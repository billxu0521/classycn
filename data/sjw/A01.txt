上在昌德宮。
夜二更,期會于洪濟院,金瑬爲大將,上率親兵,至延曙驛,迎李曙軍長湍兵七百餘人。金瑬·李貴·沈器遠·崔鳴吉·金自點·宋英望·申景裕等所領諸軍,亦六七百人。夜三鼓,至彰義門,斬關而入,遇宣傳官伺察城門者,前軍斬之,遂鼓噪而進。直至昌德宮。李興立,陳於闕門洞口,按兵不動,哨官李沆,開敦化門,義兵直入闕內,衛士皆散。光海,由後苑門出走。兵人爭入寢殿,燃炬搜覓,火延薍簾,因燒諸殿。上踞繩床,坐仁政殿階上。禁中直宿之官,皆竄伏,捕都承旨李德泂,輔德尹知敬至,兩人初皆不拜,審知義擧,乃拜出。命牌招李廷龜等,厥明,百官咸集,朴鼎吉,以兵曹參判先至,判書權縉繼至言,鼎吉,與宗室恒山君,聚軍而今入來,恐有內應之意,卽引出鼎吉斬之。拿問恒山君,無事實釋之。誅尙宮金氏,承旨朴弘道。光海走匿于醫官喪人安國臣家,着國臣白衣冠,國臣來告,遣將士舁至,廢世子亦亡匿,爲軍人所得。上初入宮,卽送金自點·李時昉,啓達反正之意于王大妃,大妃下敎曰,十年幽閉之中,無人來問,爾是何人,乃於中夜,無承旨·史官而如是直啓乎?兩人還奏。已上因傳敎考出實錄
上在慶運宮。上命大將李貴,都承旨李德泂,同副承旨閔聖徵等,備儀仗往請奉迎。李貴等,詣慶運宮陳啓事狀,屢請奉往,大妃不許。上乃親詣慶運宮,有司進輦設儀衛,上命徹去,請乘轎亦不從,乘馬而行,舁光海以隨。上至慶運宮下馬,步入西廳門外,再拜痛哭,侍衛將士及侍臣,皆痛哭。上仍俯伏待罪,慈殿下敎曰,綾陽君,宗子也,入承大統,宜矣。克成莫大之功,有何待罪之事?上對曰,搶攘之中,事多未遑,今始來詣,不勝惶恐。慈殿命納傳國寶及啓字。李貴奏曰,慈殿當出御正殿,招大臣傳寶,何必徑入國寶,以致人疑乎?慈殿屢促之,上命左議政朴弘耉,奉入國寶,而久無成命。上伏地良久,至于夜深。上謂群臣曰,予欲退家待罪,群臣力諫止之。俄而慈殿,命引見嗣君,上進入內庭,諸將皆從。慈殿,設先王虛座,上再拜痛哭,侍臣皆哭。慈殿御寢殿垂簾,置御寶於床,引上入。上俯伏而哭,慈殿曰,勿哭。宗社大慶,何用哭爲?上避席而拜曰,大事未定,日暮始來,臣罪萬死。慈殿曰,勿辭。有何罪?予以薄命,不幸遭人倫之變,逆魁逞憾先王,以我爲讎,屠戮我父母,魚肉我宗族,剝殺我孺子,幽囚我別宮,寡身久處深宮,人間消息,邈不聞知,不意今日,乃見是事。又謂群臣曰,逆魁於先王,實是仇讎,朝廷之上,奸臣布列,加予以大惡之名,而拘囚十餘年,疇昔之夢,先王,語予以此事,賴卿等復明人倫,得見今日,卿等之功,何可勝言?群臣請速傳寶,慈殿曰,未亡人,得至今日,實是上帝之靈貺,嗣君,可拜謝上帝。閔聖徵曰,爲此擧措,殊極未安,不敢承命。傳寶然後,嗣君當出外討捕凶黨,以定人心。群臣皆曰,嗣君卽位之後,當告宗廟,傳寶甚急。慈殿曰,傳寶大事,不可草草行禮,明日當於西廳,備禮行之。且無天朝之命,何以正位?宜權署國事。都承旨李德泂請對啓曰,國家危亂,幾至於亡,嗣君爲宗社大計,躬擐甲冑,擧此大事。人心已歸,天命已定,而傳寶之事,夜深不決,何也?若不速傳國寶,以正位號,何以鎭定?請亟傳國寶,以答臣民之望。慈殿曰,受寶有節次,何以暮夜,急迫傳授乎?卿等之言如此,須與大臣相議,當以何寶傳之乎?大臣曰,以昭信寶·受命寶,傳之宜當,諭書寶,亦可傳授。上曰,臣無才德,不敢當。慈殿曰,王室至親,臣民愛戴,非德而何?嗣君自此,可爲聖主,實宗社之洪福也。乃命承傳色金天霖等,奉御寶跪傳於上,上拜受。侍臣啓曰,旣已傳寶,宜亟出御正殿,以正大位。慈殿曰,初欲備禮,從容傳授,卿等之言,不可違,故如是行之矣。仍謂上曰,逆魁之罪,知之乎?惟我德薄,不能盡母子之道,使倫紀斁滅,國家幾亡,賴嗣君孝,上安宗社,下雪讎怨,感激何極?又謂諸臣曰,逆魁父子,今置何處乎?對曰,皆在闕下矣。慈殿曰,不共戴天之讎,忍之已久,願親斫渠父子之頭,以祭亡靈。幽囚十餘年,至今不死者,蓋待今日耳,願得甘心焉。諸臣啓曰,自古廢黜之君,臣子不敢以刑戮擬議,無道之主,莫如桀·紂,而湯·武放之。今此下敎,臣等所不忍聞也。德泂曰,慈聖之於廢君,天倫已定,子雖不孝,母不可以不慈也。此下敎,非徒不忍聞,亦不敢奉承。慈殿曰,吾與嗣君,同御正殿,則當雪吾讎,今嗣君卽位,能體我心,爲吾復讎,則可謂孝矣。上曰,百官在,臣何敢擅也?慈殿曰,嗣君年已壯長,豈受百官指揮?德泂曰,嗣君入內,夜將朝矣,尙未卽位,將士·軍民,皆有悶鬱之心,請速出外。慈殿曰,父母之讎,不共天,兄弟之讎,不同國。逆魁,自絶母子之道,於我有必報之讎,無可赦之道矣。德泂曰,昔中廟反正,優待廢王,以終天年,此可法也。慈殿曰,卿言誠是。德泂曰,姦逆之徒,散處外間,不無意外之變,請速卽位頒敎,及時討捕,鎭撫群情。慈殿曰,別堂,乃先王視事之所,已令宮人灑掃矣。上起拜出,卽位于別堂,仍視事達曙。侍臣及將士,帶劍宿衛。置光海于藥房,廢世子于都摠府,以兵守之,令司饔院供之。罷營建·儺禮·火器等十二都監,開義禁府·典獄署,悉放罪人。時,爾瞻之徒,多逃竄,遣軍人搜捕。又多有冀免其罪,爭先投謁者,皆縛而拘之。下諭于都元帥韓浚謙,誅平安監司朴燁,義州府尹鄭遵于境上。又命誅諸道調度使金純·池應鯤·金忠輔·王明恢·權忠男·李文賓等,濟州牧使梁濩,亦命拿來誅之。已上因傳敎考出實錄
上在慶運宮。
諸大將,請上先率百官,陳賀于慈殿後,受百官賀。慈殿以諺書,數廢君十罪,仍下敎曰,非但告廟之禮,時未擧行,父母之讎,亦未及誅,豈可以白衣受賀?其勿陳賀。上請曰,慈殿久在幽閉之中,値此大慶,宜亟陳賀,上以慰祖宗在天之靈,下以答軍民士庶之望,不宜如是固讓。慈殿猶不從,累請乃許之。
命放釋戊申以後罪廢之人。
禮曹判書任就正啓曰,廢舊主爲某君,此是今日大段節目,宜急議處。上曰,此事,予何自斷?宜稟於慈殿以處之。金瑬曰,世祖卽位,廢魯山,中廟反正,亦廢燕山,是皆爲宗社臣民之大計也。不下廢字,更無他語,頒敎中外,一刻爲急,速賜夬斷。上乃許之。
京畿監司朴自興,出走楊州,使牧使朴安禮起軍,武人申洽,告其狀。李曙,請出陣東城,上命嚴飭守備,俄而楊州兵,聞反正之報,皆潰散。時趙挺之子有道,爲水原府使,挺謂李貴曰,自興父子,若以威脅之,則有道,不無助兵之事,且自興,尙帶監司之號,竝宜急速遞之。貴以聞,上卽命差出監司,而勿遞有道,有道果聚軍卽潰。逮繫安禮·有道。金瑬白上曰,守令聞變起軍,乃其職耳,似當宥之。上曰,此言是矣。其時若有領兵來赴者,予當重賞,有道·安禮,皆勿問放送。且聞義旅入宮時,有自內迎射者云,其志可嘉,可訪問而賞之。
遣承旨鄭岦等,迎延興府院君夫人于濟州。慈殿,別遣內官·宮女,且令差送京官,申飭沿路護行諸事。
王大妃下敎書,宣諭中外。見下上受百官賀,頒敎八方。敎書見下
以李光庭爲吏曹判書,李貴爲吏曹參判,金瑬爲兵曹參判,洪瑞鳳爲兵曹參議,李聖求爲司諫,兪伯曾爲持平,李楘·吳䎘爲正言,趙翼·崔鳴吉爲吏曹佐郞。
柳希奮·希亮,率諸子待命于城外,命下禁府。金瑬·李貴啓曰,朴承宗·柳希奮,以光海姻戚,貪縱無忌,罪固大矣,然比諸爾瞻,則有間矣。爾瞻等,主張廢母之時,承宗,力爲扶救,癸丑之獄,爾瞻以三淸洞結義之說,爲網打善類之計,禍將不測,而承宗,密啓而沮之,其功亦不可不念也。上曰,爲臣不忠,厥罪惟均。李德泂曰,聖上以大義擧事,卽位之初,宜戒濫殺,首惡渠魁,當伏常刑,其餘徒黨,或誘之以科第,啗之以官爵,敎唆爲惡,籠絡爲黨,此輩何可盡誅?仍念廢君無道,自絶于天,然在君位十六年矣。願聖上,保全終始,以終其天年。臣曾爲廢主所眷注,位至正憲,職長喉舌,不能匡救,以至今日,不忠之罪,無所逃免,何敢復辱維新之朝?上曰,卿之心事,反正之日,予已知之,卿可勿辭,盡心察職。所陳之事,予當深念焉。金瑬曰,金藎國,甚有才局可用。臣曾忝江界府使時,藎國,爲平安監司,故熟知其才能矣。上曰,其才如此,則可用,但藎國,治第過爲宏侈矣。李貴曰,李溟,廢朝時,有立節之事,其才亦可惜。上曰,若然則似異於厥兄矣。
韓纘男·白大珩等,伏誅。
本宮奴,有於軍中者,上命誅之。
弘文館校理李明漢上箚言,都承旨李德泂,新政之初,不合喉舌之長,請遞之。上不從。
朴承宗,與其子自興出走,自縊而死。已上因傳敎考出實錄
昭聖貞懿王大妃殿若曰,天生烝民,樹之后辟,蓋欲敍彝倫立經紀,上奉宗廟,下安黎庶也。宣祖大王,不幸無嫡嗣,因一時之權,越少長之序,以光海爲儲貳,旣在東宮,失德彰著,宣廟晩節,頗有悔恨,及至嗣位之後,反道悖理,罔有紀極。姑擧其大者,予雖不德,受天子之誥命,爲先王之配體,母儀一國,積有年載,夫爲宣廟子也者,不得不以予爲母,而光海,聽信讒賊,自生猜隙,刑戮我父母,魚肉我宗族,懷中孺子,奪而殺之,幽閉困辱,無復人理,是蓋逞憾於先王,又何有於未亡人?至若戕兄剗弟,屠戮諸姪,㩧殺庶母,屢起大獄,毒痡無辜,撤民家數千區,創建兩闕,土木之功,十年未已。先朝耆舊,斥逐殆盡,唯姻婭婦寺逢惡慫慂之徒,是崇是信,政以賄成,昏墨盈朝,輦金市官,有同駔儈,賦役繁重,誅求無藝,民不堪命,嗷嗷塗炭,宗社之危,若綴旒然。不惟是也,我國服事天朝,二百餘載,義卽君臣,恩猶父子,壬辰再造之惠,萬世不可忘也。先王臨御四十年,至誠事大,平生未嘗背北而坐,光海,忘恩負德,罔畏天命,陰懷二心,輸款奴夷,己未征虜之役,密敎帥臣,觀變向背,卒致全師投虜,流醜四海,王人之來本國,拘囚羈縶,不啻牢狴,皇勅屢降,無意濟師,使我三韓禮義之邦,不免於夷狄禽獸之歸,痛心疾首,胡可勝言?夫滅天理斁人倫,上以得罪於皇朝,下以結怨於萬姓,罪惡至此,其何以君國子民,居祖宗之天位,奉廟社之神靈乎?玆以廢之。綾陽君,宣祖大王之孫,定遠君第一子也。聰明仁孝,有非常之表,宣廟奇愛之,養於宮中,命名之義,厥有微旨,憑几之際,握手噓唏,屬意深重,異於諸孫。今者奮發大義,討平昏亂,脫予囚辱,復予位號,倫紀得正,宗社再安,功德甚懋,神人所歸,可卽大位,以繼宣祖大王之後,冊夫人韓氏爲王妃。故玆敎示,想宜知悉。
王若曰,惟我國家,列聖相承,家法最正,以孝爲理,重熙累洽之化,至昭敬王而極矣。昊天不弔,遂値否運,越自十數年來,賊臣爾瞻,熒惑君心,圖竊國柄,仍構母子之隙,竟成彝倫之變,幽閉別宮,僇辱備至,秦昭·晉惠之禍,不啻過之,況乃倍天朝父母之恩,滅吾東禮義之風,三綱掃地,胡可忍言?至如侈慾之無厭,政刑之紊亂,民窮財盡,外潰內訌,足以亡國殄祀,猶是薄物細故,悉具慈敎,無容贅擧。予以薄德,承先王餘訓,恪守宗邸,若將終身,幸賴二三忠義之臣,憫宗社之危亡,懼彝倫之斁滅,奮發大計,克定內亂,旣復位號於慈殿,仍願推戴乎寡躬,予下迫群情,上承慈旨,若隕淵谷,其何以堪?爰思履端之初,必擧更始之化,自戊申以來,凡干羅織之獄,株累之坐,及以言事獲罪者,悉皆蕩滌,諸營建土木興作之役,調度等官,掊克聚斂之類,一切革除,其他侵民病國,如戚畹權貴家,諸處屯藏·減稅·復戶等事,竝令査檢括去,內需寺大君房被奪民田,一一還給,自今三月十三日昧爽以前,雜犯死罪以下,竝皆赦宥,以示維新之意。於戲,有非常之擧,遂推非常之恩,享無彊之休,更思無彊之恤。故玆敎示,想宜知悉。
以鄭弘翼爲右副承旨,張維爲奉敎,辛啓榮爲待敎,洪命元爲京畿監司。出延興府院君家日記所謄朝報
以李重老爲忠淸兵使,尹繡爲全羅兵使,具仁垕爲統制使,李聖符爲水原防禦使,李元翼爲完平府院君,朴東亮爲錦溪君。
分捕刑曹判書韓纘男,副提學鄭造,判決事沈宗道,直提學韓暿,前正蔡謙吉,獻納任器之,持平韓正國·鄭湛,吏曹正郞韓安國,正言李孝諴,副校理韓昅,正言申垍,行護軍兪世曾,學諭鄭碩儁等,拿忠淸兵使韓希吉,順天府使李元燁,靈光郡守朴自凝及尹琔等,遞統制使元守身,全羅兵使權餘慶。已上出故監司尹安國日記所謄朝報
上在慶運宮。
中殿,自私邸入大內。
慈殿下敎曰,逆魁琿,當稟達于天子,以待處置,其父子,姑爲極邊安置,其父子之妻,亦宜各處圍置。天朝奏聞中,備陳罪狀,某等,擧義反正,脫寡躬於幽囚,國人莫不鼓舞,宗社不可無主,故權攝國事之意,措辭製入。禮曹啓曰,廢君處置之擧,宜依慈殿下敎,令禁府察而行之,奏文,令承文院參商撰出,俾無未盡之意。上從之。
上下敎曰,大妃殿,至今不脫白衣,極爲未安,變服日時,令該曹急速擇定。
上下敎于兵曹曰,江華軍兵,以扈衛上來云。如此農時,不可一日稽留,宜速罷遣。
上又下敎曰,罪人族屬及奴婢,捕盜廳,任意捉囚,致令閭閻紛撓,捕盜大將推考。今後非有傳敎,無得擅囚。
還給全昌尉柳廷亮職牒。
上御西別堂親政。吏曹啓曰,判書李光庭,來在闕下,身有疾病,不得參政,何以爲之?上曰,判書有疾病,則參判以下入參。
命卜相。
上下敎曰,廢君·廢中宮·廢東宮·廢嬪支供無缺之意,已下敎,而尙不奉行云。廢君,雖有罪惡,今日廷臣,皆是臣事之人,不當如是怠忽,宜申飭司饔院,精潔支供,此後如前怠忽,則該官當拿推。
命大將金瑬·李貴,往昌德宮火燒處,監董收拾。蓋反正之夜,衛士失火,延燒殿宇,光海別帑,盡爲灰燼故也。上仍謂諸臣曰,悖入之貨,終非己有,今此光海之事,可以驗之。自今以後,君臣皆以此爲戒,可矣。
命復牧使崔沂官爵。
弘文館副校理李明漢上箚曰,瑞寧府院君鄭仁弘,素以凶險詭怪之人,一生行事,皆出賊害之心,專主廢母之論,釀成兇徒之亂,請命拿鞫。上從之。
司諫李聖求啓曰,瑞寧府院君鄭仁弘,假托山林,專事陰詭,主張廢母之論,釀成兇賊之禍,請命拿鞫。掌令郭天豪,應敎韓玉,校理李慶益,副校理崔濩,修撰吳益煥,俱以賊臣徒黨,尙帶職名,請竝罷職。大司憲南瑾,大司諫兪大健,副應敎吳煥,附會賊臣,冒居三司,請竝遞差。上從之。
以尹昉爲右參贊,申欽爲吏曹判書,李德泂爲知敦寧府事,金藎國爲平安監司,洪瑞鳳爲吏曹參議,金緻爲東萊府使,沈光世爲弘文館副校理,趙希逸爲副修撰,李明漢爲吏曹佐郞。引見大將金瑬·李貴於別堂。上曰,戊申獄事,奸兇羅織,冤枉莫甚,十餘年來一國之人,無不痛惋,卽位之日,宜皆蕩滌,而敎書中不及擧論,何也?瑬曰,聖敎誠是。當以蕩滌之意,宣布中外,而事多蒼黃,未及擧論。上曰,將士施賞,固當從容査處,而犒饋則不可不速行矣。金瑬曰,將士,宜分等施賞,且速行犒饋,而酒饌難辦,請令攸司,略設以行。李德泂曰,各司無儲,決無措備之路。當此農節,久不解陣,則不無怨苦之弊,以闕內及營建都監所儲綿布,速行賞格,卽爲放送,可矣。且昨見江華府使狀啓,則又爲點送軍兵云,今大事已定,市肆不變,多發軍卒,將何用之?上曰,此言是矣。擧義軍兵,皆有一端忠心義肝,故冒死而來,不可不優施賞典,速行犒饗而送之矣。德泂曰,古之帝王,雖在航海之時,猶講大學,以論治道,今當臨御之初,日御經筵,頻接賢士,講論朝廷得失國家治亂,此是急務。向使廢君,引接臣僚,廣詢治道,則爾瞻雖極奸巧,焉能惑亂至此哉?爾瞻父子及數三首惡,其罪固不容誅,自餘黨類,宜隨其輕重處之。上曰,予已明知,當令分等處之矣。瑬曰,爾瞻,不可不嚴刑究問,以施典刑。上曰,爾瞻極奸,或不無援引嫌怨,更起獄事之弊,何用鞫問?且予意則三昌之罪,一也。希奮·承宗,與爾瞻奚異哉?李貴曰,柳希奮·朴承宗,雖有貪婪驕奢之罪,不無扶護士類之功,何可謂與爾瞻同罪乎?瑬曰,戊午年間,臣爲群奸所構,幾陷不測,承宗,極力伸救,得免於死。其時承宗,若將順廢君之意,則豈有今日乎?爾瞻,以廢母之論,惑亂廢主,羅織微事,承宗,力排其論,救護士類,何可只以貪贓之罪,比諸爾瞻乎?貴曰,臣初與李曙結約時,李曙謂臣曰,此事敢不惟命,但吾與朴承宗,爲一家之人,不得不救,故以是爲難耳。臣曰,承宗,曾不預廢母之論,何可與爾瞻同罪云,則曙乃從之。瑬亦曰,臣與李曙結約時,已許承宗之免死,今者李曙,以不得相救,爲平生之恨云。上曰,初雖結約,不可屈法。瑬曰,法雖重,無信則不立,今若失信,則他日遇事,恐難得力。上曰,此係大段處置,予難獨斷,待新大臣同議以處。瑬曰,柳希奮爲大司馬,除拜盡循賄賂,占奪民田,其罪固大矣,若與爾瞻同律,則冤矣。丁巳年間,許賊投書慶運宮時,臣家適在三淸洞,李偉卿以臣爲三淸結約,扶護西宮,論啓甚急,廢君問于希奮,希奮以爲不可無端緖而起獄,事遂寢,其時偉卿之言,若行則其禍,將及慈殿,豈但臣等之死生乎?貴曰,功過,雖不得相准,其罪豈至於死乎?上曰,都下人心不淑,罪人家宅,任意毁撤云,速爲嚴禁,闕中之物,亦爲偸去,如有告者,宜以其半賞之。散鹿臺之財,古有之矣,然不可任其偸去也。貴曰,昨於蒼黃之際,事無統緖,以致軍民恣意偸竊,定將守護,則自無弊矣。申景禛·景裕·景禋伏地請曰,李大燁,臣之妹夫也。與李貴等結義之初,約以貸死,今若不爲上達,則勢無及矣,敢來請命。上曰,申景禛等,果有結約之事乎?貴曰,臣與李曙約救朴承宗時,景禛亦請曰,雖曰大義滅親,大燁不得免死,則私情甚切云,臣答以大燁之罪,雖關國家,與其父有間,可以貸死云。瑬曰,當初果有是言。臣亦以大燁,雖有死罪,自可隨宜處置,答之矣。今則群議以爲大燁之罪,與爾瞻無異,斷不可容恕云,故不敢啓達矣。上曰,徐當議處焉。瑬曰,北兵使李适,今赴任乎?北方雖重,不若根本之地,且适,今有大功,宜置之都下,以爲倚仗。上曰,北方,非此人莫可收拾。瑬與貴,復力請之,上姑許焉。已上因傳敎考出實錄
司諫李聖求啓曰,目今國事大定,中外晏然歡忭,萬無可虞之端,而都門久閉,則民心不無疑阻之心,請洞開東南兩大門,明示鎭定之意,擇定將領,使之譏察,以備不虞。討逆之典,極嚴且重,而昨於倉卒之際,罪人若干人,徑先處斬,物情未便,今逆魁以下,請令大臣禁府,同議按律定罪,依法正刑。其脅從之輩,不在拿命者,請勿爲輕自逐捕,以安反側。此時急務,莫切於定民心,請擇御史,分遣八道,宣諭德意,訪問民瘼,貪贓守令,摘發啓聞,一以安疑懼之心,一以解倒懸之急。
玉堂箚子,嶺南一道,素稱鄒魯之鄕,儒雅宿望,文學有名望之人,揀用以爲聳動之擧事。
慈殿備忘記,傳于李貴曰,十餘年在幽囚中,向卿等呼之爲我救援,而空哭泣,卿等無對。今日令我出於禍焰之中,卿等眞可謂社稷之臣也。且使我枕戈寢苫之讎,及十年懷抱,今日雪之,卿等之恩,碎首難忘。
傳曰,永昌大君㼁,臨海君瑋,綾昌君佺,晉陵君泰興,延興府院君金悌男,縣監金孝男,復官職。
以李烓爲注書,韓浚謙以國舅封西平府院君。
卜相,李元翼·奇自獻·鄭昌衍·申欽,落點李元翼。出延興府院家日記所謄朝報
傳曰,領議政李元翼處,遣史官傳諭。出故相李元翼家日記所謄朝報
逆魁廣昌府院君李爾瞻,及其子大司成大燁,前承旨弘燁,工曹參議益燁,就擒。
玉堂箚子,請都承旨李德泂遞差,左承旨兪晉曾鐫削。又啓,新服之初,經幄之臣,不可曠闕,副修撰臣明漢,獨冒匪據,請闕員盡差。
吏判李光庭辭遞。出故監司尹安國私家日記所謄朝報
上在慶運宮。
以大臣言啓曰,反正之擧,上合天心,下慰民望,誠國家無疆之休,奏聞請封,不可緩也,請使臣急急差送。傳曰,□□。
大司諫朴東善啓曰,積年罪戾之餘,自分畢命,田野之間,乃於今日,賴天地宗社之靈,快覩飛龍之慶,雖以如臣庸劣,得依日月之末光,不意寵命,出於夢寐之外,顧念新化之初,蕩滌邪穢,每事取正,爭論是非,非臣所堪,請遞臣職。答曰,勿辭。
正言吳䎘啓曰,十數年來,苟全性命,幸荷天地神明,遭遇聖代,意外恩命,亦及臣身,履端之日,責重地淸,決難冒據,請遞臣職。答曰,勿辭。
有政。出延興府院君家日記所謄朝報義禁府啓曰,李慶涵,今爲都摠管,當此逆囚推鞫之日,侍衛之任,勢難兼察,請摠管遞差,何如?傳曰,依啓。義禁府謄錄
以李廷龜爲禮曹判書,韓浚謙爲領敦寧府事,吳允謙爲大司憲,徐渻爲刑曹判書,鄭經世爲副提學,李睟光爲都承旨,朴東善爲大司諫,金德諴爲執義,李命俊·金長生爲掌令,尹知敬爲應敎,趙廷虎爲持平,鄭蘊爲獻納,嚴惺爲檢閱。已上因傳敎考出實錄
以鄭昌衍爲蓬萊府院君。
弘文館啓曰,鄭經世時在尙州地,請上來事,下諭。傳曰,允。
府啓,金德諴在泗川地,金長生在連山地,李命俊在盈德地,趙廷虎在衿川地,請上來事,下諭。吏曹佐郞閔·朴宗胤,請遞差。
院啓,原州牧使韓泳,賊黨之兇悖者,上游重地,不可容息,請命削職拿鞫。京畿水使兼統禦使李時言,今者擧義之事,聞機聚兵,顯有可疑之跡,而南陽義旅之起,多被拘繫,請命削職拿鞫。毛都督接伴使鄭榮國,孟推官接伴使朴宗胄,皆是賊黨,當此危疑之日,不可使候伺天將,請遞。鄭蘊在大靜地,請上來事,下諭。禮曹判書任就正,請遞差。
以李時彦爲知中樞,李昌庭爲義州府尹。已上出故判書尹安國私家日記所謄朝報
上在慶運宮。
義禁府啓曰,戊申以後被罪人,今當蕩滌,而如筠獄干連人,及誣告人,當初失刑,已鬱輿情,何以爲之?傳曰,有罪者,勿赦。
傳于□□曰,戊申以後僞勳,竝削去。
院啓,癸丑以後逆魁,久據文衡,以科擧一事,爲植黨之路,私情借述,無所不至,各年諸榜査考,或削或罷,以洩士子之憤。各道方伯,不可不急先擇送,使之覈黜貪汚,以濟塗炭之民事。全羅監司黃謹中,請罷事。
府啓,廢母之時,前後三司論啓之人,及上疏儒生,査覈科罪事。
有政。
幼學潘錫命·金聲宇·鄭瓚·金國輔等疏曰,伏以,臣等聞春秋之義,見無禮於其君者,誅之如鷹鸇之逐鳥雀,見有禮於其君者,事之如孝子之養父母,苟或赦大惡而不治,棄嘉行而不旌,無以示勸懲之方也。方今聖運有啓,天日淸明,殲厥巨魁,雪天地無窮之深冤,圖任舊人,答蒼生四野之顒望。春雷一發,百物咸動,時雨化之,群生其蘇,凡於舊染之革,作新之方,無不畢擧,包容盛德之下,固無所容喙矣。然而呑舟之魚,或漏於天網,白日之光,有後於深谷,則敢不燭幽而伸之,明法而正之,就芝蘭而去蛇蝎哉?試擧其大者而言之。頃於萬曆四十五年十二月日,成均館通文,誣構大妃,至於條列十罪,巡回于各道列邑,臣等得以觀之,通文中,掌議則河仁俊·鄭淇,色掌則蔡有濟·羅萬紀·鄭績·鄭渼,凡此六凶人也。其爲通文,目不忍見,手不忍傳,而痛其兇惡之已甚,擬待泰運之循環,冀發其惡,藏之久矣,今者未聞此徒之正刑,朝廷耳目,或未及耶,館學聞見,抑未盡乎?臣等,義不與此徒同時,故將此凶書,兼達天聰,極知凶言,不忍觀諸,而非此則無以著彼之惡,敢繫紙尾,惶恐待罪。臣等亦知殿下容物之德,與光武焚吏民交書,以安反側之義無間,而惟彼六凶之罪,與此固不同也。夫王郞之逆,只敵光武而已。今此凶徒,實是殿下祖宗之深讎,殿下雖欲止殺,其奈祖宗何?其中河仁俊,則旣以逆賊,伏其辜,其餘則尙存,宜付有司,速加刑辟,上以慰先王在天之靈,下以洩一國士林之憤,不勝幸甚。若古人有言,求忠臣,必於孝子之門,曾於廢朝時,列邑鄕村孝子烈婦,縣邑達之方伯,方伯啓于朝廷,而廢朝不爲喜聞,惟近兇姦,一朝覆亡,無一死節,是所謂率之以暴而民從之也。當時啓達,雖是廢朝之事,而其人實跡,固是各邑各鄕之所共表出,不可以廢朝之事,而棄之於更化之日也。其時文籍,考於該曹,且詢方今列邑孝悌節義,或以旌表,或以錄用,以資觀感,不勝幸甚。臣等伏覩政化更張,倫紀已植,凶姦之魁,幾盡梟首,山林之逸,已見彙征,長生之蕙帳已空,顯光之駕轎方勒,其於除惡收善之道,可謂盡矣,而凶之滋甚者,尙逃於擢髮,行之循良者,或汩於閭巷,臣等,不無憤慨之志,敢達草野之言,亦豈非新化之日化,以至此而冒瀆哉?伏惟殿下,留神採納焉。
義禁府啓曰,粘連啓下是白有亦。潘錫命等上疏中別紙,河仁俊·鄭淇·蔡有濟·羅萬紀·鄭績·鄭渼通文,凶辭悖語,有不忍見。仁俊則逆筠之亂,旣以伏誅,鄭淇則已有拿命,其於四賊,朝廷初不知罪惡之至於此極,尙未處置,人情之憤鬱,固其宜也。竝發遣府郞廳,拿來,何如?依允。已上出延興府院君家日記所謄朝報義禁府郞廳,以大臣意啓曰,臣等伏奉慈殿備忘記,內人生伊·可復·難香·銀德·甲伊·業麟·仲還·慶春·難伊·唜香·玉還·業難·玉介·女玉·天福·巫女秀蘭介,此人等,挾其兇主,助異奸邪,咀呪百般呪出,反以魘魅之事,歸之於怨婦,惡名,負之於予躬,宮女三十餘人,奸邪之事,誣飾此人之所爲,論以大逆,盡爲誅戮。其後十餘年間,在於外處,百端作孽,使予欲死,而且於癸丑年十一二月間,兩宮行路處,仲還·慶春等,潛通指嗾,寢室溫堗下,魘魅之物,無數埋置,邪毒浹於骨髓,一身浮腫,幾不免黃壤之客,幸賴天德,邪物發覺,復甦於萬死之中。厥後甲寅之秋,巨賊夫妻,及此內人等,以百惡凶術,誘說天福於座前,一自天福入門之後,日日趨及於御前,或以驚上,或以恐喝,殿上四面或屋上,許多咀呪之物埋置,而每每現出,至於放火,使予欲爲焚死,雖使予欲死,非大□,至於先王陵寢,種種奸邪埋置,且御容畫體,或射或辱,魂不容,不勝怨痛。宮中內人洶動,使不得安接此人,罪惡貫盈者,非止此而難以毛擧,略陳其槪,非但爲父兄赤子,怨痛於幽獄中,以如此種種邪變艱苦,經至□年于玆。幸賴卿等忠烈之貫日,宿蘊之痛,雪恥於今日,卿等,雖磨頂放踵,實難報德。唯望卿等,依律極處,此外被囚內人,從速元情以入,且如此罪辜,久留獄中,無乃有乖於新政之初乎?斯速處置,明正其罪。且巨賊暴琿處置事,昨日已下,而寂然不知,喬桐送之乎事,傳敎矣。此係禁府擧行之事,罪人處置,促令禁府,依下敎速爲査覈,明正其罪矣。至於廢主各處圍籬事,命下,禁府當爲磨鍊,而今承喬桐送之之敎,何以爲之?敢稟。傳曰,依慈殿下敎。
義禁府郞廳,以委官意啓曰,三省推鞫事,命下矣。今此推鞫,所係極重,禁府堂上,不可不備員同參,未差之闕,當日差出之意,敢啓。傳曰,依啓。
義禁府郞廳,以大臣意啓曰,現在罪囚中,或有入啓,捧承傳囚在本府矣,或有未及入啓,囚在典獄者,臣等所考囚徒,仰體聖上前後備忘之意,朝官及表表可問人,姑爲仍囚,緣坐及常人,似可關係可放者,竝各分秩別單,書啓,以備睿裁。傳曰,可放類,速爲放送。
義禁府郞廳,以委官意啓曰,臣等承三省推鞫之命,來詣禁府,而判義禁權縉,以引咎上箚之故,不得來參云。自前三省,無判義禁,則不得爲之,今日三省交坐,不得爲之之意,敢啓。傳曰,知道。義禁府謄錄
以李曙爲戶曹判書,鄭弘翼爲大司成,閔汝任爲右副承旨,李尙吉爲兵曹參議,韓汝溭爲同副承旨,李愼儀爲刑曹參議,金夢虎爲工曹參議,李善行爲奉敎,朴海爲待敎,柳爲檢閱。已上因傳敎考出實錄
以申欽爲大提學,李興立爲工曹判書,尹安國爲判決事,李敏求爲校理,李敬輿爲副修撰。出延興日記
弘文館啓曰,沈光世在固城地,趙希逸在德山地,請上來事,下諭。
玉堂箚子,經筵書冊,速爲稟定,以備不時召對事。
院啓,忠淸監司朴慶新,江原監司任碩齡,不可仍在,請命罷職。待敎安獻徵,請遞差。兵曹判書權縉,請削黜。
府啓,玉堂已請講學,而南瑾·任就正,常帶同知經筵,請遞差。完昌君李覮,請拿處。廢母之時,前後三司論啓之人,及上疏儒生,査覈科罪。
合啓,請朴弘耉罷職。已上出故監司尹安國私家日記所謄朝報
上在慶運宮。
上下敎曰,禁府昨請加造枷杻,予甚驚惻。三省則親祭齋戒日,決不可開坐,被囚輕罪,大臣禁府堂上,會于闕內,急速議處,俾無冤枉之弊。且百官尙爲戎服,氣象不好,自明日勿爲戎服。已上因傳敎考出實錄
府啓,待敎朴海,闒茸,請拿。李善行,納石,柳,借作,請罷職不敍。
以大將言啓曰,前僉使權綵,捕捉任昭媛,移送禁府,敢啓。傳曰,廢主所在處,無侍女云,此人送之。
傳曰,賊魁數三人,速爲明示典刑,其餘從輕重罪之,刑戮不可過多。
有政。以金瑬爲兵曹判書,李德泂爲忠淸監司,黃致敬爲全羅監司,鄭廣成爲江原監司,林㥠爲黃海監司。竝出延興府院家日記所謄朝報
府院君閔馨男等二百餘人,削勳降資。出延平府院李貴家日記所謄朝報
院啓,前統制使元守身,前兵使權餘慶·韓希吉,未及交龜之前,尙握閫外之權,物情危懼,請拿鞫。前正李涏,以逆魁腹心,擧義之後,走入漣川等境,招聚逆魁族屬,顯有可疑之迹,請拿鞫。完溪君李,滄洲君柳棣,檢詳柳活,右尹張世哲,請遠竄。判校鄭文晦,司僕正朴成章,請削職。判尹尹銑,刑曹參判崔應虛,參知裴大維,請罷職。答曰,朴安禮等,已爲放釋,李時言,雖有拘繫之事,此職分內事也,豈可獨治此人乎?古書云,殱厥巨魁,脅從罔治,在職者遞差,可也,勿爲如是瀆擾,使人心各自疑懼。
府啓,前郡守李再榮,請罷職不敍。洪州牧使洪邁,永平判官兪湜,請削去仕版。
以申景裕爲京畿水使。已上出故監司尹安國私家日記所謄朝報
上在慶運宮。
上曰,近來蒼生之困悴極矣。若無恒産,救死之不贍,奚暇治禮義哉?當今急務,莫如蠲減不急貢賦,以蘇民生,諸道往年未收不急貢物,盡爲蠲減,以慰飢渴之民。
戊申以後冤死者,命復官爵。
以吳百齡爲刑曹參判,趙誠立爲副應敎,崔晛爲修撰,李慶涵爲左尹,沈諿爲兵曹參知。已上因傳敎考出實錄
大臣·禁府堂上·兩司長官啓曰,廢主·廢妃·廢東宮·廢嬪,當定配,承慈殿下敎,各處圍置,而臣等反覆參商,遠方絶島,則不無意外之患,莫如近置江華·喬桐等地,嚴加守直,俾無虛疏之弊,敢稟。傳曰,依啓。
傳曰,近來廢朝後宮,及弄權奸臣輩農所,爲逃奴婢頑民淵藪,國令不行,以致田稅日縮,百官頒祿,不能成形,不勝痛駭,竝爲革罷,所儲穀收拾,以補軍餉。
以逆魁李爾瞻·鄭造·尹認·李偉卿·李弘燁·李益燁·趙龜壽·朴應犀·韓希吉等,鍾樓街路結陣,百官序立後,處斬。啓。
傳曰,罪人金純,送于黃海道梟示,李大燁,絶島安置。
有政。以李适爲判尹。出延興府院家日記所謄朝報
啓,新安縣監宋鐸,仁川柳時立,利川李志定,襄陽李敏樹,請遞事。
以李重老爲江華府尹。出故監司尹安國私家日記所謄朝報
注書崔夢亮書啓,臣承命往諭于領議政李元翼,則伏承下敎,敢不入去云矣。又書啓,領相言于小臣曰,新服之初,首膺召命,固當不俟駕而行,但近得腰痛,運身極艱,然趨命是急,何暇鍼灸?若調溫突數日,少有差歇,當於二十一日,扶曳以進。第恐乘馬馳驅,痛勢必重,不能俯仰,未卽肅謝,則身雖入京,如不赴召。玆欲坐船下去,而江上又多風浪,造朝遲速,亦難預料云。臣觀領相之意,則新承召命,腰痛如此,天威之下,不敢言病,欲使臣別爲啓達,故惶恐敢啓。
備忘記,傳于□□曰,領相之入來,如渴者之思水,今見注書崔夢亮啓辭,則二十一日啓程云,不勝憫鬱焉。國家相議之事,一刻爲急,遣承旨速爲上來事,敦諭。
又傳于閔汝任曰,領相處,遣內醫問病,相當藥劑送。
閔聖徵啓曰,領相處敦諭,何承旨進去乎?傳曰,同副承旨進去。竝出故相李元翼家日記所謄朝報義禁府啓曰,金純,送于黃海道梟示事,傳敎矣。擇定宣傳官·都事各一員,多定軍人,官門傳遞,俾無意外之患,到本道監司所在處,亦令監司縱斬後,傳首道內之人,咸得快覩,似爲宜當,敢啓。傳曰,依啓。
又啓曰,趙龜壽,縱慂爲惡,取怨萬民,不可一刻喘息,亦於今日行刑,大臣·兩司之意,亦然,敢啓。傳曰,依啓。
義禁府·大臣·兩司會同啓曰,臣等伏承前後備忘,會同商議,就諸囚中,罪關宗社,國人皆曰可殺者,李爾瞻·鄭造·尹認·李偉卿·李大燁·李弘燁·李元燁等八人,別單書啓,當日鐵物前路行刑,以快神人之憤,敢啓。傳曰,依啓。
又啓曰,金純,活送黃海道梟示事,曾已稟定矣。臣等更爲思量,則傳送之際,非但有虛疏之弊,兇喘久延,人情之憤鬱益甚,請於當日行刑後,傳首本道,以快一道耳目。傳曰,依啓。
又啓曰,朴應犀,當初誣告應死之人,尙延兇喘,神人之憤鬱極矣。請今日行刑,大臣·兩司之意,亦然,敢啓。傳曰,依啓。
又啓曰,廢主·廢東宮,江華·喬桐配送事,昨日朝允下後,當直都事,不卽傳告本府,臣等日昏始得聞知。如此莫重之事,極爲稽緩,請都事成岌,推考。傳曰,拿推。
又啓曰,三省交坐,當趁曉爲之,而兩司專數避嫌,而當待處置,卽時推鞫之意,敢啓。傳曰,知道。
大臣·義禁府·兩司會同啓曰,廢主·廢東宮,江華·喬桐定配啓辭允下後,本府都事各一員,卽爲待令矣。莫重之事,不可草草,兵曹堂上·郞廳各一員,大將一員,率領軍兵,今日內急急發送,何如?此外未盡之事,令政院稟旨施行,何如?答曰,大將一員擇定,明曉發送。已上義禁府謄錄
合啓,賊徒正刑,都民聳觀,歡忭之聲,溢於街路,唯以不見大燁一時正刑爲缺望,殿下今日,豈可以一毫私意示人也?請今日內行刑。答曰,三昌之罪惡,似無輕重,柳希奮,尙免今日之刑,一大燁,雖蒙宥赦,有何所妨?出延興府院家日記所謄朝報
上在慶運宮。
上引見金瑬於西別堂。瑬曰,紀綱解弛之弊,實由於循私護黨之致,目今振肅頹綱之策,在於大臣·憲長之得其人耳。上曰,然矣。此後若復有護黨之事,其者當斬,雖卿等,亦不饒貸矣。已上因傳敎考出實錄
以兩大將言啓曰,新本宮奴子,二人作弊事。傳曰,梟示。
慈殿,以備忘記,傳于□□曰,逆魁暴琿,至今在闕庭,天地間一刻不容息,大逆巨賊,何故安坐?卿等,上爲宗社,速爲處置,然後爲移御。卿等爲我,須不慢忽。予向卿等再拜請之。
廢主·廢東宮,江華圍籬安置事,承傳。
有政。竝出延興府院家日記所謄朝報
院啓,池應鯤·王明恢·金忠輔·李文賓·宋敬臣,削職捕囚事。
府啓,茂林君善胤,順寧君景儉,請拿事。
以李箕賓爲北兵使,玄楫爲南兵使,李莞爲忠淸兵使,李景稷爲義州府尹,鄭光績爲同知。已上出故監司尹安國私家日記所謄朝報
上在昌德宮。
院啓,京畿水使申景裕請罷職事。答曰,遞差。
慈殿,以備忘記,傳于□□曰,逆魁暴琿,天地間所無大逆不道。得罪於天,罪一。負罪宗社,罪二。君父病脅而弑之,罪三。誣兄以大逆殺之,罪四。殺嫡,罪五。幽囚母后,罪六。包藏禍心,挾謀姦黨,脅遷母后,罪七。不道之心,月滋日引,欲廢黜母后,罪八。狐媚欺罔,罪九。自作百種魘蠱詛術,毒害母后,罪十。水火不通,嚴兵以衛,欲殺母后,時時恐喝,罪十一。欲殺母后,追逐鬼魅於宮中,驅入疫病,罪十二。籍其母后之家,罪十三。誣飾國舅以大逆,滅母后之門,罪十四。欺天慢神,罪十五。欺罔天子,罪十六。棄禮背義,罪十七。負恩忘德,罪十八。違天道廢人倫,罪十九。棄善取惡,恣行悖道,罪二十。違戾祖宗之弘制,罪二十一。浚民膏血,罪二十二。慢先聖,罪二十三。鬻獄賣官,賄賂公行,罪二十四。行梟獍之心,翦除骨肉,罪二十五。芟除無辜生靈,罪二十六。常役土木,得罪於百姓,罪二十七。惑於外戚,背於宗戚,罪二十八。布列賊黨,罪二十九。使淫女,搜捕母后宮中,困辱無狀,罪三十。殺戮君父姬妾,罪三十一。父王母后之宮人,無數殺害,罪三十二。亂君父之姬,罪三十三。掘發父陵,罪三十四。取母后乳下赤子殺害,罪三十六。罪甚隋煬,卿等所識也。怨婦十餘年,在鐵甕中,不聞俗音,亦不知識逆魁百罪。怨婦僅知其一,卿等不諱其罪,上告宗社,下謝生靈,怨婦之至願,畢矣。竝出延興府院家日記所謄朝報
上具冕服法駕,奉慈殿,移御于昌德宮。此條因傳敎考出實錄
院啓,輔德任性之削黜事。出故監司尹安國家日記所謄朝報
上在昌德宮。
院啓,廢朝仕路混濁,非但淸班,至於百執事,無非黨賊麤穢之人,各司正以下,請一一澄汰。
以禮曹言啓曰,爾瞻等,已正刑,其幽廢母后,毁滅綱常,屢起大獄,戕害士林,擅弄威福,濁亂朝廷,貪虐縱恣,毒害生民,窮兇極惡之狀,作爲敎書,榜示頒布,何如?傳曰,依啓。
府啓,禮曹參判尹暉,交通宮掖,圖授好爵,締結奸細,陰圖分利,及其東征,先唱和議,遠竄事。
慈殿下敎于領相李元翼曰,卿曾爲冤婦,直言于巨賊琿,遭罹罪黜,卿之忠貞,可謂貫日矣。未亡人德薄,不合於母儀,遂値窮天極痛開闢所無之變,因致生民塗炭,卿等勤勞,以獲戾于臣民,幸賴上天鑑臨,先王在天之靈不泯,得玆賢子,復有今日,願卿克盡忠節,善事新君,上扶祖宗盤石之基,下活生靈將絶之命,惟卿一身,是賴是活,庶寡婦寢食,得以少安矣。竝出延興府院君家日記所謄朝報同副承旨韓汝溭啓曰,小臣承命往諭于領議政,則答以至遣內臣,不勝惶恐隕越之至,當卽由水路上去云矣。二十一日早朝,已爲乘船,而其日逆風大作,不得行船,今日內恐未得入來云矣。傳曰,知道。
注書李烓啓曰,臣承命行到月溪,則領相已爲乘船下來,臣以下諭之意卽傳,則以爲屢蒙下諭,不勝惶恐,二十一日發船,風勢不順,達夜前進,今將入城云矣。傳曰,知道。
以領議政李元翼肅拜單子,傳于韓汝溭曰,領相引見。竝出故相李元翼家日記所謄朝報義禁府啓曰,廢主後宮金尙宮,已爲典刑,鄭昭媛,自經致死,任昭媛,江華隨去,其餘姑置不問者亦多。今此尹淑儀所犯罪惡,外人未能詳知,拿囚與否,自下擅便爲難,上裁施行。傳曰,拿囚。
又啓曰,女囚三十一名放送事,命下矣。朝者依傳敎放送,而其中香伊·禮香·禮一,俱疊名査覈之際,未及放送,疊名之人,別單書啓,此人中,何人放送乎?敢啓。傳曰,竝放送。竝禁府謄錄
府啓,副護軍金尙寯,工曹參議金夢虎,副護軍李用晉削黜事。夢虎於初服,擬望六曹,至於受點,物情痛駭,請吏曹官員推考。私獻女謁之恣行,未有如廢朝之極,革舊鼎新之初,所宜深戒也。臣等道見輦戴裹袱,直入闕門,臣等相顧慨歎。伏乞聖明,以廢朝爲殷鑑。
院啓,奉敎洪景艇·柳震楨削職事。
禮曹重出啓曰,爾瞻等已正刑,其幽廢母后,毁滅綱常,屢起大獄,戕害士林,擅弄威福,濁亂朝廷,貪虐縱恣,害毒生民,窮凶極惡之狀,作爲敎書,榜示頒布,何如?傳曰,依啓。
弘文館啓曰,經筵講冊,問于領相,則朝晝講論語,夕講大學衍義爲當云,敢啓。傳曰,允。出故監司尹安國私家日記所謄朝報
上在昌□宮。
府啓,廢朝賄賂公行,名器混淆,視官爵如糞土,以庶孽奴隷之賤爲守令者,甚多。請査覈汰淸。
院啓,廢朝首復梨園,廣集娼妓,使之出入宮掖,耽樂無厭,荒亂極矣。今當更化,不可不痛刮此習,請革罷。
李元燁正刑。啓。
院啓,黃海兵使柳孝傑,年少顚妄,安州牧使南以興,刑罰殘酷,請罷事。
京畿監司狀啓,富平府使許秭罷黜事。竝出延興府院君家日記所謄朝報傳于□□曰,領相命招卜相,右相趙挺,亦命招卜相。卜相,奇自獻·鄭昌衍·申欽,落點鄭昌衍。出故相李元翼家日記所謄朝報
政院啓,李滫請拿事。
京畿監司狀啓,富平府使許稊罷黜事。
府啓,請左贊成李尙毅遞差,禮曹參議睦長欽罷職,正郞趙塤罷職,司藝李墰削職事。
院啓,請黃延兵使柳孝傑,安州牧使南以興,定州牧使許廷式罷職,淸風府使趙宏中,豐基郡守李岑削職事。已上出故監司尹安國家日記所謄朝報
上在□□宮。
京畿監司狀啓,衿川縣監安彦吉,平丘察訪宋確罷黜事。出延興府院君家日記所謄朝報
禁府啓曰,韓纘男·朴鼎吉·朴弘道·白大珩·金尙宮·鄭夢弼,罪惡昭著,當初卽爲梟示,而未及凌遲處死,所犯則與爾瞻等無異,緣坐籍沒等事,一體施行,何如?敢啓。傳曰,允。出故監司尹安國家日記所謄朝報
上在昌□宮。
以禮曹言啓曰,先王後宮金氏神主,燒燬,何如?傳曰,允。
院啓,營建時納石納物之類,陞秩超資,圖占守令及實職,宗室則封君,仕路混濁,名器汚辱,請澄汰。
府啓,守令之備軍器·軍糧,因緣請託,猥陞重秩者,不知其幾,亦多虛張其數,瞞報監司者,不可因循汚辱名器,請改正。
有政。
院啓,禮山縣監趙有煥罷職事。竝出延興府院君日記所謄朝報
院啓,請天安郡守沈罷職,宋文奎拿囚,南兵使玄楫罷職事。
黃海監司狀啓,信川郡守金俔,江陰縣監金遇辰,松禾縣監李繼罷職事。
有政。已上出故監司尹安國家日記所謄朝報
以李聖求爲舍人,洪霶爲禮曹參議,申景稹爲工曹參議。出延興府院家日記所謄朝報
以李安訥爲禮曹參判,吳百齡爲都承旨,鄭蘊爲司諫,李敬輿爲獻納,尹煌爲軍器寺正,金世濂爲副修撰,金時言爲禮曹正郞,沈器遠爲刑曹佐郞,金自點爲戶曹佐郞,宋英望爲工曹佐郞,沈命世爲刑曹佐郞,金元亮爲司評。此條因傳敎實錄考出
上在昌□宮。停常參,只朝·晝講。
以張晩爲都元帥。出延興府院君家日記所謄朝報
京畿監司狀啓,南陽府使許任,良才察訪柳稽罷黜事。出故監司尹安國私家日記所謄朝報
上在昌□宮。停常參,只朝·夕講。
答吏曹參判李貴箚曰,奮發忠義,討除兇賊,東土千里,倫紀得正,其誰之功也?宜勿辭。
府啓,利城縣監李興國,爲朴燁軍官,誣構殺人,奪其少妾,郭山郡守朴賢成,漕船領來,托稱敗沒,輸置妾家,竝削版。端川□□李時益,行己悖戾,不敍事。竝出延興府院君家日記所謄朝報義禁府啓曰,本府體面極重,而典僕數少,故在平時不得移定他役,亂離死亡殆盡,而戊申以後,多稱斜付,投屬諸宮家諸各司,濫入宗廟守僕闕內別監,或有納物免役者,亦有橫被罪配者,曾在若干人,常兼各役,不成模樣,誠可憫慮。諸上司上項各人等,一一査出還屬,今後依舊例切勿遷動。如有圖占者,繩以重律事,捧承傳,何如?申明宜當,敢啓。傳曰,依啓。
又啓曰,廢妃·廢嬪圍籬內,勤幹內女換入事,傳敎矣。都事今將下去,而內人中可合與否,自外未能知之,以何人定送乎?敢稟。傳曰,囚繫中內人,書啓。竝義禁府謄錄
注書崔夢亮啓曰,請拿閔,數罪慈殿,通文儒生,科罪事。
持平兪伯曾,獻納李敬輿所啓,請拿金鐸·金進事。
府啓,前郡守宋榮祚,石城縣監申瑞廷,前都事崔公望,前縣監金瀅請拿事。
院啓,李茳·元悰·辛光業·鄭潔請拿事,慶尙右兵使李應獬請拿事。已上出故監司尹安國家日記所謄朝報
上在昌□宮。
禁府尹淑儀拿啓。
鄭仁弘·權餘慶,囚。啓。
五道宣諭使出去事,下直。竝出延興府院君家日記所謄朝報
上在昌□宮。
以備邊司言啓曰,平安兵使禹致績瓜,代以副元帥柳斐移差,以都元帥張晩,兼黃海兵使事。傳曰,□□。
三道宣諭使出去事,下直。竝出延興府院君家日記所謄朝報郞廳任瑋校正。日記廳郞廳李基德書。
上在昌慶宮。
上在昌慶宮。停常參·經筵。
行告廟親祭。
院啓,延安府使鄭之經,附託權勢,前後加資,皆出賄賂,請削版事。出延興府院家日記所謄朝報傳于權盡己曰,領相·兩大將金瑬·李貴,慈殿當爲引見,留待。
慈殿,以備忘記,傳于□□曰,長君旣立,朝廷之事,非女主所可預知,大將·大臣引見,亦知其不可,而主上,上爲宗社,次爲怨婦,盡其血誠之孝,下爲生靈,以繼幾絶之命,奮發義氣,脫老婦於虎口,大將亦忠貞刻骨,奮不顧身,拯怨婦於深淵,其爲恩德,天地難報。玆欲親見以謝。領相平常亦爲怨婦,盡其讜諤之言,雖幸免死亡,遠竄困辱,爲如何哉?此皆由怨婦之過,感激之情,親見一言。且十餘年,入於鐵甕之中,以受幽辱之狀,難以紙筆盡喩。故心中懷抱,暫欲討之矣,朝論以爲未便云,不敢引見矣。奉表一事,須速圖以送,使主上速被皇恩,以臨光明正大之位,且遂怨婦之願也。如此薄物,不足表情於大勳,而聊以略表。出故相李元翼家日記所謄朝報
上在昌慶宮。有晝·夕講。
罪人李覮等十四人正刑,鄭仁弘,百官序立後處斬。啓。出延興府院家日記所謄朝報義禁府啓曰,同知事李慶涵,爲孟推官延慰使,推鞫方急,改差,何如?傳曰,允。
政院啓曰,非犯逆罪人,則不爲緣坐事,昨日榻前,伏承傳敎。退而査出,則趙龜壽·朴應犀·鄭夢弼·金尙宮·鄭淑媛·朴燁·鄭遵·金純福·性智等,俱非犯逆,不用緣坐之典,而只令戶曹,收取家産,以補軍用,何如?傳曰,允。
又啓曰,權忠男·金忠輔,本島梟示事,命下矣。發遣宣傳官,持標信下往于慶尙道,與監司眼同梟示,何如?傳曰,依啓。竝禁府謄錄
政院問安。傳曰,知道。
權盡己啓曰,明日常參·經筵,取稟。傳曰,只朝·夕講。
權盡己,以訓鍊都監言啓曰,平安缺砲手一百名,前月中哨官鄭霽龍領率缺初十日,當爲發送矣。表衣次價布各一疋缺載持馬三匹三人倂刷馬令兵曹題給缺戶曹題給兀羅鞋,令本道備給,且別試論賞以送之意,敢啓。傳曰,依啓。
權盡己,以司饔院官員,以都提調意啓曰,咸鏡道三月大殿進上淸蜜一斗內,一升欠縮,缺殿進上淸蜜五升內,五合欠縮,以下缺觀察使處,知委施行,何如?傳曰,允。
權盡己啓曰,柳希奮·柳希發·柳希亮·柳希安·□鏗子孝立·希聃子鼎立·希奮子正立·命立·□立,及朴自凝事,昨日榻前稟定時,未蒙缺傳敎,何以爲之?且昨日稟定時,鄭世芳子圍籬安置,鄭之文遠竄,鄭之準更覈。以下缺
權盡己啓曰,非犯逆罪人,則不爲緣坐事,昨日榻前,伏承傳敎,退而査出,則趙龜壽·朴應犀·鄭夢弼·金尙宮·鄭淑媛·朴燁·鄭遵·金福同·性智,俱非犯逆,不用緣坐之典,而只令戶曹收家産,以補軍用,何如?傳曰,允。重出
持平趙廷虎,正言吳䎘來啓曰,臣等以廢朝宮人,不可分給功臣之意,陳啓,而聖批以於義何妨爲敎,臣等竊惑焉。功臣賜給奴婢,自有其類,何必使久在宮掖之人,混處於士夫家乎?竊聞朴元宗,畜燕山宮人,識者至今非之。以下缺
權盡己,以義禁府言啓曰,以昨日臺諫所啓,禹弼甸·尹伸·李尙恒·禹弼舜·李衎·成夏衍,已爲拿囚矣。安應魯在尼山,南省身在沔川,洪衍箕在缺配所,尹惟謙在大靜,崔光弼在光陽配所,發遣都事,拿來宜當,鄭淇,不知在處,令捕廳缺捕事,捧承傳施行,何如?傳曰,□□。
閔汝任,以備邊司郞廳,以都元帥言啓曰,伏聞前統制使元守身,營運助工米二千石,及私送米,亦至屢百石,分載三船,今方來泊于江華地,公文俱在,軍官領來云。臣所帶軍官標下,將官甚多,西糧方匱,接濟無策,缺戶曹發遣郞廳。以下缺
以備忘,傳于□□曰,近日凡入啓公事,草書及誤字,略不致察,公然捧入,極爲非矣,今後勿爲如是。
韓汝溭,以工曹言啓曰,每年端午,各殿及各宮鞋子,例爲進排矣。廢朝時,至於內人內官造缺曹物力蕩竭,無復辦出,各殿及缺內官鞋子,則永減之意。已下缺
閔聖徵啓曰,推鞫廳進去下直,請出推案。且大司憲,病不進參,以次官參鞫之意,敢啓。傳曰,知道。
韓汝溭,以戶曹言啓曰,紙地筆墨,非病民害國之物,而頃緣國無紀綱,上司下吏,濫捧鵬騰之弊,日甚一日,一筆墨一卷紙之進排,缺加捧之數,動至倍蓰,尾閭之費,罔有紀極,外方生民之膏血盡矣。七行缺自今以始,該曹貿而儲之,上司受而用之,則□弊可袪,至於黃毛,一自藩胡撤去,遼路斷絶,其貴如金,繼用無路。夫中國本不用黃毛,而書契以來,未嘗乏書,本國雖用黃毛,書法僅能彷彿中朝,此非明效大驗耶?自今進上及事大咨筆翰缺筆外諸上司所用之筆,皆以黃毛作所,羔毛作衣,缺用則黃毛之價,不至高重。臣等取考五行缺一柄筆一張紙一尺布,濫徵色吏下人缺重治,斷不饒貸之意,各別捧承傳施行之意,敢啓。傳曰,依啓。已上燼餘
王若曰。予荷天地之休,祖宗之靈,平正內亂,祗奉慈殿,剗刮兇穢,掃灑疆土,再安宗社,復正彝倫,其元惡大憝之助桀爲虐者,今旣顯戮藁街,虔告廟社,屬玆神人之咸快,用敷錫于中外,凡厥在廷臣僚,曁耆老民人,欽聽予言。逆魁爾瞻,奸臣之後,市井之徒,妖狐毒螫,種而成性。林甫秦檜,合爲一人,詐術欺世,旌表其門,自以爲孝子,全昧文義,剽竊類語,自以爲能文,爰自筮仕之初,已爲擅亂之漸,人有佞己者,諂笑而迎譽,士有勝己者,陽慕而陰中,宣廟燭其奸狀,屛黜多年,積怨宣廟,有同私讎,密交仁弘,媒進昏朝,用賄結婚,交通宮掖,及其權勢已成,陰懷纂奪之謀,累起逆獄,以專生殺之權。與賊筠·金闓等無賴之徒,結爲心腹,日夜謀議,始嗾申慄於鳳山,誣殺黃赫諸人,遂起晉陵之獄,繼誘鄭浹於北路,廣引一隊士林,捏成永昌之獄,追刑之酷,及於國舅,逼殺之慘,忍於孺子,陰送世曾,猝起海獄,崔泝忠告,片言赤族,株累死徒,殆過數百,及賊筠逆謀之發,乃反換面而告變,要掩其迹,自莅其獄,南門之榜,筠賊自製,耕俊之檄,應旻所作,仁俊之招,狼藉前後,而榻前屬聲,箝制諸臣,一不究問,掩口徑殺,天日難欺,路人所知。至於仇景祿·朴景立,卵育門庭,釀成逆謀,聚糧鍊械,諸招昭在,乃使元燁之奴,厚賂獄卒,竊負而逃,事迹旣發,法當待命圜扉,而盛氣直啓,自誇忠孝,王獄罪囚,白日逃出,金吾往捕,拒之不給,古今天下,寧有是乎?久占文衡,把握人材,以科擧爲誘引凶徒,廣植私黨之計,未解蒙之諸子,皆擢嵬科,不識字之村氓,驟躋膴仕,七大文講經,預出題及第,擧國奔波,有同歸市。墾鴨島之郊,割出膏腴,斫陵寢之木,公然輸載,兩宮經始之役,過十年而未完,五家僭制之搆,彌一洞而連雲,一國工匠,坌集其門,四方財寶,山積其庭,怙侈窮奢,富逾季氏,而人反頌布被之儉,侵民奪人,毒如狼羊,而人反稱下士之恭,及其群心齊激,萬人共指,宗戚陳疏,草野抗章,則言未入闕,白簡隨至,或殺或杖,或囚或竄,不知其幾,仍指爲某人所嗾,某人所製,恣意彈劾,必欲置死,嶺儒四百,奮義叫閽,則謂之張弓挾矢,謀陷逆獄,秦坑之灰復燃,漢黨之籍將錮,廣招美新之徒,自製頌莽之章,熒惑君心,脅制館學,人皆重足,莫保朝夕。使元老遯荒,賢相流竄,忠良屛跡,奸孽布列,納銀拜除,毒害生民,僞占五勳,諂上虛號,蠱昏君之心志,縶昏君之手足,其窮兇極惡之狀,擢髮難悉。至於大論,則尤不忍言。密嗾兇疏陰啓,昏君收議之際,倡說廷臣,脅之以死,誘之以利,至曰唐廟數罪,如不可爲,漢廷廢黜,壹從寬典,乃攘臂數慈殿十罪,使館學通文八方,噫,以臣子,數罪國母,是可忍也?以廢黜尙云寬典,將欲何爲?幽閉之辱,過於十年,神人之痛,至此而極。履霜堅氷,所由者漸矣,食土含血,人得以誅之,逆魁仁弘,蛇蝎之性,鬼蜮之心,始雖盜名林下,特一豪强品官,終焉托迹義兵,惟事武斷鄕曲,收聚頑鈍之徒,私倡詭怪之學。李彦迪·李滉,東方大賢,而因憾疏斥,不遺餘力,鄭蘊·李大期,直言被罪,而落穽下石,略不伸救,志士感憤,門徒皆叛,只與逆魁爾瞻,表裏聲勢,迭相推薦,塗抹山野,冒據鼎軸,導昏君必以刑獄,倡儕流必以諂佞,私毋入廟之議,該曹,數年力寢,而一言贊成,終勸上奏登筵,先薦施文用風水之說,竟起土木之役。癸丑之獄,陳箚肆虐,指大君爲圈中豶豕,大論之發,首倡先廢後責之議,至比於哀姜·文姜,且以爲不共戴天之讎,幽閉之禍,決於此言,使綱常斁絶,人理晦塞,人之爲惡,孰云至於此極?老而不死,天必有待,今日逆賊韓纘男·鄭造·尹訒·李偉卿等,皆爾瞻之奴隷也,腹心也。其交通宮掖,作弊中外,貪虐縱恣之狀,與爾瞻無異,海獄之慘,纘男專主,而廢母之論,則或自韋布而投疏,或自臺閣而首發,同惡相濟,厥罪惟均。玆命李爾瞻·鄭仁弘·韓纘男·鄭造·尹認·李偉卿等,凌遲處斬,傳首四方,籍沒緣坐,破屋瀦澤等事,竝依律文施行,其餘則或誅止其身,或流放四裔,竝從惟輕之律,務遵罔治之訓。邦有常憲,予豈得私?爰推曠蕩之恩,用示勸懲之方。於戲,惟其所召,宜思禍福之門。咸與維新,共躋仁壽之域。故玆敎示,想宜知悉。出延興府院家日記所謄朝報
上在昌慶宮。有朝講。
罪人柳希奮等五人,內人女玉等七人,正刑。啓。
合啓,大燁正刑事。答曰,以緣坐而死,雖不處斬,何妨?竝出延興府院家日記所謄朝報
有迎勅擧動。
閔聖徵啓曰,今日推鞫時,兩司長官,皆以病不參,以次官參鞫之意,敢啓。且小臣推鞫廳進去下直,請出標信。傳曰,知道。
閔汝任,以接待所言啓曰,內贍寺時在官員二員內,主簿裴二龍,以義禁府假都事,缺出使,只有直長權緖,以唐差官支應酒宴享酒進排事,時方伺候於館裏,而權緖,又差假都事,缺權緖假都事改差。傳曰,依啓。
以柳希亮等定配單子,傳曰,尹伸,南邊安置。
以內人等定配單子,傳曰,德蘭·玉介·淑麟·永難,竝絶島定配。
閔汝任,以義禁府言啓曰,李大燁,誅止其身,不爲緣坐,傳旨旣下,繼而行刑,單子又下本府,意謂兩司近爲停啓,循舊例出送于唐古介矣,今聞兩司不爲停啓云,大燁還爲囚繫乎,何以爲之?敢稟。傳曰,已爲出送,勿爲還。缺
閔汝任,以戶曹言啓曰,操江御史韓亨吉,今當發送矣,寧邊缺啓遞之後,時無職名,急急付軍職下送缺敢啓。傳曰,依啓。已上燼餘
上在昌慶宮。
傳于□□曰,廢母后時,爲慈殿陳疏箚者,及收議立異庭請不參人,竝考啓。
府啓,鄭沆·李廷彪,追奪官爵,諸子定配,錦溪君朴東亮削黜事。答曰,今日所論,輕於生者,重於已死之人,未知其故。不允。
院啓,瑞山郡守元有亨,剝割生民,削版事。竝出延興府院君家日記所謄朝報義禁府啓曰,今此正刑罪人中,罪惡尤著者外,勿爲緣坐事,臣等伏承榻前下敎。退而相議,則一體正刑之人,似難任意低仰,而就其中首惡者,李爾瞻·鄭仁弘·鄭造·尹認·李偉卿·韓纘男·白大珩·兪世曾·朴鼎吉九人外,依上敎似當不爲緣坐,以體聖上欽恤之意,請議大臣施行。傳曰,白大珩以下,勿用緣坐之律。
義禁府內人定配單子。傳曰,玉還·玉介·永難,竝濟州定配。
義禁府啓曰,以本府草記,李大燁,已爲上送,勿爲還囚,仍傳旨擧行事,傳敎矣。兩司旣不停啓,政院誤捧傳旨待罪,故罪人不可留待外處,一邊啓稟,一邊已爲還囚,今則不得已待兩司停啓後擧行之意,敢啓。傳曰,知道。已上禁府謄錄
上在昌慶宮。
濟州進去承旨鄭岦狀啓,海南縣監任天壽罷黜事。
持平趙廷虎·兪伯曾啓曰,爾瞻腹心,未盡科罪,而先請鄭沆·李廷彪之罪,誠以兩王子之死,天下之至冤故也。昨承聖批,論事失實之罪,著矣,請遞臣職。答曰,勿辭,退待物論。竝出延興府院君家日記所謄朝報義禁府啓曰,罪人鄭道,押去,假都事李尙儉,自昨朝差定,而至今不爲肅拜,使不少罪人,留滯多時,極爲稽緩,請從重推考,卽刻發送,此後厭憚圖避者,先罷後推事,捧承傳施行,何如?傳曰,允。禁府謄錄
權盡己啓曰,京外所印國用書冊,廢朝時頒賜單子書入,經年不下,卷帙堆積塵閣,蠹蝕鼠破,將爲空棄之物,本院所在嶺南印來周易諺解,家禮續錄等冊,頃於火災,散失殆盡,只餘周家百將傳·續百將傳,而除不秩周易三十四件,二字缺傳八十五件。以下缺
初頭缺傳曰,依啓事,傳敎矣。元守身助工米領來軍官崔渙,招致問其載船之數,則公私竝元數二千一百石,分載三船,而一船所載六百石,則依啓辭所領軍官崔渙,仍令交付于本道初面官,其餘二船所載,則急速回泊于京江,以補春祿未畢之用,似當帥府褊裨雖多,六百之米,足持數月之用,數月之後,亦有可繼之路,而百官頒祿,則夏科已迫,春祿未畢,二船所載之米,不得已姑先留用之意,敢啓。傳曰,依啓。
韓汝溭,以弘文館言啓曰,臣等以兩司處置事,齊會于本館,而大司憲吳允謙,時未來避。凡臺諫同參其議者,未及齊避,則本館不得處置,乃流來舊規也。且應避之員,雖或呈辭,至於受由,而未避之前,本館不可徑先處置,吳允謙呈辭,時未入啓,臣等不敢處置之意,敢啓。答曰,大司憲命招處置。
初頭缺傳曰,奏聞文書,兼請封世子,豈有是理乎?勿爲竝請。
議政府舍人,以領左相意啓曰,世子冊禮事,該曹屢次入啓,而未蒙允兪,預建儲貳,國家宗社之大計。元子今年已十二,不行冠禮,而自數字缺不准冠禮之請,古禮雖未行冠禮,亦有擧行冊禮之規,早行冊封之禮,在大計不容少緩,請依該曹啓辭,亟行幸甚,敢啓。傳曰,元子幼沖,國家多事,不急之事姑停,可矣,須勿煩啓。
權盡己,以禮曹言啓曰,曹啓辭天啓登極別試,聖上卽位,增廣合爲一科事,傳敎矣。科擧頗數,固是弊習,但此兩科,皆是莫大之慶,竝設甚爲苟簡,群情皆以爲未安,登極別試,則亦以庭試,略取爲當云。更議大臣定奪,何如?傳曰,允事,傳敎矣。議于大臣,則領議政以爲以下缺妄意,合爲一科,似爲無妨。以下缺
韓汝溭啓曰,持平趙廷虎·兪伯曾,再啓煩瀆,退待物論矣。傳曰,知道。
韓汝溭啓曰,大司憲吳允謙呈辭到院,持平趙廷虎·兪伯曾,方爲退待,以監察茶時矣。傳曰,知道。
韓汝溭啓曰,憲府避嫌,只有大司憲吳允謙,而身病呈辭,今日到院,不得處置,以弘文館處置,何如?傳曰,允。
韓汝溭啓曰,大司憲吳允謙命招,則以病不來矣。傳曰,令玉堂處置。
韓汝溭,以弘文館言啓曰,兩司避嫌,令本館處置事,命下矣。日勢已暮,同僚未及齊會,不得已待明日處置之意,敢啓。傳曰,知道。
以禮曹駙馬單子,傳于權盡己曰,元數止此乎,有未捧入單子乎?問啓。
權盡己啓曰,問于禮曹,則此非元數,而單子來呈於本曹,則直捧隨入云矣。以下缺已上燼餘
上在昌慶宮。
玉堂箚子,請持平趙廷虎·兪伯曾出仕。答曰,依啓。但近日所論,顯有護黨之色,予竊痛駭。鄭沆等,豈謂無罪而不允,輕於生者之敎,豈獨爾瞻之黨乎?玉堂圈點,多至百餘人,所論又如是,誠如近日之所爲,朝廷之無黨,人才之盡用,似無日矣,豈意今日復見如此氣象乎?
持平趙廷虎·兪伯曾啓曰,請遞臣職。答曰,臺諫若爲人主耳目,則所聞所見,不可一毫差誤。近日所論,無先後輕重,不可身在言地,竝遞差。出延興府院君家日記所謄朝報義禁府啓曰,都事許啓·成岌,自初專掌刑房文書,詳知首末,而遷轉當次,限鞫逆完畢間,勿爲遷轉,俾免生疎之患,宜當。傳曰,允。禁府謄錄
權盡己啓曰,孟推官所館處接見,過國忌後爲之事,命下矣。明日似當爲擧動,而推官欲先來詣云,何以爲之?傳曰,予當先爲往見,以此意言于接待都監。
傳于韓汝溭曰,奇自獻處,下去之官,復命,則似當有書啓,而何無書啓乎?問啓。韓汝溭啓曰,數字缺于奇相處,下去禮曹郞廳,則數字缺無書啓事云矣。傳曰,知道。
權盡己啓曰,文廟酌獻禮後,略取文武,而遠道勿爲行會事,判下矣。聖明初登寶位,秪謁先聖,仍爲取人,此誠千載一時,莫不歡欣鼓舞,思瞻曠世之盛禮,若以遠道而不爲行會,則不但事體未安,多士之缺望,可知。日期尙遠,請依該曹公事施行,何如?傳曰,不允。已上燼餘
上在昌慶宮。
弘文館應敎尹知敬,□□李敏求·趙誠立·金世濂等啓曰,臣等始初之際,首玷華貫,當以恢公道絶偏係,爲事君第一義,豈敢有一毫護黨之心哉?凡使彝倫斁絶,宗社將危者,無非分明植黨背公濟私之所致,至于今日,士大夫之有識者,無不扼腕慷慨,況我殿下,踐祚未久,求治方銳,一以袪朋黨爲先務,疇敢不祗若殿下之休命哉?已下缺答曰,爾等之辭,朝廷之和合,公道大行,指日可待,不勝喜嘉焉。非但言之難,行之艱,予之所望,言行不異。惟予本意,非欲一一論罪,除去首惡大罪,其餘隨參人,焚疏蕩滌,以安不靖之心耳。
有政。以李敏求·鄭基廣爲持平。竝出延興府院君家日記所謄朝報兵曹啓曰,近日民生之窮困極矣,步兵價布,臣曹非不欲一依前例,升細尺長者捧之,而民間所納,不可點退,故擇其中稍好者而捧之。諸上司下人分給之際,百端操弄,非但本曹下吏,無數被杖,官員亦不免受辱。此弊必須痛革,然後本曹可以扶持,體貌之間,亦無虧失之事。此上司下人,或有如前作挐之事,則不可一一上瀆,自本曹直爲移文法司,囚禁重治。且近日依戶曹散料之規,各司下人,各自受去事,捧承傳施行,何如?傳曰,允。兵曹謄錄
備忘記,傳于□□曰,元守身離營之後,不卽來現,有同觀望者,極爲可駭,如此之人,不可與權餘缺輩同罪,遠竄。
孟推官揭帖,不佞奉勅宣諭,原不待請,自合入國開讀,祗因體恤貴國地方,與毛總帥會議委官代捧,卽前後堅請十四五次,堅執不入,想賢王與諸王,有對邊之敎,甚欲不佞面會,不佞三辭,接伴力請,不佞允。發牌躬赴,見回守備官公事劉云,不佞本欲缺敢爲請如此說,例是不佞自俹入缺猛圖復命時,誦奏忠悃,豈賢王以不佞爲非京官,言不足重耶?抑前後語言互異,有奸人播弄其間耶?卽今不佞,仍堅西意,卽馬首鐵山,促委官代捧竣事,儅賢王,果有協濟忠謀,卽移劉相聞,不佞自當與毛總帥會稿,交章入奏,必不遺餘力也。餉務愆期,所關匪細,幸賜速發回文,速俾返轍至禱,不腆二儀,續獻,統惟俯鑑,前不佞況譯官傳缺作弊稟質,陪臣具回揭抄同附驗。
抄同趙缺陪臣來時,已知寡君請見老爺之意,故如是言之,而寡君,以老爺入京擇日,知會于陪臣。缺
吳百齡,因吏曹啓辭,管參將接伴官卞三近,催促發送事,命下矣。但頃見鐵山府使李景稷狀啓,則管參將已爲被參,屬於毛都督標下云,被參唐將處,接伴官下送。未穩,何以爲之?傳曰,勿爲發送。
權盡己,以禮曹言啓曰,伏見毛缺兵接伴使狀啓,摠兵差都司時可達,沈世魁,齎捧蟒衣玉帶上來云。接伴官一員,急急差出,迎於中路,入京時缺郊又遣宰臣迎。以下缺已上燼餘
上在昌慶宮。停常參,只晝講。
有政。
權盡己啓曰,明日常參·經筵,取稟。傳曰,只朝·夕講。
韓汝溭啓曰,今日大臣缺合坐,且有擧動,推鞫,何以爲之?傳曰,擧三字缺之。
韓汝溭啓曰,持平李敏求,再啓煩瀆,退待物論矣。傳曰,知道。
吳百齡,以司饔院官員,以都提調意啓曰,院屬下西江漁夫等狀內,漁夫之役,倍苦於他役,大典內漁夫,良人則中船一隻,賤人則中船缺隻,家戶雜役,竝爲復戶,故自古以來,各司勿侵安接矣。今者工曹,摘奸地稅捧上時,三字缺船隻,不計法典,大船則八疋,中船則六疋,六行缺遞差,其代在京人差出,卽爲宜當,敢啓。傳曰,依啓。
韓汝溭,以接待所言啓曰,本所唐人出入譏察之密,非復前日,而若一任其行止,則亦似未安,且譯官·下吏·房守等,亦不可不檢飭,郞廳一員,依先王朝大軍時接待都監例,入省記直宿之意,敢啓。傳曰,依啓。
韓汝溭,以戶曹言啓曰,以牙山倉運漕船點檢事,本曹堂上及承旨·六曹堂上,同出去矣。在漕船到江,則倉二字缺徒恣意橫行,掠奪國穀,無所忌憚,以致三字缺船之穀,式至數百石,其弊之成痼,久矣。當此四字缺無別樣擧措,無以畏戢者,從今日點檢之時,若有如前偸竊之弊,其中尤甚者,卽爲梟示江邊,以懲後弊之意,敢啓,傳曰,依啓。
吏批啓曰,新除授鎭安縣監韓德及呈狀內,本職除授,惶恐感激,卽當赴任,而七十老母病重,決難赴任云。韓德及改差,何如?傳曰,近道守令相換。
答左贊成李尙毅疏曰,省疏具悉。臺諫妄論,何足與較?勿辭察職。
韓汝溭啓曰,持平鄭基廣,再啓煩瀆,退待物論矣。傳曰,知道。
權盡己啓曰,今日晝講爲之事,命下矣。因擧動過時,何以爲之乎?傳曰,雖過時,何妨?
權盡己啓曰,孟推官回禮禮單,令該曹急急磨鍊,何如?傳曰,允。
權盡己啓曰,咸鏡南道兵使成佑吉,今此陳賀箋文,不書大妃殿徽號,請推考。傳曰,依啓。
答玉堂箚曰,依啓。
持平鄭基廣啓曰,伏以螻蟻微臣,千萬夢寐之外,寵擢非據,當此新化之日,圖報涓埃之萬一,而一日之內,惟以避嫌爲事,臣罪萬死。第言官之有不安於心,則不可含默,以速官謗,不得不再瀆於聖明之下。旣已就職,則本府前啓,及兩司合啓,卽當連啓,而本府以啓朴東亮事,朝日,以加罪合啓之意,兩司歸一,只未構草而已。合啓重論歸一之後,勢難仍啓於本府,啓辭之中,未及構草之論,亦難獨啓於合啓之時,必待兩司齊會停當,然後乃可啓也。難於獨啓,以違常規之嫌,今猶前也,且兩司通避,已成規例,新除授獻納臣趙誠立,卽臣同生妻娚也。以此以彼,勢難在職,請命罷斥臣職。答曰,勿辭。
持平李敏求啓曰,臣父睟光,今日政,大司諫除授,朝家名器,非私二字缺耀之資,而旬月之內,父子三人,更忝言地,臣誠兢四字缺思糜粉之不暇,第以兩司通避,乃流來舊規。三行缺
韓汝溭啓曰,持平李敏求·鄭基廣再啓煩瀆,竝退待物論矣。傳曰,知道。
韓汝溭,以兵曹言啓曰,祖宗朝紀綱嚴明,軍二字缺擧,故士民皆有屬處,無一人隱漏而閒遊者,近年以來,國法解弛,無賴白徒,遍滿京外,其觀軍士,不啻奴隷,識者之痛惋久矣。今當聖化之初,且有軍士通融作戶之敎,而許多閑丁,無憑括出,此則措處得宜,專在於守令,守令苟得其人,則通融之擧,頭緖必易就矣。但此擧欲自京中始之,若以諸色軍時存數籍,則軍額頓減,外方視而爲效,此不可不念處也。若責令五部,充足實數,則殊非聖上軫念流亡之意,臣曹今方取來營建都監·工曹新括匠案,忠翊衛不在軍案者,吏曹先生差備書吏案考出,則通共萬餘名,萬餘名軍士,豈易得哉?顧念此輩,曾無屬處,布此□□必有避軍役而投屬歇處者,或有上司下人爭持冒點,欲爲己物者,自本曹論以軍律,斷不饒貸,且前後該軍之語涉凶逆者,疏頭,則所當姑待處置,疏內連名者,則不可一一科罪,亦不可全釋,京中及各道,行會査考,破定軍役,則一以補兵籍,一以安反側,此意京則捧承傳于吏曹·禮曹·兵曹·工曹·忠翊衛等處,外則移文于八道監兵使,及開城留守處,一齊擧行宜當,敢啓。傳曰,依啓。
權盡己,以承文院都提調意啓曰,近日本院文書浩繁,朴希賢·李長培,方在閒散之中,付軍職給料,文書撰出之意,敢啓。傳曰,依啓。
韓汝溭,以兵曹言啓曰,本曹典僕之投屬於藥房·長生殿·生祠堂·內需司者,今當盡還本役,而納基納銀而免役者,亦還本役事,竝捧承傳施行,何如?傳曰,允。
韓汝溭,以兵曹言啓曰,新除授平安兵使柳斐,以副元帥,時在本道,除朝辭赴任事,下諭,何如?傳曰,允。
權盡己,以冊禮都監言啓曰,中殿冊禮·世子冊禮,兼設都監事,該曹曾已啓請允下,提調·郞廳,已盡差出,而世子冊禮,未蒙準許之故,冊寶儀仗製造之事,俱未始役,中殿冊禮,尤當先爲擧行,而因此竝停,極爲未安。世子冊禮,朝廷今當節續陳請,冊封日期,雖或差遲,冊寶儀物,則與中殿冊寶儀物,一時先爲製進之意,敢啓。傳曰,世子冊寶,勿爲製造。
答忠淸監司李德泂上疏曰,卿之忠義才德,擧義之日,予已知之耳。勿辭,速爲發行,以副予意。
答判尹李适疏曰,有功勞而受賞,自古有之,於卿有何所傷?勿辭察職。
韓汝溭,以義禁府言啓曰,本府典僕無形之狀,及科付等還屬事,曾已陳啓蒙允,而官屬之輩四字缺誠可痛心,靖亂後移屬科付者,更捧二字缺使喚,且逆家奴婢,多定本府,乃是舊例。三行缺
以備忘,傳于權盡己曰,明日以永昌大君·延興府院君改葬處看山事,兩殿內官,及相地官,楊根地出去,此意下諭于京畿監司。
權盡己,以接待所意啓曰,孟推官進上禮單,令該曹回禮,急急磨鍊,何如?傳曰,允。
□□□所啓,先正臣李滉所進,聖學十圖,作屛以備燕閒之覽事。特進官李适所啓,江華兩圍籬守直軍,除其上番身役,使無疊役之怨事。七月農歇爲始,聚名鍊習,使知行伍部曲坐作進退事。忠淸·全羅道沿海處,多有鹹土,煉造焰硝事。營建都監吐木斫置江邊,未及流下者,問于其道監司,使之作筏上送,煉造焰硝於城中事。各官月課官器,限四五年停廢,以其應入之價,貿易倭鳥銃事。國中經費,不可獨責戶曹,或令備邊司管事。外方砲殺射手等軍,擇遣兵使,使之各自訓鍊,自率而出,俾得盡心敎習事。六行缺
吏批判書申欽進,參判李貴進,參議洪瑞鳳進,都承旨吳百齡進。以上燼餘以申景禛爲兵曹參議,李睟光爲大司諫,趙誠立爲獻納,李培元爲正言,趙存性爲刑曹參議,韓孝仲爲工曹參議,李埈爲校理,趙希逸爲副應敎。出延興府院家日記所謄朝報
上在慶德宮。停常參,只經筵。
禁府都事金堉,原情入啓,判付內削職放送,都事元履吉,拿囚。
傳曰,今日朝講勿爲,晝·夕講爲之。
政院啓曰,罪人安應魯拿來事,都事下去于尼山地,安應魯待命事,旣已上京,都事,囚其老母及奴婢等上來,而應魯自現被囚,以次知囚禁者,似當放送,卽爲放送之意,下諭於本道監司處,何如?傳曰,允。
江原監司書目,通川郡三字缺法當相避,令該曹處置事,旌善郡守張應明,橫城縣監邊忠吉,平昌郡守李文顯,保安察訪尹玹,寧越郡守崔有建罷黜事。
全羅監司書目,玉果縣監張昕,長水縣監李鼎臣等□差事,高山縣監,令該曹擇差下送事。
黃海道宣諭御史書目,載寧郡守劉夢龍,谷山郡守金廷幹等,朝廷以處置事。
平安監司書目,鐵山府使,以文官擇差下送事。
黃延監司書目,分戶曹革罷事。
玉堂箚子。大槪,持平李敏求,獻納趙誠立遞差,持平鄭基廣,正言李楘出仕事。答曰,依啓。
傳曰,明日朝·夕講爲之。
大司憲吳允謙初度呈辭。給由,允下。
三字缺啓,右議政趙挺,以廢朝相臣,不能匡救,以至四字缺久長銓衡,引進兇黨,廢母六字缺請命削奪官爵。判中樞朴弘耉,廢朝殺士之獄,不但獨自擔當,加以交通宮掖,媚悅賊魁,貪黷無厭,苞苴盈門,物情之憤,久矣,豈但遞差而止乎?請命削奪官爵,門外黜送。及第金尙寯,本以狠愎妄量之人,處事之際,動輒乖悖,當癸丑鞫問之日,元情所供,極其無倫,至謂其子光煜曰,逆臣同在五字缺汝之兵郞肅拜,何不講究而爲之乎等語,無非二字缺求生之計,不恤國母至尊之地,削黜之罰,不足懲其罪,請命遠竄。錦溪君朴東亮,當癸丑就鞫之日,提起咀呪之說,欲爲免死之地,語侵母后,極其陰慘,賊黨因此而藉口,巫蠱因此而滋蔓,致令凶穢之人,掘取先陵,釀成宮掖之變,倫紀之斁敗,宗社之幾危,實是東亮啓之也。請命圍籬安置。大燁正刑,一日爲急,而尙爾遲延,王法不行,輿情益激,請亟命依律定配。院啓,大燁正刑,公議方張,政院輕捧緣坐,承傳致令罪人出城還入,極爲駭然,當該四字缺尋常推考而止哉?請命罷職。五行缺
答合啓曰,趙挺遞差,朴弘耉罷職,朴東亮雖有過失,壬辰之變,扈駕西行,又有守陵之勞,如此有功之人,不可輕論,勿煩,可矣。金尙寯,依啓。大燁事,不允。
答府曰,依啓。
答院曰,操江御史,依啓。色承旨已爲推考,不允。已上燼餘傳于□□曰,廢人罪惡雖重,卽先王遺體也。予念在彼困苦,不覺淚下,今者時當換衣,布紵優數下送。出延興府院君家日記所謄朝報
上在慶德宮,停常參,只經筵。
去夜傳曰,政事,明日爲之。
朝講入侍,領事,左相,知事李貴,特進官趙濈·尹暄,玉堂尹知敬·金汝,兩司鄭基廣·李□□,承旨閔汝任,□□□李明漢,史官嚴惺·辛啓榮,假注書李行遠。
六行缺鄭纘宗豐儲直長,梁機義盈直長,安世雄典獄奉事,金以一校書正字,郭天成學諭,李慶恒奉先殿參奉,許從善·鄭弘輔慶基殿參奉,柳東民永崇殿參奉,李宗忠健元陵參奉,徐弼學厚陵參奉,劉得信·柳得新獻陵參奉,柳岦英陵參奉,李欽臣·李衎顯陵參奉,柳健光陵參奉,閔潔獻陵參奉,元海宏宣陵參奉,申光一康陵參奉,權得衡裕陵參奉,權璟禧陵參奉,李孝陵參奉,楊暄裕陵參奉,金山甫典設別坐,宋繼商氷庫別坐,韓震榮禁府別坐,申伯厚·李□□監役,李格司畜別坐,朴奇男瓦署別坐,洪敍彝內侍敎官,韓夢逸童蒙敎官,閔與顔·李克蕃·申命休童蒙敎官,朴晉章安東府使,朴有章光州牧使,朴安國寧海郡守,朴啓章密陽府使,洪澯善山府使,辛義立大丘府使,李廷綬春川府使,成俊吉安邊府使,宋岦德源府使,吳大男成川府使,金秀春朔州府使,尹侃豐德郡守,李國衡麻田郡守,鄭惟藩林川郡守,梁嶷韓山郡守,李復生溫陽郡守,曺鸞瑞陜川郡守,沈大復淸道郡守,崔明善興海郡守,朴惟健樂安郡守,田得雨平海郡守,李潚德川郡守,尹求·柳景朋水運判官,許澗綾城縣令,李雄男蔚珍縣令,任德後咸悅縣監,洪濟南海縣監,朴允章谷城縣監,鄭鑮旌義縣監,柳天根麒麟察訪,李脩靑丹察訪,李堪輿平陵察訪,崔敬一銀溪察訪,柳希載楊口縣監,鄭宗吉咸昌縣監,李德溥禮安縣監,韓慶生玄風縣監,崔應斗昌寧縣令,金守儉金化縣監。
榻前合啓,鄭纘宗削黜事。依啓。趙挺削職事。不允。朴東亮圍置事。答曰,朴東亮,有勞之人,雖有過失,功過當相准。大燁正刑事。答曰,不允。
府啓,貪濫守令,該曹急速汰去事。八道方伯廢朝時諭書,不可仍存,急速改製下送事。答曰,依啓。
院前啓,色承旨罷職事,停啓。
掌令李命俊啓曰,臣學術空疎,才識淺短,致僥倖廁衣冠之列,不爲人所輕重,久矣,加以十年淪謫之□風瘴交乘,喪病更患,精神昏憒,齒髮先衰,自分爲南裔之鬼,不意今者天地更革,聖人有作,擧一國臣民上下,莫不歡呼鼓舞,若旣絶回生,顒首跂足,仰瞻淸明之敷政施惠,欲得遂其生之願,而差除之恩,反歸於不稱之身,臣猶自愧,物議謂何?況自卽紀之初,凡激濁揚淸之任,剗弊釐正之責,專在於臺憲,決非如臣者所敢冒據,請命遞斥,以安愚分。答曰,勿辭。
朝講玉堂箚子,李大燁正刑事。無批答。
禁府,罪人李茳,軍器寺前路,鄭潔,堂古介行刑。啓。已上燼餘有政。以李植爲持平,李楘爲獻納,愼天翊爲正言,李埈爲舍人,李敏求爲副校理,趙誠立·沈詻爲修撰。出延興府院君家日記所謄朝報
上在慶德宮。停常參,只晝講。
都元帥張晩,引見後。二字缺
傳曰,明日夕講爲之。
禮曹參議洪霶辭職上疏。傳曰,勿辭察職。
禁府,罪人宋榮祚鏡城,安應魯會寧,南省身宜寧,崔公望穩城,圍籬,金時立鍾城遠竄。啓。
持平鄭基廣啓曰,臣廢棄多年,病伏鄕曲,全未識朝廷體面,忝居數日,妄錯萬狀,頃於朴東亮等加罪之時,以合啓之意,簡通諫院,而不察府中舊規,只憑下吏所言,不通於長官矣,今見大司憲吳允謙避嫌之辭,臣之昏謬之失,著矣。雖在呈告中,不得不力疾來避,以此以彼,決不可靦然仍冒,請命罷斥臣職。答曰,勿辭。
明日頒敎時,明政殿出宮,初嚴辰正三刻,二嚴巳初二刻,三嚴巳正一刻。
傳曰,明日頒敎權停禮,爲之。
大司諫李□□再度呈辭。給由,允下。
持平鄭基廣初度呈辭。給由,允下。
掌令金長生辭職上疏。答曰,勿辭。速爲上來,以副我飢渴之望。
合啓。答曰,不允。
府啓,大司憲吳允謙,持平鄭基廣,竝引嫌而退,夫論事,自有其序,按律,必隨罪案,死者生者,輕重有宜,豈敢容情於其間?況合啓加罪,不爲簡通,則責有所歸,雖參議啓,各陳所見,豈有疎漏?別無可避之嫌,請大司憲吳允謙出仕,持平鄭基廣遞差事。答曰,依啓。已上燼餘都目政。
以閔有慶爲校理。出延興府院家日記所謄朝報
上在昌慶宮。停常參,只經筵。
政院啓曰,守令多未赴任,曠官已久,臺官雖不備員,除授守令,速爲署經事,兩司城上所□之,何如?傳曰,允。
政院啓曰,再明日國忌,明日齋戒,視事,不爲取稟之意,敢啓。傳曰,知道。
合啓,三行缺李大燁罪惡,與偉卿·纘男,少無輕重,而獨免正刑,遲延至今,王法之不行,甚矣,輿情之憤鬱,久矣,請命依律定罪。前右相趙挺,以廢朝相臣,不能匡救,以至覆敗,廢母收議,得罪倫紀,秉銓屢年,凡爾瞻之腹心爪牙,皆其所排置,加以貪貨無厭,縱其子弟,築堰營産,不可勝計,攘奪臧獲,恬不知恥,生民疾苦,罔有紀極,請命削奪官爵。答曰,朴東亮削職,趙挺旣已遞差,勿煩,可矣。大燁事,不允。
院啓,軍威縣監李宗文,徵斂無藝,闔境怨咨,慶州判官都心兪,人物庸劣,有同土塊,當此新服更化之日,不可仍存,此等重貽民弊,請竝命罷職。前承旨黃中允,本以詭譎之人,爲爾瞻腹心,大小論議,無不預知,恣行胸臆,猶爲不足,益肆固寵之計,延合廢主之意,語侵天朝,毁訾不忌,使大義不明,人心齊憤,中允,不但我國之賊也,實是得罪於天下,請命邊遠安置。及第尹暉,以患失鄙夫,交通宮禁,圖授好爵,恬不知恥,自以爲擔當國事,二字缺奸細之輩,陰圖分利之計,巧作色目,縱恣無厭,且首倡和戎之議,六字缺削黜之罰,不足以懲其罪,請。五行缺豐海君任兗,迎合廢朝之意,迭倡和議之策,使君臣大義不明,征虜軍心沮喪,物情之憤,久矣。其身雖死,其罪已著,請命追奪官爵。慶尙左兵使李繼先,結姻權貴,恃勢貪饕,毒虐軍卒,浚剝膏血,直發營使,侵徵隣族,一卒一日之價,或多至數十匹,征斂無藝,不知紀極,凡七八邑之民,獸奔魚駭,莽爲荒墟者,皆由於繼先,南土之人,欲食其肉。及第李應獬,奴顔婢膝,諂附奸兇,輦載貨賂,交結掖庭,鼓其簧舌,謀陷同列,到處割剝,貪贓狼藉,權盻曾發其貪贓之事,而行賂宮掖,幸而得免,當此履端之始,若不痛懲奸贓,無以革其舊染之汚,請李繼先·李應獬,竝命拿鞫定罪,以勵其餘。持平李□□,以監軍接伴使從事官,今在平安道,持平張顯光,今在慶尙道仁同地,請斯速乘馹上來事,下諭。依前例府書吏給馬下送。前承旨黃中允,締結爾瞻,爲腹心爪牙,廢母之論,攘臂當之,不但此也。凡助援天兵,接遇天將之擧,無不陰沮,一以迎合廢朝之意,爲取寵得志之地,爲兵房承旨,獨啓之辭,詆上國極其兇慘,使大義不明,軍情沮喪,請命遠竄。答曰,尹暉,已爲削黜,勿爲煩論。李繼先輩二行缺已上燼餘傳曰,予在閭邸,聞張顯光·朴知誡,以老成宿儒,久居林下,欽思敬慕,未嘗少弛于中,予欲共理國事,以駕轎召來事,下諭于監司,此外林下宿德之士,亦爲廣求以啓。
傳于□□曰,近來蒼生之困苦,極矣,今聞新官之下去,必皆拭目企望,以待公政,若不得人,使民望缺然,所關豈不大哉?凡守令,極擇塡差,以蘇邦本。
有政。以張顯光爲持平,李昌廷爲忠淸水使,許完爲全羅右水使。竝出延興府院君家日記所謄朝報午時,上御文政殿。晝講,特進官李适·尹暘,參贊官韓汝溭,侍講官尹知敬,侍讀官趙希逸,記事官李烓,記事官嚴惺·辛啓榮入侍。上讀論語前受一遍,尹知敬進講,自子曰君子不重則不威,至以過勿憚改,終焉。音釋各一遍,上讀新受音一遍後,講論旨義。尹知敬曰,人不重厚,則見於外者,無威,存於中者,不固,必須內外交修,可無斯弊。孟子見梁襄王,出語人曰,望之不似人君,就之而不見所畏焉,蓋其輕浮無威,故不見重厚耳。上曰,輕者不可學道耶?尹知敬曰,輕而能學者,未之有也。又曰,事,忠信而後有成,若不忠信,雖有小智,無足道者。四行缺尹知敬曰,人非堯·舜,安得每事盡善?聖人之過,如日月之蝕,過也,人皆見之,更也,人皆仰之。改之則善日治,不改則惡日長,故書曰,毋恥過作非,亦過勿憚改之意也。小人之過,必文,故終無遷善之路矣。上曰,諱其過失,則當作何如人耶?尹知敬曰,人若諱過,百惡皆從此而出,在人主尤所當戒也。雷霆萬鈞之下,誰能直言君過乎?雖以匹夫言之,若對面直斥,則鮮不含怒?況人主之至尊,而以微末小臣,直言其失,則安得無怒,是故古來明君哲辟,非不多矣,而好諫者,少矣。唐宗之於魏徵,諫無不從,而入宮則曰,會須殺此田舍翁,旣死則繒昏踣碑,皆因平日積不平之發耳。必須先從性偏難克處將去,有言逆于吾心,必求諸道,有言遜于吾志,必求諸非道,和顔色而受之,擇其善而行之,則雖欲無治,不可得也。上曰,人主之聽諫,固難,人臣之進諫,亦不易矣。尹知敬曰,人臣亦必學識超詣,是非分明,一有見得,則不顧禍福者,能隨事極言,旣言之後,用其言榮其身,則雖非剛直者,亦各策勵氣節,而有謇謇諤諤之美,若雖不可罪,不爲容受,則直士解體,而讒諂面諛,逢君之惡者,日以益進,國隨以亡矣。趙希逸曰,從諫若不及,使怯膽變勇,亦在人君,訑訑之色,拒人於千里,亦在人君矣。上曰,惟當上下相責,人主則必以聞過爲喜,人臣則必以格非爲務,則各盡其美矣。趙希逸曰,聖訓如此,幸甚幸甚。高宗之命說曰,啓乃心沃朕心,其責望於臣下者,有如此,三代尙矣。如漢唐以來,治亂之迹,歷歷可考,爲國之道,不外乎從諫矣。韓汝溭曰,人君改過,則勿以小過而勿改,其待臣下,則容其小過,可矣。若以微四字缺豈免失人才之患乎?五行缺李适曰,今日接見時,聞孟推官之言,則師期,迫則今秋,遲則明春云,軍卒,宜及今訓鍊,且軍糧極爲可慮。頃見戶曹參判,則云忠淸道米四萬餘石,而小臣在全羅兵營,曾備四百石,未及上送而遞來,左右水營,及監營,亦有營建助工米未及上來者,急速收合,風高前入送,極擇管餉之人,宜當。上曰,此言甚善。久欲與廟堂議處,而多事未暇,必須如此,可矣。李适曰,江華所儲之穀亦多,若至風高,則決難入送。目今舟師船,有二十餘隻,兩湖近處賊家船隻搜括,則必多得,而鄭昕所造,前已送者,十數隻,今亦未及停罷工役,必須完事,以此等船,速運軍餉,宜當。上曰,糧餉固慮,若有船隻,則好矣。一艘容載幾許?李适曰,大船則一艘幾載四五百石矣。上曰,二十隻則幾至萬石矣。李适曰,軍士亦於農隙,更爲精抄,七月以後爲始訓鍊,使知坐作進退二字缺部曲,方可以有用矣,上曰,但百姓塗炭之餘,纔得蘇醒之望,數月之內,必無爲國服勞之心,今若抄兵,或恐有離散之弊耳。李适曰,早晩當一與虜戰,在我之道,常若明日出戰者,可矣。且賊若出沒我境,則豈可諉之民困而不戰乎?京城訓鍊軍,亦不如前,外方砲殺射手,兵使不曾用意訓鍊,皆不着實,今須別擇兵使,使兵使訓鍊其兵,而臨變自將而出,則爲兵使者,知其自己所率,必能用心操鍊矣。且武士貧殘,多不能備戰馬,豈可以卜馬,當方張之鐵騎乎?宜選武士之可用者,擇給各場牧馬,以爲臨急之用也。且軍器火藥,多者百餘斤,少者或至三四斤,零星。四行缺上曰,雖然若有弊端,則不如貿來之爲便也。凡事必有弊端,無弊而多造,則善矣。李适曰,小臣所達,急於用故也。營建都監吐木,必多未下者,以此流下燔造於城中,亦無不可。上曰,吐木雖有未收,非出置江邊,皆斫棄山谷間,運下亦不易矣。李适曰,前見李重老,重老曾爲伊川土木,多在江邊云,若問各道監司,則可知矣。上曰,以船載來耶?李适曰,作筏運下矣。上曰,作筏則不至有弊矣。李适曰,且如各官月課軍器,當初之意,欲其不費民力,自官中措備,而今則皆責出民間,以田結收布,苟充備納,前日所備,亦不修治,而每造新件,徒煩民力,而終無實用。與賊交鋒,鳥銃尤緊切,而頃者兵器都監所造,費盡物力,皆不中用,器械若此,何以能軍?聞商倭多齎鳥銃,欲爲交易云,臣請各官月課軍器,限四五年停罷,以措備月課之力,貿得倭鳥銃,則事甚便利,若給十五疋,則其品,必精矣。上曰,頃日都監,徒爲民苦,而無實效,且鳥銃,雖我國善造者,亦不及倭鳥銃矣。李适曰,燔造火藥,貿得鳥銃,數萬之卒,持此而出,則足以禦賊矣。上曰,火藥則必多貯可用,蓋如弓矢,則可以久用,火藥則一放之後,不能更用耳。李适曰,急速燔造,策之上也。上曰,今聞中原人之言,雖未能的知,師期,似甚迂闊矣。李适曰,二字缺旣如彼,我國又無可恃,不意訓兵,則何以保國?六行缺尹知敬曰,自古人二字缺天災之道,有實有文,文則人君常事,而必務其實,可矣。上曰,何如,斯可以弭災乎?尹知敬曰,人主憂民之誠,上格於天,則必有感應,側身修行,對越上帝者,本也,減膳撤樂,避殿祈禱者,文也。其本,固當修,而其文具,亦不可不行也。且歷觀前代,天災之降,多因獄事之濫。今番治逆,非出於轉相告引之口,只以平日罪惡,國人皆知者,置之於法,似無一人冤枉橫罹者,而死者自至於多,至於迷劣二字缺亦皆致死,似爲太過。上曰,予意亦然。慈殿以當初咀呪之說,此輩罪惡極重,故如是。予則於宮人之獄事,實未知其實狀,一依慈殿下敎耳。且大妃殿,亦數年老者,而安保其無冤死者,至於朝官士夫之被罪者,亦有所出於怯懦脅從者,似當原情定罪,而物論如此,予不能以己意從違矣。予無才德,而忝此大位,人命多死,殊以爲憂耳。尹知敬曰,朝官之被罪者,雖或曰脅從者,亦惟此善於彼而已,其罪皆足以死。至於宮人,則自上亦未悉其所犯,外廷之臣,又何能知之?女子之愚,無知甚,何可盡繩極典乎?至如軍國重事,則李适所達,皆是急務,而愚民方以爲太平無事,其心懈弛,若少有徵發,亦生騷擾之端,不知何爲而可也。上曰,予意,不徒此賊可憂。第以旱災爲憂。尹知敬曰,春秋時,魯文公怠於政事,自正月至于七月不雨,若人君。三行缺上曰,予忘之矣。政院知悉擧行。申時罷出。已上燼餘申時,上御文政殿。夕講,特進官姜絪·李廷馦,參贊官韓汝溭,侍講官尹知敬,檢討官趙誠立,記事官李烓,記事官嚴惺·辛啓榮入侍。尹知敬進講大學衍義,投進狀音釋各一遍,上讀所受音一遍。尹知敬曰,卷中所載之文,似當盡爲進講,而表則騈儷之文,非人君所可從事,故館員議定,且稟領事遂不進讀矣。姜絪曰,十餘年來,國家危亡之禍,迫在朝夕,及今日反正之後,一反前弊,方以副生靈之望,宮禁之不嚴,奢侈之成風,賄賂之公行,廉恥之塗喪,皆以當革之習也。上曰,予意亦然,而但痼習已成,且予之所爲,不足使人觀感。四行缺六鎭守令,亦以淸簡文官擇差,一以蘇民瘼,一以憚壓邊上,其意有在,而今則專以武夫差送,蘇殘起廢之責,豈武夫所可能哉?濟州彈丸一島,介在海間,民尤困苦。先朝金應南,曾爲牧使,趙仁俊亦爲判官,濟人至今思之。且江界絶遠,屬浦十三滿浦,旣以武將差送,江界則以文交差,宜當。上曰,治民豈有文武之殊?但文武相間,則彈壓畏戢之事,必多矣。李廷馦曰,雖文官,若不擇差,豈有愈於武將乎?姜絪曰,時若淸明,中人以下,亦皆自勵爲善矣。上曰,國之本在民,民之命在守令,守令之臧否,在監司,或朝廷所除,有未盡善者,方伯黜陟公明,則不良之吏,必鮮矣。李廷馦曰,必須申明贓汚之律,方可以戢墨吏之心耳。上曰,贓法,予亦欲依法典爲之。姜絪曰,小臣於宣廟朝,屢爲守令,其時頻遣不〈?〉法御史,故守令不得放肆矣。上曰,發遣御史,其意甚好,廢朝時,一不發送,守令豈不貪縱乎?贓汚之罪,一爲發覺,則子孫亦皆禁錮,祖宗之法,重矣。姜絪曰,聖化更新,今日守令,誰不恪謹乎?然時遣御史,必加意畏戢矣。韓汝溭曰,近來下諭頻數,禁軍絡繹於道,其弊不貲,紙地亦極多費。小臣今日與金瑬相語,語及於此,瑬曰,前則行移而已,廢朝時,號令不行,每事必煩下諭,故習因而成非古規也云矣。上曰,其言甚當。雖有下諭,若隨便兼附,則必不如前日,而太似煩數矣。
申末罷出。
夕講罷後,因召見毛都督問安使南以恭。以恭曰,小臣受命之後,五行缺臣之去時,有傳敎,故言於都督曰,寡君,一心向上,欲與督府,用心協力,勦滅此虜,如煮鹽屯田開市,皆從老爺之請,而但國弊民窮,力不副誠耳。都督自拊其心曰,俺已揣得新王豪氣,與俺相同,何事不可濟乎?俺當具由轉奏云。大槪觀其辭色,非以外貌假焉而已,實是心悅矣。上曰,其言鄭遵事,措語,何如?南以恭對曰,當初發語時曰,俺自少讀書,曾看宋鑑,素多慷慨之志,不幸臨事而遇邊臣之不良者,九連之戰,幾死僅免,其他公文私書,率皆遷就搪塞,欺瞞本國,使俺不得便安,俺若性急,死已久矣。今之病根,亦由於此,聞已顯戮,實是天朝本國之幸,而老賊之不幸也云矣,且欲上奏本,臣使通官,求其奏稿,則出給而言曰,此中如有可改處,南陪臣速往稟定,改書以送云。故小臣以此趁速入京,今見龍泉狀啓,則雖因其請,已改數處,而其中心不自安四字,臣初以爲如此名正言順之擧,不應有此等語,故曾已請改矣,今則以意字改心字,而不自安三字,猶存,未知如何。自朝廷講定,改與不改中,速爲回報,宜當。李尙吉,前與都督相得有素,而今爲接伴使下去時,言送此意,何如?上曰,屢次請改,亦似未安。南以恭曰,其三字,若非大段,則以此上奏事,亦當急速回報矣。上曰,從速回報,可矣,而近來之事,無趁速擧行者耳。南以恭曰,以朴庚生所言,則衙門已至一品,而接伴使,每以堂上差出,雖不發言,門下之人,皆有不滿之色。今日李尙吉,加資以送,而所帶之銜,尙是堂上官,若假銜以送,則如何?五行缺上曰,其島距陸地幾許?南以恭曰,距陸地三十里,而風勢不順,則不可利涉。臣亦晨發而夕始濟耳。上曰,島之周圍幾許?南以恭對曰,不見外面,而內面則周回幾十里,形勢圍抱,可以藏兵泊船矣。上曰,然則島不甚大,不爲露出乎?南以恭對曰,丘陵隱蔽,不爲露出矣。上曰,家舍居處則,何如?南以恭對曰,居處則頗有貌樣,廳事十餘間,將官相接處,則以層除土蜂房之類,亦且數萬戶矣。上曰,中原糧餉等物,連續出來耶?南以恭對曰,軍餉則似爲連續出來,唐船之來泊者,今亦多矣。大槪今日之事,必須先得毛將之歡,事可易成。蓋毛將方見重於中原,而方居我境,其所言極關重,而天朝亦必致信矣。今雖有疾,若一番請來,則必得其歡心矣,但其所短,則軍情之敬服,頗不如前矣。上曰,何爲而然耶?南以恭對曰,新得二妾,而頗似不正,或疑以此耳。上曰,爵位旣高,無驕傲之色耶?南以恭對曰,此人本非驕傲者也。上曰,似非陰譎殊常之人矣。南以恭曰,詳觀之,則疏俊豪爽,意氣慷慨,雖未見其威重,而外有雅歌投壺之氣象矣。聞其得妾之由,則正室無子而殞,故欲以求嗣云,以此執言矣。上曰,以其不正之故,而士心不服乎,抑以女色之故而有顚倒之事耶?南以恭曰,大槪軍情,有輕蔑之色矣。今之出來者沈世魁,乃其妾之父,而時可達者,四寸云。都督之安於其處,亦未必不由此人之故也。上曰,人皆爭來,而送其妾之族,則亦不出於公矣。南以恭曰。五行缺已上燼餘
上在昌慶宮。停常參·經筵。
左副承旨閔聖徵三度呈辭。入啓。給由事,允下。
掌令金長生,在外入來。
吏曹啓曰,廢朝十餘年之間,群兇當路,中外布滿者,皆是兇黨,而三字缺宣廟淸明之□,皆見擯棄四行缺況今澄汰多官,無以充滿,誠得拔而用之,非但不患乏人,善類登用,爲益不細。癸丑以後,上疏直言之士,及潔身自守之人,搜訪書啓,六品敍用,隨闕注擬,以廣用人之路,允爲便益,而事係常規之外,不敢擅便,惶恐敢啓。傳曰,允。
吏曹,直言被罪儒生,不次擢用,六品遷轉次,趙慶起·李安眞·鄭復亨·權淰·金孝誠·洪茂績。有學行儒生,成文濬·柳袗·洪百順·朴應順·姜鶴年·趙絅·金嶷·李有謙·李有養·許晭·趙恭立·沈惕·李榮元·趙亨生·金堉·朴知讓。啓。
禁府,罪人金□□吉州遠竄。啓。
持平金長生啓曰,臣賦性鹵莽,學術淺短,其於世用,百無所能,廢伏十數年,自擬畢命於松楸,獲逢更化之初,自叨匪分之職,義當卽詣闕下,肅謝恩命,而臣年垂八十,筋力已盡,曾將不能前進之意,冒陳一疏,聖恩重疊,召旨屢下,至有乘駕轎之命,兢惶隕越,無地自容。力疾登程,幸以得達,第臣氣血衰耗,素患耳聾,及今勞熱乘之,重聽尤劇,精神昏憒,脚力萎憊,扶曳趨班,已知難堪,況今宗社再安,彝倫復敍,振肅頹綱,決非庸懦衰老之臣,所可堪任,請命鐫改臣職。上曰,予卽欲引見,以國忌未果耳。勿辭察職。
右贊成李尙毅上疏。大槪,病重,本職及兼帶提調,乞遞事。呈政院。以國忌齋戒,無所啓。已上燼餘
上在昌慶宮。國忌,停常參·經筵。
權盡己啓曰,全羅水使李灤,大妃殿陳賀箋文,不書徽號,只稱慈殿,殊無詳察敬謹之意,請察之。傳曰,依啓。
權盡己啓曰,明日有擧動,視事,不爲取稟。傳曰,知道。
吳百齡啓曰,內局藥物輸〈送〉提調二員,昌德·昌慶兩處,當爲分往,四行缺蓋昌慶宮內局庫間,未及修治,二字缺其藥物及劑藥,一應諸具,今將自昌德宮輸於昌慶宮內局矣。請令兵曹,定送軍人十數名,使之輸運,且擔運往來之際,慮有虛疎之弊,捕盜軍官,亦命定送,使之譏察,何如?傳曰,允。
韓汝溭,以戶曹言啓曰,孟推官處,銀一百兩,人蔘十五斤輸送,以慰其心事,已爲啓過,回揭中亦已及之矣。第念推出所齎物件,今方平價換易于市民處,若終不至落莫而歸則,不必以無名贈遺,開弊日後,且今時·沈兩差官,齎奉蟒龍玉帶而來,方在大二字缺雖不發賣,無名之贈,效此需索,則無辭可振。前啓下孟推官處所送銀·蔘,姑勿輸送,以觀數日與市民換賣之如何,似當。但回揭,有略具不腆二字缺微忱等語,彼若見此,則必督責收捧,此回揭,姑勿送之,而彼若有問,則令譯官以國忌方坐齋,且不遠接見之意,措辭以答,亦當,敢啓。傳曰,依啓。
以備忘,傳于韓汝溭曰,林慶雲,速傳喜報,其誠可嘉,令司僕寺,熟馬賜給。
韓汝溭,以備邊司言啓曰,用人自有銓官,其內外重任,時或相議于備局,則猶可也,至令備局薦啓,則非但事體之不當,凡注擬之際,銓官擧三,則或可得精,備局多員,各有所薦,則其數至於十餘,不免有混雜之患,此近來弊政。三字缺今日不可又開此例,此後凡有除授,令兩銓,四字缺敢啓。傳曰,與銓曹同議以薦。五行缺
答幼學朴愖疏曰,省疏具悉。爾誠二字缺所陳,無非治國之要道,予當留念焉。
以備忘記,傳于政院曰,都元帥下去時,銀子六千兩,木綿五十同,令該曹給送,甲冑弓矢劍戟,亦爲優數給送事,言于軍器寺。
韓汝溭,以備邊司郞廳,以都元帥言啓曰,臣之手下,不可無秩高武將若干員,以備緩急,而一時帶去,則廚傳極有弊,卽邑必當騷屑,此比別單書入十五員,稱以元師別將啓下之後,在京裝束待令,若有事則不分晝夜赴軍前,以聽調用,而其中前府使南以興,在任時過用刑杖,人多非之,而久在西邊,熟諳邊情,且其爲人,年少有才。當此艱虞之日,不可不驅使,姑令二字缺從軍,以責後效爲當,此人則臣行帶去之意,敢啓。傳曰,依啓。
以備忘記,傳于政院曰,南別宮越邊有親家,明日推官接見後,暫欲往見,政院知悉。
政院啓曰,南別宮越邊有親家,明日推官接見後,暫欲往見,政院知悉事,傳敎矣。今此擧動,揆諸情禮,似爲允當,而事體重大,令禮官急急議啓。傳曰,依啓。
權盡己啓曰,任應兩官,太平館請見事,曾已磨鍊,而時·沈兩都司,方□太平館,勢難接見。明日擧動還宮後,□與相會,則彼必來詣,而一日之間,再爲接見。六行缺
權盡己啓曰,時·沈兩都司,差備譯官來言曰,都司已欲進詣闕下,諭以國王坐齋,則答曰,都督分付俺等,親傳蟒衣玉帶,卽日回程,而幹事未完,數日留滯,將令甚嚴,難免重罪,明曉則冒死趨詣王所,使卽啓知。譯官等多般開諭,至於發怒亂打云,明早若或徑來,則不無顚倒之弊,一邊令譯官更爲措辭開諭,而若不得防塞,則明日擧動還宮後,似當接見,而日勢必晩,何以爲之?敢稟。傳曰,日勢雖晩,還宮後接見。
以備忘記,傳于政院曰,明日擧動正時,辰正進定。
閔聖徵,以禮曹言啓曰,政院啓辭,今此擧動,揆諸情禮,似爲允當,而事體莫大,令禮官急急議處事,傳敎矣。省覲之禮,所不可廢,傳敎之意,實出於至情,將順之外,更有何辭?第至尊出入閭閻,事體妨礙,故頃者臣曹請移寓梨峴宮者,意實在此,而聖批,以與大臣徐當議處爲敎,臣等惶恐不敢更瀆,恭俟下敎而已。明日接見後,駕幸,情禮固無不可,出入閭閻,雖不可計,唐官方在至近處,不無疑訝之理,臣等不敢擅便,議大臣定奪,何如?傳曰唐官,設或疑訝,以實措辭言之,則有何所妨?三行缺已上燼餘贈崔泝吏曹判書,黃赫吏曹參判,趙守倫執義,權韠持平。出延興府院家日記所謄朝報
上在昌慶宮。停常參·經筵。
有擧動。
權盡己啓曰,自明日至二十日大祭齋戒,故視事不爲取稟。傳曰,知道。
政院啓曰,三嚴將迫,而通禮杳無形影,極爲駭愕,請從重推考。傳曰,允。
五行缺毫髮僭差,司諫院正言愼天翊·李培元,俱未四品,當爲署經齊坐,而掌令金長生,以病不來,終不備員,臣與大司憲吳允謙,齊坐署經之意,敢啓。答曰,署經事,依啓。私第歷入事,推官前亦已告知,來此近地,歷見而去,有何所妨?不允。
備忘記,李貴·金瑬·李曙·李适·申景禛·李興立·具宏·申景裕·申景禋等,賊家馬匹中,極擇良駿者,各一匹賜給。
吳百齡,以吏曹言啓曰,昌寧縣監具棨,遠在外方,赴任無期,曠官可慮,改差,何如?傳曰,允。
吳百齡,以司饔院官員,以都提調意啓曰,當日所納黃海道四月朔膳,進上鮒魚食鹽,缸內未盈,中宮殿淸蜜一斗內,二升欠縮,請封進官吏,從重察之,陪持人,令攸司囚禁重治。傳曰,依啓。
正言愼天翊來啓曰,及第□□以患失鄙夫,交通宮掖,圖授好爵,恬不知恥,自以爲擔當國事,而締結奸細之輩,陰圖分利之計,巧作色目,貽害八道,貪縱無嚴,蠹國病民,首倡和戎之議,啓上國疑貳之心,削黜之罰,不可以懲其罪,請命遠竄。答曰,依啓。
掌令李命俊,正言愼天翊來啓曰,前右議政趙挺,以廢朝相臣,不能匡救,以至覆敗,廢母收議,得罪倫紀,秉銓屢年,凡爾瞻之爪牙腹心,皆其所排置,加以貪貨無厭,縱其子弟,築堰營産,不可勝計,攘奪臧獲,恬不知恥,生民疾苦,罔有紀極,請削奪官爵。李大燁,罪惡譬於偉卿·纘男,而尤六行缺。答曰,李大燁事,依啓。其餘,不允。
掌令李命俊啓曰,及第□□當天朝征虜徵兵之日,迎合廢朝之意,首遏徂征大義,使二百年忠順事大之誠,未免見疑於天朝,其媚悅取寵,交通宮掖,締結奸細,虐民肥己,特餘事耳,只請削黜,輿情憤激,請命遠竄。臣等將李繼先·李應獬貪贓之狀,已盡論列,而聖批以爲,昏朝群臣,廉謹者少,若治此人,則在位者,皆不安,臣等亦知聖量之包荒也。但李繼先,結姻權貴,恃勢貪黷,毒虐軍卒,浚剝膏血二字缺營使侵徵隣族,一卒一月之價,或多至數十匹,徵斂無藝,不知紀極。自眞寶至延日,凡七八邑之民,獸奔魚駭,莽爲荒墟者,皆由於繼先,南土之人,欲食其肉。李應獬,奴顔婢膝,諂附奸兇,輦載貨賂,交結宮掖,鼓其簧舌,謀陷同列,到處剝害,貪贓狼藉,權盼曾發其貪贓之事,而行賂宮掖,幸而得免,向日貪贓之吏,何可勝誅,而此特其甚者耳。臣等欲治其太甚者,以勵其餘,請勿留難,拿鞫定罪。答曰,不允。
行大司諫李睟光啓曰,臣本駑劣,最欠風力,決科四十年來,屢忝言地,泛泛尸素,負罪已多,當此新服之初,尤宜愼擇本任,豈可使久試無狀之臣,更辱淸朝之名器乎?抑臣之所切悶者,不止於此。臣宿疾沈痼之中,重患□虛發熱之症,經歲至今,一向不差,精神。三行缺
獻納李楘來啓曰,正言□□□愼天翊,俱未四品,當爲署經,而司諫鄭蘊在外,終不備員,臣與大司諫李睟光,不得已爲署經齊會,敢啓。答曰,依啓。
獻納李楘來啓曰,伏聞下政院之敎,以推官接見後,暫欲往見親家爲諭,臣等固知聖上至情,出於誠孝之不能已也。第念王者之於私親,事體與庶人不同,而人君擧動,係一國之觀瞻,不可不的禮以行,況推官所館,相去密邇,亦必聞知,恐有所未安,請加三思,還寢成命。答曰,事親之道,其可以人君廢之乎?唐官雖或聞知,以實言之,有何未安之事乎?不允。
以備忘,傳于政院曰,都司應守備處四字缺及禮單磨鍊事。
閔聖徵,以屬公言啓曰,罪人李茳·黃德符,依例屬公家産事,捧承傳施行,何如?啓允。
閔聖徵,以義禁府言啓曰,五字缺鞫廳文書次知,及撰集廳移來收議凶疏等,方爲査出,而昨政移授引儀兼參軍,不得察任,令吏曹假都事差定,除本司上直,使之來參,宜當,敢啓。傳曰,允。
吳百齡,以司饔院官員,以都提調意啓曰,當日內資寺供上香醞日下酒各邑將□當該官員,所當待開門躬進排,而今已日晩,杳無形影。一司官員,雖或有頉,正以下不爲不多,且有假官差除之規,而莫重御供,如是慢忽,事雖可駭,不得已內資寺供上,則當日闕供之意,敢啓。傳曰,當該官察之。
政院啓曰,今日還宮後,沈·時兩都司接見事,允下矣。孟推官若有回禮之意,則日勢必晩,以都督差官,催歸甚急,而自明日當爲致齋,勢難相會,今日不得不請見大人,不須勞動回禮之意,令譯官措辭以諭,似當。傳曰,依啓。
答鄭雲湖加資辭免上疏曰,省疏具悉。此事,自有朝廷處置,非人人陳疏辭避,勿辭察職。
仁城君啓曰,司饔院監膳處接待所,當爲明火,而杳無形影,極爲駭愕,請當該郞廳拿鞫。答曰,推考。
閔聖徵啓曰,臺諫出去,請出開門標信。傳曰,知道。已上燼餘
上在昌慶宮。停常參·經筵。
韓汝溭啓曰,來十二日輪對,取稟。傳曰,知道。
掌令李命俊來啓曰,守令署經,一日爲急,而掌令金長生,病不能供仕,雖不備員,署經之意,敢啓。答曰,依啓。六行缺
掌令李命俊來啓曰,罪人崔公望·申瑞廷之疏,於賊之中,最爲凶慘,至有不忍言不忍聞之說,國言騰播,故請命拿鞫,按律定罪矣,今者以遠竄,已爲定配,如此之輩,不可容息於覆載之間,請更爲拿鞫。考出其時上疏,依律定罪,罪人尹伸,以三聘子,參偉卿疏,當初以圍籬安置,已爲定律,自上特命勿爲圍籬,移配南方,人疑□□久而滋惑,王法至嚴,不可低昻,請依已定之律,還爲圍籬。及第尹暉,當天朝征虜徵兵之日,迎合廢主之意,首遏徂征大義,使二百年忠順事大之誠,未免見疑於天下,其媚悅取寵,交通宮掖,締結奸細,虐民肥己,特餘事耳,只請削黜,輿情憤激,請命遠竄。載寧郡守姜綽,四字缺不合臨民,請命遞差。遂安郡守南啓夏,貪三字缺民受其弊,請命罷職。答曰,崔公望·申瑞廷·尹伸,已爲遠竄,不允。尹暉,已爲削黜,勿爲煩論。康綽·南啓夏竝遞差。
正言愼天翊來啓曰,及第□□以患失鄙夫,交通宮掖,圖授好爵,恬不知恥,自以爲擔當國事,而締結奸細之輩,陰圖分利之計,巧作色目,貽害八路,貪縱無厭,蠹國病民首沮征虜之議,啓上國疑貳之心,削黜之罰,不足以懲其罪,請命遠竄。故鳳山郡守申慄,於壬子之獄,得二字缺世僞造印信文書,遂生倖功之心,濫及無辜三字缺刑極其慘酷,敎諭供招,使之誣服。六行缺
韓汝溭,以禮曹言啓曰,今四月初三日引見時,特進官權盼所啓,星州士子,十年禁錮,今皆應入蕩滌之中,而當有別樣慰諭之擧,答曰,令該曹擧行事,傳敎矣。星州一鄕,因李昌祿直言被罪,一百餘人,竝被停擧黨錮之慘,不幸□之今於新化之初,雖蒙蕩滌之恩,二字缺之擧,似不可已,宣諭御史,今方下去,自京書題二字缺使御史會同,監製上送科次二字缺稟旨施行,何如?啓允。
韓汝溭,以兵曹言啓曰,今癸四當中部正兵盧景得,以全闕初不下三字缺衛將,不考分軍實數,擅自分軍,已極駭愕,至於壯勇衛,則以有鄕廳軍士本不合軍,而正兵例亦爲分軍,殊無詳察之意。軍政重事,疏漏莫甚,當該衛將,從重推考,次知色吏,囚禁治罪,何如?啓允。
閔聖徵,以義禁府言啓曰,全羅監司狀啓付,兪水福·朴克世,則本道監司已爲囚禁,而金忠恕則時仕以武兼,方在京中云。忠恕,自此爲先拿囚,水福·克世,亦爲府郞廳發遣拿來一處,憑問處置事,敢啓。傳曰,依啓。
領中樞府事奇自獻,五行缺不至一月而雖十六日得達京口,或似稽緩,在平海時,得見都事移文,伏蒙給馬之命,聖恩罔極而無駕轎,若待遠處借來,則必益遲滯,不勝未安,不得已用國朝承召人□轎之規,以藍輿致身,馬則用於載卜,又時或雇馬借馬,不能如前日,從容且行且留,運卜而行之時,似爲貽弊,不勝惶恐,伏地待罪。答曰,卿勞苦遠來,予竊喜幸,勿爲待罪。
答鄭曄箚曰,勿辭察職。
閔汝任,以司饔院官員,以都提調意啓曰,昨日孟推官兩都司接見時,假提調行司直鄭虎臣·洪珬,行司果李守禮等,無緣不進,請察之。傳曰,依啓。
忠勳府啓曰,經筵官領議政臣李元翼啓曰,壬辰年宣祖有渡遼之計,故廟社奉陪之臣數人,世子之行,使之同往矣,其論功時,似當同錄於扈聖功,而附錄於衛聖,故今番被削。若論以衛聖同削,則事涉冤枉,如有施賞擧措,則可也。答曰,其時功臣磨勘時,何如是爲之?前例無追錄之事耶?元翼曰,元勳例爲磨鍊,而小臣以病不參,以此等人,應錄於扈聖之意,通之而竟不得施行,故其時亦以爲未穩矣。前例或有追錄之時云,而未得詳知,或施賞或追錄事,議處,何如?答曰,依啓事。傳敎矣,本府文籍,壬辰以前,已盡散失,今之現存者,只是癸巳以後謄錄,査考前規,則漢吏學官安庭蘭,參錄光國功臣三等,而因臺諫論啓削勳之故,庭蘭三字缺萬曆乙未,上言啓下本府,回啓內,事體重大,議大臣定奪事,入啓蒙允。大臣獻議,或以爲追錄無妨,或以爲不敢輕議之意入啓,則徐徐三字缺議施行事,啓下矣。厥後萬曆五行缺凡百施爲,日就解弛,至於軍兵訓鍊賞格等事,專廢不擧,六鎭將士,渾無一枝之箭,斂手虛度云,至爲寒心。箭竹數萬箇,及弓箭,量數齎去,試才分給,且臣當倍日入去,邊上防備,卽爲巡檢,軍官八人給馬帶行,何如?啓允。
韓汝溭,以禮曹言啓曰,私廟兩處遣禮官告祭事傳敎後,擇日啓下矣。祭文頭辭,及名稱屬號,當先定奪,德興之廟,則宣祖朝已封大院君,今當四字缺定遠廟,則時未定封號,令儒臣速三字缺議大臣定奪,何如?啓允。
韓汝溭,以兵曹言啓曰,廢朝國綱解弛,軍律不行,各榜舊出身輩,散落潛伏圖免四字缺之際,每致稽緩,辛酉榜出身赴□今已滿十朔,替瓜之卒,一日爲急,而前判書權縉,不得已調送庚申榜萬科出身,蓋以新榜不如舊榜之散亂無統也。第西罷還,未滿一年,再度督發,人所不堪,減六朔相遞,以紓戍卒偏苦之弊,何如?啓允。
閔聖徵,以接待所郞廳,以孟推官接伴使趙濈意啓曰,卽刻推官,使差備譯官奇益獻,持小紙來言曰,回咨中,只言代捧之事,而不及推官,淸嚴體恤,請來面議之言,此意添入事,昨日明政殿回禮接見時。五行缺
今者藥房使令韓德龍·梁孝得·趙宗立等,積年任使,熟習劑藥等事,而兵曹以本曹下人,泛然循例,啓下還下,若無此等下人,凡干進御藥物劑剉之際,將無以成形,極爲未安,請韓德龍·梁孝得·趙宗立等,勿爲還下,仍定使喚,自今以後,一切勿動事,捧承傳施行,何如?啓允。
權盡己,以接待所言啓曰,毛將營下都司時可達·沈世魁等下馬宴禮單,領受回帖,竝四五字缺之意,敢啓。傳曰,知道。
權盡己,以接待所言啓曰,臣權盼,以任都司應守備四字缺臣詣館下設酌,先陳昨日自上接待時,節次不便,未得接見,令卑職奉一酌矣云爾,則兩官稱謝,而都司遽示怒色曰,俺昔從李如松,東征效力多矣,今又奉勅而來,本國待俺頗薄,極爲未安云。臣慮以爲接待所郞吏接遇之慢,再三請問所以然,則乃曰,孟推官職秩高高,奉勅者俺也,何待之殊等也?臣始知怒色之加,蓋以此也。酒行六盃,固辭乃止,仍呈禮單,則苦拒不受,再三堅請,只受單子,物件則不受。臣令差備譯官,從容開諭,期於必受之意,敢啓。傳曰,知道。接待稍加,以解其怒。
韓汝溭,以兵曹言啓曰,備邊司,以都元帥意啓曰,伏見南以恭四行缺所願得者,令戶曹禮物所用,預爲備納,磨鍊齎去,苧布用於禮單,夏布與督府親信家丁輩,則甚爲便益,敢啓,依啓事,傳敎矣。都元帥軍前,銀子·木綿,則依承傳兩西所用之物,取用之意,敢啓矣。毛副摠相見時,禮單苧布夏布,及所用雜物,一依前規磨鍊別單書入之意,敢啓。傳曰,知道。
韓汝溭,以備邊司言啓曰,兩南召募別將設立本意,欲召集流民,或屯田辦餉,或操鍊備禦,其有補於邊上者□矣,十許年來,別將不爲擇送,日以侵漁爲事,□聚之民,率皆逃散,不成模樣,委屬痛悶。取考時任別將官案,則多是未出身無賴之徒,其間淸査,甚難盡行汰去,更爲塡差別將啓之意,敢啓。傳曰,依啓。
韓汝溭,以備邊司言啓曰,卽今兩西措置糧餉,非復前日之汗漫,而海西分戶曹參議尹絅,誤聞分曹革罷之言,所管之事,移屬於觀察使處,仍爲上來云。今無句管之人,極爲未便,尹絅之代,不可不極擇,而群議以爲,南以雄,實合是選云。南以雄,稱以管餉使,急速下送,使之察任,宜當,敢啓。傳曰,依啓。
扈衛左大將判尹李适從事官,以大將意啓曰,去三月十二日擧義二字缺同事之人等書啓時,臣適以防護使,在江華府,未及爲之,故今始四行缺八九十歲者,竝爲充定,而猶爲不足,一人差定,二處科付,近來各司,不成模樣,雖有號令,全不擧行,此雖由於紀綱之解弛,而亦無非典僕無人,官員獨坐,無下手處故也。今此內差備外,闕內各處差備,其數甚多,而初不立役,收捧米布,逐朔如是,理宜裁減分秩,兩單書啓內差備,則自下擅減,事體未安,仰稟睿裁,其餘內外各處科付,則單子啓下後,當自下裁減,敢啓。傳曰,四字缺裁減。
政院啓曰,趙挺,以罷職命下,而臺諫以削奪官爵論啓,申純一,以削黜命下,而臺諫以邊遠安置論啓,遂安郡守南啓夏,谷城縣監洪有炯,以遞差命下,而臺諫方以罷職論啓,故傳旨不得捧入之意,敢啓。傳曰,知道。
權盡己啓曰,時·沈差官宰臣接宴時禮單,頃因傳敎措辭投贈,則終始牢拒不受云。傳曰,知道。
以備忘,傳曰,今下鳥銃五十柄·長槍二十柄·長劍二十柄·三枝槍三十柄·要鉤槍二十柄·钂鈀二十柄·倭槍十柄·環刀二十柄·弓子五十張·長箭·片箭各一百部·筒兒一百箇·箭竹五萬同等物,都元帥處給送。
答持平金元亮疏曰,勿辭察職。
答安□府使丁好善疏曰,省疏具悉。隨參例加三字缺僞勳同哉?勿辭六字缺
答工曹判書疏曰,勿辭察職。
答知中樞府事鄭曄疏曰,勿辭察職。
傳于同副承旨韓汝溭曰,領相·兵曹判書·吏曹參判,命招。
韓汝溭啓曰,領相及兵曹判書金瑬,吏曹參判李貴,以命招來詣矣。傳曰,引見。
閔聖徵啓曰,頃因臺諫啓辭,正以下及三曹郞官,一一澄汰事,捧承傳時,意謂各司正五字缺吏曹而訓鍊院,亦有正以下官員三字缺不覺不及於兵曹,致令兵曹堂上入,三字缺臣之昏昧不察之罪,在所難免,惶恐待罪。傳曰,勿待罪。
執義避嫌。答曰,勿辭。
韓汝溭啓曰,訓鍊僉正安景福,武科五字缺後,稱病不來,極爲駭愕,請察之。傳曰,依啓。
權盡己啓曰,孟推官咨文中再三請來之意,措辭添入事,已爲分付矣。卽今推官,又以小紙,如是書送,何以爲之?敢稟。傳曰,依願添入。
權盡己啓曰,孟推官咨文中再三請來之意,措辭添入事,已爲分付矣。卽今推官,又以小紙,如是書送,何以爲之?敢稟。傳曰,依願添入。
傳曰,時·沈兩差官前,禮單已令贈矣,昨日接見時差官不受云,其禮單置之何處乎?
傳于韓汝溭曰,馬牌·摘奸牌等造入事,曾已三字缺何至今不入乎?已上燼餘
上在昌慶宮。停常參·經筵。
閔聖徵啓曰,前日榻前,凡上言各司判下,限內趁不回啓者,一一察爲事,傳敎矣。臣取考上言判下件記,則去月初七日上言判下三十三張內,七張回啓,二十五張未及回啓,初十日上言二十一張,全不回啓三行缺回啓報草,今方正書,而亦已過限,掌隷院當該官,亦察之。臣待罪該房,昏昧不職,致勤嚴敎,惶恐待罪。傳曰,依啓。勿爲待罪。
權盡己啓曰,以中禁抄擇事,捧甘結于五部將,以明日齊會于本院,發牌催督,杳無形影,或名目書呈,而當身則不爲率來,至於南部西部,全然不呈手本,極爲駭愕,當該官員,請察之。傳曰,依啓。
吳百齡啓曰,明日擧動時,守宮注書,以事變假注書李景容,爲之之意,敢啓。傳曰,允。
閔聖徵啓曰,以都元帥軍前所用,□子等物輸送事,有旨啓曰,此有五字缺都元帥辭朝之日,詳細言送之意,敢啓。傳曰,依啓。
閔聖徵啓曰,以上言趁不回啓事,刑曹·掌隷院當該疏官,竝爲推考矣,掌隷院則其回啓,卽今來呈此意,敢啓。傳曰,掌隷院,姑勿察之。
權盡己,以禮曹言啓曰,備忘記,近日因予忝位,旱災至此,日夜惶懼,罔知攸爲。予已避正殿·減膳·撤樂等事,令該曹察爲事,傳敎矣·二字缺之節,久旱不雨,今年農事,極爲可慮,□次祈雨祭,不卜日設行,而纔已入啓。二行缺
閔聖徵,以義禁府言啓曰,四字缺十員內一員未差,金孝誠·韓必久四字缺上來,元履吉拿囚,原情入啓未下,□有六員明日擧動各差備,太半不足,其前未及爲政,則以假官充差之意,敢啓。傳曰,知道。
韓汝溭,以兵曹言啓曰,凡於擧動之時,各司下人,闌入闕庭,雜於縉紳之列,所見極爲寒心。至於行幸之日,闕門之外,人馬騈闐,蹴踏之患,及於衣冠,喧聒之聲,逼近乘輿,尤極未安,自明日精加禁抑,犯禁之人,朝官則從輕重罷推,下人則卽時四字缺各別重杖,且用禁針之規,使內外肅整二字缺應行禁條,磨鍊入啓之意,敢啓。傳曰,依啓。
權盡己,以弘文館言啓曰,本館下番,只有修撰趙誠立,今方入直,四字缺而他無替直之員,請上番一員四字缺推移入直。傳曰,依啓。
答吏曹判書箚曰,蒼黃之時,只思收用人才,奚暇慮及相避哉?勿辭察職。
韓汝溭,以謁聖武科初試一所差備官,以試官言啓曰,擧子錄名八十二人內,六兩入格十四人,至於片箭,則邊中者只一人,出榜之時,未得依例分等之意,敢啓。傳曰,知道。六兩入格者,使之騎射·講書二字缺分等。
答都元帥箚子曰,省箚具悉。卿□十五條所陳,無非治國之嘉猷,不覺。三行缺
□□以別試初試武科二所差備官,以試官意啓曰,初試規矩六兩三矢百步,片箭三矢二字缺三中,講書粗以上,試取五十人,而擧子錄名數八十六人,先射六兩,則兩矢俱入格者,十九人,仍以十九人射片箭,則皆不中,論以規矩,則片箭不入格者,不可試之以騎射,無一人入格者,事甚埋沒,五十人,固不可望也,而斷無出榜之路。雖非片箭入格而者,就六兩入格之人,試以騎射與講書,隨其入格者而出榜乎,何以爲之?惶恐敢稟。傳曰,依啓。
以備忘,傳曰,毛都督府回禮之物,令該曹速爲磨鍊以啓。
權盡己,以冊禮都監言啓曰,中殿轝輦儀仗,廢朝時新造之件,藏在儀杖庫,而不曾經用,仍用之意,敢稟。傳曰,仍用。
權盡己啓曰,二字缺單子,趁開門捧入事,累次分付,而二字缺猶存無意擧行,今日已晩,只二張始來呈,此是外官下直,故不得已捧入,請當該通禮院官員察之。傳曰,依啓。
答前工曹參議林㥠疏曰,省疏具悉。疏辭當留念焉。
午時未時,日暈。已上燼餘
上在昌慶宮。親祭齋戒。停常參·經筵。
權盡己啓曰,毛都督回禮,速爲磨鍊入啓事,傳敎矣。差官發去,必在回禮之遲速,而連日送□尙無形影,雖或較其價直,商量磨鍊二字缺米餉事,而積滯至此,極爲未便,請當該郞廳察之,色吏囚禁重治。傳曰,□□。
執義金德諴啓曰,臣以罪廢餘生,遽叨寵命,亞憲重任,決不可堪,尤以注擬之際,或有所嫌爲惶懼,故肅謝之時,敦陳愚衷矣。昨見吏曹參判李貴辭箚,則果合於臣之所慮,相避之法,極嚴且重,豈可一刻靦然仍冒乎?緣臣承命在試場,卽未辭避,今臨擧動,瀆擾至此,臣罪尤大,請命罷斥臣職。答曰,勿辭。
韓汝溭啓曰,執義金德諴再啓煩瀆,退待物論。傳曰,知道。
韓汝溭,以曹言啓曰,捲簾,取稟。傳曰,捲三面。
祭後,政院問安。傳曰,知道。
權盡己啓曰,擧動臨迫,通禮不來,怠慢如此,極爲寒心。大槪假通禮二員頉代,吏曹,以軍資正尹民獻,司贍副正柳永漢,今日向晩,始爲差出,以致窘迫,亦爲非矣。當該通禮及吏曹當該郞廳,竝察之。傳曰,依啓。
還宮後,政院問安。傳曰,知道。
政院啓曰,唐官之散賣物貨,徵責銀蔘,爲我國難支之弊,其勢將至於病國而後已,幸賴聖明,洞屬此患,嚴三字缺使唐官無厭之心,澟不敢開四行缺享儀授受之際,尤不可不愼,而終至於䙝慢不敬,則其爲義理之害,反有甚焉。前日兵曹判書金瑬之請却任應兩差官禮單之意,實爲此故也。幺麽差官,無據之物,似不當仍受,任啓滋蔓之弊,令譯官措辭曰,毛都督府送禮之物,却之爲不恭,蟒衣玉帶,自上留內,以順都督盛意,而其餘物件,盡下該曹,付之於軍需矣。今此二字缺所送,非但各種甚多,旣受督府一行缺以貽非禮之譏,敢辭云云。此後則禮單外守備以下差官等禮物,一切勿捧,使不四字缺非禮相干,宜當。臣等待罪近密,惶恐敢啓。
鄭岦啓曰,唐官留館時,其動靜云爲,接待所當一一啓達,而寂然無聞,前日孟推官,以十九日發行云,故今日起身與否,招聞譯官,則昨夕推官,以爲有雨徵,二十日當早發云,蓋其物價過半發賣,留連數日,欲畢賣而去也。咨文則推官曰,明白頗有喜色云矣,敢啓。傳曰,知道。
閔聖徵,以備邊司言啓曰,卽接韓浚謙·金藎國狀啓,毛都督,欲襲鳳凰城奠撥㺚,調兵渡江,且欲親自領去云。曾聞偵卒之言,兩處撥虜,其數不多,雖盡捕獲,不足以動賊之一髮,而橫挑啓釁,勢所必至。目今天朝軍兵,時未大集,我國防邊之卒,齟齬猶前,日後之患,有不可勝言,急令李尙吉,罔晝夜馳進,就見都督於未出陸之前,反覆陳諭,有害無益之由,期於停止,以待可乘之便,如或已爲出陸,勢不及止,則分付各處將領,周旋接應,勿失事機事,都元帥·平安監司·接伴使處,撥上馳諭宜當,敢啓。傳曰,依啓。
韓汝溭,以謁聖別試初試武科二所差備官,以試官意啓曰,擧子趙瑗,以尹夢吉稱名人,六兩代射入格,又爲騎射之際,爲同鄕人所捉,告罪犯已著,無辭自首,而趙瑗,則逃躱,故卽爲跟捕。當此更化之時,猶踵前日之習,恣行代射,甘爲首犯,不可不痛革此習,趙瑗及尹夢吉,令攸司囚禁,竝依律處置宜當。傳曰,依啓。捉告者,令該曹重賞。
閔聖徵,以義禁府言啓曰,慶源定配逆賊李偉卿,三寸姪李久,今在慶尙道晉州地,府羅將發遣,配所押送,何如?啓允。
韓汝溭,以裁省廳言啓曰,頃日係于上躬,減省單子,已經啓下,今方議定減數,而色目甚多,未易磨鍊,內醫院藥材別卜定,全數減除事,已有傳敎。故單子付標以入,待啓下先爲擧行知會之意,敢啓。傳曰,依啓。
權盡己,以禮曹言啓曰,引見時,上曰,公主吉禮日,八月爲吉云,而駙馬單子捧入事,傳敎已久,而尙不捧入,且該曹多有擧行事,政院預爲知委事,傳敎矣。公主吉禮日期日不遠,駙馬單子,三字缺知委京外,而只九張,先爲捧入後,更以今月二十日爲限,無遺捧入,未及期限,則當該官員及二字缺從重推考事,自曹逐日催督矣。嘉禮廳排設應行事,磨鍊以啓,嘉禮時橫看物目,謄錄相考,開錄別單,令各司預先措備待令事,移文知委,何如?傳曰,知道。觀此別單,則物件極爲薄小,公主婚禮,不可如是埋沒,更爲優數磨鍊以啓。
韓汝溭,以兵曹言啓曰,今日社稷擧動,乃經夜之行幸,社稷北墻,連接於仁慶宮南墻,夜間扈衛,不可不嚴。相接墻垣,雖不得撤毁,仁慶宮南門,及連接處各門,竝姑爲通開,射隊軍兵,相連入列結陣事,發標信開門之意,敢啓。傳曰,依啓。
孟推官接伴使啓曰,推官,以不得發賣,至今含憤,辭色不平,六行缺門下人,每發未安之言,雖不一一陳達於聖明之前,而臣未嘗不驚心過慮,有若臣一家私憂。蓋臣雖無狀,愛君一念,亦賦於天,何敢瀆擾爲嫌,而不爲陳啓乎?臣於宣祖朝丁酉戊戌之間,伺候於天將衙門者,久矣,解怒唐官,無過於贈遺,而今此推官,旣不得發賣,又不得優贈,其發怒含憤,固其宜也。若終不解怒而歸,則他日不善周旋之責,臣固難免,豈不冤乎?伏願聖明,批下該曹,更爲善處,在京時雖不得優給,或令兩西監司,酌宜題給,則唐官之怒可解,而恐不爲日後之援,例也。臣不勝區區悶迫之至,臨行敢此煩啓,伏地待罪。答曰,知道。
權盡己,以兵曹言啓曰,孟推官持來物貨,不得發賣,故因大臣收議,略送銀蔘,以慰其心事,人蔘十□斤,銀子一百兩,別單啓下矣。卽聞其所持來物,則幾盡私賣云。無名之物,如是優給,似有後弊,銀蔘則差減,紬物油物常時禮單所用之物,更爲磨鍊,別單書啓。傳曰,知道。
政院啓曰,儀註中社壇行祭時,自上自大次具冕服以出,禮儀使,導至西門外,則無乘輿節次,而禮官,以左通禮啓請乘輿,殿下乘輿,左右通禮,導至壇西北隅,左通禮啓請降輿,殿下降輿,三十三字改付標以啓,此非五禮儀所載。聞宣祖大王及廢朝親三字缺不乘輿云,此必是祖宗朝舊禮也。敢啓。傳曰,知道。
閔聖徵,以戶曹言啓曰,五行缺唐人所寶,惟在人蔘,而曹儲乏絶,不得優送。仍念軍中所需,莫如餉糧,以本道所在大米一二百石參酌啓下後,入送軍前之意,竝入於回帖中,而平安監司處,亦爲下諭,何如?敢啓。傳曰,回禮糧餉,不可更以他物磨鍊。
下直,永平判官李,仁同府使權克正,咸從縣令申光立,咸安郡守宋天德,陰竹縣監金廷益,陽城縣監金仁龍,德源府使梁貴生,咸興判官兪守曾,衿川縣監金俊男,順天府使□,石城縣監尹兼善,釜山僉使申應□,利川縣監朴嗜,新溪縣令崔起門,富平府使朴知逑,原州牧使柳澈,豐德郡守李眞彦,南陽府使姜弘重,仁川府使柳永立,陜川郡守鄭昳,鎭安縣監李正身。已上燼餘
上在昌慶宮。停常參·經筵。
大駕,自社稷還宮。
大司憲吳允謙啓曰,反正初政,事異常規,臣追念其時之事,不敢以常規處置矣,伏承聖批,臣之不能守法之失,明矣,請命罷斥臣職。答曰,勿辭。速爲處置,退待物論。
左相箚子。大槪,病重,不能行親祭時獻官之任,罷斥臣職,以警人臣不職之罪事。入啓。答曰,疾病,人所難免,雖不參祭,有何所傷?勿辭。
掌令李命俊啓曰,臣伏見大司憲吳允謙,以執義金德諴處置不能守法,引嫌而退矣。臣以監試官,方在試所,允謙以德諴出仕事,簡通於臣,臣以謹悉答送,臣之所失,與允謙無異,臣何敢自謂無失而處置同僚乎?請命罷斥臣職。答曰,勿辭。退待物論。
政院啓曰禁府滯獄之久,極爲未安,今日罷齋後,二字缺推鞫之意,敢啓。且取考典獄署囚徒,則所囚至於一百三十餘人,其中所犯,必有輕重,而其數至於此多,尤極驚駭。臣請於今日推鞫前,躬進擲奸,書啓後令攸司速爲處決,宜當,竝爲取稟。傳曰,依啓。
禁府啓曰,罪人李大燁,自堂古介還囚之後,專廢飮食,水漿不入口者十餘日,仍得霍亂,纔經二日,遽至殞斃,此無非官員不謹救療之所致,而通天惡逆之人,不能正刑於未死之前,與斂葬之朽骨不同,似當依律施刑,故敢啓。傳曰,勿爲追刑。
大司諫李睟光啓曰,臣賤疾二字缺行步不良,僅僅從仕,而近因感傷風邪,宿症復發,嘔血無數,窒塞眩仆,親祭擧動時三字缺駕,又未參陪祭列,臣罪大矣。身旣六字缺言地以糾劾他人,請命罷斥臣職。
幼學張宇樞上疏。大槪,不參收議賢人三十七人,大用,不出朝廷之外,君子小人如氷炭,開國承家,小人勿用,大論通文儒生,罪賢人,書名寢殿之內,不忘賢人,寵之以三接,講論經筵性理之學,用人非但爵用,用其語聽其諫,納銀者命錄,永不敍用,擧孝悌賢良德行者,直拜守令,命送監軍御史,習射西南戍卒,收拾罪人家贓蓄物贓吏見捉器物,內需司奴婢貢布,擇其善射者褒賞,倍增士氣,以結人心事。呈政院。
左承旨權盡己上疏。大槪,病勢極重,乞遞本職,竝削曾三字缺事。入啓。
院啓,執義金德諴,大司憲吳允謙,掌令李命俊,大司諫李睟光,竝引嫌而退。當廢母之請,樹立卓爾,眞所謂曠二字缺得之士,若拘於常規,置而不用,豈非聖朝之一欠?然相避之法,載在國典,臺諫非比庶官之比,勢難仍在,當初請出,實出於愛惜人才,豈有他意於其間哉?然法之一搖,慮有後弊,不能無處置乖當之失,答以謹悉,亦是同參,竝難在職,疾病之來,人所難免,親祭擧動,不能進參,勢所然也。別無可避之嫌,請大司憲吳允謙,執義金德諴,掌令李命俊,竝命遞差,大司諫李睟光,請命出仕。
院啓,及第尹暉措語缺削黜之罰,未足以懲惡,請命邊遠安置。答曰,尹暉中道付處。他餘事,依啓。
合啓,前右議政趙挺,以廢朝相臣,不能匡救,以至覆敗,廢母收議,得罪倫紀,秉銓多年,凡爾瞻之爪牙腹心,皆其所排布,加以貪貨無厭,縱其子弟,築堰營産,不可勝計,攘奪臧獲,恬不知恥,生民疾苦,罔有紀極。請命削奪官爵。前錦溪君朴東亮,當癸丑就鞫之日,提起咀呪之說,欲爲免死之地,語侵母后,極其陰慘,賊黨因此而藉口,巫蠱因此而滋蔓,致令凶穢之人,掘及先陵,釀成宮掖之變,倫紀之斁敗,宗社之幾危,未必非東亮啓之也,豈但削職而止乎?請命圍籬安置事。入啓。答曰,趙挺事,不允。朴東亮,依啓。
兵曹參判柳舜翼再度呈辭。加給由,允下。
唐津縣監沈廷翼,陪箋上來。
酉時,日暈。夜三更四更五更,月暈。
禁府,罪人尹三聘·安弘祉,斬,韓暿·韓昅·韓晤·尹思儉·鄭雲蓍,緣坐。啓。已上燼餘
上在昌慶宮。停常參,只朝講。
禁府罪人鄭績·羅萬紀·蔡有濟,拿囚。啓。
傳曰,明日只晝講爲之。
傳曰,政事,當日爲之。
大司諫李睟光,就職而出。
修撰崔晛上疏。大槪,辭職事。入啓。
傳曰,江華三字缺油扇及梳貼,眞木梳,令該曹下送。
政院啓曰,推官二字缺之日,百官出餞事,命下矣。兩司及宗親府,何以爲之?敢稟。傳曰,予欲親送于郊,此意言于禮官。
政院啓曰,擧義儒生製述事,命下矣。似當有武藝對擧,何以爲之?傳曰,對擧。
全昌尉掃墳呈辭。入啓。答曰,給由馬·澆奠床備給。
答崔晛疏曰,省疏具悉。勿辭察職。
院啓,前右議政趙挺,以廢朝相臣,不能匡救,以至覆敗,廢母收議,得罪倫紀,秉銓屢年,凡爾瞻之爪牙腹心,皆其所排置,加以貪貨無厭,縱其子弟,築堰營産,不可勝計,攘奪臧獲,恬不知恥,生民疾苦,罔有紀極,請命削奪官爵事。入啓。答曰,不允。
院啓,及第尹暉,以患失鄙夫,交通宮掖,圖授好爵,恬不知恥,自以爲擔當國事,而締結奸細之輩,陰圖分利之計,巧作名目,貽害八路,貪縱無厭,蠱國病民,首沮征虜之議,啓上國疑貳之心,削黜之罰,不足以懲其罪,請命遠竄。答曰,不允。
刑房承旨啓曰,典獄之爲弊久矣,而近來猶未免謬習,囚徒之多,反有甚焉,其爲新化之梗,豈不寒心乎?臣承命今日擲奸典獄,則枷杻纍纍,滿獄盈□,號哭冤訴之聲,足以感傷和氣,而有不忍聞,其間諸上司之直囚,捕盜廳之捉送,或二字缺有不可明査罪犯,亦不可輕易放釋,三行缺敢啓。傳曰,知道。
引見時,六字缺傳曰,代射人,該曹不爲治罪,□爲怠慢凡該司之公事遲滯者,該房承旨,不可不隨事請推矣。
兵曹啓曰,今四月二十五日朝參,何以爲之?傳曰,爲之。
傳曰,明日晝講勿爲,朝講爲之。
都承旨吳百齡初度呈辭。入啓。答曰,連有擧動,勿辭,速爲察職。
傳曰,明日明政殿,時·沈兩都司接見爲之,接見時,初嚴辰正二刻,二嚴巳初二刻,三嚴巳正一刻。
吏曹啓曰,殘邑厭憚準期不敍之法,載在令甲,而近年以來,廢閣不行,除授之後,如有厭心,則率多稱頉不赴,極爲未便。自今以後,守令除授稱頉不赴者,一依令甲所載,準期不敍事,捧承傳施行,何如?傳曰,允。
巳時□時,日暈。酉時,日暈兩珥。夜四更,月暈。已上燼餘
有政。以張維·李植爲吏曹佐郞,李敬輿爲副校理,朴知誡爲持平,申景禛爲兵曹參判,朴東善爲兵曹參議,李安眞爲靑陽縣監,權淰爲大興縣監,金孝誠爲淸安縣監,李藩爲淸河縣監,南以恭爲羅州牧使。出延興府院君家日記所謄朝報
上在昌慶宮。朝參有晝講。
大司諫李睟光三度呈辭。加給由,允下。
政院啓曰,守令多未赴任,曠官已久,臺官雖不備員,新除授守令,速爲署經事,兩司城上所,命招言。三字缺傳曰,允。
禁府,罪人宋駿·兪纘曾,二字缺啓。
禁府罪人金尙寯,靈光定配。啓。
傳曰,民生之困苦,極矣,今聞新官之下去,必皆拭目二字缺以待公議,若不得人才,使民望缺然,所關豈不重且大哉?凡大小守令,極擇塡差,以蘇邦本事,言于吏曹。
府啓,持平李植,以游監軍接伴使從事官,今在平安道,持平張顯光,今在慶尙道仁同地,請竝斯速乘馹上來事。入啓。
毛都督前問安使南以恭入來。
政院啓曰,禁府郞廳來言,左相鄭昌衍,以二十日社稷親祭時亞獻官,判義禁尹昉終獻官,竝去夜已受誓戒,不得仍參推鞫云,何以爲之?傳曰,罷齋後爲之。
院啓,前承旨黃中允,本以詭譎之人,爲爾瞻腹心,大小論議,無不預知,恣行胸臆,猶爲不足,益肆固寵之計,延合廢主之意,語侵天朝,毁訾不忌,使大義不明,人心齊憤,中允,不但我國之賊也,實是得罪於天下,請命邊遠安置。及第尹暉,以患失鄙夫,交通宮掖,圖授好爵,恬不知恥,自以爲擔當國事,而締結奸細之輩,陰圖分利之計,巧作色目,貽害八道,貪縱無厭,蠹國病民,及其東征徵兵之日,首倡和戎之議,啓上國疑貳之心,削黜之罰,不足以懲其罪,請命遠竄事。入啓。
合啓,前右議政趙挺,以廢朝相臣,不能匡救,以至覆敗,廢母收議,得罪倫紀,秉銓屢年,凡爾瞻之爪牙腹心,皆其所排置,加以貪貨無厭,六行缺答曰,朴東亮三字缺趙挺,旣已遞,勿論,可矣。大燁事,不允。
答院曰,尹暉已爲削黜。其餘,依啓。
府啓,前承旨黃中允,締結爾瞻,爲腹心爪牙,廢母之論,攘臂當之,不但此也。凡助援天將,接遇天將之擧,無不陰阻,一以迎合廢主之意,爲取寵得志之地,爲兵房承旨啓辭之際,譏詆上國,極其兇悖,使大義不明,軍情沮喪,請命遠竄。及第尹暉,當廢朝征虜徵兵之日,迎合廢主之意,首倡和議之策,至使二百年忠順事大之誠,未免見疑於天下,若其媚悅取寵,交通宮掖,締結奸細,虐民肥己,特餘事耳。只請削黜,輿情憤激,請命遠竄。前豐安君任兗,亦爲迎合廢主之意,迭唱和議之策,使君臣大義不明,征虜軍心沮喪,物情之憤久矣,其身雖死,其罪已著,請命追奪官爵。慶尙左兵使李繼先,結婚權貴,恃勢貪饕,毒虐軍卒,浚剝膏血,直發營吏,侵徵隣族,一卒一日之價,或至數十疋,苛斂無藝,不知紀極,自眞寶至長鬐,凡七八邑之民,獸奔魚駭,莽爲荒墟者,皆由於繼先,南土之人,欲食其肉。及第李應獬,奴顔婢膝,諂附奸兇,輦載貨賂,交結宮腋,鼓其簧舌,構陷同列,到處剝割,貪贓狼藉,權盼,曾發其貪贓之事,而行賂。五行缺
院啓,軍威縣監李宗文,四字缺闔境怨咨,慶州判官都心兪,人物庸劣,四字缺當新服更化之日,不可仍存此等人,以貽民弊,請竝命罷職。答曰,依啓。已上燼餘有政。以尹昉爲右議政。出延興府院君家日記所謄朝報
上在昌慶宮。
兵曹啓曰,各道步兵價布,自三月以後,各官無一疋上納,庫無遺儲,故三四月兩朔應給月俸,不得上下,極爲憫慮。此是各道監兵使,常時全不檢飭,致有如此之弊,軍政重事,駭愕莫甚。忠淸·全羅兵使·慶尙左右兵使,江原監司,爲先推考,未納各官守令,自本道納未納尺文,一一査覈,從重治罪,依前例差使員別定,罔晝夜上納事,撥馬行移,何如?傳曰,允。兵曹謄錄
上在昌慶宮。
上在昌慶宮。國忌齋戒,停常參·經筵。
答右相箚曰,卿德望俱全,須速出仕,以副朝野之望。
傳曰,明日晝講爲之。
知事鄭曄上疏。大槪,行儉上言中,遭逢聖代,獨發入山不深之語,而沐浴之討,尙爾未聞,輿情咸憤,請治不道之罪云,臣負此罪名,不可容於覆載之間,亟命司敗,以正臣罪。且令有司覈得妻家決訟文案,及法司推捉文書,臣無二字缺其間,則欺君陷人之罪,自有所歸事。答曰,省疏具悉。卿豈有如此之事乎?勿辭察職。
前府尹金存敬上疏。大槪,丁巳年,差聖節使赴京,禮部據呈文,廢朝私母金氏冠服勅書,順付齎來,超資賞加乞免事。入啓。
左承旨鄭岦書目,延興府院君夫人一行,本月二十四日,振威宿所,當日發向龍仁,明日入京事。
政院啓曰,卽刻當爲推鞫,而諫院大司諫鄭新除授未肅拜,司諫鄭□未上來,獻納李□,正言愼□□,今日政,知製敎差下,未肅拜,只有正言李□,而有合啓及論啓事,已爲詣闕,待其罷啓後往參,則日勢必暮,獻納李□,牌招肅拜參鞫之意,敢啓。傳曰,依啓。
左參贊李慶全上疏。大槪,乞免事。入啓。
合啓,前右議政趙挺削奪官爵事,累月論啓,自上以爲先朝元老,不賜允兪,臣等竊惑焉。所謂元老者,有宿德位高年尊之稱也。趙挺則年位雖高,臣等只聞其罪,而未聞有德也,謂之元老,則豈不爲聖朝之羞辱?請勿留難,亟命削奪官爵。
院啓,前留守任吉後,以廢朝後宮之親,媚悅取寵,恣行無理之事,曾授光州,闔境空虛,及守松都,貪黷無厭,凡大小除拜,皆出其手,蠹國病民之罪,不可不治,請命竄黜。前牧使洪邁,以廢朝後宮之父,恣行貪婪,到處作挐,及授洪州,益肆壑慾,反正擧義之後,自知不保,官庫之物,盡數偸取,絡繹船運,其貪贓之罪,依李應獬·李繼先例,請拿鞫。行護軍鄭榮國,曾爲海州牧使時,聽受纘男等指嗾,與白大珩相爲表裏,鍛鍊崔沂獄事,崔門親屬及一邑無辜之人,騈首就戮,其慘毒之狀,昭在耳目,一國無不憤惋,請命拿鞫定罪。前郡守田得雨,以微末武夫,爲爾瞻腹心,陰謀祕計,無不預知,與諸賊相爲表裏,而尙今保存偃臥,請命遞差。四行缺
政院啓曰,命下矣。兩司掌務書吏之在闕下者,以官員有頉,來言于本院,以待入啓處置,例也。今日推鞫命下,憲府官無故矣,卽又憲府書吏,始爲來現,以爲大司憲吳允謙,知經筵未肅拜,執義金德諴,知製敎未肅拜,掌令金長生,病未出仕,李命俊論啓事,方在闕下,持平張顯光未上來,朴知誡,家在餠峴,請來之頃,日勢已暮,決不可及云。大司憲吳允謙,家在至近之地,請牌招肅拜參鞫。憲府掌吏,不爲早言,以致日暮,請掌務書吏,囚禁重治,以懲怠慢之習。答曰,依啓。
答合啓曰,不允。
答府曰,依啓。
答院曰,鄭榮國罷職。奇汝獻已爲辭朝,今姑下送,以責後效,可矣。其餘,依啓。
政院啓曰,當此擧動頻數,逐日開筵之時,無預備史官,或以兼春秋代察,極爲苟且,新除授檢閱任叔英,明日牌招肅拜,雖不備員,卽日署經事,兩司城上所,命招言之,何如?傳曰,允。以上燼餘有政。以鄭光績爲大司諫,任叔英爲檢閱,崔晛爲校理,李貴爲右參贊。出延興府院君家日記所謄朝報
上在昌德宮。國忌停常參·經筵。
司諫鄭蘊書目,本月十八日,到海南將發之際,家僮自安陰來報,臣母病重之狀,母年□十六歲,十一年相離,母子欲見之情,一刻爲急,二字缺悶迫不得已先赴母所,稽謝二字缺罪合萬死,惶恐待罪事。
持平朴知誡上疏。大槪,辭職事。入啓。答曰,勿辭。速爲出仕,以副予望。
正言李□□啓曰,正言愼天翊,知製敎下批,未四品當爲署經,而大司諫鄭,未肅拜,司諫鄭蘊在外,雖不備員,臣與獻納李□□不得已爲署經齊坐之意,敢啓。答曰,依啓。
傳曰,奏聞使·上副使·書狀官·全羅右水使·慶尙兵使引見。
禮曹啓曰,辛酉式年,旣已差過,勿爲設行事,曾已命下矣。甲子式年初試,當行於今秋,而增廣·鄕·漢城試·會試,當連次排日,勢將稍退日期矣,圓點則以九月晦日爲限,滿一百五十點者,許赴館試,而若又退,則計日加點事,發馬知委,何如?傳曰,允。
禮曹啓曰,弘文館啓辭禮曹啓辭內,私廟兩處,遣禮官告祭時祭文,頭辭名稱,及屬號,當先定奪,德興君之廟,宣廟朝已封大院君,當遵行,定遠廟,則時未有封號,令儒臣博考事,傳敎矣。議于大臣,則領議政以爲儒臣所考出前事,或有與今日事體不同,臣素昧禮經,不敢折衷以爲之說,試令禮官參酌擬議後,更爲定奪爲當,伏惟上裁。奇領府事以爲臣本無學識,且於數年來,以腫瘡長在呻痛之中,精神都喪,何敢議□?令禮官參考定奪,宜當,伏惟上裁。
禮曹啓曰,使臣今日拜辭,不可不奉奏而行,刻印,今日似未完畢,使臣留宿門外,安寶査對後,明日發行爲當,敢啓。傳曰,依啓。
右議政再箚。入啓。答曰,須勿辭速出,以副予望。
答李慶全疏曰,省疏具悉。行期迫頭,勿爲辭避。
合啓,前右議政趙挺之事廢主也,惟以諂媚爲事,而未聞有一事之匡救,固寵爲心,而攘臂於廢母之大論,凡爾瞻之爪牙腹心,布置要津,貪縱無藝,忘國營私,終至於覆敗而後已,曾謂元老,亦有此事哉?請勿留難,削奪官爵。答曰,依啓。
院啓,行護軍鄭榮國,曾爲海州牧使時,聽受纘男等指嗾,與白大珩,相爲表裏,鍛鍊崔沂獄事,崔門親屬,及一邑無辜之人,騈首就戮,其慘毒之狀,昭在耳目,一國莫不憤惋,請命拿鞫定罪。奇汝獻事,停啓。答曰,依啓。
傳曰,近因否德忝位,旱災甚酷,民失所天,國將疇依,天怒至此,民怨可知。予已獲罪於天,神必不顧,然惟予憫迫之懷,欲爲親行祈雨,此意言于禮官。已上燼餘兵曹啓曰,司饔院啓辭,大槪,永屬使令三名,宴享時使令二名,今朔爲始,價布一一上下事,弘文館啓辭書吏二十九人,書寫三人,粧冊書員一人,使令三名,仍存給布事,入啓蒙允矣。價布之設,本爲軍需,不當用之於各司下人料布之費,而特出於亂後庶事草創之所致,不可爲永久遵行之規,況今與賊對壘,軍需匱竭,雖一端之布,決不可用之於不當用之地,故本曹十分商度,曾以不可給之意,入啓蒙允,而弘文館,至引太平故事,歸咎本曹,司饔院,則請設亂後所廢之指路,赤蓋其意,實欲仍存使令,而當此更化之初,係于上供之物,太半蠲減,以節用愛民爲務,此何等時勢,而乃反奪食於飢卒之口吻,以實秋蟲之腹哉?且廢朝時號令,只行於營建一事,其他各司應納之物,一切不納,本曹步布,全不上來,現存之木,不滿十同,皂隷價布,猶且請貸於戶曹,其爲艱難悶迫之狀,據此可知。諸各司所分給價布已裁減者,勿爲續續啓請事,依前承傳,更爲申明擧行,何如?傳曰,允。兵曹謄錄
上在昌慶宮。停常參,只朝·夕講。
領相箚子。大槪,內醫司譯院都提調乞遞事。入啓。
昨日晝講時,傳曰,領相處米太二字缺事,言之矣。今已送之否?參贊官韓汝溭曰。六行缺
答領相箚曰,勿辭兼察。
幼學黃爾徵上疏。大槪,爲陳曾祖父赫·父裳被禍曲折,請申純一盡律定罪,申慄追加孥戮之典事。入啓。
禮曹,來二十九日祈雨祭時,社稷親幸,吉日推擇。啓。
明日社稷祈雨祭時,出宮,初嚴未初二刻,二嚴未正二刻,三嚴申初一刻。
幼學尹起發上疏。大槪,爲父衛社追勳事。入啓。
政院啓曰,今日當爲推鞫,而領相有忌日,左相病不進,右相未肅拜,推鞫,何以爲之?傳曰,左相命招爲之。
游監軍接伴使書目,毛都督標下劉可神,自登州來言,兩監軍皆爲不來云,卽爲離發永柔,直爲上去之意,馳啓事。
東萊府使書目,本月十四日,倭船三隻二字缺事。
傳曰,□勳旣罷,則嫡長加資者,似當降資,令該曹爲。
刑曹,國穀屢千餘石偸取罪人文奉□,當日堂古介行刑。啓。
政院啓曰,禁府都事來言曰,明明日社稷親祭,明日齋戒,今日散齋,推鞫未安,左相之意,亦然云,何以爲之?傳曰,過親祭後爲之。
禁府,尹暉臨陂,任吉後扶安,□□□濟州,田得雨海南定配。啓。
左議政初度呈辭。入啓。
兩司無所啓。
夜五更,流星出河鼓下,入坤方,天際狀如甁,尾長四五尺許,色□。啓。已上燼餘
上在昌慶宮。社稷親祭齋戒,停常參·經筵。
傳曰,不爲齋戒行祭,似無虔誠之意,謁聖稍退,祈雨親祭,來月初生卜行之事,言于該曹。
右議政辭職上疏。入啓。答曰,勿辭速出,以扶危邦。
昨日夕講時,參贊官閔聖徵啓曰,古之人君,優待老臣,有命肩輿入宮者,有入朝給扶者,皆所以尊德敬老之道也。竊見領議政,以宿德元老,爲百僚所矜式,國家待之,當有以異其禮,肩輿之賜,雖未易擧行於今日,至於給扶之□,則不可不汲汲擧行,而尙闕其禮,使聖上禮賢之盛心,未光於前昔,殊爲可恨。請自今以後,入朝輒給扶,以昭聖上優賢相重高年之實,何如?答曰,依此給扶,爲當。內庭之內,則當使臣扶入矣。
刑房承旨閔汝任啓曰,卽者三字缺送人來言曰,去二十六日,乃父忌,而二十七日,非忌日也。今見朝報,則以二十七日忌日,至於入啓停鞫,日前庭鞫時,例不敢以私忌爲頉,況非忌日?禁府都事,不曾來問,以忌日告於政院,殊甚無謂云,禁府都事所爲,極爲駭愕,請察之。臣亦忘却除服制,式暇之規矇然入啓,不察之失,在所難免,惶恐待罪。答曰,依啓。勿待罪。
禁府罪人李再榮,物故。啓。
昨日晝講時,特進官李必榮所啓,文官試射之法,頹廢已久,請申明勸奬,有可以任將四字缺擇用事。六行缺□□□啓,領議政久廢之餘,召二字缺命,自以遭遇聖明,必欲以死報國,逐日勤勞,摠攬庶務,愛君憂國之誠,可謂至矣。但年迫八十,筋力已衰,儅或因勞致病,亦非邦國之幸也。臣到領議政家,適値朝食,謂臣曰,飮食則如前,而但不知其味云,此必有勞熱而然矣。宋時文彦博,以八十元老,平章軍國重事,而五日一朝,不至勞苦,古之待元老,類多如是,請領議政,勿爲逐日勞動,如有軍國重事,使該官就領議政相議,以定可否焉。所帶提調太多,亦爲減遞,不使親執細務,只責輔導君德,裁決朝廷大事,使宿德元老,有終始輔相,以副聖上委任之意事,竝爲取稟。答曰,一行缺其餘事,依啓。朴鼎賢所啓,新政之初,特擧有學行者用之,而林下遺逸,亦必多矣,請下諭八道方伯,使各邑守令,薦拔轉啓,依祖宗朝故事。答曰,此事甚好,行之,可也。李必榮所啓,向者趨附逆黨之類,固不爲無罪矣,自上旣有脅從罔治之敎,此乃令反側自安之意,而近聞外方,有毁家出鄕之擧,凡有罪之人,朝廷自當處之,非外方之擅爲紛擾之事也。一夫不獲其所,當有三字缺各道各邑,其數甚多,一一毁黜,紛擾四字缺不好,恐非細慮也。答曰。五行缺
宣祖旣已勘定,載於錄勳,藏諸宗廟陵寢,豈可以三字缺後而有所異議,至於追錄乎?答曰,予亦豈不知追錄之爲未安?但功有輕重,若可錄之人,則追錄何妨?廟社□□二字缺之功,似不可不錄也。閔聖徵曰,非曰無功,雖有功之人,在先朝已勘之事,今若一撓,非徒事體未安,後弊有不可不隄防者。功之輕重,有不足言,而若以衛聖削勳之命,追錄於扈聖,則是實僥倖之甚者。倖門一開,人皆希冀,將不勝其紛紜,一行缺況有功而不錄者,旣使追錄,則無功而冒錄者,亦可追削乎?答曰,若開倖門,則不無此患。聖徵曰,假使有功者,不得追錄,非今日朝廷之失也。臣之愚意,以爲當代錄勳之□,亦可十分愼重,毋有人言而已。
左贊成三度呈辭。呈政院。
大駕詣社稷後,政院·玉堂問安。入啓。答曰,知道。
寅時卯時,有霧氣。自巳時至未時,日暈,有霧氣。申時,日暈右珥。已上燼餘
上在昌慶宮。社稷祈雨祭。停常參·經筵。
去夜傳曰,領相若冒夜行祭,則恐或致傷,勿爲參祭之意,領相處諭之。
答黃爾徵疏曰,省疏具悉。爾家至冤極痛,申純一,四字缺已爲竄黜矣。
傳曰,明日晝講爲之。
府啓,軍器僉正朴慄收議曰,上自公卿大夫,下至士庶韋布,群議皆同,此乃國是,何敢容議於其間?其用心如此,不可齒在朝列,請命罷職不敍。刑曹正郞柳瀹,慶尙都事柳潗收議曰,下有不共天之義,上有顧私恩之情,爲不共天之言者,何可齒在朝列?請命罷職不敍。
院啓,繕工監役金時說,健元陵參奉李亨運,俱以逆魁,爾瞻三字缺尙在衣冠之列,物情駭憤,請竝命罷職不敍。
禁府都事文郁,罪人崔光弼·李繼先等拿來。
政院啓曰,近年場屋可駭之事,不一而足,今此謁聖試取時,新用好品名紙,及限外圖囑冒點之弊,不可不痛革,如有別樣名紙,非官給者,製述末端,不踏印者,請令試官一一拈出,封下四館,査覈姓名,從重科罪,且收券官,令該曹勿爲苟充,極擇有朝望剛明之人,何如?傳曰,允。
答李植疏曰,省疏具悉。勿辭察職。
答領相箚曰,勿爲逐日來朝,□爲親諭矣,內外給扶等事,出於予之。一行缺
合啓,朴宗胄六行缺柳活,與鄭造,倡爲廢母之論,末梢雖與爾瞻角立,是自中傾軋,而至以廢母之論,誇張以爲己功,削黜之典,不足以懲惡,請竝命圍籬安置。崔應虛,爲爾瞻鷹犬爪牙,非但附會廢母之論,家行悖戾,貪贓狼藉,閔貴達,廢母獨疏,極其兇慘,南瑾與李覮,迭爲憲長,擔當廢母之論,申恜,以兇魁親屬,久居銓郞,廢母之論,終始擔當,任器之,權誼,爾瞻腹心,有同親子,陰謀祕計,無不預知,宣世徽爲儒生時,廢母投疏,極其兇慘,辛義立,賦性兇悖,締結二字缺與大珩,合爲一身,朴宗胤·吳益煥,廢母兇疏,極其兇慘,李蒧·李必達廢母二字缺有曰,西宮罪惡貫盈,五字缺沈之淸收議,有曰癸丑之後,已知不可以母后待之之義云,尹昈收議,以母后爲不共戴天之讎,李時楨·韓玉,締結逆魁,爲鷹犬爪牙,張世哲·沈宗道與爾瞻·仁弘,結爲腹心,凡所謀議,無不預知,任興後,旣參廢母之疏,又於收議,有不可以母后待之之語,請命遠竄。李時言,都監大將時,廢母之論,獨自三字缺擔,締結爾瞻,縱慂仁弘,田潤廢母之疏,極其兇慘,李榮久,爲生員壯元時,二字缺以讎庭不爲謝恩,五行缺請竝命中途付處。□□夏,趙裕善·李慶益·尹聖任,以其時三司,二字缺廢母之論,任就正,以後宮之親,關通內外,公行賄賂,縱恣無忌,柳夢寅,諂附兇魁,久秉銓衡,貪黷無厭,沈之溟·柳震楨·金振遠·申極,附託兇醜,冒居淸顯,全無廉恥,郭天成爲儒生時陳疏救解兇魁,占科第,請竝命削奪官爵,門外黜送。
答合啓曰,朴宗胄事,八字缺圍置,可矣。其餘,依啓。一行缺答院曰,金時說等,若無大罪,豈□爾瞻之族屬,盡爲廢棄乎?有罪過,則以其罪罪之,可矣,無罪過,則不可以爾瞻之族屬。三字缺
全羅監司狀啓,濟州牧使,以有名望文官,擇差下送事。
玉堂箚子。大槪,請修德以答天譴事。入啓。
刑曹參判權盼再度呈辭。加給由,允下。
卯時辰時,日暈兩珥,白雲一道如氣,起自南方天際,直指日傍,長四五丈,廣尺許,良久乃滅。已上燼餘忠淸道御史書目,林川郡守鄭姬藩,罪犯贓汚,令朝廷處置事。出延興府院君家日記所謄朝報
上在昌慶宮。停常參,只晝講。
傳曰,持平張顯光,更爲下諭。
答戶曹判書箚曰,依啓。
答玉堂箚曰,省箚具悉。六行缺
政院啓曰,禁府都事來言,以推鞫請坐事,往于領相家,則領相以爲今日謁聖散齋日,不可推鞫云,推鞫不爲之意,敢啓。傳曰,知道。推鞫,齋戒日似難爲之矣。
幼學金守淸上疏。大槪,爲父伸冤事。呈政院。
去夜鞫廳啓曰,推鞫事體至嚴,未有堂上皆會而問事郞廳不來之時,臣等今日詣推鞫廳,則問事郞廳李敏求不爲進來,趙翼·趙廷虎,追後來參,事甚可駭,請竝命推考。答曰,允。
江華府尹書目,廢主圍籬七字缺入之後,哭聲聞於圍籬之外,五字缺廢妃疾喘極重,以下缺以上燼餘傳于□□□曰朴承宗父子,追削籍沒。出延興府院君家日記所謄朝報郞廳任瑋校正。日記廳郞廳李基德書。
上在□□宮。
乙卯年陳疏箚被謫,領相李元翼,前弼善鄭蘊,進士鄭澤雷,生員洪茂績,進士金孝誠,幼學趙溭,丁巳年收議立異,領相奇自獻,府院君李恒福,僉知鄭弘翼,淸風君金權,前牧使李愼儀,正〈言〉金德諴,正郞權士恭,前佐郞趙國賓,正字金地粹,乙卯陳疏,正言李瀷,加資進士李顯門,生員李元鎭,收議立異,監役尹衡俊,判書李廷龜,前判書李時彦,海昌君尹昉,前縣監吳允謙·宋英耉,主簿鄭思溫,義昌君珖,癸丑年獻議,領相李德馨,陳疏儒生,趙慶起·李命達·鄭復亨·權淰·李安眞·李得養,停擧李偉卿等,四館檢閱嚴惺,學正羅茂春,著作尹銓,正字權鑊·造·認首倡廢論時立異,大司憲崔有源,執義金止男,持平李聖求,大司諫李志完,司諫崔東式,處置時立異,校理閔有慶·吳翊,修撰鄭廣敬,隨品除職,死者追贈,戊午年庭請不參,西城都正希聖等加資事,□□下,出延興府院君家日記所謄朝報義禁府啓曰,罪人定配之數,極多,非但一路之弊,都事·羅將·書吏,出仕殆盡,不能分送,鄭滃·鄭澮·鄭汲·郭有道·邢孝甲·劉景甲·鄭希立·梁景鴻,俱是嶺南人,鄭暉·鄭晩·辛敬業·陳好善·李弘珣·申尙淵·楊時益,在全羅道,令兩道監司,差使員別定,使之押送於境上,待都事下去,一時押來,分送配所事,兩道監司處,急急先爲,下諭,何如?傳曰,允。禁府謄錄
上在□□宮。
上在□□宮。
有政。以李時彦爲左參贊,趙希逸爲執義,申應榘爲刑曹參議,鄭弘翼爲大司諫,李行遠爲檢閱。出延興府院君家日記所謄朝報
上在□□宮。
以李時彦爲左參贊。出延興府院君家日記所謄朝報
上在□□宮。
執義趙希逸啓曰,特進官李光庭,忘君負國,不可出入經筵,請遞事。答曰,不允。出延興府院家日記所謄朝報
上在□□宮。
義禁府啓曰,元悰,以逆筠腹心,專主廢母之論,實與筠賊少無異同,前推案,或稱筠·悰,或稱悰·闓,其罪惡已爲昭著,李茳,亦已正刑,則元悰,似難免誅,止其身之律,依前啓辭施行,何如?答曰,不允。
又啓曰,元悰,以逆筠腹心,主張廢母之論,其罪,實與筠·茳無異,其時當伏典刑,而賊臣緩獄,只有圍置,失亦甚矣。今者臺論更發,若無可問之事,似當明示典刑,李詳,以爾瞻腹心,盜割鴨島,剽割民田,爾瞻謀議,無不通同,現出於臺諫啓辭中,似當遠竄。答曰,元悰誅止其身,李詳事,依啓。
又啓曰,李進刑問二次,忍杖不服,所當加刑,而當初傳旨內,罪狀有甚於金鐸,故加二次借述,本非死罪,似當中途付處,金忠恕·兪守福·朴克世等,所供如此,何以爲之?答曰,李進事,依啓。金忠恕放送。竝禁府謄錄
上在□□宮。
上在□□宮。
院啓,長興府使柳琳,交通宮禁,濫殺無辜,請削版,茂長縣監李元樑,泛濫麤鄙,奴顔婢膝,請罷職不敍事。出延興府院君家日記所謄朝報
上在□□宮。
傳曰,咸鏡北道內需司奴婢身貢米布代,自戶兵曹還償,事甚不便,今後一切減除。兵曹謄錄
上在□□宮。
上在□□宮。
上在□□宮。
院啓,益山郡守鄭弘衍,礪山□□李玄聃,任實縣監趙鑑,開城經歷吳行敏等,專事肥己,豐川府使奇益獻,本以賤孽,專事剝割,請削版。逆臣之壻姪及腹心,尙保職名,羞辱朝班,請更爲汰去。公州牧使韓德源,民受其苦,如在水火,楊州牧使申景植,□請遞差。
府啓,金命龍·柳益立·奇秀發等六人,請削科。竝出延興府院君家日記所謄朝報義禁府啓曰,順和君夫人黃氏及崔盺妻李氏上言,下本府請罪其時構獄之人,而以上言起獄,必有後□事體重難,故以受理安徐。答曰,依啓。
又啓曰,沈大復,以傳旨內辭緣觀之,則罪犯綱常,本府不可尋常推鞫,何以爲之?敢稟。傳曰,三省推鞫。
又啓曰,罪人等定配時,臣等非不會議,以定,而許多罪人微細之徒,鄕家及農所在處,無由聞知,只斷臺啓所及者,而改之矣。今聞鄭碩勳之父,乃平山人,而碩勳定於載寧,金崙之農舍,在忠州而定於原州,相距皆不遠云。竝改定配,何如?傳曰,允。
又啓曰,沈大復三省推鞫事,命下矣。本府郞廳十員,皆試赴擧之人,明日庭試,依法試暇給由,以都事仕員矣。三省開坐,則問事推鞫,不可以假都事,爲本府郞廳,勢將盡爲停擧,科擧重事,亦爲未安,何以爲之?委官之意,亦然,何以爲之?敢啓。傳曰,過明日爲之。
又啓曰,罪人申瑞廷,昨日入來,自鞫廳推鞫爲當,且李應星,謀害王孫,以致冤死,罪名極重,亦不可自本府尋常推鞫,竝令鞫廳推鞫科罪,何如?傳曰,允。
又啓曰,禁府以泰宗拿來後庭鞫事,昨已啓辭蒙允矣,泰宗奴子,丑世金·世文,亦於昨日拿來囚禁,則俱係推鞫罪人,故今日開門,卽招當直都事,以丑世金·世文等,今日當爲推鞫之意,使之,取稟于大臣,速爲回赴事,丁寧,分付,屢屢催促,而尙無來赴,卽者始以三省交坐,退行草記,緩緩來呈,其怠慢之罪,不可不懲,當該郞廳,請推考。傳曰,依啓。
又啓曰,江華獄事時,闕庭推鞫矣,其獄旣畢,今後推鞫,則依近例禁府廳爲之,何如?丑世金·世文,已爲就囚,李泰宗,今日當爲入來,此人等,亦於府廳推鞫乎?敢稟。傳曰,依啓。
義禁府郞廳,以委官意啓曰,昨政,知義禁旣出,今日卽當三省交坐,而春夏等褒貶,必須於限內爲之,今日議政府·承文院褒貶等第後,史官取才新來揀擇,竝爲之,故日暮必至昏,故不得□明日三省推鞫之意,敢啓。傳曰,依啓。已上禁府謄錄
上在□□宮。
上在□□宮。
有政。以李顯英爲大司諫,權泰一爲承旨。右承旨權泰一。出延興府院君家日記所謄朝報
上在□□宮。
□以禁府郞廳,以領相意啓曰,今日當爲三省推鞫,而刑房承旨閔聖徵,身病受由,代房承旨韓汝溭,武科庭試進去,都承旨吳百齡,以病不來,右承旨權泰一,在外未上來,同副承旨曺友仁,儒生殿講時當爲進參,廳中只有左承旨權盡己,三省何承旨進去乎?且推鞫罪人崔公望·申瑞廷,已爲拿囚,右議政尹昉,以武科庭試命官進去,領議政李元翼,三省進參推鞫,何以爲之?敢稟。傳曰,都承旨命招。
又啓曰,禁府都事來言,判義禁辭職箚子入啓,知義禁李貴·李應涵,殿試試官入侍,今日三省交坐,何以爲之?敢稟。傳曰,明日爲之。竝禁府謄錄
上在□□宮。
上在□□宮。
府啓,朴咸元,賣嫡母,請拿事。出延興府院君家日記所謄朝報
上在□□宮。
上在□□宮。
府啓,端川郡守鄭之罕,削奪事。
有政。以鄭曄爲大司成,申應榘爲承旨,沈詻爲副校理。竝出延興府院君家日記所謄朝報
上在□□宮。
上在□□宮。
上在□□宮。
有政。以洪霶爲承旨,沈器遠爲持平,金德諴爲刑曹參議,尹安國爲禮曹參議。出延興府院家日記所謄朝報
上在□□宮。
江華府尹書目,去二十一日三更,廢東宮,自墻內掘土鑽穴七十尺許,由穴逃出執捉事。
傳于□曰,大臣·禁府堂上命招。
禁府,李敏樹拿囚。啓。
合啓,江華掘地之變,殊極驚愕,爲官者所當另行巡綽,審加覘察,以防意外之患,而鍬鑊之用,必費累日,了莫聞知,脫出之後,步履之音,幸以覺得,請府尹李重老拿鞫事。
賓廳大臣以下議啓封入。
有政。以林㥠爲黃海監司,李愼儀爲判決事,朴東善爲大司諫,竝出延興府院家日記所謄朝報義禁府啓曰,初聞李爲嘉善,故以都事拿來事入啓,而李,非嘉善,乃通政云。依前例府書吏發遣拿來,何如?傳曰,允。
又啓曰,嫡母放殺罪人朴咸元,京畿監司,已爲械送,此時綱常重獄,依前例三省推鞫,何如?傳曰,允。
又啓曰,以本府章記,大臣議得林金梟示事,命下矣。林金,以積年潛商,出入倭館,漏洩邊情,同謀人安應星,已爲境上梟示,林金,似當一體施行,而經筵官所啓貸出倭銀,或至萬餘兩,開釁不可不慮,未斃前先問貸出幾許事,啓下,故近日刑訊之時,每以此窮鞫,而一向牢諱,得情無路,徑斃則不得正刑,本府啓請,欲於未斃前,先徵其銀之後,梟示矣。今者梟示之命,已下,姑令戶曹及漢城府,沒其財産後,處置,何如?傳曰,允。竝禁府謄錄
上在□□宮。
朴自全·朴自天·朴自亨拿囚,江華別將權綵,內官朴秀弘,內人莫德拿囚。啓。
庭鞫,權綵·莫德刑問各一次,不服。出延興府院君家日記所謄朝報
上在□□宮。
□啓曰,大臣啓辭,大妃殿封書,大臣二品以上三司參見事,以知道踏,下矣。竝命招之意,敢啓。傳曰,知道。
權綵·莫德,刑問一次後,壓沙,黃大翼·李應星·車仲龍,各一次不服。
江華府尹書目,二十四日未時,廢嬪自縊以死事。
禁府都事狀啓,廢東宮,還入圍籬事。
府啓,長連縣監許天慶,閹豎養子,虐民行賂,請削版。癸丑以後冤獄,鞫廳堂上·問事郞廳宮闕都監堂上郞廳賞加査降事。竝出延興府院君家日記所謄朝報義禁府啓曰,冤死人分等,書啓時,永昌大君㼁,臨海君珒,延興府院君金悌男,綾昌君佺,該曹已爲擧行,故不爲抄出分等矣。今更參商,則已行者亦有開錄者,單子內付標以啓,令該曹詳考擧行,何如?傳曰,允。禁府謄錄夕講時,特進官李曙所啓,歲前儺禮,城中市民所費,至於米五百餘石,可罷則罷之,不可罷則以木堅固造置,勿使有歲歲新造之弊,罷不罷間,請亟下睿斷,預爲省費之策事。上曰,慈殿在上,不可任意罷之,限今明年勿爲。觀象監謄錄
上在□□宮。
□以右相言啓曰,昨日大臣三司二品以上,承命來詣所下封書,皆見之,請於今日,竝命在家收議,何如?事係重大,不可不廣議以處敢啓。傳曰,知道。
禁府,李溟·朴善蒙·乭同·嚴香男·金戒三,拿囚,李唜金·李應星·金伊·權綵,刑問□□,莫德刑問一度承服。
合啓,聖上曲全廢東宮,至矣盡矣。廢東宮,辜恩逃命,自絶于天,殿下雖欲終始保全,恐不可得也。伏願斷之以義,勉從廟堂之議。答曰,省啓,不勝驚怪,斷之以義之說,是何言耶?祬之穿穴,不堪其苦之所致,有何罪過?想其情事,豈不矜憐乎?頃在廢朝,骨肉之變,殆無虛歲,此其美事乎?予不料今日,復見此事也。勿爲如此之論,保全性命,毋違予至意。
有政。以趙誠立爲掌令,金自點爲持平,閔汝任爲兵曹參議,沈光世爲副應敎。出延興府院君家日記所謄朝報
上在□□宮。
江華府尹書目,廢東宮自二十二日,全廢食飮事。
司諫鄭蘊啓曰,廢東宮逃出之變,言亦寒心,以獨夫之身,居難保之地,自處雖盡其道,猶有不得逭者,孽自己作,變出無前,則爲宗社者,固當請討之不暇,而臣之愚意,以爲輔導君德,終始令聞,亦是臣子職分,廢朝骨肉之變,誠如聖敎,人心之叛,天命之絶,職競由此,今日之事,與此雖異,其於聖德之損益,豈無所關重乎?殿下當初處之之道,旣已曲全無憾,則不可思所以善終之方,而爲萬世之懿範乎?臣昨承收議之命,將欲略陳所見,而兩司多官,以爲不可收議,當以合司論啓云。臣又執此,有異同之言,而因日暮遑遽,未免隨參,及承聖批,愚衷自激,不能堅執初見,幾誤聖德之罪,大矣,請命罷斥臣職。答曰,勿辭,退待物論。
大司憲吳允謙,大司諫朴東善啓曰,骨肉之間,屈義全恩,實是天顯之常,而宗社之計,斷恩行義,亦爲處變之道,廢東宮,辜恩逃命,孽自己作,臣等深爲過慮,以處變之道,率爾論啓矣。昨承聖批,仁慈篤厚之情,終始必保之意,藹然言外,臣奉讀再三,感激于中,思欲將順聖意,以爲萬世,盛德之事,而及見鄭蘊之啓,尤不覺瞿然知悔,幾誤聖德之罪,與鄭蘊無異,請命遞斥臣職。答曰,勿辭,退待物論。
獻納李楘,正言愼天翊啓曰,廢東宮,自絶于天,則處置之擧,不得不已,第念大臣推官,方爲按鞫,欲觀究竟之如何,而昨承收議之命,臣等與鄭蘊,略將所見,聯名繕寫,將欲呈納之際,繼有合司之論,此宗社大計也。臣等同參其論矣。及奉聖批,惻怛之意,溢於言表,今見鄭蘊避辭,當初所見,與鄭蘊相同,何敢仍冒。請命罷斥臣職。答曰,勿辭,退待物論。
執義趙希逸啓曰,聞江都之變,不覺瞿然以駭,深懷宗社大計,不得不過爲之慮,乃與同僚共議,敢獻斷義之說矣。今承聖批藹然,有保全骨肉之意,諸僚合辭,爛熳同歸,則將順之美,臣又何敢獨後於人,而膠守己見乎?臣之論議,隨人俯仰,終始無據,不可仍冒,請命遞斥臣職。答曰,勿辭,退待物論。
禁府,罪人李應星物故。啓。
玉堂箚子。大槪,兩司請出仕事。答曰,依啓。出延興府院君家日記所謄朝報,領議政李元翼箚子,乞收內醫之命事。答曰,國家不幸,卿病彌留,予竊憫焉,內醫之遣,實出於至情,勿以留在爲惶恐,善爲調理,以副予望。出故相李元翼家日記所謄朝報
上在□□宮。
上在□□宮。
禁府,李重老拿囚。啓。
香伊拿囚。啓。出延興府院君家日記所謄朝報
上在□□宮。□□□□□。
領議政李元翼,辭職箚子。答曰,省箚,益增憂慮,勿辭善爲調理。出故相李元翼家日記所謄朝報政院啓曰,今日當爲推鞫,而憲府臺官,式日辭職,肅拜□存□員則□□□□推鞫何以爲之?敢稟。傳曰,速爲處置,使之推鞫。
□□□□□□以大臣意來言曰,推鞫早朝來會,而今已日晩,臺諫未□□□□□□□之□且天雨如此,罪人推鞫,不可□露處,前有假家造□□□□□□□□急速假家造□後日推鞫,何如?傳曰,允。禁府謄錄
上在□□宮。
罪人權綵·李唜水物故。啓。
府啓,廢人祬,蒙殿下好生之德,得保性命,以至今日,所當感恩悔罪之不暇,而反生兇謀,鑽穴逃出,形迹叵測,自速厥辜,國人之所共駭,王法之所必誅,慈旨誕降,廟議僉同,合司斷義之請,實一國共公之論,而一日之間,遽變其說,前後矛盾,引避紛紜,呈告相繼,旣不連啓,又不停啓,大失臺官論事之體,請兩司竝遞。出延興府院君家日記所謄朝報以備忘記,傳于□□曰,領相處,遣史官問病。
韓汝溭啓曰,問于領相,卜相事,命下矣。遣史官問之,何如?傳曰,□。
□□以□相言啓曰,以卜相事,問于領相,則以病未敢薦卜云。待後日領相出仕後,爲之之意,敢啓。傳曰,明日更問卜相。
檢閱任叔英啓曰,臣承命問病于領相李元翼,則言老耗漸衰,腰痛又重,出仕無期,惶恐死罪云矣。傳曰,知道。
假注書成汝寬啓曰,臣承命往問于領議政,則以爲臣方病伏辭職,薦卜重事,豈有與議之理。承命惶恐之至云矣。傳曰,知道。出故相李元翼家日記所謄朝報義禁府啓曰,罪人定配之數極多,非但一路有弊,都事·羅將·書吏出使殆盡,不能分道。鄭滋·鄭會·鄭汲·郭有道·呂後望·邢孝甲·劉景甲·鄭希立·梁景鴻,俱是嶺南人。鄭暉·鄭晩·辛敬業·陳好善·李弘詢·申尙淵·楊時道,在全羅道。令兩道監司差使員別定,使之押送於境上,待都事下去,一時押來,分道配送事,兩道監司處,急急爲先,下諭,何如?傳曰,允。禁府謄錄政院啓曰,臺諫以兩司遞差事論啓,推鞫不得爲之之意,敢啓。傳曰,知道。上同
上在□□宮。
府啓,廢人祬,其情迹灼然,王法之所必誅,況慈敎誕降,大義至嚴,豈可使一刻容息,貽他日不測之禍哉?請速處置,以安宗社。答曰,不允。
右參贊李貴疏曰,延攬英雄,挽回隆古,都在於收用一時人材,而自先王朝,士論歧而爲東西,迄于廢朝,分爲大中小之黨,所謂大北,則皆兇逆之徒,固不足言,如中小北,亦不可謂士類,然其間,不無可用之才,固當棄瑕錄用,至於西南,則俱是士類,而亦不免情意相阻,觸處生疑,不能共濟時艱,豈非國家之不幸乎?且其中士類,當廷請收議之日,或有威勢所㤼,不自角立,考其本心,豈皆黨逆之人乎?考其平生行己本末,擧皆難棄之才,今以尺朽而棄杞梓,則豈大匠用材之道哉?
有政。以李貴爲大司憲,李埈爲執義,趙誠立爲司諫,兪伯曾爲獻納,金尙爲正言,趙緯韓爲掌令,吳允謙爲右參贊。出延興府院君家日記所謄朝報
上在□□宮。
府啓,廢人祬事。答曰,不允。
罪人車仲龍·香伊·金伊放送,黃大翼定配,李敏樹放送,李溟削職放送。
有政。以吳䎘爲獻納,趙希逸爲副校理。出延興府院君家日記所謄朝報
上在□□宮。
正言金尙啓曰,廢人斷義之論,旣發於憲府,而本院多官,皆有故,臣獨孤陋,無與論議,欲待同僚之出,相議爲之,今聞物議,以臣爲遲回不發云。請命遞斥臣職。答曰勿辭,退待物論。
莫德放送。
府啓,廢人自生怨恨,掘地逃出,前日廟堂宰臣·三司,同辭請罪,豈無所見而妄議者乎?旣而因聖批矜憐之敎,有一諫官,遽變己見而因避,因此兩司,皆反其辭,紛然辭退,臺諫論啓,各陳所見,苟其可者,雖擧朝非之,不可回也。如其不可,雖有聖敎之嚴,擧朝之非,不可從也。豈有今日皆可,而明日皆非者也?大槪今日之論,不同者兩端,前之宰臣·兩司·玉堂之議,俱請以斷義,後之兩司引嫌,則以全恩爲宜,玉堂亦如之,臣等以爲,此則非如廢朝之於臨海及大君,以親則同氣也。以罪則自無所犯也。乃聽群小之搆陷,忍於不可忍之地,人人迹甚之也。不亦宜乎?今廢祬則不然,以屬則疎於臨海,以人則乃獨夫之子,以罪則負恩亡命也。殿下曲全容貸者,雖是至恩,而諸臣之請斷大義者,豈非王法之所宜也。況人臣謀國,當以宗社爲重,如或後日藉此思售不逞之心,則其爲禍,豈可測哉?伏願聖明,快從公論,以定群議。正言金尙欲待同僚之出,而相議爲之,故差遲日子,請出仕。朔寧郡守李廷益貪虐,掌樂主簿李衒侵害樂工,請罷事。答曰,依啓。廢人事不允。出延興府院君家日記所謄朝報政院啓曰,大司憲李貴,大司諫申湜呈辭,以次官參鞫之意,敢啓。傳曰,知道。
義禁府啓曰,罪人李綎凶疏,罪狀最重,而定配不遠云。以鍾城改定配,何如?傳曰,允。竝禁府謄錄
上在□□宮。
大司憲李貴,掌令趙緯韓,持平沈器遠·金自點啓曰,臺諫無事則出仕,有事則規避,相繼呈告,臣等不可與此輩同事,請命遞斥臣等之職。答曰勿辭,退待物論。出延興府院君家日記所謄朝報
上在□□宮。
玉堂箚子,李貴以下出仕呈告臺諫,竝命遞差事。答曰,依啓。
府啓,副應敎李敏求,當此公論方張之日,引病不出,顯有避事之跡,請遞。赴京使臣,廢朝時紛紜厭避,至於納銀圖免,極爲無理。冬至使書狀官,以前日除授謀避者差送,廢人事當斷不斷,久執狐疑,使怪論百出,危疑萬端,請勿留難,極命處置。答曰,疾病人所難免,豈可以呈病遞差乎?廢人事不允。
有政。以李顯英爲大司諫,鄭宗溟爲執義,李尙伋爲掌令,林埬爲正言,李埈爲鐵原府使,尹煌爲朔寧郡守,金尙爲銀溪察訪,鄭百昌爲獻納。出延興府院君家日記所謄朝報
上在□□宮。
政院啓曰,禁府以泰宗拿來後庭鞫事,昨已啓辭蒙允矣。泰宗奴子丑世金·世文,亦於拿來後囚禁,則俱係推鞫廳罪人,故今日開門卽招,當直都事,以丑世金·世文等,今日當爲推鞫之意,使之稟于大臣,速爲回報事,丁寧,分付,屢屢催促,而無來報,卽者,始以三省交坐退行,草記緩緩來呈,其怠慢之罪,不可不懲,當該郞廳請推考。傳曰,依啓。禁府謄錄
上在□□宮。
上在□□宮。
合啓,廢人祬,不可容貸,以貽宗社之禍,請賜一兪。答曰,不允。出延興府院君家日記所謄朝報
上在□□宮。
政院啓曰,江華獄事時,闕庭推鞫矣。其獄晩畢,今後推鞫,則依近例,禁府裏爲之,何如?丑世金·世文,已爲就囚,李泰宗今日當入來,此人等府裏推鞫乎?敢稟。傳曰,依啓。禁府謄錄兵曹啓曰,臣等待罪本曹,日月多矣。其於兵政,一無所爲,頃在聖上改紀之初,大小人員,莫不抖擻精神,澡慮心肝,欲有所補益於新化者,爲何如哉?而到今反顧蔑蔑如也。蓋緣臣等,才智不逮,以致如此,而亦由於弊習已痼,大小之事,皆出於胥輩,紀綱頹廢,又無以懲懼,則深恐從前衰亂之政,終不免循例踏襲之歸也。豈非大可寒心者哉?上番軍士,專爲宿衛,而近來以此軍,定送於不必定〈送〉之處,用之於不當用之役,甚者各司下人,視如己奴,奴隷之事,無不爲之,少不如意,鞭扑狼藉,各司官員,因恬而不知怪,宿衛重地,果安在哉?軍士初到之時,點考軍裝,試才賞罰以勸懲之,若是其逐日使喚於賤役,則何暇試閱,亦何用軍裝爲哉?廢朝時,以八番合爲六番,故上番之數,幾至二千,而一年二巡之番,勢所不堪,不得已還分爲八番,六七月所減之軍,多至六百餘名,前頭又因聖敎,逃亡物故者,盡許蕩滌,則又減太半,而上司各衙門,不量事勢,一依舊規而責辦,本曹計沒奈何?抽出宿衛之卒,以救目前之急,國家事體,不當如此。當初國家設立典僕之本意,使各供役於各其衙門,豈使軍士代行典僕之役哉?近聞裁省廳,査出各司典僕之免賤者,各還本役云。典僕之數,必倍蓰於前日,自今以後,米麪各司及應行守直巡邏處外,一切勿定事,捧承傳施行。此後如有如前侵擾者,則自本曹,先囚後啓,四所四營入直軍士,一依法典試才,或試賞格,以勵其心宜當,敢啓。傳曰,限號牌前,姑勿定送。禁府謄錄
上在□□宮。
上在□□宮。
義禁府啓曰,本府啓辭三司論啓。廢人祬處置事,捧承傳于本府矣。啓辭中但言斷承,未有定律,議大臣定奪,何如?答曰,允事,傳敎矣。議于大臣,則右議政尹昉以爲,以聖上不忍之至情,屈於三司公議,不得不勉從,則惟在有司稟旨處之,至於使之自盡,亦當出自恩命,伏惟上裁。領議政李元翼,領中樞府事奇自獻,行判中樞府事鄭昌衍病不收議,大臣之意如此,敢啓。傳曰,依議。禁府謄錄
上在□□宮。
上在□□宮。
傳于□□曰,李重老江華府尹還授,李光英楊州牧使除授。
副提學鄭經世,副應敎李敏求,校理沈詻,修撰李敬輿等疏曰,臣等於合司公論,不得變其初說,請遞事。答曰,少無所失,勿辭。出延興府院君家日記所謄朝報
上在□□宮。
大司憲□□□,大司諫李顯英,執義鄭宗溟,司諫□□□,掌令李尙伋,持平金自點,獻納金世濂啓曰,臣等伏見玉堂之疏,有兩端之說。其一,則指臣等據法之請。其一,則據周公八議之說。未知果出於誰人?爲此說者,果能保廢人亡命苟活而已也。所謂議親者,大辟之外,容有可議者耳。罪關宗社,則以周公之聖,致辟管蔡,曾不饒貸,何不膠守周官之法乎?玉堂前箚所謂設令端緖未明,證左未具,而掘地逃躱,極其陰兇,此廟堂臺諫之所以斷義者論罪,而必當以常刑者,眞的論也。獻議之箚,只有贊美聖德,而別無斷然以全恩爲是,以斷義爲不可也。至今以變說爲言,雖或初見雖堅,講求義理,審得輕重,日月之更,人皆仰之矣。舊規合司數日,玉堂不爲快從之論,則卽爲避嫌,而臣等遲回五六日,至今容默者,深有桑楡之望,而今以跋前後,始爲陳疏,無非臣等無狀,誠不相孚,言不見信,致令公論不張,請命遞斥臣等之職。答曰,勿辭,退待物論。出延興府院君家日記所謄朝報義禁府啓曰,嫡母放賣罪人朴咸元,京畿監司已爲械送。此是綱常重獄,依前例三省推鞫,何如?傳曰,允。
又啓曰,以本府草記大臣議得林金梟示事,命下矣。林金以積年潛商,出入倭館,漏洩邊情,同謀人安應星已爲境上梟示,林金似當一體施行,而經筵官所啓,貸出倭銀,或至萬餘兩,日後開釁,不可不慮,未斃前,先問貸出幾許事啓下,故近日刑訊之時,每以此窮鞫,而一向牢諱輸情。路中經斃,則不得正刑,本府啓請,欲於未斃前,生懲其銀之後梟示矣。今者梟示之命已下,姑令戶曹及漢城府,沒其財産後,處置,何如?啓允。禁府謄錄
上在□□宮。
掌令趙緯韓,持平沈器遠啓曰,玉堂之將順聖意,兩司之據法請罪,所爭者公,斷無他心,而爲宗社深慮,則玉堂之論,容有見不到處缺請命遞斥臣等之職,答曰,勿辭,退待物論。
玉堂箚子,請兩司出仕事。答曰,依啓。出延興府院君家日記所謄朝報政院啓曰,三省交坐進去下直,請出推案,且新囚罪人朴咸元推鞫時委官,何大臣進去乎?傳曰,右相進去。禁府謄錄
上在□□宮。
府啓,定平府使蔣後琬,用賂得官,侵虐爲事,請削版。金城縣令李潔,爲人庸劣,政委下吏。金溝縣令成僖耉,爲人姦黠,弊政百端,請罷職。
合啓,廢人祬事。
玉堂箚子,請廢人祬,快從公論事。答曰,予不料此論,出於爾等,今觀箚辭,不勝驚怪,勿爲如此之論,以安予心。出延興府院君家日記所謄朝報
上在□□宮。
上在□□宮。
府啓,龍宮縣監元得會,縱其子弟,㤼姦吏妻,請削版。鳳山郡守柳時偉,賄賂得官,政委下吏,請罷職不敍。
院啓,巨濟縣令尹殷傑,品官納穀,貪縱無忌,請削版。行司勇杜起文,賤吏堂上,厭避赴京,投托自興家,充軍啓下,又不定配,恃勢驕橫。不可容恕,請拿。出延興府院君家日記所謄朝報
上在□□宮。
朝講時,合司玉堂所啓,廢人祬事。上曰,不得已勉從。
副提學□□□疏曰,病重不得隨參於三司合論乞遞事。答曰,勿辭。出延興府院君家日記所謄朝報
上在□□宮。
義禁府啓曰,廢人祬處置事答辭。但欲斷以大義,而未有定律,議大臣定奪,何如?傳曰,允。
府啓,保寧縣監朴瑨,父死厭病,出避不斂,更肆貪虐,一境空虛,請削版。司宰直長鄭儁,行己悖戾,請罷職。出延興府院君家日記所謄朝報
上在□□宮。
□□□以□□□言啓曰,廢人事,議于大臣,則右議政尹昉以爲,以聖上不忍之至情,屈於三司公議,不得不勉從,則惟在有司稟旨處之。至於使之自盡,亦當出自恩命,伏惟上裁。領相李元翼,領府事奇自獻,判府事鄭昌衍,病不收議。
以右相尹昉收議,傳曰,依啓。出延興府院君家日記所謄朝報義禁府啓曰,冤死人分等,書啓時,永昌大君㼁,臨海君珒,延興府院君金悌男,綾昌君佺,該曹已爲擧行,故不爲抄出分等矣。更令參商,則已行者,亦有開錄者,單子內付標以啓,令該曹,相考擧行,何如?傳曰,允。
政院啓曰,右副承旨洪霶,推鞫罷後,當爲入直,而奉推案,則待漏廳重得癨亂,不得入來。推案,則闕門將閉,使注書捧入,上直承旨左副承旨韓汝溭,命招之意,敢啓。傳曰,知道。竝禁府謄錄
上在□□宮。
府啓,衛將李廷培,家行兇悖,居官剝割,請削版。出延興府院君家日記所謄朝報
上在□□宮。
江華□□書目,廢東宮十八日求太粥備入,則三時小甫兒,以或半或盡事。
院啓,罪人鄭鑑拿鞫定罪事。鐵山府使吳煥罷職不敍事。昨日玉堂應入之員罷職事。答曰,竝不允。
領議政李元翼初度呈辭。入啓。不允批答。
平安監司金藎國書目,乞遞本職事。
府啓,玉堂應入之官推諉之員,先罷後推事。答曰,不允。
昨日夕講時李時發所啓,避亂唐人,來在我境者,不知其幾。下諭接伴使李尙吉,使之善爲周旋,移送登州事,聞熒惑入南斗云。依李敬輿所啓,思所以弭災之道事。答曰,依啓。
禁府,許穎男拿囚。啓。
推鞫罪人朴允福·朴天世·金世文放送。
備邊司郞廳應罷楊秀津·黃瀷·李純馦·朴悌立·慶純復·李貴達。啓。
都元帥書目,秋防迫急,副元帥急速下送,從軍官李敏求催促下送事。竝出故判書朴鼎賢家日記所謄朝報政院啓曰,禁府郞廳,以大臣意來言曰,二十六日國忌齋戒,二十七日國忌,二十九日國忌齋戒,七月初一日國忌,初二日大祭齋戒,初三日大祭。自今日,至來七月初三日,三省坐起,不得爲之之意,敢啓。傳曰,知道。禁府謄錄
上在□□宮。
以平安監司金藎國狀啓,傳曰,勿以人言爲嫌,盡心察職事,回諭。
府院,玉堂官員事,停啓。竝出故判書朴鼎賢家日記所謄朝報
上在□□宮。
慶尙監司書目,星州儒生等,慰悅製述四十一度上送事。
慶尙道御史李惟達書目,前兵使李應獬,米三百五十三石·木四同藏置事。
以國忌,府院無所啓。竝出故判書朴鼎賢家日記所謄朝報
上在□□宮。
平安兵使書目,任都司軍,越江踰頭人嶺,到龍口巖,撞遇㺚兵,斬賊五級,生擒二㺚,假㺚十名,牛馬奪來辭緣事。
宣川府使書目,毛都督今月十八日出陸時,留蛇浦,將向麟山等地事。標司杜都司寬奠地方,與㺚子相戰,斬首四級,綁挐活㺚二十九名,向鐵山事。
鐵山府使書目,玉江把守將杜貴,圍擁眞㺚三十三名,向蛇浦事。
禁府都事·江華別將書目,廢人祬,今月二十七日三更量,自縊而盡事。
典翰尹知敬,上疏陳情待罪事。
以國忌,府·院無所啓。竝出故判書朴鼎賢家日記所謄朝報
上在□□宮。
傳于□□□曰,廢人祬衣衾·棺槨·禮葬等事,依廢嬪例爲之事,言于該曹。
□□□以冊禮都監言啓曰,玉冊書寫官,以金瑬啓下,而病未把筆,以京畿監司沈悅來寫事。傳曰,允。
以國忌齋戒,府·院無所啓。竝出故判書朴鼎賢家日記所謄朝報郞廳任瑋校正。日記廳郞廳李基德書。
上在□□宮。停常參·經筵。
歸厚別坐李澬,廢嬪禮葬後入來。
以備邊司言啓曰,平安兵使柳斐遞差,以副元帥李适兼差事。傳曰,依啓。
明日宗廟永寧殿秋享大祭親傳香殿坐三嚴卯時。竝出故判書朴鼎賢家日記所謄朝報
上在□□宮。停常參·經筵。
領議政李元翼再度呈辭。答曰,近聞病勢漸愈,日望出仕,卿辭又到,予竊憫焉,須念國事之多虞,勿以疾病爲辭,先朝爲老病而在相位者,況一時所患,漸至差愈乎?安心調理,以副予至望事,諭之。
吏曹判書申欽三度呈辭。入啓。加給由。
護軍李德溫上疏,請治尹孝全等請掘穆陵之罪事。
答典翰尹知敬疏曰,省疏具悉。疾病人所難免,勿辭察職。
慶尙道宣諭御史書目,安東士人權行軍等,呈以監司金止男願留一年事。新安前縣監宋鐸大米一百石藏置現發,依法科罪事。
京畿監司書目,南陽呈以司業朴知誡上疏上送事。答曰,勿爲辭避,調理上來,以副予望。
傳于□□曰,明日中殿陳賀,權停。
以大祭齋戒,府·院無所啓。竝出故判書朴鼎賢家日記所謄朝報
上在□□宮。停常參·經筵。
中宮殿,二品以上六曹·兩司長官問安。答曰,知道。
京畿都事尹烇,各官儒生講經事出去。
以禮曹言啓曰,大槪甲子式年初試,圓點滿一百者,許赴館試,而以閏十月十三日退定,又加十二點,何如?傳曰,允。
傳于□□□曰,右相金瑬·李貴·李時發·李适·李必榮·李曙引見。
明日有朝講。
引見時,大司憲李貴所啓,牌招不進玉堂官罷推事。廢人祬處置收議時,病不收議大臣,雖無他意,事體極爲不當事。當此水災,百事所當停罷,號牌·宣惠廳等事姑停,專爲治兵運糧事。竝無□發落。
院啓,鄭鑑拿鞫定罪事。吳煥罷職不敍事。前縣監金級反正之初,率無賴人楊必大等,廢朝宮人及勢家農庄十三村劫略財産九十餘駄,直輸其家,請拿鞫定罪,醴川□□南濂,爲人庸劣,請罷事。宗廟大祭時,執事受香後,以便服直入齋所者,一一査出罷職事,答曰,吳煥,此時關西守令,不可輕遞,勿爲煩論。鄭鑑不允。南濂遞差。餘依啓。
禁府,李晟拿囚。啓。
以備局啓辭,本司郞廳李怛推考事。傳曰,拿推。竝出故判書朴鼎賢家日記所謄朝報修正廳啓曰,今鞫逆文書等,當各修正,而內上推案,未及啓下,請竝啓下。且三月十三日以後榻前議罪諸啓辭,皆在政院日記,今注書急速謄送,一時修正,俾無遺漏之患,何如?傳曰,允。禁府謄錄兵曹啓曰,因特進官趙濈榻前啓辭。所乘之船,尙不回泊,該曹互相推諉,極爲悶慮。上曰,當該官推考事,傳敎矣。赴京船隻,自前訓鍊都監,專將修粧,已成規例,前月間,工曹移文于本曹,軍匠價布,使之題給,本曹答以工曹匠人,至於累千,自有許多價布,軍需之木,不可取用於粧船之役,以此答送,卽欲陳啓,不敢以微細之事,上瀆天聽,有若爭訟者然,今有色官推考之命,不得不辨白其一二焉。工曹匠人頃日啓請,欲知其實數,而至今不爲擧行,臣曹亦無如之何。姑就營建都監草案而考之,不下四千餘名,其間縱或有流亡稱頉者,赴京使臣所乘船數隻修粧之價,豈有責出於他司之理哉?若曰近來外方價布,一切不納云爾,則兵曹步兵價布,豈獨爲來納乎?本曹每朔例下價布,不下三十同,而見在之數,不滿數同,前後行文催促,非止一再,而文官置之尋常,全不來納,判書臣□□前日榻前啓辭,請罷尤甚,不納之官,時方査出而未及者也。有若括毛龜背,終難辦出,請令工曹,急急擧行,雖物我無間,彼此相資,此事,郞官則初不干預,而以臣等之罪,郞官至於被推,臣等不勝戰灼之至,惶恐敢啓。傳曰,與工曹合力修粧,俾無不及之患。
又啓曰,以曹草記,宿衛軍士上司各衙門守直勿定事。傳曰,限號牌前,姑勿定送事,傳敎矣。各衙門軍士減定處,別單以啓矣。此後如有因前侵責者,各衙門下人,雖係上司,移文法司,重治之意,捧承傳施行,何如?傳曰,如是減除,則非但守直虛疎,姑爲勿減。竝兵曹謄錄
上在□□宮。停常參,只朝講。
朝講入侍,右相·知事金瑬,特進官徐渻·申景禛,玉堂金世濂·李敬輿,兩司趙誠立·趙緯韓,承旨權盡己。
入侍時府啓,玉堂官罷推事。答曰,不允。院啓,鄭鑑事,吳煥罷職不敍事。答曰,不允。吳煥遞差。
禁府,杜起文·李怛·朴持國拿囚,天安罪人全應吉·金忠邦拿囚。啓。
吏曹判書□□□辭職上疏。答曰,卿憂國至此,予不勝嘉善焉。勿辭。
毛都督接伴使書目,都督過江,向千家庄,貿換軍餉,急速運入事。
朝講時,全羅監司黃致敬遞差事,榻前下敎。
領議政李元翼辭職上疏。答曰,卿之所患,非一朝差復之候,勿以在家爲未安,須於病愈之暇,裁決重務。
傳曰,明日晝講。竝出故判書朴鼎賢家日記所謄朝報義禁府啓曰,林金梟示事,前日於收議中,已爲及之,今日榻前,亦有此議,而禁府以倭銀事臺諫啓辭云。故未敢,取稟云。設使林金,有倭銀未償之數,而其身已死之後,實非朝家所知,請爲先梟示,其家舍財畜,令該曹,一一籍沒爲當,敢啓。傳曰,依啓。禁府謄錄兵曹啓曰,六月十九日引見時,□曹判書金瑬所啓,本曹步兵價布,屢度催促,而至今不納,以至立役之人,專不分給,極爲憫慮,今後若全不來納之處,則似或拿來而後,命令可行矣。無發落,取稟。傳曰,拿來似爲過重,或罷職可矣事,傳敎矣。文官守令,怠慢成習,當番應納步兵價布,置之度外,不爲督送,甚者或至十當番,或六七當番,以此軍需匱竭,庫中空虛,各處月給價布,不得上下,怨呼盈路兺不喩,時急軍需及諸都監工匠價布,趁未題給,每致生事,極爲悶慮,若此不治,將無成形,尤甚未納淸。安·萬頃·寧越·楊口·旌善·杆城等官,其時守令,先罷後推,各其官實色吏隊正等,着枷上送,其餘未納各官守令,自本曹,從重啓聞科罪,色吏等移他官囚禁刑推律名,移文未納價布數,依前例差使員別定,巡督各官,罔晝夜領來,尺文考准,俾無如前慢忽之弊,各道監兵使處,發馬行移,何如?啓依允。竝兵曹謄錄觀象監啓曰,本監所管觀天器具機關制作自擊匠等,竝皆年老,若不傳習,他日之事,極爲可慮,私奴鄭金伊,年少有巧才,頗解機關造作,依全有男·鄭守公例,永許爲良,本監自擊匠充定,其代以外居奴婢,依願題給本主事,捧承傳施行,何如?傳曰,允。觀象監謄錄
上在□□宮。停常參,只晝講。
傳曰,明日朝講。
右副承旨洪霶上疏。入啓。傳曰,遞差。
禁府,倭館潛商罪人林金伊,堂古介行刑。啓。
府啓,玉堂應入推調之員罷推事。中殿誕日問安不參員,査覈推考事。典翰尹知敬偃然陳疏曰,臣竊聞之,論者以臣不參頃日快從之箚,謂臣托病巧避,將欲推臣重罪云云。乃反陳疏,先爲辨明,自己之事,有若沮遏臺論者然,其輕臺諫蔑公論之罪,不可不從重治罪,請罷職事。承旨洪霶頃日承命擲奸獄囚之時,擅放法府所囚之人,請先罷後推。答曰,不允。尹知敬推考。
傳于□□曰,士大夫奪入閭閻家,民多怨言。又以懲債事,不問是非,囚繫侵擾之,極爲可駭,各別糾察,摘發治罪事,言于憲府。
院啓,行副護軍趙振,締結內外,干預朝政,勢焰燻灼,行己無恥,請削奪默送。龍安□□尹衡任,本以愚妄之人,賄賂得官,請削去仕版事。同知金存敬,前爲慶州時,旣以賄賂得官,專以虐民爲事,官庫之物,公然偸竊,請削去仕版事。前府使朴晉章,爲人無狀,挾其父兄之勢,濫得科第,前後履歷,專事貪虐,請削奪官爵,門外黜送事。鄭鑑拿鞫事。吳煥罷職事。答曰,不允。尹衡任依啓。
諫院箚子。大槪,遇災修省事。答曰,省箚具悉。深嘉至言,近日因予忝位,天怒人怨,至於此極,日夜憂憫,罔知攸爲,箚辭當體念焉。竝出故判書朴鼎賢家日記所謄朝報
上在□□宮。停常參,只朝講。
朝講入侍,右相,知事鄭曄,特進官李曙·柳舜翼,兩司鄭宗胤·尹順之,承旨韓汝溭,玉堂金世濂·李敬輿。
禁府,朴怛元·安世雄拿囚。啓。
京畿監司,廣州□□元鐸病重罷黜事。
朝講時,院啓,鄭鑑拿鞫事。吳煥罷職不敍事。趙振·朴晉章削職事。金存敬削版事。答曰,不允。趙振罷職,金存敬依啓。玉堂官員罷職事,洪霶·尹知敬罷職事,停啓。
府啓,前監司黃謹中,本以庸暗之人,發身蔭官,賄賂左右,圖得全羅監司交結金內人切族劉智齡,舟□米布,收送其家,圖爲仍任,請削奪官爵,門外黜送。前牧使趙有恒,藉其父兄之勢,賄賂圖得洪州,巧作名目,聚斂民産,罔有紀極,請削奪官爵,門外黜送。前牧使許廷式,本以悖惡之人,發身於權奸,剝割軍民,貪虐縱恣,積失人心,無異朴燁,請絶島安置事。前判官梁應深,附托權奸,得占舟師從事官,偸竊米布,作船五六隻,請拿鞫定罪,船隻生懲。答曰,竝不允。
領議政李元翼三度呈辭。入啓。不允批答。
左承旨李好信上疏。大槪癸丑穆陵之變,以諫長,入參鞫廳,不能正諫,請下司敗,以正臣罪事。
傳曰,明日晝講。
江原監司書目,內傷病重,不能察任,乞遞事。
□□以備邊啓曰,副元帥發行吉日今月二十五日事。
有政。以李時發爲判尹,權盼爲咸鏡監司,兪昔曾爲全羅監司,安景深爲鐵山府使,尹安國爲承旨,林檜爲廣州□□,李眞卿爲內乘,李惟誠爲同知,李希達爲樂安兵虞候,宋時吉爲典籍,京試官,京畿韓必遠,忠淸道宋碩祚,慶尙道嚴惺,全羅道李忔。竝出故判書朴鼎賢家日記所謄朝報政院啓曰,三省交坐,則兩司次官,推移參鞫,推鞫,則必長官有故後入啓,以次官參鞫矣。今日三省,司諫趙誠立,掌令趙緯韓來參,而三省復仍爲推鞫,雖次官仍爲參鞫云,故敢啓。傳曰,知道。禁府謄錄
上在□□宮。停常參,只晝講。
答開城府進士李琡等上疏曰,省疏具悉。深嘉爾等之至誠,疏辭當留念焉。
答李好信疏曰,省疏具悉。勿爲惶恐,察職。
傳曰,明日晝講。
以憲府訓鍊都監大將李興立扈衛軍兵,少無法律,推考公事判付內,大將遞差。
司憲府啓本,司評金元亮,義盈庫直長鄭大亨,典籍安弘量,西學博士權潗,闕直罪笞二十,依大典罷黜。啓依允。
又啓本,司藝李瀷,典簿任穡,刑曹佐郞張紳闕直罪,依大典罷黜。啓依允。
慶尙道御史李惟達入來。
禁府,成夏衍·邢彦吉·崔大允拿囚。啓。
傳于□□□曰,忠淸監司申鑑,安東府使鄭岦引見。
落點訓鍊大將申景禛。
府啓,黃謹中削黜事,趙有恒削黜事,許廷式安置事,梁應深拿鞫事,玉堂官員罷推事,尹知敬罷職事,洪霶罷推事。答曰,不允。洪霶推考。
院啓,鄭鑑拿鞫事,吳煥罷職不敍事,趙振削黜事,朴晉章削黜事,李德介·李德男在廢朝時,或爲梨峴宮掌務,或爲書題,縱慂作弊,流毒八方,請遠地定配事。答曰,依啓。吳煥罷職。鄭鑑·趙振不允。竝出故判書朴鼎賢家日記所謄朝報政院啓曰,今日右相,成均館七夕課試事進去,推鞫不得爲之之意,敢啓。傳曰,知道。禁府謄錄
上在□□宮。停常參,只晝講。
副提學鄭經世三度呈辭。入啓。加給由身病,出仕後上疏乞遞本職事。入啓。
答江原監司疏曰,勿辭察職事,回諭。
傳于□□□曰,頃日罪人家舍屬公時,從事官不能詳察,有虛名,書啓之處,極爲非矣,從事官推考。
吏曹參判鄭光績三度呈辭。入啓。遞差。
領府事奇自獻,高城地沐浴呈辭。入啓。傳曰,給由馬。
院啓,趙振事。鄭鑑事。答曰,不允。吳煥事,停啓。
傳于□□曰,全有亨引見。
府啓,玉堂應入推調之官罷推事。尹知敬罷職事。洪霶罷推事。黃謹中·趙有恒削黜事。許廷式定配事。梁應深拿鞫事。答曰,不允。許廷式依啓。
以七月七日輪次,傳于□□曰,尹孝立直赴會試,柳碩給四分,洪希聖·李各給二分,許啓·李喆·黃㦿等,給紙十卷,筆五柄,墨五丁。竝出故判書朴鼎賢家日記所謄朝報政院啓曰,禁府都事,以大臣意來言曰,知事金瑬·吳允謙,以病不來,今日不得爲之之意,敢啓。傳曰,知道。禁府謄錄
上在□□宮。停常參·經筵。
答副修撰李敬輿疏曰,省疏具悉。爾言無失,予已洞燭,勿辭察職。
答副提學鄭經世疏曰,省疏具悉。勿辭察職。
政府弘文錄五點,金湜·崔鳴吉·金時言·鄭蘊·張維·李植·任叔英·李楘·趙廷虎·兪伯曾·鄭弘溟。四點,吳䎘·尹煌·李命俊·李潤雨·吳允諧·鄭百昌·嚴惺·姜碩期·李行遠·李昭漢·朴炡·金光炫。
□□啓曰,星州士子製述試券,昨已科次入格者,只進士金輳,幼學吳焯,似當有施賞之典,敢啓。傳曰,竝直赴殿試。
大司諫李顯英,司諫趙誠立,獻納宋象仁啓曰,廢人祬斷義之請,實出於爲宗社長慮,而進士李埱等上疏,至以百端巧辨斥之,請命罷斥臣等之職。答曰,勿辭,退待物論。
院啓,斷義之請,實出於宗社之大計,其於所犯情迹,亦無一毫過失之言,而百端巧辨之斥,追咎於事過之後,其謬妄,甚矣。請竝命出仕。答曰,依啓。
大司憲李貴,持平沈器遠啓曰,論廢祬一疑,有不得不辨者,得罪宗社,屬籍已絶之廢人,其可謂之王室至親,而堂堂大義,據法請辟之三司,其可謂之巧辨百端乎?此無非朝廷之上,是非不明,頃日玉堂兩端之論,傳播遠近,展轉訛誤,一節深於一節,豈不寒心乎?臣等許身聖明,休戚與同,謗議之來,有不暇顧,而名爲草野之人,誣斥至此,請命罷斥臣等之職。答曰,勿辭,退待物論。
執義鄭宗溟,掌令趙緯韓啓曰,缺請命遞斥臣等職。答曰,勿辭,退待物論。
掌令崔葕,正言尹順之·權矱啓曰,伏見李埱之疏,專攻功臣及法官,勳臣輩竭力而扶日月,忘身而效忠貞,鴻功崇烈,從古罕比,古之待功臣之道,果止於賜祿賜金而已耶?況廢祬穿穴跳出,孽自已作,則有司之請斷義,宗社計也。謂之百端巧辨,豈不謬妄乎?請竝出仕。答曰,依啓。竝出故判書朴鼎賢家日記所謄朝報
上在□□宮。停常參·經筵。
傳曰,明日晝講。
□□以備邊司言啓曰,全有亨人稱有可用之才,諸臣僉擧於榻前,使此人,差毛將問安使,齎咨馳送,周旋貿糧,難繼緣由本司堂上差下,西路往來時,昌·義兩鎭及諸城防守形勢,竝令審察事。答曰,依啓。
傳于□□曰,光山夫人今秋等爲始給祿事,言于該曹。
□□以禮曹言啓曰,列聖嗣位之後,例各進號於慈殿,以固通行之禮,聖上御極,禮當遵奉舊典,而慈殿又有復位之慶,尤當速爲擧行,議大臣定奪施行,何如?傳曰,允。
以國忌,府·院無所啓。竝出故判書朴鼎賢家日記所謄朝報
上在□□宮。停常參,只晝講。
傳曰,明日朝講。
傳于□□曰,朴知誡入參晝講。
□□□以禮曹言啓曰,中殿冊禮,以八月退行事,命下矣,各道陪箋差使員,仍留無益,前亦有仍用之時,亦不必改寫,此意行會各道差使員,竝令退去,何如?傳曰,允。
答大司憲李貴疏曰,省疏具悉。箚辭,當體念焉。
持平金自點三度呈辭。入啓。加給由。
院啓,鄭鑑削黜事,趙振拿鞫事。答曰,不允。
府啓,黃謹中·趙有恒削黜事。洪霶罷推事。玉堂應入之員推調之官罷推事。梁應深拿鞫事。鴨島禁成贖馬治罪,久成規例,而特進官徐渻·李時發越職微細之事,至達天聽,乃欲竝減,不識事體,甚矣。鴨島刈草之人,捧承傳下刑曹,而參議金德諴,以爲過激,不爲屬公,竝請從重推考。答曰,玉堂官員及黃謹中·金德諴事,依啓。他餘事不允。廢朝時貪吏,已爲蕩滌,勿爲煩論可矣。
府啓,尹知敬事,停啓。
幼學黃逴,愼用人,減試紙,分詩賦,增儒數,添學奴事。呈政院。
有政。李睟光爲吏曹參判,申之悌爲承旨,李敬輿爲校理,李植·李楘爲副修撰,吳䎘爲修撰,任叔英爲弘文正字,鄭弘溟爲□□,李弘胄爲禮曹參判,李慶涵爲□□,朴炡爲檢閱,朴文俊爲魚川察訪。竝出故判書朴鼎賢家日記所謄朝報
上在□□宮。停常參,只晝講。
朝講入侍時,右相,知事李廷龜,特進官李曙·申景禛,承旨韓汝溭,兩司鄭宗溟·權矱,玉堂鄭經世·金世濂。
龍川府使書目,張都司領兵三百,還到府境事。
都元帥書目,定川·宣川·永柔·泰川改差事。
政院,十五日儒生殿講,取稟。傳曰,爲之。
□□以禮曹言啓曰,慈殿上號事,議大臣,則右相以爲列聖嗣服之初,進號慈殿,已成規例,依該曹公事施行,似無不可,領相,領府事奇自獻,判府事鄭昌衍,病不收議。傳曰,依啓。
朝講時,院啓,鄭鑑事,趙振事。答曰,不允。
□□以義禁府言啓曰,特進官徐渻所易,申易于少時,白晝殺人,繫王獄,誣告李舜臣,至於囚斃,從法處斷事承傳,拿來推鞫,何如?傳曰,□□。
明日,有朝講。
領議政李元翼四度呈辭。不允批答。
府啓,徐渻·李時發,梁應深事,停啓。
府啓,王子君及各衙門陪書吏,一依法典事。前啓,洪霶事,趙有恒事。答曰,不允。書吏事,依啓。
政院啓曰,領相前卜相,遣承旨問之事,傳敎矣。何承旨進去乎?傳曰,左承旨進去。
禁府,宋鐸拿囚,許廷式濟州定配。啓。
義寧君等上疏。大槪請復舊典,以通仕路事。
兩大將從事官軍官,書啓單子,傳于該曹,分等論賞。竝出故判書朴鼎賢家日記所謄朝報兵曹啓曰,上番軍士,專爲禁衛,而闕內四所,闕外四營分直之軍,各不過十五名,極爲寒心。臣等縷縷陳請,請撤去各衙門不不緊處,守直之軍,添補禁旅,意非偶然,而終不得行矣。第念兩闕周回,相去闊遠,以數少軍卒,直守巡邏,勢所不及,請依前啓辭施行。傳曰,不允。兵曹謄錄
上在□□宮。停常參·經筵。
傳于□□曰,慶運宮今爲空谷,似是無用,先王朝廢殿兩處外,竝還給其主。
左承旨□□□書啓,往問領相,則病伏不敢薦卜之意,前已屢陳,猶不敢仰達,惶恐罔措云。傳曰,知道。
義寧君等上疏,啓下該曹。
院啓,趙振事。鄭鑑事。前正奇允獻,本以陰兇詭祕之人,當廢朝鋤除骨肉之時,與蘇伯男,指嗾蘇鳴國,搆成大獄,伐殺無辜王孫,請拿鞫定罪。答曰,不允。
府啓,洪霶事,趙有恒事。答曰,不允。
玉堂應罷應敎沈光世。啓。竝出故判書朴鼎賢家日記所謄朝報
上在□□宮。停常參·經筵。
明日親耕別試再試,試官申欽·吳允謙·朴鼎賢,參試官李彦英·李馨遠·兪伯曾·姜大進,監試官崔葕·尹順之,戊午式年講經再試,試官金瑬·柳舜翼·李廷馦,參試官李成祿·李命俊·崔有海·金時言,監試官鄭宗溟·權矱。
戊午式年武科再試,試官李守一·李德泂·禹致績,參試官金蓍國·金致遠·成時雨·趙緯韓·宋象仁。
傳曰,明日晝講。
答黃逴疏曰,省疏具悉。爾誠,疏辭,當留念焉。
龍川府使書目,張都司捲率其兵,向于椵島事。
觀象監,今十一日二更,熒惑留在斗魁。啓。
府啓,王子君陪吏事。洪霶事。趙有恒削黜事。答曰,不允。趙有恒依啓。
院啓,奇允獻拿鞫事。答曰,依啓。趙振·鄭鑑事,停啓。
明日儒生殿講,試官右相·鄭曄·李廷臣,參試官洪瑞鳳·朴東善·趙翼·韓仁及,承旨黃敬中。
有政。以趙希逸爲應敎,金世濂爲副校理,姜碩期爲兵曹佐郞,鄭百昌爲修撰,李昭漢爲檢閱,李愼爲定州牧使,金慶雲爲宣川府使,具定爲永柔縣令,鄭慶業爲鍾城府使,安鵠爲同知。竝出故判書朴鼎賢家日記所謄朝報
上在□□宮。停常參,只晝講。
傳曰,明日晝講。
儒生殿講時,進士盧元益大學粗,生員閔益元書傳粗,進士宋錫胤中庸略,生員黃天賚春秋粗,生員李穎達周易略,幼學李命弼詩傳粗。
玉堂推調官應罷應敎趙希逸,副應敎李敏求,校理閔有慶。啓。
禁府,奇允獻·卞有憲拿囚。啓。
傳曰,都下之民,當擧義之初,聞楊州兵起,奮其忠義之志,爭先應募,其爲國之誠,何可量言哉?當初之意,欲用於其時,應募之人,亦不知仍入於編伍,厥後別無論賞之擧,而遽定衛軍,國之失信大矣。與其失信兵多,莫若兵少而有信,國家無信,何以爲信乎?其革罷自募軍。
晝講時,府啓,王子陪吏事。洪霶事。無發落。竝出故判書朴鼎賢家日記所謄朝報
上在□□宮。停常參,只晝講。
以殿講單子,傳于□□曰,李穎達直赴會試,宋錫胤給二分,其以下各白紙三卷賜給。
府啓,進士奇俊格,本以兇譎之人,曾在丁巳年陳疏上變,誣告國舅金悌男及沈㤿父子,極其兇慘,疏中有曰,筠扶安時與光世,謀立永昌而持權。又曰,筠與悌男通謀,而主遷都之議,讖書所無之語,添入一漢二河三江四海。又曰戊申年沈㤿,恐事覺,驚惶自盡,人謂縊死云云。且於元情之際,至擧審食其之說,指斥慈殿,則造·認·偉卿輩所未道之語,其大逆不道,通天極惡之罪,不可不治,請拿鞫定罪。科場借作之罪,自有其律,奇秀發借作登科之狀,旣出於李再榮之招,請依呂繼先舊例,拿鞫定罪。奇順格貪贓狼藉之狀,甚於李應獬,戕殺無辜之罪,不下於朴燁,請圍籬安置。答曰,依啓。秀發旣已削科,順格已爲削黜,今又加罪,豈不過乎?不允。前啓,洪霶事,陪吏事,停啓。
領相處敦諭承旨□□啓曰,敦諭領相,則以爲臣臨年垂死,朝夕入地,未死之前,欲爲聖明,少效微勞,是素所蓄積也。秋毫豈復有退休自便之計哉?近日伏聞榻前臺評屢發,職忝大臣,臺論可畏,揆以事勢,亦不可恝然放過,而臣之終始不得出,全在於老耄澌盡,何敢游辭仰達?至於遣承旨,下諭,不勝惶恐死罪云矣。傳曰,知道。勿以人言爲未安,須速出仕,以副予企望事。□日更往敦諭。
左承旨□□啓曰,往諭于領相,則以爲如臣庸劣無狀,自上待之如古賢碩輔,臣常感激,欲以一死報效,寧有以人言爲介於心,而終執出,以負聖明之理哉?再遣承旨,下諭,不知所達云矣。傳曰,知道。竝出故判書朴鼎賢家日記所謄朝報
上在□□宮。停常參·經筵。
傳曰,明日晝講。
歸厚別坐愼三俊,卒廢祬禮葬事,楊州地出去。
□□以兵曹言啓曰,步兵價布,尤甚未納,前淸安縣監李幼深,前杆城郡守薜應貞,前寧越□□李升亨,前楊口縣監柳希契,旌善郡守南濂,萬頃合縣全州□□許稷,先罷後推事。傳曰,允。
領議政李元翼五度呈辭。答曰,國事日漸艱危,卿安忍坐視而不救乎?卿病已愈,須速出仕,以副予飢渴之望事,遣史官諭之。
黃海監司書目,海州牧使李汝璜,病重罷黜事。
禁府,奇俊格拿囚。啓。
府啓,奇秀發·奇順格事。答曰,不允。
院啓,藍浦縣監趙玄慶,爲人庸劣,有同土塊,請罷事。蔚山府使朴思齊,爲人庸愚,平生行事,無一善可紀,請罷職。昌平縣監柳,爲人迂疎昏妄,請罷事。答曰,依啓。
有政。以李弘冑爲都承旨,鄭光績爲禮曹參判,李楘爲校理,尹絅爲海州牧使,朴潡爲慶尙右道京試官。竝出故判書朴鼎賢家日記所謄朝報
上在□□宮。停常參,只晝講。
平安監司書目,奏聞使軍官柳敬地·牟千壽等,到登州,持狀啓,七月十三日宣沙浦到泊事。
毛都督問安使全有亨出去。
府啓,奇秀發·奇順格等事。答曰,不允。
傳于□□曰,副元帥軍官等,欲爲試才賞格,以送命官爲之。
□□以義禁府言啓曰,奇允獻·奇俊格拿鞫事,命下。罪名重大,請移推鞫廳,何如?傳曰,允。
問事郞廳李命俊·韓仁及。啓。
禁府都事書目,蘇伯男五月分逢賊被死,其妻奇玉拿來事。
毛都督接伴使書目,毛指揮鐵鎖,囚禁島中事。
領議政李元翼辭職上疏。答曰,省疏具悉。卿須念國事艱危,勿以病老爲辭,卿辭屢到,予甚憫鬱,須調理出仕,以救塗炭之民。竝出故判書朴鼎賢家日記所謄朝報
上在□□宮。停常參·經筵。
傳曰,明日朝講。
全羅道京試官李忔出去。
傳曰,奇俊格前後上疏及推案入之。
以戶曹公事,李應獬前爲兵使時,晉州上元穀三百五十石,新造船二隻,現捉於御史,拿來推鞫。
禁府,李應獬·鄭三男·崔應珍拿囚。啓。
毛都督接伴使書目,毛指揮齎來勅書,十五日出給陪臣,使之轉達事,奏聞使李慶全等,六月十二日到登州,十八日發向北京事。
禁府,沈大復慶興圍籬安置。啓。
府啓,奇秀發·奇俊格事。陽城縣令金仁龍罷職事。答曰,不允。金仁龍依啓。竝出故判書朴鼎賢家日記所謄朝報政院以大臣意啓曰,今日當爲推鞫,而判義禁李廷龜呈辭,知事金瑬晝講入侍,堂上位不齊,不得爲推鞫之意,敢啓。傳曰,知道。奇俊格前後上疏及推案入之,禁府謄錄午未時,日暈。燼餘
上在□□宮。停常參,只朝講。
朝講入侍,右相,知事李貴,特進官趙存性·李廷臣,承旨尹安國,玉堂李植·李敬輿,兩司趙誠立·金自點。
領議政李元翼六度呈辭。答曰,勿辭,須速出仕,以副一國之望事,遣史官諭之。
榻前府啓,奇秀發·奇順格事。無發落。
禁府,李滦拿囚。啓。
全羅監司書目,前郡守魏廷喆,船卜穀物米租竝三百九十石,載運上京,朝廷處置事。
咸鏡監司權盼上疏乞遞事。答曰,省疏具悉。勿辭。
傳曰,明日晝講。
有政。以朴東善爲大司諫,鄭廣敬爲副應敎,金時言爲副修撰,睦敍欽爲兵曹正郞,徐渻爲大司憲,李時發爲刑曹判書,李行遠爲奉敎,朴守緖爲蔚山府使,趙國賓爲利川□□,成安義爲尙衣正,尹煌爲司宰正,特拜李貴爲右贊成。竝出故判書朴鼎賢家日記所謄朝報
上在□□宮。停常參,只晝講。
奏聞使軍官柳敬地·牟千壽,持狀啓入來同行。五月二十八日車牛島發船,六月十一日到廟島,同島鎭守遊擊,因袁軍門憲牌,査檢一行後,始許發向登州。十三日到登州,十四日見軍門,呈文辨誣憲牌云。照得朝鮮廢立,罪當聲討,而朝議未定,權經或在兼施,近據孟推官稟稱姓諱,暫署國事,目下已差陪臣入請云云。
慶尙道左道京試官嚴惺出去。
禮曹,再試再講入格人殿試今月二十八日,放榜八月十一日,冬至使拜表二十七日。啓。
觀象監,今月二十日未時,太白見於巳地。啓。
漢城府啓,駙馬處女單子不爲成給人推考事。傳曰,竝拿推。
明日慕華館副元帥軍官命官試才時,參試官李光庭·李守一·李興立·邊忠範·柳時傑·崔承烈。
禁府,姜雲龍·愼得義·洪·尹善道拿囚。啓。
院啓,前府使趙有道,以廢朝戚里,挾勢騰揚,久秉銓權,吹噓兇徒,濁亂朝著,貪婪無厭,賄賂盈門,及授水原,縱恣尤極,贓汚之罪,濁亂之惡,未有甚於此人,請中途付處。蔚山府使朴守緖,爲人庸劣,不合字牧之任,請遞差。答曰,依啓。趙有道不允。
府啓,奇秀發·奇順格事。前郡守金命龍借作登科,顯出再榮之招,請與秀發,竝命拿鞫,依律定罪。答曰,依啓。順格雖有濫殺之罪,其父當廢朝之日,建莫大之節,以其父之功,宥赦似可,勿爲煩論。竝出故判書朴鼎賢家日記所謄朝報
上在□□宮。停常參·經筵。
傳曰,明日夕講。
忠淸道試官鄭百昌,慶尙右道試官朴潡出去。
府啓,奇順格事。答曰,不允。
院啓,趙有道事。答曰,廢朝貪官,已爲蕩滌,更勿煩論。
禁府,洪·愼得義·尹善道等元情判付內,罷職放送。
漢城府啓,洪霙處女六月初二日納采云矣。傳曰,洪霙拿推。
禁府,洪霙·金命龍·奇秀發拿囚。啓。
以林堜爲黃海道京試官。
毛都督接伴使書目,尤遊擊齎勅出去來鐵山事。
副元帥軍官試才命官啓曰,午後連雨不止,鐵箭則僅得畢射,入格者十人,不得騎射,得晴畢射之意,敢啓。傳曰,騎射則勿爲,以鐵箭入格者論賞。竝出故判書朴鼎賢家日記所謄朝報
上在□□宮。停常參,只夕講。
傳曰,明日晝講。
以副元帥軍官試才,傳于□□曰,曺業龍內廏馬一匹,上弦弓一張,朴應雲·金哲各銀十五兩,黃津等各銀十兩賜給。
傳曰,領相病愈已久,無意出仕,予甚憫鬱,勿以人言爲介意,須念先朝舊恩,速爲出仕事,遣承旨敦諭。
右承旨□□啓曰,承命往諭,則以爲臣老耄澌盡,委身床席,萬無出仕之勢,惶恐罔措,惟待死罪,更無所達云。傳曰,知道。
領議政李元翼七度呈辭。答曰,予誠敬未盡,卿無出仕之意,予竊慙悶,須勿辭安心調理事,諭之。
禁府,洪霙元情入啓判付內,罷職放送。
府啓,奇順格圍置事。高嶺僉使李德淳,茂山府使宋弘淵,處事顚倒,大失軍情,請遞事。答曰,依啓。奇順格不允。
院啓,奇順格圍置事。趙有道付處事。答曰,不允。
禁府,任璥刑問二次不服,加刑。啓。傳曰,除刑議處。
禁府,李應獬·李滦承服不冬刑推。啓依允。成夏衍·趙光弼忍杖不服,加刑。啓依允。
夕講時,傳曰,予欲親往,問病於領相家,本朝亦有此例乎?問于儒臣以啓。竝出故判書朴鼎賢家日記所謄朝報
上在□□宮。停常參,只晝講。
傳曰,明日晝講。
黃海道京試官林堜出去。
領相詣闕門外,陳情辭職上疏。入啓。答曰,省疏具悉卿懇。予欲親往問病,卿勞動入來,雖極喜幸,恐有妨於調理,憂慮不已,安心勿辭。
傳于□□曰,領相引見。
□□以禮曹言啓曰,湖南製述居首生員羅緯素,此殿試似當許赴,而事在廢朝,自下不敢擅便,上裁。啓。傳曰,許赴。
傳于□□曰,奏聞使書狀官柳敬地·牟千壽,各熟馬一匹賜給。
院啓,趙有道付處事。奇順格圍置事。答曰,不允。順格遠竄。
府啓,順格事。答曰,遠竄。竝出故判書朴鼎賢家日記所謄朝報
上在□□宮。停常參,只晝講。
傳曰,明日朝講,今日晝講,停。
觀象監,今月二十四日,太白見於巳地。啓。
傳于□□曰,昨日因予辭不達意,領相力疾入來,相見之喜,雖難盡言,恐有妨於調理,予達夜耿耿,憂慮益增,承旨往問病勢如何。
府啓,近來義理不明,王法不嚴,在廷之臣,惟以營救罪人,爲市恩要譽之地,無謂,甚矣。奇俊格,誣陷國舅,辱及慈殿,其悖逆不道之狀,昭在本疏,不可掩也。禁府堂上於當初回啓之際,抹去大逆不道四字。又於議啓之時,顯有營救之意,請竝推考,奇順格圍置事。答曰,已爲遠竄,更勿煩論,禁府堂上別無推考事,不允。
大司諫朴東善,司諫趙誠立,執義鄭宗溟啓曰,頃日禁府奇俊格回啓時,不能救正,今見趙緯韓等避嫌,不職之失大矣,請命罷斥。答曰,勿辭,退待物論。
院啓,奇順格事。趙有道事。答曰,不允。
傳于□□曰,領相處賜几杖事,言于該曹。
領議政李元翼八度呈辭又箚子。大槪,賜几杖辭免事。答曰,省疏具悉。几杖卿年老有病,故賜之耳。豈有駭於聽聞之理乎?體予至意,卿宜勿辭。
右議政箚子,奇俊格回啓,顯有救護之意,臣實當之,特令策免,同受罪罰事。入啓。
有政。以鄭光績爲大司諫,尹知敬爲司諫,李尙伋爲執義。竝出故判書朴鼎賢家日記所謄朝報
上在□□宮。停常參,只朝講。
答右相箚曰,省箚具悉。回啓之事,卿無所失,宜勿辭。
領議政八度呈辭。答曰,卿雖有病,心固不病,安忍坐視國事之日危而不爲之匡救乎?氣力不逮,則終歲臥閤,實無所妨,近來予辭不達意,少無誠敬,而有同驅迫,到今思之,良用慙靦,須念蒼生之顒望,勿辭安心調理事,諭之。
明日冬至使拜表親傳,三嚴卯正。
領府事奇自獻上疏。大槪,詣闕下席藁待罪事。
府啓,奇順格事。禁府堂上推考事。答曰,不允。竝出故判書朴鼎賢家日記所謄朝報
上在□□宮。停常參·經筵。
答奇自獻疏曰,省卿上疏,具悉卿之不知俊格之狂,不待陳疏而予已知之,於卿少無待命之事,須安心調理。
以李愼·柳應泂·柳應時告變,設庭鞫于都摠府,本府移於東所。傳曰,大臣及推官命招。
府啓,奇俊格事,姑停。禁府堂上推考事,停啓。
禁府拿鞫罪人奇自獻·李光裕·鄭沈·蔡謙亨·許稷·申大時·柳㵸·柳潗·李先哲·梁應深·李命吉·趙益道·朴守謙·崔守善·玉伊·崔沺·韓昌國·李光澔·李弘祉·李守敬·趙國哲·趙國信·蔡興孝·魏廷喆·李耆·崔誠立·權大振·柳弘遠·盧士俊·吳永吉·朴吉瑄·申櫄·李壤·柳興元·崔有建·韓興國。
傳曰,明日晝講。
政院啓辭,殿試退行事,承傳。竝出故判書朴鼎賢家日記所謄朝報
政院啓曰,右相査對進去,禁府堂上被論,今日推鞫,不得爲之之意,敢啓。傳曰,知道。
又啓曰,卽刻禁府都事來言,判義禁李廷龜,知義禁金瑬·吳允謙,同知事趙存性命招,皆來詣闕門外,以爲方在被論,不敢入來,何以爲之?敢稟。傳曰,事有輕重,勿以被論爲嫌,入來事言之,兩司長官,亦爲命招。
又啓曰,罪人拿來事,宣傳官請出標信十六。傳曰,知道。
又啓曰,以都摠府推鞫廳排設事,有傳敎矣。前日本府,則南所,南所則敦化門守直旁,次次移授,而厥後更思之,本府非如各司之比,侍衛近密衙門,不可遠去昌德宮南所,本府隔墻東所尙衣院,限畢鞫間移授,請標信。傳曰,知道。
又啓曰,罪人捕捉,一時爲急,假都事等,自早朝至晩,件件催促,終不來現,極爲駭愕,假都事掌務官金應一,請從重推考。傳曰,拿推。
傳曰,罪人所在處,嚴禁雜人,勿令相通,罪人元情後勿罷,仍爲捧招。已上禁府謄錄
上在□□宮。停常參,只晝講。
傳曰,明日晝講。
慶尙監司書目,司業張顯光病重,上去不得事。傳曰,調理上來事,回諭。
龍川府使書目,遊擊王承鸞,領兵二千餘名,向龜泰事。
問事郞廳李敏求·全湜加出。啓。
禁府,柳慶宗·柳韡·柳東仁·李弘福拿囚。啓。
府啓,罪人奇順格,其父被告就拿,渠亦方在請罪之中,而托稱下鄕,不知去處,請拿鞫。奇自獻旣爲被告就拿,請削奪官爵。答曰,不允。
柳應泂·柳湔·申櫄面質。
罪人李命吉·玉伊放送。
院啓,奇自獻削奪事。奇順格拿鞫事。答曰,不允。
以鞫廳啓辭,傳曰,領相命招。
禮曹,文武科,殿試來月十一日,放榜,十九日改推擇。啓。
領議政李元翼辭職箚子。答曰,省箚具悉。卿須勿爲惶恐,速爲卜相。
庭鞫罪人柳應泂,與李光澔面質,申熏與李光裕面質後,申熏刑問一次,柳應泂與柳湔面質後,柳湔刑問一次,不服。竝出故判書朴鼎賢家日記所謄朝報
義禁府啓曰,柳湔自知其罪,旋卽逃躱,極爲痛惡,捕盜廳亦不捕得,想今不在城中,外方津·關·寺刹等處,物色譏察,期於必捕事,下諭於各道監司處,何如?傳曰,允。兵曹謄錄
上在□□宮。停常參,只晝講。
有政。以鄭廣敬爲舍人,崔夢亮爲注書,吳百齡爲禮曹參判。
卜相鄭昌衍·申欽·吳允謙·金瑬·李貴·李廷龜,落點申欽。
傳曰,晝講勿爲,明日晝講爲之。
歸厚別坐愼三俊,廢東宮禮葬後入來。
禁府,任璥放送,崔渾削職放送。
慶尙監司書目,善山府使趙璞,抄兵無意擧行,罷黜事。
傳于□□曰,推官引見。引見時大司憲徐渻所啓,柳夢寅非尋常庶官,而旣已亡命,令外方逮捕,何如?傳曰,允。
假注書羅萬甲書啓,往諭領相,則以爲大槪寒熱交作,不得起動,召命之臨,亦未趨赴,卜相事,旣不能趨朝,與同僚相議,而又不可自此書送,當私與通議爲之云矣。傳曰,知道。
入侍時,兩司長官所啓,奇自獻削奪事。答曰,依啓。
禁府,沈倵拿囚。啓。
府啓,奇順格拿鞫事。答曰,依啓。
禁府,罪人南景忠拿囚。啓。
罪人柳湔,壓沙承服,許稷·申大枝刑問一次,申熏加刑,不服。
院啓,以都督前揭帖禮單,趁不來呈,請推承文戶曹當該官。傳曰,先罷後推。
應罷佐郞姜大進,正字金霱,竝出故判書朴鼎賢家日記所謄朝報
以備忘,傳于□□曰,罪人柳夢寅,知幾亡命,其情迹極爲叵測。其子必言,不知其父之所在,似當爲先推問議啓。
推鞫諸臣,引見時啓曰,柳夢寅名在柳應泂所呈冊中。二十六日以拿來事,發遣宣傳官·禁府都事于其所在處西山農舍,則以待命事,卽刻入城云。還爲馳到本家,則不爲來到,卽還發遣西山,則亦無其處,宣傳官·禁府都事更爲發遣,亦令捕盜廳,時方多般跟捕,至今不知去處,敢啓。傳曰,知道。竝禁府謄錄
上在□□宮。停常參·經筵。
傳曰,今日勿爲晝講,明日爲朝講。
傳于□□曰,賊家奴婢,分給勳臣事,已爲下敎矣。但此輩仍用舊習,則必有貽害百姓之弊,爾瞻父子,希奮·承宗父子等,京中奴子,勿爲賜給,其代,賊家外方奴子京中婢子換給事,言于該曹。
去夜,罪人李光裕·鄭沈,刑問一次,申大枝·申熏·許稷加刑,不服。
右議政辭職箚子。答曰,卿固合匡輔之任,雖當此時,必能使國家治平,惟予望卿,豈偶然哉?今大獄方起,玉石難辨,予之憂悶,以此尤極,卿須勿辭,體予至意,安心就職。
以鞫廳啓辭,右相命招。
罪人柳應泂更招,鄭沈·李光裕·申大枝加刑,不服。
以戶曹啓辭,佐郞勿罷推考。竝出故判書朴鼎賢家日記所謄朝報郞廳任瑋校正。日記廳郞廳李基德書。
上在□□宮,停常參,只朝講。
朝講入侍,右相,知事李貴,特進官李時發·李興立,承旨尹安國,玉堂鄭經世·李植,兩司李尙伋·權矱。
傳曰,明日晝講。
都元帥書目,義州府尹李景稷遞差事,昌城府使崔衎,與白翎僉使金時若相換事。
吏曹參議洪瑞鳳上疏。大槪,以罪人族屬,不可冒居本職事。答曰,省疏具悉。勿辭。
平安監司書目,滿浦呈越邊偵探唐人十一名,到波豬江十里許,㺚賊五名斬首還來事。
罪人鄭沈·李光裕·申大枝·申櫄加刑,柳應泂·柳湔更推後,柳湔加刑,柳淪刑問二次,不服,柳湔行刑,柳應時·李愼放送。
禁府,柳湙拿囚。啓。
有政。以吳允謙爲吏曹判書,李溟爲全羅監司,黃致敬爲戶曹參議,李基祚·愼天翊爲持平。傳曰,崔鳴吉·金自點·沈器遠,皆以建大功之人,久在郞僚,殊非待勳之道,陞堂上,實職除授。吏曹正郞崔鳴吉,持平金自點·沈器遠,今加通政。竝出故判書朴鼎賢家日記所謄朝報
兵曹啓曰,本曹非他閑慢之比,軍務重地,非但逐口坐記,諸道軍籍,許多布物積置,故自前無場屋排設之時,而今聞生進場屋,排設於本曹云,請依舊例,勿爲排設事,捧承傳施行。傳曰,允。兵曹謄錄
上在□□宮。停常參,只晝講。
傳曰,明日晝講。
觀象監,今月初一日,太白見於巳地。啓。
兵曹,以李慶全兩湖試取之人,別遣京官設科,試取若干人事,允下,京試官差下,趁卽發送。啓依允。
監試一所初試漢城府,試官趙翼·兪伯曾·李楘,二所東學,試官金蓍國·鄭廣敬·李明漢。
傳于□□曰,柳夢寅亡命已久,而捕盜廳,不爲盡心捕捉,大將·從事官,竝推考。
禁府,罪人許稷·柳淪物故。啓。
府院啓曰,伏見李貴箚子前兵使成佑吉來言,近來都下人心洶洶,不逞之徒,似有作孽之迹云云。請拿鞫詰問,以嚴獄體。答曰,依啓。
庭鞫罪人柳湙元情,鄭沈·申大枝·申櫄·李光裕加刑,不服。
禁府,柳夢寅·成佑吉拿囚。啓。
傳曰,搜銀御史吳䎘下送。
罪人柳夢寅刑問一次,申大枝·申櫄·李光裕加刑,不服。竝出故判書朴鼎賢家日記所謄朝報
政院啓曰,判義禁李廷龜,知義禁金瑬,皆以冊禮都監堂上,今日習儀時,當爲進去矣。習儀罷後,推鞫爲之乎?敢稟。傳曰,早爲習儀,罷後推鞫爲之。禁府謄錄
上在□□宮。停常參,只晝講。
傳曰,明日晝講。
政院啓曰,亡命罪人柳夢寅,捕盜廳軍官三人及李曙軍官二人等,楊州松山渠奴家捉得來告,敢啓。傳曰,令該曹,論賞。
禁府,柳拿囚。啓。
禁府,宋鐸及事,上裁。啓。傳曰,放送。
禁府,罪人鄭沈·李光裕物故。啓。
□□以刑曹言啓曰,憲府移囚罪人德男等,典獄主簿方應祥,保放見失,請推。傳曰,拿推。
大司諫鄭光績,執義李尙伋,以鞫廳晩到,引避遞差。
京畿監司書目,楊州牧使李光英處事顚倒,罷黜事。
庭鞫罪人成佑吉·柳元情後,放送。
崔鳴吉加資辭免上疏。入啓。
政院啓曰,明日冊禮習儀,推鞫不爲之意,敢啓。傳曰,習儀退行。竝出故判書朴鼎賢家日記所謄朝報
上在□□宮。停常參,只晝講。
有政。以李顯英爲大司諫,趙緯韓爲執義,崔晛爲應敎,徐渻爲知經筵,李烓爲注書,李馨遠爲掌令,吳䎘爲校理,姜碩期爲修撰,南以雄爲義州□□。申景裕爲楊州牧使,柳大華爲安岳郡守,金時若爲昌城府使。
傳曰,明日晝講。
禁府,金生·許信·柳用立·玄鳳鳴·莫德·僧道賢拿囚元情後,與柳夢寅面質,金生等,竝放送,申大枝物故,柳夢寅加刑四度,承服,成佑吉·柳·鄭麒壽拿囚元情,申櫄加刑不服,奇順格拿囚,鄭麒壽·柳·鄭麒壽各刑問二次,不服。竝出故判書朴鼎賢家日記所謄朝報
兵曹啓曰,宗親府王子·議政府東西壁·中樞府·忠勳府·敦寧府各一品以上皂隷定送時,依前例,宣惠廳作米以題給之意,旣已啓稟蒙允,而第六曹判書,乃是正卿,獨無前呵,事體埋沒,依政府西壁例,皂隷定送時,令宣惠廳,亦以作米題給之意,竝爲移文本廳,何如?啓依允。
上在□□宮。停常參,只晝講。
□□以禮曹言啓曰,中殿冊禮時,大殿陳賀勿爲事,判下矣。此是莫重之禮,八道賀箋,旣已齊到,頒敎一節,亦是宣布中外之大擧,依前磨鍊,擧行,何如?傳曰,允。
明日弘化門內迎勅,三嚴午正。
禁府,柳夢寅,軍器寺前路行刑。啓。
禁府以成夏衍,曾以臺諫所啓,極邊圍置,而今以此罪,拿來受刑,設使眞有偸竊之事,更難加罪,還爲圍置,何如?啓依允。
又以金命龍·奇秀發,以借作登科,尙不決罪,臺諫啓請,拿鞫定罪矣。李再榮旣以借作納招而死,則命龍等,何所發明,依律定罪,何如?啓依允。
罪人柳·申櫄加刑,柳壓次不服。竝出故判書朴鼎賢家日記所謄朝報
上在□□宮。停常參,只晝講。
傳曰,明日夕講。
吏判吳允謙辭職箚子。答曰,卿宜勿辭,須速出仕,以副予望。
昨日入侍時,李曙所啓,黃海道管餉使南以雄,移授義州,若以他人代之,事必虛疏,姑爲仍任事。上曰,仍任便否,問于大臣處之。又所啓,毛都督所求戰馬,以平安·黃海道牧場馬,充數入送事。上曰,依啓。
□□以備邊司言啓曰,咸鏡監司權盼,除授已久,而筵中,有請仍前監司之議,不敢辭朝,遞仍與否,速賜睿裁。傳曰,知此人盡心國事,故不可遞改之意,筵中已諭,似無遜避之事,使之速往可矣。
以推鞫廳啓辭,鄭昌衍命招。
博川□□安潡,勅書齎來。
傳于□□曰,推官引見。
禁府,罪人鄭麒壽物故。啓。
今日迎勅時傳語次知兵曹郞廳·部將拿推事,承傳。
有政。以趙誠立爲司諫,全以性爲兵曹佐郞,張顯光爲持平。竝出故判書朴鼎賢家日記所謄朝報
上在□□宮。停常參,只夕講。
傳曰,明日晝講。
政院啓曰,傳語事目中,只書傳語部將將官,別無兵曹現告之事,何以爲之?傳曰,然則郞官,勿爲拿推。
禁府,哨官崔南傑,部將柳永佑拿囚。啓。
傳于□□曰,全羅監司李溟引見。
領議政李元翼箚子。大槪,未參推鞫待罪事。答曰,卿所患之症,彌留至此,爲悶日益,卿宜勿爲惶恐,安心調理。
罪人申櫄·柳加刑各二次,柳物故。申櫄又一次,不服。
院啓,李光澔,本以狡獝之人,挾妖心之術,眩惑人聽,已成亂階,若不嚴刑鞫問,得其情狀,待以不死,則必有他日不測之變,請嚴鞫得情。禁府都事李抗入直之時,不爲嚴加防護,罪人飮食出入之際,交通內外之言,使罪人,任解枷杻,略無忌憚,請削去仕版。答曰,依啓。李光澔當與鞫廳,議處焉。
金化幼學張逸翰上疏。大槪,朴東亮父子,當癸丑起獄之初,咀呪之說,至於慈殿,幽囚困苦,十有一年之久,請加朴東亮之罪,以攄慈殿通天之冤事。
鞫廳議啓。入啓。傳曰,竝放送,奇自獻冊宗中以首謀懸錄,李光澔臺諫方爲論啓,不可全釋,竄黜與否議啓。
府啓,及第李時言,本以貪縱奸譎之人,當賊魁主張廢母后之日,敢生逢惡取寵之計,以都監大將,別爲上疏,辭極悖惡,請遠竄。及第李,本以賊魁腹心,織成癸丑之獄,以副提學,請殺永昌,辭極兇慘,其箚有樂禍之徒,貳心孽□挾㼁謀亂之語。其子光澔妖言惑衆,而李不禁抑。其壻韓昌國,又出於告者之口。請絶島安置。都事李抗削版事。答曰,不允。李抗依啓。竝出故判書朴鼎賢家日記所謄朝報
上在□□宮。停常參,只晝講。
搜銀御史吳䎘出去。
傳于□□曰,柳應泂放送。
傳于□□曰,十一日輪對爲之。
傳于□□曰,金長生晝講入侍。
禁府,成夏衍還爲安置,金命龍原州,奇秀發殷栗徒三年定配。啓。
去夜鞫廳議啓。傳曰,奇自獻中途付處,李光澔遠竄。
府啓,李時言遠竄事,李遠竄事。答曰,李中途付處,李時言脅從之徒,旣已削職,勿爲煩論。竝出故判書朴鼎賢家日記所謄朝報
上在□□宮。停常參·經筵。
領議政李元翼九度呈辭,又箚子賜几杖辭免事。答曰,省箚具悉。卿宜勿辭,答呈辭曰,予意前已盡諭,卿須勿辭,體予至意,安心調理事,諭之。
□□以義禁府言啓曰,逆賊柳夢寅·柳湔正刑後,緣坐籍沒等事,已爲依律文啓下。柳夢寅緣坐,則令漢城府牒報。柳湔則時居古阜,令本道,時居及緣坐人査覈狀啓後,守令罷職,降其邑號,破家瀦澤,則逆魁李爾瞻等正刑後,無破家之命,今則何以爲之?傳曰,依法典施行。
義州府尹金時言辭職上疏。答曰,禦敵之道,在於才智,豈可弓馬。死守勿去,惟忠義之士能之,豈獨武臣之任乎?宜勿辭,速爲赴任,使朝廷,無西顧之憂。
禁府,奇自獻瑞山,李光澔三水定配。啓。
都元帥書目,點兵時稱兵不來,白川縣監金璙,信川郡守洪瑞龍,松禾縣監申喜孫罷黜事。
府啓,李時言·李事。答曰,李已爲付處,勿爲更煩,李時言已諭,不允。竝出故判書朴鼎賢家日記所謄朝報
上在□□宮。停常參·經筵。
傳曰,明日晝講。
明日明政殿別試殿試讀券官,左相·李廷龜·李貴·李慶涵·韓孝仲·李聖求·崔來吉,武科殿試右相·李守一·閔馨男·鄭曄·李應麟·李景嚴·洪恕。
院啓,赴擧儒生小學考講照訖,相考錄名者,乃所以正士習禁混雜也。而有不講而冒入者,無照訖參榜者,爲先削去四館推考。答曰,依啓。
禁府,柳潚淸州,柳湙昆陽,柳活鏡城,柳潗利城,柳澯興陽緣坐定配。啓。
府啓,李圍置事。李時言遠竄事。答曰,不允。
□□以刑曹言啓曰,南部殺人獄事,不卽檢屍,漢城府郞廳當部官請推考。傳曰,拿推。
□□以備邊司言啓曰,新抄兵査點御史,極擇曉解兵務之臣,鱗次發送宜當。傳曰,依啓。竝出故判書朴鼎賢家日記所謄朝報
禁府啓目,金伋諸宮家農所罷後屬道是如,淸安官踏印文書,不爲虛實,加刑與否上裁。啓除刑推議處。禁府謄錄
上在□□宮。停常參,只晝講。
傳曰,明日晝講。
禁府,漢城參軍尹渫,南部參奉金信立拿囚。啓。
傳曰,洪柱元·丁時述·趙公稷·權純正·尹文擧·韓以成·睦行善·鄭百胄·尹仁美禁婚。
忠淸道京試官書目,監試永同都會擧子作亂罷場事。
毛都督接伴使書目,千摠陳繼盛,齎持斬首五級,過去鐵山事。
院啓,上司諸宮家魚箭鹽盆革罷事。答曰,戊申以後諸宮家,畏懼度日,豈有作弊之理乎?此論似過矣。不允。前啓,李光澔鞫問事,停啓。
府啓,李·李時言事。答曰,不允。李時言放歸田里。
典籍辛啓榮,毛將前咨文齎去。
有政。以崔鳴吉爲吏曹參議,李楘爲吏曹佐郞,沈器遠爲承旨,全湜爲校理,李潤雨爲正言,金上男爲參知,申敏一爲禮曹正郞,李濯爲禮曹佐郞,金致遠爲鍾城府使,李景嚴爲白川郡守。竝出故判書朴鼎賢家日記所謄朝報
政院啓曰,大臣·推官,皆已齊會,而兩司長官,方爲避嫌,出仕後參鞫之意,敢啓。傳曰,知道。
又啓曰,大臣·推官,待開門齊會,而兩司長官避嫌之故,出仕後推鞫事。入啓蒙允矣。非但大臣以下措手而坐,日亦已晩,以次官,速爲參鞫,何如?傳曰,允。禁府謄錄
上在□□宮。停常參,只晝講。
有政。大提學望金瑬·李廷龜·鄭經世·李睟光·韓俊謙·李安訥·李好閔·柳根。落點金瑬。以嚴惺爲副修撰。
傳曰,明日晝講。
傳于□□曰,咸鏡監司權盼,蔚山府使李克信,南原府使鄭蘊,鐵山府使安景源引見。
都元帥·義州府尹書目,祕密事。
接伴使李尙吉書目,病重乞遞事。
禁府,黃廷說拿囚。啓。
院啓,趙有道中道付處事,忠勳府魚鹽革罷事。答曰,依啓。諸宮家魚鹽,該曹已爲量減,勿爲煩論,趙有道雖有罪過,漏網之人,何以盡治乎?近來論罪人太煩,如是不已,則恐傷和氣,已往之罪,勿煩可矣。
府啓,前縣監曺挺立,前郡守金昈,鏡城判官鄭良胤等,俱以廢母后時臺諫及玉堂之官,同參論箚,而尙逭流竄之典,請竝遠竄,逆魁爪牙,所當逬諸荒裔,而當初議律太輕,只請中途付處,物議之駭憤久矣。郭天豪則以安城人,定配淸州,蔡承先則以鎭川人,定配延豐,任性之則以淸安人,定配靑山,有若退歸田里者然,鼓動邪議,場屋作挐,未必不由於此,請竝遠竄,李時言遠竄事,李圍置事。答曰,罷場之弊,廢朝餘習,往者無命天豪輩,而頻有罷榜之事,豈可以難明之事加罪乎?勿爲如此之論可矣。他事竝不允。近來論罪太煩,若此不已,則必傷和氣,已往之罪,何以盡治乎?勿爲更煩。
府啓,忠淸道京試官鄭百昌,雖因儒生作亂,而至於罷場,請罷職,其代卽出發送。答曰,推考。竝出故判書朴鼎賢家日記所謄朝報
上在□□宮。停常參,只晝講。
領議政李元翼十度呈辭。答曰,予意前已盡諭,卿須體予至意,勿辭安心調理事,諭之。
領相几杖辭免箚子。答曰,几杖之賜,無則已,有則非卿而誰?由予誠敬未盡,卿辭至此,予甚慙靦,卿須勿辭。
傳于□□曰,鄭百昌試官遞差,其代,令擇差下送。
忠淸道京試官李彦英。
院啓,魚川察訪王輔臣,爲人昏妄,處事顚倒,請罷職。趙有道付處中途事。答曰,依啓。趙有道事,不允。
府啓,鄭百昌罷職,同參試官及作亂儒生,令該曹,相考舊例,參酌處置事。曺挺立等遠竄事。郭天豪等遠竄事。李時言·李渻事。答曰,浮薄士子等,作亂罷場,試官何以善處乎?頃日筵中,擧子雖有改題之請,勿改事,鄭百昌親承下敎矣。今此罷場,意必由此,而有是變也。試官別無所失,勿爲更煩,郭天豪等,中道改定配,可也。他餘事,竝不允。
掌令李馨遠時弊上疏。入啓。
有政。以蔡裕後爲典籍,軍兵査點御史慶尙道金世濂,全羅道崔來吉,忠淸道尹煌,江原道鄭基廣。竝出故判書朴鼎賢家日記所謄朝報
上在□□宮。停常參·經筵。
傳曰,明日夕講。
院啓,趙有道事。答曰,已諭不允。
禁府,向前趙光弼·李應獬忍杖不服,加刑。啓依允。卞有憲·李大壽,刑問一次不服,加刑。啓依允。
禁府,奇順格遠竄,尹渫·余應天·姜雲龍放送。啓。歐打嫡母及嫡三寸妾·嫡兄妻,庶孽尹重生及不小御供,以假官進排,司圃成文濬拿囚。啓。
領相箚子。大槪,冊禮都監都提調乞遞事。
府啓,鄭百昌罷職事。作亂儒生等,令該曹處置事。曺挺立等遠竄事。答曰,儒生事依啓。餘不允。前啓,李時言·李等事,郭天豪·任性之·蔡承先等事,停啓。竝出故判書朴鼎賢家日記所謄朝報
上在□□宮。停常參,只夕講。
禁府,成文濬元情入啓判付內,放送。
答領相箚曰,依啓。勿待罪。
明日中殿冊禮時殿坐,三嚴辰初。
傳于□□曰,柳應泂等,似當論賞,議啓。
府啓,鄭百昌罷職,鄕試官處置事。曺挺立等遠竄事。點兵御史勿遣事。答曰,不允。御史雖有往來之弊,旣有下送之命,不可中止,畢抄後,不爲點視,則何以知守令之能否?勿煩可矣。
院啓,繕工正裴大維,附托賊魁,翺翔臺閣,殺大君廢大妃之論,無不隨參,請削仕版。奇順格依律定罪事。副護軍柳慶宗,以潚·活一家之人,作爾瞻腹心,助長虐焰,與聞謀議。又與李覮等,締結行胸臆,作威福之狀,昭在人耳目,請遠竄。高敞縣監金應命,田監軍時所捧田結木七同,無置處,請拿鞫。趙有道付處事。答曰,金應命·趙有道事,依啓。其餘不允。竝出故判書朴鼎賢家日記所謄朝報
上在□□宮。停常參·經筵。
傳曰,明日晝講。
傳于□□曰,左右相,金瑬·李時發·李适引見。
府啓,點兵御史勿遣事。金昈等遠竄事。鄭百昌罷職,鄕試官處置事。今日中殿陳賀時,女奴伏入,立於百官班行之列,有駭瞻視,請都監郞廳推考,答曰,不允。推考事,依啓。
院啓,諸宮家小印紙作弊外方者,一切禁斷。全羅兵使尹璛狀啓,捉囚者,拿付有司刑推,其公事反貼監司,先罷後推事。點兵御史勿遣事。裴大維削版事。奇順格依律事。柳慶宗遠竄事。答曰,不允。
吏曹參議崔鳴吉上疏,請留金時言,以爲調劑士類之地,別遣有才略之人,以重防守事。竝出故判書朴鼎賢家日記所謄朝報
政院,以大臣意啓曰,知事吳允謙,新授吏曹判書,時未肅拜,推鞫重事,連日不參,似爲未安,請命招肅拜,使之參鞫。傳曰,依啓。禁府謄錄
上在□□宮。停常參,只晝講。
傳曰,明日晝講。
答崔鳴吉疏曰,省疏具悉。疏辭,當議處焉。
副元帥李适,中軍李胤緖西下,傳于□□曰,副元帥引見。
今十五日夕講時,鄭經世所啓,特進官,因庭請隨參事,惶恐不敢入侍者甚多,彼時庭請,怵於禍福,不免隨參,所欠者,不能立節而已。其情則容或可恕,而特進官,非如兼經筵之比,此人等,若因此事,永不得入侍,則似爲未安。上曰,予見入侍之人,則頻數入侍,未知何故,乃爲此也。經世曰,然矣。李貴曰,此人等,雖有所失,一番糾正之後,何可每每論之乎?上曰,予意本如此,今可諭之,竝令入侍,可也。
平安監司金藎國書目,病重乞遞事。
禁府啓目,伏見黃廷說公事罪狀,極爲痛駭,依李應星例,令推鞫廳,推鞫,何如?傳曰,允。
府啓,金昈等遠竄事。御史勿遣事。京試官·鄕試官事。答曰,不允。近日論罪,愈往愈甚,予切怪焉。更勿煩論。
大司諫李顯英,獻納宋象仁,正言崔有海·李潤雨啓曰,缺請命遞斥。答曰,勿辭。竝出故判書朴鼎賢家日記所謄朝報
上在□□宮。停常參,只晝講。
傳曰,明日晝講。
禁府,郭天豪新溪,蔡承先金化,任性之杆城改配。李通川,趙有道忠州定配。
傳于□□曰,明日文武放榜,權停例爲之。
府啓,金昈等事。鄭百昌等事。勿遣御史事。答曰,不允。
黃海點兵,權光煥落點。
慶尙監司書目,軍威·比安呈七月十八日盲風怪雨,雷霆霹靂,一時振作,咫尺不辨,山冢卒崩,平野起烽,大陸成海,比安呈十八日牛隻震死,巖石折破,分作二塊,移置一馬場,桑木拔去,掘坎五六丈,變怪非常事。
有政。以洪瑞鳳爲大司諫,李敬輿爲獻納,洪命亨·洪憲爲正言,鄭廣敬爲副應敎,崔有海·宋象仁爲禮曹正郞,許稷爲魚川察訪。竝出故判書朴鼎賢家日記所謄朝報
上在□□宮。停常參,只晝講。
傳曰,明日朝講。
府啓,金昈·曺挺立·鄭良胤等遠竄事。點兵御史勿遣事。答曰,金昈等,中道付處,御史事不允。
院啓,裴大維削版事。奇順格依律定罪事。柳慶宗遠竄事。御史勿遣事。諸宮家小印子,一切禁斷事。尹璛狀啓內,捉囚者重究,刑訊公事,反貼監司罷推事。答曰,依啓。監司推考,柳慶宗中途付處,奇順格別無亡命事,不允。
昨日晝講時,典經任叔英所啓,韓琂削科,事極冤枉,雖事在先朝,旣知其曖昧,則復科宜當事,無發落,敢稟。傳曰,議大臣。竝出故判書朴鼎賢家日記所謄朝報
上在□□宮。停常參,只朝講。
府啓,金昈遠竄事。答曰,依啓。鄭良胤·曺挺立等事,停啓。
明日增廣初試,一所試官李聖求·張維·李遯,二所試官李命俊·尹煌·李基祚,館試試官李顯英·金世濂·李景義,武一所李廷臣·李久澄·李應麟·宋時吉,二所宋錫慶·朴孝生·韓耆英·李俊。
院啓,奇順格事,柳慶宗事。答曰,不允。印紙反貼監司罷推事,停啓。
正言洪憲啓曰,缺請命遞斥。答曰,勿辭,退待物論。
院啓,隨參庭請,固出於一時避禍,初非本心,不必深責,而大閑所係,公議未息。又在應推,請洪憲遞差。答曰,依啓。
備局以崔鳴吉上疏事回啓,金時言才局,固爲可用,而以疏意觀之,則以白面書生,遽試大任爲虞,前日榻前諸臣,亦盡陳達矣。金時言似當遞差,恭俟睿斷。傳曰,依啓。速爲差出。
政院啓曰,今日朝講,任叔英所啓,前日謁聖,以爵獻禮行之,其禮太簡,備禮更爲,何如?上曰,予意亦欲爲之事,傳敎矣。雖不取人,如此盛禮,似當爲之事,敢稟。傳曰,依啓。竝出故判書朴鼎賢家日記所謄朝報
上在□□宮。停常參·經筵。
觀象監,今月二十日,太白見於午地。啓。
□□以禮曹言啓曰,延興府院君破舊墳八月二十四日,改葬十月初四日云,大妃殿其日,當有變服哭臨之禮,衣襨製進,哭臨節次儀註,磨鍊擧行,何如?傳曰,允。
仁城君啓曰,卽者,有待罪事,招注書,使之啓辭,則終不出來,此乃大北之遺種耶?事甚埋沒,請注書罷職。傳曰,依啓。
政院啓曰,大臣來詣賓廳,則注書出書啓草舊例,而王子君啓辭時,無出待之規,臣等,相議據流來舊規,答送矣。注書初不干預,專出於臣等,惶恐敢啓。傳曰,勿爲罷職,推考。
左議政箚子。大槪,大臣·三司會議政府未安事。答曰,賓廳會議。
毛都督接伴使書目,冊封詔使給事中傅應天,翰林學士陳天敍差出事。
慶尙監司書目,釜山僉使申應材罷黜事。
都元帥書目,臣病漸重,從事官金起宗·李敏求等,令備局,處置下送事。竝出故判書朴鼎賢家日記所謄朝報
上在□□宮。停常參·經筵。
傳曰,明日晝講。
毛都督問安使書目,冊封詔使,明年三月間,出來云云事。
備邊司啓目,慶尙左兵使書狀云云,抄兵一事,朝廷明白申飭,爲守令,何敢違傲於其間?慶州府尹呂祐吉不可尋常推罷,拿來處置。啓依允。竝出故判書朴鼎賢家日記所謄朝報
上在□□宮。停常參,只晝講。
傳曰,明日晝講。
觀象監,今二十一日,太白見於午地。啓。
□□以禮曹言啓曰,議于大臣,則左右相以爲,韓琂之削科,宣祖大王自出宸斷,而其時,亦稱冤甚,旣稱冤枉,則復科似無不可,但復科一事,係是重典,惟在睿裁,領相·鄭判府事,病不收議。傳曰,依議。
院啓,奇順格事。憲府之勿推監察之請,少無所失,而仁城君珙,橫加詬辱,辭極無謂,其輕朝廷蔑臺諫之失,不可不論,請罷職。宮第不嚴,實爲亂政之厲階,鑑戒不遠,積留沿襲,頗有不嚴之懲,屋轎交道,內間雖有大禮,內外命婦外,一切痛禁,冒入婦人中,亦有士大夫,妻屬之家長,竝命罷職。答曰,王子體面,極尊且重,不當如是輕論,勿爲更煩。屋轎勿許濫入事,依啓。奇順格及家長罷職事,不允。
有政。以李埈爲舍人,尹煌爲掌令,尹墀·金慶徵爲正言,金時言爲副校理,丁好恕爲義州府尹,金浚爲竹山府使,鄭經世爲藝文提學,全三達爲釜山僉使,金善行爲樂安評事,沈誢爲鐵原府使,奇協爲繕工正,宋碩祚爲司宰正,李景義爲禮曹佐郞,許實爲鏡城判官。竝出故判書朴鼎賢家日記所謄朝報
上在□□宮。停常參,只晝講。
領議政李元翼,身病出仕。
觀象監,今二十三日,太白見於午地。啓。
政院啓曰,監察上臺時,王子·大臣遜避,乃舊規乎?乃近例乎?,傳敎矣。未知始於何時,而自平時爲之事,臣等亦見之矣。傳曰,知道。
又啓曰,大司憲·執義呈辭,監察皆不行公,今日亦不得爲茶時,故百司廢坐矣。傳曰,知道。監察,令憲府,相考法例處置。
大妃殿變服,二品以上大司諫問安。答曰,知道。
院啓,奇順格事,仁城君罷職事。諸宮家問安婢定限事。入闕,士大夫妻屬家長罷職事。答曰,問安婢事,依啓。餘不允。
禁府,柳慶宗兔山,曺挺立報恩,鄭良胤德山,金昈晉州,奇俊格旌義定配。啓。
慶尙監司書目,陳情上疏上送事。
晝講時,金瑬所啓,詔使當前,讀書堂抄出培養事。傳曰,抄出。竝出故判書朴鼎賢家日記所謄朝報
義禁府啓曰,成夏衍供招內,兵器都監·木綿都監,元無下送之事,似爲發明,而以公事場事體,令本道査覈事,啓請移文矣。臣等,更爲商量,則夏衍,曾以臺論,極邊安置,而今以此罪,拿來受刑,設使夏衍,眞有偸竊之事,廢朝時貪吏,聖上悉從寬典,若不至於誅斬,則圍置之外,更難加罪,縱令査覈而明白,無欠前罪,則不可竝釋,卽今逆囚滿獄,守直亦難,應斷之罪,似當速決,成夏衍還爲圍置,何如?傳曰,允。
又啓曰,金命龍·奇秀發,以借作登科,尙不決罪,臺諫啓請,拿鞫定罪矣。近因鞫逆,無暇坐起,元情亦不得捧,而囚繫,則已久矣。設使命龍等,元情而發明。再榮旣以借作納招而死,則命龍等,何敢發明,亦何必捧招爲哉?借作代述,與者受者,俱有本律,請依臺諫所啓,速爲依律定罪,何如?啓依允。竝禁府謄錄
上在□□宮。停常參·經筵。
傳于□□曰,告變人李德男拿囚。
備邊司郞廳,以三公意啓曰,因李德男告變,金德允·朱德元·金希男·金大久·姜有節,已爲捉來,罪係逆獄,今日廷鞫與否,敢稟。傳曰,庭鞫。
問事郞廳睦大欽·趙翼·韓仁及·李植。啓。
院啓,仁城君事。奇順格事。答曰,不允。
推鞫罪人李德男·金德允·朱德元·金希男·金大久·姜有節等元情。竝出故判書朴鼎賢家日記所謄朝報
上在□□宮。停常參·經筵。
傳于□□曰,推官引見。
去夜鞫廳罪人金大久·朱德元·金希男,刑問各一次,不服。
引見時,大司諫所啓,奇順格依律事。仁城君罷職事。答曰,不允。
傳曰,明日夕講。
府啓,房主監察遞差,其餘速爲出仕事。答曰,依啓。
禁府,洪尙寬·朴惟亨·李允吉拿囚元情,庭鞫罪人有節放送。金大允·朱德元·金希男等,加刑壓沙。竝出故判書朴鼎賢家日記所謄朝報
上在□□宮。停常參,只夕講。
傳曰,明日朝講。
禁府,鄭愛男拿囚。啓。
忠淸監司書目,刑曹參判李安訥,司業朴知誡病重,上去不得事,鎭岑縣監崔應友棄官罷黜事,祕密事。
房主監察應遞朴悌生。
院啓,奇順格依律定罪事。仁城君罷職事。答曰,依啓。仁城事不允。
庭鞫罪人朱德元·金大允,軍器寺前行刑。啓。
府啓,闕內雜人出入時,不禁守門將·內官及內人徐氏推考事。仁城君罷職不敍事。答曰,王子體面尊重,雖有一言之過,臺官之啓,亦不當如是,勿爲煩論。守門將推考,內官·內人,當自內推治,勿煩。宮門如市之說,太過矣。
庭鞫罪人鄭愛男·李允吉,刑問各三次,竝出故判書朴鼎賢家日記所謄朝報
義禁府啓曰,逆賊柳夢寅·柳湔正刑後,緣坐籍沒等事,已爲依律,柳夢寅緣坐,則令漢城府,開錄牒報後定配,柳湔則以長城人,時居古阜云云。令本道,時居及緣坐人,査覈狀啓後,罷其守令,降其邑號,破家瀦澤,則乃是常行之典,而近日逆魁李爾瞻正刑後,無破家瀦澤之命,其給與功臣,今則何以爲之?敢稟。傳曰,依法典施行。禁府謄錄
上在□□宮。停常參,只朝講。
傳曰,明日晝講。
都元帥書目,臺論重發云。臣所帶黃海兵使·牧使,爲先鐫削事。傳曰,撤去空棄之家,造敎鍊之舍,少無所失,勿辭事,回諭。
觀象監,今月二十七日,太白見於巳地。啓。
庭鞫罪人鄭愛男等七人,竝放送。
禁府,柳澯鐵原改定配。啓。竝出故判書朴鼎賢家日記所謄朝報
上在□□宮。停常參,只晝講。
傳曰,明日晝講。
府院啓,仁城君事。答曰,不允。竝出故判書朴鼎賢家日記所謄朝報郞廳任瑋校正。日記廳郞廳李基德書。
上在□□宮。停常參,只晝講。
傳曰,明日夕講。
去夜,吏曹巡檢,戶曹佐郞許啓·禁火別坐成杙闕直。
院啓,仁城事。答曰,不允。
禁府啓目,奇順格所啓,無拿鞫之語,直請按律定罪似當,以傳旨內罪狀,按律施行事。傳曰,鞫問取服後,按律定罪。
耆老堂上李時彦等啓曰,耆老宴兼行於領相賜几杖日事。傳曰,依啓。
府啓,仁城君事。注書崔夢亮,推考公緘,久不緘答推考事。直講李培元,奪入典醫洞崔澤家,久假不歸,請依廣林副令例推考事。罪人李泰生,以結縛縣宰,奪其印綬之罪,定配沃溝,庇仁隔江之地,往還其家,有若無罪者然,請改定配。答曰,依啓。仁城事,不允。出故判書朴鼎賢家日記所謄朝報
義禁府啓曰,禁府郞廳來言,判義禁李廷龜,知義禁金瑬,今日俱進雜科開場處,推官未備,罷場後三省交坐爲之之意,敢啓。傳曰,知道。禁府謄錄
兵曹啓曰,禮曹啓,八月十八日晝講時,知事李廷龜所啓,申景植有功於擧義之人,未及酬勞,遽至身死,自上痛惜,特下禮葬之命,聖意出於待勳,非有私也。第向來弊習,新化之初,不可踵行,未封號前,先爲禮葬,事體未安,故區區之意,敢爲啓達,而聖批不准,臣非不知聖意,而法外之事,不敢奉行。棺槨·造墓軍·賻物,雖依禮葬例,別爲題給,固無不可,若如禮葬,則事體自別,恐不可爲,法則不可撓也。上曰,然則追贈賜祭,可以爲之乎?廷龜曰,追贈賜祭,有特命,則有何不可。任叔英曰,禮官之言,是矣,法外禮葬,極爲未安。上曰,然則雖不爲禮葬,而凡物,一如禮葬爲之可也,傳敎矣。向前申景植造墓軍,依三等例,一百八十名內,三司同議,裁減五十名,計除一百三十名,依近例,京畿烟水軍,參半題給,京畿監·水使及宣惠廳移文,何如?啓依允。兵曹謄錄
上在□□宮。停常參,只夕講。
傳曰,明日晝講。
傳于□□曰,李命俊·鄭基廣·張維·李楘·金世濂·金時言·李潤雨·崔有海命招,御史治裝。
府·院啓,仁城君事。答曰,不允。
觀象監,今初一日,太白見於巳地。啓。
□□以義禁府言啓曰,金大允·朱德元正刑,緣坐籍沒等事,依律施行,皆居在鳳山,罷其守令,除其邑號,破家瀦澤等事,捧承傳,何如?傳曰,允。
院啓,廢朝諸僞勳,已行削罷,戊申以後,凡捕捉罪人,隨參鞫廳,奔走微勞,冒居賞加職者,逐一改正事,翼社元勳之徒,懷逢君規利之心,構椎唐無根之說,啓導熒惑,無所不至。且其時被脅告變之三司,首開振古所無之事,請翼社元勳,追奪官爵,三司官竝命罷職不敍事。公主吉禮時營備各樣之具,多辦於民間,市井工匠之徒,怨咨群興,下敎攸司,務去虛文,只完正禮。且士大夫民庶婚姻奢侈,請令禮曹法府,痛革濫觴,犯者啓治家長之罪。答曰,翼社元勳已罷之後,追奪官爵,似爲已甚,不允。戊申以後捕捉罪人之人,事雖虛僞,不無奔走之勞,如此之徒,置之可矣。餘依啓。竝出故判書朴鼎賢家日記所謄朝報
兵曹啓目,本曹步兵價布,係國家軍需,而各官守令,怠慢成習,應納價布,全不致意,甚者或經年不送,或以若干匹數,塞責上送,以致軍需日漸匱竭,此無非軍政不嚴,人不畏法之致,其中新昌等四官,只送五分之一,鎭川等兩官,只送四分之一,若此不治,終無來納之處,所當罷黜,以懲其後,當此各官多事之日,慮有迎送之弊,尤甚未納守令,今姑拿致營門,從重決杖,之次過半不納金堤等十六官守令,從重推考,遲晩取招啓聞次知監官·色吏等,依軍律治罪,同未納各官啓目後錄,督捧送上之意,各道監·兵使處行移,自今以後,如有效此,減送各官,則令本道兵使,納上尺文數相考,依此治罪後,移文本曹,永爲恒式,何如?啓依允。兵曹謄錄
上在□□宮。停常參,只晝講。
傳曰,明日晝講。
禁府,奇允獻南海圍籬安置。啓。
朝講時,府啓,仁城君事。答曰,不允。
院啓,戊申元勳奪爵事。依啓。仁城君事,戊申賞加賞職事,不允。
吏曹正郞趙翼上疏。大槪,請四道宣惠廳聖旨堅定,更勿疑撓事,入啓。
幼學朴宗元上疏。大槪,特用孝子事。
刑曹參議金德諴上疏。大槪,陳情待罪事。竝出故判書朴鼎賢家日記所謄朝報
兵曹啓目,節啓下敎,氷庫提調李時彦啓辭,臣以氷庫一事,前已上達,今再瀆天聽,極爲惶猥,伏見兵曹入啓公事,氷庫柱樑椽材,三四年之內,必無腐朽之理,年年改備,似爲未便,自今以後,待其腐毁不可用然後改造。蓋隔草刈取兺,量宜磨鍊云,而修理事,全不擧論,此雖欲紓民弊,而彼間事勢,不得詳知矣。臣親往氷庫,詳細摘空庫,六梗已皆撤毁,收積財木,腐破不用,間或有介介不朽者,而十不補一,許多功役,難以成形,他無可措之勢,殊甚憫慮,自今年,一以新材木造成之後,則數三年,仍不修理,固無不可,敢以積年腐朽之材,欲爲仍用,專爲修改,百無可爲,以此時民力,一依平時之數,則其勢末由,而如上年例修理,刈取軍竝二百名,依數定送,日寒前使得趁時完役,何如?傳曰,依啓事啓下。向前西氷庫修理,財木年年改備,極爲無理,自曹欲紓民弊,參酌減磨鍊啓下。上年修理之官,不無舊材木仍用,以致到今腐朽,故提調如是啓請,今年段,姑依上年例,忠淸道水軍七十名,還爲題給,今年段新材木修理,則明年必無腐朽之理,着令本庫該官,十分看守,仍爲修理之意,本庫及忠淸水使處,竝移文,何如?啓依允。兵曹謄錄
上在□□宮。停常參,只晝講。
傳曰,明日晝講。
領議政李元翼箚子。大槪,翼社元勳,旣被追奪之罰,臣亦參勳,惶恐待命事。答曰,省箚具悉。卿其時雖被錄勳,豈其本心哉?卿宜安心,勿爲惶恐。
院啓,仁城君事,戊申捕捉賊人賞職賞加事。答曰,不允。
府啓,仁城君事。答曰,不允。
答趙翼疏曰,爾詳陳利害,解予疑惑,良用嘉悅。當留念焉。
爲政。李潤雨爲正言,李廷臣爲慶州府尹,柳大華爲中和府使,金瑬今加正憲冊禮副使加資。竝出故判書朴鼎賢家日記所謄朝報
上在□□宮。停常參,只晝講。
昨日晝講時,金瑬所啓,一年再度謁聖,似爲未安。上曰,一年再度,似爲過矣。明春爲之。
備忘記,傳于□□曰,中殿冊禮,都提調李元翼,上使尹昉鞍具馬一匹,副使金瑬加資,申欽·李廷龜·李曙·沈悅·李睟光熟馬一匹,趙希逸敍用,兒馬一匹,金光炫兒馬一匹,尹順之·鄭宗溟及郞廳兒馬一匹,監造官陞敍,申敏一及諸執事,上弦弓一丈賜給,內官朴忠敬等,加資,林祐熟馬一匹賜給。
以初一日入侍時,鄭經世·沈器遠所啓,都監納鐵·納石。納基者,盡行淸汰事,無發落,敢稟。傳曰,問于大臣,定奪。
都元帥書目,昌城馳報,偵探越去唐人二名回來言內,杜都司率兵八百餘名,到船山沙淸地境,爲獺奴捉事。
院啓,本院城上所,詣闕旣久,無預備史官,不爲出待,事極可駭,當該史官罷職,承旨推考事。戊申賞職賞加事。仁城君事。答曰,依啓。仁城事不允。
府啓,仁城君事。答曰,不允。
史官應罷李行遠。竝出故判書朴鼎賢家日記所謄朝報傳曰,前兵使李繼先·李應獬等,當爲李繼先段,結姻權貴,恃勢貪饕,毒虐軍卒,浚剝膏血,直發營吏,侵懲隣族,一卒一月之價,或至數十疋,苛斂無藝,不知紀極,自眞寶,至延日,凡七八邑之□獸奔魚駭,莽爲荒墟者,皆由於繼先,南土之民,欲食其肉,李應獬段,奴顔婢膝,諂附奸兇,輦載貨財,交結宮掖,鼓其簧舌,謀陷同列,到處剝割,貪贓狼藉,權盼曾發其貪贓之事,而行賂宮掖,幸以得免,向日貪贓之吏,何可勝誅,而此特其甚者,拿來推鞫,依律定罪。
禁府啓目,李應獬段,已爲拿囚,李繼先依近例,府郞廳發遣,拿來,何如?答曰,依允。竝禁府謄錄
上在□□宮。停常參·經筵。
全羅監司書目,靈光郡守曺弘立,政委下吏,罷黜事,虞候李德海濫騎濫率,朝廷處置事,南原囚罪人仇景祿,越獄過限不捕事。
慶尙監司書目,慶州府尹呂祐吉病重罷黜事。
政院啓曰,正郞權矱,聞榻前下敎之奇,始呈駙馬單子,請推。傳曰,先罷後推。
府啓,全羅道宣諭御史金蓍國,忠淸道御史韓必遠狀啓中,多有失實之事,至於法聖·平澤,査覈無據,請罷事。仁城君罷職事。答曰,依啓。仁城事,不允。
院啓,永川郡守安璹,政委下吏,請罷事。春川府使李馨郁,年衰多病,不能察任,簿書徭役,一委奸吏之手,請罷事。仁城君事。答曰,依啓。仁城事不允。
傳于□□曰,沈器遠引見。竝出故判書朴鼎賢家日記所謄朝報
政院啓曰,判義禁·知義禁,竝參領相家耆老宴,三省交坐,不得爲之之意,敢啓。傳曰,知道。禁府謄錄
上在□□宮。停常參·經筵。
傳于□□曰,江華圍籬處,冬衣次及耳掩鞋子等物下送。
吏批啓曰,戊申三司副學宋應洵,典翰崔有源,應敎李志完,校理黃敬中,副校理奇協,副修撰成時憲,正字睦大欽,掌令尹讓,持平閔德男,獻納尹孝先,正言李士慶·任章,罷職不敍事。傳曰,允。
禁府,呂祐吉拿囚。啓。
領議政李元翼啓曰,垂死老臣,遭逢盛際,恩深河海,報蔑絲毫,心常悚懼,若隕淵谷,不自意玆者,几杖·酒樂曠世之盛典,遽及於無狀之臣,感激之外,第切兢惶,敢啓。答曰,几杖·酒樂,實是敬老之常事爾,何至於來謝乎?切欲引見,而國忌齊戒,故不敢焉。
京畿監司書目,坡州牧使朴孝立,通津府使洪茂績,治績爲一道最,特示褒奬之典,以勸他人事。
以國忌齊戒,無所啓。竝出故判書朴鼎賢家日記所謄朝報
上在□□宮。停常參·經筵。
政院啓曰,十一日輪對,取稟。傳曰,爲之。
又啓曰,明日宗廟永寧殿·南別殿奉審,自前奉審日,則各司不得坐起,明日視事及政事,不爲之意,敢啓。傳曰,知道。
以國忌,無所啓。竝出故判書朴鼎賢家日記所謄朝報
上在□□宮。停常參·經筵。
傳曰,明日夕講。
傳于□□曰,奉審後三公·備邊司堂上,命招引見。
毛都督接伴使書目,都督初四日出來蛇浦事,冬至使趙濈,初三日發船,初四日歷椵島入往云。
府院啓,仁城君事。答曰,不允。
晉原府院君柳根上疏,戊申七月推鞫廳賞加,請鐫削輔國·府院職名事。
知事李尙毅上疏,追崇都監堂上加資辭免事。
政院啓曰,駙馬及處女單子,駙馬則只以二丈塞責,處女及有無單子,無一丈來呈,請當該郞廳推考。傳曰,拿推。竝出故判書朴鼎賢家日記所謄朝報
上在□□宮。停常參,只夕講。
答柳根·李尙毅疏曰,勿辭。
院啓,安東府使鄭岦,不思朝廷擇遣之意,專廢坐衙,不察職事,民受其害,請罷職。答曰,鄭岦必不如是,更爲詳聞,仁城事,停啓。
府啓,仁城君事。全州判官金永耉諂附凶黨,賄賂得官,做成虛言,謀陷上官,竊奸府妓,非止一二,請罷職不敍。答曰,依啓。仁城君事,不允。
吏曹,會試小學講試官,一所申敏一·尹順之·金矱,二所李德洙·洪憲·宋時吉。
□□以漢城府言啓曰,處女單子不捧呈,南北部官推考事。傳曰,拿推。
禁府,北部參奉申鍋,南部參奉李壽民拿囚。啓。
副元帥書目,杜都司逢箭出來事。竝出故判書朴鼎賢家日記所謄朝報
有政。以金自點爲承旨,趙希逸爲副應敎,李愖爲判決事,元斗杓爲靈光郡守,申應榘爲春川府使,李㷜爲永川郡守,鄭宗溟爲司僕正,柳永謹爲司饔正,辛成己爲繕工正,沈命世爲刑曹正郞。出同上
上在□□宮。停常參·經筵。
傳曰,明日晝講。
禁府,申釴·李壽民傳旨承服不應,刑推得情。啓。傳曰,罷職放送。尹渫除刑放送,呂祐吉承服不應,刑推。啓。傳曰,議處。李應麟·卞有憲·李大秀·趙光弼·金大吉·林禮龍,承服不應,刑推。啓依允。
玉堂箚子八條陳戒事。答曰,覽是箚辭,陳列無非愛君憂國之誠,予甚嘉悅,予當服膺,而自省焉。
院啓,鄭岦罷職事。靈光郡守元斗杓,出自蔭官,有違常規,請遞事。慶尙監司閔聖徵,敢以娶妻私事冒陳,輕離所管之所,請推考。廢朝時調度雜物,請命有司,克遵前旨,追懲雜物,盡行蕩滌事。答曰,依啓。雜物蕩滌事,予令該曹,更爲量處矣。元斗杓凡用人之道,在於得人與否,豈在文武乎?此人必無不合此任之理,勿爲煩論。鄭岦事,不允。前啓,崔有海事,停啓。
府啓,仁城君事。答曰,不允。
上在□□宮。停常參,只晝講。
傳曰,明日晝講。
傳于□□曰,李命俊·張維·金時言,命招引見後拔出去。
政院啓曰,今日筵中,資憲以上六曹堂上·承旨·兩司長官·守令·邊將可合人,各薦二人事蒙允,館閣堂上·左右尹,竝令保擧之意,敢啓。傳曰,知道。
傳于□□曰,鄭昌胄·洪柱元·趙公稷·權垕等禁婚,其餘許婚。
江原監司書目,三陟府使黃是,棄官歸家,罷黜事。江陵府使上疏上送事。
慶尙左兵使書目,興海□□李景賢,專事殘暴,居民潰散,朝廷處置事。竝出故判書朴鼎賢家日記所謄朝報
上在□□宮。停常參,只晝講。
傳曰,明日晝講。
答江陵府使上疏曰,省疏具悉。當令該曹議處。
慶尙左兵使書目,淸道郡守金昌一,年近八旬,他日緩急之患,安保必無,朝廷處置事。
府啓,注書崔夢亮,發身之初,奔走權門,得佔堂后之薦,筵中臺諫,至以請罷論啓,而遽自發明於榻前,虧損士夫廉恥之風,請罷職。仁城君事。答曰,不可從之意,筵中已諭,勿爲煩論。崔夢亮推考。
政府,翰林取才,羅萬甲綱目略,李景奭左傳粗。
院啓,鄭岦事。元斗杓事。答曰,不允。
鄭經世疏,壬子賞加鐫削事。竝出故判書朴鼎賢家日記所謄朝報
有政。以趙希逸爲司諫,朴爲內贍副正,李志定爲刑曹正郞,羅萬甲爲檢閱,李植立爲三涉府使,洪憲爲工曹正郞,李澥爲工曹佐郞,任慬爲司評,鄭慶業爲淸道郡守,趙翼爲惠民署兼敎授。出上同
傳曰,義禁府都事元履吉,罪人李大燁還囚時,使之入坐於其妻娚申景裕之家云,極爲駭愕,拿來推鞫。禁府謄錄
上在□□宮。停常參,只晝講。
答鄭經世疏曰,卿之加資,與僞勳有異,勿辭可矣。
忠淸道再試,京試官尹民獻出去。
府啓,兵民各有分職,慶尙兵使邊潝,非係干軍務,而至以守令老病侵民之事,狀啓于朝,不識事體,甚矣。請罷職。答曰,推考。前啓仁城君事,崔夢亮事,停啓。
以戶曹判書李曙三度呈辭,傳曰,此非呈病退在之時,勿辭察職。竝出故判書朴鼎賢家日記所謄朝報
上在□□宮。停常參·經筵。
傳曰,明日朝講。
院啓,鄭岦罷職事,元斗杓事,竝停啓。
禁府,李應獬·卞有憲,刑問三次,林禮龍·金大男二次,奇順格·秦仁男一次,趙光弼七次不服,加刑。啓依允。又啓目,呂祐吉以辭觀之,則似與違誤軍律有間,而未免一時逢點,不無所失,上裁。啓判付內,削職放送。
聖學十圖·洪範傳書入官員趙希逸·李敏求,馬粧賜給。
以月食齊戒,無所啓。竝出故判書朴鼎賢家日記所謄朝報
兵曹啓曰,近以價布一事,監司狀啓,經筵官筵中啓辭,各道兵使,報于本兵,請減升數者,前後相尋,本曹亦非不知及時變通,以祛殘民一分之弊,而第念自祖宗朝以來,步兵價布,以八升木四十尺爲准,已成規例,各司下人之受食者,無他生道,一生衣食,仰賴於此,今者猝然以常木分給,皆不願受,至於侵辱下吏,無所不至,本曹計無所出。臣金瑬,曾於登對之日,啓達以常木分給事,請捧承傳施行,而未得蒙允。第以常木,責以細木,改備上送之外,更無他計,極爲憫慮,各司已上來價布,擇其中稍好者捧之,尤甚升麤尺短者,還送于本官,使之改備上送。自今以後,一依前規准尺細升,差使員別定,星火上送事,各道監兵使處,行移之意,敢啓。答曰,今後雖爲前例,已上來木綿,不可還送,捧之可矣。兵曹謄錄
上在□□宮。停常參,只朝講。
傳曰,明日晝講。
以□日以鄭經世尙州地子息成婚事,榻前所啓傳給。仍傳曰,食物題給事,下諭。
朝講時,府啓,邊潝罷職事。答曰,不允。
珍山李潚上疏陳弊事。答曰,省疏具悉。疏辭,當留念焉。
戶曹判書李曙辭職上疏。答曰,此時戶部難堪之狀,予已知之矣,勿辭,速爲出仕,以副予委任之意。
幼學崔璟上疏。大槪,請納家奴,以補軍額事。
鎭川幼學宋海等上疏。大槪,本道監試罷場時,被誣伸理事。答曰,省疏具悉。爾等無罪過矣。爾等退修學行。竝出故判書朴鼎賢家日記所謄朝報
上在□□宮。停常參,只晝講。
傳曰,明日晝講。
府啓,邊潝罷職事。監試儒生,以無錄名,照訖削榜者,多至百餘人,太半是下吏割去錄名,冊中人請今姑許赴事。答曰,依啓。邊潝盡心國事之人,不可以一事之失,輕罷其職。
政院啓曰,十七日晝講,吳允謙所啓,京外酒禁,嚴行禁斷事,巫覡神祀痛禁事,守令簡約省費,專務賑民事,下諭事,無發落,敢稟。傳曰,依啓。
京畿監司沈悅書目,立後上疏上送事,仁川府使柳永起老病罷黜事。
慶尙監司書目,星州牧使李光胤,試官預差,無緣不進,罷黜事。竝出故判書朴鼎賢家日記所謄朝報
上在□□宮。停常參·經筵。
傳曰,罪人崔公望·申瑞廷兩賊之疏,諸賊之中,最爲兇慘,至有不忍言之事,皆曰可殺竄,而還實審其獄,竝拿來推鞫,按律定罪。禁府謄錄
兵曹啓目,節到付西氷庫牒呈內,節該忠淸道卜定修理水軍價布,九月將盡,無意上送,日氣漸寒,始役無期,必生大事,價布上來,卽時分給。次以京畿近京各官,烟軍一百名,限一朔赴役,氷凍前畢役事牒呈,氷庫修理軍卜定,非今年創開,忠淸道水軍,每年卜定,而本道水使,以各水軍數少,身役繁多引用,丙寅之番,凍庫修理日期已迫,水軍價布,則遲速難期,京畿烟軍七十名一朔赴役後,價布上來,卽時分給雇立之意,京畿監司處,行移,何如?啓依允。
又啓目,節啓下敎,參贊官鄭經世所啓,臣在鄕觀之,赴西赴北軍兵,棄絶父母,遠戍邊塞,其苦極矣,而京上番價布,又復督徵,宜令兵曹或備局商議,往還間勿捧宜當。上曰,時去赴防,如是捧之乎?似當變通事傳敎。凡上番步兵赴戍之類,則例因本官文報,勿捧價布,今以經筵官所啓之意,更爲知委,赴防步兵等事,成冊上送,本曹軍案査准頉下事,各道監兵使處,行移,何如?啓依允。竝兵曹謄錄
上在□□宮。停常參·經筵。
監試覆試試官,一所李睟光·鄭曄·李埈·趙誠立·韓仁及,二所李貴·李德泂·宋象仁·朴弘美·辛啓榮,監試官,一所楊時遇·二所韓晌。
平安監司書目,府地來寓錦平君,十六日卒逝事。
院啓,泗川縣監李長馨,奸濫無狀,請削去仕版。密陽府使韓好問,曾授慶源,以親年七十□法陳疏,及授本職,偃然赴任,嶺外之地,獨非遠邑乎?謀避邊倅之罪,不可不懲,請罷職充軍。禁府都事李惟馨,爲人詐譎,發身逆魁之門,請罷職。科擧之不公,爲近來痼習,今番館試初試,試官李景義,循私用情,其所親知,多數參榜,全羅左道京試官李忔,往來南原,見其女息,本府士人,多數占取,忠淸右道試官金聲發,以其鄕隣,懷德居士人,亦多濫取,請竝罷職,同參試官,亦不能無責,請竝推考。答曰,依啓。韓好問·李長馨罷職。
府啓,泗川縣監李長馨罷職事。答曰,依啓。竝出故判書朴鼎賢家日記所謄朝報
上在□□宮。停常參·經筵。
傳曰,明日朝·夕講。
接伴使書目,毛都督差官出來,封王正使翰林丁乾學,副使兵科朱大典,九月二十二日出京云云事。都督十四日到昌□仍留事。
副元帥書目,廟洞馳報,假獺百二十餘名渡來事。
都元帥書目,平安兵使兼副元帥,旣有文從事,限事定間,評事革罷事。
院啓,韓好問·李長馨事,停啓。
慶尙監司書目,持平張顯光上疏上送事。左兵使邊潝,專擅一方,不識事體,罷黜事。興海□□李景賢,濫刑以致一邑逃散罷黜事。
政院啓曰,憲府無入侍之員,朝講何以爲之?傳曰,停。
搜檢御史校理吳䎘,入來後上疏。大槪,西路弊瘼事。竝出故判書朴鼎賢家日記所謄朝報
上在□□宮。停常參,只朝·夕講。
尹安國啓曰,判中樞府事李廷龜,乃輔國崇祿大夫,而今日政事,時宰批崇祿二字落書入啓,不察,甚矣。吏曹當該郞廳,請推考。答曰,依啓。
韓汝溭啓曰,事變假注書成汝寬,久病不仕。四字缺假注書差出。傳曰,□□。
尹安國啓曰,憲府全數有故,以監察,爲茶時矣。傳曰,知道。
備忘記,傳于金自點曰,臨海君改葬時,所用石灰三百石題給事,言于該曹。
金自點以司僕寺言啓曰,靑坡·蘆原驛吏上言,兵曹回啓牧場馬捉給事,令司僕寺議處事,傳敎矣。牧場馬近日唐將及都·副元帥處所送馬,合六百匹捉出,各場馬匹,漸至□損遺在少,不可補給於驛路,而況各驛立馬,自有其規,今難創開規外之事,以啓將來之弊,敢此具啓。傳曰,勿爲捉給。
韓汝溭以司僕寺言啓曰,六行缺前此壬辰大亂,四字缺空虛之後,未聞以牧場馬請者。金郊是海西中路大驛,馬□本非不足,而察訪等,怯於有力私請,以不□疲殘之馬捧入,以重馬價給之,至於無形之後,則乃有此規外啓請,極爲僭越,回啓辭緣,擧行爲難,以此辭緣,行移,何如?傳曰,允。
韓汝溭以都摠府言啓曰,都摠管李興立,軍器寺□造都監坐起晝仕,請出標信。傳曰,知道。
金自點以漢城府言啓曰,頃日伏承備忘,閭閻家舍勿捉爲敎,故忠翊府移寓閭家,捧承傳不爲捉給矣。今者敦寧府可合衙門閭家,令本府,捉給事,入啓蒙允,目今天氣向寒,閭閻家可合衙門處,非士夫家,則□無而僅有,無端執捉,驅迫逐出,事甚未安。依忠翊府例,勿爲捉給事,更捧承傳施行,何如?傳曰,允。
傳于尹安國曰,公主旁修理處,非但繡陳未盡造排,寢室翼廊,不以菱花塗排,速令畢造排塗排事,言于該曹。
尹安國啓曰,李曙所啓,畿甸軍兵操鍊之事,傳領相之意。六行缺
刑曹判書李□□參判□□□參議□□□啓曰,臣等伏見擊錚人承男推覈二字缺判付辭緣,不勝未安之至,此奴婢等錄案,雖在辛丑年,而其虛僞之狀,漢城府啓目,辨覈詳盡,無復餘蘊矣。今者諉以戊申年前無虛僞之事,勿施爲敎,臣等之惑,滋甚焉。夫外方叛主之奴,潛謀投屬,此豈宣廟所能知於萬一者乎?頭目色吏之輩,句引私賤,廣開投屬之路,爲叛奴之淵藪,其來久矣。戊申年前,豈可謂無一虛僞之事乎?惟在辨別得失而已。漢城府決折文書,明白無疑,故雖以廢朝昏亂之政,尙且依允。其公事,雖以三字缺恣罔上之時,亦不敢萌還奪之計,以至八九年之久,豈意新化淸明之日,反有此再投還奪之二字缺無知小民必將,皆曰內司之容接叛奴,無異於廢朝,而廢朝時得伸之冤,又復見屈於今日云,則殿下將何以自解於四方萬民乎?數口奴婢,國家之所得至細,而其負謗於一國,失望於萬民者,不其多乎?義理公私之辨,民心得失之機,實在於此,此誠非細事也。臣等俱以無□待罪刑官,仰體殿下俾無民冤之聖敎,日夜孜孜,四行缺臣等□然自失,無地措躬,芿加金等,旣命放送,而其奴婢還本主之事,及□官員請推事,竝不允。此臣等所未曉也。此奴婢,的爲內司奴婢,而芿加金等,壓公爲私,則所當按律定罪,斷不可赦也。臣等爲有司,所見錯謬,至請以公家之奴,移給私人,則臣等亦不免誤決之失,誤決官吏,法所當坐,豈容但已乎?臣等旣以事理曲折,畢陳於前,而惟恐臣等所見錯謬,敢來伏地待罪。傳曰,勿待罪,此奴婢等,雖曰內奴,壓公爲私之罪,當在根本買得之人,有何可治之罪乎?以此放送矣。廢朝時事,雖重二字缺者金多則必成,其時之事,何足信哉?然□是啓之依前粘啓施行,可矣。
韓汝溭啓曰,前日宣惠廳·號牌·抄兵等事,二品以上收議啓下後,宣惠廳事,則自備局,已爲回啓,而號牌。抄兵等事,時無啓下備局之命,故不得回啓云。此兩件收議,下于備局乎?敢稟。傳曰,依啓。
韓汝溭以兵批意啓曰,五衛將鄭義澤,羽林衛將李□□病親呈辭,黃海道下去,過限未上來。慶德宮假衛將徐鍵江華別將下去,還來無期。入番事緊,今政改差,何如?敢啓。傳曰,知道。
權盡己以吏曹言啓曰,凡資窮代加之法,明有科條,無職之人,雖有應受之加,大夫以上,則絶不得濫升,而往在廢朝,極其殽亂,子壻弟姪之冒受疊受者甚多,官纔一命,資級已滿,甚至儒生·閑良無職名者,皆出通訓·禦侮,文二字缺資窮者居多,例陞堂上,貂蟬□坐,階級之冒濫,仕路之混濁,職此之由,而爲今日難救之痼弊,本曹時方査考澄汰,而其麗不億,文簿錯雜,旬月之間,勢難□勘,大槪戊申以後無職人代加者,皆以通德爲限,而朝奉以上之資,二字缺削去。自今以後,代加之法,依此爲准,嚴立條制,申明行會,凡冒出濫受,一切禁斷事,捧承傳施行,何如?傳曰,允。
晝講時,知事李廷龜所啓,自上卽位之後,前代帝王及箕子廟及前代忠賢致祭事,行之宜當,無發落,取稟。傳曰,依啓。
有政。吏批,以李廷龜爲兼判義禁禮曹判書知經筵,成安義爲奉常寺正,趙誠立爲典翰知製敎,尹順之爲禮曹正郞知製敎,柳誠立爲司憲府監察,任叔英爲修撰知製敎,李重基爲司䆃主簿,李敬義爲北部主簿,□□□爲弘文館,朴炡爲檢閱,三行缺金后夔爲□部參奉,李榮元爲北部參奉,李大奇爲禧陵參奉,蔡□吉爲孝陵參奉,安□亨爲星州牧使,尹綎爲仁川府使,李安眞爲密陽府使,鄭蘊爲南陽府使,朴惟明爲瑞山郡守,洪靌爲興海郡守,張愰爲穩城判官,吳汝橃爲輸城道察訪,李景苾爲泗川縣監。
兵批,鄭昌衍爲領中樞府事,李廷龜爲判中樞府事,李廷馦爲同知中樞府事,洪思斅爲五衛將,金運海爲五衛將,權瑾爲羽林衛將,張縉爲僉知中樞府事兼內禁衛將,朴尙俊爲都摠府經歷,朴坤爲都摠府經歷,李碩賢爲都摠府都事,沈東明爲都摠府都下。以下缺已上燼餘
傳曰,前庇仁縣監李祥,以微賤之人,爲爾瞻婢夫,仍爲腹心,盜割鴨島,摽奪民田,凡爾瞻謀議,無不通同,及其擧義之後,自知難保,剝割邑民,無所不至,以私怨,至放焚燬人家,多至六十餘戶,人莫不憤惋,拿來推鞫定罪。禁府謄錄
上在昌慶宮。停常參·經筵。
答張顯光疏曰,省疏具悉。須勿辭,調理上來,以副如渴之望。
院啓,掌令尹煌,持平愼天翊,掌令崔葕,執義趙緯韓,引嫌而退,□擧冒濫之弊,誠如廢朝積痼之二字習之不美,仕路之溷濁,職此之由,四行缺苟且姑息之斥,加之處置乖當,身爲法官,先自壞法,要譽鬻官,有不□論,循私蔑公,責有所歸。請掌令尹煌出仕,持平愼天翊,執義趙緯韓,掌令崔葕竝遞差。答曰,依啓。
假注書李性源病,代吳希道·金光炫·李省身,落點吳希道。
吏曹啓曰,臺諫有闕,而今日國忌齋戒,明日,國忌,政事,何以爲之?傳曰,明明日爲之,已上燼餘
吏曹毛都督接伴使李志□。啓。出故判朴鼎賢日記所謄朝報
上在昌慶宮。停常參·經筵。
答吏曹曰,政事,明日爲之。
明日,有晝講。
慶尙監司書目,左兵使邊潝焰硝煮取之事,不與本道相議,妄興火役,□邑騷然,朝廷以處置事。
戶曹啓曰,曺佐郞許啓,八月二十九日吏曹巡檢時,以夜直,罪在應罷之中,久不出仕,所掌煩□事多積滯,極爲可慮,請許啓改差,以在京勤幹人,各別擇差。傳曰,依啓。
備邊司啓曰,傳敎矣,宣惠廳事,則曾因別爲下敎,已爲覈啓停當矣。號牌抄兵等事,二品以上諸臣,旣皆各陳所見,臣等獻議,亦在其中,自本司,其何以折中取舍乎?其可從者而從之,恭俟睿裁,原收議還爲□入之意,敢啓。傳曰,知道。
大同廳啓曰,本啓辭內,四道三字缺出納之數,甚爲浩大,難以一廳兼掌,則□爲兩廳郞廳三員各出事。入啓蒙允矣。今則大同之事,只於兩湖及江原道三道行之,不必分兩廳,更名之曰三道大同廳,郞廳就前啓下六員中,減二員,更爲書啓之意,敢啓。傳曰,知道。
全羅監司書目,昌平居進士李起男等上疏上送事。光州呈童奴貴男雷震致死事。海南呈以濟州試才御史崔振雲身死事。
永平幼學李達俊等上疏。大槪,故領議政李恒福祠院請額事。呈政院。四行缺
辰時巳時,日暈。申時,日暈左珥。□更,月暈。五更,月暈。已上燼餘
上在昌慶宮。停常參,有晝講。
二所試官意啓曰,有一草童,着巾服,橫行於場屋,招致問其姓名,則乃田敬日云,取考□名則名無,會試非他科擧之比,而未參初試之人,公然濫入,極爲駭愕,田敬日令該曹,囚禁治罪,禁亂官推考,何如?傳曰,□□。
大司憲徐渻出仕啓曰,前日弘文館箚子中,故延興府院君家人護喪行者,驪州境上作挐傷人,所爲悖慢,騰播傳說,至及講官之聽,其不能趁卽治罪之失,與同僚無異,而以賤疾呈告,不得一時偕避,所失尤大,請命遞斥臣職。答曰,勿辭。
府啓,科擧不公,爲今日痼弊,爲考官者,當此更化之初,所當痛絶循私之習,務行公道,以體朝廷之意,以悅多士之心,而全羅都事朴安孝,其父爲靈光郡守時,本郡儒生,交結親厚,今此監試初試時,用情偏取,多至□人,文科初試,守令二字缺防之參榜者,多至五人,亦有京居前守令,他道察訪之冒入者,物情尤爲痛憤。請朴安孝削去仕版,同參試官,竝命罷職。江原道監試榜取考,則原州人參榜者,生進同計三十八人,江陵之儒生赴擧者,與原州相等,而只十三人,文科初試,守令·察訪之參榜者,多至五人,黃海道文科初試,守令·朝官之參榜者五人,而一榜,盡是京居之人,本道儒生,則只進士金相天一人而已。請江原都事李景憲黃海道京試官林埬,竝命罷職不敍,同參試官罷職。爵人於朝,與□共之,而不賞私勞,春秋之明戒也。今者中殿冊禮時,內官朴忠敬·金繼·韓□□·金諴·吳大邦·朴崙·羅嶪四行缺物情愈憤,請命改正國綱。二字缺士習偸薄,莫甚於此時,更張變通,當如救焚拯溺,今此監試,講書入學受出照訖,始許錄名赴擧,而無照訖錄名,及原無錄名,而冒入場中者甚多,前日該曹抄啓,無錄名者三十餘人,已爲削榜,無照訖者百餘人,方令四館査覈,而曾因本府所啓,無端解削許赴,物情齊憤,請令四館,依前公事,今日內査覈,會試出榜時,無錄名無照訖儒生,竝令削去,以肅紀綱,以勵士習。答曰,依啓。內官等加資事,非爲冊禮時微勞,此輩皆是八字缺加資耳。勿爲□論。
韓汝溭啓曰,臣前日所聞七字缺推考,憲府下吏等,受其賄賂,四字缺今聞其時餘習,方今未革云,極可寒心,□日貞明公主房出賜牌時,天城堡亦在其中,臣以邊堡婢子,不當出於賜牌,而掌隷院矇然入啓,請推該郞,去八月初四日已捧傳旨,而今至於九月二十四日,尙無畢推公事,憲府官,則公務甚多,雖親受傳旨,其勢似不得一一記憶,況頻數遞易,前官時事,下吏若不告稟,後官何以知之?下吏循私掩公,明白無疑,請憲府當該吏,囚禁治罪。傳曰,允。
禁府假都事林孝一,渭源郡守□商賚等拿來事,出去。
禮曹文科放榜□月初十日,監試放榜十月初六日改推。二字缺
院無所啓。已上燼餘
上在昌慶宮。停常參·經筵。
傳曰,明日朝·晝講爲之。
監試覆試二所出榜事,詣闕。
吏曹啓曰,守令多闕,政事,何以爲之?傳曰,當日親政爲之。
執義尹煌啓曰,伏以臣駑才庸質,最在人下,黽俛班行,徒增二字缺亞長之擢,又出夢寐之外,惶懼轉深,踧踖四字缺念臣前授掌令,已極叨濫,供職二行缺干冒宸嚴,臣罪萬死。□日承受館試試官推考傳旨時,韓汝溭以朴海,誤書臣,招問政院色吏,則此由注書之故云。大司憲臣徐渻曰,俗語云臺諫與政院·政曹爲元隻,以其雖有小過,而不相容,故□事所當請推矣。臣謂文書査准,專在色吏,官員何能盡察乎?只治該吏足矣。因令其囚禁色吏矣。旋聞政院,以貞明公主,誤出賜牌,推考公事掩置之罪,啓請囚禁本府色吏云。觀其形迹,有若報復者然,朝家搢紳之間,豈宜有此事乎?大抵人微望輕,參冒匪據,處事謬妄,動輒得咎,受人侵侮,理勢當然。況凡干公務,責在主官,今此公事之稽滯,實由臣之不察,何敢委罪下吏,而自以爲無過乎?請命罷斥臣職,以懲尸素不職之罪。答曰,勿辭,退待物論。
右承旨韓汝溭啓曰,臣於八月初,以公主賜牌事,請推掌隷院該郞。九月將晦,而尙無畢推公事,且有下吏受賂掩置之說,故臣於二十三日入直之夕,起草請罪下吏之啓,翌日與同僚相議入啓,適與執義尹煌,捉囚院吏之時,相値尹煌疑其爲報復避嫌之辭,有此云云之說。二十三日搆草之時,豈料厥明,有捉囚院吏之事乎。且以公事□事捉囚下吏,有何可復之事乎?避嫌之辭,二字缺太過,其曲折不敢不達。答曰,知道。
大司憲徐渻啓曰,臣昨在臺廳,與執義尹煌,五行缺答曰,勿辭,退待物論。
傳曰,政事,明日爲之。
傳曰,明日經筵。
司諫·獻納·兩正言啓曰,今番科擧不公之說,二字缺喧騰人言藉藉,臣等請罷推試官而已。今者,物二字缺激皆以爲考官之循私用情,至於六道之多,餘□無幾,自前或有一二道罷場,則只削去其道,而仍□試取矣。今則非但不公之迹,諸道同然,循私之弊,異於罷場,其場決不可仍□,而臣等見事遲緩,未及論列,臣等之不職久矣。請命罷斥臣等之職。答曰,勿辭。
大司諫啓曰,臣以本月十五日受由掃墳,二十日還來肅拜,仍聞今段科擧,中外考官,多有循私之迹,罷榜之後,喧喧不已,臣以爲事係重大,必欲更爲詳聞,後與同僚議處矣。今者物議愈激,皆以不二字缺榜爲非,臣旣在職三字缺盡一日之責,臣之所失,與同僚無異,請命罷斥臣職。答曰,勿辭。
校理吳䎘初度呈辭。給由允下。
持平宋□□啓曰,臣曾忝諫官,一味循默,方俟罪譴,今者復叨言地,驚惶罔措,第臣前月受由,歸省父母墳於湖南地,來時偶逢本道兵使尹璛于礪山郡,話間璛言前監司黃致敬,反貽內需司公文之□臣方帶諫職,以外方所聞係干民瘼,發言於完席,仍爲請推致敬矣。厥後以事蒙遞,得見朝報,則以臣所論致敬之事,得聞於金永耉云。永耉以體面間支待,果爲出待於參禮驛館,雖得暫時接面,二字缺平生無一言相及,而憲府論劾永耉之三字缺臣名,臣常怪訝,莫知其故,蓋臺諫二行缺物論。
院啓,桃源察訪權三字缺驛卒無所不至,至於所屬下驛馬位田,二字缺收穫,將爲入己之資,各驛之卒,無以立馬二字缺逃亡,使驛路斷絶,使命不通,如此之人,不可一日在官,請命罷職不敍。聖上撥亂反正,實是宗社之大慶,設科取士,抑亦嘉與八方同之盛擧也。不幸中外考官等,不體朝廷選試之至意,仍踵曩時遺習,扳聯者匪才而得售,寡勢者雖精而見屈,就其已發於公議者而言之,京中館試,外方六所,指斥訾謗,不一而足,用私試官,旣施罪罰,濫竊擧子,無由査正,今番之榜,決不可不罷。且履端必于□始,姑息最害國法,今若因循痼弊,不爲痛革,則其何以□倖路而正士習也?將來之患,必至如前日,而二字缺可不爲大可憂者乎?請今增廣京外監試及三字缺科初試,竝命罷榜。金泉察訪趙德亨,爲人奸黠,以賄得官,剝割殘羸之卒,以充覓官之債,使嶺右稍完之驛,日就無形,請命罷職不敍。京畿水使元孝男人二字缺衰,素不合於閫鉞之器,及授本任之後,頗有縱恣之事,軍卒不堪,列邑受弊,請命罷職,其代各別極擇,以重畿甸捍衛之寄。答曰,依啓。罷榜事,不爲査正,而盡罷其榜,冤枉必多,査削可矣。但士子雖欲濫二字缺官不爲重治,則今雖罷榜,日後之無四字缺必也元裕男,必無如此之事,不允。
太白見於巳地,已上燼錄傳曰,庇仁品官李東生缺守令有君師之道,雖或貪虐殘民,而境內之人,告訴于按察衙門,則法典內,有府民告訴之規。廢朝季年除授守令之人,賄賂宮禁與權勢之門,而得之者,率多非士族,微賤之人,剝割百姓,無所不至,其爲官屬品官,空邑逃散,終乃持兵器,驅逐邑宰,弊不可防,識者之寒心久矣。反正之初,此習未除,托稱傳敎,圍突閭舍,結縛守令,收取印符,因之偸竊財物。此是亂逆之萌,似不可循例,令本道治罪,拿來推鞫,治以大逆不道之律。義禁府謄錄
上在昌慶宮。停常參·經筵。
刑曹啓曰,臣等伏見擊錚人承男推覈公事判付辭緣,不勝未安之至,此奴婢等錄案,□在辛丑年,而其虛僞之狀,漢城府啓目,辨覈詳盡,無復餘蘊矣。今者諉以戊申年前無虛僞之事,勿施爲敎,臣等之惑滋甚焉。夫外方叛主之奴,五行缺決折公事,明白無疑,故雖以廢朝昏二字缺政尙且依允其公事,雖以內司橫恣罔上之時,亦不敢萌還奪之計,以至八九年之久,豈意新化淸明之日,反有此再投□奪之弊乎?無知小民,必將皆曰內司之容接叛奴,無異於廢朝,而廢朝時得伸之冤,又復見屈於今日云爾,則殿下將何以自解於四方萬民乎?以下缺
開城留守李必榮二字缺事上來。
傳曰,政事,明日爲之。
□□官朴簉,漕運稟定事上來。
刑曹參判李安訥,掃墳後入來。
慶尙監司書目,東堂時試官不參,省峴察訪崔嶪罷黜事。昌原府使琴忭上疏上送事。
持平申敏一啓曰,臣之庸拙,最居人下,雖於郞署之官,猶懼不稱,況此風憲之任,出於望外,兢惶踧踖,若無所措,而且執義臣尹煌,爲妻三寸□□夫也。在法當避,以此以彼,不可仍冒,請命鐫改臣職。答曰,勿辭,退待物論。
右副承旨沈器遠再度呈辭。加給由允下。
黃海道幼學洪□□上疏。大槪,陳弊四條事。呈政院。
京畿監司沈悅,巡行後入來。
左議政長湍地掃墳事,出去。
京畿監司沈悅,左議政陪行出去。
院啓,聖上撥亂反正,實是宗社之大慶,設科取士,抑亦嘉與八方同之盛擧也。不幸中外考官,不體朝廷選試之至意,仍踵曩時遺習,扳聯者匪才而得售,寡勢者雖材而見屈,就其已發於公議者而言之,京中館試,外方六所,指斥訾謗,不一而足,用私試官,旣施罪罰,濫竊擧子,無由査正,今番之榜,決不可不罷。且履端,必于二行缺竝命罷榜。京畿水使元裕男,人凡年衰,素不合於閫鉞之任,及授本任之後,頗有縱恣之事,請命罷職,其代,各別極擇,以重畿甸捍衛之寄。執義尹煌,大司憲徐渻,持平宋象仁·申敏一,竝引嫌而退,公事稽滯,卽在色吏,一時風聞,不必的指,三寸叔姪,在法當避,請執義尹煌,大司憲徐渻,持平宋象仁出仕,持平申敏一遞差。答曰,依啓。罷榜事,元裕男事,不允。
右贊成李貴上疏。大槪,軍務十條,自往西關,變通機宜事。入啓。
夜五更,白氣一道,起自東方,極于西方,長竟天,廣尺許,良久乃滅。已上燼餘
上在昌慶宮。停常參·經筵。
行大司憲徐渻啓曰,伏見再昨持平宋象仁避嫌二字缺思得本月初,有南來親信人,與臣言金永耉事甚悉,臣信其人,而不疑其道路之誤□,適値處置兩司之際,不復咨問於象仁,二字缺文字,至煩於聖聰,雖兩司之出仕,三行缺退待物論矣。四字缺
權盡己啓曰,初一日以日食,輪對不爲,取稟。傳曰,明日只晝講。
尹安國啓曰,新除授二字缺李昭漢,與注書李烓妻同姓三寸叔母夫,法當相避,在下者當遞,請李昭漢改差。傳曰,依啓。
韓汝溭以備邊司言啓曰,二字缺先聲今已來到,其虛的固未可知。但前此毛將,屢以方議協攻,速賜冊封之意,奏知天朝。或不無因此有急速冊使之議,海路非如旱路,消息相隔,聞見不及,猝然迫及,事必蒼黃,不得不大擾於民間,當此兵興多事之日,又有擾民之擧,則國家委屬可虞,爲此啓,差李聖求,爲延接都監,使之□爲料理矣。假令詔使,今年不來,而二字缺必來,預備以待,亦無所妨,第無館伴,則無可二字缺處。又必有郞廳然後,可以査事,都監姑勿設,而李廷龜爲館伴,仕於接待,所以金起宗爲郞廳,使之察任,何如?金起宗自都元師處,催赴元師,從事他人自可爲之,今此料理之事,必須得人,而起宗,又方在罷職未敍,自下未敢擅便,敢啓。傳曰,依啓。從事之人尤重,不可遞易,他□合人,更思以啓。
韓汝溭以兵曹言啓曰,判書臣金瑬,兼帶禁府堂上。參判臣申景□,兼帶訓鍊都監及捕盜大將。且遭服制,參知臣金止男外任。只有參議臣閔汝任,方在直所,而機務浩繁,內外曹出入供仕之際,無他替四字缺參知差出。傳曰,依啓。
正言李潤雨啓曰,今番設科取士,實是嘉與八方同慶之盛擧也。中外考官等,不體朝廷選試之至意,仍踵曩時弊習,循私用情,在在同然,就其已發於公議者言之,京中館試,外方六所,人言藉藉,愈往愈甚,近來士習不美,見二字缺謗者,固亦有之。今則得參者,或以爲恥□不赴會試者云。多士之失望,擧國之憤惋,□而極矣。前日聖批,有査削之敎,而行私之迹,旣爲暗祕,雖逐一挨究,茫然無可指摘處,旣不得査削,則此榜,決不可仍存,聖意之持難,實所未曉,請亟命罷榜。甲子式年已定之日,及期退行,以答公議,以完大慶。京畿水使元裕男二字缺凡庸,年且衰敗,到任以來,多行縱恣之□軍卒不堪其苦,列邑亦受其弊,而論列二字缺未蒙允兪,豈可諉一時之勞,而□公共之論乎?請勿□留難,亟命五行缺瑞三字缺黃溭,托迹權奸,濫授本職,無意奉公,□務肥己,加以刑杖甚酷,一朔之內,至殺□二人,所聞極爲駭憤,請命削去仕版。今年雨水之災,非徒有害於嘉穀,而草木之實,亦不得成熟,其中柚子,雖在□年,或有不實之時,則可中上供者,一顆直木布一疋,今則結子旋落,蕩然無在,其價倍蓰,而亦無得處,沿海之民,渴悶遑遑,當此如傷懷保之日,不可無變通之擧,令兩南監司,從實査啓,以除窮民一分之弊。答曰,依啓。罷榜事,及元裕男事,不允。二行缺
權盡己啓曰,新除授注書權濤,今在慶尙道丹城地,乘馹上來事,下諭。且權濤上來間,假注書差出,何如?傳曰,依啓。假注書望崔有淵·金光炫·李省身,金光炫落點。
有政。吏批,判書吳允謙,參判李睟光,參議崔鳴吉,左承旨權盡己進,以洪柱元爲崇德大夫永安尉,李景立爲工曹判書,李慶全爲韓平君,□夢虎爲□城君,柳公亮爲工曹參判,鄭光績爲同知春秋館事,柳斐爲義州府尹,朴東善爲兵曹□□,姜大□爲禮曹正郞,崔有海爲兵曹正郞,鄭基廣爲□曹正郞兼春秋館記注官,任叔英爲持平,洪霙爲直講,朴彦龍爲奉常判官,朴悌生爲尙衣判官,鄭□溟爲弘文館修撰知製敎,權濤爲注書,柳舜翼爲光州牧使,金止男爲順天府使,趙緯韓爲襄陽府使,權信中爲丹陽郡守,尹命之爲天安郡守,姜紞爲礪山郡守,金墩爲高城郡守,李景仁爲全羅都事,宋圖南爲江原都事兼記注官,辛熙業兼桃源察訪,申寬一爲金泉察訪,沈榰爲省峴察訪,郭天□爲金郊察訪,韓仁祿爲銀溪察訪,愼天翊爲□陽縣監。
持平宋象仁啓曰,臣二字缺南備諳,黃致敬勤於職事。且五字缺尹璛之言,則事雖微細,以其三行缺難處置,請遞臣職,答曰,勿辭。
權盡己啓曰,持平宋象仁,再啓煩瀆,退待物論矣。答曰,知道。
夜□□暈,初昏流星,出天中,入天際,狀如拳,尾長三四尺許,色赤,未時太白見於巳地。已上燼錄
傳曰,李慶禎拿來,張雲溟妻金氏上言及義禁府啓目,憑閱推鞫。
禁府啓目,李慶禎以李顯慶四寸,臨刑援引辭連之故,至於流竄濟州,今者李顯慶雪冤之後,蒙放出來云。渡海後,拿鞫,何如?啓依允。禁府謄錄
上在昌慶宮。停常參,只晝講。
備邊司啓曰,詔使先聲,今又來到,其虛的,固未可知。但前此毛將,屢以方議協攻,速賜封典之意,奏知天朝,或不無因此有□□冊使之議,海路非如旱路,消息相隔,聞見二字缺卒然迫近,事必蒼黃,不得不大擾於民,五行缺都監姑勿設,而以李廷龜爲館伴,仕於接待,所以金起宗爲郞廳,使之察任,何如?金起宗自都元帥處,催赴元帥,從事,他人自可爲之,□此料理之事,必須得人,而起宗,又方在罷職未敍,自下未敢擅便,敢啓。傳曰,依啓。從事之任旣重,不可遞易,他可合人,更思以啓。
都元帥書目,今此慶尙左兵使,違誤軍令,各別推考等項事。
鐵山府使書目,毛都督二十三日自□州,直到蛇浦事。
明日,有晝講。
執義尹煌啓曰,大司憲徐渻避嫌之事,三行缺未安,請命遞斥臣職。答曰,勿辭,退待物論。
校理吳䎘再度呈辭。加給由允下。
獻納李□□初度呈辭。入啓。給由允下。
右贊成李貴上疏。大槪,臣之氣力,雖曰衰老,自量精神筋力,尙可扶持往返。且事□君日短,差過數年,則殿下雖欲用臣,不可得也。必親往關西,與邊帥□將,十分商量,爲一定之規然後,邊情可安,□內民得所矣。伏願聖明,恕臣愚妄,察臣微懇,斷自宸衷,二字缺汝往之□命,則臣雖以馬革裹屍,亦三字缺事。入啓。
判決事李愖初度呈辭。給由允下。
院啓,半張缺罷榜,以答公議,以大慶,景陽察訪李光□爲人麤鄙,二行缺請命罷職。□□縣監李東龍,二字缺悖妄,曾爲平壤判官時,多行無狀之事,西土之人,至今唾罵,及授本職,二字缺無賴之人,劫奸士族守節之妾,牢拒不從,□於拔刃自刎。又從而囚其同生,聞者莫不痛惋,如此之人,不可一日在官,請命罷職,大司憲以下,竝引嫌而退,道路之傳,實不外於□聞,出仕與遞,旣不在於是事,則論議已定,二字缺追避,係干民瘼,隨事糾正,自是言官之二字缺館生面暫時相見,別無大段之說,避嫌二字缺旣定,出遞又因此事,有何未安?請大司憲徐渻,持平宋象仁,執義尹煌,竝命出仕。答曰,依啓。罷榜事,議大臣可矣。但。五行缺
院前啓,申應榘判決事仍任事,停啓。已上燼餘
上在昌慶宮。停常參,只晝講。
鐵山府使接伴使書目,都督本月二十四日還入椵島事。
全羅道暗行御史書目,臨陂縣監□□□現捉不法文書,九道謄書,同封上送,四字缺朝廷處置事。
大司憲徐渻,持平宋象仁就職。
明日,有晝講。
傳曰,承旨金自點,以近侍之臣,不爲受由,任意出往於數百里之外,有同閑散之處身,極爲非矣。推考。
備邊司郞廳,以大臣意啓曰本司五字缺之地,故諸堂上員數,多至十餘,近日會坐之時,公私故除□會之員僅三字缺論議不廣,事體未安。自今以後,大臣會坐之二字缺各衙門公故,必先齊會本司,行禮後五字缺宜當,敢啓。傳曰,知道。
傳曰,擧義之人,奮發忠義之志,忘其赤族之禍,□平無母之奸兇,其有功於宗社,爲如何哉?隨器錄用,以酬其功勞,可也。而吏兵曹置之,□忘不爲錄用,宜乎有沙中之語矣。竝待闕二字缺以酬其勞事,言于吏兵曹。
正言金□□啓曰,昨日處置憲府時,臣往于長官家,五行缺辭說亦多。史官正書之際,以二字缺刻冒夜入啓,至承嚴敎,前日齊坐席上,果有試官加罪之議,而其日適有賤疾,不得供仕,臣之意行□迹,若不査明輕重,則不無涉冤之事,二字缺與同僚相議□論矣。聖敎如是,臣之前後怠慢不職,見事遲□之罪大矣。請命罷斥臣職。答曰,勿辭,退待物論。
大司諫洪□□,司諫趙□□啓曰,臣等待罪言責,蔑補絲毫,徒事因循,六行缺考官以俟的聞,昨承聖批,有考官用私之罪,不可罷職而止之之敎。臣等媕婀不職之罪大矣。況八字缺往復簡通,昏夜始啓,則臣等所□與同僚無異,以此以彼,決難仍冒,請命罷斥臣等之職。答曰,勿辭,退待物論。
應罷,楊州牧使申景珍。啓。
府啓,臣等以□官朴忠敬等賞加事,啓請,改正,聖批有曰,內官加資,非特爲冊禮時微勞,此輩皆是先朝舊宦,故加資,勿爲煩□爲敎。宦官八行缺請朴忠敬·金繼韓·高□·□大淸·金珬·吳大邦·朴崙嶪等賞加,竝命改正,掌令尹民獻,以□科再試御史,時在忠淸道,掌令張顯光家在慶尙道仁同地,請斯速乘馹上來事,依例府書吏給馬下送。答曰,依啓。賞加事不允。
未時,太白見於巳地。夜五更,流星出軒轅星下,入張星上,狀如鉢,尾長四五尺許,色赤。已上燼餘
傳曰,前水使李灤偸竊米布,直輸其家之說,而其贓物未現一款,比他雖無異同,不卽奔喪之言,極爲無理。前縣監任璥,現捉成冊之物,雖甚零星,不可以零爲棄,戶曹啓目,憑閱拿來推鞫。禁府謄錄
上在昌慶宮。停常參,只晝講。
金□縣監李更生價布,麟蹄縣監尹衡覺二字缺差使員以上來。
右副承旨沈器遠,身病出仕。
訓鍊都監啓曰,都監用度,專二字缺餉邑,而財穀出處,只靠屯田,魚鹽貿易四字缺新政之初,參酌利害。六行缺
獻納李□□再度呈辭。入啓。給由允下。
兵曹正郞韓仁及,各驛□□京畿等道出去。
政院啓曰,二十八日晝講鄭曄所啓,半張缺鄭曄所啓,近來儀禮經傳之□絶無而僅有,在□□及士子,皆不可無者,今雖物力殘弊,未能爲□若可爲之,則此冊似當先刊,竝無發落,取稟。傳曰,□啓庶孽□似不可輕論矣。禮書開刊事□□□□□□□□□□明日□食無□經筵五行缺□不得如同僚一時□□□別無所失,請大司諫洪□□,司諫趙正□□□□□竝命出仕。爵人於朝,與衆共之,不賞私勞,春秋之明□也。今者□官朴忠敬等三行缺答曰,依啓。一行缺
二十八日晝講,金自點所啓,半張缺鄭曄所啓,聞古二字缺學擇出學術精明之人,謂之司儒,分遣四字缺敎導之責,今亦欲依此爲之矣。上曰,四字缺爲之可矣。已上燼餘郞廳任瑋校正。日記廳郞廳李基德書。
上在□□宮。以日食,停常參·經筵。
忠淸監司書目,永同縣監柳宣□官罷黜事。
鐵山府使書目,守備盛文□㺚兵斬獲二十五級,入向島中事。
禮曹啓曰,議于大臣,則領右相議罷榜一事,自前以來爲士子之極弊,□一設科,卽有紛紜之議,必罷而後已,科擧之公不公,初不係於罷不罷,而士習之澆漓浮擾,日以益甚,在先朝深鑑此弊,特□規例,以爲罪在試官,則罪試官,罪係擧子,則罪擧子,其所取不公,則只削其所□□勿爲罷榜事,成□事頒布中外,中外之人,咸以此恰當,此後遵行而不廢,至于今日,新政設科之初,乃有循私滅公之議,事甚可駭,亦宜另有擧措,以革此習,但臺諫所論二所之事,只據風聞及疑似之跡,而未有明白摘發之端,試官旣不能以未及的聞加罪,則其所之榜,亦豈得以必罷爲當乎?的聞摘發,加罪其所試官之後,只削其所之榜,而勿爲混同罷榜爲當云,大臣之意如此,左相在外,鄭領敦寧病不收議,上裁,何如?啓依允。
禁府,李憲邦·梁貴生拿來事出去。
□□□以備邊司言啓曰,郞廳金起宗代,辛啓榮差下事,敢啓。傳曰,允。
府啓,內官加資改正事,以日食姑停。
午時,太白見於巳地,出故判書朴鼎賢家日記所謄朝報
政院啓曰,卽者軍官稱名人,捉得犯逆人,來到闕門外云,問其所由,則如是記錄書入,故此小紙入啓。傳曰,知道。大臣禁府堂上兩司長官命招。出上同
上在□□宮。停常參·經筵。
傳曰,明日晝講。
禁府問事郞廳鄭廣敬·李楘·尹順之·睦敍欽。啓。
禁府,罪人申得瑛·孫孝立·李有林·金義敏·黃玹莫·金彦京·李時言。拿囚。
罪人申得瑛等元情,朴維明·朴成仁,與李時言面質後,朴維明·朴成仁放送,李時言解枷杻待令。
柳公亮拿囚。
院啓,臺諫論事非盡目視,率因風聞而發,今番考官等用私之事,國言藉藉,故臣等因公論,敢請罷職矣,至於罷職之外,更加重律,則苟不能十分詳悉,或涉冤枉,臣等廣加聞見,反覆商量,而未得明査的據之端,致勤聖敎,而尙且遲延者,正爲此也。今就其中現著者而言之,則全羅左道試官李忔,往來女子之鄕,所取南原擧子,所見太多,忠淸右道鄕試官金聲發,以其鄕之故,所取懷德擧子,亦爲太多,黃海京試官林堜,東堂取士,多取京人,循私之迹著多,請命削去仕版,試官旣已加罪,則其所仍存,果爲未安,而但忠淸道,旣已罷場,右道及全羅·黃海五所,竝未預於八方之同慶,則今日盛擧,似爲虧欠,請令廟堂議處,爲政之體,資級高下,內外輕重,不可不愼,而柳舜翼以亞卿,無故降授光州,金止男以政曹堂上,非例而降授順天,請竝改差,吏曹堂上郞廳,竝推考。答曰,依啓。柳舜翼等,旣已除授,勿遞可矣,前啓罷榜事,停啓。
府啓,內官加資改正事。答曰,不允。出故判書朴鼎賢家日記所謄朝報
有政。以申敏一爲正言。出上同
上在□□宮。停常參,只晝講。
禁府,罪人郭宗魯·成俊吉·愼得智·李仲男,拿囚。
政院啓曰,初六日大祭,今日齋戒,推鞫何以爲之?傳曰,過大祭後爲之。
禁府,罪人李廷綬·李馨衍,拿囚。
去夜,庭鞫罪人李有林承服,更推後刑問二次,黃玹刑問一次,大槪承服,更推後刑問一次,金義敏刑問二次。
慶尙監司書目,安東府使鄭岦,催促下送,同府士子等上疏上送事。
京畿監司書目,永平判官革罷,置府使,監司兼府使減去事。
府啓,內官賞加改正事。襄陽府使趙緯韓,前日避嫌之辭,主意措辭,無不錯謬,至於誅之坑之之語,雖出無情,尤駭瞻聆,請罷職。科場用私,至於□道之多,卽罷其榜,痛洗廢朝之陋習,揆以事體,極爲宜當,而諫院論啓之時,臣等適有事故,不得一時竝請,今已議大臣定奪等,固知煩擾,而物議憤激,久而愈甚,更議處置,尤極苟且。旣已加罪,考官豈可仍存其榜,如是行之,則不公之積習,何時而可革,無私之盛擧,何時而可見,闒茸之濫竊,何時而可禁,人才之抱屈,何時而可直乎。況今日,乃國家立政之初,科擧,是士子發身之始,端本淸源,卽第一鞫務,其可不罷用私之榜,以啓後日無窮之弊乎,請罷榜,及時改取,以答國人之望。答曰,不允。趙緯韓言雖謬妄,罷職似過,勿煩。
院啓,大槪,討逆之擧,至嚴且重,固不可一刻而留獄。今此鞫逆,旣已取服,情迹昭著,而以大祭齋戒,致停訊鞫,此豈泥守常經,不爲變通之時乎。請命大臣推官,卽日會鞫,勿拘早暮,以嚴鞫獄之體。柳舜翼等改差事。答曰,依啓。改差事,不允。出故判書朴鼎賢家日記所謄朝報
上在□□宮。停常參·經筵。
□□□以禮曹言啓曰,議于大臣,則三公以爲臣等,曾因傳敎,罷榜一事,以爲獻議,自有該管之官,臣等職忝大臣,豈宜每每裁處如此節目乎,伏惟上裁。大臣之意如此,上裁,何如?傳曰,知道。該曹依前議施行,可矣。
去夜,罪人金義敏·郭宗魯·愼得智,刑問各一次,成俊吉·莫金·彦京,放送。
李仲男·李廷綬·李馨衍元情,愼得智·李馨衍·黃玹面質,金義敏壓沙。
柳·鄭愛仁拿囚。
府啓,內官加資事。罷榜事。趙緯韓事。答曰,不允。罷榜事,大臣已爲議定,宜勿更煩。
院啓,柳舜翼等事。答曰,不允。
罪人李馨衍·愼得智·金義敏·郭宗魯·黃玹加刑,黃玹壓沙火刑。
禁府,鄭友衍拿囚。
申得英放送,愼得智·郭宗魯壓沙,李時言保放。出故判書朴鼎賢家日記所謄朝報
傳于□曰,明日推鞫姑停。出上同
上在□□宮。停常參·經筵。
禁府,成佑吉拿囚。
吏曹啓曰,冬享大祭,各陵獻官,臨時受香,實預差,稱頉不進,多至十四員,請察之。傳曰,先罷後察之。
府啓,奉常主簿梁亨遇,本以賤孽,諂附逆魁,有同奴隷,仍得科第,請削去仕版。成歡察訪姜就武,爲人庸劣,不察職事,請罷職。以曾經臺侍差送,使之直狀啓,以禁濫牒之弊,罷榜事。內官加資改正事。答曰,依啓。罷榜事改正事,不允。趙緯韓事,停啓。
院啓,柳舜翼等事,停啓。出故判書朴鼎賢家日記所謄朝報
上在□□宮。停常參·經筵。
傳曰,明日晝講。
傳于□曰,推官引見。
都元帥書目,昌城馳報,據十三日二十八日,假㺚渡來,問其賊情辭緣事。
府啓,內官加資改正事。罷榜事。慶尙左道文科初試,顯有循私之跡,物議譁然,不可獨免,且諸道試官用私之家,同參試官,皆已罷職,而忠淸右道全羅左道監試,同參試官,獨免其罰,而其中金堤郡守趙靖,獨不行私,羞與同事云,慶尙京試官嚴惺,罷職不敍,同參試官趙靖外,竝命罷職。答曰,不允。同參罷職事,依啓。慶尙左道儒生,欲將陳疏之說,必是落榜擧子之所爲,盡爲聽施,則試官何以措手足乎?更爲詳問後,論罪未晩矣。
庭鞫罪人成佑吉元情,金義敏·韓孝立·李仲男·李廷綬·成佑吉,各刑問一次不服,愼得智·金義敏,物故。啓。
大司諫□等啓曰,罷榜所啓徑停缺請遞臣等之職。答曰,此非臺諫,因小嫌辭避之時,勿辭可矣。
院啓,罷榜事。慶尙左道京試官嚴惺,亦有循私之迹,請罷不敍。仁川府□尹綎,本院三度越署經,請遞事。兩南移粟官勿遣,令本道監司句管事,李時言還囚事。答曰,移粟官守令決放事,似爲過重,故其事目,已爲改之矣,如此凶歲,移粟官不可不送,勿爲煩論,李時言已爲保放,別無更問事,不允。遞差依啓。他餘事竝不允。
庭鞫罪人韓孝立·李仲男·李廷綬·成佑吉,加刑不服。竝出故判書朴鼎賢家日記所謄朝報
上在□□宮。停常參,只晝講。
□□□以三道大同廳言啓曰,都廳趙翼,下送兩湖監司處,使之相議停當,江原道則發送郞廳事。傳曰,允。
試官應罷人,扶安縣監金琂,忠淸都事崔始量,舒川郡守成俊耉。啓。
禁府,柳慶宗拿囚。
院啓,罷榜事。推鞫重囚,不可帶職,工曹參判柳公亮,前府使李廷綬,爲先削奪官爵。慶尙左道京試官嚴惺,罷職不敍事。移粟官勿遣事。答曰,不允。削奪事依啓。前啓,李時言事,停啓。
府啓,柳公亮·成佑吉·李廷綬削奪事。監察尹左辟,爲人庸劣,不識事體,遞差事。李時言還囚事。交河縣監許佶,爲人愚騃,加以貪婪,請罷事。內官加資改正事。罷榜事。京試官嚴惺,罷職不敍,同參試官罷職事。答曰,許佶·柳公亮·尹左辟等事,依啓。他餘事,不允。
平安監司書目,鐵山馳報,奏聞使先來譯官申應瀜,本月初二日,自椵島出來事。大同察訪邊應垣,遞差事。
庭鞫罪人柳慶宗元情,成佑吉·李廷綬·韓孝立·李仲男,加刑各二次,黃玹軍器寺前,行刑。啓。
有政。以姜碩期爲正言,李繼先爲全羅都事,李濯爲忠淸都事,辛啓榮爲兵曹佐郞,朴成仁爲楊州牧使,權光烈爲瑞興□□,甲子式監試初試,京試官,慶尙左道李邃,全羅左道金榮祖,平安道尹順之,黃海道李袨。竝出故判書朴鼎賢家日記所謄朝報
上在□□宮,停常參·經筵。
傳曰,明日晝講。
接伴使書目,本月初二日奏聞使譯官申應瀜,齎來狀啓,謄書上送。表軍門御使,因孟推官誣罔之言,不知本國事實,題本之辭,有不忍言者,科道官亦多參駁,閣老諸官相議,將出送査官事。
京試官尹順之·睦敍欽移差問事,郞廳代忠淸道李培元,平安道吳竣。啓。
庭鞫罪人韓孝立·李仲男·成佑吉,各加刑不服,成佑吉物故,韓孝立·李仲男壓沙,李馨衍加刑。
府啓,前持平趙存道,本以嗜利無恥之人,諂媚權貴,極其鄙陋,癸丑之獄,幸釁樂禍,請殺王子,構害善類,前縣令李淸,附托纘男,得通仕路,海西告變,旣發,纘男擧淸以往,逮捕無辜,無異世曾,前判官李瓘,當海獄初起之時,身爲判官,敎誘鄭忠男等,誣告叛謀,皆此人所爲,此三人請竝遠竄。李時言還囚事。罷榜事。嚴惺等事。扶安縣監李潤運,處心鄙瑣,見棄於人,請罷事。答曰,李潤運遞差,趙存道等,中道付處,他餘事。不允。前啓,朴忠敬等事,停啓。
院啓,移粟官勿遣事。蔚山府使李克信,以逆賊李有林之三寸叔父,當被緣坐之律,請削奪官爵,李有林酒食饋遺,不爲呵禁,禁府當該郞廳,請拿推。朴橲·安遇吉,出於逆賊之招,而鞫廳以所出之處,似無同參逆謀之語,不請拿鞫,此兩人與諸賊親切,情迹綢繆,請拿鞫。答曰,依啓。罷榜事,試官罷職事,移粟官事,不允。竝出故判書朴鼎賢家日記所謄朝報
上在□□宮。停常參,只晝講。
傳于□□曰,御史崔有海·李楘,牌招。
禁府都事呂爾徽,罪人朴橏拿囚。啓。
□□□以禮曹言啓曰,生進放榜,以初十日,退定啓下矣,應削之榜,多至五六道,非但査出未易,兩司方以罷榜論啓,放榜及文科覆試,不得爲之之意,敢啓。傳曰,知道。
□□□以備邊司言啓曰,伏見李尙吉狀啓,査官不無朝夕出來之理云,通政官中,以周旋應對之人,差出,今明日發送,何如?傳曰,允。
江華府尹書目,初八日,內人傳言,廢后痰勢上窒,因爲氣絶辭緣事。
有政。以朴鼎賢爲工曹參判,李德溫爲蔚山府使,李顯英爲副摠管,南宮㯳爲大同察訪,竝出故判書朴鼎賢家日記所謄朝報
禮曹啓曰,江華狀啓,廢妃氣絶之奇,此與廢嬪之喪,有異,應行喪禮,令儒臣博考,且令春秋館考見實錄據禮,俾無未盡之事,禮葬所用衣衾諸具,令該司罔晝夜下送,且自明日,至十二日,停朝市,何如?傳曰,允。
吏曹,各司巡檢儀賓都事沈日明,成均博士柳秩,闕直。啓。竝出上同
未時,太白見於巳地。出上同
上在□□宮。停常參·經筵。
傳于□曰,廢妃病逝,予甚驚悼,斂襲時所用衣衾及棺槨等物,急速下送。
禁府假都事羅成素元情,判付內停刑,照律都事呂爾徵元情,判付停刑,罷職放送。
政院啓曰,今日推鞫,何以爲之?傳曰,停。
禁府,李馨衍物故。啓。
右贊成李貴箚子。臣下往西邊,與李尙吉相議譏察之事。答曰,省箚具悉。卿勿爲過慮,可矣。
合啓,罷榜事。答曰,依大臣議得施行,可矣。
府啓,嚴惺罷職不敍事。同參試官罷職事。答曰,依啓。李潤運事,趙存道等事,李時言事,停啓。
院啓,嚴惺事。學生林垍,自布衣起家,爲佐郞,朝廷用人之道,不當如是,請改授參下相當職。蔚山府使李德溫,前爲守令,多有不謹之誚,衰耗尤甚,請遞差。答曰,依啓。林垍雖是布衣之士,其才可堪此任,則超授何妨,勿爲煩論,竝出故判書朴鼎賢家日記所謄朝報
院啓,儺禮所爲驅疫,載在周典,不可廢之事也。今以民弊言之,紙造假面,其數甚多,一件之費,大則米三十斗,小不下二十餘斗,合計則多至四百餘石,此皆出於市民膏血。往去廢朝,亦因市民上言,許令從願,而觀象監臨時防啓,不爲擧行,誠可痛惜。若據市民所願,以木像,代紙面,使逐年改粧而用之,則費甚省而久不弊矣,無損於上而益下不貲,請令觀象監與市官,量定其價,預造木像,勿使臨時沮格事,捧承傳着實擧行。答曰,依啓。觀象監謄錄
上在□□宮。停常參·經筵。
吏曹,査官,接伴使沈諿。啓。
傳曰,兩殿,限四五日素膳事,言于司饔院。
禮曹啓曰,廢妃喪禮,儒臣博考實錄考出,昨夜已爲啓下矣。但喪事之出,今已三日,斂襲諸具,該曹想必急速磨鍊下送,而前日廢祬嬪之喪,自上命以王子夫子禮葬事,聖敎至爲丁寧,而有司不謹奉行,事多埋沒之故,近臣陳啓榻前,至有推考之命。今此廢妃曾母,臨一國送終之禮,與廢嬪有別,初喪諸事,不可付之於本官,本曹堂上郞廳中,今日內發送,使之看護初喪爲當,敢啓。傳曰,依啓。
又啓曰,江華初喪所用衣衾棺槨等物,令該曹,今當磨鍊下送矣,諸具中未及下送之物,朝夕上食各奠祭物,令本官設行事,監司及府尹處,下諭,何如?傳曰,允。
禮曹參議李慶涵,正郞申敏一,出去。
都元帥書目,千總成嘉祿,領軍兵至夾河,生擒眞獺一名,斬頭十七名,渡江事。
罪人韓孝立物故。啓。
試所應罷,榮川郡守姜善餘。
院啓,林垍事。李時言秩高宿將,更與諸賊徒,倡爲同事,則其深情隱謀,宜無不悉,而主論之人,助亂之輩,依違遷就,諱不直輸,請命鞫廳,鉤問實情,無一毫隱諱之事,且重囚就獄累日,尙未取招,雖在停朝,宜速訊鞫,毋使一刻緩滯。答曰,林垍事已喩,李時言必無隱諱之理,有何更問之事乎,推鞫,明日爲之,可矣。
合啓,罷榜事。答曰,不允。
政院啓曰,初九日都監習陳時,同將官等,不在其家,稱大將傳令,投以踏印祕密文書於將官六七人家,而一封內皆藏兩件,使其將官,傳其一件於他將官處,拆見則凶書也。大將申景禛,送于政院,臣等聚觀,則極其凶慘,皆是不忍見不忍說,而係是匿名書,故遲延數日,不敢啓達,反覆思惟,不可不陳其曲折,敢此上聞,而兇書則留置院中。傳曰,知道。匿名文書,雖父子間,不相傳,可也,而申景禛,不爲卽燒,送于政院,極爲非矣,焚之。竝出故判書朴鼎賢家日記所謄朝報
上在□□宮。停常參·經筵。
傳曰,明日晝講。
問事郞廳李楘出仕,代崔葕。啓。
禮曹啓曰,廢妃銘旌,所書稱號,議大臣定奪事,傳敎矣,三公以爲,若以王子禮爲之,則王子夫人銘旌,當以邑號書之。但燕山則反正之初,以燕山君降號,今番則當初無降封之節,似當以降封事,先捧承傳後,依王子夫人例,以邑號書之,而係是變禮,實錄及博考,俱無可據節文,未知果合於事宜,而實錄雖無現出處,燕山降號,旣有明據,大臣之意,欲以降封事,先奉承傳後,以邑號書之,依此爲之乎,敢稟。傳曰,依啓。
又啓曰,江華喪所堂上郞廳,雖已下去,而只可在外未得入臨,數三內人,必不解斂殯節目,恐有大段失禮之事,親屬中在京無故者一人,急速下送,使之參見護喪,似不可已,大臣之意亦然,敢稟。傳曰,允。
忠淸監司書目,公州牧使任孝達,勿爲相換,仍任事。
禁府,李仲男物故。啓。
査官接伴使,加出金德諴。啓。
合啓,罷榜事。答曰,不允。
院啓,李時言窮問事。林垍事。答曰,依啓。林垍,不允。
庭鞫罪人丁彦琢·朴橏·安遇吉元情,丁彦琢·郭宗魯,刑問一次不服,盲人金應鼎拿囚。
禁府,趙存道江陵,李淸林川,李瓘淮陽,中途付處。啓。
黃海道京試官李袨有頉,代李重吉。
傳于□曰,李時言放送,使之依前待命。竝出故判書朴鼎賢家日記所謄朝報
上在□□宮。停常參,只晝講。
傳曰,明日晝講。
慶尙右道京試官洪命亨,査官接伴金德諴·沈諿,出去。
吏曹啓曰,中廟反正之初,廢主,以燕山君降號,今此廢主,依此例降封事,捧承傳矣。廢主,以光海君稱號,廢妃,以文城君夫人,降封事,捧承傳,何如?傳曰,允。
忠原居進士趙希孟上疏。大槪,請斬任淑瑗·李時言,以服公論,亟行戶牌法,以定民心,永罷增廣之科,以靖士習事。答曰,省疏具悉。疏辭當留念,爾其退修學業。
合啓,罷榜事。答曰,依啓。
府啓,趙存道定配之處,極一國之勝地,物情大駭,請改定配。盲人金應鼎,捉囚典獄之後,獄官私自引出,致令逃躱旣失,而跟捕請奉事,李性恒拿囚定罪。答曰,依啓。趙存道等,已爲定配,不允。
院啓,前佐郞鄭大容,以微賤之人,諂事仁弘·爾瞻,殺大君廢大妃,追罪金悌男等事,無不擔當,請遠竄。東部主簿尹保衡,諂附挺元,奴顔婢膝,請罷不敍。長湍府使李榏,爲政苛刻,賦役不均,請罷事。林垍事。答曰,依啓。李榏遞差,鄭大容中途付處,已往之罪,愈往愈深,非但人人危懼,實非美事,今後已往蕩滌之人,切勿追論,林垍事,不允。
庭鞫罪人金應鼎元情,郭宗魯·丁彦琢,刑問壓沙,鄭愛仁刑問。
有政。以韓明璉爲龜城府使,宋克訒爲蔚山府使,李言惕爲德源府使,金矱爲兵曹佐郞,金熹爲黃海道試官。
太白見於午地。竝出故判書朴鼎賢家日記所謄朝報
上在□□宮。停常參,只晝講。
傳曰,明日晝講。
禁府,李性恒拿囚。
傳于□□曰,韓泂·柳璜·具定·閔絅·宋熙業等,處子禁婚,其餘許婚。
以接待所言啓曰,依嚴萬例,以大臣一員,稱都提調事,傳曰,允。
右贊成李貴上疏。大槪,請往關西,以安國事,以李馨遠,稱以從事官,先遣毛都督,使之周旋事。
罪人丁彦琢·郭宗魯·鄭愛仁,刑問。
府啓,趙存道等,改定配事。備邊司昨者,楊州牧使柳舜翼,移差事。有司堂上不告於大臣,徑先構草,欲爲入啓,請推考,以存舊例。漢城府諉以故事,招集盲人,詰問處女之有無,頗失國家之體,請堂上郞廳推考,處女單子,牢諱不出,家長竝推考。高敞縣監趙絅,久不赴任,請遞事。幼學李長馨,鼓動逆論,首上追刑國舅之疏。有曰,先正悌男之罪,次正西宮之惡,進士李克揆,前別坐金瑞龍,幼學尹魯迭,上兇疏,請遠竄。答曰,依啓。漢城府招問盲人,出於不得已,士大夫若不牢諱,則豈有此擧乎,勿推可矣,疏儒前者已盡論罪,勿爲更煩。
院啓,鄭大容事,林垍事。答曰,不允。
罪人郭宗魯壓沙火刑,丁彦琢壓沙。竝出故判書朴鼎賢家日記所謄朝報
上在□□宮。停常參,只晝講。
傳曰,明日朝講。
慶尙左道京試官李邃,全羅左道京試官金榮祖,出去。
答李貴箚曰,卿爲國請往關西,至於再三,良用嘉悅焉,但卿不可離京遠往,不能允從矣,李馨遠事,依啓。
禁府,罪人郭宗魯·丁彦琢物故。啓。
□□以禮曹言啓曰,式年初試,仍前定日設行,增廣初試,則閏十月內擇日,正月內覆試宜當。傳曰,允。
院啓,林垍事。鄭大容事。典籍崔衢,爲人陰險,締結兇徒,臨海之獄,廢母之論,無不干預,請削版。定州牧使丁好恕,陞授義州,今已改差,通政加請改正。密陽府使李安直,諂事權倖,行已卑微,請罷職。答曰,不允。崔衢罷職,丁好恕依啓。
府啓,漢城府堂上郞廳推考事。李長孺·李克揆·金瑞龍事。李惕前爲白川時,捕金直哉孽女壻皇甫信,先自窮治取服,刑罰極酷,古今所未有,請削奪官爵,門外黜送。答曰,不允。李惕依啓。
庭鞫罪人柳慶宗,刑問二次,鄭愛仁加刑壓沙。
司業金長生上疏,陳弊上送事。
禁府,趙存道寧海,李淸黃澗,改定配。竝出故判書朴鼎賢家日記所謄朝報
上在□□宮。停常參,只朝講。
傳曰,明日朝講。
禁府,文希賢·李淑拿囚。
備邊司啓目,光州牧使柳舜翼,移授楊州牧使事。傳曰,依啓。
接伴使書目,冊使今年必無過江事,及督府發銀求太一萬石事。
答金長生疏曰,省疏具悉。深用嘉尙,條陳事當量處,爾須速爲上來,以副予望。
朝講時院啓,林垍事,鄭太容事,崔衢事,李安直事。答曰,不允。府啓,李長馨·金瑞龍·李克揆·尹魯等遠竄事。答曰,中途付處,前啓,漢城府官員事,停啓。
禁府,梁貴生,議大臣上裁,啓,傳曰,削職放送。
禁府,鄭愛仁物故。啓。
庭鞫罪人文希賢·李淑元情,柳慶宗加刑二次,文希賢·李淑,刑問二次。竝出故判書朴鼎賢家日記所謄朝報
上在□□宮。停常參,只朝講。
傳曰,明日晝講。
査官中路問安官李顯達,出去。
吏曹,毛都督問安官李顯英,黃海道京試官閔有慶。啓。
朝講時院啓,林垍事。答曰,依啓。鄭大容事,李安直事,崔衢事。答曰,不允。
府啓,李長孺等遠竄事。答曰,不允。
毛都督接伴使書目,都督十二日,還入椵島事。
庭鞫罪人柳慶宗·文希賢·李淑·李有林加刑,柳慶宗物故。啓。
禁府,朴安道·洪敬天拿囚。
有政,以柳舜翼爲楊州牧使,尹順之爲兵曹佐郞,李好信爲尙州牧使,李愼義爲光州牧使,李聖求爲漢學敎授,李沆爲長湍府使,朴弘美爲昌原府使,李馨遠爲司成,竝出故判書朴鼎賢家日記所謄朝報庭鞫罪人朴安道·洪敬天·愼得義·黃珩,刑問各一次,朴知述·鄭龍榮·玄極·崔弘誠等,拿囚。啓。
上在□□宮。停常參,只晝講。
傳曰,明日晝講。
忠淸道京試官李培元,黃海道京試官閔有慶,出去。
副元帥從事官,沈光世出去。
院啓,鄭大容遠竄事,崔衢削版事,同知全有亨,敢於登對時,張皇悖理之說,至請加爵於亂領,以爲援引同黨之地,其蔑法反常,愚弄朝廷之罪大矣,請罷職不敍。答曰,依啓。全有亨推考。
府啓,李長孺·李克揆·金瑞龍·尹魯等遠竄事。同知全有亨,再昨引見時,敢請全釋李有林,仍爲付職,使之誘告其黨,其慢蔑朝廷,不有邦憲之罪,大矣,請罷職不敍。答曰,依啓。全有亨推考。
庭鞫罪人李淑·黃珩·朴安道·愼得義·洪敬天加刑,李淑壓沙,柳·朴橏·安遇吉,刑問二次。
罪人李有林,當日行刑。啓。竝出故判書朴鼎賢家日記所謄朝報
上在□□宮。停常參,只晝講。
傳曰,明日晝講。
傳于□曰,推官及義州府尹柳斐引見。
毛都督問安使李顯英,出去。
慶尙道暗行御史書目,省峴察訪崔嶪,現捉贓物,朝廷處置事。
平安道暗行御史書目,三登縣令申儁,卜物被捉,遂安郡守沈閫,鷹連被捉,朝廷處置事。
院啓,全有亨事。答曰,不允。
府啓,臨海君珒之定配喬桐也。縣監李稷延,合時君之意,無其速死,百端困辱,雖永昌之於鄭沆,綾昌之於廷悅,無以加矣,請拿鞫定罪,全有亨事。答曰,依啓。全有亨,不允。
廷鞫罪人李淑·洪敬天·愼得義·柳·朴安道加刑,李廷綬物故。啓。
戶曹判書李曙,兵曹判書申景禛,吏曹參議崔鳴吉,上疏。大槪,崔弘誠所言,臣等不卽發言待罪事。答曰,勿待罪。竝出故判書朴鼎賢家日記所謄朝報
上在□□宮。停常參,只晝講。
傳曰,明日晝講。
禁府,崔弘誠放送。
査官迎慰使趙纘韓,出去。
罪人李淑物故。啓。
禁府,李長孺輸城,金瑞龍會寧,尹魯鏡城,李克揆鍾城,鄭大容富寧,定配。
庭鞫罪人安遇吉·朴橏·洪敬天·黃珩,刑問各二次,黃珩壓沙,安遇吉火刑,朴橏·洪敬天加刑。
吏曹遠接使金瑬啓。
府啓,全有亨事。前同知朴安道,五衛將玄極,富平府使朴知述,前判官愼得義,前引儀鄭龍榮,方繫逆獄,請削奪官爵。答曰,依啓。全有亨言雖悖理,以言受罪,似爲不可,勿煩可矣。
院啓,全有亨事,近來使命相繼,驛路騷屑,請王子大臣及二品以上勳臣外,受由人員,一切不爲給馬步從,亦令兵曹,更加裁損事。答曰,依啓。全有亨言雖悖理,以言受罪,似爲不可,勿煩可矣。
右贊成李貴,上疏。大槪,依上敎,軍務要覽,謄書以進,用人才不拘常規,請以韓俊謙,爲都體察使,俾鎭中外疑懼之心。且新進輕銳之人,主張浮議,浮議之權,重於太山,浮議一動,三公不敢較,六卿不敢抗,謀臣智士,不得措手足,而至於君臣之義,倫紀之重者,褒如充耳。伏願聖明,憐其志而察其事焉。答曰,省疏具悉。嘉卿爲國之忠,疏中所陳,當與卿議處,體予至意,須速出仕。
禁府,申光海拿囚。竝出故判書朴鼎賢家日記所謄朝報
上在□□宮。停常參·經筵。
傳曰,今日晝講勿爲,明日晝講爲之。
禁府,罪人劉應基·權惺,拿囚。
慶尙監司書目,持平張顯光,病重惶憫事。
院啓,全有亨,答曰,不允。
府啓,全有亨事。光海亂政以來,盡復已汰之員,國儲懸罄,實由於此,請令該曹,一依宣祖朝減省舊制,悉汰追復之官,答曰,依啓。全有亨事,不允。
禁府,南橃拿囚。啓。
罪人朴橏·黃珩·洪敬天·安遇吉,加刑各三次,黃珩·安遇吉壓沙,劉應基·權昱原情後,劉應基刑問二次,洪敬天物故啓,竝出故判書朴鼎賢家日記所騰朝報未時太白,見於巳地。出上同
上在□□宮。停常參,只晝講。
傳曰,明日晝講。
禁府,李汝恬拿囚,朴安道·安遇吉·黃珩·朴橏,物故啓。
忠淸監司書目,司果金長生,老病不能上去,辭職上疏,上送事。答曰,省疏,予甚缺然,勿以衰憊爲辭,須速上來,以副予望,疏中所陳,當留念焉。
甲子式年監試初試試官,一所兪伯曾·申敏一·金敬德,監試官許嵱,二所鄭弘溟·李俔·尹墀,監試官李惟一。
慶尙監司書目,仁同呈以掌令張顯光病重,上去不得事。
府啓,全有亨事,受由朝官往來乘舟之弊,爲江邊居民膏肓之瘼,京畿·江原·忠淸等道,往來使命及受由下鄕耆老病不能跨馬者外,一切禁斷事。答曰,依啓。全有亨,不允。
毛都督接伴使書目,詔使已到登州事。
院啓,全有亨事。正言姜碩基,以路逢李安直,奉諭書而行,不能致察,犯於不敢犯之地事,引嫌而退,奉諭書之人,不爲辟除,行路之間,不能致察,勢所然也,請出仕。答曰,依啓。但以無辟除之聲,不爲下馬,不察甚矣,全有亨,不允。
庭鞫罪人李汝恬元情後,劉應基·李汝恬·申光海,刑問各一次不服。竝出故判書朴鼎賢家日記所謄朝報
上在□□宮。停常參,只晝講。
傳曰,明日晝講。
庭鞫罪人劉應基·李汝恬,加刑二次,申光海物故。啓。
平安監司書目,永柔客舍上東軒,盡爲燒燼事。
晝講時,徐渻所啓,全有亨罷職不敍事。答曰,罷職。
府啓,全有亨事。答曰,罷職,竝出故判書朴鼎賢家日記所謄朝報傳于□□曰,夜對爲之。出上同
上在□□宮。停常參,只晝講。
傳曰,明日晝講。
禁府,奇秀發拿囚。啓。
府院啓,全有亨事,停啓。
庭鞫罪人奇秀發元情後,刑問二次,李汝恬·劉應基,加刑。
全羅道暗行御史書目,興德縣監李景福,景陽察訪李光泌,不法文書,朝廷處置事。竝出故判書朴鼎賢家日記所謄朝報
上在□□宮,停常參,只晝講。
傳曰,明日晝講。
庭鞫罪人劉應基·奇秀發,刑問二次,李汝恬物故。啓。
以戶曹公事,慶尙田稅,十月爲限,而立法不行,無以爲國,都事金奉祖,爲先拿鞫事,捧承傳。
慶尙監司書目,義興縣監李麟瑞,自如察訪李道吉,罷職事。
有政。以吳䎘爲獻納,金慶德爲正言,安應亨爲星州牧使,尹義立爲右尹,朴城爲遂安郡守,康復誠爲富平府使,李敬輿爲副校理,姜碩基爲修撰,蔡裕後爲禮曹佐郞,公州牧使任孝達,仍任。竝出故判書朴鼎賢家日記所謄朝報
上在□□宮。停常參,只晝講。
傳曰,明日晝講。
毛都督問安使,李馨遠出去。
罪人劉應基物故。啓。
以右贊成李貴三度呈辭,傳曰,卿以與國家同休戚之人,當此艱虞之日,呈告至三,予甚缺然,卿須勿辭,從速調理出仕,以副予望事,諭之。
忠淸兵使李莞,赴西軍領來。
江華府尹書目,光海累日素膳是乎喩,昨日爲始,有頭痛之證,勸進肉膳之意事。傳曰,遣內醫救病。
傳于□□曰,右贊成李貴命招。
平安管餉使書目,許廷式爲定州時,無置處官穀,多至三千六百九十餘石,令該曹處斷事。竝出故判書朴鼎賢家日記所謄朝報
上在□□宮。停常參,只晝講。
江原道暗行御史書目,安峽縣監李昌源,尤甚不治,朝廷處置事。
禁府,李克修靈巖,李克信洪原,李克健延日,李克儀昆陽,以有林緣坐,定配。啓。
右贊成李貴箚子。大槪,仁城君不論,三司治罪事。
庭鞫罪人奇秀發,刑問二次。竝出故判書朴鼎賢家日記所謄朝報
上在□□宮。停常參·經筵。
禁府,奇秀發物故。啓。
讀書堂揀擇,李敏求·趙翼·任叔英·吳䎘·李明漢·鄭百昌·金世濂·張維·李植·鄭弘溟。
毛都督接伴使書目,詔使時,無的奇事。
慶尙道暗行御史書目,義興縣監李麟瑞,多抄赴西人,每名受紬二疋除防,朝廷處置事。竝出故判書朴鼎賢家日記所謄朝報
上在□□宮。停常參·經筵。
大司諫□□啓曰,措辭缺請遞臣職。答曰,少無可避之嫌,如是紛擾,予未知三司之意也。仁城君當廢朝,見嫉於光海,甚於諸王子,其時若不參於收議,則性命必不得保全矣,不過劫於虐威而進參之,此豈其本心也哉,今後若有論此事者,則是欲添予過惡催亡者也。宜勿辭,退待物論。
禁府,崔煥·辛商賚·李景福·李光泌原情公事,刑推得情。啓依允,辛商賚·李景福,除刑推議處。又啓目,卞有憲·李大秀,刑問一次,趙光弼十一次,奇順格五次,李應麟六次,黃庭說三次,表仁男五次,金大吉·林禮龍六次,忍杖不服加刑。啓依允,表仁男·林禮龍,除刑分揀。又啓目,典獄奉事李性恒元情公事,刑推啓姑停,刑已爲出,置長旁與否,推問于交代官後,處置。
傳曰,明日晝講。
以永昌大君諺書行狀,傳于□□曰,觀此行狀,諡號議定事,言于禮曹。
傳于□□曰,李貴所陳之箚辭極駭,予甚怪焉,豈意此人,不知予心者哉。今後如或又呈如此疏箚,政院勿爲捧入。
有政。以李彦英爲掌令,李基祚爲正言,金時言爲校理,趙誠立爲典翰,鄭泗溟·宋英望·李宜話爲刑曹正郞,鄭光績爲右參贊,金德諴爲禮曹參議,李潤雨爲副修撰,李尙馪爲刑曹佐郞,尹民獻爲內贍正,睦敍欽爲軍資正,李景稷爲刑曹參議,李莯爲刑曹佐郞,李溟運爲工曹佐郞。竝出故判書朴鼎賢家日記所謄朝報郞廳任瑋校正。日記廳郞廳李基德書。
上在□□宮。停常參,只晝講。
傳曰,明日晝講。
禁府,林茳·南燦,拿囚。
全羅監司書目,羅州牧使南以恭,牒據兇疏人李之皓罪狀,朝廷處置事。
禁府,奇允獻,拿囚。
玉堂箚子。大槪,請大司諫□□未出仕。答曰,□□。竝出故判書朴鼎賢家日記所謄朝報
上在□□宮。停常參,只晝講。
傳曰,明日朝講。
傳于□□曰,濟州進士吳暹,科次三下,直赴殿試。
以延接都監言啓曰,詔使時儺禮事,議于大臣,則三公以爲,亂離之後,不廢儺禮,今若不設,或致怪訝,所係非輕,似難停止,惟當施措得宜,務從簡便,使之弊不及民,伏惟上裁。傳曰,依議。
罪人林茳·奇允獻元情後,刑問二次。竝出故判書朴鼎賢家日記所謄朝報
上在□□宮。停常參,只朝講。
傳曰,明日晝講。
禁府,沈閫·徐承朴,拿囚。
備邊司郞廳,以大臣意啓曰,近來都城之外,盜賊橫行,傳者俱言賊徒,着戰服持弓矢槍劍,其衆甚多云,非懸賞購捕甚難,以購募事,急掛榜,通衢尋縱,來告者,朝官則勿論,文武蔭官雜職參下者,陞六品,參上者陞堂上,堂上者閑良,則除相當實職,綿布二同,公私賤則免賤,綿布二同賜給之意,令該曹劃卽擧行,何如?啓依允。
禁府,朴成春拿囚,罪人林茳·奇允獻,刑問各一次。竝出故判書朴鼎賢家日記所謄朝報
上在□□宮。停常參,只晝講。
傳曰,明日晝講。
傳于□□曰,前後告變之人論賞事,已爲下敎,而何至今不爲擧行乎。
政院啓曰,初三日朝講,領相所啓,詔使接待,不可不正殿行之,仁政殿月廊移造事。上曰,所費不多,如是爲之無妨,李時發所啓,詔使雖不來,査官若來,則接待於仁政殿,尤爲便當,速爲定奪宜當事,無發落敢稟。傳曰,依啓。竝出故判書朴鼎賢家日記所謄朝報推鞫廳疏啓,柳公亮·玄極,中途付處,柳·朴知述,削職放逐田里,權昱·愼得義·鄭龍榮,放送,奇允獻·林茳,盲人金應鼎,減死定配。出上同
上在□□宮。停常參,只晝講。
傳曰,明日晝講。
傳曰,右贊成李貴,昔疾今必快愈,而不爲出仕,此無非予誠乏待薄之所致,予甚慙靦,勿以予前日之言介意,從速出仕,以副予至意事,諭之。
傳于□□曰,李時言放送,敍用,前後獄事,或捕賊或窺察之人,令査出輕重,照例論賞。
院啓,載寧郡守李景顔,前爲高陽,多行泛濫之事,巧作懲斂之目,請罷事。奇允獻·林茳等,出於賊口,比諸郭宗魯輩,尤有甚焉,請更爲嚴鞫,期於得情。答曰,獄事旣已完畢,勿爲煩論。李景顔遞差。
傳于□□曰,前後告變人,竝加資。
禁府,權昱·愼得義·鄭龍榮,放歸,奇允獻·林茳,盲人金應鼎,減死定配。啓。
昨日晝講時,□□所啓,持平任叔英,不意身死,平生志操,實是淸苦之士,其死可惜。上曰,非但淸苦,性甚戇直,以何病至於死耶。初喪棺槨,爲急速令備給,可矣。
有政。以李德洙爲持平,李時煥爲戶曹佐郞,李時言爲知事,柳應炯爲同知。竝出故判書朴鼎賢家日記所謄朝報
上在□□宮。停常參,只晝講。
傳曰,明日晝講。
都元帥從事官金起宗,出去。
答右贊成李貴辭職箚曰,卿有何狼狽之事,如是累辭不出乎,予意前後已諭之,體予至意,須速出仕。
傳于□□曰,前後獄事,推官以下,書啓。
入侍時,院啓,奇允獻·林茳事。答曰,不允。李景顔罷職事。答曰,依啓。
傳于□□曰,李貴命招引見。
禁府,柳公亮原州,玄極安峽定配。啓。
黃海監司辭職上疏。答曰,勿辭,察職事,回諭。竝出故判書朴鼎賢家日記所謄朝報
上在□□宮。停常參,只晝講。
傳曰,明日晝講。
以昨日內擲奸單子,傳曰,觀此摘奸單子,則典牲署之事,極爲驚駭。無非提調以下,不知祭享之爲重,視之尋常之所致,提調推考,主簿以下拿推。
全羅兵使書目,今此軍兵資裝軍器等,盡心措給,全州□□權泰一,長水縣監張遇漢,高山縣監李晫,施賞事。
傳于□□曰,十一日輪對爲之。
刑曹啓曰,洪采移他司,推考事,允下,何司移送乎?傳曰,移禁府。
禁府,沈閫原情,承服照律。啓勿爲照律。
又啓目,李應麟,刑問七次,卞有憲·李大秀八次,劉敬甲·崔渙·李光泌一次,趙光弼十二次,黃廷說四次,奇順格六次,不服加刑。啓依允。
禁府,洪采拿囚。啓。
府啓,林茳·奇允獻事。永昌大君,稚年殞折,何可以美諡號,追加於三尺之殤,況諺書之下,政院,有妨典禮。伏願將此事意,委曲稟達於慈殿,還收成命,令該曹勿爲擧行。答曰,永昌大君,年雖幼稚,旣已封君,賜諡何妨,勿爲煩論,奇·林事,不允。
昨日入侍時,金自點所啓,四大將及臣等軍官都數,以四百爲限矣,臣及沈器遠軍官,只以十人爲限,其餘皆將散去,甚爲可惜。上曰,如此氷合之時,軍官之數,多多益善,而但國用虛竭,給料爲難,元數四百,不可加裁,四大將中,推移分定,爾之軍官,以五十人爲限,分二番守直,而給料則以二十五人爲限,可也。
院啓,狀以述行,議諡以狀,此古者易名之制也。永昌大君,八歲幼稚,不可待之以成人之道,況以諺書而議諡,尤所未聞於前古,貽譏後世,非細事也。請還收成命,奇允獻等事。答曰,永昌大君,年雖幼稚,旣已封君,賜諡何妨,勿爲煩論,奇允獻等事,不允。竝出故判書朴鼎賢家日記所謄朝報
上在□□宮。停常參,只晝講。
傳曰,明日晝講。
都元帥從事官,李敏求出去。
傳于□□曰,政事,當日爲之。
禁府,柳重炯·李眞聃·尹琬拿囚。啓。
□□以忠勳府言啓曰,錄忠之擧,卽速擧行事,傳敎矣,新設勘忠之時,則自前大臣,爲先啓辭定奪元勳然後,與元勳別設都監擧行之意,敢啓。傳曰,知道。
府·院啓,永昌大君事,奇允獻事。答曰,大君雖稚年殞折,其英孝特異,豈可以年幼廢諡乎,勿爲更煩,奇允獻等事,不允。
有政。右承旨韓汝溭,今加嘉善,以李景仁爲禮曹佐郞,李志賤爲延曙察訪,孟世衡爲監察。
傳于□□曰,夜對爲之。
夜對入侍,上曰,特進官有不爲行公者,曾令皆爲隨行,而尙皆不出何歟。金自點啓曰,必因前日臺論,而有不安之心也。上曰,速爲行公事,令政院,分付。竝出故判書朴鼎賢家日記所謄朝報
上在□□宮。停常參,只晝講。
傳曰,明日晝講。
禁府,辛儁·李麟瑞,李稷,拿囚。
□□以兵曹言啓曰,科擧時代射現捉人趙瑗·尹夢吉,依軍律梟示事,捧承傳矣,行刑節目,非本曹所管,刑曹郞廳,眼同典獄署官員,來十三日,押到慕華館開場處,待標信梟示,何如?傳曰,允。
傳于□□曰,書堂被抄人中罷職人,竝敍用。
有政。以鄭曄爲大司諫,張維爲吏曹正郞,李敬輿爲吏曹佐郞,李聖求爲副應敎,李潤雨爲副校理,朴炡爲弘文博士,李昭漢爲弘文正字,宋時吉爲工曹佐郞,朴潡爲扶安縣監,李時言今加輔國,柳應炯加嘉善,告變賞加。傳曰,大司成,以前大司成鄭曄,兼任。竝出故判書朴鼎賢家日記所謄朝報
上在□□宮。停常參,只晝講。
傳曰,明日朝講。
右承旨韓汝溭上疏,捕賊賞加,心實愧恥,若撻于市,請鐫改事。答曰,此非可恥之事,卿宜勿辭。
府啓,奇允獻·林茳,顯出賊口者,旣已緊重,及其元情之際,亦有飾詐可疑之端,請更鞫,以正按獄之體。全羅兵使尹璛,以全州等官,赴西軍資裝軍物措給之故,偃然請賞,請罷職。答曰,賞善罰惡,王政之大者,尹璛其有何罪,璛之剛明如此,予甚嘉之,勿爲煩論,林茳等事,不允。
院啓,奇允獻等事。答曰,不允。
府院前啓,永昌大君事,停啓。
禁府啓目,典獄奉事李性恒,盲人金應鼎引出,許還厥家,致令逃躱罪,杖一百徒三年,告身盡行追奪。啓依允。竝出故判書朴鼎賢家日記所謄朝報
上在□□宮。停常參,只朝講。
傳曰,今日輪對勿爲,明日晝講爲之。
傳于□□曰,領左相,戶曹判書,參判,刑判引見,右相入侍朝講。
朝講時,府啓,奇允獻等事。尹璛事。答曰,不允。院啓,奇允獻等事,答曰,不允。
以兵曹判書□□三度呈辭,傳曰,此非以病呈告之時,卿宜勿辭,須速出仕。
禁府,柳重炯·尹琬·李眞聃元情公事,辛儁公事,竝除刑推照律,又卞有憲·李大秀,刑問各九次,加刑。啓依允,卞有憲議處。
大司諫鄭曄上疏,政目一下,瞻聆駭異,本職兼帶遞改事。答曰,卿宜勿辭察職。竝出故判書朴鼎賢家日記所謄朝報
上在□□宮。停常參,只晝講。
江華府尹書目,光海病症及藥物劑入等事,詳在內醫李順元,書啓事。
査官接伴使書目,陳都亭已至石城島,數日內當到椵島,詔使査官出來事,可得的報事。
副元帥書目,承文正字金卨,從事官自望事。
明日甲子式年初試試官,一所李明漢·申敏一·辛啓榮,二所李植·崔來吉,李惟達,館試洪瑞鳳·睦敍欽·崔葕,武科一所朴鼎賢·柳永謹·李久澄·辛成己,二所李德泂·李尙伋·韓蓍英,金熹。
府啓,奇允獻等事。尹璛罷職事。各司侵虐新來者,一切嚴飭,摘發罷職事。答曰,依啓。尹璛別無罪過,勿爲煩論,奇允獻等事,不允。
院啓,林茳等事。答曰,不允。
竝出故判書朴鼎賢家日記所謄朝報
上在□□宮。停常參·經筵。
傳曰,明日晝講。
大司諫鄭曄上疏。大槪,本職兼帶遞改事。答曰,卿雖以兼帶,爲未安,然師儒之任,非人人可堪之職,卿其勿辭,宜體予意,兼察。
禁府,金奉祖拿囚。啓。
刑曹,趙瑗·尹夢吉,慕華官梟示事。
府啓,奇允獻等事。尹璛事。答曰,勸奬之路,不可杜塞,璛之褒啓,少無驕蹇之狀,勿煩可矣,奇允獻等事,不允。
院啓,奇允獻等事。答曰,大臣推官,旣已議定,勿爲堅執,可矣。
議政府翰林取才,金光炫綱目,略,吳希道宋鑑,粗。竝出故判書朴鼎賢家日記所謄朝報
上在□□宮。停常參,只晝講。
傳曰,明日晝講。
刑曹,明火賊人金福·梁生,朴生·守男·朴信,西小門外梟示。啓。
禁府,李性恒,平澤縣定配。啓。
又啓目,柳重炯·尹晥·李眞聃,照律,判付內,罷職放送。
府啓,奇允獻等事。尹璛事。答曰,不允。
院啓,奇允獻等事。答曰,不允。
竝出故判書朴鼎賢家日記所謄朝報
上在□□宮。停常參,只晝講。
禮曹佐郞李景仁,卒文城君夫人發引護喪檢飭事,江華府出去。
咸鏡道暗行御史書目,乶下僉使韓天斗,不法文書上送事。
平安道管餉使書目,金敬龍稱名人,持人蔘八十斤,直入椵島疤人張恩處潛商,依法處置事。
政院啓曰,十四日晝講時,韓汝溭所啓,遠方儒生,多聚館學,雖不聚人,製述給分,以代武射事,無發落,取稟。傳曰,依啓。
府啓,奇允獻等事。尹璛事。答曰,不允。尹璛推考。
京畿監司書目,內奴作隊,久不擧行,差使員趙國賓,罷黜事。
院啓,奇允獻等事。三水郡守柳思淵,以藏獲,納賂於權勢家,得除本邑,尙以漏網,請罷職。答曰,遞差,奇允獻等事,不允。
有政。以洪瑞鳳爲承旨,鄭基廣爲司藝。竝出故判書朴鼎賢家日記所謄朝報
上在□□宮。停常參·經筵。
傳曰,李元翼·鄭昌衍·尹昉·申欽,各鞍具馬一疋,李廷龜熟馬一疋,金瑬·徐渻·吳允謙·趙存性,加資,洪瑞鳳·沈器遠·黃敬中,鄭廣敬·睦敍欽·尹順之·崔葕·韓仁及,全湜,熟馬一疋,鄭光績·尹煌·金時言,李命俊·睦大欽·羅萬甲·沈器遠·李惟馨·柳俊·金迪·李邦憲·林瑞·兒馬一疋,尹復元·韓必久·李必成·金永纘·柳時英·尹昌遠,陞敍。
禁府,辛儁事,上裁。啓削奪官爵,邊遠定配。金奉祖元情刑推。啓除刑推照律。李麟瑞事,上裁,啓削奪官爵,中途定配。李稷元情,刑推得情。啓依允。
入侍時,金自點所啓,閱武後,儒生闕內製述事。上曰,製述瑞葱臺下爲之。
傳于□□曰,文城君夫人喪柩入來時,致祭可矣。
院啓,柳思淵事,奇允獻等事。仁城君珙,當戊午收議廢母后也,至以賊徒兇疏,爲君父忠誠,安宗社大計,語極無理,請削奪官爵。
府啓,奇允獻等事,仁城君珙,以王子,擔當廢母收議,辭極悖惡,有不忍言,請削奪官爵。答府院曰,不允。仁城君隨參之事,實非本情,故決不可論之意,便已下敎,爾等,不體予意,非情之事,追論於八九月之後,未知其意之所在也,更勿爲已甚之論。前啓,尹璛事,停啓。竝出故判書朴鼎賢家日記所謄朝報
上在□□宮。停常參·經筵。
傳曰,明日晝講。
大司憲鄭光績箚子。大槪,一綱十條事。答曰,陳列十條,無非愛君之忠,救弊之策,予甚嘉悅,當銘念焉。
院啓,仁城君事,奇允獻等事,柳思淵事。答曰,已喩勿煩,柳思淵罷職。
府啓,奇允獻等事,仁城君事。答曰,不允。
刑曹,賊人承男·唜卜,西小門外梟示。啓。
□□以兵曹言啓曰,義州別將李俶命·洪珬,百般謀避,圖捧書札,請邊遠充軍事。傳曰,依啓。
又以兵曹言啓曰,所謂切親,一則同知李春元,一則五寸叔母鄭應星妻,洪珬則捧李時白簡,抵于金慶徵事。
傳于□□曰,李春元等,蔑法循私,此豈今日士大夫所爲之事,誠極痛駭。限解氷前,竝充軍於義州,以懲其罪事,言于該曹。
備忘記,宣惠廳,國之大事創始之時,適値大無,仍爲設行便否,自今冬設廳,明春爲始,行號牌便否,我國兵政無形,每以不敎之卒,徵發赴西,或云當分兵農,或云給保敎鍊,未得長策,令二品以上獻議。竝出故判書朴鼎賢家日記所謄朝報
上在□□宮。停常參,只晝講。
上在□□宮。
上在□□宮。
上在□□宮。
上在□□宮。
兵曹啓曰,近來日氣極寒,上番侍衛軍士及入番軍士,必有凍傷之患,令衛將所,爲先題給空石,而其中尤甚薄衣軍士,則使本曹郞廳摘奸後,亦令該曹,依前例急急造給襦衣之意,敢啓。傳曰,允。
又啓曰,分遣郞廳摘奸,則上番軍士中,尤甚薄衣者五十名,別單以啓,依前例令該司,襦衣急速造給,何如?傳曰,允。已上兵曹謄錄
上在□□宮。
上在□□宮。
上在□□宮。
上在□□宮。
上在□□宮。
上在□□宮。
上在□□宮。
上在□□宮。郞廳任瑋校正。日記廳郞廳李基德書。
上在□□宮。
上在□□宮。
上在□□宮。
上在昌慶宮。
上在昌慶宮。
上在昌慶宮。
上在昌慶宮。
兵曹啓曰,上番騎·步兵,分八番立番,乃是流來規例,而頃因軍士及價布不足,合作六番,番次頻數,軍情頗苦。今年六月朔爲始,依舊例還作八番事,啓下移文各道後,各道小名成冊上送,非止一再,而全羅道及慶尙左道,迄不上送,每番番名,憑考無據,事係軍情,而稽緩如此,極爲未便。全羅道兵使,慶尙左道兵使,從重推考,番名成冊,依他道例,急急上送,何如?傳曰,允。
又啓曰,軍兵犒饋之需,自前戶曹專掌,非本曹所與知也。在曩時,雖或有令本曹,補不足之時,此特其時,適有老殘出身,還納資裝木,故推移措用,豈可每爲規例,使本曹責辦乎,本曹價布,黃海道,則專委赴西,各道亦以西戍,太半不納,逐月例給之處,亦不得一一上下,況前頭詔使時,諸處修理之役,極爲浩大,而遺儲乏少,其償役之價,方患不得支用,軍兵犒饋之木,決無可辦之勢。請令戶曹,依常規,預爲措備,以犒事,更捧承傳,何如?傳曰,允。已上兵曹謄錄
夜五更沈霧。燼餘
上在昌慶宮。
自昧爽,至辰時,沈霧,午時未時,日暈兩珥。暈上有冠色,內赤外靑,申時,日暈兩珥。已上燼餘
上在昌慶宮。
上在昌慶宮。
上在昌慶宮。
上在昌慶宮。
上在昌慶宮。
上在昌慶宮。
上在昌慶宮。
辰時巳時,日暈。午時地動,自坤方,向艮方而止。燼餘
上在昌慶宮。
上在昌慶宮。
上在昌慶宮。
上在昌慶宮。
上在昌慶宮。
上在昌慶宮。
上在昌慶宮。
上在昌慶宮。
辰時巳時,日暈。午時,日暈兩珥。
上在□□宮。
上在昌慶宮。
上在昌慶宮。
上在昌慶宮。
太白,見於未地。燼餘
上在昌慶宮。
申時,日有兩珥。燼餘
上在昌慶宮。
巳時,太白,見於巳地。燼餘郞廳任瑋校正。日記廳郞廳李基德書。
上在昌慶宮。
辰時,日暈。未時,日暈兩珥。燼餘
上在昌慶宮。
未時申時,日暈。燼餘
上在昌慶宮。
上在昌慶宮。
上在昌慶宮。
上在昌慶宮。
巳時,太白,見於未地。燼餘
上在昌慶宮。停常參,有晝講。
巳時,太白,見於未地,未時,日有交暈,兩珥,暈上有帶,暈下履色,皆內赤外靑,白虹貫日,申時日暈兩珥。
李弘胄啓曰,臣以司瞻寺提調,今日褒貶坐起,進去下直,傳曰,知道。
權盡己啓曰,宗室試藝試官徐渻,以內醫院提調,今日臘藥合劑事進去,改落點之意,敢啓。傳曰,知道。
洪□□啓曰,都承旨李弘胄,司瞻寺褒貶進去,左承旨金□□,呈辭,小臣試藝試官進去,左副承旨沈□□,晝講入侍廳中,只有右副承旨趙□□,吏批,以下缺傳曰,兼進。
行大司諫鄭曄啓曰,臣以無似,身兼重責,從他笑罵,罪戾日積,而七字缺及於臣身,臣心愧懼,物議云何,數行缺請命先罷臣職,以警他人。答曰,勿辭。
持平金元亮啓曰,臣本草萊庸陋,才無寸長,學乏章句,空疎戇愚,癃廢亦甚,而濫荷天寵,屢忝非分,內懷慙慚懼,泯默隨行,而不意玆者,風憲重任,謬加臣身,聞命震,置身無所,控辭數行缺請命遞斥臣職,答曰,勿辭。
掌令全湜來啓曰,柳汝恒,柳汝恪之見棄於人類,久矣,二行缺甚至於縱酒挾娼於公廳,衆目五字缺唾罵,至今未已,決不可齒列衣冠,請命削去仕版。兩西人物刷還之法,非徒載在金石之典,都元帥張晩,受命下去之時,刷還一事,啓達榻前蒙允,一年將盡,而爲有司者,掩置不擧,未聞一人刷還本土,紀綱之不振,私請之盛行,二行缺還收已下之命,永寢諺書之敎,以明祖宗家法,以爲貽厥之謨。答曰,先朝以御乘馬賜給之時,頗多頃日之事,亦何傷乎,勿煩,已上燼餘
晝講時,參贊官權盡己啓曰,頃見李尙伋處,毛都督府票文,則俟船路之通,相見云云,而尙伋旣已還朝,督府聞之,則想不必要見,下送與否,何以爲之?上曰,旣已上來,不必更送。又啓曰,缺船路雖未通行,而正朝已迫,缺送而問安官,何以爲之?上曰,或以小舠通行云,送之九行缺又啓曰,鳳山·載寧等地,宣廟朝差屯田判官,下送築堰,仍以朴忠侃,爲載寧郡守,使畢其役,以補軍餉矣,初屬軍資監,癸巳年,移屬訓鍊都監,其後賜給永昌大君,自是宮奴下去,貽弊多端,民頗苦之,而不至於甚矣。廢朝時,轉給金尙宮,故鄭夢弼·朴應男輩下去,作爲逋逃主避役之人,缺其麗千百,擄掠閭閻間,無所不至,而守令缺禁矣,數三年前,朴應男已下缺又所啓,弘文館書冊,係是進講,自前凡外處,不敢出入矣。今日以宗親試藝,缺入啓,本館書冊取用事,啓下,本館當缺啓,而事勢臨迫,姑不免出給,而恐爲後例,自今凡大小科擧,考講時,勿給事,捧承傳施行,竝無發落,取稟。傳曰,不允。書冊事,依啓。
吏批,判書吳允謙,參判崔鳴吉進,參議鄭蘊未上來。已下缺以上燼餘
上在昌慶宮。
日出時赤氣如柱,立於日上,闊數尺,長十餘丈,良久乃減。
掌令全湜啓曰,臣於平日,未嘗言人不善及叨言地,聞柳汝恒等言狼藉,不敢終默,再昨席上,隨聞發言,相議以啓矣,竊聽昨日筵臣所啓,與外間一種物議,大相遼遠,似非一人事,言官論事,少有未盡,便謂失實,臣何敢自守,六字缺乎?請命罷斥臣職。已下缺
行大司諫鄭曄啓曰,臣竝冒重責,久妨賢路,中心愧懼,缺呈告頻煩,不但爲疾病之在身也。給由過例之恩,及於無狀之身,臣之踧踖,實與鄭百昌無異,何敢以筵臣之不擧臣名,偃然自安,處置同僚乎?請命罷斥臣職,答曰,勿辭。
同副啓曰,大諫鄭曄,再啓煩瀆,退待勿論矣,傳曰,知道。
政院啓曰,臣等,伏想九字缺警,不覺瞿然驚駭也。日乃五字缺虹者,沴氣之尤也。夫以至陰之氣,而交貫太陽之精者,前史罕聞,而頃年疊出屢現若微,今果何如也。吁可懼已,當此側身修行,嚴恭寅畏之日,不敢知何政之闕失,何事之錯,謫見于上者,如此其兇且慘歟。古人曰,災必有召,變不虛生,目今軍務雖勅,而禦敵無策,貢賦雖減,而民生日困,言路雖闢,而聽受或靳,才俊二行缺未知此何等憂虞,何等爻象也。此不待察影,而其形灼可見矣,所賴天心仁愛,四字缺其所以憂勤惕慮,恐懼祗慄,應天以實,不以文具,使上天之嚴譴,倐然收於潛祈默禳之地者,將不在於殿下之一心乎。伏願殿下,更加實地用工,以實德施諸事,以實惠推於民,民心旣□天怒可息,天災可弭,轉移之機,四字缺臣等,職忝近密,目擊缺憂國之忱,惶恐敢啓。傳曰,四字缺天災至此,恐懼自責,罔知攸濟,啓辭當體念焉。
左副,以兵曹言啓曰,二字缺督時,扈駕左右大將,當初備邊司,以戶曹判書李曙,平城君申景禛,啓下矣,備局諸堂上及兩將之意,咸以爲御營,不可無中營,申景禛統率訓鍊都監軍兵三千,爲中營,李曙率領京畿長湍等兵二千餘名,爲左營,李景立率領水原兵二千,缺扈衛,不至虧疏,亦不失行四字缺制,李景立右營大將啓下,缺惶恐敢啓。傳曰,依啓。已上燼餘
上在昌慶宮。經筵無事。
夜一更,月暈,色內赤外靑,暈上有白氣,如半暈狀,良久乃減,二更三更月暈。
下直,康津縣監邊彦璜,群山萬戶李,仇寧萬戶金忠立。
右副啓曰,昨日戶曹粘連公事,其中二字,乃齋戒日所忌之語,而臣以代房,矇然不察,致勤下敎,惶恐待罪。傳曰,勿待罪,今後察爲。
大司憲鄭光績啓曰,言官缺所聞糾正,例也。臣聞柳汝恒等往來,缺多有人言,而頃日席上,論議重發,與臣所聞,大槪相同,故同參以啓,而今聞筵臣所陳,與臣等所論,大相牴牾,臣何敢自以爲是,而靦然仍冒,請命遞臣職。答曰,勿辭。
右副啓曰,大司憲鄭光績,再啓煩瀆,退待物論矣。傳曰,知道。
右副啓曰,大司憲鄭光績以下避嫌,掌令李瀷,持平金坽,在外未上來,不得已監察茶時矣。傳曰,知道。
司諫朴炡啓曰,措辭缺請持平金元適,掌令全湜遞差,大司憲鄭光績,獻納鄭百昌,大司諫鄭曄,竝命出仕。答曰,依啓。全湜罷職。
左副,以吏曹言啓曰,今日齋戒,而臺諫有闕,政事何以爲之?敢稟。傳曰,過齋戒後,爲之。
左副啓曰,臺諫出去留門,請出開門標信。傳曰,知道。已上燼餘
上在昌慶宮。
上在昌慶宮。有晝□。
夜自一更,至三更,月暈。
下直,光陽縣監□□浚,南原府使申浚。
□令啓曰,明日常參·經筵,敢稟。傳曰,只□講。
都令啓曰,臣今日尙衣院褒貶,進去下直。傳曰,知道。
傳于都令曰,今日晝講停。
傳于都令曰,今日公主吉禮時,二品以上,缺去事,言于各司。
左副,以戶曹言啓曰,奉常祭享中脯,自大同廳,給價得生牛,送于本寺作脯,用下之意,已爲捧承傳矣,祭享所用之物,不可無一定之規,取考前□,條脯用下之規,則中脯一箇,代以條脯二箇進排,而條脯長廣過大,故一牛之肉,可合作脯者不多,弊有甚於中脯,用下之時,□脯體樣,比前差減宜當,而不小祭三字缺事,該曹不敢自擅,令禮曹定式之意,敢啓。傳曰,依啓。已上燼餘時,上御崇文殿,親講大學衍義,自湯誥曰上帝,止天命之性也。鄭經世啓曰,臣衰耗,目不看字於燭前侍講,上令小宦賜燭,經世曰,五行缺以體而言則性,以用而言則道,性與道,一也。自然不可易矣,父當慈子當孝,自然之性也。自成湯始□中之語,成湯非聖乎,湯之功至密,而優於王矣,盈天地之間矣爲器無形不見者,爲理,理與形,一而已。論語視思明等上九字,缺九字理也。人稟天地之至善,善則五行缺上曰,君仁臣忠,孰難孰易,經世曰,固無輕重,然人君所任至難,人臣當修其身,體念君道,始知爲君之難,則君道盡矣,昨日伏見傳旨,極爲感幸,臣等卽欲上箚,而齋戒未果,日昨欲箚之,而伏見敎旨,四字缺溢於言表,毋忽此心,則上天雖高,四字缺故景公,善言而災消,以下缺上曰,非人擇之不精耳。經世曰,侍從之臣,以補外爲貶書,故該曹以爲嫌,而不擬矣,上曰,此非公心也。我有公心,人雖有如此,計何缺頃見通津儒疏,則洪義績,缺如此,豈不能善爲也。五行缺臣先王朝,再入夜對,極溫矣,且與經筵似異,所坐方席遠矣,上曰,然,後當近之矣,如有所□,勿諱盡言,鄭經世曰,如有所言,雖勿下敎,當陳之,嚴惺曰,疏箚中,多有可用之言,以例下敎,不爲用,欲抄出,令大臣缺矣。上曰,指誰耶。經世曰,鄭曄疏,李曙別稟之言,極矣。已下缺以上燼餘
上在昌慶宮。
上在昌慶宮。
上在昌慶宮。
上在昌慶宮。
上在昌慶宮。
上在昌慶宮。
上在昌慶宮。
上在昌慶宮。
上在昌慶宮。
上在昌慶宮。
上在昌慶宮。
上在□□宮。
上在□□宮。
上在□□宮。
上在□□宮。
上在□□宮。
上在□□宮。
上在□□宮。
上在□□宮。郞廳任瑋校正。日記廳郞廳李基德書。
