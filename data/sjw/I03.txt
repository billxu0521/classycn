上在昌德宮。停常參·經筵。
上詣孝成殿。入齋室後,內閣·政院·玉堂·藥房口傳問安。答曰,知道。禫祭還入齋室後,大殿·大王大妃殿·王大妃殿,內閣·政院·玉堂奉慰單子問安。答曰,知道。藥房口傳問安。答曰,知道。百官奉慰單子問安。答曰,知道。還內後,內閣·政院·玉堂·藥房口傳問安。答曰,知道。上詣孝成殿。入齋室後,內閣·政院·玉堂·藥房口傳問安。答曰,知道。望殿禮後,內閣·政院·玉堂·藥房口傳問安。答曰,知道。酌獻禮還入齋室後,內閣·政院·玉堂奉慰單子問安。答曰,知道。藥房口傳問安。答曰,知道。百官奉慰單子問安。答曰,知道。還內後,內閣·政院·玉堂·藥房口傳問安。答曰,知道。上詣孝和殿,入齋室後,內閣·政院·玉堂·藥房口傳問安。答曰,知道。酌獻禮還入齋室後,內閣·政院·玉堂奉慰單子問安。答曰,知道。藥房口傳問安。答曰,知道。百官奉慰單子問安。答曰,知道。還內後,內閣·政院·玉堂·藥房口傳問安。答曰,知道。
備忘記,公州營將趙邦植下直,長弓一張,長箭一部,筒兒一箇賜給。
傳于趙庭和曰,侍衛軍兵毛具,從便爲之。
傳于朴宗吉曰,奉朝賀南公轍內外,領府事李相璜,判府事沈象奎,令該曹,歲饌外食物衣資加送,仍令存問以來。故領議政金致仁妻李氏,依昨年例擧行。
安光直啓曰,明日傳香,禮房承旨當爲齋宿,而右承旨趙秉憲,纔已須資出去矣,卽爲牌招,何如?傳曰,允。
以右承旨趙秉憲牌不進罷職傳旨,傳于趙庭和曰,只推。
傳于安光直曰,發遣吏郞,諸執事淸齋與否,摘奸以來。
朴宗吉,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,太廟歲首展謁日,一體展謁於永禧殿,而酌獻禮當次之年,則歲首展謁,只行於太廟事,定式矣。今年,卽永禧殿酌獻禮年次,今番太廟展謁時,永禧殿展謁之禮,依前例不爲磨鍊之意,敢啓。傳曰,知道。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
趙庭和,以都摠府言啓曰,今日入直內三廳武兼禁軍及軍兵等,當爲中日習射技放,而正朝相値,不得設行之意,敢啓。傳曰,知道。
趙庭和,以兵曹言啓曰,今正月初五日,仁政門百官朝參日次,而告動駕祭齋戒相値,在前如此之時,多有退行之例。當月內十一日,國忌·齋戒相値,二十一日·二十五日,皆是應行之日,以何日定行乎?敢稟。傳曰,停。
朴宗吉,以漢城府言啓曰,濟州三邑丙申年民數,今始上來,依例入錄之意,敢啓。傳曰,知道。
勸農綸音。王若曰,嗚呼,恭惟我先大王,一念民天,造次靡懈,恤恤乎稼穡之艱難,光御三十四年之間,休氣充塞,天和徯應,太史有年之書,屢書而不一書,此皆今日方伯·守令之所當躬覩而攢仰者也。藐予沖人,嗣承艱大之業,三霜奄畢,孺慕冞新,其所以欽承前寧人遺志,仰體昔日懷保之至仁盛德,尤在於勤民而重農。夫農者,天下之大本,而穀者,民之司命也。農不殖則民不穀,民不穀則國無以爲國。是以神農親耕,禹·稷躬稼,文王卽康功田功,古昔先王所以汲汲焉惟是之爲先務。農之爲務,最於不失其時,仰候中星,旁察五運,水功之蓄洩,土宜之燥沃,農器之便利,無不備具。莫或愆失,然後始可望於萬億及秭如京如坁,斯爲農夫之慶,亦惟邦家之上瑞也。其在字牧之任者,孰敢不戒飭省事,抑末敦本,宣揚今日敷告之至意也?況今關北·關東,洊歉相仍,流離顚連,近止之憂,迫在呼吸,兩南之綿農,又此大無,哀彼無衣無食如鶉如鵠者,何賴而爲生?凡係停蠲賙賑之方,仰藉如天之慈德,春煦海涵,咸育於太和陶匀之中。雖其頷顑凍寒,切於肌膚,必有以仰感德意,回咷爲笑,轉苦爲樂,保抱携持,各安其堵,各趨其業。今玆靑陽載回,駿發在邇,農夫克敏,田畯至喜,受福降康,同我泰平,自今伊始,如執左符。嗚呼,咨爾有司之臣,殫竭乃心,罔敢或逸,勸課濟恤之策,苟有利於農而裕於民者,各盡其力,俾我八方民庶,共沐春臺之化,永無蔀屋之愁。非獨予一人之幸,實惟宗社生靈之福,咸須諦悉,庸副至意。原任待敎臣金正喜製進。
丁酉正月初一日子時,上詣孝成殿。禫祭親行入侍時,行都承旨安光直,左承旨朴宗吉,右承旨趙秉憲,左副承旨趙庭和,右副承旨李淵祥,同副承旨李同淳,假注書沈敦永·曺錫雨,記事官鄭㝡朝·李墩,提學趙寅永,檢校直提學徐憙淳,直提學朴永元,檢校直閣李公翼,檢校待敎金學性·金洙根以次侍立。時至,通禮跪啓外辦。上具翼善冠·淺淡圓領袍·烏〈犀〉帶·黑皮靴,出幄次。贊禮導上,入就版位,贊禮啓請俯伏哭,上俯伏哭,在位者皆俯伏哭。贊禮啓請止哭,上止哭。引儀唱鞠躬四拜興平身,上行四拜禮訖。贊禮導上,權就齋殿易服,仍還出,諸臣皆易服。時至,通禮啓請行禮,上改具翼善冠·黑圓領袍·烏犀帶·黑皮靴出。贊禮導上,入就版位,贊禮啓請俯伏哭,上俯伏哭,在位者皆俯伏哭。少頃,贊禮啓請止哭,上止哭。引儀唱鞠躬四拜興平身,上行四拜禮訖。贊禮導上,詣尊所東向立。光直酌鬰鬯,宗吉以瓚受鬰鬯。上仍詣靈座前北向立。贊禮啓請跪,上跪。秉憲奉香盒,庭和奉香爐以進。贊禮啓請三上香,上三上香。秉憲等,還奠爐盒于案上。宗吉以瓚跪進,贊禮啓請執瓚灌地,上執瓚灌地訖。以瓚授宗吉,宗吉持以授之大祝,大祝,置於尊所。秉憲以幣篚跪進。贊禮啓請執幣獻幣,上執幣,以幣授宗吉,宗吉奠于靈座前。贊禮啓請俯伏興平身,上俯伏興平身。贊禮導上出戶降復位,行初獻禮。贊禮導上詣尊所東向立,宗吉酌醴齊,秉憲以爵受酒。上仍詣靈座前北向立。贊禮啓請跪,上跪。宗吉以爵跪進。贊禮啓請執爵獻爵,上執爵以授宗吉,宗吉奠于靈座前。贊禮啓請俯伏興少退,上俯伏興少退跪。大祝東向跪,讀祝文訖。贊禮導上出戶降復位。行亞終獻禮如儀訖。贊禮啓請俯伏哭,上俯伏哭,在位者皆俯伏哭。少頃,贊禮啓請止哭,上止哭。引儀唱鞠躬四拜興平身,上行四拜禮訖。贊禮導上詣望燎位,執禮曰可燎,大祝奉祝幣燎於坎。贊禮啓禮畢。導上還齋殿,改具翼善冠·衮龍袍·玉帶·黑皮靴,出幄次,由宣政門,出延英門,入協陽門。光直啓請解嚴,入宣化門還內。諸臣以次退出。
丁酉正月初一日辰時,上詣孝成殿。酌獻禮親行入侍時,行都承旨安光直,左承旨朴宗吉,右承旨趙秉憲,左副承旨趙庭和,右副承旨李淵祥,同副承旨李同淳,假注書沈敦永·曺錫雨,記事官鄭㝡朝·李墩,提學趙寅永,檢校直提學徐憙淳,直提學朴永元,檢校直閣李公翼,檢校待敎趙斗淳·金學性·金洙根以次侍立。時至,通禮跪啓外辦。上具遠遊冠·絳紗袍·玉帶·黑皮靴,乘輿出宣化門,仍由協陽門,入延英門,至降輿所。通禮啓請降輿,上降輿,由宣政東夾門,入齋殿。通禮啓請行禮,上改具冕服·玉帶·赤舃。光直進圭,上執圭。贊禮前導詣板位。引儀唱鞠躬四拜興平身,上搢圭,仍行四拜〈禮〉訖。贊禮前導,仍詣尊所,光直酌酒,宗吉以爵受酒。贊禮導上,入詣神位。光直奉香,宗吉奉爐以進。贊禮啓請三上香,上三上香。光直還奠爐盒于案上。贊禮啓請執盞獻盞以進,光直以爵跪進,上執爵授宗吉,奠于神座前。上俯伏興少退跪。大祝弘文館應敎金洙根,跪讀祝文訖。贊禮啓請降復位,上執圭降復位。引儀唱鞠躬四拜興平身,上仍行四拜禮訖。贊禮導上詣望燎位,執禮曰可燎,燎訖。引儀唱禮畢。贊禮前導,還就齋殿。少頃,上改具遠遊冠·絳紗袍·玉帶·黑皮靴,命入外辦。上由齋殿門外,出東夾門乘輿,仍由延英門·協陽門,入宣化門還內。諸臣以次退出。
丁酉正月初一日午時,上詣孝和殿。酌獻禮親行入侍時,行都承旨安光直,左承旨朴宗吉,右承旨趙秉憲,左副承旨趙庭和,右副承旨李淵祥,同副承旨李同淳,假注書沈敦永,記事官鄭㝡朝·李墩,提學趙寅永,檢校直提學徐憙淳,直提學朴永元,檢校直閣李公翼,檢校待敎趙斗淳·金學性·金洙根以次侍立。時至,通禮跪啓外辦。上具遠遊冠·絳紗袍·玉帶·黑皮靴,乘輿出貮極門,仍由銅龍門·景化門,至齋殿門外,降輿入齋殿。少頃,望殿禮時至,通禮跪啓外辦。上出齋殿門詣板位,行四拜禮訖。通禮導上,陞詣殿內奉審後,贊禮導上,權就齋殿。秉憲啓請易服,仍還出,諸臣皆易服。問安勿爲之事。出榻敎時至,通禮啓請行禮。上改具冕服·玉帶·赤舃。光直進圭,上執圭。贊禮前導詣板位,引儀唱鞠躬四拜興平身,上搢圭,仍行四拜禮訖。贊禮前導,仍詣尊所,光直酌酒,宗吉以爵受酒。贊禮導上入詣神位,光直奉香,宗吉奉爐以進。贊禮啓請三上香,上三上香。光直還奠爐盒于案上。贊禮啓請執盞獻盞以進,光直以爵跪進,上執爵授宗吉,奠于神座前。上俯伏興少退跪。大祝弘文館校理徐憲淳,跪讀祝文訖。贊禮啓請降復位,上執圭降復位。引儀唱鞠躬四拜興平身,上仍行四拜禮訖。贊禮導上詣望燎位,執禮曰可燎,燎訖。引儀唱禮畢。贊禮前導,還就齋殿。少頃,上改具遠遊冠·絳紗袍·玉帶·黑皮靴,命入外辦。上由齋殿門,出景化門乘輿。領府事李相璜進前曰,今日卽月正元日也。兩殿酌獻禮成,聖慕冞新,勞動旣多,聖體,若何?上曰,一樣矣。仍由銅龍門·建陽門,入貮極門,命出標信解嚴,還內。諸臣以次退出。
上在昌德宮。停常參·經筵。
禫祭翌日,大殿·大王大妃殿·王大妃殿,內閣·政院·玉堂·朝廷二品以上·六曹堂上口傳問安。答曰,知道。
藥房都提調朴宗薰,副提調安光直啓曰,節屆春元,禫事奄過,伏惟聖慕冞新,徹宵將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
李淵祥啓曰,行大司憲金鏴,執義林基洙呈辭,掌令二員,持平二員未差,監察茶時之意,敢啓。傳曰,知道。
傳于李同淳曰,傳香承旨,馳詣社稷,奉審摘奸以來。
傳于朴宗吉曰,孝和殿告動駕祭,親行磨鍊。
傳于趙庭和曰,初七日動駕時,先後廂大將,以禁將·摠使爲之,留陣,以禁衛·御營中軍代行,軍兵,以當初磨鍊爲之。
朴宗吉啓曰,時原任大臣有稟達事,率禮堂來詣請對矣。傳曰,入侍。領敦寧·時原任閣臣,同爲入侍。
賓廳,以承傳色,口傳入稟。大王大妃殿,答曰,卿等退去,更待下敎。
傳于朴宗吉曰,都承旨·右承旨許遞,前望單子入之。
承旨前望單子入之,李憲瑋·徐箕淳落點。
朴宗吉啓曰,吏曹郞廳來言,應資老人加資下批政事,取稟。傳曰,當日爲之。
朴宗吉,以吏曹言啓曰,吏曹佐郞任希兢,以其身病,呈狀乞遞,依例改差,何如?傳曰,允。
又以吏批言啓曰,侍從臣父年七十,每於歲首,抄啓加資事,載在法典矣。侍從臣父年七十人,別單書入之意,敢啓。傳曰,知道。
又以吏批言啓曰,朝官年八十,士庶年九十,每於歲首,抄啓加資,而平安道平壤居前掌令趙迪相,來訴本曹內,矣身父僉知趙鵬漸,今年當以朝官年八十加資,而去年臘月都政,始除實職,本道狀啓,見漏於抄啓中云。故相考政案,則昨年侍從臣父加資時,以七十九歲懸錄,今年果是準八十的實,且此等事,勿請該道査聞,直爲擧行,旣有定式。趙鵬漸加資,依例今日政下批之意,敢啓。傳曰,知道。
有政。吏批,行判書徐耕輔進,參判金炳朝,參議洪鍾遠病,右承旨朴宗吉進。以朴宗薰爲實錄摠裁官,沈宜升·李時在爲掌令,韓啓源·金應均爲持平,李正履爲獻納,洪在喆爲應敎,朴宗薰爲訓鍊都監都提調,金逌根爲司僕提調。宣陵直長沈能學,司饔直長李鳳來相換。書題單梁允載,上護軍李錫圭今加輔國,前同知沈弘之今加嘉義。前兵使白海鎭,前僉知李光漢·金載琬·朴宗學·趙鵬漸,前五衛將李鍾正,以上今加嘉善。前掌令安邁權,前正言金若水,前判官徐有永·趙學殷,前縣監金鋎,以上今加通政,朝官年八十,依定式加資。
趙庭和,以兵曹言啓曰,宣傳官權灝,病難供職,呈狀乞遞。新除授乾原權管劉煥駿老母,今年爲七十五歲。黃拓坡權管胡敬寬老父,今年爲八十歲,俱以法不當遠離赴任,呈狀乞遞,竝改差,何如?傳曰,允。
又以兵批言啓曰,上護軍李錫奎,自吏曹送西矣。資級係是輔國,當爲知中樞下批,而時無見窠,依例作闕下批之意,敢啓。傳曰,知道。
兵批,判書金蘭淳進,參判尹尙圭,參議趙奎昇病,參知白東奎入直,右副承旨李淵祥進。啓曰,南兵使今當差出,而擬望之人乏少,他道兵使竝擬,何如?傳曰,允。以李儒常·李熙庚·沈昌奎爲宣傳官,李宗白爲五衛將,張寅植爲訓鍊僉正,許棨爲南兵使,李栻爲慶尙左兵使,朴敏悳爲上土僉使,金德宗爲溫萬戶,金沂有爲明月萬戶,乾原權管單李晩謙,黃拓坡權管單康漢道,赴戰嶺別將單申友哲,中嶺別將單愼聖勤,知事單李錫奎,同知單朴履恒。護軍尹義儉·白海鎭·李光漢·金載琬·朴宗學·李鍾正·趙鵬漸。副護軍南錫圭·權灝·金翰喆·安邁權·金若水·徐有永·趙學殷·金鋎。副司直吉顯範·金漢益·李珽·安允中·李是鍊。副司果李魯確,以上竝單付。
朴宗吉,以吏批言啓曰,慈山府使鄭鴻慶,以侍從臣父年七十,今已加資下批矣。守令之年七十遞職,法例卽然,慈山府使鄭鴻慶,依例改差,何如?傳曰,允。
吏批,再政。以金洙根爲司僕正,朴在皞爲吏曹佐郞,李彦淳爲慈山府使。兵曹參判尹尙圭年七十,今加嘉義,侍從臣前承旨尹正鎭父,慈山府使鄭鴻慶年七十,今加嘉善。侍從臣前校理鄭德和父,前牧使李羲斗年七十,今加通政。侍從臣前承旨李鼎在父,加資事承傳。
兵批,再政。以趙學殷爲僉知,南錫禹爲宣傳官,同知單劉文光,護軍鄭鴻慶,副護軍李羲斗,以上竝單付。
假注書曺錫雨書啓。臣於本月初一日辰時量,敬奉聖敎,馳往明陵蜂峴,巡審摘奸是白乎則,石築堅緻,樹木鬰密是白乎旀。峴上結幕處守直之節,亦皆着實擧行是白如乎,日已暮矣,仍宿齋所是白遣。今日曉頭,仍詣昭顯墓看審是白乎則,植木叢茂,各處守護,竝皆無頉之意,敢啓。傳曰,知道。
朴宗吉,以內醫院都提調意啓曰,提調金鏴,今日問安,不爲仕進,卽爲牌招,何如?傳曰,允。
又以禮曹言啓曰,孝和殿告動駕祭,親行磨鍊事,命下矣。散致齋之節,當爲磨鍊,而以同日孝成殿告動駕祭齋戒,前已啓下〈矣〉,孝和殿告動駕祭齋戒,不爲磨鍊之意,敢啓。傳曰,知道。
又以禮曹言啓曰,孝和殿攝行告動駕祭吉時,今正月初六日辰時,神輦奉詣宗廟吉時,同日丁時,前已推擇啓下,而今有親行磨鍊之命矣。原啓下告動駕祭吉時,與孝成殿告動駕祭吉時相値,故令日官,更爲推擇,則告動駕祭吉時,同日丁時爲吉。神輦奉詣宗廟吉時,同日未時爲吉云,以此時擧行,何如?傳曰,允。
丁酉正月初二日辰時,上御熙政堂。時原任大臣,率禮堂·領敦寧·時原任閣臣,同爲請對入侍時,左承旨朴宗吉,假注書沈敦永,記事官鄭㝡朝·李墩,奉朝賀南公轍,領中樞府事李相璜,判中樞府事沈象奎,右議政朴宗薰,領敦寧趙萬永,禮曹判書趙寅永,參判朴永元,參議李敦榮,原任提學鄭元容,檢校直提學徐憙淳,原任直閣徐俊輔·李景在,檢校直閣李公翼,原任待敎李憲瑋·金正喜·金英淳,檢校待敎趙斗淳·金學性·金洙根,以次進伏訖。上曰,史官分左右。公轍等曰,禫事奄過,哀廓益復如新,歲籥維新,百福漸臻,聖學日益高明,慈候日益康寧,群情伏不勝攢祝矣。近日勞動旣多,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。公轍等曰,連日悲廓,慈候別無大段所損乎?上曰,別無所損矣。宗薰曰,今日,卽歲元月正也。我殿下寶齡漸盛,舟梁大禮,當以時擧,天地合德,萬物資生始之功,日月儷明,二南啓福履之源。上供兩殿嘉悅之衷,下副八域慶祝之情,孰有大於此乎?玆敢相率仰請,奉承成命,然後該曹當次第擧行,故敢此仰達矣。上曰,仰稟東朝,可也。出擧條公轍等曰,大臣·禮堂,咸爲登筵,而舟梁大禮,當以時擧,吉期將定,臣等歡欣慶祝,莫大於此矣。宗薰曰,旣承下敎,則以此意仰稟東朝,可乎?上可之。上命史官就座,仍命諸臣退出。諸臣以次退出。
上在昌德宮。停常參·經筵。
備忘記,兔城僉使金聲應,安義僉使金湖溢下直,各長弓一張,長箭一部,片箭一部,筒兒一箇賜給。
傳于朴宗吉曰,傳香承旨,馳詣宗廟·永寧殿,奉審摘奸以來。
傳于李淵祥曰,承旨房望,順房爲之,禮·兵換房。
大王大妃殿,傳于李淵祥曰,觀此兩南狀啓,扶安六名渰死,眞寶等邑民家失火,若是之多,窮冬失所之狀,人命爛渰〈之〉死,極爲驚惻。原恤典外,優加顧助,無一民栖遑之弊,使之奠接,爛渰死人,如有生前身還布,一竝蕩減事,分付道臣。
李憲瑋,以弘文館言啓曰,上番校理臣鄭,下番修撰臣姜時永,俱以祔廟祭祭官,今日議政府肄儀時,晝仕出去之意,敢啓。傳曰,知道。
又以吏曹言啓曰,今此景宗大王,祧遷于永寧殿後,安神祭獻官,前承旨安光直塡差,而時無職名,令該曹口傳付軍職,何如?傳曰,允。
又以禮曹言啓曰,今正月初九日辰時,大王大妃殿·王大妃殿,定尊號百官上箋時,都監及本曹堂上,陪箋詣闕事,依前例磨鍊啓下,而冊寶內入,在於同日午時,都監都提調以下及本曹堂上,亦當陪進矣。事旣相値,勢難如例,箋文陪進,則令都監郞廳擧行,何如?傳曰,允。
李淵祥,以都摠府言啓曰,今初六日祔太廟祇送時,初七日動駕時,侍衛·寶劍·守宮,當爲備員,而都摠管朴晦壽,副摠管洪學淵差祭。具信喜,以摠戎中軍留陣進。李鼎會,以禁衛中軍留陣進。李景在內閣進,無以備員,令政院稟旨變通,仍令該曹,以在京無故人,口傳差出,待下批,牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管鄭元容,副摠管李嘉愚·李鼎臣·李光正·沈日永落點。
兵曹口傳政事,護軍單安光直。
上在昌德宮。停常參·經筵。
藥房都提調朴宗薰,副提調李憲瑋啓曰,歲律載新,景籙滋至,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
李同淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,委曲僉使李養默,水口萬戶車鳳鎭下直,各長弓一張,長箭一部,片箭一部,筒兒一箇賜給。
李憲瑋啓曰,左承旨徐箕淳,右承旨朴宗吉,今日不爲仕進,竝卽牌招,何如?傳曰,允。
傳于趙庭和曰,左承旨許遞,前望單子入之。
承旨前望單子入之,尹秉烈落點。
李同淳,以都摠府言啓曰,今初六日祔太廟祇送時,初七日動駕時,侍衛·寶劍·守宮,當爲備員,而都摠管鄭元容,祔廟都監堂上進,副摠管李光正·李嘉愚,俱有實故。沈日永,以禁軍別將,陣上進,無以備員。令政院稟旨變通,仍令該曹,以在京無故人,口傳差出,待下批,牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管金履載,副摠管李羲準·金陽淳·洪羲瑾落點。
以左承旨徐箕淳,右承旨朴宗吉牌不進罷職傳旨,傳于趙庭和曰,只推。
大司諫南履懋,執義林基洙,司諫李垿,掌令李時在,持平韓啓源,校理鄭,正言李源庚·洪永圭,修撰姜時永等啓曰,噫嘻痛矣,書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯綮,專在於彼固曰四條,外托義理之說,而內售沮戲之計,陽爲承順之態,而陰懷惎間之謀。語脈所歸,手脚莫掩,言之體栗,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退,斷自淵衷之意,而書九乃敢杜撰聖旨,動搖大計。凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學。顧今拔本塞源之方,亶在乎先正書九之罪,而鬼誅已加,王章莫伸,輿情之憤鬰,何時可洩,世道之憂虞,何日可弭?請書九,亟施追奪官爵之典。噫嘻痛矣,洪奭周之罪,可勝言哉?賦性本自陰慝,行己無非詭譎,薄恃文藝而盜〈竊〉虛譽,傳襲凶論而作爲家計,欺誣一世之聰明,濫握三年之樞要。朝家之委寄,何如,國事之艱虞,何如,而罔念拂拭之洪造,專事沽衒之悖習,賣國市恩,看作能事,護援濟黨,未忘宿處,至於力主登對之擧,而其一生包蓄,綻露無餘矣。今番逆獄,卽窮天亘宙之千萬古所未有之大變也。倭館投書,捏造凶訛,鞫庭亂招,倡肆謊譫,前後煽惑,專出稱亂,則爲今日北面者,孰不骨顫膽掉,而惟彼奭周,以何心腸,視爲陷人之奇貨,敢售樂禍之潛圖。蒼黃求對,無異急書之告變,傅會請覈,有若賊駴之眞伏,其所設心,吁亦憯矣。謂其事之當覈,則是實其言也,謂其言之是實,則是袒其誣也。借彦·膺輩凶言,必欲戕毒而後已者,顧其計,雖出於疑亂,究其心,同歸於譸張,是可忍也,孰不可忍也?及夫慈敎之屢勤,出於得其實而處之,則直陳無隱,反有何顧憚,而俄之爛漫酬酢者,今曰不聞僚相禁堂,前所閱盡文案者,忽若不省爲何樣事端。當初脅持於外者,末乃面慢於前,於敵以下,尙不可爲,人臣事君,乃敢如此,蓋其讎視義理,根於夙生腸肚。我先王三十年秉執,卽建不悖俟不惑之天經地義,而諡冊摹畫之文,全闕揄揚之辭,其情跡之莫掩,分義之無嚴,此已爲斷案。而丁丑春凶錄構禍之計,手分現化,復露於今日,心術之憸祕,可謂愈往而愈怖,其在折亂萌靖世道之義,決不可一向容貸。請削黜罪人洪奭周,爲先加施中道付處之典。三司合啓,洪奭周事中,請字下削黜罪人洪奭周,爲先加施中道付處之典,改措語。答三司曰,不允。
大司諫南履懋,執義林基洙,司諫李垿,掌令李時在,持平韓啓源,正言李源庚·洪永圭等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬰而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯。卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律例,大有異焉,不可援用尙魯追施之律。請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至憯罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連。量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典。追奪之律,雖幸蒙允,孥戮之請,尙此靳兪。至以自有受敎爲批,臣等誠不勝抑塞悲憤之至。殿下試思之,前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之。烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖。必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連。若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手口臠食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物。好惡所到,忠逆立判,利勢所在,逋逃咸萃,附己者,謂之向國,而奬拔汲引,如恐不及,異己者,謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讎國之計。一番逆變起,而罔不根柢於渠。一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶而染成者渠也,龜·祿之絶慝而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜柱·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態。至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆〈祿〉之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二,二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計?而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地。以是而脅持君父,以是而威喝朝野,魯賢之逆變,由是而醞釀,達淳之邪說,由是而源委。候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡。入告出語,變幻無常,左闔右押,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於正宗大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也。則論其罪犯,有浮於龜·祿·敬·觀,而敬賊已施之律,尙貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝。雖幸天討略行,王章少伸,尙何足夬洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生。幸西賊之有警則刀割十七字分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,搢紳家火具之潛埋,刀割九字指卯日而擧事爲期云者,莫非做作妖言煽動人心之計,而刀割八字十三日至凶之說,與鍾一,一而二,二而一。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一·振采,則謂以可用,薦振采於鍾一,則稱有神術。逆賊光友,本以鄕曲賊孽,托爲凶徒死士,父事振采,兄事友文。刀割九字欲輸軍糧,則轉到南陽,凡爲郡凶之指使,率皆挺身而樂赴。刀割十一字將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕。鍾·振諸賊,雖已伏法,盤覈猶有未盡,情節尙多未究,治逆之法,豈容如是?噫,彼永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激。請永喆,更爲設鞫嚴問,期於得情,夬正典刑。噫嘻痛矣,亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今。攘臂弩眼,罔非戾氣,柱腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴爲賊爲逆之狀,此誠神人之所共憤,王法之所不貸。凶如肇賊,逆如肇賊,而使之假息海島,共戴一天,已不可曰世有三網,國有三尺。況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子,亟施散配之典。噫嘻,宜學,以卑微之流,賦憯慝之性,行己則巧佞而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利。敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口。卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻痛矣,亂臣賊子之凶國禍家,從古何限,而豈有如李鶴秀之至奸絶悖者哉?渠本梟獍成性,虺螫化身,百惡竝萃,萬妖俱備,能事則戕人害物之天生宵小,伎倆則樂禍饕勢之世濟元惡,狡黠狠愎,自是家庭之傳襲,狐朋狗黨,看作淵藪之陰祕。蓋其世守龜·祿之悖論,爲賊邊立幟,凶圖逆節所由來者久矣。特以門戶之爀舃,資歷之華膴,始也聖念,未嘗不暇借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭,則於是乎疑懼之心,飜成怨懟,壞亂之計,專出藉賣。甚至於欺君罔上,貪天爲功,干犯則莫重莫嚴之地也,排布則至凶至憯之謀也。幸賴聖鑑孔昭,莫售惎搆,尙此王章未伸,倖逭收司,則渠乃偃處郊坰,出沒城闉,譸張訛訕,疑亂煽惑。齪齪之徒,蠅營蝨附,憯慝之狀,天地之所不容,叵測之情,國人皆曰可殺,執跡而誅心,沿流而溯源,則根柢於凶徒,偎儡於醜類,是可忍也,孰不可忍也?苟究巨憝,渠實爲首,國有三尺,萬剮猶輕。輿論愈久而愈激,義理由是而漸晦,如此敗倫斁理蔑義圖亂之君讎國賊,決不可晷刻容貸於覆載之間。請放逐鄕里罪人李鶴秀,設鞫得情,夬正典刑。噫嘻痛矣,時煥之罪,可勝誅哉?渠以蟣蝨之微,素具梟獍之腸,不念聖朝陶甄之恩,積有平日怨懟之心,投呈凶疏,闖逞悖習,驟看外面,則雖似時弊之條陳,細究指意,則罔非禍心之包藏。手脚自露,肺肝如見,而至於上款一二句語,是豈爲人臣子,所敢萌諸心而發諸口者乎?肆犯莫嚴之地,自干不敬之誅,民彝斁矣,臣分蔑矣。太陽中天,鬼魅莫逃其狀,關石在府,亂賊當服常憲,乃於盤覈之未竟,有此島置之徑勘,以若蔑倫之類,至擬傅輕之律,刑政之失,莫甚於此。雖仰慈聖涵容之德,出於好生,其奈國人沸鬰之情,皆曰可殺?況渠罪犯之關係莫重,供招之自成斷案,已是淵鑑之所盡燭,則尤不可一刻容貸於覆載之間。請楸子島安置罪人時煥,更令王府,嚴鞫得情,夬正典刑。答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
大王大妃殿,傳于趙庭和曰,向來前左相請對之擧,何爲而發耶?或逆徒之譸張誑惑,眞有可覈之端緖云耶?或鞫招體重,知其謔謊而不得不然耶?又惑如言者之言耶?實爲言不說去,窮究不得,擧措之顚倒,實非平日所倚毗之望,由此當夜下敎,謂以四百年所無之例也。都憲疏,雖謂之自取,可矣,合啓初發卽允,亦有以也。然臺閣之論人稱停,然後可以厭然人心,鎭靖世道,而合啓中諸條臚列,果稱停乎否乎?以文字罪人,本非美事,丁丑一款,尤非許多年已論之案耶?諡冊文中,有欠闕未盡處,則何不言於其時,今始言之乎?如此風習,大關後弊,合啓初發三司,竝施罷職之典。大官削黜,亦非輕勘,加律之請,亟停勿煩。
趙庭和,以內醫院都提調意啓曰,提調金鏴,今日問安,不爲仕進,卽爲牌招,何如?傳曰,允。
又以祔廟都監都提調意啓曰,今此祔廟時,孝成殿·孝和殿移用諸具,皆於當日移設,則不無窘速之慮。就其中神座·交倚·座子·倚子·滿頂骨·平床·覆巾·褥席等,明日令都監郞廳,前期受出,陪進宗廟之意,敢啓。傳曰,知道。
李同淳,以宣惠廳言啓曰,昨年各道災摠,至爲八萬二千餘結之多,在前如此之時,有外方減分之例矣。今年京畿·三南·關東營邑需八分一,各樣價四分一,海西營邑需各樣價八分一,減分磨鍊,何如?傳曰,允。
又以兵曹言啓曰,今正月初七日,宗廟·永寧殿春享大祭時,守門當爲塡差,而本曹郞廳·都摠府郞廳·五衛將,除入直,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,今正月初六日,純宗大王神輦,翼宗大王神輦,詣宗廟時,道路左右雜人紛還之弊,不可不嚴禁。屛門把守將卒,令禁御兩營定送,禁雜人,何如?傳曰,允。
又以備邊司言啓曰,時屆新元,春務向殷,設賑諸道,民事尤棘,此際曠官,一日可悶。新除授守令,不日辭朝,刻期赴任。受由上京守令,亦令催促下送,差使員上來守令,使之竣事後,卽日還官,何如?傳曰,允。
又以備邊司言啓曰,豐川府使趙秉玖,在任身死矣。返柩時擔軍,依法典題給之意,分付所經各道,何如?傳曰,允。
又以司僕寺一二提調意啓曰,兼內乘柳相鼎,丙申十二月二十五日都目政,移拜遂安郡守矣。其代,令該曹口傳差出,何如?傳曰,允。
又以訓鍊都監言啓曰,本局別將李濟和,身病甚重,勢難察任,改差,何如?傳曰,允。
掌令沈宜升疏曰,伏以臣姿性鈍滯,學識鹵莽,直空疎無似之一賤品耳。僥倖一第,已是分外,而三司淸顯,次第兜攬,前後踐歷,有踰涯分,居寵若驚,視榮爲懼,惟以陳力奔奏,爲一分報效之道矣。廼者掌憲除旨,忽下於千萬夢想之外,臣誠惝惶震惕,莫省所以自措也。臣之不合是職,自知甚明。大抵臺閣之爲任,不輕而重,上自衮職闕遺,下至官司箴規,無所不係,苟非淸謹高亮,養慷慨敢言之氣,公直謇正,負縱橫適用之才,則莫宜居之。自古名碩,每膺此命,猶懷逡巡,如臣庸陋,最居人下,何足備數於是任也哉?況臣於合啓中句語,有私義之不可聯參者,從前如臣情地,例以爲嫌,輒蒙體諒之恩,臣於此職,亦何可晏然而已乎?玆敢不避猥越,冒瀆崇嚴。伏乞聖慈,俯賜鑑諒,亟遞臣職,以安私分焉。臣旣不以見職自居,而事在目下,憂憤轉激,不得不疾聲仰籲,惟聖明更垂察焉。噫,今番逆獄,卽窮天地亘萬古所未有之大變怪也。譸張煽惑,已成蚓結之勢,綢繆醞釀,將致鴟張之變,而何幸賊情先露,王章夬伸,凶謀逆節,綻破無餘,妖腰亂領,次第就戮,庶可以少洩神人之憤。第其夷館投書,專出於死中求生之計,鞫庭亂招,卽不過几上肆毒之凶,則其腸肚相連,前後一串,明若觀火。何嘗一毫疑似,而噫,彼洪奭周,抑獨何心,力主請覈,半夜叩閽,形跡之劻勷,已無可論,心術之陰險,到此莫掩。而欲實狂譫之說,顯有樂禍之意,不避蒼黃之擧,有若急書之告,究厥設心,吁可怖矣。況其平日行己,詭譎不正,背馳義理,看作家計,至於諡冊撰進,全闕揄揚,三司臚陳,寔出輿憤,而門外削黜,猶屬薄勘。臣謂門黜罪人洪奭周,加施中途付處之典,斷不可已也。伏乞聖明,仰稟東朝,亟降處分,以洩公憤,以靖世道焉。臣無任云云。省疏具悉。已諭於諸臺之批,勿煩。所請依施。
持平金應均疏曰,伏以臣眇然一新進耳。通籍纔周二歲,歷官不過數階,量才揣分,初何嘗近似於淸峻之選,而不意柏府除旨,忽下於千萬夢想之外,臣且惶且感,誠不知措躬之所也。噫,是職,卽古所稱風憲之任也。上而匡君德而糾官邪,下而振國網而勵民俗,其官雖卑,其責甚重,決非如臣蒙騃,所可承當者也。且況合辭句語中,有礙私義者,輒許引避,卽我聖朝忠厚之風,故臣之諸族,或入臺地,相繼蒙遞,便成已例,今臣處義,宜無異同,恩命之下,承膺無路,玆敢冒陳衷懇。伏乞聖慈,亟許遞免,以安私分焉。臣旣不以見職自處,而目見大論之方張,有不敢泯默而止者。噫嘻,今番逆變,卽窮天地載籍以來所未聞者也。始以欺人穿窬之類,終懷射天犯闕之謀,其徒將繁而指擬極兇,其計至淺而設施愈憯,甚至於投書夷館,構釁異國,而天下之變,眞無所不有矣。若其鞫庭亂招前後不道之說,彦·膺兩賊一串貫來,詬天罵日,尙且無憚,陷人逞毒,何所不至?要之机上之肉,漸生獄老之奸,狂譫妄囈,胡亂閃忽,以延晷刻之命耳。爲獄官者,惟當明折憯慝,以破其凶誣,亟正典刑,不容其假息而已。噫,彼洪奭周之力倡求對者,未必恇怯而然,則顯有樂禍之意也。況其平日心跡,莫掩於背馳大義,伊夜擧措,自歸於面謾至尊,則不忠不敬,孰大於是?聲討出於公議,分疏應亦無說,而所擬律名,只止門黜,臣未敢知,以其大官之故,臺啓勘斷,自有次第而然耶?負犯如彼其至重,譴罰若是其太輕,則其可曰王章伸而輿憤洩也哉?臣謂門黜罪人洪奭周,加施中途付處之典,斷不可已也。臣無任云云。省疏具悉。已諭於諸臺之批,勿煩。所請依施。
上在昌德宮。停常參·經筵。
李淵祥啓曰,行大司憲金鏴,掌令李時在,持平韓啓源呈辭,執義·掌令一員,持平一員未差,監察茶時之意,敢啓。傳曰,知道。
李憲瑋啓曰,右副承旨李淵祥,今日不爲仕進,卽爲牌招,何如?傳曰,允。
朴宗吉啓曰,備邊司郞廳來言,今日賓廳日次,而孝成殿·孝和殿告動駕祭親祭齋戒相値,不得來會云矣,敢啓。傳曰,知道。
以右副承旨李淵祥牌不進罷職傳旨,傳于李同淳曰,只推。
李憲瑋啓曰,今日齋宿承旨,當爲備員,而右副承旨李淵祥,旣有只推之命,更爲牌招,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,大司諫李元八,司諫朴鳴和,正言趙然春·沈宜升,執義趙得林,掌令宋尙玉,持平鄭煥義落點。
傳于朴宗吉曰,明日出宮門路,以協陽門爲之。
傳于朴宗吉曰,明日出宮門路,以貮極門爲之。
傳于李憲瑋曰,發遣吏郞,諸執事淸齋與否,摘奸以來。
兵曹口傳政事,以徐相五爲兼內乘。
兵曹口傳政事,副司果單金應均。
趙庭和,以成均館行大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成洪羲錫,直講李元會,俱爲差祭,典籍朴龍九,以差備官進去,時無入直之員,以他郞官,姑爲代直,何如?傳曰,允。
朴宗吉,以備邊司言啓曰,膺賊之闌入倭館,投書誣謊,計則出於逃命,罪亦關於隣邦,今雖取款正法,懸首館門,其在重約信,敦交好之義,不可無一番布曉之擧。別書契,令槐院措辭撰出,禮單物種,雖無已例,今番則事面稍異,亦令該曹,參量磨鍊,下送萊府,傳給館守,以爲轉送馬州之地,何如?傳曰,允。
應敎洪在喆,副應敎尹致定,校理徐憲淳·鄭,副校理曺雲承,修撰李繪九·姜時永,副修撰李殷相聯名箚曰,伏以臣等,伏見慈敎下者,有削黜罪人洪奭周合啓初發三司罷職之命矣。情跡之間,日月高照,處分之際,霜露兼行,臣等,相與聚首,欽仰萬萬,而繼又爲之憂歎也。夫臺閣之地,設或有傳聞之差爽,論斷之過激者,朝家每賜扶植詡借,未或以罪罰遽加之者,特以言路開閉,大關治忽故耳。今此合啓中兩款語,若謂於目下事,不相干涉,則臣等,未敢知裏面段落之如何,而若謂以初無其實則未也。當此群情如沸,大論方張之時,遣辭措語,無怪其如是臚列,而威怒忽降,嚴譴隨之。臣等固知我慈聖此敎,只出於優假大官之盛意,而獨不念讜言直論,緣此而阻塞,臺體士氣,緣此而消沮乎?憂愛之悃,自不能已,玆敢相率聯籲。伏乞殿下,仰稟慈聖,亟許反汗,仍允加律之請,以伸輿議焉。取進止。答曰,省箚具悉。東朝處分,至爲嚴正,爾等,何爲紛紜乎?前左相事,不允。
大司憲金鏴,掌令李時在,持平韓啓源,獻納李正履聯名箚曰,伏以臣等,伏見慈敎下者,以削黜罪人洪奭周合啓措辭之未能稱停,至有首發三司罷職之命,臣等相顧愕然,繼之以憂歎也。臣等伏念臺閣者,言議之所出也,言議者,義理之所係也,言議不張,義理不明,國之爲國,未可知也。是以任此職者,寧激而毋渝,寧峻而毋緩,而朝家所以待之者,亦必優容翕受,不示訑訑,雖其言或有不槪,未嘗遽加以威怒,輕施以罪罰者,良有以也。今此合啓中兩款語,或在年旣久遠,或涉文字摘發,殆若與目下聲討,不相干涉,故至有此處分也。然而夷考其實,初非全然差爽,如風聞浪傳,而又非直出於構勒訐揚者,人所共知,無待更辨。況彼負犯,關係至重,手脚畢露,情跡莫掩,則臚列之際,歷擧溯論,有何可責可罪,而摧沮挫抑,若是其嚴截耶?本事與近日事,姑捨勿論,臣等,竊以謂自此以往,媕婀之風益長,回護之習漸成,世道人心,莫可挽捄。玆豈不貽累於我慈聖殿下金秤玉尺,無所適莫?雨露霜雪,各有折衷,故只欲就事論事,罪當其罪而已,不欲以他事,遷就於此事耳。第其事段雖或有異,脈絡未始不同,而過中之敎,不可以不收也,大同之論,不可以不循也,玆敢相率聯籲。伏願殿下,仰稟東朝,亟賜反汗,仍從加律之請,以重公議,以光聖化,千萬幸甚。取進止。答曰,省箚具悉。卿等,不見俄者堂箚之批乎?已諭,勿煩。
上在昌德宮。停常參·經筵。
上詣孝成殿。入齋室後,內閣·政院·玉堂·藥房口傳問安。答曰,知道。仍詣敦化門,入幕次後,內閣·政院·玉堂·藥房口傳問安。答曰,知道。神輦祗送後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
上詣孝和殿。告動駕祭親行後,內閣·政院單子問安。答曰,知道。藥房口傳問安。答曰,知道。朝廷二品以上·六曹堂上單子問安。答曰,知道。仍詣弘化門,入幕次後,內閣·政院·藥房口傳問安。答曰,知道。神輦祗送後,內閣·政院·藥房口傳問安。答曰,知道。還內後,內閣·政院·藥房口傳問安。答曰,知道。
傳于趙庭和曰,禮房承旨,馳詣宗廟·永寧殿,奉審摘奸以來。
傳于朴宗吉曰,侍衛軍兵毛具,從便爲之。
李憲瑋啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,左承旨進去。
又啓曰,應敎洪在喆,副應敎尹致定,校理鄭·徐憲淳,副校理曺雲承,修撰李繪九·姜時永,副修撰李殷相差祭,副校理一員,副修撰一員未差,玉堂上下番俱空,事甚未安。未差之代,政官牌招,開政差出,待下批,牌招入直,何如?傳曰,前望單子入之。
玉堂前望單子入之,副校理趙得林,副修撰朴來萬落點。
李憲瑋啓曰,玉堂上下番俱空,事甚未安。新除授副校理趙得林,副修撰朴來萬,竝卽牌招入直,何如?傳曰,允。
傳于朴宗吉曰,明日出宮內門路,以協陽門爲之。
李憲瑋,以祔廟都監都提調意啓曰,謹依禮曹草記批旨,冊寶,先爲奉安於欌中之意,敢啓。傳曰,知道。
又以祔廟都監都提調意啓曰,神轝詣宗廟,權安于南神門外幄次之意,敢啓。傳曰,知道。
又以祔廟都監都提調意啓曰,今日子時,祔廟禮成之意,敢啓。傳曰,知道。
又以吏曹言啓曰,因備邊司草記,時屆新元,春務向殷,設賑諸道,民事尤棘,此際曠官,一日可悶。新除守令,不日辭朝,刻期赴任,受由上京守令,亦令催促下送,差使員上來守令,使之竣事後,卽日還官事,允下矣。自臣曹催促,則未下直守令安東府使李㙽,順天府使鄭禮容,慈山府使李彦淳,寧越府使宋持養,平山府使鄭日復,金海府使沈能驥,長湍府使李顯䕫,咸從府使李熙鳳,河東府使高惠鎭,遂安郡守柳相鼎,文川郡守李敏實,水原判官金漢淳,歙谷縣令任序常,三登縣令趙然明,長淵縣監元永貞,泰川縣監李鳳純,慈仁縣監趙民植,任實縣監金東獻,龍宮縣監金學模,全義縣監李義延,定山縣監金亨淳,陰竹縣監吳泰雲,知禮縣監尹膺善,咸昌縣監趙基亨,鎭安縣監申在東,山淸縣監崔璜,牙山縣監鄭祉榮,漣川縣監李甲參,機張縣監李仁奎,柒原縣監鄭鳳賢,陰城縣監朴宗永,高敞縣監王啓疇,洪原縣監申命衍,旌義縣監安義錫,俱以爲初八日辭朝云。振威縣令朴長馣,以前任咸昌縣監,本道箋文陪來竣事後,十一日辭朝云。差使員上來守令龜城府使金鎰,鳳山郡守沈煥永,萬頃縣令元柬,恩津縣監吳顯甲,橫城縣監李信泳,十一日辭朝云。受由上京守令安州牧使徐有民,今日下去云。公州判官李聞榮,初七日下去云。成川府使李公翼,初十日下去云。溫陽郡守成憲曾,省掃事,受由下去於京畿抱川地云,故卽速還官之意,發關知委於該道道臣處。洪州牧使金鑅,方在就理中,龍岡縣令李謙在以爲,親病猝重,不得下去云。篤老親病,旣如是猝重,則有難强令還官,改差,何如?傳曰,允。
純宗大王廟庭,忠正公李時秀,文忠公金載瓚,文貞公金履喬,文忠公趙得永配享時宣讀敎書。王若曰,魯人時修閟宮,肇稱百代不祧之位,殷德可觀世廟,爰擧一體同祀之儀,祇增霜露之餘哀,益切風雲之遐想。領議政李時秀,篤一心而聿修賢範,歷三朝而幸際明時,舃芾巖廊,實有眞宰相風度,琮璜黼黻,無愧古內翰詞章。擔丕責而決廟謨,雖倉卒,審其幾也,靖世敎而定國是,而樹立卓難及焉。凡措處各得其宜,肆利澤亦有所及,惟邦家倚毗之眷,鼎鼐有年,若內外歷揚之勳,彝常攸紀。領議政金載瓚,早襲家庭之訓,素負台鼎之望,處廟堂而彈壓彌綸,顧其志也,欲致堯·舜,登筵席而謇諤贊襄,以其時則,屢値艱虞,在文章特其餘,臨大事不可奪也。惟孝友施于政,葆晩節尤爲卓然,所以三入中書,特荷屢朝殊遇。范老誦任重之語,進亦憂而退亦憂,周典敍敦宗之文,勤可祀而勞可祀。右議政金履喬,世臣喬木之裔,王朝柱石之材,屢百言章奏後先,欲贊寧考繼述之化,一副當義理剖析,無忝門庭遵守之規。斷斷兮無他,深山大澤,雖不見其運動,諄諄然自飭,依阿平衡,自可恃於顚危。濟以奎華之文,本之敦素之質,展布尙有未者,夫豈一善之可名?酬報在所當然,從知千世之在後。吏曹判書趙得永,席簪纓之華閥,藉韋布之英聲,精神風采之有威有儀,以世道擔夯自任,言儀氣節之不奪不撓,爲大義明張致辭。勤學曰文,盡節曰忠,可驗節惠之典,秉銓之任,按藩之職,作爲需用之基,猗一節凜若秋霜,嗟幾載投在炎海。想秉執靡渝之志,何用循常之規?方繼序不忘之辰,宜先闡明之擧。玆當皇祖躋祔之日,咸擧功臣配侑之儀。仰三紀久道之治,非無濟濟群彦,推一代同德之佐,莫出某某諸卿。若論周官之詔大烝,古典攸稽,亦粤殷楹之從與享,崇報斯存。肆循群議之僉同,爰命四臣而從祀,玆以卿等,配享純宗大王廟庭。諒闇之制遽闋,東戺之禮載稱,馨香升聞,宛如在於左右,精爽上列,固無間於幽明。怳若一堂之共歡,允矣永世之克享。迪我先后,降福祥而秦秦,佑予後人,格禴嘗而苾苾,故玆敎示,想宜知悉。知製敎李繪九製進。
丁酉正月初六日辰時,上詣孝成殿。告動駕祭親行,仍詣敦化門,神輦祇送入侍時,行都承旨李憲瑋,左承旨朴宗吉,右承旨尹秉烈,左副承旨趙庭和,右副承旨李淵祥,同副承旨李同淳,假注書沈敦永·曺錫雨,記事官徐耆淳·李墩,檢校直提學徐憙淳,直提學朴永元,檢校直閣李公翼,檢校待敎趙斗淳·金學性以次侍立。時至,通禮跪啓〈請〉外辦。上具遠遊冠·絳紗袍·玉帶·赤舃,出宣化門,仍進發,由協陽門·延英門,至降輿所降輿,入宣化外東門,入齋殿。少頃,通禮跪啓請行禮,上改具冕服·玉帶·赤舃出。憲瑋進圭,上執圭。贊禮前導入東夾門,詣版位。引儀唱鞠躬四拜興平身,上搢圭,仍行四拜禮訖。贊禮前導,詣尊所東向立,憲瑋酌酒,宗吉受酒,上詣神位前北向跪。憲瑋奉香盒,宗吉奉香爐以進。贊禮啓請三上香,上三上香。憲瑋等,還奠爐盒于案上,從西夾門出。贊禮啓請執盞獻盞,憲瑋執盞以進,上執盞獻盞,以授宗吉,宗吉敬奉奠于靈座前。上俯伏興少退跪。大祝敬奉祝文讀訖。贊禮啓請降復位,上執圭降復位。引儀唱鞠躬四拜興平身,上仍行四拜禮訖。上詣望燎位,執禮曰可燎,燎訖。引儀唱禮畢。贊禮前導,還就齋殿。少頃,上改具遠遊冠·玉帶·赤舃,出幄次乘輿進發。問安勿爲之事,駕前下敎。由延英門·肅章門·進善門,出敦化門,入幄次。少頃,神輦至,通禮啓請出次,上詣版位。引儀唱鞠躬,上鞠躬。神輦過,引儀唱平身,上平身。上釋圭,憲瑋跪受。上還入幄次。少頃,以司謁口傳下敎曰,外辦入之。通禮跪啓外辦。上出幄次乘輿,入敦化門,由進善門·肅章門,入協陽門還內。諸臣以次退出。
丁酉正月初六日午時,上詣孝和殿。動駕祭親行,仍詣弘化門,神輦祇送入侍時,行都承旨李憲瑋,左承旨朴宗吉,右承旨尹秉烈,右副承旨李淵祥,同副承旨李同淳,假注書沈敦永·曺錫雨,記事官徐耆淳·李墩,檢校直提學徐憙淳,直提學朴永元,檢校直閣李公翼,檢校待敎趙斗淳·金學性以次侍立。時至,通禮跪啓外辦。上具遠遊冠·絳紗袍·玉帶·赤舃,出貮極門,仍進發,由銅龍門,至降輿所降輿,入景化門入齋殿。通禮跪請行禮,上改具冕服·玉帶·赤舃出。憲瑋進圭,上執圭。贊禮前導,入東夾門詣版位。引儀唱鞠躬四拜興平身,上搢圭,仍行四拜禮訖。贊禮前導,詣尊所東向立,憲瑋酌酒,宗吉受酒。上詣神位前北向跪,憲瑋奉香盒,宗吉奉香爐以進。贊禮啓請三上香,上三上香。憲瑋等,還奠爐盒于案上,從西夾門出。贊禮啓請執盞獻盞。憲瑋執盞以進,上執盞獻盞,以授宗吉,宗吉敬奉奠于靈座前。上俯伏興少退跪。大祝敬奉祝文讀訖。贊禮啓請降復位,上執圭降復位。引儀唱鞠躬四拜興平身,上仍行四拜禮訖。上詣望燎位,執禮曰可燎,燎訖。引儀唱禮畢。贊禮前導,還就齋殿。少頃,上改具遠遊冠·絳紗袍·玉帶·赤舃,出幄次乘輿進發。問安勿爲之事,駕前下敎。由景化門·銅龍門,出弘化門入幄次。少頃,神轝至,通禮啓請出次,上詣版位。引儀唱鞠躬,上鞠躬。神輦過,引儀唱平身,上平身。上釋圭,憲瑋跪受。上還入幄次。少頃,以司謁口傳下敎曰,外辦入之。通禮跪啓外辦。上出幄次乘輿,入弘化門·貮極門,由重華門還內。諸臣以次退出。
上在昌德宮。停常參·經筵。
大駕詣宗廟入齋室後,內閣·政院·玉堂·藥房口傳問安。答曰,知道。展拜後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。上詣仁政殿月臺,祔太廟陳賀還內後,內閣·政院·玉堂·藥房口傳問安。答曰,知道。
朴宗吉啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
趙庭和啓曰,來十一日,輪對日次,而元陵忌辰祭齋戒相値,頉稟之意,敢啓。傳曰,知道。
朴宗吉啓曰,司僕寺內乘來言,捲簾毛帳,取稟。傳曰,捲三面。
傳于朴宗吉曰,侍衛軍兵毛具,從便爲之。
朴宗吉啓曰,臣宗吉,大王大妃殿·王大妃殿問安進去,下直之意,敢啓。傳曰,知道。
傳于趙庭和曰,出宮門路,以協陽門爲之。
李淵祥啓曰,卽者義禁府都事來言,今日動駕時,駕側鳴錚罪人宋民圭等二人,移送秋曹云矣,敢啓。傳曰,知道。
備忘記,中官田喜畯·姜元基,百官加親授。
李憲瑋啓曰,吏曹郞廳來言,百官加下批,政事,取稟。傳曰,當日爲之。
李憲瑋,以吏曹言啓曰,在前頒赦時,例有別歲抄書入之事,今番則何以爲之乎?敢稟。傳曰,書入。
又以吏曹言啓曰,別歲抄書入事,命下矣。永勿敍用居中居下,亦爲一體書入乎?敢稟。傳曰,亦爲書入。
趙庭和啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
大王大妃殿,傳于朴宗吉曰,日吉辰良,祔廟禮成,主上初謁太廟,慶幸曷極?宗廟都提調判府事沈象奎,提調判敦寧金逌根,各內下豹皮一令賜給。廟官竝陞敍,左通禮鄭顯璞加資,贊儀·東西唱引儀,竝陞敍,事知守僕孫英默,帖加成給。其餘守僕等,竝考例施賞。
以忠淸監司沈宜臣狀啓,黃磵縣監李學鉉,衰病沈重,屢呈辭狀,不得已罷黜事,傳于朴宗吉曰,今日政差出。
趙庭和,以禮曹言啓曰,今正月初七日,純宗大王·翼宗大王祔太廟後陳賀時,諸道所封箋文中,富寧府使金善永,機張縣監咸英錫,雖非應封官,以別軍職封箋矣。一體看審捧入之意,敢啓。傳曰,知道。
又以成均館行大司成意啓曰,今正月初七日,儒生上旬輪次,當爲設行,而大提學趙寅永,以身病,限內不得爲之之意,敢啓。傳曰,知道。
敎中外大小臣僚·耆老·軍民·閑良人等書。王若曰,於乎,繼序皇祖,祥禫外除,玆予大享先王,昭穆竝祔,肆將訪落之遺意,庸答遏密之餘思,禮不敢過,哀有未盡。恭惟我純宗大王,姿挺上聖,運撫太平,華渚虹流之符,尼岑庚降之會,在沖齡而懋夙夜基命之念,逮久道而收終始典學之功。致宗廟之敬,承殿宮之歡,放諸東海而準,協日月之明,包天地之大,譬如北辰其居,嗟環域億萬群生,勞來匡直之使自得。厥享國三十四載,親賢樂利之於不忘,所以聖功神化之大成,罔非天德王道之極致,廓掃潢醜,邦討用張,痛闢洋邪,民彝攸敍。有夏象物之器,魑魅莫逃,方春布德之綸,草木皆樂,精義則俟百不惑,治法則兼三以施。國是大定於紹先,兢兢乎陰陽淑慝之際,天命永祈於諴小,憧憧乎水旱災咎之間。其惟聰明睿智神武而不殺夫,斯乃鱞寡孤獨癈疾者有養也。矧玆克儉於卑室,實由丕顯於小心,屛外物之芬華,寂上載之聲臭,宴居驗淸明之象,躬行有玄默之風。猗謨烈無能爲名,伊文章可得而見,圖書應奎壁之運,化則有靈臺鳶魚,制作回雲漢之光,奉以爲西序琬琰。亦惟我翼宗大王,地當主器之重,天開繼照之祥,濬哲文明,堯于勤而舜攝,謳歌訟獄,禹之道而啓承。三善一有之資,自齒學而謹世子之法,九經四勿之旨,曁聽政而欽聖人之言,是知繼述之方,皆以仁孝爲本。玉牒歸美,甲觀衍萬年之基,瑤觴集禧,海屋添四旬之慶。烝嘗禴祠之克毖,肅圭瓚而攝儀,禮樂刑政之允釐,叶笙鏞而贊化。睿工摠括經史,每頌討論之至夜分,宸藻動合典謨,擧仰尊閣之在丌上。邦有泰盤之勢,朝登星海之謠,何閟運之重罹,奄眞遊之荐陟。景籙未集於大統,鶴馭先催,遐籌不及於中身,烏弓繼抱。神雲斂蒼梧之野,哀小子之藐孤,慈天臨紫微之垣,幸太母之閔覆。漢家世獻,縱或伸擧國大同之情,周王追尊,豈能慰終天靡極之慟?寓羹墻之深慕,寶閣訖編摩之工,拓壇墠之舊規,太室就礱密之役。肆當慨廓之日,厥有陞之文,流光易遒,居然雕几之永撤,彝典克備,時則玄服之皆將。因祫事而迭遷,三年之喪旣畢,奉稱位而咸秩,七世之德可觀。晨昏之尙有瞻依,神寢孔邇,雨露之冞增怵惕,靈龕云遐。本年正月初七日,躋祔于廟,犧尊盈孚,龍旂承糦。祖有功而宗有德,列聖之陟降洋洋,陳其器而設其衣,多士之奔走濟濟。喪祭有受,牲幣稽壬戌之攸行,孝思無窮,軒架遵正廟而不作。陶遂之誠方切,休恤之憂亦多。體元履端,愴物采之如舊,滌瑕蕩垢,喜霈澤之維新。自本月初七日昧爽以前,除謀反·大逆·謀叛,子孫謀殺毆罵祖父母父母·妻妾謀殺夫·奴婢謀殺主·謀故殺人·魘魅蠱毒·關係國家綱常·贓汚强竊盜外,雜犯死罪以下,徒流·付處·安置·充軍·已至配所·未至配所·已發覺·未發覺·已決正·未決正,咸宥除之。敢以宥旨前事,相告言者,以其罪罪之,在官者,各加一資,資窮者代加。於戲,嘉與父老軍民昭告,自此春臺化域,祇承駿惠之頌燕詒之謨,故玆敎示,想宜知悉。大提學奎章閣提學趙寅永製進。
丁酉正月初七日辰時,大駕詣宗廟。展拜入侍時,行都承旨李憲瑋,左承旨朴宗吉,右承旨尹秉烈,左副承旨趙庭和,右副承旨李淵祥,同副承旨李同淳,假注書沈敦永·曺錫雨,記事官鄭㝡朝·李墩,提學趙寅永·徐有榘,檢校直提學徐憙淳,直提學朴永元,檢校直閣李公翼,檢校待敎趙斗淳·金學性·金洙根以次侍立。時至,通禮跪啓外辦。上具翼善冠·衮龍袍·玉帶·黑皮靴,乘輿出宣化門·協陽門。通禮啓請降輿乘輦,上降輿乘輦。通禮啓請進發,上進發。出肅章〈門〉·進善門·敦化門,由笆子橋,入宗廟洞口,至降輦所。通禮啓請降輦乘輿,上降輦乘輿,至宗廟大門,由東夾以入,仍詣齋殿。少頃,以司謁口傳下敎曰,外辦入之。通禮跪啓外辦,上改具冕服·玉帶·赤舃出。通禮啓請執圭,憲瑋進圭,上執圭,由正門入,詣版位西向立。通禮啓請鞠躬四拜興平身,上行四拜禮訖,陞自東階,詣第一室奉審後,次詣各室奉審訖。降自東階,還出東門。通禮啓請釋圭,上釋圭,憲瑋受圭,上仍入小次,有頃還出。右議政朴宗薰,藥房提調金鏴,副提調李憲瑋等進前曰,展拜各室,聖慕克伸,勞動旣多,聖體,若何?上曰,無損矣。仍詣永寧殿東門外,通禮啓請執圭,憲瑋進圭,上執圭由正門入,詣版位西向立。通禮啓請鞠躬四拜興平身,上行四拜禮訖,陞自東階,詣正室奉審,次詣西挾室奉審,又詣東挾室奉審訖。降自東階,還出東門。通禮啓請釋圭,上釋圭,憲瑋受圭。上仍詣齋殿,有頃,以司謁口傳下敎曰,外辦入之。又下敎曰,貢市堂上,率貢市人,還宮時敦化門外待令。通禮啓請外辦,上改具翼善冠·衮龍袍·玉帶·黑皮靴出。通禮啓請乘輿,上乘輿,由宗廟大門東挾以出,至降輿所。通禮啓請降輿陞輦,上降輿陞輦。通禮啓請進發,上進發由宗廟洞口,過笆子橋,至敦化門外命駐驆。命書傳敎曰,貢市堂上,率貢市人入侍。駕前下敎宗吉進前奏曰,以已下標信,開作門乎?上可之。貢市堂上趙寅永,率貢市人入侍。憲瑋曰,諸貢人所懷,已盡捧矣,何以爲之乎?上曰,竝下備邊司,可也。仍命回鑾,由敦化門·進善門,至仁政門外。通禮跪啓請降輦乘輿,上降輦乘輿,由肅章門·協陽門·宣化門還內。諸臣以次退出。
丁酉正月初七日未時,上御仁政殿。祔太廟後頒敎陳賀入侍時,行都承旨李憲瑋,左承旨朴宗吉,右承旨尹秉烈,左副承旨趙庭和,右副承旨李淵祥,同副承旨李同淳,假注書沈敦永·曺錫雨,記事官鄭㝡朝·李墩,提學趙寅永·徐有榘,檢校直提學徐憙淳,直提學朴永元,檢校直閣李公翼,檢校待敎趙斗淳·金學性·金洙根以次進伏訖。上具遠遊冠·絳紗袍·玉帶·黑皮靴,御熙政堂。承史·閣臣,先行四拜訖,乘輿出宣化門·協陽門·肅章門,入仁政門,詣仁政殿入小次,速令百官就位。少頃,出小次陞座,通禮啓請執圭,憲瑋進圭,上執圭。贊儀唱鞠躬四拜興平身,宗親文武百官,行四拜禮。致詞官,進前致詞訖,百官又行四拜禮,宣敎官,立階下宣敎訖,百官又行四拜禮。贊儀唱跪搢笏三叩頭,百官皆如儀。贊儀唱山呼,百官及樂工·軍校,齊聲山呼千歲,贊儀又唱山呼,百官以下又齊聲呼千歲,贊儀又唱再山呼,百官以下又齊聲呼千千歲。百官又行四拜禮。宣箋官將宣箋,百官皆跪,宣箋訖,皆俯伏興平身,禮畢,百官皆退。右議政朴宗薰陞階進前曰,日吉辰良,大禮順成,臣等愴感之中,不勝欣抃之忱矣。臨殿勞動,聖體,若何?上曰,一樣矣。宗薰仍先退。通禮啓請釋圭,上釋圭,憲瑋受圭。少頃,上曰,侍衛前進,仍降座乘輿,出仁政門,由肅章門,入協陽門·宣化門還內。諸臣以次退出。
上在昌德宮。停常參·經筵。
藥房都提調朴宗薰,副提調李憲瑋啓曰,禮成祔廟,誠展祗謁,臨殿受賀,追慕維新,伏未審夜間,聖體,若何?連日勞動之餘,不瑕有損節?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候,一樣,卿等不必入侍矣。大王大妃殿·王大妃殿口傳問安。答曰,知道。
備忘記,長淵縣監元永貞下直,長弓一張,長箭一部,片箭一部,筒兒一箇賜給。
朴宗吉啓曰,右副承旨李淵祥,今日不爲仕進,卽爲牌招,何如?傳曰,允。
傳于朴宗吉曰,戶·禮換房。
尹秉烈啓曰,卽者吏曹郞廳來言,政事,當日爲之事命下,而判書徐耕輔,參判金炳朝,參議洪鍾遠,俱以病不來,不得開政云,竝卽牌招,何如?傳曰,允。
有政。吏批,行判書徐耕輔進,參判金炳朝,參議洪鍾遠竝牌招不進,右承旨尹秉烈進。以權大肯爲執義,崔致憲爲左通禮,權弘復爲校書判校,宋端和爲宗廟直長,曺錫亨爲龍岡縣令,宋來熙爲黃磵縣監。兼養賢奉事單馬翰良,左通禮鄭顯璞,今加通政加資事承傳。分承旨尹興圭·金錫淳·李正耆·洪祐順,分兵曹參議徐念淳·李寅臯,正郞金德喜·李晉翼,以上減下。
兵批,判書金蘭淳,參判尹尙圭,參議趙奎昇病,參知白東奎入直進,同副承旨李同淳進。同知單金鍊正,副護軍徐箕淳·趙秉憲·尹興圭·李正耆·洪祐順·徐念淳·李寅臯·鄭顯璞·金錫淳。副司果李晉會,副司正金永求·李根永,以上竝單付。分副摠管李憲球·李若愚,分都摠都事吳致永·金善弼,以上減下。
傳于尹秉烈曰,發遣吏郞,諸執事淸齋與否,摘奸以來。
以右副承旨李淵祥牌不進罷職傳旨,傳于朴宗吉曰,只推。
以吏曹參議洪鍾遠牌不進罷職傳旨,傳于尹秉烈曰,只推。
正言沈宜升啓曰,臣言議風裁,本不合於淸朝耳目之任,而薇垣特點,忽下於千萬夢想之外,適値祔享,不敢言私,不得不章皇出肅,而第臣於合啓中,有私義之不可聯參者。日前掌憲除命之下,以此陳疏,特蒙鞶褫之恩,今臣處義,與前無異,連値事會,今始來避,所失尤大,請命遞斥臣職。
持平鄭煥義,副校理趙得林,正言趙然春,副修撰朴來萬等啓曰,請書九,亟施追奪官爵之典。措辭見上請削黜罪人洪奭周,爲先加施中道付處之典。措辭見上答三司曰,不允。洪奭周事,不允。
持平鄭煥義,正言趙然春等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
持平鄭煥義啓曰,噫嘻痛矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,潛售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案。譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辨也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物,不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言。思之及此,寧不懍然?至於今番奎·坤兩賊之凶,卽是振古所無之變,而綱之名,狼藉出於奎賊之口。有曰能文善生,有曰綱之論豐德事,必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,亟令王府,拿鞫嚴覈,夬施典刑。噫嘻痛矣,義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,夬正典刑。噫嘻痛矣,人心陷溺,世變層生,至於今番尙度之疏出而極矣。渠以鄕曲愚微之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測。至以人所不忍爲等句語,肆然說去,無所顧忌,君綱臣分,壞損無餘,輿憤久而益切,國言去而愈騰。聖批鄭重,處分嚴正,旣墜之倫彝復明,莫嚴之邦憲可正,而第其負犯至重,酌處反輕,悲疚之聖衷,雖不欲索言,憤惋之群情,實無以少洩。如渠愚闇之類,必不能獨辦,此不可不到底窮覈,以正誣犯之罪。請楸子島荐棘罪人尙度,亟令王府,嚴鞫得情,夬施當律。新除授掌令宋尙玉,時在京畿坡州地,請斯速乘馹上來事,下諭。答府曰,韓鼎鎭事,不允。申綱事,不允。睦台錫事,不允。尙度事,不允。下諭事,依啓。
正言趙然春啓曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而時以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申網而極矣。渠以鄕曲鄙微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科。秦坑是何等時,而比擬無難,錢唐是何等事,而指斥有歸。渠之包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一愈也耶?況於今番奎賊之招,申網之名,不啻狼藉,至謂以能文善生,又謂之網亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤,是已伏法之申網也,申網,是未就鞫之奎·坤也。設鞫治逆,將以致天討也,根窩未破,憂虞轉甚,則豈可以鞫事之已撤,而有所持難於更設乎?請充軍罪人申網,亟令王府,拿鞫嚴問,盤覈得情,夬伸典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘。此不但我朝之賊臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。噫嘻痛矣。尙度之罪,可勝誅哉?渠卽一鄕曲卑微之流耳。倖竊踰濫之職,而睯不知分,陰蓄希覬之心,而急於射利,出位陳章,旨意叵測,三人論列之際,誣逼於莫嚴莫重之地,全篇張皇,罔非觸犯。至若爲人所不忍爲等句語,恣意說去,極其陰慘,此豈今日臣子所可萌心發口,肆然登徹於殿下之庭哉?惟我翼宗大王,四載代聽,一心憂勤,八域臣民,莫不愛戴,政令施措,磊落光明,則渠何敢憑藉論人之疏,自陷誣犯之罪乎?言之臆塞,思之髮豎。何幸批諭鄭重,辭旨懇惻,燭幽明如日月,戢姦嚴如鈇鉞,人彝賴以不泯,君綱恃以不墜。臣等竊不勝欽仰萬萬,而惟輕之典,止於島配,固知悲疚之聖衷,亶出於不欲索言,竊恐關石之邦憲,從此而有所輕重。此非如渠愚蠢之品,所可獨辦,不可但以荐棘而止。請楸子島荐棘罪人尙度,拿鞫得情,夬正典刑。新除授大司諫李元八,時在廣州地,司諫朴鳴和,時在楊州地,請竝斯速乘馹上來事,下諭。答院曰,不允。韓鼎鎭事,不允。申網事,不允。睦台錫事,不允。尙度事,不允。下諭事依啓。
兵曹口傳政事,副司果單沈宜升。
尹秉烈,以內醫院都提調意啓曰,提調金鏴,今日問安,不爲仕進,卽爲牌招,何如?傳曰,允。
李同淳,以義禁府言啓曰,卽接江原道平康縣徒配罪人尹守澈戶奴呈狀,則其上典,以前萬頃縣令時事,徒二年定配於平康縣,而去月初二日,遭父喪,依法典,歸葬間給暇爲辭矣。尹守澈,歸葬間給暇之意,分付該道道臣,何如?傳曰,允。
又以刑曹言啓曰,今日動駕時,前縣監鄭翼容,爲其山訟,擊錚於衛外,而係是朝官,臣曹不得循例捧供,令義禁府稟處,何如?傳曰,允。
又以義禁府言啓曰,因刑曹啓辭,前縣監鄭翼容,爲其山訟,擊錚於衛外,而係是朝官,令義禁府稟處事,允下矣。鄭翼容,今方待命,拿囚之意,敢啓。傳曰,知道。
兵曹啓目粘連是白有亦,觀此黃海兵使趙運永狀啓,則蒜山僉使金榮默老父,今年爲七十五歲,在法當遞,令該曹考例稟處亦爲白有臥乎所,邊將父母七十歲者,許遞其任,載在法典,蒜山僉使金榮默,依法典改差,何如?判付啓,依允。
上在昌德宮。停常參·經筵。
李淵祥啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
備忘記,波知僉使金應漢,山羊會萬戶金明厚,防垣萬戶崔擎天,廢茂山萬戶陳宅根,豐山萬戶金聲奎下直,各長弓一張,長箭一部,片箭一部,筒兒一箇賜給。
傳于尹秉烈曰,禮房承旨,馳詣社稷·宗廟·永寧殿·景慕宮,奉審摘奸,與同副承旨,分詣受香諸處,一體奉審摘奸以來。
趙庭和啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,正言權馦落點。
李淵祥啓曰,新除授正言權馦,一體牌招,何如?傳曰,允。
以獻納李正履,正言趙然春·權馦,持平鄭煥義牌不進罷職傳旨,傳于李淵祥曰,只推。
以慶尙監司尹聲大狀啓,我人闌入倭館,偸出彼貨,不飭之責,惶恐待罪事,傳于李淵祥曰,勿待罪事,回諭。
以東萊府使閔永勳狀啓,我人闌入倭館,邊禁不飭之罪,惶恐俟勘事,傳于李淵祥曰,勿待罪事,回諭。
以慶尙左水使李悌彬狀啓,我人闌入倭館,館門把守,不善察飭,惶恐待罪事,傳于李淵祥曰,勿待罪事,回諭。
傳于朴宗吉曰,明日出宮門路,以協陽門爲之。
趙庭和,以奎章閣言啓曰,各殿宮上冊寶翌日,新冊·舊寶,權奉奎章閣,涓吉奉詣于沁都事,曾有定式矣。今此大王大妃殿上冊寶翌日,臣等依定式,進詣仁政殿東月臺請出,而大殿庚寅竹冊·玉印·敎命,王大妃殿己卯竹冊·玉印·敎命,尙未請出奉安矣。今番冊寶請出時,一體請出之意,敢啓。傳曰,知道。
又以戶曹言啓曰,卽見全羅監司金興根年分狀啓謄移,則寶城郡所在宣禧宮免稅畓八十結,壽進宮田一百結,移送淳昌郡。鄭房畓一百三十七結,懿陵屯田六十結,畓二十結,移送潭陽府爲辭矣。宮房無土免稅之十年後移定他邑,自是定式,而三宮房免稅,皆是乙未移定者,則纔過一歲,今又移送,有非可論。至於陵位田,元無移定之例,不可以道啓之已爲磨勘而仍置。寶城所在三宮房免稅田畓及懿陵位田畓之移送潭陽·淳昌事勿施。該道年分及收租案,自臣曹姑先釐正,依前載錄於寶城郡,以此擧行之意,分付該道,何如?傳曰,允。
又以禮曹言啓曰,景宗大王,今已祧遷,端懿王后·宣懿王后考妣四仲朔·四名日·忌辰墓所官給奠物,當爲停減,依此擧行事,分付,何如?傳曰,允。
又以禮曹言啓曰,各陵寢守護軍爲七十名,而祧遷則爲三十名矣。景宗大王,今已祧遷,懿陵·惠陵守護軍各四十名,依已例減去之意,分付,何如?傳曰,允。
朴宗吉,以兵曹言啓曰,同知中樞府事李章玉,僉知中樞府事朴在燮,老病在鄕,上來無期。內禁衛將徐相五,時帶別軍職,職務相妨,呈狀乞遞。景福宮衛將金鍊正·朴履恒,慶熙宮衛將劉文光,宣傳官趙範和,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
上詣仁政殿。大王大妃殿·王大妃殿,上尊號陳賀,入幕次後,內閣·政院·玉堂口傳問安。答曰,知道。還內後,內閣·政院·玉堂口傳問安。答曰,知道。
藥房都提調朴宗薰,提調金鏴,副提調李憲瑋啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
朴宗吉啓曰,備邊司郞廳來言,今日賓廳日次,而陳賀相値,不得來會云矣,敢啓。傳曰,知道。
尹秉烈啓曰,臣秉烈,依定式進詣香室,奉審香祝樻·祝板·袱子則精潔之意,敢啓。傳曰,知道。
傳于朴宗吉曰,侍衛軍兵毛具,從便爲之。
大王大妃殿,傳于李憲瑋曰,時原任大臣,率禮堂來待,領敦寧·判敦寧,同爲來待。
李憲瑋啓曰,時原任大臣,率禮堂,依下敎來待,領敦寧·判敦寧,同爲來待矣。傳曰,入侍。
傳于尹秉烈曰,祔廟都監都提調以下,尊崇都監都提調以下,別單書入。
李憲瑋,以吏曹言啓曰,今此陳賀頒敎後,別歲抄,當爲稟旨書入,而今月初七日書入別歲抄,姑未啓下,故不得循例稟旨書入之意,敢啓。傳曰,知道。
傳于李憲瑋曰,吏兵批歲抄點下者,依例捧傳旨。
李憲瑋啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
備忘記,中官吳信甲·金道浹,竝百官加親授。
李憲瑋啓曰,吏曹郞廳來言,百官加下批,政事,取稟。傳曰,當日爲之。
有政。吏批,行判書徐耕輔進,參判金炳朝,參議洪鍾遠病,右承旨尹秉烈進。百官加下批,以趙昌敎爲典籍。
兵批,判書金蘭淳進,參判尹尙圭,參議趙奎昇病,參知白東奎入直,同副承旨李同淳進。以李光漢爲同知,鄭鴻慶爲副摠管,李羲斗·徐有永爲僉知,金鍵爲內禁將,金在倬·安命禧爲景福將,洪光得爲慶熙將,李熙廷爲備邊郞,具永禧爲宣傳官,李午根爲蒜山僉使,徐光臣爲文山萬戶。同知徐龍成,護軍李章玉,副護軍朴在燮,以上竝單付。
尹秉烈,以禮曹言啓曰,今正月初十日,大王大妃殿加上尊號,王大妃殿上尊號後陳賀時,諸道所封箋文中,富寧府使金善永,機張縣監咸英錫,雖非應封官,以別軍職,封箋矣。一體看審捧入之意,敢啓。傳曰,知道。
又以禮曹言啓曰,祔廟尊崇後,當設慶科,而取考謄錄,則辛丑年,合五慶,設行大增廣,丙辰年壬寅年,俱爲合七慶,設行大增廣,丙午年,合五慶,設行大增廣,戊戌年,合九慶設行庭試,壬戌年,合四慶設行庭試矣。今此純宗大王祔太廟,翼宗大王祔太廟,大王大妃殿尊崇,王大妃殿尊崇,合四慶慶科,以何科設行,而以何間擇吉乎?敢稟。傳曰,依壬戌年例,秋間擇入。
又以禮曹言啓曰,大王大妃殿傳曰,自九歲至十三歲處子,禁婚事,命下矣。自今日依例禁婚嫁事,分付京外,當爲捧單,而京中則今正月十八日,外方近道,同月二十一日,中道,同月二十五日,遠道,同月三十日定限,捧單上送事,撥馬行會。國婚禁限外許婚諸條,依前例別單書入之意,敢啓。傳曰,知道。
又以宗簿寺提調意啓曰,大王大妃殿加上尊號,王大妃殿上尊號,卽當紀載於璿源譜略及國朝御牒,而王妃世譜,亦當一體修正矣。在前或有設廳之時,多有自本寺擧行之例,今番則何以爲之?敢稟。傳曰,自本寺擧行,而嘉禮後一體擧行。
朴宗吉,以都摠府言啓曰,今日入直內三廳武兼禁軍及軍兵等,當爲中日習射技放,而陳賀相値,不得設行之意,敢啓。傳曰,知道。
又以兵曹言啓曰,今正月十一日,武臣賓廳武經講書日次,而國忌齋戒相値,不得爲之之意,敢啓。傳曰,知道。
李淵祥,以義禁府言啓曰,今日頒赦時,赦單子,當爲書入,而今初七日祔太廟赦典,本府所管罪人,參其罪犯輕重,區別放仍秩,已爲修啓,未承判下,更無可以分等擧論者,不得書入之意,敢啓。傳曰,知道。
吏曹啓目粘連,觀此咸鏡監司洪敬謨狀啓,則以爲,長津府使李能權親年,今爲七旬,在法當遞,今以尤甚,方議大賑,此時遞易,非但迎送之爲弊,亦難付之生手。同府使李能權,限畢賑仍任事,令該曹稟處亦爲白臥乎所,邊地守令之親年七十歸養,載在法典是白乎矣,道啓旣如此,長津府使李能權,限畢賑仍任,何如?判付。啓,依允。
獻納李正履疏曰,伏以臣於月初,伏奉納言除旨,當大論方張合啓再發之日,臣適得寒疾,未及肅謝,且値祔享禮大,宿戒事重,來伏齋所,不得參啓。繼而有發啓三司譴罷之命,臺閣之體,匡救爲重,而諫院見職,惟臣一人,故它不暇顧,隨例聯名矣。今於追日傳啓之際,重添風寒,委頓床席,未免坐違召牌,臺體由臣而壞損,大論緣臣而停撤,分義蔑如,風采掃地,玷汚臺閣,職臣之罪。伏乞俯鑑微懇,亟賜黜退,以爲慢憒不職者之戒焉。臣旣不以見職自居,不當汎及他事,而臣於去月賓筵,猥以勸講之暇,頻賜召對仰請,特蒙嘉納之音矣。間因大享孔邇,縟儀漸臻,法筵停閣,已過一望,雖聖學將就,無有外內,而臣僚延接,未免間闕,區區憂愛,實不能已。方今春晷稍舒,瑞旭生和,吉祥湊集,動息俱宜。伏願自進冊受賀之後,卽命開講,俾濟濟儒臣,仰瞻淸光,以盡啓沃之責焉。古語曰,少而學,如出日之輝,蓋太陽方出,光輝一新,精采煥郁,萬物咸照,此正我殿下今日之氣象,而典學緝熙,實有其時。且經史進講,不宜偏闕,經以傳心法,史以鑑治忽,法講召對之分講經史,亦我列聖朝以來之成法也。臣不敢妄以某冊當講,率爾仰請,而亦伏願俯詢大僚,指一開筵,以爲成就聖學之方焉。臣無任云云。省疏具悉。
敎中外大小臣僚·耆老·軍民·閑良人等書。王若曰,太寢宗勛華之德,竝升明禋,京室嗣妊·姒之徽,同晉顯冊。其禮則國朝故事,是日也月正上旬,猗太母懿範隆功,邁前代聖女哲后。自純祖冕迎之日,誕敷三十載蘋藻之治,逮翼考韣懸之辰,永基億萬年瓜瓞之業。原百福之始,而惋愉先於殿宮,資萬物之生,而勤儉本於家室。方玄紞之騰誦,遽蒼旻之降災,緱岑之笙鶴未廻,民胡無祿?喬山之弓劍莫逮,理實難諶。廼者宮闈抗裘之儀,寔軫宗祊綴旒之勢,翟褕降哀痛之敎,勗以先君,麻冕荷鞠育之恩,閔予小子。俟聖不惑,有若增七廟之制,定百世之獻,繼列朝之編。視民如傷,以至蠲東州之採,停南路之織,轉北方之粟。雖簾帷主於靚邃,象魏懸日月之明,以幈幪遍於邇遐,肖蝡涵雨露之澤。彤管之模厚地,史不勝書,玉牒之頌慈天,典有可考。亦奧我大妃思媚之譽,寔贊前寧人造端之休,襲芳猷於長秋,婦道克愼,迓純祺於彌月,母儀冞隆。舊愴重以新哀,暨今日尙賴保護,慈恩兼乎嚴訓,無一事不勤提撕。璇闈承三朝之歡,恒祝海籌之添慶,班衣供千乘之養,益思春草之報暉。肆於二廟躋祔之餘,合有兩殿崇奉之擧,儀文賁新於南面,孝以顯親爲先,位號咸宜於東朝,禮惟備物而後。神憲仁粹之順序,世德作求,慶壽隆祐之辨名,古訓是式。揄徽闡烈,固無間於微衷,居正標尊,儘莫尙於太上。謹奉冊寶,尊明敬大王大妃殿下,加上尊號曰文仁,尊王大妃殿下,上尊號曰孝裕。邦典上告而下布,天運否往而泰來,文室則顯,武室則承,縱虛雲之寂斂,王母之福,壽母之喜,庶靈春之長留。寰宇聳觀,奚但縟禮之丕飾?雷雨作解,寔惟慈德之普推。自本月初十日昧爽以前,除謀反·大逆·謀叛·子孫謀殺毆罵祖父母父母·妻妾謀殺夫·奴婢謀殺主·謀故殺人·魘魅蠱毒·關係國家綱常·贓汚强竊盜外雜犯死罪以下,徒流·付處·安置·充軍,已至配所·未至配所,已發覺·未發覺,已決正·未決正,咸宥除之。敢以宥旨前事,相告言者,以其罪罪之,在官者,各加一資,資窮者代加。於戲,吉祥之事皆臻,太平之象可見,山川草木,摠入子育之仁,松柏岡陵,擧仰申錫之美,故玆敎示,想宜知悉。大提學奎章閣提學趙寅永製進。
丁酉正月初十日辰時,上詣仁政殿。大王大妃殿加上尊號,王大妃殿上尊號陳賀入侍時,行都承旨李憲瑋,左承旨朴宗吉,右承旨尹秉烈,左副承旨趙庭和,右副承旨李淵祥,同副承旨李同淳,假注書沈敦永·曺錫雨,記事官鄭㝡朝·李墩,提學趙寅永·徐有榘,檢校直提學徐憙淳,直提學朴永元,檢校直閣李公翼,檢校待敎趙斗淳·金學性·金洙根,以次侍立。時至,通禮啓請外辦。上具遠遊冠·絳紗袍·玉帶·黑皮靴,乘輿出宣化門,由協陽門·肅章門·仁政門,至仁政殿月臺。通禮跪啓請降輿,上降輿入幄次,以司謁口傳下敎曰,問安勿爲之事,駕前下敎。少頃,出次,親上冊寶如儀訖。通禮啓請執圭,憲瑋進圭,上執圭。贊儀唱鞠躬四拜興平身,宗親文武百官,行四拜禮。贊儀唱跪搢笏三叩頭,百官皆如儀。贊儀唱山呼,百官及樂工·軍校,齊聲呼千歲,贊儀又唱山呼,百官以下又齊聲呼千歲,贊儀又唱再山呼,百官以下又齊聲呼千千歲,百官又行四拜禮。贊儀唱禮畢,百官皆退。右議政朴宗薰陞階進前曰,新年邦籙無疆,兩殿冊寶親上,聖孝彌光,群情慶祝,臨殿勞動,聖體,若何?上曰,一樣矣。宗薰仍先退,通禮啓請釋圭,上釋圭,憲瑋受圭。少頃,上曰,侍衛前進。仍乘輿出仁政門,由肅章門·協陽門·宣化門還內。諸臣以次退出。
丁酉正月初十日未時,上御熙政堂。大王大妃殿垂簾時,原任大臣率禮堂,領敦寧·判敦寧同爲入侍時,行都承旨李憲瑋,假注書沈敦永,記事官鄭㝡朝·李墩,奉朝賀南公轍,領中樞府事李相璜,判中樞府事沈象奎,右議政朴宗薰,領敦寧趙萬永,判敦寧府事金逌根,行禮曹判書趙寅永,參判朴永元,參議李敦榮,以次進伏訖。上曰,史官分左右。公轍等起伏奏曰,趁早勞動還內,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。大王大妃殿,敎曰,今日入侍,已諭於日前賓廳請對,而國家大事,莫重於舟梁大禮,而當今之日,一時爲急,從速擧行,可也。公轍曰,舟梁大禮,今承慈敎成命,此實宗社無疆之休。關睢·麟趾之始,臣爲參賀班在闕中,隨詣大臣後登筵,而今承此敎,欣慶攢祝,無以盡達矣。相璜曰,慶祝慶祝,關睢,是王化之本,自入新年,大小群情,計日顒俟,今承下敎,慶祝之忱,有不可以言語形達矣。象奎曰,臣等於日前賓廳,伏承慈聖待下敎之敎,日夜顒望矣。今日於簾前,伏奉慈敎,誕降吉慶重重,歡欣攢忭萬萬,無以言語形達矣。宗薰曰,此是國家莫大之慶,乃宗社萬億年無疆之福,臣等慶祝歡忭之忱,固不可以言語盡達,而亦卽八域臣民,同情同聲之祝也。大王大妃殿曰,心事益復如新。宗薰曰,遇有大吉慶極歡忭之事,則輒有憶昔之懷矣。大王大妃殿敎曰,擧行節次,何以爲之?宗薰曰,今旣伏奉成命矣,收單,爲最先擧行,而先承幾歲處子禁婚之傳敎,則禮堂當有所稟定矣。大王大妃殿命書傳敎曰,自九歲至十三歲處子禁婚。寅永進前起伏奏曰,處子捧單日字,謹稽各年已例,則遠道收單,皆以三十日爲限矣。大王大妃殿曰,今日大禮一時爲急,何可遲緩乎?限以二十日,從速收單,可也。寅永更奏曰,已例雖以三十日爲限,若限二十日,則亦似無未及之慮矣。又啓曰,舟梁大慶,旣奉慈敎,此實宗社無疆之福,歡忭頌祝,無以形達,嘉禮吉日,待揀擇,當爲推擇以入,而自九歲至十三歲處子禁婚事,命下矣。許婚各條,依已例別單書入,待啓下,知委京外,而外道則撥馬行會,何如?大王大妃殿答曰,依爲之。出擧條大王大妃殿,敎萬永曰,今日定嘉禮,予心慶祝,固無比,而卿亦歡欣,想無以爲諭矣。萬永起伏對曰,今日登筵,伏承舟梁慶禮之命,此實我國家萬億年大慶,臣不勝萬萬蹈舞欣祝之至。大王大妃殿曰,日常仰瞻,猶未知尺衣之漸長,近瞻進御冕服之天表,則始知有衣尺之長矣。又敎曰,天人固當如是,而儀表之俱備,出尋常萬萬,其所貴幸,無以形矣。萬永又對曰,聖上衣尺漸長,尤不勝祝手之至。相璜曰,儀度天成,實是上聖之姿,臣等方與僚相〈相〉告欣欣,胥致慶忭攢頌之下情矣。宗薰曰,臣等及邇列諸臣,常所交切欣告,不勝欽仰,而日昨展謁動駕,卽初行之禮也。大小都民,遠方觀光者甚多,莫不瞻仰慶祝,歡聲喜氣充溢宇宙,民情可見,益切忭慶矣。大王大妃殿曰,自內已聞民情之如是,而予亦歡忭祝壽以過耳。仍命諸大臣就座,又命退,諸臣以次退出。
上在昌德宮。停常參·經筵。
藥房提調金鏴,左承旨朴宗吉啓曰,親上冊寶,聖孝冞光,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
傳于尹秉烈曰,禮房承旨,馳詣元陵,奉審摘奸,局內諸陵,一體奉審以來。
朴宗吉啓曰,事變假注書金英根,身病猝重,勢難察任,今姑改差,何如?傳曰,允。
又啓曰,假注書沈敦永,身病猝重,勢難察任,今姑改差,何如?傳曰,允。
金英根改差,代以崔尙儒爲事變假注書。
沈敦永改差,代以趙道淳爲假注書。
大王大妃殿,傳于朴宗吉曰,今番捕廳罪囚,捕將持文案就議,時原任大臣,隨其情犯輕重,量宜酌處,而其中當用一律人,竝令押送本道用律事,分付。
傳于李同淳曰,祔太廟時,初獻官以下,別單書入。
傳于李同淳曰,神輦侍衛·分承史·兵摠府堂郞,別單書入。
傳于李同淳曰,陳賀時禮房承旨趙庭和·尹秉烈,對擧承旨李憲瑋·李同淳,宣敎官宋應龍·李明迪,竝加資。
傳于李同淳曰,孝和殿參奉·守僕以下,別單書入。
傳于李同淳曰,今番兩都監賞典中,一人雖兼數事,毋得疊授。
傳于尹秉烈曰,政官牌招開政,賞典下批。
假注書曺錫雨書啓。臣於本月初十日辰時量,以東·南·北部諸壇奉審摘奸事,敬奉聖敎,馳往風雲雷雨壇奉審是白乎則,階砌曲墻及紅箭門墻上下莎草,俱爲無頉是白遣。仍詣雩祀壇奉審是白乎則,階砌曲墻及紅箭門內莎草,俱爲無頉是白遣。仍詣漢江龍壇奉審是白乎則,階砌曲墻及壇上紅箭〈門〉內莎草,俱爲無頉是白遣。仍詣司寒壇奉審是白乎則,階砌間塗灰間間剝落是白遣,曲墻及紅箭門壇上莎草,俱爲無頉是白遣。仍詣馬祖壇奉審是白乎則,階砌曲墻及紅箭門內莎草,俱爲無頉是白乎旀。以日暮止宿,十一日平明,馳詣先農壇奉審是白乎則,階砌曲墻及紅箭門內莎草,俱爲無頉是白遣。仍詣先蠶壇奉審是白乎則,階砌曲墻及紅箭〈門〉內莎草,俱爲無頉是白遣。仍詣祈雨壇及厲壇奉審是白乎則,階砌曲墻及紅箭門內莎草,俱爲無頉是白乎所,仍爲復命之意,敢啓。傳曰,知道。
李同淳,以內醫院提調意啓曰,副提調李憲瑋,今日問安,不爲仕進,卽爲牌招,何如?傳曰,允。
又以吏曹言啓曰,在前頒赦時,例有別歲抄書入之事,今番則何以爲之乎?敢稟。傳曰,書入。
傳于李同淳曰,吏兵批歲抄點下,依例捧傳旨。
李同淳,以吏曹言啓曰,今此景慕宮望祭大祝,前正郞李晉翼塡差,而時無職名,令該曹口傳付軍職,何如?傳曰,允。
兵曹口傳政事,副司果單李晉翼。
李同淳,以吏曹言啓曰,江原監司韓益相狀啓,平康縣監金在成,以親病救護事,受由上京。寧越府使宋持養,歙谷縣令任序常,新除之後,尙未赴任。平康·歙谷兩邑,公賑設行,一時爲急,寧越以救急,許久瘝曠,亦甚悶然,令該曹,不多日內催促下送事,啓下矣。寧越府使宋持養,歙谷縣令任序常,竝今月初八日辭朝,平康縣監金在成,自臣曹催促,則十二日下去云矣,敢啓。傳曰,知道。
又以奎章閣言啓曰,今日臣等,請出大殿冊印敎命,大王大妃殿冊寶敎命,王大妃殿冊印敎命,奉安于宙合樓之意,敢啓。傳曰,知道。
又以禮曹言啓曰,順康園位畓收租,卽每年園所各樣需用,而近在庚寅年間,園官忽創二十四石分用之例,自此園用,每患不敷,漸成痼瘼。再昨冬,因園軍所訴,自臣曹下帖革謬,及至昨秋,復踵前習,故卽加提飭,仍於臘貶示警矣。卽見園軍更訴,則守奉官蔡元默,以此發怒,本園軍十名,移文楊州,疤定邑役云。守護軍之自齋所移定邑役,卽前所未有之事,況經荐歉,闕額居多,惟當覓得充定之不暇,今反罔念莫重之守護,專欲釋憾於園軍,以致無以奠接,將至渙散之境。論其擧措,不可但以駭悖言,本事瑣屑,猶屬末節,守奉官蔡元默,爲先汰去,其罪狀,令該府拿問重勘。守奉官李章運,亦有同謬之失,一體汰去,何如?傳曰,允。
朴宗吉,以備邊司言啓曰,貢市人詢瘼事,命下矣。取見其所懷,則三南大小好紙貢市人等以爲,矣貢所納紙物,每於三南寺僧處,浮取奉公,而近以僧役疊出,漸就凋殘之中。醴泉龍門寺,昨年回祿,紙楮成灰,指徵無處,預給價本,遂作負債,因此貢勢,轉至難保,寺弊則關飭營邑,而貢價一年條,依癸亥例預下,限七年排納事也。僧徒渙散,卽由於營邑使役之繁重,故從前申飭,非止一再,而弊復如昔,害及貢人,致有此陳瘼之擧。言念事大所需,誠甚悶然。更爲嚴飭於各該道,俾勿侵漁,各別顧護,無至紙地生頉之地,貢價預下,旣有已例,令惠廳從長處之。紙廛市民等以爲,市業轉益凋殘,勢將渙散難支,某樣錢一萬兩貸下,限年排納,而科場試紙及各司文簿所用紙地,依受敎自下貿取,勿侵廛人事也。契廛,旣無異同,預貸不必疊論,置之。第其試紙與各樣紙物,各須貿去,勿令自持進排,曾有受敎,而挽近弊滋,甚至於無價進排之境,念彼殘民,何以支保乎?此則措辭甘飭於各該司,俾勿復踵前習。苧布廛市民等以爲,海南布,旣以色類麻布,屬之布廛,門布則屬之本廛事也。布廛市民等以爲,各樣唐布,竝屬本廛事也。兩廛相訟,經歲不息,有此呼籲,極爲可駭,而其所歸屬,亦難直決。第令平市署,詳察物議,指一論報後稟處。靑布廛市民等以爲,西洋布及大布三升之木廛買賣,一切禁斷事也。此亦有銀木廛所訴,一體付之平市署,以爲論報之地。衣廛市民等以爲,本廛資業之道,依平市署,論報施行事也。廛勢則弊敗,應役則自如,常所呼籲,誠亦無怪,令該署量宜矯捄,俾爲支保之地。門外米廛市民等以爲,西江·麻浦兩處廛號革罷,還復矣廛見奪之字內事也。事係年久,今以以變更置之。煙草廛市民等以爲,通共買賣及折草都賈之弊,嚴加禁斷,而客主口文,一準壬寅朝令施行事也。通共禁斷之請,置之,折草都賈之弊,依前關甘,更加申飭,客主口文,一依壬寅筵敎施行之意,分付。月外廛市民等以爲,月外一尺二寸以上,一尺二寸以下兩件中,付之本廛事也。綿子廛市民等以爲,復禁亂廛事也。此是課歲呼籲,而竝不許聽施者,今亦置之,何如?傳曰,允。
又以備邊司言啓曰,卽見慶尙監司尹聲大,東萊府使閔永勳狀啓,則以爲,昌原居裵信伊爲名漢,闌入倭館,偸盜物件,現捉於館倭等處,故捉致取招,則果是偸盜之類,而曾於己丑闌入,今又再越禁地,究其情犯,依律正罪,斷不可已。請令廟堂稟處,而道臣則仍以爲,東萊府使閔永勳,釜山僉使申羲和,訓導李宜敍,別差玄膺祖等,其在嚴邊政之義,合施重警,而方在戴罪行公中,不敢循例請勘云矣。裵漢,以無恒穿窬之徒,敢生窮濫之計,罪犯罔赦,至於再度,狡慝情節,極可痛惡,本府査啓,斷案已具,無容更覈。倭館之闌入與偸竊,俱係一律,裵信伊,令左水使,大張軍威,館門外梟示,以爲肅邊禁懲奸民之地。防守之蕩然,莫近日若,月前變怪,曾未幾何,今又有此事,其在邊政,不可但以疎虞言。東萊府使閔永勳,釜山前僉使申羲和,竝施先罷後拿之典。訓導·別差,亦爲汰去,仍令有司,從重科治。道啓,以該府使及僉使之方在戴罪,不爲論勘,殊涉失當。慶尙監司尹聲大推考,何如?傳曰,允。
又以備邊司言啓曰,各邑春操稟啓,今纔齊到矣。詰戎之政,許久停閣,雖甚可悶,設賑諸道,旣不可更煩徵調,其餘四道,非但豐歉之相錯,亦有轉輸之爲勞,窮春擾民,尤屬當念。今春八道·四都水陸諸操及巡歷巡點,竝姑停止,公私賑邑外,官鎭門來點,使之着意擧行,充伍繕械,另加操飭,毋敢視以文具。有堤堰處,疏濬防築之節,依近例移點完役,俾有實效,各樣都試,竝爲設行,而關東三鎭春等都試,道臣旣請退行,許令待秋合設之意,分付。全羅兵營稟操之啓,過期不來,殊極未安,該兵使,從重推考,何如?傳曰,允。
又以兵曹言啓曰,慶熙宮衛將徐龍成,宣傳官尹致殷,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局哨官元植,身病甚重,勢難察任,改差,何如?傳曰,允。
上在昌德宮。停常參·經筵。
朴宗吉啓曰,行大司憲金鏴,掌令李時在,持平韓啓源·鄭煥義呈辭,執義權大肯疏批未下,掌令宋尙玉在外,監察茶時之意,敢啓。傳曰,知道。
又啓曰,右承旨尹秉烈,左副承旨趙庭和,右副承旨李淵祥,今日不爲仕進,竝卽牌招,何如?傳曰,允。
以右承旨尹秉烈,左副承旨趙庭和,右副承旨李淵祥牌不進罷職傳旨,傳于朴宗吉曰,只推。
朴宗吉啓曰,行都承旨李憲瑋,右承旨尹秉烈,左副承旨趙庭和,右副承旨李淵祥不爲仕進,同副承旨李同淳式暇出去,院中只有臣一人,伴直無人。右副承旨李淵祥,旣有只推之命,更爲牌招,何如?傳曰,允。右承旨·左副承旨竝許遞,前望單子入之。
承旨前望單子入之,趙秉鉉·金大根落點。
傳于朴宗吉曰,承旨房望,順房爲之。
朴宗吉啓曰,假注書曺錫雨身病猝重,勢難察任,今姑改差,何如?傳曰,允。
趙道淳在外,代以徐相敎爲假注書。
曺錫雨改差,代以權致和爲假注書。
以祔廟都監都提調以下,尊崇都監都提調以下別單,傳于朴宗吉曰,祔廟都監都提調領府事李相璜,提調判敦寧金逌根,竝鞍具馬一匹面給。行戶曹判書李止淵,行禮曹判書趙寅永,工曹判書金學淳,都廳應敎洪在喆,司成洪羲錫竝加資。提調行大護軍鄭元容,都廳副司果趙得林,日淺勿論,郞廳戶曹正郞沈宜復,繕工副正李廣度,禮曹正郞鄭誠一,戶曹佐郞朴顯圭,工曹正郞鄭允容,儀賓都事尹致膺,副司果金永錫竝陞敍。監造官副司勇洪遠燮,敦寧參奉李益在,司饔奉事金相喜,副司勇任百秀·徐有喬·權大膺,別工作假監役尹庠一,監役官監役任翼常,竝六品遷轉。別工作繕工奉事金徵淳,日淺勿論,捧竹冊執事副司果曺雲承·曺錫亨,副司正金始淵,修撰李繪九,捧敎命執事掌令李時在,正言趙然春,捧玉印執事副司果李源益·金應均·朴來萬,副修撰李殷相,捧玉冊執事獻納李正履,副司正李㘾,捧玉寶執事副司果徐元淳,副司正尹敎成,捧諡冊執事副司果權大肯·金鏴,正言沈宜升,副司正李時愚·尹晩求,副司果鄭德和,捧諡寶執事副司果李明迪·金炳奎·姜必魯,副司正趙然昌,捧諡印執事修撰姜時永,副司正沈承澤,擧案執事引儀李益秀,平市主簿李玄緯,忠勳都事金箕徇,軍資奉事鄭興敎,刑曹正郞沈樂憲,掌苑奉事尹豫鎭,刑曹佐郞李羲書,引儀宋觀洙,工曹正郞李鍾允,假監役沈遠悅,副司果朴鎬壽·權用萬,童蒙敎官趙奎年·金敬鎭,司僕主簿李秉遠,司饔直長鄭世顯,敦寧主簿洪稷周,司宰直長洪健厚,漢城庶尹趙鎭文,內贍直長李圭復,繕工奉事李正觀,義盈奉事洪邁燮,濟用副奉事成近壽,義盈直長姜,褥席執事童蒙敎官鄭基三,軍資判官沈源祖,刑曹正郞吳肯默,宗簿主簿金箕晳,東部都事徐得淳,漢城主簿李寅永,禁府都事閔致久,司饔直長沈能學,司圃直長洪世圭,工曹佐郞李壔,長興奉事沈宜益,造紙別提洪羲晉,大祝司僕正金洙根,執義趙得林,校理徐憲淳,副應敎尹致定,各半熟馬一匹賜給。攝司僕正兵曹正郞黃浩民,副司果韓鎭庭·吳致淳·李源祚,攝通禮副司果姜弼煥·李莊緖·鄭誠一,軍資正成好謙,配享臣祔位時讀敎文官副司果朴承輝·李時在,分兵曹正郞李晉翼,兵曹正郞金在根,副應敎尹致定,各兒馬一匹賜給。各差備官,各加一資,資窮者代加。別看役前縣監姜彝五加資,前五衛將安時赫外職除授。攝贊儀假引儀李宗潤,兼引儀劉錫祥,禮貌官假引儀李淇錫,前左通禮鄭顯璞,右通禮丁庠敎,贊儀沈正禮,典儀任岳周,東西唱引儀崔正運·康文顯竝陞敍。代致詞官兼引儀李完在陞六。宣箋目官假引儀尹玉鉉,香陪官學諭金震休,祭文正書忠義金秉翼,各兒馬一匹賜給。擇日官朴周煥,奏時官李鎭榮等五人,司謁李仁栻等四人,各加一資,資窮者代加。尊崇都監都提調領府事李相璜,提調判敦寧金逌根,各鞍具馬一匹賜給。行戶曹判書李止淵,行禮曹判書趙寅永,工曹判書金學淳,行大護軍鄭元容,都廳應敎洪在喆,司成洪羲錫竝加資。副司果趙得林,郞廳禮曹正郞鄭誠一,日淺勿論。戶曹正郞沈宜復,繕工副正李廣度,戶曹佐郞朴顯圭,工曹正郞鄭允容,儀賓都事尹致膺,副司果金永錫竝陞敍。監造官副司勇洪遠燮,敦寧參奉李益在,司饔奉事金相喜,副司勇任百秀·徐有喬·權大膺,別工作假監役尹庠一竝陞六。繕工奉事金徵淳,日淺勿論,大王大妃殿玉冊文製述官行禮曹判書趙寅永,書寫官行吏曹判書徐耕輔竝加資。樂章文製述官行大護軍鄭元容,半熟馬一匹賜給。玉寶篆文書寫官奉朝賀南公轍,廐馬一匹面給。王大妃殿玉冊文製述官左議政洪奭周,鞍具馬一匹面給。書寫官判尹權敦仁加資。樂章文製述官判敦寧金逌根,半熟馬一匹賜給。玉寶篆文書寫官判府事沈象奎,廐馬一匹面給。捧玉冊執事司僕正金洙根,副應敎尹致定,副司果曺雲承·宋應龍,捧玉寶執事副司果徐憲淳·沈宜升·徐元淳,典籍宋柱獻,各半熟馬一匹賜給。擧案執事司饔僉正金左根,司僕判官鄭在容,副司果李玄五,司僕主簿南芝耇,童蒙敎官鄭基三·朴齊韶,內贍直長李圭復,尙衣僉正李奎淵,軍資主簿洪鍾薰,掌樂僉正李憲猷,工曹佐郞李壔,漢城判官尹稠,褥席執事典牲判官金輔根,主簿直長李秉夏,敦寧判官崔瑗,廣興主簿成載璜,戶曹正郞趙然大,童蒙敎官金敬鎭,司饔直長鄭世顯,繕工副奉事李儒駿,各兒馬一匹賜給。別看役前縣監姜彝五,相當職調用。前五衛將安時赫,邊將除授。各差備官領率部將朱箕錫,等六人,各兒馬一匹賜給。左通禮崔致憲,右通禮丁庠敎,贊儀沈正禮,典禮任岳周,東西唱引儀崔正運,假引儀李淇錫,禮貌官假引儀金秉圭竝陞敍。代致詞官兼引儀李完在,假引儀尹玉鉉竝陞六,宣箋目官假引儀李宗潤,兒馬一匹賜給。捧致詞官承文副正字尹晩求·金基纘竝陞敍。奏時官李海升等三人,司鑰南孟甲等四人,各加一資,資窮者代加。別監尹相運等四十人,竝令該曹,米布題給。濟用監提調以下及捧箋文官,前例所無,勿論,其餘計士·寫字官·看役牌將·員役工匠·忠贊衛·樂工等,竝依壬戌年例施賞。
以祔太廟時初獻官以下別單,傳于朴宗吉曰,初獻官右議政朴宗薰,熟馬一匹面給。亞獻官知事金箕殷,終獻官行護軍李羲準,第十六室大祝司僕正金洙根,第十七室大祝校理徐憲淳竝加資。薦爼官行戶曹判書李止淵,堂上執禮禮曹參議李敦榮,竝熟馬一匹賜給。典祀官奉常正李益文,廟司令閔致敍,祭監監察宋欽象·鄭錫獜,七祀獻官尙衣僉正李奎淵,功臣獻官廣興守金錫喜,各兒馬一匹賜給。宮闈令尙膳李祉亨·曺喜寬·石興說·柳賁然·宋喜哲·金夢說,堂下執禮兵曹正郞黃浩民,大祝應敎洪在喆,司成洪羲錫,副校理趙得林,副司果李明迪,分兵曹正郞李晉翼,副司果南獻中,修撰姜時永,分兵曹正郞金德喜,兵曹正郞金在根,副校理曺雲承,副應敎尹致定,副司果金在田·徐元淳,正言趙然春,掌令李時在,各半熟馬一匹賜給。執尊副司果李源益·李家淳·朴長輿·崔致憲·姜必魯·李東迪·李光栽·權大肯·金·具定默·韓鎭庭·吳致淳·許晟·鄭德和,修撰李繪九,持平鄭煥義,正言沈宜升,祝史獻納李正履,副司果鄭鎏·韓文赫·柳聖和·李莊緖·沈東奎·任百能·韓用幹·朴承輝·許茂·金炳奎·曺錫亨·李在直,直講李元會,軍資正成好謙,典籍宋柱獻,校理鄭,齋郞副修撰朴來萬,副司正趙道淳·沈膺泰·尹敎成·朴齊璿·徐相敎·趙然昌·李濟達·兪致崇·尹晩求·金基纘·金始淵·李時愚·沈承澤·金炳韶·李㘾,副司果金應均,捧爼官戶曹正郞沈宜復,司宰僉正徐有畬,刑曹正郞吳肯默,軍資主簿洪鍾薰·李度心,司僕判官鄭在容,戶曹佐郞朴顯圭,敦寧主簿洪稷周,禁府都事金晉根,工曹佐郞李壔,廣興主簿成載璜,儀賓都事尹致膺,敦寧判官崔瑗,副司果李玄五,工曹正郞鄭允容,副司果朴鎬壽,忠勳都事金箕絢,盥洗位禮曹正郞卓宗述,兵曹佐郞李宗心,爵洗位承文校檢金大默,典籍金致坤,亞終獻盥洗位刑曹佐郞方啓霙,掌牲令典牲判官金輔根,協律郞掌樂正柳榮輔,贊者引儀康文顯·崔正運,謁者引儀李完在,假引儀金秉奎,贊引假引儀尹玉鉉·李宗潤,七祀祝史禮曹佐郞任泰濬,齋郞義盈直長姜,功臣祝史承文判校鄭義命,齋郞禁府都事鄭世百,奏時官金鳳禧各加一資,資窮者代加。事知守僕孫英默等三人竝帖加,其餘守僕員役等,竝依判下施賞。
以祔廟都監別單,傳于朴宗吉曰,祧遷時大祝奉常判官洪翼燮,上弦弓一張賜給。攝通禮掌樂正柳榮輔,兵曹佐郞金相勉,副司果任百能,各兒馬一匹賜給。捧冊執事持平韓啓源,分兵曹正郞李晉翼,校理鄭,副司果具定默·崔琠,副司正兪致崇,捧寶執事副司果許晟·柳聖和·李東迪·李在直,副司正朴齊璿·李濟達,捧印執事持平鄭煥義,吏曹佐郞朴在皞,副司果韓文赫·李家淳,副司正沈承澤·金基纘,捧敎命執事典籍朴龍九,副司果權馦·韓用幹,移還時大祝副司果金在田,各差備官廣興主簿朴基鎬,戶曹佐郞李章愚,廣興令朴有壽,守金錫喜,禁府都事金晉根·河百源,典牲副奉事李學愚,軍資主簿李度心,繕工奉事金徵淳,中部都事權敍仁,司鑰奏時官,各加一資,資窮者代加。禁漏書員,令本監施賞,鳳頭別監李允根等四人,侍衛別監朴秀慶等二十四人,竝依今番例施賞。
以神輦侍衛·分承史·兵摠府堂郞別單,傳于朴宗吉曰,分承旨李正耆·洪祐順·尹興圭·金錫淳,分兵曹參議徐念淳·李寅臯,分副摠管李若愚·李憲球,各半熟馬一匹賜給。陪從史官鄭㝡朝·申錫愚,分注書兪錫煥·尹穳,分兵曹正郞金德喜·李晉翼,分都摠都事吳致永·金善弼,各加一資,資窮者代加。別軍職趙元錫等八人,竝上弦弓一張賜給。日傘事知趙復獜等六人,鳳頭別監韓命龜等四人,侍衛別監李信圭等四十人,竝依壬戌年例施賞。
以孝和殿參奉守僕以下別單,傳于朴宗吉曰,參奉朴峻陽·朴大壽竝陞敍。守僕·員役等,竝考例施賞。
傳于朴宗吉曰,祧遷時神輦侍申英遠等四人,各熟馬一匹賜給。宮闈令石興說等二人,冊寶差備安景昌等四人,各半熟馬一匹賜給。朱杖差備趙弘壁等二十人,歸遊赤朴大碩等二十人,各上弦弓一張賜給。各差備李大奎等五十六人,各加一資,資窮者代加。
傳于朴宗吉曰,祔太廟時神輦侍中官金承業·李允吉·許昌福·申寬吉,各熟馬一匹賜給。寶差備金允光等四人,玉冊差備宋寅永等四人,敎命差備崔健常等二人,寶劍差備石興說等四人,擔筒箇姜元基等二人,宮闈令李祉亨等六人,各半熟馬一匹賜給。各差備李大奎等七十八人,各加一資,資窮者代加。上尊號時尙傳李昌成等二人,各半熟馬一匹賜給。玉冊差備智達成·朴光錫·金雲壁·李相利,玉寶差備琴玉聲·崔喜泰·梁重益·李寬馨,竝加資。各差備李大奎等二十八人,各加一資,資窮者代加。
傳于朴宗吉曰,上下番翰林,竝陞六。
朴宗吉啓曰,左右史不可不備,檢閱徐耆淳·申錫愚,竝卽牌招入直,何如?傳曰,允。
又啓曰,卽者檢閱徐耆淳·申錫愚,謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。原疏捧入。
傳于朴宗吉曰,留院上疏入之。
傳于朴宗吉曰,有實故摠管許遞,前望單子入之。
摠管前望單子入之,都摠管李紀淵,副摠管朴齊一·金在三·尹尙圭·朴宗琦·申緯·李鍾運·韓義運落點。
朴宗吉,以義禁府言啓曰,東萊府使閔永勳,釜山僉使申羲和等,竝施先罷後拿之典事,承傳啓下矣。閔永勳·申羲和等,俱在任所,依例發遣府書吏,竝交代後拿來,何如?傳曰,待待命拿囚。
大王大妃殿,傳于朴宗吉曰,廟堂以嚴邊禁之意,雖請罷拿,此時尤甚賑邑之守令遞易,極爲悶然。東萊府使閔永勳,仍任事,分付。
朴宗吉啓曰,行吏曹判書徐耕輔,參判金炳朝,參議洪鍾遠牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
朴宗吉,以吏曹言啓曰,尊崇陳賀時宣敎官副司果李明迪,祔太廟時第十七室大祝弘文館校理徐憲淳,竝加資事,命下矣。雖已資窮,未經準職,何以爲之?敢稟。傳曰,勿拘。
又以吏曹言啓曰,尊崇陳賀時左通禮崔致憲,右通禮丁庠敎,竝陞敍事,命下矣。俱已經準職,何以爲之?敢稟。傳曰,加資。
又以吏批言啓曰,今番別歲抄中,前縣監崔允瑾,當入於居下秩,而不能照檢,以致見漏,不察之失,臣不勝惶恐。前縣監崔允瑾居下單子,更爲書入之意,敢啓。傳曰,知道。
又以吏批言啓曰,行戶曹判書李止淵,今陞輔國,行承政院都承旨李憲瑋,今陞資憲矣。本曹時無相當窠,依例送西後,兼判書·兼都承旨下批之意,敢啓。傳曰,知道。
備邊司薦望,以李鼎會爲統制使。
朴宗吉啓曰,行都承旨李憲瑋不爲仕進,行左承旨趙秉鉉,左副承旨金大根未肅拜,右副承旨李淵祥未承牌,同副承旨李同淳式暇。臣吏兵批兼進之意,敢啓。傳曰,知道。
有政。吏批,行判書徐耕輔進,參判金炳朝,參議洪鍾遠竝牌招不進,左副承旨朴宗吉進。以徐元淳爲應敎,李時在爲校理,成大璡爲左通禮,鄭誠一爲右通禮,李源益爲司僕正,林基洙爲司成,曺雲承爲中學敎授,尹致定爲東學敎授,趙雲澈爲西學敎授,尹晩求·金基纘爲典籍,徐有喬爲氷庫別檢,朴峻陽爲司饔奉事,沈遠悅爲監役,金秉圭爲兼引儀,李宗潤爲兼引儀,宋持學爲敦寧參奉,李彙圭爲明陵參奉,李潭九爲順康園守奉官,李義圭爲孝昌墓守衛官,盧尙默爲咸鏡都事。行戶曹判書李止淵,今加輔國。行禮曹判書趙寅永,行吏曹判書徐耕輔,以上今加崇祿。行大護軍鄭元容,漢城判尹權敦仁,工曹判書金學淳,知事金箕殷,以上今加崇政。行都承旨李憲瑋,行護軍李羲準,以上今加資憲。左副承旨趙庭和,右承旨尹秉烈,同副承旨李同淳,以上今加嘉善。應敎洪在喆,司成洪羲錫,副司果宋應龍·李明迪,司僕正金洙根,校理徐憲淳,左通禮崔致憲,右通禮丁庠敎,以上今加通政。前縣監姜彝五,今加資憲。前郡守閔致鳳,前縣監王熙澤,以上今加通政加資事承傳。兼戶曹判書單李止淵,兼都承旨單李憲瑋,兼判義禁單權敦仁,兼知春秋單李憲瑋,東萊府使閔永勳仍任事承傳。故學生李實,贈吏參例兼,故通德郞李濟大,贈吏議例兼,故直長李絢,贈僕正,以上同知中樞府事李光漢三代。故郡守尹瑩,贈吏參例兼。同知尹行熙考,故牧使李瀅萬,贈兵參訓都例兼。故通德郞李健,贈吏議,以上慶尙左兵使李栻考,故學生鄭星欽,贈吏參例兼,副摠管鄭鴻慶考。
朴宗吉,以兵批言啓曰,戶曹判書李止淵,都承旨李憲瑋,自吏曹送西矣。李止淵資是輔國,李憲瑋資是資憲,俱以知中樞下批,而時無見窠,依例作闕下批之意,敢啓。傳曰,知道。
兵批,判書金蘭淳,參判尹尙圭病,參議趙奎昇入直進,參知白東奎病,左副承旨朴宗吉進。知事二單李止淵·李憲瑋,同知單金在倬,僉知四單李圭徹·朴敬鎭·李錫龜·朴性秀。上護軍洪羲俊·鄭元容,大護軍曺鳳振·李羲準·姜彝五,護軍趙庭和·尹秉烈·金命赫。副護軍南履懋·李敏會·朴長復·任鼎常·林東鎭·尹濟弘·安孝述·權偌·李寅敎·金洙根·徐憲淳·洪在喆·洪羲錫·宋應龍·李明迪·丁庠敎·崔致憲·許槃·李日會·李秉逵·李吉求·尹明儉·林亨壽·曺圭振·趙鎭溥·沈說泰·徐永淳·閔致鳳·王熙澤·白民洙。副司果鄭㝡朝·李墩·尹晩求·金基纘·洪遠燮·李益在·金相喜·任百秀·徐有喬·權大膺·任翼常·劉錫祥·李完在·尹玉鉉·金建銖,以上竝單付。
吏批,再政。以李繪九爲掌令,李晉翼爲獻納,尹秉烈爲戶曹參判,趙庭和爲兵曹參議,趙斗淳爲同經筵,李淇錫爲兼引儀,金箕粲爲假監役。贈吏判權中楫,贈左贊成例兼,贈吏參權濟應,贈吏判例兼,贈吏議權養性,贈吏參例兼,以上判義禁權敦仁三代。
兵批,再政。同知單安命禧,大護軍李紀淵,護軍尹尙圭,副司果金炳奎·李宗潤,三道統制使,慶尙右道水軍節度使單李鼎會。
〈以〉吏曹參議洪鍾遠牌不進罷職傳旨,傳于朴宗吉曰,只推。
朴宗吉,以禮曹言啓曰,揀擇單子五張,自漢城府輸送,故捧入之意,敢啓。傳曰,知道。
李淵祥,以刑曹言啓曰,因備邊司啓辭,闌入倭館,偸盜物件罪人裵信伊,館門外梟示,訓導·別差,仍令攸司,從重科治事,命下矣。罪人裵信伊勘合,已爲發關該道,使之星火擧行,而訓導李宜敍,別差玄膺祖,俱在東萊府。亦令本道,押上本曹,以爲科罪之意,敢啓。傳曰,知道。
領府事李相璜箚曰,伏以陞祔禮成,先烈寖遠,尊崇儀擧,慈徽丕闡,仰惟我聖上羹墻之慕,岡陵之祝,兩皆無極。臣於是時,忝敦匠事,周旋於肅雝之例,擎跽於進獻之地,追昔敉今,載愴載忭,竣事而退,忽伏奉都監別單判下者,臣亦非頒之恩矣。若曰衙仕敍勞,則臣曾無幾日,又謂奔走效力,則臣顧無一事,匠所諸務,惟諸堂與諸郞是仗,而特以名在前列,遽紆殊賞,天厩上駟,圉人牽來。實未知上之授於下者,果有何名,下之受於上者,將云何據?拜命以還,撫躬增恧,非但乘謝爲冒不敢自安,若因是而貽累於嚬笑之愛,則此又臣之所甚懼也,玆敢箚控微懇。伏乞聖慈,俯賜鑑諒,還收誤恩,俾無濫賞焉。取進止。答曰,省箚具悉卿懇。卿其勿辭,安心領受。仍傳于朴宗吉曰,此批答,遣史官傳諭。
右議政朴宗薰箚曰,伏以躋祔禮成,展謁載行,聖慕克伸於羹墻,群情交切於愴慶,兩慈殿冊寶親上,聖孝冞光,大庭稱賀,帀域騰頌,歲元月正,吉祥竝湊,蹈忭攢祝,曷有其極?伏念臣以祔廟大享初獻官,名入別單,至蒙熟馬面給之典,臣誠惶恐恧蹜,不省所以措躬也。夫駿奔,職事也,錫馬,殊賞也。因職事而施殊賞,亮非懋功之義,況敢晏然承受,殆若眞有可紀之勞乎?聖念縱出於重其事之意,微分益切於匪其賞之愧,古人所云斂退之心,非敢後也,而馬不進者,正爲臣今日道也。玆敢略控短箚,猥徹衷懇。伏乞亟收臣所被濫賞,以重恩典,以安賤分,不勝幸甚。取進止。答曰,省箚具悉卿懇。卿其勿辭,安心領受。仍傳于朴宗吉曰,此批答,遣史官傳諭。
執義權大肯疏曰,伏以臣卽伏見獻納李正履之疏,始以眩惑滋甚,終不勝其萬萬駭惋矣。夫三司之有合啓,卽一國之所同聲也。雖前啓之傳以古紙者,爲臺官而或無以聯參者,只視其事故之如何,而去就之而已,何嘗以病不聯啓,肆然自陳於章奏者乎?況新啓之發,大論之張,而身處臺地,無故說病,豈非角勝於大論者乎?又況匡救者,救其闕遺也。欲救上之闕遺,而曰循例云爾者,人臣事君,豈容無嚴至此乎?今番洪奭周之事,國人之所齊憤也。憑藉凶賊狂譫之凶言,欲售平日網打之憯計,顧其意,則一背馳樂禍之徒耳。投鼠逐鹿,自歸罔赦,如鸇於雀,孰不同情,而忽於疏啓迭發之地,聲討方嚴之日,渠以無故時臺,偃然托病,不參加律之請,又復違召,竟致姑停之境,前後規避之跡,昭不自掩。此已可謂放恣無忌憚,而今又投呈一疏,閃忽疑難,外若設機嘗試,內實立幟凶論,背公死黨,縱自以爲立脚之妙套,獨不念臺體之至嚴,國綱之難貸乎?此而若寘之勿問,則其將凶徒接踵,王章莫伸。臣謂獻納李正履,爲先施以屛裔之典,以靖世道,斷不可已也。臣無任云云。省疏具悉。所請依施。
檢閱徐耆淳·申錫愚疏曰,伏以臣等,卽伏見傳敎下者,有上下番翰林陞六之命矣。第念臣館舊規,最重右下位之法,而右位在館,下僚徑陞,尤是規例之所不許,故前後居是職者,奉以爲成典,罔敢或墜,挽執還降之請,每陳於特敎成命之下,而不遑畏越之懼矣。臣等亦旣忝在右位之列,豈可泯默矒聵,替行下僚之事,隳損古人之規乎?玆敢相率聯籲,徑出禁扃。伏乞聖慈,俯賜鑑諒,亟遞臣所帶之職,仍治臣瀆擾之罪,俾館規存而朝綱肅焉。臣等無任云云。省疏具悉。爾等亦爲出六。
上在昌德宮。停常參·經筵。
金大根,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
李淵祥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于朴宗吉曰,黃海監司留待。
傳于朴宗吉曰,黃海監司入侍。
備忘記,黃海監司鄭基一下直,長弓一張,長箭一部,老江僉使金得殷下直,長弓一張,長箭一部,片箭一部,筒兒一箇賜給。
金大根啓曰,臣大根,以入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍等戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
掌令李繪九啓曰,臣學識鹵莽,風采巽軟,本不近似於淸朝耳目之任,而掌憲新命,忽下於千萬夢想之外。臣且惶且感,義重叨謝,雖不得不張皇出肅,當此大論方張之日,臣何敢唐突言私,而第臣於三司合啓中?有私義之不可聯參者,曾叨臺職,以此引避,輒蒙體諒之恩,今臣處義,宜無異同,其何可一刻晏然於臺次乎?請命遞斥臣職。答曰,依啓。
正言趙然春啓曰,臣言議風裁,本不合於淸朝耳目之任,而廼者薇垣除旨,忽下於千萬夢想之外,合辭方張,他不暇顧,隨參公共之論,而第臣與獻納臣李晉翼,有娚妹應避之嫌,揆以公格,在下當遞,請命遞斥臣職。答曰,依啓。
獻納李晉翼啓曰,臣鹵姿賤品,一無肖似,學識滅裂,言議拙訥,本不合於淸朝耳目之任,而納言除旨,忽下於千萬夢想之外,大議方張,召牌嚴臨,怵義猥分,雖不得不章皇出肅,以伸叨謝之忱,臣於合啓中,有區區私義之不可聯參者,曾叨臺地,以此引避,輒蒙體諒,今臣處義,前後無異,其何可晏然於臺次乎?請命遞斥臣職。答曰,依啓。
執義權大肯,持平韓啓源·鄭煥義,校理鄭,正言權馦,副修撰朴來萬等啓曰,請書九,亟施追奪官爵之典。措辭見上請削黜罪人洪奭周,爲先加施中途付處之典。措辭見上答三司曰,不允。洪奭周事,不允。
執義權大肯,持平韓啓源·鄭煥義,正言權馦等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
執義權大肯,持平韓啓源·鄭煥義等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請定配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴覈得情,夬施當律。措辭見上答府曰,韓鼎鎭事,不允。申綱事,不允。睦台錫事,不允。尙度事,不允。
正言權馦啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。措辭見上答院曰,不允。韓鼎鎭事,不允。申綱事,不允。睦台錫事,不允。尙度事,不允。
朴宗吉啓曰,吏曹郞廳來言,臺諫有闕,政事,取稟。傳曰,前望單子入之。
備邊司薦望,以朴晦壽爲平安監司。
朴宗吉,以吏曹言啓曰,今此景慕宮望祭大祝,前修撰趙雲澈,改付標塡差,而時無職名,令該曹口傳付軍職,何如?傳曰,允。
兵曹口傳政事,副司果單趙雲澈。
兵曹口傳政事,副司果單趙然春。
吏曹啓目,加平郡守南勉中呈狀內,凶逆出於行聯,名字在所遄改,加平郡守南勉中,改以勉敎,典牲署直長南興中,改以興敎,章陵參奉南絅中,改以性敎,前修撰南獻中,改以獻敎事爲等,如告狀,竝令藝文館給帖,何如?判付。啓,依允。
朴宗吉,以弘文館言啓曰,新除授應敎徐元淳,校理李時在,竝卽牌招察任,何如?傳曰,允。
又以禮曹言啓曰,揀擇單子二張,自漢城府輸送,故捧入之意,敢啓。傳曰,知道。
又以禮曹言啓曰,卽接成均館所報,則今日雨雪,大成殿正殿墻外東邊御門二間及殿內東庫二間,本是連甍,而多年傾側,今日全然頹壓云矣。正殿至近之地,有此頹壓之患,不可無慰安之擧,慰安祭,不卜日,今十五日設行,修改之節,待晴擇日擧行,何如?傳曰,允。
金大根,以備邊司言啓曰,卽見全羅監司金興根狀啓,則以爲,羅州牧牛耳島漂到異國人三名,不解書字,無以問情,且船隻已盡破傷,而第其衣樣,似是淸人,領送于黑山島先漂彼人處問情後,與共去就,似合便宜爲辭矣。船隻旣盡破碎,水路還歸,斷無其望,兩漂之同爲從陸,亦有已例,實合方便,而若於問情啓聞後,又待知會擧行,則曠日濡滯,爲弊可悶。與先漂彼人,相會問情,果係淸人漂到者,則衣袴造給,朝夕供饋等節,一依先漂人例,申飭施行,而形止一邊狀聞,仍卽使之同爲上來,以爲入送北京之地,亦令槐院,措辭添入於緣由咨文,何如?傳曰,允。
李淵祥,以義禁府言啓曰,因本府啓辭,東萊府使閔永勳,釜山前僉使申義和等,交代後拿來事批旨內,待待命拿囚矣。今方行會,而東萊府使閔永勳仍任事,承傳啓下,閔永勳待命行會,還收之意,敢啓。傳曰,知道。
又以義禁府言啓曰,司諫院獻納李正履,爲先施以屛裔之典事,承傳啓下矣。李正履,全羅道靈岩郡屛裔,而以承傳內辭意,具罪目,依例發遣府羅將,押送配所,何如?傳曰,允。
又以義禁府言啓曰,因鞫廳議啓,大逆不道罪人公彦,以适·雲例擧行事蒙允,而應坐諸人,自該道査出以來矣。公彦妻申女,處絞,子奭耇,次子顯耇,竝處斬,而申女方囚定山縣獄,奭耇·顯耇,方囚扶餘縣獄,依例各其發遣府都事,與地方官,眼同擧行。子婦鄭女,咸鏡道會寧府,次子婦申女,平安道渭原郡,竝緣坐爲婢,而俱囚定山縣獄,依例令刑曹,押送于各其配所,何如?傳曰,允。
又以刑曹言啓曰,義禁府啓辭內,因鞫廳議啓,大逆不道罪人公彦,以适·雲例擧行事蒙允,而應坐諸人,自該道査出以來矣。公彦妻申女,處絞,子奭耇·次子顯耇,竝處斬,而申女方囚定山縣獄,奭耇·顯耇,方囚扶餘縣獄,依例各其發遣府都事,與地方官,眼同擧行。子婦鄭女,咸鏡道會寧府,次子婦申女,平安道渭原郡,竝緣坐爲婢,而俱囚定山縣獄,依例令刑曹,押送于各其配所何如?傳曰,允事,命下矣。大逆不道罪人公彦子婦鄭女,次子婢申女,俱囚定山縣獄,依例令道臣押送于各其配所之意,敢啓。傳曰,知道。
又以左右捕盜廳言啓曰,本廳在囚罪人方擎圓物故,令漢城府,依例行檢,何如?傳曰,允。
奉朝賀南公轍箚曰,伏以七廟觀德,躋祔之盛禮誕擧,兩殿晉號,揚徽之聖孝彌光,上下群情,逢今之慶,撫昔益愴,卽伏見尊崇賀禮後別單下者,臣以寶篆書寫,混被賞典,臣本不習篆籕,倩人摹寫,前於十一月二十八日,一詣都監,以臣名進呈,以備御覽而已。餘更無功勞之可紀,而錫馬上賞,受若固有,則此奚異於士子之借述得科,而但知其榮,不以爲愧者乎?唐臣陸贄之言曰,彼奉瓜一盤而得賞,則有汗馬之勞者,何以待之?今臣之畫葫若干字,反不若奉瓜者,而天廐上駟,乘而謝之,曰是禮也,其可乎哉?臣於前後,因暫時微勞,如讀祝執禮該房擧行暨文字製進,或加資級,或得廐馬文豹等賞甚多,而未有如今番所蒙之僭且濫也。願殿下愼毋賞,賞者,罔功者之倖,古之明王功懋顰笑之愛,豈亶然哉?玆敢强疾構箚,冒瀆崇嚴。伏乞聖明,亟收成命,俾賤分安而恩賞重焉。取進止。答曰,省箚具悉卿懇。卿其勿辭,安心領受。仍傳于朴宗吉曰,此批答,遣史官傳諭。
判府事沈象奎箚曰,伏以三陽肇祚,日吉辰良,大禮晟儀,次第告成,保佑申休,維日不足,慶祝歡頌,曷其有極,而兩廟陞祔,百世基觀德之地,愴彌切於於戲,兩殿尊號,萬育戴慈覆之天,忭實均於被暨,玆尤德之顯而孝之至也。仍伏念臣猥廁名於王大妃殿寶篆文書寫官之任,獲與斯役幸莫甚而榮實濫焉,第臣於倉籕古文篆刻字體,素茫昧未習,是宜以實辭之,惟以其榮且幸也,而乃恬然假手于人,依樣畫葫若自爲之者,蹙蹙惶恧,心竊自訟,卽伏見都監別單判下者,亦混列於其中,至蒙上駟殊錫,臣於是惝怳靡措,不惟蹙蹙竊訟而已也。始不以不習辭,終又冒受匪頒,秪益其辜,臣敢爲是哉,伏況今玆懋賞之典,崇奬勞效,錫賚便蕃,蓋以斯役之至重大也。侈顯名物,風勵臣工,恩施之曠渥,亶爲是也,而無有如臣之宜被咎責及叨寵賜者,方竦息而數愆,顧何必於乘謝?玆敢短箚披籲。伏乞聖明,俯諒賤實,收還濫賞,仍降丕罰焉。取進止。答曰,省箚具悉卿懇。卿其勿辭,安心領受。仍傳于朴宗吉曰,此批答,遣史官傳諭。
行吏曹判書徐耕輔疏曰,伏以日吉辰良,躋祔之大禮載成,泥金鏤玉,尊崇之縟儀誕擧,情文備至,聖孝彌光,邦籙無疆,八域同慶,仍伏念臣冒叨銓衡,居然七更月而歲又新矣。無毫分對揚之實,有終始辜負之罪,而猶且淟涊蹲據,宜去而不去者,以臣視臣,亦不知其何說也。臣於除拜之初,伏覩我慈聖殿下臨筵惻怛,眷眷乎恤民之政,以愼擇守令,屢勤辭敎,進臣於前,諭之以世臣之自別,戒之以一政之罔忽,德音諄諄,威於鈇鉞,恩言懇懇,可感豚魚,臣於是伏地承聆,感涕旋逬,退自前席,惶汗猶沾,雖以義分是懼,嚴不敢陳懇,顧其委寄之隆,責任之重,非臣不肖,所能堪承,至今追惟,尙不知措躬之所也。倘使臣,鑑識稍優,精力能周,有足以奉而周旋,稱塞明命之萬一,則惟有奔走竭蹶之不暇,何敢以區區之私,言情言病,可已而不可已也乎?只緣臣本無寸長,老益憒憒,情雖急於殫竭,而無奈病與齒添,誠則切於報效,而所愧才不心從,每一行政,瘡疣百出,退而循省,尤悔多端,自秋徂冬,以至於向來京察,而心勞手澁,其終如始,鉛刀一割,無能爲也,黔驢拙技,亦旣窮矣。此是臣已試蔑效之迹,有官守者,不得其職,則斯去之已矣。復何待於三失伍乎?銓臣之以大政,視爲瓜限,抑亦朝家之美事,蓋久處華要,則戒在於貪戀,裒然居先,則懼深於妨賢,人之恒情然也。踰於臣者,尙猶如此,況臣之不才無能,官非其人者乎?臣本脆質,奄及衰暮,居常厭厭,十日九病,昨赴政席,重傷風寒,始也眩暈猝劇,繼以寒熱交作,舁歸私次,委身床笫,頑痰壅結,而勺飮必嘔,哮喘悶急,而氣息頓絶,危證畢具,藥餌罔效,藉使幸而不死,復起彈束,斷非旬日可期,天官非養病之坊,豈可虛縻重任,許久瘝曠,而不之恤乎?由前則義在必辭,由後則病又難强,疾痛之呼,豈容緩聲?又於此際,以玉冊書寫,濫被罔功之賞,而夤緣冒膺,不敢爲辭遜之計,私心慙悚,益無所容。玆敢冒控哀懇,仰瀆崇聽。伏乞聖上,俯垂矜諒,仰稟東朝,亟遞臣所帶銓官之任,以便公私,千萬幸甚,臣無任云云。答曰,省疏具悉,所請依施。
兵曹參判趙庭和疏曰,伏以太廟躋祔,殷禮肇稱,新年展拜,聖孝冞隆,迺於上旬吉日,兩殿揚徽,親上金泥之冊,大庭受賀,歡動山呼之聲,臣尤不勝蹈忭攢祝之至。仍伏念臣年衰病痼,不堪任使,而濫廁邇列,獲睹盛擧,榮光所曁,感極而涕,卽伏見賞典下者,以臣職在該房,伏承加資之命,騎省除旨,又降不日,臣驚惶悚蹙,不知所以自措也。噫,嘉善秩是二品,卽朝廷命德之器也。苟非聲望之表著,勞勩之可言,資歷之素優,莫敢與議於此,而若臣則衰朽湔劣,最出人下,隨衆參班,無績可紀,而常調下品,卽一倥倥然無可合者也。初何嘗念到於榮途進取之間,而一朝隆恩,遽及於夢想之外,罔功受賞,有匪覈實之道,匪分叨寵,祗切兢懼之忱,不亦駭四方之聽而累一初之政乎?臣實自忸,人謂斯何。伏乞聖明,念公器之至重,軫私分之難安,亟許收還,俾免濫褻之患,千萬至祝,臣無任云云。答曰,省疏具悉。卿其勿辭行公。
副校理曺雲承疏曰,伏以臣庸愚湔劣,百不猶人,而偏蒙兩聖朝曁我殿下拂拭之恩,記注簪筆,歷揚殆遍,薇垣玉署,除旨聯翩,榮耀轉極,愧懼益切,母子相對,攢頌感泣,惟悚報效之無地,何敢更有所望也哉?然而第臣有區區情懇,不得不冒瀆崇嚴之聽,不勝惶隕死罪,臣命途險釁,早失所怙,相依爲命,惟偏母是已,倖竊一第,而祿不逮於先父,此爲臣終身之恨,臣之老母年今六十有四矣。素抱沈痼之疾,恒在懍綴之中,甘旨之供,藥餌之補,責在子職,而臣家世素貧,甔石屢空,性又迂拙,疎於謀生,飢焉而不能使飽,寒焉而不能使溫,病焉而不能使醫,至若臣直廬傳食,朝衣縫線,反貽病母之憂,尙何甘旨藥餌之可言也哉?每念古人體無全衣,親極滋味之語,未嘗不撫心靦惕,自訟不孝之罪,不但傷哉之歎而已。噫,反哺之情,微物之所同有也,專城之養,人子之所至願也。故周磐讀詩,解帶就擧,毛生奉檄,喜動顔色,此眞所謂非君之祿,無以養吾親者也。伏念許近臣乞郡便養,卽國朝崇孝之盛典也。況今殿下上奉兩殿,以孝爲理,如臣之祿不逮於亡父者,又不能致一日之養於病母,則其情理之至悲至切,豈不爲聖朝之所矜憐乎?臣雖欲瀆撓是懼,不敢爲疾痛之呼,其奈崦嵫之景,忙於隙駟何哉?今若許臣一小縣,使俸祿餘資,得以助滫瀡之供,盡調護之道,則顧復之恩,庶可少酬,而自今以後,臣母餘年,皆我聖上賜也。臣素蔑才具,無所適用,民社之責,自知不堪,而倘能殫竭忱誠,以自力於簿書之末,幸而得免於大戾,則亦臣一半分報效之地也。伏乞天地父母,矜臣情而許臣懇,以廣生成之澤,以培風化之本,千萬幸甚,臣無任云云。省疏具悉。疏辭,下該曹稟處。
敎黃海監司鄭基一書。王若曰,共理惟二千石,政須方面之材,環海凡廿三州,誰膺屛翰之寄,爰敷十行恩綍,可作一路福星。惟卿,餘事文華,早服詩禮,名門之簪組相襲。謹愼,稱萬石君家風,舊廬之喬木猶存,淸儉,同李文靖廳事,由蔭途而游荐雷之肆,受知先朝,通桂籍而躋卿月之班,不出數歲,綜明鍊達之器,才識綽有餘乎,易直祥和之姿,胸襟若無事者,所以踐歷之殆遍,尤見眷遇之冞深,頃年畿紱之暫紆,聲績已茂,邇來銓衡之參佐,望實俱隆,眷彼黃海一區,寔我靑邱重臬,控形便於灣塞,輔車唇齒之相依,作捍蔽於漢都,山川道里之最近,民俗尙弓馬之技,不讓燕代之精强,地利賴鹽鐵之饒,何異吳會之殷富?第近來凋弊之忒甚,而今日矯捄之最難,頻年歉荒,自致財賦之匱竭,居民蕩析,可哀溝壑之顚連,歲斂如毛,推剝反涉於征利,星行似織,供億皆出於鑿空,苟不得材器兼備者托重,卽何以撫摩施措之得宜?玆授卿以黃海道觀察使·兼兵馬水軍節度使·巡察使·海州牧使,卿其祗服寵章,益殫成績,挹首陽之高節,益勉澄淸之思,緬石潭之遺風,俾興絃誦之化,按一道廉察之責,威以濟寬以懷,明三考黜陟之方,柔不茹剛不吐,大抵煦濡勤則窮蔀底保,必也號令嚴而關防無疎。於戲,官有內外重輕,報答志在盡節,地無大小繁簡,旬宣責丕承流,凡諸區劃設施之要,惟在隨時變通,至若裁稟勘斷之事,自有循例典章。故玆敎示,想宜知悉。知製敎曺雲承製進。
丁酉正月十三日辰時,上御熙政堂。大王大妃殿垂簾,黃海監司入侍時,左副承吉朴宗吉,假注書徐相敎,記事官白潤鶴,記注官文慶愛,黃海監司鄭基一,以次進伏訖。上曰,史官分左右。大王大妃殿敎曰,監司進前奏職姓名。基一進前奏職姓名訖,大王大妃殿敎曰,卿今辭朝,見今八路弊到極處,有非一朝可言,而此時急務,莫先於詳察貪政,此一款專在於道伯,似不待予之付托,而當善爲之,益思民爲國本之意,無至弊上添弊,可也。治績之善不善,何待予言也?基一起伏奏曰,小臣材器蔑劣,履歷淺短,猥叨隆寄,惟懼其不勝任,今承縷縷筵敎,爲民德意,鄭重惻怛,臣敢不殫竭駑鈍,對揚萬一,而終恐才具不逮,以至僨誤也。大王大妃殿敎曰,須念今日對揚之意,盡誠善爲之,可也。宗吉曰,宣諭,何以爲之乎?大王大妃殿敎曰,出去爲之,可也。命監司先退,又命退,承史以次退出。
上在昌德宮。停常參·經筵。
申時,日有兩珥。
備忘記,釜山僉使李圭夏,廣梁僉使金孝鎭下直,各長弓一張,長箭一部,片箭一部,筒兒一箇賜給。
傳于朴宗吉曰,禮房承旨,馳詣宗廟·景慕宮·文廟,奉審摘奸以來。
朴宗吉啓曰,戶曹參判尹秉烈,兵曹參判趙庭和,除拜後過三日不爲出肅,竝依定式推考警責,仍卽牌招察任,何如?傳曰,允。
金大根啓曰,卽伏見賞格別單判下者,則削黜罪人洪奭周,混入於別單中,至蒙錫馬之典,臣之矇然捧入,不勝惶恐待罪,而原別單,改付標以入,何如?大王大妃殿傳于金大根曰,別單判下,今爲幾日,而如應爲之事,則何往而今始言改付標與否耶?承旨事可駭,推考,賞典,依前判付擧行。
大王大妃殿傳于朴宗吉曰,揀擇處子衣服,以紬苧爲之,有衣服處子,亦令從便爲之事,分付。
傳于金大根曰,歲首次對,尙未爲之,明日日次,依例來會。
傳于李淵祥曰,大司憲許遞,前望單子入之。
臺諫前望單子入之,大司憲宋穉圭,掌令羅台晟,正言李源庚落點。
以應敎徐元淳,校理李時在牌不進罷職傳旨,傳于朴宗吉曰,只推。
朴宗吉,以弘文館言啓曰,校理鄭差祭出去,上番闕直,事甚未安。應敎徐元淳,校理李時在,旣有只推之命,與副應敎尹致定,副校理趙得林·曺雲承,一體牌招,以爲推移入直之地,何如?傳曰,允。
朴宗吉啓曰,吏曹郞廳來言,平安監司下批政事,取稟。傳曰,當日爲之。
朴宗吉,以吏曹言啓曰,今番別歲抄中,前縣監李元圭,當入於居下秩,而臣曹不能照檢,以致見漏,不勝惶恐,而前縣監李元圭居下單子,更爲書入之意,敢啓。傳曰,知道。
又以吏批言啓曰,司僕寺正李源益,以其身病,呈狀乞遞,依例改差,何如?傳曰,允。
有政。吏批,兼判書金在昌未肅拜,參判金炳朝進,參議洪鍾遠牌招不進,右副承旨金大根進。啓曰,新判書命招,同參政事,何如?傳曰,允。
又啓曰,兼判書金在昌牌招不進,參議洪鍾遠病不來,小臣獨政未安,何以爲之?敢稟。傳曰,仍爲之。以金在昌爲吏曹判書,金相勉爲獻納,李晉翼爲修撰,具定默爲司僕正,金在昌爲知經筵,金在昌爲知春秋,金耆升爲直講,趙相玉爲典籍,朴景憲爲忠淸都事,李維馨爲全羅都事,兼祭酒單宋穉圭,平安監司單朴晦壽,長津府使李能權,限畢賑仍任事承傳。
兵批,判書金蘭淳病,參判尹尙圭病,參議趙奎昇進,參知白東奎病,同副承旨李淵祥進,同知單洪光得,僉知單崔允瑾,上護軍徐耕輔,大護軍金鏴,護軍任聖皐,副司直李繪九·李晉翼,副司果徐耆淳·申錫愚,平安道兵馬節度使單朴晦壽,以上竝單付。
持平鄭煥義,正言權馦,修撰姜時永等啓曰,請書九,亟施追奪官爵之典。措辭見上請削黜罪人洪奭周,爲先加施中途付處之典。措辭見上答三司曰,不允。洪奭周事,不允。
持平鄭煥義,正言權馦等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
持平鄭煥義啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請定配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴覈得情,夬施當律。措辭見上答府曰,韓鼎鎭事,不允。申綱事,不允。睦台錫事,不允。尙度事,不允。
正言權馦啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。措辭見上答院曰,不允。韓鼎鎭事,不允。申綱事,不允。睦台錫事,不允。尙度事,不允。
李淵祥啓曰,獻納金相勉,旣在闕中,不爲肅謝,直爲出去,事甚未安。推考,何如?傳曰,允。
兵曹,以白海鎭爲禁衛中軍。
朴宗吉,以奎章閣言啓曰,明日,卽奎章閣·演慶堂,春孟朔大奉審日次,時原任閣臣,依節目進詣擧行之意,敢啓。傳曰,知道。
又以禮曹言啓曰,揀擇單子五張,自漢城府輸送,故捧入之意,敢啓。傳曰,知道。
又以禮曹言啓曰,揀擇單子二張,自漢城府輸送,故捧入之意,敢啓。傳曰,知道。
又以漢城府言啓曰,文武科生進雜科回榜人,每年歲首,各部搜訪報來後草記事,曾有定式矣。今年回榜人職姓名年歲居位及登科年月日,別單書入之意,敢啓。傳曰,知道。
兼都承旨李憲瑋疏曰,伏以太寢躋祔,月正展祗拜之禮,顯冊親上,大庭擧揚徽之典,仰惟孝思不匱,神人胥悅。臣於是時,適忝近侍之列,猥膺對擧之任,瑤牒琅函,奉以周旋,覩縟儀之咸備,頌茀祿之無疆,欣欣慶忭之忱,區區愛戴之誠,自不敢後於人,遭際昌辰,昵近耿光,榮已極矣,幸莫大焉。殿下謂臣以承乏而揀,乃有此陞資之命,臣惝怳震越,直欲循墻而不可得也。顧臣本末長短,莫逃於日月之孔昭,樗櫟之散,量材而無當,蒲柳之脆,未秋而先萎,固不堪備數於群工之末,而偏被謬恩,半載之間,荐進階級,謙到八座,八座之職,地望自別,在周而列於六官,於漢則班於九卿,此何等崇顯,而夫豈人人所可冒濫也哉?假使臣貪榮慕位,冥升而不知止,則短綆汲深,非但勢所不能,負乘致寇,抑亦理之必至,此臣所以聞命若驚,徊徨踧踖,歷屢日而罔知攸措者也。聖念雖出於廣慶,臣心尤愧於罔功,參前倚衡,進身無路。玆敢披瀝衷懇,仰首鳴號。伏乞聖慈,俯賜鑑諒,亟收臣新授資級,以重公器,不勝大願。臣於治疏方上之時,有萬萬悚恧者,日前都監別單,自本院矇然捧入,以至前左相洪奭周錫馬之典,豈有名登合啓,而蒙上賞者乎?臣忝居一院之長,始不能先事檢察,又不得趁卽徼還,不審之失,臣實爲首,乞被當勘,以安微分焉,臣無任云云。答曰,省疏具悉。卿其勿辭,下款事,卿言過矣。
行右承旨李同淳疏曰,伏以太廟升祔,宸誠克伸於祗謁,兩殿晉冊,聖孝冞光於揄徽,縟儀誕擧,群情胥歡。仍伏念臣材本闒茸,地又疎遠,憑藉先蔭,濫叨淸顯,前後踐歷,罔非踰分,而節次推遷,滾到下大夫之列,居常愧懼,如集于木,迺者逖違之餘,重添夙夜之伍,文陛昵侍,聆玉音於講對,鹵衛陪扈,覩盛儀於祗見,榮耀旣極,志願已足,秪欲早晩呈由,歸與老母,歌詠聖澤而已。不意晉秩恩命,忽下於禁直持被之中,臣於是惝怳慙恧,實不知措躬之所也。嗚呼,王牒親上,慈徽益闡,大庭受賀,百僚蹈舞,臣於此時,獲參執事之列,周旋咫尺之地,卽人臣之至榮大幸也,一時對擧,有何微勞之可紀,而匪分之恩,罔功之賞,遽加於無似之身也。伏況二品崇班,卽朝家命德之器也。苟非資歷素優望實俱隆,莫宜居之,今以如臣湔劣,苟然充數於軒貂之列,豈不大有愧於大聖人重爵賞之義乎?梁鵜之愧,軒鶴之譏,猶臣〈止於〉身,其爲貽累於淸朝,誠非細故也。臣聞命以來,惶霣悸恐,徊徨屢日,萬無堪承之望。玆敢冒陳衷懇,仰瀆崇嚴。伏乞聖慈,念公器之不可輕褻,軫寵秩之不宜濫授,劃卽還收臣新授之資秩,以安微分焉。且念臣自數日以來,重添寒疾,退伏私次,肢體灑浙,頭目眩暈,委頓床席,實無時日內束帶赴公之望,喉舌重任,不可久曠,私心悚蹙,益無容措,亟賜遞改,俾得安意調治之地,尤不勝至願也,臣無任云云。答曰,省疏具悉。卿其勿辭行公。
戶曹參判尹秉烈疏曰,伏以太室祔祖稱之位,藹聖慕於羹墻,兩殿頌妊姒之德,揚顯號於金玉,嵩祝三呼,縟儀再擧,愴慶交深,小大惟均,顧念臣適値慶會,叨忝該房,獲隨珩帶之後,祗獻山斗之祈,快覩爲幸,與榮徒切,夫豈有一毫可紀之勞,而不意賤臣之名?亦在於論賞之列,擢置嘉善之階,繼授地部之貳,一日之內,華誥聯翩,臣誠惝惶恧惕,不知措躬之所也。恭惟今年慶禮,卽我東方千載罕有之盛會也。凡在含生,莫不蹈舞於歡聲喜色之中,臣於是奔奏就列,雖眞有微勞之可言者,是乃職分之應然,固無足恩賞以加之,況是陞降於殿陛之間,趨走於班聯之末,半日周旋,不過按例而止耳。懋功之典,是豈臣夢寐之攸到哉?今臣所叨,位亞八座,班絶庶僚,古所稱命德之器也。遴選之嚴,自昔伊然,苟非望實俱著才德兼備者,莫宜居之,曷嘗有如臣空疎而濫廁者乎?臣根植孤弱,學識鹵莽,不足備數於百執事之任,而通籍數十餘年,偏蒙兩聖朝恩造,遽玷緋玉之班,前後踐歷,罔非踰濫,豈或有更進一步之念,而今於蒲質已衰楡景垂暮之時,夤緣倖會,濫躋中大夫之秩,若憑恃寵榮,恬然承當,戴貂橫金,於臣身雖極榮耀,梁鵜軒鶴,在聖世寧不玷黑,賞實罔功,官又匪人,左右思量,冒膺無路。玆不得不披瀝衷懇,仰瀆崇嚴。伏乞聖慈,俯賜諒察,收還臣新資職名,仍治臣瀆撓,以重公器,以安私分,千萬幸甚,臣無任云云。答曰,省疏具悉。卿其勿辭行公。
上在昌德宮。停常參·經筵。
夜自一更至五更,月暈。
藥房都提調朴宗薰,副提調李憲瑋啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿口傳問安。答曰,知道。
備忘記,潼關僉使朴光植下直,長弓一張,長箭一部,片箭一部,筒兒一箇賜給。
李憲瑋啓曰,行左承旨趙秉鉉,行右承旨李同淳,左副承旨朴宗吉,今日不爲仕進,竝卽牌招,何如?傳曰,允。
傳于金大根曰,大臣·備局堂上引見。
大王大妃殿傳于金大根曰,觀此嶺伯狀啓,盈德許多民戶之失火,極爲驚惻,原恤典外,優加顧助,趁時奠接,無至失所之歎事,分付道臣。
以應敎徐元淳,副應敎尹致定,校理李時在,副校理趙得林牌不進罷職傳旨,傳于金大根曰,只推。
金大根,以弘文館言啓曰,應敎徐元淳,校理李時在,旣有只推之命,與新除授修撰李晉翼,一體牌招察任,何如?傳曰,允。
執義權大肯,持平鄭煥義,副校理曺雲承,正言權馦等啓曰,請書九,亟施追奪官爵之典。措辭見上請削黜罪人洪奭周,爲先加施中途付處之典。措辭見上答三司曰,不允。洪奭周事,不允。
執義權大肯,持平鄭煥義,正言權馦等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之律,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
執義權大肯,持平鄭煥義等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請定配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴覈得情,夬施當律。措辭見上新除授行大司憲宋穉圭,時在忠淸道懷德地,掌令羅台晟,時在平安道肅川地,請竝斯速乘馹上來事,下諭。答府曰,韓鼎鎭事,不允。申綱事,不允。睦台錫事,不允。尙度事,不允。下諭事,許遞。
正言權馦啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。措辭見上新除授正言李源庚,時在京畿安山地,請斯速乘馹上來事,下諭。答院曰,不允。韓鼎鎭事,不允。申綱事,不允。睦台錫事,不允。尙度事,不允。下諭事,依啓。
以左副承旨朴宗吉牌不進罷職傳旨,傳于金大根曰,只推。
以應敎徐元淳,修撰李晉翼牌不進罷職傳旨,傳于金大根曰,只推。
以平安監司李紀淵啓本,罪人等到配開錄事,大王大妃殿傳于李淵祥曰,院吏石鎭永·邊壽顯,竝分揀放送。
金大根,以奎章閣言啓曰,景慕宮·望廟樓,今望奉審無頉之意,敢啓。傳曰,知道。
又以奎章閣言啓曰,臣等進詣奎章閣,純宗大王御眞展奉奉審無頉,仍詣演慶堂,翼宗大王御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
又以內醫院都提調意啓曰,提調金鏴,今日問安,不爲仕進,卽爲牌招,何如?傳曰,允。
又以禮曹言啓曰,揀擇單子一張,自漢城府輸送,故捧入之意,敢啓。傳曰,知道。
又以備邊司言啓曰,卽見京畿監司金道喜狀啓,則以爲,本道儲置錢米,入於各樣價四分一裁減之中,許多加下與來頭需用,萬無排比劃報之道,裁減一款,依已例特爲還寢事,請令廟堂,稟處矣。歉歲裁減,雖是不易之典,而至於本道,各樣策應,本自浩多,民邑事勢,無以成樣,固難責之以常例,且有己丑癸巳近例,依所請特爲還寢事,分付該廳,何如?傳曰,允。
工曹判書金學淳疏曰,伏以二廟躋祔之禮告成,宸慕旣伸於祗謁,兩殿尊崇之冊親上,聖孝益彰於揄揚,大庭之賀儀載陳,帀域之慶忭冞切。臣於日昨,伏覩都監別單判下者,監董諸臣,俱被賞典,而臣名混入其中,亦蒙陞秩之恩,臣聞命震越,繼以惶恧,莫省所以自措。夫崇政,一品階也。資超六卿,班亞三事,車服之等,迥異具僚,苟非德望推於同朝,勞勩著於平日者,固不可以容易擬議,以臣無似,於斯數者無一髣髴,則其將何說而冒膺乎?且臣於今番敦匠之役,職同例兼,義重終事,不敢爲辭巽之計,而凡係董役,一皆仰成於都相,藉力於僚堂,幸得竣事,臣不過赴坐參聞而已。初無一毫可紀之勞,而況又間因疾病,應參公故,亦無以自力,遂至於臨時減下,未能效終始殫竭之誠,義分都隳,情禮俱缺,罪實自訟,賞於何有?以若罔功,叨此誤恩,臣心愧忸,猶屬己私,在聖朝綜核名實愛惜嚬笑之政,不亦有舛乎?賞濫則反歸屑越,位亢則易招災咎,參倚公私,承膺無望。玆敢悉暴衷懇,冒瀆崇嚴。伏乞聖明,俯垂鑑諒,亟命收還臣新授資級,俾恩典毋褻,賤分獲安,不勝幸甚,臣無任云云。答曰,省疏具悉。卿其勿辭行公。
行左承旨趙秉鉉疏曰,伏以太廟禮祔,宸誠克伸於祗謁,兩殿進冊,聖孝彌光於揚徽,縟儀誕擧,群情普欣,區區下忱,不任慶祝之至。仍伏念臣猥以不材,歷叨藩寄,四載湖·嶺,徒積愆尤,委毗非不盛也,而撫摩失宜,圖報非不切也,而措劃乖方,點檢追惟,無往非罪,糾核之典,惟日是俟,果然以湖西癸巳査結事,揆奏先發,道疏繼上,至以湖民切骨爲言,竟有筵稟還給之擧,臣於此事,未能料厲民若是之甚,而祛弊生弊,理或有之,刻印銷印,惟適其宜,則朝家所以處之者,卽惟曰寧失而已。臣於是仰頌曠蕩之政,俯慙僨誤之咎,噬臍莫及,措躬無所。又況臺臣朴長輿之章出,而盛稱湖西之安堵,深慮嶺南之流散,備論査結之冤簽伍之濫,因以行會本道,許令稟處,此皆在臣納節之際也。以若悚恧之蹤,豈擬反面之計,而義急奔慰?他不暇顧,冒膺職名,猥登筵席,簾前詢瘼,慈敎懇惻,而敗事之地,惶蹙居先,不敢開口陳達,自犯辜負之科,揆諸分義,雖死難贖,今焉道啓,亦旣入徹,本事幾至究竟,而彈墨自在,勘案恭俟,不意見除有隕,召牌嚴臨,且感且惶,悶隘轉切,臣欲仰首而悉陳,則殆近分疏,抑心終黙,則又涉欺瞞,竊附自劾之義,以請當被之律,惟聖明少垂察焉。所謂癸巳査結,果在臣莅按之時,本道時起結摠,較諸帳付,僅爲三分一內外,其餘竝入雜頉,所謂雜頉,除非邑倅襲謬土豪射利,則過半是奸吏囊橐中物也。利之所在,上下交征,田政日紊,國結歲縮,而俵災出稅之時,殘民偏罹毒徵,臣竊自以爲雖損於國,苟利於民,其在臧富之義,豈爲括漏之擧,而抑又思之?明知其上耗國結,下罄民産,以爲奸吏肥己之資,而只欲違道而干譽,罔念任怨而奉公,則斷非臣一日之責也。臣遂不量不度,率爾着手,積訛叢垢,竝萃一身,臣固知新伯之論,由於懲前,廟堂之意,主於損上,非有一毫私意參錯於其間,則雖使臣自爲之說,以恕臣錯謬之罪,不可能也。但旣曰胥吏舞弄之査括隱漏,則可知非虛卜白徵,而泛稱浦澨叢薄之彌望陳荒者,其眞皆癸巳出稅乎?此則臣斯之未能信也,且其當初査括,本非徵於民也。邑各有簿,一按可知,及今還結,當歸於民乎,歸於官與吏乎?一或官用還於官用,吏偸屬於吏偸,則是使惠澤未究,奸習反滋,謂國結不可檢,謂國法不足憚,啓後日無躬之弊也。究厥罪戾,臣實爲階,凡係分憂之任,雖一夫不獲,厥罰罔赦,況受一道承流之澤,貽衆民困瘁之弊,律之常憲,合置何辟,至若嶺南軍田之事實,尤與湖西有異,臣不必呶呶較挈,而其論湖結,有若苛政之悉反。仍及嶺弊,包得無限譏嘲者,無他,都緣臣才拙任重,隨處生疣,而淟涊顧戀,不自爲計,冥擿之行,豈厭人心,滄浪之取,實由自召,撫躬慙歎,悔之曷及,聖朝寬貸,郵罰雖稽,瘝官之失,自無所逃,披瀝控引,據實干瀆。伏願俯賜鑑諒,仰稟東朝,議臣重勘,俾存溺職之戒焉,臣無任云云。答曰,省疏具悉。湖西事,固知卿意出於剔奸査漏,而道疏揆奏,皆以寧失爲言。故雖曰諒之,於卿何損,而至於嶺南事,臺言自歸無實,尤無足爲引,卿其勿辭,卽爲入來肅命。
丁酉正月十五日辰時,上御熙政堂。大王大妃殿垂簾,藥房入診,大臣·備局堂上引見入侍時,都提調朴宗薰,提調金鏴,副提調李憲瑋,假注書徐相敎,記注官田栽五·金熙逌,檢校待敎金學性,右副承旨金大根,假注書權致和,事變假注書崔尙儒,行判敦寧府事金逌根,兼戶曹判書李止淵,行禮曹判書趙寅永,行漢城判尹權敦仁,知中樞府事金箕殷,行大護軍金履載,議政府左參贊沈能岳,兵曹判書金蘭淳,大護軍徐憙淳,刑曹判書李光文,廣州留守朴岐壽,行大護軍曺鳳振·李翊會,禮曹參判朴永元,行護軍李完植·金弘根,漢城左尹柳相弼,執義權大肯,副校理曺雲承,持平鄭煥義,正言權馦,以次進伏。醫官崔暄·金漢雋·金殷相·秦慶煥,進伏楹外訖。上曰,史官分左右。宗薰曰,瑞雪之後,日氣猶寒,聖體,若何?上曰,一樣矣。宗薰曰,寢睡·水刺之節,何如?上曰,一樣矣。宗薰曰,大王大妃殿氣候,何如?上曰,一樣矣。宗薰曰,王大妃殿氣候,何如?上曰,一樣矣。宗薰曰,醫官入診乎?上可之,暄等以次診候訖,退伏奏曰,脈候左右三部調均矣。大王大妃殿敎曰,醫官先退,次對爲之。宗薰曰,見今目下,有急先務,鼎席備員是也。民國事務方甚艱棘,而如臣無似,巋然獨處於廟堂,何以擔當百務乎?今日廟堂,雖謂之空虛,可也,臣不暇言他,內則貞疾膠固,外則衰病纏綿,陳力就列,實無其望,雖使之充數伴食,亦所不堪,況獨任衆務乎?朝庭之上,耆舊宿德,固不乏人,儲望群賢,亦濟濟磊落,簡心之擧,惟日是祝矣。大王大妃殿敎曰,卿何用辭免乎?上下之間,誠心相孚,盡心國事,今日行一實事,明日行一實政,是爲急務,鼎席亦豈無備員之時乎?宗薰曰,辭免之意,臣不敢一日忘諸心,而今日所陳,不暇以辭免爲先,臣之所奏,專爲國體苟簡之可悶矣。大王大妃殿敎曰,慶禮當前,此時鼎席,亦豈不備,而盡心國事,則獨相亦豈不可爲乎?古有十年五六年獨相之時矣。宗薰曰,古或有獨相在職之時,而其人也不同,其時也不同,此時如臣者,何可當此獨任乎?宗薰曰,歲籥初改,吉慶鼎臻,此時祈祝,尤在於聖學緝熙日就光明之域,此誠宗社萬年之計,臣民同情之望,儘不可因循弛忽,臣於前後,仰陳愚衷者屢矣。實未見有採納之效,此雖臣誠力未到之致,而若以詢蕘察邇之義,益留睿念,則尤豈不爲聖德之光乎?今當新正,更以三條爲獻,一曰,課程不可不嚴。爲學之道,必要先立規模,一日有一日之程,一月有一月之程,雖於事務悤氄之時,毋或廢課日之程,則自然有接續長進之功,尤以間斷爲戒,雖値寒暑停講之時,或自內講習,或從便縕繹,常令此心,着在這裏,則自當有樂不爲疲之效,天下萬事從未有規模不立,而能底于成者,惟學爲甚,伏願毋忽焉。二曰,經史不可偏廢。經以爲進修之本,史以資治亂之鑑,經則經而史則緯,經是體而史又用也。必須兼治,闕一不得,是故法講必以經書,召對必用史籍,卽祖宗古制也。經則方次第進講,而史則姑未有循序之工,宜自今,分經史而竝行講對,勿以史書爲不急而或忽焉。三曰,問難不可不勤。讀書之法,必以討論旨義爲要,若臨筵展卷,誦讀字句而止,則殆近文具,意味亦淺,經曰不恥下問,又曰好問則裕,正謂此也。且問難之際,上下之情志流通,討論之間,諸臣之所存自見,其眞工實效,豈少補哉?此數說,雖似淺近,進學之要,實不外是,惟殿下察焉。上曰,所陳三條,極爲切實,當銘念服膺矣。出擧條宗薰曰,農政莫先於水利,水利莫善於堤堰,故自古務稼穡者,必講溝洫陂澤之政,築塘而捍水患者,范仲淹之治興化也,修堰以待雨澤者,周恭之治運河也。是蓄洩皆有其利,水旱不能爲災也。我朝設置堤堰司,事自綸飭,不啻申複,而近歲以來,吏不守法,民不重本,堤垌池洑,塡淤潰決,無意修鑿,湮廢冒耕,一遇小旱,膏澤已竭,四野全涸,三農俱病,挽近頻歉,未必不由於此。且聚點移役,實是兵農相寓因事就功之意,而看作文具,徒存虛名,又豈奉公懋實之義哉?苟或曉然知其爲農政重務,則決不當任其弛廢,一至於斯。以此意另飭各道道臣,董督列邑,新舊堤堰,相度便宜,或捐財疏濬,或勸民修築,以爲灌漑食效之道,守令如有慢命不勤者,卽登聞論罪,行將有摘奸考察之擧,預爲申飭行會,何如?大王大妃殿答曰,依爲之。出擧條宗薰曰,四道告飢,賑事方始,蓄積俱罄,轉輸路阻,此時民憂,罔有涯畔,而慈德如天,惠澤旁流,蠲蕩至及於貢膳,捐補特發於帑藏,德意所及,民必忘飢,爲道臣守宰者,孰不悉心對揚,殫誠趨事,而賑政之難,專在抄戶,濫則傷惠,簡則多漏,如有不當入而入,則必有當入而不入,此必然之勢也。不濫不簡,務得至精,然後始可見實效矣。分饋之政,亦在於嚴立規例,整齊有序而已。如其紛糅錯亂,換面借名,糧不準升,粥淡如水,饋給無實,祗存虛名,使枵腹望哺之民,徒勞往來,顚蹶道路,竟以飢民口吻中物,歸於猾胥輩舞弄之資,則是反不如不賑耳。如或有似此之弊,則守令抵罪,且勿論,不能董察之道臣,罪當何居?不勤賑政,論勘諸條,詳載大典,爲先嚴飭四道道臣,俾各惕念,這這督察,守令之不用心不堪任者,劃卽論罷,勿以臨賑遞易爲拘之意,申明行會,何如?大王大妃殿答曰,依爲之。出擧條宗薰曰,卽見江原監司韓益相所報,則以爲,旌善郡流戶未集,還多爲弊,而耳稷豆唐,本非道內土宜之穀,該郡逋還各穀四千九百二十八石零,以詳定作錢,從便移送於穀小邑,隨土宜作穀爲辭矣。該邑弊敗之狀,已爲朝家所洞悉,而還多民少,卽一難支之端,非土宜各穀之換作移還,且多已例,許令依此施行,而準折移換之際,另加察飭,俾無穀簿紊亂之弊事,一體分付,何如?大王大妃殿答曰,依爲之。出擧條宗薰曰,故領相惠定公李濡,故判書忠文公閔鎭厚,以景宗室配享功臣,當室奉祧之後,位版依例還于本家,而第伏念祧位庭享,雖無配食之所,其配享之名,則固將百世永傳矣。正廟丁未受敎,若曰凡配食廟庭者,稱功臣,觀於五禮儀諸書,可一按而知。且其奇績偉業,豈讓於紀常之人乎?聖訓昭揭,是朝家之待配享功臣,與錄勳諸人,少無差別,可以仰認,錄勳人私廟祠版,旣有已施之恤典,配享人宜無異同,故玆敢仰達矣。大王大妃殿答曰,依爲之。出擧條宗薰曰,本司有司堂上李止淵,旣陞輔國,所帶有司之任,依例減下,何如?大王大妃殿答曰,依爲之。出擧條宗薰曰,登科過十年者,筵稟陞六,卽法典所載也。今年亦有準限當陞之人云,依例陞六之意,分付銓曹,何如?大王大妃殿答曰,依爲之。出擧條宗薰曰,前持平李珽本生父年今七十五歲云。所後家旣無推恩可施處,則移施本生,已例卽然,故敢此仰達矣。大王大妃殿答曰,依爲之。出擧條宗薰曰,全羅監司報苽矣,苽滿監司,筵稟後差代例也。後日政差代之意,分付銓曹,何如?大王大妃殿敎曰,旣已苽滿,當差代矣。又敎曰,北關賑政,果何如?向以嶺還穀本色事狀請,而不得許施矣。其後果何以經紀云耶?宗薰曰,北關賑事,果不能放心矣。嶺還代錢,固出於不得已,而代錢貿穀,則石數將大縮,需用甚不敷,兩西穀,略有移劃,亦値氷泊,姑未畢輸。且兩西穀,則只及於南關各邑,而關北則嶺隘險絶,程途遼遠,無以輸致,海路亦甚踔遠,故私蓄亦難湊集,此所以最難處也。然而嶺南事勢,又萬萬遑急,出穀是行不得之事,故不得許施於北伯本色之請矣。大王大妃殿敎曰,嶺穀代錢,則果已受去云耶?宗薰曰,錢則使兩道,相議與受矣。姑未聞受去之消息,而似當從近持去矣。大王大妃殿敎曰,大臣就座。大根曰,諸宰奏事。寅永曰,大王大妃殿誕辰京外進獻方物,去甲午十一月,磨鍊啓下,而旋因慈敎,有置之之命矣。今年誕辰爲始,諸道箋文,當爲封進,而旣進箋文,方物停封,事體極爲未安,依前例封進之意,知委,何如?大王大妃殿答曰,依爲之。出擧條寅永曰,代之遠近,禮有隆殺,雖以陵寢承旨奉審言之,正廟朝承旨奉審,止於明陵,先王朝承旨奉審,止於懿陵,以此推之,當宁朝承旨奉審,宜止於綏陵·仁陵·健陵矣。旣有兩聖朝已行之例,懿陵·元陵·永陵及昭寧園·綏吉園·顯隆園奉審,當爲一體停止,而第伏念先王朝初年,明陵奉審之不爲停止者,或似別有精義而然,則在今永陵·顯隆園奉審之節,合有仰遵之道,至於陵·園·墓·廟之祭官品祑,亦不可無隨時隆殺之義,令該曹,詳考已例,以爲釐正之地,恐合事宜,故敢此仰達矣。大王大妃殿答曰,依爲之。永陵·顯隆園奉審依前爲之,可也。出擧條大王大妃殿敎曰,戶判亦進前。止淵進前,大王大妃殿敎曰,兩朝御眞奉安處所,向以景慕宮·望廟樓及景祐宮齋室爲定,而第惟景祐宮大小齋室相距,似甚不遠,若當擧動之時,則尊嚴之地,恐或聞喧譁之聲,事甚未安。且念兩齋室之地形,似有高低俯仰之嫌,予意則欲間築墻垣以遮之,猶且非便,何以則可也?止淵曰,兩齋室,若有非便,則從當相地,新建眞殿,奉審後擇日移安爲宜矣。大王大妃殿敎曰,景慕宮·望廟樓,亦當從近修理,而樓凡幾間也?止淵曰,臣未能詳知矣。大王大妃殿敎曰,曾不詳見此樓乎?寅永曰,奉審後當詳達矣。大王大妃殿敎曰,景慕宮·望廟樓·景祐宮齋室,戶禮堂與判敦寧,明日同爲奉審。出傳敎蘭淳曰,宣傳官己丑冬薦將,臣以淆雜冒濫,不愜公議,有所筵白永削之擧矣。蓋薦剡之法,至重且嚴,宣薦尤峻,査拔矯正,事理當然,而其中洪守漢·白思汲·金·洪益文·金尙一,俱以當薦之人,混入於削去之中,仍作聖世之棄物,齎菀抱冤,亦已久矣。永枳前塗,殊涉矜憐,臣意則洪守漢·白思汲·金·洪益文·金尙一,特爲復薦之意,分付該廳恐好,故敢此仰達矣。大王大妃殿答曰,依爲之。出擧條憲瑋曰,臣以日前別單事,有所仰達者矣。當初不能檢察,矇然捧入,已是不審之失,其後多日,始以付標煩稟,尤爲惶悚,第旣已覺察之後,又復如例擧行,其在事體,萬萬未安。玆敢更達,恭竢處分矣。大王大妃殿答曰,所奏如此,還收,可也。出擧條大根曰,臺諫所懷奏之。大肯等進前,大王大妃殿敎曰,臺諫所懷,出去臺廳爲之。大根曰,玉堂所懷奏之。雲承曰,歲籥載新,三陽開泰,履端出治,政屬其會,而出治之本,實在講學。夫講學,必貴於接續,工夫最忌於間斷,大舜之鷄鳴孳孳,成湯之昧爽丕顯,文王之日中不遑,皆爲是也。雖然講學之道,非止講誦句讀而已。將以親切體認,反復入身來,故所以知行之相須,如車輪鳥翼,而不可闕一者也。今殿下新服厥命,維新厥德,政當周王訪落之日,尤重殷后典學之工,而小學·大學,相繼畢講,聖學之緝熙,固所欽仰,而因此而竊有所獻焉。殿下燕閒之中,衣服飮食起居動靜,必須律之以小學,爲之模範,誠正格致修齊治平,亦須揆之以大學,爲之間架,則作聖之根基在是,致治之極功亦在是矣。伏願深留聖念,以答億兆臣民顒祝之情焉。顧今祈寒已褪,春煦漸舒,講學之工,不容虛徐,而間緣事故,講學之停掇稍久,一曝有戒,寸陰可競,繼而今日開講對,討論諮訪,以勉薰陶涵養之工,是所區區之望也。上曰,所陳好矣,當留念矣。出擧條大王大妃殿敎曰,大臣先退,史官就座。仍命退,諸臣以次退出。
上在昌德宮。停常參·經筵。
金大根,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
大王大妃殿傳于朴宗吉曰,處子單子,日捧一二張,此何等大事,而遲緩如是莫甚乎?京中收單,不過餘數日,而捧單纔爲十餘張,焉可如是乎?漢城判尹,爲先推考,如是申飭之後,一樣又然,則判尹當有罪,有處子而不呈單之人自然可知,當自處子之父兄,有罪之,以此擧行。
金大根啓曰,卽者義禁府都事來言,時囚罪人鄭翼容·蔡元默等,當爲捧供,而判義禁金魯敬,同義禁李奎鉉·洪學淵,俱有身病,只有判義禁權敦仁一人,不得備員開坐云。判義禁金魯敬,同義禁李奎鉉·洪學淵,竝卽牌招,何如?傳曰,允。
又啓曰,判義禁金魯敬,同義禁李奎鉉·洪學淵牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
朴宗吉啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,大司憲宋啓榦,掌令卜來相落點。
持平韓啓源,獻納金相勉,校理李時在,修撰李晉翼等啓曰,請書九,亟施追奪官爵之典。措辭見上請削黜罪人洪奭周,爲先加施中道付處之典。措辭見上答三司曰,不允。洪奭周事,不允。
持平韓啓源,獻納金相勉等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
持平韓啓源啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請定配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴覈得情,夬施當律。措辭見上答府曰,韓鼎鎭事,不允。申綱事,不允。睦台錫事,不允。尙度事,不允。
獻納金相勉啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。措辭見上答院曰,不允。韓鼎鎭事,不允。申綱事,不允。睦台錫事,不允。尙度事,不允。
傳于朴宗吉曰,奉審諸臣留待。
傳于朴宗吉曰,奉審諸臣入侍。
朴宗吉,以弘文館言啓曰,應敎徐元淳,修撰李晉翼,旣有只推之命,竝卽牌招察任,何如?傳曰,允。
又以禮曹言啓曰,大王大妃殿誕辰方物,依前例封進事,定奪矣。方物數爻,別單書入,待啓下,當爲知委諸道,而咸鏡道,則三名日所封各殿方物,限今秋停封事,已有成命,來五月十五日大王大妃殿誕辰咸鏡道方物,何以爲之乎?敢稟。傳曰,依前下敎擧行。
又以禮曹言啓曰,揀擇單子四張,自漢城府輸送,故捧入之意,敢啓。傳曰,知道。
又以禮曹言啓曰,永禧殿春奉審,酌獻禮當次之年,則自前前期擧行矣。今正月二十二日,臣曹與戶曹堂上,同爲進去奉審後稟處,何如?傳曰,允。
又以禮曹言啓曰,皇壇壇上及祭器等物,每年孟春,戶禮曹堂上奉審事,曾有定式矣。今正月二十四日,臣曹與戶曹堂上,同爲進去奉審後稟處,何如?傳曰,允。
金大根,以刑曹言啓曰,因平安道定配罪人等到配狀本,大王大妃殿傳曰,院吏石鎭永·邊壽顯,分揀放送事,命下矣。寧邊府定配罪人石鎭永,順川郡定配罪人邊壽顯,分付道臣放送,而因傳敎定配罪人,事體自別,故諸道,則隨其到配,卽爲修啓,而至於本道,待朔末封啓者,事甚未安。此後則因傳敎定配之類,依諸道例,隨卽狀聞之意,分付,何如?傳曰,允。
又以禁衛營言啓曰,本營把摠洪羲象,身病猝重,勢難察任,改差,何如?傳曰,允。
上護軍鄭元容疏曰,伏以禮制有限,我純祖·翼考兩聖,同祔太室,情文允叶,我太母·慈聖二殿,竝陳顯冊,朱瑟升歌,愀孺慕於見墻,瑤牒楊徽,藹深愛於祝岡,愴昔慶今,大小同情,臣伏見尊崇都監別單判下者,以臣名之猥忝提調之末,混蒙爵秩之賞,銓臣唱注,敍躋崇級,臣領誥傴僂,靡所措躬。夫崇政,峻秩也。班序稍上於文昌,朝儀特異於中階,時望攸注,王政所愼,豈有若臣庸陋之倖會苟充者哉?周官八柄,爵馭其貴,予馭其幸,斯所以品節歸範之義,而懋德懋功,朝典不紊,今臣受任於工匠竣役之後,而周旋於儀章物采之間,誠宜自效,勞之何有,而乃與始終敦勩之諸臣,同被上賞,無存區別,賞所以勸勞,而無勞而賞,勞何勸焉?臣竊爲朝廷惜之,奚暇爲臣身私憂也哉?臣學業空疎,不能以供文字之役,才識淺短,不能以奉訏謨之末,精力脆弱,不能以效驅策之事,一無可錄,數不足備,而特荷兩聖朝不世之遇,自策名以來,步武不離邇密,踐履殆遍華要,蒼佩金袋,猥隨九卿之後,而塵露未酬,流景易遒,自顧臣身,顚毛已白紛如矣。業日益墮,識日益耗,力日益憊,曩日之所不能者,今又甚焉,則可謂末如之何,而亦可以知所止矣。爵秩愈高,而臣心愈愧於不稱,主恩冞隆,而臣情冞懼於未報,爵之不稱,宜退而難進,恩之未報,寧辭而莫受,故臣之日夕所祈願者,守拙於寒素之本色,息念於分外之榮觀,優游歲月,低徊冗散,以上而不貽玷累,下而獲免僨誤,爲一分報效之圖,豈意涯分一踰?志願漸乖,半歲之內,驟躐迭升,滾轉到此,譬如登者躡層,層窮而峻截,荷者擔重,重過而匾壓,苟不卸釋而憩歇,則跌墜之患,可立而待,思之及此,懍然自栗,安得不仰首鳴號,冀徼生成之澤乎?弊袴如藏,則朝廷益光於勸功,鞶帶若褫,則私榮反愈於受錫。伏乞聖明,察臣本願,諒臣匪分,劃將新資,亟賜還收,俾名器毋至濫褻,微軀得以全安,千萬懇祝,臣無任云云。答曰,省疏具悉。卿其勿辭行公。
平安監司朴晦壽疏曰,伏以太室之祔儀誕擧,兩殿之寶冊齊隆,禮縟事殷,情文允協,我殿下羹墻之慕,岡陵之祝,兩皆無極,仍伏念臣於本月十四日,伏奉除旨,以臣爲平安道觀察使者,臣誠悸恐震懍,莫省措躬之所也。臣本疎迂憒劣,百不猶人,一切吏事,尤所昧昧,遭遇兩朝,偏蒙洪造,從前踐歷,罔非僥濫,往年猥叨湖節,是固展布之地,而其奈才具不逮,愆尤徒積,寔荷恩庇,倖免重戾,至今追惟,媿汗浹背,況以今日關西,而擬議於如臣不才乎?關西,國之重藩,貨財之所委輸,倉庾之所饒裕,村閻櫛比,畦塍繡錯,民物之殷,關防之壯,甲於諸路,呼吸直通遼瀋,冠蓋相望,形勝殆似杭·浙,舟車都會,於是乎朝家之所倚以爲西門之鎖鑰者,實爲入藩之首,挽近年來,百弊層疊,全局凋敗,宿逋新瘼,糾纏交加,糶糴不足救溝壑之急,軍伍無以充陰雨之備,民生則腐草浮苴,根蔕靡定,吏奸則藏蠹伏鼠,孔穴漸多,一毛一髮,無不受病。臣於數年赴燕之行,目見列邑之供億之資,蔀屋多愁歎之聲,沿路如此,一道可推,此時此任,正須得淸嚴鍊達聰明强力者,庶可以治亂絲而整欹器,今乃畀以蔑裂鈍拙如臣輩,責之以來旬來宣懷綏刮磨,使之厚民生而淑民心,則於果何如也?譬如千勻之重,惟烏獲能擧,而今乃强責於僬僥,則其顚踣僨壓,何待跬步而見哉?顧當一初之政,民國長慮,莫有先於愼揀方伯,用察列守之臧否,以濟生民之凋瘵,而乃以已試蔑效之人,欲試鉛刀之再割,不亦舛乎?且念臣伯父臣宗甲,曾按此藩,距今四十年所,桐鄕遺愛,尙傳耳目,以臣之才,無能爲役,旣不能趾先之美,徒自取忝先之恥,則以公以私,更添臣罪,此又臣所大懼也。參倚旣熟,稱塞無望,徊徨踧踖,直欲循墻,玆不得不披瀝心肝,猥塵崇廳。伏乞聖慈,俯垂鑑諒,亟遞臣新除藩任,回授可堪之人,俾賤分獲安,公器無褻,不勝幸甚,臣無任云云。答曰,省疏具悉。卿其勿辭,往欽哉。
丁酉正月十六日酉時,上御熙政堂。大王大妃殿垂簾,奉審諸臣入侍時,左副承旨朴宗吉,假注書徐相敎,記注官金熙逌·田栽五,行判敦寧府事金逌根,行戶曹判書李止淵,行禮曹判書趙寅永,以次進伏訖。上曰,史官分左右。大王大妃殿敎曰,景慕宮·望廟樓·景祐〈宮〉齋室奉審,則果有合當處否?逌根曰,臣承命進詣望廟樓奉審,則有東西兩房,而中間廳軒,長爲二間,闊爲間半,變作溫堗,奉安兩朝御眞,西溫堗,變作廳軒,恐合便宜矣。仍詣景祐宮奉審,則唯正寢,似可合用,而未知各宮事體之如何,不敢質言仰奏,大齋室之於小齋室,其間初慮甚近矣。今見形址,則相距稍闊,若撤去廳軒數間,奉安處所,以南向溫堗爲之,則其間別無相妨於小齋室,此處奉安,極爲便當,故模出圖形以待矣。大王大妃殿敎曰,更無他可合處否?止淵曰,亦於北邊內人入接處,似可新建,而如是則御路狹隘,百官行禮處所,不得不變通,撤毁改建,事多難便矣。大王大妃殿敎曰,正堂西邊基址,無可合處否?逌根曰,此處則狹窄傾仄,事體有未安矣。止淵曰,大齋室,撤去廳軒數間,間築環墻,而御齋室,以小齋室爲之,則事甚便順,而但大齋室廳軒之撤去,亦所難愼,不可不稟旨擧行矣。大王大妃殿敎曰,禮判所見,亦無異同耶?寅永曰,若用大齋室,則密邇祠宇,處所尤好,百官行禮處所,亦無苟艱,祠宇東邊,則山麓逼窄,北邊則設有開拓基址,此處工役,極爲未安,其他看審,實無愈於此矣。大王大妃殿敎曰,香火廳,何處爲之乎?止淵曰,以今享官所處之室,若廣其數間,則可爲之,而當初安香處所之各異,實未知何故矣。逌根曰,今承下敎,然後自可質定矣。大王大妃殿敎曰,見其圖形後,從當更敎矣。仍命入之,賤臣承命出來,持圖形以入,傳授承旨,止淵曰,奉安時,當用五峯屛,而望廟樓舊排屛風,卽十長生圖也。今番奉安時,當加造此屛排設乎,當造五峯屛排設乎?大王大妃殿敎曰,新造五峯屛三坐用之好矣。止淵曰,望廟樓面帳,本以紅綃爲之,頗渝色,今將改備,依藏譜閣例,以紅甲紗爲之似好,而景祐宮奉安處所,當用唐家,而望廟樓,則本不用唐家,只以帳機排設,今番竝造唐家三坐,同爲入排,似好矣。大王大妃殿敎曰,面帳與帳機,一依舊制,而綃則別爲織造用之,景祐宮奉安時,亦用此制,而勿用唐家,可也。寅永曰,純宗眞御大小四本,各奉一櫃,翼宗御眞大小四本,分奉二櫃矣。櫃子分奉與合奉之節,當有一番稟定矣。大王大妃殿敎曰,純宗御眞櫃子,依前分奉,翼宗御眞軍服本·幅巾本·法服本三本,奉安於景祐宮,冕服本一本,奉安於望廟樓,可也。寅永曰,法服本·冕服本,皆大本,而同奉一櫃,今番加造一櫃而分奉矣。大王大妃殿敎曰,然矣。寅永曰,御眞移奉時,例有廟號尊號標題之擧,壬戌已例亦然矣。今此純宗御眞中,庚寅大小二本,原有尊號標題,而廟號標題,則四本俱無之。翼宗御眞四本,亦俱無標題,何以爲之乎?大王大妃殿敎曰,誰當書之乎?寅永曰,壬戌已例,閣臣中奉敎書之矣。大王大妃殿敎曰,臨時更稟,可也。寅永曰,御眞櫃子,例有外袱,又有都袱,而宙合樓都袱,緞也,望廟樓都袱,紬也,今番合奉之時,合有一體稟定矣。大王大妃殿敎〈曰〉,一依望廟樓例,以紬爲之,可也。命諸臣先退,又命史〈官〉就座。仍命退,承史以次退出。
上在昌德宮。停常參·經筵。
金大根啓曰,來二十一日,朝參日次矣,敢稟。傳曰,停。
李憲瑋啓曰,行左承旨趙秉鉉,右副承旨金大根,同副承旨李淵祥,今日不爲仕進,竝卽牌招,何如?傳曰,允。
又啓曰,假注書徐相敎,身病猝重,勢難察任,今姑改差,何如?傳曰,允。
徐相敎改差,代以趙然昌爲假注書。
大王大妃殿傳于李憲瑋曰,左承旨疏批已下,而不爲仕進,卽爲申飭入來。
以左承旨趙秉鉉牌不進推考傳旨,傳于李憲瑋曰,更爲牌招,如有違牌,勿爲呼望。
李淵祥啓曰,判義禁金魯敬,同義禁李奎鉉·洪學淵再牌不進推考傳旨,今方捧入,而開坐命下之後,連事違召,無意承膺,事體所在,誠極未安。竝所當牌招,而係是一日三牌,何以爲之?敢稟。傳曰,更爲牌招。
又啓曰,判義禁金魯敬,同義禁李奎鉉·洪學淵牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
持平鄭煥義,獻納金相勉,校理李時在,修撰李晉翼等啓曰,請書九,亟施追奪官爵之典。措辭見上請削黜罪人洪奭周,爲先加施中途付處之典。措辭見上答三司曰,不允。洪奭周事,不允。
持平鄭煥義,獻納金相勉等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,不允。永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
持平鄭煥義啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請定配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴覈得情,夬施當律。措辭見上新除授大司憲宋啓幹,時在忠淸道懷德地,掌令卜來相,時在靑陽地,請竝斯速乘馹上來事,下諭。答府曰,韓鼎鎭事,不允。申綱事,不允。睦台錫事,不允。尙度事,不允。下諭事,許遞。
獻納金相勉啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。措辭見上答院曰,不允。韓鼎鎭事,不允。申綱事,睦台錫事,不允。尙度事,不允。
朴宗吉,以禮曹言啓曰,揀擇單子四張,自漢城府輸送,故捧入之意,敢啓。傳曰,知道。
又以禮曹言啓曰,揀擇單子四張,自漢城府輸送,故捧入之意,敢啓。傳曰,知道。
李淵祥,以左右捕盜廳言啓曰,本廳在囚罪人李東潤物故,令漢城府,依例行檢,何如?傳曰,允。
金大根,以備邊司言啓曰,大王大妃殿傳曰,今番捕廳罪囚,捕將,持文案就議時原任大臣,隨其情犯輕重,量宜酌處,而其中當用一律人,竝令押送本道,用律事,分付事,命下矣。臣等,取考文案,反復爛商,則崔謙孝·李就永·尹繼龍·趙鎭弼·李宜台·韓默履·金鳳文·羅就章·南駿坰·沈致祖·朴長羽·文整奎·金之河·李廷民·金在基·朴賢壽·文成連·裵德浩等十八囚,俱以浮詤思亂之徒,各有爛漫同參之實,情節之凶慝,醞釀之狼藉,不可以詿誤隨從論,竝出付畿營,嚴枷杻謹防守,押送于各其原籍本道,使之捧侤音後,梟首警衆。許策·崔榮顯·尹行斌·閔載厚等四囚,情犯非不緊重,以文案考之,不無差等,竝移送秋曹,各別嚴刑一次,絶島減死定配。任圭直·金周鉉,雖無躬犯之現跡,亦無證質之的確,平日行己,苟能謹愼,豈爲凶徒之所援乎?不可全然無罪,與知機使喚之曺錫祿,竝令刑曹照配。韓石祿·南就成·南道金等三囚,不過是牽卒船漢之類,竝令捕廳,嚴棍懲勵。李基永則使是橫罹,別無罪犯,參酌放送,湖西南營邑獄囚之緣坐外諸人,竝令該道,分輕重勘處,迥中之尙未現捉,揆以紀綱,殊極駭然,更爲嚴飭各道,使之另加譏詗,趁卽捕捉,何如?傳曰,允。
又以摠戎廳言啓曰,本廳中軍具信喜,呈辭在外,曠任可悶,改差,何如?傳曰,允。
李淵祥,以左右捕盜廳言啓曰,大王大妃殿傳曰,今番捕廳罪囚,捕將,持文案就議時原任大臣,隨其情犯輕重,量宜酌處,而其中當用一律人,竝令押送本道,用律事,分付事,命下矣。左邊捕盜大將臣柳相弼,右邊捕盜大將臣金瑛,持文案就議于時原任大臣,則領府事李相璜,判府事沈象奎,右議政朴宗薰,詳看文案,則崔謙孝·李就永·尹繼龍·趙鎭弼·李宜台·韓默履·金鳳文·羅就章·南駿坰·沈致祖·朴長羽·文整奎·金之河·李廷民·金在基·朴賢壽·文成連·裵德浩等十八囚,當置一律,許策·崔榮顯·尹行斌·閔載厚·任圭直·金周鉉·曺錫祿等七囚,當置次律,韓石祿·南就成·南道金等三囚,當爲嚴棍懲戢,李基永一囚,放送爲當云矣,敢啓。傳曰,知道。
義禁府啓目,順康園守奉官蔡元默原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
義禁府啓目,刑曹啓辭內,今日動駕時,前縣監鄭翼容,爲其山訟,擊錚於衛外,而係是朝官,臣曹不得循例捧供,令義禁府稟處,何如?判付。〈啓〉,傳曰,允亦敎是白置,鄭翼容,開坐捧供後,取見其原情,則係是山訟事,令漢城府稟處,何如?判付。啓,依允。
上在昌德宮。停常參·經筵。
李淵祥啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
備忘記,牛峴僉使林龍鉉下直,長弓一張,長箭一部,片箭一部,筒兒一箇賜給。
趙秉鉉啓曰,行右承旨李同淳,今日不爲仕進,卽爲牌招,何如?傳曰,允。
大王大妃殿,傳于朴宗吉曰,日昨聞奉審諸堂所奏,御眞奉安處所,景祐宮大齋室爲便云。以此爲定,廳軒之不得不變作處,從地形量宜爲之,工役待解凍,卽爲擇日擧行,香大廳,以獻官所接處移設,可也。
大王大妃殿,傳于朴宗吉曰,今番膺賊之窮凶絶悖,非但載籍之所無,其暗投釜館,白地做詤,敢欲構釁兩國者,尤爲憤惋。若非館守之卽時覺察,通告而押付,則其稱兵逆節反國凶圖,何以痛覈鋤治乎?此雖兩國間孚信之所及,亦係館守效誠之端,其在朝家嘉尙之道,豈無格外示意之擧?銀子一千兩,令地部下送萊府,卽爲傳給館守處,仍以此下敎曉諭爲可之意,分付廟堂。
金大根啓曰,卽伏見訓鍊都監入直哨官番單子點下者,則權曦名下別騎隊,不爲懸頉,至於蒙點,事甚疎忽,原單子,今方改付標以入,而當該堂上,不可無警,推考,何如?傳曰,允。
傳于金大根曰,注薦爲之。
傳于金大根曰,前翰林徐耆淳·申錫愚·鄭㝡朝·李墩,竝別兼春秋差下。
金大根啓曰,前翰林徐耆淳·申錫愚·鄭㝡朝·李墩,別兼春秋差下事,命下矣。左右史不可不備,竝令該曹,口傳單付,仍卽牌招,推移入直,何如?傳曰,允。
吏曹口傳政事,別兼春秋徐耆淳·申錫愚·鄭㝡朝·李墩,以上竝單付。
李淵祥啓曰,掌令宋尙玉,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
以持平韓啓源·鄭煥義,獻納金相勉,正言權馦牌不進罷職傳旨,傳于李淵祥曰,只推。
以前掌令宋尙玉禁推傳旨,傳于李淵祥曰,分揀。
執義權大肯,司諫朴鳴和,校理李時在,修撰李晉翼等啓曰,請書九,亟施追奪官爵之典。措辭見上請削黜罪人洪奭周,爲先加施中道付處之典。措辭見上答三司曰,不允。洪奭周事,不允。
執義權大肯,司諫朴鳴和等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。時煥事,姜時煥事,已爲酌處,不允。
執義權大肯啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請定配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴覈得情,夬施當律。措辭見上答府曰,韓鼎鎭事,不允。申綱事,不允。睦台錫事,不允。尙度事,不允。
司諫朴鳴和啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴鞫得情,夬施當律。措辭見上答院曰,不允。韓鼎鎭事,不允。申綱事,不允。睦台錫事,不允。尙度事,不允。
兵曹,以李存敬爲摠戎中軍。
朴宗吉,以禮曹言啓曰,揀擇單子七張,自漢城府輸送,故捧入之意,敢啓。傳曰,知道。
又以禮曹言啓曰,卽接京畿監司金道喜移文,則以爲,楊州牧鄕校聖殿椽木,年久朽傷,將以今春釋菜,兼告修改告由,移還安祭香祝,自本曹啓稟下送云矣。楊州牧鄕校聖殿椽木朽傷處,今春釋菜,當爲兼告修改告由,移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
又以漢城府言啓曰,孝烈表著者,每式年歲首抄啓事,曾有定式矣。自各部搜訪報來者,合爲四人,故單子則移送禮曹,孝烈各人姓名居住,別單書入之意,敢啓。傳曰,知道。
金大根,以備邊司言啓曰,本司武郞廳李光秀,旣有駭悖之擧,且多鄙瑣之謗,不可以事出微細,有所曲恕,汰去,何如?傳曰,允。
李淵祥,以左右捕盜廳言啓曰,謹依備邊司草記批旨,本廳在囚罪人崔謙孝·李就永·尹繼龍·趙鎭弼·李宜台·韓默履·金鳳文·羅就章·南駿坰·沈致祖·朴長羽·文整奎·金之河·李廷民·金在基·朴賢壽·文成連·裵德浩等十八囚,竝出付畿營。許策·崔榮顯·尹行斌·閔載厚·任圭直·金周鉉·曺錫祿等七囚,竝移送刑曹。韓石祿·南就成·南道金等三囚,自臣廳嚴棍十五度懲勵後,竝與李基永放送之意,敢啓。傳曰,知道。
又以刑曹言啓曰,備邊司啓辭內,大王大妃殿傳曰,今番捕廳罪囚,捕將,持文案就議時原任大臣,隨其情犯輕重,量宜酌處,而其中當用一律人,竝令押送本道,用律事,分付事,命下矣。臣等取考文案,反復爛商,則崔謙孝·李就永·尹繼龍·趙鎭弼·李宜台·韓默履·金鳳文·羅就章·南駿坰·沈致祖·朴長羽·文整奎·金之河·李廷民·金在基·朴賢壽·文成連·裵德浩等十八囚,俱以浮詤思亂之徒,各有爛熳同參之實,情節之凶慝,醞釀之狼藉,不可以詿誤隨從論,竝出付畿營,嚴枷杻謹防守,押送于各其原籍本道,使之捧侤音後,梟首警衆。許策·崔榮顯·尹行斌·閔載厚等四囚,情犯非不緊重,以文案考之,不無差等,竝移送秋曹,各別嚴刑一次,絶島減死定配。任圭直·金周鉉,雖無躬犯之現跡,亦無證質之的確,平日行己,苟能謹愼,豈爲凶徒之所援乎?不可全然無罪,與知機使喚之曺錫祿,竝令刑曹照配。韓石祿·南就成·南道金等三囚,不過是牽卒船漢之類,竝令捕廳,嚴棍懲勵。李基永,則便是橫罹,別無罪犯,參酌放送,湖西南營邑獄囚之緣坐外諸人,竝令該道,分輕重勘處,迥中之尙未現捉,揆以紀綱,殊極駭然,更爲嚴飭各道,使之另加譏詗,趁卽捕捉,何如?傳曰,允事,命下矣。罪人許策·崔榮顯·尹行斌·閔載厚,各嚴刑一次後,策,全羅道康津縣薪智島,榮顯,珍島郡金甲島,行斌,靈光郡荏子島,載厚,興陽縣蛇渡鎭,竝絶島減死定配。知機使喚之曺錫祿,依大明律謀反大逆條知而不首之文,決杖一百後,平安道渭原郡,流三千里定配。任圭直·金周鉉,考諸律典,雖無可據,旣爲凶徒之所援,則不可以無躬犯之跡,有所輕勘,圭直,全羅道金堤郡,周鉉,慶尙道禮安郡,遠地定配所,竝卽押送之意,敢啓。傳曰,知道。
義禁府啓目,粘連向前蔡元默亦,位畓收租,雖非創犯,難免襲謬之失是白遣,園軍疤定亦,諉以報本牧,請以刑配是白乎乃,陵園樹木禁護之節,自有受敎節目,法意嚴重,本所守護軍,苟有犯斫,所當依節目先報本曹,自本曹如法處置,事理得當,而不此之爲,徑報本牧,未免違法理逞私憤之罪,以此照律,何如?判付。啓,依允。
大護軍李羲準疏曰,伏以薦祫饗於七廟,先烈益彰,進徽號於兩殿,聖孝彌光,愴切於乎不忘,頌騰無疆惟休。仍伏念臣於大享之夕,猥忝駿奔之列,陞降堂陛之間,周旋罇坫之側,榮實無比,勞何可言,而迺於別單判下,忽蒙特恩,以臣爲資憲大夫者,臣聞命惝怳,奉誥悸懼,茫然不知其置身之所也。夫正卿之秩,古所以命有德而章有功,地望自別,責任綦重,在周六官也,於漢九卿也。是豈人人而濫授?夫夫而冒居者,而顧臣釋褐三十有三年,厚被我先大王拂拭陶鎔之恩,前後歷揚,罔非踰濫,秋毫皆力,涓滴莫效,每一追惟,只覺騂發顔而淚流眶。況其百不猶人,一無可取,儱侗憒劣之本末,非但臣自知之,抑是通朝之所共稔悉者也。近又蒲質先衰,薪憂漸痼,杜門蟄伏,刀圭爲命,雖同朝之人,亦多未識其面者,卽一癃廢空空之物耳。今此非常之寵命,何爲而混及於如臣者耶?竊伏惟祔廟禮成,執事者各蒙恩賞,古例卽然,故我殿下事體是重,恩典斯推,而臣於其中,僥倖濫竽,僬僥之負千勻,桮勺之注一斛,猶屬臣一己之私憂,今當群工器使庶明勵翼之時,以礪世磨鈍之具,曾未難愼,誤侈至此,有不如繁纓弊袴之惜,其爲玷名器而羞當世,所關甚鉅,不比尋常,臣反復揣量,冒膺無路。玆敢略暴衷情,仰瀆崇嚴。伏乞聖慈,推體下之仁,察由中之懇,仰稟東朝,將臣新授資級,亟行收還,以重公器,以安私分,不勝大願。臣無任云云。答曰,省疏具悉。卿其勿辭行公。
大司諫李元八疏曰,伏以臣年踰七旬,病伏田廬,拭巾俟符,已有年矣。忽伏奉諫長特除,有隕自天,其在分義道理,固當不俟駕屨,而第臣狗馬賤疾,祟在腹脹,內外豎亘,俯仰不得,全體顫掉,四倒不省,須人而轉側,借手而食飮,痰濕中格,泄痢迭作,氣息厥塞,往往有頃刻欲殊之時,今於馹召之下,雖在跬步之間,萬無趨謝之望,有臣如此,生不如死。況此臺啓方張之日,言責之任,不宜一日瘝曠。伏乞亟許鐫免,以幸公私,仍治臣慢命不職之罪焉。今於乞免之章,何敢贅陳瞽說,而公憤所同,愚衷轉激,一息未泯之前,有不容含默而已。臣伏聞今番逆獄,卽〈窮〉天地亘萬古所未見所未聞之一大變怪也。何幸乾道孔昭,罪人斯得,凶肚逆腸,綻露無餘,妖腰亂領,次第就戮,神人之憤,庶可少洩,而第其倭館之投書,出於窮鬼逃命,而其計莫售,鞫庭之亂招,都是死囚誑譫,而其情可得。又況諸賊自相唱和,而凶窩終底打破,供案前後一串,而獄情初無疑似。噫,彼洪奭周,抑獨何心?力主請覈,把弄虛詤之辭,而反欲實究,闖生樂禍之計,而看作奇貨,半夜求對,初若急變之告,前席下詢,終爲推諉之說,擧措之劻勷姑捨,心跡之陰險莫掩,由是而世道不靖,由是而輿憤愈鬱,論厥負犯,不可但以門黜薄勘而止。伏乞聖明,仰稟東朝,亟從三司之請,夬施付處之典。臣無任云云。省疏具悉。前左相事,已諭於諸批,勿煩,爾職許遞。
上在昌德宮。停常參·經筵。
金大根,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
又啓曰,合辭方張之時,兩司無詣臺之員,事甚未安。除在外,呈告人員,竝卽牌招,何如?傳曰,允。
李憲瑋啓曰,行左承旨趙秉鉉,行右承旨李同淳,今日不爲仕進,竝卽牌招,何如?傳曰,允。
備忘記,坡州牧使閔晢下直,長弓一張,長箭一部,片箭一部,筒兒一箇賜給。
淸城僉使韓珪覲下直,長弓一張,長箭一部,片箭一部,筒兒一箇賜給。
大王大妃殿傳于朴宗吉曰,初揀擇再揀擇吉日,以二月擇入,三揀,以三月旬後擇入。
大王大妃殿傳于朴宗吉曰,日前北關狀啓之廟堂覆奏者,雖未許施,本道之事,一念憧憧,寢食靡甘,豈以事勢之難,不爲動念於飢民賑資之請乎?此事不可以常例論,嶺南今年應上納大同米二千石,定差員罔夜裝載,及時入送於北關之意,廟堂三懸鈴,行會於兩道道臣。
傳于李憲瑋曰,政官牌招開政。
傳于李憲瑋曰,工曹判書許遞,前望單子入之。
工曹判書前望單子入之,金逌根落點。
李憲瑋啓曰,注書有闕之代,被薦人尹敎成·兪致崇·趙徽林遷狀,依例成送吏曹之意,敢啓。傳曰,知道。
以執義權大肯,持平鄭煥義,司諫朴鳴和,正言權馦牌不進罷職傳旨,傳于李淵祥曰,只推。
持平韓啓源,獻納金相勉,校理李時在,副修撰李殷相等啓曰,請書九,亟施追奪官爵之典。措辭見上請削黜罪人洪奭周,爲先加施中道付處之典。措辭見上答三司曰,不允。洪奭周事,不允。
持平韓啓源,獻納金相勉等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
持平韓啓源啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴覈得情,夬施當律。措辭見上答府曰,韓鼎鎭事,不允。申綱事,不允。睦台錫事,不允。尙度事,不允。
獻納金相勉啓曰,請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,設鞫嚴問,明正典刑。措辭見上請楸子島荐棘罪人尙度,亟令王府,嚴鞫得情,夬正典刑。措辭見上答院曰,不允。韓鼎鎭事,不允。申綱事,不允。睦台錫事,不允。尙度事,不允。
朴宗吉,以漢城府言啓曰,過期未婚之類,分付各部,搜訪報來矣。西部以無乎報來,故中部·東部·南部·北部所報,別單書入之意,敢啓。傳曰,知道。
又以禮曹言啓曰,大王大妃殿傳曰,初揀擇·再揀擇吉日,以二月擇入,三揀擇,以三月旬後擇入事,命下矣。令日官朴周煥推擇,則初揀擇,來二月初六日初七日,再揀擇,同月十八日十九日,三揀擇,三月十一日十三日俱吉云,以何日定行乎?敢稟。傳曰,初揀以初六日,再揀以十八日,三揀以十三日爲之。
又以禮曹言啓曰,卽接漢城府移文,則北部居杆城郡守黃鍾林女處子黃氏,自其父任所,今始上來,故捧單輸送云矣。日限雖過,實狀如此,依例捧入之意,敢啓。傳曰,知道。
金大根,以備邊司言啓曰,卽見平安監司李紀淵狀啓,則以爲,平壤各倉庫還摠,本是十二萬七千九百石零,而策應浩繁,動輒割本,積年耗縮,至爲八萬一千九百四十二石零之多,兩歲査櫛,幸得幾盡彌縫,而但會付折米一萬五千石,雖有排置經紀,勢無由一齊準勘,特許限六年停耗,則至壬寅秋,可以準成元數,請令廟堂,稟處矣。該府還穀之耗縮,專由於典守不嚴那貸無節之致,今於査發釐正之日,但當以法從事,如數準摠而已。有不可遽議闊狹於耗捧常典,第八萬餘石之一時準充,其勢實難,今若以孥末之力,强責於竿頭之地,則功必虧簣,弊復潛滋,不出幾年,民邑將蹶,亮非過語,且該府以西藩咽喉,策應支調,非他邑可比,其所以愛養民力,宜有拔例之典,會付米一萬五千石,特依所請,許令限六年停耗,以爲及期充完,而嚴立程限,謹其簿會,毋或有一毫紊錯之意,竝爲申飭分付,何如?傳曰,允。
又以備邊司言啓曰,大王大妃殿傳曰,日前北關狀啓之廟堂覆奏者,雖未許施,本道之事,一念憧憧,寢食靡甘,豈以事勢之難,不爲動念於飢民賑資之請乎?此事不可以常例論,嶺南今年應上納大同米二千石,定差員罔夜裝載,及時入送於北關之意,廟堂三懸鈴,行會於兩道道臣事,命下矣。恩出特典,事曠今古,慈敎誕宣,惠澤浩蕩,關以北幾萬生靈,可以飽德忘飢,拔溝壑而奠袵席,第念大同之收捧尙早,賑資之需用甚急,且饋給之際,各穀反有勝於純米,就庫在還穀中,無論米各穀,以大同新米二千石之數,從便準折,卽速區劃裝運,後以大同米充上,則在公穀無嬴縮之弊,在兩道爲俱便之政,竝以此意行會該道,使之一邊擧行,一邊狀聞,亦爲一體分付於關北道臣,何如?傳曰,允。
又以禁衛營言啓曰,本營哨官張孝憲,身爲兼參軍,巡山之際,擧措駭妄,爲先汰去之意,敢啓。傳曰,知道。
義禁府照目,粘連順康園守奉官蔡元默矣本府議啓內,位畓收租,雖非創犯,難免襲謬之失是白遣,園軍疤定亦,諉以報本牧,請以刑配是白乎乃,陵園樹木禁護之節,自有受敎節目,法意嚴重,本所守護軍,苟有犯斫,所當依節目先報本曹,如法處置,事理得當,而不此之爲,徑報本牧,未免違法理逞私憤之罪,以此照律,罪杖一百收贖,告身盡行追奪,私罪。奉敎依允爲旀,功減一等爲良如敎。
漢城府啓目,粘連取見其原情,則葬親於曾祖墳墓挨逼之地,發怒於同堂父兄挽禁之擧,敢此鳴金,有若籲冤,而語多駭悖,跡涉猥越,不可以山訟,循例稟啓,原情勿施,以事則極爲冒濫,其實則大關風敎,不可仍置。令該府,拿問嚴勘,何如?判付。啓,依允。
上在昌德宮。停常參·經筵。
藥房提調金鏴,副提調李憲瑋啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一向,卿等不必入侍矣。大王大妃殿·王大妃殿口傳問安。答曰,知道。
李淵祥啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李憲瑋啓曰,行左承旨趙秉鉉,行右承旨李同淳,今日不爲仕進,竝卽牌招,何如?傳曰,允。
傳于朴宗吉曰,前黃海監司留待。
傳于朴宗吉曰,前黃海監司入侍。
傳于朴宗吉曰,明日人日製,通方外爲之,試紙用大好紙,大提學,待明朝牌招。
司諫朴鳴和,持平鄭煥義,副校理曺雲承,副修撰李殷相等啓曰,請書九,亟施追奪官爵之典。措辭見上請削黜罪人洪奭周,爲先加施中途付處之典。措辭見上答三司曰,不允。洪奭周事,不允。
司諫朴鳴和,持平鄭煥義等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允宜學諸子事,不允。李鶴秀事,不允。時煥事,姜時煥事,已爲酌處,不允。
持平鄭煥義啓曰,請古今島爲奴罪人韓鼎鎭,亟令王部,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴覈得情,夬施當律。措辭見上答府曰,韓鼎鎭事,不允。申綱事,不允。睦台錫事,不允。尙度事,不允。
司諫朴鳴和啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。措辭見上答院曰,不允。韓鼎鎭事,不允。申綱事,不允。睦台錫事,不允。尙度事,不允。
朴宗吉啓曰,兼吏曹判書金在昌,參判金炳朝,參議洪鍾遠牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判·竝更牌招,何如?傳曰,允。參議只推,一體牌招。
又啓曰,兼吏曹判書金在昌,參判金炳朝,參議洪鍾遠牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,更爲一體嚴飭牌招。
又啓曰,兼吏曹判書金在昌,參判金炳朝,參議洪鍾遠再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠甚未安。判書陳疏,參判所當更請牌招,而係是一日三牌,何以爲之?敢稟。傳曰,參議只推,與參判更爲牌招,判書疏批已下,卽爲牌招,如有違牌,勿爲呼望。
朴宗吉,以吏曹言啓曰,繕工監假監役官金箕燦,以其身病,呈狀乞遞,改差,何如?傳曰,允。
有政。吏批,兼判書金在昌進,參判金炳朝式暇,參議洪鍾遠式暇,左副承旨朴宗吉進。以李紀淵爲大司憲,李正耆爲大司諫,金洛駿·任泰濬爲掌令,金煐爲右尹,金興根爲敦寧都正,白宗杰爲兵曹正郞,尹晩求爲兵曹佐郞,朴永壽爲典籍,金龍銓爲典籍,尹敎成爲注書,李憲球爲全羅監司,申鍾益爲鰲樹察訪,黃潤基爲武烈祠參奉,祭酒單宋穉圭,學正單權炳益,軍器直長單朴枝泰,奉事單李春命,副奉事單金廷炫,參奉單金龍範,書題單林長祜。進士李衡宗今加通政,侍從臣李珽本生父,加資事承傳,通訓洪履和今加通政,雜科回榜人,依定式加資,贈吏參李英紀,贈吏判例兼,知事李憲瑋考。
李淵祥,以兵曹言啓曰,瓜滿監司,例爲隨品付樞銜,而前監司金興根,自吏曹送西矣。資級係是通政,當爲僉中樞下批,而時無見窠,依例作闕下批之意,敢啓。傳曰,知道。
兵批,判書金蘭淳,參判趙庭和病,參議趙奎昇入直進,參知金洙根病,僉知單金興根,上護軍金學淳,護軍宋啓榦·趙翼永,副護軍李元八·李圭祊·金榶·朴弘鎭,副司直宋尙玉·卜來相·羅台晟,副司果金炳韶·李淇錫·金廷雲·金龍銓以上竝單付。
吏批,再政。左尹單金煐,右尹單柳相弼。
兵批,再政。全羅道兵馬水軍節度使單李憲球。
李同淳啓曰,新除授注書尹敎成,卽爲牌招入直,何如?傳曰,允。
以執義權大肯,持平韓啓源,獻納金相勉,正言李源庚·權馦牌不進罷職傳旨,傳于李淵祥曰,只推。
李同淳,以司僕寺一二提調意啓曰,昨冬以嘉禮時所用白摠雄馬四匹,卜定於北關開市諸邑,而卽接該道臣報牒,則卜定雄馬,開市時不得貿納爲辭矣。凡開市胡馬之數,殆近數千匹,則色白雄種之四匹,數甚不多,謂以不貿云者,語不成說,尋常卜定,不敢言頉,所用旣係莫重,苟能揚念,則許多北邑,敢曰無良,開市四邑守令,不可但以慢忽,置以不論,當該會寧·鍾城·吉州·穩城等四邑守令,先罷後拿。雖以道伯·北閫言之,到關不飭,任其頉報者,不可無警,該道臣,從重推考,北兵使,越俸三等,納徵馬,更爲嚴飭卜定,趁期責納之意,知委,何如?傳曰,允。
朴宗吉,以禮曹言啓曰,來三月初二日,禧陵忌辰祭,適與寒食節享相値,謹依前例,只行忌辰祭,祝文中,以節享相値之意,措辭添入事,分付,何如?傳曰,允。
又以禮曹言啓曰,大報壇祭享,每年三月上旬內,擇日擧行事,曾有定式矣。吉日,令日官朴周煥推擇,則來三月初六日爲吉云,以此日設行,而初雖以親祭磨鍊,亦多有攝行之例,今番何以爲之乎?敢稟。傳曰,以攝行磨鍊。
又以禮曹言啓曰,卽接景慕宮官員所報,則明日人日製試取時,本宮官員,俱爲觀光云矣。假官一員,依定式令吏曹,以成均館官員,口傳啓下,以爲代直後赴試之地,何如?傳曰,允。
又以都摠府言啓曰,副摠管尹致謙,以文臣朔試射試官,訓鍊院晝仕出去之意,敢啓。傳曰,允。
又以禁衛營言啓曰,本營騎士將權斆仁,身病猝重,勢難察任,改差,何如?傳曰,允。
又以義禁府言啓曰,明日人日製,通方外爲之之時,本府都事十員內二員,奉命在外,七員赴擧,只有武都事一員,當直入直,本府入直·公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
兼吏曹判書金在昌疏曰,伏以陞祔禮成,朱絃奏觀德之章,尊崇儀擧,玉冊騰揚徽之頌,無有大小,愴與慶竝,仍伏念銓衡之任,卽臣屢試蔑效之地也。在聖朝器使之政,宜無濫授之擧,而今者除旨,何爲而降自天也?惝怳懍惕,歷屢日而靡定,臣姿性荒疎,素乏鑑識,聞見寡陋,全昧官方,激濁揚淸,尙矣無論,循次排擬,亦且茫然,此是同朝之所共知也。重以年迫遲暮,病又沈綿,神精昏瞀,前忘後失,筋力澌敗,歲增月加,閒司漫職,亦難陳就,冢宰重任,尤何以堪承乎?以若癃朽之質,更溷匪據之銜,知進不止,趨造爲恭,則非但有乖於微諒而已。僨事溺職,可立以竢,參倚前衡,義在必遞,庚牌之下,坐犯違傲,惶隕悚惕,不暇緩聲。伏乞聖明,念公器之至重,諒微懇之非飾,將臣新授職名,亟命削汰,以幸公私,不勝大願,臣無任云云。答曰,省疏具悉。卿其勿辭行公。
丁酉正月二十日申時,上御熙政堂。前黃海監司入侍時,左副承旨朴宗吉,假注書趙然昌,記注官金熙逌,別兼春秋徐耆淳,前黃海監司徐萬淳,以次進伏訖。上曰,史官分左右。仍敎曰,弊瘼陳之。萬淳進前奏曰,前後狀辭,略有隨事仰陳者,而朝家懷保之德意,至誠懇惻,民情則不至有切骨之瘼,今別無陳達者,而臣以黃海兵營還穀事,有所仰達矣。黃州兵營還弊,前或有之,昨臘傳聞,尤爲狼藉,詳細探察,則果不差爽,故移囚該吏輩於黃州,使之該牧使,一一推治,嚴加査覈,則該營穀摠,爲二萬四千石,而丙申作奸者,爲一萬七千八百餘石,此則時兵使臣趙運永也。乙未作奸者,爲一萬六千四百餘石,此則前兵使臣李忠運也。近來以還穀虛勘事,邑倅鎭將被罪亦不少,但其中,有或積年欠逋,指徵無處,或歉歲流亡,收捧末由,雖其升斗之微,初無躬犯之迹,及夫發覺而論勘也。未嘗以是而容貸者,蓋糶糴法意,至爲嚴重故也。所謂兵營之作奸者,就當年應捧條,每一石捧錢幾何,與監色輩分其利,而本還則仍爲虛留,而百石有百石之利,千石有千石之利,作爲料利之妙竇,專歸肥己之私橐者,比諸他邑鎭,因循虛勘,究厥罪犯,已極罔赦,且今番該吏之推治也。該兵使執留不送,肆然報來,擧措劻勷,辭意乖悖,有若兵使則雖恣行不法,道臣不得何問,朝延不得勘處者然。至以因還臥還等說,看作能事,無難登諸公牒,係是有糴法以來所未有之變怪也。此則本罪貪饕之外,縱恣無嚴,尤用驚駭,臣待罪按察之地,始旣不能先事操束,有所畏戢,又當趁卽臚列登聞,仰請處分,而該邑畢査之報,到於臣交龜之日,未及容旋,今乃陳達,誠不勝悚惶之至。如此之類,若不嚴繩,不但貪墨肆行,而法綱掃地,將見黃州之民,無以支保,臣請黃海兵使趙運永,前兵使李忠運所犯罪狀,令廟堂稟處,何如?上曰,依爲之。出擧條上曰,史官就座。仍命退,諸臣以次退出。
上在昌德宮。停常參·經筵。
李同淳啓曰,來二十五日,朝參日次矣,敢稟。傳曰,停。
又啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
趙秉鉉啓曰,右副承旨金大根,今日不爲仕進,卽爲牌招,何如?傳曰,允。
又啓曰,假注書趙然昌,身病猝重,勢難察任,今姑改差,何如?傳曰,允。
趙然昌改差,代以金始淵爲假住書。
金始淵在外,代以沈膺泰爲假注書。
傳于朴宗吉曰,左承旨持此御題,與大提學,偕往泮宮,試取以來。
朴宗吉啓曰,大提學趙寅永,旣已承牌,弘文提學李光文,呈辭受由,藝文提學徐俊輔,卽爲牌招,同參考試,何如?傳曰,允。
趙秉鉉啓曰,臣與大提學趙寅永,偕往泮宮,人日製,通方外儒生試取,則收券爲一千二百九十張矣。捧入之意,敢啓。傳曰,知道。
傳于朴宗吉曰,在院承旨,入直閣臣,兵摠首堂上,試官加差下,使之分考。
朴宗吉啓曰,注書有闕之代,被薦人兪致崇·趙徽林·金英根薦狀,依例成送吏曹之意,敢啓。傳曰,知道。
以平安監司李紀淵狀啓,江界府使趙基復,以其身病,屢呈辭狀,不得已罷黜事,傳于朴宗吉曰,令該曹口傳各別擇差,催促下送。
吏曹口傳政事,以李蒙權爲江界府使。
朴宗吉啓曰,吏曹郞廳來言,守令多窠,政事,取稟。傳曰,政官牌招開政。
又啓曰,兼吏曹判書金在昌,參判金炳朝,參議洪鍾遠牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝爲牌招,何如?傳曰,允。參議只推,一體更爲牌招。
朴宗吉,以吏曹言啓曰,成均館典籍宋柱獻,繕工監奉事李正觀,以其身病,呈狀乞遞,竝改差,何如?傳曰,允。
有政。吏批,兼判書金在昌進,參判金炳朝牌招不進,參議洪鍾遠牌招不進,左副承旨朴宗吉進。啓曰,會寧府使,今當差出,而當品中可擬之人乏少,同道未赴任堂上兵使竝擬,何如?傳曰,允。
以徐萬淳爲同敦寧,金洙根爲兵曹參知,金炳朝爲司圃提調,金基纘爲禮曹佐郞,金廷雲爲典籍,朴大壽爲繕工奉事,李允榮爲典牲副奉事,尹載成爲假監役,兪致崇爲注書,兼春秋二單趙民植·李鳳純。
李同淳,以備邊司言啓曰,司僕寺以嘉禮時所用白驄雄馬之不得貿納會寧·鍾城·吉州·穩城四邑守令,先罷後拿事,草記允下矣。莫重大禮所用,該邑之如是擧行,萬萬稽忽,本寺之據法論勘,誠爲得當,第北關之災形孔棘,四邑之賑救方張,此時遞易,爲民事亦極切悶。會寧府使沈能俊,鍾城府使李祖馨,吉州牧使申紹,穩城府使李光龍,竝姑限畢賑仍任,何如?傳曰,允。
兵批,判書金蘭淳病,參判趙庭和病,參議趙奎昇進,參知未差,行右承旨李同淳進,副護軍單白東奎。
李同淳啓曰,新除授注書兪致崇,卽爲牌招察任,何如?傳曰,允。
正言李源庚啓曰,臣年淺識蔑,言議風采,夫豈有一毫近似於淸朝耳目之任,而向叨見職,適値大論方張之時,不敢遽爲辭巽之計,連隨長僚之後,同參箚啓之末,義在明張,誠未孚格,致煩慈聖嚴敎,恩罷繼降,臣不勝萬萬惶懍,而竊伏念臺閣論人之際,歷溯情跡,臚列負犯,自是流來規例也。新啓中諡冊不審,罪關義理丁丑凶錄,情涉機關,國言之喧騰已久,公議之聲討莫遏,而特緣如臣無似,濫叨言地,遣辭有欠直截,加律之請,未蒙允兪,匪怒之敎,反加摧折,臣滿心悚恧,歸伏鄕舍,宿趼特點,忽下於屛縮訟愆之中,華誥誕宣,馹召踵下,臣戴罪含恩,章皇登途,分義所在,隨牌叩謝,而以若情踵,何可晏然蹲冒於臺次乎?請命遞斥臣職,答曰,勿辭。亦勿退待。
掌令任泰濬,獻納金相勉,副校理曺雲承,副修撰李殷相等啓曰,請書九,亟施追奪官爵之典。措辭見上請削黜罪人洪奭周,爲先加施中道付處之典。措辭見上答三司曰,不允。洪奭周事,不允。
掌令任泰濬,獻納金相勉等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
掌令任泰濬啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請定配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴鞫得情,夬施當律。措辭見上新除授行大司憲李紀淵,時在平安監營任所,掌令金洛駿,時在忠淸道洪州地,請竝斯速乘馹上來事,下諭。答府曰,韓鼎鎭事,不允。申綱事,不允。睦台錫事,不允。尙度事,不允。下諭事,許遞。
獻納金相勉啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸正刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。措辭見上答院曰,不允。韓鼎鎭事,不允。申綱事,不允。睦台錫事,不允。
以右副承旨金大根牌不進罷職傳旨,傳于李同淳曰,只推。
以大司諫李正耆,司諫朴鳴和,正言權馦,執義權大肯,持平韓啓源·鄭煥義牌不進罷職傳旨,傳于李同淳曰,只推。
李同淳,以備邊司言啓曰,卽見黃海監司徐萬淳擧條,則以爲,黃州兵營還弊,傳聞狼藉,故使該牧使,推治該吏,嚴加査覈,則該營還摠,爲二萬四千石,而兵使趙運永丙申虛留作奸,一萬七千八百餘石,前兵使李忠運乙未虛留作奸,一萬六千四百餘石,究厥罪犯,已極罔赦,且今番該吏之推治也。執留不送,擧措劻勷,至以因還臥還等說,無難登牒者,係是有糴法以來所未有之變怪也。本罪貪饕之外,縱恣無嚴,尤用驚駭,黃海兵使趙運永,前兵使李忠運罪狀,竝請令廟堂,稟處矣。身居閫任,冒弄餉還,若是狼藉,無所忌憚,罪在貪墨,政歸厲民,揆以法綱,誠極駭痛,黃海兵使趙運永,爲先罷職,與前兵使李忠運,竝令該府,拿問嚴勘,該營還弊,自來膠痼,奸竇百出,民不堪命,不可無一番痛革,分付道臣,待新兵使到任,溯考弊源,往復釐正,俾無如前紊亂之弊,兵使罪犯,使該牧推覈,有傷事面,未免失當,黃海前監司徐萬淳,推考,何如?傳曰,允。
又以備邊司言啓曰,卽見前統制使任聖皐狀啓,則以爲,頃因全羅右水使謄報,羅州牛耳島異國人三名漂到形止,馳啓矣。更接其所報,則前此狀啓,追因本道監營知委,改修正封發云,而今過十日之後,如是報來,以致本營狀啓之前後相左者,萬萬悚懍,該水使任百觀罪狀,請令廟堂,稟處矣。前報縱緣事勢,後報未免稽緩,邊情擧行,殊涉顚錯,全羅右水使任百觀,從重推考,何如?傳曰,允。
又以軍器寺都提調·提調意啓曰,甲午春,因特旨,四道三名日方物甲胄價,限三年移劃於營建所,而本寺公用,每年以惠廳儲留中八部價,輸來代用之意,草記蒙允矣。三年之限,已爲了畢於昨年,而乙未因大臣筵奏,自今年限三年又爲停捧,則本寺公用,他無通變之道,限復舊間,依近年例,每年八部價,移來支用,何如?傳曰,允。
吏曹啓目,粘連觀此弘文館副校理曺雲承上疏,則以爲,臣之老母年今六十有四矣。素抱沈痼之疾,恒在凜綴之中,甘旨之供,藥餌之補,責在子職,而臣家世素貧,甔石屢空,直廬傳食,朝衣縫線,反貽病母之憂,尙何甘旨之可言也哉?伏乞許臣一小縣,得以助滫瀡之供,盡調護之道亦爲白有臥乎所,曺雲承之家貧親老菽水難繼之狀,卽通朝之所共知,許畀一邑,俾遂其便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付。啓,依回啓施行爲良如敎。
丁酉正月二十一日申時,上御熙政堂。人日製科次入侍時,行左承旨趙秉鉉,記事官尹敎成,記注官文慶愛,別兼春秋徐耆淳,大提學趙寅永,試官副摠管尹致謙,行右承旨李同淳,左副承旨朴宗吉,兵曹參議趙奎昇,檢校待敎金洙根,對讀官副校理曺雲承,副修撰李殷相,兵曹佐郞安允沆,以次進伏訖。上曰,史官分左右。仍命科次爲之。寅永進前奏曰,試券五張,依下敎考取,預差二張,亦爲持入矣。上曰,試券讀奏。允沆等,以次讀奏訖,寅永曰,試券第一第二,書以正字三下·草三下,其餘三張,書以次上乎?上曰,唯。秉鉉以次坼封讀奏訖,寅永曰,預差二張,當書外字乎?上曰,唯。仍命書傳敎曰,人日製居首賦三下幼學鄭煦,直赴會試,之次草三下進士李廷實給一分,之次次上幼學金炳皐等三人,考例施賞。出榻敎又命書傳敎曰,入格儒生,明日待令。出榻敎上命史官就座。仍命退,諸臣以次退出。
上在昌德宮。停常參·經筵。
金大根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李淵祥啓曰,合辭方張之時,兩司無詣臺之員,事甚未安。未肅拜·呈告人員,竝卽牌招,何如?傳曰,允。
李憲瑋啓曰,行左承旨趙秉鉉,今日不爲仕進,卽爲牌招,何如?傳曰,允。
備忘記,慶尙左兵使李栻下直,長弓一張,長箭一部,片箭一部,筒兒一箇賜給。
傳于朴宗吉曰,入格儒生,延英門外施賞。
以吏曹參議洪鍾遠牌不進罷職傳旨,傳于李憲瑋曰,只推。
李憲瑋啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,大司憲宋啓榦,掌令金落點。
李淵祥啓曰,新除授大司憲宋啓榦,掌令金,一體牌招,何如?傳曰,允。
大司諫李正耆,掌令任泰濬,副校理曺雲承,正言李源庚,副修撰朴來萬等啓曰,請書九,亟施追奪官爵之典。措辭見上請削黜罪人洪奭周,爲先加施中道付處之典。措辭見上答三司曰,不允。洪奭周事,不允。
大司諫李正耆,掌令任泰濬,正言李源庚等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
掌令任泰濬啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴鞫得情,夬施當律。措辭見上答府曰,韓鼎鎭事,不允。申綱事,不允。睦台錫事,不允。尙度事,不允。
大司諫李正耆,正言李源庚等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。措辭見上答院曰,不允。韓鼎鎭事,不允。申綱事,不允。睦台錫事,不允。尙度事,不允。
以執義權大肯,掌令金,持平韓啓源·鄭煥義,司諫朴鳴和,獻納金相勉,正言權馦牌不進罷職傳旨,傳于李淵祥曰,只推。
朴宗吉,以禮曹言啓曰,以純宗大王祔太廟,翼宗大王祔太廟,大王大妃殿尊崇,王大妃殿尊崇合四慶慶科取稟草記,傳曰,依壬戌例秋等擇入事,命下矣。取考壬戌謄錄,則以有初試庭試設行,初試,分兩所取三百人,而增廣庭試等初試入格人,更試一經講事,追有己卯定式,似當依此磨鍊,而其後庚辰庭試,則試講,丁亥·乙未增廣,則或因特旨,或因本曹草記除講矣。今番則何以爲之乎?敢稟。傳曰,今番依壬戌年例,有初試設行取三百人,試講亦爲磨鍊。
又以禮曹言啓曰,郊壇四孟朔,遣禮官看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
金大根,以備邊司言啓曰,卽見全羅前監司金興根狀啓,則以爲,道內田稅作木,獨有茂朱一府,而本府昨年綿歉,尤最於他邑,遑汲民勢,實無以容措,該府田稅木,特許純錢代捧事,請令廟堂稟旨,分付矣。本道昨年綿歉,果爲孔慘,茂朱又居其最,道臣非不知正供所重,而實因民情之遑汲,有此不得已之請,且仰請者,不過茂朱一邑,該邑已例,非止一再,特爲依狀請許施,何如?傳曰,允。
朴宗吉,以奉常寺都提調·提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
李淵祥,以濬川司言啓曰,本司都廳訓鍊都監別將李義權外任,代以御營廳別將李儒常差下,使之察任,何如?傳曰,允。
又以義禁府言啓曰,黃海兵使趙運永,前兵使李忠運,竝拿問嚴勘事,傳旨啓下矣。李忠運,今方待命拿囚,趙運永,時在任所,依例遣府書吏,交代後拿來,何如?傳曰,待待命拿囚。
義禁府啓目,黃海前兵使李忠運原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付。啓,依允。又啓目,前縣監鄭翼容原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
吏曹參議洪鍾遠疏曰,伏以臣忝叨見職,閱朔旣屢,而歲又改矣。以分則不稱,以病則難强,夫豈有一毫堪承之望,而始控衷懇,未蒙恩諒,惟瀆擾之是懼,趨走爲恭,荏苒盤礡,遂至于今,而內切承乏之愧,外冒匪據之譏,每自循省,未嘗不顔忸怩而心不寧,若其得免於顚跌狼狽之歸,則亦云倖耳。臣偶嬰奇疾,仍成積祟,女身床笫,寄命藥裹,其不能身自齒恒人隨衆供職之狀,殆同朝之所共諒,而間者强策赴公,輒致觸傷,宿痾之外,重添別症,頑痰據喉而咳喘交促,流風攻頭而眩暈欲倒,飮啖全阻,肌肉益銷,旬日之間,便復尫然若槀枿,其他種種醜陋,顧何敢猥事煩浼,而一番添劇,必致一層落下,是惟屛絶人事,專意調治,猶懼其不振,尙可以貪戀榮寵,淟涊從仕,以自力於奔奏也哉?玆敢略暴實狀,仰瀆崇嚴。伏乞聖慈,俯垂矜諒,亟遞臣吏曹參議之任,俾官次無曠,私分獲安,不勝大願,臣無任云云。省疏具悉。所請依施。
上在昌德宮。停常參·經筵。
李淵祥啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
朴宗吉啓曰,同敦寧徐萬淳,除拜後過三日不爲出肅,依定式推考警責,仍卽牌招察任,何如?傳曰,允。
傳于金大根曰,右承旨許遞,前望單子入之。
承旨前望單子入之,金學性落點。
朴宗吉啓曰,新除授左副承旨金學性,卽爲牌招,何如?傳曰,允。
傳于金學性曰,戶禮換房。
傳于金大根曰,召對爲之。
司諫朴鳴和,掌令金,校理鄭,副修撰朴來萬等啓曰,請書九,亟施追奪官爵之典。措辭見上請削黜罪人洪奭周,爲先加施中道付處之典。措辭見上答三司曰,不允。洪奭周事,不允。
司諫朴鳴和,掌令金等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
掌令金啓曰,古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴鞫得情,夬施當律。措辭見上新除授大司憲宋啓榦,時在忠淸道懷德地,請斯速乘馹上來事,下諭。答府曰,韓鼎鎭事,不允。申綱事,不允。睦台錫事,不允。尙度事,不允。下諭事,依啓。
司諫朴鳴和啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。措辭見上答院曰,不允。韓鼎鎭事,不允。申綱事,不允。睦台錫事,不允。尙度事,不允。
以大司諫李正耆,獻納金相勉,正言權馦·李源庚,執義權大肯,掌令任泰濬,持平韓啓源·鄭煥義牌不進罷職傳旨,傳于李淵祥曰,只推。
金大根,以禮曹言啓曰,以純宗大王祔太廟,翼宗大王祔太廟,大王大妃殿尊崇,王大妃殿尊崇合四慶慶科,庭試初試入格人試講取稟草記,傳曰,今番依壬戌年例,有初試設行取三百人,試講,亦爲磨鍊事,命下矣。令日官朴周煥推擇,則文武科初試,來八月二十八日,文科講經,九月十一日,文武科殿試,十月初四日,放榜,同月十一日卯時爲吉云。以此日時定行事,知委擧行,何如?傳曰,允。
全羅監司李憲球疏曰,伏以躋祔之大禮載成,尊崇之縟儀誕擧,慨天星之易周,頌景命之維新,愴昔慶今,帀域同情,臣於本月二十日,伏奉除旨,以臣爲全羅道觀察使者,臣聞命以還,歷日悸恐,莫省措躬之所也。噫,旬宣之難,何時不然,而在今日爲尤棘,州郡之弊,何道不然,而惟湖南爲最甚,汚萊不闢而上供日縮,浮訛胥動而風習日渝,比又歲饑,民命近止,譬如巨廈垂傾,支柱無方,而持其所聞者,槪如是焉耳。若使目閱而身踐,則安知不浮於所聞而莫知爲計,則萬萬非如臣庸昧,所可堪承也。臣之本末,臣自知之,魯鈍之資,闇於事務,迂滯之性,劣於剸理,年前西紱,號稱閒便,而夷考猷爲,分寸蔑效,今焉蒲質早凋,藥裹爲命,臨事善忘,遇劇輒眩,家常應酬,尙患膠擾,乃使之按一方殷庶之地,布九重懷柔之德,不啻若眇能睇而跛能履也。臣身狼狽,固不足恤,玷聖簡而僨民事,諒非細故,然則臣之所大懼者,不專在於聲望之不足鎭囂,聰察之不足剔奸,惠不足以恤窮,嚴不足以懲貪而已也。參倚公私,承膺無路,攄瀝衷實,仰瀆崇嚴。伏乞聖慈,念藩翰爲任之不輕,察微臣自量之已審,亟命收還臣所授職名,不勝大願,臣無任云云。答曰,省疏具悉。卿其勿辭,往欽哉。
丁酉正月二十三日申時,上御熙政堂。召對入侍時,參贊官金大根,檢校待敎金洙根,侍讀官鄭,檢討官朴來萬,記事官尹敎成,記注官金熙逌,別兼春秋申錫愚,各持論語第一卷,以次進伏訖。上曰,史官分左右。上讀前受音,自子曰學而,止患不知人也,一遍訖,上命陳文義。曰,學而一篇,爲論語首篇,故夫子所言,皆是務本之意也。蓋人之本性,無有不善,而氣質所賦,覺有先後,後覺者效先覺,是謂之學也。學問之道,無少間斷,溫故知新,日新又新,則中心喜悅,其進自不能已矣。自古明王聖辟,無不以學之一字,爲務本之道,傅說之戒高宗曰,念終始典于學,周頌之美成王曰,學有緝熙于光明,是以旣學而又習,以至於時時習之,涵泳浹洽,如芻豢之悅口,則聖德日進,聖工月將,庠序學校之化,由是而興,民安而國治,國治而天下平矣。學之爲本,豈不大哉?伏願殿下,懋哉懋哉。上曰,下番陳之。來萬曰,上番儒臣所陳甚好,臣不必贅陳,而顧今歲籥載新,瑞旭漸暢,天休方湊於川至,聖學可躋於日新,誠不勝頌祝之至。臣於昨秋侍講,今又猥登前筵,則前所進講之大學已畢,魯論繼開,而循序聖工,漸臻於高明光大之域,下情之慶忭欽誦,不啻萬千矣。大抵學問之道,最貴乎時敏,故今此學而篇首,揭時習二字。伏願殿下,深念孔夫子垂訓,日日勤孜於講討,無至間斷,區區之望焉。上曰,閣臣陳之。洙根曰,此篇,卽溫繹前受音也。前後登筵諸臣,已爲悉陳無餘,臣今更有何可達之辭乎?第伏念獻歲發春,萬品維新,臣愚死罪,伏未知殿下講學之工,亦有日新之效否。伏覩今日進講之時,無一分厭倦之色,聲音洪暢,句讀分明,有理會接續之意,瞻聆所及,萬萬慶忭,惟願繼自今,以今日爲準,則終始典學,其將緝熙光明矣。懋哉懋哉。上曰,參贊官陳之。大根曰,儒臣所奏甚好,臣無容更陳矣。上掩卷,命退,諸臣以次退出。
上在昌德宮。停常參·經筵。
李淵祥啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
傳于朴宗吉曰,召對爲之。
李淵祥啓曰,卽者義禁府都事來言,時囚罪人鄭翼容·李忠運等,當爲議處,而判義禁金魯敬·權敦仁,同義禁李奎鉉有身病,洪學淵在外,不得備員開坐云。判義禁金魯敬·權敦仁,同義禁李奎鉉,竝卽牌招,以爲備員開坐之地,何如?傳曰,竝許遞,政官牌招開政。
金學性啓曰,兼吏曹判書金在昌,參判金炳朝牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,允。
朴宗吉,以兵曹言啓曰,同知中樞府事柳和源,兼司僕將吳顯佑,五衛將張孝懋,慶熙宮衛將洪光得,俱以病難供職,呈狀乞遞,竝改差,何如?傳曰,允。
有政。吏批,兼判書金在昌牌招不進,參判金炳朝進,參議未差,左副承旨金學性進。啓曰,兼判書金在昌牌招不進,參議未差,小臣獨政未安,何以爲之?敢稟。傳曰,仍爲之。以李憲瑋爲刑曹判書,洪鍾遠爲禮曹參議,金學淳爲判義禁,李羲準爲知義禁,李同淳爲同義禁,金煐爲同義禁,徐耕輔爲弘文提學,會寧府使沈能俊,吉州牧使申紹,穩城府使李光龍,鍾城府使李祖馨,限畢賑仍任事承傳。
兵批,判書金蘭淳進,參判趙庭和入直,參議趙奎昇病,參知金洙根病,右承旨朴宗吉進。啓曰,黃海兵使,今當差出,而擬望之人乏少,他道守令竝擬,何如?傳曰,允。以李義準爲都摠管,金載琬爲同知,朴宗學爲同知,尹濟弘爲僉知,李敎益爲兼司僕將,成載韶爲五衛將,金遇泂爲慶熙將,朴宗儉爲慶熙將,申錫愚爲文兼,鄭㝡朝爲文兼,蔡東健爲備邊郞,李漢明爲宣傳官,金相順爲黃海兵使,大護軍李紀淵·李光文,護軍李同淳,副護軍李敦榮·洪鍾遠·洪履和,副司直金洛駿,以上竝單付。吏批,再政。以李在鶴爲春川府使,贈吏判金履錫,贈左贊成例兼,贈吏參金簡行,贈吏判例兼,贈吏議金厚謙,贈吏參例兼,以上判義禁金學淳三代。兵批,再政。以李羲準爲知事,同知金遇泂,護軍柳和源,以上竝單付。吏批,三政。以李光正爲京畿監司。兵批,三政。同知朴宗儉,護軍金道喜,以上竝單付。兵批,四政。兼京畿兵馬水軍節度使單李光正。
李淵祥啓曰,卽者義禁府都事來言,時囚罪人鄭翼容·李忠運等,當爲議處,而新除授判義禁金學淳,知義禁李羲準,同義禁金煐·李同淳未肅拜,不得開坐云,竝卽牌招,何如?傳曰,允。
又啓曰,判義禁金學淳,知義禁李羲準,同義禁李同淳牌不進推考傳旨,今方捧入,而開坐命下之後,如是違牌,事甚未安。竝更牌招,以爲備員開坐之地,何如?傳曰,待明朝牌招。
以慶尙監司尹聲大狀啓,陜川郡民家失火事,大王大妃殿傳于李淵祥曰,觀此狀啓,春寒猶甚,而許多民家之燒燼,誠甚矜惻,原恤典外,別加顧助,使之斯速結構奠接,毋至一民渙散之弊事,分付廟堂。
執義權大肯,獻納金相勉,校理鄭,副修撰朴來萬等啓曰,請書九,亟施追奪官爵之典。措辭見上請削黜罪人洪奭周,爲先加施中道付處之典。措辭見上答三司曰,不允。洪奭周事,不允。
執義權大肯,獻納金相勉等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,快正典刑。措辭見上請楸子島安置罪人時煥,亟令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
執義權大肯啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴鞫得情,夬施當律。措辭見上答府曰,韓鼎鎭事,不允。申綱事,不允。睦台錫事,不允。尙度事,不允。
獻納金相勉啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。措辭見上答院曰,不允。韓鼎鎭事,不允。申綱事,不允。睦台錫事,不允。尙度事,不允。
以大司諫李正耆,司諫朴鳴和,正言權馦·李源庚,掌令金·任泰濬,持平韓啓源·鄭煥義牌不進罷職傳旨,傳曰,只推。
朴宗吉,以禮曹言啓曰,臣寅永,與戶曹判書臣李止淵,進詣皇壇奉審,則奉室第三位扆榻袱一件,座榻袱一件竝渝傷,雉尾箒一柄,雉尾幣篚二坐,座面紙一件,饌卓巾二件,奉紙位卓巾一件,黃帕一件,籩三箇,木豆三箇,尊羃一箇,大牲匣小牲匣各一坐,闕字牌雨備一件,雨傘一柄,黃香亭雨備一件,壇上黃花席六張付一浮內二張,奉室風遮大草芚四浮,懸竹一箇,敬奉閣懸竹一箇,別紋六張付一浮內二張,懸板紗籠一坐,紗香大廳白紋席十五張付一浮內三張,典祀廳仰遮油芚一浮內二張,白紋席二十張付一浮內二張,御齋室風遮大草芚二浮,懸竹二箇,壇上甲黃羃一浮內一幅,甲黃帳一浮內一幅,油遮日一浮,道里具白布遮日一浮內一幅,白木內揮帳二浮內一幅,前面黃帳一浮內一幅,白木外揮帳二浮內一幅,黃綿絲大束乼中束乼各一艮衣,黃綿絲小束乼四艮衣,黃綿絲三甲所三艮衣,大束乼一艮衣,排設竹十箇,從享位白布遮日一浮內一幅,中束乼小束乼三甲所各一艮衣,排設竹五箇,饌幕白布遮日一浮內一幅,油遮日道里具二浮內三張,白布揮張一浮內一幅,中束乼小束乼三甲所各一艮衣,排設竹二箇,典祀廳油遮日道里具一浮內五張,竝破改備,鐵網煮一箇,鐵絲鍮東海一坐破,添鐵修補事,分付各該司,何如?傳曰,允。
又以禮曹言啓曰,來二月初六日初揀擇時處所及處子詣闕時門路,以何處擧行乎?敢稟。傳曰,處所,通明殿爲之,門路,通化門爲之。
又以禮曹言啓曰,來二月初六日初揀擇吉時,令日官推擇,則同日巽時·未時俱吉云,以何時擧行乎?敢稟。傳曰,巽時爲之。
又以耆老所言啓曰,卽者守直假官吳命定來言,昨日雨後,奉審次進詣靈壽閣,則門排鎖鑰,折傷落地,顯有開閉之跡,故事極殊常,奉審閣內,則御帖奉安樻子,出置卓上,拔去排目,竝無內外裹袱云。臣金學淳,聞甚驚惶,馳進奉審,則果如所告矣。莫重尊奉之地,有此偸竊之變,事係無前,萬萬悚懍,御帖,依前奉安於欌內,而內外裹袱與鎖鑰,卽令戶曹,星火措備,作變之漢,分付左右捕盜廳,刻期譏詗,待捉得移送法司,依律處斷,雖以守直假官言之,常時不能檢飭之罪,在所難免,亦令攸司,從重勘處,何如?大王大妃殿傳曰,觀此草記,係是無前變怪,萬萬驚悚,令左右捕廳,刻期譏詗,不日捉納,而如有曠日延拖之弊,先自捕將,難免重勘,實守直官,未免常時不能察飭之罪,亦令攸司,拿問勘罪。
京畿監司金道喜疏曰,伏以太廟陞祔,愴先烈之寢遠,大庭受賀,慶慈徽之顯揚,身縻官守,跡阻班聯,祗切慨廓攢頌之忱。仍伏念臣待罪畿藩,殆將二朞,而行且報瓜矣。受任之日,非爲不久,圖報之念,非爲不切,而第臣才識素短,剸理昧方,重値荐歉之餘,適承孔棘之會,民力已竭而無懷保之策,倉儲俱枵而乏牽補之術,流亡者未聞其復,而慮其愈損,顚連者未見其蘇,而恐其益病,弊竇雖塞而依舊蝟集,經費雖節而隨處龜刮,大較岌嶪困殆之形,視昔而無分毫之補,則職由臣瘝官尸位之罪耳。況玆去秋穡事,雖幸不至於大無,要之未免於災歉,一路之內,告病太半,際此措劃,尤難其宜,欲救眼前之急,則無異剜肉而醫瘡,欲紓方來之憂,則殆若捉衿而見肘,歲前則僅雖挨延姑息,而方春民柝,東作事殷,甁罄杼空,在在鶉鵠,生理之艱,將復日劇一日,臣於此時,因仍蹲據,鼯技已窮,魚涸可待,則雖使能者繼之,恐無下手之處矣。臣常早夜審度,左右思量,惟有及今遞去,縱未續旣往之僨誤,尙可冀後人之彌縫也。今距瓜期,較遲數月,其於去留,似無益損,而譬如傭者,計日受作,作之不效,則害斯日積,豈可拘其限而不去,待滿而後已哉?且臣夙抱痰眩之症,每當交候,輒一肆發,又自月前,觸冒爲祟,入新年來,轉復增劇,有時達夜喘嗽,終日流汗,外若無甚病痛,而內實虛鑠,駸駸如漬,力疾視事,輒又倍添,按簿牒則檢前而失後,對人吏則記一而忘十,以若症形,强策末由,畢竟公私俱敗,莫之救藥而止耳。由前由後,俱合必遞,玆敢歷陳苦懇,冒瀆崇嚴。伏乞聖慈,俯垂鑑諒,亟許遞免,以幸公私,不勝大願,臣無任云云。答曰,省疏具悉。所請依施。
丁酉正月二十四日申時,上御熙政堂。召對入侍時,參贊官朴宗吉,檢校待敎金學性,侍讀官鄭,檢討官朴來萬,記事官兪致崇·白潤鶴,別兼春秋申錫愚,各持論語第一卷,以次進伏訖。上曰,史官分左右。上讀前受音,自子曰爲政,止人焉瘦哉,一遍訖,上曰,文義陳之。曰,此篇首章,夫子言人君以德爲政,則其效如此也。蓋北辰,天之樞紐也。處於中央,些子不動,則衆星環遶而歸向之矣。人君爲政,亦一天也。體天之道,建中建極,則庶民惟星,自然感化而歸之,如北辰居所,衆星環共之象也。殿下,卽天之極也。我國民庶,亦殿下之衆星也。顧今聖德躋於日新,政化捷於影從,上下相孚,天人一理而衆星環共之象,可見矣。伏願殿下體念焉。上曰,下番陳之。來萬曰,此章思無邪之義,先儒就諸誠正而論之,卽與大學誠意章,可以爲表裏矣。凡人之脩飾於外者,其中未必能正,欲揜其不善而著其善,人之視己,如見其肺肝,誠僞於是判焉。是故君子必以誠正致思,雖於幽閒潛獨之中,心無愧怍,遂至德潤身心廣體胖,蓋善之實於中而形於外故也。苟欲思無邪,必懋其誠正,若懋誠正,則必愼乎幽獨矣。衛武公之尙不愧于屋漏,籧伯玉之不以暗昧廢禮,何莫非愼獨之工,而顧今聖學方懋於時敏,大德將躋於日新,則必先以誠正二字爲主,然後萬善萃至,衆邪斂退,一心之發於政令事爲,自然無僞,而上自朝廷,下至萬民,皆得以觀感,自底正道。伏願殿下,隱在燕閒蠖濩之中,常此心惺惺,必以大學誠意章愼獨之義,爲戒焉。上曰,閣臣陳之。學性曰,儒臣所奏中誠意正心之說,最是爲學之要。伏願殿下,每於此等處,深加潛玩,勿以陳義爲文具,有嘉言,採納而體念之,則不無一二裨益於聖工矣。且此下孟懿子諸人,問孝於夫子,而夫子之答,隨人各異,臣愚未敢知殿下體認於聖人之意乎。此蓋隨其才之高下與其不足處而警告之,使之加勉,若是其深切,聖人敎人之意,大可見矣。益加省察焉。且無違二字,尤有深意,而孟懿子泛聽而不復仰質,夫子慮其誤認以無違,而以失夫子之旨意,故諭其言於樊遲,使之有聞無違,卽無違於禮法之謂也。孟懿子多有違禮之事,故特以無違二字警告之,其下生事之以禮,死葬之以禮,祭之以禮,卽無違之義也。聖人之言,不可泛觀,若潛究而深玩,則自可曉然有得矣。上曰,參贊官陳之。宗吉曰,儒臣閣臣,已爲悉陳,臣無更達之辭矣。上掩卷,命退,諸臣以次退出。
上在昌德宮。停常參·經筵。
藥房都提調朴宗薰,右承旨朴宗吉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
李淵祥,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
李淵祥啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
朴宗吉啓曰,右副承旨金大根,今日不爲仕進,卽爲牌招,何如?傳曰,允。
李淵祥啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
注書尹敎成病,代以李時愚爲假注書。
崔尙儒拿處,代以李昌廷爲事變假注書。
承旨望筒,以尹興圭爲承旨。
朴宗吉啓曰,新除授右副承旨尹興圭,卽爲牌招,何如?傳曰,允。
傳于朴宗吉曰,承旨房望,順房爲之,戶禮換房。
傳于李淵祥曰,召對爲之。
李淵祥啓曰,卽者義禁府都事來言,時囚罪人鄭翼容·李忠運等,當爲議處,而判義禁金學淳未肅拜,次堂例不得擧行云。判義禁金學淳,卽爲牌招,何如?傳曰,允。
大司諫李正耆,持平韓啓源,校理鄭,修撰姜時永等啓曰,請書九,亟施追奪官爵之典。措辭見上請削黜罪人洪奭周,爲先加施中道付處之典。措辭見上答三司曰,不允。洪奭周事,不允。
大司諫李正耆,持平韓啓源等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
持平韓啓源啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴鞫得情,夬正當律。措辭見上答府曰,韓鼎鎭事,不允。申綱事,不允。睦台錫事,不允。尙度事,不允。
以執義權大肯,掌令金·任泰濬,持平鄭煥義,司諫朴鳴和,獻納金相勉,正言權馦·李源庚牌不進罷職傳旨,傳于李淵祥曰,只推。
以左副承旨金大根牌不進罷職傳旨,傳于朴宗吉曰,只推。
朴宗吉,以內醫院都提調意啓曰,提調金鏴,今日問安,不爲仕進,卽爲牌招,何如?傳曰,允。
李淵祥,以禁衛營言啓曰,本營千摠申命淳,身病猝重,勢難察任,改差,何如?傳曰,允。
又以左右捕盜廳言啓曰,謹依耆老所草記批旨,靈壽閣御帖奉安樻子內外裹袱偸竊之漢,使譏校刻期詗捕矣。捉得罪人安仁得爲名漢,多般究問,則所告內,今月二十日罷漏後,踰墻入去閣內,拔去欌門排目,樻子內外裹袱三件及鎖鑰一部偸竊情節,箇箇承款,而甲袱二件,以本色推尋,單袱一件,鎖鑰一部,斥賣於姓名不知過去人處云。故買贓漢,今方詗探,而安仁得段,別無更問之端,移送秋曹,依律勘處,何如?傳曰,允。
判義禁金學淳疏曰,伏以臣於病伏涔涔之中,伏奉金吾除旨,繼而有時囚議處之命,召牌荐降,揆以義分,固當趨膺之不暇,而第伏念臣自昨冬以來,重患風痰,遍體流注,手足肢節,無不受病,動作行步,不能自力,數朔沈苦,轉至難醫,刑殼雖存,氣血都涸,便作床笫間一物,天之所廢,撫躬自悼,見今症形之種種奇怪,有不敢煩陳,而其不可齒諸恒人之數,責以官職之事則決矣。此卽通朝之所共知,臣焉敢誣也?今於召命之下,雖欲抖擻强策,以效趨走之恭,誠末由也已。屢犯違傲,冞增惶隘,玆敢冒陳短章,仰暴實狀。伏乞聖慈,哀之憐之,亟命鐫遞臣判義禁之任,回授無故之人,俾議讞無至遲滯,殘喘獲以全保,公私不勝萬幸,臣無任云云。答曰,省疏具悉。所請依施。
丁酉正月二十五日申時,上御熙政堂。召對入侍時,直提學朴永元,參贊官李淵祥,侍讀官鄭,檢討官姜時永,記事官兪致崇,記注官文慶愛,別兼春秋李墩,各持論語一卷,以次進伏訖。上曰,史官分左右。上開卷讀前受音,自子曰溫故,止無勇也,一遍訖,上曰,文義陳之。曰,此章之義,非謂故則溫之,新則知之,蓋謂就其故之中而知其新也。大扺道理無窮,包在這裏,前日所聞,固非不足,而苟能熅燖玩賾,則自然意味天長地新。然則其故其新,祗是一理,溫也知也,本非二致,譬如讀書之法,前日讀了十遍,有知得意味者,卽所謂故也,今日又讀了十遍,有知得前日所未知者,卽所謂新也。是以君子之工,無間新故,常貴接續,苟或不然,則故只是故而已,何從而得其新乎?湯之盤銘曰,苟日新,日日新,又日新,同此意也。以殿下今日之事言之,學而·爲政二篇,連日召對,次第溫繹,必有領會於前日之未及領會者,見得於前日之未及見得處,此乃溫故知新之義也。非但爲學之方如此,引伸觸長,無事不然,無理不然,伏願殿下,留神焉。上曰,下番陳之。時永曰,此章,夫子引君陳之孝友,以爲推廣此心,則可爲一家之政。蓋孝弟也者,爲仁之本,苟能從事於斯,奚但一家之興仁?可以天下之歸仁,是以論堯·舜之道,謂之孝弟而已。夫廣運之德,重華之盛,至矣盡矣,而苟盡其要,不出於孝弟二字,然則舍此而將何以平治乎?凡有血氣之倫,莫不尊親,孩提之童,亦知敬兄上之人,苟能老老而興孝,長長而興弟,則大學所謂天下之父子兄弟足法而后民法之者,卽此義也。伏願殿下,以孝弟之道,風化一國,則堯·舜之治,不外是矣。伏乞深留聖意焉。上曰,閣臣陳之。永元曰,上番所奏溫故知新之工,下番所奏孝友爲政之訓,章義雖異,而其因端推廣之道則一也。溫故,所以勤學,而因之以窮理,則有知新之效,孝弟,所以修己,而因之以及人,則有爲政之實,兩章皆莫非體認精察處也。臣請更以今日講學事,證溫故知新之義,今殿下旣讀習之,又熟繹之,謂之溫故則固然矣。謂之知新,則果有之乎否?習繹之際,固當有自得之見,然亦必討論問難,使登筵諸臣,各盡所蘊,然後方有開發資益之效,上乃隨篇讀過,按例文義,無一言下問,臣等誠悵然矣。非但疑晦未熟處之逐端發問,雖已爲融通者,設爲論難,則自有觸類引伸之益,此所謂知新者也。伏望俯從此言。上曰,君子不器,何謂也?曰,器者,各適其用,而不能相通之物也。器有大小圓方之不同,大固不可以小用,圓固不可以方用,此皆爲一偏之用,而至於君子,則道成德立,汎應曲當,無適不宜,故曰君子不器也。若以器使之說論之,人才之相殊,如器之不同,大小方圓,隨宜而用,則君子不器之道,亦寓於人主器使之中矣。伏願留神焉。永元曰,玉堂所奏固好,而不器與器使,其義各殊,就各人所自治言之,無藝不通,無德不修,如方圓短長之靡適不可,此所謂不器也。以君上用人之道言之,如孔門四科德行言語文學政事,隨其所長而稱之,如古文所云欂櫨侏儒椳闑扂楔,取其所當而用之,此所謂器使也。且君子不器者,通上下而言者也。凡人亦以不器爲自期,況在上之聖人乎?天下萬事,皆吾分內事,何可以一藝一德,充然自足,不務所以兼備而俱全乎?臣以發問仰請,殿下卽賜開納,有此拈出下問,非但問學之誠而已。有言必從之聖德,甚盛甚盛,在臣身榮幸尤極,退當誇耀於同朝矣。上曰,參贊官陳之。淵祥曰,儒臣·閣臣,已盡敷奏,臣無更達者,而觀此季康子問使民章,夫子答以臨之以莊曰敬,此指其君臨以莊,則民敬於下也。雖以聖學言之,敬實爲之體,而一心不懈,終始無間,卽其用也。故贊文王穆穆之德,而必曰於緝熙敬止,可不念哉?臣伏覩殿下,每於臨筵講讀之時,終有欠於終始主一之道,伏願加工於敬字而慥慥焉。上命退,諸臣以次退出。
上在昌德宮。停常參·經筵。
尹興圭啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
備忘記,天摩僉使曺啓洪下直,長弓一張,長箭一部,片箭一部,筒兒一箇賜給。
趙秉鉉啓曰,左副承旨金大根,今日不爲仕進,卽爲牌招,何如?傳曰,允。
又啓曰,刑曹判書李憲瑋,除拜後過三日不爲出肅,依定式推考警責,仍卽牌招察任,何如?傳曰,允。
傳于朴宗吉曰,自明日勸講爲之。
尹興圭啓曰,卽者義禁府都事來言,時囚罪人鄭翼容·李忠運,當爲議處,而判義禁未差,次堂例不得擧行云。未差之代,政官牌招,開政差出,待下批牌招,以爲開坐之地,何如?傳曰,前望單子入之。
判義禁前望單子入之,鄭元容落點。
尹興圭啓曰,開坐事,命下矣。新除授判義禁鄭元容,卽爲牌招,何如?傳曰,允。
又啓曰,判義禁鄭元容牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁鄭元容再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,前望單子入之。
判義禁前望單子入之,權敦仁落點。
尹興圭啓曰,開坐事,命下矣。新除授判義禁權敦仁,卽爲牌招,何如?傳曰,允。
又啓曰,判義禁權敦仁牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
持平鄭煥義,校理鄭,正言李源庚,修撰姜時永等啓曰,請書九,亟施追奪官爵之典。措辭見上請削黜罪人洪奭周,爲先加施中途付處之典。措辭見上答三司曰,不允。洪奭周事,不允。
持平鄭煥義,正言李源庚等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
持平鄭煥義啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請定配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴覈得情,夬施當律。措辭見上答府曰,韓鼎鎭事,不允。申綱事,不允。睦台錫事,不允。尙度事,不允。
正言李源庚啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。答院曰,不允。韓鼎鎭事,不允。申綱事,不允。睦台錫事,不允。尙度事,不允。
以大司諫李正耆,司諫朴鳴和,獻納金相勉,正言權馦,執義權大肯,掌令金·任泰濬,持平韓啓源牌不進罷職傳旨,傳于尹興圭曰,只推。
朴宗吉,以實錄廳摠裁官意啓曰,本廳郞廳李時在·金在根·黃浩民·金·姜漢赫·洪翼燮·金炳奎·柳聖和,病難察任,竝姑減下,其代,前縣令李謙在,弘文館修撰李晉翼,前副校理李源達,副司直李在直,副司果徐耆淳·申錫愚·鄭㝡朝·李墩差下。仍令該曹,口傳啓下,使之察任,其中時無職名人,亦令該曹,口傳付軍職,冠帶常仕,何如?傳曰,允。
兵曹口傳政事,副司果單李源達·李謙在。
吏曹口傳政事,實錄編修官李源達,記注官李謙在·李晉翼·李在直,記事官徐耆淳·申錫愚·鄭㝡朝·李墩,以上竝單付。
金大根,以左右捕盜廳言啓曰,謹依本廳草記批旨,罪人安仁得,移送秋曹之意,敢啓。傳曰,知道。
平安監司朴晦壽疏曰,伏以臣猥膺藩寄,辭不獲命,黽勉出肅,行將辭陛,瞻望觚稜,不勝戀結之忱。第伏念臣之父母墳山,在於京畿楊州地,今當遠離,霜露增感,玆敢不避猥越,仰暴衷懇。伏乞聖慈,俯垂鑑諒,特許臣來往之暇,俾伸至情焉,臣無任云云。答曰,省疏具悉。卿其往省焉。
上在昌德宮。停常參·經筵。
尹興圭啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
李淵祥啓曰,來初一日,輪對日次,而景慕宮春享大祭齋戒相値,頉稟之意,敢啓。傳曰,知道。
傳于趙秉鉉曰,勸講入侍。
注書兪致崇病,代以徐相敎爲假注書。
司諫朴鳴和,掌令金,副校理趙得林,修撰姜時永等啓曰,請書九,亟施追奪官爵之典。措辭見上請削黜罪人洪奭周,爲先加施中途付處之典。措辭見上答三司曰,不允。洪奭周事,不允。
司諫朴鳴和,掌令金等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
掌令金啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請定配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴覈得情,夬施當律。措辭見上答府曰,不允。韓鼎鎭事,不允。申綱事,不允。睦台錫事,不允。尙度事,不允。
司諫朴鳴和啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。措辭見上答院曰,不允。韓鼎鎭事,不允。申綱事,不允。睦台錫事,不允。尙度事,不允。
以大司諫李正耆,獻納金相勉,正言權馦·李源庚,執義權大肯,掌令任泰濬,持平韓啓源·鄭煥義牌不進罷職傳旨,傳于尹興圭曰,只推。
金大根,以御營廳言啓曰,本廳騎士將慶恒運,身病甚重,今姑改差,何如?傳曰,允。
尹興圭,以刑曹言啓曰,耆老所啓辭內,卽者守直假官吳命定來言,昨日雨後奉審次,進詣靈壽閣,則門排鎖鑰,折傷落地,顯有開閉之迹,故事極殊常,奉審閣內,則御帖奉安樻子,出置卓上,拔去排目,竝無內外裹袱云。臣金學淳,聞甚驚遑,馳詣奉審,則果如所報,莫重尊奉之地,有此偸竊之變,事係無前,萬萬悚懍,御帖,依前奉安于欌內,而內外裹袱與鎖鑰,卽令戶曹,星火措備,作變之漢,分付左右捕盜廳,刻期譏詗,待捉得移送法司,依律處斷,雖以守直假官言之,常時不能檢飭之罪,在所難免,亦令攸司,從重勘處,何如?大王大妃殿傳曰,觀此草記,係是無前變怪,萬萬驚悚,令左右捕廳,刻期譏詗,不日捉納,而如有曠日延拖之弊,先自捕將,難免重勘,實守直官,未免常時不能察飭之罪,亦令攸司,拿問勘罪事,命下矣。謹按律文,則大明律倉庫不覺被盜條,有曰直宿官不覺盜者,減盜罪五等,罪止杖一百,假守直官吳命定,依此律勘處,何如?傳曰,允。
義禁府啓目,粘連向前李忠運亦,流來餉弊,已成根痼,前後犯科,俱係襲謬是白乎矣,虛留査明,數甚夥多,冒弄貪墨,罪著狼藉,糴法至重,不可以囚供之發明,有所容貰,以此照律,何如?判付。啓,依允。又啓目,粘連向前鄭翼容亦,事係祖墓,無可籲冤,而冒犯蹕路,有若速訟是白兺除良,不顧法理之重,敢徹荒悖之辭,極涉猥雜,實難容貸,以此照律,何如?判付。啓,依允。又啓目,耆老所守直官崔尙儒原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
刑曹啓目,罪人安仁得,偸竊御帖裹袱事,渠以凶頑之性,敢售叵測之計,潛入至嚴之地,作此無前之變,偸竊節次,箇箇承款,係是一律罪人,依例結案,取招後稟處,何如?判付。啓,依允。
京畿監司李光正疏曰,伏以祫七廟而繼昭穆之序,尊兩殿而頌妊·姒之徽,聖孝冞光,群情胥祝。竊伏惟念我殿下,承熙洽而任艱大,小心寅畏,一意圖理,思欲遠效唐虞,近法祖宗,亦粵我慈聖殿下,簾帷出治,夙夜憧憧,恒以民國庶務,憂勤於內,恩言之出,大化旁流,凡厥大小臣工,亦莫不奔走惕勵,各率其職,此誠一治之會,生民之福也。今之論爲國者,必曰愼擇方伯守令,爲第一要道先務,而方伯爲任,較加重焉。此誠古今之通論,而民生休戚,寔係於官得其人耳。政宜另選材俊之士,以副蔀屋之望,而今此京畿觀察之命,何爲而謬及於不肖如臣也?蓋玆畿甸,其地則漢之三輔也,其責則周之旬宣也。控護仙寢,有春秋奉審之職,依近京輦,鞏屛翰維持之勢,其責任之綦重,果何如也,而況荐荒之餘,瘡痍未蘇,而民力益窘,糶糴擁虛,而吏奸愈滋,外此百千萬事,譬如大病欲起,眞元已脫,漸至於莫可救藥,試以前道臣辭疏見之,其爲可憂,不啻如坐漏船,而今乃以空疎愚劣百無寸長絶少更事者,猝然當之,欲望其不至僨敗,不已舛乎?臣嘗叨百里之任,未有可紀之績,恒懷愧懼,無所短長,遑可以擬論於方面重寄也哉?懷柔安輯,使斯民樂生,臣不能爲也,嚴簡綜鍊,使百度俱擧,臣不能爲也。承流宣化,奉法作則,鎭物情而壹民心,又臣之所不能爲也。不能者止,古人攸訓,臣之所辭,固在此,不在他也。今若憑恃寵靈,厭然若固有,以仰玷新服一初之政,此尤臣之所不敢爲也。臣身狼狽,固不足恤,其於民事何,國體何,歷日徊徨,思量已熟,玆敢不避煩猥,悉暴衷懇。伏乞聖慈,俯賜鑑諒,將臣新授之職,回授可堪之人,以幸公私,臣無任云云。答曰,省疏具悉。卿其勿辭,往欽哉。
丁酉正月二十七日巽時,上御熙政堂。勸講入侍時,提學趙寅永,參贊官趙秉鉉,侍讀官趙得林,假注書李時愚,記注官金熙逌,別兼春秋鄭㝡朝,各持論語第二卷,以次進伏訖。上誦前受音一遍訖,寅永讀自孔子謂季氏,止寧戚,仍奏釋義訖,上讀新受音十遍訖,命陳文義。寅永曰,此一二章,別無可陳之文義,而第四章問禮之本之本字,不可泛看。此非但於禮有本,凡天下事物,莫不有本,故古人言人主一心,萬化之本也,苟欲治心,其本卽講學也。講學之本,尤無過於今所進講之論語一書,凡聖人廣大精微之義,莫不畢具,必也逐字理會,無有放過,然後可以有緝熙光明之效,伏願益加體念於懋本之道焉。上曰,玉堂陳之。得林曰,林放之時,世之所謂爲禮者,率以繁文末節爲務,而林放,能問禮之本,故夫子嘉之,許以大哉,敎以寧儉無奢,夫儉者,物之質也,質者,禮之本也。苟欲爲禮,捨儉何以,自古明王哲辟,莫不崇儉爲治,如大堯之茅茨土階,夏禹之卑宮菲飮,莫不皆然。猗我英宗大王,衣不着紋緞,供饍不過數器,寒不御裘,暑不執扇,敦儉之德,迥出百王,五十年治平之休,皆基於此。伏願殿下,監法先憲,敦尙儉德,則上行下效,風俗自底於至治,古人以示敦朴,爲天下先,政謂此也。伏望留念焉。上曰,參贊官陳之。秉鉉曰,臣於今日,初登講席,伏見殿下讀新受音時,句讀間斷,音韻生澁,終不若讀前受音之專心致志矣。始終之間,不能接續,此實由於平日正心之工未篤也。天下之事,未有不正心而做成者,此不但爲今日講席之戒也。伏願燕閒之中,一意於讀書,沈潛玩味,反求諸身,克致正心之實效焉者,是臣區區之望也。上掩卷。仍命退,諸臣以次退出。
上在昌德宮。停常參·經筵。
金大根,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
金大根啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
平安兵虞候許楫下直,長弓一張,長箭一部,片箭一部,筒兒一箇賜給。
傳于金學性曰,勸講入侍。
趙秉鉉啓曰,臣秉鉉等,今日還接本院之意,敢啓。傳曰,知道。
傳于趙秉鉉曰,右副承旨許遞,前望單子入之。
承旨前望單子入之,金炳朝落點。
趙秉鉉啓曰,新除授行左承旨金炳朝,卽爲牌招,何如?傳曰,允。
傳于趙秉鉉曰,承旨房望,順房爲之。
傳于趙秉鉉曰,發遣吏郞,諸執事淸齋與否,摘奸以來。
掌令任泰濬,獻納金相勉,副校理趙得林,修撰姜時永等啓曰,請書九,亟施追奪官爵之典。措辭見上請削黜罪人洪奭周,爲先加施中道付處之典。措辭見上答三司曰,不允。洪奭周事,不允。
掌令任泰濬,獻納金相勉等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以發配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
掌令任泰濬啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴鞫得情,夬正當律。措辭見上答府曰,韓鼎鎭事,不允。申綱事,不允。睦台錫事,不允。尙度事,不允。
獻納金相勉啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴鞫得情,夬正當律。措辭見上答院曰,不允。韓鼎鎭事,不允。申綱事,不允。睦台錫事,不允。尙度事,不允。
以大司諫李正耆,司諫朴鳴和,正言權馦·李源庚,執義權大肯,掌令金,持平韓啓源·鄭煥義牌不進罷職傳旨,傳于金大根曰,只推。
趙秉鉉,以吏曹言啓曰,成均館典籍金學秀,受由過限不上來,依例改差,何如?傳曰,允。
金學性,以都摠府言啓曰,今此景慕宮春享大祭香祝親傳時,侍衛·寶劍,當爲備員,而副摠管金在三·韓義運,俱有實故,朴齊一·尹尙圭·朴宗琦·李鍾運·申緯,俱有實病,無以備員。令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管鄭元容,副摠管李奎鉉·李鼎臣·金弘根·徐左輔·洪穉圭·朴潤榮落點。
金學性,以兵曹言啓曰,純宗大王祔太廟,翼宗大王祔太廟,大王大妃殿尊崇,王大妃殿尊崇合四慶慶科庭試文武科初試,來八月二十八日設行事,自禮曹推擇,啓下矣。取考謄錄,則在前庭試武科初試,或取八百人,或取六百人,而戊戌·壬戌兩年,則取三百人矣。今番則取幾人乎?敢稟。傳曰,依壬戌年例爲之。
義禁府照目,粘連前縣監鄭翼容矣本府議啓內,事係祖墓,無可龥冤,而冒犯蹕路,有若速訟是白兺除良,不顧法理之重,敢徹荒悖之辭,極涉猥雜,實難容貸,以此照律,罪杖一百收贖,告身盡行追奪,私罪。奉敎依允爲旀,功議各減一等爲良如敎。又照目,粘連黃海前兵使李忠運矣本府議啓內,流來餉弊,已成根痼,前後犯科,俱係襲謬是白乎矣,虛留査明,數甚夥多,冒弄貪墨,罪著狼藉,糴法至重,不可以囚供之發明,有所容恕,以此照律罪,從重論杖一百收贖,告身盡行追奪,流三千里定配,私罪。奉敎依允爲旀,功議各減一等爲良如敎。又啓目,粘連向前崔尙儒亦,意外偸竊,雖在移直之時,身爲實官,難免不飭之失,以此照律,何如?判付。啓,依允。
金大根,以義禁府言啓曰,時囚罪人李忠運,杖一百流三千里照律公事判付內,依允,功議各減一等事,命下矣。李忠運,功議各減一等,杖九十收贖,告身盡行追奪,江原道楊口縣含春驛,徒二年半定配,而以議啓內辭意,具罪目,依例發遣府書吏,押送配所,何如?傳曰,允。
丁酉正月二十八日巽時,上御熙政堂。勸講入侍時,原任提學金鏴,參贊官金學性,檢討官姜時永,假注書徐相敎,記注官白潤鶴,別兼春秋鄭㝡朝,各持論語第二卷,以次進伏訖。上誦前受音訖,鏴讀自子曰夷狄之有君,止其爭也君子,仍讀奏釋義訖,上讀新受音十遍訖,命陳文義。鏴曰,此章中曰,曾謂泰山不如林放者,卽誚其季氏之僭禮也。魯邦,本以周聖之邦,成王賜之以天子禮樂,則建邦之初,已有僭用之歎,而因襲之弊,終至於季氏之旅於泰山,而冉有以孔子弟子,爲季氏之宰,不能救僭竊之罪,故孔子深厲之,而仍譏之矣。殿下看此等文義,勿爲泛過,凡於事爲之間,自初曁終,益加謹愼,深留惕念焉。上曰,玉堂陳之。時永曰,此章,首以君子無所爭發之,終以其爭也君子結之,上下照應,歸重於君子,以明君子而後有是爭也。蓋君子之爭,非血氣之爭,乃義理之爭也。如家而有子爭,國之有臣爭,莫非義理之爭。爭臣者,君有過失,則面折庭爭之謂,而若其君德罔愆,不待來爭,則何所事於爭臣乎?試以今日講學之事言之,聖學緝熙,討論勤孜,無所間斷,則登筵諸臣,其將欽仰攢誦之不暇而有規勉之敢容乎?伏願殿下,益加澄省,克勤講學,俾群下,毋容規勉,是臣區區之望也。上曰,參贊官陳之。學性曰,臣別無文義之仰陳者矣。上掩卷。仍命退,諸臣以次退出。
上在昌德宮。停常參·經筵。
金大根啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
又啓曰,同副承旨李淵祥,今日不爲仕進,卽爲牌招,何如?傳曰,允。
傳于朴宗吉曰,禮房承旨,馳詣受香諸處,奉審摘奸以來。
金大根啓曰,禁衛大將李完植,摠戎使柳相弼,以東南關王廟獻官,今方受香出去矣。李完植所佩命召,柳相弼所佩密符及兼帶左邊捕盜大將命召大將牌·傳令牌,竝來請還納,何以爲之,而將兵之任,不可一刻無摠察之人,捕將重任,亦不可暫曠,在前如此之時,有他邊大將兼察之例,今番則何以爲之?敢稟。傳曰,仍佩往來。禁將·摠戎使,訓將兼察,捕將,他邊大將兼察。
又啓曰,禁將·摠戎使,訓將兼察,捕將,他邊大將兼察事,命下矣。兼察禁衛大將·摠戎使金逌根,兼察左邊捕盜大將金煐,竝卽牌招,聽傳敎,何如?傳曰,允。
傳于金大根曰,勸講入侍。
金大根啓曰,行都承旨趙秉鉉,行左承旨金炳朝不爲仕進,右承旨朴宗吉式暇,左副承旨金學性內閣進,同副承旨李淵祥牌不進,院中只有臣一人,伴直無人。左副承旨金學性,所當牌招,而拘於廳規,不得請牌,何以爲之?敢稟。傳曰,牌招。左承旨·右承旨·同副承旨竝許遞,前望單子入之。
承旨前望單子入之金炳朝·金錫淳·洪羲錫落點。
傳于金大根曰,承旨房望,順房爲之,戶禮換房。
金學性啓曰,明日傳香禮房承旨,當爲齋宿,行左承旨金炳朝,所當牌招,而拘於廳規,不得請牌,何以爲之?敢稟。傳曰,牌招。
兵曹,來八月二十八日,純宗大王祔太廟,翼宗大王祔太廟,大王大妃殿尊崇,王大妃殿尊崇合四慶慶科庭試武科初試時規矩,鐵箭三矢一百十步,騎芻一次三中,柳葉箭五矢一百二十步,一巡二中,落點,取二技。
執義權大肯,副校理趙得林,正言權馦,修撰李晉翼等啓曰,請書九,亟施追奪官爵之典。措辭見上請削黜罪人洪奭周,爲先加施中道付處之典。措辭見上答三司曰,不允,洪奭周事,不允。
執義權大肯,正言權馦等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
執義權大肯啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請定配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴覈得情,夬施當律。措辭見上答府曰,韓鼎鎭事,不允。申綱事,不允。睦台錫事,不允。尙度事,不允。
正言權馦啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。措辭見上答院曰,不允。韓鼎鎭事,不允。申綱事,不允。睦台錫事,不允。尙度事,不允。
以大司諫李正耆,司諫朴鳴和,獻納金相勉,正言李源庚,掌令金·任泰濬,持平韓啓源·鄭煥義牌不進罷職傳旨,傳于金大根曰,只推。
以同副承旨李淵祥牌不進罷職傳旨,傳于金大根曰,只推。
金大根啓曰,卽者持平韓啓源,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
金大根,以吏曹言啓曰,今此景慕宮朔祭大祝,前正郞金德喜,改付標以入,而時無職名,令該曹,口傳付軍職,何如?傳曰,允。
兵曹口傳政事,副司果單金德喜。
金大根,以吏曹言啓曰,禮曹佐郞金基纘,以其身病,呈狀乞遞,依例改差,何如?傳曰,允。
金學性,以義禁府言啓曰,卽接忠淸監司沈宜臣牒報,則大逆不道罪人膺中·慶中應坐諸人,査出修成冊以來矣。膺中妻哲賢,全羅道順天府,緣坐爲婢,子牙只年三免絞,樂安郡,緣坐爲奴,姪丁得,慶尙道延日縣,姪龍伊,三嘉縣,竝流三千里安置。慶中母尹召史,以年八十二,免坐,妻登金,平安道德川郡緣坐爲婢,而右罪人等,竝捉囚木川縣獄云,依例令刑曹,押送于各其配所,何如?傳曰,允。
義禁府啓目,粘連耆老所守直官崔尙儒,本府議啓內,意外偸竊,雖在移直之時,身爲實官,難免不飭之失,以此照律,罪笞五十收贖,解見任別敍,私罪。奉敎依允爲旀,功減一等爲良如敎。
持平韓啓源疏曰,伏以臣母方在臣父黃海道安岳任所矣。素患風眩之症,當此換節之交,挾感闖發,一倍沈重,專人急報,促臣來省。臣纔聞此報,情私焦灼,按住不得,忙陳短章,仍卽徑行。伏乞聖慈,亟遞臣所帶職名,仍治臣擅離之罪,以昭法紀,以安私分,千萬幸甚,臣無任云云。省疏具悉。所請依施。
丁酉正月二十九日巽時,上御熙政堂。勸講入侍時,原任直閣徐俊輔,參贊官金大根,侍讀官趙得林,假注書李時愚,記注官文慶愛,別兼春秋李墩,各持論語第二卷,以次進伏訖。上誦前受音一遍訖,俊輔讀〈自〉子夏問,止吾能徵之矣,上讀新受音五遍,得林奏曰,春寒尙峭,冒此臨筵,倘或移時,則實有玉體受傷之慮,下情已極伏悶,而竊伏見講讀之際,常常間斷,有欠於專篤,如是則雖日講十次,決無資益之望。且禮之九容,有曰手容恭,殿下嘗講小學而讀之矣。然則謹容之節,必須端拱兩手,一於主敬而已。至於橫經之後,尤宜憧憧,毋或少弛,蓋大聖人立言之訓,布在方冊之中,對此敬謹之意,有倍於尋常燕閒之時,然後聖學可以日就,微義漸當體認矣。上繼讀十遍訖,命陳文義。俊輔曰,粉地,繪畫之質也,忠信,禮儀之本也。是故無粉地則繪無可施,無忠信則禮不虛行,然而徒素而無繪則太朴,徒質而無禮則近野,必也文與質彬彬,然後始可爲成德之美矣。文獻云者,文是典籍,獻是賢人之謂,而典籍故實,必由賢人以傳之,是時夏·殷已遠,典籍散逸,又無近故之賢人,可以就證者,故夫子發此嘆也。猗歟我東,久尙化治,文也獻也,於斯爲盛,伏願聖學慥慥成就,克軫文獻俱徵之道焉。上曰,玉堂陳之。得林曰,子夏問詩而能知爲禮之本,夫子聞禮後之言,而有言詩之褒,夫子可謂善敎人,而子夏亦可謂善發問矣。大扺爲學之工,莫先於問難。故聖如成湯,而曰好問則裕,賢如顔子,而曰以多問寡,傳曰疑思問,又曰不恥下問,此莫非好問之義也。今殿下臨講以來,登筵諸臣,每以問難仰勉,而淵默時多,發問時少,臣等不勝悶鬱之至。程子曰,讀論語者,將弟子問處,便作今日已問,又將聖人答處,便作今日耳聞,自然有得,今日講讀,方在是書,必以先賢之訓,深留聖意。又從文義疑奧處,卽賜發問,區區之望也。上曰,參贊官陳之。大根曰,閣臣·儒臣敷陳無餘蘊,臣無容更贅,而蓋首章之旨甚好矣。始可與言詩已矣一句,學而篇末,又有夫子許子貢之訓,而子夏·子貢,俱是聖門高弟也。疑必思問,反覆於丈席之前,能使聖人,有起予之歎,善學之實,從可驗矣。諄諄善誘,嘉善而許奬,則夫子不倦之敎,又若是矣。大抵講學之道,必貴問難,如或有疑,而不爲問難,則無以成酬酢之美意,而爲進德之基矣。伏願於此等處,深留聖意焉。上掩卷。仍命退,諸臣以次退出。
上在昌德宮。停常參·經筵。
藥房都提調朴宗薰,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿口傳問安。答曰,知道。
金錫淳啓曰,大司憲宋啓榦在外,執義權大肯,掌令金·任泰濬,持平鄭煥義呈辭,持平一員未差,監察茶時之意,敢啓。傳曰,知道。
金大根啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于金大根曰,傳香承旨,馳詣宗廟·景慕宮,奉審摘奸以來。
傳于洪羲錫曰,勸講入侍。
傳于金炳朝曰,吏曹參判·參議有闕之代,前望單子入之。
吏曹堂上前望單子入之,參判閔致成,參議李祖榮落點。
金炳朝啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,吳正秀落點。
傳于金炳朝曰,發遣吏郞,諸執事淸齋與否,摘奸以來。
傳于金大根曰,明日出宮門路,以協陽門爲之。
以慶尙監司尹聲大狀啓,慶州府民家失火事,大王大妃殿傳于金炳朝曰,慶州民家失火燒盡,至爲十餘戶,方此東作方始之時,失所棲遑,已極矜憫,母子之一時竝命,尤極驚慘,恤典,道臣雖已擧行,更爲別加顧助,俾之盡爲奠接,毋至失所之境,燒死人,優助掩埋事,分付。
金炳朝,以吏曹言啓曰,今此景慕宮春享大祭,堂上執禮,前司諫李垿塡差,而時無職名,令該曹,口傳付軍職,何如?傳曰,允。
又以吏曹言啓曰,今此南壇祭終獻官,前正李源益塡差,而時無職名,令該曹,口傳付軍職,何如?傳曰,允。
兵曹口傳政事,副司果單李垿·韓啓源。
兵曹口傳政事,副司果單李源益。
金炳朝,以內醫院都提調意啓曰,提調金鏴,今日問安,不爲仕進,卽爲牌招,何如?傳曰,允。
又以奎章閣言啓曰,明日,卽奎章閣·演慶堂朔奉審日次,臣等進詣擧行之意,敢啓。傳曰,知道。
金大根,以議政府右議政意啓曰,本府每於歲首,例爲觀察使節度使薦,而領議政·左議政未差,臣有身病,限內不得議薦之意,敢啓。傳曰,知道。
又以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
金錫淳,以刑曹言啓曰,義禁府啓辭內,卽接忠淸監司沈宜臣牒報,則大逆不道罪人膺中·慶中應坐諸人,査出修成冊以來矣。膺中妻哲賢,全羅道順天府,緣坐爲婢,子牙只年三免絞,樂安郡緣坐爲奴,姪丁得,慶尙道延日縣,姪龍伊,三嘉縣,竝流三千里安置。慶中母尹召史,以年八十二,免坐,妻登金,平安道德川郡,緣坐爲婢,而右罪人等,竝捉囚木川縣獄云,依例令刑曹,押送于各其配所,何如?傳曰,允事,命下矣。大逆不道罪人膺中妻哲賢,子牙只,姪丁得·龍伊,慶中妻登金,俱囚木川縣獄,依例令道臣,押送于各其配所之意,敢啓。傳曰,知道。
丁酉正月三十日辰時,上御熙政堂。藥房入診入侍時,都提調朴宗薰,副提調趙秉鉉,檢校待敎金洙根,假注書李時愚,記注官田栽五,別兼春秋李墩,以次進伏。醫官崔暄·金漢雋·金珪·南正吉,進伏楹外訖。上曰,史官分左右。宗薰曰,春日猶寒,聖體,若何?上曰,一樣矣。宗薰曰,寢睡·水刺之節,何如?上曰,一樣矣。宗薰曰,大王大妃殿氣候,何如?上曰,一樣矣。宗薰曰,王大妃殿氣候,何如?上曰,一樣矣。宗薰曰,醫官入診乎?上可之。漢雋等,以次診候訖,退伏奏曰,脈候左右三部調均矣。上曰,醫官先退。仍命退,諸臣以次退出。
丁酉正月三十日巽時,上御熙政堂。勸講入侍時,右議政朴宗薰,原任直閣李光文,參贊官洪羲錫,檢討官李晉翼,假注書徐相敎,記注官田栽五,別兼春秋李墩,各持論語第二卷,以次進伏訖。上誦前受音訖,光文讀自子曰禘自旣灌而往者,止如不祭,仍讀奏釋義訖,上讀新受音十遍訖,命陳文義。光文曰,魯之禘,非禮也。固夫子之所不欲觀,而旣灌之後,誠意浸衰,則尤不足觀,夫子之發歎,良以此也。祭時如此,何望其天神格而人鬼享乎?此下祭如在吾不與祭兩章,又以祭之盡誠爲言。然不獨祭爲然,凡事有始無終,則其所作爲皆虛僞耳。學者自修之工,尤當以誠意,爲始終條理,不然,成己成物之功,無所施矣。傳所云誠者物之終始者,正謂此也。今當歲新之會,我殿下學問修省之工,政宜日新又新,而講讀之際,往往有失誤處,竊恐誠意不足而致此,乞以顔子之不貳過爲法,惟日自新焉。上曰,玉堂陳之。晉翼曰,魯之郊禘,非禮也。故旣灌而往,則夫子有不欲觀之歎,此惡其失禮也。或問禘說,則夫子有不知之答,此諱其失禮也。蓋禘者,先王,以仁孝誠敬之心,盡報本追遠之意也。卽此心而求之,則理無不明,心無不格,治國之易,誠如反掌,夫子所謂以上感下以一人感萬民者,卽以此也。伏願殿下,於此等文字,尤加體念焉。上曰,參贊官陳之。羲錫曰,臣別無文義之仰達者矣。上曰,大臣陳之。宗薰曰,閣臣所奏極爲備盡,而今日自止四大文旨義,專以誠意爲主矣。禘祭卽大祭,而非誠,無以孚格,故旣灌而往,則歎其懈怠而失禮也。若能知禘之說者,必有誠意之實,理無不明,心無不格,推之於治天下,而其易也如反掌矣。祭如在神如在云者,尤莫非誠敬之所致,而末章又曰如不祭,是謂當祭之時,或有故,使他人攝之,則不得盡其誠,而有所缺然者也。凡於事爲,必以誠字上做去,則自然有實效,是故大學修齊治平之道,亦以誠意爲本,而殿下亦嘗講讀矣。試以今日講學言之,若無誠字工夫,無以見實效,而每於臨講之際,毋或間斷,雖一句之內,致其專一,則專一之工,便是誠意所到也。伏願此等處,益加聖念焉。上掩卷。仍命退,諸臣以次退出。
上在昌德宮。停常參·經筵。
上詣仁政殿月臺,景慕宮春享大祭親傳香,入幕次後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
金大根啓曰,來初五日,朝參日次矣,敢稟。傳曰,停。
金錫淳啓曰,大司憲宋啓幹,持平吳正秀在外,執義權大肯,掌令金·任泰濬,持平鄭煥義呈辭,監察茶時之意,敢啓。傳曰,知道。
傳于金炳朝曰,禮房承旨,馳詣景慕宮,奉審摘奸以來。
傳于金大根曰,勸講入侍。
傳于金大根曰,留院上疏入之。
金錫淳啓曰,卽者掌令任泰濬,以其親病,投章徑行,原疏以景慕宮春享大祭齋戒,纔已退却矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
傳于金錫淳曰,發遣吏郞,諸執事淸齋與否,摘奸以來。
金學性,以戶曹言啓曰,景慕宮望廟摟·景祐宮齋室御眞奉安處所修改吉日,令日官朴周煥推擇,則今月十二日辰時爲吉云。以此日時擧行之意,敢啓。傳曰,知道。
金炳朝,以奎章閣言啓曰,景慕宮望廟摟,今朔奉審無頉之意,敢啓。傳曰,知道。
又以奉常寺都提調·提調意啓曰,祭享所用春等中脯,依定式今二月初一日,始造之意,敢啓。傳曰,知道
金大根,以都摠府言啓曰,今日入直內三廳·武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
吏曹,今此式年監試覆試學禮考講一所試官林基洙·具定默,二所試官金在根·李元會。
掌令金疏曰,伏以臣賦性魯下,才識蔑劣,晩竊科第,濫廁簪纓,蒲柳之質,徒悲望秋,樗散之材,自分必棄,迺於昨秋參試之役,顚沛僨誤,自速重戾,薄譴旋敍,尤切悚恧,第緣史局編修,義重臣分,抗顔隨衆,不敢言私,千萬不自意,掌憲除旨,忽下特點,臣聞命惝怳,莫省攸措。聲討方張,雖不得不章皇出肅,臣於是職,豈容一毫近似哉?雖在尋常試事,猶未免溺職,況堂堂耳目之任,何等難重,而如臣空疎湔劣者,決不可冒廉而仍據矣。伏乞聖明,特垂鑑諒,亟遞臣所帶職名,以安私分焉。臣方丐免,何敢贅他,而第見目下,有朝廷處置之失宜,輿論之騰沸者,至於三條,則彝性所得,亦不忍泯默而仰陳焉,惟聖明垂察焉。噫,彼削黜罪人洪奭周之出力主論,深夜求對,莫掩其樂禍之心,而及其諸章聲討,平生負犯,畢露無餘,則無容更議,而加施之啓,尙靳兪音,是豈非處置之大失其宜者乎?前冬逆變,亘古所無,膺·彦兩賊之設施和應,凶腸逆肚,自是二而一者也。漢法三族,猶不足以洩神人之憤,而今此彦賊已施之律,奚獨不及於膺賊也?此亦刑法之大失處置也。至若邊禁之尙嚴有國之急務大政,而我國之南隣北接,粵自壬丙以後,列朝申嚴,何嘗有如今之蕩然乎?藩蒲折柳,猶可爲狂夫之瞿瞿,朝家之設置萊·釜兩官,其意烏在?此所謂不可使聞於隣國,寧不大可寒心也哉?況其膺賊之當初向南逃禍,未必不由於視若無人,任其奸凶之境,而掌其邊禁者,慢不據職,傳說雖不可盡信,輿論之喧藉,尙不止息。惟我慈聖,特以河海之包好生之澤,使之戴罪行公,則在渠分義,巡檢察飭,固宜萬倍前日,而裵漢之變,式月斯生,道啓論勘,猶屬輕歇,而仍任之命,仍又疊下,臣固志聖意雖急於恤民之仁政,事體反損於禦侮之邦憲,罪犯如彼,而一仍再仍,若固無事者然,則非但聖朝之用人苟艱,抑亦外國之貽笑太甚,朝廷處置之失宜,孰大於賑民之餓死事乎?此臣所以不忍泯默者也。臣謂削黜罪人洪奭周加施之啓,亟降允下,膺賊當施之律,一依彦賊例施行,東萊府使閔永勳,前釜山僉使申義和,爲先施以竄配之典,以懲邊禁之解弛,斷不可已也,臣無任云云。省疏具悉。前左相事及萊·釜事,爾言太不稱停矣。爾其勿辭察職。
丁酉二月初一日辰時,上詣仁政殿月臺,景慕宮春享大祭親傳香入侍時,行都承旨趙秉鉉,行左承旨金炳朝,右承旨金學性,左副承旨金大根,右副承旨金錫淳,同副承旨洪羲錫,記事官尹敎成,假注書徐相敎,別兼春秋徐耆淳·李憞,檢校待敎趙斗淳·金洙根,以次侍立。時至,上具翼善冠·衮龍袍,乘輿出宣化門,藥房提調金鏴,副提調趙秉鉉進前奏曰,侵早勞動,聖體,若何?上曰,一樣矣。由協陽門,詣仁政殿月臺,通禮跪啓請降輿,通禮前導就褥位,南向立,引儀引獻官鄭元容,陞詣褥位之左,通禮跪啓請跪,上跪,香室官奉香祝,跪授炳朝,炳朝奉東向跪進,上受香祝,以授獻官,獻官西向跪受興,通禮跪啓請興,上興,通禮前導,降就階下祗送位,西向立,元容奉香祝,由正路出,通禮跪啓請鞠躬,上鞠躬,香祝過後,啓請平伸,上平伸,入幕次問安。答曰,知道。通禮跪啓請乘輿,上乘輿出仁政門,由協陽門,由宣化門還內,諸臣以次退出。
丁酉二月初一日巽時,上御熙政堂。勸講入侍時,原仕直提學金鏴,參贊官金錫淳,侍讀官曺雲承,記事官尹敎成,記注官金熙逌,別兼春秋徐耆淳,各持論語第二卷,以次進伏訖。上誦前受音一遍訖,鏴讀自王孫賈問曰,止是禮也,仍讀奏釋義訖,上讀新受音十遍訖,命陳文義。鏴曰,王孫賈,衛之權臣,欲孔子之阿附於己,以此諷諭,孔子知其意,而以獲罪於天無所禱,爲答而斥之,凡人君之權柄下移,則易生汎濫之習,可不懼哉?伏願殿下,於此等處,深留鑑戒,待臣下必以恩威竝行,益勉彈壓之道焉。上曰,玉堂陳之。雲承曰,此章言子入太廟每事問,以孔子之聖,豈或不知而問之耶?推此觀之,雖習知之事,有問則輒有得,故傳曰,不恥下問,書曰,好問則裕。且問之爲益,最切於講學,殿下每於講對之時,章句之間,雖無疑晦之旨,必須發問討論,則更聞已燭之義,不害於緝熙之工,芻蕘之說,亦可擇於聖聰,一得之愚,不無補於聖學,伏望必於問字上,深留聖念焉。上曰,參贊官陳之。錫淳曰,閣臣·儒臣所陳切實,臣無容更陳矣。上掩卷。仍命退,諸臣以次退出。
上在昌德宮。停常參·經筵。
金錫淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于金學性曰,下直監司·守令留待。
傳于金學性曰,下直監司·守令入侍。
京畿監司李光正下直,長弓一張,長箭一部,江界府使李義權下直,長弓一張,長箭一部,片箭一部,筒兒一箇賜給。
傳于金炳朝曰,禮房承旨,馳詣先農壇,奉審摘奸以來。
傳于洪羲錫曰,勸講入侍。
傳于洪羲錫曰,明日出宮門路,以協陽門爲之。
傳于洪羲錫曰,發遣吏郞,諸執事淸齋與否,摘奸以來。
金炳朝啓曰,今此京外守令·邊將薦擧單子四百五度,依例捧入,而其中應薦不薦人,令該曹察推,何如?傳曰,允。
持平鄭煥義,校理李時在,正言李源庚,副修撰李殷相等啓曰,噫嘻痛矣。書九之罪,可勝誅哉。亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯綮,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體栗,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始目書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九亟施追奪官爵之典。噫嘻痛矣。洪奭周之罪,可勝言哉?賦性本自陰慝,行己無非詭譎,薄恃文藝而盜竊虛譽,傳襲凶論而作爲家計,欺誣一世之聰明,濫握三年之樞要,朝家之委寄,何如,國事之艱虞,何如?而罔念拂拭之洪造,專事沽衒之悖習,賣國市恩,看作能事,護援濟黨,未忘宿處,至於力主登對之擧,而其一生包蓄,綻露無餘矣。今番逆獄,卽窮天亘宙千萬古所未有之大變也。倭館投書,捏造凶訛,鞫庭亂招,倡肆謊譫,前後煽惑,專出稱亂,則爲今日北面者,孰不骨顫膽掉,而惟彼奭周,以何心腸,視爲陷人之奇貨,敢售樂禍之潛圖,蒼黃求對,無異急書之告變,傅會請覈,有若賊駴之眞伏,其所設心,吁亦憯矣。謂其事之當覈,則是實其言也,謂其言之是實,則是袒其誣也,甘借彦·膺輩凶言,必欲戕毒而後已者,顧其計雖出於疑亂,究其心,同歸於譸張,是可忍也,孰不可忍也?及夫慈敎之屢勤,出於得其實而處之,則直陳無隱,反有何顧憚,而俄之爛漫酬酢者,今曰不聞於僚相禁堂,前所閱盡文案者,爲何樣事端,當初脅持於外者,末乃面慢於前,於敵以下,尙不可爲,人臣事君,乃敢如此,蓋其讎視義理,根於夙生腸肚,我先王三十年秉執,卽建不悖俟不惑之天經地義,而諡冊摹畫之文,全闕揄揚之辭,其情跡之莫掩,分義之無嚴,此已爲斷案,而丁丑春凶錄構禍之計,手分現化,復露於今日,心術之憸祕,可謂愈往而愈怖,其在折亂萌靖世道之義,決不可一向容貸,請削黜罪人洪奭周,爲先加施中道付處之典。答三司曰,不允。洪奭周事不允。
持平鄭煥義,正言李源庚啓曰,噫嘻痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘瞻之凶肚,來·黯之毒手,未足以喻其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久愈莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未及頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣。裕賊之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑難熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也,凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之凶逆,而且於安默,魯賢,在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律,請物故罪人裕,亟施孥戮之典。噫嘻痛矣。亂臣賊子,何代無之,而豈有如漢祿之窮天地亘古今至凶至憯罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之。前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳跟,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡謟諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜柱之眞贓旣掩,則鍾秀之身計得矣,鍾秀身計旣得,則龜·祿之眞贓掩矣,其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯·賢之逆變,由是而醞釀,達·淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之處,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於正宗大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也。故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則以下十八字刀削分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,搢紳火具之潛埋,以下七字刀削指卯日而擧事爲期云者,莫非做作妖言,煽動人心之計,而以下八字刀削十三日至凶之說,與鍾一,一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一,振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,以下九字刀削欲輸軍糧則轉到南陽,凡爲群凶之指使,率皆挺身而樂赴,以下十字刀削將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩,請逆賊友文·光友,加施孥戮之典,致後,延壽,竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,盤覈猶有未盡,情節尙多未究,治逆之法,豈容如是?噫,彼永喆,鍾一之姪子也。始以應坐而發配,致後之娚妹也。旋因鞫招而就拿,則枝上之枝,種下之種,可以畢究,矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激,請永喆更爲設鞫嚴問,期於得情,夬正典刑。噫嘻痛矣。亂送之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,柱腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之暇息海島,共戴一天,已不可曰世有三綱,國有三尺。況今未伏顯戮,先被鬼誅,生前失刑,已極痛惋,死後當律,不容少緩,請物故罪人肇源諸子,亟施散配之典。噫嘻,宜學,以卑微之流,賦憯慝之性,行己則巧倭而善爲狐媚,發跡於陰邪而養成虺毒,屢竊渝濫之職,而暋不知分,常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎憯之謀,公肆疑亂之說,反復閃忽,指意絶悖,此蓋逆裕,書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻痛矣。亂臣賊子之凶國禍家,從古何限,而豈有如李鶴秀之至奸絶悖者哉?渠本梟獍成性,虺螫化身,百惡竝萃,萬妖俱備,能事則戕人害物之天生宵小,伎倆則樂禍饕勢之世濟元惡,狡黠狼愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,爲賊邊立幟,凶圖逆節,所由來者久矣。特以門戶之爀舄,資歷之華膴,始也聖念,未嘗不假借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭,則於是乎疑懼之心,飜成怨懟,壞亂之計,專出藉賣,甚至於欺君罔上,貪天爲功,干犯則莫重莫嚴之地也,排布則至凶至憯之謀也。幸賴聖鑑孔昭,莫售惎構,尙此王章未伸,幸逭收司,則渠乃偃處郊坰,出沒城闉,譸張訛訕,疑亂煽惑,齪齪之徒,蠅營蝨附,憯慝之狀,天地之所不容,叵測之情,國人皆曰可殺,執跡而誅心,沿流而溯源,則根柢於凶徒,偎儡於醜類,是可忍也,孰不可忍也?苟究巨慝,渠實爲首,國有三尺,萬剮猶輕,輿論愈久而愈激,義理由是而漸晦,如此敗倫斁理蔑義圖亂之君讎國賊,決不可晷刻容貸於覆載之間。請放逐鄕里罪人李鶴秀,設鞫得情,夬正典刑。噫嘻痛矣。時煥之罪,可勝誅哉?渠以蟣蝨之微,素具梟獍之腸,不念聖朝陶甄之恩,積有平日怨懟之心,投呈凶疏,闖逞悖習,驟看外面,則雖似時弊之條陳,細究指意,則罔非禍心之包藏,手脚自露,肺肝如見,而至於上款一二句語,是豈爲人臣子所敢萌諸心而發諸口者乎?肆犯莫嚴之地,自干不敬之誅,民彝斁矣,臣分蔑矣。太陽中天,鬼魅莫逃其狀,關石在府,亂賊當服常憲,乃於般覈之未竟,有此島置之徑勘,以若蔑倫之類,至擬傅輕之律,刑政之失,莫甚於此。雖仰慈聖涵容之德,出於好生,其奈國人沸鬱之情,皆曰可殺,況渠罪犯之關係莫重,供招之自成斷案,已是淵鑑之所盡燭,則尤不可一刻容貸於覆載之間。請楸子島安置罪人時煥,更令王〈府〉,嚴鞫得情,夬正典刑。答兩司曰,不允。國榮事,裕事,龜柱支屬事,鍾一,振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
持平鄭煥義啓曰,噫嘻痛矣。世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢館,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復說,潛售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指疑無倫,此爲渠罔赦之斷案,譸張傾陷,情狀莫掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若照燭,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言。思之膽掉,寧不懍然?至於今番奎,坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉通於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏,根窩未破,憂虞轉深,請充軍罪人申綱,亟令王府,拿鞫嚴覈,夬施典刑。噫嘻痛矣。義理湮塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也,環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋,若其書中句語之挾雜,造意陰慘,譴辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,夬正典刑。噫嘻痛矣。人心滔溺,世變層生,至於今番尙度之疏出而極矣。渠以鄕曲愚微之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測,至以人所不忍爲等句語,肆然說去,無所顧忌,君綱臣分,壞損無餘,輿憤久而益切,國言去而愈騰,聖批鄭重,處分嚴正,旣墜之倫彝復明,莫嚴之邦憲可正,而第其負犯至重,酌處反輕,悲疚之聖衷,雖不欲索言,憤惋之群情,實無以少洩,如渠愚闇之類,必不能獨辦,此不可不到底窮覈,以正誣犯之罪。請楸子島荐棘罪人尙度,亟令王府,嚴鞫得情,夬施當律。新除授持平吳正秀,時在京畿坡州地,請斯速乘馹上來事,下諭。答府曰,韓鼎鎭事,不允。申綱事,不允。睦台錫事,不允。尙度事,不允。下諭事依啓。
正言李源庚啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計,設鞫七朔,根因窩窟,終未究覈,只施梟示之律,輿情憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣。人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,快正典刑。噫嘻,人心陷溺,世變層生,至有申綱而極矣。渠以鄕曲卑微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科,秦坑是何等時,而比擬無難,錢唐是何等事,而指斥有歸,渠之包藏,雖急於敲撼朝廷,而獨不念自犯於大誣聖德,罪在罔赦乎?各邑已例,春曹之文獻昭在,三罪幷發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤是已伏法之申綱也,申綱是未就鞫之奎·坤也。設鞫治逆,將致天討也,根窩未破,憂虞轉甚,則豈可以鞫事之已撤,而有所持難於更設乎?請充軍罪人申綱,亟令王府,拿鞫嚴問,盤覈得情,夬伸典刑。噫嘻痛矣。義理晦塞,變怪層生,至於睦台錫事而極矣。我朝至於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,迷辭狂悖,用意陰慘,此不但我朝之賤臣,實是皇明之罪人,此而不加重辟,則義理日益晦塞,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。噫嘻痛矣。尙度之罪,可勝誅哉?渠卽一鄕曲卑微之流耳。倖竊踰濫之職,而睯不知分,陰蓄希覬之心,而急於射利,出位陳章,旨意叵測,三人論列之際,誣逼於莫嚴莫重之地,全篇張皇,罔非觸犯,至若爲人所不忍爲等句語,恣意說去,極其陰慘,此豈今日臣子,所可萌心發口,肆然登徹於殿下之庭哉?惟我翼宗大王,四載代聽,一心憂勤,八域臣民,莫不愛戴,政令施措,磊落光明,則渠何敢憑藉論人之疏,自陷誣犯之罪乎?言之臆塞,思之髮豎,何幸批諭鄭重,辭旨懇惻,燭幽明如日月,戢姦嚴如鈇鉞,人彝賴以不泯,君綱恃以不墜,臣等竊不勝欽仰萬萬,而惟輕之典,止於島配,固知悲疚之聖衷,亶出於不欲索言,竊恐關石之邦憲,從此而有所輕重,此非如渠愚蠢之品,所可獨辦,不可但以荐棘而止。請楸子島荐棘罪人尙度,拿鞫得情,夬正典刑。答院曰,不允。韓鼎鎭事,不允。申綱事,不允。睦台錫事,不允。尙度事不允。
以大司諫李正耆,司諫朴鳴和,獻納金相勉,正言權馦,執義權大肯,掌令金牌不進罷職傳旨,傳于金錫淳曰,只推。
宣傳官具永禧書啓,臣於本月初一日巳時量,以外南山植木摘奸事,敬奉承政院下聖敎,出崇禮門,至南關王廟主山及案山植木處,看審是白乎則,松橡鬱密是白遣,自靑鶴亭,至舊失火處,面面周審,則老木穉株,叢帀鬱茂是白遣,自典牲署後面,至冷井洞,則大木參差,擁蓋一山是白遣,下詣南壇看審是白乎則,壇砌門墻,竝無圮傷處,而主山及案山樹木,不甚茂盛是白遣,自文峴,至梨泰院後麓水閣峴,則土性瘠确,略有稚松是白遣,前至馬石橋,則松林蒙翳是白遣,詣漢江壇看審是白乎則,亦爲無頉是白遣,自無學峰,所經外山諸處,一一詳審是白乎則,別無斫痕之處是白齊。
金炳朝,以禮曹言啓曰,畫圖署畫員李命儒有頉,代本署祿官窠,以差備待令畫員李熙達,陞附之意,敢啓。傳曰,知道。
敎京畿監司李光正書。王若曰,一路爲王化之先,其難其愼,二品揀人望之重,徠旬徠宣,惟良共釐,不可虛授,眷玆邦畿千里,允爲綱紀四方,護佳氣於喬山蒼梧,春秋之灑掃必敬,隆上都於關中·洛邑,屛翰之倚仗最深,資內服之委輸,粟米稯秸,統四都之管轄,兵馬舟車,第一道荐經歉荒,而近日轉生痼瘼,嗟民窮財竭之滋甚,懷保益艱,況官徑倉逋之未完,貪墨幷恣,爲治莫難於今日,民將何依?擇人最重於他藩,疇可堪任。惟卿,簪組華閥,圭璋令儀,恬約自成規模,不失傳家之訓,文章本諸經術,夙擅華國之譽,謨猷才望之俱優,由蔭路而釋褐,淸要踐揚之殆遍,長喉院又佐銓,西湖著循良之治,移遺愛於灣府,北關弛宵旰之念,荷殊知於先朝,兄弟父子之榮相輝。允矣先正臣肖孫也,金錫瑚璉之器齊美,可謂眞宰相其人乎,苟欲棠舍之專毗,何靳筍班之暫撤,玆授卿以京畿觀祭使兼兵馬水軍節度使·水原府留守·開城府留守·江華府留守·廣州府留守巡察使,卿其永肩乃心,秪膺玆命,幽明黜陟,益嚴三考之規,精白對揚,宜贊一初之政,體東朝憂勤之意,須勉聖德之廣敷,念先王覆育之恩,政急民力之休養,其餘裁稟,自有典常。於戲,賜鞭表忠,方期張觀察之廉謹,攬轡有志,可追范孟博之澄淸,無負委畀之衷,益體捍衛之義,吾且召矣,卿其往哉。故玆敎示,想宜知悉。知製敎鄭製進
丁酉二月初二日辰時,上御熙政堂。下直監司·守令入侍時,右承旨金學性,記事官尹敎成,記事官白潤鶴,別兼春秋徐耆淳,京畿監司李光正,江界府使李義權,金川郡守朴穉圭以次進伏訖。上曰,史官分左右。京畿監司進前。光正進前奏職姓名訖。命守令進前,義權等以次進前奏職姓名。學性奏曰,宣諭,何以爲之乎?上曰,爲之。學性退出楹外宣諭,義權等以次奏七事,學性還入就座。上命史官就座。仍命退,諸臣以次退出。
丁酉二月初二日巽時,上御熙政堂。勸講入侍時,原仕直閣李光文,參贊官洪羲錫,檢討官李晉翼,假注書徐相敎,記事官白潤鶴,別兼春秋徐耆淳,各持論語第二卷,以次進伏訖。上誦前受音一遍訖。光文讀自子曰射不主皮,止臣使君以忠,仍奏釋義訖。上讀新受音十遍訖,命陳文義。光文曰,今日自止中四章,皆言禮之事,而各有所指,聖人傷時慨俗之意,千載之下,可以想見,而至於對定公,必以君使臣以禮臣事君以忠爲言,此不但爲魯君勉陳,亦可謂垂法於天下後世矣。蓋君臣之分,尊卑上下,截然如天地,而臣之敬君易,君之敬臣難,故時君世主,不惟不能以禮使之,有或逆于心者,甚至於奴詬豕叱,可勝歎哉?必如呂氏注說,使臣不患其不忠,患禮之不至,事君不患其無禮,患忠之不足,各盡其理之所當然者,則君臣之間,情志相孚,其於治天下國家,何有哉?大學曰,爲人君止於仁,爲人臣止於敬,此則汎以君道臣道而言之,此曰君使臣以禮,臣事君以忠,以使臣事君之道言之也,看文字,各隨所言之地頭而深味之。是亦大學格致之一端,殿下旣讀大學,又講此書,敢以此兩端,敷陳文義,冀有以觸類思辯,益進將就之工焉。上曰,玉堂陳之。晉翼曰,主皮,武夫之射也,非但爲力不同,亦非所以觀德之意,故禮射,主中而已。蓋射居六藝之一,而至理存焉,正己而發,可以言中,雖或不中,反求諸己,是故中庸曰,射有似乎君子,聖人引物取比之義,豈亶然哉?臣請以射者正己反己之工,爲聖學進德修業之譬焉。上曰,參贊官陳之。羲錫曰,君臣間當然底道理,只是禮與忠耳。君而盡禮,臣而盡忠,明良際會,德化流行,則天下國家,何憂不治哉?伏願體念焉。上掩卷。仍命退,諸臣以次退出。
上在昌德宮。停常參·經筵。
金錫淳啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
傳于金炳朝曰,禮房承旨,與同副承旨,分詣受香諸處,奉審摘奸以來。
傳于趙秉鉉曰,藥房提調許遞,前望單子入之。
內醫提調前望單子入之,權敦仁落點。
傳于金大根曰,勸講入侍。
金錫淳啓曰,各道守令·邊將薦擧單子,每於正月內上送,自是例也,而咸鏡道薦單,今始來到,事甚未安。原單子雖不得不捧入,該道臣不可無警,推考,何如?傳曰,允。
傳于金錫淳曰,司謁尹潤孫,令攸司從重科治。
以司謁尹潤孫科治啓目,傳于金錫淳曰,分揀。
大司諫李正耆,執義權大肯,司諫朴鳴和,掌令金,持平鄭煥義,獻納金相勉,校理李時在,正言權馦·李源庚,副修撰李殷相等啓曰,請書九亟施追奪官爵之典。措辭見上請削黜罪人洪奭周,爲先加施中道付處之典。措辭見上答三司曰,不允。洪奭周事不允。
大司諫李正耆,執義權大肯,司諫朴鳴和,掌令金,持平鄭煥義,獻納金相勉,正言權馦·李源庚等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一,振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上噫嘻痛矣。膺賊之凶圖逆節,卽窮天地亘宇宙載籍以來所未有之大變也。前乎膺賊而豈有如膺賊,後乎膺賊而豈有如膺賊乎?鬼蜮之情,梟獍之腸,千妖萬惡,萃于一身,嘯吹浮浪無賴之類,乃爲煽動稱亂之計,此已萬戮猶輕,千剮難贖,而始藉以兵出無名,敢謂以天人可欺,譸張凶說,宣播醜類,詬罵天日,便作茶飯,詿誤眩惑,以爲家計,鬱島養兵之說,淸州先據之謀,雖卽打破,自歸烏有,而顧其造意之凶慘,設計之陰恔,醞釀不已,則安知無畢竟何樣駭機,發於何地乎?末乃窮寇之脫身,至於倭館之投入,再次投書之凶獰,皆其前日之狂惑也。煽訛異國,挑釁邊壃,此适·雲之所未敢,獜·亮之所未忍,及其彦賊之鞫庭對質,其狂譫亂招之一串凶醜,綢繆和應之爛熳情節,眞所謂一而二二而一者也。思之膽掉,言之骨靑,妖腰亂領,雖已次第伏法,而如無适·雲已行之例則已,有則不施於此輩,而將何施乎?所以彦賊議律之初,大僚筵奏,而聖批卽允,則今此膺與彦賊,二身而同腸,兩惡而相濟,旣施於彦,而獨不及於膺者,其果非失刑之大者乎?請謀反大逆謀叛不道罪人,亟施适·雲之例。答兩司曰,不允。國榮事,裕事,龜柱支屬事,鍾一·振采事,友文,光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。新啓依适·雲例爲之。
執義權大肯,掌令金,持平鄭煥義等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請定配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴覈得情,夬施當律。措辭見上答府曰,韓鼎鎭事,不允。申綱事,不允。睦台錫事,不允。尙度事,不允。
大司諫李正耆,司諫朴鳴和,獻納金相勉,正言權馦·李源庚等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴鞫得情,夬正當律。措辭見上答院曰,不允。韓鼎鎭事,不允。申綱事,不允。睦台錫事,不允。尙度事,不允。
行左承旨金炳朝書啓,臣承命馳詣南壇,壇上神位板奉審則無頉,祭物·祭器·祭井看審則精潔,諸執事進排官,佾舞工人摘奸則無頉,仍詣木覓山,神位板奉審則無頉,祭物·祭器·祭井看審則精潔,諸執事進排官摘奸則無頉,仍詣漢江壇,壇上神位板奉審則無頉,祭物·祭器看審則精潔,諸執事進排官摘奸則無頉矣。臣則還詣南壇享所,仍留監祭,待將事還奉神位板,復命之意,敢啓。傳曰,知道。
金炳朝,以內醫院都提調意啓曰,本院提調,例不得兼帶刑獄之官矣。調調權敦仁所帶判義禁,今姑許遞,何如?傳曰,允。前望單子入之。
判義禁前望單子入之,金箕殷落點。
洪羲錫,以禮曹言啓曰,英陵局內汰落處補築,待春和擇日擧行事,昨年秋已爲啓下矣。今已春和,補築之節,當爲擧行,而謹稽謄錄,則乙亥年本陵局內沙汰處補築時,以地方官驪州牧使,補土堂上差下,與本陵官員,眼同監董,令道臣句管事役矣。今亦依此擧行,而告由擇日等節,依已例物力區劃,狀聞後稟處,何如?傳曰,允。
金大根,以備邊司言啓曰,會寧開市,旣已完畢,令槐院撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
校理李時在疏曰,伏以臣所帶兼銜,與右承旨臣金學性,有舅甥應避之嫌,揆以格例,自在當遞,玆敢短章陳籲。伏乞聖慈,特令選部,照例鐫改,俾存公格焉。臣無任云云。省疏具悉。疏辭,下該曹稟處。
丁酉二月初三日辰時,上詣仁政殿月臺,南壇春享大祭親傳香入侍時,行都承旨趙秉鉉,行左承旨金炳朝,右承旨金學性,左副承旨金大根,右副承旨金錫淳,同副承旨洪羲錫,記事官尹敎成,假注書徐相敎,記注官文慶愛,別兼春秋徐耆淳,檢校待敎金洙根以次侍立。時至,上具翼善冠·衮龍袍,乘輿出宣化門。藥房副提調趙秉鉉進前奏曰,侵早勞動,聖體若何?上曰,一樣矣。由協陽門,詣仁政殿月臺。通禮跪啓請降輿,通禮前導就褥位,南向立。引儀引獻官金炳疇,陞詣褥位之左。通禮跪啓請跪,上跪。香室官奉香祝,跪授炳朝,炳朝奉東向跪進。上受香祝,以授獻官,獻官西向跪受興。通禮跪啓請興,上興。通禮前導,降就階下祗送位,西向立。炳疇奉香祝,由正路出。通禮跪啓請鞠躬,上鞠躬。香祝過後,啓請平伸,上平伸,入幕次後問安。答曰,知道。通禮跪啓請乘輿,上乘輿,出仁政門,由協陽門,由宣化門還內,諸臣以次退出。
丁酉二月初三日巽時,上御熙政堂。勸講入侍時,原任直閣徐俊輔,參贊官金大根,侍讀官李時在,記事官尹敎成,記注官文慶愛,別兼春秋徐耆淳,各持論語第二卷,以次進伏訖。上誦前受音一遍訖。俊輔讀自子曰關雎,止旣往不咎,仍奏釋義。上讀新受音十遍,命陳文義。俊輔奏曰,樂則易流於淫,哀則易歸於傷,而關雎則不然,此蓋文王之德,及於后妃,后妃之化,及於閫內,有以得其性情之正者也。此乃王化之所攸基,伏願於此等處,深留聖念,熟察體念焉。上曰,玉堂陳之。時在曰,夫子之責宰我,專責其啓時君殺伐之心也。時當春秋之世,列國諸君,莫不事爭戰而尙威武,彼宰我之言,非徒無意於匡君,乃反因其習尙,而啓其不善之端,此所以深惡而痛斥之也。大抵人君之心,一好惡之間,爲其下者,莫不影隨而響從,苟使堯·舜在上,則皐·夔·稷·契之賢,導揚德化,各以堯·舜之心爲心。五伯在上,則語未畢。上曰,五伯,誰也?時在對曰,齊桓公·宋襄公·晉文公·秦穆公·楚莊王矣。仍奏曰,管仲·晏子之徒,專尙功利,必以五伯之心爲心。語未畢,上曰,管仲·晏子,誰也?時在對曰,皆齊臣也。仍奏曰,此所以爲人君者,不可不先正其心,以爲萬化之本也。今我殿下,光御一世,器使群工,仁心仁聞,藹然洋溢乎區宇,凡在臣庶,孰不欲盡忠納牖,致吾君於堯·舜之域哉?雖然,殿下之心,無或專責於臣隣,先自殿下之心,克正其本,則都兪吁咈之美,不期致而自至矣。惟殿下懋哉懋哉。臣於昨冬以後,今始登筵,竊以爲聖學將就,必有勝於前日矣。今於臨講之際,屢次停講,始終不能專一,未知一念之間,或忽於誠正之學而然耶?益加勉勵,無少間斷,是臣區區之望也。上曰,參贊官陳之。大根曰,閣臣·玉堂,備陳無餘,臣無容更陳矣。上掩卷。仍命退,諸臣以次退出。
上在昌德宮。停常參·經筵。
金大根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金錫淳啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
金炳朝啓曰,右承旨金學性,今日不爲仕進,卽爲牌招,何如?傳曰,允。
備忘記,上土僉使朴敏德下直,長弓一張,長箭一部,筒兒一箇,片箭一部賜給。
傳于金錫淳曰,勸講入侍。
金炳朝啓曰,假注書徐相敎,身病猝重,勢難察任,今姑改差,何如?傳曰,允。
徐相敎改差,代以權致和爲假注書。
掌令金,獻納金相勉,校理李時在,副修撰李殷相等啓曰,請書九亟施追奪官爵之典。措辭見上請削黜罪人洪奭周,爲先加施中道付處之典。措辭見上答三司曰,不允。洪奭周事,不允。
掌令金,獻納金相勉等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
掌令金啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請定配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴覈得情,夬施當律。措辭見上答府曰,韓鼎鎭事,不允。申綱事,不允。睦台錫事,不允。尙度事,不允。
獻納金相勉啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴鞫得情,夬正當律。措辭見上答院曰,不允。韓鼎鎭事,不允。申綱事,不允。睦台錫事,不允。尙度事,不允。
以右承旨金學性牌不進罷職傳旨,傳于金炳朝曰,只推。
以大司諫李正耆,司諫朴鳴和,正言權馦·李源庚,執義權大肯,持平鄭煥義牌不進罷職傳旨,傳于金錫淳曰,只推。
金炳朝,以吏曹言啓曰,因承政院啓辭,守令應薦而不薦人,令該曹察推事,允下矣。行上護軍金魯敬·洪羲俊·金學淳,行大護軍金鏴·鈴原君尹行直,行護軍韓羲運,同知中樞府事林景鎭,行護軍洪羲瑾·金弘根·李德鉉·趙冀永·安光直·金邁淳·具信喜·金魯甲,俱爲應薦而不薦,竝推考警責,何如?傳曰,允。
又以禮曹言啓曰,景慕宮展謁,每於孟春孟秋取稟事定式矣。今春展謁吉日,以何間推擇乎?敢稟。傳曰,旬後擇入。
又以禮曹言啓曰,以景慕宮展謁取稟草記,傳曰,旬後擇入事,命下矣。展謁吉日,令日官朴周煥推擇,則今二月十一日·十二日俱吉,而十一日則以本宮望廟樓所奉正宗大王御眞移安齋室,前已推擇,而移安後動駕,事多相妨,當有變通,移安則十九日亦吉云。以此日退定,展謁則以十一日·十二日兩日中定行,恐合便宜。何以爲之乎?敢稟。傳曰,念後擇入。
又以禮曹言啓曰,今此揀擇捧單時,諸道則從其遠近,各定日限啓下後,撥馬行會矣。卽接忠淸監司沈宜臣,全羅監司金興根,慶尙監司尹聲大,平安監司李紀淵移文,則日限促迫,勢難都聚,故鱗次收捧上送,程途稍遠處,則使之直報本曹云,而觀於已報,俱以無乎爲辭,至於黃海道·咸鏡道,則已爲過限,而尙無所報,揆以事體,誠極未安。黃海監司鄭基一,咸鏡監司洪敬謨,竝推考,何如?傳曰,允。
又以禮曹言啓曰,卽接漢城府移文,則今此揀擇捧單中,杆城郡守黃鍾林女子,金化縣監洪祐信女子,幼學徐麒淳女子,進士閔達鏞女子,幼學徐有亮女子,幼學朴宗絢女子,進士崔德昇女子,副護軍閔致鳳女子,俱有實病,初揀擇時,不得進參云。以身病未參者,如是夥多,事體所在,誠甚未安。更加嚴飭,再揀擇時,使之入參,而無頉處子,則別單書入之意,敢啓。大王大妃殿傳曰,向時申飭,何如?而稱以實病,如是夥然,事體萬萬未安。再揀時竝爲入參事,更爲嚴飭,可也。
金大根,以兵曹言啓曰,因承政院啓辭,邊將應薦不薦人,令該曹察推事,允下矣。行知敦寧府事鄭尙愚,行知中樞府事金箕殷,行大護軍金鏴·李翊會·李志淵·洪命周,豐安君柳相祚,鈴原君尹行直,工曹參判洪學淵,同知中樞府事韓耆裕·李錫祜·林景鎭·李鍾運,行護軍李寅溥·朴宗琦·安光直·申緯·尹致謙·鄭祖榮·洪羲瑾·韓義運·許溟·具信喜·朴潤榮·李存敬,行訓鍊院都正金魯甲,左通禮成大璡,奉常寺正李益文,柒谷府使權友容,長興府使朴來益,俱爲應薦而不薦,竝依法典推考警責,何如?傳曰,允。
又以左邊捕盜廳言啓曰,本廳兼從事官趙羲麟,身病猝重,勢難察任,改差,何如?傳曰,允。
吏曹啓目,粘連觀此弘文館校理李時在上疏,則以爲,臣所帶春秋兼銜,與右承旨臣金學性,有舅甥應避之嫌,揆以格例,自在當遞。伏乞特令選部,照例鐫改亦爲白有臥乎所,相避之法,在下當遞,弘文館校理李時在所帶春秋館記注官之任,今姑減下,何如?判付。啓,依允。
丁酉二月初四日巽時,上御熙政堂。勸講入侍時,原任提學鄭元容,參贊官金錫淳,檢討官李殷相,記事官尹敎成,記注官金熙逌,別兼春秋徐耆淳,各持論語第二卷,以次進伏訖。上誦前受音一遍訖。元容讀自子曰管仲之器,止孰不知禮,仍奏釋義。上讀新受音十遍,命陳文義。元容曰,管仲九合諸侯,不以兵車,則夫子許其仁,一匡天下,民受其賜,則夫子大其功,而以其爲量之褊淺,有此器小之譏。蓋器量廣大,則天下之物,無足以動吾心,而事物之間,豈有奢濫之失乎?王者之道,一出仁義,而覇者之道,專循於功利,此其王覇之別,而三代以後,管仲先行覇術,以諸侯之大夫,僭禮越分,管仲亦爲之先,以管仲之其仁其功,而亦未免聖門之責,豈不可惜?先儒以管仲之不能修身正家,謂未識大學之道。此時大學之書雖未作,而其義則固自在矣。其書出而人君行之,則爲帝王之聖,人臣行之,則爲王佐之賢,此書已爲進講,伏望常常體念焉。上曰,玉堂陳之。殷相曰,夫子曾許管仲之功,至有微管仲吾其被髮左袵之訓,而至於其器局則小之,有此小之訓矣。王佐之才,必如孟子所言,居天下之廣居,立天下之正位,行天下之大道,然後始可言其器之大也。王覇之分,有如是矣。伏願講學之際,深留睿念於王覇大小之分焉。上曰,參贊官陳之。錫淳曰,閣臣·儒臣所奏,備陳無餘,臣無容更達矣。上掩卷,命退,諸臣以次退出。
上在昌德宮。停常參·經筵。
藥房都提調朴宗薰,提調權敦仁,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
金錫淳啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
趙秉鉉啓曰,行左承旨金炳朝,左副承旨金大根,今日不爲仕進,竝卽牌招,何如?傳曰,允。
金錫淳啓曰,大司憲宋啓榦,掌令任泰濬,持平吳正秀在外,執義權大肯,掌令金,持平鄭煥義牌不進,監察茶時之意,敢啓。傳曰,知道。
傳于洪羲錫曰,勸講入侍。
以大司諫李正耆,司諫朴鳴和,獻納金相勉,正言李源庚,執義權大肯,掌令金,持平鄭煥義牌不進罷職傳旨,傳于金錫淳曰,只推。
以左副承旨金大根牌不進罷職傳旨,傳于洪羲錫曰,只推。
洪羲錫,以吏曹言啓曰,今此文宣王釋奠祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果單李基華。
洪羲錫,以禮曹言啓曰,以景慕宮展謁擇日草記,傳曰,念後擇入事,命下矣。令日官朴周煥推擇,則今二月二十六日·二十七日·二十八日俱吉云,以何日定行乎?敢稟。傳曰,以二十六日爲之。
金錫淳,以備邊司言啓曰,本司有司堂上鄭元容,職務相妨,所帶摠管之任,今姑許遞,何如?傳曰,允。
又以義禁府言啓曰,謀反大逆謀叛不道罪人膺中,亟施适·雲之例事,承傳啓下矣。膺中妻哲賢,當爲處絞,子牙只,當爲處斬,而該道緣坐成冊中,哲賢孕胎九朔,牙只年三懸錄,取考律文,則大明律婦人犯罪條有曰,若犯死罪,聽産後百日乃行刑,同律謀反大逆條有曰,子年十五以下爲奴,膺中妻哲賢,前已緣坐爲婢於全羅道順天府,知委配所官,到配後卽爲牢囚,各別防守,待産後卽爲報來,以爲計其日限,依例發遣府都事,與地方官眼同處絞之地,子牙只,亦以年未滿,已爲免絞爲奴於樂安郡,依前配所爲奴之意,分付該道道臣,何如?傳曰,允。
廣州留守朴岐壽疏曰,伏以歲籥載新,日辰告吉,太室擧祔享之禮,兩殿奉尊崇之典,聖孝冞光,攢祝同情。仍伏念臣於昨秋,猥陳衷懇,乞解見任,而誠淺辭拙,未蒙體諒之恩,情窮勢迫,反深蹲冒之媿,一味尸素,居然歲且更矣。臣本無似,受先朝不世之知,恩山德海,天地莫量,而宜死不死,尙今頑然,寢殿入望,愾容聲之如聞,穀燧屢易,愴儀刑之永閟,享班周旋,今無其地,此生此世,廓然靡依,臣抱玆至恨,雖窮昊徹壤,夫豈有終極,而臣自遭孔懷之慼,悲疚燻鑠,形影煢孑,公私痛冤,纏結弸轖,實非人理之所可堪也,神精遁爽,形殼徒存,雖欲强自彈束,末由收拾,凡於一切世故,漫無省覺,昏迷怳惚,日甚一日,譬如旣霜之荄,難以更蘇,已朽之木,不可復彫,衆務委積,害公非細,到今惟有卸解擔夯,投置散閑,以圖餘生不報之報,卽是臣夙宵之所耿耿,而天地至仁,無物不遂,日月有明,容光必照,殿下所以處臣者,庶不待臣言之畢矣,玆敢披露肝膈,干冒崇嚴。伏乞聖慈,諒微情之不可强抑,念重任之不可瘝曠,劃賜鐫免,以安私分,不勝至願大幸。臣無任云云。答曰,省疏具悉。所請依施。
丁酉二月初五日巽時,上御熙政堂。勸講入侍時,右議政朴宗薰,原任直提學金鏴,參贊官洪羲錫,侍讀官李時在,假注書權致和,記注官田栽五,別兼春秋申錫愚,各持論語第二卷,以次進伏訖。上誦前受音一遍訖,鏴讀自子語魯太師樂,止爲木鐸,仍奏釋義訖。上讀新受音十遍訖,命陳文義。鏴曰,夫以夫子之聖德,若遇知於賢君,而得其位行其道,則振揚文敎,將如木鐸之徇道警衆,而天下無道,時君不賢,故終不免失其位,而周流乎四方,況夫子以下之人,雖有經世之才,人君若不擧而用之,則亦不能展其才而售其能矣。伏願殿下,於此等處,深留聖念焉。上曰,玉堂陳之。時在曰,夫子語太師以樂,當此衰周之世,樂之壞也久矣,非夫子無以知樂,以此語及於太師,則太師亦非常人,而可與語樂也明矣。大抵大樂,非聖人則不作,故黃帝作雲門咸池,顓頊作六莖,帝嚳作五英,帝堯作大章,帝舜作簫韶,韶之九成,百獸率舞,鳳凰來儀,於是乎樂大全矣。及周之興,禮樂尤備,三代雅音,盡在於周,逮夫夫子之時,周德衰而樂無可考,故所以語樂於太師也。夫子聖人也,宜有制作,而天下無道,不得其位,故不敢有制作之功。蓋禮樂刑政,必自天子而出,非在下者所敢用者也。昔我世宗大王,卽東國之堯·舜,聖人作而萬物睹,磬石出於南陽,秬黍産於海州,遂作朝祭雅樂,此乃東國之簫韶也。惟我殿下,苟有興樂之意,則先自修德,繼述我世宗之業,豈不盛哉,豈不美哉?雖然,樂非古樂則不可以御之。昔魏文侯問於子夏曰,端冕而聽古樂則猶恐臥,聽鄭衛之音則不覺倦。文侯戰國之庸主也,而猶能知此,惟殿下念哉念哉。非古之樂,勿近於前,或忽古人嗜音之戒,是臣區區之望也。宗薰曰,儒臣所奏,已極切實,然經曰,切問近思,以樂言樂,尙云遠矣,卽以目下切近之事言之,讀書之法,有如是樂。夫臨講開卷,先察註釋,仍會旨義,然後始讀,心口相應,書與我爲一,則是樂之始作翕如也,讀之漸熟,和其聲音,或高或低,不迫不澁,則是樂之從之純如也,辨其字音之淸濁,明其句讀之斷續,如五音之無相奪倫,則是樂之繳如也,定其番數,一讀二讀,無或間斷,如五音之相續不絶,則是樂之繹如也。以翕如等四者,用之讀書,則自然善讀,聖學將日就矣,是所謂樂之成也。而至於言語之和而有調,事爲之發必中節,皆是在身之樂也。伏願殿下體諒焉。上曰,參贊官陳之。羲錫曰,閣臣·儒臣所陳,皆已切實,臣無容更達矣。上掩卷,仍命退,諸臣以次退出。
上在昌德宮。停常參·經筵。
金錫淳啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
趙秉鉉啓曰,左副承旨金大根,今日不爲仕進,卽爲牌招,何如?傳曰,允。
傳于金炳朝曰,勸講入侍。
傳于金炳朝曰,景慕宮展謁,更待下敎。
大王大妃殿傳于金炳朝曰,金祖根女·尹致膺女·徐載淳女·鄭憲容女·趙秉和女·鄭興敎女·洪遠燮女,再揀入之,其餘竝許婚。
大王大妃殿傳于金炳朝曰,三揀日字,其間不遠,政官牌招開政,都監堂郞差出。
備邊司薦望,以金敎根爲廣州留守。
有政。吏批,兼判書金在昌進,參判閔致成在外未肅拜,參議李祖榮牌招不進,同副承旨洪羲錫進。以沈象奎爲嘉禮都監都提調,金致坤爲禮曹佐郞,李憲瑋爲知經筵,朴岐壽爲知春秋,閔致成爲奉常提調,元榦爲愍懷墓守衛官,崔爔·李哲新·申鍾賢·趙永紀爲假引儀,李鍾元爲龍仁縣令,嘉禮都監提調三單金逌根·李止淵·趙寅永,郞廳六單康國龍·沈宜復·金應根·尹致膺·朴顯圭·成載璜,廣州留守單金敎根,承文博士單李廷斗,英陵補土堂上單李行敎。
兵批,判書金蘭淳,參判趙庭和病,參議趙奎昇入直進,參知金洙根病,右副承旨金錫淳進。以朴寅天爲羅州監牧官,金龜淳爲晉州監牧官,大護軍朴岐壽,副護軍朴寅吉·尹興圭·李淵祥,以上竝單付,兼守禦使單金敎根。
金錫淳啓曰,奏御文字,何等審愼,而廣州留守守禦使兼銜,誤以摠理使啓下,如是疎忽,事甚未安。臣之矇然捧入,不勝惶悚,原單子使之改付標以入,而當該堂上,不可無警,推考,何如?傳曰,允。
又啓曰,大司憲宋啓榦,掌令任泰濬,持平吳正秀在外,執義權大肯,掌令金,持平鄭煥義牌不進,監察茶時之意,敢啓。傳曰,知道。
以大司諫李正耆,司諫朴鳴和,獻納金相勉,正言權馦·李源庚,執義權大肯,掌令金,持平鄭煥義牌不進罷職傳旨,傳于金錫淳曰,只推。
以咸鏡監司洪敬謨狀啓,會寧府使沈能俊,素患痰癖之症,去益添劇,連呈辭狀,不得已罷黜事,傳于洪羲錫曰,令該曹口傳各別擇差,當日下送。
以吏曹參議李祖榮牌不進罷職傳旨,傳于洪羲錫曰,只推。
洪羲錫,以吏批言啓曰,會寧府使,令該曹口傳各別擇差,當日下送事,命下矣。武臣當品中可擬之人乏少,新資例不得口傳差出,何以爲之?敢稟。傳曰,勿拘。
金炳朝,以禮曹言啓曰,卽接漢城府移文,則初揀擇時處子詣闕秩中,護軍金弘根女子,進士曺鶴承女子,俱患關格,平庚縣監金在成女子,猝得身病,竝不得進參云。病勢雖如此,事體未安,使之調理入參於再揀擇事,分付,何如?傳曰,允。
金錫淳,以義禁府言啓曰,卽接長連縣徒配罪人李緯坤戶奴呈狀,則其上典,以前長津府使時事,徒二年半定配於黃海道長連縣,而今年爲七十,依法典許贖事,千萬顒祝矣。取考律文,則大明律犯罪時未老疾條有曰,六十九以下徒役,限未滿年入七十,聽準老疾收贖,李緯坤今年已滿七十,依律文許贖放送,何如?傳曰,允。
丁酉二月初六日辰時,上御熙政堂。勸講入侍時,原任直閣李光文,參贊官金炳朝,檢討官朴來萬,記事官尹敎成·白潤鶴,別兼春秋申錫愚,各持論語第二卷,以次進伏訖。上誦前受音一遍訖。光文讀自子謂韶,止吾何以觀之哉,仍奏釋義。上讀新受音十遍,命陳文義。光文曰,此章別無可陳文義,而謂武未盡善者,武王以征誅得天下,虞舜以揖遜而有天下,此所以有盡善未盡善之別也。上曰,玉堂陳之。來萬曰,此篇夫子之謂韶曰盡美又盡善,謂武曰盡美未盡善,美是言功也,善是言德也,而有盡善未盡善之別,仔細想像其虞舜·周武當時之事,時則雖云時之有幸不幸,亦似德之有淺深矣。是故韶武,今皆不可考,觀於書之大禹謨,稱德惟善政,至勸之以九歌,此便是韶樂之本,而只是和而已。稽於禮之樂記,所謂三成而南者,象其伐紂之事,而氣像便不恁地和,故武之所以猶未盡善也。夫樂,德之華而主於和者也。若非大聖人道德,純然罔間,和順積中,英華發外,則無以致樂之和矣。顧今我殿下沖年嗣服,導迎天地之和氣,賁飾升平之治化,則莫先乎克廣德心,必以誠正實中矣。然則德化賁新於嵬蕩,群黎咸願於愛戴,熙熙皞皞,言之不足,歌詠之,歌詠不足,不知手足之舞蹈,玆豈非樂之大和,而亦何讓乎韶武之盡美也哉?伏望體念此蕘說,必使今之樂,猶古之樂,罔專美于二代焉。上曰,參贊官陳之。炳朝曰,閣臣·儒臣,備陳無餘,臣無容更達矣。上掩卷。仍命退,諸臣以次退出。
上在昌德宮。停常參·經筵。
金大根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金大根啓曰,來十一日,朝參日次矣,敢稟。傳曰,停。
金錫淳啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
金炳朝啓曰,右承旨金學性,今日不爲仕進,卽爲牌招,何如?傳曰,允。
傳于金炳朝曰,勸講入侍。
注書尹敎成病,代以朴齊璿爲假注書。
司諫朴鳴和,持平鄭煥義,校理鄭,副修撰朴來萬等啓曰,請書九亟施追奪官爵之典。措辭見上請削黜罪人洪奭周,爲先加施中道付處之典。措辭見上答三司曰,不允,洪奭周事,不允。
司諫朴鳴和,持平鄭煥義等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲酌處,不允。
持平鄭煥義啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請定配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴覈得情,夬施當律。措辭見上答府曰,韓鼎鎭事,不允。申綱事,不允。睦台錫事,不允。尙度事,不允。
司諫朴鳴和啓曰,請梟示罪人性世,亟施孥戮之典。措辭見上請古今島爲奴罪人韓鼎鎭亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。措辭見上答院曰,不允。韓鼎鎭事,不允。申綱事,不允。睦台錫事,不允。
以大司諫李正耆,獻納金相勉,正言權馦·李源庚,執義權大肯,掌令金牌不進罷職傳旨,傳于金錫淳曰,只推。
以右承旨金學性牌不進罷職傳旨,傳于金錫淳曰,只推。
傳于金大根曰,明日出宮門路,以協陽門爲之。
金炳朝啓曰,吏曹郞廳來言,臺諫有闕,政事,取稟。傳曰,前望單子入之。
金炳朝,以奎章閣言啓曰,景慕宮望廟樓,今春大奉審,臣永元與本宮提調金鏴,進詣展奉,奉審無頉之意,敢啓。傳曰,知道。
又以吏批言啓曰,會寧府使勿拘事,命下矣。武臣當品中可擬之人乏少,同道及他道堂上兵使,竝擬以入之意,敢啓。傳曰,知道。
吏曹口傳政事,以沈漢永爲會寧府使。
金炳朝,以禮曹言啓曰,今二月十八日再揀擇吉時,令日官推擇,則同日巽時·未時俱吉云。以何時擧行乎?敢稟。傳曰,依初揀擇例爲之。
又以禮曹言啓曰,今二月十八日再揀擇時,處所及處子詣闕時門路,以何處擧行乎?敢稟。傳曰,依初揀擇例爲之。
又以奉常寺都提調意啓曰,祭享所用春等中脯三百四十六貼八條,今二月初七日畢造,而所入牛隻,爲三十五首矣。進上看品中脯二貼,依定式封進之意,敢啓。傳曰,知道。
全羅監司李憲球疏曰,伏以臣猥膺藩寄,行將陛辭,負荷懼深,軒墀戀切,明發悽惶,不任耿結之忱。念臣父母墳山,在於京畿交河地,今當遠離,霜露增感,丐告省掃,情理則然,不避煩猥,仰暴衷懇。伏乞聖慈,許臣往來之暇,俾伸至情焉。臣無任云云。答曰,省疏具悉。卿其往省焉。
丁酉二月初七日巽時,上御熙政堂。勸講入侍時,原任提學鄭元容,參贊官金炳朝,侍讀官鄭,假注書權致和,記注官文慶愛,別兼春秋申錫愚,各持論語第二卷,以次進伏訖。上誦前受音一遍訖。元容讀自里仁,止無惡也,仍奏釋義訖。上讀新受音十遍訖,命陳文義。元容曰,里仁篇言仁者爲七章,而許多言學,自一身進于一家一國,最宜深味矣。仁是人之木心之德,而天地之大德,亦仁矣。仁之爲字,二畫象天地,偏傍從人,卽是人參天地之義,而參爲三才者卽仁也。於四時屬春,則仁以生生爲本,而果實之核,謂之仁者,取其種生之義也。人君爲萬物之主,行仁爲最先,故稱帝堯·周文之德曰其仁止仁。蓋爲人上者,御衆則必以寬仁,體下則必以仁恕,治民則必以仁愛,而以好生之德,推以及萬物萬事,則不期聖而自聖矣。大內正殿,以仁政揭扁者,欲君上之常目仁字,以仁施政也。仁之一字,爲德甚大,伏願常加體行焉。上曰,玉堂陳之。曰,閣臣所奏仁字之奏,極爲切實,臣不必贅陳,而蓋仁者之里,其俗爲美,知者居之,必擇於斯,則居養見聞,以受其助,燻灸染習,以成其德,如芝蘭在山而其臭相合,風雷在天而其益相須,以之而處於一鄕則可以友一鄕之善士,處於一國則可以友一國之善士,古之人,居必擇鄕,遊必就士,孟母敎子,三遷學舍,孔子居衛,主蘧伯玉,此皆擇仁處仁之義也。非但君子之擇里爲然,人君爲治之道,必以仁之一字爲本。仁者親之,不仁者遠之,前後左右,擇置賢良,臣哉隣哉,如里仁之相資,則涵養氣質,薰陶德性,其效自至於一國興仁天下歸仁之休矣。伏願殿下,體念於斯焉。上曰,參贊官陳之。炳朝曰,閣臣·儒臣所陳,皆已切實,臣無容更達。上掩卷,命退,諸臣以次退出。
上在昌德宮。停常參·經筵。
上詣仁政殿月臺,文廟釋奠祭親傳香,還內後,內閣·政院·藥房·玉堂口傳問安。答曰,知道。
金錫淳啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
傳于金炳朝曰,禮房承旨,馳詣文廟,奉審摘奸以來。
傳于洪羲錫曰,勸講入侍。
大王大妃殿,傳于金炳朝曰,三揀擇,以今月晦間進定。
傳于金炳朝曰,明日親傳香攝儀。
持平前望單子入之,金在根落點。
金錫淳啓曰,新除授持平金在根,一體牌招,何如?傳曰,允。
持平金在根啓曰,臣言議風采,本不近似於淸朝耳目之任,而持憲特除,忽下於千萬夢想之外,臣且惶且感,義重叨謝,雖不得不張皇出肅,而第臣於合啓句語,有不容因仍冒參者,非直私義則然,亦係公朝所許,何可晏然臺次,不思引避乎?請命遞斥臣職。答曰,依啓。
掌令金,獻納金相勉,校理李時在,修撰姜時永等啓曰,請書九亟施追奪官爵之典。措辭見上請削黜罪人洪奭周,爲先加施中途付處之典。措辭見上答三司曰,不允。洪奭周事,不允。
掌令金,獻納金相勉等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,已爲配處,不允。
掌令金啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請定配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴覈得情,夬施當律。措辭見上答府曰,韓鼎鎭事,不允。申綱事,不允。睦台錫事,不允。尙度事,不允。
獻納金相勉啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。措辭見上答院曰,不允。韓鼎鎭事,不允。申綱事,不允。睦台錫事,不允。尙度事,不允。
以大司諫李正耆,司諫朴鳴和,正言權馦·李源庚,執義權大肯,持平鄭煥義牌不進罷職傳旨,傳于金錫淳曰,只推。
傳于金炳朝曰,發遣吏郞,諸執事淸齋與否,摘奸以來。
金大根,以備邊司言啓曰,新除授會寧府使沈漢永,以全羅兵使移拜矣。此時北邑之曠官,一時爲悶,全羅兵使之代,政官牌招開政,以在京無故人差出,仍令當日辭朝,以爲次次赴任之地,何如?傳曰,允。
金學性,以戶曹言啓曰,本曹正郞趙然大,纔已報瓜,而方多擧行之事,難付生手,姑爲仍任,何如?傳曰,允。
金大根,以兵曹言啓曰,慶熙宮衛將金遇泂·朴宗儉,文臣兼宣傳官鄭㝡朝,俱以病難供職,呈狀乞遞,竝改差,何如?傳曰,允。
兵曹啓目,粘連觀此忠淸兵使韓應浩狀啓,則淸州營將李元熙,早年失怙,祖母時年,今爲八十三歲,法當歸養,合有變通,令該曹考例稟處亦爲白有臥乎所,營將之親年七十五歲以上者,許遞其任,多有已例。今此淸州營將李元熙,依例改差,何如?判付。啓,依允。
金炳朝啓曰,兼吏曹判書金在昌,參議李祖榮,兵曹判書金蘭淳牌不進推考傳旨及罷職傳旨,今方捧入,而開政命下之後,如是違牌,事甚未安。參判閔致成在外,吏曹判書·兵曹判書,竝更牌招,何如?傳曰,允。參議只推,一體牌招。
又啓曰,兼吏曹判書金在昌再牌不進推考傳旨,今方捧入,而開政命下之後,如是違牌,事甚未安。參議陳疏,判書所當更請牌招,而係是一日三牌,何以爲之?敢稟。傳曰,牌招。
傳于金炳朝曰,吏曹參議疏批已下,卽爲牌招。
有政。吏批,兼判書金在昌進,參判閔致成在外,參議李祖榮式暇,同副承旨洪羲錫進。以金炳韶爲持平,洪在喆爲刑曹參議,尹致定爲兵曹正郞,李章愚爲工曹正郞,趙雲明爲平市主簿,沈憙賢·朴榮逌爲兼引儀,會寧府使沈漢永,今加嘉善加資事承傳,贈吏判金相儀贈左贊成例兼,判義禁金箕殷考,贈吏判鄭東晩贈左贊成例兼,贈吏參鄭啓淳贈吏判文衡例兼,贈吏議鄭錫曾贈吏參例兼,已上判義禁鄭元容三代,贈吏參李顯永贈吏判文衡例兼,知事李羲準考,故學生李龜天贈吏參例兼,故通德李世學贈吏議,故通德李守曾贈僕正,已上同義禁李同淳三代,故學生朴奇源贈吏參例兼,故通德朴師勛贈吏議,故通德朴弼敬贈僕正,已上同知朴宗學三代。
兵批,判書金蘭淳進,參判趙庭和入直進,〈參〉議趙奎昇病,參知金洙根內閣入直,行左承旨金炳朝進。啓曰,全羅兵使,今當差出,而擬望之人乏少,同道守令,竝擬,何如?傳曰,允。
以李憲瑋爲都摠管,白海鎭爲副摠管,元興順爲景福將,李喜龍·曺有振爲慶熙將,金炳韶爲文兼,任百觀爲全羅兵使,朴載寬爲淸州營將,金大英爲草芝僉使,副護軍金景善,副司直金在根,副司果鄭錫杓,以上竝單付。
吏批,再政。以李源益爲副應敎,徐有喬爲戶曹佐郞,李秉奎爲繕工奉事,李一寧·沈樂愼爲假引儀,戶曹正郞趙然大仍任事承傳。
兵批,再政。以崔鳳佐爲守門將,趙德永爲全羅右水使,同知元興順。
金學性,以戶曹言啓曰,景宗大王今已祧遷,端懿王后·宣懿王后考妣四仲朔四名日忌辰墓所,官給奠物,當爲停減,依此擧行事,自禮曹草記,允下矣。端懿王后考妣,宣懿王后考妣四仲朔四名日忌日祭所用物種減下數,分道磨鍊,別單書入之意,敢啓。傳曰,知道。
金炳朝,以禮曹言啓曰,大王大妃殿傳曰,三揀擇,以今月晦間進定事,命下矣。令日官朴周煥推擇,則今二月二十六日爲吉云。以此日定行,何如?傳曰,允。
金大根,以備邊司言啓曰,卽見江華留守李寅泰狀啓,則以爲,堤堰修築,事役浩大,赴役軍丁,多是武士,春等都試,無以限內設行,今姑停止,待秋合設事,請令廟堂稟旨分付矣。分等試取,不宜輒停,而堤堰修築,民事旣緊,移點赴役,勢實相妨,待秋合設,亦多已例,依狀請許施,何如?傳曰,允。
金錫淳,以義禁府言啓曰,咸鏡監司洪敬謨狀啓內,明川前前府使鄭民行,前府使具象鉉,時府使李承德等罪狀,竝令攸司稟處事,啓下矣。鄭民行今方待命,拿囚,具象鉉以三陟營將,時在任所云。李承德以明川府使,亦在任所,依例發遣府書吏,竝交代後拿來,何如?大王大妃殿傳曰,此時北道守令之遞易,實爲可悶,雖以營將言之,數遞亦爲可悶,竝爲分揀,使之察任,可也。
又以義禁府言啓曰,因本府草記,明川前前府使鄭民行拿囚,前府使具象鉉,時府使李承德,竝拿來事,大王大妃殿傳曰,此時北道守令之遞易,實爲可悶,雖以營將言之,數遞亦爲可悶,竝爲分揀,使之察任可也事,命下矣。具象鉉·李承德等,竝爲分揀之意,敢啓。傳曰,知道。
吏曹參議李祖榮疏曰,伏以臣於前月三十日,伏奉恩除,以臣爲吏曹參議者,臣聞命惝怳,歷屢日而莫省所以也。噫,是職也,處天官之末,雖異長席之專且重焉,而若其行注擬則代斲之有時也,掌通塞則淸議之所由也。其秩雖卑,其選甚嚴,臣不敢遠引古昔,直就臣所覩記言之,必須淸名峻裁才識俱優者居之,豈或有如臣愚下之濫廁於其間也哉?況今化理淸明,百度皆貞,惟是綜名核實之爲目下先務,而迺自銓地,而先失其選,則將何以責其用人而望其攸當乎?夫銓之爲言,銓衡之謂也,流品之甄別,人材之鑑識,錙銖不差,低昂無偏,然後斯可稱銓衡之平也。試以臣而銓臣之才,衡臣之任,不啻斤石之相懸,而又萬萬焉,則先自臣身而銓失其衡矣。於己則旣知不稱,而晏若倘來,於人則全昧自量,而妄欲激揚,則人之視臣,將謂斯何?顧臣家本寒素,性又鹵劣,文質無當,最居人下,無一攸能,有百不堪,自知旣明,世亦共諒,榮塗一步,何嘗始念攸及,而通籍未幾,驟進無漸,從前踐歷,罔非踰濫,臣每以榮爲懼,若隕淵谷,今又由濫而至濫,進進不已,負乘至此,滿盈招災,理所必至,玷褻名器,亦非細故,開政有命,庚牌儼臨,臣若一向嚴畏,不自刻免,則妨賢曠職,重添臣罪,玆敢披瀝衷懇,仰瀆崇嚴。伏乞聖慈,俯垂鑑諒,亟賜鐫改,俾官方嚴而私分安焉。臣無任云云。省疏具悉。爾其勿辭察職。
丁酉二月初八日辰時,上詣仁政殿月臺·文廟釋奠祭親傳香入侍時,行都承旨趙秉鉉,行左承旨金炳朝,右承旨金學性,左副承旨金大根,右副承旨金錫淳,同副承旨洪羲錫,記事官尹敎成,假注書權致和,別兼春秋鄭㝡朝·李墩,檢校待敎趙斗淳·金洙根,以次侍立。時〈至〉,上具翼善冠·衮龍袍,乘輿出宣化門。藥房提調權敦仁,副提調趙秉鉉進前奏曰,春日猶寒,侵早勞動,聖體,若何?上曰,一樣矣。由協陽門,詣仁政殿月臺。通禮跪啓請降輿,通禮前導,就褥位南向立,引儀引獻官李羲準,陞詣褥位之左。通禮跪啓請跪,上跪,香室官奉香祝,跪授炳朝,炳朝奉東向跪進,上受香祝,以授獻官,獻官西向跪受興。通禮跪啓請興,上興,通禮前導,降就階下祗送位,西向立,羲準奉香祝,由正路出。通禮跪啓請鞠躬,上鞠躬,香祝過後,啓請平伸,上平伸,入幕次後問安,答曰,知道。通禮跪啓請乘輿,上乘輿出仁政門,由協陽門,由宣化門還內,諸臣以次退出。
丁酉二月初八日巽時,上御熙政堂。勸講入侍時,原任直提學金鏴,參贊官洪羲錫,侍讀官李時在,假注書權致和,記注官金熙逌,別兼春秋鄭㝡朝,各持論語第二卷,以次進伏訖。上誦前受音一遍訖,鏴讀自子曰富與貴是人之所欲,止顚沛必於是,仍奏釋義訖。上讀新受音十遍訖,命陳文義,鏴曰,富貴是人心之所同欲,貧賤是人心之所同惡,則人君處崇高富貴之位,必庇覆貧賤之下民,然後方可謂同其所惡欲矣。伏願深留聖念焉。上曰,玉堂奏之。時在曰,去仁惡乎成名之義,非謂爲名,而求仁爲仁,則必有其名。夫名者,實之賓也,殆若形影之相隨,聲響之相應,人不可誣焉。大舜耕歷山陶河濱,而名聞于朝,四岳擧之。孔明隱居南陽,不求聞達,而昭烈訪焉。韓康以賣藥逃名,而乃反自衒於不貳價之跡,遽見女子之知名,名實之不可誣者,有如是矣。今殿下苟欲得賢而弘國,旁招俊乂,則無以遺野之莫聞爲憂,只推聲名著聞者而考其實行,則才不才,不待辨而知之。十室之邑,必有忠信,鄕黨稱之,州閭頌之,推之爲巨擘者,幾乎無邑無之,指不勝屈,古人所謂才不借於異代者此也。伏願殿下,名言在玆,念哉念哉。上曰,參贊官陳之。羲錫曰,爲仁之工,蓋不可斯須間斷,故曰造次顚沛必於是,雖在下之君子,猶尙如此,況人君,尤不可不用其力也。伏願殿下體念焉。上掩卷。仍命退,諸臣以次退出。
上在昌德宮。停常參·經筵。
金錫淳啓曰,大司憲宋啓榦,掌令任泰濬在外,執義權大肯,掌令金,持平鄭煥義呈辭,金炳韶未肅拜,監察茶時之意,敢啓。傳曰,知道。
金炳朝啓曰,右承旨金學性,左副承旨金大根,今日不爲仕進,竝卽牌招,何如?傳曰,允。
傳于金炳朝曰,禮房承旨,馳詣社稷,奉審摘奸以來。
傳于金錫淳曰,勸講入侍。
金大根啓曰,全羅右水使任百觀,移拜兵使,有除辭朝赴任之命矣。密符則以前所受仍佩,諭書則安寶,使院吏齎傳,何如?傳曰,允。
持平金炳韶啓曰,臣言議風采,初不近似於淸朝耳目之任,而柏府除旨,忽下於千萬夢想之外,且悚且感,雖不得不章皇出肅,粗伸叩謝之忱,而第臣於合啓句語中,有私義之不可聯參者,如臣情地者,以此引避,輒蒙體諒,今臣處義,宜無異同,請命遞斥臣職。答曰,依啓。
金炳朝啓曰,吏曹郞廳來言,臺諫有闕,政事,取稟。傳曰,前望單子入之。
以右承旨金學性牌不進罷職傳旨,傳于金炳朝曰,只推。
金錫淳啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
金炳朝,以吏曹言啓曰,因全羅監司金興根狀啓,臨陂縣令閔致祿,以覲親事受由上京,今至數朔,尙不還任,見今捧稅課農,俱係緊務,此際曠官,一時可悶,令該曹催促下送事,允下矣。自臣曹催促,則以爲,親病沈重,無以下去云。其親病旣如是沈重,則有難强令還任。臨陂縣令閔致祿,改差,何如?傳曰,允。口傳差出。
吏曹口傳政事,以鄭在容爲臨陂縣令。
金炳朝,以嘉禮都監都提調意啓曰,嘉禮時都監事目,別單書入之意,敢啓。傳曰,知道。
又以嘉禮都監都提調意啓曰,敎命文·玉冊文製述官·書寫官及金寶敎命篆文書寫官,別單書入之意,敢啓。傳曰,知道。
嘉禮都監,敎命文製述官趙寅永,預差徐有榘,玉冊文製述官奉朝賀南公轍,預差鄭元容,敎命文書寫官金逌根,預差徐耕輔,玉冊文書寫官右議政朴宗薰,預差權敦仁,敎命篆文書寫官領府事李相璜,預差李憲瑋,金寶篆文書寫官趙萬永,預差李光文。
金炳朝,以嘉禮都監都提調意啓曰,本都監都廳,別單書入之意,敢啓。傳曰,知道。
又以嘉禮都監都提調意啓曰,本都監別看役,前縣監姜彝五·洪吉謨,前五衛將安時赫差下,使之看役,何如?傳曰,允。
又以嘉禮都監都提調意啓曰,本都監監造官,別單書入之意,敢啓。傳曰,知道。
嘉禮都監都廳二望,尹致寧,趙得林,監造官六望,李章培·金在晉·宋正熙·宋持學·金致善·金益鼎。
金炳朝,以嘉禮都監都提調意啓曰,本都監監造官李章培·金在晉·宋正熙·兪致善·金益鼎,時無職名,令該曹口傳付軍職,冠帶常仕,何如?傳曰,允。
又以嘉禮都監都提調意啓曰,本都監郞廳監造官分房,別單書入之意,敢啓。傳曰,知道。
又以嘉禮都監都提調意啓曰,本都監闕內待令郞廳,依前例以入直武臣兼宣傳官差下,使之輪回察任,何如?傳曰,允。
又以嘉禮都監都提調意啓曰,本都監各房始役吉日,令日官朴周煥推擇,則今二月十一日爲吉云,以此日擧行,何如?傳曰,允。
金大根,以兵曹言啓曰,謹依下敎,中宮殿差備內員役朔下衣資雇立,依壬戌年例,別單書入之意,敢啓。傳曰,知道。
丁酉二月初九日巽時,上御熙政堂。勸講入侍時,原仕直閣李光文,參贊官金錫淳,檢討官姜時永,假注書權致和,記注官田栽五,別兼春秋鄭㝡朝,各持論語第二卷,以次進伏訖。上誦前受音一遍訖。光文讀自我未見好仁,止斯知仁矣,仍奏釋義訖。上讀新受音十遍訖,命陳文義。光文曰,此章孔子所以歎學者之不用力於仁也。夫仁非別件物事,是人心之四德,而天之所賦與者也。人莫不有是仁,而隨所感而必見,故見孺子之入井,必有惻隱之心,則斯可見仁之不從外入身來也。夫子嘗曰,爲仁由己而由人乎哉,又曰,我欲仁斯仁至矣。苟能實用其力,則爲仁不難,而但患不肯用力,鮮能爲仁,如欲用力,則其要只在乎遏人慾而存天理也。故顔子問爲仁,而夫子答之以克己復禮,克復,是用力之最親切工夫也。殿下亦非不好仁,而恐不無不用力之歎矣。必以克復二字,爲用力之準的,則其於爲仁乎何有?伏願深留聖念焉。上曰,玉堂陳之。時永曰,自里仁章以下,至第七章,每章言仁,而惟此第六章言仁處,最爲諸章之關鍵,其曰好仁,卽安仁之意,而道成德立,如堯·舜性之也,其曰惡不仁,卽利仁之意,而克己復禮,如湯·武之身之也。均之爲成德之事,而地位則煞有間焉。大抵克己無別法,只是造次之間,每加防檢而已。大舜之孳孳爲善,成湯之檢身若不及,顔子之四勿,曾子之三省,皆是聖賢之極功,固不可尙已,而如欲爲下學上達之工,則必有依據而後,可以着手。昔宋臣趙槪,常置黃黑二豆於案上,每興一善念則投一黃豆,或一念不善則投以黑豆,自朝數之,及暮發示,初則黑豆多於黃豆,漸久則反之,此乃力行之功,而後意爲宋朝名臣,以厚德長者見稱,此其收效處也。今若以仁譬之則黃豆也,以不仁譬之則黑豆也。誠從惡不仁上做將去,如去黑豆,則終必至於好仁,而純是黃豆矣。至若用其力於仁一句,尤爲緊切。大凡天下萬事,何嘗有不用力而能底于成者哉?物皆然而惟學爲甚。猗歟我肅宗大王,嘗於讀書之暇,覽物起興,有詩曰,雀子簷邊飛數數,蜂兒庭下探花忙,不有眞知能致力,烏能成蜜又高翔?因喟然歎曰,蟲鳥一微物,尙知當然之理,可以人而不如乎?夫雀子之高翔,必由於數飛之致力,蜂兒之成蜜,亦由於探花之致力,此所以喩學問用力之義也。當時聖學之卓越,實基於此,在殿下追述之義,其可不自强不息,以盡力行之工哉?伏願殿下,懋哉懋哉。上曰,參贊官陳之。錫淳曰,閣臣·儒臣所奏,皆已切實,臣無容更達矣。上掩卷,命退,諸臣以次退出。
上在昌德宮。停常參·經筵。
自卯時至申時,灑雨下雨,測雨器水深六分。
藥房都提調朴宗薰,提調權敦仁,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿口傳問安。答曰,知道。
金錫淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金錫淳啓曰,大司憲宋啓榦,掌令任泰濬在外,執義權大肯,掌令金,持平鄭煥義牌不進,一員未差,監察茶時之意,敢啓。傳曰,知道。
趙秉鉉啓曰,右承旨金學性,今日不爲仕進,卽爲牌招,何如?傳曰,允。
傳于金炳朝曰,禮房承旨,馳詣永禧殿,奉審摘奸以來。
傳于洪羲錫曰,勸講入侍。
傳于金錫淳曰,大臣·備局堂上引見。
備忘記,全羅右水使趙德永下直,長弓一張,長箭一部,片箭一部,筒兒一箇賜給。
注書尹敎成病,代以沈敦永爲假注書。
金炳朝,以弘文館言啓曰,新除授副應敎李源益,卽爲牌招察任,何如?傳曰,允。
洪羲錫啓曰,兼吏曹判書金在昌,參議李祖榮牌不進推考傳旨及罷職傳旨,今方捧入。而開政命下之後,如是違牌,事甚未安。參判閔致成在外,判書更爲牌招,何如?傳曰,允。參議只推,一體牌招。
有政。吏批,兼判書金在昌牌招不進,參判閔致成在外未肅拜,參議李祖榮進,同副承旨洪羲錫進。啓曰,判書金在昌牌招不進,參判閔致成在外未肅拜,小臣獨政未安,何以爲之?敢稟。傳曰,只出緊任。以李同淳爲刑曹參判,金道喜爲左尹,尹命圭爲右尹,金萬根爲司僕判官,朴永壽爲監察。
兵批,判書金蘭淳進,參判趙庭和病,參議趙奎昇入直進,參知金洙根病,右副承旨金錫淳進。啓曰,慶尙右兵使,今當差出,而擬望之人乏少,他道水使及守令,竝擬,何如?傳曰,允。
以許樟爲部將,白殷鎭爲慶尙右兵使,同知李喜龍,護軍金在三·金煐·柳相弼,副護軍鄭知容·李熙輔,副司直金炳韶,以上竝單付。
傳于洪羲錫曰,見窠皆令差出。
吏批,再政。以閔致成爲同義禁,南永周爲氷庫別提,趙鶴年爲定州牧使。
兵批,再政。同知單曺有振。
以大司諫李正耆,司諫朴鳴和,獻納金相勉,正言權馦·李源庚,執義權大肯,掌令金,持平鄭煥義牌不進罷職傳旨,傳于金錫淳曰,只推。
以右承旨金學性牌不進罷職傳旨,傳于洪羲錫曰,只推。
以副應敎李源益牌不進罷職傳旨,傳于洪羲錫曰,只推。
洪羲錫,以禮曹言啓曰,今此嘉禮都監設行於本曹事,自都監事目啓下矣。上直郞廳,依前例自今日移直朝房之意,敢啓。傳曰,知道。
又以嘉禮都監都提調意啓曰,今此嘉禮時,各樣物目,一依定例所載,別單書入,而至於尙方物種,自尙方稟單擧行之意,分付,何如?傳曰,允。
兵曹口傳政事,副司勇李章培·金在晉·宋正熙·兪致善·金益鼎,以上竝單付。
金錫淳,以都摠府言啓曰,今日入直軍兵等,中日習射技放事,標信啓下矣。雨勢如此,不得設行之意,敢啓。傳曰,知道。
洪羲錫,以戶曹言啓曰,毓祥宮正堂面帳修改吉日,令日官金宜鍾推擇,則今二月十八日辰時爲吉云。以此日時擧行之意,敢啓。傳曰,知道。
又以司僕寺一二提調意啓曰,順天監牧官沈宜洙,今已箇滿矣。本牧方有釐整之事,今姑仍任,何如?傳曰,允。
丁酉二月初十日辰時,上御熙政堂。大王大妃殿垂簾,藥房入診,大臣·備局堂上引見入侍時,都提調朴宗薰,提調權敦仁,副提調趙秉鉉,記注官尹敎成·白潤鶴,別兼春秋李墩,檢校待敎金洙根,右副承旨金錫淳,假注書權致和,事變假注書李昌廷,兼工曹判書金逌根,兼戶曹判書李止淵,行禮曹判書趙寅永,行上護軍鄭元容,兵曹判書金蘭淳,行護軍李完植·金弘根,漢城右尹柳相弼,副校理趙得林以次進伏,醫官崔暄·金時中·秦慶煥·李顯養進伏楹外訖。上曰,史官分左右。宗薰進前奉曰,問安俄已仰達矣,醫官入診乎?上可之。暄等以次診候訖,退伏奏曰,脈候左右三部調均矣。大王大妃殿曰,醫官先退,次對爲之。宗薰曰,初揀載行,三揀已有進定之命,伏惟兩慈殿嘉悅無比,此誠宗社億萬年無疆之慶,八域臣民之所同情歡祝者,而臣等蹈舞欣忭之忱,尤不勝盡達矣。大王大妃殿敎曰,三揀不遠,慶莫過於此也。宗薰曰,三揀擇後,藥院日次薏苡,當依例封進于別宮,而臈藥,曾在壬戌年,依己卯年書下之數封進矣。今亦依壬戌年例,三揀擇後,卽爲封進于別宮,何如?大王大妃殿答曰,依此爲之。宗薰曰,勸講之稱,卽自下仰勸之意也。見今事體,與前有異,一向仍舊,實涉未安。況伏念聖學日就,何待勸勉而後始勤乎?昔在壬戌,亦以勸講,改稱進講,正宜仰遵而行之。自今以後,勿稱勸講,凡於文跡,竝以進講頒布,而講規則依前爲之似好,故敢此仰達矣。大王大妃殿答曰,依爲之。出擧條宗薰曰,式年監試覆試,期日不遠矣。年前以科弊事,慈敎諒複嚴截,威於鈇鉞,揭如日星。凡今日爲主司者,孰敢不精白淬礪思,有以對揚萬一乎?大抵科場之弊,莫近日若,士習日渝,躁競成風,每經一番試場,輒增一番嗤點,覆試事體,尤爲嚴重,而或換面攔入,或場外代述,名不在解額而冒占者有之,身不入試圍而參榜者有之,許多痼習,指不勝屈,然若使試官,杜私秉公,防奸剔弊,克盡導率厭服之道,益務矯制靖鎭之效,則爲士子者,亦豈不知所警勵,各自修飭乎?臣故曰捄弊之要,亶在於試官之得人而已。該曹亦必另行愼擇,而先以此意,出擧條申飭,何如?大王大妃殿答曰,所奏好矣。前後申飭,非止一再,而有如是之弊,未見有實效,其失在上乎,在試官乎,在士子乎?爲士子之父兄者,若各自申飭其子弟,則必無如此之弊,以此嚴飭,此批答,亦頒示試官,可也。出擧條宗薰曰,近來法綱解紐,奸弊無所不有,至於兩稅防納而極矣。防納之名,始於土豪輩勒執佃夫,私自取剩,防納官稅之謂也。此在法典,已屬重律,而若其莫重正供,到京防納,卽前所未聞之變怪,邦禁至嚴,典憲昭揭,不容使無賴射利之徒,蔑法恣行,自趨死地。且都下民食,專仰四方之委輸,而若防納無忌,則委輸者當漸縮,委輸旣縮,則市糴之翔貴,是必至之理。此而不禁,來後之慮,有不可勝言。謹接續典,京江富漢,徒手下去,圖囑先受換錢,由陸上來者梟示,江邊守令從重論,昭載於漕轉條,此正是準備之律也。監色不與符同,則富漢無以售奸,守令善爲操束,則監色焉敢弄手乎?自今如有似此現發,犯者依續典施行,沙工監色,一體重究,不能覺察之守令,先罷後拿,爲先以此意,嚴明行會於三南·京畿·海西·關東諸道,俾各惕念,毋或自抵重律,何如?大王大妃殿答曰,依爲之,如有現發者,當如法勘罪矣。近來外方上納,多有三四年·四五年愆納之邑云。未知國綱,何爲至此,而若有民間未收,則猶可諉之力不足,而非但官屬之乾沒,甚至有官長之犯用。苟有一分嚴畏國法之心,豈敢乃爾?此意與防納事,一體嚴飭,行會各道,可也。出擧條宗薰曰,當該注書,記注之際,做錯頗多,汰去,上注旣登筵,使之擧行,何如?大王大妃殿敎曰,似是生疎而然,而敎語張皇,未能盡記之故也。宗薰曰,都民休戚,專係於兩法司,而其爲民弊者,卽曠衙與滯獄是已。曠衙則有冤欲訴者,未免稽留控屈之歎,滯獄則微眚係囚者,動有沈鬱幽冤之苦,此皆王政之所當軫念,而獄囚之淹滯,亦緣衙坐之曠廢,卽相關必至之勢也。臣於頃者,以中外滯囚之多,有所陳奏申飭者,其後亦未嘗不續續提飭,第未知實效之果能頓改前規,而至於衙坐之曠闕,近來頗甚,此亦隷怠之一端,有不可任其弛縱,旣非一人一時之失,雖不得指的論責,而繼自今,嚴飭刑·漢兩司,毋得無故闕坐,亦令政院,隨時察飭,何如?大王大妃殿答曰,依爲之。出擧條宗薰曰,頃因貢市民詢瘼,苧布兩廛之海南布門布相訟事,白木靑布兩廛之西洋布·唐布分屬事,衣廛之紬緞衣主賣事,今平市署論報後稟處之意,覆啓分付矣。該署今纔報來,而海南布門布,昨年旣有廟堂決給,今不必銷刻。西洋布·唐布,旣非市案現載之種,又非土産恒有之物,不須梗屬一廛,只令隨分互賣爲宜,紬緞衣則通共之後,亦不必專屬衣廛,而發賣漸多,該廛之弊敗滋甚,應役則自如,不可無軫念之道,姑以此一種爲主物,不害爲蘇殘之政,該署報辭,槪亦如此,竝依此施行。大抵此輩之紛聒,計在專利,利專於己,則害歸於人,理勢之所不能免,其在一視均平之義,有難偏聽而曲施,此後如或不悛,復售爭端,則斷當嚴繩,竝以此意,申明分付,何如?大王大妃殿答曰,依爲之。出擧條宗薰曰,守令口傳時,勿以在外人擬望,自是法典。況會寧府使之代,當日下送命下之後,乃以他道兵使擬差,全羅兵使之代,以在京無故人差出事,草記允下,而以時任水使移擬,將致交代之許久曠日,事甚未安。當該吏兵曹政官,竝推考,全羅右水使,使之當日辭朝刻期赴任,何如?大王大妃殿答曰,依爲之。出擧條宗薰曰,臣旣以衙坐申飭事仰陳矣。法司堂上中呈告及有實病人,竝姑許遞,政官牌招開改差出,何如?大王大妃殿答曰,依爲之。出擧條宗薰曰,備堂中年過耆耋之人,筵稟減下,亦係故事,行知敦寧府使鄭尙愚,行上護軍洪羲俊,竝備堂減下,行禮曹判書趙寅永,方在劇務,且史局專管,職事相妨,所帶有司之任,今姑減下,行大護軍李紀淵·朴岐壽,竝備堂還差,有司有闕之代,兵曹判書金蘭淳,行大護軍曺鳳振差下,使之察任,何如?大王大妃殿答曰,依爲之。出擧條宗薰曰,慶尙右兵使李熙輔,以其身病,屢呈辭狀,實病旣如是,則有難强令察任,改差,何如?大王大妃殿答曰,依爲之。出擧條大王大妃殿敎曰,大臣就座。錫淳曰,諸宰奏事。寅永曰,三揀擇後,卽詣別宮矣。別宮定於何宮,而待下敎,令該曹修理,何如?大王大妃殿答曰,以於義洞本宮爲定,修理,可也。出擧條寅永曰,六禮吉日時,當爲推擇,而謹稽壬戌·己卯謄錄,則依顯廟朝嘉禮時例,以二十四時,推移磨鍊矣。今亦依此擧行,何如?大王大妃殿答曰,依爲之。出擧條寅永曰,嘉禮儀註,當爲磨鍊,取考謄錄,則近例慶禮時,有都監都提調以下別班行禮之節,而己卯嘉禮時,儀註雖不磨鍊,就笏記中添入矣。今番笏記,亦依己卯年例,添入擧行事,分付,何如?大王大妃殿答曰,依爲之。出擧條寅永曰,納采納徵告期等習儀節目,當爲磨鍊,取考謄錄,壬戌年則自議政府至漢城府行禮,己卯年則自議政府至工曹行禮矣。今番則何以爲之乎?大王大妃殿答曰,依己卯年例爲之,可也。出擧條寅永曰,取考謄錄,則嘉禮後翌日,中宮殿朝見于王大妃殿,又翌日朝見于大王大妃殿矣。今亦依此磨鍊擧行,何如?大王大妃殿答曰,依爲之。出擧條寅永曰,嘉禮後,當有各殿陳賀之禮矣。謹稽謄錄,壬戌年則京外箋文,只進於大殿,己卯年則竝進於各殿,今番似當從近例磨鍊,而此後則凡係賀禮,無待更稟,一遵此例擧行,何如?大王大妃殿答曰,依爲之。出擧條寅永曰,嘉禮後陳賀各殿方物物膳,及中宮殿方物物膳朔膳,當爲知委京外,依例封進矣。關東方物物膳朔膳,限五年,關北方物物膳朔膳,限今秋停封事,前已伏承慈敎,而關東方物,自京廳封進,則今此嘉禮後,中宮殿關東方物,當自京廳封進。至於物膳朔膳及關北方物物膳朔膳封進之節,何以爲之?而嘉禮翌日各殿陳賀方物物膳與三名日進獻,事面不同,兩道封進當否,不可不稟定擧行,故敢此仰達矣。大王大妃殿答曰,中宮殿關東·關北物膳朔膳,一體停封,陳賀時方物,依例封進,物膳置之,可也。出擧條寅永曰,取考謄錄,則嘉禮翌日,王妃受百官內外命婦朝賀,仍行會命婦之禮,而仁祖朝以後大禮時,王妃只受百官賀,至於命婦行禮則權停矣。今番則何以爲之乎?大王大妃殿答曰,今番亦爲權停,可也。出擧條寅永曰,嘉禮時六禮習儀,當以三度磨鍊,而各年前例,內外習儀,初二度每兼行矣。今亦依此擧行,何如?大王大妃殿答曰,依爲之。出擧條止淵曰,別宮處所,因禮判所奏,以於義本宮,定別宮事,命下矣。三揀擇後,本家當爲移住於別宮近處,今亦依例自臣曹趁時修補,而亦爲分付漢城府,何如?大王大妃殿答曰,依爲之。出擧條止淵曰,嘉禮時進排物目別單,今將啓下,而其中梳貼函等所裹袱之用紅綃,雖載定例,近來綃品甚劣,每以輕光紬代用,壬戌大婚時擧行如此,今亦以輕光紬代用,故敢此仰達矣。大王大妃殿答曰,依爲之。出擧條仍敎曰,中宮殿所用內敎刻畫,殆頑不可用,當新造而見樣從當出給矣。依樣爲之,可也。錫淳曰,玉堂所懷奏之。得林曰,無所懷矣。錫淳曰,今日賓對,兩司無一人進參,事甚未安。違牌諸臺,竝推考,何如?大王大妃殿答曰,依爲之。出擧條大王大妃殿曰,大臣先退,史官就座。仍命退,諸臣以次退出。
丁酉二月初十日巽時,上御熙政堂。勸講入侍時,右議政朴宗薰,原任提學鄭元容,參贊官洪羲錫,侍讀官趙得林,記事官尹敎成·白潤鶴,別兼春秋李墩,各持論語第二卷,以次進伏訖。上誦前受音一遍訖。元容讀自子曰朝聞道,止小人懷惠,仍奏釋義。上讀新受音十遍,命陳文義。元容曰,此三章皆言學,而修學求道之心專一,然後不爲外物所奪,一役乎外,則學無以專矣。衣服飮食,是日用常行之事,而若存心於美惡之間,則心已外馳,學何暇篤,故顔子之簞瓢自樂,子路之縕袍不恥,蓋其求道之心專一,故爲孔門之高弟矣。人主處崇高之位,耳目之所接,若不克祛棼華之觀·玩好之具,則其於緝熙光明之學,豈可一心專篤乎?宗薰曰,閣臣所奏好矣。此章惡衣惡食,以顔子之簞瓢陋巷,子路之衣敝縕袍看之果好,此則以在下之君子爲言也。若以此意,推看於人君,則又有論語中切近之文義,卽子曰禹吾無間然章是也。上曰,菲飮食而致孝乎鬼神,惡衣服而致美乎黻冕,卑宮室而盡力乎溝洫之謂乎?宗薰對曰,然矣。此在泰伯篇,而聖聰,誦如己言,臣實欽仰萬萬矣。此卽人君之不恥惡衣惡食也。自己之飮食則不厭其菲薄,而極其誠孝於犧牲籩豆之事,在身之衣服則必取其惡劣,而致美於朝章奉祭之服,居處之宮室則必欲其卑儉如茅茨土階,而盡力於稼穡溝洫之政,此乃大禹所以克勤克儉,至治誕敷者,而夫子再言吾無間然,今講此章,亦宜推看於大禹之聖德,以爲師法之道,則非但有益於聖學,其於崇儉出治之本,亦將大有力矣。上曰,玉堂陳之。得林曰,此章中志於道三字,最切於體認之工矣。夫道知必求,則莫先於勤學,學欲必勤,則莫先於立志,故自古聖賢,莫不以立志,爲勤學之本,聖如夫子,而爲資於十五而志學,賢如子夏,而亦賴於博學而篤志。譬如射百步者,必志於彀,適千里者,必志於道,志之所立,事必竟成,天下之理,莫不皆然。況玆懋學求道之工,有甚於百尺進步,九仞造山,而不能奮發立志,堅確着力,則豈可得乎?今日講讀,方在論語,殿下立志之工,當以夫子爲法,而夫子不可得而親見,則惟可對越聖賢者,卽一部是書耳。七篇所記,莫非聖人之道,而苟究其本,則皆由於十五而志學矣。伏願殿下,立得此志,必遵先聖,奮勵勤學,積累向道,勉勉不已,區區之祝。上曰,大臣陳之。宗薰曰,臣則俄已悉奏,別無更陳矣。上曰,參贊官陳之。羲錫曰,閣臣·儒臣,備陳無餘,臣無容更達矣。上掩卷。宗薰進前曰,春雨甚好,朝氣猶寒,聖體若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。仍命退,諸臣以次退出。
上在昌德宮。停常參·經筵。
金大根啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
洪羲錫啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
傳于洪羲錫曰,進講入侍。
沈敦永有頉,代以李時愚爲假注書。
以副應敎李源益牌不進罷職傳旨,傳于洪羲錫曰,只推。
洪羲錫,以弘文館言啓曰,副應敎李源益,旣有只推之命,卽爲牌招察任,何如?傳曰,允。
金大根啓曰,卽者義禁府都事來言,時囚罪人鄭民行,當爲捧供,而判義禁金箕殷未肅拜,同義禁閔致成在外,金煐有身病,只有知義禁李羲準一員,不得備員開坐云。判義禁金箕殷,同義禁金煐,竝卽牌招,以爲備員開坐之地,何如?傳曰,允。
又啓曰,大司憲宋啓榦,掌令任泰濬在外,執義權大肯,掌令金,持平鄭煥義牌不進,一員未差,監察茶時之意,敢啓。傳曰,知道。
以大司諫李正耆,司諫朴鳴和,獻納金相勉,正言權馦·李源庚,執義權大肯,掌令金,持平鄭煥義牌不進罷職傳旨,傳于金大根曰,只推。
洪羲錫,以吏曹言啓曰,因禮曹判書趙寅永所啓,陵園廟墓祭官品秩,亦不可無隨時隆殺之義,令該曹詳考已例,以爲釐正事,允下矣。取考臣曹謄錄,則崇陵獻官,正宗朝以堂上塡差矣。今十五日行弘陵忌辰祭獻官,謹依此例,以堂上侍從,塡差以入之意,敢啓。傳曰,知道。
又以吏曹言啓曰,今此各宮春享祭祭官中,時無職名人員,令該曹口傳付軍職,何如?傳曰,允。
又以嘉禮都監都提調意啓曰,本都監各房,自今日始役,監造官一員,依前例入省記輪回上直之意,敢啓。傳曰,知道。
又以嘉禮都監都提調意啓曰,謹考儀軌,則三揀擇後詣別宮時,有屋轎及按袱入用矣。有屋轎則自尙方新造云,而按袱則請出內上件,出見樣造成,所盛樻子,則外黃漆內白塗,自是前例,今亦依此擧行,何如?傳曰,允。有屋轎,以己卯年所用件仍用。
又以嘉禮都監都提調意啓曰,三揀擇後,詣別宮時擔陪軍,以司僕寺軍人靑衣靑巾擔陪事,曾有受敎定式矣。今番亦依此擧行,何如?傳曰,允。
又以嘉禮都監都提調意啓曰,玉冊,在前則或以五簡爲一貼,或以六簡爲一貼,而謹考壬戌儀軌,則以六簡爲一貼矣。今番則何以爲之乎?敢稟。傳曰,依壬戌年例爲之。
金大根,以禁衛營言啓曰,臣完植,進詣南廟有頉處,看檢修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入,而正殿東北角春舌退道里傾仄處,殿庭翠屛·御幕前翠屛·中三門樑頭東邊道里,外三門傾仄處,典祀廳土壁頹落處,水刺間風板椽木朽傷處,待解凍修改之意,敢啓。傳曰,知道。
義禁府啓目,明川前前府使鄭民行原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付。啓,依允。
丁酉二月十一日巽時,上御熙政堂。進講入侍時,原任直閣徐俊輔,參贊官洪羲錫,侍讀官曺雲承,假注書權致和,記注官文慶愛,別兼春秋李墩,各持論語第二卷,以次進伏訖。上誦前受音一遍訖。俊輔讀自子曰放於利,止求爲可知也,仍奏釋義訖。上讀新受音十遍訖,命陳文義。俊輔曰,放於義而行則利在其中,放於利而行則與義相反,此章雖不言義,而義利之分,自在於言外,此等文義,推類體驗,深留聖意焉。可知之實,卽爲己之學也。若有爲己之學,則不求人知而人自知之矣。爲己之學,莫如誠實二字,伏望深留聖意焉。上曰,玉堂陳之。雲承曰,此章言求爲可知也。朱子釋之曰,可知謂可以見知之實,士之行己,苟無實踐,將何以見知於人乎?古人云,名者實之賓,蓋指此也。凡人之自修,尙以務實爲貴,則而況人君之建極於庶民者乎?敬天雖勤,而非實德則不可以孚感,愛民雖切,而非實政則不可以懷保,風化一世,固莫如乎去華而就實,飭勵群工,亦莫要於綜名而核實,語其體則誠實而無妄,語其用則篤實而有光,此所以自古聖王,莫不以實心實政,爲致治之本,胡寅七策,亦以務實爲先者也。伏願殿下,先自聖心,每從實字上做去,講學則必以實心,治道則必以實政,是臣區區之望也。上曰,參贊官陳之。羲錫曰,閣臣·儒臣所奏,皆已切實,臣無容更達矣。上命退,諸臣以次退出。
上在昌德宮。停常參·經筵。
金大根啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪羲錫啓曰,刑曹參判李同淳,除拜後過三日不爲出肅,依定式推考警責,仍卽牌招察任,何如?傳曰,允。
金大根啓曰,啓牒登聞,何等緊重,而卽見慶尙左兵使許棨月課火藥等開坐事啓本,則去年十二月二十九日封發者,今纔來到,如是遲滯,事甚未安。該帥臣不可無警,推考,何如?傳曰,允。
傳于金大根曰,進講入侍。
金大根啓曰,卽者義禁府都事來言,時囚罪人鄭民行,當爲議處,而判義禁金箕殷未肅拜,次堂例不得擧行云。卽爲牌招,以爲開坐之地,何如?傳曰,允。
又啓曰,大司憲宋啓榦,掌令任泰濬在外,執義權大肯,掌令金,持平鄭煥義牌不進,一員未差,監察茶時之意,敢啓。傳曰,知道。
以大司諫李正耆,司諫朴鳴和,獻納金相勉,正言權馦·李源庚,執義權大肯,掌令金,持平鄭煥義牌不進罷職傳旨,傳于金大根曰,只推。
洪羲錫以嘉禮都監都提調意啓曰,敎命篆文領中樞府事李相璜,書出正副兩本,謹此封入,以備睿裁之意,敢啓。傳曰,正本爲之。
又以弘文館言啓曰,副應敎李源益,旣有只推之命,卽爲牌招察任,何如?傳曰,允。
兵曹口傳政事,副司果洪永圭·兪象煥·金基纘,以上竝單付。
金大根,以義禁府言啓曰,卽接忠淸監司沈宜臣牒報內,木川縣在囚謀反大逆謀叛不道罪人膺中妻哲賢,未及發配,今月初三日,分娩生女云,事當依前草記蒙允,押送配所,待限滿正法,而産後趲程,恐或有徑斃失刑之慮,仍囚本縣獄,各別防守,待百日限,依例發遣府都事,與地方官眼同處絞,所生女兒,亦令依法典,卽其邑爲婢之意,分付該道道臣,何如?傳曰,允。
義禁府啓目,䊀連向前鄭民行亦,配囚逃失,自有其律是白乎則,囚供雖以逃躱未久,限前遞歸爲辭是白乎乃,當初不善防守之罪,在所難免,以此照律,何如?判付。啓,依允。
丁酉二月十二日巽時,上御熙政堂。進講入侍時,原任直提學金鏴,參贊官金大根,檢討官李晉翼,假注書李時愚,記注官金熙逌,別兼春秋李墩,各持論語第二卷,以次進伏訖。上誦前受音一遍訖。鏴讀自子曰參乎,止內自省也,仍奏釋義訖。上讀新受音十遍訖,命陳文義。鏴曰,一貫之義甚好,凡天下之物,有萬其類,而道也者,一而已。曾子以聖門高弟,從事實地,眞積力久,而猶未達一貫之妙,故夫子呼而告之,以其眞積力久也,故一聞夫子之言,而繼之以唯也,非但學問之道爲然,且以人君之義喩之,天作之君,而君一而已。百官之富,無不統焉,兆民之衆,莫不係焉,此亦近於一貫之義也。見賢見不善,其要只在於自反,試以殿下今日之事言之,臨講之後,時時間斷,有欠專篤,異日燕蜎之中,常自猛省曰,前日之講讀,不能專心,是可自反處,繼此而吾當不貳過矣。每當講席,先以此心爲主,慥慥於問學討論之要,則此是自反之實效也。伏願懋哉懋哉。上曰,玉堂陳之。晉翼曰,殿下知夫道字之義乎?上曰,何謂也?晉翼曰,夫道者,天下當行之理,而以其人所共由,故取道路之道,以爲名,凡於日用事爲之間,無非是道也,居無求安,食無求飽,是飮食之道也,視思明·聽思聰·手容恭·足容重,是視聽動止之道也,如切如磋,如琢如磨,無時或怠,與日俱新,是德業進修之道也,聖人答處,便作今日耳聞,學進而識進,是學問將就之道也。顧此數者,言似淺近,而由是而之焉,則希天希聖,道不外是。伏願深念於道之一字焉。上曰,參贊官陳之。大根曰,閣臣·儒臣,敷陳無餘,臣無容更達矣。上命退,諸臣以次退出。
上在昌德宮。停常參·經筵。
金大根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金錫淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙秉鉉啓曰,右承旨金學性,右副承旨金錫淳,今日不爲仕進,竝卽牌招,何如?傳曰,允。
傳于趙秉鉉曰,進講入侍。
傳于金炳朝曰,平安監司·統制使留待。
傳于金炳朝曰,平安監司·統制使入侍。
備忘記,平安監司朴晦壽,統制使李鼎會,淸州營將朴載寬,雲寵萬戶韓光獜竝下直,各長弓一張,長箭一部,片箭一部,筒兒一箇賜給。
金錫淳啓曰,大司憲宋啓榦,掌令任泰濬,執義權大肯,掌令金,持平鄭煥義牌不進,一員未差,監察茶時之意,敢啓。傳曰,知道。
以右副承旨金學性牌不進罷職傳旨,傳于金大根曰,只推。
以大司諫李正耆,司諫朴鳴和,獻納金相勉,正言權馦,李源庚,執義權大肯,掌令金,持平鄭煥義牌不進罷職傳旨,傳于金錫淳曰,只推。
傳于金炳朝曰,發遣吏郞,諸執事淸齋與否,摘奸以來。
以慶尙左兵使許棨狀啓,進上生熟鰒等,不得趁期封進,悚惶待罪事,傳于金炳朝曰,勿待罪事,回諭。
以慶尙監司尹聲大狀啓,梁山郡守金驪書身死事,傳于金炳朝曰,令該曹口傳各別擇差,當日下送。
以慶尙監司尹聲大狀啓,左水使李悌彬身死事,傳于金炳朝曰,令該曹口傳各別擇差,催促下送。
以黃海監司鄭基一狀啓,進上生靑魚,節序差早,限內不得封進,惶恐待罪事,傳于金炳朝曰,勿待罪事,回諭。
吏曹口傳政事,以吳夏哲爲梁山郡守。
兵曹口傳政事,以趙元錫爲慶尙左水使。
趙秉鉉,以吏曹言啓曰,今此弘陵忌辰祭典祀官兼大祝,前典籍宋柱獻付標以入,而時無職名,令該曹口傳付軍職,何如?傳曰,允。
兵曹口傳政事,副司果單宋柱獻。
金炳朝,以禮曹言啓曰,今此嘉禮時,納采·納徵·告朔等禮,則依禮文行於本家,冊妃禮則當行於別宮,依此擧行事,知委,何如?傳曰,允。
又以禮曹言啓曰,今此嘉禮時,納采·納徵·告朔·敎書及本家答箋,依前例令藝文館,照例磨鍊擧行事,分付,何如?傳曰,允。
又以禮曹言啓曰,嘉禮後,中宮殿三名日方物及別陳賀方物封進事定奪矣。方物及節扇數爻,別單書入,而咸鏡道則三名日所封方物,依前下敎,限今秋停封之意,敢啓。傳曰,知道。
又以嘉禮都監都提調意啓曰,謹考謄錄,則嘉禮時,輦輿曲之龍鳳頭,皆爲鍍金,儀仗以法駕磨鍊,而壬戌大婚時,因特敎,輦輿曲之龍鳳頭,以三甫擧行,儀仗以小駕磨鍊,親迎時所用燈籠,各五雙內下矣。今番則何以爲之乎?敢稟。傳曰,依壬戌年例爲之。
又以嘉禮都監都提調意啓曰,本都監郞廳康國龍,身病猝重,勢難董役,今姑改差,其代宗簿寺主簿金箕哲差下,使之察任,何如?傳曰,允。
金大根,以兵曹言啓曰,內禁衛將朴民煥,景福宮衛將元興順,慶熙宮衛將李喜龍·曺有振,文臣兼宣傳官申錫愚,俱以病難供職,呈狀乞遞,新除授慶尙右兵使白殷鎭戶奴呈狀內,矣上典老父,今年爲七十七歲,法不當赴任云,邊帥之親年七十五歲以上者,許遞其任,載在法典,竝改差,何如?傳曰,允。
義禁府照目,粘連明川前府使鄭民行矣本府議啓內,配囚逃失,自有其律是白乎則,囚供雖以逃躱未久,限前遞歸爲辭是白乎乃,當初不善防守之罪,在所難免,以此照律,罪杖一百收贖,告身盡行追奪私罪,奉敎依允爲旀,功減一等爲良如敎。
領敦寧趙萬永箚曰,伏以臣於日前司僕寺判官自辟望筒,以徐有皓排於末擬矣。追聞其方在被謫云,雖罷削未敍之人,尙不可擧似於甄復之望,況名載配案者乎?臣之矇然不審,不可但以尋常做錯言,臣不勝惶恧之至,玆敢短箚自列。伏乞原望筒,亟令選部,照例改付標,以存官方焉。取進止。答曰,省箚具悉卿懇。此是一時無妄之事,何至自引乎?卿其安心焉。仍傳于金炳朝曰,此批答,遣史官傳諭于領敦寧。
敎平安監司朴晦壽書。王若曰,周方伯來宣四國,藩屛最關邊陲,漢刺史出自九卿,人望時或外重,玆將四十州專管之任,爰畀二千石惟良之材,惟卿,簪組名門,圭璋偉器,自蔭路而負宰輔之望,鳳羽蜚英,在先朝而受特達之知,鴻毛遇順,文學政事之備具,銀臺玉署,迭居長官,淸嚴簡重之播譽,少宰司寇,咸著成績,弭玉節於錦水,惠遍甘棠,返星槎於燕河,志勵氷蘗,惟內外歷試之際,無適不宜,故前後委毗之衷,非此莫可,眷彼關西一路,實我海東重藩,地是檀·箕之舊都,民物傳仁賢之化,路接遼·瀋之古塞,亭障枕夷夏之交,弓馬甲兵,綽有燕代之風氣,湖山樓閣,宛一蘇·杭之繁華,邇來百弊之滋興,久矣一方之告病,商貨日耗,致狙詐之多端,使蓋星馳,奈供億之難繼,蔘稏貽弊於江郡,邊禁或疎,船粟屢泛於海沿,民力又罄,殆如殘枰敗局,着手爲難,苟非利器盤根,疇膺是選,玆授卿以平安道觀察使兼兵馬水軍節度使都巡察使管餉使平壤府尹,卿其祗服明訓,克恢良猷,惟廉明可以服衆心,惟忠信可以孚遠俗,均簽平糴,克盡撫綏之方,課儒勸農,兼致敎養之義,山川慣識,尙記馹路之掄才,父老歡迎,宜推烏山之遺愛,其餘裁稟,自有故常。於戲,西州携琴,想閱道若是其簡,北門掌鑰,有平仲吾復何憂,往惟欽哉,行且召矣。故玆敎示,想宜知悉。知製敎姜時永製進
敎統制使李鼎會書。王若曰,疇可使專制一面,政勤北闕之聽鼙,卿其往都統三方,庸侈南閫之授銊,固知宸簡之惟在,可見廟剡之僉同,念玆統制使爲任。粵自忠武公爰始,城堡甚壯於日域,伊創設二百餘年,島嶼遙控於海門,遂統領幾數千里,霜鋩龜艦,尙說當時之嵬勳,朱旗螭章,幾頌上國之特賜,錢穀甲兵之恃爲保障,兼兩使而體貌尤尊,臺隍樓櫓之作我藩籬,較八路而管轄最重,第緣昇平之歲久,遂致弊源之日滋,倉庫有匱竭之嘆,嗟軍餉未免虛錄,舳艫多朽敗之慮,顧戎政若是太疎,浦戶星稀,孰恤漁鹽之少利,簽籍日縮,每患稅布之多侵,如欲矯救之是先,所以掄選之必愼,惟卿,家傳忠勇,才兼武文,威望久儲於將家,五子接武,才器已試於兵閫,萬甲藏胸,披心腹而倚毗方深,賴此邊門壯鑰,作爪牙而緩急是仗,隱若玉塞長城,踐歷旣隆,顧其才何適不可?望實俱著,惟此任捨卿其誰?玆授卿以三道統制使兼慶尙右道水軍節度使,卿其勖乃壯猷,欽予寵命,紀律先定則春生秋殺而人情鼓舞,恩威竝施則風靜浪熄而海色淸明,修城隍而峙餱糧,常存居安思危之戒,練軍卒而簡器械,必圖制治未亂之方,至若列郡之便宜,暨夫諸鎭之政令,時値晏謐,莫曰疆場之無憂,歲經歉荒,亦豈生靈之不念,若重事稟裁於上,伊成籌預講于中,於戲,河陽視師,李司徒之旌旗變彩,交趾揚武,馬伏波之銅柱記功,益勉中權之匹美,克副南顧之紓憂,故玆敎示,想宜知悉。知製敎朴來萬製進。
丁酉二月十三日巽時,上御熙政堂。大王大妃殿垂簾,進講入侍,下直監司·閫帥同爲入侍時,原仕直閣李光文,參贊官趙秉鉉,侍讀官曺雲承,假注書李時愚,記注官田栽五,別兼春秋徐耆淳,各持論語第二卷,以次進伏,行左承旨金炳朝,假注書權致和,平安監司朴晦壽,統制使李鼎會進伏訖。上曰,史官分左右。大王大妃殿敎曰,監司進前奏職姓名。晦壽進前奏職姓名訖。大王大妃殿敎曰,本道素多弊瘼,雖非一朝一夕之所可矯救,然道伯之下去者,苟能各自誠心對揚,則庶幾漸有實效也。卿其下去,勿以本道爲繁華,憧憧於民事,誠心爲之,而且將有勅使之行,守令申飭,亦當嚴明,毋至生頉。且此時一時爲悶,非但如是着念,隨事毋忽,可也。晦壽起伏奏曰,謹依下敎,誠心對揚矣。仍敎曰,平安監司就座,統制使進前奏職姓名。鼎會進前奏職姓名訖。大王大妃殿敎曰,統營,海防重地,三南要衝,而近頗弊敗云。下去後愛恤軍民,誠心殫力也。鼎會起伏奏曰,謹當如敎矣。仍敎曰,監司,統制使先退,進講爲之。上誦前受音一遍訖。光文讀自子曰事父母幾諫,止一則以懼,仍奏釋義訖。上讀新受音十遍訖,命陳文義。光文曰,今日進講諸章,皆言爲子盡孝之道,別無逐條敷陳者,而蓋孝者,人人性分之所固有也。是故古聖人設敎牖民,皆因其性分之所固有者裁之,使之復其恒性,此卽大學序所謂本之人君躬行心得之餘者也。初非求諸日用彝倫之外,而做得別般物事也。夫以堯·舜之聖焉,而稱其道則不過曰孝悌而已。又按上篇,曰孝悌也者,其爲仁之本與,然則爲仁之本,又非孝悌,無以也。且人君之化下,如風行而草偃,躬率而導之,民從之甚易易。古語曰,上行下效是也。伏願先自殿下,克盡誠孝,以爲悅豫兩殿之道,則一國之民,擧將興孝矣。上曰,玉堂陳之。雲承曰,不遠遊遊必有方,此是孝子體親心之一端也。註曰,不惟己之思親不置,亦恐親之念我不忘也。蓋父母愛子之心,無所窮已,故不但出遊之日,雖在家之時,微事疏節,莫不軫念,爲人子者,其可不以父母之心爲心,而自愛重其身乎?今殿下承祖宗付托之重,係億兆愛戴之望,固不可以自輕,而伏況兩慈殿愛護保嗇之聖念,當復如何哉?伏望殿下,以兩慈殿之心爲心,風雨寒暑,必軫節宣之方,興居寢處,克盡攝養之道,以至於膳羞進御之際,必務節約,講學討論之工,益勉勤孜,則慈心自底悅豫,可弛憂慮矣。此所以仰體慈心之聖孝也,必須留神毋忽焉。上曰,參贊官陳之。秉鉉曰,閣臣·儒臣,敷陳無餘蘊,臣無容更達矣。大王大妃敎曰,閣臣文義好矣,侍讀官文義尤好,願主上,每於此等說,必領會于中也。上掩卷,命史官就座。仍命退,諸臣以次退出。
上在昌德宮。停常參·經筵。
金錫淳啓曰,大司憲宋啓榦,掌令任泰濬在外,執義權大肯,掌令金,持平鄭煥義呈辭,一員未差,監察茶時之意,敢啓。傳曰,知道。
傳于金炳朝曰,禮房承旨,馳詣宗廟·景慕宮,奉審摘奸,仍詣受香諸處,一體奉審摘奸以來。
傳于金錫淳曰,進講入侍。
傳于金炳朝曰,左副承旨許遞,前望單子入之。
承旨前望單子入之,趙秉龜落點。
持平前望單子入之,李秉溫落點。
傳于洪羲錫曰,承旨房望,順房爲之,戶禮換房。
金炳朝,以奎章閣言啓曰,明日卽奎章閣·演慶堂,望奉審日次,臣等進詣擧行之意,敢啓。傳曰,知道。
又以嘉禮都監都提調意啓曰,謹考儀軌,則親迎之禮,仍行於別宮矣,今番亦依例以別宮擧行乎?敢稟。傳曰,依例爲之。
又以嘉禮都監都提調意啓曰,謹考儀軌,則三揀擇後詣別宮時,分兵曹堂上郞廳各二員,分都摠府堂上郞廳各二員,假衛將二員,部將二員,輪回入直,軍士巡更雜人嚴防等事,自都監啓稟分付矣。今亦依此擧行之意,分付該曹,何如?傳曰,允。
丁酉二月十四日巽時,上御熙政堂。進講入侍時,原任提學鄭元容,參贊官金錫淳,檢討官李晉翼,假注書權致和,記注官白潤鶴,別兼春秋徐耆淳,各持論語第二卷,以次進伏訖。上誦前受音一遍訖,元容讀自子曰古者,止斯疎矣,仍奏釋義訖。上讀新受音十遍訖,命陳文義。元容曰,約字之義好矣。曰儉約·節約·精約·要約·簡約,而又謂之期約約束矣。諸義取用,蓋不出於有規模不放縱之意矣。以華實則近乎實,以文質則近乎質,以奢儉則近乎儉,言約則不煩,事約則不錯,故學者之工,最宜着念之字也。人主其政甚繁,則安得不以簡制之,其文甚博,則安得不以約守之乎?今以講讀言之,日所進講者,講幾行讀幾遍,日有譯程,自成規模,則此亦檢束收斂底意,而約字之義也。伏願體念焉。上曰,玉堂陳之。晉翼曰,言行,君子之大節也。故此章,旣言言之不出,間一章又有訥言敏行之訓,夫子爲學者眷眷,亦在言行上矣。不出云者,非不言也,卽不輕出之謂也,訥言云者,非欲訥也,卽勿易言之謂也。此皆出言顧行,篤實自修之謂也,況人君,一言有興邦之機,令出貴惟行之義,則尤不可不致愼也明矣。至若第四章必有隣之隣字,蓋以隣比之隣,譬其不孤之意,而世人,若與賢者爲隣,則謂之芳隣,芳隣云者,將欲與之友德而責善也。人君亦有四隣,皐·夔·稷·契,舜之隣也,周公·召公,成王之隣也。伏願殿下,亦親賢士大夫,以作芳隣焉。上曰,參贊官陳之。錫淳曰,閣臣·儒臣所陳,已極諧備,臣無容更達矣。上掩卷,命退,諸臣以次退出。
上在昌德宮。停常參·經筵。
藥房都提調朴宗薰,提調權敦仁,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿口傳問安。答曰,知道。
金錫淳啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
趙秉鉉啓曰,左副承旨金學性,今日不爲仕進,卽爲牌招,何如?傳曰,允。
傳于洪羲錫曰,進講入侍。
傳于金炳朝曰,禮房承旨,馳詣受香所,奉審摘奸以來。
金錫淳啓曰,大司憲宋啓榦,掌令任泰濬在外,執義權大肯,掌令金,持平鄭煥義呈辭,李秉溫未肅拜,監察茶時之意,敢啓。傳曰,知道。
大王大妃殿,以承傳色口傳下敎曰,今已解凍矣。再昨年雖自訓局植木,前所未及盡栽處,假齋室撤毁處,自訓局定送牌將,與陵官眼同補植,可也。
以左副承旨金學性牌不進罷職傳旨,傳于洪羲錫曰,只推。
金炳朝,以奎章閣言啓曰,景慕宮正宗大王御眞移安處所,今望奉審無頉之意,敢啓。傳曰,知道。
趙秉龜,以戶曹言啓曰,今此三揀擇卽日詣別宮後,供上等事,令戶曹及各該司照例擧行事,自禮曹節目啓下矣。中宮殿供上物種及所屬內人等宣飯衣纏各種,依例磨鍊別單書入,而自三揀擇日爲始,依此擧行之意,分付各該司,何如?傳曰,知道。
洪羲錫,以備邊司言啓曰,慶尙左水使李悌彬,在任身死矣。返柩時擔軍,依法典題給之意,分付所經各道,何如?傳曰,允。
丁酉二月十五日巽時,上御熙政堂。藥房入診,進講同爲入侍時,都提調朴宗薰,提調權敦仁,副提調趙秉鉉,檢校待敎金洙根,假注書權致和,原任直提學金鏴,參贊官洪羲錫,侍讀官鄭,假注書李時愚,記注官文慶愛,別兼春秋徐耆淳,各持論語第二卷,以次進伏,醫官崔暄·金漢雋·金珪·南正吉進伏楹外訖。上曰,史官分左右。宗薰進前奏曰,春寒尙未盡退,聖體若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。宗薰曰,醫官入診乎?上可之。暄等以次診候訖,退伏奏曰,脈候左右三部調均矣。命醫官先退。上誦前受音訖。鏴讀自子謂公冶長,止斯焉取斯,仍讀奏釋義訖。上讀新受音十遍訖,命陳文義。鏴曰,首章別無可陳之文義,而大抵國家之興替,專由於賢人之進退,爲人君者,當備禮旁求,布列之朝廷,豈可擯棄而不用,至有遺野之歎乎?且不殺無辜,仁政之大者也。假使賢人,高尙飛遯,不願仕也,亦當優容而使之遂志,以樹風聲,豈可妄加刑戮,至有縲絏之苦乎?伏願殿下,於此等處深留聖念,一初治謨,必以得人爲先務,巖穴遺賢,與之共位,林藪逸才,期於立朝,則大有之象,實基於此,此皆讀書之效也,是臣區區之望也。上曰,玉堂陳之。曰,夫魯,周公之國也。夫子之鄕也,禮樂文物,猶有先王之風,詩書絃誦,重以夫子之敎,如顔·曾·冉·閔之徒,於是乎出,魯之君子儘多矣。子賤以聖門高弟,居於是邦,年高而德尊者,師事之,地醜而德齊者,友交之,居養見聞,以受其益,親灸漸磨,以成其德,此夫子所以美之也。是以人之成就,係乎師友,非但君子爲然,自古明王哲辟,莫不尊賢親士,以輔養之。成王之沖年嗣服也,周公爲師,太公爲傅,召公爲保,康叔·伯禽,又左右之,畢竟聖學,日就月將,以至於緝熙光明之域,豈不美哉?伏願殿下,體念於斯,一日之內,接賢士大夫之時多,以之薰陶氣質,涵養德性焉。上曰,參贊官陳之。羲錫曰,閣臣·儒臣,敷陳無餘蘊,臣無容更達矣。宗薰曰,此篇始終,大抵皆論人物賢否得失,而此三章,蓋論三人之賢也。聖人取人之方,槪亦可見,苟於此玩味而有得焉,則人主用人之法,柯則在玆,豈可忽哉?不但此章爲然,繼此而章章皆一規也。伏願深留聖意焉。上命史官就座。仍命退,諸臣以次退出。
上在昌德宮。停常參·經筵。
金學性啓曰,大司憲宋啓榦,掌令任泰濬在外,執義權大肯,掌令金,持平鄭煥義呈辭,李秉溫未肅拜,監察茶時之意,敢啓。傳曰,知道。
趙秉龜啓曰,左副承旨金學性,今日不爲仕進,卽爲牌招,何如?傳曰,允。
傳于趙秉龜曰,進講入侍。
趙秉龜啓曰,假注書李時愚,身病猝重,勢難察任,今姑改差,何如?傳曰,允。
李時愚改差,代以李㘾爲假注書。
李㘾在外,代以沈敦永爲假注書。
洪羲錫,以禮曹言啓曰,今十八日再揀擇時,詣闕處子,別單書入之意,敢啓。傳曰,知道。
又以禮曹言啓曰,今此嘉禮時親迎之禮,行於別宮事,自都監已爲稟定矣。同牢宴處所,以時御所何殿爲之乎?敢稟。傳曰,通明殿爲之。
又以禮曹言啓曰,卽接漢城府移文,則初揀擇時病頉未進處子各家,更加嚴飭,再揀擇時使之入參事,分付各部矣。各該部所報內,護軍金弘根女子,縣監金在成女子,幼學徐有亮女子,縣監洪祐信女子,幼學朴宗絢女子,副護軍閃致鳳女子,幼學徐猉淳女子,進士曺鶴承女子,進士閔達鏞女子,郡守黃鍾林女子,所患前症,有加無減,萬無進參之望云。事體雖未安,實病旣如此,許令勿參之意,分付,何如?傳曰,允。
金學性,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,今二月十七日武臣堂上朔試射日次,而以國忌正日,不得爲之之意,敢啓。傳曰,知道。
丁酉二月十六日巽時,上御熙政堂。進講入侍時,原任直閣徐俊輔,參贊官趙秉龜,檢討官李殷相,假注書權致和,記注官金熙逌,別兼春秋申錫愚,各持論語第二卷,以次進伏訖。上誦前受音一遍訖。俊輔讀自子貢問曰,止無所取材,仍奏釋義訖。上讀新受音十遍訖,命陳文義。俊輔曰,此篇皆論人物賢否,聖人之觀人知人,斯可見矣。前篇所謂視其所以,觀其所由,察其所安者,是觀人之謂也,其曰人焉瘦哉者,是知人之謂也。蓋其觀人也審,故知人也明,則君之於臣,亦當審察其人,用其賢良,去其邪佞。伏願殿下,於此等處,推類而體念焉。上曰,玉堂陳之。殷相曰,以口取辦而無情實者,爲佞人,人而徒爲人所憎惡爾,言若簡而當精,確而當實,一言而濟事,一言而明道,是謂修辭之善者,而爲聖爲賢矣。賢佞之分,亦在言語,故書曰詢事考言。伏願以親賢遠佞,常留聖意,是所區區之望也。上曰,參贊官陳之。秉龜曰,閣臣·儒臣所陳,已極切實,臣無容更達矣。上掩卷,命退,諸臣以次退出。
上在昌德宮。停常參·經筵。
金錫淳啓曰,來二十一日,朝參日次矣,敢稟。傳曰,停。
又啓曰,大司憲宋啓榦,掌令任泰濬在外,執義權大肯,掌令金,持平鄭煥義呈辭,李秉溫未肅拜,監察茶時之意,敢啓。傳曰,知道。
傳于金炳朝曰,進講入侍。
金炳朝,以禮曹言啓曰,今此丁酉式年監試覆試,試官當爲磨鍊,而堂下無故可擬之人乏少,依近例以堂上官,通瀜擬入之意,敢啓。傳曰,知道。
又以禮曹言啓曰,今此丁酉式年監試覆試,試官當爲磨鍊,而堂下無故可擬之人乏少,實錄郞廳,竝擬,何如?傳曰,允。
金炳朝啓曰,軍銜之無得下鄕,自是法禁,而監試覆試一所試官金邁淳,時帶軍銜,無端下鄕,事體所在,誠極未安。從重推考,何如?傳曰,允。
又啓曰,卽伏見監試覆試試官望單子啓下者,則副司果宋柱獻,以成均館典籍書入,臣之矇然捧入,不勝惶悚,原單子改付標以入,而當該堂上,不可無警,推考,何如?傳曰,允。
金炳朝,以禮曹言啓曰,大小科陳試人草記許赴事,曾有定式矣。辛卯式年監試初試入格幼學曺錫一,陞補初試入格幼學崔啓東·吳恒稷,公都會初試入格幼學具最亮·金圭衡·李奎會·李演象,壬辰年陞補初試入格幼學吳亨國·金光國,癸巳年合製初試入格幼學鄭基信,公都會初試入格幼學文在植·洪大奎·李奎源,甲午式年監試初試入格幼學徐用默·鄭匡爀·安翊重·李漢謨·許壽一·李根榮·白守宅·崔世龜·徐有翔·石守健·梁守淸·沈雨敎·陳肅在·尹行萬·金錫奎·李膺謨·李啓民·李宗煥·李海奭·宋燂·金東烈,乙未年增廣監試初試入格幼學鄭旻佐·白离洙·金持讓·盧植·洪在圭·申鍾琦·張鎤·文學淵·裴命源·李熙益·申錫敬·林光璧,俱爲陳試,故取考其所受公文,則明白無疑,而在喪及朞服未葬,父子俱參人,竝許陳試,法典所載,一竝許赴於今此式年監試覆試之意,敢啓。傳曰,知道。
又以成均館行大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成林基洙,方以入直,身病猝重,呈旬出去,直講李元會,典籍朴龍九,俱爲一二所封官進去,時無入直之員,以他郞官姑爲代直,何如?傳曰,允。
以平安道放未放成冊,傳于金錫淳曰,趙秉七放。
以黃海道放未放成冊,傳于金錫淳曰,李光暎·李勉大·申從鎬·柳永魯·柳幼獜·趙履錫竝放。
以江原道放未放成冊,傳于金錫淳曰,申從洛·尹守澈·柳弘根·徐膺淳·李元緖·李魯秉·李敏行·李時學·徐膺淳·鄭淳榮·南道壽竝放。
以忠淸道放未放成冊,傳于金錫淳曰,成原默·孟明淳·李儒城·李亨在·徐有皓·李儞·洪龜燮·南濟和·李秉瑩·洪澈榮·林翰鎭·金逸淵竝放。
金錫淳,以兵曹言啓曰,內禁衛將金鍵,身病猝重,無望供職,呈狀乞遞,改差,何如?傳曰,允。
又以禁衛營言啓曰,謹依定式,臣完植進詣南壇,奉審摘奸,則壇上與階砌紅箭門內外,俱爲無頉,松木則漸就蒼鬱,禁樵守護等節,另加申飭之意,敢啓。傳曰,知道。
丁酉二月十七日巽時,上御熙政堂。進講入侍時,原任直閣李光文,參贊官金炳朝,侍讀官鄭,假注書沈敦永,記注官田栽五,別兼春秋申錫愚,各持論語第二卷,以次進伏訖。上誦前受音一遍訖。光文讀自孟武伯問,止可使與賓客言也不知其仁也,仍奏釋義訖。上讀新受音十遍訖,命陳文義。光文曰,此章別無文義之可陳者,而蓋孔門弟子子路·冉有,皆四科中人也。奏未畢,上曰,四科爲誰?光文曰,德行顔淵·閔子騫·冉伯牛·仲弓,言語宰我·子貢,政事冉有·季路,文學子游·子夏,德行·言語·政事·文學四科是已。聖人因其才而敎之,故顔淵爲德行之首,冉有·季路有政事之才。然則千乘之國,可使治其賦,子路之政也,千室之邑,百乘之家,可使爲宰,冉有之政也,才之所宜,量力而行之,故不敢誇張其所不能之事。試以他章言之,子路曰,千乘之國,攝乎大國之間,加之以師旅,因之以飢饉,由也爲之,比及三年,可使有勇,冉求之言又曰,方六七十里如五六十里,求也爲之,可使足民,以公西赤言之,亦有曰,宗廟之事,如會同端章甫,願爲小相。章甫者,卽禮服之稱也,小相者,如今賓价之謂也。究其歸趣,亦與此章之義近似,聖人敎導,稱其停當,故其所成就,亦隨其才,就此以言,人君用才,亦猶是耳。量才授官,必有稱職之效,力小任重,竟致僨誤之慮,故爲人上者,察於量才,爲人臣者,明於量力,然後上下各得其宜。伏望讀書講究之暇,須於此章中,必體念其政事,以備顧問,非徒學問之資益,抑亦大有補於治道也。臣等所奏之言,頗若少欠於體聽,如臣愚言,固無足取聽,而繼自今,極體詢蕘之義,恢張聖聰,毋令如是焉。上曰,玉堂陳之。曰,仁者,天地生物之心,而人得以爲心者也。聖人純乎天理,故是心存而有其仁矣,衆人汨於人慾,故是心亡而無其仁矣。三子之於仁,雖或勉焉而未能有諸己,故或月一至焉,或日一至焉,能造其域而不能欠也,將以爲有則有時而無,將以爲無則有時而有,不能必其有無,故夫子以不知答之也。是以君子居敬以正心,窮理以養心,做得十分地工夫,然後德性常存,人欲不行,而仁不可勝用矣。如親親而仁民,仁民而愛物,斯莫非仁之德也,修身而齊家,齊家而治國,亦莫非仁之道也,而況人君,體天地好生之德,所可存存而不失者,是心也。孟子以易羊之心,勸於時君,程子以避蟻之心,勉於哲宗,此皆指仁心之發見,而論王道之本也。爲仁之道,不在乎他,在乎存諸心而已。存而克之,無少間斷,則一日之內,天下歸仁矣。伏願殿下,克察天理人欲之分,以養本心之全德焉。上曰,參贊官陳之。炳朝曰,閣臣·儒臣所奏甚切實,臣無容更陳矣。上掩卷,命退,諸臣以次退出。
上在昌德宮。停常參·經筵。
洪羲錫啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于金炳朝曰,進講入侍。
大王大妃殿傳于趙秉鉉曰,廣州判官金祖根女,幼學趙秉和女,副司果洪遠燮女,三揀擇入之,其餘竝許婚。
大王大妃殿傳于趙秉鉉曰,廣州判官金祖根,同副承旨除授,牌招察任。
大王大妃殿傳于趙秉鉉曰,廣州判官有闕之代,金淵根擬入。
持平李秉溫啓曰,臣空疎湔劣,言議風采,本不近似於淸朝耳目之任,而迺者柏府除旨,忽下於千萬夢想之外,召牌荐降,義分是怵,雖不得不章皇出肅,而第臣於合啓中,有不可聯參者,曾於薇垣,以此引避,輒蒙體諒,今臣處義,宜無異同,而連値齊日,今始來避,所失尤大,以此情悰,何敢晏然於臺次乎?請命遞斥臣職。答曰,依啓。
傳于趙秉鉉曰,政官牌招開政。
趙秉鉉,以吏批言啓曰,卽接司饔院移文,則以爲,今此嘉禮時,本院正依例差出,以爲饌品監造之地云,司饔院正未差之代,今日政擬入之意,敢啓。傳曰,知道。
有政。吏批,兼判書金在昌牌招不進,參判閔致成進,參議李祖榮試所進,行都承旨趙秉鉉進。啓曰,判書金在昌牌招不進,參議李祖榮試官進,小臣獨政未安,何以爲之?敢稟。傳曰,仍爲之。又啓曰,嘉禮時正使,今當差出,而時·原任大臣中,無可擬之人,何以爲之?敢稟。傳曰,南奉朝賀爲之。嘉禮正使單前領議政南公轍,副使單朴岐壽,以金在田爲司饔正,金邁淳爲同經筵,李益秀爲光陵令,申錫愚爲典籍,洪鍾浩爲掌苑別提,徐英淳·金洙根爲分承旨,趙容和爲分兵曹參議,閔致文爲參知,韓鎭庭爲正郞,李源達爲佐郞,金淵根爲廣州判官。
兵批,判書金蘭淳進,參判趙庭和病,參議趙奎昇入直,參知徐憲淳未肅拜,左副承旨金錫淳進。以尹秉烈爲副摠管,金益鍾爲內禁將,盧元哲爲景福將,金厚成·尹文昌爲慶熙將,徐耆淳爲文兼,金弘根·李景在爲分副摠管,權灝·李膺緖爲分五衛將,申命洪·金魯學爲分都摠都事,李富在·沈宜俊爲分守門將,李儒常爲慶尙右兵使,僉知單白殷鎭,副護軍金大根,順天監牧官沈宜泳仍任事承傳。
吏批,再政。以徐耆淳爲持平,徐憲淳爲兵曹參知,金宇鉉爲引儀。
兵批,再政。以金相宇爲宣傳官,兪膺煥爲惠山僉使,洪羲象爲全羅右水虞候,張漢文爲黑山島別將,同知單尹文昌,副司直李秉溫。
以沈承澤·尹穳爲分假注書。
以全羅右水使任百觀狀啓,黑山島漂到彼人等所持物件,問情時不能詳察,前後所報之相左,惶恐待罪事,傳于洪羲錫曰,勿待罪事,回諭。
金錫淳,以兵曹言啓曰,今月二十一日,一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李圭徹爲內禁將。
兵曹口傳政事,副護軍單金學性。
以大司諫李正耆,司諫朴鳴和,獻納金相勉,正言權馦·李源庚,執義權大肯,掌令金,持平鄭煥義牌不進罷職傳旨,傳于洪羲錫曰,只推。
金錫淳,以備邊司言啓曰,卽見全羅前監司金興根狀啓,則枚擧前右水使任百觀牒呈,以爲羅州地方黑山島漂到彼人,當初問情時,不能詳審,船艙中藏神閣下穀物之追後搜出,至爲一百四十餘包,揆以邊情,極爲駭然。當該問情官右水虞候金彦柱,主鎭將黑山島別將韓致敦,地方官替代智島鎭假將金啓洙等,所當嚴勘,而該水使已先罷黜,且請攸司稟處,自本營無容更論云矣。漂船問情之時,所載物件,無一遺漏,詳細修啓,法例甚嚴,而今此穀物之追後現露,至過百餘包之多,雖曰別船所儲,全船搜驗之時,有失照察,久後始覺,致此追啓者,揆以邊情,所關非細。當該問情官,旣已論勘,而不能先事察飭之該水使,亦不可無警,姑先從重推考,該譯學,竣事後令攸司科治,雖以前後文報見之,問情搜檢之際,淹期稽緩,今至幾朔,不能趁卽津遣,主客俱困,貽弊滋甚,更加嚴飭,使之斯速登程後,形止狀聞,沿路看護等節,無敢疎忽之意,一體申飭,何如?傳曰,允。
洪羲錫,以義禁府言啓曰,各道放未放成冊啓下,江原道放秩徒年罪人江陵府申從洛,平康縣尹守澈,春川府柳弘根,平康縣徐膺淳,襄陽府李元緖,橫城縣李魯秉·李敏行,杆城郡李時學,三陟府徐庸淳,麟蹄縣鄭淳榮,蔚鎭縣南道壽等名下,以上竝放書下,黃海道放秩徒年罪人長淵縣李光暎,遂安郡李勉大,長淵縣申從鎬,黃州牧柳永魯,延安府柳幼麟,豐川府趙履錫等名下,以上竝放書下,忠淸道稟秩徒年罪人牙山縣成原默,鎭川縣孟明淳,扶餘縣李儒城,槐山郡李亨在·徐有皓,淸州牧李儞,黃澗縣洪龜燮,文義縣南濟和,永同縣李秉瑩,稷山縣洪徹榮,木川縣林翰鎭,沔川郡金逸淵等名下,以上竝放書下,平安道放秩定配罪人郭山郡趙秉七名下,放字書下矣。竝知委配所官,卽爲放送事,分付各該道道臣之意,敢啓。傳曰,知道。
左副承旨金學性疏曰,伏以臣與右承旨臣趙秉龜,有妻四寸應避之嫌,揆以格例,在下當遞,玆敢略具短章,仰瀆崇嚴。伏乞聖慈,特遞臣所帶職名,以存公格,以安私分焉。臣無任云云。省疏具悉。所請依施。
丁酉二月十八日巽時,上御熙政堂。進講入侍時,原任提學鄭元容,參贊官金錫淳,檢討官朴來萬,記事官尹敎成·白潤鶴,別兼春秋申錫愚,各持論語第二卷,以次進伏訖。上誦前受音一遍訖。元容讀自子謂子貢曰,止改是,仍奏釋義訖,上讀新受音十遍訖。命陳文義。元容曰,學者一有自足之心,則何以加進修之工乎?先去爲我之私心,然後自知明而不恥於屈人矣。以子貢之才,自知其不如顔子也。故所以進學修工,終至於聞夫子之至論,爲聖門之高弟矣。顔子之明睿,何待乎外,而有若無實若虛,豈有一分自足之心乎?人主處崇高之地,若低視群下,傲然自聖,則聖學何以臻高明之域乎?今日講章,亦宜體念處矣。上曰,玉堂陳之。來萬曰,此章卽夫子深責宰予,而警其昏惰也。凡人以志帥氣,而若不能以敬勤爲勉,則自然厭倦之心生焉,此學者之通患,而極可誡懼者也。是故虞舜,勸戒於大禹,而有曰克勤于邦,不自滿暇,周公陳勉以文王之德,至日昃不遑暇食,程明道之終日端坐如泥塑,管幼安之未嘗箕股於木榻。至若柳公綽妻之賜以參連之丸,何莫非持敬懋勤之事,而亦粵我朝仁宗大王,自五六歲,德器已成,常端拱對案,讀小學如流,嚬笑不見左右,未嘗一見惰容,嘗設孝子圖耕織圖,又手書先聖箴警之言及賓士陳戒之辭,揭諸窓壁,常寓心目,及至春秋鼎盛,孜孜問學,每日昧爽,問寢視膳,退御三時書筵,朝以經,晝夕以史而至夜深,翌日鷄鳴,又讀書筵所讀書,終日端坐,未嘗跛倚,其時賓僚,每講退相慶曰,堯·舜復作於東方,斯甚盛矣,而豈非後嗣王柯鑑乎?伏願殿下,以宰予昏惰爲戒,以仁宗誠勤爲法,俾百僚相慶而相賀焉。上曰,參贊官陳之。錫淳曰,閣臣·儒臣所奏甚好,臣無容更達矣。上掩卷。仍命退,諸臣以次退出。
上在昌德宮。停常參·經筵。
洪羲錫,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪羲錫啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金炳朝啓曰,右承旨趙秉龜,今日不爲仕進,卽爲牌招,何如?傳曰,允。
傳于金祖根曰,進講入侍。
金炳朝啓曰,假注書沈敦永,身病猝重,勢難察任,今姑改差,何如?傳曰,允。
沈敦永改差,代以李濟達爲假注書。
洪羲錫啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義牌不進,監察茶時之意,敢啓。傳曰,知道。
以大司諫李正耆,司諫朴鳴和,獻納金相勉,正言權馦·李源庚,執義權大肯,掌令金,持平鄭煥義·徐耆淳牌不進罷職傳旨,傳于洪羲錫曰,只推。
以右承旨趙秉龜牌不進罷職傳旨,傳于金祖根曰,只推。
以忠淸監司沈宜臣狀啓,林川郡守宋宗洙,親病沈重,屢呈辭狀,不得已罷黜事,傳于金祖根曰,令該曹口傳差出,催促下送。
金祖根,以禮曹言啓曰,卽接淸州幼學宋煥百所志,則以爲,族曾孫昌洙,嫡妾俱無子,以其同姓十二寸兄纘洙第三子應彭,欲爲繼後,兩家諸族,相議完定,而未及禮斜,生家父母,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長宋煥百所訴旣如此,依定式宋纘洙第三子應彭,立爲宋昌洙之後,何如?傳曰,允。
洪羲錫,以兵曹言啓曰,冊妃三揀擇卽日詣別宮時,侍衛軍兵,謹考壬戌謄錄,則禁軍二十人磨鍊,前後射隊,以訓局軍二百名擧行矣。今亦依此磨鍊,何如?傳曰,允。
又以濬川司言啓曰,本司都廳御營廳別將李儒常外任,代以禁衛營千摠沈樂臣差下,使之察任,何如?傳曰,允。
又以刑曹言啓曰,因備邊司啓辭,羅州黑山島漂到彼人問情時,不能詳審之該譯學,竣事後,令攸司科治事,命下矣。當該譯學,待竣事卽爲押上事,分付道臣之意,敢啓。傳曰,知道。
丁酉二月十九日巽時,上御熙政堂。進講入侍時,原任直閣徐俊輔,參贊官金祖根,侍讀官鄭,假注書沈敦永,記注官文慶愛,別兼春秋申錫愚,各持論語第二卷,以次進伏訖。上誦前受音一遍訖。俊輔讀自子曰吾未見剛者,止子貢曰夫子之文章,仍奏釋義訖。上讀新受音十遍訖,命陳文義。俊輔曰,慾者,卽物慾之謂也。蓋心不專一,則物爲之揜,屈於萬物,則不得爲剛,是故孟子曰,養心莫先於寡欲,以講學言之,心能專一,然後私欲淨盡,聖學日就。伏願殿下,剛於祛私,專於勉學,毋令有岐貳之歎焉。上曰,玉堂陳之。曰,閣臣所奏文義,極爲切實,臣不必贅陳,而蓋經傳中,言剛字處多,而大易詳言之矣,乾爲六十四卦之首,而純陽之卦也,陽之動爲剛,而人得以生焉,氣質所賦,或有淸濁粹駁之不同。其剛也有義理之剛,亦有氣血之剛焉,如壁立千仞,確乎不可拔者,夫子之所謂剛也,而申棖之悻悻自好,只是客氣,有以意氣加人底意思,此便是慾,豈得爲剛哉?是以聖人,見理分明,不爲物揜,故浩然之氣,充塞天地,三軍難以奪其志,萬人不能縮其勇,如此然後,可謂之剛矣。伏願殿下,體重乾健行之義,察理義人慾之分,立志以貞固爲本,臨事以果斷爲務,以養其至大至剛之氣焉。上曰,參贊官陳之。祖根曰,閣臣·儒臣所陳甚詳,臣別無所達矣。上掩卷,命退,諸臣以次退出。
上在昌德宮。停常參·經筵。
藥房都提調朴宗薰,提調權敦仁,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿口傳問安。答曰,知道。
洪羲錫啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙秉鉉啓曰,行左承旨金炳朝,右承旨趙秉龜,左副承旨金錫淳,今日不爲仕進,竝卽牌招,何如?傳曰,允。
洪羲錫啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,慶尙左水使趙元錫下直,長弓一張,長箭一部,片箭一部,筒兒一箇賜給。
洪羲錫啓曰,三品官之無得過三日循例請牌,曾有定式矣。兵曹參知徐憲淳,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于洪羲錫曰,進講入侍。
大王大妃殿傳于金錫淳曰,戶曹參判許遞,其代右承旨趙秉龜除授。
吏曹,戶曹參判趙秉龜,今加嘉善除授事承傳。
金錫淳啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李敦榮落點。
禮曹,來四月初二日行宗廟夏享大祭香祝,親傳取稟,奉敎敬依。
金錫淳,以禮曹言啓曰,今二月二十六日三揀擇時,處所及處子詣闕時門路,以何處擧行乎?敢稟。傳曰,處所門路,依前爲之,詣別宮時內門路,協陽門爲之。
洪羲錫啓曰,御覽座目之修正以入,何等審愼,而宣傳官別軍職廳座目板,多有誤書,致勤下敎,事體道理,萬萬駭然。座目使之改修正以入,當該宣傳官別軍職,竝所當重勘,而本院請推之外,無他可施之罰,何以爲之?敢稟。傳曰,竝拿處。
吏曹口傳政事,以金泳根爲林川郡守。
洪羲錫啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義牌不進,監察茶時之意,敢啓。傳曰,知道。
以大司諫李正耆,司諫朴鳴和,獻納金相勉,正言權馦·李源庚,執義權大肯,掌令金,持平徐耆淳·鄭煥義牌不進罷職傳旨,傳于洪羲錫曰,只推。
金錫淳,以吏曹言啓曰,校書館判校權弘復,除拜後過限未肅拜,改差,何如?傳曰,允。
又以都摠府言啓曰,副摠管尹秉烈,時無職名,令該曹口傳付軍職,何如?傳曰,允。
兵曹口傳政事,護軍單尹秉烈。
丁酉二月二十日巽時,上御熙政堂。藥房入診,進講同爲入侍時,都提調朴宗薰,提調權敦仁,副提調趙秉鉉,檢校待校金洙根,記事官尹敎成,記注官金熙逌,別兼春秋申錫愚,原任直提學金鏴,參贊官洪羲錫,侍讀官曺雲承,假注書李濟達,各持論語第二卷,以次進伏,醫官崔暄·金時中·秦慶煥·韓相瑚進伏楹外訖。上曰,史官分左右。宗薰進前奏曰,今日之雨,卽農家好徵,而日氣陰濕,聖體若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。宗薰曰,醫官入診乎?上可之。暄等以次診候訖,退伏楹外奏曰,脈候左右三部調均矣。秉鉉奏曰,經筵,取稟。以待日氣稍暖間矣。今則日候漸和,進講連開,自明日依例取稟,何如?上曰,唯。仍命藥房先退。上誦前受音訖。鏴讀自子路有聞,止久而敬之,仍讀奏釋義訖。上讀新受音十遍訖,命陳文義。鏴曰,晏平仲善與人交久而敬之,敬之義最好。凡人則交久而敬漸懈也。故晏平仲之久而能敬者,所以爲善與人交也。今夫人君之於群下,雖異於交友之際,而凡於接下之間,久而敬不懈焉,則非但爲治道之要,亦係學問進益之方矣。惟願留念焉。上曰,玉堂陳之。雲承曰,唯恐有聞四字,可以見力行之實矣。聞一善言,則行之若將不及,反恐行之未盡,復有所聞,遲於服行也,譬如珍羞羅列,正要喫盡,而喫之不盡,又有增加,則雖皆所欲,而不暇盡喫故也。子路之勇於爲善,篤於躬行,固如是矣。夏禹氏聞善言則拜,張正甫見善若飢渴,可知其勤於好善,樂不爲疲也。今殿下所讀之書,皆是聖賢之嘉言善行,而亦非高遠難行之事也。以今日所讀,作今日之攸行,以明日所讀,作明日之攸行,且進講諸臣逐日所奏之言,亦須採納而力行之。如子路之有聞,則進學之道,作聖之基,不外是矣。伏望留神焉。上曰,參贊官陳之。羲錫曰,臣則別無可陳者矣。宗薰曰,不恥下問一句,最合留意。學問云者,卽博學之審問之,而不學則無以知其所不知,不問則無以辯其所已學,然或恥於下聞,則所學者終不進就,下問云者,謂問於卑下之人也。雖不卑下而知識不如我者,亦可謂下問,雖卑下愚淺之人,亦必有一得之見,必問而取之,然後可以進學矣。顔子亞聖也,亦以能問於不能,以多問於寡,此所以爲亞聖。其所云不能與寡,卽問下也。此在泰伯篇,伏想聖聰記有矣。臣於前後每請下問者,卽此意也,更願留念而行之焉。羲錫奏曰,當該閣臣,咫尺尊嚴之地,團領失檢解紐,有欠威儀,推考,何如?上曰,依爲之。出擧條上掩卷。仍命退,諸臣以次退出。
上在昌德宮。停常參·經筵。
金錫淳啓曰,來二十五日,朝參日次矣,敢稟。傳曰,停。
李敦榮啓曰,明日常參·經筵,取稟。傳曰,只夕講。
金錫淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李敦榮啓曰,同副承旨金祖根,今日不爲仕進,卽爲牌招,何如?傳曰,允。
傳于李敦榮曰,進講入侍。
備忘記,廣州留守金敎根下直,長弓一張,長箭一部賜給。
金錫淳啓曰,密符親納例也,而前廣州留守朴岐壽,謂有身病,使其褊禆替納,事甚未安。推考,何如?傳曰,允。
以慶尙監司尹聲大狀啓,長鬐縣監金熙鍾身死事,傳于李敦榮曰,令該曹口傳各別擇差,當日下送。
吏曹口傳政事,以許燮爲長鬐縣監。
洪羲錫啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義牌不進,監察茶時之意,敢啓。傳曰,知道。
以大司諫李正耆,司諫朴鳴和,獻納金相勉,正言權馦·李源庚,執義權大肯,掌令金,持平徐耆淳·鄭煥義牌不進罷職傳旨,傳于洪羲錫曰,只推。
以同副承旨金祖根牌不進罷職傳旨,傳于李敦榮曰,只推。
李敦榮,以禮曹言啓曰,中宮殿封進各道物膳朔膳,嘉禮後依例封進事,已爲定奪,而至於京畿封進朔望雉鮮,雖在嘉禮前,當依京供上例擧行,來三月朔爲始,封進別宮,而雉鮮數爻,別單書入之意,敢啓。傳曰,知道。
金錫淳,以禁衛營言啓曰,南廟主峰所植松木,年來漸致枯損,未免稀疎,故今月二十二日爲始,補植松木之意,敢啓。傳曰,知道。
義禁府啓目,宣傳官李熙庚,別軍職咸英錫等原情云云。傳旨內辭緣,泛稱遲晩,所當請刑是白乎矣,宣傳官·別軍職,勿爲請刑,載在大典通編,竝只議處,何如?判付。啓,依允。又啓目釜山前僉使申義和原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付。啓,依允。
刑曹啓目,罪人韓女阿只·金女業伊·金女阿只等,學得邪書,崇信誦習,一心蠱惑,矢死靡悔節次,旣已承款,結案取招,係是不待時斬,罪人依法典照律,報議政府詳覆施行,何如?判付。啓,依允。又啓目,罪人李載旭·李呂史等,學得邪書,崇信誦習,一心蠱惑,矢死靡悔節次,旣已承款,結案取招,係是不待時斬,罪人依法典照律,報議政府詳覆施行,何如?判付。,啓依允。
敎廣州留守金敎根書。王若曰,關防係國家安危,最稱三輔重鎭,居留膺廟堂遴選,爰撤八座崇班,古難其人。今屬之子,惟卿,一代雅望,三朝舊臣,忠孝詩禮之相傳,蔚有古家規範,峻整端凝之見詡,允是宰相風儀,自通籍於金華銀臺,望實則爲世所重,及畀任於銓曹籌局,歷試也無適不宜,南臬箕藩,尙說甘棠之遺愛,春臺壽域,爭稱耆英之榮名,顧向時橫逆之來,誰諒一介心斷斷,嗟衰齡屛退之久,遂致五六年閒閒,荷寧考知遇之恩,旣蒙日月之照燭,在小子圖任之道,强起江湖之優游,眷玆南漢舊城,實爲東國巨鎭,扼松江而通海口,舟楫車轂之相往來,挹蜂嶽而開翼門,錢穀器械之所儲蓄,完豐君之創規克壯,顧設施護我上都,溫祚王之遺堞宛存,伊緩急恃若天府,第升平歷數百載,而解弛非一二端,軍簽之黃白俱徵,熊虎之伍多闕,僧倉之紅腐常縮,雀鼠之耗難充,枕戈亭前,政須晉陽之保障,望月峰上,誰任雪山之重輕,玆授卿以廣州府留守兼南漢守禦使,卿其式闡壯猷,祗服寵命,寇恂之牧禦各敵,措劃固知得當,孔戣之筋力未衰,勤勵何待加勉,峙乃糧敹乃甲,先務戎政之繕修,築斯城鑿斯池,俾盡王國之捍衛,念乃兄鎭撫之績,將見棣碑之聽輿,體重宸憂勤之心,尤貴桑土之綢牖,威惠傡行而屛圉鞏固,號令克明而壁壘改觀,自餘稟裁,厥有典憲。於戲,得君重耳,往汝欽哉。孤鶴鳴琴,奚但趙淸獻雅操,輕裘緩帶,可想羊都督風流。故玆敎示,想宜知悉。知製敎朴來萬製進
丁酉二月二十一日巽時,上御熙政堂。進講入侍時,原任提學鄭元容,參贊官李敦榮,檢討官姜時永,記事官尹敎成,記注官田栽五,別兼春秋李墩,各持論語第二卷,以次進伏訖。上誦前受音一遍訖。元容讀自子曰臧文仲,止焉得仁,仍奏釋義訖。上讀新受音十遍訖,命陳文義。元容曰,此篇內,多以列國大夫賢愚得失,爲問答,而先儒謂有益於格物窮理之學矣。文仲之未知,卽是未明於理也。子文之未仁,卽是未合於理也。蓋私欲祛而天理明,然後始可爲心之令德,而自合於仁矣。子文爲楚執政二十有八年,而未講尊周之義,頻行伐隣之擧,此皆由於私欲,則今此三仕三已,舊政告新之擧,未知其一出於天理之正,故子張疑其仁,而夫子只許其忠者也。王道·王德·王政,以仁爲本,而人主於政令之間,一有私意,則纔發其心,便害其政,尤所常常省察者也。上曰,玉堂陳之。時永曰,臧文仲曾於海鳥之來止,至以鍾鼓饗之,其知識有如此者,宜乎居蔡之若是謟瀆,見斥於聖人,而此非但謟瀆而已,亦近於玩物之病。夫人之於物也,若一向好着,心隨而移,則所謂玩物而失其志也,凡人猶當爲戒,況乎人君,其可少忽於此哉?衛公好鶴,乘之以軒車,楚王愛馬,衣之以文繡,此皆玩物之害而所當戒者,周時西旅貢獒,召公作書以戒曰,不寶遠物,漢朝有獻名馬者,詔給太官,使駕鼓車,此皆玩物之戒而所當法者,苟能克謹於細行,可以終底於大德。伏願殿下,澄省於此,凡於耳目所接,必戒玩好,以盡存心養性之工焉。上曰,參贊官陳之。敦榮曰,臣則別無所達矣。上掩卷,親啓下,慶尙監司尹聲大,以長鬐縣監金熙鍾身死狀啓,命書榻敎曰,令該曹口傳各別擇差,當日下送。敦榮承書,立月臺讀奏訖。仍命退,諸臣以次退出。
上在昌德宮。停常參·經筵。
金錫淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉鉉啓曰,明日再明日寧陵忌辰祭齋戒正日相値,視事,頉稟之意,敢啓。傳曰,知道。
金錫淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙秉鉉啓曰,行左承旨金炳朝,同副承旨金祖根,今日不爲仕進,竝卽牌招,何如?傳曰,允。
傳于趙秉鉉曰,全羅監司留待。
傳于趙秉鉉曰,全羅監司入侍。
備忘記,全羅道觀察使李憲球下直,長弓一張,長箭一部賜給。
傳于趙秉鉉曰,左承旨許遞,前望單子入之。
承旨前望單子入之,洪在喆落點。
趙秉鉉啓曰,假注書李濟達,身病猝重,勢難察任,今姑改差,何如?傳曰,允。
李濟達改差,代以兪錫煥爲假注書。
金錫淳啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義牌不進,監察茶時之意,敢啓。傳曰,知道。
以大司諫李正耆,司諫朴鳴和,獻納金相勉,正言權馦·李源庚,執義權大肯,掌令金,持平徐耆淳·鄭煥義牌不進罷職傳旨,傳于金錫淳曰,只推。
以同副承旨金祖根牌不進罷職傳旨,傳于金錫淳曰,只推。
以濟州防禦使趙禹錫狀啓,旌義縣人物渰死事,大王大妃殿傳于李敦榮曰,許多人命之一時渰沒,極爲慘惻,原恤典外別加顧恤,如有生前身還布,一竝蕩減事,分付。
金錫淳,以兵曹言啓曰,冊妃三揀擇後詣別宮時,道路左右屛門觀光雜人,令禁御兩營,依已例把守將卒定送,嚴禁雜人,何如?傳曰,允。
又以兵曹言啓曰,別宮入直禁軍等,若無領率之將,則易致解弛之弊,依已例出番禁軍將一員,使之輪回入直,以爲董飭,何如?傳曰,允。
義禁府啓目,粘連向前李熙庚·咸英錫等亦,座目修啓,固宜審愼,而不善修正,多有誤書,其疎忽無嚴之罪,在所難免,竝只以此照律,何如?判付。啓,依允。又啓目,粘連向前申義和亦,邊門重地,身爲乘障,防禁申嚴,卽其職責,而今此裵信伊之闌入偸切,縱云事出無妄是白乎乃,常時苟能另加操束,則到今寧有如許變怪,其不善察飭,有難曲加容貸是白如乎,考諸律文,只有越度關塞者,守把之人,失於盤詰,止杖一百之文,而此囚則關係尤重,不可循例勘處,施以定配之典,何如?判付。啓,依允。
吏曹參判閔致成疏曰,伏以是歲新春,吉慶荐湊,二廟躋祔,頌盛德於於戲,兩殿進冊,顯慈徽於无疆,大小忭祝,曷有其極?仍伏念臣寄身畎畝,混跡樵漁,重之疾病衰朽,無復當世之念,時値邦慶,不敢爲偃息之計,入城趨班,粗伸微忱,旋卽尋鄕,還他本分。迺者亞銓特點,忽下於千萬夢想之外,除書遠頒,蓬蓽生輝,惝怳感激,靡所措躬。噫,銓選之職,有國所重,掄揀之際,倍加難愼,或以鑑識之明,或以聲望之著,或取其諳鍊政法,而若臣者,性旣儱侗,識又昏短,迂滯而不解俯仰,懶拙而專廢應接,雖尋常百執事之末,猶恐不稱。況於人物之得失,初未經意,銓部之格例,素所茫昧,而一朝不自量度,冒當匪據,與聞於甄別進退之議,則是何異於責聾瞽以審音辨色,畢竟良貝,可立而待,臣身甚微,縱不足恤,其於名器之褻越,聽聞之駭惑何哉?臣於年前,猥忝三銓,數遭緊任之差,倖免大戾,今玆所叨,均爲佐貳之職,而責任之惎重,視前尤有異焉,決不敢以此自諉而揚揚冒膺也明矣。日前開政有命,適値長堂之違牌,三堂之赴試所,而嘉禮正副使及分司差出,事係緊重,不可拖日,故不得不出肅行政,廉隅所在,冞增慙恧,而自顧匪分之地,何可以暫時冒膺,晏若固有,不思所以自處乎?敢將衷懇,仰瀆崇聽。伏乞聖慈,察臣言之匪出飾讓,亟令鐫改,仍勘干撓之罪,以肅朝綱,不勝幸甚。臣無任云云。答曰,省疏具悉。卿其勿辭行公。
戶曹參判趙秉龜疏曰,伏以天祐宗邦,再揀禮成,無疆之福,實基於此,歡欣慶忭,曷有其極?仍伏念臣於日前,伏奉東朝殿下特旨加恩,擢授臣以嘉善大夫戶曹參判者,臣自聞命,五內失守,震懼先於感祝,慙恧多於榮耀,莫省措躬之所也。臣竊伏惟念我東朝殿下,以止慈之聖衷,當莫大之縟禮,悅豫之至,每加賁飭,故謂臣忝在同休,欲使之腰金乘軒,班廁卿月,以光寵於此時耳。闔門攢手,同朝動色,在臣私分,何敢爲一毫辭遜計哉?雖然,臣之蒙騃庸愚,百無肖似,卽聖明之所俯燭也,而早竊科第,已犯不幸之戒,歷揚華要,又招驟陞之譏,過福之災,常所兢業。況今通籍未及一紀,晉秩遽至二品,上以玷朝廷命德之器,下以負家庭斂跡之訓,而徒以無狀賤臣,非常之謬恩,貽累於一初之淸明而已,可不懼哉?如臣所自矢者,不過曰夷險燥濕,不敢有擇,進退榮辱,惟上所命,則在今叩謝之忱,當以趨走爲義,而歷日思惟,惶汗尙浹,不容不瀝盡衷悃,仰瀆崇嚴,伏惟殿下於臣,天地也父母也,終始一念,在於全保而生成,則亦豈不矜悶於盈盛之地切至之懇乎?伏乞仰稟東朝,亟收臣新授爵秩,以重公器,以安私分。臣無任云云。答曰,省疏具悉。卿其勿辭行公。
敎全羅監司李憲球書。王若曰,周沮·漆漢枌楡,以其地則自別,唐節度宋觀察,最擇人之爲難,在予簡心,得君重耳,眷玆湖南一道,實是海東重藩,碁布星羅五十州,至今稱人材之盛,山襟海帶數千里,自古擅物産之饒,城池甲兵之殷,爲軍國緩急所恃,粟米絲麻之貢,卽京師衣食之源,夫何挽近以來,致此凋弊之甚,俗習日異,淳庬化爲淆漓,歉荒歲仍,袵席變而溝壑,倉儲軍簽之徒擁虛簿,吏緣爲奸,漕政海稅之漸至濫觴,民不堪苦,顧今撫摩矯救之策,政須材器備具之人。惟卿,世襲簪纓,早服詩禮,綜明鍊達之器,才識綽乎有餘,端良豈弟之姿,胸襟晏若無事,所以踐歷之殆遍,尤見眷遇之冞深,翰苑霜臺,尙傳直截之譽,玉署雷肆,實效啓沃之誠,長師席佐東銓,公平之鑑藻已著,處喉司治西邑,內外之望實俱隆,憂民生而揀藩屛,慈敎每切,詢廟堂而應薦剡,卿名居先,可知廷議之攸同,且喜湖民之有恃,玆授卿以全羅道觀察使兼兵馬水軍節度使巡察使全州府尹,卿其祗服寵命,勉恢良圖,懲貪汚奬廉能,宜黜陟之勿憚,恤鰥寡戢豪右,必恩威之竝行,德禮政刑,不可以廢一,弛張寬猛,所貴乎適中,凡措劃務得便宜,若稟裁厥有典憲。於戲,玆畀宣旬之責,佇聞來暮之謠,去作一路福星,丙枕之殷憂稍紓,用推四方霖雨,子惠之王澤普沾,故玆敎示,想宜知悉。知製敎曺雲承製進
丁酉二月二十二日辰時,上御熙政堂。大王大妃殿垂簾,全羅監司入侍時,行都承旨趙秉鉉,記事官尹敎成·白潤鶴,別兼春秋李墩,全羅監司李憲球以次進伏訖。上曰,史官分左右。大王大妃殿敎曰,監司進前。憲球進伏。又敎曰,奏職姓名,憲球起伏奏訖。大王大妃殿敎曰,昨年本道年事,雖不慘凶,便是歉邊,無一邑不受病者云,其責亶在於方伯守令,而雖不必指的追究,及今下去者,若不寤寐着念,克勤職任,則更待何時而蘇弊乎?因循挨過,不思矯救之方,則安有朝家設置方伯之意乎?嚴明黜陟,詳察疾苦,俾紓南顧之憂焉。秉鉉曰,宣諭何以爲之乎?大王大妃殿敎曰,出去政院爲之,可也。命監司先退。仍命退,承史以次退出。
丁酉二月二十二日未時,上御熙政堂。夕講入侍時,同知事洪學淵,特進官李奎鉉,參贊官李敦榮,侍讀官曺雲承,檢討官姜時永,記事官尹敎成,記注官田栽五,別兼春秋李墩,各持論語第二卷,以次進伏訖。上曰,史官分左右。上誦前受音一遍訖。雲承讀自崔子,止焉得仁,仍奏釋義訖。上讀新受音十遍訖,命陳文義。雲承曰,陳文子當此之時,只思潔身而去亂,此則濟一己之私也,何足以語夫仁乎?蓋仁之爲體,極其廣大,纔着了一毫私意,便已不是仁也。學者求仁之方,亦當克去私意而後,可以爲仁矣。人君行仁之道,尤當自別,如天之無私覆,如地之無私載,如日月之無私照,然後可以帥天下以仁,而天下亦將歸仁矣。伏願殿下,懋哉懋哉。上曰,下番陳之。時永曰,夫子只許陳文子之淸,而不許其仁。蓋文子之淸,只是潔其一身而已,固不可爲仁,而若伯夷之淸,是聖人之淸,故夫子許以求仁得仁,此則淸與仁爲一者也。彼文子則固出於利害之私,而猶未免於怨悔,此則淸與仁爲二者也。是以朱夫子集註,直節以不仁,其義嚴矣。大抵看聖人言語,當於異處識其同,同處識其異,不可把此淸字作一樣看,非但此也。凡於解經釋義處,以此類推,則可以旁通而無滯,伏望留神焉。上曰,同知事陳之。學淵曰,玉堂上下番,已陳文義,更無可陳之辭,而今日進講論語,卽聖人之書,非獨鄕黨一篇,劃出聖人,二十篇中一字一句,無非善形容聖人氣像處。宋臣趙普,以半部論語,佐致太平,殿下今於此書,常若夫子在座顔·曾後先,體認心得,則修齊治平之工,亶不外乎此矣。臣初登法筵,妄陳膚淺之見,固知僭越,而伏願留念焉。上曰,特進官陳之。奎鉉曰,玉堂·經筵,備陳無餘,臣無容更達矣。上曰,參贊官陳之。敦榮曰,今日自止,別無可陳文義矣。上掩卷。仍命退,諸臣以次退出。
上在昌德宮。停常參·經筵。
金錫淳啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義呈辭,監察茶時之意,敢啓。傳曰,知道。
傳于洪在喆曰,進講入侍。
傳于金錫淳曰,中官金昇協定配。
傳于金錫淳曰,右副承旨許遞,前望單子入之。
承旨前望單子入之,金學性落點。
金錫淳,以義禁府言啓曰,因本府議啓,時囚罪人申義和,施以定配之典事,判付內依允事,命下矣。申義和慶尙道星州牧定配,而以議啓內辭意,俱罪目,依例發遣府書吏,押送配所,何如?大王大妃殿傳曰,不可同罪異罰,申義和特爲放送。
又以義禁府言啓曰,中官金昇協定配事,承傳啓下矣。金昇協平安道价川郡定配,而以承傳內辭意,具罪目,依例發遣府書吏,押送配所,何如?傳曰,允。
丁酉二月二十三日巽時,上御熙政堂。進講入侍時,原任直閣徐俊輔,參贊官洪在喆,侍讀官李時在,假注書兪錫煥,記注官文慶愛,別兼春秋李墩,各持論語第二卷,以次進伏訖。上誦前受音訖。俊輔讀自季文子三思,止不知所以裁之,仍讀奏釋義訖。上讀新受音十遍訖,命陳文義。俊輔曰,季文子,臨事而思,實是審愼之意,而若至於三思,則反有起私意而歸於惑之慮,故夫子譏之,然此乃指事爲上爲敎也。若於講學,則深思窮格,自是要道,此等處隨其聖訓之所在,而留意體驗焉。上曰,玉堂陳之。時在曰,三思之義,閣臣已詳達,臣無容架疊,而大凡臨事思量,有二病焉。其一則臨事而不置思也,其二則思之未竟,更有他念也,此皆過不及之差也。竊伏覩殿下今日臨講之際,屢度停讀,聖念不專於丌冊,而顧眄或在於他所,蓋惟聖念之不專,卽由於不置思之病也。顧眄之在他,亦惟思之未竟,而更有他念之致也。大聖人誠正之學,豈可若是間斷,遽受二者之病耶?伏願深加勉勵,每於臨講之時,毋忽此戒,是臣區區之望也。上曰,參贊官陳之。在喆曰,閣臣·儒臣敷陳之外,臣別無可奏者,而第有區區所懷,臣於昨秋以後,未得周旋於橫經之列,竊庶幾半年之間,聖學將就克臻高明之域矣。今伏覩臨講之際,恐殿下猶未免有不能專心之歎,此所以尙遲進修之效者也。伏願深留聖意毋忽焉。俊輔奏曰,筵體本自謹嚴,若有失儀之擧,則推緘固無不可,而日前閣臣請推,不過是團領解紐,事屬微細,非有關於大段朝儀,則遽請重臣之問備,反歸輕褻,不可無警,當該承旨,從重推考,何如?上曰,依爲之。出擧條上掩卷。仍命退,諸臣以次退出。
上在昌德宮。停常參·經筵。
洪羲錫啓曰,明日常參·經筵,取稟。傳曰,停。
洪在喆啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義呈辭,監察茶時之意,敢啓。傳曰,知道。
金學性啓曰,左副承旨金錫淳,今日不爲仕進,卽爲牌招,何如?傳曰,允。
傳于金學性曰,進講入侍。
以左副承旨金錫淳牌不進罷職傳旨,傳于洪在喆曰,只推。
洪羲錫,以禮曹言啓曰,今二月二十六日三揀擇時,詣闕處子,別單書入之意,敢啓。傳曰,知道。
又以嘉禮都監都提調意啓曰,金寶篆文,領敦寧府事趙萬永,書出正副兩本,謹此封入,以備睿裁之意,敢啓。傳曰,正本爲之。
又以嘉禮都監都提調意啓曰,聘財物種,別單書入,而依前例三揀擇翌日,令都監郞廳領納之意,敢啓。傳曰,知道。
又以嘉禮都監都提調意啓曰,謹依別單判下,別宮進排及器皿中,自內措備與尙方擧行外,自都監措備物種,今日令都監郞廳,領納之意,敢啓。傳曰,知道。
又以吏曹言啓曰,今此嘉禮時儐者,以幼學李,今方差定,而時無職名,令該曹依例付軍職,以爲冠帶常仕之地,何如?傳曰,允。
兵曹口傳政事,副司勇單李。
洪在喆,以備邊司言啓曰,南兵使許棨,黃海兵使金相順,除拜旣已閱月,閫務之久曠可悶,竝令明日辭朝,何如?傳曰,允。
丁酉二月二十四日巽時,上御熙政堂。進講入侍時,原任提學鄭元容,參贊官金學性,檢討官李晉翼,記事官尹敎成,記注官金熙逌,別兼春秋李墩,各持論語第二卷,以次進伏訖。上誦前受音一遍,元容讀自子曰伯夷·叔齊,止亦不恥,仍奏釋義。上讀新受音十遍訖,命陳文義。元容曰,今日所講三章,所言雖不同,旨義則是一類,不念舊惡,是至公底道,而乞隣與人,足恭匿怨,是不直不誠之事,若自乞隣之微事而不謹,則易至於二字之可恥,而何以入至公之域乎?敎戒學者之意,深且切焉,而不念舊惡四字,尤好玩索,古人安得每事盡善,見人有惡處,則便可惡之,而其人能改,則只見其善處而已,何必追念而惡之乎?如明鏡止水之無物我而因物姸醜,各照其形而已,此非至公無私而然之乎?人主以衆事御衆人,人有不能於彼而能於此者,不足於前而有餘於後者,不可以小過微失,而輒示惡之之意,隨事務包容之量,隨處施寬裕之德,過雖大而必恕,善雖小而必錄,然後群下,可以各自效誠而盡力矣。上曰,玉堂陳之。晉翼曰,微生高之乞隣而與,不過一小枉耳。然如此與人,則其取人必如此,小事尙然,則千駟萬鍾,亦當這貌樣,故夫子直以非直斷之,知人之道,不論其事之大小,必察其心迹之枉直而已。今我殿下,以此爲觀人之法,則賢愚邪正,莫逃於淵鑑之下矣。上曰,參贊官陳之。學性曰,閣臣·儒臣,該備奏之,臣無更陳之辭矣。上掩卷。仍命退,諸臣以次退出。
上在昌德宮。停常參·經筵。
藥房都提調朴宗薰,提調權敦仁,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
洪在喆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪羲錫啓曰,明日常參·經筵,取稟。傳曰,停。
金錫淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪在喆啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,黃海兵使金相順,南兵使許棨下直,各長弓一張,長箭一部,片箭一部,筒兒一箇賜給。
傳于洪在喆曰,進講入侍。
傳于洪羲錫曰,政官待明朝牌招。
洪羲錫啓曰,三揀擇時,有大臣·禮堂命招之例矣。時原任大臣·禮堂,竝待明朝命招,何如?傳曰,允。
李敦榮啓曰,今此分政院所用奉使印一顆,依例以禮曹所在者取用,何如?傳曰,允。
金錫淳啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義牌不進,監察茶時之意,敢啓。傳曰,知道。
以大司諫李正耆,司諫朴鳴和,獻納金相勉,正言權馦·李源庚,執義權大肯,掌令金,持平徐耆淳·鄭煥義牌不進罷職傳旨,傳于金錫淳曰,只推。
李敦榮,以戶曹言啓曰,各道年終錢穀御覽會計,每於翌年二月二十五日,啓請受出,自是定式,而各道會案,幾盡上來,慶尙道則昨年尤甚之次邑新還,因朝令抄戶分停之際,自費時日,穀簿姑未歸一,待其査考,停當,追于上送之意,旣已狀聞,御覽會計,待該道會案上來,修正以入,何如?傳曰,允。
金錫淳,以兵曹言啓曰,昨秋黃海道官鎭門聚點時,執頉推考各鎭邊將,俱已遲晩,所當照律施行,而係是宥旨前事,竝依例勿論,何如?傳曰,允。
義禁府照目,宣傳官李熙庚,別軍職咸英錫等矣本府議啓內,座目修啓,固宜審愼,而不善修正,多有誤書,其疎忽無嚴之罪,在所難免,竝只以此照律,罪各杖六十收贖,奪告身一等,竝只私罪,奉敎依允爲旀,李熙庚段,功議各減一等,咸英錫段,功減一等爲良如敎。
丁酉二月二十五日巽時,上御熙政堂。進講入侍時,右議政朴宗薰,原任直提學金鏴,參贊官李敦榮,侍讀官李時在,假注書兪錫煥,記注官田栽五,別兼春秋李墩,各持論語第二卷,以次進伏訖。上誦前受音訖,鏴讀自顔淵·季路,止少者懷之,仍讀奏釋義訖。上讀新受音十遍訖,命陳文義。鏴曰,顔淵·季路二子,侍坐於孔子,孔子以盍各言志問之,則二子各以其志告之,而至於子路,請聞夫子之志,則夫子以老者安之·朋友信之·少者懷之答之。蓋老者安之者,養之使安也,朋友信之者,與之有信也,少者懷之者,懷之以恩也,此三者,聖功之極致,而王政之所先也。人君於此三者,恒存乎心體而行之,則天下後世,將無不被其澤,而無不得其所矣。伏願殿下,於此體念焉。上曰,玉堂陳之。時在曰,此章旨意,不但以文字理會,聖賢氣象,於此可驗矣。蓋子路之志,勇於爲善,而欲治其一個吝字,顔淵之志,安於爲仁,而欲治其一個驕字,至於夫子之志,則該天下萬物,各得其所,此所以爲夫子之大德也。竊觀聖門師弟,列侍誾誾,各道其志意,誠亦當時之盛擧也。今我殿下日御經筵,橫經諸臣,左右伏侍,此政殿下,俾各言志之地也。雖在文義之外,上自經國治謨,下至閭閻疾苦,隨事無隱,各陳所懷,殿下亦復開張聖衷,披露無蘊,使臣等獲覩日月之明,則此不下於孔門盛擧,今亦臨詢諸臣,是臣區區之望也。上曰,參贊官陳之。敦榮曰,閣臣·儒臣所陳切實,臣無容更達矣。宗薰曰,此章大意,閣臣·玉堂,皆已仰陳,臣則別無可以更達者,敢請仰質矣。夫子所訓老者安之·朋友信之·少者懷之此三者,何者爲尤難乎?上下之間,如是論難,乃講體也。上曰,何者果最難乎?宗薰曰,以臣愚見,老者安之,似最大而最難矣。年老衰耄之人,凡衣食居處寒煖,不能自就其安,必待人之供養得宜,然後乃安,其所以供養之方,曲盡誠意,無少齟齬,豈不甚難乎?若善養老而安之,則信朋友懷少者,可以次第行之,人君雖若無朋友,而臣隣同德之人,皆有朋友之道,誠信交孚,則此所謂朋友信之也,少者之懷,如所謂如保赤子是也。然則夫豈有不得所之人乎?每於經義,如是推看,卽臣之望也。上掩卷。仍命退,諸臣以次退出。
上在昌德宮。停常參·經筵。
洪羲錫啓曰,明日常參·經筵,取稟。傳曰,停。
金錫淳啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義呈辭,監察茶時之意,敢啓。傳曰,知道。
傳于洪羲錫曰,進講入侍。
大王大妃殿,以承傳色傳于賓廳曰,大婚欲定於前承旨金祖根家,卿等之意,何如?
奉朝賀南公轍,領中樞府事李相璜,行判中樞府事沈象奎,議政府右議政朴宗薰啓曰,伏承慈敎,允叶神人之望,斯乃宗社臣民無疆之福,臣等不勝忭賀之至,敢啓。答曰,知道。
趙秉鉉,以吏批言啓曰,前承旨金祖根,今當陞拜領敦寧府事,而豐恩府院君趙萬永見帶,依已例加設下批之意,敢啓。傳曰,知道。
有政。吏批,兼判書金在昌牌招不進,參判閔致成,參議李祖榮進,行都承旨趙秉鉉進。以李明迪爲刑曹參議,趙秉龜爲同義禁,李秉德爲校書判校,李奎淵爲司䆃僉正,金炳奎爲奉常判官,尹稠爲康陵令,鄭最朝·李墩爲典籍,領敦寧永興府院君單金祖根,今超輔國,韓城府夫人單李氏,已上王妃父母,依法典封爵。
兵批,判書金蘭淳,參判趙庭和病,參議趙奎昇入直進,參知徐憲淳病,同副承旨洪在喆進。同知盧元哲,護軍金炳朝,以上竝單付。
傳于趙秉鉉曰,永興府院君留待。
趙秉鉉啓曰,時·原任大臣·豐恩府院君,爲承候來待矣。傳曰,入侍。永興府院君同爲入侍。
又啓曰,時·原任閣臣,爲承候來待矣。傳曰,入侍。
趙秉鉉,以吏曹言啓曰,來三月初六日行大報壇祭攝行祭獻官,當以時·原任大臣中塡差,而領中樞府事李相璜,判中樞府事沈象奎,俱以身病,不得進參,議政府右議政朴宗薰,藥院都提調,例不得塡差,大臣中無可差之員,何以爲之?敢稟。傳曰,一品正卿中塡差。
洪羲錫,以禮曹言啓曰,三揀擇已爲過行,親迎吉日,先爲擇定,然後納采等六禮,亦當分排擇吉,故令諸日官,反覆相議推擇,則三月爲小利,而方書所載,與壬戌嘉禮時涓用之例相合,四月五月,俱有拘忌,六月爲大利,七月亦爲小利云。以何間推擇乎?敢稟。大王大妃殿傳曰,以三月擇入。
又以禮曹言啓曰,以親迎吉日何間推擇取稟草記,大王大妃殿傳曰,以三月擇入事,命下矣。令日官朴周煥推擇,則來三月二十日爲吉云。以此日定行乎?敢稟。傳曰,以此日爲之。
大王大妃殿傳于洪羲錫曰,幼學趙秉和女,副司果洪遠燮女,皆許婚。
傳于洪羲錫曰,進講,自明日姑爲停止。
禮曹,納采三月初六日巽時,納徵同月十二日巽時,告期同月十三日巽時,冊妃同月十八日巽時,親迎同月二十日乙時,同牢宴同日午時。
洪在喆,以兵曹言啓曰,內吹螺赤及龍虎營兼內吹等今春等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今春等習角賞格,謹依判下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹今春等習角賞單啓下,黃元孫等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今春等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
金錫淳,以義禁府言啓曰,全羅監司金興根狀啓內,茂長縣監金有喜,令該府拿問嚴勘事,啓下矣。金有喜時在任所云,依例發遣府羅將,拿來,何如?傳曰,待待命拿囚。
丁酉二月二十六日巽時,上御熙政堂。進講入侍時,原任直閣徐俊輔,參贊官金錫淳,檢討官李晉翼,記事官兪致崇·白潤鶴,別兼春秋鄭最朝,各持論語第二卷,以次進伏訖。上誦前受音訖。俊輔讀自子曰已矣,止好學也,仍讀奏釋義訖。上讀新受音十遍訖,命陳文義。俊輔曰,此章文義,別無可陳,而內自訟三字,最爲緊要,卽改過不吝之意也。夫子之所以警學者,若是其深且切焉。伏願殿下,每於此等處,隨其聖訓之所在,深加省察焉。上曰,玉堂陳之。晉翼曰,今此夫子之敎,以好學二字自道之。夫子生知之聖也,不待好學而自可安行,猶復勉勉於好學二字,則學問之不可廢,學問之不可不好,有如是矣。故夫子之言曰,我學不厭而敎不倦。今我殿下,姿挺上聖,德文日新,不待加勉,可底緝熙之境,大禹惜陰之工,成湯好問之意,莫非今日急先務也,固知燕居之中,自有窮格之工,而今於臨講之際,每多停讀之時,竊有欠於漢帝樂不疲之意也。推此夫子好學之訓,益加勉勵,是臣區區之望也。上曰,參贊官陳之。錫淳曰,閣臣·儒臣,已盡敷奏,臣別無可達之辭矣。上掩卷。仍命退,諸臣以次退出。
丁酉二月二十六日申時,上御熙政堂。大王大妃殿垂簾,時·原任大臣·閣臣,豐恩府院君·永興府院君同爲入侍時,行都承旨趙秉鉉,記事官兪致崇,別兼春秋申錫愚·鄭最朝,奉朝賀南公轍,領中樞府事李相璜,右議政朴宗薰·豐恩府院君趙萬永·永興府院君金祖根,原任提學鄭元容,原任直提學金鏴,原任直閣徐俊輔·李光文·李嘉愚,原任待敎李憲瑋·金正喜,檢校待敎趙斗淳,原任待敎金英淳,檢校待敎金學性以次進伏訖。上曰,史官分左右。公轍等曰,今日天氣淸明,甚好矣。聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。公轍等曰,俄於賓廳,伏承慈敎下者,舟梁吉期,又爲涓擇,宗社億萬年無疆之休,實基於此,臣民之心,亦皆允協,臣等下情,歡欣慶祝,無以盡達矣。大王大妃殿敎曰,日吉辰良,三揀禮成,雖在沖年,容貌擧止,儼如成人,大禮涓吉,只隔二十餘日,宗社億萬年無疆之休,實基於此,不勝萬萬慶幸矣。公轍等曰,其家則乃公乃卿,世篤忠貞,今又伏承慈聖殿下下敎,聖姒幽閒貞靜之德儀,仰認沖年之夙就,臣等慶忭之情,又何可勝達乎?大王大妃殿命永興府院君進前敎曰,三揀已過,六禮又涓,宗社之慶,莫大於此,見其擧止端重,容貌完備,尤不勝欣幸之心,而卿其一心謙約,無替終始,以今日之心爲心,與國同休,則豈非家國之幸乎?祖根曰,國家億萬年無疆之休,始基於此日,臣民慶忭,何可勝達,而在賤臣私分,惟有凜惕而已,不知所以仰達矣。上曰,史官就座。仍命退,諸臣以次退出。
上在昌德宮。停常參·經筵。
洪羲錫啓曰,自今日溫繹間,視事頉稟之意,敢啓。傳曰,知道。
洪在喆啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪羲錫啓曰,來初一日輪對日次,而禧陵忌辰祭齋戒相値,頉稟之意,敢啓。傳曰,知道。
傳于洪在喆曰,前平安監司留待。
傳于洪在喆曰,前平安監司入侍。
注書尹敎成病,代以權致和爲假注書。
大王大妃殿傳于洪羲錫曰,同牢宴·朝見禮·內習儀初二三度,十三日兼行於大內。
傳于洪羲錫曰,明日三日製,通方外爲之,試紙用大好紙,大提學待明朝牌招。
洪在喆啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義牌不進,監察茶時之意,敢啓。傳曰,知道。
以大司諫李正耆,司諫朴鳴和,獻納金相勉,正言權馦·李源庚,執義權大肯,掌令金,持平徐耆淳·鄭煥義牌不進罷職傳旨,傳于洪在喆曰,只推。
以全羅道放未放成冊,傳于洪在喆曰,白成五·李亨基·金景球·朴器成·崔擎天放。
洪羲錫,以吏曹言啓曰,今此寒食祭,祭官當爲磨鍊,而除老病公頉,實無推移排比之路,依近例刑官及司饔院官員年六十以上人,通融塡差以入,而其中時無職名人員,令該曹口傳付軍職,何如?傳曰,允。
又以禮曹言啓曰,卽接順康園守奉官所報,則今此寒食節享,兩官當爲備員,而一員有闕未差云矣。守奉官一員未差之代,令該曹,以在京無故人口傳差出,以爲備員擧行之地,何如?傳曰,允。
吏曹口傳政事,以金秉翼爲順康園守奉官。
洪羲錫,以嘉禮都監都提調意啓曰,謹考禮文,則納采·納徵·告期等行禮時,正·副使以下諸執事及主人·儐者皆公服,而各年謄錄,則正·副使主人·儐者着公服,諸執事以黑團領行禮矣。今亦依謄錄擧行之意,分付,何如?傳曰,允。
又以嘉禮都監都提調意啓曰,嘉禮時各日儀註十六度,謹此書入,而大王大妃殿·王大妃殿儀註,眞書各十三度,諺書各六度,直爲書入之意,敢啓。傳曰,知道。
又以嘉禮都監都提調意啓曰,謹依別單判下,中宮殿衣襨所入及大內進排物種中,自內措備與尙方擧行外,自都監措備物種,別單書入之意,敢啓。傳曰,知道。
又以禮曹言啓曰,今此嘉禮後,王妃朝見大王大妃殿·王大妃殿儀註,直爲書入兩慈殿之意,敢啓。傳曰,知道。
又以禮曹言啓曰,今丁酉式年生進放榜,以來三月初六日卯時,前已推擇啓下,而其日納采相値,生進放榜,不可不退行,故令日官朴周煥更爲推擇,則同月初七日辰時爲吉云。以此日時退行,而原粘目中改付標以入之意,敢啓。傳曰,知道。
又以禮曹言啓曰,卽接永禧殿官員所報,則明日三日製試取時,本殿兩宮,俱爲觀光云矣。假官一員,令吏曹,以成均館官員口傳啓下,以爲代直後赴試之地,何如?傳曰,允。
洪在喆,以備邊司言啓曰,式年文科覆試,講經及武科覆試,在三月十一日矣。考講設施,每至多日,將與慶禮相値,竝令該曹,更爲擇日退行,何如?傳曰,允。
又以備邊司言啓曰,卽見廣州留守金敎根狀啓,則以爲,今春春等都試,當爲設行,而耕作伊始,遠村武士齎糧往來之弊,不可不念,待秋合設事,請令廟堂稟旨分付矣。今旣節晩,漸値農殷,退行合設,亦多已例,依狀請許施,何如?傳曰,允。
又以義禁府言啓曰,明日三日製,通方外爲之之時,本府都事十員內九員赴擧,只有武都事一員,當直入直,本府入直·公事回公事,無以推移,假都事二員,令該曹口傳差出,以爲分排擧行之地,何如?傳曰,允。
丁酉二月二十七日未時,上御熙政堂。大王大妃殿垂簾,前平安監司入侍時,同副承旨洪在喆,記事官兪致崇,記注官文慶愛,別兼春秋申錫愚,前平安監司李紀淵以次進伏訖。上曰,史官分左右。大王大妃殿命前平安監司進前敎曰,無事還來乎?紀淵曰,幸免大病矣。又敎曰,賴卿之殫心措捄,一路快得蘇完云,聞不勝感歎之至矣。紀淵曰,顧臣偏被兩聖朝浹髓之恩,報答一念,卽彝性所在,而才智淺短,年又衰邁,全無對揚之可稱,惟以前道臣措劃得宜,兩年穡事,不至大歉之故,民勢得以息肩,吏逋因此就完矣。大王大妃殿敎曰,民邑事則別無他可奏者乎?紀淵曰,龍川之彌串鎭,卽海防之初頭要路,而船隻來往,必由於此,故瞭望與備禦,比他最緊,而及夫戊辰薪島新役也,使該僉使,風和則入居島中,風高則出住彌串,第伊時變通,只爲目下事情,故在關防本意,反不免歇后,況賊匪屯聚之處,水路甚近,前日之爲患於島中者,比復侵逼彌串,居民若不保朝夕,已是切悶,而若或乘風前進,則其勢必難阻遏,區區隱憂,自不尋常。第有二條愚見之可以方便者。若使龍川府使,兼彌串防守將,而迨薪島僉使入島之時,移住於彌串,則此不過連陸四十里之間,民邑事別無窒礙,而風和時嚴邊之策,自不間斷矣。不然則薪島僉使移住一款置之,俾爲專力於彌串檢察之節,而島中則定送鎭校,以爲奉皇牌謹守直之道,則驟看雖若疎虞,論其彼此輕重,不可同日而語,此又一道也。當初變通之際,雖稱水軍僉使,而水軍則無一箇定給,竝與土卒三十五名及團束軍五百名,仍無歸屬,名義不符,防戍自弛,趁今改稱以彌串僉使兼薪島防守將,仍領兩項軍卒,以作追捕之用,則戎情實合備豫,職掌始有管轄,而亦可爲修擧矣。且以江界十鎭事言之,粵在正廟朝,特軫殘民難支之狀,革罷諸鎭斂民之弊,許以軍餉,歲劃給代,又擇有地處名武,差送鎭將,俾爲道內守令移遷之階梯,於是乎莫不殫誠激勵,到底對揚,而防邊之政,恤民之義,兩得其宜,挽近勸懲易違法意,貪殘便成恒例,給代則自如,斂民也依舊,在在還弊,猶屬第二,而最是邊禁,蕩無防限,可驚可愕之事,難以毛擧,至今得免生釁,誠倖矣。苟欲使有顧畏,勉强守法,則莫若革減其不緊急之鎭堡,合爲五六所,還作軍門久勤窠,而仍令江界府使,考勤慢書殿最,送于兵營,以爲移謄修啓之地,則節制拘繫,似勝於宣薦差送矣。官方變通,雖甚難愼,邊民休戚,亦係急務,臣於在營時,還穀則移轉減摠,斂歛則嚴防著式,此猶不免治末,欲圖永久矯捄,無過於此矣。伏望將臣所奏,下詢于大臣將臣兵判及曾經道臣,爛加商確,從長稟處,何如?大王大妃殿答曰,聞卿所奏,果如卿言,不無後慮,日後賓對,令大臣·將臣·兵判·曾經道臣,商確稟處,可也。出擧條紀淵曰,故領敦寧,以平壤兩殿宮變通遷轉事仰奏時,以淸南·北輪差爲定式,而十餘年之間,淸北人見除者,只爲二人,向隅齎鬱,固無論,豈不有違於均施之本意乎?此後則以間差輪回,無或違越之意,分付該曹,作爲不易之規似好,故敢此仰達矣。大王大妃殿答曰,依爲之。出擧條大王大妃殿敎曰,道內與沿路麥形,果何如?紀淵曰,日候猶寒,姑未敷奏,而昨冬祈雪有應,前月念日之雨,又愜農家吉兆,民情以此爲企矣。上命史臣就座。仍命退,諸臣以次退出。
上在昌德宮。停常參·經筵。
洪在喆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金錫淳啓曰,合辭許久闕啓,事甚未安。除在外差祭外,呈告人員,竝卽牌招,何如?傳曰,允。
傳于李敦榮曰,左承旨持此御題,與大提學,偕往泮宮,試取以來。
洪羲錫啓曰,臣羲錫,今日納采·納徵·告期初二度兼行習儀,進去下直之意,敢啓。傳曰,知道。
李敦榮,以弘文館言啓曰,上番校理臣李時在,下番修撰臣李晉翼,俱以嘉禮納采時捧敎文官,今日初二度習儀時,晝仕出去之意,敢啓。傳曰,知道。
李敦榮啓曰,大提學趙寅永,旣已承牌,弘文提學徐耕輔,藝文提學徐俊輔,竝卽牌招,同參考試,何如?傳曰,允。
又啓曰,臣與大提學趙寅永,偕往泮宮,三日製儒生試取,則收券爲一千九百二十張矣。捧入之意,敢啓。傳曰,知道。
又啓曰,明日傳香,禮房承旨當爲齋宿,而右副承旨洪羲錫,習儀進去,卽爲牌招,何如?傳曰,允。
傳于李敦榮曰,在院承旨·入直閣臣·兵·摠府堂上,竝試官加差下,使之分考。
大王大妃殿傳于李敦榮曰,錢五千兩,米一百石,木十同,布十同,依壬戌年例,輸送于本房事,分付戶曹。
傳于洪羲錫曰,京畿監司留待。
傳于洪羲錫曰,京畿監司入侍。
傳于李敦榮曰,科次入侍。
金錫淳啓曰,大司憲宋啓榦,掌令任泰濬在外,執義權大肯,持平徐耆淳牌不進,掌令金,持平鄭煥義差祭,監察茶時之意,敢啓。傳曰,知道。
以大司諫李正耆,司諫朴鳴和,獻納金相勉,正言權馦·李源庚,執義權大肯,持平徐耆淳牌不進罷職傳旨,傳于金錫淳曰,只推。
洪羲錫,以奎章閣言啓曰,頒賜冊子安寶次,奎章之寶請出之意,敢啓。傳曰,知道。
又以禮曹言啓曰,因備邊司草記,式年文科覆試,講經及武科覆試,竝令該曹,更爲擇日退行事,允下矣。文科講經武科覆試,旣已退行,則文武科殿試放榜及雜科覆試放榜,亦當一體退行,故令日官朴周煥,更爲推擇,則文科講經·武科覆試來四月初三日,文科會試講畢後間一日,文武科殿試同月二十日,放榜同月二十六日卯時,雜科覆試五月初二日,放榜同月二十二日辰時爲吉云。以此日時退行,而原粘目中,改付標以入之意,敢啓。傳曰,三月念後,勿拘齋日擇入。
又以嘉禮都監都提調意啓曰,別宮禮物,別單書入,而依前例三揀擇後第三日,令都監郞廳領納之意,敢啓。傳曰,知道。
又以嘉禮都監都提調意啓曰,玉冊文草圖書,謹此封入,以備睿覽之意,敢啓。傳曰,知道。
又以成均館行大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成林基洙,典籍朴龍九,俱爲差祭進去,直講李元會呈辭在外,時無入直之員,以他郞官姑爲代直,何如?傳曰,允。
洪在喆,以備邊司言啓曰,東萊府使閔永勳,身病猝劇,呈狀乞遞,邊務賑政,有難强令察任,改差,何如?傳曰,允。
金錫淳,以義禁府言啓曰,全羅道放未放成冊啓下,仍秩靈光郡荏子島島配罪人白成五,珍島郡金甲島島配罪人李亨基,康津縣古今島島配罪人金景球,薪智島島配罪人朴器成等名下,以上竝放字書下,靈巖郡流三千里定配又五年禁錮罪人崔擎天名下,放字書下矣。白成五·李亨基·金景球·朴器成·崔擎天等,知委各其配所官,卽爲放送事,分付該道道臣之意,敢啓。傳曰,知道。
丁酉二月二十八日申時,上御熙政堂。京畿監司入侍時,右副承旨洪羲錫,假注書權致和,記事官白潤鶴,別兼春秋申錫愚,京畿監司李光正以次進伏訖。上曰,史官分左右。光正進前奏曰,臣今番東南道各陵·園所·墓所奉審後,各樣頉處,謹已條陳於啓聞之中,而其中有最緊急修改處,健元陵曲墻內西北邊支臺石四箇動退,有不時頹落之勢,此石若頹,則無頉之曲墻,誠有因此竝頹之慮,寧陵丁字閣正間滲漏,仰土已多缺落,褥席亦有沾濕,迨其未潦而修改,恐不可暫緩,而此非告由則不敢行也。神門朱簾,亦爲全破,全破而新備者,例又告由而行之矣。臣謂兩陵修改之節,令該曹卽爲擇日擧行,朱簾新備,亦於一時爲之似好,故敢此仰達矣。上曰,依爲之。出擧條上命就座。仍命退,諸臣以次退出。
丁酉二月二十八日申時,上御熙政堂。三日製科次入侍時,左承旨李敦榮,假注書權致和,記事官白潤鶴,別兼春秋申錫愚,大提學趙寅永,試官左副承旨金錫淳,同副承旨洪在喆,副摠管洪穉圭,兵曹參判趙庭和,檢校待敎金學性,對讀官校理李時在,修撰李晉翼,兵曹佐郞尹晩求以次進伏訖。上曰,史官分左右,科次爲之。敦榮曰,對讀官進前,讀奏試券乎?上可之。晩求讀奏第一張,晉翼讀奏第二張訖。上曰,其餘不必盡讀矣。寅永曰,試券爲二十張,以其優劣而次第書等乎?上曰,二張書正字三下,之次三張書草三下,之次十五張竝書次上,可也。寅永書等訖。上命書傳敎曰,三日製賦居首三下一幼學黃鍾根,直赴會試,之次三下進士朴慶善,給二分,之次草三下幼學鄭熙等三人,給一分,之次次上幼學權用脩等五人,各史記英選一件,幼學金靖鉉等五人,各朱書百選一件,進士徐眉淳等五人,各八子百選一件賜給。仍敎曰,入格儒生,明日延英門外施賞。仍命退,諸臣以次退出。
上在昌德宮。停常參·經筵。
未時申時,日暈。
藥房提調權敦仁,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
金錫淳啓曰,合辭許久闕啓,事甚未安。除在外·差祭外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于洪羲錫曰,禮房承旨,馳詣宗廟·景慕宮,奉審摘奸以來。
李敦榮啓曰,臣敦榮,今日納采·納徵,告期三度習儀,進去下直之意,敢啓。傳曰,知道。
洪羲錫,以弘文館言啓曰,上番校理臣李時在,下番修撰臣李晉翼,俱以嘉禮納采時捧敎文官,今日三度習儀時,晝仕出去之意,敢啓。傳曰,知道。
金錫淳啓曰,大司憲宋啓榦,掌令任泰濬在外,執義權大肯,持平徐耆淳牌不進,掌令金,持平鄭煥義差祭,監察茶時之意,敢啓。傳曰,知道。
以大司諫李正耆,司諫朴鳴和,獻納金相勉,執義權大肯,持平徐耆淳牌不進罷職傳旨,傳于金錫淳曰,只推。
以京畿監司李光正狀啓,宗廟薦新生蛤·生絡蹄,未及産出,限內不得封進,惶恐待罪事,傳于金錫淳曰,勿待罪事,回諭。
備邊司,以成遂默爲東萊府使。
兵曹口傳政事,副司果單李容敏。
洪羲錫,以奎章閣言啓曰,明日卽奎章閣·演慶堂朔奉審日次,臣等進詣擧行之意,敢啓。傳曰,知道。
又以嘉禮都監都提調意啓曰,同牢宴床憝設及各樣花子造成,自內資寺擧行,而處所則例定於闕內公廨矣。今番則以何處爲之,敢稟。傳曰,賓陽門內爲之。
又以禮曹言啓曰,以式年文科講經·武科覆試·文武殿試放榜及雜科覆試放榜,退行擇日草記,傳曰,三月念後,勿拘齋日擇入事,命下矣。令日官朴周煥更爲推擇,則文科講經·武科覆試來三月二十四日,文科會試講畢後間一日,文武科殿試四月十二日,放榜同月十八日卯時,雜科覆試同月二十日,放榜五月十三日卯時爲吉云。以此日時退行,而原粘目中,改付標以入之意,敢啓。傳曰,知道。
又以忠勳府言啓曰,本府書寫忠義衛南秉禎瓜滿,代以忠義衛尹涑差下,依例假郞廳稱號,何如?傳曰,允。
金錫淳,以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
又以禁衛營言啓曰,南廟主峯補植松木,今已畢役之意,敢啓。傳曰,知道。
上在昌德宮。停常參·經筵。
金錫淳啓曰,來初五日朝參日次,而元陵忌辰祭正日相値,頉稟之意,敢啓。傳曰,知道。
又啓曰,大司憲宋啓幹,掌令任泰濬在外,執義權大肯,持平徐耆淳呈辭,掌令金,持平鄭煥義差祭,監察茶時之意,敢啓。傳曰,知道。
趙秉鉉啓曰,左承旨李敦榮,同副承旨洪在喆,今日不爲仕進,竝卽牌招,何如?傳曰,允。
傳于洪羲錫曰,禮房承旨馳詣宗廟·永禧殿·景慕宮,奉審摘奸,仍詣受香諸處,一體奉審摘奸以來。
洪羲錫啓曰,今朔朔書楷字書呈者,只爲三人,揆以法意,極爲駭然。雖不得不科次以入,而無故不書人,依定式捧現告禁推傳旨捧入之意,敢啓。傳曰,禁推勿施,推考。
以左承旨李敦榮,同副承旨洪在喆牌不進罷職傳旨,傳于洪羲錫曰,只推。
洪羲錫,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮四月別大祭時,造燭封香吉日今月十一日卯時,衣襨香燭祭品奉詣吉日,同月十二日卯時俱吉云。以此日時擧行之意,敢啓。傳曰,知道。
又以禮曹言啓曰,謹稽謄錄,三揀後未受冊命之前,如値誕日,則令各該司官員監進物膳矣。今三月十四日誕日,依此擧行,何如?傳曰,允。
又以禮曹言啓曰,謹稽謄錄,則嘉禮稱慶後,例爲設科,而皆前期稟旨擧行矣。今番慶科,以何科設行,而以何間擇吉乎?敢稟。傳曰,以庭試爲之。合設於祔廟尊崇慶科,可也。
金錫淳,以兵曹言啓曰,今三月初七日親迎三度習儀時,侍衛軍兵當爲磨鍊,而謹考壬戌謄錄,則挾輦軍六十名,前後射隊四百名,訓局軍磨鍊矣。今亦依此擧行,何如?傳曰,允。又以兵曹言啓曰,今三月二十日親迎時隨駕軍兵,當爲磨鍊矣。禁·御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依太廟展謁例爲之。
又以兵曹言啓曰,今三月二十日王妃詣闕時,前後廂軍兵,當爲磨鍊,而謹考壬戌謄錄,則訓局軍三百名磨鍊矣。今亦依此擧行,何如?傳曰,允。
又以備邊司言啓曰,本司武郞廳申致應,奔走勤仕已滿十五朔,依例六品遷轉事,捧承傳施行,何如?傳曰,允。
又以義禁府言啓曰,忠淸監司沈宜臣狀啓內,堤川縣監尹應圭罪狀,令攸司稟處事,啓下矣。尹應圭時在任所云,依例發遣府羅將拿來,何如?傳曰,待待命拿囚。
上在昌德宮。停常參·經筵。
洪羲錫啓曰,大司憲宋啓幹,掌令任泰濬在外,執義權大肯,持平徐耆淳呈辭,掌令金,持平鄭煥義差祭,監察茶時之意,敢啓。傳曰,知道。
又啓曰,同副承旨洪在喆今日不爲仕進,卽爲牌招,何如?傳曰,與左副承旨竝許遞,前望單子入之。
承旨前望單子入之,金興根·李寅敎落點。
洪羲錫啓曰,行都承旨趙秉鉉式腵,左承旨金興根在外,右承旨李敦榮不爲仕進,左副承旨李寅敎未肅拜,右副承旨金學性內閣直,院中只有臣一人,伴直無人,左副承旨李寅敎所當牌招,而拘於廳規,不得請牌,何以爲之?敢稟。傳曰,牌招。
以慶尙監司尹聲大狀啓,蔚山府人命燒死事,大王大妃殿傳于洪羲錫曰,觀此狀啓,蔚山民家失火,一家人口十三名一時爛死,極爲驚慘,原恤典外,別加題給,使之厚埋,男丁則如有生前身還布,一竝蕩減事,分付。
傳于洪羲錫曰,發遣吏郞,諸執事淸齋與否,摘奸以來。
洪羲錫,以吏曹言啓曰,今此永寧殿告由祭大祝,前正言趙秉恒塡差,而時無職名,令該曹口傳付軍職,何如?傳曰,允。
兵曹口傳政事,副司果單趙秉恒。
洪羲錫,以司饔院都提調意啓曰,今此嘉禮時同牢宴饍品熟設處所,依已例定行於本院,而本院則姑住移接所之意,敢啓。傳曰,知道。
又以嘉禮都監都提調意啓曰,玉冊文·金寶文眞諺書各一件,作貼以入之意,敢啓。傳曰,知道。
李寅敎,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以御營廳言啓曰,本廳騎士將李浩文身病甚重,勢難察任,改差,何如?傳曰,允。
上在昌德宮。停常參·經筵。
李寅敎啓曰,大司憲宋啓幹,掌令任泰濬在外,執義權大肯,掌令金,持平徐耆淳·鄭煥義呈辭,監察茶時之意,敢啓。傳曰,知道。
傳于洪羲錫曰,禮房承旨馳詣懿昭墓,奉審摘奸,仍詣先蠶壇,一體奉審摘奸以來。
注書兪致崇病,代以洪在龍爲假注書。
傳于金學性曰,前全羅監司留待。
傳于金學性曰,前全羅監司入侍。
洪羲錫,以嘉禮都監都提調意啓曰,今此嘉禮時,各日儀注諺書六度,書入于別宮之意,敢啓。傳曰,知道。
又以禮曹言啓曰,以嘉禮慶科取稟草記,傳曰,以庭試爲之,合設於祔廟尊崇慶科可也事,命下矣。科名以純宗大王祔太廟,翼宗大王祔太廟,大王大妃殿尊崇,王大妃殿尊崇,王妃嘉禮合五慶慶科庭試稱號,何如?傳曰,允。
李寅敎,以義禁府言啓曰,京畿監司李光正啓本內,驪州牧使李行敎罪狀,令攸司稟處事,啓下矣。李行敎時在任所云,依例發遣府書吏拿來,何如?傳曰,待待命拿囚。
丁酉三月初三日申時,上御熙政堂。大王大妃殿垂簾,前全羅監司入侍時,右副承旨金學性,假注書洪在龍,記事官白潤鶴,別兼春秋鄭㝡朝,前全羅監司金興根,以次進伏訖。上曰,史官分左右。大王大妃殿敎曰,前全羅監司進前。興根進前,大王大妃殿敎曰,無好在而還來耶?興根曰,厚被天恩,幸免大病而來矣。又敎曰,道內年事荐歉,又値綿凶,何以接濟?言念民事,極爲悶然。興根曰,當此春窮,民情轉益遑急,尤甚處救急爲十一邑鎭,而向來自上特下曠絶之澤,道內山郡大同,至許錢木參半,民情則雖錢木參半,亦難趁期準捧,而德意攸曁,愚夫愚婦,莫不欣忭頌祝矣。又敎曰,有何民瘼之可奏者乎?興根曰,道內列邑,固未嘗邑邑皆弊,弊亦有深淺之異,淺可以易於矯捄,深未必莫可着手,而只緣臣才短識闇,按治及瓜,未有一事改觀,居常懍惕,只訟慙恧。今於俯詢之下,顧何敢妄有論陳,而至若事面之斑駁,民命之嗟困,未有甚於長城·鎭安之大同軍布,則亦不容不摭實仰奏,冀蒙財幸,以副一方之望矣。蓋長城自是巖邑,邑境之距浦倉,近爲一百三四十里,遠又過之,踰涉峻嶺險阪,而大同之以本穀裝運,爲民切骨之瘼矣。該府介於光州·潭陽,俱是山郡,則兩邑大同,錢木參半,該府之獨以本色,實有違於量道里均轉輸之意,接壤之民,勞逸判異,呼籲營邑,殆無虛歲,故甲午冬,道臣以依他山邑例,錢木參半,論報籌司,尙無回覆,一境企顒,轉益齎悶,鎭安之大同軍保,責以木納,尤係行不得之事,該縣與長水·雲峯,竝在絶峽,而地不種綿,故兩邑之大同軍布,自古以麻布上納,麻布之猶患難辦,則又許大同純錢,朝家之燭實曲軫,如彼至矣,而惟獨鎭安,因循未遑,至今納木,無論豐歉,遠貿他境,價値翔貴,費耗冗雜,竟又不免期愆品劣,京司責退追徵,又及窮蔀,咨怨無與爲比。且三邑地利,初無異同,出賦輕重,若見相懸,愚民偏苦之惑,實無以解之矣。臣不敢知制賦之初,有何分等之可據,而以今見之,長城之於光·潭,鎭安之於長·雲,雖欲强爲區別,眞無可以差殊,斑駁之嫌,猶屬事面,嗟困之實,委係民命,而弊到極處,例或可援,則正供之重,從便釐代,近年他道,亦有是事,經用軍需,固不可遽議通變,兩邑此弊,又是不革不措,將臣此奏,下詢廟堂,長城大同米,依光·潭例錢木參半,鎭安大同木軍木,依長·雲例許以純錢與麻布,以示朝家一視之澤,恐合事宜,故敢此仰達矣。大王大妃殿答曰,民情極爲悶然,日後次對,從長稟處,可也。出擧條仍敎曰,麥農,何如?興根曰,昨冬之旱,稍勝於畿內,而今則節序尙早,穉苗始生,豐凶雖未預料,聞諸老農之言,則似有食實之望云矣。大王大妃殿曰,前全羅監司先退。上命史官就座。仍命退,諸臣以次退出。
上在昌德宮。停常參·經筵。
洪羲錫啓曰,明日元陵忌辰祭正日,再明日親臨納采,三明日冊妃親迎三度習儀,初八日初九日健陵忌辰祭齋戒正日相値,視事頉稟之意,敢啓。傳曰,知道。
李寅敎啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義呈辭,監察茶時之意,敢啓。傳曰,知道。
傳于洪羲錫曰,發遣吏郞,諸執事淸齋與否,摘奸以來。
洪羲錫,以嘉禮都監都提調意啓曰,納采時敎文,旣已依禮文正書,令政院稟旨安寶,而納徵告期敎文,亦令一體擧行,何如?傳曰,允。
又以嘉禮都監都提調意啓曰,今日申時量,本都監別工作假家失火,延燒閭家,仍卽撲滅之意,敢啓。傳曰,知道。
李寅敎,以義禁府言啓曰,全羅左水使任百觀狀啓內,水軍虞候金彦柱,黑山島別將韓致敦,爲先罷黜,智島鎭假將金啓洙,不可以已貶罷而止,其罪狀竝令攸司稟處事,啓下矣。金柱彦·韓致敦·金啓洙等自任所未及上來云,依例發遣府羅將,竝拿來,何如?傳曰,竝待待命拿囚。
上在昌德宮。停常參·經筵。
藥房都提調朴宗薰,提調權敦仁,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
李寅敎啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
趙秉鉉啓曰,右承旨李敦榮,右副承旨金學性,今日不爲仕進,竝卽牌招,何如?傳曰,允。
傳于洪羲錫曰,禮房承旨馳詣社稷·宗廟·永寧殿·景慕宮,奉審摘奸以來。
傳于洪羲錫曰,禮房承旨進詣大報壇,奉審摘奸以來。
傳于洪羲錫曰,禮·刑換房。
以右承旨李敦榮,右副承旨金學性牌不進罷職傳旨,傳于李寅敎曰,只推。
李寅敎啓曰,行都承旨趙秉鉉藥院進,左承旨金興根內閣進,右承旨李敦榮,右副承旨金學性不爲仕進,同副承旨洪羲錫監祭進,院中只有臣一人,伴直無人,右副承旨金學性,旣有只推之命,更爲牌招,何如?傳曰,允。
傳于金學性曰,政官牌招開政。
金學性啓曰,兼吏曹判書金在昌,參判閔致成牌不進推考傳旨,今方捧入,而開政命下之後,如是違牌,事甚未安。參判陳疏到院,而原疏以元陵忌辰祭正日,纔已退却矣。參議李祖榮差祭,判書·參判,竝更牌招,何如?傳曰,允。原疏捧入。
傳于金學性曰,明日出宮門路,以協陽門爲之。
以平安監司朴晦壽狀啓,平壤府民家失火事,大王大妃殿傳于金學性曰,觀此狀啓,許多民戶之一時燒燼,已極驚慘,而當此窮春,失所棲屑,尤爲矜悶。原恤典外,別加顧助,以爲趁卽結構奠接事,分付。
洪羲錫啓曰,香室入直,所重,何如,而昨日入直官員安永豐,不待面看,徑先出去,文用中旣已省記,不爲入來,以致闕直之境,事未前有,萬萬驚駭。竝所當重勘,而本院請推之外,無他可施之罰,何以爲之?敢稟。傳曰,竝拿處。
洪羲錫,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
金學性,以嘉禮都監都提調意啓曰,敎命文草圖書,謹此封入,以備睿覽之意,敢啓。傳曰,知道。
吏曹參判閔致成疏曰,伏以,三揀膺德,六禮涓吉,宗社萬億年無疆之休,肇基於玆,慶忭攢祝,小大同情。伏念,臣濫叨銓銜,辭不獲命,黽勉蹲仍,惶愧方切,際伏見京畿監司狀啓,以驪州還穀事,臚列該牧使罪狀者,臣於是,追惟舊愆,悚恧靡措。往在壬辰,臣待罪本邑,目見邑樣凋弊,還簿紊亂,轉至莫可收拾之境,妄不自量,思效一日之責,塗抹分排,僅爲歲計之資,而纔有疏陳,遽遭繡罷,逋穀之有區別而未及收殺者爲七千餘石矣。未知時倅之未捧數爻,果爲幾許,而臣之在任時未捧者,亦必自在其中,今道啓之特不露臣之姓名者,似緣年條之未及細究,而臣若幸其見逭,不思首實,則眞是揜罪負心之人,臣雖無狀,豈忍爲此。召牌之下,不避違傲,玆敢短章披露,仰溷崇聽。伏乞聖明,亟行追査,勘臣當律,以重糴法,以安私分焉,臣無任云云。答曰,省疏具悉。疏辭令廟堂稟處。
上在昌德宮。停常參·經筵。
親臨納采還內後,內閣·政院·玉堂·藥房口傳問安。答曰,知道。
傳于金學性曰,檢校待敎金學性馳詣健陵,奉審摘奸,仍詣顯隆園·華寧殿一體奉審以來。
金興根啓曰,臣興根今日外宣醞進去,下直之意,敢啓。傳曰,知道。宣醞後復命。
金學性啓曰,臣學性今日冊妃親迎初二度兼行習儀進去,下直之意,敢啓。傳曰,知道。
金興根啓曰,正使前領議政南公轍,副使行大護軍朴岐壽,奉敎納采禮畢云矣,敢啓。傳曰,知道。
趙秉鉉啓曰,兼吏曹判書金在昌再牌不進推考傳旨,今方捧入,而開政命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?而參判閔致成疏批已下,卽爲牌招,何如?傳曰,允。判書更爲牌招。
又啓曰,吏曹參議李祖榮一體牌招,何如?傳曰,允。
大王大妃殿傳于趙秉鉉曰,完城君子前參奉李時仁封爵以入。
趙秉鉉,以吏批言啓曰,完城君子前參奉李時仁封爵以入事,命下矣。取考本曹謄錄,則完城君封爵時,先付都正,待陞資封君矣,事當依此擧行,而今番則係是特敎,臣曹不敢擅便,何以爲之?敢稟。傳曰,封君以入。
有政。吏批,兼判書金在昌式暇,參判閔致成牌不進,參議李祖榮進,行都承旨趙秉鉉進。啓曰,兼判書金在昌式暇,參判閔致成牌招不進,小臣獨政未安,何以爲之?敢稟。傳曰,只出緊任。以金爲漢城判官,東萊府使單成遂默,故牧使金芝淳贈領議政例兼,領敦寧金祖根考,故學生白師誼贈左承旨,前守慶尙右兵使白殷鎭祖考,故兵使李喆運贈兵參訓都例兼,守慶尙右兵使李儒常考,故大司諫任厚常贈吏參弘提例兼,故通德任希仁贈吏議,已上守全羅兵使任百觀兩代。
兵批,判書金蘭淳,參判趙庭和病,參議趙奎昇入直進,參知徐憲淳病,左副承旨李寅敎進。同知單金厚成,僉知加設單咸英錫,副護軍金錫淳·洪在喆·閔永勳·白能洙,副司直單趙啓昇,以上竝單付。
傳于趙秉鉉曰,見窠皆令差出。
吏批,再政。以鄭知容爲敦寧都正,李秉國爲尙衣僉正,洪遠燮爲監察,陳尙允爲愍懷墓守衛官,完昌君單李時仁今超昭義封君事傳敎,成均博士單崔尙儒,學錄單金震休,前僉使張允城,折衝今加嘉善,武科回榜人依定式加一資。
金興根啓曰,明日生進放榜,兩司侍臣當爲進參,除在外外,呈告人員,竝待開門牌招,何如?傳曰,允。
金興根,以弘文館言啓曰,上番校理臣李時在以嘉禮納采時捧敎文官,今日晝仕出去之意,敢啓。傳曰,知道。
又以嘉禮都監都提調意啓曰,定親禮物別單書入,而依前例納采後第三日,令都監郞廳領納之意,敢啓。傳曰,知道。
又以嘉禮都監都提調意啓曰,納采後本房禮物別單書入,依前例納采翼日,令都監郞廳領納之意,敢啓。傳曰,知道。
又以嘉禮都監都提調意啓曰,嘉禮時班次圖,依例圖出封入之意,敢啓。傳曰,知道。
又以嘉禮都監都提調意啓曰,謹考謄錄,則壬戌嘉禮時,內習儀輦輿儀仗,依二去己卯年例,啓稟安徐矣。今番則何以爲之乎?敢稟。傳曰,依壬戌年例爲之。
李寅敎,以備邊司言啓曰,卽見吏曹參判閔致成上疏,則以爲,京畿監司狀啓,以驪州還穀事,臚列該牧使罪狀,臣於壬辰,待罪本邑,逋穀之有區別而未及收殺者七千餘石,亦必自在其中,亟行査勘,以重糴法云,而批旨內,疏辭令廟堂稟處事,命下矣。其時事實,嗣後形止,原疏中旣不具載,難以槪悉,令道臣詳覈狀聞後稟處,何如?傳曰,允。
洪羲錫,以刑曹言啓曰,因禮曹啓辭,倭船問情時擧行疎忽之玉浦倭學朴基稷,令攸司各別勘處事判下,而朴基稷方在該道,定將差罔夜押上事,分付道臣之意,敢啓。傳曰,知道。
丁酉三月初六日辰時,上詣仁政殿。親臨納采入侍時,行都承旨趙秉鉉,左承旨金興根,右承旨李敦榮,左副承旨李寅敎,右副承旨金學性,同副承旨洪羲錫,記事官尹敎成,假注書洪在龍,別兼春秋鄭最朝·李墩,直提學朴永元,檢校待敎趙斗淳,以次侍立。時至,上具冕服·玉帶·赤舃,乘輿出宣化門。藥房都提調朴宗薰,提調權敦仁,副提調趙秉鉉,進前奏曰,侵早勞動,聖體,若何?上曰,一樣矣。由協陽門·肅章門,入仁政門,陞月臺。左通禮跪啓請降輿。上降輿。左通禮跪啓請執圭。秉鉉跪進圭。上執圭陞座。贊儀唱鞠躬四拜興平身。宗親文武百官行四拜禮。贊儀又唱鞠躬四拜興平身。使者以下行四拜禮。興根進前跪,啓請傳敎,由東門出。執事者二人對擧敎書案隨之。興根降自東階,詣使者東北西向立,執事者擧案降自正階,立於傳敎官之南,少退西向。贊儀唱跪,使者以下皆跪。興根宣敎曰,聘輔國崇祿大夫領敦寧府事永興府院君金祖根女爲王妃,命卿等納采禮,宣訖。贊儀唱俯伏興,四拜興平身。使者以下行四拜禮。興根取敎書函授正使。正使進北向跪,受置敎書函于案。擧案者對擧,退立於正使之後。興根還侍位。贊儀唱俯伏興四拜興平身。使者以下行四拜禮。使者由東門出。執雁者及擧案者,由正門前行。使者以敎書函置于綵輿,細仗鼓吹前導,鼓吹陳而不作,使者以下隨行。贊儀唱鞠躬四拜興平身。宗親文武百官行四拜禮訖。左通禮進前,跪啓禮畢。領中樞府事李相璜,右議政朴宗薰,領敦寧趙萬永進前奏曰,今日日氣淸和,正是吉日,而侵早臨殿,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。相璜曰,日吉辰良,親傳納采,伏惟兩慈殿聖心嘉悅無比,而臣等區區下情之慶忭攢祝,不勝形達矣。上命侍衛前進,仍降座。左通禮跪啓請釋圭。上釋圭。秉鉉受圭。左通禮跪啓請乘輿。上乘輿,出仁政門,由肅章門,入協陽門,命出標信解嚴。入宣化門還內,諸臣以次退出。
上在昌德宮。停常參·經筵。
洪羲錫啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義牌不進,監察茶時之意,敢啓。傳曰,知道。
李寅敎啓曰,來十一日朝參日次,而妃受冊親迎初二度兼行內習儀相値,頉稟之意,敢啓。傳曰,知道。
又啓曰,來十一日輪對日次,而妃受冊親迎初二度兼行內習儀相値,頉稟之意,敢啓。傳曰,知道。
備忘記,慶尙右兵使李儒常,全州營將李應謙下直,各長弓一張,長箭一部,片箭一部,筒兒一箇賜給。
金興根啓曰,臣興根今日冊妃親迎三度習儀進去,下直之意,敢啓。傳曰,知道。
趙秉鉉啓曰,假注書洪在龍身病猝重,勢難察任,今姑改差,何如?傳曰,允。
洪在龍改差,代以權致和爲假注書。
李寅敎啓曰,卽者扈衛廳兵房軍官來言,本廳大將趙萬永今已許副,摠察無人云。來納印信,何以爲之?敢稟。傳曰,永興府院君除授爲之。
兵曹,扈衛大將單金祖根。
李寅敎啓曰,明日傳香,禮房承旨當爲齋宿,左承旨金興根所當牌招,而拘於廳規,不得請牌,何以爲之?敢稟。傳曰,牌招。
以江原監司韓益相狀啓,江陵府使洪蓍謨身死事,傳于李寅敎曰,令該曹有聲績人,口傳各別擇差,當日下送。
吏曹口傳政事,以李玄五爲江陵府使。
以大司諫李正耆,司諫朴鳴和,獻納金相勉,正言權馦·李源庚,執義權大肯,掌令金,持平徐耆淳·鄭煥義牌不進罷職傳旨,傳于洪羲錫曰,只推。
以左承旨金興根牌不進罷職傳旨,傳于洪羲錫曰,只推。
李寅敎,以嘉禮都監都提調意啓曰,嘉禮時輦輿儀仗,今已畢造,依前例使該房郞廳陪詣闕內,送于內司僕寺及儀仗庫,使之藏置,待冊禮日陪進別宮之意,敢啓。傳曰,知道。
又以兵曹言啓曰,五衛將朴熙命,景福宮衛將盧元哲,慶熙宮衛將尹文昌·金厚成,文臣兼宣傳官金炳韶·徐耆淳,俱以病難供職,呈狀乞遞,竝改差,何如?傳曰,允。
領敦寧趙萬永箚曰,伏以,日吉辰良,六禮載始,仰貽兩殿之悅豫,俯答萬姓之祈祝,微忱慶忭,實倍恒人。仍伏念,臣於近日春寒,偶有觸冒,血榮氣衛,縮而不伸,而只緣納采大禮也,臨殿盛儀也。臣於是,不敢言病,扶舁趨參,而無奈乎旣衰之質,力不從心,勉强委蛇,越添呻囈,此固一時受傷於厲風峭冷,似不必爲之深憂,第臣狗馬之齒,已迫遲暮,雖欲自比於膂力强壯之時,不可能也。況臣所帶御扈兩營,俱係重務,有不容一日瘝曠,則豈可以目下病情,自安於息偃乎?玆敢略具情實,仰瀆崇嚴,乞賜矜悶,亟許遞免,是臣區區之望也。臣又有因此附陳者。臣於舟橋堂上,京畿句管之任,或過十年之虛縻,或無一事之仰裨,而許久蹲仍,恒切愧悚,況今實病如右,亦不宜一向冒據,竝加體諒,以安微分焉。取進止。答曰,省箚具悉卿懇。所請如是,扈衛大將·舟橋堂上·京畿句管之任,竝姑許副。仍傳于洪羲錫曰,此批答遣史官傳諭于領敦寧。
上在昌德宮。停常參·經筵。
自辰時至未時,日暈。
大王大妃殿進御二錢重人蔘粟米飮,自今日一貼式限二貼煎入事,榻前下敎。
洪羲錫啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義呈辭,監察茶時之意,敢啓。傳曰,知道。
又啓曰,三品官之毋得過三日循例請牌,曾有定式矣。敦寧都正鄭知容除拜後,過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于金興根曰,生進謝恩當親受矣,該房知悉。
傳于金興根曰,進士曺國明·金士洙,竝五衛將除授,口傳單付。
兵曹口傳政事,五衛將二單,曺國明·金士洙。
以敦寧都正鄭知容牌不進罷職傳旨,傳于洪羲錫曰,只推。
李寅敎,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以司僕寺一二提調意啓曰,今此嘉禮時,中宮殿輦輿陪進官,當以本寺正擧行,而當日親迎時,寺正以玉轎差備進參,故壬戌已例,有以僉正代行之例矣。今亦依此例擧行,何如?傳曰,允。
又以訓鍊都監言啓曰,本局別將南錫圭身病甚重,勢難察任,改差,何如?傳曰,允。
丁酉三月初八日辰時,上御熙政堂。生進謝恩親受入侍時,行都承旨趙秉鉉,左承旨金興根,右承旨李敦榮,左副承旨李寅敎,同副承旨洪羲錫,檢校待敎趙斗淳,記事官尹敎成,假注書權致和,別兼春秋申錫愚·李墩,以次進伏。生員金宗泰·林益濟·金周鼎·南良漢·南永璡·申勉求·鄭世昌·金度銖·洪淳敬·趙亨勉·朴興壽·李珪和·李禹鉉·趙然興·李冕在·李儒膺·李秉珪·尹致承·李根榮·權克仁·李源一·申升求·李源植·權翰成·洪祐命·趙鳳熙·申錫寬·張昌翼·鄭亨默·洪在喜·元世貞·李寅會·徐有翔·李允檍·趙翼東·洪秉僖·鄭基奭·金文一·鄭旻佐·洪薰謨·朴性堯·金東選·李承敬·權永悳·柳祈睦·林達洙·李相鉉·金炳臯·盧奎泰·安奎華·趙徹林·金憲運·韓永錫·洪秉七·鄭漢源·成遂默·吳尙鎭·金元明·權學善·金商弼·申錫琦·權思守·李熙益·李廷規·鮮于沆·徐慶淳·金驥銖·奇鳳鎭·黃鍾呂·趙雲龍·李述在·趙敬憲·姜義喆·尹滋顯·金哲儒·趙雲植·鄭錫瑚·薛翊周·柳秉淵·沈宜絅·安挺魯,進士李獻九·金達瑚·金正鉉·申轍求·兪致和·洪在赫·朴昇壽·李東喬·趙命夏·李華冕·兪致翼·朴岱壽·柳善文·金用鉉·李人圭·高時翰·閔序鏞·金商贊·曺國明·趙龍夏·金在龜·趙熙弼·金炳駿·金夔淳·柳觀熙·尹性善·林喬鎭·兪致長·白鳴鶴·徐箕輔·李正鎬·李承圭·洪秉元·鄭基興·鄭基信·閔義顯·趙膺鎬·李行翼·金在重·沈熙淳·李章翊·金重休·金會明·洪鳳周·尹命求·鄭民和·李寅卨·趙冕鎬·李時根·鄭世奭·崔遇亨·金鼎鎬·金學初·李鍾淸·南秉哲·朱寅降·朴永輔·金益文·徐容淳·申植·尹致弘·金性根·柳進翰·李能玄·鄭龍朝·鄭基命·鄭冕朝·金士洙·洪鍾茂·李寅禹·李載炅·金志欽·徐元輔·李裕元·金燦銖·金炳敍·李啓昌·權用脩·許佐·梁潤九·韓鎭謩·裵相璉·李雲承·韓仁倜·柳來熙·趙百齡·柳厚祚·金養敎·金健壽·宋文洙·林庸穆等分東西序立訖。上曰,史官分左右。秉鉉進前奏曰,後拜人使之隨入乎?上曰,唯,秉鉉·敦榮出楹外,使後拜人隨入。贊儀唱四拜。生進先行四拜禮。秉鉉進前奏曰,生進等使之進前乎?上曰,唯。宗泰·獻九等,以次進前,奏職姓名訖。贊儀唱四拜。生進及後拜人行四拜禮。生進以次退出。秉鉉進前奏曰,判府事方以後拜入殿庭矣。大臣入殿庭,則例有自上進前之命矣。上曰,唯。賤臣承命出傳。象奎進前奏曰,日吉辰良,納采禮成,慶禮漸近,臣民慶祝,何可盡達矣。近日日氣雖淸和,春寒尙峭,聖體,若何?上曰,一樣矣。寢睡·水刺之節,何如?上曰,一樣矣。王大妃殿氣候,何如?上曰,一樣矣。大王大妃殿氣候,何如?上曰,一樣矣。上曰,進士李承圭·沈熙淳·金炳駿·南秉哲竝賜樂。出楊敎賤臣出去頒布。象奎曰,穉孫蒙恩,獲參上庠,至蒙賜樂之恩,榮感之中,不勝悚蹙之忱矣。上曰,史官就座。仍命退,諸臣以次退出。
上在昌德宮。停常參·經筵。
洪羲錫啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義呈辭,監察茶時之意,敢啓。傳曰,知道。
李寅敎啓曰,明日常參·經筵,取稟。傳曰,停。
趙秉鉉啓曰,左承旨金興根今日不爲仕進,卽爲牌招,何如?傳曰,允。
備忘記,會寧府使沈漢永下直,長弓一張,長箭一部,筒兒一箇,片箭一部賜給。
傳于洪羲錫曰,奉審閣臣入侍。
洪羲錫啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
以左承旨金興根牌不進罷職傳旨,傳于洪羲錫曰,只推。
以黃海監司鄭基一狀啓,信川等邑民家失火事,大王大妃殿傳于李寅敎曰,觀此狀辭,當此東作伊始之時,許多民戶之一時燒燼,失所棲遑之狀,極爲矜憫。元恤典外,別加顧助,俾卽結構奠接,毋至流離之他之患事,廟堂申飭道臣,可也。
李寅敎,以戶曹言啓曰,時御所內各司,依定式發遣本曹正郞臣沈宜復,與兵曹參議臣趙奎昇,佐郞臣尹晩求,東所衛將臣姜周會,西所衛將臣咸敬毅,南所衛將臣孫尙佐,北所衛將臣李熙輔眼同看審後,有頉處別單書入,而修改則擇日擧行之意,敢啓。傳曰,知道。
又以嘉禮都監都提調意啓曰,玉冊·金寶各二件印出,冊寶同粧一貼,謹此封入之意,敢啓。傳曰,知道。
丁酉三月初九日酉時,上御熙政堂。奉審閣臣入侍時,同副承旨洪羲錫,假注書權致和,記注官金熙逌,別兼春秋鄭最朝,檢校待敎金學性,以次進伏訖。上曰,史官分左右,閣臣進前。學性進前奏曰,俄自政院轉稟,而臣承命馳詣健陵,陵上奉審則無頉,碑閣·丁字閣奉審則無頉,諸執事摘奸則無頉,仍留監祭,將事安寧,仍詣顯隆園,園上奉審則無頉,碑閣·丁字閣奉審則無頉,仍詣華寧殿,殿內奉審則無頉之意,仰達矣。上命史官就座。仍命退,諸臣以次退出。
上在昌德宮。停常參·經筵。
藥房都提調朴宗薰,提調權敦仁,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿口傳問安。答曰,知道。
李寅敎啓曰,大司憲宋啓榦,掌令任泰濬,執義權大肯,掌令金,持平徐耆淳·鄭煥義牌不進,監察茶時之意,敢啓。傳曰,知道。
金興根啓曰,明日妃受冊親迎初二度兼行內習儀,再明日親臨納徵,三明日親臨告期相値,視事頉稟之意,敢啓。傳曰,知道。
趙秉鉉啓曰,右承旨李敦榮今日不爲仕進,卽爲牌招,何如?傳曰,允。
傳于李寅敎曰,大臣·備局堂上,引見。
金興根啓曰,兼吏曹判書李在昌,參判閔致成,參議李祖榮牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,兼吏曹判書金在昌,參判閔致成,參議李祖榮再牌不進推考傳旨及罷職傳旨,令方捧入,而開政命下之後,連事違召,無意承膺,事體所在,誠極未安。判書·參判竝所當更請牌招,而係是一日三牌,何以爲之?敢稟。傳曰,參議只推,一體更爲牌招,如有違牌,勿爲呼望。
大王大妃殿傳于金興根曰,大臣俱是老病,奏請正使以東寧尉擬入。
有政。吏批,兼判書金在昌,參判閔致成式暇,參議李祖榮進,左承旨金興根進。啓曰,兼判書金在昌,參判閔致成式暇,小臣獨政未安,何以爲之?敢稟。傳曰,只出緊任。以金正喜爲同經筵,金賢根爲奏請兼謝恩使,趙秉鉉爲副使,宋尙玉爲書狀官,李承圭爲綏陵參奉,沈熙淳爲穆陵參奉,韓龍源爲恭陵參奉。
兵批,判書金蘭淳病,參判趙庭和入直進,參議趙奎昇病,參知宋應龍未肅拜,左副承旨李寅敎進。僉知二單曺國明·金士洙,副護軍徐憲淳,副司果鄭東龜,副司勇洪準謨·朴斆默·鄭基轍,以上竝單付。
以統制使李鼎會狀啓,進上生熟鰒等海毒熾發,不敢循例封進,惶恐待罪事,傳于金興根曰,勿待罪事,回諭。
以右承旨李敦榮牌不進罷職傳旨,傳于李寅敎曰,只推。
以大司諫李正耆,司諫朴鳴和,獻納金相勉,正言權馦·李源庚,執義權大肯,掌令金,持平徐耆淳·鄭煥義牌不進罷職傳旨,傳于李寅敎曰,只推。
以兵曹參知宋應龍牌不進罷職傳旨,傳于李寅敎曰,只推。
李寅敎,以備邊司言啓曰,本曹堂上曺鳳振有司之任,差下已久,尙不行公,今日賓對,亦爲懸病,事甚未安。推考警責,令政院牌招,何如?傳曰,允。
金興根,以嘉禮都監都提調意啓曰,各房工役今已完畢,諸色工匠竝爲放送,監造官依前入直,堂上·郞廳輪回仕進之意,敢啓。傳曰,知道。
又以嘉禮都監都提調意啓曰,納徵時禮物,別單書入,而納徵日擧行之意,敢啓。傳曰,知道。
又以嘉禮都監都提調意啓曰,納徵前一日,本房禮物,別單書入,而令都監郞廳領納之意,敢啓。傳曰,知道。
又以嘉禮都監都提調意啓曰,敎命·玉冊·金寶封裹吉日,令日官朴周煥推擇,則今月十一日卯時爲吉云。以此日時擧行之意,敢啓。傳曰,知道。
又以內醫院都提調意啓曰,前鍼醫皮宗桓,旣以闋服,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副司果單皮宗桓。
李寅敎,以兵曹言啓曰,再明日仁政殿親臨納徵時,本曹堂上當爲全數進參,而參知徐憲淳有身病,無以備員,令政院稟旨變通,仍令該曹以在京無故人口傳差出,待下批,牌招,以爲進參之地,何如?傳曰,允。許遞。
又以兵曹言啓曰,一內將李圭轍今日當爲入直,而昨夜移拜都監別將矣。其代依承傳口傳擬入之意,敢啓。傳曰,知道。
吏曹口傳政事,以宋應龍爲兵曹參知。
兵曹口傳政事,以許槃爲內禁將。
丁酉三月初十日辰時,上御熙政堂。大王大妃殿垂簾,藥房入診,大臣·備局堂上引見入侍時,都提調朴宗薰,提調權敦仁,副提調趙秉鉉,記事官尹敎成,記注官金熙逌,別兼春秋鄭最朝,檢校待敎金興根,左副承旨李寅敎,假注書權致和,事變假注書李昌廷,兼工曹判書金逌根,行禮曹判書趙寅永,行上護軍鄭元容,兵曹判書金蘭淳,行大護軍徐憙淳,行護軍李完植·柳相弼,副應敎李源益,以次進伏。醫官崔暄·金漢雋·金珪·南正吉,進伏楹外訖。上曰,史官分左右。宗薰等進前奏曰,昨有雨意,今復晴明,旱氣雖悶,日候頗佳,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。宗薰曰,醫官入診乎?上可之。暄等以次診候訖,退伏奏曰,脈候左右三部調均矣。大王大妃殿曰,醫官先退,次對爲之。宗薰曰,采幣禮成,納徵告期隔日,伏惟兩慈殿嘉悅無比,而臣等慶祝,亦不勝形達矣。大王大妃殿曰,納采已行,納徵只隔,歡忭實無比矣。宗薰曰,講筵停止,已爲多日,自內縕繹之工,倘無闕日乎?方春和暢,最宜講讀,將就聖學,此其時矣。大王大妃殿敎曰,大禮漸近,故予使之始停講筵,非主上之自爲也。自內課讀,亦不闕然矣。宗薰曰,奏請使趁今差出,然後來頭事勢,可無窘束之慮,令政院政官牌招,開政差出,使名以奏請兼謝恩使下批,何如?大王大妃殿答曰,依爲之。出擧條宗薰曰,嶺左民勢,方春孔棘,憂慮澒洞,日聞所不聞,見今遑汲,寔爲諸路之最。蓋歲饑而乏食,綿荒而無衣,草衣木食,亦不能繼,賑救方擧而庫旣枵罄,村無蓋藏,智者誠難爲計,加以癘疫漸盛,死亡甚多,道殣相續。向者數邑守令之喪,亦因此患云,其熾蔓可知,時行癘氣,縱似非人力可及,而付之無奈,痛痒不聞,其在懷保之義,豈亶然哉?昔在正廟朝,兩南嘗値饑癘,以道臣之不卽登聞,屢降嚴敎,使之關問委折,仍令無依者,各別賙恤於顑頷之前,死亡人之無依者,收瘞,其熾息與否,從實狀聞,憂民恤患,聖念憧憧,實惠所及,民忘其災,此豈非今日所當仰法乎?爲先嚴飭道臣,以某邑方張,某邑向蘇形止,隨卽啓聞,而周恤收瘞之政,悉心擧行,期有實效,俾饑病殘民,獲蒙朝家憫恤之澤,何如?大王大妃殿答曰,依爲之。苟有益於民者,自廟堂極力爲之,別厲祭當否,星火關問於道臣,可也。出擧條仍敎曰,每以民勢之遑汲,上下徒有矜憫之空言,終無救濟之實效,良可憫然。雖於京司上納中變通劃給,惟當急救其危亡之民,何可慮後而不爲此目下之急乎?上無區劃之事,而但飭道臣,道臣亦何以爲之乎?毋論某事,如有濟民之道,予當不惜其捐費矣。宗薰曰,歉歲遏糴,最是不通之政,商貸流行,然後可以有無相資,若遏而不通,則固非平物情之道,而亦豈所以體朝家一視之義乎?古人之言,水旱不時,天荒之也,遏糴阻抑,人荒之也。此誠切至之論,且雖至愚之民,必知但賣其所食之餘,斷無罄出之理,司民牧者,苟能眞心愛民,公心爲政,則決不爲是。近聞兩西諸邑,頗多防穀處,或有商舶空還之弊云。此不可不亟行禁斷,以此意急速行會該道,使之嚴飭,何如?大王大妃殿答曰,各別嚴飭於兩道道臣,可也。出擧條宗薰曰,因湖南放未放啓稟,白成五·李亨基·金景球·朴器成放送事,判下矣。此輩所坐,關係甚重,當初流配,實屬寬典,今玆宥釋之命,縱出於遇慶曠蕩之典,而似此重犯,何可輒議於流放乎?成命之下,宜有公議,而法府臺地,竟無一言覆難,誠慨然矣。四醫官特放之命,亟賜還收,以嚴刑政,以絶僥倖,有不可已,玆敢仰達矣。大王大妃殿答曰,予之商量久矣,放送已爲多日,今何可還收乎?出擧條仍敎曰,聽與不聽在上矣,而在當言之地,不言可乎?宗薰曰,卽見忠淸監司沈宜臣還餉磨勘啓本,則以爲,忠州還餉積逋爲九萬一千三百八十石零,竝夏各穀虛勘數合爲十萬五千七百八十五石零,今方別定査官,更加詳覈,始逋年條,各年虛勘守令姓名及來頭收刷之方,更爲論列登聞計料,上黨·洪州流逋未捧之由,昨春已爲狀聞,而俱係年久,死亡居多,上黨仍未捧餉還一萬一千五百三十一石,洪州仍未捧餉還六千二十四石零,今若一向督迫,則糴無完充之效,邑有敗亡之慮,上黨限七年,洪州限五年,特許除耗排捧,以兩處較其捧未捧分數,則洪州牧使金鑅,於餉爲居末,於還爲居二,兵虞候金善恒,於還爲居末,於餉爲居二,糴法至重,所當請勘,而此與舊還無異,足爲參恕,竝請令廟堂稟處矣。近來糴法蕩然,穀輒有逋,逋輒請排,從未見不逋之邑,又未聞收捧之逋,固已萬萬寒心,而亦豈有一邑十萬餘包之欠逋乎?聞來駭惡,寧欲無言。此則關和自有道臣,今方窮査云,待其措劃仰聞,始可稟覆,而至於上黨·洪州,昨春旣以吏收逋,則趁卽了殺,民未捧則待秋準捧之意,回啓行會矣。以今較昨,當年所捧,上黨則止爲一百十六石,洪州則除却船價條外,止爲一百七十五石,此實前所未聞之事。況上黨卽兵閫營下,虞候乃兵使親幕,而節制董督之緩忽弛癈,一至於此,法綱紀律,尤極駭然。今此排年之請,殆近姑息,若率之以當年所捧,則萬餘包逋穀,當排幾年可畢乎?決難遽然許施,更令依昨年指揮,各別嚴飭,待秋捧考察,若又如今之無實,則該守令·虞候勘處之外,道臣亦難免不善操飭之責,爲先以此分付,還餉旣分,居末居二,而以無異舊還,輒爲參恕,則是以事情而議經法也。以今還政,又開此方便一路,則後弊難防,事體殊欠妥當,該道臣推考,居末居二人,竝令依法典捧傳旨施行,何如?大王大妃殿答曰,依爲之。出擧條宗薰曰,前平安監司李紀淵擧條,以彌串海防之重,有兩條通變之論。其一,薪島僉使風和入島之時,使龍川府使移住彌串事也。其一,薪島僉使改稱彌串僉使,兼薪島防守將,而風和時勿爲入島,定送鎭校守直事也。又以江界十鎭將之貽弊鎭民,邊禁蕩然,請革減爲五六所,還作久勤窠事批旨,有日後賓對,令大臣·將臣·兵判·曾經道臣商確稟處之命矣。彌串果爲海防要地,瞭望最緊,而當初薪島僉使之設置也,只陞其名,未究其實,土卒鎭民,全不成樣,島陸移住,徒煩往來,風和之時,彌串便成空地,誠未疎虞,合有變通,其議已久,而今若使龍川府使,移居替守,則事勢恐多掣礙,良策卽孔路大站,距彌串不下六七十里,奔走供億,勢必難支,且邑倅與鎭將不同,有獄訟民社之務,若使之不恒其居,偏寄一隅,則民將疲於赴愬,不堪其命矣。至於僉使,奠居彌串,而定送勤榦將校,嚴謹守直僉使,以時搜察,則此足爲方便之一策,第如是之後,島中凡百,能無虛疎之慮乎?亦不可不詳審處之,亦令新道臣及帥臣,各具意見,狀聞後稟處。江界鎭將之昔年措處,祛邊民收斂之弊,寓名武踐歷之方,廣議熟講,行之有年,綽有成效矣。挽近弊滋,勸懲違法,貪殘成習,誠有如重臣所論,改制之論,亦固有之,而第法失而弊生耳,法何嘗生弊乎?今雖欲釐改,終未有十分長策,可以永遠無弊,若還作久勤窠,則望旣輕於宣薦,慮不存於前程,力足貪殘,身無顧惜,且民卒之輕視恥役,勢所必然,其在官方遷除,亦自有窒礙處,實合商量,原擧條中還穀之移轉減摠,謬斂之嚴防著式,正是治病之藥,已試之效,深中窾要,更無別法,令道臣因成緖而益加修飾,帥臣嚴節制而無或疎忽,且令銓曹,必以人器地步,另擇差遣,如果無弊準限,先除守令,俾有畏憚,且有奬勸,則可期實效。愚見如此,參以諸議,槪不甚遠,更令登筵之兵判·將臣及曾經道伯人,各陳意見,何如?大王大妃殿可之。訓鍊大將金逌根曰,臣於西邊形便,未諳利害,今不敢臆對,而十鎭之宣薦差遣,旣有正宗朝設施,龍倅之入處彌串,亦多邑鎭間掣肘,恐無以遽議更張。至於薪島僉使之還處彌串,兼轄薪島,似於瞭察防守之政,兩無所妨,惟在博詢而處之矣。行上護軍鄭元容曰,彌串鎭防守之疎虞,江界府鎭堡之凋弊,誠如前道臣所論,合有釐捄,其議亦久而,彌串則土主官之移住,其在瞭察關防之得重,果有勝於鎭將之管檢。然但守令之歲課來往,難保其無弊無礙,若以彌串僉使,還稱舊號,而兼薪島防守之任,則職名歸重於彌串,管轄可兼於薪島。且許領土卒團軍,則節制凡百,似可成樣。江界則宣薦差遣,罷斂給代,俱係防邊綏遠之策,而正宗朝詢咨措施者,今過四十餘年之久矣。今以慢職滋弊,還作久勤之窠,則改制之初,雖不無近效,法久之後,又豈不生弊乎?邊政則當加申明,官方則宜存難愼,博採爛商,知有十分實效,然後乃可行之矣。兵曹判書金蘭淳曰,前道臣所奏,寔出矯捄之方,而邑倅移住,恐有相妨之歎。邊鎭減合,亦多窒礙之處,莫若申明舊典,另擇惜身名之人,仍令帥臣考察勤慢,又使選部,待瓜陞倅,而今此大臣所論,實出難愼之意,臣亦無異同之見矣,禁衛大將李完植曰,大臣已有陳達,臣亦別無他見,而十鎭事,依正廟朝定式,更爲申明施行,似好矣。摠戎使柳相弼曰,旣有大臣所奏,以臣愚見,更無可達,而江界十鎭事,曾有正廟朝定式,更爲申明施行,似好矣。大王大妃殿答曰,大臣所奏與諸議皆然,姑置之,可也。宗薰曰,前全羅監司金興根擧條,備論長城·鎭安賦役不均之狀,長城則依光州·潭陽例,大同錢木參半,鎭安則依雲峰·長水例,大同純錢,軍布麻布改定事爲請,批旨有日後次對,從長稟處之命矣。臣亦嘗於兩邑大同事,不能無惑,蓋接壤之地,或山或沿,賦民之政,以綿以麻,誠似有斑駁之嫌,而夷考事實,綽有依據,制法本意,以距漕倉道里,爲山沿之分,光·潭雖與長城隣比,而距漕所皆爲百里之外,長城則在百里之內,故山沿之異名,良以此也。且長城卽漕滄所屬七邑之一也,何可容議於賦米之役乎?民情之援引近邑,不能無望,倖者,寔由不識此箇曲折耳。經法所載,不可遽然移改。至於鎭安之錢木,驟看雖似不均,實亦不然。長水·雲峰,地勢土宜,異於他山邑,故自設始之初,特定爲錢布參半者,唯此兩邑而已。年前該廳以廳用所需凡納麻布處,竝作代錢,而惟軍布依舊耳。其本事來歷若此,非可援例於他邑者,今欲施之於鎭安,則定制一改,傍近諸邑,必將視例而踵起,非但事體之重,實多掣礙之端,置之,何如?大王大妃殿答曰,依爲之。出擧條宗薰曰,舟橋司·有司堂上有闕之代,行判敦寧府事金逌根差下,何如?大王大妃殿答曰,依爲之。出擧條仍敎曰,聞前箕伯之言,贈參判韓浩運之孫,已爲年滿云。初仕作窠調用事,分付銓曹。出榻敎上命書傳敎曰,耆老兩大臣之孫,一時小成,事甚稀貴,進士李承圭·沈熙淳,竝今日政初仕作窠擬入事,分付銓曹。大王大妃殿曰,大臣就座。寅敎曰,諸宰奏事。寅永等曰,無所奏矣。寅敎曰,玉堂所懷奏之。源益曰,無所懷矣。寅敎曰,今日賓對,兩司無一人進參,事甚未安。違牌諸臺,竝推考,何如?大王大妃殿答曰,依爲之。出擧條大王大妃殿曰,史官就座。仍命退,諸臣以次退出。
上在昌德宮。停常參·經筵。
李寅敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李寅敎啓曰,合辭許久闕啓,事甚未安。除在外·陳疏外,呈告人員,竝卽牌招,何如?傳曰,允。
金興根啓曰,右承旨李敦榮今日不爲仕進,卽爲牌招,何如?傳曰,允。
以右承旨李敦榮牌不進罷職傳旨,傳于李寅敎曰,只推。
李寅敎啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義呈辭,監察茶時之意,敢啓。傳曰,知道。
又啓曰,臣與左承旨金興根坐直矣。纔已聯名,陳疏徑出矣。坐直無人,行都承旨趙秉鉉,右承旨李敦榮,竝所當牌招,而拘於廳規,不得請牌,何以爲之?敢稟。傳曰,牌招。
又啓曰,明日咸興·永興兩本宮衣襨香燭封裏時,禮房承旨當爲齋宿,左承旨金興根疏批已下,所當牌招,而拘於廳規,不得請牌,何以爲之?敢稟。傳曰,牌招。
又啓曰,副校理趙得林,嘉禮都監都廳進,副校理一員,副修撰一員未差,玉堂上下番俱空,事甚未安。應敎徐元淳,副應敎李源益,校理李時在·鄭,修撰李晉翼·姜時永,副修撰朴來萬,竝卽牌招,推移入直,何如?傳曰,允。
以右承旨李敦榮牌不進罷職傳旨,傳于李寅敎曰,只推。
以左承旨金興根牌不進罷職傳旨,傳于李寅敎曰,只推。
以司諫朴鳴和,獻納金相勉,正言權馦·李源庚,掌令金,持平徐耆淳·鄭煥義牌不進罷職傳旨,傳于李寅敎曰,只推。
傳于李寅敎曰,明日出宮門路,以協陽門爲之。
李寅敎,以吏曹言啓曰,成均館典籍申錫愚,以其身病,呈狀乞遞,改差,何如?傳曰,允。
又以備邊司言啓曰,卽見統制使李鼎會狀啓,則以爲,與全羅左水使鄭日永,有親姻應避之嫌,請令廟堂稟處矣。三南水使與統制使相避,係是法典,旣有親査之嫌,則相避之法,在下當遞,全羅左水使鄭日永,改差,何如?傳曰,允。
又以義禁府言啓曰,洪州牧使金鑅,忠淸兵虞候金善恒等竝依法典拿問事,傳旨啓下矣。金鑅·金善恒俱在任所云,金鑅依例發遣府羅將拿來,金善恒亦爲發遣府羅將,交代後拿來,何如?傳曰,竝待待命拿囚。
大司諫李正耆疏曰,伏以,臣卽伏聞昨日賓對,大僚筵奏,以日前四醫官特宥之後,臺地無一言覆難,誠慨然爲辭矣。臣於是,慙愧惶蹙,殆不省措躬之所也。臺閣之職,政所以遇事敢言,獻替可否,以效無隱之義耳。苟或當言而不言,含默而已,則將焉用彼臺閣爲哉。臣以庸愚昏憒,居薇院之長,已數月于玆,而初無一言一事之裨補闕遺,隨行逐隊,便一冗員,臣罪臣自知之,至於今番醫官事,而尤無所逃其罪矣。噫,彼四醫之罪名,關係,何如?當初流配,已屬輕典,則豈可擬議於尋常罪謫之遇赦輒宥者耶?當此大霈之旁流,此輩之全釋,雖出於好生之盛德,在下之公議,自有不可泯者,固宜卽地力爭,仰請反汗,以裨刑政之正,而緣臣無似,尙此伈泄,至有大僚慨然之斥,縱使臣自爲之說,亦無以自解矣。惟其斥罰之不及,縱出聖朝寬厚之典,倖於逭免,晏然自恕,尤非義分之所敢出。玆敢短章自列,仰瀆崇嚴,乞被當律,以爲爲言官不言者之戒焉。臣方俟勘,何敢贅他,而因此言端,竊有區區愚見,猥效尾陳。夫刑政者,治國之大柄也。明愼欽恤之間,治亂汚隆係焉,其不可忽也明矣。眚災之肆赦,宥過之無大,此固爲聖人精微之義,寓之於用法權衡,而若値赦令,或以疏鬱導和之方,致有不輕而重者,夤緣混入於曠蕩之典,則凡有罪者無所懲畏,將至於隳國綱壞民俗而後已。是豈細故也哉?古語曰赦者小人之幸,又曰愼無赦而已,此乃爲治之格言,今當吉慶之會,赦典洊擧之時,常存此戒,毋至弛張寬嚴之或失其中,則其在用休用威之政,豈少補也哉?伏願聖明,深加澄省,勿以人廢言焉,臣無任云云。省疏具悉。言則好矣。
執義權大肯疏曰,伏以,臣庸愚謭劣,本不備數於臺閣諫諍之任,而三朔蹲仍,無一攸爲,隨行逐隊,便一冗官,內省慙恧,恒若隕墜。卽伏聞賓對大僚陳奏,請收還四醫特宥之命,而以臺地尙無一言覆難,誠慨然爲辭矣。臣於是,惶蹙愧赧,尤無地自容,雖借辭於善於自文者,將無所爲說矣。臺閣之爲任,卽言議之所自出,而隨事獻替,以效無隱之義,固其職也。今於刑政之攸關,而當言不言,含默伈泄,至被大僚慨然之斥,豈可以罪罰之倖逭,晏然自恕,不思自效之擧乎?玆敢冒陳短章,仰瀆崇嚴,乞被當律,以爲爲言官溺職者之戒焉。臣方俟勘,固何敢贅陳,而因此事端,竊有區區之愚見。噫,彼四醫罪名之關係,何如?當初流配,已是輕典,而曾未幾年,與尋常罪謫之遇赦輒宥者,混同竝入於曠蕩之典,則大僚之筵奏請寢,實出於嚴隄防愼刑政之意,而不卽允兪,恐非大聖人翕受敷施之道,亦豈不有欠於九經之義乎?臣謂亟從大僚之陳奏,四醫特宥之命,卽爲反汗,以爲重刑政敬大臣之地焉云云。以執義權大肯上疏,大王大妃殿以承傳色口傳下敎曰,當初事若是不當爲之事,則自初自政院當有言請,已而幾日之後,因大臣之言,始爲如此如彼,無論政院與臺閣,置而何爲之職乎?自此上疏還出給,萬一以此事,有疏而捧入,則自承旨當爲處分,以此知悉。
判義禁金箕殷,知義禁李羲準,同義禁閔致成·趙秉龜聯名疏曰,伏以,臣等卽伏聞昨日賓對,大僚以向來醫官白成五等放字書下之日,臣等不能爭執,循例擧行,有所論奏矣。擧條未頒下,辭意不知如何,而噫,彼罪人等,負犯至重,關係莫嚴,有非尋常罪謫遇赦蒙宥之比,則當初擧行,雖出倉卒之照例,到今惟惟,實乖職事之執藝,滿心悚恧,無地自容,敢暴自列之義,相率聯籲。伏願聖明,亟治臣等不職之罪,以昭法紀,仍寢諸罪人放釋之命,以重王章,不勝幸甚,臣等無任云云。答曰,省疏具悉。執藝亦云晩時矣。
副校理曺雲承,副修撰李殷相聯名疏曰,伏以,臣等以醫官事,纔隨諸僚之後,略效反汗之請,拜箚到院,則院中以爲,纔承嚴敎,不爲捧入矣。臣等之晩時聯籲,固不勝慙悚,而稱以堂箚,見阻未徹,實是前所未有之擧也。此雖與無端退却有異,臣等之義難冒居則一也。玆敢聯陳短章,徑出禁扃。伏乞聖明,亟降威罰,以昭法紀焉,臣等無任云云。省疏具悉。聯箚之退却,政院奉行慈敎,而謂以前所未有之擧者,可乎?爾等竝罷職。
左承旨金興根,左副承旨李寅敎疏曰,伏以,卽伏見入直玉堂聯名疏本,則以聯箚見退,更爲陳章徑出,而至有堂箚見阻,實是前所未有之語,臣等滿心慙惑,不知所以自措也。纔奉特敎,辭旨截嚴,儒臣之箚,際此到院,臣等之不敢捧入,卽遵奉慈敎,而儒臣旣以此逕出,則臣等亦何敢晏然於直次乎?玆敢忙陳短章,逬出禁扃。伏乞聖慈,俯垂鑑諒,亟治臣等擅離之罪,以肅朝綱焉,臣等無任云云。省疏具悉。堂疏可謂不審矣。於爾等,何有?卽爲入來。
上在昌德宮。停常參·經筵。
告期親臨還內後,內閣·政院·玉堂·藥房口傳問安。答曰,知道。
趙秉鉉啓曰,今日殿座時,承旨當爲備員,而右承旨李敦榮,同副承旨洪羲錫不爲仕進,竝卽牌招,何如?傳曰,允。
傳于趙秉鉉曰,不爲仕進承旨竝許遞,前望單子入之,待下批,牌招察任。
承旨前望單子入之,朴永元·金正喜落點。
李寅敎啓曰,行都承旨趙秉鉉資是嘉善,新除授承旨朴永元乃是嘉義,座次有違格例,何以爲之?敢稟。傳曰,新除授承旨許遞,前望單子入之,待下批,牌招察任。
承旨前望單子入之,李祖榮落點。
金學性啓曰,臣學性今日外宣醞進去,下直之意,敢啓。傳曰,知道。
金興根啓曰,正使前領議政南公轍,副使行大護軍朴岐壽奉敎納徵禮畢云矣,敢啓。傳曰,知道。
傳于李寅敎曰,左承旨·右承旨竝許遞,前望單子入之。
承旨前望單子入之,尹正鎭·金興根落點。
以應敎徐元淳,副應敎李源益,校理鄭,修撰李晉翼·姜時永,副修撰朴來萬牌不進罷職傳旨,傳于李寅敎曰,只推。
以校理李時在牌不進罷職傳旨,傳于李寅敎曰,只推。
李寅敎啓曰,玉堂上下番俱空,事甚未安。應敎徐元淳,副應敎李源益,校理李時在·鄭,修撰李晉翼·姜時永,副修撰朴來萬,旣有只推之命,竝卽牌招,推移入直,何如?傳曰,允。
以校理李時在牌不進罷職傳旨,傳于李寅敎曰,只推。
傳于李寅敎曰,明日出宮門路,以協陽門爲之。
兵曹口傳政事,護軍朴永元。
金學性,以都摠府言啓曰,副摠管徐左輔,以司饔院提調監膳事,於義本宮,晝仕出去之意,敢啓。傳曰,知道。
丁酉三月十二日辰時,上詣仁政殿。親臨納徵入侍時,行都承旨趙秉鉉,行左承旨金正喜,右承旨金興根,右副承旨李寅敎,同副承旨金學性,記事官尹敎成,假注書權致和,別兼春秋申錫愚·鄭最朝,直提學朴永元,檢校待敎趙斗淳,以次侍立,時至,上具遠遊冠·絳紗袍·玉帶·黑靴,乘輿出宣化門。藥房都提調朴宗薰,提調權敦仁,副提調趙秉鉉進前奏曰,侵早勞動,聖體,若何?上曰,一樣矣。由協陽門·肅章門,入仁政門陞月臺。左通禮跪啓請降輿。上降輿。左通禮跪啓請執圭。秉鉉跪進圭。上執圭陞座。贊儀唱鞠躬四拜興平身。宗親文武百官行四拜禮。贊儀又唱鞠躬四拜興平身。使者以下行四拜禮。興根進前跪啓請傳敎,由東門出。執事者二人對擧敎書案隨之。興根降自東階,詣使者東北,西向立。執事者擧案降自正階,立於傳敎官之南,少退西向。贊儀唱跪。使者以下皆跪。興根宣敎曰,聘輔國崇祿大夫領敦寧府事永興府院君金祖根女爲王妃,命卿等行納徵禮,宣訖。贊儀唱俯伏興四拜興平身。使者以下行四拜禮。興根取敎書函授正使。正使進北向跪受,置敎書函於案。擧案者對擧,退立於使者之後,興根又取束帛函授正使。正使受函,置束帛函於案。擧案者對擧退立於使者之後,興根還侍位。贊儀唱俯伏興平身。使者行四拜禮。使者由東門出,擧敎書束帛案者由正門前行,牽乘馬者從之,使者以敎書函,置于腰輿,束帛函,置于彩輿,細仗鼓吹前導,鼓吹備而不作,使者以下隨行。贊儀唱鞠躬四拜興平身。宗親文武百官行四拜禮訖。左通禮進前跪啓禮畢。上命侍衛前進,仍降座。左通禮跪啓請釋圭。上釋圭。秉鉉受圭。左通禮跪啓請乘輿。上停輿。領中樞府事李相璜,右議政朴宗薰,領敦寧趙萬永,進前奏曰,侵早臨殿,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。相璜曰,日吉辰良,親臨納徵,伏惟兩慈殿嘉悅無比,而臣等區區下情之慶忭攢祝,不勝形達矣。上乘輿出仁政門,由肅章門,入協陽門,命出標信解嚴。入宣化門還內,諸臣以次退出。
上在昌德宮。停常參·經筵。
申時,灑雨,測雨器水深一分。
告期親臨還內後,內閣·政院·玉堂·藥房口傳問安。答曰,知道。
金興根啓曰,臣興根今日外宣醞進去,下直之意,敢啓。傳曰,知道。
又啓曰,正使前領議政南公轍,副使行大護軍朴岐壽奉敎告期禮畢云矣,敢啓。傳曰,知道。
又啓曰,應敎徐元淳,副應敎李源益,校理鄭,修撰李晉翼·姜時永,副修撰朴來萬疏批未下,副校理趙得林都廳進,副校理一員,副修撰一員未差,玉堂上下番俱空,事甚未安。校理李時在牌招入直,未差之代,政官牌招開改差出,待下批,牌招,推移入直,何如?傳曰,允。
又啓曰,玉堂備員間,視事頉稟之意,敢啓。傳曰,知道。
以黃海監司鄭基一狀啓,薦新生石首魚,節序差早,限內不得封進,惶恐待罪事,傳于趙秉鉉曰,勿待罪事,回諭。
丁酉三月十三日辰時,上詣仁政殿。親臨告期入侍時,行都承旨趙秉鉉,左承旨金興根,右承旨李祖榮,左副承旨尹正鎭,右副承旨李寅敎,同副承旨金學性,記事官尹敎成,假注書權致和,別兼春秋申錫愚·李墩,直提學朴永元,檢校待敎趙斗淳,以次侍立。時至,上具冕服·玉帶·赤舃,乘輿出宣化門。藥房都提調朴宗薰,提調權敦仁,副提調趙秉鉉進前奏曰,侵早勞動,聖體,若何?上曰,一樣矣。由協陽門·肅章門,入仁政門陞月臺。左通禮跪啓請降輿。上降輿。左通禮跪啓請執圭。秉鉉跪進圭。上執圭陞座。贊儀唱鞠躬四拜興平身。文武百官行四拜禮。贊儀又唱鞠躬四拜興平身。使者以下行四拜禮。興根進前跪啓請傳敎,由東門出。執事者對擧敎書案從之。興根降自東階,詣使者東北,西向立,執事者擧案,降自西階,立於傳敎官之南,少退西向。贊儀唱跪。使者以下皆降。興根宣敎曰,聘輔國崇祿大夫領敦寧府事永興府院君金祖根女爲王妃,命卿等行告期禮,宣訖。贊儀唱俯伏興四拜興平身。使者以下行四拜禮。興根取敎書函授正使。正使進北向跪受,置敎書函於案。擧案者對擧,退立於使者之後。興根還侍立。贊儀唱俯伏興四拜興平身。使者行四拜禮。使者由東門出,擧敎書案者由正門前行,使者以敎書函,置于腰輿,細仗鼓吹前導,鼓吹陳而不作,使者以下隨行。贊儀唱鞠躬四拜興平身。宗親文武百官行四拜禮訖。左通禮進前跪啓禮畢。領中樞府事李相璜,右議政朴宗薰,領敦寧趙萬永,進前奏曰,連日臨殿,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。相璜曰,今日卽告期吉日,臣等區區下情之慶忭攢祝,不勝形達矣。上命侍衛前進,仍降座。左通禮跪啓請釋圭。上釋圭。秉鉉受圭。左通禮跪啓請乘輿。上乘輿,出仁政門,由肅章門,入協陽門,命出標信解嚴。入宣化門還內,諸臣以次退出。
上在昌德宮,停常參·經筵。
尹正鎭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹正鎭啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙秉鉉啓曰,同副承旨金學性今日不爲仕進,卽爲牌招,何如?傳曰,允。
傳于金興根曰,禮房承旨馳詣宗廟·景慕宮,奉審摘奸以來。
尹正鎭啓曰,持平鄭煥義·徐耆淳,獻納金相勉,正言權馦·李源庚疏批已下,一體牌招,何如?傳曰,允。
金興根啓曰,玉堂上下番俱空,事甚未安。應敎徐元淳,副應敎李源益,校理鄭,修撰李晉翼·姜時永,副修撰朴來萬疏批已下,竝卽牌招,推移入直,何如?傳曰,允。
尹正鎭啓曰,卽者義禁府都事來言,時囚罪人安永豐·文用中·李行敎·趙運永等,當爲捧供,而判義禁金箕殷,知義禁李羲準,同義禁趙秉龜,俱有身病,同義禁閔致成在外,不得備員開坐云。判義禁金箕殷,知義禁李羲準,同義禁趙秉龜,竝卽牌招,以爲備員開坐之地,何如?傳曰,允。
又啓曰,判義禁金箕殷,知義禁李羲準,同義禁趙秉龜牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
李祖榮啓曰,兼吏曹判書金在昌牌不進推考傳旨,今方捧入,而開政命下之後,如是違牌,事甚未安。參判閔致成在外,參議未差,判書更爲牌招,何如?傳曰,允。
又啓曰,兼吏曹判書金在昌牌不進推考傳旨,今方捧入,而開政命下之後,如是違牌,事甚未安。更爲牌招,何如?傳曰,允。
又啓曰,兼吏曹判書金在昌再牌不進推考傳旨,今方捧入,而開政命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
又啓曰,兼吏曹判書金在昌三牌不進推考傳旨,今方捧入,而開政命下之後,連事違召,終不承膺,事體所在,誠甚未安。所當更請牌招,而係是一日四牌,何以爲之?敢稟。傳曰,牌招,如有違牌,勿爲呼望。
有政。吏批,兼判書金在昌進,參判閔致成在外,參議南履懋未肅拜,右承旨李祖榮進。啓曰,玉堂闕員,今當差出,而擬望之人乏少,外任竝擬,何如?傳曰,允。
以南履懋爲吏曹參議,李謙在爲副校理,兪鎭五爲副修撰,金炳朝爲禮曹參判,李嘉愚爲大司成,尹致謙爲同經筵,李鍾圭爲弘陵令,李謙在爲中學敎授,校書博士單李啓哲。
兵批,判書金蘭淳進,參判趙庭和,參議趙奎昇病,參知宋應龍入直,右副承旨李寅敎進。啓曰,全羅左水使今當差出,而擬望之人乏少,他道守令竝擬,何如?傳曰,允。
以李顯喆爲兼司僕將,李友棕爲景福將,林時元·金在烈爲慶熙將,申命洪爲訓鍊副正,李亨夏爲宣傳官,李墩·洪永圭爲文兼,權思麟爲武兼,金憲祖爲部將,任泰淳爲全羅左水使,尹瑗爲黃海中軍,柳光魯爲忠淸兵虞候,鄭鍾浩爲古豐山萬戶,護軍金正喜,副護軍李敦榮·洪羲錫·金鼎集·鄭日永·金尙行,以上竝單付。
吏批,再政。以鄭海宗爲惠陵令,吳致賢爲三和府使,前參奉李俊錫今超通政,朝官年八十加資事承傳。
兵批,再政。以李基碩爲都摠經歷,李健緖爲分都摠都事,同知單李友棕。
金興根啓曰,嘉禮翌日,陳賀頒敎文,當爲製進,大提學趙寅永,待明朝牌招,使之製進,何如?傳曰,允。
以忠淸監司沈宜臣狀啓,大興郡民家失火事,大王大妃殿,傳于李祖榮曰,當此農節,大興民家燒燼至於二十餘戶者,失所棲屑,極爲矜悶。原恤典雖已擧行,別加助給,俾卽結構奠接之事,分付。
以忠淸監司沈宜臣狀啓,泰安郡守鮮于身病沈重,連呈辭狀,不得已罷黜事,傳于李寅敎曰,令該曹口傳差出,當日下送。
吏曹口傳政事,以洪大赫爲泰安郡守。
尹正鎭啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義牌不進,監察茶時之意,敢啓。傳曰,知道。
以同副承旨金學性牌不進罷職傳旨,傳于李寅敎曰,只推。
以大司諫李正耆,司諫朴鳴和,獻納金相勉,正言權馦·李源庚,執義權大肯,掌令金,持平徐耆淳·鄭煥義牌不進罷職傳旨,傳于尹正鎭曰,只推。
以應敎徐元淳,副應敎李源益,校理鄭,修撰李晉翼·姜時永,副修撰朴來萬牌不進罷職傳旨,傳于金興根曰,只推。
以校理李時在牌不進罷職傳旨,傳于金興根曰,只推。
以副校理李謙在,副修撰兪鎭五牌不進罷職傳旨,傳于金興根曰,只推。
金興根,以奎章閣言啓曰,明日卽奎章閣·演慶堂望奉審日次,臣等進詣擧行之意,敢啓。傳曰,知道。
尹正鎭,以備邊司言啓曰,卽見忠淸監司沈宜臣狀啓,則枚擧護送差使員鎭岑縣監池濟穆牒呈,以爲,全羅道羅州牧黑山島·牛耳島漂到大國人合四十四名及所持卜物五十九馱半,今月初九日,來到恩津境,而物件中銀二塊各重五十三兩,紅毯三尺,灰色繭紬十一尺,自礪山站運來時見失,故方以卽速推送之意,星火文移于該道監司處爲辭矣。漂漢人之由陸還送者,其所持物件,沿路遞傳,自有法式,雖等閑微細之物,毋得遺漏相左,前後申飭,何等嚴明,而今此銀子·毯紬之到礪山站見失云者,事未前有,貽羞莫甚,領護之疎虞,擧行之慢忽,萬萬可駭。當該見失之地方官及護送差使員,竝令該府拿問處之,譯學,待竣事付之攸司,嚴加科治,不善檢飭之失,不可無警,起程日字狀聞,今始來到,亦甚稽緩。全羅監司李憲球推考,所失物種,嚴加搜緝,卽地推給,在所不已,而今過多日,尙無皁白,尤極稽忽,爲先各別嚴飭,如數推尋,劃卽追傳後,形止啓聞之意,星火知委,漂人計當不日來到矣。依近例卽令入接於弘濟院後,更爲問情,所着衣袴,分付各該司,依例題給,令齎咨官領往,而申飭各該道臣,使之定差員,次次領送,亦令灣府預先馳通于鳳城將處,以爲渡江後護送之地,何如?傳曰,允。
又以禁衛營言啓曰,本營哨官具載榮受由下鄕,過限不現,爲先汰去之意,敢啓。傳曰,知道。
東寧尉金賢根疏曰,伏以,舟梁期近,六禮時行,慶篤宗祊,歡溢區宇,臣旣跡忝邇密,躬逢盛際,惟以親炙二南之新化,自榮自賀之不暇,千萬不自意,特敎遽下,以臣爲奏請使者,承命怳惚,殆不省措身於何地也。竊伏念,奏請大事也,往役重義也。暑月原濕,臣何敢辭,而臣本賦質駑下,無可短長,重以早狃宴安,學未通方,尤於世務,全無所諳曉,以此而行乎州里尙難矣。況奉君命而專對上國,統象譯而接應殊俗,是何等重任,而不量己分,妄意承膺,不念僨事之爲大戾也哉?況臣竊有私義之萬萬難安者。臣家一自丙子以後,事無大小,凡係交關北地者,一無所干涉,朝廷莫之强擧,世罔不知,鐵限已成,伊來數百有餘歲矣。臣若諉之以世遠澤斬,捐之以薄物細故,創壞防閾,甘心樂赴,自棄於四維之外,則臣雖無足言,竊恐貽累於父兄,詩云折柳樊圃,狂夫瞿瞿,蓋言防閑雖微,難遽越也。伏乞聖慈,特軫體群臣之義,仰稟東朝,還收成命,以重使事,以安私分焉。臣無任云云。答曰,省疏具悉卿懇。往役初非可辭之事,而曾在正廟朝,有光恩已例,卿其勿辭,安心往返。仍傳于李寅敎曰,此批答遣史官傳諭。
應敎徐元淳,副應敎李源益,校理鄭,修撰姜時永·李晉翼,副修撰朴來萬等聯名疏曰,伏以,臣等箚籲未徹,情踪恧蹙,更不能抗章於見阻之後,仰效匡救之忱,亦無以聯名於徑出之疏,同被斥罷之恩,自顧疲軟,進退無當,而第念,堂箚事體,異於他司,拜擎於本館之中,躬呈於啓板之前,古規則然,體貌自別,喉院之阻搪,雖因慈敎之嚴截,堂箚見退無例則,無例慙恧之極,蒼黃逬退,在直僚員之聯章徑出,直緣情勢之均然而然也。在僚員則徑出同情,在臣等則倖逭爲愧,召牌儼臨,承膺無路,只願遄被威罰,以爲溺職者之戒焉。臣等旣不敢以見職自居,固何可更事干瀆,而國家所以優禮三司,非爲其人也,爲其官也。誠如臣等之庸愚無似,官非其人,則斥退之,可也。若係重事面存體例之事,則決不可以人而忽之也。疏放之初,一味含默,筵奏之後,始乃煩瀆,事欠誠實,致煩慈敎,而若以不言之罪,竝施當被之律,固無所不可,而以其後時而發,竝與其言而廢之,或已徹而不賜批旨,或未徹而自院退却,上而累徠諫之德,下而杜進言之路,夫豈細故也哉?伏願亟加三思,仰稟東朝,勿爲捧疏之下敎,卽爲收還,俾達群情以恢聖聰,千萬幸甚。臣等無任云云。省疏具悉。醫官事,在臺閣爲自反處,則今於東朝處分之下,何爲如是紛紜乎?可謂首尾橫決矣。
獻納金相勉疏曰,伏以,臣卽伏見大僚筵奏,以諸醫官蒙放後,臺地無言,慨然爲辭。臣於是,恧蹙惶隘,無地措躬。國之置臺官,所倚者重,而當言不言,則其所溺職,合置何罪?臣材本樗散,形亦蒲零,而年今六十五矣。神耗氣薾,已無餘地,而叨忝臺職,病跧旅次,未效一言之獻替,恒懷寸心之兢懼。臣罪到此,實無所逃,短章自列,仰瀆崇嚴,乞被威罰,以爲爲言官不言者之戒焉。臣今待勘之不暇,而噫,彼諸醫官之當初罪犯,可勝誅哉。苟究其由,尤係王章之莫赦,而今於大霈之餘,忽被竝宥之恩,殆同乎尋常罪謫之遇慶輒宥者然,是豈刑政之攸宜,而國綱之所嚴也哉?以若負犯,遽賜宥還,則一國齊憤,三尺安在,臣之晩後封章,雖速罪上之罪,而豈敢自阻於天威,終以泯默爲哉?伏乞聖明,亟寢諸醫官放還之命,以重法紀焉。臣竊不勝區區憂愛之忱,更有所仰復者。嗚呼,以虞舜濬哲之聖,尙有達聰明之語,以夏禹文命之治,亦有拜昌言之擧,舜之濬哲,非不聰明,而達而後可以來四方之聰明矣。禹之文命,罔非昌言,而辭而後可以聞百工之昌言矣。必以四方耳目,爲吾之聰明,必以百工之謨猷,爲吾之昌言,然後上下交孚,情志相應,以致於變之化,太平之俗,此豈非後王之柯鑑耶?臣之所期望於吾君者,卽爲舜爲禹而已。顧今初服之急務,惟在於從諫弗咈,聽言如流,而昨下慈敎,有臺閣置,而何爲之職及自此上疏還給之命?臣誠憂歎,不覺失圖,世無無事之日,事無無言之時,隨事有言,雖不無取舍之分,而旣曰臺言,則不可無翕受之道。況以出納惟允之地,有所退却,則上不聞逆耳之言,下而無批鱗之語,豈不大可懼哉?伏願殿下,仰稟東朝,亟收已下處分,洞開言路,俾答輿望焉。臣無任云云。省疏具悉。已諭於玉堂之批矣。
正言李源庚疏曰,伏以,臣猥以無似,濫叨見職,儱侗憒劣,何嘗以言官自居,而日者大僚筵奏,以醫官特宥,無一言覆難,致慨於臺地,臣之含默溺職之罪,固無所逃,而亦不敢一向泯伏,略具短章,冀寢成命,政院以有東朝嚴敎,不爲捧入,臣旣不能爭難於疏放之日,又未及引避於揆奏之後,昌披放倒,滿心慙恧。臣方悚蹙俟勘之不暇,顧何可抗章出言,而事係目下,愚衷耿耿,不得不竊附無隱之義,惟聖明垂察焉。夫國家之設置臺閣,非爲榮其人也,所以開言路也。無論事之巨細,言之當否,惟當隨事盡言,而若一切見阻,有若設禁,則非惟臺閣之自此漸輕,其在聖朝待言官來諫爭之道,果何如也?今臣之罪,臣自知之,可言之時則矇未省察,晩時之後則徒事瀆撓,由前而有不職之罪,由後而有不誠之咎,致有未槪於慈衷,奉此不屑之嚴敎,處分之下,益無容措,而第念,官以諫名,當言而不言,不當言而言,則警責誅罰,何所不可,而章奏之勿許捧納,使下情閼而不通,得無有咈於大同之物議乎?伏願仰稟東朝,箚疏則隨到輒捧,揆奏則亟賜允從,臣罪則卽降威罰,俾擧措得宜,公議得伸焉。臣無任云云。省疏具悉。已諭於玉堂之批矣。
持平鄭煥義疏曰,伏以,臣備員臺省,已數月餘矣。隨行逐隊,旅進旅退,曾無一言獻替,以裨補萬一,而虛帶如閒司,蹲冒若冗員,尋常思惟,不勝其慙恧。卽伏聞昨日賓對,大僚以向來四醫官特宥,而臺地之無人覆難,爲慨然。臣於是,尤不覺騂汗發顔,繼之以惶蹙也。雖以臣庸愚謭劣,本無風采言議之可論,而問其官則持憲也,以其責則言地也。事無鉅細,隨事而盡言,言有可否,可言而無隱,然後始可以居此官任此責,而況有事可言,當言而不言者乎?以自引罪有餘責,而今此四醫官之罪名,關係不細,一遇赦而全釋,法意太輕,爲言官者,所當爭執可否,力請反汗,俾上無失刑,下有法守,而泯默不言,沁泄以度,至有大僚慨然之斥,將焉臺閣爲哉?臣又若以威罰之不加,而僥倖苟免,冒沒如前,則尤是義之所不敢出也。玆敢短章自列,乞被當律。伏願聖明,俯垂睿察,先治臣不言之罪,以警具僚,亟寢四醫官特宥之命,以愼邦憲焉。臣跧伏旅次,所居僻左,承聞旣晩,治疏自列,亦後僚臺,而卽於將上之際,伏見慈敎之口傳下者,以言者之始因大臣之奏,有臺閣置而何爲之敎,繼而有自此上疏還出給,而捧入承旨當有處分之嚴敎,臣奉讀未半,惶隕無地,而亦不能無憂歎之心。夫以言官而當言不言,固可罪也,言不卽言,亦可罪也。嶺海鈇鉞,固所甘心,而至若本事之當否,初不以其言與不言,其言之差早差晩,而未或適輕而適重也。且伏念,因霈澤之旁流,渙發好生之德音,不害爲寧失之意,執刑政之大經,各陳難愼之愚見,未必非守正之論,而初不洞諭以欽恤之至意,又不示之以精義之所在,而激惱所言之失晩,不論本事之當否,語及於此,竝加揮斥,不惟原疏之一切還給,竝與該房而將有處分,則以臣愚見,恐未得爲平允之政,而終涉過當之歸也。上下之際,情志否隔,政令之間,擧措乖當,不但不言之言官,畏縮而愈不言,將使已塞之言路,阻遏而漸益塞,有臣如臣之置,而何爲?誠如下敎,而誠恐因此而有輕臺閣杜諫諍之漸,則實非細憂,而已非治世之美風也。臣雖無狀,旣承嚴旨,固不敢以臺閣自居,而竊不勝區區憂愛之忱,冒死尾陳,仰瀆崇嚴,亦望聖明,深加遠慮,仰稟東朝,亟收已下之敎,洞開捧入之路,不勝幸甚。臣無任云云。省疏具悉。已諭於玉堂之批矣。
正言權馦疏曰,伏以,臣庸愚謭劣,猥忝臺閣,乍遞旋縻,經歲而閱月矣。隨行逐隊,默默度日,無一言獻替,無一事裨補,臺烏無聲,仗馬貽譏,每自循省,惶蹙靡措。至於今番四醫官之特宥也,亦不敢卽地爭執,仰請反汗,以致王章不嚴,國綱漸弛,此實臣之罪也。畢竟大僚論斥,慨然爲辭,滿心悚恧,無面可顯。伏惟聖恩寬大,威罰不加,今若以逭免自幸,因仍冒居,實非義分之所敢出,徊徨屢日,冒死自列,後時之罪,臣實爲首,乞被當律,以爲爲言官不職者戒焉。臣方俟勘,何敢贅他,而愚衷耿耿,不敢終默,略效尾陳,惟聖明垂察焉。夫君臣之義,貴於交孚,官師之職,在於相規,日昨大臣之論,寔出規箴之意,故三司諸臣,始覺其失,相繼陳籲,蓋其醫官之罪,固不可以輕宥也,輿情之憤鬱,亦不可以不伸也。雖有後時之失,實是無隱之義,則惟在其言之當否而已,不係其時之早晩也審矣。及伏奉慈殿嚴敎,竝令揮斥,繼伏見諸疏賜批,顯示不槪,遑隕震迫,繼以抑鬱,而臺閣之言議,仍以摧沮,上下之情志,未得交孚,實非聖世之美事,而亦豈細故也哉?伏願殿下,深加睿念,仰稟東朝,亟允大僚之請,還寢醫官全釋之命,仍收前下之敎,以廣進言之路焉。臣無任云云。省疏具悉。已諭於玉堂之批矣。
持平徐耆淳疏曰,伏以,臣以蒙騃,猥叨言地,謇諤自持,尙矣無論,事體所關,亦且茫昧,至於諸醫官事,而臣無逃其誅矣。日前慈敎繼降,嚴正諄複,有威鈇鉞,今臣不職之罪,雖借說於子貢,假手裨諶,騁懸河之辯,而掉炙輠之談,其於無辭可復,究由不得,何哉?惟當汗顔咋指,跧伏竢勘而已,而第臣於此,竊有所撫躬自悼者。朝家之設置臺閣,許以言事,卽有國不刋之典,而今以如臣愚闇,蒙無分曉之故,至有特敎設禁之擧,則臣雖不足言,其於聖明所以待言官之義,顧不有憾於天地之大歟?臣固知一時匪怒之旨,特出於誨責提撕之聖意,而萬有一因此一事,遂至於媕娿畏約,長成寥寥之風,則非細憂也。噫,諸醫官之罪,尙忍言哉?恩霈普行,縱軫好生之盛德,輿憤所在,尙恨流配之爲輕,則特宥成命之下,身爲臺地,無一言爭執者,臣等之事,言亦寒心。臣方自訟之不暇,今何敢復事煩瀆,而因噎廢食,無有是理,過而能改,聖人所許,玆不得不冒萬死鳴號於黈纊之下。伏乞聖明,念言路之不可不張,軫刑政之不可不愼,仰稟東朝,還收日前慈旨及諸醫特宥之命,仍治臣囁嚅因循,壞損臺體之罪,千萬幸甚。臣無任云云。省疏具悉。已諭於玉堂之批矣。
上在昌德宮。停常參·經筵。
藥房提調權敦仁,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
尹正鎭啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來曾云矣,敢啓。傳曰,知道。
又啓曰,判義禁金箕殷,知義禁李羲準,同義禁趙秉龜再牌不進推考傳旨,今方捧入,而開坐命下之後,連事違召,無意承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,竝許遞,前望單子入之。
金吾堂上前望單子入之,判義禁鄭元容,知義禁曺鳳振,同義禁朴基宏落點。
尹正鎭啓曰,開坐事,命下矣。新除授判義禁鄭元容,知義禁曺鳳振,同義禁朴基宏,竝卽牌招,何如?傳曰,允。
傳于尹正鎭曰,頒敎文中赦句添入。
尹正鎭啓曰,頒敎中赦句添入事,命下矣。某罪以下宥之乎?敢稟。傳曰,雜犯死罪以下竝宥。
又啓曰,頒敎文中赦句添入事,命下矣。大提學趙寅永旣在闕中,使之添入,何如?傳曰,允。
李祖榮啓曰,玉堂上下番俱空,事甚未安。應敎徐元淳,副應敎李源益,校理鄭,副校理李謙在,修撰李晉翼·姜時永,副修撰朴來萬·兪鎭五,旣有只推之命,竝卽牌招,推移入直,何如?傳曰,允。
以應敎徐元淳,副應敎李源益,校理鄭,副校理李謙在,修撰李晉翼·姜時永,副修撰朴來萬·兪鎭五牌不進罷職傳旨,傳于李祖榮曰,只推。
李祖榮啓曰,玉堂上下番俱空,事甚未安。應敎徐元淳,副應敎李源益,校理鄭,副校理李謙在,修撰李晉翼·姜時永,副修撰朴來萬·兪鎭五,旣有只推之命,與校理李時在一體牌招,推移入直,何如?傳曰,允。
以平安監司朴晦壽啓本,罪人金昇協到配事,傳于尹正鎭曰,放送。
尹正鎭啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義牌不進,監察茶時之意,敢啓。傳曰,知道。
以大司諫李正耆,司諫朴鳴和,獻納金相勉,正言權馦·李源庚,執義權大肯,掌令金,持平徐耆淳·鄭煥義牌不進罷職傳旨,傳于尹正鎭曰,只推。
以黃海監司鄭基一狀啓,黃州牧民家失火事,大王大妃殿傳于李寅敎曰,觀此海伯狀啓,黃州民家失火,延爇爲百餘戶,其時百姓奔走啼呼之狀,宛如目見,驚慘矜惻,無與爲比,目下許多男女老少,失所棲遑,尤爲憫惻。原恤典外,別加優助,爲結構奠接之方,俾無一民境外流離之弊,廟堂卽爲行會事,分付。
以江原監司韓益相狀啓,襄陽府民家失火事,大王大妃殿傳于李寅敎曰,觀此狀辭,襄陽民戶燒燼,至爲二十戶之多,農節失所,誠爲可矜。原恤典外,別加顧助,俾卽結構奠接事,分付。
吏曹,今丁酉式年文科覆試典禮考講一所試官林基洙·成好謙,二所試官金炳奎·朴龍九。
李祖榮,以承文院都提調意啓曰,奏請兼謝恩使,旣已差出矣。奏請當具方物入送,皇太后·皇后前方物依例磨鍊,漂民朴宗哲等出送謝恩,漂民高閑祿等出送謝恩,以無方物二起入送之意,分付該曹,奏文體重,令文任撰出,何如?傳曰,允。
尹正鎭,以禁衛營言啓曰,本營千摠李吉求,騎士將愼,俱有身病,勢難察任,改差,何如?傳曰,允。
又以義禁府言啓曰,以平安監司朴晦壽啓本中官金昇協价川郡到配事判付內,放送事,命下矣。金昇協知委配所官,卽爲放送事,分付該道道臣之意,敢啓。傳曰,知道。
又以義禁府言啓曰,礪山府使李玄璣,木浦萬戶徐興祿等拿問處之事,傳旨啓下矣。李玄璣以兼營將守令,時在任所云,依例發遣府書吏,差兼官後拿來,徐興祿亦在任所云,依例發遣府羅將,交代後拿來,何如?傳曰,待待命拿囚。
又以刑曹言啓曰,因備邊司啓辭,羅州黑山島漂到人領護時,疎虞擧行之譯學,待竢事付之攸司,嚴加科治事,命下矣。當該譯學,待上來科治之意,敢啓。傳曰,知道。
義禁〈府〉啓目,黃海兵使趙雲永原情云云。傳旨內辭緣,泛稱遲晩,所當請刑是白乎矣,曾經閫帥勿爲請刑,載在大典通編,議處,何如?判付。啓,依允。又啓目,驪州牧使李行敎原情云云。問目內辭緣,泛稱遲晩,所當請刑是白乎矣,曾經閫帥勿爲請刑,載在大典通編,議處,何如?判付。啓,依允。又啓目,香室官員安永豐·文用中等原情云云。傳旨內辭緣,泛稱遲晩,竝只刑推得情,何如?判付。啓,竝只除刑推議處爲良如敎。又啓目,茂長縣監金有喜原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
校理李時在疏曰,伏以,臣識本愚昧,職忝論思,追行逐隊,未免暝擿之譏,當官盡職,蔑效獻替之責,居恒兢愓,若隕淵谷。頃者四醫官宥釋之命,適在臣玉署持被之日,此非尋常罪謫遇赦輒放之比,則凡在言責者,固不可循例承奉,且況臣於是日,旣處近密之直,反汗之請,宜先諸僚,而視若當行,終始泯默,及夫大僚筵奏,責之以法府臺地之尙無覆難,則當言之責,雖無異同,溺職之失,臣尤居首。於是乎反躬自責,噬臍莫及,悚惶恧蹙,若無容措。及聞館僚陣箚繼有徑出之擧,而顧臣所負未可自同於諸僚旣不能隨衆進退,又不敢晏然自居,冒控自列之章,恭竢當勘之律,際値慈敎之嚴重,竟致喉院之見阻,情窮勢迫,陳籲無路,違傲日積,郵罰尙稽。玆敢冒死仰陳,以瀆崇嚴,伏願亟賜斥黜,以爲爲言官含默者之戒焉。臣於自訟之章,何敢贅及他說,而憂愛之忱,不能自已,竊附古人戴罪進言之義,略控微見,惟聖明垂察焉。今此臺閣之疏,責以後時,孰不知罪,而遽加摧折,終欠過中,況今一初之政,當以優容臺閣爲急務,苟其當言而不言,則當如唐宗之導之使言矣,有言而不中,則當如漢帝之不可則置矣。今豈可以顯示訑訑之色,以累包荒之德乎?如臣等輩之冒處臺閣者,固不足言,而實爲聖朝惜此擧也。伏乞聖慈,仰稟東朝,亟收諸疏勿捧之敎,上恢宸聰,下廣言路焉,臣無任云云。省疏具悉。已諭於前批,勿煩。
上在昌德宮。停常參·經筵。
夜五更,月食。
尹正鎭啓曰,合辭許久闕啓,事甚未安。除在外外,呈吉人員,竝卽牌招,何如?傳曰,允。
金學性啓曰,行大司成李嘉愚,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。吏曹參議南履懋,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
李寅敎啓曰,明日救食齋戒,再明日親臨冊妃相値,視事頉稟之意,敢啓。傳曰,知道。
傳于尹正鎭曰,回還三使臣留待。
傳于尹正鎭曰,回還三使臣入侍。
以應敎徐元淳,副應敎李源益,校理鄭,副校理李謙在,修撰李晉翼·姜時永,副修撰朴來萬·兪鎭五再牌不進罷職傳旨,傳于李寅敎曰,只推。
以校理李時在牌不進羅職傳旨,傳于李寅敎曰,只推。
李寅敎啓曰,玉堂上下番俱空,事甚未安。應敎徐元淳,副應敎李源益,校理鄭·李時在,副校理李謙在,修撰李晉翼·姜時永,副修撰朴來萬·兪鎭五,旣有只推之命,竝卽牌招,推移入直,何如?傳曰,允。
尹正鎭啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義牌不進,監察茶時之意,敢啓。傳曰,知道。
以大司諫李正耆,司諫朴鳴和,獻納金相勉,正言權馦·李源庚,執義權大肯,掌令金,持平徐耆淳·鄭煥義牌不進罷職傳旨,傳于尹正鎭曰,只推。
以應敎徐元淳,副應敎李源益,校理鄭·李時在,修撰李晉翼·姜時永,副修撰朴來萬牌不進罷職傳旨,傳于李寅敎曰,只推。
以吏曹參議南履懋牌不進罷職傳旨,傳于李寅敎曰,只推。
李寅敎,以嘉禮都監都提調意啓曰,敎命·玉冊·金寶,明日臣等陪詣闕下內入,而敎命則令政院稟旨安寶,何如?傳曰,允。
又以吏曹言啓曰,奏請兼謝恩使書狀官宋尙玉呈狀內,矣身素患痰癖之症,當此換節之時,一倍添劇,萬無起動遠赴之望,卽速入啓遞改云。身病旣如是難强,改差,何如?傳曰,允。
尹正鎭,以備邊司言啓曰,義州府尹朴來謙以其身病,呈狀乞遞,實病旣如是難强,則邊門重地,曠務可悶,改差,何如?傳曰,允。
又以兵曹言啓曰,今三月十七日武臣堂上祿試射試官望,纔已受點,而漂海人近京不得爲之,以後日退行之意,敢啓。傳曰,知道。
又以禁衛營言啓曰,本營中軍白海鎭身病猝重,勢難察任,今姑改差,何如?傳曰,允。
義禁府啓目,粘連向前趙運永亦,餉還冒弄,貪墨厲民,道臣論奏,罪著不法,而囚供發明,不過襲謬二字,雖非創行,同歸犯科,糴法至重,不宜容貰,以此照律,何如?判付。啓,依允。又啓目,粘連向前李行敎亦,以還穀未捧,旣經勘處之後,又以未捧報營者,糴法所在,極爲駭然,不可以一事再勘,有所參恕,以此照律,何如?判付。啓,依允。又啓目,粘連向前安永豐·文用中等亦,香室入直,何等愼重,而或不待面看徑出,或旣爲省記而不入,應直不直,自有當律,竝只以此照律,何如?判付。啓,依允。又啓目,粘連向前金有喜亦,赴任兩朔之間,屢萬舊逋之不能準捧,事勢無怪其然是白乎矣,許多未捧,旣爲現露,揆以糴法,有難參恕,以此照律,何如?判付。啓,依允。
丁酉三月十六日未時,上御熙政堂。大王大妃殿垂簾,回還三使臣入侍時,左副承旨尹正鎭,記事官尹敎成,記注官田栽五,別兼春秋鄭最朝,正使申在植,副使李魯集,書狀官趙啓昇,以次進伏訖。上曰,史官分左右。大王大妃殿敎曰,無事往還乎?在植起伏奏曰,王靈攸曁,平安往返矣。大王大妃殿敎曰,其間大殿舟梁慶禮迫近,慶祝萬萬。在植曰,臣等在彼地,初聞我國消息,則莫大之慶禮,已爲涓吉,一行上下,蹈舞以過,不知路之長遠,趲程以來,而猶以復命差遲,不勝憧憧矣。大王大妃殿敎曰,下情安得不然乎?又敎曰,大國無他事,昨年年事,何如?而我境沿路,秋麥春牟,果何如云耶?在植曰,彼地連値荐歉,人心尙未安定,竊發之患,種種有之,我境則關西·海西,秋牟頗有豐登之望,春牟方始播種,京畿則不如兩西矣。大王大妃殿敎曰,沿路無流乞耶?在植曰,兩西則稍少,京畿則稍多矣。大王大妃殿敎曰,遠路平安還來甚幸,退去休息也。命使臣先退。上曰,史官就座。仍命退,承史以次退出。
上在昌德宮。停常參·經筵。
李寅敎啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義呈辭,監察茶時之意,敢啓。傳曰,知道。
又啓曰,來二十一日朝參日次,而陳賀相値,頉稟之意,敢啓。傳曰,知道。
又啓曰,來二十一日輪對日次,而陳賀相値,頉稟之意,敢啓。傳曰,知道。
又啓曰,三皇忌辰日親行望拜禮,前期一日以稟事,曾有定式矣。今十九日毅宗皇帝忌辰日親行望拜禮,何以爲之?敢稟。傳曰,遣承旨奉室奉審。
備邊司薦望,以李祖榮爲義州府尹。
傳于金學性曰,當該承旨推考。
李寅敎啓曰,行都承旨趙秉鉉式暇,左承旨金興根內閣進,右承旨未差,左副承旨尹正鎭須資出去,同副承旨金學性內閣直,院中只有臣一人,伴直無人,左副承旨尹正鎭所當牌招,而拘於廳規,不得請牌,何以爲之?敢稟。傳曰,牌招。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,尹秉烈落點。
傳于李寅敎曰,戶·工換房。
傳于尹正鎭曰,明日出宮門路,以協陽門爲之。
兵曹,以任聖臯爲禁衛中軍。
李寅敎,以都摠府言啓曰,今日入直內三廳武兼禁軍及軍兵等,當爲中日習射技放,而漂海人近京,回程間今姑停之之意,敢啓。傳曰,知道。
尹正鎭,以弘文館言啓曰,下番副修撰臣兪鎭五,以嘉禮冊妃時捧金寶官,今日金寶內入時陪進事,晝仕出去之意,敢啓。傳曰,知道。
又以承文院都提調意啓曰,月食已過,禮部回咨,依例撰出,正書安寶後,定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。
又以備邊司言啓曰,全羅道羅州牧黑山島·牛耳島漂致大國人四十四名,入接弘濟院後,使本司郞廳及譯官詳細問情,別單書入,而今此漂人皆願速歸,留一宿卽爲發送,何如?傳曰,允。
上在昌德宮。停常參·經筵。
自人定至十九日開東,灑雨下雨,測雨器水深八分。
親臨冊妃還內後,內閣·政院·玉堂·藥房口傳問安。答曰,知道。
金興根啓曰,明日常參·經筵,取稟。傳曰,停。
李寅敎啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義呈辭,監察茶時之意,敢啓。傳曰,知道。
尹正鎭,以都摠府言啓曰,今二十日親迎動駕時,侍衛寶劍,守宮當爲備員,而副摠管朴潤榮留陣進,白海鎭有實病,一員未差,無以備員,令政院稟旨變通,與未差之代,竝令該曹,以在京無故人,口傳差出,待下批,牌招,以爲備員進參之地,何如?傳曰,允。有實故摠管許遞,前望單子入之。
摠管前望單子入之,都摠管洪命周,副摠管林景鎭·李德鉉落點。
金興根啓曰,臣興根今日外宣醞進去,下直之意,敢啓。傳曰,知道。
又啓曰,正使前領議政南公轍,副使行大護軍朴岐壽,奉敎授王妃備物典冊禮畢云矣,敢啓。傳曰,知道。
金興根,以弘文館言啓曰,下番副修撰臣兪鎭五以捧金寶官,今日冊妃時,晝仕出去之意,敢啓。傳曰,知道。
又以承文院都提調意啓曰,節使回便帶來咨文中有使臣賜食,濟州漂民出送,興陽漂民出送事矣。以前頭使行奉表稱謝之意,依例撰出先通咨文,正書安寶後,定禁軍騎撥,下送于灣府,使之傳給鳳城將處,以爲轉致北京之地,而三起謝恩,以無方物磨鍊,順付於今番別使行之意,分付該曹,何如?傳曰,允。
又以承文院都提調意啓曰,漂漢人入送緣由咨文中,燒船鐵物斤數,消詳書塡,係是前例,而今番黑山島·牛耳島兩處漂到人燒船鐵物數爻狀啓,日前纔已上來,而咨文辭意,極爲浩多,雖罔夜修正,無以及期繕寫,令齎咨官爲先率領漂人,使之離發,待咨文正書,定禁軍騎撥,下送于齎咨官所到處,以爲齎去之地,何如?傳曰,允。
丁酉三月十八日辰時,上詣仁政殿。親臨冊妃入侍時,行都承旨趙秉鉉,行左承旨尹秉烈,右承旨金興根,左副承旨尹正鎭,右副承旨李寅敎,同副承旨金學性,記事官尹敎成,假注書權致和,別兼春秋申錫愚·鄭最朝,直提學朴永元,檢校直閣李公翼,檢校待敎趙斗淳,以次侍立。時至,上命司謁口傳下敎曰,承史閣臣先拜。秉鉉等入就熙政堂前庭,行四拜訖。上具遠遊冠·絳紗袍·玉帶·黑靴,乘輿出宣化門。藥房提調權敦仁,副提調趙秉鉉,進前奏曰,侵早勞動,聖體,若何?上曰,一樣矣。由協陽門·肅章門,入仁政門陞月臺。左通禮跪啓請降輿。上降輿。左通禮跪啓請執圭。秉鉉跪進圭。上執圭陞座。贊儀唱鞠躬四拜興平身。宗親文武百官行四拜禮。贊儀又唱鞠躬四拜興平身。使者以下行四拜禮。興根進前跪啓請傳敎,由東門出。執事者對擧敎命,冊寶案從之,傳敎官降階詣使者,稱有敎,贊儀唱跪,使者以下跪。興根宣敎曰,冊金氏爲王妃,命卿等展禮。宣訖,贊儀唱俯伏興平身。使者以下俯伏興平身。執事者各以敎命案·冊函·寶綬,進傳敎官。傳敎官授正使。正使北向跪受。傳敎官以冊函·寶綬,授正使,竝如授敎命之儀訖,還侍位。贊儀唱俯伏興四拜興平身。使者行四拜禮訖。引儀引使者由東門出,擧敎命·冊寶·命服案者,由正門前行,使者以敎命·冊函·寶綬及命服函,各置于腰彩輿,細仗鼓吹前導,使者以下隨行。贊儀唱鞠躬四拜興平身。宗親文武百官行四拜禮訖。通禮進前跪啓禮畢。興根進前奏曰,冊妃後諸臣新除授肅拜,亦於別宮爲之,今亦依例擧行,何如?上曰,依爲之。出擧條領中樞府事李相璜,右議政朴宗薰,領敦寧府事趙萬永,進前奏曰,朝氣稍陰,侵早臨殿,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。相璜曰,臨殿冊妃,親傳敎命,臣等慶祝之情,不勝形達矣。上降座,通禮跪啓請釋圭。上釋圭。秉鉉跪受圭。通禮啓請乘輿。上乘輿。通禮跪啓請執圭。秉鉉跪進圭。上執圭,仍降月臺,出仁政門,由肅章門,入協陽門,出標信解嚴。入宣化門還內,諸臣以次退出。
前一日,典設司設使者次及布幕如初設,尙宮以下次於內門外之東,西向,其日引儀設使者位於大門外之東,西向北上,擧敎命·冊寶案者,在南差退,俱西向,主人位於大門外之西,東向,又設拜位於門南,北向,設使者以下及主人位於中門外,亦如之。惟不設拜位設尙傳位於中門外主人之南,擧敎命·冊寶捧儀仗內侍在南差退俱東向,內侍先置案三於內門外近限,主人設妃受冊位於堂庭中北向,使者至妃氏第大門外,掌次者迎入次。凡賓主及行事者皆朝服,內侍常服尙宮以下先詣入次,敎命·冊寶陳於幕內。其命服,使者授尙傳先進司僕寺副正進輦於幕南,兵曹正郞陳妃儀仗於輦前,左右尙宮以下入內門,序立北向東上,謁者引使者以下出次就位,主人出立於大門內之西,東向,儐者進受命出門西東向曰,敢請事,正使曰,某奉敎授王妃備物典冊,儐者入告,遂引主人出迎於大門外之西東向,少頃,就拜位四拜,使者不答拜,謁者引使者入門而右,擧敎命·冊寶案者從之,主人入門而左,至中門外,各就位,擧敎命·冊寶案者以次進副使前,副使取敎命·冊函·寶綬。擧案者皆退進授正使訖,退復位,尙傳進正使前東向跪,正使以敎命·冊函·寶綬,跪授尙傳,尙傳傳捧詣內門外。內侍助擧跪置於案,俯伏興退,又內侍捧儀仗詣內門外北向立,王妃具翟衣加首飾,傅姆贊出尙宮導王妃,降自西階,就受冊位,尙宮跪取敎命冊函。女官助擧尙服跪取寶綬俱興,進立王妃之右西向,尙寢帥其屬,傳捧儀仗,陳於敎命冊寶之後俱上,諸應侍衛者侍衛如式,尙宮俯伏,跪啓請四拜,王妃四拜,尙宮稱有敎,尙宮俯伏跪啓請跪,王妃跪,尙宮開坐宣冊。臨時設案訖,以冊還置於函,尙宮俯伏跪啓請俯伏興四拜,王妃俯伏興四拜,尙宮捧敎命及冊函西向跪,以次授王妃,尙宮跪啓請跪,王妃跪受敎命·冊函以授典言,典言跪受。女官助擧尙服捧實綬西向跪授王妃,王妃受,以授尙記,尙記跪受,尙宮俯伏跪啓請俯伏興四拜,王妃俯伏興四拜訖,尙寢帥其屬,設王妃座於堂上北壁南向,設敎命·冊寶案於座前近東北上,尙宮俯伏跪啓請陞座,尙宮導王妃陞自中階陞座,繖扇侍衛如常儀。女官擎執典言,尙記置敎命,冊寶於案,內侍陳儀仗於庭之東西,典贊就東階下西向立,尙宮以下俱降立於庭中北向東上,典贊唱四拜,尙宮以下四拜訖,諸應侍衛者俱還侍位,尙宮進當座前俯伏,跪啓禮畢,俯伏興退,王妃降座,尙宮前導入內,兵曹稟旨放仗,其儐使者及使者復命如告期儀。惟復命辭云,奉敎授王妃備物典冊禮畢。
上在昌德宮。停常參·經筵。
自開東至人定,灑雨下雨,測雨器水深七分。自人定至二十日開東,灑雨下雨,測雨器水深六分。
李寅敎啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金興根啓曰,明日親迎動駕,再明日親臨陳賀朝見禮,三明日朝見禮,二十三日二十四日英陵忌辰祭齋戒正日,二十五日二十六日明陵忌辰祭齋戒正日相値,視事頉稟之意,敢啓。傳曰,知道。
傳于金學性曰,戶房承旨與禮曹堂上·戶曹郞廳,馳詣宣武祠奉審,仍爲摘奸以來。
金興根啓曰,明日大駕詣別宮入幕次後,大王大妃殿·王大妃殿問安,何承旨進去乎?敢稟。傳曰,左副承旨進去。
李寅敎啓曰,大司憲宋啓榦,掌令任泰濬在外,執義權大肯,掌令金,持平徐耆淳·鄭煥義牌不進,監察茶時之意,敢啓。傳曰,知道。
以大司諫李正耆,司諫朴鳴和,獻納金相勉,正言權馦·李源庚,執義權大肯,掌令金,持平徐耆淳·鄭煥義牌不進罷職傳旨,傳于李寅敎曰,只推。
傳于尹正鎭〈曰〉,明日出宮內門路,以協陽門爲之。
金興根,以奎章閣言啓曰,守宮檢校待敎金英淳,待明朝牌招,何如?傳曰,允。
又以禮曹言啓曰,今此嘉禮翌日大王大妃殿·王大妃殿·中宮殿百官陳賀儀註,直爲書入各殿之意,敢啓。傳曰,知道。
又以吏曹言啓曰,穆陵參奉沈熙淳,綏陵參奉李承圭俱以身病,呈狀乞遞,竝改差,何如?傳曰,允。
尹正鎭,以兵曹言啓曰,今三月二十日文臣朔試射日次,而親迎動駕相値,不得爲之之意,敢啓。傳曰,知道。
李寅敎,以義禁府言啓曰,今此親迎擧動,大駕各差備都事,中宮殿左右考喧都事,本府入直,當直入直都事,當以十三員分排,而無以推移,假都事三員,令該曹口傳差出,以爲分排擧行之地,何如?傳曰,允。
吏曹啓目,粘連觀此慶尙監司尹聲大狀啓,則以爲,昆陽郡守金春敍,今已瓜熟是白如乎,該郡守到任以後,軍政糴弊,次第就緖,若或際此遞改,則賑事之替付生手,民實缺望,同郡守金春敍,限今年仍任事,令該曹稟處亦爲白有臥乎所,昆陽郡守金春敍,依狀請限今年仍任,何如?判付。啓,依允。
上在昌德宮。停常參·經筵。
自開東至辰時,灑雨下雨,測雨器水深五分。
大駕詣別宮後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。中宮殿詣闕後,內閣·政院·玉堂·藥房口傳問安。答曰,知道。同牢宴後,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。
藥房提調權敦仁,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰達。答曰,知道。大王大妃殿·王大妃殿氣候一樣,卿等不必入侍矣。大王大妃殿·王大妃殿口傳問安。答曰,知道。
尹正鎭啓口,備邊司郞廳來言,今日賓廳日次,而親迎動駕相値,不得來會云矣,敢啓。傳曰,知道。
又啓曰,司僕寺內乘來言,倦簾,取稟。傳曰,捲三面。
傳于尹正鎭曰,侍衛軍兵雨具。
尹正鎭啓曰,臣以大王大妃殿·王大妃殿問安進去,下直之意,敢啓。傳曰,知道。
又啓曰,中宮殿所用內旨四部,問安牌五部,馬牌五部,新造以入之意,敢啓。傳曰,知道。
傳于金興根曰,明日出宮門路,以協陽門爲之。
金興根,以奎章閣言啓曰,大駕今已還宮,守宮檢校待敎金英淳,依定式減下,何如?傳曰,允。
丁酉三月二十日辰時,大駕詣別宮。親迎入侍時,行都承旨趙秉鉉,行左承旨尹秉烈,右承旨金興根,左副承旨尹正鎭,右副承旨李寅敎,同副承旨金學性,記事官尹敎成,假注書權致和,別兼春秋申錫愚·鄭最朝,直提學朴永元,檢校直閣李公翼,檢校待敎趙斗淳,以次侍立。時至,通禮跪啓請外辦。上具冕服·玉帶,乘輦出宣化門。秉鉉等進前奏曰,雨餘侵早勞動,聖體,若何?上曰,一樣矣。由協陽門·肅章門·進善門·敦化門。執雁者前行,駕至敦化門外。通禮跪啓請駕少駐,敎侍臣上馬,執雁者亦乘馬前行。上仍進發,過芭子橋,至宗廟前路。通禮跪啓請釋圭。上釋圭。秉鉉跪受圭。上命書傳敎曰,禮房承旨詣宗廟·永寧殿,奉審以來。通禮跪啓請降輦。上降輦步過。通禮跪啓請乘輦。上乘輦。通禮跪啓請執圭。秉鉉跪進圭。上執圭。仍進發至宮大門外。侍臣皆下馬。執雁者亦下馬前行,至下輦所。通禮跪啓請釋圭。上釋圭。秉鉉跪受圭。通禮跪啓請降輦乘輿。通禮前導至降輿所,又啓請降輿。上降輿入大次。興根宗廟·永寧殿奉審後,請承傳色以無頉之意復命。行禮時至,通禮跪啓請執圭。秉鉉跪進圭。上執圭。主人導上以入行禮,竝依親迎儀訖。上以司謁口傳下敎曰,外辦入之。通禮跪啓請外辦。小頃,上乘輿出宮中大門,至降輿所。通禮跪啓請釋圭。上釋圭。學性跪受圭。通禮跪啓請降輿乘輦。上降輿乘輦。通禮跪啓請執圭。學性跪進圭。上執圭。通禮跪請進發,出於義洞口,至宗廟前路。通禮跪啓請釋圭。上釋圭。學性跪受圭。通禮跪啓請降輦。上降輦步過前路。正鎭進前曰,臣承命問安於大王大妃殿·王大妃殿,答曰,知道矣。通禮跪啓請乘輦。上乘輦。通禮跪啓請執圭。學性跪進圭。上執圭。仍進發,由敦化門·進善門·肅章門,入協陽門,出標信解嚴。入宣化門還內,諸臣以次退出。
前一日,典設司設殿下大次於王妃第內門外,又設小次於內門內,俱道東南向。竝隨地之宜近侍及侍衛官次於中門外,贊者前期設奠雁案於正廳北壁南向,設褥席於案前北向,又設殿下,王妃東西褥位於正廳。褥上設單席其日殿下具冕服乘輦,出敦化門外,掌畜者執雁乘馬前行。駕至王妃第大門外,主人具朝服出立於道左,鞠躬祗迎。駕至大門外,左通禮跪啓請釋圭。殿下釋圭。近侍跪受圭。左通禮跪啓請降輦乘輿。殿下降輦乘輿。左右通禮前導入大次。近侍及通禮,止於內門外行禮時至,左通禮至大次前,跪啓請出次。殿下出次。左通禮跪啓請執圭。近侍跪進圭。殿下執圭。主人導殿下以入。掌畜者以雁授尙傳。尙傳傳捧至內門,傳授尙宮。尙宮傳捧隨入。殿下由正階陞正廳。女官捧繖扇,陳於階下殿下詣東壁褥位南端,傅母導王妃,尙宮前導出房。執燭及侍從如式就西壁褥位南端。尙宮俯伏跪啓請揖。王妃就位。殿下揖。王妃就位。殿下·王妃稍退,各就褥位。主人具朝服立於殿下之後差退。主母具禮衣,立於王妃之後,差退。尙宮奉雁跪進于殿下之右。尙宮俯伏跪啓請釋圭。殿下釋圭。女官跪受圭。尙宮俯伏跪啓請行奠雁禮。殿下受雁進奠於北壁案上。尙宮俯伏跪啓請執圭。女官跪進圭。殿下執圭。主人降立於階下北向。尙宮導殿下稍退南向立。主人四拜訖。主母撤雁案尙宮俯伏跪啓禮畢。尙宮導殿下降階入小次。女官仍以繖扇侍衛。主人陞自東階,尙宮導王妃出至西階上。傅姆在左,保母在右,主母在後。主人少進,西向戒之曰,戒之敬之,夙夜無違命。主人退立西向,主母進立王妃之右,施衿結帨,戒之曰,勉之敬之,夙夜無違命。王妃聽受訖,宮人進輿。尙宮俯伏跪啓請乘輿。王妃乘輿以降。侍衛如常儀,至門內。尙宮俯伏跪啓請降輿。王妃降輿少駐。尙宮俯伏跪啓請出次。殿下出次。尙宮俯伏跪啓請揖。王妃就輦。殿下揖。王妃就輦。主人導殿下以出。女官捧繖扇至內門,以授內侍,內侍受,以授捧持人,還宮如來儀。在出還宮儀,尙宮俯伏跪啓請乘輦。王妃乘輦,姆加景。景之制,蓋如明衣,加之以爲行道禦塵,令衣鮮明官人侍從及內侍導從,儀仗前導如常。在出宮詣闕儀。
上在昌德宮。停常參·經筵。
陳賀還內後,內閣·政院·玉堂·藥房口傳問安。答曰,知道。朝見禮後,大殿·大王大妃殿·王大妃殿·中宮殿,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。
藥房都提調朴宗薰,提調權敦仁,副提調趙秉鉉啓曰,日吉辰良,大禮順成,臣民慶忭,曷罄名言,伏未審動駕之餘,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區下忱,敢來問安,竝此仰稟。答曰,知道。兩慈殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
傳于趙秉鉉曰,完昌君時仁百官加親授。
傳于趙秉鉉曰,中官鄭喜常·金宜祿·韓珩和,百官加親授。
趙秉鉉啓曰,吏曹郞廳來言,百官加下批政事,取稟。傳曰,當日爲之。
李寅敎啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
趙秉鉉,以吏曹言啓曰,在前頒赦時,有別歲抄書入之事矣。今番則何以爲之乎?敢稟。傳曰,書入。
又以吏批言啓曰,嘉禮已過,分承旨,分兵曹堂郞,竝減下之意,敢啓。傳曰,知道。
尹正鎭,以兵批言啓曰,嘉禮旣成,分擔府堂郞,分五衛將,分守門將,竝減下之意,敢啓。傳曰,知道。
有政。吏批,兼判書金在昌進,參判閔致成在外,參議南履懋未肅拜,行都承旨趙秉鉉進。以金善養爲厚陵令,金炳喬爲綏陵參奉,李源益爲奏請兼謝恩書狀官,姜漢赫爲京畿都事,具載鳳爲渭原郡守,完昌君時仁今加中義,百官加親授,守義州府尹單李祖榮,昆陽郡守金春敍,限今年仍任事承傳,兼掌令趙啓昇,分承旨徐英淳·金洙根,分兵曹參議趙容和,參知閔致文,正郞韓鎭庭,佐郞李源達,以上竝依定式減下。
兵批,判書金蘭淳,參判趙庭和,參議趙奎昇病,參知宋應龍入直進,左副承旨尹正鎭進。以同知單金在烈,護軍朴來謙,副護軍徐英淳·金洙根·趙容和·閔致文·李峻陽·吳顯文,副司果沈能恕,以上竝單付。兼兩西運餉使單李祖榮,兼淸南防禦使單吳致賢,分副摠管金弘根·李景在,分五衛將權灝·李膺緖,分都摠都事金魯學·李健緖,分守門將李富在·沈宜俊,以上減下。
李寅敎啓曰,大司諫李正耆以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,持平鄭煥義以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
趙秉鉉啓曰,吏曹郞廳來言,臺諫有闕,政事,取稟。傳曰,前望單子入之。
兵曹口傳政事,副司果單李源達。
金興根,以禮曹言啓曰,今此嘉禮翌日大殿陳賀時,諸道所封箋文中慶尙左水使趙元錫,以應封官兼別軍職,故各爲封進,富寧府使金善永,雖非應封官,亦以別軍職封進矣。一體看審捧入之意,敢啓。傳曰,知道。
又以敦寧府言啓曰,大王大妃殿加上尊號,王大妃殿上尊號與中宮殿冊禮,今已順成,卽當記載於御牒,而王妃世譜,依敦寧式,同姓限八寸,異姓限五寸,一體修整譜冊之意,敢啓。傳曰,知道。
尹正鎭,以備邊司言啓曰,分糶課農,民事方殷,此時守令,不可暫曠,諸道差使員守令,使之明日辭朝,受由上京人,亦令不日下送事,分付,何如?傳曰,允。
又以御營廳言啓曰,本廳中軍朴潤榮身病甚重,勢難察任,改差,何如?傳曰,允。
李寅敎,以刑曹言啓曰,頃因備邊司啓辭,羅州黑山島漂到彼人問情時,不審之該譯學,彼人物件見失時,擧行疎忽之譯學,待竣事科治之意,前已草記蒙允矣。前後不審疎忽之當該譯學,俱是金龜男,而今纔來現,所當依律嚴勘,而係是宥旨前事,分揀放送,何如?傳曰,允。
敎中外大小臣僚耆老軍民閑良人等書。王若曰,易六十四卦,乾元坤元爲之基,詩三百五篇,周南·召南爲之首,是故,天德莫大於配體,王道必先於正家,式遵弘規,載揚明訓,永惟媲匹之際,實是敎化之原,有萬物然後夫婦父子君臣之倫,得其敍矣。合二姓以爲天地宗廟社稷之主,不亦重歟?潙汭觀型,贊虞廷垂衣之治,洽陽作合,衍姫家綿瓜之休,蓋其百福源而四德全,所以六禮備而九御統,肆當中月之制已畢,政須長秋之儀亟行,列祖之所顧歆,亶由筓珈之承事,兩殿之所企待,亦係珩璜之嗣音,徵天眷於瑞符,中垣耀後句之位,考邦典於嘉會,大璋昭親迎之文,王妃金氏,篤生名祖之門,近屬太母之系,承奕世之鼎軸,伊臣之忠藎有由,纘皇朝之舟梁,塗筆〈之〉福慶未艾,矧玆懿範之早就,允矣令聞之夙彰,織紝組紃,十年聽婉娩之敎,鍾鼓琴瑟,六宮誦窈窕之章,文定厥祥,卜云其吉,東朝則哲之聖,簡在柔嘉,先王於昭之靈,默有佑隲,基厥初而本支百世,稽于衆而卿士庶民,玆涓昌辰,誕擧縟禮,已於本年三月十八日乙未,授冊寶正位,二十日丁酉,大昏禮成,玄紞治內,黃裳在中,聳群瞻於肅雝,釐爾女士,奉慈敎於悅豫,宜其家人,譬若兩儀之交須,斯義也合牢而合卺,自此萬姓之俯育,其本則獻繭而獻種,翟褕初臨,猗博厚之配地,鳳綸遐曁,庶惠澤之同春,自本月二十一日昧爽以前,除謀反·大逆·謀叛·子孫謀殺歐罵祖父母父母·妻妾謀殺夫·奴婢謀殺主·謀故殺人·魘魅蠱毒·關係國家綱常·贓汚强竊盜外,雜犯死罪以下,徒流付處,安置充軍,已至配所·未至配所·已發覺·未發覺·已決正·未決正·咸宥除之,敢以宥旨前事,相告言者,以其罪罪之,在官者各加一資,資窮者代加。於戲,和氣瀜於宮闈,懽聲溢於區宇,至靜至柔之德,麟趾儲祥,一家一國之仁,龜疇錫福,故玆敎示,想宜知悉。大提學趙寅永製進。
大司諫李正耆疏曰,伏以,臣父方在慶尙道善山府,臣兄臣賢耆任所矣。八耋癃病,居常凜綴,近因時候乖宜,重以行役餘憊,寒感添劇,積氣肆動,食飮頓減,氣息奄奄,專伻踵至,促臣來視。臣聞此報,方寸煎灼,不可按住。玆敢忙陳短章,徑出城闉。伏乞聖慈,俯垂矜諒,亟遞臣職,俾便救護,仍治臣擅行之罪,以肅朝綱焉,臣無任云云。答曰,省疏具悉。所請依施。
持平鄭煥義疏曰,伏以,臣昨自陪從,退歸旅次,卽接家信,則臣老母宿疾,近又挾感添劇,症甚不輕,專人走報,促臣來視。臣自聞此報,方寸煎灼,非不欲卽日歸護,以伸情私,而當此縟儀隔日,小大蹈忭之日,不惟義分之所不敢,抑亦懽情之不自已,雖不得不隨班出入,粗展情禮,而心魂飛越,度日如年,玆敢忙陳短章,徑尋鄕路。伏乞聖慈,俯垂矜諒,亟遞臣所帶職名,仍治臣擅行之罪,以肅朝綱,以安私分焉,臣無任云云。省疏具悉。所請依施。
丁酉三月二十一日辰時,上詣仁政殿。嘉禮後親臨陳賀入侍時,行都承旨趙秉鉉,行左承旨尹秉烈,右承旨金興根,左副承旨尹正鎭,右副承旨李寅敎,同副承旨金學性,記事官尹敎成,假注書權致和,別兼春秋鄭最朝·李墩,直提學朴永元,檢校直閣李公翼,檢校待敎趙斗淳,以次侍立。時至,通禮跪啓請外辦。上具遠遊冠·絳紗袍·玉帶·赤舃,出宣化門。秉鉉等進前奏曰,連日勞動,聖體,若何?上曰,一樣矣。由協陽門·肅章門,入仁政門,陞月臺入殿內。通禮跪啓請降輿。上降輿。通禮跪啓請執圭。秉鉉跪進圭。上執圭,仍陞座。贊儀唱鞠躬四拜興平身。百官行四拜禮。上命司謁口傳下敎曰,禁軍換列之時,無大喝之聲,何也?兵房承旨出去知入。正鎭出去,傳命于宣傳官。宣傳官閔致默奏曰,問于軍校,則每當殿坐時,有大前陪然後,有大喝之聲,而今番則只立前陪五雙,故無大喝之聲云矣。致詞官進當座前致詞訖。贊儀唱鞠躬四拜興平身。百官行四拜禮。宣敎官陞自東階就位。傳敎官進當座前,跪啓傳敎,取敎書授宣敎官。宣敎官宣敎訖,退復位。贊儀唱鞠躬四拜興平身。百官行四拜禮。贊儀唱跪搢笏三叩頭。百官跪搢笏三叩頭。贊儀唱山呼,百官及樂工軍校齊聲呼千歲,又唱山呼,又呼千歲。又唱再山呼,又呼千千歲。贊儀唱鞠躬四拜興平身。百官行四拜禮。展箋官擧箋案入置座前,宣箋目官詣箋案南,宣箋目訖,宣箋官詣宣箋案南宣箋,仍降復位。通禮進當座前,跪啓禮畢。奉朝賀南公轍,領中樞府事李相璜,右議政朴宗薰,領敦寧府事趙萬永·金祖根,陞階進前〈奏〉曰,皇天祖宗,降宗社無疆之休,日吉辰良,大禮順成,臨殿受賀,臣民慶祝,曷罄名言,勞動之餘,聖體,若何?上曰,一樣矣。公轍等曰,寢睡·水刺之節,何如?上曰,一樣矣。公轍等曰,大王大妃殿氣候,何如?上曰,一樣矣。公轍等曰,王大妃殿氣候,何如?上曰,一樣矣。公轍等曰,中宮殿氣候,何如?上曰,安順矣。公轍等曰,此時兩慈殿嘉悅歡忭,尤當無比矣。公轍等仍降階復位。上降座。通禮跪啓請釋圭。上釋圭。秉鉉跪受圭。通禮跪啓請乘輿。上乘輿出殿內降月臺,由仁政門·肅章門,入協陽〈門〉,出標信解嚴。入宣化門還內,諸臣以次退出。
上在昌德宮。停常參·經筵。
朝見禮後,大殿·大王大妃殿·王大妃殿·中宮殿,內閣·政院·玉堂·藥房口傳問安。答曰,知道。朝廷二品以上·六曹堂上單子問安。答曰,知道。
藥房都提調朴宗薰,提調權敦仁,副提調趙秉鉉啓曰,親臨受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李寅敎啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙秉鉉啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,尹命圭落點。
持平前望單子入之,趙秉恒落點。
李寅敎啓曰,新除授持平趙秉恒,一體牌招,何如?傳曰,允。
注書尹敎成病,代以徐相敎爲假注書。
傳于尹正鎭曰,嘉禮都監都提調以下,尙衣提調以下,別單書入。
李寅敎啓曰,大司憲宋啓幹,掌令任泰濬在外,執義權大肯,掌令金,持平徐耆淳·趙秉恒牌不進,監察茶時之意,敢啓。傳曰,知道。
以執義權大肯,掌令金,持平徐耆淳·趙秉恒,司諫朴鳴和,獻納金相勉,正言權馦·李源庚牌不進罷職傳旨,傳于李寅敎曰,只推。
趙秉鉉,以吏曹言啓曰,成均館典籍鄭最朝·李墩,俱以身病,呈狀乞遞,竝改差,何如?傳曰,允。
又以吏曹言啓曰,因備邊司草記,分糶課農,民事方殷,此時守令,不可暫曠,諸道差使員守令,使之明日辭朝,受由上京人,亦令不日下送事,允下矣。自臣曹催促,則差使員守令中和府使申觀浩,楊根郡守李宜翼,樂安郡守張東七,德山縣監閔致訥,聞慶縣監申錫履,洪川縣監李憲在,今日辭朝,受由上京守令狼川縣監李謙秀,已爲下去云。茂長縣監金有喜,方在就理,遂安郡守柳相鼎,益山郡守李相佑,今日下去云。金堤郡守李寅升,以省掃事,在於京畿廣州地,白川郡守徐景輔,以省掃事,在於忠淸道公州地,玄鳳縣監趙完植,以覲親事,在於忠淸道報恩地,軍威縣監呂民燮,以覲親事,在於京畿楊根地,竝不日還官之意,發關知委於各該道道臣處,而羅州牧使李晦淵,价川郡守柳相質,俱以身病沈重,不得下去云。故自臣曹屢度催促,則無意還官。雖未知病勢之如何,而從前飭敎截嚴之下,終不下去者,揆以事體,誠極未安。羅州牧使李晦淵,价川郡守〈柳〉相質,竝令該府拿問處之,何如?傳曰,允。
又以宗簿寺提調意啓曰,嘉禮已過,譜牒修正,依向日草記批〈旨〉自本寺一體擧行,而中宮殿下世譜,亦爲修正之意,敢啓。傳曰,知道。
上在昌德宮。停常參·經筵。
李寅敎啓曰,大司憲宋啓幹,掌令任泰濬在外,執義權大肯,掌令金,持平徐耆淳呈辭,趙秉恒未肅拜,監察茶時之意,敢啓。傳曰,知道。
大王大妃殿傳曰,皇天祖宗眷佑,大禮順成,坤極正位,此實國家磐泰之基,予心之慶幸嘉悅,曷有其極?其在廣慶覃恩之道,不可無格外示意之擧,各道舊還十萬石,各貢舊遺在一萬石,市民·泮民徭役三十日竝蕩減,各道甲午以前拯劣米,亦爲一體蕩減,以示與民同慶之意事,分付。
傳于尹正鎭曰,嘉禮時中宮殿承傳色洪命福·申寬吉竝加資,資窮,內下虎皮一令賜給,大王大妃殿別輦侍李昌成,薜里安海仙等二人,掌務金商秋等二人,差備朴宗赫等六人,竝依壬戌年例施賞,敎命差備金鎭英·吳鶴昌,命服差備金昌舜·崔得麟,玉冊差備慶文佑·安景昌,金寶差備李恒元·琴玉聲竝加資,資窮者代加,執雁差備申英遠,赤舃差備姜元基各半熟馬一匹賜給,嘉禮次知洪命福,前次知金承業竝加資,排設次知鄭喜常,同牢宴次知申寬吉,各半熟馬一匹賜給,尙傳洪命福兒馬一匹賜給,敎命案差備林有彬等二人,褥席差備鄭元熙,玉冊案差備卞民衡等二人,褥席差備李根植,讀敎案差備金相裕,褥席差備徐重文,金寶案差備金昌浹等二人,褥席差備張公衡,讀寶案差備成元周,褥席差備張寬彩,命服案差備李義文等二人,褥席差備朴寬興,紅陽繖差備卓俊卿,雲劍差備柳澤祚等二人,扇差備李蕊等二人等,各兒馬一匹賜給,從事官吳錫昌,同牢宴從事官李如發,排設從事官金錦雲等二人,各加一資,資窮者代加,朱杖差備徐正健等二十人,歸遊赤李絢采等二十人,各上弦弓一張賜給,親迎擧動時寶差備李祉亨·宋寅英,竝兒馬一匹賜給,夾侍曺喜寬·金雲壁竝加資,問安朴光錫,寶劍差備石興說等二人,隨駕鄭喜常等七人,擔筒箇張範,大王大妃殿別輦侍金宜祿,王大妃殿別輦侍金夢說,竝兒馬一匹賜給,內熟設次知鄭喜常,內下豹皮一令賜給,水刺薛里金永完,廂庫楊淳英等二人,弓房韓國臣等二人,燈燭房沈相鶴等二人,掌設成元周等二人,捲帳差備鄭錫箕等四人,各上弦弓一張賜給。傳于尹正鎭曰,分兵曹參議趙容和,參知閔致文,正郞韓鎭庭,佐郞李源達,分副摠管金弘根·李景在,竝兒馬一匹賜給,分都事金魯學·李健緖,竝不粧弓一張賜給。
大王大妃殿傳于尹正鎭曰,分注書,依壬戌年例,特爲陞六,政院翰注各兒馬一匹賜給,朝見禮時本房熟設監官安時喆·吳守根,竝五衛將除授,白時赫邊將除授。
傳于尹正鎭曰,分承旨徐英淳·金洙根竝兒馬一匹賜給,分假注書史官竝各加一資,資窮者代加。
傳于尹正鎭曰,進圭都承旨趙秉鉉,傳敎官禮房承旨金興根竝加資,史官竝各加一資,資窮者代加。以尙衣提調以下別單,傳于尹正鎭曰,提調判敦寧金逌根,行大護軍金陽淳,各半熟馬一匹賜給,郞廳僉正李秉國,主簿許雲老,別提金鳳敍,直長禹尙俊,各兒馬一匹賜給,看役計士韓宜植等,令該衙問高品付料,員役·工匠等,竝依判下施賞。
以嘉禮都監都提調以下別單,傳于尹正鎭曰,都提調判府事沈象奎鞍具馬一匹面給,提調判敦寧金逌根,兼戶曹判書李正淵,行禮曹判書趙寅永,竝熟馬一匹面給,都廳兵曹正郞尹致庭,副校理趙得林竝加資,郞廳戶曹正郞沈宜復,典簿金應根,儀賓都事尹致膺,戶曹佐郞朴顯圭,廣興主簿成載璜,宗簿主簿金箕晳,竝陞敍,禮曹佐郞康國龍日淺勿論,監造官副司勇李章培·金在晉·宋正熙·兪致善·金益鼎,敦寧參奉宋持學,別工作繕工奉事金徵淳,竝陞六,別宮修理所監役官假監役鄭老錫陞敍,冊禮時都提調判府事沈象奎,鞍具馬一匹面給,提調判敦寧金逌根,兼戶曹判書李止淵,行禮曹判書趙寅永,竝熟馬一匹面給,都廳兵曹正郞尹致定,副校理趙得林,竝加資,郞廳戶曹正郞沈宜復,典簿金應根,儀賓都事尹致膺,戶曹佐郞朴顯圭,廣興主簿成載璜,宗簿主簿金箕晳,竝陞敍,監造官副司勇李章培·金在晉·宋正熙·兪致善,敦寧參奉宋持學,別工作繕工奉事金徵淳,竝陞六,別宮修理所監役官假監役鄭老錫陞敍,納采時正使前領議政南公轍,副使行大護軍朴岐壽,竝熟馬一匹面給,捧敎文官校理李時在,修撰李晉翼,各加一資,資窮者代加,納徵時正使前領議政南公轍,副使行大護軍朴岐壽,竝熟馬一匹面給,捧敎文官副司果沈宜升·鄭德和,各加一資,資窮者代加,告期時正使前領議政南公轍,副使行大護軍朴岐壽,竝熟馬一匹面給,捧敎文官副修撰朴來萬,副司果許晟,各加一資,資窮者代加,冊禮時正使前領議政南公轍,鞍具馬一匹面給,副使行大護軍朴岐壽加資,捧敎命官副司果南獻敎,副應敎李源益,捧玉冊官副司果金德喜,修撰李晉翼,捧金寶官副司果金在根,副修撰兪鎭五,各加一資,資窮者代加,納徵告期冊禮時擧案者以下諸執事,掌次者典設別提李熙鏽,各兒馬一匹賜給,掌畜者掌苑別提洪鍾浩陞敍,儐者副司勇李陞六,敎命文製述官行禮曹判書趙寅永,書寫官判敦寧金逌根,竝熟馬一匹賜給,篆文書寫官領府事李相璜,玉冊文製述官奉朝賀南公轍,書寫官右議政朴宗薰,金寶篆文書寫官領敦寧趙萬永,竝熟馬一匹面給,左通禮成大璡,石通禮鄭誠一,贊儀沈正禮,典儀任岳周,東西唱引儀崔正運·康文顯,禮貌官假引儀趙永紀,代致詞官假引儀申鍾賢,宣箋目官假引儀李一寧,致詞官承文副正字李宗秉,別軍職白殷鎭等十三人,竝依壬戌年例施賞,同牢宴饌品監造官司饔正金在田陞敍,熟設監造官內資主簿李勉行,兒馬一匹賜給,別看役前縣監姜彝五·洪吉謨,前五衛將安時爀,竝守令除授,司果朴楠壽相當外職作窠差送,禮貌官假引儀申鍾賢·李一寧,各加一資,資窮者代加,看役牌將李繼興邊將除授,李繼默等二人竝賞加,別宮待令捕校崔昌煥等二人,竝邊將除授,本房待令捕校,竝一體邊將除授,捕卒米布從厚題給,統長金漢成等二人,竝加資,書吏尹在聲等四人,竝帖加,其餘計士·擇日官·奏時官,司謁·司鑰·別監·中禁·寫字官·畫員·員役·工匠·忠贊衛·樂工等,竝依判下施賞。
傳于尹正鎭曰,今番賞典中一人雖兼數事,毋得疊授。
傳于尹正鎭曰,政官牌招開政,賞下批。
尹正鎭,以禮曹言啓曰,今此丁酉式年文科覆試講經試官,當爲磨鍊,而堂下無故可擬之人乏少,依近例以堂上官通瀜擬入之意,敢啓。傳曰,知道。
又以禮曹言啓曰,今此丁酉式年文科覆試講經試官,當爲磨鍊,而擬望之人乏少,閣臣及實錄郞廳,竝擬,何如?傳曰,允。
傳于李寅敎曰,臺諫竝許遞,前望單子入之。
臺諫前望單子入之,大司憲金履載,大司諫尹行直,執義黃基安,司諫許晟,掌令朴齊輝·徐志輔,持平兪象煥·朴承輝,獻納姜必魯,正言李冕植·崔昇羽落點。
兵曹口傳政事,副司果單權大肯·徐耆淳。
傳于李寅敎曰,諫院諸臺竝許遞,前望單子入之。
以羅州牧使李晦淵,价川郡守柳相質等拿處傳旨,傳于尹正鎭曰,竝罷黜,其代令該曹口傳差出,催促下送。
吏曹口傳政事,以朴鎬壽爲羅州牧使,以李顯佑爲价川郡守。
兵曹,以尹義儉爲御營中軍。
尹正鎭,以禮曹言啓曰,各陵園墓所今春植木及播橡,依定式擧行後,株數斗數區別報來,故別單書入,而健陵·顯隆園植木,則本府留守已爲區別狀聞矣,敢啓。傳曰,知道。
又以禮曹言啓曰,大小科陳試人草記許赴事,曾有定式矣。戊子年通讀初試入格幼學李宗傳,辛卯年通讀初試入格幼學鄭宅夏,甲午式年文科初試入格幼學洪大圭·盧時敏·李膺模·南基玉·趙禮根·孫進孝·朴景采·李龍相俱爲陳試,故取考其所受公文,則明白無疑,而在喪及朞服未葬人,竝許赴陳試,法典所載,一竝許赴於今此式年文科覆試講經之意,敢啓。傳曰,知道。
又以禮曹言啓曰,卽接四館所牒呈,則丙申九月秋到記殿講入格幼學洪在重,製述入格生員李謙洙,以上直赴殿試,殿講入格幼學李秉任,直赴會試事,命下,竝於今番分等許赴,癸巳八月秋到記殿講入格幼學姜長煥,甲午二月三日製入格幼學黃炅,有直赴殿試之命,而俱因遭故,未得赴擧,今已闋服,一體許赴事,報來矣。幼學洪在重等四人,直赴於今此式年文科殿試,幼學李秉任直赴於文科覆試,講經之意,分付,何如?傳曰,允
又以禮曺言啓曰,今此丁酉式年文科覆試講經一所設場於本曹矣。上直郞廳,依例移直朝房之意,敢啓。傳曰,知道。
李寅敎,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
尹正鎭啓曰,同副承旨金學性今日不爲仕進,卽爲牌招,何如?傳曰,允。
李寅敎啓曰,軍銜之無端下鄕,自有法禁,而文科覆試二所試官鄭祖榮時帶軍銜,無端下鄕,事體所在,誠極未安。從重推考,何如?傳曰,允。
尹正鎭啓曰,明日傳香,禮房承旨當爲齋宿,行右承旨金興根,所當牌招,而拘於廳規,不得請牌,何以爲之?敢稟。傳曰,牌招。
大王大妃殿傳于李寅敎曰,前後守令禁錮人,竝蕩滌。
傳于尹正鎭曰,吏兵批歲抄點下者,依例捧傳旨以入。
臺諫前望單子入之,大司諫李鼎臣,司諫黃浩民,獻納任百能,正言鄭·李珽落點。
禮曹,來五月初三日行景慕宮夏享大祭親傳香取稟,奉敎恭依。
傳于尹正鎭曰,陳賀時宣敎官李謙在加資。
傳于尹正鎭曰,別宮入直內禁將李圭徹等七人,分五衛將李膺緖等二人,分部將李馥秀等四人,分守門將李富在等二人,禁軍趙健植等二十人,書員·旗手·軍士等,竝依壬戌年例施賞。
傳于尹正鎭曰,殿次知金鎭鍈,假次知李昌成·慶文佑,奉爐差備金昌舜等六人,各內下鹿皮一令賜給,殿次知吳仁業·宋寅英,假次知崔喜泰竝加資,殿別監白載爀等二人竝帖加,閣監李東臣等三人,各內下鹿皮一令賜給,內熟設所監官秦東奭,牌將李景濂·朴處煥·朴完喆,龍洞宮小次知文始炫,掌務金應漢·白佑爀,別宮內熟設所監官朴英秀,竝加資,內熟設所牌將趙和壁外職調用,各樣器皿造作監董書題李泰佐兒馬一匹賜給,內熟設所牌將韓用默,武藝別監金弘喆等四人,竝敎鍊官除授,別宮內熟設所書員崔萬元,禮房執吏書員尹度運,工房執吏書員金鑄煥賞加,庫直李壽賢,武藝別監權得成等四人,庫直朴寬爀,熟手邊首李長得等三人,別宮內熟設所庫直申三得,各宮熟手白弘潤等二人,綾羅匠金鎭玉等二人,司饔院庫直宋完大,守僕二人竝帖加,其餘別監·武藝別監·門旗手·照羅赤·熟手·花匠等,竝依判下施賞。
尹正鎭,以吏曹言啓曰,嘉禮都監都廳兵曹正郞尹致定加資事,命下矣。雖已資窮,未經準職,何以爲之?敢稟。傳曰,勿拘。
又以吏曹言啓曰,嘉禮時饌品監造官司饔院正金在田陞敍事,命下矣。已經準職,何以爲之?敢稟。傳曰,加資。
又以吏批言啓曰,陳賀時宣敎官弘文館副校理李謙在加資事,命下矣。雖已資窮,未經準職,何以爲之?敢稟。傳曰,勿拘。
又以吏批言啓曰,今此嘉禮時中官金承業加資事,命下矣。本資乃是崇祿,今無可加之資,何以爲之?敢稟。傳曰,代加。
有政。吏批,兼判書金在昌進,參判閔致成在外,參議南履懋未肅拜,右副承旨李寅敎進。以韓宓履爲校理,趙秉恒爲副校理,鄭鴻慶爲右尹,金德喜·李晉翼爲兵曹正郞,邊達秀爲翼陵令,尹穳爲典籍,金德喜爲東學敎授,尹榮翼爲繕工奉事,成載崇爲假監役,沈宜冕爲敦寧參奉,韓弼敎爲穆陵參奉,李玉鉉爲礪山府使,黃燾爲寧海府使,行大護軍朴岐壽今加崇政,行都承旨趙秉鉉今加嘉義,右承旨金興根今加嘉善,兵曹正郞尹致定,副校理趙得林,司饔正金在田,已上今加通政加資事承傳。
兵批,判書金蘭淳,參判趙庭和病,參議趙奎昇入直進,參知宋應龍文二所試官進,左副承旨尹正鎭進。同中樞單林時元,上護軍朴岐壽,護軍宋啓榦·尹命圭,副護軍李正耆·尹致定·趙得林·金在田,副司直許晟·朴鳴和·金·任泰濬·姜必魯·金相勉·鄭煥義·趙秉恒,副司果李源庚·權馦·李冕植·崔昇羽·沈承澤·尹穳·李·李章培·金在晉·宋正熙·宋持學·兪致善·金益鼎·金徵淳·鄭老錫,以上竝單付。
吏批,再政。以趙啓昇爲修撰,李光載爲左通禮,金宇鉉爲西部令,左通禮成大璡今加通政加資事承傳,行右承旨金興根。
兵批,再政。副護軍成大璡,副司果尹宗鎬以上竝單付。
吏批,三政。以徐有始爲引儀。
吏批,四政。以李爲司宰主簿。
吏批,五政。副校理李謙在,今加通政加資事承傳。
以同副承旨金學性牌不進罷職傳旨,傳于李寅敎曰,只推。
以吏曹參議南履懋牌不進罷職傳旨,傳于李寅敎曰,只推。
尹正鎭,以宗簿寺提調意啓曰,璿源譜略修正事,命下矣。今番事體自別,當有跋文,令大提學撰進,何如?傳曰,允。
又以成均館行大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成林基洙呈旬,直講李元會呈辭在外,典籍朴龍九方以入直,身病猝重,呈旬出去,時無入直之員,以他郞官姑爲代直,何如?傳曰,允。
又以武二所試官意啓曰,臣所今日開場,擧子捧單數自天字至地字半字,合爲六十七人矣。先自木箭試取之意,敢啓。傳曰,知道。
又以武一所試官意啓曰,臣所今日開場,而應赴擧子當爲九十六人內,無緣不呈單爲四十二人,捧單實數五十四人,甲午式陳試二人,合爲五十六人矣。先自木箭試取之意,敢啓。傳曰,知道。
又以武一所試官意啓曰,臣所今日木箭應射擧子二十人內,三矢入格十三人,二矢入格六人,一矢入格一人,合爲二十人矣。日暮姑停之意,敢啓。傳曰,知道。
又以武二所試官意啓曰,臣所今日木箭應射擧子二十六人內,三矢入格八人,二矢入格十二人,一矢入格四人,合爲二十四人矣。日暮姑停之意,敢啓。傳曰,知道。
奉朝賀南公轍箚曰,伏以,惟天惟祖宗降福無疆,造舟親迎,坤極正位,大庭呼嵩,八域均歡。際伏見賞典別單判下者,臣之姓名,亦混入冒受,較毫髮而無勞,難望記錄,異嚬笑之亦愛,彌所兢慙,大婚定祥,六禮誕擧,瘖聾跛躄,皆起蹈舞,上自官僚,下至輿儓賤卒,各執供給之物,奔走道路,先覩爲榮,而臣以休退癃癈之身,充正使之任,朱衣象笏,奉玄纁敎冊,贄䧹乘馬,命服謹依儀註,知委擧行,又以前銜書於敎旨者,曲加諒察之異數也特例也。聽聞莫不聳賀,私心不勝感祝,自顧所被恩榮,已當厚賞,萬萬無餘憾矣。臣先於今年正月,因上號時玉寶書寫,受給馬之典,上辭箚言,願殿下愼無賞,賞濫則罔功者之幸,言出肝膈,非有僞飾,而今於數三朔之內,濫賞荐加於罔功,比前尤係上重,且數事之無得疊受,已成著式,聖意豈以前例所在,不欲便廢而然耶?古之聖王所以愼賞者,非吝惜之也。將以勸有功而絶僥倖,賞妄行則善不勸,如罰妄行則惡不懲,此有國之大權,豈可以輕,豈可以頻乎?玆敢略入文字,冒瀆崇嚴。伏乞亟賜收還,俾私分安焉。臣竊有仍此而仰勉者。詩周南自關雎至鱗趾十一篇,其詞皆歌誦后妃之德,而其實則文王身修家齊之效也。故朱子釋之曰,漢儒以此詩專美后妃,而不本於文王則不可。臣嘗讀此以爲,身修家齊之本,又在於學於緝熙敬止,純亦不已,皆文王之學,而緝熙則不間斷,純則無二無雜之謂也,近日經筵進講諸大臣及儒臣,必多以此奏達,而臣則登對又不知更在何時,耿耿愚悃,敢寓擧筆不忘之義,言似陳腐,意則懇至,惟殿下念終始懋哉懋哉。旣已仰勉,又有祈祝者。太妊有身,本支百世,則百斯男,亦修德而受天之祜者也。臣雖老病朝暮之人,敢以此效華封人之語而攢手以俟。取進止。答曰,省箚具悉卿懇。卿其勿辭,安心領受。至於下款所陳,出於至誠,期勉祈祝,兩盡其義,不勝欽歎矣。仍傳于尹正鎭曰,此批答遣史官傳諭。
領府事李相璜箚曰,伏以,惟天惟祖宗,眷顧佑隲,日辰協吉,大婚禮成,景籙如川,歡聲薄海,臣雖癃朽,値玆嘉會,亦自附於跛躄之起,恭瞻迎渭之駕,獲廁呼嵩之列,蹈忭攢祝,與覩爲榮,夙退之餘,伏見都監判下別單,以臣名忝書寫,匪頒之恩,亦及於臣,天廐上駟,圉人臨門,拜命兢蹙,如無所容,假使臣躬執是役,一時臨摹,止於敎命二字,勞於何有。施實爲濫,況篆籀之學,臣素未解,畢竟依樣之盡,不免借成於人,臣方反躬自愧,而遽蒙殊賞,乃與終始董事之諸臣,無所差別,今若恃玆寵靈,晏然乘謝,則是上而累嚬笑之愛,下而失辭受之義,參倚前衡,兩無是處,玆敢短箚籲陳。伏乞聖慈,曲賜俯諒,亟收誤恩,俾賞典嚴而私分安焉。取進止。答曰,省箚具悉卿懇。卿其勿辭,安心領受。仍傳于尹正鎭曰,此批答遣史官傳諭。
判府事沈象奎箚曰,伏以,天地合德,日月儷明,舟梁親迎,禮莫光顯,仰而悅豫隆洽,俯而忭頌普徧,萬育資始,八宇同慶,迺又旱餘而甘雨,穀朝而旋晴,交泰所兆,尤可以大徵申命之休。臣以耄朽,幸際斯會,承命敦事,榮實莫大,歡心喜衷,不復自覺,其纍墜委廢,此固彝性之常,臣分之所當自效,而無如老而力愆,日以惴懼,是惟諸堂齊誠,郞僚分職,暨厥胥役,莫不懽欣趨事,工蕆不日,臣誠與幸,幸而且愧,因人而成事,尸位而免譴也。及夫都監別單之書入也,以職爲次,賤名裒然首列,宸判輒廑上賞,文駟躞蹀,鞍勒全具,圉人牽來,禮當乘謝,而竊以賞浮於效,尙莫宜敢冒,伏況最無效而冒上賞,臣雖靦然,人將奚勸?賞而無勸,實非懋賞之政,臣又何敢以身爲倡耶?且臣近日所被矌渥異數,不啻迥出覩記,稚騃孤孫,僮子備官,顧臣蹙踖感泣,無以稱說萬一,而格外曲恩,徒以臣朝暮且死,爲餘日一喜之地,有不敢張皇爲辭,若昧聖念,亦不敢因藉僥倖,仍固有之,今又叨此罔功寵錫,偏在一時,玆雖夤緣慶賞,不靳厚施,臣復冒受,是則有說,可辭而不辭,終自恬於濫屑也。臣不知傍觀之議,無辭於前恩,何辭於今賜,而義所不安,輒此披籲,乞蒙覽諒,卽許收還,不勝幸願。取進止。答曰,省箚具悉卿懇。卿其勿辭,安心領受。仍傳于尹正鎭曰,此批答遣史官傳諭。
右議政朴宗薰箚曰,伏以,皇天眷佑,良辰協吉,禮成舟梁,慶溢宗祊,兩殿供怡悅之衷,八域騰頌禱之情,臣於是時,進效舞蹈之誠,退誦思齊之篇,攢手獻祝,歷日冞切。迺者天廐上駟,圉人牽來,恩齎攸覃,村巷動色,蓋以臣之供玉冊書寫,名入別單,至蒙此殊賞也。臣於榮感之次,竊不勝愧恧之至,文墨小事,爲藝不工,惟以歡忭趨承之義,强策衰鈍而已,以其事則非可比於修辭闡徽之爲有所重,以其勞則却不及於工藝執役之各效其力,乃敢徒然受此上賞乎?殆謂臣忝在大官,特用優厚假借之典耳。然在臣私義,正以其官不卑也,故尤不敢自安於冒濫也。賞以記庸,僭則非典,苟所賞之不當,則何勸於將來,卽昔人至論,臣且將正厥事以爲職,況以身而居之乎?此未嘗不有關於朝典大體,不可但以臣區區辭受而言也,玆敢略具短箚以聞。伏乞俯賜諒察,收還臣錫馬之命,俾恩典重而私分安焉。敢進止。答曰,省箚具悉卿懇。卿其勿辭,安心領受。仍傳于尹正鎭曰,此批答遣史官傳諭。
上在昌德宮。停常參·經筵。
藥房都提調朴宗薰,提調權敦仁,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙秉鉉啓曰,行左承旨尹秉烈,行右承旨金興根,同副承旨金學性今日不爲仕進,竝卽牌招,何如?傳曰,允。
尹正鎭啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
以同副承旨金學性牌不進罷職傳旨,傳于尹正鎭曰,只推。
尹正鎭,以弘文館言啓曰,校理韓宓履在外,副校理一員未差,上番闕直,事甚未安。應敎徐元淳,副應敎李源益,校理李時在,副校理趙秉恒,修撰趙啓昇·姜時永,副修撰朴來萬,竝卽牌招,以爲推移入直之地,何如?傳曰,允。
以應敎徐元淳,副應敎李源益,校理李時在,副校理趙秉恒,修撰趙啓昇·姜時永,副修撰朴來萬牌不進罷職傳旨,傳于尹正鎭曰,只推。
尹正鎭,以備邊司言啓曰,頃伏奉慈殿批旨,嶺南別厲祭當否,關問該道矣。卽見該監司尹聲大狀啓,則以爲,饑癘竝行,凍餒之類,偏被死亡,傳聞慘矜,別厲祭迨此設行,恐合事宜,請令廟堂稟旨分付矣。癘役熾行處,別設厲祭,係是爲民禳災之義,道臣所請旣如此,香祝卽令該曹照例磨鍊下送,使之虔誠設行於中央邑後,形止狀聞之意,分付,何如?傳曰,允。
又以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子三十六人內,三矢入格十人,二矢入格五人,一矢入格七人,昨日入格二十人,合爲四十二人矣。木箭旣已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日木箭應射擧子四十一人內,三矢入格十五人,二矢〈入格〉十三人,一矢入格七人,昨日入格二十四人,合爲五十九人矣。木箭今已畢試,鐵箭鱗次試取之意,敢啓。傳曰,知道。
領敦寧趙萬永箚曰,伏以,惟天惟祖宗,默佑陰隲,大婚旣成,坤儀克正,仰供兩殿之悅豫,俯答八域之顒望,回國家孤危之勢,基本支蕃衍之祚,凡屬含生,孰不蹈舞,而況臣微悃之歡抃,豈恒人比哉?入則起居之餘,祝同慶而承顔,出則班綴之末,頌無疆而攢手,只以白首舊物,躬逢嘉會,爲少須臾自幸耳。迺者志喜之擧,普加恩齎,如臣罔功,亦與錫馬,臣且惶且感,固當乘謝之不暇,而第念,寶篆之役,匪勞伊榮,天廐之賞,在法宜愼,臣何敢晏然膺受,以貽嚬笑之累哉?玆敢略具短章,仰瀆崇嚴。伏願殿下,亟命收還,以安私分焉。取進止。答曰,省箚具悉卿懇。卿其勿辭,安心領受。仍傳于尹正鎭曰,此批答遣史官傳諭。
上在昌德宮。停常參·經筵。
趙秉鉉啓曰,右尹鄭鴻慶除拜後過三日不爲出肅,依定式推考警責,仍卽牌招察任,何如?傳曰,允。
又啓曰,行左承旨尹秉烈,行右承旨金興根,同副承旨金學性,今日不爲仕進,竝卽牌招,何如?傳曰,允。左承旨許遞,前望單子入之。
承旨前望單子入之,李敦榮落點。
趙秉鉉啓曰,假注書權致和身病猝重,勢難察任,今姑改差,何如?傳曰,允。
權致和改差,代以趙然昌爲假注書。
趙然昌在外,代以李時愚爲假注書。
尹正鎭啓曰,今三月二十八日祿都目政事爲之之意,敢啓。傳曰,知道。
以同副承旨金學性牌不進罷職傳旨,傳于尹正鎭曰,口推。
兵曹口傳政事,副司果鄭最朝·李墩。
尹正鎭,以弘文館言啓曰,上番闕直,事甚未安。應敎徐元淳,副應敎李源益,校理李時在,副校理趙秉恒,修撰趙啓昇·姜時永,副修撰朴來萬,旣有只推之命,竝卽牌招,以爲推移入直之他,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,鍾閣懸鍾簪鐵,年久折傷,故分付該曹,自今日卽爲修改之意,敢啓。傳曰,知道。
又以武一所試官意啓曰,臣所今日鐵箭應射擧子四十二人內,三矢入格三十人矣。日暮姑停之意,敢啓。傳曰,知道。
又以武二所試官意啓曰,臣所今日鐵箭應射擧子四十人內,三矢入格三十八人,二矢入格二人矣。日暮姑停之意,敢啓。傳曰,知道。
又以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子十二人內,三矢入格九人,二矢入格三人,昨日入格三十人,合爲四十二人,鐵箭旣已畢試,片箭鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子十九人內,三矢入格十七人,二矢入格一人,昨日入格四十人,合爲五十八人矣。鐵箭今已畢試,片箭鱗次試取,而元貫革外,加設四貫革之意,敢啓。傳曰,知道。
又以武一所試官意啓曰,臣所今日片箭應射擧子四十二人內,貫一中一人,邊一中三人,合爲四人矣。片箭旣已畢試,鳥銃鱗次試取之意,敢啓。傳曰,知道。
又以武二所試官意啓曰,臣所今日片箭應射擧子五十八人內,貫一中入格五人,邊一中入格二人矣。片箭今已畢試,鳥銃鱗次試放,而元貫革外,加設二貫革之意,敢啓。傳曰,知道。
又以武一所試官意啓曰,臣所今日應放擧子四十二人內,貫一中,邊一中入格一人,邊二中入格一人,貫一中入格四人,邊一中入格十五人,合爲二十一人,鳥銃旣已畢放,騎騶鱗次試取之意,敢啓。傳曰,知道。
又以武二所試官意啓曰,臣所今日鳥銃應放擧子五十二人內,貫三中入格一人,貫二中入格一人,貫一中,邊一中入格一人,貫一中入格六人,邊二中入格三人,邊一中入格十六人,合爲二十八人矣。鳥銃今已畢放,騎騶鱗次試取之意,敢啓。傳曰,知道。
又以武一所試官意啓曰,臣所今日騎騶應射擧子四十二人內,無一人入格矣。騎騶旣已畢試,騎槍當爲試取,而無一人應試,故仍爲開講之意,敢啓。傳曰,知道。
李寅敎,以義禁府言啓曰,全羅監司李憲球狀啓內,礪山府使李玄璣,爲先罷黜,其罪狀令攸司稟處事,啓下矣。李玄璣自任所未及上來云矣,依例發遣府書吏拿來,何如?傳曰,待待命拿囚。
上在昌德宮。停常參·經筵。
自辰時至酉時,灑雨下雨,測雨器水深一寸。
李寅敎啓曰,合辭許久闕啓,事甚未安。除在外·試所進去外,呈告人員,竝卽牌招,傳曰,允。
又啓曰,玉堂備員間,視事頉稟之意,敢啓。傳曰,知道。
又啓曰,來初一日輪對日次,而宗廟夏享大祭齋戒相値,頉稟之意,敢啓。傳曰,知道。
備忘記,東萊都護府使成遂默下直,長弓一張,長箭一部,片箭一部,筒兒一筒賜給。
以領府事李相璜楊州地掃墳呈辭,傳于金學性曰,給由馬,澆奠床賜給。
李寅敎啓曰,試官之出榜詣闕,例也,而武一所監試官朴承輝·任百能,謂有身病,自外徑歸,事甚未安。竝推考,何如?傳曰,允。
李寅敎啓曰,行都承旨趙秉鉉,行左承旨金興根不爲仕進,右承旨李敦榮疏批未下,左副承旨尹正鎭式暇出去,同副承旨金學性內閣直,院中只有臣一人,伴直無人,行左承旨金興根,所當牌招,而拘於廳規,不得請牌,何以爲之?敢稟。傳曰,牌招,右承旨疏批已下,一體牌招。
金學性啓曰,明日傳香,禮房承旨當爲齋宿,而行左承旨金興根疏批已下,所當牌招,而拘於廳規,不得請牌,何以爲之?敢稟。傳曰,牌招。
以應敎徐元淳,副應敎李源益,校理李時在,副校理趙秉恒,修撰趙啓昇·姜時永,副修撰朴來萬牌不進罷職傳旨,傳于李寅敎曰,只推。
李寅敎,以弘文館言啓曰,上番闕直,事甚未安。應敎徐元淳,副應敎李源益,校理李時在,副校理趙秉恒,修撰趙啓昇·姜時永,副修撰朴來萬,旣有只推之命,竝卽牌招,以爲推移入直之地,何如?傳曰,允。
李寅敎啓曰,明日常參·經筵,取稟。傳曰,停。
傳于李寅敎曰,新除授守令,皆令不多日內辭朝。
李寅敎啓曰,行大司憲金履載,執義黃基安,持平兪象煥試所進,掌令朴齊輝·徐志輔在外,持平朴承輝牌不進,監察茶時之意,敢啓。傳曰,知道。
以持平朴承輝,獻納任百能,正言李珽牌不進罷職傳旨,傳于李寅敎曰,只推。
以全羅監司李憲球狀啓,扶安縣人命渰死事,大王大妃殿傳于李敦榮曰,觀此狀辭,扶安人命之一時渰死,至於八人,極爲驚慘,未拯尸身,期於拯得,與已拯尸身,優加助給,一體厚埋,如有生前身還布,一竝蕩減事,分付。
李寅敎啓曰,試官之出榜詣闕,例也,而武二所監試官兪象煥·鄭謂有身病,自外徑歸,事甚未安。竝推考,何如?傳曰,允。
李敦榮,以弘文館言啓曰,新除授校理韓宓履時在廣州地,經筵入番事緊,請斯速乘馹上來事,下諭。答曰,依啓。
又以宗簿寺提調意啓曰,璿源譜略進上,以幾件封進,而五處璿源閣奉安件,依例以全帙爲之乎?敢稟。傳曰,內入件六件,奉安件全帙爲之,內在件改張,可也。
又以宗簿寺提調意啓曰,璿源譜略修正,今方始役,而本寺郞廳三員,別工作監役官一員,使之逐日仕進,纂修監董,依例差祭安徐,凡公會勿參,正例兼春秋之任,姑爲減下,出草校讐編次之際,本寺忠義衛一人,勢難獨當,亦依例加出忠義衛一人,付軍職冠帶常仕,同爲擧行,何如?傳曰,允。
李寅敎,以備邊司言啓曰,卽見補土堂上驪州牧使李行敎狀啓,則以爲,英陵局內汰落處補築之役,極爲浩大,物力錢二千兩,令某衙門區劃,鐵器械雜物及空石木物,自三軍門·戶曹·摠戎廳·畿營,分定進排,役軍·雇軍使用,相地官·奏時官令該司定送事,請令廟堂稟旨分付矣。役處雖曰浩大,容費專在撙約,參互各年已例,以禁御兩營錢各八百兩劃送,以爲節省用下之地,木物器械空石等雜種,量宜分定於京外各衙門,使之如例進排,相地官·奏時官令該監定送,而營邑吏校,憑藉所重,貽弊民邑之習,嚴加操切,毋或一毫疎忽之意,另飭分付於道臣及補土堂上處,何如?傳曰,允。
又以兵曹言啓曰,五衛將曺國明·金士洙,景福宮衛將李友棕,慶熙宮衛將林時元·金在烈,文臣兼宣傳官李墩,俱以病難供職,呈狀乞遞,竝改差,何如?傳曰,允。
又以兵曹言啓曰,今三月十七日武臣堂上祿試射,以後日退行事,草記蒙允矣。今二十八日設行,而試官望備擬以入之意,敢啓。傳曰,知道。
又以兵曹言啓曰,今此奏請兼謝恩使一行赴燕時所把驛馬,預爲分定,然後可無窘急之弊,今亦依例知委,而應把驛馬三十二匹內,忠淸道五匹,全羅道八匹,慶尙道十三匹,來四月十八日京中逢點,江原道三匹,咸鏡道三匹,直送安州,來四月二十日逢點事,各道監司處,行移,何如?傳曰,允。
又以武一所試官意啓曰,臣所今日應講擧子四十二人內,入格爲二十人矣。各技皆畢試,今方修正榜目之意,敢啓。傳曰,知道。
又以武二所試官意啓曰,臣所今日平明開場,昨日未畢試騎芻,仍爲試取之意,敢啓。傳曰,知道。
又以武二所試官意啓曰,臣所今日騎芻應射擧子九人內,三中入格一人,昨日入格一人,合爲二人矣。騎芻今已畢試,騎槍當爲試取,而無一人應試者,仍爲捧講之意,敢啓。傳曰,知道。
又以武二所試官意啓曰,臣所今日騎芻應射擧子十二人內,一中入格一人矣。日暮姑停之意,敢啓。傳曰,知道。
又以武二所試官意啓曰,臣所今日應榜擧子三十三人內,入格二十八人矣。各技皆已畢試,今方計劃,修整榜目之意,敢啓。傳曰,知道。
兼戶曹判書李止淵疏曰,伏以,日吉辰良,舟梁禮成,位正中壼,歡供兩殿,此實宗社億萬年無疆之慶,而時雨浹洽,天心如響,夾路蹈忭,民情可掬。臣於是際,忝叨敦匠,獲參盛擧,私心欣祝,自倍餘人,至若罔功之賞,深切匪分之愧,而未敢控辭,晏若自有,歷日追惟,冞增惶蹙。仍伏念,臣之待罪見職,居然四載于玆矣。滾値事故,奔走靡暇,而賴天之靈,次第集事,不至於大僨敗者,是豈臣才優幹辦而然?直是僥倖而已也。臣本心粗而精神恒短,質脆而筋力早衰,他人之所不勞而運者,臣則必殫慮,而猶患不濟,他人之所安坐而致者,臣則輒竭力,而猶懼不逮,由是而氣血內耗,榮衛外鑠,病隨而作,沈浸轉劇,頭眼搖眩而辨物爲難,則文簿句檢,末由如意,肢體疲薾而貼席居多,則班行陳就,漸非可論,加以月初,偶犯下堂之戒,踝骨受傷,浮高酸痛,雜試鍼焫,俱未收效,宛轉叫苦,便成籧篨,而職與他別,時難自便,擔舁隨詣於大禮之日,而不恤嗤點,粗伸義分,及夫退自賀班,一倍越添,向之浮高者暈圍益大,酸痛者筋絡皆牽,運動不得,委頓滋久,非惟見此之難堪,亦將永廢之可慮,雖欲强策,甚勢無奈,則顧玆度支重務,豈容緣臣疾病,任其曠闕也哉?見今荐經大役,曹儲枵蕩,貢市俱弊,策應無路,國計罔涯,莫此時若,如臣迃拙空疎,無一長算遠計者,旣無以彌綸調度於極艱之會,則久留之非惟無益,適足爲害也。以才則揣量之已熟如此,以病則差完之無期,又如此,唐突蘄免,雖私分之所不敢,而與其怵畏徊徨,無寧早自陳暴。玆敢收召神思,疾聲呼籲於天地父母之前。伏乞聖慈,俯垂矜諒,亟遞臣地部之任,以幸公私,不勝血祝,臣無任云云。答曰,省疏具悉。經費贏絀,專係其人,此時此任,豈可數遞乎?卿其勿辭,調理行公。
行左承旨金興根疏曰,伏以,朱冕臨邸第之迎,黃裳膺壼闈之尊,日協時允,大禮克成,斯誠生民之始,萬祿之原,惟我兩慈聖殿下,嘉坤道之順承,慶天體之益隆,悅豫蘄祝,當何所底,仍念,臣逖違之餘,叨侍邇班,周還於禮甒之末,承奏於殿陛之間,與覩爲榮,有倍歡忭,不自意伏奉特旨下者,加臣以嘉善之階,臣誠聞命悸恐,不知所以自措也。吉慶所推,縱渥澤之普覃,爵賞攸關,宜名實之是懋,臣於該房,不過一時擧行,而乃與勞效群工,混被恩錄,謂節級之倖躐,遂夤緣而恬冒,臣不足言,人謂斯何,顧臣凡下,謬廁朝籍,徒藉光徽,仰辱洪私,夷考揚歷,無往不濫,而歸自雄藩,曾不數旬,尸素方訟,推遷更遽,臣雖至愚,其能不怵然而懼,靦焉而愧也哉?貳卿之秩,所以服政,而三命之爲大夫者也。臣之器識,其可以發謀憲慮,以陪六官之事,而聲實勞勩,亦有以躡靑紫之前列,冒事服之殊典也哉?噫,高世邁往,臣所不能也,崇飾夸毗,臣所不敢也。特以門戶盈盛,淵氷在前,兄及弟矣。所相勗勵者,惟在於斂遠榮觀,投置冗散,庶幾爲餘生塵刹之奉,而今乃金貂迭映,軒駟交征,嫪戀不息,翔晉無漸,則滿損之理,可立而俟,此又臣早夜恓惶,明發而不能寐者也。愼惜官方,明王不以立政,全保物性,上天所以爲仁,臣安得不仰首鳴號,以祈幸於慈覆之下也?伏乞聖明,俯垂矜察,收還臣新授資級,俾公器重而私分安焉,臣無任云云。答曰,省疏具悉。卿其勿辭行公。
右承旨李敦榮疏曰,伏以,臣於追愆訟尤之中,伏奉承宣特點,俯惕宿負,仰感恩念,拊躬踧踖。不省攸措,月前有湖南配囚白成五等四囚放送之命,而臣於伊日,旣在院中矣。諸囚負犯之不容遽議於宥釋,王政卽然,而時値大慶之會,特施旁流之澤,臣顧慮淺,徒知此時瀆撓之爲悚,奉宣成命,然隄防遽弛,不能無相顧憂歎者,伊後揆箴,雖只及於法府臺地,而若其無一言覆難,則惟允之地,臣實先失其職,宜卽臚據自列,而時則違牌而傳旨未下,繼又飭敎之下,嚴不敢煩溷,屢犯逋傲,獲蒙恩諒,而當被之罪則至今逭免,今若倖譴何之不加,諉時日之稍久,冒膺新命,晏若無故,則萬萬非私義之所敢出。玆構短章,畢暴情實。伏乞聖明,俯垂鑑諒,特賜處分,俾公法微分,兩皆得伸焉,臣無任云云。省疏具悉。爾非其時該房,又何强引於幾日之後乎?卽爲入來肅命。
上在昌德宮。停常參·經筵。
李寅敎啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
金興根啓曰,明日再明日光陵忌辰祭齋戒正日,三明日宗廟夏享大祭齋戒相値,視事頉稟之意,敢啓。傳曰,允。
又啓曰,左副承旨尹正鎭,今日不爲仕進,卽爲牌招,何如?傳曰,允。
又啓曰,卽者吏曹郞廳來言,祿都目政事二十八日爲之事命下,而兼判書金在昌,參議南履懋俱以病不來,參判閔致成在外,不得開政云。判書參議,竝卽牌招,何如?傳曰,允。
又啓曰,兼吏曹判書金在昌,參議南履懋牌不進推考傳旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,允。參議只推,一體牌招。
又啓曰,兼吏曹判書金在昌再牌不進推考傳旨,今方捧入,而開政命下之後,連事違召,無意承膺,事體所在,誠極未安。參議陳疏,判書所當更請牌招,而係是一日三牌,何以爲之?敢稟。傳曰,更爲牌招。
又啓曰,卽者奉常寺官員來言,宗廟夏享大祭祭物,提調當爲監封,而都提調李相璜有身病,提調閔致成在外,不得監封云。何以爲之?敢稟。傳曰,在外提調許遞,前望單子入之。
奉常提調前望單子入之,趙冀永落點。
以平安監司朴晦壽狀啓,祥原郡民家失火事,大王大妃殿,傳于李敦榮曰,祥原民家二十四戶之一時燒燼,當此農節,棲屑之狀,已極矜悶之中。人命爛死,尤爲驚慘,原恤典外,別加顧助,俾卽結構奠接,無一民失所之患事,分付廟堂。
以應敎徐元淳,副應敎李源益,校理李時在,修撰趙啓昇·姜時永,副修撰朴來萬牌不進罷職傳旨,傳于金興根曰,只推。
金興根,以弘文館言啓曰,上番副校理臣趙秉恒,以宗廟夏享大祭祭官,今日議政府隷儀時,晝仕出去之意,敢啓。傳曰,知道。
又以弘文館言啓曰,修撰趙啓昇,旣有只推之命,卽爲牌招察任,何如?傳曰,允。
李寅敎啓曰,行大司憲金履載,執義黃基安試所進,掌令朴齊輝·徐志輔在外,持平兪象煥·朴承輝牌不進,監察茶時之意,敢啓。傳曰,知道。
以左副承旨尹正鎭牌不進罷職傳旨,傳于李寅敎曰,只推。
以持平兪象煥·朴承輝,獻納任百能,正言鄭·李珽牌不進罷職傳旨,傳于李寅敎曰,只推。
李敦榮,以戶曹言啓曰,文昭殿碑閣·蠶壇碑閣·追慕洞碑閣·淨業院·流霞亭碑閣,養正齊,依定式發遣本曹郞廳奉審,則俱無頉處之意,敢啓。傳曰,知道。
尹正鎭,以兵曹言啓曰,忠翊衛將李仁模,身病猝重,呈狀乞遞,改差,何如?傳曰,允。
上護軍朴岐壽疏曰,伏以,天休滋至,日辰叶吉,盛禮誕成於迎謂,縟儀載擧於呼嵩,乾坤爲大易之首,二南基王化之本,我東方億萬年无疆之慶,其自今始,蹈舞歡忭,率普同情。仍伏念,臣猥玷使命,虔將冊幣之儀,獲逢嘉會,周旋物采之間,秪幸私分之與榮,有何微勞之可記,而不料玆者,恩旨下宣,以臣名在別單,遽加新資,臣誠驚慓騂汗,莫省所云矣。夫崇政之秩,卽周官三孤也,班截六卿,責重貳公,上不以才德授之則名斯濫矣,下或以僥倖得之則器斯褻矣。惟濫與褻,有非爲天下惜名器之道,而若夫伊日擧行,不過隨正使後,三數趨走而已,酬功報賞,實無所據。臣本陋劣,最居人下,無尺寸稱補之能,而偏被隆恩,有節次推遷之愧,而輒皆謬膺,迷不知返,進不知退,每自循省,若隕淵谷。若復冥升而不已,冒進而不止,則升之高者易顚,進之驟者必蹶。此猶臣一己之私,有不暇恤,而其爲累聖朝惜嚬之德,爲四方貽笑之資,亦豈細故也哉?累遭參倚,承膺無望,玆敢披露衷懇,仰干聰聽。伏乞聖慈,俯垂鑑諒,將臣新授之秩,亟賜反汗,俾公器重而私分安,千萬至祝。臣無任云云。答曰,省疏具悉。卿其勿辭行公。
上在昌德宮。停常參·經筵。
李寅敎啓曰,行大司憲金履載,執義黃基安試所進,掌令朴齊輝·徐志輔在外,持平兪象煥·朴承輝呈辭,監察茶時之意,敢啓。傳曰,知道。
李敦榮啓曰,同副承旨金學性,今日不爲仕進,卽爲牌招,何如?傳曰,允。
備忘記,義州府尹李祖榮,礪山府使李玉鉉,三和府使吳致賢下直,各長弓一張,長箭一部,片箭一部,筒兒一箇賜給。
李敦榮啓曰,明日傳香禮房承旨當爲齋宿,行左承旨金興根所當牌招,而拘於廳規,不得請牌,何以爲之?敢稟。傳曰,牌招。
尹正鎭,以都摠府言啓曰,今此宗廟夏享大祭香祝親傳時,侍衛·寶劍當爲備員,而都摠管洪命周·李羲準,副摠管尹致謙試官進,洪穉圭在外,徐左輔有實病,一員未差,無以備員。令政院稟旨變通,與未差之代,竝令該曹口傳差出,待下批,牌招,以爲備員進參之地,何如?傳曰,允。在外及有實病人竝許遞,與未差之代,前望單子入之。
副摠管前望單子入之,李錫祐·鄭祖榮·朴基宏落點。
尹正鎭,以都摠府言啓曰,今此宗廟夏享大祭香祝親傳時,侍衛·寶劍當爲備員,而都摠管洪命周·李羲準,副摠管尹致謙試官進,新除授副摠管李錫祐·鄭祖榮·朴基宏在外,無以備員。令政院稟旨變通,仍令該曹以在京無故人口傳差出,待下批,牌招,以爲備員進參之地,何如?傳曰,試所進與在外摠管竝許遞,前望單子入之。
摠管前望單子入之,都摠管李錫奎·鄭尙愚·徐俊輔·沈能岳·徐憙淳·金銑落點。
李敦榮啓曰,兼吏曹判書金在昌三牌不進推考傳旨,今方捧入,而開政命下之後,連事違召,事體所在,誠甚未安。所當更請牌招,而係是一日四牌,何以爲之?敢稟。傳曰,更爲牌招。
傳于李敦榮曰,吏曹參議疏批已下,卽爲牌招。
有政。吏批,兼判書金在昌式暇,參判閔致成在外,參議南履懋進,右承旨李敦榮進,啓曰,兼判書金在昌式暇,參判閔致成在外,小臣獨政未安,何以爲之?敢稟。傳曰,只出緊任。以趙雲澈爲副校理,兼執義單李源益。故翊衛李相琮贈吏參例兼,守義州府尹李祖榮考。
兵批,判書金蘭淳進,參判趙庭和入直,參議趙圭昇病,參知宋應龍文二所試官進,左副承旨尹正鎭進。以洪祐燮·李衡宗·朴俊秀爲僉知,金尙絅·安時喆爲五衛將,金成鉉爲景福將,李景祿·姜錫來爲慶熙將,趙邦和爲都摠經歷,李敏道爲都事,朴來萬爲文兼,李宅永爲全羅中軍,李繼興爲龍媒僉使,朴楠秀爲蔚山監牧官,金啓漢爲鳥嶺別將。同知單咸敬毅,僉知單柳浤·張興燮·金星翼,護軍尹秉烈·李魯集,副護軍林翰鎭·李謙在·趙基復·李羲斗·徐有永·趙學殷·申從鎬·李元緖·李亨在·申義和·韓義植·李光瑛,以上竝單付。
傳于李敦榮曰,留院公事入之。
傳于李敦榮曰,發遣吏郞,諸執事淸齋與否,摘奸以來。
大王大妃殿,以承傳色口傳下敎曰,御容移奉日子在近,輦輿二坐,令戶曹修補。
以同副承旨金學性牌不進罷職傳旨,傳于尹正鎭曰,只推。
尹正鎭,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
李敦榮,以戶曹言啓曰,大王大妃殿傳曰,世孫宮供上尙宮七,侍女九,水賜五,水母三,房子三,分付戶曹,竝減下事,命下矣。尙宮七,侍女九,水賜五,水母三,房子三,宣飯所用各種,自今年二月二十八日爲始減下,分道磨鍊,別單書入之意,敢啓。傳曰,知道。
又以戶曹言啓曰,中宮殿供上及內人以下宣飯所用各司元貢不足物種,參考前例,分道磨鍊,別單書入,而自今年二月二十六日三揀擇日爲始,給價之意,分付宣惠廳,何如?傳曰,允。
吏曹參議南履懋疏曰,伏以,臣空疎湔劣,最居人下,初何足苟然備數於百執事之末,而向於大論方張之時,箚啓洪奭周也,兩款臚列,事端雖屬於旣往,憂憤同激於輿情,竊附盡言無諱之義,自發歷擧溯陳之論。伏奉慈敎,責之以論不稱停,諭之以本非美事,字字言言,嚴截諄複,如父母之詔迷子,而譴罰乍止薄罷,霈澤繼蒙恩敍,至今追惟,感惶冞切。不自意三銓除旨,忽下於屛伏之中,臣誠惝怳震駴,莫省攸措。噫,周禮六職,天官爲先,銓衡人物,甄別外內,專任選擧之責,仰裨激揚之化,惟長僚是耳,至於下佐,宜無若輕重於其間,而時或與聞通塞,得失攸係,代斲政注,治忽斯關,其爲任之綦重難愼,尤有所別。雖前輩名碩之雅望足以鎭俗,鑑識足以服人,輒於是逡巡却步,則華貫極選之莫宜人人居之也決矣。今臣見叨之萬不近似,殆有甚於尺篙之不能運而學操江海,匹雛之不能勝而試荷鼎呂,豈不違古聖王官不備惟其人之義,而物論之有駭,則哲之貽累,是誠細故也哉?臣於間者,待罪南邑,逖違天陛,居然三載于玆,區區犬馬之誠,不任耿結,固當不俟駕屨,少伸蹶之私,而情蹤旣甚惶蹙,職名況尤踰濫,左右思量,承膺無路,玆敢短章呼籲,仰瀆崇嚴。伏乞聖慈,俯賜鑑諒,遞斥臣職,俾名器重而私分安焉。臣無任云云。省疏具悉。爾其勿辭,卽爲入來肅命。
上在昌德宮。停常參·經筵。
藥房都提調朴宗薰,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李寅敎啓曰,行大司憲金履載,執義黃基安試所進,掌令朴齊輝·徐志輔在外,持平兪象煥·朴承輝呈辭,監察茶時之意,敢啓。傳曰,知道。
趙秉鉉啓曰,行左承旨金興根,同副承旨金學性,今日不爲仕進,竝卽牌招,何如?傳曰,允。
尹正鎭啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
大王大妃殿傳于李敦榮曰,大禮順成,冞增感懷。金忠獻公內外祠板,遣承旨致祭,翼憲公金履素內外祠板,一體遣承旨致祭。
傳于李敦榮曰,傳香承旨馳詣宗廟·景慕宮,奉審摘奸,仍詣受香所,一體奉審摘奸以來。
李敦榮啓曰,明日親傳香,禮房承旨當爲齋宿,行左承旨金興根所當牌招,而拘於廳規,不得請牌,何以爲之?敢稟。傳曰,牌招。
尹正鎭,以都摠府言啓曰,今此宗廟夏享大祭香祝親傳時,侍衛·寶劍當爲備員,而都摠管李錫圭·徐俊輔·沈能岳俱有實病,徐憙淳試官進,鄭尙愚·金銑在外,無以備員。令政院稟旨變通,仍令該曹以在京無故人口傳差出,待下批,牌招,以爲備員進參之地,何如?傳曰,允。有實病及在外摠管竝許遞,前望單子入之。
摠管前望單子入之,都摠管李紀淵,副摠管金魯甲·朴潤榮·李存敬·鄭鴻慶落點。
傳于李敦榮曰,景慕宮展謁,更以來月念間擇入。
金興根,以禮曹言啓曰,傳曰,景慕宮展謁更以來月念間擇入事,命下矣。展謁吉日,令日官朴周煥推擇,則來四月十九日爲吉云,以此日定行乎?敢稟。傳曰,以此日爲之。
傳于金興根曰,留院公事入之。
傳于金興根曰,發遣吏郞諸執事,淸齋與否,摘奸以來。
傳于尹正鎭曰,明日出宮門路,以協陽門爲之。
以同副承旨金學性牌不進罷職傳旨,傳于尹正鎭曰,只推。
趙秉鉉,以內醫院都提調意啓曰,提調權敦仁,今日問安,不爲仕進,卽爲牌招,何如?傳曰,允。
金興根,以奎章閣言啓曰,明日卽奎章閣·演慶堂朔奉審日次,臣等進詣擧行之意,敢啓。傳曰,知道。
李敦榮,以戶曹言啓曰,參議臣啓朝與正郞臣沈宜復,進詣慶熙宮差備內,啓下手本中有頉處,眼同看審,則各殿堂行閣椽木,間間有頉,故今方次次修改,而始役則擇日擧行之意,敢啓。傳曰,知道。
又以戶曹言啓曰,各貢舊遺在一萬石蕩減事,命下矣。取考各貢文書,己酉餘遺在三千五百二十五石十一斗七升九合七夕,庚戌遺在四千七百四十六石十斗七升五合一夕,辛亥遺在中一千七百二十七石七斗四升五合二夕,分排蕩減實數別單書入之意,敢啓。傳曰,知道。
又以戶曹言啓曰,於義本宮,例於三月內奉審,而纔經修理,今番則置之之意,敢啓。傳曰,知道。
又以宣惠廳言啓曰,三月令宗廟薦新蕨菜,慶尙道當次,而貢人處,使之趁朝採納矣,今年節候差晩,今始萌芽,尙不採得,故限內不得封進。莫重薦新,致此過限,臣則惶恐待罪,而在前如此之時,有過限之例,待稍長新採,卽爲封進之意,分付該曹,何如?傳曰,允。勿待罪。
尹正鎭,以兵曹言啓曰,禁軍留陣當爲設行,而本曹有故不得爲之之意,敢啓。傳曰,知道
又以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
上在昌德宮。停常參·經筵。
申時,日有兩珥。
上詣仁政殿月臺,宗廟夏享大祭親傳香,入幕次後,內閣·政院·藥房·玉堂口傳問安。答曰,知道。
還內後,內閣·政院·藥房·玉堂口傳問安。答曰,知道。
李寅敎啓曰,來初五日,朝參日次矣,敢稟。傳曰,停。
金興根啓曰,明日常參·經筵,取稟。傳曰,停。
李寅敎啓曰,行大司憲金履載,執義黃基安試所進,掌令朴齊輝·徐志輔在外,持平兪象煥·朴承輝呈辭,監察茶時之意,敢啓。傳曰,知道。
傳于金興根曰,禮房承旨,馳詣宗廟,奉審摘奸以來。
金興根啓曰,校理韓宓履在外,副校理趙秉恒,修撰趙啓昇差祭,玉堂上下番俱空,事甚未安。應敎徐元淳,副應敎李源益,校理李時在,副校理李雲澈,修撰姜時永,副修撰朴來萬·兪鎭五,竝卽牌招,推移入直,何如?傳曰,允。
傳于金學性曰,留院公事入之。
以慶尙監司尹聲大狀啓,盈德縣民家失火事,大王大妃殿,傳于李敦榮曰,觀此狀啓,盈德民家燒燼,至於二十餘戶之多,方農民情,誠極悶然。原恤典外,別加顧助,趁卽奠接事,分付。
金學性,以奎章閣言啓曰,正宗大王御眞移安處所,今朔奉審無頉之意,敢啓。傳曰,知道。
丁酉四月初一日辰時,上詣仁政殿月臺。宗廟夏享大祭親傳香入侍時,行都承旨趙秉鉉,行左承旨金興根,右承旨李敦榮,左副承旨尹正鎭,右副承旨李寅敎,同副承旨金學性,假注書徐相敎·李時愚,別兼春秋鄭㝡朝·李墩,檢校待敎趙斗淳以次侍立。時至,上具翼善冠·衮龍袍,乘輿出宣化門,由協陽門,詣仁政殿月臺,通禮跪啓請降輿,通禮前導,就褥位南向立。引儀引獻官徐耕輔,陞詣褥位之左。通禮跪啓請跪,上跪,香室官奉香祝,跪授興根,興根奉東向跪進,上受香祝,以授獻官,獻官西向跪受興。通禮跪啓請興,上興。通禮前導,降就階下祗送位西向立,耕輔奉香祝,由正路出。通禮跪啓請鞠躬,上鞠躬,香祝過後,啓請平身,上平身。入幕次問安,答曰,知道。通禮跪啓請乘輿,上乘輿出仁政門,由協陽門·宣化門還內,諸臣以次退出。
上在昌德宮。停常參·經筵。
李寅敎啓曰,行大司憲金履載,執義黃基安試所進,掌令朴齊輝·徐志輔在外,持平兪象煥·朴承輝呈辭,監察茶時之意,敢啓。傳曰,知道。
李敦榮啓曰,左副承旨尹正鎭,今日不爲仕進,卽爲牌招,何如?傳曰,允。
以應敎徐元淳,副應敎李源益,校理李時在,副校理趙雲澈,修撰姜時永,副修撰朴來萬·兪鎭五牌不進罷職傳旨,傳于李敦榮曰,只推。
李敦榮啓曰,玉堂上下番俱空,事甚未安。應敎徐元淳,副應敎李源益,校理李時在,副校理趙雲澈,修撰姜時永,副修撰朴來萬·兪鎭五,旣有只推之命,與副校理趙秉恒,一體牌招,推移入直,何如?傳曰,允。
又啓曰,玉堂備員間視事頉稟之意,敢啓。傳曰,知道。
以應敎徐元淳,副應敎李源益,校理李時在,副校理趙雲澈·趙秉恒,修撰姜時永,副修撰朴來萬·兪鎭五牌不進罷職傳旨,傳于李敦榮曰,只推。
尹正鎭,以都摠府言啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
李敦榮,以奎章閣言啓曰,原任待敎金正喜本生父喪第三日,依定式遣檢書官,勸粥以來之意,敢啓。傳曰,知道。
李敦榮以吏曹言啓曰,通禮院左通禮李光載,以其身病,呈狀乞遞,改差,何如?傳曰,允。
尹正鎭,以兵曹言啓曰,今四月初二日丑正三刻十一分,立夏四月節,改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依列改火,奎章閣·議政府·承政院·漢城府,一體頒火之意,敢啓。傳曰,知道。
上在昌德宮。停常參·經筵。
李寅敎啓曰,合辭許久闕啓,事甚未安。除在外·試所進去·陳疏外,呈告人員,竝卽牌招,〈何如〉?傳曰,允。
又啓曰,持平兪象煥疏批已下,一體牌招,何如?傳曰,允。
備忘記,古豐山萬戶鄭鍾浩下直,長弓一張,長箭一部,片箭一部,筒兒一箇賜給。
尹正鎭啓曰,假注書徐相敎,身病猝重,勢難察任,今姑改差,何如?傳曰,允。
徐相敎改差,代以蔡元默爲假注書。
金學性啓曰,玉堂上下番俱空,事甚未安。應敎徐元淳,副應敎李源益,校理李時在,副校理趙雲澈,修撰姜時永,副修撰朴來萬·兪鎭五,旣有只推之命,副校理趙秉恒疏批已下,與修撰趙啓昇,一體牌招,推移入直,何如?傳曰,允。
大王大妃殿,傳于金學性曰,兩朝御眞移奉吉日,旬後擇入,自內移奉儀節,磨鍊以入。
金學性,以奎章閣言啓曰,大王大妃殿傳曰,兩朝御眞移奉吉日,以旬後擇入,自內移奉儀節,磨鍊以入事,命下矣。令日官崔福基推擇,則今四月十三日辰時·未時,十七日卯時·午時俱吉云,以何日時定行,而景慕宮·景祐宮分奉時,同日兩次移奉,與分日各爲移奉之節,何以爲之乎?敢稟。傳曰,十七日卯·午時,分兩次移奉,可也。
大王大妃殿,以承傳色口傳下敎曰,兩朝御眞標題,擇於閣臣中奉題。
大王大妃殿,傳于李寅敎曰,召對命下,而因玉堂闕直,至於停輟云,誠爲萬萬未安。在京諸玉堂,竝令該府拿處。
李寅敎啓曰,行大司憲金履載,執義黃基安試所進,掌令朴齊輝·徐志輔在外,持平兪象煥·朴承輝牌不進,監察茶時之意,敢啓。傳曰,知道。
以持平兪象煥·朴承輝,獻納任百能,正言鄭·李珽牌不進罷職傳旨,傳于李寅敎曰,只推。
以應敎徐元淳,副應敎李源益,校理李時在,副校理趙雲澈·趙秉恒,修撰姜時永·趙啓昇,副修撰兪鎭五·朴來萬等拿處傳旨,傳于李寅敎曰,飭已施矣,分揀,使之牌招入直。
尹正鎭啓曰,明日常參·經筵,取稟。傳曰,停。
李寅敎啓曰,試官之出榜詣闕例也,而文一所監試官李鼎臣·黃基安,謂有身病,自外徑歸,事甚未安。竝推考,何如?傳曰,允。
以黃海監司鄭基一狀啓,武科回榜人孫胤祖,以其子彦國之名,誤書於啓本中,惶恐待罪事,傳于金學性曰,卿則推考事,回諭。
金學性,以吏曹言啓曰,贈諡貞敏公李海愚延諡,今月十二日,定行於慶尙道善山府云矣,敢啓。傳曰,知道。
尹正鎭,以兵曹言啓曰,來四月十二日,丁酉式年武科殿試節目,當爲磨鍊,而凡於殿試親臨與命官,前期稟旨後磨鍊事,曾有定式矣。今番則何以爲之,而處所,以何處擧行乎?敢稟。傳曰,親臨磨鍊,處所,春塘臺爲之。
又以兵曹言啓曰,本曹佐郞尹晩求,身病猝重,屢度呈狀乞遞。宿衛重地,不可久曠,今姑改差,何如?傳曰,允。
行都承旨趙秉鉉疏曰,伏以臣猥充專對,行將出疆矣。臣之父母墳山,在於京畿楊根地,間縻藩守,經年曠省,今當遠離,倍切情私,短章陳懇,仰瀆崇嚴。伏乞聖明,亟賜體諒,許臣旬日之暇,俾遂至願焉。臣無任云云。答曰,省疏具悉。卿其往省焉。
持平兪象煥疏曰,伏以,臣姿本惷愚,識又空疎,晩始通籍,念絶榮塗,猥蒙先朝拂拭之恩,屢忝臺閣淸顯之職,恩造極隆,涯分已踰。乃於再昨年,濫叨淸北掌試之任,全昧格例,至被勘律,臣情之窮蹙悚悔,已無可言,而貽累聖朝,厥罪爲大,杜門訟愆,有生如死。不意纔蒙春初蕩敍之恩典,又下日前栢府之除旨,繼以開場在卽,召牌儼臨,違逋路阻,臣於是惶隕悶隘,罔念懲羹之戒,徒感記簪之眷,恬若無故人之出肅竣事,藉曰監試不同於考試,武所有異於文所,今臣情勢之危苦,踪跡之臲卼,今猶前矣。雖以日月之稍久,有此誤恩,而此特出於聖上慈覆周徧不棄一物之德意耳。顧臣罪負,固自如也,撫躬時省,惶汗未乾,其何敢憑恃寵靈,因仍蹲冒,以自取物議之嗤點也?連値淸齋,今始露章,悉暴衷懇。伏乞聖慈,俯賜鑑諒,亟許遞斥,俾得退省前愆,免罹後咎焉。臣於丐免之章,何敢贅他,而愚忠耿耿,冒昧陳籲,惟殿下勿以人廢之。夫學問之道,毋論帝王與匹庶,必以窮理爲先,而理非高遠茫昧之事也,卽君臣而有君臣之理,卽父子而有父子之理,日用事物,皆有所當然之理,如欲窮理,捨讀書何以哉?因是書而究是理,究是理而應是事,修齊治平,莫不於是焉本之。然讀書之法,有二忌焉,卽遍數不多也,日課間斷也。遍數不多,則旨義難究,日課間斷,則怠惰易生,二忌之中,間斷尤所忌也。第近日以來,雖因慶禮之相値,以致進講之久停。臣愚死罪竊以爲,卽今化晷舒長,天氣淸和,伏願殿下,體大易健不息之義,念殷宗典終始之學,招延賢士,簡其體貌,或辨質疑晦,或討論古今,頻開講筵,嚴立書程,多其遍數,篤其工課,以廣緝熙之工,以盡窮格之理,不勝萬幸。臣無任云云。答曰,省疏具悉。旣往何須更提?尾陳好矣。
副校理趙秉恒疏曰,伏以,臣愚陋湔劣,最居人下,倖占科第,猥忝仕籍,區區微願,不過祿養之計而已,而風樹之痛遽纏,三釡之養不洎,臣將抱此,以爲終身恨。外除纔闋,華誥聯翩,乍遞栢府,旋叨瀛館,瀛館之爲職,地望淸峻,遴揀最愼,伏況講筵日開,聖工時敏,苟非經術文學之人,莫宜居之,顧臣淺學謏見,曷嘗彷彿乎此哉?感恩怵義,縱伸叩謝之忱,揆分量才,實無蹲冒之望。伏乞聖明,特賜鐫改,以重公器焉。臣方蘄免,何敢言私,而竊有懇迫之情,不得不冒死瀆聞於閔覆之天。臣孤露以後,相依爲命者,惟偏母是已,而臣母未老先衰,奇疾常痼,自經喪禍,尤益凘綴,凡係保攝調護之道,不容少忽,而鄕居剝落,生理索然,寒燠之節,常患失宜,旨瀡之供,無以及時。臣母之所企待,臣心之所希冀,只在於得一小邑,以遂一日之養焉,而竊惟廷臣之以如此懇籲于朝,朝家亦輒許之,乃孝理之政也。臣之無似,備數法從,有此切至之私,何敢自阻於一視之下也哉?伏願俯垂鑑諒,特令選部,畀臣一邑,以遂便養之願,不勝幸甚。臣無任云云。答曰,省疏具悉。爾其勿辭察職。疏辭,下該曹,稟處。
吏曹啓目,粘連觀此弘文館副校理趙秉恒上疏,則以爲,臣孤露以後,相依爲命者,惟偏母是已,而臣母奇疾常痼,自經喪禍,尤益凘綴,凡係調護之道,不容少忽,而鄕居剝落,生理索然,旨㵦之供,無以及時,伏願特令選部,畀臣一邑,以遂便養之願亦爲白有臥乎所,趙秉恒之家貧,親老菽水難繼之狀,卽通朝之所共知,許畀一邑,俾遂其便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付。啓,依回啓施行爲良如敎。
上在昌德宮。停常參·經筵。
趙秉鉉啓曰,明日常參·經筵,取稟。傳曰,停。
李寅敎啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
趙秉鉉啓曰,行左承旨金興根,右承旨李敦榮,同副承旨金學性,今日不爲仕進,竝卽牌招,何如?傳曰,允。
傳于尹正鎭曰,明日春到記,當親臨矣,處所,仁政殿爲之。左副承旨,馳往泮宮,夕食堂收取以來。
尹正鎭啓曰,明日殿座,承旨當爲備員,而行都承旨趙秉鉉受由在外,無以備員,何以爲之?敢稟。傳曰,許遞,前望單子入之。
承旨前望單子入之,李奎鉉落點。
傳于尹正鎭曰,召對爲之。
傳于李寅敎曰,兵·刑換房。
行大司憲金履載啓曰,臣庸鹵疲劣,風裁蔑稱,萬不合於風憲之長,前後屢叨,踰濫極矣。愧懼之心,恒切于中,而日前除命,出於特點,試牌踵臨,義難逡巡,雖不得不趨召肅命,第臣於合啓句語中,有私義之不可聯參者。前忝見職,以此引遞,到今去就,宜無異同,而鎖院多日,今始來避,所失尤大,其何可一日仍冒於臺次乎?請命遞斥臣職。答曰,依啓。
以執義黃基安,掌令朴齊輝,持平兪象煥·朴承輝,獻納任百能,正言鄭·李珽牌不進罷職傳旨,傳于李寅敎曰,只推。
以右承旨李敦榮,同副承旨金學性牌不進罷職傳旨,傳于李寅敎曰,只推。
傳于李寅敎曰,明日出宮門路,以協陽門爲之。
李寅敎啓曰,試官之出榜詣闕例也,而文二所監試官黃浩民,謂有身病,自外徑歸,事甚未安。推考,何如?傳曰,允。
以慶尙監司尹聲大狀啓,薦新生竹笋,節候尙早,限內不得封道,惶恐待罪事,傳于李寅敎曰,勿待罪事,回諭。
兵曹,原榜人規矩,貫革五矢一百二十步,一巡一中一分,柳業箭五矢一百二十步,一巡一中,講書粗以上,取二技落點。
兵曹,直赴殿試人規矩,片箭三矢一百三十步,一巡一中,騎蒭一次一中,貫革五矢一百二十步,一巡一中一分,騎槍一次一中,柳葉箭五矢一百二十步,一巡一中,講書粗以上,取一技落點。
李寅敎,以奎章閣言啓曰,兩朝御眞自內移奉吉日推擇事草記,十七日卯午時,分兩次移奉可也事,命下矣。外門路則當以月覲門·曜金門爲之,內門路則何以爲之,而移奉時儀節,令禮曹參互已例,磨鍊以入之意,分付,何如?傳曰,允。內門路則宜春門·金馬門·永肅門爲之。
又以內醫院都提調意啓曰,本院提調權敦仁,時無職名,令該曹口傳付軍職,以爲明日問安進參之地,何如?傳曰,允。
兵曹口傳政事,上護軍單權敦仁。
李寅敎,以吏批言啓曰,卽接通禮院牌報,則以爲,明日親臨仁政殿春到記時,左右通禮不可不備,而左通禮未差之代,以爲備員,及時擧行之地云。通禮院左通禮未差之代,口傳備擬以入之意,敢啓。傳曰,知道。
吏曹口傳政事,以李莊緖爲左通禮。
李寅敎,以禮曹言啓曰,卽接行副護軍趙明喆單子,則以爲,族曾孫秉愚,嫡妾俱無子,以其同生兄縣監秉憲第三子龍熙,欲爲繼後,兩家相議完定,未及禮斜,養家父母,俱爲作故,拘於常規,不得循例禮斜,依定式草記稟處事呈單矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長趙明喆單辭旣如此,依定式趙秉憲第三子龍熙,立爲趙秉愚之後,何如?傳曰,允。
又以兵曹言啓曰,今四月十九日,大駕詣景慕宮展謁時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依太廟展謁時例磨鍊,訓·禁兩將率領,爲先後廂。
又以兵曹言啓曰,明日仁政殿親臨春到記時,本曹堂上·郞廳·侍衛及各差備,當爲備員,而參判趙庭和有實故,佐郞一員未差,無以備員。參判,令政院稟旨變通,與佐郞一員未差之代,竝令該曹,以在京無故人,口傳差出,參判待下批,牌招,以爲進參之地,何如?傳曰,允。許遞。
吏曹口傳政事,以鄭鴻慶爲兵曹參判,尹穳爲佐郞。
李寅敎,以御營廳言啓曰,本廳軍色從事官金炳奎,身病甚重,勢難察任,改差,何如?傳曰,允。
丁酉四月初四日辰時,上御熙政堂。召對入侍時,參贊官尹正鎭,檢校待敎金洙根,侍讀官趙雲澈,檢討官兪鎭五,假注書蔡元默,記注官文慶愛,別兼春秋李墩,各持論語第二卷,以次進伏訖。上曰,史官分左右。上讀前受音,自孔子謂季氏八佾,止吾何以觀之哉一遍訖。命陳文義,雲澈曰,此篇乃溫繹也,別無文義之更爲仰奏,而大抵禮者,主敬而已矣,人之不可斯須去身者也。孔子之入太廟,每事必問,卽出於敬愼,則以若夫子之大聖,豈有不知而必問之理耶?雖知而問,尤可見臨事至敬至愼,恐違禮法之意也。此非但事上之道,以禮爲王也,御下之節,亦不可不遵,下章所云君使臣以禮者,實爲我殿下鑑戒之方。伏願深加體念焉。上曰,下番陳之。鎭五曰,上番所陳,切實無蘊,臣無容更達,而竊有區區敷奏者矣。此篇中林放問禮之本之本字,尤好矣。本者卽質之謂,而質又實之互也,凡日用事物之間,何莫非質實中做去,而至於學問,尤爲務踏實地,然後可謂知爲學之本矣。間値舟梁慶會,講筵暫停,召接旋降,仰認聖念攸存,而方今化晷舒長,天氣淸和,聖工緝熙,時甚適宜。伏願殿下,繼自今毋或間斷,益圖加勉,此卽終始典學修齊治平之大本也,澄留宸聰,懋哉懋哉。上曰,閣臣陳之。洙根曰,關雎爲二南之首,而蓋言文王齊家之化也。方今皇天祖宗,默佑陰隲,舟梁之大禮順成,臣民慶忭,曷有其極?臣等之區區所望,惟祝殿下之監法二南,有周家琴瑟鍾鼔螽斯卽爲之慶,懋哉懋哉。上曰,參贊官陳之。正鎭曰,文義則玉堂·閣臣,皆已陳達,臣別無更達者,而凡於講讀之時,問難酬酌,卽群下之所共仰望者也,殿下之一言問難,勝於群下之萬言陳義。若循例講讀,循例陳義而已,則這便是文具也。雖於此篇內觀之,以孔子之聖,入太廟每事問,豈非鑑法處乎?自上問難固好,而亦令群下,自相問難爲好。今日臣等之學識,豈能闡發奧旨如古人,而上下問難之際,推類旁及於古今聞見及民隱物情,則俯問之際,不無滋味,而自有效益。大抵每事,必有滋味,然後方可以着心做去矣。洙根曰,問難者,問而難之也,參贊官之言,甚得宜。伏願殿下,懋哉念哉。上掩卷,命史官就坐。仍命退,諸臣以次退出。
上在昌德宮。停常參·經筵。
親臨還內後,內閣·政院·玉堂·藥房口傳問安。答曰,知道。
藥房提調權敦仁,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,中宮殿氣候安順,卿等不必入侍矣。大王大妃殿·王大妃〈殿〉·中宮殿口傳問安。答曰,知道。
李敦榮啓曰,再明日,泰陵忌辰祭齋戒正日相値,視事頉稟之意,敢啓。傳曰,知道。
尹正鎭啓曰,大司憲未差,執義黃基安,持平兪象煥·朴承輝呈辭,掌令朴齊輝未肅拜,徐志輔在外,監察茶時之意,敢啓。傳曰,知道。
李寅敎啓曰,備邊司郞廳來言,今日賓對日次,而殿座相値,不得來會云矣,敢啓。傳曰,知道。
李奎鉉啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,徐憙淳落點。
傳于李寅敎曰,召對爲之。
李寅敎啓曰,試官之前後申飭,何等嚴截,而監試官兪象煥,謂有情勢,不爲入來。依定式遞次傳旨及遠配傳旨,捧入之意,敢啓。傳曰,知道。
以監試官兪象煥遠配傳旨,大王大妃殿傳于李奎鉉曰,臺試與考試有異,何敢稱以情勢乎?施以削職之典。
傳于李奎鉉曰,科次入侍。
兵曹,及第孫胤祖,今加折衝,武科回榜人,特加一資事承傳。
李寅敎,以都摠言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
李敦榮,以禮曹言啓曰,今此丁酉式年文科會試試官,當爲磨鍊,而堂下無故可擬之人乏少,依近例以堂上官,通融擬入之意,敢啓。傳曰,知道。
又以禮曹言啓曰,今此丁酉式年文科會試試官,當爲磨鍊,而堂下無故可擬之人乏少,實錄郞廳竝擬,何如?傳曰,允。
李寅敎,以訓鍊都監言啓曰,今此式年武科殿試時,本局軍兵及武藝廳中直赴殿試應試·應頉之類,別單書入之意,敢啓。傳曰,知道。
又以禁衛營言啓曰,今此丁酉式年武科殿試時,本營將校中直赴應試人,別單書入之意,敢啓。傳曰,知道。
又以御營廳言啓曰,今此式年武科殿試時,本廳將校直赴應試人,別單書入之意,敢啓。傳曰,知道。
丁酉四月初五日辰時,上詣仁政殿。春到記儒生分製講試取入侍時,行都承旨李奎鉉,行左承旨金興根,右承旨李敦榮,左副承旨尹正鎭,右副承旨李寅榮,同副承旨金學性,記事官尹敎成,假注書蔡元默,別兼春秋鄭㝡朝·李墩,檢校待敎趙斗淳以次侍立。時至,上具翼善冠·衮龍袍,乘輿出宣化門。藥房提調權敦仁,副提調李奎鉉進前奏曰,侵早勞動,聖體若何?上曰,一樣矣。仍出協陽門,由肅章門,入仁政門詣殿內,上降輿陞座。奎鉉曰,儒生今將入庭,請下標信。上曰,以俄下標信擧行。奎鉉讀奏入門單子,合爲六百八十九人。宣傳官跪稟入門,試官及儒生,次第入庭,行禮如儀。奎鉉曰,親臨試士事體何如,而今日赴擧儒生,多有白袍帶之錯雜,事甚駭然。不能察飭之大司成,推考,何如?上曰,依爲之。出榻敎讀劵官行禮曹判書趙寅永,守判中樞府事申在植,行成均館大司成李嘉愚,對讀官吏曹參議南履懋,行副護軍李寅臯,副應敎李源益,副司果鄭㝡朝,考官行上護軍徐耕輔·權敦仁,行護軍趙冀永,參考官行副護軍趙容和·金箕晩,副司果韓鎭庭·洪永奎以次進伏。上命書賦含哺鼓腹擊壤而歌,限申時,寅永·在植,進前跪書訖。仍命懸題,下講冊望單子,落點于詩傳,敦榮讀奏訖。耕輔曰,考講,以抽籤爲之乎?上可之。仍命開講,入小次,少頃出次。通禮唱禮畢,上降座乘輿。奎鉉曰,臣以試所承旨,落後之意敢達矣。上曰,唯。仍出仁政門,入肅章門,由協陽門還內,命出標信解嚴,諸臣以次退出。
丁酉四月初五日申時,上御熙政堂。召對入侍時,參贊官李寅敎,檢校待敎金學性,侍讀官趙雲澈,檢討官兪鎭五,假注書蔡元默,別兼春秋申錫愚·李墩,各持論語第二卷,以次進伏訖。上曰,史官分左右。上讀前受音,自子曰里仁,止數斯疏矣一遍訖。命陳文義,雲澈曰,里仁篇末章所云事君數斯辱之義,此足爲爲人主之所可鑑戒者也。事者,指諫諍之謂,而諫而不行,遂至數諫,至於數諫,而乃發苦厭之心,則此非人君虛受包容之度也。今日朝廷之上,爲爭臣者,未知爲幾人,而以殿下有聞則行之念,方懋從諫如流之德,臣等不勝萬萬欽仰,而念玆在玆,日新又新,則無爲之治,未必至於數諫,而自躋於熙皞之域矣。伏願另加澄省焉。上曰,下番陳之。鎭五曰,此篇卽溫繹也。溫繹者,所以溫故知新之謂,而有異於新受音,則非直於句讀音釋之間,更加商量,必須先得其首尾要領,然後始有溫繹之實效矣。況里仁一篇,上自第一章,至十九章,專言仁義禮知之義,其下十二章,汎及於忠孝言行之事,皆可鑑法而銘膺矣。今此溫繹,卽古周文緝熙之工也。宸衷若曰,自某句至某章,是某義某說,每一遍讀了,便一遍領會,自然曲旁暢通,上下貫徹,仁義禮知之用,忠孝言行之由,瞭然備列於前,如置賢人君子於左右矣。豈不大有助於聖工也哉?伏願深加體念焉。上曰,閣臣陳之。學性曰,上下番旣已備陳,臣無容更達,而儒臣之言甚好,伏願殿下體念焉。上曰,參贊官陳之。寅敎曰,一篇之中,旨義浩多,有難盡擧,而德不孤必有隣之義,最爲深切,爲人上者,躬行德敎,至化旁流,則上行下效,有如蒲敏,故堯·舜在上,則下必有八元八凱同德之隣,文武在上,則下必有十亂四輔同德之隣。今我殿下懋昭大德,建中建極,使我同德之臣隣,于于彙征,穆穆布列,則佇見匹美於參三際五之治矣。竊以是蘄祝焉。上掩卷,命史官就坐。仍命退,諸臣以次退出。
丁酉四月初五日酉時,上御熙政堂。春到記科次入侍時,行都承旨李奎鉉,記事官尹敎成,別兼春秋徐耆淳·李墩,讀劵官行禮曹判書趙寅永,守判中樞府事申在植,行成均館大司成李嘉愚,對讀官吏曹參議南履懋,行副護軍李寅臯,弘文館副應敎李源益,副司果鄭㝡朝以次進伏訖。上曰,史官分左右,科次爲之。㝡朝進前,讀奏第一張訖,寅永曰,上幾張書何等,其下亦以何等區別乎?上曰,二張書三下,其餘三張,書次上也。寅永曰,第一張當書一字乎?上可之。寅永書等訖,上命進魁劵,親拆以下,奎鉉讀奏,以次拆奏訖。命書傳敎曰,春到記講居首幼學權命周,製述居首賦三下一進士金輔根,竝直赴殿試,講之次通幼學李益鉉·趙遠永,製述之次三下進士李敎寅,竝直赴會試,講之次通幼學申泰運,製述之次次上生員李學在,竝給一分,講之次略幼學金昌秀等十二人,粗幼學金畯等四人,製述之次次上進士李寅慶等二人,竝令該曹,考例施賞。又命書傳敎曰,入格儒生,明日待令。命試官先退,又命史官就座。仍命退,承史以次退出。
上在昌德宮。停常參·經筵。
尹正鎭啓曰,行大司憲徐憙淳試所進,執義黃基安,掌令朴齊輝,持平朴承輝呈辭,一員未差,掌令徐志輔在外,監察茶時之意,敢啓。傳曰,知道。
傳于李敦榮曰,入格儒生入侍。
尹正鎭啓曰,明日傳香,禮房承旨,當爲齋宿,而右承旨李敦榮,纔已須資出去矣。所當牌招,而拘於廳規,不得請牌,何以爲之?敢稟。傳曰,牌招。
又啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,李魯奎落點。
以右承旨李敦榮牌不進罷職傳旨,傳于尹正鎭曰,只推。
丁酉四月初六日辰時,上御熙政堂。入格儒生入侍時,右承旨李敦榮,記事官尹敎成,記注官田栽五,別兼春秋申錫愚以次進伏。講通幼學權命周,賦三下一進士金輔根,講通幼學李益鉉·趙遠永,賦三下進士李敎寅,講通幼學申泰運,賦次上生員李學在,講略幼學金昌秀·李槦·尹萬朮·洪秉勳·鄭夔容·鄭基稷·朴天浩·趙鎭宗·朴康壽·韓應淳·朴亨德·金東永,賦次上幼學李寅慶·徐慶淳,講粗幼學金畯·尹載善·孔煥鼎·金思獻侍立階下訖。上曰,史官分左右。敦榮進前曰,入格儒生,使之次第陞堂,各奏職姓名乎?上可之。命周等以次陞堂,奏職姓名訖,退立階下。敦榮曰,直赴與給分儒生,使之先退,其餘次第施賞乎?上可之。命周等先退,益鉉等以次跪受賞。引儀唱四拜,儒生等行禮訖,使之退出。上曰,史官就座。仍命退,承史以次退出。
上在昌德宮。停常參·經筵。
李寅敎啓曰,明日常參·經筵,取稟。傳曰,停。
又啓曰,來十一日,朝參日次矣,敢稟。傳曰,停。
尹正鎭啓曰,行大司憲徐憙淳試所進,執義黃基安,掌令朴齊輝,持平朴承輝呈辭,掌令徐志輔,持平李魯奎在外,監察茶時之意,敢啓。傳曰,知道。
李寅敎啓曰,來十一日,輪對日次矣,敢稟。傳曰,當次人受點,後日次待令。
李奎鉉啓曰,行左承旨金興根,右承旨李敦榮,今日不爲仕進,竝卽牌招,何如?傳曰,允。
又啓曰,事變假注書李昌廷,身病猝重,勢難察任,今姑改差,何如?傳曰,允。
李昌廷改差,代以文用中爲事變假注書。
大王大妃殿,傳于李敦榮曰,純宗大王御眞戊辰小本庚寅大本合二本,翼宗大王御眞大本冕服本,移奉于望廟樓,純宗大王御眞戊辰大本庚寅小本合二本,翼宗大王御眞三本,移奉誠一軒。
李敦榮,以奎章閣言啓曰,兩朝御眞標題,擇於閣臣中奉題事,命下矣。書寫吉日,令日官崔福基推擇,則今月十三日辰時爲吉云,以此日時擧行,而書寫閣臣,以直提學朴永元,檢校待敎金興根,爲之之意,敢啓。傳曰,知道。
又以禮曹言啓曰,今此奏請兼謝恩使齎去方物封裹,在於今四月十七日,而其日兩朝御眞移奉相値。方物封裹,進定於同月十六日,原粘目中,改付標以入之意,敢啓。傳曰,知道。
又以禮曹言啓曰,今四月初五日,親臨仁政殿,春到記儒生殿講入格幼學權命周,製述入格進士金輔根,直赴殿試事,命下矣。依例許赴於今此式年文科殿試之意,分付,何如?傳曰,允。
又以禮曹言啓曰,今四月十二日丁酉式年文科殿試時,親臨與命官,何以爲之,而處所,以何處爲之乎?敢稟。傳曰,親臨磨鍊,處所,春塘臺爲之。
又以成均館行大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成林基洙,方以入直,身病猝重,呈旬出去,直講李元會呈辭在外,典籍未差。時無入直之員,以他郞官,姑爲代直,何如?傳曰,允。
李寅敎,以都摠府言啓曰,副摠管李存敬,以摠戎中軍,本營諸將官射會監試事,南別營晝仕出去之意,敢啓。傳曰,知道。
上在昌德宮。停常參·經筵。
尹正鎭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李敦榮啓曰,明日常參·經筵,取稟。傳曰,停。
尹正鎭啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
李敦榮啓曰,右副承旨李寅敎,今日不爲仕進,卽爲牌招,何如?傳曰,允。
又啓曰,試官之出榜詣闕例也,而文科會試監試官徐憙淳·黃浩民,謂有身病,自外徑歸,事甚未安。竝推考,何如?傳曰,允。
尹正鎭啓曰,行大司憲徐憙淳,司諫黃浩民,一體牌招,何如?傳曰,允。
傳于李敦榮曰,左承旨許遞,前望單子入之。
承旨前望單子入之,趙秉龜落點。
傳于李敦榮曰,承旨房望,順房爲之。
以黃海監司鄭基一狀啓,黃州牧民家失火事,大王大妃殿,傳于李敦榮曰,觀此狀辭,黃州民家燒燼,如是之多,方農之時,民事切矜。各別優助,趁卽奠接之意,分付。
尹正鎭啓曰,行大司憲徐憙淳,執義黃基安,掌令朴齊輝,持平朴承輝牌不進,掌令徐志輔,持平李魯奎在外,監察茶時之意,敢啓。傳曰,知道。
以執義黃基安,掌令朴齊輝,持平朴承輝,司諫黃浩民,獻納任百能,正言鄭·李珽牌不進罷職傳旨,傳于尹正鎭曰,只推。
以右副承旨李寅敎牌不進罷職傳旨,傳于尹正鎭曰,只推。
兵曹口傳政事,護軍單金興根。
李敦榮,以吏曹言啓曰,社稷署令權憲八,繕工監假監役官成載崇,俱以身病,呈狀乞遞,竝改差,何如?傳曰,允。
上在昌德宮。停常參·經筵。
趙秉龜啓曰,明日常參·經筵,取稟。傳曰,停。
李敦榮啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
尹正鎭啓曰,臣正鎭今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
以判府事沈象奎長湍地掃墳呈辭,傳于趙秉龜曰,給由馬·澆奠床,備給。
趙秉龜啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,金鼎集落點。
李敦榮啓曰,行大司憲徐憙淳,執義黃基安,掌令朴齊輝,持平朴承輝牌不進,掌令徐志輔,持平李魯奎在外,監察茶時之意,敢啓。傳曰,知道。
以執義黃基安,掌令朴齊輝,持平朴承輝,司諫黃浩民,獻納任百能,正言鄭·李珽牌不進罷職傳旨,傳于李敦榮曰,只推。
李敦榮啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
以平安監司朴晦壽狀啓,江東縣監金命喜遭父喪事,傳于李寅敎曰,令該曹有聲績人,口傳各別擇差,明日下送。
兵曹口傳政事,副護軍單金學性。
趙秉龜,以奎章閣言啓曰,奉謨堂每年孟春·孟秋涓吉展拜事,載在閣志矣。今春展拜吉日,以何間推擇乎?敢稟。傳曰,望間擇入。
又以奉章閣言啓曰,奉謨堂展拜吉日,望間擇入事,命下矣。令日官金有晉推擇,則今月十三日辰時爲吉云,以此日時定行,何如?傳曰,允。
又以吏曹言啓曰,校書館判校李秉德,除拜後過限未肅拜,依例改差,何如?傳曰,允。
又以戶曹言啓曰,宣禧宮正堂朱簾修改吉日,令日官崔福基推擇,則今四月十八日卯時爲吉云。以此日時擧行之意,敢啓。傳曰,知道。
又以戶曹言啓曰,時御所內各司雨漏修改吉日,令日官崔福基推擇,則今四月二十日卯時爲吉云。以此日時擧行之意,敢啓。傳曰,知道。
又以禮曹言啓曰,卽接瑞興幼學朴行淵所志,則以爲,同姓五寸叔亨初,嫡妾俱無子,以其同姓十寸弟雲彬第二子重根,欲爲繼後,兩家諸族,相議完定,而未及禮斜,養家父母,俱爲作故,拘於常規,不得循例禮科,依定式草記稟處事呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長朴行淵所訴旣如此,依定式朴雲彬第二子重根,立爲朴亨初之後,何如?傳曰,允。
李寅敎,以兵曹言啓曰,兩朝御眞移奉時,侍衛當爲磨鍊,而謹考謄錄,則分兵曹·分都摠府堂上·郞廳各一員,五衛將二員,宣傳官二員,武臣兼宣傳官四員,禁軍二十人,侍衛挾輦軍二十名,以訓局軍磨鍊矣。今亦依此擧行,何如?傳曰,允。
又以兵曹言啓曰,宣傳官金相守·閔致默,文臣兼宣傳官朴來萬·洪永圭,俱以病難供職,呈狀乞遞,竝改差,何如?傳曰,允。
又以摠戎廳言啓曰,今此丁酉式年武科殿試時,本廳屬坡州·南陽·長湍別驍士應試及應頉人,別單書入之意,敢啓。傳曰,知道。
又以刑曹言啓曰,大王大妃殿以司謁口傳下敎曰,捉致鄭漢達,嚴刑二次後,絶島限己身定配事,命下矣。罪人鄭漢達,爲先嚴刑一次,全羅道康津縣古今島,限己身定配所,而待拷訊限滿,加刑一次,押送之意,敢啓。傳曰,知道。
同副承旨金學性疏曰,伏以,臣與行左承旨臣趙秉龜,有妻四寸應避之嫌,揆以法例,在下當遞,玆敢短章陳籲。伏乞聖慈,俯賜鑑諒,特遞臣所帶職名,以存公格,千萬幸甚。臣無任云云。省疏具悉。所請依施。
上在昌德宮。停常參·經筵。
藥房都提調朴宗薰,提調權敦仁,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
李敦榮啓曰,明日常參·經筵,取稟。傳曰,停。
尹正鎭啓曰,行大司憲徐憙淳,執義黃基安,掌令朴齊輝,持平朴承輝牌不進,掌令徐志輔,持平李魯奎在外,監察茶時之意,敢啓。傳曰,知道。
傳于李敦榮曰,大臣·備局堂上引見。
尹正鎭啓曰,右承旨金鼎集,時在京畿楊州地,斯速乘馹上來事,下諭,何如?傳曰,允。
吏曹口傳政事,以徐有畬爲江東縣監。
有政。吏批,兼判書金在昌進,參判閔致成在外,參議南履懋牌招不進,同副承旨李寅敎進。以張敎根·徐念淳·金東健·趙秉憲爲分承旨,徐耕輔爲工曹判書,李羲準爲判尹,趙秉鉉爲戶曹參判,金興根爲刑曹參判,洪羲瑾爲右尹,趙秉龜爲同春秋,朴容壽·洪祐順爲分兵曹參議,李殷相·李源達爲正郞,洪鍾浩爲司宰僉正,李鼎顯爲社稷令,李勉行爲厚陵令,韓用幹爲典籍,兪鎭五爲中學敎授,朴宗敦爲假監役,李之檢爲武烈祠參奉,崔宗煥爲保安察訪。
兵批,判書金蘭淳進,參判鄭鴻慶,參議趙奎昇病,參知宋應龍入直,右副承旨尹正鎭進,啓曰京畿水使,今當差出,而當品中可擬之人乏少,堂上曾經兵使竝擬,何如?傳曰,允。以金興根爲都摠管,尹義儉爲副摠管,洪學淵·安光直爲分副摠管,沈日永·趙鵬漸·李昌運爲同知,李圭徹·李定鉉爲宣傳官,李命集爲忠翊將,李基瑩爲忠壯將,吳吉善爲都摠都事,南百善·李熙碩爲分都摠都事,李周瓚爲訓鍊主簿,宋柱獻·尹穳爲文兼,具錫朋爲京畿水使,宋文永爲黃海水虞候,金致聲爲薺浦萬戶,許淡爲古突山別將。同知李景祿,僉知金尙絅·安時喆,大護軍金履載,護軍趙秉鉉·趙庭和·李同淳·李寬奎·金載琬·李光漢·朴宗學·尹禹鉉,副護軍金相宇·閔致默·柳昌根,以上竝單付。
吏批,再政。京畿水使具錫朋,今加嘉善,加資事承傳。兼喬桐府使單具錫朋。
兵批,再政。副摠管單金興根。
尹正鎭,以內醫院都提調·提調意啓曰,前內醫鄭有曾,御醫差下事,筵稟蒙允矣。還屬本院,令該曹口傳付軍職,冠帶常仕之意,敢啓。傳曰,知道。
兵曹口傳政事,副司果單鄭有曾。
以執義黃基安,掌令朴齊輝,持平朴承輝,司諫黃浩民,獻納任百能,正言鄭·李珽牌不進罷職傳旨,傳于尹正鎭曰,只推。
以吏曹參議南履懋牌不進罷職傳旨,傳于李寅敎曰,只推。
丁酉四月初十日辰時,上御熙政堂。大王大妃殿垂簾,藥房入診,大臣·備局堂上引見入侍時,都提調朴宗薰,提調權敦仁,副提調李奎鉉,記事官尹敎成,別兼春秋徐耆淳·李墩,直提學朴永元,同副承旨李寅敎,假注書蔡元默,事變假注書文用中,行禮曹判書趙寅永,兵曹判書金蘭淳,水原留守徐有榘,大護軍曺鳳振,行護軍李完植·柳相弼,校理李時在,以次進伏,醫官崔暄·金時中·秦慶煥·吳昌烈,進伏楹外訖。上曰,史官分左右。宗薰等進前奏曰,慶禮後初登筵席矣。大禮順成,坤極正位,二南之化,自今伊始,臣等慶抃之忱,歷日冞切矣。大王大妃殿曰,慶禮順成,坤極正位,宗社億萬年無疆之休,自此爲基,歡抃無比矣。宗薰曰,向來兩次之雨,及時周洽,天心民望,適與相應,實爲上瑞。見今雨意雖霽,日氣和暢,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。宗薰曰,醫官入診乎?上可之。暄等以次診候訖,退伏奏曰,脈候左右三部調均矣。大王大妃殿曰,醫官先退,次對爲之。宗薰曰,臣貞疾沈痼,衰氣昏憒,承乏重任者,已數月,而旣無一事裨補,徒見百務叢脞,居恒懍懼,日望斥退,此實由中之辭,毫無緣飾。設使有同寅仰成之地,臣固萬萬不逮,而況獨處廊廟,無所猷爲,此尤臣夙宵憂悶處,向亦有所仰奏者。宿德新望中,亟行簡心之典,則國體可以稍尊,此言斷斷出於爲公之心,非獨爲臣私情而言也。大王大妃殿敎曰,獨任廟務,非不賢勞,而前亦多似此之時矣。從當有枚卜之日,豈至甚久乎?宗薰曰,伏奉下敎,知有枚卜之期,謹當退而俟之,而目今朝廷急先務,實無過於此事矣。宗薰曰,臣於向來三司諸臣事,竊有所耿耿者。職居言地,事有可言而不言,及其規警之來,始乃引咎紛紜,仰煩酬應,固未免顚倒欠妥,而其實則事屬廉隅邊,諒非可已而不已也,若自上揭令,禁不得自達,則亦非所以通下情而體群臣也。置言官,將以徠言也,進言者,苟有大不當言,則誨責譴何,顧安得無載色之敎,而猶必以優容開導之意居先,然後庶乎讜言罔伏。至於設禁,則恐有違於置官徠言之義,過計之憂,亦難保無言路漸杜之慮矣。此雖偶然一事,而所關則却自匪細,今於日久之後,猶不敢不以愚忱仰達。繼此以往,深加留念,是臣區區之望也。大王大妃殿答曰,予意豈欲設禁?不過一時事,卿之所奏,異於予之本意也。出擧條仍敎曰,果如大臣之言,而若欲言之,何不其時言之,而幾日之後,始有此言乎?宗薰曰,日者數次知時之雨,優渥霑足,可謂上瑞,天心仁愛,此可以見,厥後稍悶,方切顒望,若夫奉天行令,使民盡力,亦惟在於人事之誠且勤而已。見今農務方殷,勸課是急,董飭之節,已有歲首綸音之頒示者,爲民牧者,苟能施諸有爲,毋怠毋忽,則何患乎田功之不遂哉?若其勸相之方,卽惟曰無牛者借隣,而另嚴場庖之禁,乏糧者分糴,而廣諭互貸之路,招徠流戶而墾闢荒土,約束隣佑而力役相資,堤堰貯渟,以均高低之地,溝塍畜泄,以節水旱之備,惰者警之,勤者奬之,敎誘皼作,各盡其力,而守令,簡其儀從,躬自巡視,要在推吾之誠,使愚氓,知所孚感率循,則官民親愛,和氣流通,自可以上格仁天,雨晹以時矣。詩云,攘其左右,嘗其旨否,其眞切懇到爲何如哉?今之守令,實兼田畯之職,有或不能如是者,乃失其職也。道臣察之,隨處警飭,以其得失善否,著之殿最,爲黜陟之第一義,又卽監司之職也。竝以此意,出擧條行會,毋得看作常談例飭,俾各竭其誠力,期有食效之地,何如?大王大妃殿答曰,所陳極好,以此申飭於方伯·守令,俾有實效,可也。出擧條宗薰曰,還穀斂散,所以備緩急而資水旱也,本以爲公,而今作蠧公之竇,將以利民,而反成厲民之階,倉庾枵蕩,村里空虛,千瘡百弊,皆出於還。究其源則官不能束吏,吏必負逋,吏不思納逋,逋必徵民,吏日益富,民日益困,其所以徵民之蹊逕甚多,而其中最無據而最難支者,卽徵族減價兩者是已。犯逋之吏,毛髮不損,四隣九族,蕩産替納,以其所納之物,勒定小詳定,春給於民,秋責完斛,所謂小詳定者,始則猶爲半石之價,今則爲三之一,如是而又不能充其慾,則又創爲都戶排年兩件事而極矣。都戶則剝割收括,公行攘奪之事,排年則姑息拖引,竟成銷磨之歸,以之登諸文牒,略無忌憚,其爲說,輒曰不如是,則民不集而穀不充。此固恐動之辭,而第未知必如是,則民可集而穀可充乎。蔽一言曰,法不行而吏無憚耳。廟堂之臣,以此事登筵論奏者,前後相望,或設法以禁之,或嚴令以飭之,固未知果有其效與否,而禁飭之道,誠不可以少弛矣。苟使長吏,上而有畏法之心,下而有愛民之意,則雖賞之,必不爲是,其或不幸而犯罪者,曉然知法不可逭而身自可惜,則雖勸之,決不爲是,故曰去匪之道,莫如必罰。向來禁錮諸人,竝命蕩滌,此亶出於廣慶之盛典,臣於此唯有感頌而已。然凡在牧守之職者,如或因此,而認以法綱之或弛,謂以僥倖之可望,則是豈朝家恩威竝行,俾開自新之本意乎?迨此會,益存後來之慮,復申先甲之令,有不可緩,以此意,申明分付於八道·四都道守臣處。如有邑鎭之冒濫違越因循踵謬者,隨卽摘發啓聞,以爲如法嚴勘,旣勘之後,毋更饒恕,又或有弛縱失察掩匿不聞,則道臣亦豈無當被之律乎?自本司,亦當有擲奸照察之道,竝令知悉,倍加惕念,何如?大王大妃殿答曰,所陳好矣,依爲之。出擧條仍敎曰,見今八路還逋,無邑無之,而逋欠所出,專由於下吏,爲監司·守令者,如或貪墨而先犯,則何以禁止,亦安有設置監司·守令之意哉?有勢之人,每多犯科而勿論,只以無勢蔭·武,則隨而責之,非徒監司·守令而已,卿亦事事皆直乎?垂簾已爲三年,而尙未聞監司·守令之論罪矣。宗薰曰,如臣無狀,承此下敎,無容仰達矣。又敎曰,非獨卿之謂也,擧世皆然。宗薰曰,卽見江原監司韓益相狀啓,則枚擧鐵原府使尹永培牒呈以爲,本府僻在山峽,每當田稅大同上納時,有輸運·守直·分載之三弊,故民戶逃散,邑樣凋殘。上項兩稅米太,特依寧越等四邑例,自今年許令代錢事,請令廟堂稟旨分付矣。制法之初,必因道里形便,而各有裁定,距京城二百里地,且有便近水路,而今有此諸條弊端云者,殆莅事者之失於奉法而然耳。該邑近固多弊瘼,而自有起弊之源,釐正之方,惟當對症而投劑,若曰弊在於田稅大同,輒欲着手於經法正供,將以爲矯捄之策,則臣未知其可也。兩稅代錢,不可遽議,置之,何如?大王大妃殿答曰,依爲之。出擧條宗薰曰,頃者北關四邑守令,因司僕寺論罷,以賑救方張,特蒙限畢賑仍任之典矣。其擧行之稽忽,罷斥猶輕,而第災餘數遞,實屬可念。其中會寧則業已病罷,吉州則瓜期已及,俱無可論,唯鍾城·穩城兩邑倅,受任未及周歲,能否姑未著見。今若交替,則民邑必多貽弊之慮,且伏念國有大慶,解澤旁流,雖名係罪籍者,擧蒙曠蕩之恩,似此罪名,比諸流配之類,誠亦有間。鍾城府使李祖馨,穩城府使李光龍,特姑分揀,以責來效,俾贖前愆,恐無損於董威之政,故敢此仰達矣。大王大妃殿答曰,依爲之。出擧條宗薰曰,年前以憲府出禁,竝都憲主之,定式揭壁,其後又因大臣筵奏,諸臺備員詣臺,亦許出禁之請,批旨若曰,臺閣之急先務,雖非出禁,多有緊於此之事,何必爲民弊變通之禁亂復古,然後益有光於臺閣之風采乎?辭敎若是諄複鄭重,爲臺閣者,但當戒愼恪遵,日前有憲府禁亂,貽弊民間云,故追聞査問,則時無行公都憲,而赴班臺諫,果有出禁之擧云。其誤與故,姑未可知,而忠厚之義,且當歸之誤犯矣。然身居其職,違越定式於批敎丁寧之下者,不可但以壞損臺體言,當該臺諫,令政院捧現告,施以譴罷之典,何如?大王大妃殿答曰,依爲之。出擧條仍敎曰,何事云乎?宗薰曰,別內云矣。宗薰曰,詞訟劇地,不可久曠,在外刑曹參判許遞,與京兆堂上有闕之代,政官牌招,開政差出,何如?大王大妃殿答曰,依爲之。出擧條宗薰曰,齋官分差,各有定規,不可無端違越,聞邇來太廟大祝,間或以未通淸文臣塡差云。未知始自何時,而事體殊甚未安。雖是朝暮當通之人,格例則自別,且設或苟艱,濟濟三司,豈患無人乎?必是因襲失檢而然,事在旣往,今難一一追究,而此後更無或如是之意,另飭分付該曹,亦令政院,隨時照察,何如?大王大妃殿答曰,依爲之。出擧條宗薰曰,京畿水使李寬奎,以其身病,呈狀乞遞。實病旣如是,則有難强令察任,改差,何如?大王大妃殿答曰,依爲之。出擧條宗薰曰,從前陳奏奏請等使入去時,有不虞備銀加送之例。今番奏請之行,亦不可無備預之需,以關西營邑所在儲留銀中,限二千兩付送,如不入用,則回還時還爲會錄之意,分付該道道臣處,何如?大王大妃殿答曰,依爲之。出擧條宗薰曰,實錄之役,數朔以來,不能勤課,便同間歇,臣居總察之地,固有不善董飭之失,竊自悚惶,而第其間諸堂公務,擧皆鞅掌,無暇兼治,實緣事勢所然矣。今則慶禮已過,晝晷如年,政好肆力於纂修校正之工,自今諸堂,排日仕進,專意致精,而郞廳,亦令課日齊進,毋得無故曠闕之意,竝加申飭,何如?大王大妃殿答曰,依爲之。出擧條仍敎曰,實錄之役,何時畢乎?宗薰曰,是年之內磨勘計矣。又奏曰,中宮殿進上醍醐湯·玉樞丹·衣香,當爲依例擧行,故敢達矣。大王大妃殿敎曰,可。宗薰曰,御醫近甚數少,前內醫鄭有曾,御醫差下,何如?大王大妃殿答曰,依爲之。出擧條宗薰曰,從前大臣或儀賓·宗親中出疆時,每有遣御醫之命矣。今番東寧尉赴燕之行,御醫望單子,亦爲修入乎?大王大妃殿敎曰,依此爲之。寅敎曰,諸宰奏事。寅永曰,純宗·翼宗兩廟御眞,移奉於景慕宮·景祐宮時,本宮告由之節,雖無可據之例,揆以情禮,似不可闕,而事係莫重,有難擅便,下詢大臣處之,何如?大王大妃殿曰,大臣之意,何如?宗薰曰,臣未及考据禮典,而御眞妥虔,儀文莫大,宮內有事,節次綦重,緣情之禮,義起而行,揆諸禮意,誠似得宜。臣於禮判所奏,亦無異見矣。大王大妃殿答曰,事體重大,大臣之意亦如是,依禮判所奏爲之,可也。出擧條宗薰曰,兩朝御眞移奉時門路,旣以自內磨鍊,故無班聯陪從之節,臣等下情,竊不勝缺然矣。其日於月覲門及曜金門內兩處,所當有自上祗送之節,卿宰二品以上,使之陪班祗送,允合情禮,故敢達矣。大王大妃殿敎曰,方欲以此下敎矣。依此爲之,可也。有榘曰,顯隆園遷奉後,火巢內民田,給價買取,每年稅入儲置筦千庫,丁字閣以下修補之節,專綰擧行,著爲令式,行之至今,而健陵修改,猶循他陵寢例,自度支擧行,每當功役之作,往復費日,終不如該庫之朝令而夕備。且於一局之內,陵·園不宜異例,自今依齊·厚陵修改之自開城府擧行,獻陵修改之自廣州府擧行之例,健陵修理,除設都監大役外,小小修葺之役,一體自該庫擧行,則事勢旣便,情理亦叶,而事體莫重,下詢大臣處之,何如?大王大妃殿曰,大臣之意,何如?宗薰曰,筦千庫,本爲園寢修改所需而設,陵·園事體,宜無異同。且有可援之已例,依華留所所奏施行,似好矣。大王大妃殿答曰,依爲之。出擧條有榘曰,本府八達門外御路,卽己酉移邑之初,尺量設始者也。自上柳川,過碧山洑,歷下柳川,以達大皇橋矣。乙酉年間,設始南屯於碧山洑時,移路於東偏陂垞之上,旣而南屯水門有頉,初不得貯水,而往來行人,以新作路之稍覺迃廻,復從舊路側作路,禁之不得,于今十餘年,仍成大路,而新作路則跋涉旣罕,草薉茂盛,春秋修治,徒費民力。今若復通舊路,略加葺治,以備幸行時輦路,而新作路則許民耕墾,每年稅入,付之筦千庫,則事甚便宜,大小人民,一辭願此,而當初移路,旣是狀聞擧行之事,有不敢擅便,敢此仰達矣。大王大妃殿答曰,以舊路爲之。出擧條寅敎曰,玉堂所懷奏之。時在曰,無所懷矣。寅敎曰,今日賓對,兩司無一人進參,事甚未安。違牌諸臺,竝推考,何如?大王大妃殿答曰,依爲之。出擧條大王大妃殿命大臣以下先退,又命史官就座。仍命退,承史以次退出。
上在昌德宮。停常參·經筵。
李寅敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹正鎭啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李敦榮啓曰,明日親臨殿試,再明日奉謨堂展拜,三明日·十五日順陵忌辰祭齋戒正日,十六日方物封裹,十七日兩朝御眞移奉,十八日文武科放榜,十九日景慕宮展謁,二十日拜表相値,視事頉稟之意,敢啓。傳曰,知道。
又啓曰,來十六日,漢學文臣殿講日次,而方物封裹相値,頉稟之意,敢啓。傳曰,知道。
又啓曰,來十六日,日次儒生殿講日次,而方物封裹相値,頉稟之意,敢啓。傳曰,知道。
又啓曰,明日殿試,試所承旨,當爲別省記入直,行左承旨趙秉龜,所當牌招,而拘於廳規,不得請牌,何以爲之?敢稟。傳曰,牌招。
傳于尹正鎭曰,召對爲之。
以趙徽林·金始淵爲分假注書。
趙徽林在外,代以曺錫雨爲分假注書。
尹正鎭啓曰,行大司憲徐憙淳,執義黃基安,掌令朴齊輝,持平朴承輝牌不進,掌令徐志輔,持平李魯奎在外,監察茶時之意,敢啓。傳曰,知道。
以執義黃基安,掌令朴齊輝,持平朴承輝,司諫黃浩民,獻納任百能,正言鄭·李珽牌不進罷職傳旨,傳于尹正鎭曰,只推。
以平安監司朴晦壽狀啓,義州府民家失火事,大王大妃殿,傳于李敦榮曰,觀此狀辭,義州民家失火,民戶燒燼,至於七十餘戶之多,已不勝驚慘,而當此農節方張之時,許多民人之失所遑遑之狀,如在目中,尤爲矜悶。原恤典,道臣雖已擧行,不可以此塞責而止。原恤典外,別加優助,俾卽結構奠接安堵如故之意,廟堂分付。
傳于李寅敎曰,明日出宮門路,以協陽門爲之。
李寅敎啓曰,今此試官望中,時無職名人,令該曹口傳付軍職,何如?傳曰,允。
李敦榮,以吏曹言啓曰,今此順陵忌辰祭典祀官兼大祝,前典籍朴龍九塡差,而時無職名,令該曹口傳付軍職,何如?傳曰,允。
兵曹口傳政事,副司果曺雲承·朴龍九,已上竝單付。
李寅敎,以都摠府言啓曰,副摠管金魯甲,以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
又以兵曹言啓曰,直赴殿試奉承傳,親騎衛金濟彦等一百二十四人,隨其錄名,許赴於明日殿試之意,敢啓。傳曰,知道。
又以兵曹言啓曰,今四月十二日丁酉式年武科春塘臺親臨殿試時,直赴殿試人,別單書入之意,敢啓。傳曰,知道。
又以兵曹言啓曰,直赴殿試人之唱第前作故者,付之榜末,成給紅牌,曾有其例矣。別騎衛任泰赫·全在應,別武士朴守化·金慶夏,選武軍官李遠豐·韓南奎·李東榮,親騎衛朴元植·金碩佐,別驍士崔萬錫,旗牌官金振瀅,帳幕軍朴龍吉等十二人作故,今番殿試時,依例付之榜末,成給紅牌,何如?傳曰,允。
又以兵曹言啓曰,今四月十一日,武臣賓廳武經講書日次,而中日相値,不得爲之之意,敢啓。傳曰,知道。
丁酉四月十一日申時,上御熙政堂。召對入侍時,參贊官尹正鎭,檢校待敎金洙根,侍讀官李時在,檢討官姜時永,假注書蔡元默,別兼春秋鄭㝡朝·李墩,各持論語第二卷,以次進伏訖。上曰,史官分左右。上讀前受音,自子謂公冶長,止不可得而聞也一遍訖,命陳文義。時在曰,此篇諸章中,夫子許子貢以器之訓,可驗子貢適用之材也,其爲器也,乃宗廟之器,則其貴重可知也。爲瑚爲璉,飾以寶玉,則其爲華美,尤可知也。雖然子貢之材,不過爲一偏之用,至如大人君子,則才優德備,無適不當,不可以一器名言,乃所以子貢之爲小也。雖然人不可責之以盡善,苟有能則各有所當,器隨小大,用爲當否,豈不可量器而授任耶?雖以此篇中所載者言之,聖門諸弟中,有可以治賦者,有可以爲宰者,有可以與賓客言者,以夫子之明,隨其材而稱之。今我殿下之御群下,亦猶夫子之敎諸弟也,凡在廷僚之間,察其賢愚,擇其才能,先知某材之當於某器,某器之當於某用,以待日後之需用,則朝廷之得人,不過如是而已矣。大凡讀書之道,非爲一時之應文也,將欲讀其書而行其道也,每於講讀之時,雖一句一語,毋或泛然看過,必皆較量比擬於日用事爲之間,隨事移用。是臣區區之望也。上曰,下番陳之。時永曰,公冶長之罪,卽不過無妄之咎也。蓋其能辨鳥語,故常於閒居乏食,有雀來語曰,南山有箇虎駄羊,公冶長如其言往取之,此非攘于隣者,何罪之有,而亡羊氏反以爲偸,而訟于魯君,魯君不察而逮繫之,其後雀復來語曰,齊師侵疆,公冶長,聞其語而告于魯君,發兵應敵,遂獲大勝,魯君釋其囚而爵以大夫,公冶長,辭而不受,夫以辭爵之人,寧有攘羊之理乎?是以夫子知其非罪,以子妻之,若魯君則不能辨之於始,未免繫之于縲絏,其可謂明足有臨乎?大抵王者之御下,當審其罪之情實而處之,出於無妄者,雖重必恕,出於故犯者,雖輕必罪,此皆原情定罪,刑期無刑之意也。書曰,刑故無小,宥過無大,伏願殿下,以此留神焉。上曰,閣臣陳之。洙根曰,上下番之言俱好,臣無所更達,而此篇,專論古今人物賢否得失。蓋治國之道,專由於用人,此篇尤宜人主之鑑法者也,伏願體念焉。仍起伏奏曰,講筵非不好矣,而發問,爲第一工夫,伏望下問,交相講劘,君臣相孚,是臣等區區之願也。上曰,參贊官陳之。正鎭曰,儒臣·閣臣,旣已備陳,臣無容更達,而閣臣之言甚好,伏願發問焉。上問朽木不可雕,時在曰,木之朽者,不可施之以雕刻之工,人之昏惰者,不可語之以學問之道,此夫子所以責宰我晝寢也。今於諸章中,殿下特拈此句而下詢焉,亦可以仰揣聖上勤學之念也。學問之道,非勤則不成,苟有一念之怠惰,一時之間斷,則不可以爲學。我殿下深軫此義,故所以擧此而發問也,臣等之歡欣慶忭,實無其極。伏願繼自今,毋替此規,每於臨講之時,逐句下詢,則雖以臣等謏學蔑識,亦或有一毫仰裨於聖學者,此豈非萬萬蘄祝也哉。時永曰,朽木之不可雕,是猶繪事後素之義也,有物於此,其素質淑美,然後可以彰施五采,而皮若不存,毛將焉傅?木有其質,亦可以受其雕飾,而今木已朽矣,何以雕爲?宰予,蓋是能言而行不逮者,故志氣昏惰,遂至於晝寢,夫子之責之,非爲其一日晝寢而發也,卽所以警其平日之昏惰也。今我殿下臨筵發問,拈此爲敎,聖念之自警,出尋常萬萬,而緝熙光明,此又其兆之先見者,臣不勝欽仰欣忭矣。洙根曰,木之强朽,如人之氣質昏明故比之。正鎭曰,閣臣之言得宜,伏望懋昭焉。上掩卷,命史官就座,又命退,諸臣以次退出。
上在昌德宮。停常參·經筵。
殿試罷還內後,內閣·政院·玉堂·藥房口傳問安。答曰,知道。
李奎鉉啓曰,右承旨金鼎集,自鄕上來云,卽爲牌招,何如?傳曰,允。
又啓曰,右尹洪羲瑾,除拜後過三日不爲出肅,依定式推考警責,仍卽牌招察任,何如?傳曰,允。
曺錫雨在外,代以洪在龍爲分假注書。
李奎鉉啓曰,吏曹郞廳來言,新恩政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而兼判書金在昌,參議南履懋俱爲病不來,參判閔致成在外,不得開政云。判書·參議,竝卽牌招,何如?傳曰,待明朝牌招。
以右承旨金鼎集牌不進罷職傳旨,傳于李敦榮曰,只推。
以右承旨金鼎集再牌不進罷職傳旨,傳于李敦榮曰,只推。
傳于李寅敎曰,明日出宮門路,以協陽門爲之。
李敦榮,以禮曹言啓曰,今四月十八日卯時,丁酉式年文武科放榜時,親臨與權停例,何以爲之,而處所,以何處擧行乎?敢稟。傳曰,親臨磨鍊,處所,仁政殿爲之。
丁酉四月十二日辰時,上詣春塘臺。文武科殿試入侍時,行都承旨李奎鉉,行左承旨趙秉龜,左副承旨李敦榮,右副承旨尹正鎭,同副承旨李寅敎,記事官尹敎成·兪致崇,別兼春秋鄭㝡朝·李墩,檢校待敎金興根·趙斗淳·金學性以次侍立。時至,通禮跪啓請外辦,上具翼善冠·衮龍袍,乘輿出宣化門。藥房副提調李奎鉉進前奏曰,早朝勞動,聖體若何?上曰,一樣矣。仍出協陽門,由建陽門·靑陽門,詣春塘臺,降輿陞座。令試官以下行四拜禮,讀劵官行禮曹判書趙寅永,守判中樞府事申在植,行大護軍李光文,對讀官行副護軍徐臺淳·金洙根,副司果曺雲承·徐耆淳,考官兵曹判書金蘭淳,行護軍李完植,知訓鍊院事柳相弼,參考官行副護軍李謙在,宣傳官李定鉉,兵曹正郞李晉翼,訓鍊院正李熙永,率文武應試人,行四拜禮訖,以次就座。上命書題,寅永·在植書題曰,銘春塘臺,限未時。雲承·耆淳,奉御題懸之。上曰,武擧人試射捧講。蘭淳曰,前此武科殿試時,每以丹楓亭,分所試取矣。今番則何以爲之乎?上曰,分所爲之。蘭淳曰,旣承分所之命,何試官進去試取乎?上曰,考官柳相弼,參考官李定鉉·李晉翼進去,可也。蘭淳曰,南行宣傳官之滿六朔受司果祿者,登科後例爲陞六,而亦或有朔雖未滿,祿旣受之,則例多經稟陞六之擧矣。南宣李源明,今已登科,祿旣受而朔未滿,合有區處之道,何以爲之乎?上曰,依例陞六,可也。出擧條武擧人,以次試射應講,上入小次,小頃出次。奎鉉曰,明日禮房承旨,當爲齋宿,右承旨金鼎集,旣有只推之命,更卽牌招,以爲齋宿之地,何如?上曰,依爲之。出擧條仍命曰,科次爲之。寅永曰,甲科三人試劵書三下,其餘書次上,似好矣。上曰,唯。耆淳讀奏一張訖,寅永以次書等,秉龜,坼封讀奏甲科三人封內訖。通禮跪啓請乘輿,上乘輿出靑陽門,由建陽門·協陽門,入宣化門,命出標信解嚴,諸臣以次退出。
上在昌德宮。停常參·經筵。
上詣奉謨堂,入幕次後,內閣·政院·藥房·玉堂口傳問安。答曰,知道。展拜後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
李寅敎啓曰,來十八日,專經武臣殿講日次,而親臨放榜相値,頉稟之意,敢啓。傳曰,知道。
注書尹敎成病,代以李豐翼爲假注書。
以黃海監司鄭基一狀啓,今四月朔新産乾秀魚等,節序差早,限內不得進封,惶恐待罪事,傳于尹正鎭曰,勿待罪事,回諭。
有政。吏批,兼判書金在昌進,參判閔致成在外,參議南履懋牌不進,右副承旨尹正鎭進。以卓雲翰爲校書判校,李秉夏爲掌苑別提,朴皓壽爲孝陵別提。兼養賢主簿韓用榦,分奉常直長趙泰休,開城府分敎官白大顯,書題徐虎文,典籍林肯洙文科甲科第一人,內資主簿朴載仁武科甲科第一人,平市直長李謙洙文科甲科第二人,宗簿直長洪在重文科甲科第三人,以上竝單付。
兵批,判書金蘭淳病,參判鄭鴻慶入直進,參議趙奎昇,參知宋應龍病,同副承旨李寅敎進。以沈鍾奎爲管城將。山馬監牧官單金龜河,同知單金成鉉,副護軍沈鍾奎,副司果李義晉,副司正趙存弼·申錫賢,以上竝單付。
以吏曹參議南履懋牌不進罷職傳旨,傳于李敦榮曰,只推。
金鼎集,以奎章閣言啓曰,臣等進詣奎章閣·演慶堂,純宗大王御眞戊辰圖寫二本,翼宗大王御眞丙戌圖寫三本,庚寅圖寫一本,標題書寫,仍爲奉審無頉之意,敢啓。傳曰,知道。
李奎鉉,以吏曹言啓曰,今此丁酉式年文科甲科第二人第三人,當付七品職,而時無見窠,生進仕滿直長中一人,依例六品遷轉後,推移付職,何如?傳曰,允。
又以吏曹言啓曰,崇陵別檢李在厚,以其身病,呈狀乞遞,改差,何如?傳曰,允。
金鼎集,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南效南壇·雩祀壇·漢江壇·司寒壇,此郊祈雨壇·厲壇,次第看審,則壇上及四面紅箭門·墻垣·階砌俱爲無頉,此後看護等節,另加申飭之意,敢啓。傳曰,知道。
李寅敎,以兵曹言啓曰,本曹佐郞尹穳,身病猝重,屢度呈狀乞遞,宿衛重地,不可久曠,今姑改差,何如?傳曰,允。
丁酉四月十三日辰時,上詣奉謨堂,展拜入侍時,行都承旨李奎鉉,行左承旨趙秉龜,右承旨金鼎集,左副承旨李敦榮,右副承旨尹正鎭,同副承旨李寅敎,記事官尹敎成·兪致崇,別兼春秋申錫愚·鄭㝡朝,檢校待敎金興根·金學性·金洙根以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調權敦仁,副提調李奎鉉進前奏曰,連日勞動,聖體若何?上曰,一樣矣。仍出協陽門,由建陽門·靑陽門,入宜春門。至降輿所,通禮跪〈啓〉請降輿,上降輿入幕次。少頃,上出幕次,通禮〈跪啓〉請執圭,上執圭,通禮導上入就板位。興根啓鑰,學性·洙根捲帳。上行四拜禮訖,通禮導上,由東階詣堂內奉審訖,學性·洙根降帳,興根闔門。通禮跪白禮畢,上入幕次,通禮請釋圭,上釋圭。仍乘輿出宜春門,由靑陽門·建陽門,入宣化門,命出標信解嚴,諸臣以次退出。
上在昌德宮。停常參·經筵。
李寅敎啓曰,行大司憲徐憙淳,執義黃基安,掌令朴齊輝,持平朴承輝呈辭,掌令徐志輔在外,持平李魯奎未肅拜,監察茶時之意,敢啓。傳曰,知道。
金鼎集啓曰,左副承旨李敦榮,同副承旨李寅敎,今日不爲仕進,竝卽牌招,何如?傳曰,允。
又啓曰,臣鼎集依定式進詣香室,奉審香祝櫃·祝板·袱子,則精潔之意,敢啓。傳曰,知道。
又啓曰,翼憲公金履素內外祠版,遣承旨致祭事,命下矣。何承旨進去乎?敢稟。傳曰,左承旨進去。
傳于金鼎集曰,禮房承旨,馳詣宗廟·景慕宮,奉審摘奸以來。
傳于尹正鎭曰,召對爲之。
以左副承旨李敦榮牌不進罷職傳旨,傳于李寅敎曰,只推。
李寅敎,以奎章閣言啓曰,明日卽奎章閣·演慶堂夏孟朔大奉審日次,時原任閣臣,依節目進詣擧行之意,敢啓。傳曰,知道。
又以吏曹言啓曰,通禮院左通禮李莊緖,以其身病,呈狀乞遞,改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
丁酉四月十四日辰時,上御熙政堂。召對入侍時,參贊官尹正鎭,檢校待敎金學性,侍讀官趙雲澈,檢討官姜時永,假注書李豐翼,記注官田栽五,別兼春秋鄭㝡朝,各持論語第二卷,以次進伏訖。上曰,史官分左右。上讀前受音,自子路有聞,止好學也一遍訖,命陳文義。雲澈曰,此章卽夫子,以人之有過而內不能自訟,爲歎之辭也。無妄之謂過,而人孰無過?改之爲貴,欲改之,則口雖不言,而自咎之懲創之看察之,必念舍舊而圖新,則自有進德之道矣,可不戒哉?以近日講學言之,每於進讀之際,或有句讀之錯誤,聲音之間斷,此恐爲欠於誠一工夫矣。伏未知淵衷,亦有自訟之時乎,訟者,欲其勝人之意,內自訟則必能勝己也,故警學之方,莫過於內自訟三字,伏願深加體念焉。上曰,又陳之。時永曰,十室之邑,言其甚小,古者九夫爲井,四井爲邑,一邑不過三十餘家也,至小之邑,尙不乏人,夫子所言,卽指生質之美者,而雖以人君求士之方言之,一國之大,非比一邑,則豈眞無士?顧求之不能力,用之不能究耳。傅說起於版築,太公起於漁釣,百里奚智於秦,樂毅自齊往,此皆得賢共國之效也。今當一初圖理之時,政宜簡修進良,而雲龍風虎,感應有理。伏願殿下,以此留神,以爲受用之資焉。上曰,又陳之。學性曰,子路卽孔門高弟,而勇於行善者也。聞一善言,必力行之,故前有所聞,未及踐行,猶恐復有所聞,行之不給也。小註有以飮食引譬之語,而非徒飮食爲然。推諸講學工夫,亦有斯義,前日所學者,必潛究細繹,不知不措,待其旨義貫通,然後方可復講他書。若有一句一字之間,未盡悟解,便學他書,只爲泛濫,而無專一之益。伏願此等處,推類旁觀,則聖學上不無裨益之效焉。上曰,連陳之。正鎭曰,閣臣以子路之事,敷演仰奏,而臣亦於此篇內,子路之言,有可以推類仰陳者矣。子路所願車馬輕裘,與朋友共,敝之而無憾者,可見其姿稟甚高,胸中無物慾之私,若夫奢侈之人,做不得此事,蔽於己私,何由及人乎?歷觀往牒,人君厚於自奉,則惠無以及民,必寡慾崇儉,然後方能節用愛民,而民受實惠矣。子路是在下之人,朋友以等輩言,而君民之際,亦可以推類矣。上掩卷,命史官就坐。仍命退,〈諸臣〉以次退出。
上在昌德宮。停常參·經筵。
自辰時至人定,灑雨下雨,測雨器水深四分。
藥房都提調朴宗薰,提調權敦仁,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李寅敎啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
趙秉龜啓曰,臣以翼憲公金履素內外祠板致祭進去,下直之意,敢啓。傳曰,知道。
金鼎集,以奎章閣言啓曰,景慕宮·望廟樓,今望奉審無頉之意,敢啓。傳曰,知道。
又以奎章閣言啓曰,臣等進詣奎章閣,純宗大王御眞展奉,奉審無頉,仍詣演慶堂,翼宗大王御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
李敦榮啓曰,明日傳香,禮房承旨,當爲齋宿,右承旨金鼎集,纔已須資出去。所當牌招,而拘於廳規,不得請牌,何人爲之?敢稟。傳曰,牌招。
以右承旨金鼎集牌不進罷職傳旨,傳于李寅敎曰,只推。
李敦榮,以禮曹言啓曰,卽接東萊前府使閔永勳所報,則枚擧任譯等手本以爲,館守倭言內,今番禮曹下送別書契,入送馬州矣,措語中,有不得不加減處,定飛船齎出來,而書契中卽將凶身凶書之凶書二宇,刪去,書以卽將凶身,出付任譯云云。逆賊膺中已爲輸款下,添書以至於施刑之典,自有兩國舊規,多時考掠,羸憊殊甚,萬一中途殞命,莫以正國憲矣。故不得已施刑於軍器寺,傳送懸首館門云云爲請,而從前書契入送之時,已多依願改撰之例,而凶逆變出之後,欲使彼倭洞然不疑,至有別送書契之擧,則文字上援例之懇,有難防塞,仍爲捧出原書契還上送,卽令改書下送爲辭矣。字句請改,非曰無例,而措語間若是張皇,實係創有,則任譯之不能責諭,誠爲可痛。該府使之循例捧納,有此報來,殆若應行然者,尤涉驚駭,而事關邊情,臣曹不敢擅便,令廟堂,稟處,何如?傳曰,允。
上在昌德宮。停常參·經筵。
李寅敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金鼎集啓曰,右副承旨尹正鎭,今日不爲仕進,卽爲牌招,何如?傳曰,允。
傳于李敦榮曰,傳香承旨,馳詣景慕宮,奉審摘奸,仍詣景祐宮,一體奉審摘奸以來。
大王大妃殿,以承傳色口傳下敎曰,御眞移奉于景祐宮誠一軒後,點火木,逐朔磨鍊,香炭,以四孟朔進排事,分付該曹。
金鼎集啓曰,臣鼎集今日方物封裹進去,下直之意,敢啓。傳曰,知道。
李敦榮啓曰,明日傳香,禮房承旨當爲齋宿,右承旨金鼎集,方物封裹進。所當牌招,而拘於廳規,不得請牌,何以爲之?敢稟。傳曰,牌招。
李寅敎啓曰,行大司憲徐憙淳,執義黃基安,掌令朴齊輝,持平李魯奎·朴承輝牌不進,掌令徐志輔在外,監察茶時之意,敢啓。傳曰,知道。
以執義黃基安,掌令朴齊輝,持平李魯奎·朴承輝,司諫黃浩民,獻納任百能,正言鄭·李珽牌不進罷職傳旨,傳于李寅敎曰,只推。
以右副承旨尹正鎭牌不進罷職傳旨,傳于李敦榮曰,只推。
以右承旨金鼎集牌不進罷職傳旨,傳于李敦榮曰,只推。
傳于李寅敎曰,明日出宮門路,以宜春門爲之。
李敦榮,以議政府右參贊意啓曰,今日方物看品時,六曹堂上,當爲進參,而兼吏曹判書金在昌病不來。參判閔致成在外,參議南履懋病不來,刑曹判書李憲瑋,參判金興根,參議李明迪病不來,兼吏曹判書金在昌,參議南履懋,刑曹判書李憲瑋,參判金興根,參議李明迪,令政院竝卽牌招,以爲同參之地,何如?傳曰,允。
以吏曹參議南履懋,刑曹參議李明迪牌不進罷職傳旨,傳于李敦榮曰,只推。
李敦榮,以吏批言啓曰,卽接通禮院牒報,則以爲,明日御眞移奉祇送時,左右通禮,不可不備,而左通禮有闕之代,卽速變通,以爲及時擧行之地云。左通禮未差之代,口傳備擬以入之意,敢啓。傳曰,知道。
吏曹口傳政事,以李是鍊爲左通禮。
李敦榮,以吏曹言啓曰,奉常寺主簿崔大寔,受由後過限不上來,依例改差,何如?傳曰,允。
又以內醫院都提調·提調意啓曰,院議藥同參李昌佐有頉,代鍼醫皮宗桓差下,皮宗桓移差,代醫人鄭光殷差下,令該曹口傳付軍職,冠帶常仕,何如?傳曰,允。
又以禮曹言啓曰,明日兩廟影幀移奉時,卿宰二品以上,陪參祗送事,儀註纔已入啓,而第伏念移奉之節,雖有自內擧行之命,外門路,旣當以月覲門·曜金門爲之,則係是出宮一例,而卿宰之闕內祗送,似或未安,更以月覲門·曜金門外祗送,服色,以黑團領磨鍊。內入儀註還下,改付標以入之意,敢啓。傳曰,知道。
李寅敎,以兵曹言啓曰,今四月十七日,武臣堂上朔試射日次,而御眞移奉相値,不得爲之之意,敢啓。傳曰,知道。
又以備邊司言啓曰,卽見禮曹草記,則枚擧東萊前府使閔永勳牒呈以爲,館守倭因馬州言,今番別書契措語中,有不得不加減處,卽將凶身凶書之凶書二字,刪去,逆賊膺中已爲輸款下,以至施刑之典,自有兩國舊規,而多時考掠,羸憊殊甚,萬一中途殞命,莫以正國憲矣。故不得已施刑於軍器寺,傳送懸首館門添書爲請,而原書契,還爲上送矣,字句請改,非曰無例,措語間若是張皇,實係創有,事關邊情,令廟堂稟處事,允下矣。書契本出特例,而遽敢請改,事係謬妄,旣不能嚴辭退却,又不爲具由稟報,直以書契原本,上送該曹,有若按例應接者,大失邊臣之責。東萊前府使閔永勳罷職,任譯擧行,亦甚駭然,令新府使,嚴棍懲勵。至於彼人擧措,有難深責,曾於書契中一二字,或因彼中之有所礙避,許以釐改,不無其例,似或誤援而冒請,事當責退。第旣已及聞朝廷之後,有不足與之屑屑較挈,其所請改,卽不過略干字句,殊非大意所關。特用包容之典,分付該院該曹,許令量宜略略改給,而亦爲分付該府,入給時,以更無敢如是之意,使之嚴明曉諭,何如?傳曰,允。
又以義禁府言啓曰,江原監司韓益相狀啓內,麟蹄前前縣監鄭基重,前縣監鄭淳榮等罪狀,令攸司稟處事,啓下矣。鄭基重,以永川郡守,時在任所,鄭淳榮,下去京畿楊根地云,依例發遣府羅將,竝拿來,何如?傳曰,待待命拿囚。
廣州留守金敎根疏曰,伏以,臣之父母墳山,在於京畿驪州地,違離經歲,今將往省,而雖是接壤之境,居留之臣,例不得擅行,故玆敢冒瀆於崇嚴之下。伏乞聖慈,特許往來之暇,以伸至情,不勝大願。臣無任云云。答曰,省疏具悉。卿其往省焉。
上在昌德宮。停常參·經筵。
上詣月覲門內,兩朝御眞移奉祗送還內後,內閣·政院·藥房·玉堂口傳問安。答曰,知道。上詣曜金門內入幕次後,內閣·政院·藥房·玉堂口傳問安。答曰,知道。兩朝御眞移奉祗送還內後,內閣·政院·藥房·玉堂口傳問安。答曰,知道。景慕宮·景祐宮御眞奉安後,內閣·政院·藥房,玉堂口傳問安。答曰,知道。
李寅敎啓曰,來二十一日,朝參日次矣,敢稟。傳曰,停。
尹正鎭啓曰,行大司憲徐憙淳,執義黃基安,掌令朴齊輝,持平朴承輝呈辭,掌令徐志輔在外,持平李魯奎未肅拜,監察茶時之意,敢啓。傳曰,知道。
傳于李寅敎曰,侍衛軍兵雨具,從便爲之。
傳于李寅敎曰,出宮門路,以拱辰門爲之。
傳于尹正鎭曰,出宮門路,協陽門爲之。
金鼎集,以奎章閣言啓曰,純宗大王御眞戊辰圖寫一本,庚寅圖寫一本,翼宗大王御眞丙戌圖寫一本,奉安于景慕宮望廟樓,純宗大王御眞戊辰圖寫一本,庚寅圖寫一本,翼宗大王御眞丙戌圖寫二本,庚寅圖寫一本,奉安于景祐宮誠一軒,兩廟御製各一件,同爲奉安之意,敢啓。傳曰,知道。
李寅敎,以都摠府言啓曰,今日入直內三廳武兼禁軍及軍兵等,當爲中日習射技放,而純宗大王·翼宗大王影幀移奉相値,不得設行之意,敢啓。傳曰,知道。
丁酉四月十七日卯時,上詣演慶堂奉審,仍詣月覲門內,兩朝御眞移奉祗送入侍時,行都承旨李奎鉉,行左承旨趙秉龜,右承旨金鼎集,左副承旨李敦榮,右副承旨尹正鎭,同副承旨李寅敎,記事官尹敎成·兪致崇,別兼春秋徐耆淳·李墩,檢校待敎金洙根以次侍立。通禮跪啓請外辦,上具遠遊冠·絳紗袍,乘輿出宜春門,至演慶堂降輿,由東階入堂內奉審訖。仍進發,至月覲門內降輿所,上降輿入幕次,問安勿爲之事下敎。有頃,純宗大王御眞·翼宗大王御眞神轝,自宙合樓,移奉于景慕宮望廟樓。通禮跪啓請出次,上出幕次,神轝至,上鞠躬,神轝過,上平身。還入幕次後,問安勿爲之事下敎。通禮跪啓請乘輿,上乘輿至暎花堂前庭降輿。寅敎,以動駕時刻不遠,侍衛軍兵,姑不解嚴之意,入稟。上仍還內,諸臣以次退出。
丁酉四月十七日午時,上詣曜金門內,兩朝御眞移奉祗送入侍時,行都承旨李奎鉉,行左承旨趙秉龜,右承旨金鼎集,左副承旨李敦榮,右副承旨尹正鎭,同副承旨李寅敎,記事官尹敎成·兪致崇,別兼春秋徐耆淳·李墩,檢校待敎金洙根以次侍立,時至,通禮跪啓請外辦,上具遠遊冠·絳紗袍,乘輿出拱辰門,由永肅門,至曜金門內降輿所,通禮跪啓請降輿,上降輿入幕次,有頃,純宗大王御眞翼宗大王御眞神轝,自宙合樓,移奉于景祐宮誠一軒,上出幕次,神轝至,上鞠躬,神轝過,上平身,還入幕次後,問安勿爲之事下敎,通禮跪啓請乘輿,上乘輿由永肅門還內,命出標信解嚴,諸臣以次退出。
上在昌德宮。停常參·經筵。
上詣仁政殿。文武科放榜,還內後,內閣·政院·藥房·玉堂口傳問安。答曰,知道。
尹正鎭啓曰,行大司憲徐憙淳,執義黃基安,掌令朴齊輝,持平朴承輝呈辭,掌令徐志輔在外,持平李魯奎未肅拜,監察茶時之意,敢啓。傳曰,知道。
傳于李寅敎曰,侍衛軍兵雨具,從便爲之。
金鼎集啓曰,明日大駕詣景慕宮入齋室後,大王大妃殿·王大妃殿問安,何承旨進去乎?敢稟。傳曰,右承旨進去。
注書尹敎成病,代以李時愚爲假注書。
傳于金鼎集曰,來月初二日,童蒙敎官,率童蒙來待。
傳于李寅敎曰,明日出宮內門路,以協陽門爲之。
金鼎集,以奎章閣言啓曰,守宮檢校待敎金英淳,待明朝牌招,何如?傳曰,允。
李奎鉉,以吏曹言啓曰,成均館司藝鄭厦慶,以其身病,呈狀乞遞,改差,何如?傳曰,允。
趙秉龜,以戶曹言啓曰,諸道漕稅裝納,自有定限,而其中貢津倉,以水站最近之故,每於三月望晦,到泊京江,以爲新舊支繼之資矣。今年則本倉畢裝之報,在於二月,而已過兩朔,杳無影響,傳說狼藉。雖難的信,而如非防納料販等別般奸弊,其所淹滯,豈至此久?捧稅領運職任何如,而身爲守令,恬無顧畏,拖過時月,以致經費需用之過期狼狽者,目下駭痛,已無可言,而此若任其所爲,置而不問,奸習漸長,漕法蕩然,將來之憂,尤不知何屆。當該差使員牙山縣監鄭祉榮,爲先令該府,拿問嚴覈。雖以道臣言之,不能如法督飭,以致許久愆納者,不可無警,從重推考,仍令別定差員,星火運納之地,何如?傳曰,允。該差員所爲萬萬痛駭,令該府,計日拿來嚴囚。
尹正鎭,以義禁府言啓曰,牙山縣監鄭祉榮,令該府計日拿來嚴囚事,傳旨啓下矣。鄭祉榮,時在任所云,依例發遣府羅將,計日拿來嚴囚之意,敢啓。傳曰,知道。
又以義禁府言啓曰,統制使李鼎會狀啓內,知世浦萬戶李鍾植,爲先罷黜,其罪狀,令攸司稟處事,啓下矣。李鍾植,時在任所,依例發遣府羅將,交代後拿來,何如?傳曰,待待命拿囚。
丁酉四月十八日卯時,上詣仁政殿。文武科放榜入侍時,行都承旨李奎鉉,行左承旨趙秉龜,右承旨金鼎集,左副承旨李敦榮,右副承旨尹正鎭,同副承旨李寅敎,記事官尹敎成·兪致崇,別兼春秋徐耆淳·申錫愚,檢校待敎金學性·金洙根以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調權敦仁,副提調李奎鉉進前奏曰,侵早勞動,聖體若何?上曰,一樣矣。仍出協陽門,由肅章門,入仁政門,至仁政殿月臺,通禮跪啓請降輿,上降輿。奎鉉進圭,上執圭陞座。贊儀唱文武百官入就位行四拜禮,文武百官就位,行四拜禮訖,文武新恩,分東西庭,行四拜禮。仍行文武新恩放榜,放榜官唱文武擧人入就位,行四拜禮訖,上命賜牌,鼎集·寅敎各頒賜紅牌,次賜花及蓋訖,宣醞,行四拜禮退出。致詞官致詞,文武百官行禮訖。通禮跪告禮畢,上降座乘輿。藥房都提調朴宗薰進前奏曰,連日勞動,聖體若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。仍出仁政門,由肅章門·協陽門還內,命出標信解嚴,諸臣以次退出。
上在昌德宮。停常參·經筵。
大駕詣景慕宮,入齋室後,內閣·政院·藥房·玉堂口傳問安。答曰,知道。展拜還入齋室後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨問安。答曰,知道。還內後,內閣·政院·藥房·玉堂口傳問安。答曰,知道。
李寅敎啓曰,司僕寺內乘來言,捲簾,取稟。傳曰,捲三面。
傳于李奎鉉曰,新恩謝恩當親受矣,該房知悉。
傳于李奎鉉曰,新及第金輔根賜樂。
大王大妃殿,傳于金鼎集曰,景祐宮誠一軒點火木·香炭,令戶曹磨鍊矣。更思之,此時經費磨鍊不些,非所以仰體先朝平日聖念者也。依毓祥宮冷泉亭例,自本宮進排,該曹別單置之事,分付。
金鼎集啓曰,臣以大王大妃殿·王大妃殿問安進去,下直之意,敢啓。傳曰,知道。
注書兪致崇病,代以洪在重爲假注書。
洪在重有頉,代以李謙洙爲假注書。
金鼎集啓曰,卽者禮曹郞廳來言,明日雜科覆試,本曹堂上,當爲備員,而判書趙寅永有身病,參議洪鍾遠受由在外,無以備員云,何以爲之,而判書卽爲牌招,何如?傳曰,允。參議許遞,令該曹口傳差出。
吏曹口傳政事,以李謙在爲禮曹參議。
又啓曰,行禮曹判書趙寅永牌不進推考傳旨,今方捧入,而雜科覆試,當爲進參,如是違牌,事甚未安。更爲牌招,何如?傳曰,允。
又啓曰,行禮曹判書趙寅永再牌不進推考傳旨,今方捧入,而雜科覆試,當爲進參,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,前望單子入之。
李寅敎啓曰,左邊捕盜大將柳相弼,明日拜表,慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
尹正鎭啓曰,明日拜表,兩司侍臣,當爲進參,除在外·雜科進·嫌不進外,呈告人員,竝待開門牌招,何如?傳曰,允。
又啓曰,卽者義禁府都事來言,今日動駕時,衛外擊錚罪人任百鐄等五人,移送秋曹云矣,敢啓。傳曰,知道。
金鼎集,以奎章閣言啓曰,大駕今已還宮,守宮檢校待敎金英淳,依定式減下,何如?傳曰,允。
李寅敎,以備邊司言啓曰,京畿水使,職兼民事,全羅左水使,除拜已久。此時曠務,俱屬可悶,竝令明日辭朝,何如?傳曰,允。
又以備邊司言啓曰,卽見黃海監司鄭基一狀啓,則以爲,本營支放穀停蕩條給代,每以加分耗,請得取用,便成年例,道內會付應留中各穀,限一萬四千石,特許加分事,請令廟堂稟旨分付矣。分留雖有定式,支放亦係應用,從前加分,便成年例,通內會付穀一萬四千石,依狀請加分取耗以用之意,分付,何如?傳曰,允。
又以兵曹言啓曰,今四月二十日,文臣朔試射日次,而拜表相値,不得爲之之意,敢啓。傳曰,知道。
丁酉四月十九日辰時,上御熙政堂。新恩謝恩親受入侍時,行都承旨李奎鉉,行左承旨趙秉龜,右承旨金鼎集,左副承旨李敦榮,右副承旨尹正鎭,同副承旨李寅敎,記事官兪致崇,假注書李時愚,別兼春秋徐耆淳·申錫愚,檢校待敎金洙根以次進伏訖。上命史官分左右。奎鉉曰,新恩後陪人,亦使之隨入乎?上曰,唯。奎鉉曰,武科則使甲科三人升殿乎?上命甲科三人升殿。文科甲科林肯洙·李謙洙·洪在重,乙科洪大奎·白宗佺·金容煥·金坤·宋達仁·金鳳儀·李憲周,丙科成容默·朴商壽·姜長煥·金濬·金儀表·白弘洙·柳泰東·尹昌錫·金正奎·金輔根·楊廷彬·黃履明·盧鎭泰·黃燝·金鎭顥·鄭匡勳·權命周·盧鎭衡·金尙一·邊亨淳·河範大·權龜洛·金在瓘·安國鎭·金圭衡·李凝祥·趙光濂·金錫熙·崔斗錫·金羽東·金得秀,武科甲科朴載仁·趙存弼·申錫賢,以次進前,各奏職姓名訖,以次退出。上命史官就座。仍命退,諸臣以次退出。
丁酉四月十九日辰時,大駕詣景慕宮,展拜擧動入侍時,行都承旨李奎鉉,行左承旨趙秉龜,右承旨金鼎集,左副承旨李敦榮,右副承旨尹正鎭,同副承旨李寅敎,記事官兪致崇,假注書李時愚,別兼春秋徐耆淳·申錫愚,提學徐有榘,直提學朴永元,檢校待敎金興根·趙斗淳·金學性·金洙根以次侍立。時至,上具翼善冠·衮龍袍,乘輿出宣化門。藥房提調權敦仁,副提調李奎鉉進前奏曰,侵早勞動,聖體若何?上曰,一樣矣。至協陽門外,通禮跪啓請降輿乘輦,上降輿乘輦,由肅章門·進善門,出敦化門進發。至宗廟前路,通禮跪啓請下輦,上下輦,步過廟前,通禮跪啓請乘輦,上乘輦。命書傳敎曰,禮房承旨,馳詣宗廟·永寧殿,奉審以來。仍詣景慕宮大門外,通禮跪啓請降輦乘輿,上降輦乘輿入宮門,仍詣齋室。奉審時至,上改具冕服,出齋室門外,通禮跪啓請執圭,奎鉉進圭,上執圭,通禮導上詣版位,行再拜禮。通禮導上詣廟內,奉審竹冊·玉寶,仍爲奉審訖,通禮導上詣望廟樓版位,行四拜禮,仍詣樓上奉審訖,上還入齋室。有頃,通禮跪啓請外辦,上乘輿出大門外,降輿乘輦,還發至宗廟前路,通禮跪啓請降輦,上降輦步過。通禮跪啓請乘輦,上乘輦,仍入敦化門,由進善門·肅章門·協陽門,入宣化門還內。出標信解嚴,諸臣以次退出。
上在昌德宮。停常參·經筵。
藥房副提調李奎鉉啓曰,閟宮展禮,勞動旣多,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。兩慈殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
李寅敎啓曰,明日常參·經筵,取稟。傳曰,停。
尹正鎭啓曰,合辭許久闕啓,事甚未安。除在外·雜科進·傳旨未下外,呈告人員,竝卽牌招,何如?傳曰,允。
以掌令朴齊輝,持平李魯奎·朴承輝,獻納任百能,正言鄭牌不進罷職傳旨,傳于尹正鎭曰,只推。
尹正鎭啓曰,掌令朴齊輝,持平李魯奎·朴承輝,獻納任百能,正言鄭,旣有只推之命,一體牌招,何如?傳曰,允。
李奎鉉啓曰,行左承旨趙秉龜,右承旨金鼎集,右副承旨尹正鎭,今日不爲仕進,竝卽牌招,何如?傳曰,允。
李寅敎啓曰,備邊司郞廳來言,今日賓對日次,而拜表相値,不得來會云矣,敢啓。傳曰,知道。
傳于李寅敎曰,三使臣留待。
傳于李寅敎曰,下直閫帥留待。
傳于李寅敎曰,三使臣入侍,下直閫帥同爲入侍。
備忘記,全羅左水使任泰淳,京畿水使具錫朋下直,各長弓一張,長箭一部,片箭一部,筒兒一箇賜給。
李寅敎啓曰,金忠獻公內外祠版,遣承旨致祭事,命下矣。何承旨進去乎?敢稟。傳曰,都承旨進去。
尹正鎭啓曰,假注書李時愚,身病猝重,勢難察任,今姑改差,何如?傳曰,允。
又啓曰,事變假注書文用中,身病猝重,勢難察任,今姑改差,何如?傳曰,允。
李謙洙有頉,代以成容默假注書。
成容點有頉,代以宋達仁爲假注書。
李時愚改差,代以李憲周爲假注書。
文用中改差,代以金鎭顥爲事變假注書。
禮曹判書前望單子入之,李紀淵落點。
李寅敎啓曰,新除授禮曹判書李紀淵,卽爲牌招,雜科設場,何如?傳曰,允。
又啓曰,禮曹判書李紀淵牌不進推考傳旨,今方捧入,而雜科設場命下之後,如是違牌,事甚未安。更爲牌招,何如?傳曰,允。
尹正鎭啓曰,行大司憲徐憙淳,掌令朴齊輝,持平李魯奎·朴承輝牌不進,執義黃基安雜科進,掌令徐志輔在外,監察茶時之意,敢啓。傳曰,知道。
以司諫黃浩民牌不進罷職傳旨,傳于尹正鎭曰,只推。
以掌令朴齊輝,持平李魯奎·朴承輝,獻納任百能,正言鄭再牌不進罷職傳旨,傳于尹正鎭曰,只推。
以右承旨金鼎集牌不進罷職傳旨,傳于尹正鎭曰,只推。
兵曹口傳政事,上護軍單趙寅永。
李寅敎,以承文院·議政府右參贊意啓曰,今日慕華館査對時,六曹堂上,當爲進參,而兼吏曹判書金在昌病不來,參判閔致成在外,參議南履懋病不來。兼吏曹判書金在昌,參議南履懋,令政院竝卽牌招,以爲備員開坐之地,何如?傳曰,允。
以吏曹參議南履懋牌不進罷職傳旨,傳于尹正鎭曰,只推。
李寅敎,以都摠府言啓曰,今日入直內三廳武兼禁軍及軍兵等,當爲中日習射技放,而拜表相値,不得設行之意,敢啓。傳曰,知道。
又以備邊司言啓曰,因戶曹草記,以貢津漕運之過期愆滯奸弊狼藉,請該差使員,拿問嚴覈事批旨,有令該府計日拿來嚴囚之命矣。該曹之不請先罷,似以未經覈實,而卽其已著之事,厥罪不輕,該縣之賑事漕務,一時爲悶,有不可遲待照勘,牙山縣監鄭祉榮,爲先罷黜,其代,令該曹口傳各別擇差,仍令當日辭朝,何如?傳曰,允。
敎喬桐府使具錫朋書。王若曰,吳人以艅艎設險,政軫固四圉之圖,漢制有樓船將軍,爰畀統三路之責,玆陞金鞓之崇秩,庸寄鎖鑰之重任。眷彼喬林一區,實我海門巨防,拱神都而成羽翼之勢,繭絲保障之俱宜,竝沁府而爲犄角之形,城池樓櫓之克壯,介湖·嶺要衝之地,固天險所以設焉。摠水陸節制之權,非人和曷能守也?第緣昇平之旣久,以致凋弊之多端,飢饉荐臻,軍糴徒擁於虛薄,迎送太數,營務或疎於備袽。惟卿,簪紳故家,靺韋令譽,求忠于孝,英考褒乃祖之賢,有廣之風。今卿亦武夫之特,綰銅符於二邑,闔境頌恩。仗金鉞於南陲,壁壘增彩,豐貌偉幹,旣雄鞱之素藏,錯節盤根,宜利器之斯別。予之倚卿也重,僉曰惟汝可諧。玆授卿以京畿水軍節度使兼三道統禦使·喬桐府使。卿其益懋良圖,祗膺寵命,峙糗敹甲,克盡撫綏之方,繕櫓修隍,冞勤控禦之政,猛虎衛藿,自是干城之好仇,龍驤装船,亦寓弧矢之威敵,自餘臨機措置,不妨隨時弛張。於戲,聽鼙之思,推轂以送,金湯天府,予則無西顧之憂,玉塞長城,卿應切北望之悃。故玆敎示,想宜知悉。知製敎姜時永製進。
丁酉四月二十日辰時,上御熙政堂。大王大妃殿垂簾,三使臣下直,閫帥同爲入侍時,同副承旨李寅敎,假注書李時愚,記注官文慶愛,別兼春秋李墩,上使金賢根,副使趙秉鉉,書狀官李源益,京畿水使具錫朋,全羅左水使任泰淳,以次進伏訖。上命史官分左右,大王大妃殿曰,三使臣進前。賢根等以次進前訖,大王大妃殿敎曰,今番奏請之事,必當順成,無庸更托,而卿今年少,旦初行也,每事須與副使相議,平安往還,可也。又敎曰,上使年淺,而副使老宿之人也,事事相議,善爲往還也。命頒賜扇子·臘藥封。賢根等以次祗受訖。命三使臣先退,又敎曰,下直閫帥進前,錫朋等以次進前訖。大王大妃殿敎曰,喬桐,不但畿輔之重地,又有牧民之責,而近年以來,饑饉荐臻,重之以年前海溢,凋弊太甚,誠極悶然。卿其往哉撫摩,俾有實效,可也。又敎曰,水使謂非牧民之官,多行掊克之政,年來凋殘,到處皆然,軍輩獨非民乎?且平時不能殫心愛護,則設有不虞之警,其何以望其盡力乎?此予平昔所欲一言者,而今始發之。毋以入侍之例談飭敎聽之,銘念奉公,期有實效,可也。寅敎奏曰,宣諭何以爲之乎?大王大妃殿曰,出去爲之。仍問兩水使年紀幾何,寅敎曰,未及問知矣。仍命退,諸臣以次退出。
上在昌德宮。停常參·經筵。
李寅敎啓曰,來二十五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
尹正鎭啓曰,合辭許久闕啓,事甚未安。除在外·雜科進外,呈告人員,竝卽牌招,何如?傳曰,允。
宋達仁有頉,代以金在瓘爲假注書。
李憲周有頉,代以朴商壽爲假注書。
金鎭顥,有頉,代以洪大奎爲事變假注書。
金在瓘有頉,代以李謙洙爲假注書。
朴商壽有頉,代以姜長煥爲假注書。
洪大奎有頉,代以金尙一爲事變假注書。
傳于李寅敎曰,自明日進講爲之。
尹正鎭啓曰,行大司憲徐憙淳,掌令朴齊輝,持平李魯奎·朴承輝牌不進,執義黃基安雜科進,掌令徐志輔在外,監察茶時之意,敢啓。傳曰,知道。
以司諫黃浩民,獻納任百能,正言鄭,掌令朴齊輝,持平李魯奎·朴承輝牌不進罷職傳旨,傳于尹正鎭曰,只推。
吏曹口傳政事,以李奎秀爲牙山縣監。
李寅敎,以奎章閣言啓曰,原仕直閣徐萬淳喪,依定式遣檢書官,傳給內賜賻物以來之意,敢啓。傳曰,知道。
又以禮曹言啓曰,試考恩賜儒生直赴給分帖,過科後,令成均館,收聚爻周後草記事,曾有定式矣。卽接成均館所報,則今此式年文科殿試時,直赴殿試儒生生員林肯洙,參奉李謙洙,幼學洪在重·李憲周·姜長煥,判官金輔根,幼學黃燝·權命周等八人登科,直赴會試儒生幼學李秉任給分,儒生幼學沈宜健·申泰運等三人未參榜,合儒生十一人內,帖文十張,收聚以送,而其中直赴會試儒生李秉任,未及收帖,徑先下鄕,故知委該道,追後收送云矣。已收帖文,依例爻周,未收帖文,待其收來,一體爻周之意,敢啓。傳曰,知道。
又以成均館行大司成意啓曰,聖廟守僕,事體自別,而每年輪差,多未擇人,釋菜笏記,不能誦習。揆以事面,極涉苟簡,守僕四窠中一窠,亦爲久任,似合事宜。時任守僕李基朝,以事知守僕,旣有久勤,且嫺儀節,單望啓下,以爲久任之意,敢啓。傳曰,知道。
戶曹參判趙秉鉉啓曰,伏以,臣載贄辭陛,銜命登途,回瞻觚稜,不勝戀結之忱。第臣所帶戶曹參判之任,有不容許久虛縻,玆從縣道,猥陳短章。伏乞亟賜遞改,以便公私焉。臣無任云云。答曰,省疏具悉。所請依施。
上在昌德宮。停常參·經筵。
李寅敎啓曰,明日常參·經筵,取稟。傳曰,停。
尹正鎭啓曰,合辭許久闕啓,事甚未安。除在外·雜科進外,呈告人員,竝卽牌招,何如?傳曰,允。
趙秉龜啓曰,右承旨金鼎集,今日不爲仕進,卽爲牌招,何如?傳曰,允。
傳于尹正鎭曰,進講入侍。
傳于尹正鎭曰,左副承旨許遞,前望單子入之,承旨前望單子入之,尹興圭落點。
姜長煥有頉,代以李憲周爲假注書。
金尙一有頉,代以金坤爲事變假注書。
金坤有頉,代以邊亨淳爲事變假注書。
尹正鎭啓曰,假注書李憲周時無職名,令該曹依例付軍職,冠帶常仕,何如?傳曰,允。
又啓曰,卽者義禁府都事來言,時囚無得過三日滯囚,曾有定式矣。時囚罪人鄭淳榮,當爲捧供,而判義禁鄭元容,知義禁曺鳳振受由在外,同義禁朴基宏·閔致成在外,不得開坐云,何以爲之?敢稟。傳曰,竝許遞,前望單子入之。金吾堂上前望單子入之,判義禁金箕殷,知義禁李光文·金熙華,同義禁趙冀永落點。
尹正鎭啓曰,卽者義禁府都事來言,時囚罪人鄭淳榮·李玄璣等,當爲捧供,而新除授判義禁金箕殷,知義禁李光文·金熙華,同義禁趙冀永未肅拜,不得開坐云。竝卽牌招,何如?傳曰,允。
又啓曰,行大司憲徐憙淳,執義黃基安,持平李魯奎·朴承輝牌不進,掌令朴齊輝雜科進,徐志輔在外,監察茶時之意,敢啓。傳曰,知道。
以執義黃基安,持平李魯奎·朴承輝,司諫黃浩民,正言鄭·李珽牌不進罷職傳旨,傳于尹正鎭曰,只推。
以右承旨金鼎集牌不進罷職傳旨,傳于李寅敎曰,只推。
以慶尙監司尹聲大狀啓,機張縣武知浦止泊漂到倭船,初不問情,任其發船,擧行極爲疎忽,該縣監李仁奎,爲先罷黜,其罪狀,令攸司稟處事,傳于李寅敎曰,令該曹口傳差出,催促下送。
吏曹口傳政事,以李道權爲機張縣監。
李寅敎,以奎章閣言啓曰,原任直閣徐萬淳喪第三日,依定式遣檢書官,致弔恤孤,仍爲勸粥以來之意,敢啓。傳曰,知道。
又以宗簿寺提調意啓曰,國朝御牒·璿源譜略·王妃世譜中草,今已修正矣。御覽還下後,譜略當爲付板入刊,國朝御牒·王妃世譜,亦當正書,故御覽日子,令日官推擇,則今月二十四日巽時爲吉云。以此日時,本寺堂上·郞廳·校正官,具儀仗鼓吹,陪進仁政殿,與承旨,請承傳色奉入之意,敢啓。傳曰,知道。
又以吏曹言啓曰,西學訓導李晉燁,受由後過限不上來,改差,何如?傳曰,允。
又以兵曹言啓曰,直赴殿試奉承傳,親騎衛金濟彦等一百四十七人內,一百二十三人應試,參榜十二人作故,所授帖文,收聚爻周,別武士張鎬·姜成厚·李東周·車南守,親騎衛金重鉉·金尙權,矢人元應允,騎士鄭漢鼎,別驍士金尙贊,勸武軍官李燁,訓局軍沈命福,別騎衛諸福來等十二人,遭故不赴,竝依法典陳試,何如?傳曰,允。
又以禁衛營言啓曰,本營騎士將安慵,身病猝重,勢難察任,改差,何如?傳曰,允。
丁酉四月二十二日辰時,上御熙政堂。進講入侍時,提學徐有榘,參贊官尹正鎭,侍讀官韓宓履,假注書李謙洙,記注官田栽五,別兼春秋鄭最朝,各持論語第二三卷,以次進伏訖。上誦前受音一遍訖,有榘讀自子曰雍也,止雍之言然,仍奏釋義。上讀新受音十遍,命陳文義。有榘曰,居敬二字,最好體認,敬者,主一無適之謂也。卽以講學一事言之,講此章則心不越乎他章,講此節則念不外乎此節,此所謂主一無適也。如是則不但聖學日就月將,其於政令注措,隨事沛然,深留聖意焉。上曰,玉堂陳之。宓履曰,仲弓有寬洪簡重之德,故夫子謂以可使南面,南面者君位也,寬洪則大度而有容,簡重則守要而不煩也,人君之德,可不以寬洪簡重爲度乎?伏願此等處,益加體念焉。上曰,參贊官陳之。正鎭曰,閣臣所奏居敬之義甚好矣。敬者,專一之謂也,簡者,疎略之謂也,爲學工夫,則必主於敬,臨筵問難,則勿主於簡,是臣等區區之望也。上掩卷。仍命退,諸臣以次退出。
上在昌德宮。停常參·經筵。
李寅敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李奎鉉啓曰,明日常參·經筵,取稟。傳曰,停。
李寅敎啓曰,合辭許久闕啓,事甚未安。除在外·雜科進外,呈告人員,竝卽牌招,何如?傳曰,允。
李奎鉉啓曰,行左承旨趙秉龜,右承旨金鼎集,今日不爲仕進,竝卽牌招,何如?傳曰,允。
傳于李寅敎曰,進講入侍。
李奎鉉啓曰,假注書李憲周,身病猝重,勢難察任,今姑改差,何如?傳曰,允。
李憲周改差,代以白弘洙爲假注書。
白弘洙有頉,代以金錫熙爲假注書。
邊亨淳有頉,代以盧鎭泰爲事變假注書。
盧鎭泰有頉,代以金鳳儀爲事變假注書。
李寅敎啓曰,判義禁金箕殷,知義禁李光文·金熙華,同義禁趙冀永牌不進推考傳旨,今方捧入,而開坐命下之後,如是違牌,事甚未安。竝更爲牌招,何如?傳曰,允。
又啓曰,行大司憲徐憙淳,執義黃基安,持平李魯奎·朴承輝牌不進,掌令朴齊輝雜科進,徐志輔在外,監察茶時之意,敢啓。傳曰,知道。
以執義黃基安,持平朴魯奎·朴承輝,司諫黃浩民,正言鄭·李珽牌不進罷職傳旨,傳于李寅敎曰,只推。
以右承旨金鼎集牌不進罷職傳旨,傳于李寅敎曰,只推。
尹興圭,以奎章閣言啓曰,原任直閣徐萬淳喪成服日,依定式遣檢書官,致祭以來之意,敢啓。傳曰,知道。
李寅敎,以備邊司言啓曰,卽見戶曹所報,則以爲,屢經大事,庫儲罄竭,經費不足,及支勅所用,無論銀錢,限十五萬兩,及今區劃爲辭矣。每過一勅,預備一勅之需,自是度支已例,至於經用所需,惟在該曹之拮据支調,有不可別請而特劃。第近來連經大役,儲蓄甚絀,且方有前頭需用之不得不預先經紀者,誠難但以常例論。特以惠廳銀二萬五千兩,訓局銀一萬兩,禁營銀一萬五千兩,箕營留庫錢二萬兩劃給,使之取用,何如?傳曰,允。
又以禁衛營言啓曰,本營騎士別將申性浩,身病猝重,勢難察任,改差,何如?傳曰,允。
又以右邊捕盜廳言啓曰,本廳兼從事官趙存永,身病猝重,勢難察任,今姑改差,何如?傳曰,允。
又以義禁府言啓曰,慶尙監司尹聲大狀啓內,機張縣監李仁奎,爲先罷黜,其罪狀,令攸司稟處事,啓下矣。李仁奎,時在任所云,依例發遣府羅將,交代後拿來,何如?傳曰,待待命拿囚。
義禁府啓目,礪山前府使李玄璣原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付。啓,依允。又啓目,麟蹄前縣監鄭淳榮原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
丁酉四月二十三日巽時,上御熙政堂。進講入侍時,原任直閣李光文,參贊官李寅敎,檢討官兪鎭五,假注書李謙洙,記注官金熙逌,別兼春秋鄭最朝,各持論語第三卷,以次進伏訖。上誦前受音一遍訖,光文讀自哀公問,止與之粟五秉,仍奏釋義,至五秉未及奏。上問五秉之義,光文,擧集註解釋以奏曰,庾大於釡,而秉大於庾,若今之小曰斗,大曰斛也。上讀新受音十遍訖,命陳文義。光文曰,不遷怒者,謂恕於彼者,不移於此也,不貮過者,謂過於前者,不復於後也。殿下試以此二者,反之於聖躬,以思其工夫之何如,則其將以爲難乎,抑以爲易乎?臣竊以爲,怒是感於外物而動者也,若爲學而至於平看物我,則或可免遷怒之歎,而惟過者,乃無妄小小之差失也。知之誠難,知之而使不復萌於中,爲尤難,若每每知之,而不使復萌,則非但不貮而已,而自可至於無過之域矣。然則不貮過云者,尤爲此章之緊要矣。且以好學二字言之,孔門七十子,非不爲學,而夫子獨稱顔子爲好學者,蓋以知之者,不如好之者,好之者,不如樂之者,惟好而至於樂,乃眞箇誠心而好之也。顔淵之學,有不遷怒不貮過之實效,則可知其樂之深而好之篤矣。此夫子所以獨擧顔淵爲言也。不遷不貮,卽顔淵克己復禮之工夫也,克己復禮四字,在於論語中,殿下記憶乎?上曰,未之記憶,在於何編?寅敎曰,在第五卷顔淵編,殿下未及讀矣。光文曰,亦在小學書中,殿下記憶乎?上曰,未之記憶。光文曰,殿下每於講學之際,必加勉强,誠心好之,使好而至於樂,則日後聖學,亦將如顔淵之不遷不貮矣。子華使齊章之義,別無可陳者,但當與多而或與少,當與少而或與多,或當與而不與,不當與而與之,則俱爲非義。然則此雖尋常小事,可以見聖人之精義,而亦足爲人君用財之要道矣。上曰,玉堂陳之。鎭五曰,此章文義,別無可陳,而好學之義最好矣。蓋爲學而能好好之者鮮矣,故賢如顔淵,而夫子稱之,亦惟曰好學。若能學而知好,有異乎人之徒能學,則自造於聖域矣。此所以大聖人論學,必以好學難之也。今講筵乍輟旋開,宸衷之好學,庶可仰認,而欲願益軫篤好,常存加勉,念聖學日新焉。上曰,參贊官陳之。寅敎曰,不貮過之義,閣臣詳悉敷奏,而過不在大,毫忽之間,微有差失,貮之則遂,不貮則無,顔子,孔門高弟,亞聖地位,三月之後,一念之萌,或有些子未盡歸化處,恐未免過也。惟其明足以知之,剛足以制之,故不遠而復,不萌乎再,所以三千門徒,獨稱顔子之爲好學,則所謂人孰無過,改之爲貴也,就今聖學言之,字音之差錯,句讀之間斷,便是過也。自第二遍,專心致志,字字句句,讀必成章,便是不貮也,以至第三第四,讀了十遍之間,無不若是,則行之悠久,豁然貫通,將就之工,漸臻於緝熙光明之域,無所事於不貮上做去矣。推之政令注措,一毫未妥,便是過也,纔知有是,風飛雷厲,言言事事,發皆中節,便是不貮也,習與成性,從容中道,則學問之極功,聖人之過化,推以溯源,莫非今日聖學不貮過三字中做得來,讀書功效之發見處也。觸類而覽過,着力而行之,如是然後方可謂問學之要有用之實,而無書書我我之歎矣。伏願於此,常加體念焉。上掩卷。仍命退,諸臣以次退出。
上在昌德宮。停常參·經筵。
自巳時至申時,日暈。
尹興圭啓曰,明日常參·經筵,取稟。傳曰,停。
李寅敎啓曰,合辭許久闕啓,事甚未安。除在外·雜科進去外,呈告人員,竝卽牌招,何如?傳曰,允。
傳于尹興圭曰,進講入侍。
李寅敎啓曰,假注書李謙洙,身病猝重,勢難察任,今姑改差,何如?傳曰,允。
金錫熙有頉,代以柳泰東爲假注書。
柳泰東有頉,代以金正奎爲假注書。
李謙洙改差,代以李凝祥爲假注書。
金鳳儀有頉,代以盧鎭衡爲事變假注書。
盧鎭衡有頉,代以金圭衡爲事變假注書。
以全羅監司李憲球狀啓,長水縣民家失火事,大王大妃殿,傳于李寅敎曰,觀此完伯狀啓,長水縣民家二十餘戶燒燼云。當此農節,許多民人,失所棲屑之光景,如見其慘矜。原恤典外,別加顧助,趁卽奠接,俾無流散之弊事,分付。
李寅敎啓曰,卽者義禁府都事來言,時囚罪人鄭淳榮·李玄璣等,當爲議處,而判義禁金箕殷未肅拜,次堂例不得擧行云。卽爲牌招,以爲開坐之地,何如?傳曰,允。
又啓曰,判義禁金箕殷牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁金箕殷再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行大司憲徐憙淳,執義黃基安,掌令朴齊輝,持平朴承輝牌不進,掌令徐志輔在外,持平李魯奎雜科進,監察茶時之意,敢啓。傳曰,知道。
以執義黃基安,掌令朴齊輝,持平朴承輝,司諫黃浩民,獻納任百能,正言李珽牌不進罷職傳旨,傳于李寅敎曰,只推。
尹興圭,以吏曹言啓曰,贈諡肅憲公嚴璹延諡,今四月二十五日,定行於京第云矣,敢啓。傳曰,知道。
又以司僕寺一二提調意啓曰,旌義前縣監吉顯範遞任進上馬二匹,今纔上來,禾毛色,別單書入,依例內厩立養之意,敢啓。傳曰,知道。
李寅敎,以都摠府言啓曰,副摠管金魯甲,以訓鍊都監中軍,本營諸將官射會監試事,南小營晝仕出去之意,敢啓。傳曰,知道。
又以訓鍊都監言啓曰,本局哨官權曦身病甚重,勢難察任,改差,何如?傳曰,允。
又以義禁府言啓曰,卽接牙山縣監鄭祉榮拿來羅將手本,則鄭祉榮,今月十九日,已爲領運發行,故執騎船隻,追去于船到所云矣。程限之內,不得拿囚之意,敢啓。傳曰,知道。
丁酉四月二十四日巽時,上御熙政堂。進講入侍時,原任直提學金鏴,參贊官尹興圭,侍讀官趙秉恒,假注書李謙洙,記注官文慶愛,別兼春秋徐耆淳,各持論語第三卷,以次進伏訖。上誦前受音一遍訖。鏴讀自子曰赤之適齊也,止其舍諸,仍奏釋義。上讀新受音十遍訖,命陳文義。鏴曰,聖人賜與之或厚或薄,莫非之義也,人君之於賞賜,亦然,如或有過與不及,則豈所謂義哉?伏願殿下,凡於臣僚僕隷之有勞當酬者,其賞賜之物,必裁以義,毋使少有過不及焉。且用人,是治國第一之務,是以舜以瞽瞍爲父,禹以鯀爲父,而堯·舜獨擧而用之,苟今之世,或有文學才能多識典章文物者,雖在寒微之族,亦貴審察而擢用也。推此言之,兩章之旨,莫非切於是德矣。上曰,玉堂陳之。秉恒曰,此章可以見聖人用財之規模矣。子華之爲使,請益而少與,原思之爲宰,辭祿而不許,蓋莫非義也。聖人之意,非薄於子華,而厚於原思也,以此推之,則可與而無與,不當與而與,皆聖人權度也。凡國家用財之道,亦猶是焉,伏願殿下體念焉。上曰,參贊官陳之。興圭曰,閣臣·儒臣所奏切實,無容更達矣。上掩卷。仍命退,諸臣以次退出。
上在昌德宮。停常參·經筵。
午時·未時,日暈。
藥房都提調朴宗薰,提調權敦仁,右承旨金鼎集啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金鼎集啓曰,明日常參·經筵,取稟。傳曰,停。
尹興圭啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金鼎集啓曰,左副承旨尹正鎭,今日不爲仕進,卽爲牌招,何如?傳曰,允。
尹興圭啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于金鼎集曰,進講入侍。
傳于金鼎集曰,左副承旨·右副承旨竝許遞,政官牌招開政。
金正奎有頉,代以成容默爲假注書。
李凝祥有頉,代以鄭匡勳爲假注書。
鄭匡勳有頉,代以洪在重爲假注書。
金圭衡有頉,代以崔信爲事變假注書。
崔信有頉,代以金容煥爲事變假注書。
金鼎集啓曰,兼吏曹判書金在昌,參議南履懋牌不進推考傳旨及罷職傳旨,今方捧入,而開政命下之後,如是違牌,事甚未安。參判閔致成在外,判書更爲牌招,何如?傳曰,允。參議只推,一體牌招。
尹興圭啓曰,判義禁金箕殷三牌不進推考傳旨,今方捧入,而開坐命下之後,連事違召,終不承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,判義禁金箕殷牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲徐憙淳,執義黃基安,掌令朴齊輝,持平李魯奎·朴承輝牌不進,掌令徐志輔在外,監察茶時之意,敢啓。傳曰,知道。
以執義黃基安,掌令朴齊輝,持平李魯奎·朴承輝,司諫黃浩民,獻納任百能,正言鄭·李珽牌不進罷職傳旨,傳于尹興圭曰,只推。
金鼎集,以成均館行大司成意啓曰,文廟守僕,依宗廟·社稷守僕例,試才抄擇,別單啓下事,曾有定式矣。守僕安種輝瓜朔,代以事知守僕,試才抄擇,備三望受點次,別單書入之意,敢啓。傳曰,知道。
尹興圭,以都摠府言啓曰,副摠管李德鉉,以騎兵點考坐起事,外兵曹晝仕出去之意,敢啓。傳曰,知道。
又以備邊司言啓曰,禁府羅將輩,稱以遊翫,全夥招朋挾娼長樂,下往大興山城,船路各邑,逐處支辦,需索侵擾,偏及村里,貽弊狼藉,傳聞駭悖。管理重地,豈容爲渠輩遊蕩之所,歉歲民力,何干於此等誅求之資?揆以紀綱,誠極痛惡。羅將頭目及主張諸漢,方令該曹,嚴査刑配,而該府旣有次知郞官,則任其放肆,漫不禁戢,不可但以溺職論,當該都事,令該府拿問勘處,何如?傳曰,允。
大王大妃殿,傳于金鼎集曰,俄者廟堂草記,羅將許多作弊之狀,不言可想。此豈非關係紀綱之一端乎?次知該郞,應無不知之理,爲先汰去,拿問嚴勘。雖以該禁堂言之,常時隨事操束,則必無至此之理,一竝施以越俸之典。因此思之,此漢輩外邑作弊如此,則常時城內行惡,無所不至。如此而民何以聊生乎?自今嚴立科條,毋敢復使頑習,亦自廟堂,每爲嚴加操飭。
尹興圭,以兵曹言啓曰,同知中樞府事趙鵬漸·李昌運除授,在外上來無期云,僉知中樞府事李衡宗·朴俊秀,景福宮衛將金在倬·金成鉉,慶福宮衛將李邦郁·李景祿,俱以病難供職,呈狀乞遞。竝改差,何如?傳曰,允。
丁酉四月二十五日巽時,上御熙政堂。進講入侍時,右議政朴宗薰,原任直閣徐俊輔,參贊官金鼎集,檢討官朴來萬,假注書李憲周,記事官白潤鶴,別兼春秋徐耆淳,各持論語第三卷,以次進伏訖。上誦前受音一遍訖。俊輔讀自子曰回也其心三月,止於從政乎何有,仍奏釋義。上讀新受音十遍訖,命陳文義。俊輔曰,仁者,人心之全德,而三月者,言其久也。學者皆當篤工於本天之仁,而至於君上,則尤爲軫念於爲仁止仁之久,則非但聖學之緝熙光明,亦將施之於政令施措,而公私之用,可見於藹然之仁也。若其下章之可使從政之義,則曰果曰達曰藝,各隨其才,難責具備,故棄其所短,取其所長也。在聖上審愼適用之道,任其賢擇其能,無使人才學問間斷,而人心本然之仁,庶可效顔子三月不違之仁也。上曰,玉堂陳之。來萬曰,此章問答,可以見聖人用才之各取其所長也。大抵才器之俱備,實難責之於人人,則專係引使之各隨其長短,審愼而適用之如何。是故黃帝之爲治,有若風后力牧則爲將相,有大撓·容成則作甲子與曆書,有若隷首·伶倫則作算數及律呂,虞舜之熙績,擧八元·八凱,而或使之布五敎,或使之主后土,賢如禹·棄·臯·益·垂·夷·夔·龍之彦,分命以九官。于是時也,野無遺賢,而天下無爲而治,此實由聖王則哲之明,必審其某才可合於何事,某賢可任於何官,隨以適用之也。若使黃帝·虞·舜,得擧群賢之如彼其盛,而不能隨其所長而任用,則二代之文章制度,煥乎巍乎垂萬世,而有何柯則之取爲哉?然則致治,在於知人而適用,知人,在於廣智而明德,明德在於懋誠而勤學。伏願殿下,懋哉懋哉。上曰,參贊官陳之。鼎集曰,閣臣·儒臣所奏備悉無餘,臣無容更達矣。上曰,大臣亦陳之。宗薰曰,閣臣所陳,以聖人論人之訓,推之人君知人之道者,其言好矣。苟欲究觀聖訓,則莫若驗諸經旨,子路之果,子貢之達,冉求之藝,各有實驗之可以援據者。前篇有曰,子路有聞,未之能行,惟恐有聞,蓋其聞善必行,聞過必改,勇敢如此之所謂果也。子貢自言聞一知二,夫子嘗許其告諸往知來者,此卽達也。冉求則夫子嘗言千室之邑,百乘之家,可使爲之宰,其藝如此,此皆在於已進講之篇,伏想聖聰記有矣。以三條語意,推看於果與達與藝之義,則凡人之如何而爲果爲達爲藝,可以瞭然,推以觀人,豈不爲實用實驗乎?此足爲讀書需用之一照,伏願如是留念焉。上掩卷,命史官就座。仍命退,諸臣以次退出。
上在昌德宮。停常參·經筵。
尹興圭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉龜啓曰,明日常參·經筵,取稟。傳曰,停。
尹興圭啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于趙秉龜曰,進講入侍。
金容煥有頉,代以金濬爲事變假注書。
金濬有頉,代以文用中爲事變假注書。
傳于尹興圭曰,召對爲之。
大王大妃殿,傳于尹興圭曰,稅船裝發,在於二月,則中間屢朔遲滯之委折,罪人各別嚴刑,捧口招以入。
尹興圭啓曰,假注書成容默,時無職名,令該曹依例付軍職,冠帶常仕,何如?傳曰,允。
趙秉龜啓曰,兼吏曹判書金在昌,參議南履懋再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書所當更請牌招,而係是一日三牌,何以爲之?敢稟。傳曰,更爲牌招。
尹興圭啓曰,判義禁金箕殷再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
又啓曰,行大司憲徐憙淳,執義黃基安,掌令朴齊輝,持平李魯奎·朴承輝牌不進,掌令徐志輔在外,監察茶時之意,敢啓。傳曰,知道。
以執義黃基安,掌令朴齊輝,持平李魯奎·朴承輝,司諫黃浩民,獻納任百能,正言鄭·李珽牌不進罷職傳旨,傳于尹興圭曰,只推。
以吏曹參議南履懋再牌不進罷職傳旨,傳于趙秉龜曰,只推。
趙秉龜啓曰,吏曹參議南履懋,旣有只推之命,一體牌招,何如?傳曰,允。
有政。吏批,兼判書金在昌進,參判閔致成在外,參議南履懋進,左承旨趙秉龜進。以李敦榮·趙得林爲承旨,以洪穉圭爲同敦寧,以林景鎭爲戶曹參判,以金履載爲知經筵,以金輔根爲禮曹正郞,以林肯洙爲兵曹佐郞,以宋文熙爲司僕僉正,金初淳爲典牲判官,尹孟烈爲典籍,趙相玉爲奉常主簿,韓益東爲禁府都事,朴峻陽爲軍資奉事,權致和爲崇陵別檢,趙文和爲徽陵參奉。西學訓導單洪錫圭。分承旨張敎根·徐念淳·金東健·趙秉憲,分兵曹參議朴容壽·洪祐順,正郞李殷相·李源達,以上減下。
兵批,判書金蘭淳進,參判鄭鴻慶病,參議趙奎昇在外,參知宋應龍入直,同副承旨尹興圭進。以洪應變爲知事,白海鎭·李鍾正爲同知,張齊宗·孫胤祖爲僉知,崔學崙·劉宗元爲景福將,崔益良·朴致茂爲慶熙將,蔡東健爲訓鍊僉正,金秉遠爲主簿,柳相翼·徐有恕爲武兼,李承命·尹泰東爲部將,南大重爲守門將,吳益善爲宣傳官,崔昌煥爲知世浦萬戶。小吉號里權管單文聚角,同知單姜錫圭。護軍趙秉鉉·趙鵬漸·李昌運,副護軍李敦榮·尹正鎭·李寅敎·張敎根·金東健·徐念淳·趙秉憲·洪鍾遠·朴容壽·洪祐順·李緯坤·李衡宗·朴俊秀,副司果尹穳·柳相夔·李鍾岳·李源明,副司正成容默,以上竝單付。分副摠管洪學淵·安光直,分都事南百善·李熙碩,以上減下。
趙秉龜啓曰,新除授左副承旨李敦榮,同副承旨趙得林,竝卽牌招,何如?傳曰,允。
傳于趙秉龜曰,承旨房望,順房爲之。
趙秉龜啓曰,左副承旨李敦榮,時在京畿楊州地,同副承旨趙得林,時在平安道平壤府,竝斯速乘馹上來事,下諭,何如?傳曰,允。同副承旨許遞,前望單子入之。承旨前望單子入之,趙秉憲落點。
趙秉龜,以吏曹言啓曰,今此宗廟朔祭大祝,前分兵曹正郞李殷相塡差,而時無職名,令該曹口傳付軍職,何如?傳曰,允。
兵曹口傳政事,副司果單李殷相。
兵曹口傳政事,副司果單李源達。
趙秉龜,以戶曹言啓曰,各道年終錢穀御覽會計,待慶尙道會案上來,修正以入事,前已草記矣。該道會案,今纔來到,御覽會計修正次請出之意,敢啓。傳曰,知道。
禮曹,來五月十五日,明敬文仁大王大妃殿誕日陳賀時,應行節目,參考前例磨鍊爲白去乎,依此擧行,何如?判府。啓,旣承慈敎,權停爲良如敎。
尹興圭,以御營廳言啓曰,本廳字內興仁之門門樓椽木,多有朽傷,瓦子亦爲脫落,今月二十七日,自戶曹始役修改之意,敢啓。傳曰,知道。
判義禁府事金箕殷疏曰,伏以,臣於日前,伏奉判義禁前望特除,其在不俟,駕屨之義,固當卽日肅命,而第臣犬馬之齒,已爲望八,癃病侵凌,恒在床席,近仍日候之不適,越添感冒之重毒,寒熱交戰,渾身疼痛,頑痰塞喉而食飮全阻,呼吸喘急而精神昏眩,房闥之間,轉側須人,以此形症實無時日內起動供職之望。時囚議處有命,召牌連日荐降,至有勿呼望之敎,故不敢偃處私次,不得已擔舁來詣闕下,而實病如右,蠢動末由,玆敢忙構短章,冒死哀籲。伏乞天地父母,特垂矜憐,卽賜遞解,得以安意調息,俾尋生路,不勝千萬至願。臣無任云云。答曰,省疏具悉。卿其勿辭,調理行公。
丁酉四月二十六日辰時,上御熙政堂。進講入侍時,提學徐有榘,參贊官趙秉龜,侍讀官趙秉恒,假注書洪在重,記注官田栽五,別兼春秋申錫愚,各持論語第三卷,以次進伏訖。上誦前受音一遍訖。有榘讀自季氏使閔子騫,止賢哉回也,仍奏釋義。上讀新受音十遍〈訖〉,命陳文義。有榘曰,臣於昨年九月,退自講筵,仍卽下去華城任所,跨冬涉春,久未出入講筵矣。日前始登前席,恭聆前新受音玉音,則首尾不少間斷,轉折之際,字字響亮,諸臣所奏文義,亦悉諦聽,聖學之日就月將,可以仰認,退而相告,攢頌蹈舞矣。今日則時時間斷,此專由聖上臨文專精,不如日昨講筵而然矣。昨筵所陳居敬二字,最當深留聖意。敬者,主一無適之謂,如講此賢哉回也章,則硏究思索,不越乎此章,雖他經傳之文,不可踰越思念,此所謂主一無適也。如是則臨筵講讀,自無間斷之時,而漸次有滋味,以至於欲罷不能之樂,則聖學日躋於高明之域。伏願深加體念焉。上曰,玉堂陳之。秉恒曰,聖門四科,顔·閔,以德行見許,其不仕季氏,陋巷自樂,可以見二子所學,逈出於諸子也,然於此可見時君用舍之失其道也。若使時君,致敬盡禮,則二子固無不仕之義,若得與共天祿共天位,則可以行王道於天下矣。故爲國之道,莫若尊賢而盡招致之禮,伏願體念焉。上曰,參贊官陳之。秉龜曰,閣臣·儒臣所奏切悉,臣無容更達矣。上掩卷,仍命退,諸臣以次退出。
丁酉四月二十六日酉時,上御熙政堂。召對入侍時,參贊官尹興圭,直提學朴永元,侍讀官李時在,檢討官兪鎭五,假注書洪在重,記注官田栽五,別兼春秋申錫愚,各持論語第三卷,以次進伏訖。上曰,史官分左右。上讀前受音,自季氏使閔子騫,止賢哉回也十遍訖,命陳文義。時在曰,顔子之簞瓢陋巷,不改其樂者,未知所樂者,何事歟?人慾淨盡,天理流行,渾然有自得之樂,非如他人宮室車馬飮食聲色之樂也。孔夫子之飯蔬飮水樂在其中,同是樂也,而夫子之樂,則不待勉强,而已有自然之樂,顔子之樂,則知有所樂,而僅能不改而已,此所謂孔·顔地位,未免有差等之別也。上自堯·舜·禹·湯,下至文·武·周·孔,皆有是樂。今我殿下聖姿天蹤,上法堯·舜,雖未及極其造詣,聖念中所樂,必有所可言者,臣等亦可以承聞其萬一歟?造詣淺深則雖不敢知,而抑有所仰揣者,今日經筵,旣行進講,而繼有召對之命,則實符唐宗樂不疲之意,於此亦足以推我殿下樂意之所在也。臣固欽仰萬萬,而旣有是樂,則只可以終始如一,不可以斯須弛念,今於臨講之際,或有停讀之時,始也開講,雖出於樂意,終或間斷,實欠於專篤,大聖人繼續光明之學,決不可如是,深體顔子不改其樂之意,是臣區區之望也。上曰,又陳之。鎭五曰,上番所奏切實甚好矣。臣竊有因此敷陳者,此章旣曰賢哉回也,又曰賢哉回也。夫子所以深美之意,槪可見矣。夫簞瓢之憂,人所不堪,而賢者而後能樂此,故顔子匪憂伊樂,處之泰然,不或以貧窶累其心,人非造聖域如顔子者,孰能如是?士固有志者也,陋巷簞瓢,十室忠信,今世亦多有之矣。未敢知殿下深居九重,念軫於山林蓬蓽之間乎,伏願講讀此等文處,必思所以得見其人,又期所以延置左右,俾補導迪,則終始聖學,克躋光明之域矣。深加體念焉。上曰,又陳之。永元曰,顔子則不以陋巷簞瓢,改其樂,而使顔子居陋巷,可見時君之不足有爲。若聖人在上,則賢者雖欲居陋巷而樂其樂,得乎?求賢之方,固當博其招訪,隆其恩禮,然人君修德行仁,則賢者不待求而自致。若反是,則賢者雖欲至而不得,此無他,賢邪消長,由於人君之好惡,小人日進,則君子日退,必然之理也。是故以賢者之在朝野,而其國之治不治,可知已。今我殿下欲求賢致治,則必先修德行仁,本章句義之外,如是推廣體驗,是臣之望也。上曰,連陳之。興圭曰,儒臣·閣臣所奏皆切實,臣無容更奏矣。上掩卷,命史官就坐。仍命退,以次退出。
上在昌德宮。停常參·經筵。
趙秉憲啓曰,明日常參·經筵,取稟。傳曰,停。
尹興圭啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙秉憲啓曰,來初一日,輪對日次矣,敢稟。傳曰,當次人受點,後日次待令。
趙秉憲啓曰,右承旨金鼎集,今日不爲仕進,卽爲牌招,何如?傳曰,允。
傳于趙秉憲曰,進講入侍。
以右承旨金鼎集牌不進罷職傳旨,傳于趙秉憲曰,只推。
傳于趙秉憲曰,右承旨·左副承旨竝許遞,前望單子入之。
尹興圭啓曰,行大司憲徐憙淳,執義黃基安,掌令朴齊輝,持平李魯奎·朴承輝牌不進,掌令徐志輔在外,監察茶時之意,敢啓。傳曰,知道。
以執義黃基安,掌令朴齊輝,持平李魯奎·朴承輝,司諫黃浩民,獻納任百能,正言鄭·李珽牌不進罷職傳旨,傳于尹興圭曰,只推。
義禁府啓目,義禁府都事李彙正原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,牙山縣監鄭祉榮口招云云。刑問一次,訊杖三十度,以傳旨傳敎內辭意,發問目,反覆究詰是白乎矣,二月裝發之事,兩朔淹滯之由,專事推誘,一辭粧撰,究厥情僞,萬萬痛駭。待拷訊限滿,更加嚴刑得情,何如?判付。啓,依允。
大王大妃殿傳于尹興圭曰,嚴問之下,不爲輸款,推諉分疏,尤極痛駭。待拷限,更加嚴刑,期於得情。
趙秉憲,以奎章閣言啓曰,原任直閣金鼎集妻喪,依定式遣檢書官,傳給內賜賻物以來之意,敢啓。傳曰,知道。
丁酉四月二十七日巽時,上御熙政堂。進講入侍時,原任直提學金鏴,參贊官趙秉憲,檢討官兪鎭五,假注書成容默,記注官金熙逌,別兼春秋申錫愚,各持論語第三卷,以次進伏訖。上誦前受音一遍訖。鏴讀自冉求曰非不說子之道,止偃之室也,仍奏釋義。上讀新受音十遍訖,命陳文義。鏴曰,蓋爲政之道,莫先於得人也。昔帝舜,以禹治水,命夔典樂,以致熙皞之治,此實各以其才而授其任也。伏願殿下,講讀此章,體念得人二字之義,其在三司六曹之任,各因其才而用焉。上曰,玉堂陳之。鎭五曰,閣臣纔以得人仰陳文義甚好矣。凡爲政,必以人才爲先,故子游爲宰,而夫子以得人爲問,子游不過爲一宰,而子之問,先及於此,則況爲人主爲國政,奚特子游之武城哉?爲官擇人,而無瘝曠之弊,官不必備,可見難愼之意。蓋爲政之得失,在其人之臧否而已,故古昔聖君明王,未嘗不以得人爲急務也。今殿下日御講座,討論古今,必須先得其文學經術之人,參邇密,而備顧問,然後上可以副責效,下可以免溺職矣。臣於昨筵,退有餘衷,更此仰達,伏願體念焉。上曰,參贊官陳之。秉憲曰,閣臣·儒臣所奏備陳無餘,臣無容更達矣。上掩卷。仍命退,諸臣以次退出。
上在昌德宮。停常參·經筵。
尹興圭啓曰,明日常參·經筵,取稟。傳曰,停。
趙秉憲啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
尹興圭啓曰,戶曹參判林景鎭,除拜後過三日不爲出肅,依定式推考警責,仍卽牌招察任,何如?傳曰,允。
傳于尹興圭曰,進講入侍。
承旨前望單子入之,李寅臯·黃浩民落點。
趙秉憲啓曰,新除授左副承旨李寅臯,同副承旨黃浩民,竝卽牌招,何如?傳曰,允。
尹興圭啓曰,端午帖製述人,旣已抄啓矣。大提學趙寅永,待明朝牌招,以爲出韻科次之地,何如?傳曰,允。
又啓曰,今此端午帖製述人中,時無職名人,令該曹口傳付軍職,何如?傳曰,允。
趙秉憲啓曰,吏曹郞廳來言,臺諫有闕,政事,取稟。傳曰,前望單子入之。
又啓曰,行大司憲徐憙淳,執義黃基安,掌令朴齊輝,持平李魯奎·朴承輝牌不進,掌令徐志輔在外,監察茶時之意,敢啓。傳曰,知道。
以執義黃基安,掌令朴齊輝,持平李魯奎·朴承輝,獻納任百能,正言鄭·李珽牌不進罷職傳旨,傳于黃浩民曰,只推。
兵曹口傳政事,副司果單李莊緖。
趙秉憲,以兵曹言啓曰,本曹佐郞林肯洙身病猝重,呈狀乞遞,宿衛重地,不可久曠,今姑改差,何如?傳曰,允。
丁酉四月二十八日辰時,上御熙政堂。進講入侍時,直提學徐有榘,參贊官尹興圭,侍讀官李時在,假注書洪在重,記注官文慶愛,別兼春秋申錫愚,各持論語第三卷,以次進伏訖。上誦前受音一遍訖。有榘讀自子曰孟之反,止文質彬彬然後君子,仍奏釋義。上讀新受音十遍訖,命陳文義。有榘曰,此以出不由戶,喩人不可不由道,甚言捨此無他路也。由道之方,講學爲先,所以講學之講字,卽討論問難之謂也。音讀雖熟,如無旨義之討論反復,則未可謂講學。近來臨筵,淵默太過,新舊受音,誦讀之外,未嘗有文義之發問下詢者,如是而聖學何以日就月將乎?此後毋論文義深淺大小,或有疑晦處,這這下詢,是臣區區之望也。上曰,玉堂陳之。時在曰,質勝之弊至於野,文勝之弊至於史,野與史,俱是偏勝之弊,而苟不能克祛二病,則與其失之於史也,寧失於野也。野者,猶有可爲之質,而史則專事文具,無一毫誠實之意,豈不可戒哉?顧今經筵講讀之中,亦有文質之可觀者,左史·右史·承宣·閣臣,以次列侍,殿下先講新舊受音,仍使臣等,繼進文義,雖有嘉言徽謨日陳於前,竝歸之應行常談。不思所以採納之道,則課日開講,徒歸於文勝而已。如欲矯捄其文弊,則先自殿下,推誠下詢,又使諸臣,各盡其誠意而仰對,然後庶免於文勝之患也。在昔宣廟朝,經筵官,蓋多嶠南儒賢,時値法講,故儒臣張顯光,以中庸進講,至鳶飛戾天魚躍于淵,訓釋仰奏之際,不用京華語法,皆用方言,以時俗眼目見之,則極爲野朴,登筵諸臣,莫不駭笑,宣廟特加奬詡,敎之以活潑氣像,善爲形容,此乃不事文具專務誠實之效也。今我殿下,亦須仰體此意,上下酬接之間,開心見誠,逐口詢問,則凡在經筵之臣,亦豈不殫竭微誠,仰答盛意也哉?惟聖明懋哉懋哉。上曰,參贊官陳之。興圭曰,閣臣·儒臣所奏切實,臣無容更達矣。上掩卷。仍命退,諸臣以次退出。
上在昌德宮。停常參·經筵。
藥房都提調朴宗薰,提調權敦仁,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿口傳問安。答曰,知道。
趙秉憲,以都摠府言啓曰,今日入直內三廳武兼禁軍及軍兵等,中日習射技放,請出標信。答曰,知道。
尹興圭啓曰,明日常參·經筵,取稟。傳曰,停。
趙秉憲啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于尹興圭曰,禮房承旨,馳詣宗廟·景慕宮,奉審摘奸以來。
傳于黃浩民曰,進講入侍。
趙秉龜啓曰,新除授左副承旨李寅臯,時在京畿楊州地,斯速乘馹上來事,下諭,何如?傳曰,許遞,前望單子入之。
承旨前望單子入之,李景在落點。
趙秉龜啓曰,新除授行右承旨李景在,卽爲牌招,何如?傳曰,許遞,前望單子入之。
承旨前望單子入之,李謙在落點。
趙秉憲啓曰,新除授同副承旨李謙在,卽爲牌招,何如?傳曰,允。
司諫前望單子入之,李是遠落點。
趙秉憲啓曰,行大司憲徐憙淳,執義黃基安,掌令朴齊輝,持平李魯奎·朴承輝牌不進,掌令徐志輔在外,監察茶時之意,敢啓。傳曰,知道。
又啓曰,明日傳香,禮房承旨,當爲齋宿,而左副承旨尹興圭,纔已須資出去矣,卽爲牌招,何如?傳曰,允。
又啓曰,卽者義禁府都事來言,時囚罪人鄭淳榮·李玄璣·李彙正等議處及擊錚原情,當爲回啓,而判義禁金箕殷有身病,次堂例不得擧行云。判義禁,卽爲牌招,以爲開坐之地,何如?傳曰,允。
又啓曰,判義禁金箕殷牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,待明朝牌招。
以執義黃基安,掌令朴齊輝,持平李魯奎·朴承輝,獻納任百能,正言鄭·李珽牌不進罷職傳旨,傳于趙秉憲曰,只推。
以左副承旨尹興圭牌不進罷職傳旨,傳于黃浩民曰,只推。
以慶尙左水使趙德永狀啓,機張縣武知浦止泊倭船,不給曳船,問情前徑歸,惶恐待罪事,傳于趙秉憲曰,勿待罪事,回諭。
趙秉憲,以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
丁酉四月二十九日辰時,上御熙政堂。進講入侍時,右議政朴宗薰,原任直閣徐俊輔,參贊官黃浩民,檢討官朴來萬,假注書洪在重,記事官白潤鶴,別兼春秋李墩,各持論語第三卷,以次進伏訖。上誦前受音一遍訖。俊輔讀自子曰人之生也,止不可以語上也,仍奏釋義。上讀新受音十遍訖,命陳文義。俊輔曰,知之深然後可以好之篤,好之篤然後可以有樂之之實,而若不知之,則好與樂,更無可論,故大學所以以致知,爲誠正修之始也。殿下日御講筵,必須先下致知之工,以爲漸臻於好與樂之境,則是所謂我自樂此不爲疲者也。伏願留念焉。中人以上以下,卽兼指姿品與工夫之謂也,聖人敎人自有次序,不爲躐等,有如此者,而若乃君上之使人,亦就群下才能之所及而器使之,然後可以責其人之奏功效勣矣。聖人之敎人,賢君之使臣,其揆一也。伏望於此等處,推類體察焉。上曰,玉堂陳之。來萬曰,臣竊觀此章二不如字,是夫子逐步引人,而恐人以知之之難,視若絶頂難行,而不欲進步,故發此論也。知之者,知有此道理,正如當境者自覺,而原不待人指點然後知之也。蓋人之初生,便有此理,而若被物欲昏蔽,則知之者鮮少,而不能篤好,好之若不篤,則亦不能樂之。是故不徒知之,莫如好之,但不好之莫如樂之,旣知其理,則必求進於篤好,旣篤其好,則必求進於嗜樂。此君子自疆不息之道,而此最緊切要於聖學上工夫,顧今句讀之際,或多間斷之時,便是知之,而猶久於篤好也。討論之時,終靳發問之音,雖曰好之,而猶欠於嗜樂也。伏願殿下,深體此二不如之聖訓,知之而必期於好之,好之而亦期於樂之,則漸漸將就,一日有一日之得,一年有一年之進,不知不覺之中,所知所好者,方實有進得,而其樂有不可以語人者矣。懋哉懋哉。上曰,參贊官陳之。浩民曰,此章言聖人敎人之次序也。非謂道無精粗,以人品高下而言,必使之切問近思,漸至於高遠,而不可以躐等敎人者也。臣久未登筵,今始恭聆玉音,攢祝欣蹈,而第仰想前日講學之時,則似無稍勝之漸,或有間斷之時,此其誠意之不足歟,亦其厭心之太過歟?是臣所悶鬱者也。蓋讀書之法,先收放心,心無査滓,然後讀之而知其義,玩之而知其味,次次漸進,以至高明之域。今我殿下體念諸臣所奏,漸有實效,是臣區區之望也。且論語章小註多,雖在燕閒之時,必潛心玩究,亦有自得之妙,則誠有助於聖學也。必須加念焉。上曰,大臣亦陳之。宗薰曰,知之然後能好之,好之然後能樂之,此固自然之次序,好與樂,俱出於知之深矣。張敬夫以飮食嗜飽爲喩,果甚切近,而以今日講讀爲喩,則尤爲切近,易見必也,故得讀書之必不可已,然後方可以好之,好之不已,則自然樂此,以至手舞足蹈矣。殿下每於講讀之時,未嘗仰覩心誠好之之效,此必由於知之未盡而然,將何以到得樂之之域乎?讀晝講學之爲先務,此非難知之事,知則必好,好則必樂,豈不休哉?伏願加念焉。上掩卷訖,宗薰進前奏曰,近日日氣不調,聖體若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。又奏曰,齋日不遠,大王大妃殿·王大妃殿進御二錢重人蔘粟米飮,自初五日,至初六日,限二貼當爲煎進,玆敢仰達矣。進御粟米飮,則當依下敎不爲煎入,而中宮殿進御粟米飮則何以爲之乎?上曰,置之。仍命退,諸臣以次退出。
上在昌德宮。停常參·經筵。
李謙在啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
尹興圭啓曰,明日景慕宮夏享大祭齋戒,再明日三明日寧陵忌辰祭齋戒正日,初五日初六日綏陵忌辰祭齋戒正日,初七日初八日長陵忌辰祭齋戒正日,初九日獻陵忌辰祭齋戒,初十日十一日孝昌墓忌辰祭齋戒正日相値,視事頉稟之意,敢啓。傳曰,知道。
李謙在啓曰,來初五日朝參日次,而綏陵忌辰祭齋戒相値,頉稟之意,敢啓。傳曰,知道。
傳于李謙在曰,進講入侍。
傳于李謙在曰,判義禁金箕殷,有身病云,雖至十日二十日肅謝,開坐前勿爲請牌。
李謙在啓曰,行大司憲徐憙淳,執義黃基安,掌令朴齊輝,持平李魯奎·朴承輝牌不進,掌令徐志輔在外,監察茶時之意,敢啓。傳曰,知道。
以執義黃基安,掌令朴齊輝,持平李魯奎·朴承輝,獻納任百能,正言鄭·李珽牌不進罷職傳旨,傳于李謙在曰,只推。
傳于尹興圭曰,發遣吏郞,諸執事淸齋與否,摘奸以來。
傳于李謙在曰,明日出宮門路,以協陽門爲之。
尹興圭,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
義禁府啓曰,罪人鄭祉榮更推口招云云。刑問一次,訊杖三十度,以判付傳敎內辭意,發問目反覆究問是白乎則,倉底貿米之初不禁斷一款,雖云自知其罪,而隱映說去,終始推諉,無意輸款,去益駭痛,待拷限更加嚴刑,期於得情,何如?判付。啓,大王大妃殿傳于李謙在曰,所謂分疏,便同自服,別無更問之端,卽爲議處,可也。
大王大妃殿,傳于李謙在曰,勿拘齋日,連爲開坐。
尹興圭,以春秋館言啓曰,別兼春秋臣李墩,以訓鍊都監從事官,今日本營移送戶曹銀子出庫坐起時,晝仕出去之意,敢啓。傳曰,知道。
又以吏曹言啓曰,今此端午祭,祭官當爲磨鍊,而除老病·公頉,實無推移排比之路,依近例時任玉堂及刑官·司饔院官員年六十以上人,通瀜塡差以入,而其中時無職名人員,令該曹口傳付軍職,何如?傳曰,允。
又以司饔院提調意啓曰,鷹師貢人等呼訴內,京貿山雉,今已垂乏,將無以推移封進云,依前傳敎定式,今日爲始,各殿日下生雉,以活鷄全數代封之意,敢啓。傳曰,知道。
丁酉五月初一日辰時,上御熙政堂。進講入侍時,原任直提學金鏴,參贊官李謙在,侍讀官趙雲澈,記事官兪致崇,記注官田栽五,別兼春秋申錫遇,各持論語第三卷,以次進伏訖。上誦前受音一遍訖。鏴讀自樊遲問知,止觚哉,仍奏釋義。上讀新受音十遍訖,命陳文義。鏴曰,知者,是達於事理而周流無滯,故謂之樂水,仁者,是安於義理而厚重不遷,故謂之樂山,至若動靜樂壽,卽以其體效而言也。伏願殿下,於知仁二字,潛玩細繹,使動靜得其體,樂壽得其效焉。上曰,又陳之。雲澈曰,觚是有稜之謂,而無其稜則便是不觚,此非但擧一器而爲然。天下萬事,莫不皆然,聖賢之工,最謹於名實相副,故夫子所以發歎於觚之失其形制者,卽爲名實不相副。惟以近日聖學言之,三晝晉接,有若按例而應文,一堂周咨,每欠起疑而發難,如不能潛心玩究,念玆在玆,則徒有講學之名,竟無講學之實,可不戒哉?伏願少省察焉。上曰,又陳之。謙在曰,道者,卽堯·舜·文·武之道也,以堯·舜·文·武之道,行之於日用之間,則可以至於道矣。傳曰,有爲者亦若是,當今當行之事,皆不外於道之一字,伏願殿下體念焉。上掩卷。仍命退,諸臣以次退出。
上在昌德宮。停常參·經筵。
夜自三更至五更,灑雨下雨,測雨器水深三分。
還內後,內閣·政院·玉堂·藥房口傳問安。答曰,知道。
李謙在啓曰,行大司憲徐憙淳,執義黃基安,掌令朴齊輝,持平李魯奎,朴承輝呈辭,掌令徐志輔在外,監察茶時之意,敢啓。傳曰,知道。
傳于趙秉憲曰,侍衛軍兵雨具,從便爲之。
傳于李奎鉉曰,進講入侍。
傳于尹興圭曰,禮房承旨,馳詣景慕宮,奉審摘奸以來。
傳于李奎鉉曰,都承旨·左承旨,率童蒙入侍,判敦寧同爲入侍。
李奎鉉啓曰,明日傳香,禮房承旨當爲齋宿,而左副承旨尹興圭,纔已須資出去矣。卽爲牌招,何如?傳曰,允。
傳于黃浩民曰,留院公事入之。
以左副承旨尹興圭牌不進罷職傳旨,傳于李謙在曰,只推。
李奎鉉,以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成林基洙,直講李元會,典籍韓用幹,俱爲差祭進去,時無入直之員,以他郞官姑爲代直,何如?傳曰,允。
趙秉憲,以兵曹言啓曰,每當儲窠之月,虛司果例不得循例區處,而在前積滯之時,有勿拘擬入之例。今亦依此擧行,以爲次次疏滯之地,何如?傳曰,允。
又以禁衛營言啓曰,本營騎士別將李寬奎,身病猝重,勢難察任,改差,何如?傳曰,允。
義禁府啓目,粘連向前鄭趾榮亦,漕稅輸納,自有定限,而屢朔淹滯,倉底貿米,本係法禁,而今已自服,論以邦憲,難逭重勘。以此照律,何如?判付。啓,依允。又啓目,粘連向前李彙正亦,羅將輩自來鷙悍,不從官令,而職是次知,任他去來,至於作弊外邑,而慢不致察,不可但以尋常不飭論。以此照律,何如?判付。啓,依允。又啓目,粘連向前鄭淳榮亦,穀摠多數相左,勘簿初不擧論是如,囚供極口發明是白乎乃,前官時逋穀,旣不能準捧,則未捧之罪,在所難免。以此照律,何如?判付。啓,依允。又啓目,粘連向前李玄璣亦,偸竊之變,旣是慮外,徑斃之患,亦出不虞是白乎矣,賊漢卽係本邑之人,物故又在替受之後,則由前由後,不善檢飭之罪,在所難免。以此照律,何如?判付。啓,依允。
丁酉五月初二日辰時,上詣仁政殿月臺,景慕宮夏享大祭親傳香入侍時,行都承旨李奎鉉,行左承旨趙秉龜,右承旨趙秉憲,左副承旨尹興圭,右副承旨黃浩民,同副承旨李謙在,記事官兪致崇,假注書洪在重,別兼春秋鄭㝡朝·李墩,檢校待敎金洙根以次侍立。時至,上具翼善冠·衮龍袍,乘輿出宣化門,由協陽門,詣仁政殿月臺,通禮跪啓降輿,通禮前導就褥位,南向立。引儀引獻官朴歧壽,陞詣褥位之左。通禮跪啓請跪,上跪香室官奉香祝,跪授興圭,興圭奉東向跪進,上受香祝以授獻官,獻官西向跪受興。通禮跪啓請興,上興,通禮前導,降就階下祗送位,西向立。歧壽奉香祝,由正路出。通禮跪啓請鞠躬,上鞠躬,香祝過後,跪啓請平伸。上平伸,入幕次後,問安勿爲之事,駕前下敎。通禮跪啓請乘輿,上乘輿,出仁政門,由協陽門,入宣仁門還內後,以次退出。
丁酉五月初二日辰時,上御熙政堂。進講入侍時,原任直閣李光文,參贊官李奎鉉,檢討官兪鎭五,記事官兪致崇,別兼春秋鄭㝡朝,李墩,各持論語第三卷,以次進伏訖。上誦前受音一遍訖。光文讀自宰我問曰,止天厭之一遍,仍奏釋義訖。上讀新受音十遍,命陳文義。光文曰,仁爲四德之首萬善之長,則聖賢學問之道,人君爲治之本,無過於仁矣。故夫子曰,君子去仁,惡乎成名,孟子曰,惻隱之心仁之端也。一念之間,不可去者仁道也,斯須之頃,不可忘者仁心也,行之不以中,則非其道也,施之不以節,則非其義也。故井之有人,不可不救,而從之於井,則無可救之道矣。切於救人,不私其身者,仁道之本然也,適以殺身,無益於人者,仁者之不爲也。宰我不知仁道之中節,而有此仰質,故夫子答之以此,而大抵學問爲治之本,一箇是仁而已。伏願深留聖念焉。上曰,又陳之。鎭五曰,新受音不過數章,而閣臣所奏甚悉,臣無容更達,竊有因此敷陳者矣。仁之爲理甚明,人所易曉,而宰我設爲說辭,遽有此問,未敢知殿下,以宰我此問,爲何如也。上曰,何謂也?鎭五曰,此蓋宰我,憂爲仁之陷害,所以仰質於夫子,而夫子以可逝不可陷爲答,明其不然。藉曰井中有人云爾,則身在井上而救之可也。若從之於井中,則徒爲胥溺而已,何能救之?必欲從而救之,則是非仁也,卽愚也。以閣臣所引孟子之言論之,人乍見孺子將入井,皆有怵惕惻隱之心,此謂見其入井而仁端發焉,則奚有已入井而必從之義乎?當其當施處施之,是仁也,當其不當施處施之,非仁也,聖人之仁,與天地同其大而已。伏願此等文義,每加省察焉。上曰,又陳之。奎鉉曰,閣臣·儒臣,已盡敷奏,臣無更陳者矣。上掩卷。仍命退,諸臣以次退出。
丁酉五月初二日辰時,上御熙政堂。大王大妃殿垂簾,都承旨·左承旨率童蒙判敦寧同爲入侍時,行都承旨李奎鉉,行左承旨趙秉龜,假注書洪在重,別兼春秋鄭㝡朝,李墩,判敦寧府事金逌根以次進伏,童蒙敎官趙奎年,金敬鎭,鄭基三·朴齊韶等各率訓下,進伏楹外訖。上曰,史官分左右,奎鉉曰,童蒙以次呼名乎?大王大妃殿敎曰,可也。奎鉉曰,在前童蒙入侍時受講,而今番則何以爲之乎?大王大妃殿敎曰,置之,可也。奎鉉曰,在前已有童蒙應製之例,今番則何以爲之乎?大王大妃殿敎曰,依例爲之,可也。仍命都承旨出題,奎鉉曰,以卽景爲題乎?大王大妃殿敎曰,以卽景出題,可也。奎鉉承命書卽景二字,賤臣持題,頒示諸童蒙。大王大妃殿敎曰,使敎官等權退。仍命承史權退,又命宣饌於承史及敎官·諸童蒙。少間,更命承史入侍,奎鉉曰,敎官旣已權退,更爲入侍,何如?大王大妃殿敎曰,可也。敎官等進伏後,諸童蒙各進所製,大王大妃殿命承旨分考,奎鉉曰,在前童蒙應製之後,已有頒賞之例,今番則何以爲之乎?大王大妃殿敎曰,令該曹已待令矣,使之以次分給,而壯元則紙二卷,其餘皆以一卷頒給,可也。奎鉉曰,在前則壯元三卷,其餘皆一卷,何以爲之乎?大王大妃殿敎曰,以此擧行,可也。編次後仍命頒賞,大王大妃殿敎曰,勿爲遲滯,卽爲頒給,奎鉉,秉龜承命出楹外頒給,而壯元則給壯紙三卷,筆五枝,墨三笏,其餘各紙一卷,筆四枝,墨二笏,大王大妃殿敎曰,童蒙受賞者,先爲以次出送。仍命敎官等率訓下退出。上曰,史官就座。仍命退,承史以次退出。
上在昌德宮。停常參·經筵。
李謙在啓曰,行大司憲徐憙淳,執義黃基安,掌令朴齊輝呈辭,徐志輔在外,持平李魯奎·朴承輝差祭,監察茶時之意,敢啓。傳曰,知道。
黃浩民啓曰,明日傳香,禮房承旨當爲齊宿,左副承旨尹興圭不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于李謙在曰,進講入侍。
傳于黃浩民曰,留院公事入之。
注書兪致崇受由在外,代以徐相敎爲假注書。
以慶尙監司尹聲大狀啓,咸昌縣監趙基亨遭父喪事,傳于李謙在曰,令該曹口傳差出,催促下送。
吏曹口傳政事,以元有永爲咸昌縣監。
兵曹口傳政事,副司果李光載·李容敏·鄭錫麟,以上竝單付。
李謙在,以備邊司言啓曰,頃因吏曹參判閔致成上疏,驪州還逋事,令道臣詳覈狀聞後稟處之意,草記行會矣。卽見京畿監司李光正狀啓,則枚擧査官陰竹縣監吳泰雲牒呈,以爲壬辰還逋當捧中七千六百二十餘石零,果是其時牧使閔致成,有區別未及收殺者,本州吏隷等處,有民庫錢萬餘金應下條,故擬以此姑先許貸於負逋諸人,以爲充逋之地,使負逋者緩力,備報其所貸之物矣。徑遭繡罷,計未及行,尙在未捧之中,前後還逋,從頭詳覈,而丁亥以前色吏,無一生存,還簿專歸遺失,始逋何年果難硬定,不得不以丁亥爲首,逋穀實數,修成冊上送,前後未捧守令,竝請令廟堂,稟處,而屢値歉荒,流亡居半,逋上加耗,歲擁虛簿,到今三萬餘包之穀,難以時月收殺,特許限十年除耗排捧事,亦請稟處矣。觀於査啓,旣如疏辭,其所區則,雖未知得失之何居,而旣未得施行,未捧逋穀積疊,至今杳無究竟,糴法至重,有難曲恕,閔致成與各年未捧虛勘添逋之諸牧使,竝令該府,拿問勘處。至於排捧之請,卽亦近來例套也,該邑還摠,爲二萬七千六百六十四石零,而見錄逋穀,乃爲三萬三十六石零,逋多於摠,事理甚乖。設或有會外穀之混錄,而糴政之掃地,殊極寒心,始逋何歲,姑且毋論,丁亥以前吏與簿之無一見存云者,誠亦異矣。前十年事,旣若是無憑,則後十年事,獨可以執契而質言乎?況排捧一款,雖似爲目下彌縫之計,而勢必移疾,流毒都歸於不食不逋之民,民卽何辜?曾於畿邑,有初排十年而逋又如舊,更排十年而弊則轉甚,排捧之無實類如此,此事之決不可許。前有所仰白於筵席者,今不容更議闊狹,令道倅臣,另究徵刷之方,期有充完之效,俾毋敢望倖排捧,益增蠹弊之嚴飭,分付,行査條件,則無怪道臣之不敢自斷,而外此未捧之諸守令,無所論斷,混請廟堂,稟處,殊失常格,該道臣推考,何如?傳曰,允。
又以備邊司言啓曰,卽見禁府擊錚回啓下者,沈奭之,卽鏔之子,稱以訴冤,肆然鳴金。是果何等負犯,而敢謂歲月之稍久,跳踉生心,揆以法紀,駭惋極矣。何可循例勿施而止乎?冒濫上言,事理重者法當杖徒,在此囚猶屬末減,沈奭之,令秋曹嚴刑照律,以懲濫越,以存防限。金吾議當,未免草率,當該堂上,推考警責,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以都摠府言啓曰,副摠管李存敬,以摠戎中軍,本營諸將官射會監試事,南別營晝仕出去之意,敢啓。傳曰,知道。
義禁府照目,粘連牙山前縣監鄭祉榮矣本府議啓內,漕稅輸納,自有定限,而屢朔淹滯,倉底貿米,本係法禁,而今已自服,論以邦憲,難逭重勘。以此照律,罪杖一百收贖,告身盡行追奪,流三千里定配,私罪。奉敎依允。又照目,粘連麟蹄前縣監鄭淳榮矣本府議啓內,穀摠多數相左,勘簿初不擧論是如,囚供極口發明是白乎乃,前官時逋穀,旣不準捧,則未捧之罪,在所難免。以此照律,罪杖一百收贖,告身盡行追奪,私罪。奉敎依允爲旀,功減一等爲良如敎。又照目,粘連礪山前府使李玄璣矣本府議啓內,偸竊之變,旣是慮外,徑斃之患,亦出不虞是白乎矣,賊漢卽係本邑之人,物故又在替受之後,則由前由後,不善檢飭之罪,在所難免。以此照律,罪杖八十收贖,奪告身三等,私罪。奉敎依允爲旀,功減一等爲良如敎。又照目,粘連前義禁府都事李彙正矣本府議啓內,羅將輩自來鷙悍,不從官令,而職是次知,任他去來,至於作弊外邑,而慢不致察,不可但以尋常不飭論。以此照律,罪杖八十收贖,奪告身三等,私罪。奉敎依允爲旀,功減一等爲良如敎。
丁酉五月初三日辰時,上御熙政堂。進講入侍時,原任直閣李光文,參贊官李謙在,侍讀官韓宓履,假注書洪在重,記注官文慶愛,別兼春秋鄭㝡朝,各持論語第三卷,以次進伏訖。上曰,史官分左右。上誦前受音一遍訖。光文讀自子曰中庸之爲德也,止可爲仁之方也已,仍奏釋義。上讀新受音十遍訖,命陳文義。光文曰,中庸者,無過無不及平常之理也,天下之理,別無二致,而無過乎中庸二字也,故曰,中庸之爲德,其至矣乎?子貢博施之問,以事而言也。夫子病諸之答,以心而言也。事有所指的,心有所無窮,仁乎之問,指的之言也。病諸之答,無窮之意也,施與濟非不難矣,而博與衆尤難,故惟聖人能之,而堯·舜其猶病諸者,尙有如不足之意也。殿下亦於日用事爲之間,體念其如不足之意,常欲恩無不施,物無不濟,則何患乎堯·舜之不及也?已達達人,已立立人者,由此而進彼之謂也。今我殿下,亦懋其推己及人之工,以至於施必博濟必衆,是臣區區之望也。上曰,玉堂陳之。宓履曰,博施莫如堯·舜,而其猶病諸者,設言堯·舜之心也,方今八域博矣,兆民衆矣。果能博施如堯·舜,病諸猶堯·舜,卽今日之堯·舜也。伏願懋哉懋哉。上曰,參贊官陳之。謙在曰,閣臣儒臣所奏,切實已盡,臣無容更達矣。上曰,史官就座。仍命退,諸臣以次退出。
上在昌德宮。停常參·經筵。
李謙在啓曰,行大司憲徐憙淳,執義黃基安,掌令朴齊輝呈辭,徐志輔在外,持平李魯奎·朴承輝差祭,監察茶時之意,敢啓。傳曰,知道。
傳于尹興圭曰,禮房承旨,馳詣宗廟·永禧殿·景慕宮,奉審摘奸,仍詣受香諸處,一體奉審摘奸以來。
傳于尹興圭曰,直提學朴永元,馳詣綏陵,奉審摘奸,仍詣懿陵,一體奉審以來。
趙秉憲啓曰,假注書洪在重,身病猝重,勢難察任,今姑改差,何如?傳曰,允。
傳于趙秉憲曰,進講入侍。
傳于趙秉憲曰,初五日初六日停講。
洪在重改差,代以尹昌錫爲假注書。
以京畿監司李光正狀啓,陽智縣監徐鴻輔,謂有身病,屢呈辭狀,不得已罷黜事,傳于尹興圭曰,勿拘常格,口傳各別擇差,使之當日下送。
尹興圭,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
黃浩民,以戶曹言啓曰,臣止淵,今日以忠淸道牙山倉點檢事,出來江上矣。全羅道聖堂倉所屬南原等八邑丙申條田稅大同合米八千三百七十六石零,太二千六百五十二石零,本倉元漕船十一隻,亦中分載,無事到泊于西江前洋,故一體點檢之意,敢啓。傳曰,知道。
趙秉憲,以御營廳言啓曰,本廳騎士將崔匡植,身病甚重,勢難察任,今姑改差,何如?傳曰,允。
李謙在,以義禁府言啓曰,驪州前牧使李晉淵·柳·李道在·閔致成·徐有素,時牧使李行敎等,竝拿問勘處事,傳旨啓下矣。李晉淵·徐有素,今方待命,拿囚,柳下去忠淸道忠州地,李道在下去京畿廣州地,閔致成下去驪州地,李行敎時在任所云,依例發遣府書吏,竝拿來,何如?傳曰,允。待待命拿囚。
又以義禁府言啓曰,時囚罪人鄭祉榮,杖一百流三千里定配照律公事,判付內,依允事,命下矣。鄭祉榮,杖一百收贖,告身盡行追奪,全羅道井邑縣流三千里定配,而以議啓內辭意,具罪目,依例發遣府羅將,押送配所,何如?傳曰,允。
丁酉五月初四日巽時,上御熙政堂。進講入侍時,原任直閣徐俊輔,參贊官趙秉憲,檢討官趙啓昇,假注書徐相敎,記事官白潤鶴,別兼春秋鄭㝡朝,各持論語第三卷,以次進伏訖。上曰,史官分左右。上誦前受音一遍訖。俊輔讀自子曰述而不作,止夭夭如也,仍讀奏釋義訖,上讀新受音十遍訖,命陳文義,俊輔曰,學不厭敎不倦,脩己敎人之道,不厭然後,可以不倦,不倦然後,可以有脩己敎人之實,此乃聖人自謙之辭,而學不厭三字,又是通聖凡達上下用工處也。臣於日前知好樂章,亦有所敷陳矣,知之而後可以好,好之而後可以樂爲,如此則雖欲厭倦,自不能已也。且下大文德之脩學之講,何莫非喫緊用工處,其要則惟在於講學,講學而默識心通,則德可脩而聞義徙不善改,自在其中矣。大抵此兩章緊要,都在於學之一字,伏願詳察而熟玩之,此等聖訓,推類體察焉。上曰,玉堂陳之。啓昇曰,臣於此章,別無可陳之文義,而昔有人,見楊龜山請敎,則龜山令讀論語,其人復問論語中要切處是何語,龜山云皆要切,須孰讀,可也。朱子曰,此語乍看似平淡,平淡之中,甚有味,大抵論語中一句一字,莫非要切之訓,而今殿下方讀論語,於要切二字,克懋省察之工,是臣區區之望也。上曰,參贊官陳之。秉憲曰,閣臣·儒臣,備陳無餘,臣無容更達矣。上掩卷,命史官就座。仍命退,諸臣以次退出。
上在昌德宮。停常參·經筵。
藥房提調權敦仁,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
大王大妃殿進御二錢重人參粟米飮,自今日一貼式,限二貼煎入事。榻前下敎王大妃殿進御二錢重人參粟米飮,自今日一貼式,限二貼煎入事。榻前下敎
李謙在啓曰,行大司憲徐憙淳,執義黃基安,掌令朴齊輝,持平李魯奎·朴承輝呈辭,掌令徐志輔在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于黃浩民曰,留院公事入之。
李奎鉉啓曰,假注書徐相敎,身病猝重,勢難察任,今姑改差,何如?傳曰,允。
徐相敎改差,代以楊廷彬爲假注書。
尹昌錫在外,代以權命周爲假注書。
楊廷彬在外,代以河範大爲假注書。
權命周在外,代以崔斗錫爲假注書。
河範大在外,代以白宗佺爲假注書。
崔斗錫在外,代以黃燝爲假注書。
吏曹口傳政事,以李秉國爲陽智縣監。
上在昌德宮。停常參·經筵。
趙秉憲啓曰,行大司憲徐憙淳,執義黃基安,掌令朴齊輝,持平李魯奎·朴承輝呈辭,掌令徐志輔在外,監察茶時之意,敢啓。傳曰,知道。
傳于趙秉憲曰,奉審閣臣入侍。
黃燝在外,代以金儀表爲假注書。
白宗佺在外,代以趙光濂爲假注書。
金儀表在外,代以權龜洛爲假注書。
趙光濂在外,代以安國鎭爲假注書。
權龜洛在外,代以金得秀爲假注書。
安國鎭在外,代以沈敦永爲假注書。
以江原道放未放成冊,傳于趙秉憲曰,李忠運放。
趙秉憲,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,本局中軍金魯甲,身病甚重,勢難察任,改差,何如?傳曰,允。
丁西五月初六日辰時,上御熙政堂。奉審閣臣入侍時,右承旨趙秉憲,假注書徐相敎,記注官田栽五,別兼春秋申錫愚,直提學朴永元,以次進伏訖。上曰,史官分左右。永元進前奏曰,俄自政院,已爲轉稟,而臣馳詣綏陵,陵上奉審則無頉,丁字閣·碑閣奉審則無頉,祭物·祭器·祭井看審則淨潔,諸執事摘奸則無頉,仍詣懿陵,陵上奉審則無頉,丁字閣·碑閣奉審則無頉,還詣綏陵,仍留監祭,享事安寧過行矣。命史官就座。仍命退,諸臣以次退出。
上在昌德宮。停常參·經筵。
自子時至申時,灑雨下雨,測雨器水深四分。
黃浩民啓曰,來十一日朝參日次,而孝昌墓忌辰祭正日相値,頉稟之意,敢啓。傳曰,知道。
又啓曰,來十一日輪對日次,而孝昌墓忌辰祭正日相値,頉稟之意,敢啓。傳曰,知道。
趙秉憲啓曰,行大司憲徐憙淳,執義黃基安,掌令朴齊輝,持平李魯奎·朴承輝呈辭,掌令徐志輔在外,監察茶時之意,敢啓。傳曰,知道。
又啓曰,同副承旨李謙在,今日不爲仕進,卽爲牌招,何如?傳曰,允。
傳于黃浩民曰,進講入侍。
沈敦永有頉,代以金羽東爲假注書。
金得秀在外,代以朴商壽爲假注書。
金羽東在外,代以趙然昌爲假注書。
以同副承旨李謙在牌不進罷職傳旨,傳于黃浩民曰,只推。
兵曹,以白海鎭爲都監中軍。
趙秉憲,以禁衛營言啓曰,本營哨官金麗漢,干與不當之事,擧措駭妄,爲先汰去之意,敢啓。傳曰,知道。
又以義禁府言啓曰,江原道放未放成冊啓下,楊口縣含春驛徒二年半定配罪人李忠運名下,放字書下矣。李忠運,知委配所官,卽爲放送事,分付該道道臣之意,敢啓。傳曰,知道。
又以義禁府言啓曰,卽接月令醫貟金聲和手本,則時囚罪人李晉淵,素患泄痢之症,猝添滯囚之餘,度數頻數,食飮全却,目下症形,實爲危重云,罪人病勢如此,則一邊保放,一邊草記,曾有定式矣。李晉淵,姑爲保放之意,敢啓。傳曰,知道。
丁酉五月初七日巽時,上御熙政堂。進講入侍時,原任直提學金鏴,參贊官黃浩民,侍讀官趙雲澈,假注書徐相敎,記注官文慶愛,別兼春秋徐耆淳,各持論語第三卷,以次進伏訖。上曰,史官分左右。上誦前受音一遍訖,鏴讀自子曰吾衰矣,止則不復也,仍奏釋義訖。上讀新受音十遍訖,命陳文義,鏴曰,古之聖人亦多,而何獨夢周公而欲見之乎?周公卽得君行道之聖人也。故夫子常寤寐思慕之,存行周公之道,而有時或夢矣。及其年老而志慮衰,而無復夢見,歎其道之不可有爲也。末章不憤不悱不啓不發云者,卽聖人誨人不倦之意也,憤是求通而未曉之謂也,悱是欲言而未發之謂也。啓其憤而開其悱,則聽者易曉,而言之易發矣。今殿下若於講學之際,憤而欲求通,則臣雖不才,豈敢不啓發乎?悱而欲討論,則亦敢不開達其旨義乎?伏願殿下,於憤悱二字,深加省察,克懋啓開之道,則聖學自然日就月將,見其實效矣。上曰,玉堂陳之。雲澈曰,憤是心已喩而未甚信也,悱是口欲言而未能達,略略通曉,未及全覺之意也。聖人敎人之方,必欲其自勉而後,以爲受敎之地,故待其憤見於辭氣,悱見於顔色,然後乃啓其端而發其蔽,使之聽之專而感之深也。伏望殿下,每於開卷之際,克輸玩究之工,期於自得之道,而如有旨義之蘊奧,字句之隱晦,誠心發問,則討論之間,當有沛然開發之效,譬如隨節種物,其苗欲發未發之時,忽然得雨,則勃興之意,莫可禦也,豈不美哉?惟願加勉焉。上曰,參贊官陳之。浩民曰,閣臣·儒臣所奏甚備,臣別無可陳者,而此章,言聖人爲學之要道也。於道則曰志,於德則曰據,於仁則曰依,於藝則曰游,此是本末兼該而各有次第矣,若取譬則志道,如人之行路也,據德,如行路之有宿處也,依仁則又就宿而得家安處也,游藝則便居家而有時出游也。此章注釋,亦已備盡矣,蓋學莫先於立志,凡於事爲日用之間,必先立志,然後可以見實效矣。況聖學之討論玩究,克懋就將之工乎?立志二字,爲殿下緊切處工夫也,深加體念,臨筵開講之時,毋或間斷,是臣區區之望也。上掩卷,命史官就座。仍命退,諸臣以次退出。
上在昌德宮。停常參·經筵。
李謙在啓曰,行大司憲徐憙淳,執義黃基安,掌令朴齊輝,持平李魯奎·朴承輝呈辭,掌令徐志輔在外,監察茶時之意,敢啓。傳曰,知道。
尹興圭啓曰,三皇忌辰日親行望拜禮,前期一日以稟事,曾有定式矣,今初十日太祖高皇帝忌辰日親行望拜禮,何以爲之?敢稟。傳曰,遣承旨,奉室奉審。
傳于尹興圭曰,進講入侍。
尹興圭啓曰,假注書朴商壽,時無職名,令該曹依例付軍職,冠帶常仕,何如?傳曰,允。
李謙在啓曰,卽者正言李珽,以其親病,投章徑行,原疏,以國忌正日,纔已退却矣,所當直捧遞差傳旨及禁推傳旨,而此與無端下鄕有異,從重推考,何如?傳曰,允。
丁酉五月初八日辰時,上御熙政堂。進講入侍時,原任直閣李光文,參贊官尹興圭,檢討官姜時永,假注書趙然昌,記事官白潤鶴,別兼春秋徐耆淳,各持論語第三卷,以次進伏訖。上曰,史官分左右。上讀前受音一遍訖,光文讀自子食於有喪者之側,止好謀而成者也,仍讀奏釋義訖。上讀新受音十遍訖,命陳文義,光文曰,此自止中用舍行藏四字,蓋以君子出處言之也,而孔子,以此義敎顔淵者,豈亶然哉?孔門之身通六藝者,雖多矣,而可行其道者,則惟顔淵是已故也。夫以孔·顔之賢,時君不能致用,魯國之不興,良由此也。賢者行與藏,固在君上之用與捨,殿下在君師之位,求賢使能,導率人材,莫使賢人君子,退而藏焉。上曰,玉堂陳之。時永曰,臨事而懼四字,最爲緊要,夫三軍,天下之大事也,何可任其血氣之勇,而不盡吾心之敬謹乎?下章言夫子所愼者,凡有三焉,而戰在其中,戰豈非行軍之事,而愼豈非懼字之義耶?大事固可愼也,小者亦不可〈不〉愼,世豈有臨事不懼而能底乎成者哉?朱子有言曰,從古眞正大英雄,從戰兢臨履上倣將去,亦可以發明此章之義也。伏願殿下,澄省於此,凡於事爲之際,毋或放過,必敬必愼,如殷宗之寅畏,文王之小心,則自底於庶績咸熙之境,伏望留神焉。上曰,參贊官陳之。興圭曰,此自止中用舍行藏臨事而懼兩句,最可觀省,而閣臣·儒臣,已皆仰奏,臣不必架疊仰陳矣。上掩卷,命史官就座。仍命退,諸臣以次退出。
上在昌德宮。停常參·經筵。
李謙在啓曰,行大司憲徐憙淳,執義黃基安,掌令朴齊輝,持平李魯奎·朴承輝呈辭,掌令徐志輔在外,監察茶時之意,敢啓。傳曰,知道。
傳于李謙在曰,進講入侍。
尹興圭啓曰,卽者副校理趙秉恒,以其親病,拜章徑行,原疏,以國忌齋戒,纔已退却矣,所當直捧禁推傳旨,而此與無端下鄕有異,從重推考,何如?傳曰,允。原疏捧入。
李謙在,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
副校理趙秉恒疏曰,伏以臣母,素有貞疾,常在床席,而近因日候之不調,痰癖之祟,一倍添劇,轉側須人,氣息綿綴,臣自聞此報,方寸煎灼,按住不得,玆敢忙陳短章,徑尋鄕路。伏乞聖明,亟遞臣見帶之職,俾便救護之方,仍治臣擅離之罪,以肅朝綱焉,臣無任云云。省疏具悉。爾其勿辭往護。
丁酉五月初九日辰時,上御熙政堂。進講入侍時,原任直閣徐俊輔,參贊官李謙在,侍讀官趙雲澈,假注書朴商壽,記注官田栽五,別兼春秋徐耆淳,各持論語第三卷,以次進伏訖。上誦前受音一遍訖,俊輔讀自子曰富而可求也,止不圖爲樂之至於斯也,仍奏釋義。上讀新受音十遍訖,命陳文義,俊輔曰,此章富貴不可求故從吾所好,聖人所好者,卽道德理義也。須於如此聖訓,必先窮究其所好之爲何事,而於類體驗,正是用工於審思處矣。若或究思而猶未領會,則亦須於講筵,下問於臣等,與之上下酬酢,以爲講解文義之道,實有益於將就之工,伏願留念焉。上曰,玉堂陳之。雲澈曰,君子爲學之要,必以無不敬爲主,則夫豈有不敬底事,而夫子所愼,必在於齋戰疾三字,蓋以其尤當戒者,無過於此三者也。今殿下,欲法聖人之戒愼,則亦何可舍此三者而他求乎?奉先思孝,卽是列聖朝家法,伏想淵衷,率由不忘齋戒之義,臣無容仰陳,而顧今昇平日久,方域無虞,則戰陣之事,亦不必議焉。惟此疾病之戒,實有可以仰陳者,沖年氣質,異於盛壯之時,節宣之道,尤當十分戒愼,伏願殿下,仰體兩慈殿惟憂之念,風雨寒暑,克軫調養之義,起居飮啖,亦勉均節之方,則天和自然鼎至,玉體永保康寧,此豈非聖人愼疾之戒耶?伏望益留聖念焉。上曰,參贊官陳之。謙在曰,閣臣所奏好宇之義,甚爲切實,臣無容更達,而傳曰,上有好者,下必有甚焉者,夫爲仁由己,富貴在天,如不可求,則從吾所好而已,所好者果是道德義理,而道德義理,亦莫不由於學也。惟伏願殿下,必於此等處益加深究,誠心好學,是所區區之望也。上掩卷,命史官就座。仍命退,諸臣以次退出。
上在昌德宮。停常參·經筵。
藥房都提調朴宗薰,提調權敦仁,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
李謙在啓曰,行大司憲徐憙淳,執義黃基安,掌令朴齊輝,持平李魯奎·朴承輝呈辭,掌令徐志輔在外,監察茶時之意,敢啓。傳曰,知道。
李奎鉉啓曰,行左承旨趙秉龜,右承旨趙秉憲,今日不爲仕進,竝卽牌招,何如?傳曰,允。
趙秉憲啓曰,備邊司郞廳來言,今日賓廳日次,而孝昌墓忌辰齋戒相値,不得來會云矣,敢啓。傳曰,知道。
傳于尹興圭曰,禮房承旨,馳詣孝昌墓,奉審摘奸以來。
傳于黃浩民曰,右副承旨·禮曹堂上·戶曹郞廳,馳詣宣武祠,奉審以來。
傳于李奎鉉曰,進講入侍。
大王大妃殿傳于趙秉憲曰,完昌君時仁,司饔提調差下。
大王大妃殿傳于趙秉憲曰,德溫公主駙馬,今當揀擇,自十四歲至十六歲禁婚,而四祖無顯官者·應頉者外捧單,初揀日字,以今月念後擇入。
趙乘憲,以禮曹言啓曰,大王大妃殿傳曰,德溫公主駙馬,今當揀擇,自十四歲至十六歲禁婚,而四祖無顯官者·應頉者外捧單,初揀日字,以今月念後擇入事,命下矣。初揀擇吉日,令日官朴周煥推擇,則今五月二十六日辰時爲吉云,以此日時擧行,而京外當爲知委,京中則今五月十五日,外方近道則同月二十日,中道則同月二十五日,遠道則同月三十日定限,捧單上送事,撥馬行會,而自前駙馬揀擇時,國姓及他貫籍李氏,當代異姓八寸親,寡家子及只有父者,形體有疾者,出繼子之已出立案者,竝勿禁婚,此七條外家長之遭故者,及鄕品家僉萬戶之類,竝勿捧單,今亦依此知委,何如?傳曰,允。
丁酉五月初十日辰時,上御熙政堂。進講入侍時,右議政朴宗薰,原任直提學金鏴·參贊官李奎鉉,檢討官姜時永,假注書趙然昌,記注官金熙逌,別兼春秋鄭㝡朝,各持論語第三卷,以次進伏訖。上曰,史官分左右,上讀前受音一遍訖,光文讀自冉有曰夫子,止於我如浮雲,仍讀奏釋義訖。上讀新受音十遍訖,命陳文義,鏴曰,此章之飯疏食飮水云者,孔子之訓也。疏食飮水曲肱而抌,似無所爲樂,而蓋安於所處,樂其所樂,則樂在其中,而不以富貴置諸心,至於視之如浮雲,則可見聖人樂道守義之心也。夫人臣之富且貴,卽君上之所賜與,而在上而以禮使臣,在下而以義事君,則固安有不義而富貴之理也?惟殿下,此等處推類澄省焉。上曰,玉堂陳之。時永曰,求仁得仁一句,夫子所以論夷齊者,而亦爲聖學之要訣,夫求仁,是指初頭下手處也,得仁,是指末後收效處也,其始其終,盡載於一句之內,可謂辭約而指遠矣。若言求仁之方,則克己復禮爲仁,如顔子之四勿,曾子之三省是已,若論得仁之效,則我欲仁斯仁至矣,私欲淨盡,天理流行,以至參天地贊化育是已。伏願殿下,於進講之時,勿歸之於紙上之空言,每從求仁上做將去,親切體認,反復入身來,則聖學其將緝熙,而一國可以興仁矣,伏望留神焉。上曰,參贊官陳之。奎鉉曰,閣臣·玉堂,已爲仰陳,臣別無更達之義矣。上曰,大臣陳之。宗薰曰,此兩章,文不相續,意實相關,邦國雖重,而人倫爲尤重,故伯夷·叔齊,讓國而逃,以尊父命,富貴貧賤雖重,而義爲最重,故夫子以不義之富貴,謂之於我如浮雲,此卽義理輕重取舍之大節,此爲今日自止中最合推看處也。上掩卷。宗薰進前奏曰,旱風太甚,日候不調,日間聖體,若何?上曰,一樣。寢睡·水刺之節,何如?上曰,一樣。大王大妃殿氣候,何如?上曰,一樣。王大妃殿氣候,何如?上曰,一樣。中宮殿氣候,何如?上曰,安順。上曰,史官就座。仍命退,諸臣以次退出。
上在昌德宮。停常參·經筵。
李謙在啓曰,行大司憲徐憙淳,執義黃基安,掌令朴齊輝,持平李魯奎,朴承輝呈辭,掌令徐志輔在外,監察茶時之意,敢啓。傳曰,知道。
趙秉憲啓曰,明日常參·經筵,取稟。傳曰,停。
趙秉龜啓曰,左副承旨尹興圭,今日不爲仕進,卽爲牌招,何如?傳曰,允。
又啓曰,假注書趙然昌,身病猝重,勢難察任,今姑改差,何如?傳曰,允。
趙然昌改差,代以沈膺泰爲假注書。
傳于趙秉憲曰,進講入侍。
傳于李謙在曰,當該承旨推考。
大王大妃殿傳于李謙在曰,今十五日次對,進定於明日。
李謙在啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
以左副承旨尹興圭牌不進罷職傳旨,傳于李謙在曰,只推。
黃浩民,以宗簿寺提調意啓曰,璿源譜略進上件,今已印出粧䌙矣。進上日字,令日官推擇,則今月十三日巽時爲吉云,以此日時,本寺堂上·郞廳校正官,具儀仗鼓吹,陪進仁政殿,與承旨,請承傳色奉入,而奉謨堂奉安國朝御牒·八高祖圖·王妃世譜改張書本及璿源譜略內在件·內閣件改張印本,一體陪進,自內閣,依例稟旨改張,五處璿源閣奉安件,自本寺次第擧行,頒賜件,亦爲收聚,改張還給之意,敢啓。傳曰,知道。
李謙在,以義禁府言啓曰,忠淸監司沈宜臣狀啓內,忠州前牧使南履炯·金祖淵,時牧使申在翼等罪狀,令攸司稟處事,啓下矣。南履炯,以開城府留守,時在任所,依例發遣府都事,交龜後拿來,金祖淵下去京畿陰竹地,申在翼,時在任所云,發遣府羅將,竝拿來,何如?傳曰,允。金祖淵·申在翼,竝待待命拿囚。
丁酉五月十一日辰時,上御熙政堂。進講入侍時,原任直閣李光文,參贊官趙秉憲,侍讀官韓宓履,假注書朴商壽,記注官文慶愛,別兼春秋鄭㝡朝,各持論語第三卷,以次進伏訖。上誦前受音一遍訖,光文讀自子曰假我數年,止不知老之將至云爾,仍讀奏釋義。上讀新受音十遍訖,命陳文義,光文曰,孔子卽生知之聖,而詩書執禮,皆所雅言也,故警伯魚之訓曰,不學禮無以立,不學詩無以言,以此觀之,善者感動,惡者懲創,以至草木也,鳥獸也,無所不該者詩也。二帝·三王之治法政謨,煥然可述者書也,禮是凡百事爲之節文,而日用之間,執而行焉,以之治事而合於義理,以之修身而不使放動者也。以孔子之聖,雅素之言,惟止於是,而好學之誠篤,至於發憤而忘食,樂之而忘憂,此可見聖人之自謙,而亦以戒後人之勉進也。伏願殿下,留神於此,而勉勉不已,是臣區區之望也。上曰,玉堂陳之。宓履曰,以夫子生知之聖,而篤信好學,亦莫如夫子,故未得則發憤忘食,旣得之,樂以忘憂,以夫子之聖,猶如此,人君亦當常常講論於經學,以夫子爲法,然後聖學,自臻於日就月將矣,伏願懋哉懋哉。上曰,參贊官陳之。秉憲曰,此章文義,閣臣所陳切實,臣無容更爲敷奏,而臣屢登講筵,伏覩專心誦讀,連續不絶,未有若今日之盛,誠不勝欽仰萬萬,伏願率是以行,以光緝熙之學焉。第念四書於經,爲學之最要,集註尤係先賢之用工,文理旨義,儘合深味,玩繹者擧皆沒註而讀之,經筵法講,雖不敢援此仰請,而燕閑蠖濩之際,每加留念,以廣聖聰,是臣之望也。上掩卷。仍命退,諸臣以次退出。
上在昌德宮。停常參·經筵。
趙秉憲,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹興圭啓曰,明日常參·經筵,取稟。傳曰,停。
李謙在啓曰,行大司憲徐憙淳,執義黃基安,掌令朴齊輝,持平李魯奎·朴承輝牌不進,掌令徐志輔在外,監察茶時之意,敢啓。傳曰,知道。
趙秉龜啓曰,左副承旨尹興圭,今日不爲仕進,卽爲牌招,何如?傳曰,允。
傳于趙秉龜曰,進講入侍。
傳于趙秉憲曰,大臣·備局堂上引見。
沈膺泰在外,代以洪在龍爲假注書。
洪在龍在外,代以李㘾爲假注書。
有政。吏批,兼判書金在昌進,參判閔致成拿處,參議南履懋牌不進,左副承旨尹興圭進。以朴歧壽爲禮曹判書,安光直爲左尹,李羲斗爲敦寧都正,尹致定爲戶曹參議,趙得林爲禮曹參議,金在田爲工曹參議,金大默爲兵曹佐郞,金初淳爲尙衣僉正,朴基喆爲司饔奉事,韓應一爲朔州府使,金洛龍爲楚山府使,金壽喜爲郭山郡守,趙秉懿爲熙川郡守,姜彝五爲光陽縣監,曺漢振爲孟山縣監,司饔提調單完昌君時仁,禁府都事韓益東,司饔奉事張錫愚相換,僉知崔允瑾,今加嘉善加資事承傳,吏參洪秉纘,贈吏判文衡例兼,知事洪應變考。
兵批,判書金蘭淳病,參判鄭鴻慶入直進,參議趙奎昇病,參知宋應龍受由在外,右承旨趙秉憲進。以玄夏圭爲咸興監牧官,車益寬爲漢江別將,同知單崔允瑾·崔益良,僉知單張洛賢,大護軍李紀淵·朴綺壽,護軍金道喜·李景在,副護軍金鼎集·李寅皐·李敦榮·趙得林·閔泰鏞·李啓朝·鄭知容·柳亮源·李敬達·徐有磬,副司正朴商壽,以上竝單付。
吏批,再政。左尹單洪羲瑾,右尹單安光直。以執義黃基安,掌令朴齊輝,持平李魯奎·朴承輝,獻納任百能,正言鄭牌不進罷職傳旨,傳于李謙在曰,只推。
以吏曹參議南履懋牌不進罷職傳旨,傳于李謙在曰,只推。
傳于尹興圭曰,發遣吏郞,諸執事淸齋與否,摘奸以來。
尹興圭,以奎章閣言啓曰,璿源譜略改張件,明日自宗簿寺陪來云,奉謨堂宙合樓所奉件,當進詣改張,內上件,當進詣仁政殿月臺,請出修正,而曾有改張印本直爲內入之例矣,今番則何以爲之乎?敢稟。傳曰,直爲內入。
趙秉龜,以吏曹言啓曰,譯科回榜人金在洙,當爲加資,而本資乃是崇祿,更無可加之資,自臣曹本無請賞之例,置之,何如?傳曰,允。
又以吏曹言啓曰,禮曹正郞金輔根,以其身病,呈狀乞遞,改差,何如?傳曰,允。
禮曹,祈雨祭不卜日設行事,伏承慈敎矣,初次祈雨祭不卜日,今五月十四日,三角山·木覓山·漢江,遣堂下三品官,虔誠設行事,知委,何如?判付啓,依所啓施行爲良如敎。
尹興圭,以禮曹言啓曰,卽接開城幼學田公壽所志,則以爲,同姓四寸兄益瑞,嫡妾俱無子,以其同姓十寸弟榮彬第二子道亨,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記,曾有筵奏定式,而門長田公壽所訴旣如此,依定式,田榮彬第二子道亨,立爲田益瑞之後,何如?傳曰,允。
又以禮曹言啓曰,卽接淸州幼學延孟源所志,則以爲,同姓九寸叔德順,嫡妾俱無子,以其同姓十寸弟喜周第二子種林,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長延孟源所訴旣如此,依定式,延喜周第二子鍾林,立爲延德順之後,何如?傳曰,允。
義禁府啓目,驪州前牧使李晉淵·李道在·閔致成·徐有素,牧使李行敎等原情云云。傳旨內辭緣,泛稱遲晩,所當請刑是白乎矣,曾經侍從·閫帥勿爲請刑,載在大典通編,竝只議處,何如?判付啓依允。
李謙在,以義禁府言啓曰,保放罪人李晉淵,還囚捧供以入,而病勢一向未差,仍爲保放之意,敢啓。傳曰,知道。
又以義禁府言啓曰,忠淸監司沈宜臣啓本內,木川縣在囚謀反大逆謀叛不道罪人膺中妻哲賢,自四月十九日,猝得染疾,今月初一日物故云矣,此係待産後百日限滿,依法典處絞之罪人也。染疾雖與尋常疾病有異,而不善救療,使此凶逆妻孥,徑斃失刑者,萬萬痛駭,該縣監宋啓根罪狀,拿問處之,何如?傳曰,允。
又以刑曹言啓曰,今五月初三日備邊司啓辭內,卽見禁府擊錚回啓下者,沈奭之,卽鏔之子,稱以訴冤,肆然鳴金,是果何等負犯,而敢謂歲月之稍久,跳踉生心,揆以法紀,駭惋極矣,何可循例勿施而止乎?冒濫上言,事理重者,法當杖徒,在此囚猶屬末勘,沈奭之,令秋曹嚴刑照律,以懲濫越,以存防限,金吾議當,未免草率,當該堂上,推考警責,何如?傳曰,允事,批下矣。罪人沈奭之,依大明律上書詐不實條杖一百徒三年之文,嚴刑一次後,慶尙道漆原縣,徒三年定配所,卽爲押送之意,敢啓。傳曰,知道。
又以刑曹言啓曰,今五月初二日大王大妃殿以司謁口傳下敎內,統內居金昌順,無端乘醉,白晝攔入於入番武監孟浩仁家,無數作挐,殆若勒奪婦女者云,移送秋曹,依律勘處事,命下矣。取考律文,則大典通編禁制條有曰,使酒人杖一百,大明律捕亡條有曰,犯罪拒捕者,本罪上加二等,杖七十徒一年半,金昌順,依此律,決杖七十後,忠淸道永春縣,徒一年半定配所,卽爲押送之意,敢啓。傳曰,知道。
修撰趙啓昇疏曰,伏以臣,姿性庸愚,學識空疎,今於見職,顧何嘗有堪承之望,而恩除荐降,華誥聯翩,備數於論思之任,廁跡於邇密之列,榮耀所被,惶愧靡措,何敢復有毫分希望,而第臣懇迫之情,至切至急,不得不瀝血冒控於孝理之下,臣賦命嶮巇,孤露餘生,相依爲命者,惟偏母是已,而臣母,年今六十有九矣。氣質羸弱,夙嬰貞疾,喪禍以來,轉成癃痼,居恒凜綴,不離床笫,奄奄若不保朝夕,及今調護之方,滋補之節,不容少忽,而菽水之供,猶患難繼,蔘朮之劑,尤何能辦?臣方左右扶將,晝宵焦遑,而負未之誠,莫效於反哺,奉檄之願,祗切於鳴號,臣抱此區區者久矣,而若徒懷嚴畏,不思所以一陳衷懇,則是自阻於仁覆之下也。玆敢不避煩猥,疾聲呼籲於天地父母之前。伏乞聖慈,俯垂矜諒,特命選部,畀臣一小縣,俾得便養,獲遂至願,千萬幸甚,臣無任云云。答曰,省疏具悉。疏辭,令該曹稟處。
丁酉五月十二日辰時,上御熙政堂。進講入侍時,原任直提學金鏴,參贊官趙秉龜,侍讀官李時在,假注書朴商壽,記事官白潤鶴,別兼春秋鄭㝡朝,各持論語第三卷,以次進伏訖。上誦前受音一遍訖,鏴讀自子曰我非生而知之者,止其如予何,仍讀奏釋義,上讀新受音十遍訖。命陳文義,鏴曰,孔子之言三人同行必有我師,此一章之義,大抵觀人之善惡不同,而無不反諸己,觀善而從之,不善而改焉,夫以孔子之聖,猶且如此,殿下法聖人之學,必懋從善而體念焉,則聖學自臻於將就矣,伏願留神焉。上曰,玉堂陳之。時在曰,閣臣以三人行必有師,詳細仰奏,臣無更達之辭,而大抵此章之旨,只是善惡皆師之意也。一善一惡,無非爲師,則學問之道,其不可一時無師,可知矣,師豈獨在乎人?漢儒楊子雲之言曰,携書求師,不如求師於書中,殿下之師,不必他求,論語一部,卽殿下之師也。聖人之言語德行,畢求於是書,今於對越之際,有若夫子之在座,一語一默,一動一靜,莫不楷範於是言,則造聖之域,易若指掌矣。宋臣趙普,不過一佐理之才,其言曰,以論語半部治天下,今殿下以天縱之姿,用之以全部論語,則治平之功,豈止於趙普之半部耶?大抵讀書之道,只自讀習,而不加以體驗之工,則書自書我自我,而功效不著矣。行一事,必曰此事,可方於古聖人何事乎?出一言,必曰此言,可方於古聖人何語乎?讀習之際,亦必如此,見一事,必曰此事,亦近於今日之某事矣,見一言,必曰此言,亦近於今日之某言矣,如是相準,無少放過,則讀書收效,豈待良師而後知哉?伏願聖明,懋哉懋哉。上曰,參贊官陳之。秉龜曰,閣臣·儒臣,皆以擇善之義,備悉仰奏,臣無容更達矣,然惟其擇善之道,不外乎勤講學,雖以孔子之聖,必好古敏求而後得之,蓋雖有昭著之義理,苟不學問而致知,則禮樂名物古今治亂,無從以理會矣。此可見古聖人率躬勸學之至意也。今我殿下,以生知之聖,懋敏求之工,凡於進接之際,燕閑之中,專心講究,摭事驗實,以廣緝熙之學,則將就之效,可立而待,伏願懋哉懋哉。上掩卷。仍命退,諸臣以次退出。
今五月十二日辰時,上御熙政堂。大王大妃殿垂簾,大臣·備局堂上引見入侍時,右承旨趙秉憲,假注書朴商壽,事變假注書文用中,記事官白潤鶴,別兼春秋鄭㝡朝,右議政朴宗薰,行判敦寧府事金逌根,行上護軍權敦仁,兼戶曹判書李止淵,兵曹判書金蘭淳,刑曹判書李憲瑋,行護軍李完植·柳相弼,校理李時在,以次進伏訖。上曰,史官分左右。宗薰進前奏曰,旱熱太甚,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。大王大妃殿曰,今日次對之進定,以亢旱之故也。間或有二三次驟雨,而此不可鋤犂論,牟麥又將失稔,荐歉之餘,其何以救民乎?春牟則初云稍登矣,旱氣一直如此,今無足觀,民事極爲遑急,雖屢豐之餘,猶難救濟,而日日望霓,尙靳一霈,夏至且不遠,祈雨祭不卜日設行,可乎?宗薰曰,夏至後始爲祈雨,卽是常典,故該曹似未及仰請,而觀節序早晩,旱氣淺深,雖在夏至前,特擧圭璧,已多其例,今距夏至,未滿一旬,若及今得優洽之澤,則秋農之豐登可望,若差過幾日,則秧役亦將愆期,此正是時日渴望之會,以此時祈雨,果甚好矣。大王大妃殿命書傳敎曰,祈雨祭不卜日設行事,分付禮曹。又敎曰,三南,何如?宗薰曰,嶺·湖南下道麥農大登,嶺之左道,尤爲穰穰云,此卽前秋最歉處,可見乘除之理矣。嶺·湖之上道,猶不如下道,湖西則豐歉相半,雨澤雖未優足,猶不至如畿內之甚,關東則嶺東麥事善就,間多豐登處,而嶺西之麥形與旱憂,亞於畿內,海西之旱,與畿無異矣,聞日前得雨,而姑未見狀啓矣。關西則旱乾爲害,本不如他道之甚,田多故也,向來數次之雨,亦頗及時,而聞近日稍閟云。北關則麥農登場尙遠,雨澤亦閟,南關優於北關云矣。又敎曰,今則雖得雨,於麥農少無益乎?宗薰曰,秋牟則已無可論,春牟則或有善就,而被旱乾枯之歎云,似此處,及今得雨,不無效益,至於畓農,則尙未晩矣。麥農與雨澤,觀於農啓,參以傳聞,畿內之旱,爲最甚,已自昨年秋後亢旱,間有數次之雨,而旋卽慳閟,故秋牟之失農,亦由於此,見今城內井泉竝竭,炊汲亦艱云矣。大王大妃殿曰,次對爲之。宗薰曰,水旱固所時行,豐歉有難預知,唯民不困窮,國有儲蓄,然後方可以有備無虞,而民窮有竭,未有甚於此時,縱使雨晹以時,比歲豐登,民國之憂,不知稅駕之所,況飢荒洊至,災沴屢見,天意所在,有未敢知,其可暇豫悠泛,不思挽回之道哉?格天莫如安民,安民莫如裕財,裕財之道,唯節儉而已。故聖人之言,必以節用愛人,爲治國之本,用不節則害歸於民,雖有愛民之心,民不被其澤,終至於國不爲國,安危之機,間不容髮而其分,只在於奢儉二者,顧今侈靡之風,日益熾盛,凡第宅服飾飮食器玩之具,以至婚嫁燕樂之需,無不鬪巧競奇,甚或犯分凌節,擧世耗竭,職由於是矣。然所以矯革之道,唯在導率,高髻廣袖,草偃影直,其理甚明,其應甚捷,唯係在上存心之如何耳。我朝家法,以崇儉爲治,昔我宣廟,御衣無錦段,尙設不貳胾,嘗於郊幸,進午膳,及撤,賜諸儀賓,只水澆飯一器·乾魚五六片及醋醬淹菜而已。若是而風俗安得不厚,財用安得不裕乎?夫財者,本無二源,帑藏府庫,均出於民力,細微瑣小,皆可以傷儉,若曰私用不妨於公貨,小費不足以損財云爾,則非所云節用也。今以崇儉節用,爲弭災之方,雖似迂遠,然其所以上悅天心,下奠民生,亶不外此,苟如是則災安從生乎?況公私俱足,災不爲災,則此正是治病之藥,故曰,出治之根本在此,又非特爲豐歉制節而言也。又伏念,駙馬揀擇有命,吉禮當在不遠,祛奢從儉,躬行導俗,正在於是,凡百儀具,一從節約,無一毫奢靡之擧,然後上可以爲述先之道,下可以爲錫福之本,常所憧憧,敢此附陳,伏願深加留念焉。大王大妃殿答曰,所奏儘至當矣,當銘念服膺矣。大臣在董率之地,交相勉勵,以變侈風,是所望也。出擧條宗薰曰,見今旱憂,畿內最甚,兩麥往往有判歉處云,洊飢之餘,民事誠渴悶,至於秧役,尙未節晩,嗣後雨晹,如得均適,則穰穰之登,維天所賜,齋心之祝,夙宵憧憧,第先事備預之政,亶出畏天憂民之義,誠不可一日而緩,臣於年前,以牟還申飭,曾有所筵奏行會矣。未知諸道,果能着意懋實否也?兩南麥農,今幸大熟,登場伊始,開倉在卽,飢民就食,固所甚喜,而夏糴收捧,亦必不難,令兩道道臣,另飭列邑,按簿精捧,凡作租互換等名色,隨意量察,從便還實,待畢糴逐邑倉簿,使之趁卽修報本司,以爲考檢之地,何如?大王大妃殿答曰,依爲之。出擧條宗薰曰,山澤之政,有國所重,封山法意,禁養事目,極其嚴重,詳備犯斫之罪,上自一律,下至杖配,擅許擅伐,律比軍器,法禁本意,此可見矣。近來此法蕩然,松田嶺阨,在處濯濯,其害有不可勝言者,蓋深山峻嶺,林藪蓊蔚,然後方可以興雲出雨,而斧斤日尋,寸根不留,其何以蒸成霧露,以通山澤之氣乎?挽近春夏之旱,比歲皆然,理所必至,有不可誣,況戰艦漕舶之改,殿閣廨宇之役,時所必有,而以今松政,難望取材,百年之養,一朝芟伐則甚易,一朝之用,百年長養而不足,此固深識遠慮者之所當念處,且關防險隘,專在於樹木之茂密,而昔之蔽天障日,道路不通處,今皆童濯,唯見火菑彌望,蓬科纍纍而已。此皆營邑之臣,不能擧法,鎭堡之守,無所畏憚,擅伐偸斫,日甚一日,勢將無松而後已,法綱所在,寧不寒心?昔在正廟丁未年間,因嶺南松田事,發送惠郞摘奸,營梱邑鎭,罷拿棍推,至於十數人,仍令道臣,細察帥臣以下最擧職尤無良者,指名狀聞,其時松政,不可比論於今日,而處分之嚴若此,在今繼述之道,不可無一番大懲創,先以令申之意,嚴飭行會于各道道帥臣,使之猛加警惕,逐處操飭,如有不謹現露者,毋循顔私,晝卽論啓,以爲懲勵振刷之地,亦當分遣籌郞,考察其勤慢,竝以此分付,何如?大王大妃殿答曰,依爲之。出擧條宗薰曰,卽見忠淸監司沈宜臣狀啓,則以爲,忠州還逋別定査官槐山郡守金炳斗,溯考詳覈,則始自己丑至丙申,無年不逋,無人不逋,耗上生耗,未捧虛勘,合爲十萬五千七百八十五石零內,官屬所逋,爲六萬三千六百十二石零,民間未捧,爲四萬二千一百七十二石零,而所逋各人,率多逃故,萬無一齊準充之望,其中各衙門句管秋穀六萬六千六十八石零,夏穀一萬四千四百石零,限十年除耗排捧事,請令廟堂稟處,本營句管夏秋各穀二萬五千三百十六石零,有不敢混入煩請,一依各衙門穀分數排捧計料爲辭,而各年舊逋未捧守令,竝請攸司稟處矣。忠州逋穀事,臣於月前賓對,已有所仰奏者,今見査啓,與其時磨勘狀本,槪無差殊矣,全一邑穀簿,盡數都歸於虛錄欠逋,今日法紀,雖曰蕩然,亦安有似此變怪事乎?各年守令,道啓旣請令攸司稟處,攸司自當按法勘處,以爲懲勵之道,而除耗排捧,又未免隨衆仰請矣。臣旣以排捧之有害無益,業已縷縷仰陳於筵席,日前驪州逋穀事,亦有所稟處者,今不可顚倒異同,事理較然,分付該道臣,使之別施方略,另加督納,勿以排年爲計,唯以充完爲期之意,嚴飭,何如?大王大妃殿答曰,依爲之出擧條仍敎曰,還逋積弊,果以未捧於民而然耶,抑亦已捧而或爲乾沒於吏輩而然耶?宗薰曰,春間受糶之民,秋無不納之理,間或値大歉之歲,往往有流離死亡之戶,不得收捧,則又有洞里之徵,民間之眞箇逋欠者,本自絶少,所謂民逋,擧皆吏逋之漸次轉授,舞弄文簿,畢竟歸之民名者居多,假使民未捧三分,則其二分,必是吏輩之奸也。又敎曰,吏逋專在於守令,而董飭守令,惟在監司,必須嚴明黜陟,褒其善而黜其不善,可也,而不此之爲,則畢竟民受其害,而罪不歸於守令,民生誠可矜矣。宗薰曰,守令不可謂之非躬犯也,操束吏胥,盡心糴政,卽守令之職也,不能擧職,一任吏奸,糴弊已是自作之罪也。至於無能無良之人,或有濫用逋負,始則付之吏名,一轉而爲還穀,再轉而爲民逋者有之,雖未必人人皆然,而往往有似此之弊,此則又是躬犯之尤者也。大抵排捧之例,卽近來事也。已往固多許施處,臣亦豈不稔覩,而排捧,的是彌縫之虛套,而吏逋之歸民,專由於此,其流之害,無民乃已,且吏輩之逋過千石者,必皆不死則逃,其餘則不損一髮,移逋於民,雀躍蜂起,又復犯逋不已,此無他,專恃有排捧一路,爲渠輩莫大之利故耳。臣固非不知排年許施則姑且無事,而其不能充完則一也,誠不忍爲逋吏而移病於無辜之民,且他道他邑之吏,或有一分人心者,聞排捧之見阻,則不無却顧長慮之理,此實出於萬一之計矣。又敎曰,守令之論勘定配者,被罪未幾,而旋卽宥還,故尤無所畏憚矣。宗薰曰,春曹多有擧行之事,判堂聞以身病呈告云,滯務可悶,禮曹判書李紀淵,今姑許遞,政官牌招開改差出,何如?大王大妃殿答曰,依爲之。出擧條宗薰曰,詞訟劇務,不可久曠,在外京兆堂上許遞,今日政使之差出,何如?大王大妃殿答曰,依爲之。出擧條又敎曰,雖霈澤之後,獄囚之中,若有罪輕未放者,則此亦爲干和召災之一端矣。刑判旣登筵,詳聽此傳敎後,大臣同爲商確,必須精審,可也。仍命書傳敎曰,京外審理,卽爲擧行事,分付。宗薰曰,京外固多新舊未決之案,其或橫罹抱冤者之干和,已無可論,而又或有凶殘漏網,假息失刑,則九泉銜恨,亦足以干和,初無彼此之異矣,在今霈澤之餘,又値憫旱,政宜審理疎決之政矣。京獄則秋判,方登筵承命,外方則道伯之新莅者,例有三朔內審理之法,而雖已經審讞者,更爲反覆詳覈,論理登聞,是爲審克之方,毋論京外,凡獄案之判下者,例爲來示於臣,如有可以容議之端,則自當拈出論奏,又或有疑端之可以就議稟處者,亦無所不可矣。又敎曰,都下僵屍,比比有之云,而視若尋常,部官不爲收埋,其咎都在京兆堂上矣。仍命書傳敎曰,坊曲幽隱處,多有僵屍云,不飭之京兆堂上,竝推考,卽速收瘞之意,申飭京兆及五部。又敎曰,城內多有病幕云,極爲駭然,大臣亦聞之乎?宗薰曰,街路流丐之病臥者,固種種有之,亦令該部,隨卽出幕,而至於出幕,必於城外,而乃敢於城闉之內結幕,則甚是駭然之事,不可不卽令撤去矣。又敎曰,城內病幕,前所未聞未見之事,而部官每以無涉疑爲啓矣。宗薰曰,涉疑病無云者,京兆因五部所報,而修單以啓者,近來看作例套,勿論有無,依前擧行而已。近日聞頗多涉疑之病,閭巷或多欠淨處云矣。又敎曰,城內之不得結幕,已有定法,而到今如是,豈不可駭?大臣退于賓廳,發牌五部官嚴飭,而勿使過爲驅出,俾有生道者,無至死境,可也。宗薰曰,五部擧行而京兆察飭,當竝爲分付矣。城外結幕及僵屍掩埋,本有成規,賑廳活人署及三軍門,量給空石,卽自來應行之規例矣。大王大妃殿命書傳敎曰,年來以備堂事,屢下飭敎,而終無實效,格例所拘及篤老實病人,容或無怪,而其外則旣帶其職,不供其事,卿宰之眼,如有國綱,則豈有是乎?賓對不參備堂,癊病實故外,一竝捧現告從重推考。宗薰曰,今日次對,異於他時,而備堂果甚數少,俄於賓廳,已與諸宰語此,而但未知其實病實故之果如何,故未及請過矣。大王大妃殿曰,大臣就座。又敎曰,承旨近何多不爲仕進乎?秉憲曰,或有身病而然云矣。又敎曰,豈輪回幾日而次第生病乎?秉憲曰,諸宰奏事。止淵曰,先朝丙寅中宮殿,染藍白水紬一同,依各殿宮例封進,而自臣曹稟定後擧行,今亦依此封進,故敢此仰達矣。大王大妃殿答曰,依爲之。出擧條秉憲曰,玉堂所懷奏之。時在曰,無所懷矣。秉憲曰,今日賓對,兩司無一人進參,事甚未安。違牌諸臺,竝推考,何如?大王大妃殿答曰,依爲之。出擧條宗薰復進前奏曰,今日賓對,特敎進定,亶出憫旱求助之聖念,事體與他時尤爲自別,而臺諫之無一員進參,誠甚慨然,例推輕矣,兩司諸臺,竝從重推考,登筵玉堂之無一言陳白,亦涉泄泄,亦爲推考,何如?大王大妃殿答曰,依爲之。出擧條仍敎曰,玉堂數日輪直,何難之有,而種種闕直,向來至有停講之擧,玉堂仰勉聖學,可也,而闕直之故,緣此停講,百綱頹弛,無所畏忌,豈有如是?宗薰曰,玉堂之無端空館,至於宣講而旋撤,果是極未安之事,向以此有禁推之命,雖未勘旋放,其後想必不敢闕直矣。大王大妃殿命大臣以下先退,又命史官就座。仍命退,承史以次退出。
上在昌德宮。停常參·經筵。
尹興圭啓曰,明日常參·經筵,取稟。傳曰,停。
李謙在啓曰,行大司憲徐憙淳,執義黃基安,掌令朴齊輝,持平李魯奎·朴承輝呈辭,掌令徐志輔在外,監察茶時之意,敢啓。傳曰,知道。
傳于尹興圭曰,禮房承旨,馳詣受香諸處,奉審摘奸以來。
傳于黃浩民曰,進講入侍。
尹興圭,以奎章閣言啓曰,臣等進詣奉謨堂所奉璿源譜略,宙合樓所奉璿源譜略,竝改張後,還爲奉安之意,敢啓。傳曰,知道。
傳于黃浩民曰,宗簿都監提調以下,別單書入。
以宗簿都監提調以下別單,傳于黃浩民曰,提調行判敦寧府事金逌根,璿源譜略跋文製述官大提學趙寅永,各熟馬一匹面給,國朝御牒書寫官左參贊沈能岳,纂修監印校正官完昌君時仁,纂修監印正尹師殷,竝加資,纂修監印主簿金箕哲,直長洪在重,竝陞敍,直長李秉夏,日淺勿論,別工作假監役任廉初,草書寫忠義申在羲·金奎應,竝陞六,其餘寫字官·唱準·畵員·計士·日官·捕校·員役·工匠·樂工等,竝依丁亥年例施賞。
傳于黃浩民曰,戶·工換房。
備邊司薦望,以李彦淳爲開城留守。
趙秉憲,以備邊司言啓曰,此時曠官,一日爲悶,昨日政新除授守令,竝令明日辭朝,受由上京人,亦令催促還官,慈山府使未差之代,令該曹口傳差出,使之不日下送,何如?傳曰,允。
吏曹口傳政事,以金錫淳爲慈山府使。
趙秉憲,以禁衛營言啓曰,本營軍色從事官沈宜升,身病甚重,勢難察任,今姑改差,何如?傳曰,允。
李謙在,以義禁府言啓曰,因本府草記,木川縣監宋啓根罪狀,拿問處之事,允下矣。宋啓根,時在任所,依例發遣府羅將,拿來,何如?傳曰,待待命拿囚。
刑曹啓目,粘連陽川許先一獄事,釁起貰畓,憤激詰責,築踢要害,斷送性命,依前訊推,速捧輸款,何如?判付啓依允。又啓目,粘連長淵朴天良獄事,頭部乃要害之處,剪板是堅硬之物,猛打昏倒,翌日殞命,衆證咸備,檢因自在,刑訊得情,何如?判付啓依允。又啓目,粘連平壤韓德兼獄事,直刺左脅,腸肚逬出,實因無疑,詞證分明,依前嚴訊之意,分付,何如?判付啓依允。又啓目,粘連鳳山池成儀獄事,始因微事,終致殺變,犯因丁寧,兇悖可見,嚴加刑訊,何如?判付啓依允。又啓目,粘連平壤黃民浩獄事,不報酒債,此胡大事?殺越人命,何其容易?檢因合符,看證丁寧,訊推得情,何如?判付啓依允。又啓目,粘連寧邊梁碩之獄事,奪人妻而恣行陰慝,猜本夫而竟至臧殺,男爲正犯,女爲干犯,而泛稱干犯,揆以獄體,大違格例,令道臣親執査究,論理狀聞,兩檢疎忽,不可斟量,初覆檢官,竝從重推考,何如?判付啓依允。
吏曹啓目,粘連觀此弘文館修撰趙啓昇上疏,則以爲,臣母,年今六十有九矣,氣質羸弱,夙嬰貞疾,轉成癃痼,居恒凜綴,奄奄若不保朝夕,及今調護之方,滋補之節,不容少忽,而菽水之供,猶患難繼,蔘朮之劑,尤何能辦?伏乞特命選部,畀臣一小縣,俾得便養,獲遂至願亦爲白有臥乎所,趙啓昇之家貧親老,菽水難繼之狀,卽通朝之所共知,許畀一邑,俾遂其便養之願,允合於孝理之政是白乎矣,經幄之臣出補縣邑,事體不輕,臣曹不敢擅便,上裁,何如?判付啓,依回啓施行爲良如敎。
丁酉五月十三日辰時,上御熙政堂。進講入侍時,原任直閣徐俊輔,參贊官黃浩民,檢討官朴來萬,假注書李㘾,記注官田栽五,別兼春秋鄭㝡朝,各持論語第三卷,以次進伏訖。上誦前受音一遍訖,俊輔讀自子曰二三子,止難乎有恒矣,仍奏釋義訖。上讀新受音十遍訖,命陳文義,俊輔曰,聖人之作止語默,莫非敎訓,而以其高遠不可幾及,門人或疑其有隱,故夫子明言其無隱矣。蓋親炙樞衣之人,猶且如此,況後世只誦其文字者,何以測度其聖道之高遠乎?然而布在方冊,訓戒丁寧,若能於魯論七篇,潛心究思,拳拳服膺,而有所得焉,則亦無異於摳衣親炙之地矣,伏願深留聖意焉。聖人君子有恒,是三等也,先得有恒而克下工夫,然後可以有企及之道,張南軒所云,未有不自有恒而能至於聖者,可謂深切著明矣。今以講學言之,殿下逐日開筵,必須先於誦讀究解處,克下有恒二字之工,則自可漸臻於光明緝熙之域矣,敢以是仰望焉。上曰,玉堂陳之。來萬曰,觀此章四敎,以文先序於行忠信者,與小學行有餘力則以學文相反,何也?彼將敎子弟而使知其大槪也,此則敎學者深切用工也。大抵文者,講學之事,主乎致知,忠信者,修身之事,主乎力行,此又以知爲先,相爲表裏,而知與行,不可闕一,旣知其理,不可不行其事,旣行其事,不可不知其理,若竝進此二者,則爲學之切至矣。若或講學不明,無以修行,又若行之有未實,則無以蘊之於心,故程子以忠信爲本,推此觀之,學問之道,誠實爲䙡焉。伏願殿下,勿以課日進講,視若文具,旣講則必思明辨,旣明則必思體行,旣行則必以誠實,是所區區之望焉。上曰,參贊官陳之。浩民曰,此章末端,有恒二字,最爲緊切於爲學工夫,蓋恒之爲言,能守其常,罔或間斷之意也。自古聖人君子,未有不自有恒而能至於聖者也,豈有他道也?能謹守常分,進學不已而已。今以我殿下聰明睿智之姿,有恒而益加勉焉,則可以至於聖人之域,而若夫玩愒於歲月之間,放忽於章句之上,則聖學將就,必無其效矣。伏願於此等處,益加體念焉。上掩卷。仍命退,諸臣以次退出。
上在昌德宮。停常參·經筵。
藥房提調權敦仁,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
李謙在啓曰,明日大王大妃殿誕日相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
尹興圭啓曰,右尹安光直,除拜後過三日不爲出肅,依定式推考警責,仍卽牌招察任,何如?傳曰,允。
傳于尹興圭曰,禮房承旨,馳詣宗廟·景慕宮,奉審摘奸以來。傳于李謙在曰,進講入侍。
大王大妃殿傳于李謙在曰,今番嘉禮時,出閤擧行,一體爲之事,分付該曹。
傳于李謙在曰,明日進講停止。
李謙在啓曰,行大司憲徐憙淳,執義黃基安,掌令朴齊輝,持平李魯奎·朴承輝牌不進,掌令徐志輔在外,監察茶時之意,敢啓。傳曰,知道。
以執義黃基安,掌令朴齊輝,持平李魯奎·朴承輝,獻納任百能,正言鄭牌不進罷職傳旨,傳于李謙在曰,只推。
以全羅道放未放成冊,傳于李謙在曰,李正履放。
黃浩民,以吏曹言啓曰,昨日因備邊司草記,此時曠官,一日爲㦖,新除授守令,竝令明日辭朝,受由上京人,亦令催促還官,慈山府使未差之代,令該曹口傳差出,使之不日下送事,允下矣。自臣曹催促,則新除授守令楚山府使金洛龍,朔州府使韓應一,熙川郡守趙秉懿,郭山郡守金壽喜,光陽縣監姜彝五,孟山縣監曺漢振,俱爲今日辭朝,慈山府使金錫淳,今十六日辭朝云,而受由上京守令公州判官李聞榮,今日下去云,舒川郡守朴萊壽,長連縣監沈正書,石城縣監韓守一,俱以爲,今十六日下去云,白川郡守徐京輔,以其身病猝重,不得下去云,故自臣曹,屢度催促,則無意還官,雖未知病勢之如何,而飭敎催促之下,終不下去,揆以事體,誠極未安。白川郡守徐京輔,令該府拿問處之,何如?傳曰,允。
李謙在,以兵曹言啓曰,知中樞府事洪應燮,同知中樞府事沈日永·白海鎭·李鍾正,僉知中樞府事張齊宗,孫胤祖,五衛將金尙絅·安時喆,慶熙宮衛將姜錫圭·崔益良,文臣兼宣傳官宋柱獻·尹穳,俱以病難供職,呈狀乞遞,竝改差,何如?傳曰,允。
又以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,每有仍停都試代行祿試射之例,今亦依此擧行,何如?傳曰,允。
又以兵曹言啓曰,禁軍別將沈日永,所帶同知之任,已爲遞改,時無職名,口傳付軍職,何如?傳曰,允。
兵曹口傳政事,護軍單沈日永。
李謙在,以義禁府言啓曰,全羅道放未放成冊啓下,稟秩靈巖郡屛裔罪人李正履名下,放字書下矣。李正履卽爲放送事,分付該道道臣,何如?傳曰,允。
丁酉五月十四日辰時,上御熙政堂,進講入侍時,原任直閣李光文,參贊官李謙在,侍讀官李時在,假注書李㘾,記注官金熙逌,別兼春秋鄭㝡朝,各持論語第三卷,以次進伏訖。上誦前受音一遍訖,光文讀自子釣而不網,止唯何甚,仍奏釋義訖。上讀新受音十遍訖,命陳文義,光文曰,此章釣而不網,弋不射宿,可見聖人及物之仁,與天地生物之心相符,而此雖細節,莫不謹之於小而成於大,推類以究其仁澤之晉博,可勝言哉?第二章,此聖人自謙之辭,而至於多聞多見四字,爲學者用工之方,無非敎也,然而多聞而不擇,則無善可從矣,多見而不識,則無以別其善惡矣。蓋多聞而從之屬行,多見而識之屬知,爲學工夫,要須知行相須,知之至則所行無有不善,行之至則所知無不合理,聖人之前言往行,載在經傳,伏願講讀之際,深究其旨趣所在,而知行二字,必逐章體驗焉。上曰,玉堂陳之。時在曰,此章上下諸義,閣臣皆已詳細敷陳,臣無文義之更進者,請以古事,比類仰達矣。釣而不網,弋不射宿,卽聖人生物之仁也。昔伊川程夫子,以崇政殿說書,進講於邇英殿,因請於哲宗曰,臣聞陛下在宮中,起行漱水,必避螻蟻云,有是否?哲宗曰,然,恐傷之爾,程子曰,推此心及於四海,則天下幸甚,講罷將退,哲宗憑欄,手折柳枝,程子更進曰,方春發生之物,不可以無故摧折,大抵聖人之心,雖昆蟲草木之微,恒存其不忍傷之心,是乃天地之至仁也。今我殿下,亦於燕閒之中,必有仁心之藹然發見者,不踐螻蟻,戒折柳枝之心,不待加勉而自至矣,每當此時,必先警惕于中曰,微物之間,猶尙有不忍之心,況我蒼生之所以仰望者,豈徒如是而已哉云爾,則四海之廣,兆民之衆,無一物不得其所,自底於太和之域矣,惟殿下懋哉懋哉。上曰,參贊官陳之。謙在曰,閣臣·儒臣所奏,備盡無餘,臣無容更達矣。上掩卷。仍命退,諸臣以次退出。
上在昌德宮。停常參·經筵。
大王大妃殿誕日,大殿·王大妃殿·中宮殿,內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。大王大妃殿,內閣·政院·玉堂·朝廷二品以上·六曹堂上單子問安。答曰,知道。
尹興圭啓曰,明日祈雨祭齋戒相値,視事頉稟之意,敢啓。傳曰,知道。
大王大妃殿傳于尹興圭曰,白川郡守徐京輔,罷職放送,其代,今日政各別擇差,催促下送。
禮曹,再次祈雨祭不卜日,今十七日龍山江·楮子島,遣宰臣設行事,知委,何如?判付啓,依所啓施行爲良如敎。
傳于趙秉龜曰,政官牌招開政。
有政。吏批,兼判書金在昌進,參判閔致成拿處,參議南履懋牌不進,左副承旨尹興圭進。以李源達爲宗簿正,趙相玉爲禮曹正郞,宋觀洙爲典牲判官,趙雲明爲繕工主簿,尹孟烈爲校檢,南履憲爲宗簿直長,徐長淳爲假監役,任奭朝爲白川郡守,開城留守單李彦淳,左參贊沈能岳今加崇政,完昌君時仁今加承憲,宗簿正尹師殷今加通政加資事承傳,故學生李堯命贈戶參例兼,故生員李世熙贈左承旨,以上同知李鍾正兩代。
兵批,判書金蘭淳進,參判鄭鴻慶病,參議趙奎昇入直,參知宋應龍受由在外,右副承旨黃浩民進。以朴綺壽爲知事,朴來謙·柳相穆,鄭鴻觀·金東璶爲同知,鄭僖周·成晉默爲僉知,崔元謙·梁鍾友爲五衛將,宋興吉·鄭彦鍾爲慶熙將,李益相爲都摠經歷,趙羲元·韓翼東爲備邊郞,李南轅爲禁衛把摠,元錫五·金鍍·金灝源爲武兼,金商雨爲守門將,趙鼎赫爲南固別將,舊波知權管單朴魯淳,同知單朴致茂,大護軍洪應燮,護軍白海鎭·李鍾正,副護軍尹師殷·張齊宗·孫胤祖,副司果洪在重·任廉·申在羲·金奎應,兼管理使單李彦淳,以上竝單付。
吏批,再政。以李爲平市主簿,以黃基鎬爲義興縣監。
兵批,再政。以趙存永爲都摠經歷,白采洙爲訓鍊僉正,李鍾正爲宣傳官,南宮鉐爲都摠都事,同知單劉宗元,僉知崔元謙·梁鍾友,以上竝單付。
傳于尹興圭曰,發遣吏郞,諸執事淸齋與否,摘奸以來。
以吏曹參議南履懋牌不進罷職傳旨,傳于尹興圭曰,只推。
尹興圭,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以禮曹言啓曰,今此大王大妃殿誕日,諸道所封賀箋中,慶尙左水使趙元錫,以應封官,兼別軍職,故各爲封箋,富寧府使金善永,雖非應封官,亦以別軍職封箋矣,一體看審捧入,而開城府留守南履炯,忠州牧使申在翼,方在拿命中,故依前例竝不爲捧入之意,敢啓。傳曰,知道。
趙秉憲,以都摠府言啓曰,今日入直內三廳武兼禁軍及軍兵等,當爲中日習射技放,而大王大妃殿誕日相値,不得設行之意,敢啓。傳曰,知道。
上在昌德宮。停常參·經筵。
尹興圭啓曰,明日常參·經筵,取稟。傳曰,停。
李謙在啓曰,行大司憲徐憙淳,執義黃基安,掌令朴齊輝,持平李魯奎·朴承輝呈辭,掌令徐志輔在外,監察茶時之意,敢啓。傳曰,知道。
傳于尹興圭曰,禮房承旨,馳詣受香諸處,奉審摘奸以來。
傳于趙秉憲曰,進講入侍。
傳于趙秉憲曰,留院公事入之。
醫官鄭有曾書啓,奏請兼謝恩正使東寧尉金賢根,無事作行,今月十三日午時量,渡江入去之意,詮次啓達。傳曰,知道。
趙秉憲,以吏曹言啓曰,懿昭廟夏享祭典祀官兼大祝,前判校李秉德塡差,而時無職名,令該曹口傳付軍職,何如?傳曰,允。
兵曹口傳政事,副司果單李秉德。
趙秉憲,以都摠府言啓曰,副摠管李存敬,以摠戎中軍,本營諸將官射會監試事,南別營晝仕出去之意,敢啓。傳曰,知道。
李謙在,以義禁府言啓曰,白川郡守徐京輔,罷職放送事,承傳啓下矣。徐京輔放送之意,敢啓。傳曰,知道。
丁酉五月十六日辰時,上御熙政堂。進講入侍時,原任提學鄭元容,參贊官趙秉憲,檢討官朴來萬,假注書李㘾,記事官白潤鶴,別兼春秋申錫愚,各持論語第三卷,以次進伏訖。上誦前受音一遍訖,元容讀自子曰仁遠乎哉,止苟有過人必知之,仍奏釋義訖。上讀新受音十遍訖,命陳文義,元容曰,仁是吾心本有之德,非在外者也。凡事由人者,則雖欲之,或有不如意者,而若由己之事,則其行不行,在於我而欲不欲矣。此章我字,非就聖人身上說,卽爲忽人而言也,斯字,卽指卽此在而非外求之義也。二字最緊要,若潛心玩索,則其在我而易行,可以推知,言動視聽之間,以禮從之,則奚止日月至焉而已哉?若仁之本,卽生生之德,而人主常存此心,則其德化功效,甚速且廣,今日環域之億兆蒼生,日夜所望者,卽殿下之以仁心行仁政也,讀書所以求此也。此一章亦足爲治國之政,伏願省察焉。上曰,玉堂陳之。來萬曰,臣竊觀此章我欲斯至之訓,正要人收其放心也。先儒曰,仁之其至也固易,其去也亦易,須於旣至之後,常加操存之功,方能不違仁,此非但求仁而然也。昔高鳳讀書,其妻曝麥于庭,使之護鷄,時暴雨漂麥而不覺,狄仁傑爲兒時,門人有被害者,吏詰衆爭辯對,仁傑誦書不置,吏責之。仁傑曰,黃卷中方與聖賢對,何暇偶俗吏語耶?於此二人之事,亦可觀存心專精之工矣,以今日講學論之,存心則句讀自然連續而不絶,放心則字行未免誤錯而間斷,如此而豈可一毫有益於聖學哉?非徒有欠於將就,亦將爲累於懋德,玆豈非大小可惕念警戒哉?此後則開筵對卷,先爲收斂,勿使心斯須去之,克勉存養之工,是所區區之望焉。上曰,參贊官陳之。秉憲曰,閣臣·儒臣所奏切悉,臣無容更達矣。上掩卷。元容曰,近日晝曝夕涼,暵風又甚,將攝爲難,感症多行,伏願益加節宣之方,凡於飮食寢睡之節,留念愼嗇,常存聖念焉。又奏曰,近旱太甚,圭璧連擧,雨意尙邈,群情渴悶矣。臣向蒙恩暇,來往近郊,而見秋麥告歉,移秧愆節,田野民情,不勝憂悶矣。廈氈之上,聖念宜憧憧於民事,某道某縣之水暵與農形,不可不詳知矣。此後則近臣之自鄕來者,如登對,農形與民情,必詳爲下詢,而各道水旱之啓,亦留心鑑燭,常使田野之形與情,如在階前焉。上命退,諸臣以次退出。
上在昌德宮。停常參·經筵。
黃浩民啓曰,明日常參·經筵,取稟。傳曰,停。
李謙在啓曰,來二十一日朝參日次,而顯隆園忌辰祭正日相値,頉稟之意,敢啓。傳曰,知道。
黃浩民啓曰,來二十一日輪對日次,而顯隆園忌辰祭正日相値,頉稟之意,敢啓。傳曰,知道。
李謙在啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李奎鉉啓曰,行左承旨趙秉龜,今日不爲仕進,卽爲牌招,何如?傳曰,允。
又啓曰,假注書李㘾,身病猝重,勢難察任,今姑改差,何如?傳曰,允。
李㘾改差,代以金始淵爲假注書。
傳于李奎鉉曰,進講入侍。
李謙在啓曰,卽者義禁府都事來言,保放罪人李普淵,時囚罪人徐有素·李道在·閔致成·李行敎等,當爲議處,而判義禁金箕殷有身病,次堂例不得擧行云,判義禁卽爲牌招,以爲開坐之地,何如?傳曰,允。
又啓曰,判義禁金箕殷牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于李謙在曰,判義禁有闕之代,政官牌招開政。
以慶尙左水使趙元錫狀啓,盈德等邑人命渰死事,大王大妃殿傳于李奎鉉曰,雖非一邑之事,人命渰死,至於十餘人之多,甚爲矜惻,未拯屍身,期於拯得,生前身還布,一竝蕩減事,分付。
李謙在啓曰,行大司憲徐憙淳,執義黃基安,掌令朴齊輝,持平李魯奎·朴承輝牌不進,掌令徐志輔在外,監察茶時之意,敢啓。傳曰,知道。
以執義黃基安,掌令朴齊輝,持平李魯奎·朴承輝,獻納任百能,正言鄭牌不進罷職傳旨,傳于李謙在曰,只推。
傳于黃浩民曰,臺諫竝許遞,今日政差出。
有政。吏批,判書金在昌進,參判閔致成拿處,參議南履懋牌不進,右副承旨黃浩民進。以金鏴爲大司憲,林翰鎭爲大司諫,李家淳爲執義,李基華爲司諫,李莊緖·金基石爲掌令,鄭錫獜·金重夏爲持平,韓啓源爲獻納,沈承澤·宋柱獻爲正言,朴歧壽爲判義禁,閔致久爲貞陵令,趙奎淳爲南部都事。
兵批,判書金蘭淳病,參判鄭鴻慶病,參議趙奎昇入直進,參知宋應龍受由在外,同副承旨李謙在進,同知鄭彦鍾,護軍李鼎臣,副司直黃基安·李是遠·朴齊輝·徐志輔·李魯奎·朴承輝,任百能,副司果鄭·李珽,以上竝單付。
兵曹口傳政事,大護軍單徐憙淳。
傳于黃浩民曰,召對爲之。
李謙在啓曰,開坐事,命下矣。新除授判義禁朴歧壽,卽爲牌招,何如?傳曰,允。
以吏曹參議南履懋牌不進罷職傳旨,傳于李謙在曰,只推。
李謙在,以都摠府言啓曰,副摠管李存敬,以武臣堂上朔試射試官,訓鍊院晝仕出去之意,敢啓。傳曰,知道。
黃浩民,以禮曹言啓曰,卽接瑞山幼學金奎柱所志,則以爲,族孫思喜,嫡妾俱無子,以其同姓十六寸兄仁喜第二子商耆,欲爲繼後,兩家諸族,相議完定,而未及禮斜,仁喜夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹草記事,曾有筵奏定式,而門長金奎柱所訴旣如此,依定式,金仁喜第二子商耆,立爲金思喜之後,何如?傳曰,允。
又以武臣堂上朔試射試官意啓曰,今日試射時,折衝崔鎭五·元敬祥·安潤碩·片順大·盧璧燁,無緣不參,竝依承傳罷職,何如?傳曰,允。
以折衝崔鎭五·元敬祥·安潤碩·片順大·盧璧燁朔試射無緣不參罷職傳旨,傳于李謙在曰,只推。
判義禁金箕殷疏曰,伏以,臣於金吾之任,前後再叨,擧行之際,觸處昏謬,事過追惟,無往非罪,悚蹙之極,無地自容,而且臣稟質本自虛脆,年紀加以衰邁,每當夏節,長委床笫,近因晨夕之異候,重添輪行之感冒,首尾數朔,進退無常,向日猥控疾痛之呼,特蒙給暇之恩,得以調息,庶或少安,而第緣已痼之疾,有非時日可差,非但前症之無減,反復新祟之越添,寒熱交戰,而胸膈煩躁,肢節疼痛,而頭目眩昏,胃氣受敗,食飮全阻,氣力凘頓,精神迷錯,最是少有動作,諸症一倍添劇,日昨候班,强疾進參,自公退歸,仍復委席,殆不省四倒,目下時囚諸人,當爲議處,而奉行末由,致煩上達,召牌荐臨,而連事違傲,去益惶隘,更添一病,與其徒懷嚴畏,屢煩酬應,毋寧更陳實狀,仰冀恩諒,故玆敢抖擻病思,冒死哀龥。伏乞聖慈,曲垂矜憐,特遞臣金吾之職,仍治臣瀆擾之罪,以肅朝綱,以安私分,千萬幸甚,臣無任云云。答曰,省疏具悉。所請依施。
應敎徐元淳疏曰,伏以,臣見帶春秋兼銜,與右承旨臣趙秉憲,有內外從應避之嫌,揆以法例,自在當遞,敢陳短章,仰瀆崇嚴。伏乞聖慈,亟令選部,照例鐫改,以存公格焉,臣無任云云。省疏具悉。疏辭,下該曹稟處。
丁酉五月十七日辰時,上御熙政堂。進講入侍時,原任直提學金鏴,參贊官李奎鉉,侍讀官韓宓履,假注書朴商壽,記注官田栽五,別兼春秋申錫愚,各持論語第三卷,以次進伏訖。上曰,史官分左右。上誦前受音一遍訖,鏴讀自子與人歌而善,止不能學也,仍奏釋義。上讀新受音十遍訖,命陳文義,鏴曰,孔子每與人歌而善焉,則必使復歌而和之者,聖人之氣象從容,誠意懇至,而謙遜審密,不掩人善之意,可見於此也。且以夫子生知之聖,猶自謂躬行君子未之有得者,莫非自謙之辭,而亦欲其學者之務實也。夫子雖不居聖與仁,必曰,爲之不厭,誨人不倦,而公西華以爲,非弟子之所可及,則爲之不厭,誨人不倦,卽所以爲仁聖之道也。若厭之而不爲,誨人而不勤,則何從而爲仁聖哉?殿下講讀之時,法聖人之道,勉勉孜孜,而章句之疑礙者,亦爲下詢於臣等,則聖學益進於高明矣,是臣之望也。上曰,玉堂陳之。宓履曰,爲之不倦,夫子所以聖與仁也。君子苟能不厭不倦,則仁聖之道,漸可學矣。伏願殿下,以夫子之不厭不倦爲法,而孜孜進修,日新厥德焉。上曰,參贊官陳之。奎鉉曰,閣臣·玉堂,備奏切實,臣無容更達矣。上掩卷,命史官就座。仍命退,諸臣以次退出。
丁酉五月十七日申時,上御熙政堂。召對入侍時,直提學朴永元,參贊官黃浩民,侍讀官韓宓履,檢討官朴來萬,假注書朴商壽,記注官田栽五,別兼春秋申錫愚,各持論語第三卷,以次進伏訖。上曰,史官分左右。上讀前受音十遍訖,命陳文義,宓履曰,夫子自謂文吾猶人,而躬行君子,則吾未有得,此雖聖人自謙之辭,而可見君子之道,不以博文爲難,而以躬行爲難也。伏願殿下,懋於博文,而益勉於躬行焉。上曰,下番陳之。來萬曰,觀於此章爲之不厭誨人不倦可謂云爾者,則卽夫子自任之意,而論於前章學不厭誨不倦何有於我者,則是謙之又謙之辭也。此不可不參互細究,明辨其何旨也。蓋前章,是泛然說辭也,所以雖非聖人之極至,而亦不敢當也。此章,是見人以聖仁歸之於己,而雖辭遜不居,恐或學者,使聖仁視若虛器,則終莫能至,故不讓其不厭不倦而處焉,此亦深勉後進之意也。推此觀之,夫子雖不處仁聖之名,愈見其已成德於仁聖之實矣。且爲學之方,溫故知新,最爲貴焉,雖於燕閒之中,每參看前章所講,互訂推繹,則自然有默而識之實效,懋哉懋哉。上曰,閣臣陳之。永元曰,下番所引述而篇默而識之學而不厭誨人不倦何有於我之語,固是自謙之辭,而亦非自處以不能也。蓋於此三者,我所能者何事云等,與曾子三省之意相類也。夫子非不能此三者,而其自反省如此,其不自滿暇如此,此所謂自謙也,聖人之學,必兼修己治人,學不厭,修己之事也,誨不倦,治人之事也。且況人主,兼君師之責,欲治人,必先修己,欲修己,舍學奚以哉?殿下嘗反省曰,學不厭誨不倦,我能乎否乎?爲君爲師,我能盡其責乎否乎?如是勉勉,則爲聖爲仁之道,卽在此矣。來萬曰,閣臣所奏,果爲切實,而若夫爲之不厭,是聖之德也,誨人不倦,卽仁之事也,故曰斯二者,苟非仁聖則莫之能也。永元曰,臣之愚見,與此有異,夫爲仁聖之道,不在乎他也。但我欲仁而爲之不厭,則自底於仁之道也。推己以及而誨人不倦,則必造乎聖之域也,故不可以仁聖爲高遠,而惟自爲之不厭,誨人不倦做去,則此所以爲仁聖之道也。上曰,參贊官陳之。浩民曰,下章文義,諸臣所奏,纖悉甚好,臣則別無更陳之端,而上章文莫之莫字,卽疑辭也。蓋文之爲言,是不過著於言辭者,而夫子猶不敢自許,只曰吾猶人也。下句躬行二字,則比諸言辭,果是難行者,故曰吾未之有得,此皆聖人自謙之辭,而又可見難易輕重緩急之次序也。蓋文是發見於外而爲之也易,凡人之猶可及也,至於躬行君子,則雖得於心而行之也難,惟聖人然後,可以能之也。若或無其實而行其難,則其餘,不待勉强而自然得宜也,若或無其實而專尙其文,則終歸於文具,而必無所成矣。伏願殿下,深留聖念,臨筵講讀之時,必以務實躬行,爲聖學上工夫,是臣區區之望也。上掩卷,命史官就座。仍命退,諸臣以次退出。
上在昌德宮。停常參·經筵。
李謙在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李謙在啓曰,明日毓祥宮夏享祭齋戒,再明日三明日顯隆園忌辰祭齋戒正日相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于尹興圭曰,進講入侍。
金始淵有頉,代以兪錫煥爲假注書。
兪錫煥有頉,代以曺錫雨爲假注書。
李謙在啓曰,判義禁朴歧壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁朴歧壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁朴歧壽再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
禮曹,三次祈雨祭不卜日,今二十日南壇·雩祀壇,遣宰臣設行事,知委,何如?判付啓,依所啓施行爲良如敎。
李謙在啓曰,行大司憲金鏴,掌令李莊緖,持平鄭錫獜牌不進,執義李家淳,掌令金基石,持平金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖,持平鄭錫獜牌不進罷職傳旨,傳于李謙在曰,只推。
傳于黃浩民曰,溫繹間停講。
傳于尹興圭曰,發遣吏郞,諸執事淸齋與否,摘奸以來。
李謙在,以訓鍊都監言啓曰,本局從事官李墩,身病甚重,勢難察任,改差,何如?傳曰,允。
丁酉五月十八日辰時,上御熙政堂。進講入侍時,原任直閣徐俊輔,參贊官尹興圭,檢討官朴來萬,假注書朴商壽,記注官金熙逌,別兼春秋申錫愚,各持論語第三卷,以次進伏訖。上曰,史官分左右。上誦前受音一遍訖,俊輔讀自子疾病子路請禱,止恭而安,仍奏釋義。上讀新受音十遍訖,命陳文義,俊輔曰,奢而不孫,儉而固,均是失中,而與其不孫,寧固,此乃不得已捄弊之敎也。然而仰度聖人之意,則全是抑奢之訓矣,奢儉,自是通上下之事,而由奢入儉難,由儉入奢易,亦是人情之同然,若自上躬行儉德,使卿士大夫,效而則之,則風行草偃,上好下甚,奢不期禁而自止,儉不期敎而自成,將見一世之咸囿於儉約之中矣,伏願深留聖意焉。上曰,玉堂陳之。來萬曰,此章之旨意,卽與八佾篇禮與其奢也寧儉相班,大抵奢儉,得中爲貴,而凡人常情,由儉入奢易,而由奢入儉難,若或有失於此則寧儉者,只是救其時弊也。伏願殿下,深加體念於奢儉之間,懋盡得中之道焉。上曰,參贊官陳之。興圭曰,此章文義,閣臣所奏,甚爲纖悉矣。聖人中和之德,見於容貌辭氣之間者,蓋如此,而若常人,則溫則難厲,威或易猛,二者固難兼備,至於恭而能安,尤非常人之所可企及,故堯曰篇云,整其衣冠尊其譫視,儼然人望而畏之,斯不亦威而不猛乎?詩曰,溫溫恭人,惟德之基,書曰,欽明文思安安,此皆極言聖人之氣像,而恭安二字之義,最爲緊切,每於此等處,留心省察焉,則作聖根基,亶不外是矣。上掩卷,命史官就座。仍命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深一分。
自人定至二十日開東,灑雨下雨,測雨器水深一分。
趙秉憲啓曰,行大司憲金鏴,掌令李莊緖,持平鄭錫麟未肅拜,執義李家淳,掌令金基石,持平金重夏在外,監察茶時之意,敢啓。傳曰,知道。
黃浩民啓曰,溫繹間視事頉稟之意,敢啓。傳曰,知道。
傳于趙秉憲曰,禮房承旨,與右副承旨,分詣受香諸處,奉審摘奸以來。
傳于趙秉憲曰,檢校待敎金興根,馳詣顯隆園,奉審摘奸,仍詣健陵·華寧殿,一體奉審以來。
傳于黃浩民曰,留院公事入之。
以慶尙監司尹聲大狀啓,六月朔封進生竹笋,節序差晩,限內不得封進,惶恐待罪事,傳于黃浩民曰,卿其勿待罪事,回諭。
左副承旨尹興圭書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣雩祀壇,壇上神位版奉審則無頉,祭物·祭器·祭井看審則精潔,諸執事·進排官摘奸則無頉矣。臣還詣南壇享所,仍留監祭,待將事還奉神位版後,復命之意,敢啓。傳曰,知道。
趙秉憲,以兵曹言啓曰,今五月二十日文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
吏曹啓目,粘連觀此弘文館應敎徐元淳上疏,則以爲,臣見帶春秋兼銜,與右承旨臣趙秉憲,有內外從應避之嫌,揆以法例,自在當遞。伏乞亟令選部,照例鐫改亦爲白有臥乎所,相避之法,在下當遞,徐元淳兼帶春秋館編修官之任,今姑減下,何如?判付啓依允。
上在昌德宮。停常參·經筵。
藥房提調權敦仁,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
李謙在啓曰,行大司憲金鏴,掌令李莊緖,持平鄭錫獜未肅拜,執義李家淳,掌令金基石,持平金重夏在外,監察茶時之意,敢啓。傳曰,知道。
趙秉憲啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
傳于黃浩民曰,留院公事入之。
黃浩民,以禮曹言啓曰,卽接景慕宮官員所報,今日日次奉審,則本宮正堂內西邊斑子一間小欄膠付處,脫落云矣。莫重堂內斑子,有此脫落之患,當有慰安之節,慰安祭不卜日,今二十二日設行,而修改之役,擇日擧行,何如?傳曰,允。
趙秉憲,以備邊司言啓曰,卽見水原留守徐有榘狀啓,則以爲,會時還餉,自來不敷,排巡難繼,況今兩麥失稔,農節民情,轉益遑汲,本府還餉租米太合五千一百三石,屬邑餉租三千九百四十七石,特許加分事,請令廟堂稟旨分付矣。分留法意,雖甚不輕,元還不敷,農糧難繼,歉餘民情,在所當念,所請數爻,視近例不甚過多,依狀請許令加分,何如?傳曰,允。
又以禁衛營言啓曰,本營中軍任聖皐,呈辭在外,久曠可悶,今姑改差,何如?傳曰,允。
上在昌德宮。停常參·經筵。
黃浩民啓曰,來二十五日朝參日次矣,敢稟。傳曰,停。
李謙在啓曰,行大司憲金鏴,掌令李莊緖,持平鄭錫麟未肅拜,執義李家淳,掌令金基石,持平金重夏在外,監察茶時之意,敢啓。傳曰,知道。
傳于黃浩民曰,傳香承旨,馳詣社稷·景慕宮,奉審摘奸以來。
傳于李謙在曰,召對爲之。
黃浩民,以禮曹言啓曰,再昨甘澍,僅止浥塵,三次致虔,一霈尙靳,四次祈雨祭不卜日,今二十三日北部遣宰臣,社稷遣重臣設行事,知委,何如?傳曰,允。
黃浩民啓曰,明日傳香,禮房承旨,當爲齋宿,而左副承旨尹興圭,不爲仕進,所當牌招,而拘於廳規,不得請牌,何以爲之?敢稟。傳曰,許遞,前望單子入之。
承旨前望單子入之。金在田落點。
傳于黃浩民曰,承旨房望,順房爲之。
黃浩民啓曰,明日傳香,禮房承旨,當爲齋宿,右承旨趙秉憲,所當牌招,而拘於廳規,不得請牌,何以爲之?敢稟。傳曰,牌招。
傳于李謙在曰,戶·工換房。
傳于趙秉憲曰,時·原任大臣來待。
趙秉憲啓曰,時·原任大臣,依下敎來待矣。傳曰,入侍。
傳于趙秉憲〈曰〉,奉審閣臣入侍。
傳于趙秉憲曰,發遣吏郞,諸執事淸齋與否,摘奸以來。
兵曹,以李存敬爲禁衛中軍。
黃浩民,以都摠府言啓曰,今日入直內三廳武兼禁軍及軍兵等,當爲中日習射技放,而顯隆園忌辰祭正日相値,不得設行之意,敢啓。傳曰,知道。
又以摠戎廳言啓曰,本廳中軍,今當差出,而擬望之人乏少,外任竝擬,何如?傳曰,允。
丁酉五月二十一日午時,上御熙政堂。召對入侍時,檢校待敎趙斗淳,參贊官李謙在,侍讀官趙雲澈,檢討官姜時永,假注書曺錫雨,記注官田栽五,別兼春秋徐耆淳,各持論語第三卷,以次進伏訖。上曰,史官分左右。上開卷,讀自子曰雍也,止觚哉觚哉。命陳文義,雲澈曰,子華之與粟,不欲繼富,故止於與釜,原思之與粟,爲其常祿,故至於九百,此皆聖人請義所存,而隨處得中者也。聖人之用財,固當如此,人君賞與之節,亦當取法於此,苟其不當與,則韓侯之弊袴,猶在可惜,如其可賞,則周雅之彤弓,貺以中心,卽此而可知賞與之當愼也。伏願殿下,凡於賞與之際,懋思得中,使有功而無屯膏之歎,用財而無傷惠之機,是臣區區之望也。大抵古人,於論語一部,以節用愛民四字,爲出治之要,苟欲愛民,莫如節財,此宋臣李沆之語也。今殿下方以論語進講,惟願留神於此等處焉。上曰,下番陳之。時永曰,可使南面之義,朱夫子釋之以寬洪簡重,則人君南面之德,豈有大於此四字乎?雖然,寬洪然後,可以簡重,則寬洪比簡重,尤爲本領,蓋度量寬洪,則心界和平,氣象舒泰,而和氣獻祥,福祿自至,周之后稷,自兒時,屹如巨人之志,漢之高祖,自微時,意豁如也,此皆人君寬洪之符也。伏願殿下,常以寬洪二字,留在淵衷,遇事接物,常就寬洪上做將去,如天之無所不覆,如地之無所不載,則福祿之來,亦將無窮矣。伏望深留聖意焉。上曰,閣臣陳之。斗淳曰,儒臣已盡敷奏,臣無更達者矣。上曰,參贊官陳之。謙在曰,儒臣上下番,敷奏無餘,臣無更陳之辭矣。上掩卷。仍命退,諸臣以次退出。
丁酉五月二十一日酉時,上御熙政堂。大王大妃殿垂簾,時·原任大臣,奉審閣臣同爲入侍時,右承旨趙秉憲,假注書曺錫雨,記注官田栽五,別兼春秋徐耆淳,領中樞府事李相璜,判中樞府事沈象奎,右議政朴宗薰,檢校待敎金興根以次進伏訖。上曰,史官分左右。命閣臣進前,興根進伏奏曰,臣承命馳詣顯隆園,園上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉,仍留監祭,享事平安過行,仍詣健陵,陵上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。上命大臣進前,相璜曰,亢旱太甚,風氣凄淸,日候不調,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。大王大妃殿敎曰,錦營密啓入來,故召卿等入對矣。仍出示啓本,敎曰,諸大臣之意,何如?何以處之則爲可耶?相璜曰,近年以來,變怪式月斯生,至又有今番湖囚掛書之變,若非三綱泯滅·九法斁絶,天下寧有是也?臣驚憤之外,實不勝哀痛憂懼矣,不過是蟣蝨之微物,狗彘之醜類,而其所爲計,雖云只出於陷人,至於五字凶言,道啓中,至不敢謄書仰聞,則其爲窮天地亘古今所無之凶言,斯可推知,似此凶犯,決不容晷刻淹留,亟令王府拿來,卽速擧行,有不可已矣。宗薰曰,渠所發明,畢竟莫掩其自辦,而其中五字凶言,窮凶絶悖,亘古之所未有也。道啓至不敢謄書仰聞,臣恨不能手磔口臠於卽地,而豈容少假喘息於覆載之間乎?以此凶書,設或只爲參看,難免重辟,而況其手寫口授,灼有昭證,論厥罪犯,宜無輕重,至於根柢醞釀,以若蟣蝨之類,無可盤覈之端,而事體所在,決不可尋常處之,亟宜拿致王府,依法斷律,置之極逆,然後國綱可立,人紀可正矣。相璜曰,似此前古所無之凶言,一則手寫,一則口授,眞所謂一而二二而一,豈有首從指使之別乎?象奎曰,此實前古所未聞之凶言,而口授手寫,厥罪惟均,亟命王府,依律處斷,斷不可已也。大王大妃殿敎曰,凶書之至凶絶悖,已無可論,而其實不過出於誣人之計,果無根窩之可覈矣。只以事體重大,故諸大臣之言如此,而年年設鞫,此何貌樣?因此不大段之事,若又設鞫,則京鄕民心,徒爲騷擾而已,予意則欲使該道臣處置矣。宗薰曰,民心騷擾,猶屬小事,而其在存事面重國體之義,似此窮天地所無之惡逆,豈可委之於外道而處之乎?慈敎雖如是,臣不敢奉承矣。大王大妃殿敎曰,旣無一分可疑之端,故不欲設鞫,豈或少爲容貸而然也?依此擧行,可也。宗薰曰,斷以國律,合置大逆不道凌遲之科,而毫末無減矣。臣未能溯考前昔,而雖以耳目所睹記言之,若此重辟,令外道結案,實無可據之例矣。相璜曰,今以道啓觀之,似是無他根窩,無他醞釀,而慈意實出於不欲張大,臣等非不仰認,而此實前古所無之凶犯,使外道擧行,寧有如許國體乎?大王大妃殿敎曰,蟣蝨之類,至微至賤,且無實事之可言,則不必自王府,張大設鞫,無論舊例之有無,令道臣處之,而用法節次,磨鍊以送,可也。象奎曰,罪至大逆,則必自王府擧行,亶出於重法意,而非以其貴賤也。顧此蟣蝨之類,雖無根窩之可覈,法當依法,不可隨意裁酌,謂其張大而廢之,謂其微賤而忽之,右相之言是也。大王大妃殿敎曰,旣不能溯考前昔,則亦安知其有無乎?宗薰曰,舊例有無,臣亦未敢質言,而法亦不外於事理,此係世變之大者,刑政之大者,而其可使外道處之乎?根窩醞釀,臣亦保其必無矣。大王大妃殿敎曰,以其然也,故欲如是處之矣,予亦知大臣重事體之意,而以予所見,若有根窩,則設鞫,可也。旣知其必無,則設鞫何益?以大逆凌遲律酌定,使本道擧行,可也。仍敎曰,此或非犯上不道之科乎?相璜等皆曰,犯上則較輕,而面目亦自不同矣。大王大妃殿敎曰,然則自本道,依大逆用法,可也。宗薰曰,雖大逆凌遲,自王上照律單子,然后處之,不可但以惡逆而直刑也,凌遲照律,此豈自外道擧行之事乎?大王大妃殿敎曰,禁府都事下去,與道臣眼同擧行,似無不可矣。宗薰曰,大逆不道捧結案以聞之意,分付道臣,而照律則自王府爲之,下送都事,擧行,恐好,而此非自下所可裁擇仰奏者,惟在特爲處分之如何耳。大王大妃殿命書傳敎曰,觀此錦伯密啓,罪人之凶書,雖極絶悖,本事不過出於誣人,別無根窩,諸大臣爲事體,雖請設鞫,而還爲張大,徒增騷擾,成國老·李鍾呂兩犯,令道臣,以大逆不道,具格捧結案以聞事,分付。又命書傳敎曰,禁府坐起,勿拘齋日,連爲開坐事,分付。仍命承旨書傳敎訖。賤臣奉傳敎,出外頒布,卽爲入來。大王大妃殿敎曰,近日連設祈雨祭,而雨意終閟,言念民事,不勝憂悶。宗薰曰,明日又設四次祈雨祭,沛然一霈,方切顒祝,而旣陰旋晴,雨意漠然,民情轉益遑急,不知所以仰達矣。遂命出,大臣就座。仍命退,承史·閣臣以次退出。
上在昌德宮。停常參·經筵。
李謙在啓曰,行大司憲金鏴,掌令李莊緖,持平鄭錫獜未肅拜,執義李家淳,掌令金基石,持平金重夏在外,監察茶時之意,敢啓。傳曰,知道。
李奎鉉啓曰,行左承旨趙秉龜,今日不爲仕進,卽爲牌招,何如?傳曰,允。
傳于趙秉憲曰,禮房承旨,馳詣社稷,奉審摘奸,仍詣受香所,奉審摘奸以來。
李奎鉉啓曰,假注書曺錫雨,身病猝重,勢難察任,今姑改差,何如?傳曰,允。
曺錫雨改差,代以李憲周爲假注書。
傳于金在田曰,召對爲之。
傳于金在田曰,留院上疏入之。
兵曹,以李寬奎爲摠戎中軍。
趙秉憲,以奎章閣言啓曰,原任待敎金正喜父喪卒哭日,依定式,遣檢書官,勸肉以來之意,敢啓。傳曰,知道。
義禁府啓目,粘連向前李晉淵段,道啓中旣以始逋有難指的爲辭,則雖不可以始逋硬定是白乎乃,未捧旣云夥多,磨勘未免失實,揆以糴法,有難容貸是白遣,李道在段,逋穀査徵,非曰不少,營邑節目,亦有可據是白乎乃,未捧猶爲夥多,磨勘未免襲謬,糴法攸重,有難曲恕是白遣,閔致成段,道啓中雖以充逋之道,有區別,而未及收殺爲辭是白乎乃,未捧猶爲多數,磨勘終歸失實,不可以陳疏首實,有所參恕是白遣,徐有素段,流逋未能充完,虧欠猶爲夥多,外面雖似增逋,其實不過添耗,而循例磨勘,終難免掩置之罪,竝只以此照律爲白乎旀。李行敎段,流來欠逋,不思充完之方,輒以未捧,逐年報營,作爲能事,糴法嚴重,有難容恕,以此照律,何如?判付啓依允。又啓目,驪州前牧使柳原情云云。傳旨內辭緣,泛稱遲晩,所當諸刑是白乎矣,年過七十,法不當請刑,議處,何如?判付啓依允。
李謙在,以義禁府言啓曰,保放罪人李晉淵,還囚議處以入,而病勢一向未差,仍爲保放之意,敢啓。傳曰,知道。
應敎徐元淳疏曰,伏以臣,卽伏見慈殿傳敎下者,因錦伯密啓,凶書罪人成國老·李鍾呂兩犯,有令道臣,以大逆不道捧結案之命矣。臣姑不知其凶書之爲如何,而第伏念,罪惡旣係大逆,大僚又請設鞫,則神人之所共憤,天地之所難容,是豈可以委之本道而止哉?特以張大騷擾爲敎,臣固不勝欽仰萬萬,而區區憂憤之忱,敢效明張之義,惟聖明垂察焉。噫,彼國老·鍾呂輩,本以蟣蝨之賤,作此凶逆之變,究其本實,雖出誣人,凶書自在,罪犯大逆,則顧其事體,終不可草草了當,而旣曰大逆不道,自本道捧結案,於法無之。且懲討,有國之重典也,騷擾,一時之小事也,亦豈可以察小而忽大,捨重而取輕乎?臣旣職忝論思,有不容泯默,玆敢陳章仰籲。伏乞聖慈,仰稟東朝,亟寢成命,卽令王府,具格拿來,設鞫得情,快正典刑焉,臣無任云云。答曰,省疏具悉。本事之別無根窩,道啓之鉤査已詳,此不過欲誣人而自做凶言,則有何更覈之情乎?昨日慈殿處分,非但慮一時騷擾之端,在昔多有此等罪人,令本道勘處之例,何必設鞫於王庭,然後始爲得當乎?所請不允。
丁酉五月二十二日酉時,上御熙政堂。召對入侍時,檢校待敎趙斗淳,參贊官金在田,侍讀官趙雲澈,檢討官趙啓昇,記事官兪致崇,記注官金熙逌,別兼春秋申錫愚,各持論語第三卷,以次進伏訖。上開卷讀前受音,自宰我問曰,止有恒矣一遍,仍命陳文義,雲澈曰,行與藏在我,用與舍在人,在我者固當盡之,而在人者一付之命,此聖人行止之義也。非顔子亞聖之造詣,其孰能與於此哉?雖然,以孔·顔之聖,不得用行,未免舍藏,則在聖人,固無所損,而在魯國用人之政,其失可知也。爲人君者,孰不欲用其可用,舍其可舍,而苟不能知人,則將何以官人乎?知人之道無他,惟在於人君講學之明理,致知之格物,如物之姸媸,莫混於明鑑之下,然後庶乎其可也。知之旣明,則其於進賢退不肖,何難之有哉?用人莫要於知人,知人莫要於自修。伏願殿下,深留聖意,益勉講學焉。上曰,又陳之。啓昇曰,臣以爲,此章中學而不厭,尤爲我殿下講學上省察處也。學必講而後明,勤而後得,而苟不篤好,久必易厭,故不無寒曝之歎矣。在昔聖王之學,皆由於拳拳服膺,進進不已,故大禹惜寸陰,成湯作盤銘,雖以我祖宗朝進講言之,一日之間,旣有常參·朝參·朝講·夕講,而猶以爲未盡,又有召對·夜對焉,此誠殿下今日所可仰遵者也。伏願殿下,念念在玆,日新又新,以盡懋學之道,是臣區區之望也。上曰,又陳之。斗淳曰,以堯·舜之聖,猶有此施濟不及之病,堯·舜豈眞不能哉?惟其病之之心,常存於方寸之中,凡民謠呻,恒者自吾身出,恩愈普而愈以爲未普,澤愈廣而猶以爲未廣,之德之功,光天之下,至于海隅,而堯·舜之心,則猶以爲不自足,此其所以爲病,可見矣。後世人主則不然,一政一令之間,便謂已治已安,不復以一夫一婦之必獲,其所爲心,末流之害,必至於傲然自聖,以不足爲自足,宮室聲色之娛作焉,輿服狗馬之節興焉,由是觀之。堯·舜之所以爲病者,不但爲養有所不贍,治有所不及而已矣,伏願深留聖念焉。上曰,又陳之。在田曰,雍也·述而二篇,言仁者多,仁是四德之首,而聖學之極工,王政之先務也,是故解網祝禽,殷湯有之,漱水避蟻,宋帝亦云,皆古昔聖后哲辟仁愛之心,而有是心則推以爲政也。今天方亢旱,我殿下爲民惻怛,圭璧屢擧,虔誠禱天,是仁心之出尋常萬萬,而猶有所未盡,則天不悔其災,民不被其澤,伏願於此等處,推類而益加勉焉。上掩卷。仍命退,諸臣以次退出。
上在昌德宮。停常參·經筵。
李謙在啓曰,行大司憲金鏴,掌令李莊緖,持平鄭錫麟未肅拜,執義李家淳,掌令金基石,持平金重夏在外,監察茶時之意,敢啓。傳曰,知道。
傳于趙秉憲曰,禮房承旨,馳詣健元陵,奉審摘奸,局內諸陵,一體奉審以來。
傳于李謙在曰,召對爲之。
傳于趙秉龜曰,留院上疏入之。
傳于金在田曰,留院公事入之。
李謙在,以義禁府言啓曰,保放罪人李晉淵,還囚照律以入之意,敢啓。傳曰,知道。
義禁府照目,粘連驪州前牧使李晉淵·李道在·閔致成·徐有素,牧使李行敎等矣本府議啓內,李晉淵段,道啓中旣以始逋有難指的爲辭,則雖不可以始逋硬定是白乎乃,未捧旣云顆多,磨勘未免失實,揆以糴法,有難容貸是白遣。李道在段,逋穀査徵,非曰不少,營邑節目,亦有可據是白乎乃,未捧猶爲顆多,磨勘未免襲謬,糴法攸重,有難曲恕是白遣。閔致成段,道啓中雖以充逋之道,有區別,而未及收殺爲辭是白乎乃,未捧猶爲多敎,磨勘終歸失實,不可以陳疏首實,有所參恕是白遣。徐有素段,流逋未能充完,虧欠猶爲顆多,外面雖似增逋,其實不過添耗,而循例磨勘,終難免掩置之罪,竝以此照律爲白乎旀。李行敎段,流來欠逋,不思充完之方,輒以未捧,逐年報營,作爲能事,糴法嚴重,有難容恕,以此照律罪,李晉淵·李道在·閔致成·徐有素等段,以掩置律,各告身盡行追奪,徒三年定配,勿揀赦前,李行敎段,以不應爲事理重律,杖八十收贖,奪告身三等,竝只私罪奉敎依允爲旀。李晉淵·徐有素·李行敎等段,竝只功減一等,李道在·閔致成等段,功議各減一等爲良如敎。又啓目,粘連向前柳亦,當捧跨歲多愆,逋數添耗益增,掩置之罪,在所難免,以次照律,何如?判付啓依允。又啓目,忠州前牧使金祖淵原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
李謙在,以義禁府言啓曰,時囚罪人李晉淵·李道在·閔致成·徐有素等,告身盡行追奪,徒三年定配,勿揀赦前照律公事,判付內依允。李道在·閔致成,功議各減一等,李晉淵·徐有素,功減一等事,命下矣。李道在·閔致成,功議各減一等,李道在告身盡行追奪,忠淸道鎭川縣長楊驛,閔致成告身盡行進奪,忠州牧連原驛,各徒二年定配,勿揀赦前,李晉淵·徐有素功減一等,李晉淵告身盡行追奪,江原道洪川縣泉甘驛,徐有素告身盡行追奪,黃海道遂安郡位羅驛,各徒二年半定配,勿揀赦前,而以議啓內辭意,具罪目,依例發遣府書吏,押送于各其配所,何如?傳曰,允。
校理李時在·韓宓履,副校理趙雲澈,趙秉恒,修撰趙啓昇·姜時永,副修撰朴來萬·兪鎭五聯疏曰,伏以,臣等伏見慈聖殿下傳敎下者,有凶書罪人成國老·李鍾呂兩犯,令道臣以大逆不道捧結案以聞之命矣。錦啓辭意,臣等雖未敢詳,而凶書情節,槪可認矣。噫,彼國老·鍾呂,俱以至微之類,敢懷不道之心,肆發凶言,筆之於書,本事縱緣於誣人,所犯實係於大逆,神人之所共憤,覆戴之所難容,則方事之始,鉤覈根因,雖或委諸該道,而及夫啓聞之後,王府自在,事體至重,設鞫得情,明正典刑,在法當然,夫豈有名以大逆,自本道草草了勘者耶?慮在騷擾,不欲張大,聖意所在,臣等豈不仰認,而臣等則竊以爲,似此罪犯,張大其事,然後王章益昭,民志可靖,而自可無騷擾之慮矣。大僚所請,實合事面,群情所同,無以按抑,玆敢相率聯龥。伏乞聖明,淵然深思,仰稟東朝,收還成命,卽令王府,設鞫嚴問,快正典刑焉,臣等無任云云。答曰,省疏具悉。已諭於前批,勿煩。
大司諫林翰鎭疏曰,伏以,臣於昨年,以南邑逋穀之未及準完,罪著溺職,罰止輕勘,近地徒配,非罪伊榮,未滿周年,恩宥遽降,曾未幾月,蕩滌有命,洪造如天,感泣無地,繼以薇垣除旨,忽下於夢想之外,官是宿趼,恩出收簪,固當不揆庸陋,怵畏義分,竭蹶叩謝之不暇,而第臣素患痞積之症,當暑越添,宛轉床笫,日夕呻囈,束帶造朝,其勢末由,諫長之職,責任綦重,而一向虛縻,冞增悸恐。伏乞亟賜遞改,俾安私分焉。臣方丐免,不宜贅他,而事在目下,不勝驚惋,敢效明張之義,惟聖明少垂察焉。噫,人心胥溺,世變層生,至於湖西兩犯事而極矣。凶書雖未及見,其窮凶絶悖,亘古所無,則王府拿鞫,明覈嚴懲,自是常憲,日前大僚筵奏,寔出於尊國體伸王法之義,而伏見慈敎下者,有令道臣以大逆不道具格捧結案以聞之命,蓋慮其事端,旣爲張大,則民情或易騷擾,聖意所在,臣豈不仰認,而此旣罪著極逆,義在嚴討,誠未可自本道處置而止。伏願仰稟東朝,亟寢成命,成國老·李鍾呂兩賊,令王府拿來,嚴鞫得情,施以大逆之律,快洩神人之憤焉,臣無任云云。省疏具悉。已諭於玉堂之批,勿煩,爾其勿辭察職。
司諫李基華疏曰,伏以臣,行負神明,奄失所恃,苟延一縷,遽徑三霜,俯仰穹壤,了然無依,跧伏窮閻,念絶榮途,我聖上,特垂記簪之眷,亞諫除旨,忽下於千萬夢想之外,臣且惶且感,莫省所措,固當收拾苫堊之餘喘,少伸怵畏之義分,而第伏念是職也者,耳目之任也,繩糾之地也,有非聾瞽者之所可堪,則以臣庸陋,濫冒承膺,亦所不敢,而且臣稟賦綿弱,疾病恒作,源委已深,宛轉床笫,束帶强策,事勢末如,玆敢冒死呼龥。伏乞聖慈,俯垂矜諒,亟許鐫遞,仍治逋慢之罪,以爲不職者之誡焉。臣方丐免,豈敢以言責自居,有所贅陳,而事在目下,憂憤自激,敢效同聲之忱,惟聖明垂察焉。卽伏見大王大妃殿傳敎下者,因錦伯密啓,凶書罪人成國老·李鍾呂兩犯,有令道臣捧結案以聞之命矣。凶書顚末,臣雖未見,而以傳敎中辭意觀之,罪名旣係大逆,則其情節之凶獰,在法當覈,決不可以尋常處之也,明矣。噫,世道日下,變怪層生,纔經一事,又出一事,此而不打破根窩,究極獄情,則不知何樣禍機,又伏在於何處矣,豈非大可憂懼者乎?固知我慈聖涵容之德,不欲張大其事,而有國所以維持者,典憲是已,人君所以採納者,輿論是已,大僚設鞫之請,寔出於王法之所當然,而堂疏臺疏,次第迭發,則輿情可見,公憤可知。伏乞殿下,仰稟東朝,亟寢成命,國老·鍾呂兩賊,卽令王府,具格拿來,依法設鞫,到底盤覈,快正典刑,以靖世道,以絶亂萌焉,臣無任云云。省疏具悉。已諭於玉堂之批,勿煩,爾其勿辭察職。
掌令李莊緖疏曰,伏以,臣伏見慈殿傳敎下者,有凶書罪人成國老·李鍾呂兩犯,令道臣以大逆不道捧結案以聞之命,繼伏見玉堂疏批下者,有曰,本事別無根窩,道啓鉤査已詳,何必設鞫於王府爲敎,第未知凶書辭意之如何,而罪以大逆爲名,則自王府拿來,設鞫得情,快正典刑,在法當然,而特以一時騷擾之端,不欲拿鞫,則噫,彼逆徒之凶腸奸肚,何以摘發乎?況有前冬逆變以後,常恐其餘孽亂萌之或有漏網者矣。今此掛書之變,又出於湖西,若復只誅其現露者,不覈徒黨,打破窩窟,則來頭之憂,容有極哉?臣冒忝言官,不容泯默,玆敢仰龥。伏乞聖慈,仰稟東朝,亟寢成命,卽令王府,具格拿來,設鞫嚴覈,俾凶徒去根,刑法得中焉,臣無任云云。省疏具悉。已諭於玉堂之批,勿煩。
正言宋柱獻疏曰,伏以臣,本以無似,幸竊科第,已踰涯分,而釋褐未幾,濫通臺地,尋常憂懼,如集于木,迺者薇垣新命,忽下於千萬夢想之外,庚牌儼臨,違傲是事,義分都虧,惶隘冞切,臣方丐免之不暇,何敢爲言事之計,而第臣於目下事,有不容泯默,敢效明張之義,惟聖明,少垂察焉。日昨因錦伯密啓,有凶書罪人成國老·李鍾呂兩犯,令道臣以大逆不道捧結〈案〉以聞之慈敎,忠憤所激,繼之以憂嘆也。凶書雖未及見,罪犯旣係大逆,則旨意之絶悖,情跡之至凶,可以推知,大僚設鞫之請,寔出於王法之所當然,與情之所同憤,乃以張大騷擾爲慮,聖意所在,臣豈不仰認,而兩賊所犯,旣非尋常罪囚,則獄情之究覈,根窩之打破,王府自在,實非令本道草草了勘之事,況治逆,有國重典,騷擾,一時少事,則不幾近於慮小而忽大乎?且不許設鞫,而自上定律,遽下酌處,有欠經法。伏乞聖慈,仰稟東朝,亟寢成命,國老·鍾呂兩賊,仍令王府,具格拿來,設鞫得情,施以大逆之律,以雪神人之憤焉,臣無任云云。省疏具悉。已諭於昨日玉堂之批,勿煩。
持平鄭錫麟疏曰,伏以臣,晩竊科第,已踰涯分,進取榮途,尤非素期,迺者柏府除旨,忽下於旅次病伏之中,天牌儼臨,日事違傲,揆分顧義,震惕靡措。伏乞聖慈,俯垂察諒,特許鐫改,以肅朝綱,以安私分焉。臣於丐免之章,不宜贅他,而第伏見昨日慈殿傳敎下者,有凶書罪人成國老·李鍾呂,令本道道臣,以大逆不道捧結案以聞之命,臣始焉驚憂,終而憤菀,不容泯默,敢效明張之義,惟聖明垂察焉。錦伯密啓之辭,雖未得見,大僚筵奏之際,旣請設鞫,則噫,彼兩賊,卽當拿致王府,到底盤覈,而今令本道,草草孑勘,揆以獄體,大違經法,罪犯旣是大逆,懲治不可不嚴,則豈可以一時騷擾之小事,反忽訊囚之常憲乎?玉署之章,諫院之疏,俱出忠憤,而終靳兪音,王法莫伸,輿情愈菀。伏願聖上,仰稟東朝,亟寢成命,國老·鍾呂兩賊,具格拿來,設鞫得情,一以洩神人之憤,一以杜亂賊之萌焉,臣無任云云。省疏具悉。已諭於玉堂之批,勿煩,爾其勿辭察職。
丁酉五月二十三日未時,上御熙政堂。召對入侍時,檢校待敎趙斗淳,參贊官李謙在,侍讀官趙雲澈,檢討官姜時永,假注書李憲周,記注官文慶愛,別兼春秋申錫愚,各持論語第三卷,以次進伏訖。上曰,史官分左右。上開卷讀前受音,自子釣而不網,止恭而安一遍,仍命陳文義,雲澈曰,君子則正己而物欲不蔽,故充然自得于中,而蕩蕩之貌,發見於外,小人則名利之欲,患得患失,故憂慮之意,長在於內,而戚戚有不安底心,賢否用心之際,利害懸殊矣。今殿下克軫學問之方,勿以外物留心,向裏做去,益勤誠一之工,則非但聖學有日新之望,其將仰不愧俯不怍,自至於心廣體胖之域矣。此豈非君子坦蕩蕩之義乎?伏願懋哉懋哉。上曰,下番陳之。時永曰,此章,諸弟所以狀聖人中和之德者也,凡人之生也,德性本無不備,而惟其氣質有蔽,故不能無偏倚之病,或溫則只溫而不能厲,威則只威而不能不猛,恭則只恭而不能安,惟聖人則不偏不倚,無過不及,而中和之德,薀之在內,故中和之象,著見于外,符彩粹盎,有不可掩矣。雖然,中和之德,不能自至,必待致中和之工,而若其致之之方,則在於誠心格致,苟能因是用力,則可謂學問之極功,聖人之能事,而可以參天地贊化育矣。伏願體念焉。上曰,閣臣陳之。斗淳曰,儒臣上下番,已盡敷奏,臣無更達者矣。上曰,參贊官陳之。謙在曰,儒臣上下番,已盡敷奏,臣無更達矣。上掩卷。仍命退,諸臣以次退出。
上在昌德宮。停常參·經筵。
李謙在啓曰,行大司憲金鏴,掌令李莊緖,持平鄭錫麟未肅拜,執義李家淳,掌令金基石,持平金重夏在外,監察茶時之意,敢啓。傳曰,知道。
黃浩民啓曰,右副承旨李謙在,今日不爲仕進,卽爲牌招,何如?傳曰,允。
傳于金在田曰,此時曠官可悶,驪州牧使未差之代,令該曹口傳擇差,催促下送。
傳于金在田曰,未下直與上京守令,竝當日下送。
吏曹口傳政事,以趙亨復爲驪州牧使。
禮曹,五次祈雨祭不卜日,今二十六日,宗廟遣重臣設行事,知委,何如?判付啓,依所啓施行爲良如敎。
傳于李謙在曰,發遣吏郞,諸執事淸齋與否,摘奸以來。
金在田,以吏曹言啓曰,未下直與上京守令,竝當日下送事,命下矣。自臣曹催促,則未下直守令白川郡守任奭朝,以前任慶尙道義興縣監,時在任所,斯速上來辭朝之意,發關知委於該道道臣處,而義興縣監黃基鎬,當日辭朝,上京守令黃州牧使李義平,信川郡守李宅鉉,文化縣令李胤愚,俱以爲當日下去云,長連縣監沈正書,已爲下去云,慶州府尹李寅弼,以焚黃事,時在廣州地,金山郡守李能淵,以子息成婚事,時在京畿竹山地云,竝當日下送之意,發關知委於該道之意,敢啓。傳曰,知道。
又以吏曹言啓曰,成均館典籍金龍銓,受由後過限不上來,改差,何如?傳曰,允。
金在田,以禮曹言啓曰,今五月二十六日德溫公主駙馬初揀擇時,揀擇人出入門路及揀擇處所,以何處爲之乎?敢稟。傳曰,處所熙政堂爲之,門路金虎門爲之。
李謙在,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
義禁府啓曰,粘連向前金祖淵亦,流逋之充完,尙矣勿論,新還之虧欠,逐歲增加,畢竟勘簿,未免虛錄,揆以糴法,焉逭當律?以此照律,何如?判付啓依允。又照目,粘連驪州前牧使柳矣本府議啓內,當捧跨歲多愆,逋數添耗益增,掩置之罪,在所難免,以此照律罪,徒三年定配,以其年七十一,依法典收贖,只告身盡行追奪,私罪,奉敎依允爲旀,功減一等爲良如敎。
上在昌德宮。停常參·經筵。
藥房都提調朴宗薰,提調權敦仁,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
趙秉龜啓曰,明日德溫公主駙馬初揀擇相値,視事頉稟之意,敢啓。傳曰,知道。
李謙在啓曰,行大司憲金鏴,掌令李莊緖,持平鄭錫麟未肅拜,執義李家淳,掌令金基石,持平金重夏在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而祈雨祭齋戒相値,不得來會云矣,敢啓。傳曰,知道。
趙秉龜啓曰,右承旨趙秉憲,今日不爲仕進,卽爲牌招,何如?傳曰,允。
傳于金在田曰,傳香承旨,馳詣宗廟,奉審摘奸以來。
以右承旨趙秉憲牌不進罷職傳旨,傳于李謙在曰,只推。
趙秉龜,以禮曹言啓曰,今此駙馬初揀擇時,揀擇人詣闕秩,一依漢城府擧案別單書入,而卽接漢城府移文,則揀擇捧單中,行副護軍金胤根子炳素,重患痁疾,不得進參云,病勢如此,則姑待其差歇,前頭再揀擇時,使之入參,何如?傳曰,允。
李謙在,以御營廳言啓曰,本廳字內興仁之門修改處,今已畢役之意,敢啓。傳曰,知道。
義禁府照目,忠州前牧使金祖淵本府議啓內,流逋之充完,尙矣勿論,新還之虧欠,逐歲增加,畢竟勘簿,未免虛錄,揆以糴法,焉逭當律?以此照律罪,告身盡行追奪,徒三年定配,又五年禁錮,私罪,奉敎依允爲旀,功議各減一等爲良如敎。
李謙在,以義禁府言啓曰,時囚罪人金祖淵,告身盡行追奪,徒三年定配,又五年禁錮照律公事,判付內依允,功議各減一等事,命下矣。金祖淵,功議各減一等,告身盡行追奪,江原道橫城縣蒼峯驛,徒二年定配,又五年禁錮,而以議啓內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
自辰時至人定,灑雨下雨,測雨器水深一寸五分,自人定至二十七日開東,灑雨下雨,測雨器水深二分。
趙秉憲啓曰,明日常參·經筵,取稟。傳曰,停。
李謙在啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李奎鉉啓曰,假注書李憲周,時無職名,令該曹依例付軍職,冠帶常仕,何如?傳曰,允。
傳于李奎鉉曰,都承旨·右承旨,率揀擇童蒙入侍,判敦寧同爲入侍。
傳于李奎鉉曰,吏曹參判有闕之代,前望單子入之。
吏曹參判前望單子入之,尹命圭落點。
李謙在啓曰,行大司憲金鏴,掌令李莊緖,持平鄭錫麟牌不進,執義李家淳,掌令金基石,持平金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖,持平鄭錫麟牌不進罷職傳旨,傳于李謙在曰,只推。
趙秉憲,以禮曹言啓曰,大王大妃殿傳曰,駙馬再揀擇,以六月旬前擇入,三揀擇,以同月念後擇入事,分付禮曹事,命下矣。令日官朴周煥推擇,則再揀擇來六月初四日巽時·初九日卯時,三揀擇同月二十一日卯時·二十五日巽時俱吉云,以何日定行乎?敢稟。大王大妃殿傳曰,再揀日字初四日,三揀日字二十五日爲之。
又以禮曹言啓曰,卽接漢城府主簿金鼎鉉所志,則以爲,族兄故同知重鉉,嫡妾俱無子,以其同姓十八寸兄德鉉第三子濟弘,欲爲繼後,兩家諸族,相議完定,而重鉉夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,與受明有可據,而不得登聞者,許令該曹,論理草記事,曾有筵奏定式,而門長金鼎鉉所訴旣如此,依定式,金德鉉第三子濟弘,立爲金重鉉之後,何如?傳曰,允。
刑曹啓目,粘連京囚李在成獄事,實因初非要害必死之處,詞證亦非眞的可據之證,則宜無因此致命之理,議讞之法,不可直斷以償命,傳之寧失之義,合施原貸之典,獄體至重,不敢擅便,上裁,何如?啓依回啓施行爲良如敎。又啓目,粘連京囚婢玉禮獄事,考諸檢案,疑晦多端,實因無痕,詞證不備,屍親招中,雜稱撞格搗推等說,而初覆檢實因,獨拈一搗字,硬合於法文中老年之人以手搗之無㾗而死條者,恐未妥當,罪疑惟輕,卽聖人好生之德,臣曹不敢擅便,上裁,何如?啓依回啓施行爲良如敎。
李謙在,以刑曹言啓曰,今五月十二日大臣·備局堂上引見入侍時,臣旣伏承京外獄囚審理之命矣。今方詳閱原案,次第修啓,至於諸道未錄啓罪人,則一一査究,論理登聞之意,纔已發關各該道守臣,而京囚中李在成·婢玉禮,究其情犯,容有可原,故各於本案,敢陳愚見,恭竢裁處,而其外池有源·金性福·鄭者斤孫·李同蕃·鄭快成·全成喆·姜召史·李光道·吳成得·金千鎰·奴長成·孫啓福·金重鉉·金寬興等十四名,反復參考,屢回服念,實因無疑,詞證端的,俱不可擬議於傳輕之典,竝依前訊推,何如?傳曰,允。
吏曹參議南履懋疏曰,伏以,臣於見職,萬萬不稱,亦無足取以爲喩於梁鵜軒鶴,則迺者名器之玷汚,物情之譏笑,是豈細故,而猶尙拚棄廉隅,揚揚冒膺,秖爲仰感俯怵,少伸微忱,而若固有之,因仍盤礡,今焉三朔于玆矣。曾蔑絲毫之可稱,徒竊淸顯之峻揀,每一循省,愧汗浹背,而況伏念有國之重,莫如祀典,塡差是役,果何等審愼,臣本固陋寡聞,疎拙罕交,朝紳之間,名面各知,班聯之上,資歷莫詳,享帖每出,做錯居多,以臣論臣,合被何罪,理之無幸,過福招災,始嬰一時之祟,轉成浹旬之苦,中暑而泄痢交作,乘時而癖積添肆,登溷頻仍,眞元漸鑠,貼席宛轉,症形委篤,以若目下病狀,束帶趨走,實無其望,而且今儲望諸彦,多有其人,豈宜如臣無似,貪戀寵祿,放倒四維之外,久據匪據,以妨賢路也哉?玆敢冒死呼龥於天地父母之前,伏乞聖慈,俯賜鑑諒,將臣所帶之職,亟命鐫改,以幸公私焉,臣無任云云。答曰,省疏具悉。所請依施。
丁酉五月二十六日辰時,上御熙政堂。大王大妃殿垂簾,都承旨·右承旨,率德溫公主駙馬揀擇童蒙,判敦寧同爲入侍時,行都承旨李奎鉉,右承旨趙秉憲,記事官兪致崇,記注官金熙逌,別兼春秋鄭㝡朝,判敦寧府事金逌根,以次進伏。大王大妃殿傳曰,童蒙以年次,次第進前。童蒙等以次進前,奏姓名訖。大王大妃殿命承史權退,少頃,復命入侍,奎鉉等以次進伏。大王大妃殿傳曰,禮判入侍。賤臣承命出傳,仍與禮曹判書朴歧壽,偕入進伏訖。大王大妃殿命歧壽進前,敎曰,今當初揀,非不喜幸,而言念昔事,不勝愴感之懷矣。仍命書傳敎曰,生員尹致承子寅甲,幼學徐斗輔子賚胤,副護軍吳取善子興世,前縣監洪在果子漢鍾,幼學朴齊信子快悅,再揀擇入之,其餘竝許婚。又命書傳敎曰,駙馬再揀擇,以六月旬前擇入,三揀擇,以同月念後擇入事,分付禮曹。仍命退,諸臣以次退出。
上在昌德宮。停常參·經筵。
自開東至未時,灑雨下雨,測雨器水深二分。
趙秉憲啓曰,明日常參·經筵,取稟。傳曰,停。
又啓曰,來初一日輪對日次矣,敢稟。傳曰,當次人受點,後日次待令。
李謙在啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于黃浩民曰,進講入侍。
注書兪致崇病,代以徐珖輔爲假注書。
李謙在啓曰,行大司憲金鏴,掌令李莊緖,持平鄭錫麟牌不進,執義李家淳,掌令金基右,持平金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖,持平鄭錫獜牌不進罷職傳旨,傳于李謙在曰,只推。
黃浩民,以備邊司言啓曰,永川郡守鄭基重,以前任麟蹄縣還逋事,月前因該道臣狀啓,其罪狀,令攸司稟處,而尙不就囚矣,待待命旣出特旨,設使或有疾病事故,何敢言私,而乃至於拖過四旬乎?事之駭惑,莫此爲甚,卽令該府,嚴飭拿囚,以其稽滯委折,添問目取供,此時嶺邑,曠官可悶,永川郡守,爲先改差,其代,令該曹口傳擇差,待下批催促赴任,何如?傳曰,允。
吏曹口傳政事,以李寅元爲永川郡守。
趙秉憲,以吏曹言啓曰,今此景慕宮朔祭兼告由祭獻官,前大司成李嘉愚塡差,而時無職名,令該曹口傳付軍職,何如?傳曰,允。
兵曹口傳政事,護軍單李嘉愚。
趙秉憲,以禮曹言啓曰,昨日甘霈,得於渴望之餘,言念民事,誠爲萬幸,而自朝至宵,水深幾近數寸,雖未周洽,見今濃雲四布,繼此沛然,方切顒望,而圭璧之屢薦,且近瀆褻,六次祈雨祭,姑爲觀勢設行,何如?傳曰,允。
黃浩民,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以刑曹言啓曰,謹依判付,京囚殺獄罪人李在成·婢玉禮,鬪毆殺罪減一等,各決杖一百後,在成平安道碧潼郡,玉禮渭原郡,流三千里定配所,竝卽押送之意,敢啓。傳曰,知道。
義禁府啓目,木川縣監宋啓根原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,忠州牧使申在翼原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
丁酉五月二十七日辰時,上御熙政堂。進講入侍時,檢校直提學徐憙淳,參贊官黃浩民,侍讀官韓宓履,假注書李憲周,記注官文慶愛,別兼春秋鄭㝡朝,各持論語第三四卷,以次進伏訖。上曰,史官分左右。上誦前受音一遍訖,憙淳讀〈自〉子曰泰伯可謂至德也,止小子,仍奏釋義。上讀新受音十遍訖,命陳文義,憙淳曰,此章專言無禮之弊,恭愼勇直,固是美德,而苟不以禮節之,則其弊也,爲勞葸亂絞矣。蓋禮者,以敬爲本,曲禮所云無不敬是也,而人君尤以敬天爲大,今於屢朔亢旱之餘,得此甘霈,斯實殿下憂民敬天之心,默有格感而致之,臣等固欽仰贊頌之不暇,而益有所區區蘄望者,誠能常存此心,無少間斷,而推諸事爲,則動心徯志,萬機自理矣,恭惟敬天二字,猗我列聖朝心法也。昔我英宗大王,一心敬天,至於窓牖之隙,或見天光小漏,則不敢倚臥,臥必驚起,每於遇旱親禱,禱輒得雨,是以蚩蚩小民,尙皆誦之,且以臣所逮覩者,我先大王,嘗以敬天勤民四字,書揭殿壁,朝夕覽省,竊謂人君脩己安民之道,不越乎敬天而已,而顧今日繼述之謨,亶在是矣,伏願益加體念焉。上曰,玉堂陳之矣。宓履曰,上者下之本,篤親,是仁之本,不遺故舊,是厚之本,在上者,先修其本,則在下者,從而化之,以致興仁不偸之美也。傳曰,上有好者,下必有甚焉者,伏願此等處,每加體念焉。上曰,參贊官陳之矣。浩民曰,此章之旨,專在於孝與敬,則孩提之童,莫不孝於親敬於長,而出於天性也。在上而篤親,則敎化從以興之,爲下而養志,則治道亦以行之矣。殿下篤學之誠,誠以養志,則庶可聖工之日就,而聖德之日廣矣。伏願體念焉。上掩卷,命史官就座。仍命退,諸臣以次退出。
上在昌德宮。停常參·經筵。
金在田啓曰,明日常參·經筵,取稟。傳曰,停。
李謙在啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李奎鉉啓曰,行左承旨趙秉龜,右承旨趙秉憲,今日不爲仕進,竝卽牌招,何如?傳曰,允。
傳于李奎鉉曰,進講入侍。
以忠淸監司沈宜臣啓本,大逆不道罪人國老·鍾呂,捧遲晩結案馳啓事,大王大妃殿傳于李謙在曰,出給禁府,如法擧行。
以右承旨趙秉憲牌不進罷職傳旨,傳于金在田曰,只推。
以大司諫林翰鎭,司諫李基華,正言宋柱獻,掌令李莊緖牌不進罷職傳旨,傳于李謙在曰,只推。
黃浩民,以都摠府言啓曰,副摠管李存敬,以禁衛中軍,本營諸將官射會監試事,南別營晝仕出去之意,敢啓。傳曰,知道。
李謙在,以義禁府言啓曰,以忠淸監司沈宜臣啓本,大逆不道罪人國老·鍾呂,捧遲晩結案馳啓事,大王大妃殿傳曰,出給禁府,如法擧行事,命下矣。謹按律文,則大明律謀反大逆條有曰,凡謀反及大逆,但共謀者,不分首從,皆凌遲處死,同律死囚覆奏待報條有曰,其犯十惡之罪應死者,決不待時矣,罪人國老·鍾呂,係是大逆不道,不待時凌遲處死罪人,而右罪人等,方囚錦營獄,依例發遣府都事,與該道道臣,眼同依律正法,應坐之類,待罪人等正法,狀聞擧行,朴綺漢段,令該道道臣,酌處,何如?傳曰,允。
義禁府啓目,粘連向前申在翼亦,流來舊逋,至於十萬五千餘石之多,而七月赴任,十月査報,其未能趁限準捧,參以事勢,容或無怪是白乎矣,糴法至嚴,未捧之失,在所難免,以此照律,何如?判付啓依允。又啓目,粘連向前宋啓根亦,死囚之徑斃,雖緣染疾而然是白乎乃,不善救療之失,在所難免,以此照律,何如?判付啓依允。
丁酉五月二十八日辰時,上御熙政堂。進講入侍時,提學趙寅永,參贊官李奎鉉,侍讀官韓宓履,假注書徐珖輔,記事官白潤鶴,別兼春秋鄭㝡朝,各持論語第四卷,以次進伏訖。上曰,史官分左右。上誦前受音一遍訖,寅永讀自曾子有疾孟敬子問之,止有司存焉,仍奏釋義。上讀新受音十遍訖,命陳文義,寅永曰,此章三條,皆修身之要,而籩豆之事,卽賓祭禮器也。此雖儀文之一,而較之修身,猶屬末節,故所以曰有司存也。大學所云壹是皆以修身爲本者,正此意也。況人主,處至尊之位,尤當克懋於容貌顔色辭氣之際,以盡修身之道,至於民國事務,六卿分職,各有所守,比如籩豆之有司,而君上則摠其大綱而已,推之萬事,莫不有本末之序,伏願於此等處,每加體念焉。上曰,玉堂陳之。宓履曰,其言也善,則可見人性之本善也。然而物欲蔽之,則本性之善,不可保矣,故中庸,以明善爲誠身之本。伏願殿下,用力於明善之工,取人爲善焉。上曰,參贊官陳之。奎鉉曰,閣臣·玉堂,備奏切實,臣無容更達矣。上掩卷,命史官就座。仍命退,諸臣以次退出。
上在昌德宮。停常參·經筵。
自午時至人定,灑雨下雨,測雨器水深一寸七分。
自人定至三十日開東,灑雨下雨,測雨器水深一寸六分。
趙秉憲啓曰,明日常參·經筵,取稟。傳曰,停。
李謙在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙秉憲啓曰,左副承旨黃浩民,今日不爲仕進,卽爲牌招,何如?傳曰,許遞,前望單子入之。
承旨前望單子入之,金洙根落點。
傳于金在田曰,進講入侍。
傳于趙秉憲曰,承旨房望,順房爲之,工·刑換房。
傳于趙秉憲曰,戶·工換房。
傳于趙秉憲曰,閣圈爲之。
趙秉憲,以奎章閣言啓曰,閣圈爲之事,命下矣。提學趙寅永,檢校直提學徐憙淳,直提學朴永元,檢校待敎金興根·趙斗淳,竝卽牌招,以爲會圈之地,何如?傳曰,允。
直閣會圈,鄭㝡朝·金炳韶·申錫愚,待敎會圈,金英根·李㘾·曺錫雨·趙道淳。
趙秉憲啓曰,閣圈爲之事,命下矣。政官牌招開政,何如?傳曰,允。
兼吏曹判書金在昌,參判尹命圭牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,允。
又啓曰,兼吏曹判書金在昌再牌不進推考傳旨,今方捧入,而開政命下之後,連事違召,無意承膺,事體所在,誠極未安。參判疏批未下,判書所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹參判尹命圭,疏批已下,一體牌招,何如?傳曰,允。
李謙在啓曰,行大司憲金鏴,掌令李莊緖,持平鄭錫麟牌不進,執義李家淳,掌令金基石,持平金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖,持平鄭錫麟牌不進罷職傳旨,傳于李謙在曰,只推。
以咸鏡監司洪敬謨狀啓,鏡城判官張龍八,始未能周察於還賑,竟至絶巡之境,爲先罷黜事,傳于趙秉憲曰,令該曹勿拘常格,口傳各別擇差,不多日內下送。
吏曹口傳政事,以李秉溫爲鏡城判官。
趙秉憲,以奎章閣言啓曰,檢書官番次,近甚苟艱矣,檢書官朴宗永,方在外任,今姑減下,其代,依定式取才差下,何如?傳曰,允。
李謙在,以備邊司言啓曰,卽見咸鏡監司洪敬謨狀啓,則以鏡城賑事之至於絶巡,論罷該判官矣。公賑絶巡,係是曾所未聞之事,顑頷待哺之民,安得無多少捐瘠乎?思之及此,萬萬矜惻,旣已移糴,且劃米穀,如果先事措辦,排巡均饋,則寧或至此?況有吏奸民怨之論列,罪止罷黜,失之太歇,至於該道臣,旣不能無不善檢飭之責,且勿拘常格,有非道臣之所可輒請,未免違例,咸鏡監司洪敬謨,從重推考,鏡城前判官張龍八,令該府拿問嚴飭,何如?傳曰,允。
又以義禁府言啓曰,咸鏡監司洪敬謨狀啓內,吉州牧使申紹罪狀,令攸司稟處事,啓下矣。申紹,時在任所,依例發遣府書吏,交代後拿來,何如?傳曰,待待命拿囚。
義禁府照目,粘連忠州牧使申在翼矣本府議啓內,流來舊逋,至於十萬五千餘石之多,而七月赴任,十月査報,其未能趁限準捧,參以事勢,容或無怪是白乎矣,糴法至嚴,未捧之失,在所難免,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目,粘連木川縣監宋啓根矣本府議啓內,死囚之徑斃,雖緣染疾而然是白乎乃,不善救療之失,在所難免,以此照律,罪笞四十收贖,附過還職,私罪,奉敎依允爲旀,功議各減一等爲良如敎。
吏曹參判尹命圭疏曰,伏以臣,猥以無似,遭逢盛際,偏蒙我兩聖朝不世之恩,姿性之庸陋,而作成如天地,根植之孤弱,而涵濡如雨露,通籍二九年之間,節次推遷,輥到卿列,歷揚踰濫,涯分已溢,臣雖至愚且迷,區區報答之誠,豈犬馬之不若,而只緣臣才疎識淺,最居人下,冥之行,動輒迷憒,負乘之災,自速顚疐,歷試內外,未有絲毫之裨補,點檢前後,徒煩拂拭之洪造,每自循省,惶汗浹背,況今蒲質已衰,樗散分甘,尋常百執事之末,自知不復堪於任役,不意亞銓除旨,忽下於病伏窮港之中,臣聞命悸恐,歷屢日而莫省攸措,未敢知無狀賤臣,何若是其僥冒,亦未敢知聖朝官人之政,何若是其疎謬也?量才授任,何官不然,而今臣所叨之銜,卽古周官少宰之職,視冢宰縱下一等,若其四選之格,九流之品,與聞甄別之議,佐均邦國之政,未嘗無銓綜之貴,蓋不可大夫而冒居也,明矣。今乃擧以畀之於空疎如臣者,而不少留難,竊恐上之所以授,下之所以受,參倚而未得其說,若以臣久備任使,謂可以循資乎,則群彦林立,宜殿而莫宜先,若以臣曾忝佐貳,謂之以宿趼乎,則已試蔑效,愈進而責愈重矣,臣雖欲憑恃寵靈,竊據爲幸,强自解而不可得也。至若才具之無補於鑑衡,疾病之不堪於陳就,恐涉崇飾,不敢臚陳,瞿瞿所若驚者,因臣濫叨,貽累聖簡,以玷則哲之明耳,左右思量,承膺無路,屢違召牌,猥陳短章。伏乞聖慈,俯垂鑑諒,特遞臣新除銓銜,回授可堪之人,俾公器重而私分安焉,臣無任云云。答曰,省疏具悉。卿其勿辭行公。
丁酉五月二十九日辰時,上御熙政堂。進講入侍時,原任直閣徐俊輔,參贊官金在田,檢討官朴來萬,假注書李憲周,記注官田栽五,別兼春秋鄭㝡朝,各持論語第四卷,以次進伏訖。上曰,史官分左右。上誦前受音一遍訖,俊輔讀自曾子以能問不能,止君子人也,仍奏釋義。上讀新受音一遍訖,命陳文義,俊輔曰,此章指顔子之學,而以能問不能,以多問於寡,卽是君子才德之備則,好問裕自用少,卽殷湯懋德之道也。入大廟每事問,亦孔子審愼之工,則我殿下講學之時,審問明辨,討論於臣等,則似有補於就將之聖工,伏願深加體念焉。上曰,玉堂陳之。來萬曰,此章可見顔子無我之心,惟恐一善之不盡,故雖以聞一知十之能,必問於不能,以多必問於寡,且於各言其志曰,願無伐善無施勞,此亦有若無實若虛之意也。若非深知義理之無窮,不見物我之有間,豈能如此乎?玆故以大舜之聖,而稽于衆舍己從人,以成湯之德,猶戒好問則裕·自用則少,斯莫非聖賢無我之心,常如太虛,能容天下之理,而不見己之有餘·人之不足也。顧今我殿下,以天縱之聖,固知能自得師,則何待如愚臣啓沃,而進學之道,必以審問明辨爲貴,故雖如孔文子,猶能敏而好學,不恥下問,伏願每於進講之餘,深體顔聖·有若實若之意,以行舜·湯稽衆好問之道,求盡乎無窮之理,是所區區之望焉。上曰,參贊官陳之。在田曰,閣臣·玉堂,備奏切實,臣無容更達矣。上掩卷,命史官就座。仍命退,諸臣以次退出。
上在昌德宮。停常參·經筵。
自開東至酉時,灑雨下雨,測雨器水深二寸四分。
藥房都提調朴宗薰,提調權敦仁,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁旱入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
趙秉憲啓曰,明日常參·經筵,取稟。傳曰,停。
金洙根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李奎鉉啓曰,行左承旨趙秉龜,今日不爲仕進,卽爲牌招,何如?傳曰,允。
李謙在啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于趙乘憲曰,禮房承旨,馳詣宗廟·景慕宮,奉審摘奸以來。
傳于李謙在曰,進講入侍。
李奎鉉啓曰,兼吏曹判書金在昌三牌不進,參判尹命圭牌不進推考傳旨,今方捧入,而開政命下之後,連事違召,無意承膺,事體所在,誠極未安。判書所當更請牌招,而係是一日四牌,何以爲之,而參判更爲牌招,何如?傳曰,允。更爲牌招。
有政。吏批,兼判書金在昌進,參判尹命圭進,參議未差,右承旨趙秉憲進。以兪星煥爲吏曹參議,南履懋爲工曹參議,徐左輔爲大司成,朴綺壽爲知經筵,金道喜爲同經筵,洪羲人爲禁府都事,韓用圭爲引儀,嚴錫鼎爲宗簿直長,李啓榮爲綏陵參奉,李亨在爲吉州牧使,鄭允容爲同福縣監,鄭㝡朝爲直閣,金英根爲待敎,前縣監洪鋈,熊川縣監李遠振,今加通政加資,前縣令沈肇永,前縣監沈能勳,前察訪李元耆,今加通政賞加事承傳。
兵批,判書金蘭淳病,參判鄭鴻慶病,參議趙奎昇病,參知宋應龍入直進,左副承旨李謙在進。以鄭履學爲造山萬戶,沈正詩爲臨津別將,同知崔學崙,副護軍尹興圭·黃浩民·南履懋,副司正李憲周,以上竝單付。
吏批,再政。以崔瑗爲工曹正郞,宋欽象爲掌樂主簿,弘文正字單金英根,兼校書校理單鄭㝡朝,正字單金英根,兼奎章閣待敎單金英根。
兵批,再政。同知宋興吉,副護軍洪鋈·沈肇永·沈能勳·李元耆,以上竝單付。
金洙根啓曰,行大司憲金鏴,掌令李莊緖,持平鄭錫獜牌不進,執義李家淳,掌令金基石,持平金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖,持平鄭錫獜牌不進罷職傳旨,傳于金洙根曰,只推。
趙秉憲啓曰,卽者副修撰朴來萬,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又以弘文館言啓曰,修撰姜時永差祭,副修撰朴來萬陳疏徑出,兪鎭五受由在外,下番闕直,事甚未安。修撰趙啓昇,卽爲牌招入直,何如?傳曰,允。
又以奎章閣言啓曰,新除授直閣鄭㝡朝,待敎金英根,竝卽牌招,推移入直,何如?傳曰,允。
又以奎章閣言啓曰,新除授直閣鄭㝡朝,待敎金英根,敎旨安寶次,濬哲之寶請出之意,敢啓。傳曰,知道。
又以奉常寺都提調·提調意啓曰,東耤親耕田所種大麥打作,則所出爲六石十三斗,小麥打作,則所出爲二石三斗之意,敢啓。傳曰,知道。
李謙在,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
金洙根,以義禁府言啓曰,鏡城前判官張龍八,拿問嚴勘事,傳旨啓下矣。張龍八,時在任所,依例發遣府羅將,交代後拿來,何如?傳曰,待待命拿囚。
又以義禁府言啓曰,平安監司朴晦壽狀啓內,朔州前府使李敬達罪狀,令攸司稟處事,啓下矣。李敬達,時在任所,依例發遣府書吏,交代後拿來,何如?傳曰,待待命拿囚。
副修撰朴來萬疏曰,伏以,臣於持被之中,卽接家信,則臣母忽得暑泄,屢日苦劇之餘,元氣澌鑠,素患蛔積肆發,委頓床褥,轉側須人,促臣歸視,臣無他兄弟可以扶將調護者,自聞此報,方寸煎灼,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣所帶之職,俾便救護,仍治臣瀆擾之罪,以肅朝綱焉,臣無任云云。省疏具悉。爾其勿辭救護。
丁酉五月三十日辰時,上御熙政堂。進講入侍時,右議政朴宗薰,原任直閣李光文,參贊官李謙在,侍讀官李時在,假注書徐珖輔,記注官金熙逌,別兼春秋徐耆淳,各持論語第四卷,以次進伏訖。上曰,史官分左右。上讀前受音一遍訖,光文讀自曾子曰士不可以不弘毅,止疾之已甚亂也,仍讀奏釋義訖。上讀新受音十遍訖,命陳文義,光文曰,此三節雖小,而學者工夫工效而言,莫過於此詩之爲敎,本人情性,其言易入,有感發懲創之義,禮者,自愛親敬兄,至於灑掃應對,規模整齊,節目明備,集註所謂固人肌膚之會,筋骸之束者此也,樂者,不徒在於音樂唱和,而義精仁熟,私欲淨盡,志氣淸明,則非樂而亦樂矣。上二節,主學者工夫而言,下一節,主效而言,先儒亦以此三節,分始與中與終言之,爲學始終,備於此矣。詩禮雖未及進講,而聖學始終之要,可以推知,今日起止中,此最爲好,故特爲敷演奏之矣。上曰,玉堂陳之。時在曰,閣臣以興詩立禮成樂之義,詳悉敷奏,實無更奏之義,而區區淺見,亦有所仰達者。大抵詩禮樂三敎之中,詩樂之敎,世無其傳,久矣,古人必自十三歲,學樂誦詩,至於成德之時,始收其效,樂之爲用也,大矣。後世則不然,聖遠敎弛,此道已廢,只有立禮一節,仁義道德,非禮則不成,敎諭風俗,非禮則不化,君臣上下父子兄弟,非禮則不定,軍賓祀饗之節,非禮則不備,禮之用,顧不重歟,禮不可徒事外飾,雖以今日臨講言之,閣臣·儒臣·左史·右史,列侍上下,儀禮之備,宜無過於此者,而徒事其外,不懋乎中,則只不過恭敬辭遜之儀而已,先儒釋禮之義曰,整齊莊嚴,整齊者,齊其不齊之心也,莊嚴者,主敬之心,外著於儀表者也。今於臨講之時,苟齊其不齊之心,則豈有間斷傍奪之理也哉?非獨臨筵之時然也,雖在燕閒之間,恒存此心,則聖學將就,自底緝熙之域,乃所以禮不可斯須者也,惟聖明懋哉懋哉。上曰,參贊官陳之。謙在曰,閣臣·玉堂,已爲仰陳,臣別無更達之義矣。上曰,大臣陳之。宗薰曰,今日自止中興詩章,乃爲學始終,最合玩縪,故閣臣·玉堂,俱以此敷演仰奏,其言皆好矣。欲以此三節,親切體驗,則一番進講,亦有興於詩立於禮成於樂之義矣。開講之初,以聖人訓語,感發我性情之正,興起鼓動,吟詠反復,此詩之道也。及讀過十遍,各陳文義,志氣卓然,事物不能搖奪,其次序始終,自有節文儀則,此禮之實也。至於講之垂畢,意味浹洽,旨義融貫,自然有和順精熟之效,不覺其音響節族之成,以至手舞足蹈,則此樂之用也。如是體認,則不但經旨之瞭然,益見講學之有味,此實爲讀書進學之要矣。上掩卷。宗薰進前曰,久旱之餘,甘霈洽望,日間聖體,若何?上曰,一樣。寢睡·水刺之節,何如?上曰,一樣。大王大妃殿氣候,何如?上曰,一樣。王大妃殿氣候,何如?上曰,一樣。中宮殿氣候,何如?上曰,安順。上曰,史官就座。仍命退,諸臣以次退出。
上在昌德宮。停常參·經筵。
自開東至酉時,灑雨下雨,測雨器水深一寸二分。
趙秉憲啓曰,明日常參·經筵,取稟。傳曰,停。
李謙在啓曰,來初五日朝參日次矣,敢稟。傳曰,停。
金洙根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于金洙根曰,進講入侍。
大王大妃殿傳于李謙在曰,圭璧纔擧,冥應如響,久旱之餘,民事萬幸,宗廟祈雨祭獻官判尹李羲準,上弦弓一張賜給,執祝以下諸執事,不粧弓一張竝賜給。傳于金洙根曰,吏兵批歲抄點下者,依例捧傳旨以入。
金洙根啓曰,行大司憲金鏴,掌令李莊緖,持平鄭錫麟牌不進,執義李家淳,掌令金基石,持平金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖,持平鄭錫麟牌不進罷職傳旨,傳于金洙根曰,只推。
李謙在,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以吏曹言啓曰,繕工監主簿趙雲明,以其身病,呈狀乞遞,改差,何如?傳曰,允。
又以司饔院都提調意啓曰,本院主簿韓用圭,以蘇魚所監捉官,方在漁所,而昨日政通禮院引儀遷轉矣,其代,直長鄭世顯下送,以爲竣事之意,敢啓。傳曰,知道。
又以禮曹言啓曰,六次祈雨祭,觀勢設行事,草記允下矣,渴望之餘,得此甘霈,測雨器水深,旣過半尺,庶可周洽,言念民事,誠爲萬幸,祈雨祭依例停止,當有報謝之擧,宗廟報謝祭,謹依禮典,待立秋後設行,而三次祈雨之後,所得雖有大小之殊,亦不無報謝之節,南壇·雩祀壇報謝祭,一體設行,何如?傳曰,允。
開城留守李彦淳疏曰,伏以,舟梁禮成,宗祊慶溢,日月愈多,忭賀曷已?仍伏念臣,待罪下邑,今爲五朔于玆矣,荷重宸之分憂,百里已大,以太守而爲樂,五馬亦榮,而其奈才短蒭牧,衰甚蒲柳,病或妨務,事不從心,簿牒有愆滯之歎,蔀屋多愁怨之聲,居一日而雖使盡責,比三年而尙難望治,不意西京居留之命,忽及一考未經之前,臣誠惝怳震惕,歷累日而莫省所措也。臣以菲才,遭際明時,揚歷踰濫,滾至于此,是豈臣有銖能寸長之萬一近似哉?卽我兩聖朝洪造大化,追念先故,不以卑鄙,陶鑄作成,曲遂而不遺也。臣雖鈍愚,猶知感激,苟可有涓埃微報,不敢以縻粉爲辭,而今此分司之重,非比縣邑,誠力足以剸理,才智足以矯救,威望足以憚壓,廉明足以孚信,然後始可以副隆寄塞輿望,而今乃以一切相反,已試蔑效之衰朽如臣者,遽爾委畀,不少留難,不審殿下何取於臣,而有此誤恩也。臣本處在窮鄕,耳目不逮,未敢知何道何邑之完弊何如,而蓋嘗聞本營,自比年以來,弊日益滋,局日益殘,以貨財則昔之爲四方輻湊者,今焉凋敗,以民物則昔之多千金倚市者,今焉蕩析,畿輔吭喉之地,無復壯固,而冠蓋項背之路,亦難應接,重以荐歉之餘,儲蓄已匱,仳㒧之際,田野多曠,凡此數者,皆朝廷之大憂,今日之急務,縱使智者當之,亦無以補苴牽架,政宜擇人而處之,委任而責之,如救焚拯溺,而今乃以萬萬不堪當之身,責萬萬不近理之事,臣之畢竟獲戾,固不足恤,其於覈實之政,保釐之重,顧不爲大狼狽乎?左右揣量,承膺無路,玆敢悉暴衷私,干冒崇嚴。伏乞聖慈,仰稟東朝,將臣居留之任,亟賜斥免,回授可愖之人,俾公事幸而私分安焉,臣無任云云。答曰,省疏具悉。卿其勿辭察任。
丁酉六月初一日辰時,上御熙政堂。進講入侍時,檢校直提學徐憙淳,參贊官金洙根,侍讀官趙秉恒,假注書李憲周,記注官文慶愛,別兼春秋徐耆淳,各持論語第四卷,以次進伏訖。上曰,史官分左右。上誦前受音一遍訖,憙淳〈讀〉自子曰有周公之才之美,止富且貴焉恥也,仍奏釋義。上讀新受音十遍訖,命陳文義,憙淳曰,驕吝之於人,爲病最甚,驕者氣盈,吝者氣歉,雖以王公之貴,一若有挾驕懷吝,則其作心害事,有不可勝言矣。欲無此病,莫如懋德,懋德之要,又在篤學,惟殿下終始典學,日新其德,是臣區區之望也。上曰,玉堂陳之。秉恒曰,此章甚言驕吝之不可也。旣有周公之聖德,則自無驕吝之失,而以凡人之情言之,則貴而驕富而吝者,此有必至之慮,故聖人之訓,所以如此者,大抵驕者多吝,吝者多驕,故周書之戒驕侈,羲易之戒悔吝,皆爲參互省察之處,伏願殿下,益加體念焉。上曰,參贊官陳之。洙根曰,閣臣·玉堂,備奏切實,臣無容更達矣。上掩卷,命史官就座。仍命退,諸臣以次退出。
上在昌德宮。停常參·經筵。
自辰時至人定,灑雨下雨,測雨器水深五寸二分。
金在田啓曰,明日常參·經筵,取稟。傳曰,停。
金洙根啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李奎鉉啓曰,右承旨趙秉憲,今日不爲仕進,卽爲牌招,何如?傳曰,允。
又啓曰,行大司成徐左輔,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣,吏曹參議兪星煥,工曹參議南履懋,除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
傳于金在田曰,進講入侍。
以完昌君時仁掃墳呈辭,傳于李奎鉉曰,給由馬·澆奠床備給。
金洙根啓曰,行大司憲金鏴,掌令李莊緖,持平鄭錫麟牌不進,執義李家淳,掌令金基石,持平金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖,持平鄭錫麟牌不進罷職傳旨,傳于金洙根曰,只推。
以右承旨趙秉憲牌不進罷職傳旨,傳于金在田曰,只推。
以吏曹參議兪星煥牌不進罷職傳旨,傳于李奎鉉曰,只推。
金在田,以奎章閣言啓曰,直閣鄭㝡朝,疏批已下,卽爲牌招察任,何如?傳曰,允。
又以禮曹言啓曰,今六月初四日德溫公主再揀擇時,揀擇人出入門路及揀擇處所,以何處爲之乎?敢稟。傳曰,依初揀擇例爲之。
李謙在,以兵曹言啓曰,每都政新資五窠,例爲差出,而營將·中軍·虞候,姑無準二十朔者,雖未滿朔數,依近例推移內遷,何如?傳曰,允。
又以都摠府言啓曰,因雨水,回泰門西邊墻垣一間,頹圮之意,敢啓。傳曰,知道。
又以兵曹言啓曰,卽接東所衛將崔元謙牒報,則回泰門西邊內宮墻一間許因雨頹圮云,爲先令紫門監,以杻把子及長木,堅實圍排,把守則係是建陽門入直軍直所近處,限修築間,令建陽門入直軍,晝察夜巡之意,敢啓。傳曰,知道。
又以訓鍊都監言啓曰,因兵曹草記,回泰門西邊內宮墻一間許頹圮處,令建陽門入直軍,限修築間晝察夜巡之意,敢啓。傳曰,知道。
義禁府啓目,麟蹄前縣監鄭基重原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
直閣鄭㝡朝疏曰,伏以,臣於日者,退自直廬,伏奉除旨,有以臣爲奎章閣直閣兼校書館校理者,召命繼降,御牌光臨,不得不章皇詣閤,拜命領誥而退,歷日震恐,怵焉若驚,實不知措躬之所也。臣以謏才蔑學,遭値聖明,通籍未幾,猥玷翰苑,依近日月之光,膏沐雨露之澤,出入周旋,不離乎金華玉筍之間,鴻慈如天,龍光遍身,每自循省,愧懼居先,分外榮塗,尤非夢寐之攸期,今玆恩命,又何爲而及於臣也?噫,我聖朝禮樂聲明之治,寔權輿乎是閣,開琬琰之府,貯瑚璉之器,奉謨訓而掌圖書,處邇密而備顧問,悉倣乎龍圖天章之舊制,設置六十年之間,膺是選者,率皆藻識聞望,爲當世所推重,發揮鴻藻,修嫺典獻,用賁治世之笙鏞,敦尙忠信,砥礪名行,蔚爲同朝之模楷,其設施之盛,遴選之嚴,有非他官之比,今乃擧而畀之於倥倥一賤品而不少留難,不衷之災,猶屬臣身,竊恐世之持淸議者,議今日官人之政也。臣祖父臣大容,偏蒙我正宗大王簡拔之恩,策名之初,特除是銜,隆眷厚渥,闔門至今感泣,盛際殊遇,家庭尙爲傳誦,臣以顓蒙,無能爲役,而徒藉先蔭,猥繩祖武,俯仰增感,榮懼交摯,苟使臣揆分度能,有一分堪承之望,則塵刹身心,人所同得,崇飾禮讓,臣豈敢爲哉?誠以臣蔑稱,無所藉手,秪足以上累則哲之明,下招忝先之譏耳,惟名與器,明王攸愼,量而後入,昔賢有戒,參倚前衡,蹲冒無望,敢控衷懇,仰瀆崇嚴。伏乞聖慈,念此職之不宜虛授,諒臣言之非出備例,亟遞臣新授閣銜,以重公器,以安私分焉,臣無任云云。答曰,省疏具悉。爾其勿辭察職。
丁酉六月初二日辰時,上御熙政堂。進講入侍時,提學趙寅永,參贊官金在田,檢討官趙啓昇,假注書徐珖輔,記注官文慶愛,別兼春秋徐耆淳,各持論語第四卷,以次進伏訖。上曰,史官分左右。上誦前受音一遍訖,寅永讀自子曰不在其位,止舜·禹之有天下也而不與焉,仍奏釋義。上讀新受音十遍訖,命陳文義,寅永曰,聖人之言,字字有義,何莫非敷陳處,而其中學如不及四字,尤爲警學之要,故程子又以姑待明日,戒之於註者也。大抵心不專一,則雖臨文講讀而無益也,學有間斷,則雖逐句討論而無益也。今此新受音十遍之間,每多間斷,未能專一,而文義仰奏時,亦無發問尋繹之擧,只是按例應文而已,如是而何望聖學之將就乎?區區下誠,惟望奮發聖志,益加警惕焉。上曰,玉堂陳之。啓昇曰,臣以爲,學如不及,猶恐失之,此是聖人警學之訓也。蓋爲學之道,亶在惟日孜孜,進進不已,而苟不日進,反必日退矣,如不及者,如不能日進也,猶恐失者,恐其反日退也。是故學貴日進,而日進則自可日新矣,日新又日新,少無間斷,則乃臻於緝熙光明之域矣。伏願殿下,亟加省察焉。上曰,參贊官陳之。在田曰,閣臣·玉堂,備奏切實,臣無容更達矣。上掩卷,命史官就座。仍命退,諸臣以次退出。
上在昌德宮。停常參·經筵。
李謙在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉憲啓曰,明日德溫公主駙馬再揀擇時相値,視事頉稟之意,敢啓。傳曰,知道。
李謙在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于趙秉憲曰,進講入侍。
金在田啓曰,行大司憲金鏴,掌令李莊緖,持平鄭錫麟牌不進,執義李家淳,掌令金基石,持平金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖,持平鄭錫麟牌不進罷職傳旨,傳于金在田曰,只推。
趙秉憲,以奎章閣言啓曰,待敎金英根,疏批已下,卽爲牌招察任,何如?傳曰,允。
金在田,以都摠府言啓曰,副摠管李存敬,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,同知中樞府事鄭鴻觀·金東珪,僉知中樞府事鄭僖周·成晉默,五衛將鄭海鵬·朴履會·梁鍾友·孫尙佐·姜周會·裵相鉉·咸敬毅,忠翊衛將崔允達,忠壯衛將曺允恒,景熙宮衛將鄭彦鍾·朴致茂,俱以病難供職,呈狀乞遞,竝改差,何如?傳曰,允。
又以備邊司言啓曰,開城留守李彦淳,今旣肅命矣,許久曠務之餘,交符時急,使之明日辭朝,何如?傳曰,允。
待敎金英根疏曰,伏以,臣於前月三十日,伏奉敎旨,以臣爲奎章閣待敎者,臣始也惝怳,中焉驚惑,繼之以蹙蹙焉,莫省所以措躬也。噫,內閣之任,是豈夫夫所可冒玷者哉?臣雖藐然後生,亦嘗奉敎於君子矣,恭惟我正廟盛際,建閣而設官也。大聖人經緯之宏遠,精義之淵微,有非淺量俗見,所敢蠡測,而日與賢士大夫,左右淸燕,俾情志交孚,聰明開廣,凡在承佐之列者,觀感乎顔琴點瑟之間,作成乎鳶飛魚躍之化,當時文物之盛,聲敎之隆,軒輕三英,陶鑄一世,逮夫兩聖朝嗣服,率由先王之憲章,仁義禮樂之具,經術文章之要,亦必待儒學之士而諮訪焉,處之深嚴,以盡其講論啓沃之責,蓋是職也。所包者甚廣,奉列聖之謨訓,則宋之龍圖·天章也,掌祕府之圖書,則漢之石渠·天祿也。出入經席則責兼玉署,昵陪香案則地比銀臺,于以備顧問而贊睿學,演絲綸而賁皇猷,前後膺是選者,磊犖一時之儁望,傑然有可稱,苟非其人,寧曠而不求備,寧狹而不欲褻,未嘗有如臣無似,而濫廁於其間哉?今此誤恩,奚爲而及於臣身哉?凡人臣之出身事君,必有所藉手者,無是則餒矣,臣本愚騃顓蒙,百不猶人,經傳旨意,全未致工,章句訓詁,亦多不通,聞見寡陋,知識昏昧,空空蔑蔑,卽一故家之參孫耳,僥倖科第,已是踰分,記注近班,猶懼不稱,今若不自量度,徒貪榮進,抗顔翺翔於世所稱至華至淸之地,則其猥越非分,猶屬臣一己之私,在朝家官人之政,不幾近於鷄鶋之鍾鼓·土木之紋繡乎?矧當我殿下一初淸明之日,凡厥庶僚,罔不愼揀,今於閣銜,尤宜有別,而以臣眇末,裒然獲忝,題目一出,譏議四至,臣心愧恧,且置勿論,將無以崇奬藝能,甄別賢愚,以勸在廷之新進,此豈細故也哉?臣之本末長短,不但臣自知者明,親戚儕友,無不知之,以若空疎,較玆職任,殆無異於執針鋩之斧,而擬千章之木,其必僨壞不勝任,不待智者而決,此臣之所大懼者也。牙牌體重,不敢違傲,冒沒肅命,亦旣淹直,而退自循省,冞增惶汗,玆敢猥暴情實,仰瀆崇嚴。伏乞聖慈,俯垂鑑諒,將臣新授職名,亟行鐫改,毋使褊量受溢器之災,淸選招濫竽之譏,公私不勝萬幸,臣無任云云。省疏具悉。爾其勿辭察職。
丁酉六月初三日巽時,上御熙政堂。進講入侍時,原任閣臣徐俊輔,參贊官趙秉憲,侍讀官趙秉恒,假注書李憲周,記注官田栽五,別兼春秋申錫愚,各持論語第四卷,以次進伏訖。上曰,史官分左右。上誦前受音一遍訖,俊輔〈讀〉自子曰大哉堯之爲君,止九人而已,仍奏釋義。上讀新受音十遍訖,命陳文義,俊輔曰,堯之爲君,德與天合,下民無能爲名,故夫子贊歎之。蓋爲人君而不以堯·舜自期,則已落第二層矣。孟子以爲,堯·舜與人同,顔淵以爲,舜何人余何人,古聖賢之自待自期皆如此,我殿下位育群生,敷治發政,必以堯·舜爲準則,實東方無疆之福也,須於此等聖訓,體念用工,區區之望也。上曰,玉堂陳之。秉恒曰,上天之載,無聲無臭,而四時成功,帝堯之德,克廣克大,而萬邦協和,以其堯德之廣大,不可以言語,形容其萬一,所以民無能名焉者也。特其事業文章,赫然發見者,如天之日月星辰,呈露光明,故民於斯可得見焉。蓋上天至仁,無物不遂,堯德至大,民莫不被其澤,則帝堯之其仁如天,而合其德也,然則後世人君,欲法帝堯者,先法其仁,然後可以侔章百姓光四表之至治矣。伏願殿下,於仁字上益加省察焉。上曰,參贊官陳之。秉憲曰,閣臣·玉堂,已盡敷奏,無容更達矣。上掩卷,命史官就座。仍命退,諸臣以次退出。
上在昌德宮。停常參·經筵。
趙秉憲啓曰,明日常參·經筵,取稟。傳曰,停。
金洙根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,開城府留守李彦淳下直,長弓一張,長箭一部賜給。
傳于李謙在曰,進講入侍。
傳于李奎鉉曰,都承旨·左副承旨,率再揀擇童蒙入侍,豐恩府院君·判敦寧同爲入侍。
金洙根啓曰,卽者吏曹郞廳來言,同福縣監鄭允容,當爲署經,而兩司不備,不得署經云,除在外外,未肅拜人員,竝卽牌招,以爲備員署經之地,何如?傳曰,允。
又啓曰,行大司憲金鏴,掌令李莊緖,持平鄭錫麟牌不進,執義李家淳,掌令金基石,持平金重夏在外,監察茶時之意,敢啓。傳曰,知道。
以大司諫林翰鎭,司諫李基華,掌令李莊緖,持平鄭錫麟,正言宋柱獻牌不進罷職傳旨,傳于金洙根曰,只推。
以大司諫林翰鎭,司諫李基華,正言宋柱獻,掌令李莊緖牌不進罷職傳旨,傳于金洙根曰,只推。
金洙根啓曰,守令署經事,命下矣。大司諫林翰鎭,司諫李基華,正言宋柱獻,掌令李莊緖,旣有只推之命,與行大司憲金鏴,一體牌招,以爲備員署經之地,何如?傳曰,允。
又啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
李謙在,以兵曹言啓曰,本曹佐郞安允沆,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以御營廳言啓曰,本廳中軍尹義儉,身病甚重,勢難察任,改差,何如?傳曰,允。
義禁府啓目,粘連向前鄭基重亦,囚供發明,雖甚張皇,民未捧與吏奴逋之年年添加,道啓論列,若是丁寧是白乎則,此是任內生逋,無容更議,烏得免虛勘還簿之律是白乎旀,就囚之遲滯,謂之以中路得病,拖過四旬,事之駭然,莫此爲甚,稽緩之罪,在所難免,以此照律,何如?判付啓依允。
刑曹啓目,粘連結城劉應圭獄事,胸膛雖曰虛怯,踢而至死,則其猛可想,猛踢所加,傷損之痕,豈獨止於微堅微紫,儕踢雖無異同,因而致命,則其冤可知,至冤所在,復讐之說,何不及其母其妻乎?道啓論理,不無意見,似此然疑之獄,合施惟輕之典,上裁,何如?判付啓,依回啓施行爲良如敎。又啓目,粘連黃澗李江牙之獄事,痕損之狼藉,詞證之俱備,姑置,凶身檢庭之招,卽其自服之案,尙今假息,亦云失刑,更加訊推,何如?判付啓依允。又啓目,粘連忠州鄭學謙獄事,濫施法外之烙刑,以至辜內之致命,實因旣明,凶身自服,連加嚴訊,期於輸款,何如?判付啓依允。又啓目,粘連文義成星之獄事,以其不得屍體,未經檢驗論之,在獄體雖若未備,若以假溺逃避嗾囑納供推之,露眞贓不啻自服,連加嚴訊,期於償命,何如?判付啓依允。又啓目,粘連新昌呂東郁獄事,傷損狼藉,看證分明,其親則緦功也,所關則風化也。此不可比之於尋常殺越,且僞造木印,又犯一律,各別嚴訊,期速伸法,何如?判付啓依允。又啓目,粘連忠州金桂獄事,威力盛黨,無難行凶,推諉乃侄,猶服先手,凶獰無比,情節叵測,如前嚴訊,期於得情,何如?判付啓依允。又啓目,粘連洪州金好得獄事,戊子判下若曰,金好得可謂殺之無惜,嚴刑得情,期速償命亦敎是白如乎,尙今假息,尤極痛歎,亟加嚴訊,卽速償命,何如?判付啓依允。
敎嘉善大夫開城府留守兼管理使李彦淳書。王若曰,漢上都觀所隆也。眷彼五百年舊基,周西陜分以主之,誰是二千石良吏,玆移文城之皀蓋,庸侈崧陽之絳旙,惟卿,詩禮家傳,恬雅望重,林泉勝區之優泳,自守賢祖梓鄕,氷蘖淸名之煽揚,已躋宰輔華秩,周旋乎簪筆掌綸之列,經術則爲世所推,歷試于製錦持斧之時,材器也無適不可,顧玆開城雄府,卽是漢陽陪京,靑石碧瀾,隱然秦重關險阻,朱門華戟,儼若宋兩京居留,海航山梯,駔儈貨利之都大會,星羅碁鋪,閭閻民物之素繁華,惟此地懷保之當先,嗟近日凋弊之益甚,蠢俗射錐刀之利,訟獄多端,驛路織冠蓋之行,供億難繼,奢侈未祛,蓋緣商頑之猶存,逋負難充,莫知漢法之可畏,當是時疇咨若采,得如此吾復何憂?玆授卿以開城府留守兼管理使,卿其式展令圖,秪服寵命,錢穀甲兵之豫備,奚但增修之丕新,繭絲保障之咸勤,抑亦損益之務適,倡一境之絃誦,必式花潭之遺風,勵百世之節忠,可想竹橋之舊蹟,凡措劃毋循常例,若稟裁自有典章。於戲,往汝欽哉,得君重耳,北門壯鑰,豈徒寇平仲威名,南州輕裘,庶追羊叔子風韻。故玆敎示,想宜知悉。知製敎朴來萬製
丁酉六月初四日辰時,上御熙政堂。進講入侍時,原任直閣李光文,參贊官李謙在,檢討官姜時永,假注書徐珖輔,別兼春秋徐耆淳·申錫愚,各持論語第四卷,以次進伏訖。上曰,史官分左右。上誦前受音一遍訖,光文讀自三分天下,止禹吾無間然矣,仍奏釋義。上讀新受音十遍訖,命陳文義,光文曰,祭祀·黻冕·溝洫等三者之政,是王者所當先務,而人君高在九重之上,稼穡何以知之,溝洫何以知之?其事甚易而實難,禹則於治水之際,詳知其然故也。後之人君,當以此體念,常存重農之意,以民心爲好惡,則亦當如禹之宜儉而儉,各適其宜矣,以上嵬嵬一節,言其難形之貌,而此三節,以事功之美而言,此則近而易法者。伏願殿下,於此三者,加意體念焉。上曰,玉堂陳之。時永曰,此章以事殷一事,指爲文王之至德,而德旣躋於極至之域,則無入而不爲至德,非但事殷一件事而已,試以大學論之,則德是明德之德,至是至善之至,所謂明明德而止至善也。是以贊文王之德曰,爲人臣止於敬,與國人交止於信,其曰率商之畔國,則豈非與人交止於信者乎?三分有二,以服事殷,則豈非爲人臣而止於敬者乎?此聖人所以爲人倫之至也。大學新經進講,伏想宸聰,當在記念,伏望因此至德之義,克軫明德之工焉。上曰,又陳之。謙在曰,閣臣·玉堂備奏,臣無容更達矣。上掩卷。仍命退,諸臣以次退出。
丁酉六月初四日午時,上御熙政堂。大王大妃殿垂簾,都承旨·左副承旨,率再揀擇童蒙,豐恩府院君,判敦寧同爲入侍時,行都承旨李奎鉉,左副承旨李謙在,假注書李憲周,別兼春秋徐耆淳·申錫愚,豐恩府院君趙萬永,判敦寧府事金逌根,以次進伏訖。大王大妃殿敎曰,領敦寧進前。萬永進伏,大王大妃殿敎曰,近日大殿氣候太平,甚欣幸矣。萬永曰,方當盛熱,聖候諸節安寧,下情欣祝矣。大王大妃殿敎曰,初揀首望童蒙,何如?卿是老人,多有經歷,所見,何如?萬永起伏曰,此家自前以福家傳之,故相臣尹斗壽,功存社稷,爲世名臣,海嵩尉,亦以賢駙馬稱焉,童蒙之祖故參判尹命烈,官至亞卿,而朝廷多以福人推之,其家後承繁衍,以童蒙言之,極爲精明祥吉矣。又敎曰,果堅固乎?萬永曰,果然祥吉矣。大王大妃殿傳曰,生員尹致承子寅甲,幼學徐斗輔子齎胤,副護軍吳取善子興世,三揀擇入之,其餘竝許婚。出榻敎大王大妃殿命史官就座。仍命退,諸臣以次退出。
上在昌德宮。停常參·經筵。
藥房都提調朴宗薰,提調權敦仁,行左承旨趙秉龜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。
趙秉憲啓曰,明日常參·經筵,取稟。傳曰,停。
金洙根啓曰,行大司憲金鏴未肅拜,執義李家淳,掌令金基石,持平金重夏在外,掌令李莊緖傳旨未下,持平鄭錫獜呈辭,監察茶時之意,敢啓。傳曰,知道。
傳于趙秉龜曰,進講入侍。
傳于李謙在曰,大臣·備局堂上引見。
以大司諫林翰鎭,司諫李基華,正言宋柱獻,掌令李莊緖牌不進罷職傳旨,傳于金洙根曰,只推。
以大司諫林翰鎭,司諫李基華,正言宋柱獻,掌令李莊緖牌不進罷職傳旨,傳于金洙根曰,只推。
以持平鄭錫麟牌不進罷職傳旨,傳于金洙根曰,只推。
金洙根啓曰,守令署經事,命下矣。大司諫林翰鎭,司諫李基華,正言宋柱獻,掌令李莊緖,旣有只推之命,與行大司諫金鏴,一體牌招,何如?傳曰,允。
又啓曰,正言沈承澤,自鄕上來云,一體牌招,以爲備員署經之地,何如?傳曰,允。
以大司諫林翰鎭,司諫李基華,正言宋柱獻·沈承澤,掌令李莊緖牌不進罷職傳旨,傳于金洙根曰,只推。
金洙根啓曰,守令署經事,命下矣。大司諫林翰鎭,司諫李基華,正言宋柱獻·沈承澤,掌令李莊緖,旣有只推之命,與行大司憲金鏴,一體更爲牌招,以爲備員署經之地,何如?傳曰,允。
趙秉憲啓曰,兼吏曹判書金在昌,參判尹命圭,參議兪星煥牌不進推考傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹參議兪星煥,疏批已下,卽爲牌招,何如?傳曰,允。
又以內醫院都提調·提調意啓曰,副提調李奎鉉,今日問安,不爲仕進,卽爲牌招,何如?傳曰,允。
又以吏曹言啓曰,上京守令,催促下送事,命下矣。慶州府尹李寅弼,以焚黃事,在於廣州地,故自臣曹,屢度發關,催促還官矣。連接廣州留守金敎根移關,則以爲,慶州府尹李寅弼,身病猝重,不得下去云,雖未知其病勢之如何,而飭敎催促之下,終不下去,揆以事體,誠極未安。慶州府尹李寅弼,令該府拿問處之,何如?傳曰,允。
以李寅弼囚單子,傳于金洙根曰,因事規避,實爲可駭,嚴飭下去之意,分付,放送。
李謙在,以訓鍊都監言啓曰,本局千摠李圭徹,身病甚重,勢難察任,改差,何如?傳曰,允。
又以御營廳言啓曰,本廳中軍,今當差出,而擬望之人乏少,外任竝擬,何如?傳曰,允。
義禁府照目粘連,麟蹄前縣監鄭基重矣本府議啓內,囚供發明,雖甚張皇,民未捧與吏奴逋之年年添加,道啓論列,若是丁寧是白乎則,此是任內生逋,無容更議,烏得免虛勘還簿之律是白乎旀,就囚之遲滯,謂之以中路得病,拖過四旬,事之駭然,莫此爲甚。稽緩之罪,在所難免,以此照律,罪從重論,告身盡行追奪,徒三年定配,又五年禁錮,私罪,奉敎依允爲旀,功議各減一等爲良如敎。
金洙根,以義禁府言啓曰,時囚罪人鄭基重,告身盡行追奪,徒三年定配,又五年禁錮照律公事,判付內依允,功議各減一等事,命下矣。鄭基重,功議各減一等,告身盡行追奪,忠淸道沃川郡嘉和驛,徒二年定配,又五年禁錮,而以議啓內辭意,具罪目,依例發遣府羅將,押送配所,何如?傳曰,允。
吏曹參議兪星煥疏曰,伏以,臣於五月三十日,伏奉除書,以臣爲吏曹參議者,臣誠茫然失圖,慄焉多懼,不知所以自措也。噫,淸朝遴揀,何官不愼,而至若登明擧公,激濁揚淸,才俊不遺,物情厭服,以贊昭代董正之治者,卽選部之事耳。其爲任也,綦重佐貳之責,雖不及長席專管,而通塞之無不與聞,緊任之時或代斲,未始不與周官宰夫之佐其長,唐宋侍郞之貳,其職同焉,先輩名碩才猷聲望之取重一世者,莫不迍邅退讓於此,則上不可濫授,下不可冒受也,明矣。臣本空疎魯莽,百不猶人,晩暮科第,實出僥倖,榮名進取,不到夢寐,加以志隨年頹,病與衰到,一切世務,全無分數,同朝顔面,相識無幾,見聞隨寡,孤陋太甚,雖使尋常備數於百執事之末,猶懼不堪勝,尙何擬倫於銓錝選注之地,甄敍流品,稱錘人物,以仰答我殿下簡拔之隆恩也哉?況値殿下履端之始,百工拭目,萬姓延頸,此正奮發磨礪,期臻一治之會也。苟欲朝無倖位,野無遺材,釐百熙庶,挽回古昔盛際,則惟在於選部之先擇其人,見今髦彦林立,望實資地之先於臣者,不患不多,而乃以臣無似,苟然充位於人望之外,上玷官方,下招訾議,是何異於僬僥之强百斤,駑之責千里也哉?臣若憑恃寵靈,冒沒趨膺,一身過福之災,縱不自恤,詒累則哲之明,厥罪何居?心中之較量旣熟,目前之參倚甚明,召牌之下,屢犯違傲,玆敢略控情實,仰瀆宸嚴。伏乞聖明,俯賜鑑諒,亟許遞免,俾公器毋褻,私分獲安焉。臣無任云云。省疏具悉。爾其勿辭察職。
丁酉六月初五日辰時,上御熙政堂。進講入侍時,右議政朴宗薰,檢校直提學徐憙淳,參贊官趙秉憲,侍讀官趙秉恒,假注書徐珖輔,記注官文慶愛,別兼春秋申錫愚,各持論語第四卷,以次進伏訖。上曰,史官分左右。上誦前受音一遍訖,憙淳〈讀〉自子罕言,止吾從下,仍奏釋義。上讀新受音十遍訖,命陳文義,憙淳曰,利字對義而言,少有求利之心,而不純乎天理之正,則大害於義,大抵利人欲而義天理,故夫子所以罕言者也。凡百事爲,惟義之所在,而循而行之,則不求利而自無不利矣,伏願聖明,於此加意體念焉。上曰,玉堂陳之。秉恒曰,達巷黨人,豈可謂知足以知聖人哉?徒就博學上看過,不知將聖之又多能也。聖人之道,語其大則放之彌六合,而天下莫能載焉,語其小則卷而莊於密,而天下莫能破焉也。初何嘗能大而不能小,能小而不能大哉?是以論聖人者,謂之集大成,何可以一善一藝而成名乎?聖人之道,固嘗如此,而帝王之治,亦猶是焉,極其規模之大,盡其節目之詳,則治乃成焉。伏願殿下,體念於此,使小大政令,咸得其宜,則其將綱擧而目張矣,伏望留神焉。上曰,參贊官陳之。秉憲曰,閣臣·玉堂,已爲仰陳,臣則別無更達之義矣。上曰,大臣陳之。宗薰曰,今日自止中第三章儉泰二字,政合對看而着念矣。德莫盛於儉素,故如夏禹之大聖,而夫子稱之必以菲飮食惡衣服卑宮室而曰吾無間然,德莫慊於驕泰,故雖以周公之才德,或驕則其餘無足觀,於此亦可見儉之不可不崇,而泰之不可不戒矣。且況爲君上之道,必先崇儉,然後群下化之,風俗尙儉而後,治道成矣。處尊位易於驕泰,故必力加戒愼,然後可無是病,夫子以此二字,對擧爲訓,必有深意,尤所當玩味矣。上掩卷。宗薰進前奏曰,日間聖體,若何?上曰,一樣矣。寢睡·水刺之節,何如?上曰,一樣。大王大妃殿氣候,何如?上曰,一樣。王大妃殿氣候,何如?上曰,一樣。中宮殿氣候,何如?上曰,安順。上曰,史官就座。仍命退,諸臣以次退出。
丁酉六月初五日辰時,上御熙政堂。大王大妃殿垂簾,藥房入診,大臣·備局堂上引見入侍時,都提調朴宗薰,提調權敦仁,行左承旨趙秉龜,假注書李憲周,記注官金熙逌,別兼春秋申錫愚,直閣鄭㝡朝,左副承旨李謙在,假注書徐珖輔,事變假注書文用中,兼戶曹判書李止淵,行廣州府留守金敎根,行上護軍徐俊輔·趙寅永,行工曹判書徐耕輔,行上護軍鄭元容,行禮曹判書朴岐壽,兵曹判書金蘭淳,行大護軍李紀淵,守判中樞府事申在植,行大護軍徐憙淳·李光文·曺鳳振·李翊會,行護軍朴永元·李完植,副校理趙秉恒,以次進伏,醫官崔暄·金漢雋·金珪·南正吉,進伏楹外訖。上曰,史官分左右。宗薰等進前奏曰,俄已問候矣,醫官使之入診乎?上可之。暄等以次診候訖,退伏奏曰,脈候左右三部調均矣。大王大妃殿曰,醫官先退,次對爲之。宗薰曰,亢旱之餘,得此甘霈,民情大安,豐登有望,誠可謂之上瑞也。顧今民國庶務,無一事可以孚格天心,而仁愛眷顧,降玆休澤,詹仰餘忱,倍切感祝,伏況圭璧之擧,正及五次,靈應如響,洵不偶然,我祖宗垂隲,若是丁寧,伏惟聖情,亦必愀然怵然於咫尺監臨之地矣。今則必遠近均沾,高低普洽,惟彼飢餘疲氓,果皆能齊力竝作,趨時赴功,得無傭饁不逮之歎乎?列邑牧民之官,果皆能勤於勸相,均於補助,視民事如己事乎?又未敢知繼自今,雨揚若時,氣序不愆,竟得以卒承嘉貺乎?第伏念國計之枵罄,無復餘地,民生之困瘁,日以益甚,雖使今玆幸而有秋,曷以紓此艱棘危遑之勢也,如何節省而經用可濟,如何撫字而溝壑可奠乎?窮民愁苦之言,輒曰豐不如歉,此誠哀痛之語也,臣實愚昧,莫省所以爲策,惟有一言可獻者,得雨之後,常存警畏,如遇旱望雨之時,則此卽敬天無豫之義也。夫然後風動之效,可使大小臣工兢懼奮勵,旣雨而不忘方旱之憂,遇豐而常思在歉之苦,人事修而天道順,則一雨之賜,不但止於目下膏潤之澤而已,憧憧之至,敢效芹曝,伏願留念焉。大王大妃殿答曰,所奏甚好。予與主上,當勉勉服膺矣。出擧條宗薰曰,今日時務,莫先於擇守令,故前後筵臣之論民國事者,莫不以此爲第一義,臣亦曾屢度仰陳矣。守令得人,則邑弊民瘼,可以不勞而刷剔,苟不得人,則良法美制,徒歸虛設之空言,雖使智者謀國,必不能舍此而他求矣。第伏念昨年秋賓筵,以此事,慈聖下敎,至爲嚴截,傍聆以來,惶汗尙漬,此非但顓爲其時銓臣而發,凡今日居是職者,孰不若躬造前席,面承明旨乎?苟其然也,亦無事乎更煩提飭矣。然其所以擇之之道,固自不易,亦云多術,誠心採訪,必勤且博,若其曾經已試之人,自有實蹟之掩不得者,雖其未試者,處已供職之賢愚長短,亦豈出於公議物情之外哉?至於闒茸昏劣貪鄙殘刻之類,知之亦不難,惟患顔私之難擺耳,何患鑑別之無方乎?見今京察不遠,兩銓之心,亦必各自警勵,而更以昨秋慈敎,申加勉飭,期有對揚之實效,且念初仕,乃出宰之程,欲擇守令,先擇初仕,然後庶有以旣播乃穫,而懷器沈淪之士,多在窮鄕遐陬,蒐羅之政,宜先及此,式年道剡,具在銓曹,就其中簡拔錄用,固足爲風勵作興之助,而擧遺才收遠人,豈非聖朝用人之先務乎?竝以此意,一體申飭,何如?大王大妃殿答曰,所奏誠然,依爲之。出擧條仍敎曰,苟無其實,徒歸虛言,此誠可悶,予是婦人,主上沖年,曾經已試之蹟,方來可堪之才,何以知之?此是今日廟堂之責,大臣若知銓曹注擬之不稱,則雖駁正,未爲不可,而大臣不曾一番爲之,責將安歸?宗薰曰,此是廟堂之責,而臣以昏劣,忝居廊廟,誠不免不能董飭之責矣。第守令善否,本非目下現著之事,必經居官,然後能否始見,故銓曹擇之,道臣察之,以爲內外相維之道,而如有分明錯誤之事,則敢不剌擧乎?宗薰曰,昔在正廟初元,各陵官之有兩參奉處,竝皆釐正一員,則以今別檢,或敍陞窠,隨宜分差,而參奉則各止一員,遂爲定制,著在通編,官方攸宜,今不容移改矣。頃於乙未,綏陵官以兩參奉差出,蓋緣未及照檢,而至今因循,卽是未遑之事,其在遵舊之義,不可與他陵寢異制,一窠則陞作蔭令,實合事體,待其先出之窠,依此擧行之意,分付銓曹,何如?大王大妃殿答曰,依爲之。出擧條仍敎曰,別檢則文臣窠乎?宗薰曰,然矣。別檢卽文官參下,令則是蔭官參上,又或有直長處,而近來蔭官參上窠,每有苟艱之時,以蔭令爲定,似好,故以此仰奏矣。宗薰曰,此忠淸監司沈宜臣狀啓也,以爲,道內還摠,自來不敷,至於今年,民食之孔艱,尤非常年之比,只以應分之數,實無排巡之路,還軍餉留庫條中,米一千石·租二千石·太一千石,特許加分事,請令廟堂稟旨分付矣。歉餘民勢,在所當軫,農糧排巡,尤不容緩,所請石數,亦不至過多,依狀請許令加分,何如?大王大妃殿答曰,依爲之。出擧條宗薰曰,頃奉慈敎,有京外審理擧行之命,此亶出於明法愼刑伸枉疏鬱之德意,中外掌法之臣,必當精白平允,有以對揚休命矣。讞獄之體,必貴乎參互衆見,反復閱實,故道臣新莅後,必以新舊諸案,分等錄啓,而任內新出之案,則每不敢遽爾登錄者,欲其更經後人服念也。然則新道臣之未及審理處,固當待其登聞後稟處,至於見任,諸道臣之已經錄啓者,意見宜無前後之異,文案具在該曹,此則不必更待架疊,徒致煩撓廣延,卽令該堂,就考原案,如例稟覆,似合事宜矣。且臣於日昨,見京獄審理啓目判下者,一二傅輕之案,果得酌量之宜,無可更議,第其仍推諸囚中姜女之獄,有愚見之可以仰陳者,此獄曾於昨年,再承詢議,該曹則不無存疑之論,而臣以未經究覈,難之矣。蓋事出空舍,傍無看參,惟裴命哲者,雖不傍看,必有聲氣形跡之或相干涉,此漢未就捕之前,不可謂之已究覈故耳。其間裵漢,業已推覈,竟以無端緖酌放,然則更無可援可詰之人,從此雖幾十年囚推,永無究竟之路矣。決知其必無究竟,而唯以瘐斃爲限,則甚非刑政之宜,凡殺越之案,以詞證不備而傅輕者,京外旣多已例,以證援俱絶而減死者,法典可以傍照,詞證沒捉,莫如此獄。且旣年久,今當疏決之日,施以次律,恐不至大違法意,玆敢仰達矣。大王大妃殿答曰,依爲之。出擧條宗薰曰,今番節使,將以單使差出矣。第念奏請使回還後,必當有謝恩之擧,而亦當優及於節行之前,然則使名之當爲兼使,卽是必然之事,上使則旣有借銜之路,固無可拘,而副使·書狀,則臨時遞易,每多窘束之時,決知其必兼謝恩,而姑差單使,徒涉煩文,直以兼使例差出,實爲簡當便宜之政,敢此仰達矣。大王大妃殿答曰,依爲之。出擧條宗薰曰,論思啓沃之任,本自淸近,而經筵侍講,在今日尤爲綦重,瀛選之行,雖未甚久,儲望需用之人,見方濟濟,似此時稟旨行圈,係是故事,副提學未差之代,政官牌招開政差出,使之從近擧行,何如?大王大妃殿答曰,依爲之。出擧條宗薰曰,湖西畢賑狀啓中,庇仁嘉善李哲永,以曾經中軍,願納錢萬兩,爲補賑諸人之首,該曹回啓,蒙加資之典矣。在渠非不榮幸,而第以已例考之,願納此數者,皆除守令,而此人則旣經中軍履歷,足爲守令之階,若因該曹之難於循例干恩,未蒙均施之賞,則誠恐有爽信之歎,而亦非所以勸後之道,李哲永加資,特爲勿施,更以守令除授施行,似好矣。臣方以擇守令仰奏,而以不試之人,仰請賞授,似涉逕庭,然守令之擇,專爲民事之重,而補賑褒賞,亦出爲民之事,事雖或殊,意實相貫,且於差送之後,如或才不相稱,疎於治民,則自當有道臣考績信賞之政,有不可已,故敢此仰達矣。大王大妃殿答曰,依爲之。出擧條仍敎曰,如此之人,不可無酬賞之典矣。此外如或有已施之典未及擧行者,亦爲分付擧行也。宗薰曰,朝臣就理,或有外任及在鄕之人,每因該府啓稟,多承待待命拿囚之命,蓋雖不煩拿押,而自當竭蹶趨赴,如恐不及,此非但不俟駕屨之常禮卽然,亦其恐懼自訟,道理分義之不容不爾者,而近者紀綱解紐,怠慢成習,毋論道里之遠近,惟意稽淹,經旬閱月,而法府不加何問,罪罰無所加損,其在嚴命令核刑名之道,不可一向任他,律有奉制書稽緩者,自笞五十每日加一等,至杖一百之文,此視制書稽緩,不啻較重矣。自今如有似此之弊,計其程道里數,考其拖延日字,本罪之外,加等照勘之意,分付該府,何如?大王大妃殿答曰,大關紀綱之一端,依所奏施行,可也。出擧條宗薰曰,假官替直之弊,近來滋甚,頃因陵官空齋事,申飭截嚴,其後則該曹必不輕許,齋官豈敢生意,而至於京各司,則如政府勳府之單官處外,毋論閒劇緊漫,奉職之義,何敢無難違越乎?設有事故,苟可推移,則宜莫敢言私,如不得已,則變通,可也。若觀光進排之應頉,亦不過暫時替代,而往往有因仍淹日者,甚至詞訟衙門,近有以假官,跨朔閱旬,該司不爲檢擧,吏曹亦復任他,尙何責乎?微末郞官,而無官不怠,以私掩公之習,誠甚悶歎,入聞在於事過稍間之後,故今不追理,而自今嚴飭諸司,毋敢復踵弊習,仍令吏曹,毋得輒施,且令政院,考察省記,如有犯者,施以擅離職役之律,何如?大王大妃殿答曰,依爲之。出擧條宗薰曰,關北節晩,賑事尙未告訖,且防梱交遞,不宜遲延,吉州牧使李亨在,使之明日下直,何如?大王大妃殿答曰,依爲之。出擧條宗薰曰,江原監司韓益相,瓜朔已屆,今改差代之意,分付銓曹,玆仰達矣。大王大妃殿敎曰,毋論崇品與堂下,勿拘常格,各別擇差之意,分付銓曹,可也。若不得人,江原一道,幾乎無之矣。宗薰曰,摠戎使柳相弼,今日次對入來矣,自海西捉上文憲尙,故合坐出去,不得登筵矣。大王大妃殿敎曰,此是其時在逃之罪人乎?捉得於何地云也?宗薰曰,此卽梟首罪人憲周之弟,而逃躱未捕,故嚴飭各道鎭營矣。今始現捉於鳳山,渠之本鄕,卽平山,故敢爲現形於近地,以至於就捕矣。其時文案中,屢出其名,卽奔走使喚傳書通奇之事,其跡則不啻狼藉,捕廳取招則可知其詳,而合坐後,似當以文案入啓矣。大王大妃殿敎曰,實錄之役,今至何境,而今年內可得畢役乎?宗薰曰,再校正後,又有割付開印等節次,事役尙當費多月,自下諸議,必欲以今年內訖工,而亦不敢質言仰奏矣。又敎曰,今年尙有六七朔,若勤實爲之,則何難年內畢役乎?寅永曰,校正本,大略可至一千六百張,而字行之數甚多,更爲校正後割付開印,則自可至八九月間,若於八月開印,則年內似無不可畢之慮矣。又敎曰,近日郞廳仕進記,多有懸病者,未知無書役而然耶,抑皆怠慢而然耶。寅永曰,謄錄之役,今幾垂畢,郞廳縣病,職由此矣,堂上校正然後,郞廳書寫,故或有書役已畢而校正未了之時,則郞廳之仕進者,別無可供之書役矣。又敎曰,畢役早晩,專係堂上,則堂上何不着實爲之乎?堂上勤於供職,然後郞廳,自不敢懈慢矣。宗薰曰,堂上若値不得已之公故,則雖或間斷,而近日則輪回仕進,可以着實擧行矣。此與他事迥殊,毋論堂郞,實無一毫誠不足之慮矣。或有公私故之不得已處,固難一例强督,而大抵役事,至爲重大,且甚浩繁,故自然拖長,而若於今年內告訖,則恐不可謂之遲緩矣。寅永曰,春間連値公故,不得仕進,而何敢一毫怠慢而然乎?又敎曰,着實爲之,期於今年內畢役,可也。大王大妃殿敎曰,大臣就座。謙在曰,諸宰奏事。止淵等曰,無所奏矣。謙在曰,玉堂所懷奏之。秉恒曰,無所懷矣。謙在曰,今日賓對,兩司無一人進參,事甚未安。違牌諸臺,竝推考,何如?大王大妃殿答曰,依爲之。出擧條大王大妃殿命大臣先退,史官就座。因命退,諸臣以次退出。
上在昌德宮。停常參·經筵。
金在田,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金在田啓曰,明日再明日,明陵忌辰祭齋戒正日相値,視事頉稟之意,敢啓。傳曰,知道。
又啓曰,行大司憲金鏴未肅拜,執義李家淳,掌令金基石,持平金重夏在外,掌令李莊緖,持平鄭錫麟呈辭,監察茶時之意,敢啓。傳曰,知道。
備忘記,吉州牧使李亨在下直,長弓一張,長箭一部,片箭一部,筒兒一箇賜給。
傳于金在田曰,進講入侍。
金在田啓曰,同福縣監鄭允容,憲府則雖已署經,諫院則大司諫林翰鎭,司諫李基華,正言宋柱獻·沈承澤,旣有只推之命,竝卽牌招,以爲署經之地,何如?傳曰,一司除署經。
又啓曰,兼吏曹判書金在昌,參判尹命圭再牌不進,參議兪星煥牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,參議只推,與判書·參判,更爲一體牌招。
又啓曰,行都承旨李奎鉉,右承旨趙秉憲,左副承旨李謙在式暇,行左承旨趙秉龜不爲仕進,同副承旨金洙根內閣直,院中只有臣一人,伴直無人。行左承旨趙秉龜,所當牌招,而拘於廳規,不得請牌,何以爲之?敢稟。傳曰,左承旨·右承旨竝許遞,前望單子入之。
兵曹口傳政事,護軍單趙秉龜。
金在田以軍器寺都提調·提調意啓曰,本寺僉正李光荃,已爲瓜滿矣,本寺有釐正之事,不可付之生手,今姑仍任,何如?傳曰,允。
金在田啓曰,行都承旨李奎鉉,左副承旨李謙在式暇,左承旨·右承旨未差,同副承旨金洙根內閣直,臣吏·兵批兼進之意,敢啓。傳曰,知道。
有政。吏批,兼判書金在昌進,尹命圭牌招不進,參議兪星煥進,右副承旨金在田進。以趙斗淳爲副提學,李鼎臣爲工曹參判,金蘭淳爲知春秋,申緯爲同經筵,洪稷周爲敦寧判官,李秉夏爲監察,崔愚亨爲泰陵參奉,洪穉圭爲江原監司,李啓重爲靑丹察訪。軍器僉正李光荃仍任事,承傳。
兵批,判書金蘭淳禁軍祿試射進,參判鄭鴻慶病,參議趙奎昇入直進,參知宋應龍病,右副承旨金在田進。以李洛培爲水原監牧官,禹文英爲長山別將。僉知韓益相,護軍洪學淵·鄭鴻觀·金東珪,副護軍趙秉憲·閔永勳·鄭僖周·成晉默,副司直金,副司勇王殷疇,以上竝單付。
金在田,以兵批言啓曰,前監司韓益相,自吏曹送西矣,瓜滿監司,例爲隨品付樞銜,而資級係是通政,僉中樞有闕之代,依例下批之意,敢啓。傳曰,知道。
吏批,再政。以朴來謙爲同敦寧,朴載鳳爲司䆃主簿,金鼎默爲繕工主簿。
兵批,再政。江原道兵馬水軍節度使單洪穉圭。
承旨前望單子入之,李圭祊·李敦榮落點。
金在田啓曰,伴直無人,新除授右承旨李敦榮,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨李敦榮牌不進,伴直無人。左承旨李圭祊,所當牌招,而拘於廳規,不得請牌,何以爲之?敢稟。傳曰,牌招。
又啓曰,明日傳香,禮房承旨當爲齋宿,而右承旨李敦榮,所當牌招,而拘於廳規,不得請牌,何以爲之?敢稟。傳曰,牌招。
又啓曰,館錄爲之事,命下矣。新除授副提學趙斗淳,卽爲牌招,以爲會圈之地,何如?傳曰,允。
又啓曰,行副提學趙斗淳牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,待明朝牌招。
以大司諫林翰鎭,司諫李基華,正言宋柱獻·沈承澤牌不進罷職傳旨,傳于金在田曰,只推。
以右承旨李敦榮牌不進罷職傳旨,傳于金在田曰,只推。
以右承旨李敦榮再牌不進罷職傳旨,傳于金在田曰,只推。
以別兼春秋鄭㝡朝·李墩牌不進罷職傳旨,傳于金在田曰,只推。
兵曹,以李寬奎爲御營中軍。
兵曹,以尹義儉爲摠戎中軍。
金在田,以奎章閣言啓曰,原任直閣徐萬淳卒哭日,依定式遣檢書官,勸肉以來之意,敢啓。傳曰,知道。
又以實錄廳摠裁官意啓曰,本廳郞廳各司褒貶,依舊例使之縣頉之意,敢啓。傳曰,知道。
又以兵曹言啓曰,禁軍來秋冬等祿試射時,騎芻柳葉箭沒技人,別單書入之意,敢啓。傳曰,知道。
又以司僕寺一二提調意啓曰,楊州牧場還摠米租合爲五千石,而積久弊痼,有名無實,秋無可捧,指徵無處,已不勝駭歎。該牧官洪完謨,癃病委苦,難責成效,爲先汰去,何如?傳曰,允。
又以義禁府言啓曰,大逆不道罪人國老·鍾呂,發遣府都事,與該道臣眼同,旣以結案正法矣。國老·鍾呂等父母·妻妾·子女·祖孫·兄弟·娣妹·子之妻妾·伯叔父兄弟之子,年歲姓名存沒居住,令漢城府考出帳籍,分付五部及各該道,應坐諸人,一一査出,成冊牒報後,依律擧行,而籍沒家産,破家瀦澤,降邑號罷守令等事,令各該司奉承傳擧行。朴綺漢段,道啓旣以無罪橫罹之狀,兩罪人皆爲之分疏,參酌放送,恐合事宜,令該府稟處爲辭矣,放送之意,分付該道臣,何如?傳曰,允。
又以刑曹言啓曰,今六月初五日藥房入診,大臣·備局堂上引見入侍時,右議政朴宗薰所啓,頃奉慈敎,有京外審理擧行之命,此亶出於明法愼刑,伸枉疏鬱之德意,中外掌法之臣,必當精白平允,有以對揚休命矣,讞獄之體,必貴乎參互衆見,反覆閱實,故道臣新莅後,必以新舊諸案,分等錄啓,而任內新出之案,則每不敢遽爾登錄者,欲其更經後人服念也。然則新道臣之未及審理處,固當待其登聞後稟處,至於見任諸道臣之已經錄啓者,意見宜無前後之異,文案俱在該曹,此則不必更待架疊,徒致煩撓曠延,卽令該堂,就考原案,如例稟覆,似合事宜矣。且臣於日昨,見京獄審理啓目判下者,一二傅輕之案,果得酌量之宜,無可更議,第其仍推諸囚中姜女之獄,有愚見之可以仰陳者。此獄曾於昨年,再承詢議,該曹則不無存疑之論,而臣以未經究覈,難之矣,蓋事出空舍,傍無看參,唯裵命哲者,雖不傍看,必有聲氣形跡之或相干涉,此漢未就捕之前,不可謂之已究覈故耳。其間裵漢,業已推覈,竟以無端緖酌放,然則更無可援可詰之人,從此雖幾十年囚推,永無究竟之路矣,決知其必無究竟,而惟以瘐斃爲限,則甚非刑政之宜。凡殺越之案,以詞證不備而傅輕者,京外旣多已例,以證援俱絶而減死者,法典可以傍照,詞證沒捉,莫如此獄,且旣年久,今當疏決之日,施以次律,恐不至大違法意,玆敢仰達矣。大王大妃殿答曰,依爲之事,命下矣。京囚殺獄罪人姜召史,全羅道樂安郡減死定配所,卽爲押送之意,敢啓。傳曰,知道。
刑曹啓目粘連,靑陽金文石獄事,仁九之臨命明言,文石之足踢,金女之證招,備陳當場之目擊,痕損狼藉,實因的確,依前訊推,期於得情,何如?判付啓依允。又啓目粘連,忠州李大鳳獄事,項額坼裂,明知衡鉤之打,顚仆撞着,灼見窘遁之辭,依前訊推,期於得情,何如?判付啓依允。又啓目粘連,沃川朴性烈獄事,小腹之痕損,大東立證,內腫之膿潰,虛詤莫甚,另加嚴訊,斯速償命,何如?判付啓依允。又啓目粘連,林川朴震炯獄事,足踢膝築,縛臂打臀,勒捧手記,以備藉口之資,先縛之彭,要爲拔足之計,事事狡惡,節節凶獰,嚴加刑訊,期於償命,何如?判付啓依允。又啓目粘連,淸州朴先哲獄事,張女之自縊昭著,先哲之行劫首實,竟使靡他之苦心,遽作自頸冤魂,比死一灑,在法當然,訊推卽服,何如?判付啓依允。又啓目粘連,永同朴貴得獄事,額角之傷損,脈錄分明,毒打之狼藉,證招丁寧,連加訊推,期於輸款,何如?判付啓依允。又啓目粘連,林川私奴大先獄事,死者之臨絶,三呼大先,隣人之參聽,四證大先,則大先之爲正犯,無容更疑,而始犯之際,初無看證之人,旣藏之後,又無疑似之跡,豈可以無形沒捉之事,直歸於必殺當償之科?似此然疑之獄,合施參恕之典,上裁,何如?判付啓,依回啓施行爲良如敎。
丁酉六月初六日巽時,上御熙政堂。進講入侍時,原任提學鄭元容,參贊官金在田,檢討官姜時永,假注書李憲周,記注官文慶愛,記事官白潤鶴,各持論語第四卷,以次進伏訖。上曰,史官分左右。上誦前受音一遍訖,元容讀自子絶四,止又多能也,仍奏釋義,上讀新受音一遍訖,命陳文義。元容曰,意必固我字,分言之,則四者各有一病,合言之,則一意竝包四病。凡人,雖有意於去私,而臨事之際,不能無期必與固滯之病,聖人則動合天則,發無不中,自然無四箇字矣,理出於天,天理卽公也,意由於我,我意卽私也,聖凡之分,卽在公私境界。天之風號雷動,雲興雨施,日月之運動,四時之代序,地之峙融爲山川,茁茂爲草木,而造化各盡其竗,萬物咸遂其生者,卽大公無私而已,人主之心,嘗與天地相似,此章尤是體行矣。上曰,玉堂陳之矣。時永曰,太宰則徒知聖人之多能,而不知其爲天縱之將聖,達巷黨人則徒知聖人之博學,而不知其又多能也,眞可謂仁者見之謂之仁,智者見之謂之知也,若是乎知聖人之爲難也,然知聖人雖難,學聖人則非難,功夫次第,秩然有序,可以尋向上去,試以小學之敎,言之。朱夫子有言曰,古人於小學,自能言便有敎,一歲有一歲工夫,到二十來歲,聖賢資質,已自有三分了,若能因此而勉勉不已,消得幾歲工夫,做得七分地頭,則其將爲聖賢之十分資質,豈不美哉?伏願殿下體念焉。上曰,參贊官陳之。在田曰,閣臣·玉堂,已盡敷奏,臣無更達者矣。在田曰,別兼春秋申錫愚,纔已掃墳下直出去矣,左右史不可不備,別兼春秋徐耆淳·鄭㝡朝·李墩,竝卽牌招,推移入直,何如?上曰,依爲之。出擧措上掩卷,命史官就座,仍命退,諸臣以次退出。
上在昌德宮。停常參·經筵。
李敦榮啓曰,來十一日朝參日次矣,敢稟。傳曰,停。
金洙根啓曰,行大司憲金鏴未肅拜,執義李家淳,掌令金基石,持平金重夏在外,掌令李莊緖,持平鄭錫麟呈辭,監察茶時之意,敢啓。傳曰,知道。
李圭祊啓曰,左副承旨李謙在,今日不爲仕進,卽爲牌招,何如?傳曰,允。
傳于李圭祊曰,進講入侍。
李敦榮啓曰,行副提學趙斗淳牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
大王大妃殿,以承傳色口傳下敎曰,史官持此捕廳文案,往傳於大臣,覽此文案後,無論如何,卽速收殺,毋至曠日,可也。
正言沈承澤啓曰,臣言議風采,本不合於淸朝耳目之任,而薇垣除旨,忽下於千萬夢想之外,怵畏分義,雖不得不張皇出肅,而第臣於合啓句語中,有私義之不可聯參者。前後如臣處地者,擧皆引避,輒蒙體諒,今臣處義,宜無異同,請命遞斥臣職。答曰,依啓。
李敦榮啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,李相重落點。
李敦榮啓曰,卽者持平鄭錫麟,以其親病,投章徑歸,原疏以國忌齋戒,纔已退却矣。所當直捧遞差傳旨及禁推傳旨,而此與無端下鄕,有異,從重推考,何如?傳曰,允。
以左副承旨李謙在牌不進罷職傳旨,傳于李圭祊曰,只推。
以慶尙左水使趙元錫狀啓,寧海等邑人命渰死事,大王大妃殿傳于金洙根曰,亦觀此狀啓,渰死之數,至於十名之多者,已極驚慘,而屍身之未卽拯得,尤爲矜惻,如有生前身還布,一竝蕩減事,分付。
以全羅監司李憲球狀啓,長水縣監尹度一身死事,傳于金洙根曰,令該曹口傳各別擇差,催促下送。
吏曹口傳政事,以金台鉉爲長水縣監。
李敦榮,以奎章閣言啓曰,新差檢書官姜溍,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司勇單姜溍。
金洙根,以都摠府言啓曰,副摠管李存敬以禁衛中軍,本營諸將官射會監試事,南別營晝仕出去之意,敢啓。傳曰,知道。
又以刑曹言啓曰,因義禁府啓辭,大逆不道罪人國老·鍾呂,籍沒家産事,命下矣。罪人國老·鍾呂等奴婢,令京兆考出帳籍,亦爲知委五部及各該道,使之一一査出,修成冊報來後,依例永屬公賤之意,敢啓。傳曰,知道。
丁酉六月初七日辰時,上御熙政堂。進講入侍時,提學趙寅永,參贊官李圭祊,侍讀官趙雲澈,假注書李憲周,記注官田栽五,別兼春秋徐耆淳,各持論語第四卷,以次進伏訖。上曰,史官分左右。上誦前受音一遍訖,寅永讀自子聞之曰太宰知我乎,止吾已矣夫,仍奏釋義,上讀新受音十遍訖,命陳文義。寅永曰,鳳與河圖,卽協氣之應,文明之瑞,故伏羲·舜·文,實有之,而我夫子則雖有天縱之聖,未得其位,故不能致此瑞應也。至於人辟之尊,旣得位矣,苟有其德,何難乎致此瑞耶?況我殿下,以上聖之姿,膺受寶命,春秋日漸鼎盛,問學日漸將就,不患不到伏羲·舜·文三聖之地,而鳳與河圖之瑞,可以必致而無疑也。伏願益加聖念焉。上曰,玉堂陳之。雲澈曰,子曰,吾有知乎哉?無知也。以若夫子生知之聖,夫豈有空空如無知之理耶?此蓋抑謙之義也,謙是美德,而非但聖人之道,以謙受益而已。雖以學問言之,今日知一事,明日行一事,常有不自滿之意,則畢竟有所成就,若或以己知己行,便有自足之心,則更不得進一步矣。伏願殿下,每以執謙之義,體念於講學之工焉。上曰,參贊官陳之。圭祊曰,閣臣·玉堂,已盡敷奏,臣無更達者矣。上掩卷,命史官就座,仍命退,諸臣以次退出。
上在昌德宮。停常參·經筵。
自人定至初九日開東,灑雨下雨,測雨器水深六分。
李奎鉉啓曰,明日常參·經筵,取稟。傳曰,停。
金在田啓曰,行大司憲金鏴未肅拜,執義李家淳,掌令金基石,持平鄭錫麟·金重夏在外,掌令李莊緖呈辭,監察茶時之意,敢啓。傳曰,知道。
李奎鉉啓曰,左副承旨李謙在,今日不爲仕進,卽爲牌招,何如?傳曰,允。
傳于李奎鉉曰,進講入侍。
李奎鉉啓曰,工曹參判李鼎臣,同敦寧朴來謙,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,假注書李憲周,身病猝重,勢難察任,今姑改差,何如?傳曰,允。
李憲周改差,代以柳泰東爲假注書。
李圭祊啓曰,行副提學趙斗淳再牌不進推考傳旨,今方捧入,而館錄命下之後,如是違牌,事甚未安。所當更請牌招,而係是一日三牌,何以爲之?敢稟。傳曰,牌招。
又啓曰,行副提學趙斗淳牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
傳于金在田曰,留院公事入之。
金在田,以禁衛營言啓曰,本營軍色從事官金輔根,時無職名,令該曹口傳付軍職,冠帶常仕,何如?傳曰,允。
兵曹口傳政事,副司果單金輔根。
金在田以左右捕盜廳言啓曰,本廳在囚罪人文憲尙,去夜四更量,因病物故之意,敢啓。傳曰,知道。
丁酉六月初八日辰時,上御熙政堂。進講入侍時,原任直閣徐俊輔,參贊官李奎鉉,檢討官朴來萬,假注書徐珖輔,記注官金熙逌,別兼春秋徐耆淳,各持論語第四卷,以次進伏訖。上曰,史官分左右。上誦前受音一遍訖,俊輔讀自子見齊衰者,止末由也已,仍奏釋義,上讀新受音十遍訖,命陳文義。俊輔曰,顔子之於聖人,仰鑽瞻忽,卽是孔門諸子之所未到處,而乃至於欲罷不能,可知其工夫之極至,而心力之俱到也,惟其知之深而好之篤,故卽所以欲罷不能也。今我殿下,先於講學工夫,潛心用力,至於知深好篤,則自然至於欲罷不能之地,而緝熙光明之聖德,其將遍洽於八方矣。伏願以欲罷不能,爲期焉。上曰,玉堂陳之。來萬曰,此章,可以觀顔子深知夫子之道,而亦可想當時聖門群弟子工夫造詣之高下矣。曾子曰,夫子之道,忠恕而已。子貢曰,夫子之文章,可得而聞也,言性與天道,不可得而聞也。冉求曰,非不悅子之道,力不足也。推此論之,譬諸升堂入室,顔·曾則升堂室,更欲進步,未達一間者也。賜·求則在門墻,不敢企及而退步者也。大抵聖人能知聖人,而苟非顔子之好學,何以悅之深力之盡而學之善耶?到此地位,則求之愈高遠,又雖大段着力而不得,顔子所以喟然歎也。顧今我殿下,雖以天縱之聖,苟不如顔·曾之好學而用力,則雖日讀此書,何以深知夫子之道,而至於聖益聖之域乎?是故,聖莫如孔聖,而曰,學而時習,又曰,學不厭。伏願亟加體念焉。上曰,參贊官陳之。奎鉉曰,孔子,生民以來未有之聖,後世之人,雖不得親炙,而魯論一部,無非聖人循循善誘之訓謨也。此章所云,博文約禮,以本意言之,雖是格物克己上事,而聖門進學之工,不外乎文禮二字矣,今以淺近陳勉,則專心致知,勤於講讀,乃是文也,端拱對案,審愼體貌,乃是禮也。殿下旣講是書,而不能實踐,則眞是徒讀無益也,豈不有愧於聖訓乎?每對講冊,常如夫子在座,親承面命,先從文禮之訓,服膺省察於臨筵講讀之時,是臣區區之望也。上掩卷,命史官就座,仍命退,諸臣以次退出。
上在昌德宮。停常參·經筵。
李敦榮啓曰,明日常參·經筵,取稟。傳曰,停。
李謙在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李敦榮啓曰,假注書柳泰東,時無職名,令該曹依例付軍職,冠帶常仕,何如?傳曰,允。
傳于李敦榮曰,進講入侍。
李敦榮啓曰,行副提學趙斗淳再牌不進推考傳旨,今方捧入,而館錄命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行副提學趙斗淳牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
李謙在啓曰,大司憲金鏴,掌令李莊緖牌不進,執義李家淳,掌令金基石,持平鄭錫麟·金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖牌不進罷職傳旨,傳于李謙在曰,只推。
李謙在,以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以右邊捕盜廳言啓曰,本廳兼從事官李命瑞,身病猝重,勢難察任,改差,何如?傳曰,允。
又以刑曹言啓曰,大王大妃殿,以司謁口傳下敎曰,無論本事之誰是誰非,結縛別監之着紅衣者,前所未聞,自下輒言操制掖屬,而宰相家傔屬之結縛別監者,未知恃誰之勢,此亦紀綱壞損所致,厥漢竝令刑曹,捉來嚴刑,遠惡地減死定配事,命下矣。縛打掖隷之車順恒·李東顯·金在郁,各嚴刑一次後,順恒咸鏡道北靑府,東顯全羅道興陽縣,在郁慶尙道鎭海縣,竝減死定配所,而三漢所犯,俱爲深重,待拷訊限滿,更加嚴刑發配,徐致淑·申俊岳·全興碩·金龍漢·李興健·李潤根等,起鬧雖無異同,所犯亦有緊歇。竝分輕重嚴刑,懲勵放送,何如?傳曰,車順恒等三漢,竝嚴刑三次後,遠惡地減死定配,徐致淑等六漢,竝嚴刑二次後放送。
同敦寧朴來謙疏曰,伏以臣,伏奉除旨,以臣爲同知敦寧府者,繼而召牌儼臨,臣感恩怵義,宜卽叨謝之不暇,而第臣本無敦寧,揆以公格,在所當遞,玆敢略陳短章,仰瀆崇嚴。伏乞聖明,仰稟東朝,亟賜遞改,俾職任無曠,而私分獲安焉。臣無任云云。答曰,省疏具悉。所請依施。
丁酉六月初九日辰時,上御熙政堂。進講入侍時,原任直閣李光文,參贊官李敦榮,侍讀官李時在,假注書柳泰東,記注官金熙逌,別兼春秋鄭㝡朝,各持論語第四卷,以次進伏訖。上曰,史官分左右。上誦前受音一遍訖,光文讀自子疾病,子路使門人爲臣,至我待賈者也,仍奏釋義,上讀新受音十遍訖,命陳文義。光文曰,此章之義,孔子時已去位,以無臣之地而有臣,故以欺天二字,警子路之行詐,蓋欺之一字,可見善惡之辨焉。存天心而光明無滓,則其善益彰,牽人欲而幽暗有隱,則其惡莫掩,故大學曰,所謂誠其意者,毋自欺也,自欺者,多出於人不知而己所獨知之地也。雖處幽獨之中,一言一行,自然昭著於不言不行之前,以至於莫掩人知,則可不謹於欺之一字乎?天雖高而日監在玆,其幾則甚微,而其跡則孔昭,謂天不知,而人可以欺乎?大抵獨處幽暗之中,則謂人不知,而私慾萌焉,私慾一萌,則以至於欺心而欺人,欺人而欺天。是以,大學所謂毋自欺者,愼獨之謂也,而孔子所以自咎而警責子路者也。伏願殿下,體念於愼獨之工,則聖學日就於光明之域矣。上曰,玉堂陳之。時在曰,子貢以韞玉問求賈之意,夫子以待賈答之,此章之旨,不過求與待二字而已矣。大抵寶玉之自求其賈,良才之自衒其能,非但不得其價,乃反自受其害,古人有求賈而反戕其身者,卞和是也。卞和得璞玉,知其爲寶,獻于楚王,楚王怒其獻璞,刖卞和一足,楚王沒後,更獻其玉于新主,新主又刖一足,新主沒後,和又如前更進,始招玉工問之,則果是天下之至寶也。人之自衒,與玉無異,不待人求而自呈其能者,畢竟隳落其身名,而人亦鄙賤之,爲人君用人之道,旣知此道,則亦當求人於不求知之地,然後始可以得人矣。是故,宋仁宗,問相於王素,王素曰,請以宦官宮妾不知名者爲相,仁宗曰,然則富弼,是也。素曰,陛下得人矣。大抵季世習尙,惟以營求爲能,往往有曲徑求知於人主之弊,能免乎是,則其人必可以大用,今我殿下,旁求俊乂,待興弘功,則雖不借才於異代,林下讀書之士,宿抱才德,有志於當世者,不知爲幾十輩,特殿下不求,故不知矣。雖以朝廷上言之,豈無其人?但彼自不求,故人亦不能知之,貪榮慕祿,躁進奔競之習,日漸熾長,殿下苟欲痛革其弊,先求不求知之人,首加奬用,則人莫不飭躬修行,自底於韞玉待賈之賢矣。惟聖明,懋哉懋哉。上曰,參贊官陳之。敦榮曰,閣臣·玉堂,已盡敷奏,臣無容更達矣。上掩卷,命史官就座,仍命退,諸臣以次退出。
上在昌德宮。停常參·經筵。
藥房都提調朴宗薰,提調權敦仁,副提調李奎鉉啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李敦榮啓曰,明日常參·經筵,取稟。傳曰,停。
金洙根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李謙在啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于金在田曰,進講入侍。
李敦榮啓曰,行副提學趙斗淳再牌不進推考傳旨,今方捧入,而館錄命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,館錄爲之事,命下矣。行副提學趙斗淳疏批已下,卽爲牌招,何如?傳曰,允。
又啓曰,行副提學趙斗淳牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
金洙根啓曰,行大司憲金鏴,掌令李莊緖牌不進,執義李家淳,掌令金基石,持平鄭錫麟·金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖牌不進罷職傳旨,傳于金洙根曰,只推。
李敦榮,以實錄廳摠裁官意啓曰,校正郞廳有闕之代,弘文館應敎徐元淳,副校理趙雲澈,宗簿寺正李源達差下,謄錄郞廳李源益奉命出疆,韓啓源受由在外,李墩有實病,竝姑減下,書役尙未畢役,弘文館校理韓宓履,副校理趙秉恒,修撰趙啓昇,副修撰兪鎭五,司諫院正言宋柱獻,前正言金公鉉,副司果洪永圭·金輔根,副司直金炳韶,竝謄錄郞廳加差下,仍令該曹口傳單付,其人未付軍職人,亦令該曹口傳付軍職,使之察任,何如?傳曰,允。
吏曹口傳政事,實錄編修官單趙啓昇,記注官五單韓宓履·趙秉恒·金公鉉·金輔根·金炳韶,記事官三單兪鎭五·宋柱獻·洪永圭。
兵曹口傳政事,副司果單金公鉉。
吏曹啓目粘連,啓下是白有亦,江原監司韓益相畢賑狀啓,據賑恤廳覆啓內,守令賑績,雖非通一道大賑,道啓旣爲論列,令該曹考例稟處事,允下敎是白乎所,取見別單,則淮陽府使金周默,飢口有均蒙之惠,還戶無絶巡之患,到底綜察,聲績俱著是如爲白乎旀,蔚珍縣令金景賢,抄飢付還,有條不紊,濟民而不求赫譽,臨事而每懷兢懼是如爲白乎旀,歙谷縣令任序常,志在願治,誠切愛民,還賑之間,已多成效是如爲白有臥乎所,淮陽府使金周默,有此聲績,雖極嘉尙,出自侍從,係是職分之常是白遣,蔚珍縣令金景賢,歙谷縣令任序常等段,道啓論褒,比他倅,殊無優異之績,竝只置之爲白乎旀,三陟府使李奎憲,抄飢必精,査拔得宜,吏奸莫售,民蒙實惠是如爲白乎旀,江陵府使李玄五,莅任於賑事未畢之前,竭力於飢口接濟之方,隨事誠勤是如爲白乎旀,平海郡守禹台榮,湖南差員,五朔非懈,千里險洋,無事運穀,東沿各邑之賑事,得免狼狽,以賑以還,民皆賴安是如爲白乎旀,平康縣監金在成,抄飢無漏,分還必精,村有安堵之喜,境無捐瘠之患是如爲白有臥乎所,上項四邑守令,道臣若是褒啓,已例似當施以陞敍調用之典是白乎矣,竝只係于恩賞,臣曹不敢擅便,上裁,何如?判付啓,依回啓施行爲良如敎。
義禁府啓目,忠州前牧使南履炯原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,機張前縣監李仁奎原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
刑曹啓目粘連,忠州張龍先獄事,縛臂打背,初旣自服,道査曹讞,已成鐵案,加訊輸款,何如?判付啓依允。又啓目粘連,忠州元喆成獄事,逼人赴水,已極兇悖,投石打䐉,尤爲慘毒,情節奰慝,三尺至嚴,訊推取服,何如?判付啓依允。又啓目粘連,德山奴萬大獄事,頂肚之痕損分明,杖拳之迭打眞的,兒女傳言,是甚變怪。毒手行兇,何其慘絶,依前訊推,何如?判付啓依允。又啓目粘連,天安李源慶獄事,捽踢皆有緊證,服砒終無明驗,法律至重,遽難輕議,訊推得情,何如?判付啓依允。又啓目粘連,大興沈魯永獄事,看證供招,雖或呑吐,肚肋傷損,不啻丁寧,鐵案已具,縷息難貸,嚴訊取服,何如?判付啓依允。又啓目粘連,瑞山張黃貴獄事,臨命報讐之說,死者之情,慼矣,嚴斥賣砒之囑,孟龍之招,毅然,嚴訊取服,何如?判付啓依允。又啓目粘連,洪州申永彬獄事,傷㾗狼藉,看證丁寧,夫婦竝力,首從已判,永彬相詰之說,只發於屍親之招,全女撞胸之說,屢出於面質之供,言詰者爲正犯乎,撞胸者爲正犯乎?檢官之起疑,較重於全女,差輕於永彬,可以默想,而畢竟永彬之歸於正犯者,只由於坐長之律。以臣愚見,昌干之目,恐合換定,而全女物故已久,今無可論,似此疑眩之獄,合施原貸之典,上裁,何如?判付啓,依回啓施行爲良如敎。
副提學趙斗淳疏曰,伏以臣於日前有政,伏奉除旨,以臣爲弘文館副提學者,繼以會圈命下,牌召荐臨,臣誠悸恐蓄縮,歷屢日而不省攸屆也。論思之長,名雋所軌,士由玆進,厥有二塗,稽古通今之能乎啓沃,則上有資於君德,裁物範俗之能乎矜式,則下有裨於世敎,遴或不倫,人盭其官,臣叨塵法從,列于大夫之後,歲年之頃,不爲不久。苟襪線之可稱,宜圭撮之自效,而蒙蔀之姿,病旣失學,窾啓之識,儀不攝言,晽晽昧昧,于今毛有二色,每念蘇轍所謂試以百爲而無一能之語,瞿推遷之已驟,感渥澤之靡酬,未嘗不中夜悽惶。明發不昧,進此榮觀,豈臣寢夢攸覬也哉?名器之隆,寔寓聲明,由臣始隳,菑不止身,雖以圈事言之,考德行程藝能,軒輊士大夫,事至重也,臣之庸短疎闇,而顧安能銓總劑量,蒐英登俊,以贊彙征之化,而使物情咸允也。伏惟聖明在上,慈天臨覆,器使群工,惟材是視,莛不可以爲楹,畫不可以語流,理有必然,分定故也,臣若不仰首鳴暴,以冀幸於崇聽之下,是小人之自揜,而君子之所不敎也。伏乞聖明,諒臣至懇,仰稟東朝,亟遞臣新授職名,公不至玷,而私有以自全,則天地父母之賜也。臣無任云云。答曰,省疏具悉。卿其勿辭行公。
江原監司洪穉圭疏曰,伏以臣,釋褐立朝,纔餘十年,而居然躋貳卿之班,間又歷揚淸華,感戴恩造,念切圖報,而汔未有一事之盡職,責一言之裨聖明者,非臣忱誠,自後於人,卽智識才具之本來空疎也。樗櫟旣冗,蒲柳又凋,智識無可長之日,材具非可强之事,則器使之地,夢想不到,陳力就列,自甘閒散,此實同朝之所共知,而亦庶幾淵鑑之悉燭,迺者東臬新命,忽及臣身,臣於是,惝怳驚惑,莫曉所以也。夫觀風承流之職,蓋倣周之方伯,漢之刺使,則見今八路凋弊,民生困瘁,掄選之難,何處不然,而就中關東一省,別有甚焉。臣於近來,未嘗足涉目擊於其地,則固不知何者爲已痼之病,何者爲難救之瘼,而卽其海陸俱竭,邑里漸虛之狀,傳說載塗,聽聞亦慘。輿儓下賤,皆曰關東莫可奈何,薦紳大夫,亦皆曰關東莫可奈何云爾,則可知其着手不得,無策可施也,故朝家軫念之德意,汲汲乎靡不用極,而我慈聖臨筵下敎,惻怛鄭重,期欲另揀而責成,此可以濫議於臣而謬加於臣者耶?臣誠究其說而不可得,臣未敢知此擧,只爲榮耀臣歟,抑爲東民地歟?謂之榮耀臣乎則在臣賤分,未嘗不爲極榮至耀,而他日罪戾,亦可翹足以俟,以公以私,兩無當也,謂之爲東民地乎則以臣最居人下者,將何所綏輯而拯濟也哉?孑遺黎氓,必當愕然失圖曰,以此人畀此任者,無乃朝廷,全不念東民乎云爾,則果將何辭以解其惑耶?臣之萬萬無堪承之實,卽此較然,則臣無容費辭張皇,惟有量而不入之一道而已。與其受任而辜恩,僨事而被誅,無寧早自陳退,以開東民生路,玆敢瀝血畢控,仰瀆崇嚴。伏乞聖慈,仰稟東朝,亟改臣新除藩任,回授可堪之人,以幸公私,不勝大願。臣無任云云。答曰,省疏具悉。卿其勿辭往欽哉。
丁酉六月初十日辰時,上御熙政堂。進講入侍時,右議政朴宗薰,提學徐有榘,參贊官金在田,檢討官姜時永,假注書徐珖輔,記注官文慶愛,別兼春秋鄭㝡朝,各持論語第四卷,以次進伏訖。上曰,史官分左右。上誦前受音一遍訖,有榘讀自子欲居九夷,至何有於我哉,仍奏釋義,上讀新受音十遍訖,命陳文義。有榘曰,別無所奏之義矣。上曰,玉堂陳之。時永曰,東夷凡有九種,而玄菟·樂浪·高麗,列於其中,厚齋馮氏之以朝鮮爲東夷地,亦以此也,此卽箕子之所封,文王之所生,則宜乎爲夫子之所欲居也。夫子不能行道於中國,而欲爲他適,則舍東夷將何向乎?蓋南蠻之蠻字從蟲,北狄之狄字從犬,惟東夷之夷字從人,言其俗好禮義,能行人道故也。是以,東夷傳曰,天性柔順,易以道御,爾雅云,東方曰太平,太平之人仁,蓋東方屬木,其德在仁故也。伏願殿下,體念於此,行堯·舜帥仁之道,致大學興仁之功,則實合於居之何陋之有。伏望留神焉。上曰,參贊官陳之。在田曰,玉堂已陳之,臣則別無更達之義矣。上曰,大臣陳之。宗薰曰,玉堂所陳,皆有考之說也,然夫子亶以道不行於中國,故欲居夷以行道,此蓋慨歎之設辭也。九夷,固是僻遠卑陋之地,而聖人居之,移風易俗,則可爲齊魯之鄕,此所謂忠信篤敬,蠻貊可行也,蠻貊猶然,況夷乎?此箇道理,比如後世人心輕淺,風氣澆薄,異於上古,而若聖人御世,化行俗美,挽回淳古,則三代之治,亦可見於今日,用夏變夷與由今反古,皆由在上聖人矣,如欲爲此,則唯讀書講學,以夫子之道德,爲我所有,然後乃可得也。伏願深念此義,專心於講讀,是臣區區之祝也。上掩卷,宗薰進前奏曰,日候蒸熱,聖體,若何?上曰,一樣矣。寢睡·水刺之節,何如?上曰,一樣。大王大妃殿氣候,何如?上曰,一樣。王大妃殿氣候,何如?上曰,一樣。中宮殿氣候,何如?上曰,安順。上曰,史官就座。仍命退,諸臣以次退出。
上在昌德宮。停常參·經筵。
自辰時至酉時,灑雨下雨,測雨器水深一寸。
自人定至十二日開東,灑雨下雨,測雨器水深三分。
金在田啓曰,明日常參·經筵,取稟。傳曰,停。
李謙在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,假注書徐珖輔,身病猝重,勢難察任,今姑改差,何如?傳曰,允。
徐珖輔改差,代以柳興奎爲假注書。
傳于李謙在曰,進講入侍。
金在田啓曰,行副提學趙斗淳再牌不進推考傳旨,今方捧入,而館錄命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行副提學趙斗淳牌不進推考傳旨,今方捧入,而館錄命下,已至多日,如是違牌,事甚未安。更爲牌招,何如?傳曰,允。
李謙在啓曰,行大司憲金鏴,掌令李莊緖牌不進,執義李家淳,掌令金基石,持平鄭錫麟·金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻牌不進罷職傳旨,傳于李謙在曰,只推。
李謙在啓曰,卽者吏曹郞廳來言,長水縣監金台鉉,當爲署經,而兩司不備,不得署經云。除在外外,未肅拜人員,竝卽牌招,以爲署經之地,何如?傳曰,允。
以大司諫林翰鎭,司諫李基華,正言宋柱獻,掌令李莊緖牌不進罷職傳旨,傳于李謙在曰,只推。
金在田,以吏曹言啓曰,今此宗廟望祭祭官中,時無職名人員,令該曹口傳付軍職,何如?傳曰,允。
兵曹口傳政事,護軍朴來謙,副司果沈承澤,以上竝單付。
李謙在,以都摠府言啓曰,副摠管尹義儉,以摠戎中軍,本營諸將官褒貶講坐起事,晝仕出去之意,敢啓。傳曰,知道。
知事朴綺壽疏曰,伏以愀如復見,兩廟薦朱絃之音,冕而親迎,六宮頌黃裳之吉,天休滋至,邦籙無彊,凡在臣民,愴喜交切。仍伏念,人之所依而爲生,惟君親是已,嗚呼,臣之曩歲所經,是豈人理之所可堪哉?未乾蒼梧之淚,重纏風樹之哀,相去纔五朔間耳。古今天下,如臣情地,罕有倫比,理宜卽地滅死,而頑如木石,冥如豚魚,日復一日,苟延殘縷,到今國制已終,私喪又闋,俯仰哀廓,倀倀何歸?噫,臣以無似賤品,蒙我先大王陶甄拂拭之恩,周旋邇列,二十有九年,風雲雨露,薰沐滿身,常思以一死,仰報不世之隆渥,昊天不弔,龍馭上賓,攀烏號而靡逮,願蟻蓐而莫遂。惟以洩哀於朝晡之班,效力於執引之列,爲萬一分自盡之道,而因山之期日未屆,枕塊之私慟遽罹,先王終事之地,一未少伸微誠,以至雲漢刊印之役,木天編摩之事,迄未隨衆奔趨,有臣如此,生不如死。臣母夙嬰禍釁,臣又無他兄弟,零丁孤苦,母子二人,相依爲命,而臣母年益高,臣亦衰謝轉甚,子母相看,白首交映,怡怡愉愉,一喜一懼,自謂古人斑衣之樂,爲可近之,不料無妄一疾,棄背於旬日之內。此是臣積殃在身,延及臣母而然,有淚徹地,有恨徹天,乃者燧穀再易,筵几俄撤,桮棬之口澤尙存,朝衣之手線宛爾,臣觸境傷感,餘哀在心,未死餘生,豈復有當世之念哉?臣自我殿下胄筵臨講時,忝叨賓僚之任,出入昕夕,不爲不久,曁夫御極之初,亦頻登進講之席,天語溫諄,開導使言,無隱若家人父子。臣蒙被眷遇,感結在中,竊自附追先報今之義,雖才疎識短,曾無絲毫之補,而炯然此心,可質神明,今玆收簪之聖念,畀以知樞之新銜,經帷重地,除旨繼降,奉恩命而惝怳疑夢,擎華誥而嗚咽沾臆。夫葵藿之傾陽,物性難奪,犬馬之戀主,人情可推,臣之逖違天陛,三載于此,豈無重入脩門,一覲耿光之願,而以公以私,絶悲之情事,無以强而抑之。且臣喪威震剝之餘,春間又經大病,榮衛未復,神精頓銷,重以遊風上攻,雜症交苦,實無彈束供宦之望。譬如經霜之荄,不可以復春,已冷之灰,不可以復燃,玆敢略暴衷懇,仰瀆崇嚴。伏乞聖慈,俯垂矜諒,將臣所帶職名,亟賜遞改,仍命選部,勿復照擬,俾臣得以優閒養拙,以卒餘年焉。臣無任云云。答曰,省疏具悉。卿其勿辭行公。
丁酉六月十一日辰時,上御熙政堂。進講入侍時,檢校直提學徐憙淳,參贊官李謙在,侍讀官韓宓履,假注書柳泰東,記事官白潤鶴,別兼春秋鄭㝡朝,各持論語第四卷,以次進伏訖。上曰,史官分左右。上誦前受音一遍訖,憙淳讀自子在川上,止進吾往也,仍奏釋義,上讀新受音十遍訖,命陳文義。憙淳曰,凡此上下諸章,皆是勉學之意,而第三章設譬之義,尤爲警省,夫一簣之覆雖微,而成山之功在玆,一日之學雖淺,而作聖之功方始,其要惟在吾往而已。伏願殿下,以此章之旨,常存聖念,勉勉於講學不息之功,則爲堯爲舜,亶在於此,而古人所云於吾身親見者,是臣等至切之望也。上曰,玉堂陳之。宓履曰,詩曰,民之秉彝,好是懿德,好德,是民之常性,而鮮有能誠心好之者,則宜乎夫子之發歎也。大學曰,如好好色,如惡惡臭,卽此章之旨也,參看兩章,則聖人立言之意,可見。伏願殿下深念焉。上曰,參贊官陳之。謙在曰,閣臣·儒臣所奏,極爲備悉,臣無容更達矣。上掩卷,命史官就坐,仍命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深二分。
金洙根啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于金在田曰,進講入侍。
傳于金在田曰,左副承旨許遞,前望單子入之。
承旨前望單〈子〉入之,李明迪落點。
金在田啓曰,新除授同副承旨李明迪,卽爲牌招,何如?傳曰,允。
傳于金在田曰,承旨房望,順房爲之,禮·工換房。
傳于金在田曰,自明日進講停。
金洙根啓曰,行副提學趙斗淳再牌不進推考傳旨,今方捧入,而館錄命下,已至多日,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行副提學趙斗淳牌不進推考傳旨,今方捧入,而館錄命下,已至多日,如是違牌,事甚未安。更爲牌招,何如?傳曰,允。
又啓曰,守令署經事,命下矣。大司諫林翰鎭,司諫李基華,正言宋柱獻,旣有只推之命,與行大司憲金鏴,一體牌招,何如?傳曰,允。
又啓曰,卽者義禁府都事來言,時囚罪人李仁奎·南履炯等,當爲議處,而判義禁朴岐壽有身病,次當例不得擧行云。判義禁卽爲牌招,以爲開坐之地,何如?傳曰,允。
又啓曰,判義禁朴岐壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲金鏴,掌令李莊緖牌不進,執義李家淳,掌令金基石,持平鄭錫麟·金重夏在外,監察茶時之意,敢啓。傳曰,知道。
以大司諫林翰鎭,司諫李基華,掌令李莊緖牌不進罷職傳旨,傳于金洙根曰,只推。
以大司諫林翰鎭,司諫李基華牌不進罷職傳旨,傳于金洙根曰,只推。
以黃海監司鄭基一狀啓,六月朔薦新生銀口魚,限內不得封進,惶恐待罪事,傳于金洙根曰,勿待罪事,回諭。
金洙根啓曰,守令署經事,命下矣。大司諫林翰鎭,司諫李基華,旣有只推之命,與行大司憲金鏴,一體更爲牌招,何如?傳曰,允。
金洙根,以禮曹言啓曰,卽接永禧殿參奉所報,則今十五日焚香,殿官中一員,當爲受香,而參奉今方入直,令有闕未差,無以擧行云矣。令未差之代,令該曹,以在京無故人口傳差出,以爲受香之地,何如?傳曰,允。
金在田,以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以御營廳言啓曰,本廳軍色從事官金炳韶,身病甚重,勢難察任,改差,何如?傳曰,允。
丁酉六月十二日巽時,上御熙政堂。進講入侍時,原任提學鄭元容,參贊官金在田,檢討官趙啓昇,假注書柳泰東,記注官田栽五·金熙逌,各持論語第四卷,以次進伏訖。上曰,史官分左右。上誦前受音一遍訖,元容讀自子曰語之而不惰,止不足畏也已,仍奏釋義,上讀新受音十遍訖,命陳文義。元容曰,上下六七章,皆夫子之勉群弟力行之訓也,賢愚聖凡之分,皆在於志之立不立,行之力不力,而志行之本,則在愼與不愼,止與不止耳,人之始學,如苖方進,似秀成功,似實特取,比垂戒而戒之不足,又以後生可畏,奬進而警勵之,至引年紀,而必欲使學者,知歲月之不可恃,其循循眷眷之意,奚但當日在門之群弟,奉誦而佩服哉?實爲千古學者之警省處矣。凡人十歲內所學之書與義,至老記存,三十以後,則氣血向衰,聰明漸減,聞見雖博,遺忘自多,故自就傅以後,至弱冠八九年之間,可以專心致志,惜陰着工,爲聖爲賢,成己成物,皆基址於此時矣。今殿下春秋,正是爲堯·舜爲孔·孟之基也,講筵之霎時誦讀,未免文具而止,如此而何以望日就月將乎?伏願燕居之時,常留心於經籍之上,造次必於是,克臻緝熙光明之勛焉。上曰,玉堂陳之。啓昇曰,臣於此章,尤可驗孔子之獨稱顔子好學者也。聖門諸弟,列侍左右,夫子循循善誘,而他人則不能盡解,故有懈惰於夫子之語時,而顔子則纔聞聖訓,便卽心解,拳拳服膺,少無懈惰底意,此豈非好學之致乎?夫子之以是嘉詡者,亦可見警其群弟子使之勉于學也,蓋講學之工,少或有怠忽放過,則誠難將就,故惰之一字,最是警省處,而將就之方,亶在乎勉勉孜孜,終始典學矣。伏願留念焉。上掩卷,命史官就坐。仍命退,諸臣以次退出。
上在昌德宮。停常參·經筵。
自辰時至申時,灑雨下雨,測雨器水深七分。
李明迪啓曰,明日乃是初伏,自明日處暑間,視事頉稟之意,敢啓。傳曰,知道。
金洙根啓曰,合辭許久闕啓,事甚未安。除在外·傳旨未下外,未肅拜·呈告人員,竝卽牌招,何如?傳曰,允。
又啓曰,大司諫林翰鎭,司諫李基華,旣有只推之命,一體牌招,何如?傳曰,允。
李明迪啓曰,行副提學趙斗淳再牌不進推考傳旨,今方捧入,而館錄命下,已至多日,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行副提學趙斗淳牌不進推考傳旨,今方捧入,而館錄命下,已至多日,如是違牌,事甚未安。更爲牌招,何如?傳曰,允。
金洙根啓曰,判義禁朴岐壽再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁朴岐壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲金鏴,掌令李莊緖牌不進,執義李家淳,掌令金基石,持平鄭錫麟·金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖牌不進罷職傳旨,傳于金洙根曰,只推。
以大司諫林翰鎭,司諫李基華牌不進罷職傳旨,傳于金洙根曰,只推。
金洙根啓曰,守令署經事,命下矣。大司諫林翰鎭,司諫李基華,旣有只推之命,與行大司憲金鏴,一體牌招,以爲備員署經之地,何如?傳曰,允。
以大司諫林翰鎭,司諫李基華牌不進罷職傳旨,傳于金洙根曰,只推。
金洙根啓曰,守令署經事,命下矣。大司諫林翰鎭,司諫李基華,旣有只推之命,與行大司憲金鏴,一體更爲牌招,何如?傳曰,允。
吏曹口傳政事,實錄記注官單趙雲澈。
吏曹口傳政事,以洪稷周爲永禧殿令。
李奎鉉,以吏曹言啓曰,因義禁府草記,大逆不道罪人國老,鍾呂,旣已結案正刑矣,降邑號罷守令等事,令該司,奉承傳擧行事,允下矣。問于義禁府,則大逆不道罪人國老,居生於忠淸道大興郡,鍾呂,居生於保寧縣云,而守令則勿罪事,曾有定式矣,大興郡守,降爲縣監,保寧縣監,班次於諸縣之末,以示貶降之意,何如?傳曰,允。
金洙根,以都摠府言啓曰,副摠管李存敬,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以刑曹言啓曰,以毆打掖隷之車順恒等勘處草記,傳曰,車順恒等三漢,嚴刑三次,遠惡地減死定配,徐致淑等六漢,嚴刑二次,放送事,命下矣。車順恒·李東顯·金在郁,竝加刑一次,仍爲嚴囚,待拷訊限滿,嚴刑準三次後,依前配所減死定配押送,徐致淑·申俊岳·全興碩·金龍漢,旣已加刑放送,李興健·李潤根,病未施刑,待病差加刑放送之意,敢啓。傳曰,知道。
義禁府啓目粘連,向前南履炯亦,囚供雖以新還舊逋,赴任之初,査櫛準捧爲辭是白乎乃,道啓以生逋虛勘,始自己丑秋論列,則揆以糴法,有難容貸,以此照律,何如?判付啓依允。又啓目,向前李仁奎亦,漂到船之因風擧帆,其勢甚迅,末由挽止,囚供發明,容或無怪是白乎乃,身爲地方官,未能問情,任其發船。其在重邊情之義,有難參恕,以此照律,何如?判付啓依允。
刑曹啓目粘連,結城金用大獄事,鎌刃之猛刺,由胯及腹,兇身之自服,至覆如初,到今假息,猶云失刑,嚴訊償命,何如?判付啓依允。又啓目粘連,庇仁曺三伊獄事,拳踢所加,傷損分明,證招如一,斷案已成,連訊取服,何如?判付啓依允。又啓目粘連,報恩任百璜獄事,背打脅踢,雖渠稱冤,指使手犯,已有定執,訊推得情,何如?判付啓依允。又啓目粘連,牙山劉連卜獄事,頭額之綻裂,痕損狼藉,臼杵之揮觸,首實分明,嚴訊得情,何如?判付啓依允。
又啓目粘連,禮山金思善獄事,檢至三次,實因明的,服其一踢,眞贓綻露,訊推得情,何如?判付啓依允。又啓目粘連,丹陽張宗寬獄事,心坎痕損,終是的確,則無論擠也踢也觸也。夫應金之當夜致命,實由於張宗寬之伊日毒手,加訊輸款,何如?判付啓依允。又啓目粘連,淸州裵元錦獄事,丁亥判下,已極嚴重,到今參究,別無更議,嚴訊償命,何如?判付啓依允。又啓目粘連,新昌權晩獄事,以脈錄言之,傷損非眞的之痕,詞證無公眼之據,病祟已自初招而首實,血痰至于末梢而同然,似此然疑之獄,傅之惟輕之典,上裁,何如?判付啓,依回啓施行爲良如敎。又啓目粘連,鎭川李昌吉獄事,初檢時發狀之屍親,告以昇圭,參證之諸人,目以昇圭,定以元犯,至於覆三檢,以昌吉換定,元犯聚招之變改,不無從中之扶抑,此豈非獄老生奸之一驗耶?疑晦多端,事當更査,而宋昇圭間已身死,無以究得,則李昌吉之永絶申辨之路,不無抑鬱之嘆。其在閱實之政,合有參恕之典,獄體至重,不敢臆斷,下詢大臣處之,何如?判付啓依允。
上在昌德宮。停常參·經筵。
金在田啓曰,合辭許久闕啓,事甚未安。除在外·傳旨未下外,未肅拜·呈告人員,竝卽牌招,何如?傳曰,允。
李敦榮啓曰,右副承旨金洙根,今日不爲仕進,卽爲牌招,何如?傳曰,允。
傳于李明迪曰,禮房承旨,馳詣宗廟·景慕宮,奉審摘奸以來。
李明迪啓曰,本院今春夏等褒貶,當爲磨勘,而行都承旨李奎鉉不爲仕進,不得如例磨勘之意,敢啓。傳曰,知道。
又啓曰,行副提學趙斗淳再牌不進推考傳旨,今方捧入,而館錄命下,已至多日,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行副提學趙斗淳牌不進推考傳旨,今方捧入,而館錄命下,已至多日,連事違召,終不承膺,揆以事體,誠極未安。更爲牌招,何如?傳曰,允。
以大司諫林翰鎭,司諫李基華牌不進罷職傳旨,傳于金在田曰,只推。
金在田啓曰,守令署經事,命下矣。大司諫林翰鎭,司諫李基華,旣有只推之命,與大司憲金鏴,一體牌招,何如?傳曰,允。
又啓曰,大司諫林翰鎭,司諫李基華,旣有只推之命,一體牌招,何如?傳曰,允。
金在田啓曰,行大司憲金鏴,掌令李莊緖牌不進,執義李家淳,掌令金基石,持平鄭錫麟·金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖牌不進罷職傳旨,傳于金在田曰,只推。
以大司諫林翰鎭,司諫李基華牌不進罷職傳旨,傳于金在田曰,只推。
以右副承旨金洙根牌不進罷職傳旨,傳于金在田曰,只推。
金在田啓曰,守令署經事命下,已至多日,尙未署經,事甚未安。大司諫林翰鎭,司諫李基華,旣有只推之命,與行大司憲金鏴,竝更牌招,以爲備員署經之地,何如?傳曰,允。
金在田,以義禁府言啓曰,卽接忠淸監司沈宜臣牒報,則大興郡所在大逆不道罪人國老應坐各人,及保寧縣所在大逆不道罪人鍾呂應坐各人等,修成冊以來矣。國老父宅鎭,鍾呂父炳星,俱囚公州營獄,依例發遣府都事,與該道臣眼同,竝依律文緣坐處絞,國老母才分平安道渭原郡,妻卜順咸鏡道鏡城府,長女喜祿慶源府,次女六歲兒富寧府,竝緣坐爲婢,弟永福平安道江界府,次弟永穆楚山府,竝緣坐爲奴,侄喜水慶尙道金海府,緣坐流三千里安置,而右罪人等,方囚大興郡獄,鍾呂母金召史咸鏡道穩城府,庶母尹召史慶尙道熊川縣,妹於仁連咸鏡道慶興府,竝緣坐爲婢,庶弟忠吉全羅道康津縣,次弟岐能海南縣,次弟阿只慶尙道昌原府,竝緣坐爲奴,而右罪人等,方囚保寧縣獄云。竝依例令刑曹,押送于各其配所,何如?傳曰,允。
刑曹啓目粘連,碧潼趙五兼獄事,起鬧始於面會,致命由於足踢,項折頭垂,檢案昭著,前仆氣窒,參證俱備,嚴訊償命,何如?判付啓依允。又啓目粘連,中和鄭學民獄事,醉中戲言,激起無名之業火,當下毒踢,奄作不瞑之冤魂,實因的確,看證分明,訊招取服,何如?判付啓依允。又啓目粘連,江西張正利獄事,殺越起於連査,世變極矣,推諉及於同氣,人理絶矣。腰眼之傷損眞的,安·李之目擊分明,嚴訊取服,何如?判付啓依允。又啓目粘連,中和金之鍊獄事,臍肚卽要害,而傷損昭著,看證是族屬,而光景質言,訊推取服,何如?判付啓依允。又啓目粘連,江東鄭乃興獄事,胸膛足踢之傷昭著,膁肕石打之痕分明,依前嚴訊,何如?判付啓依允。又啓目粘連,江西金有世獄事,爭端起於借鋤,手勢至於揮杵,至毒且憯,莫此爲甚,嚴訊償命,何如?判付啓依允。又啓目粘連,江東李白巖獄事,頭破腦折,傷痕狼藉,椎打礪擲,看證丁寧,亟加刑訊,依法償命,何如?判付啓依允。又啓目粘連,平壤趙龍云獄事,村童雖曰蒙騃,身無痛苦迫切之情,則豈作投繯之雉乎?且以刑跡論之,禁樵之時,旣無手犯,而逆料彌勒之縊死,預先逃體乎?特以參證之無人,抵賴不服,尤極兇頑,訊推輸款,何如?判付啓依允。
上在昌德宮。停常參·經筵。
藥房提調權敦仁,副提調李奎鉉啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金洙根啓曰,合辭許久闕啓,事甚未安。除在外·傳旨未下外,未肅拜·呈告人員,竝卽牌招,何如?傳曰,允。
金在田啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
注書尹敎成病,代以趙然昌爲假注書。
李明迪啓曰,行副提學趙斗淳再牌不進推考傳旨,今方捧入,而館錄命下,已至多日,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行副提學趙斗淳牌不進推考傳旨,今方捧入,而館錄命下,已至多日,如是違牌,事甚未安。更爲牌招,何如?傳曰,允。
以大司諫林翰鎭,司諫李基華再牌不進罷職傳旨,傳于金洙根曰,只推。
金洙根啓曰,大司諫林翰鎭,司諫李基華,旣有只推之命,一體牌招,何如?傳曰,允。
又啓曰,守令署經事,命下矣。大司諫林翰鎭,司諫李基華,旣有只推之命,與行大司憲金鏴,一體牌招,何如?傳曰,允。違牌勿爲呼望。
又啓曰,行大司憲金鏴,旣已肅謝,不爲傳啓,直爲出去,事甚未安。推考,何如?傳曰,允。
李明迪啓曰,卽伏見諸道今春夏等褒貶啓本,則江原監司韓益相,守令無一人居中居下,京畿監司李光正,咸鏡監司洪敬謨,守令無一人居下,殊無嚴明殿最之意,竝推考警責,何如?傳曰,允。
李敦榮啓曰,卽伏見諸道今春夏等褒貶啓本,則京畿水使具錫朋,忠淸水使李濟完,慶尙監司尹聲大,統制使李鼎會,邊將無一人居中居下,江華留守李寅泰,黃海兵使金相順,全羅右水使趙德永,平安兵使李惟秀,慶尙左水使趙元錫,無一人居下,殊無嚴明殿最之意,竝推考警責,何如?傳曰,允。
金洙根啓曰,卽伏見南兵使許棨今春夏等褒貶啓本,則各鎭邊將,只書題目,不書等第,殿最法意,奏御文字,何等愼重,而如是疎忽,萬萬駭然。所當重勘,而本院請推之外,無他可施之罰,何以爲之?敢稟。傳曰,推考。
以掌令李莊緖,正言宋柱獻牌不進罷職傳旨,傳于金洙根曰,只推。
李明迪,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,本閣今丁酉年春夏等褒貶,當爲磨勘,而提學趙寅永·徐有榘,俱以身病,不得擧行,外閣褒貶,亦不得爲之之意,敢啓。傳曰,知道。
又以中樞府言啓曰,本府郞廳及醫員錄事等今丁酉年春夏等褒貶,當爲等第,而領中樞府事臣李相璜,判中樞府事臣沈象奎·臣李羲甲,俱有身病,限內不得磨勘之意,敢啓。傳曰,知道。
又以耆老所言啓曰,本所堂上,多有身病,無參坐之人,今丁酉春夏等褒貶,限內不得磨勘之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,而永明尉臣洪顯周在外,東寧尉臣金賢根奉命出疆,昌寧尉臣金炳疇有身病,限內不得爲之之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事趙萬永身病,不得爲之之意,敢啓。傳曰,知道。
又以忠勳府言啓曰,本府今丁酉年春夏等褒貶,當爲磨勘,而有司堂上豐安君臣柳相祚在外,無以備員,限內不得爲之之意,敢啓。傳曰,知道。
又以吏曹言啓曰,曹所屬宗簿寺·司饔院官員等矣今春夏等褒貶,當爲等第,而俱因提調有故,不得磨勘之意,敢啓。傳曰,知道。
李圭祊,以戶曹言啓曰,本曹郞廳及所屬各司官員今丁酉春夏等褒貶,依前例磨鍊以入,而軍資監·內資寺·長興庫·濟用監·司䆃寺·平市署,因都提調·提調有故,不得磨勘,去秋冬等褒貶時,軍資監·內資寺·長興庫·濟用監·司䆃寺·平市署五部,因都提調·提調·漢城府堂上有故,限內不得磨勘矣,今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳今丁酉春夏等褒貶,當爲等第,而臣有故,限內不得磨勘之意,敢啓。傳曰,知道。
李明迪,以禮曹言啓曰,各陵殿園墓·本曹郞廳·四學童蒙敎官,通禮院·禮賓寺·東西氷庫·東西活人署·東·南關王廟·圖畫署官員等今丁酉年春夏等褒貶,等第以入,而宗廟署·社稷署·景慕宮·弘文館·藝文館,春秋館·承文院·成均館·奉常寺·典牲署·掌樂院·觀象監·內醫院·司譯院·典醫監·惠民署官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
又以禮曹言啓曰,今此所屬各司官員等褒貶時,康陵參奉沈明奎,綏陵參奉金炳喬,與參判臣金炳朝,有應避之嫌,禮賓寺直長朴邠壽,與判書臣朴岐壽,有應避之嫌,不得同議磨勘,各爲別啓本以入之意,敢啓。傳曰,知道。
又以弘文館大提學意啓曰,今春夏等本館褒貶,當爲等第磨勘,而以領館事不備,限內不得爲之之意,敢啓。傳曰,知道。
金在田,以都摠府言啓曰,今日入直內三廳武兼·禁軍及軍兵等,當爲中日習射技放,而上前開坼相値,不得設行之意,敢啓。傳曰,知道。
又以都摠府言啓曰,本府郞廳及部將等今丁酉年春夏等褒貶,當爲磨勘,而時無都摠管,限內不得設行之意,敢啓。傳曰,知道。
又以兵曹言啓曰,本曹今丁酉年春夏等褒貶等第,磨鍊以入,而曹所屬軍器寺·司僕寺官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今丁酉年春夏等褒貶啓本中,刀擦三處之意,敢啓。傳曰,知道。
又以訓鍊都監都提調意啓曰,本局從事官禁松參軍及諸將官等今丁酉年春夏等褒貶,當爲等第,而都提調臣朴宗薰有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今丁酉春夏等褒貶,當爲等第,而臣象奎有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今丁酉年春夏等褒貶,當爲等第,而都提調臣李相璜,有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今丁酉年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
金洙根,以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓曰,今十三日本曹褒貶時,典獄署官員等今春夏等褒貶,本曹參議,例與刑房承旨,同爲磨勘,而參議未差,限內不得磨勘以入之意,敢啓。傳曰,知道。
又以刑曹言啓曰,義禁府啓辭內,卽接忠淸監司沈宜臣牒報,則大興郡所在大逆不道罪人國老應坐各人及保寧縣所在大逆不道罪人鍾呂應坐各人等,修成冊以來矣。國老父宅鎭,鍾呂父炳星,俱囚公州營獄,依例發遣府都事,與該道臣眼同,竝依律文緣坐處絞,國老母才分平安道渭原郡,妻卜順咸鏡道鏡城府,長女喜祿慶源府,次女二歲兒富寧府,竝緣坐爲婢,弟永福平安道江界府,次弟永穆楚山府,竝緣坐爲奴,姪喜水慶尙道金海府,緣坐流三千里安置,而右罪人等,方囚大興郡獄,鍾呂母金召史咸鏡道穩城府,庶母尹召史慶尙道熊川縣,妹於仁連咸鏡道慶興府,竝緣坐爲婢,庶弟忠吉全羅道康津縣,次弟岐能海南縣,次弟牙只慶尙道昌原府,竝緣坐爲奴,而右罪人等,方囚保寧縣獄云,竝依例令刑曹,押送于各其配所,何如?傳曰,允事,命下矣。罪人等方囚各該縣獄,依例令道臣,押送于各其配所之意,敢啓。傳曰,知道。
李敦榮,以工曹言啓曰,本曹郞廳今丁酉年春夏等褒貶及屬司瓦署官員今丁酉年春夏等褒貶,合二度磨勘以入,而屬司中尙衣院·繕工監·造紙署·掌苑署·典涓司今丁酉年春夏等褒貶,因各司提調有故,限內不得磨勘,而去丙申年秋冬等褒貶,因本曹堂上有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
上在昌德宮。停常參·經筵。
自卯時至巳時,灑雨下雨,測雨器水深三分。
金在田啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙然昌在外,代以李憲周爲假注書。
金在田啓曰,假注書李憲周,時無職名,令該曹依例付軍職,冠帶常仕,何如?傳曰,允。
李明迪啓曰,行副提學趙斗淳再牌不進推考傳旨,今方捧入,而館錄命下,已至多日,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行副〈提〉學趙斗淳牌不進推考傳旨,今方捧入,而館錄命下,已至多日,連事違召,不卽承膺,事體所在,誠極未安。更爲牌招,何如?傳曰,允。
金在田啓曰,行大司憲金鏴,掌令李莊緖牌不進,執義李家淳,掌令金基石,持平鄭錫麟·金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖牌不進罷職傳旨,傳于金在田曰,只推。
傳于李明迪曰,故直提學李存秀夫人卒逝云,賻儀依定式輸送事,分付該曹。
金在田,以兵曹言啓曰,卽伏見南兵使許棨今春夏等褒貶啓本,則所管諸鎭邊將,只書題目,至於等第,全不書塡,殿最法意,奏御文字,何等愼重,而如是疎忽,萬萬駭然,該帥臣施以罷職之典,原啓本還下送,使之改修整上送,何如?傳曰,允。
又以御營廳言啓曰,本廳哨官朴重源,身爲哨官,謀避巡山,爲先汰去之意,敢啓。傳曰,知道。
義禁府照目粘連,忠州前牧使南履炯矣本府議啓內,囚供雖以新還舊逋,赴任之初,査櫛準捧爲辭是白乎乃,道啓以生逋虛勘,始自己丑秋論列,則揆以糴法,有難容貸,以此照律罪,告身盡行追奪,徒三年定配,又五年禁錮私罪,奉敎依允爲旀,功減一等爲良如敎。又照目粘連,機張前縣監李仁奎矣本府議啓內,漂到船之引風擧帆,其勢甚迅,末由挽止,囚供發明,容或無怪是白乎乃,身爲地方官,未能問情,任其發船,其在重邊情之義,有難參恕,以此照律,罪杖八十收贖,奪告身三等,私罪,奉敎依允,功減一等爲良如敎。又啓目,朔州前府使李敬達原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
金在田,以義禁府言啓曰,時囚罪人南履炯,告身盡行追奪,徒三年定配,又五年禁錮,照律公事,判付內依允,功減一等事,命下矣。南履炯功減一等,告身盡行追奪,忠淸道大興郡光時驛,徒二年半定配,又五年禁錮,而以議啓內辭意,具罪目,依例發遣府書吏,押送配所,何如?傳曰,允。
刑曹啓目粘連,因鎭川李昌吉獄事判付,問議于大臣,則右議政朴宗薰以爲,此獄之出自武斷,且置勿論,翁壻有父子之義,娚妹乃兄弟之屬,以翁擠壻,以娚誣妹,卽人道之變怪也。雖使蒙騃之宋昇圭,幾乎不免,僅得歸正,而又不幸短命矣,今若以初檢之爽實,遽議李昌吉惟輕之典,則是以正犯,歸之昇圭也。生前旣脫之惡名,復冒於旣死之後,則酌一囚而結二冤,實所不忍,昌吉之爲正犯,確無可疑云矣,大臣之意如此,上裁,何如?判付啓,依大臣議施行。刑曹啓目粘連,三和李正卜獄事,脊背傷損,四人目擊,一打左臂,莫掩口招,訊推得情,何如?啓依允。又啓目粘連,平壤韓承祚獄事,腎岸之色黯,實因的確,踢打之難記,莫掩恇怯,訊推得情,何如?判付啓依允。又啓目粘連,安州全亨烈獄事,鬪鬨橫擔於嘲戲,毒踢遽加於腎岸,終始抵賴,情狀痛惡,訊推輸款,何如?判付啓依允。又啓目粘連,慈山池躍龍獄事,厲階起於猜嬲,惡心發於敗興,遽肆毒手,斷送殘命,訊推取服,何如?判付啓依允。又啓目粘連,安州白右善獄事,殺心起於同堂,致命在於卽地,人倫之大變,覆載之難容,嚴訊施法,何如?判付啓依允。又啓目粘連,安州金龍雲獄事,發怒於分杯,激憤於執髻,實因的實,看證分明,訊推取服,何如?判付啓依允。又啓目粘連,宣川盧石崇獄事,盜嫂之說,雖曰醜惡,剚人之擧,何其逞毒?情節首實,更無可論,訊推取服,何如?啓依允。又啓目粘連,中和趙尙仁獄事,編伍,雖云切憤,硯石,豈可打物?行兇渠旣自服,償命更無可議,依前訊推,何如?判付啓依允。又啓目粘連,平壤黃義秀獄事,毒手所加,騈手而死,想其跡則雖緣圖生,究其心則亶出必殺,訊推伸法,何如?判付啓依允。
上在昌德宮。停常參·經筵。
金在田啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,來二十一日朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
又啓曰,假注書柳泰東,身病猝重,勢難察任,今姑改差,何如?傳曰,允。
柳泰東改差,代以沈膺泰爲假注書。
金在田啓曰,知訓鍊柳相弼,以將鬼薦取才事,今方慕華館出去矣,兼帶左邊捕盜大將所佩命召及大將牌·傳令牌,何以爲之?敢稟。傳曰,仍佩往來。
又啓曰,行都承旨李奎鉉,左承旨李圭祊不爲仕進,右承旨李敦榮,同副承旨李明迪式暇,右副承旨金洙根內閣進,院中只有臣一人,伴直無人,右副承旨金洙根,卽爲牌招,何如?傳曰,右副承旨許遞,前望單子入之。
承旨前望單子入之,趙得林落點。
金在田啓曰,伴直無人,新除授同副承旨趙得林,卽爲牌招,何如?傳曰,允。
傳于金在田曰,承旨房望,順房爲之,戶·禮換房。
金在田啓曰,行副提學趙斗淳再牌不進推考傳旨,今方捧入,而館錄命下,已至多日,連事違召,終不承膺,揆以事體,極爲未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行副提學趙斗淳牌不進推考傳旨,今方捧入,而館錄命下,已至多日,如是違牌,事甚未安。更爲牌招,何如?傳曰,允。
兵曹口傳政事,副護軍單金洙根。
金在田啓曰,行大司憲金鏴,掌令李莊緖牌不進,執義李家淳,掌令金基石,持平鄭錫麟·金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖牌不進罷職傳旨,傳于金在田曰,只推。
以故領議政金致仁妻李氏當直上言故府尹敬淵立後事,傳于趙得林曰,依所請許施。
趙得林以司饔院都提調意啓曰,提調完昌君時仁,受由在外,只有副提調一員監膳,而提調徐左輔,時無職名,令該曹口傳付軍職,使之推移監膳,何如?傳曰,允。
兵曹口傳政事,護軍單徐左輔。
趙得林,以吏曹言啓曰,平市署直長李謙洙,以其身病,呈狀乞遞,改差,何如?傳曰,允。
又以戶曹言啓曰,臣止淵,今日以慶尙道右漕倉點檢事,出來江上矣,全羅道法聖倉所屬光州等十二邑鎭丙申條田稅大同,合米一萬五千八百九十二石零,太四千三百五十五石零,本倉元漕船二十隻亦中分載,竝只無事到迫于西江前洋,故一體點檢之意,敢啓。傳曰,知道。
又以禮曹言啓曰,故領議政金致仁妻貞敬夫人李氏當直上言內,請以其第二曾孫東賓,立爲緦父故領議政金在魯祀孫故府尹敬淵之後事,傳曰,依所請許施事,命下矣。依聖敎,以其第二曾孫東賓,立爲金敬淵之後,立案成給之意,敢啓。傳曰,知道。
金在田,以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才入格矢數·落仕年條·居住薦名,各其名下,懸註以入之意,敢啓。傳曰,知道。
又以兵曹言啓曰,慶尙監司尹聲大狀啓,道內別試武士入格人等起送事,纔已啓下矣,在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,嶺南別試武士更爲試取事,草記允下後,以其本道入格技藝試取,則慈仁前五衛將李珌秀,漆谷閑良鄭濟東,永川閑良許煥·鄭仁在·鄭裕誠·鄭燁,慶州閑良薛就誠,講書入格,淸道閑良成斗斌,大邱出身郭元七,仁同出身張彦弼,閑良張德一·申永周·張矩五,善山折衝金致聖,晉州閑良鄭龜賢,永川閑良李啓甲,軍威閑良金在能,安東閑良金在鐸,病不上來,大邱出身郭義柱,柳葉箭不,比安閑良朴祥璣,片箭不,義興閑良張南翰,仁同閑良白膺洙,龍宮閑良白光赫,安東閑良金在洙,永川閑良徐相輔·姜泰興,河陽出身許琬,講書未入格,漆谷閑良蘇文碩,擧沙不,未入格者,竝依例給糧下送,而在前抄上武士試取時,能講者閑良直赴會試,已加資人加資,依判下擧行矣,今此入格李珌秀·鄭濟東·許煥·鄭在仁,鄭裕誠·鄭燁·薛就誠,別單書入之意,敢啓。傳曰,知道。
又以備邊司言啓曰,南兵使許棨褒貶啓本,邊將殿最,只書題目,不塡等第,自兵曹纔已論罷矣,敬謹之地,疎忽至此,揆以事體,誠極駭然。譴罷固當,有難參恕,而第北關事勢,異於他道,列邑賑政,尙未了訖,今於數朔之間,再易帥臣,則極多掣礙之端,不但迎送爲弊而已,懲警之政雖重,民邑之事宜念,南兵使許棨,今姑特爲仍任,施以越捧之典,何如?傳曰,允。
義禁府啓目粘連,向前李敬達亦,檢官會推,何等緊急,而謂有身病,延拖時月,事甚可駭。以此照律,何如?判付啓依允。
刑曹啓目粘連,平壤林仲化獄事,堂內立證,手犯的確,檢前逃躱,眞贓綻露,嚴訊償命,何如?判付啓依允。又啓目粘連,平壤林得彩獄事,當場趕打,士岳立證,死者復讐,黃基參聽,痕損已著,行兇畢露,嚴訊得正,何如?判付啓依允。又啓目粘連,楚山金寬成獄事,亂足毒踢,冞見窮兇之無比,變姓逃躱,莫掩眞贓之畢露,嚴訊償命,何如?判付啓依允。又啓目粘連,肅川崔致憲獄事,折項而死,實因的確,飮滷之說,誣招丁寧,嚴訊償命,何如?判付啓依允。又啓目粘連,熙川梁致浩獄事,已於年前,因大臣獻議,有所判下者,今不必更論,依前訊推,何如?判付啓依允。又啓目粘連,順川李成念獄事,初檢之折項,覆檢之氣絶,眞贓莫掩,斷案已成,嚴訊償命,何如?判付啓依允。又啓目粘連,定州辛永兼獄事,當初劫寡之擧,出於免鰥之計,則宴爾之新,媾歡之際,豈有威逼之理哉?似此然疑之獄,合施原恕之典,而不敢擅便,下詢大臣處之,何如?判付啓依允。
上在昌德宮。停常參·經筵。
自開東至未時,灑雨下雨,測雨器水深二寸四分。
李明迪啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李奎鉉啓曰,左承旨李圭祊,右承旨李敦榮,今日不爲仕進,竝卽牌招,何如?傳曰,允。
又啓曰,行副提學趙斗淳再牌不進推考傳旨,今方捧入,而館錄命下,已至多日,連事違召,終不承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
趙得林啓曰,卽者副修撰朴來萬,以其親病,陳疏徑出,原疏纔以捧入矣。所當直捧禁推傳旨,而此與無端徑出,有異,推考警責,何如?傳曰,允。
李奎鉉啓曰,行副提學趙斗淳,正字金英根內閣進,副應敎李源益奉命出疆,副校理趙秉恒,副修撰兪鎭五在外,朴來萬陳疏徑出,玉堂上下番俱空,事甚未安。應敎徐元淳,校理李時在·韓宓履,副校理趙雲澈,修撰趙啓昇·姜時永,竝卽牌招,推移入直,何如?傳曰,允。
李明迪啓曰,行大司憲金鏴,掌令李莊緖牌不進,執義李家淳,掌令金基石,持平鄭錫麟·金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖牌不進罷職傳旨,傳于李明迪曰,只推。
以左承旨李圭祊,右承旨李敦榮牌不進罷職傳旨,傳于李奎鉉曰,只推。
金在田,以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,拆見諸道褒貶啓本,則廣州留守金敎根啓本中,中軍李鍾文,以盍念損體,爲目,平安兵使李惟秀啓本中,恃寨僉使白珍浩,以處在嶺阨,益勉茂密,爲目,黃海兵使金相順啓本中,東里僉使李順英,以大體則好,何必苛評,爲目,文山萬戶徐光臣,以奚信浮謗,益勉小心,爲目,首陽別將康漢喆,以威豈在杖,恩是先務,爲目,則竝宜置中考,而置諸上考,江華留守李寅泰啓本中,寅火堡萬戶金相皓,以差欠均糴,爲目,北兵使李顯英啓本,則撫夷萬戶金達赫,以還穀歸私,兵校爲媒,爲目,則竝宜置下考,而置諸中考,殊無嚴明殿最之意,各該守臣帥臣,竝推考警責。廣州中軍李鍾文,恃寨僉使白珍浩,東里僉使李順英,文山萬戶徐光臣,首陽別將康漢喆,竝中考施行,寅火堡萬戶金相皓,撫夷萬戶金達赫,竝下考施行,所己萬戶金應五,以三年窠邊將,兩次褒貶,居中一中,雖遇赦蕩滌,其不職可知,依例罷黜,何如?傳曰,允。
義禁府照目粘連,朔州前府使李敬達矣本府議啓內,檢官會推,何等緊急,而謂有身病,延拖時月,事甚可駭。以此照律,罪杖一百收贖,告身盡行追奪,私罪,奉敎依允爲旀,功議各減一等爲良如敎。
副修撰朴來萬疏曰,伏以臣於持被之中,卽接家信,則臣矣父,猝得暑泄,頻數登溷,眞元澌脫,委頓床褥,促臣歸視,臣無他兄弟,可以扶將調護,自聞此報,方寸煎灼,按住不得,拜章徑出禁扄。伏乞聖慈,俯垂矜察,仰稟東朝,亟遞臣所帶之職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
金在田啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李圭祊啓曰,右承旨李敦榮,今日不爲仕進,卽爲牌招,何如?傳曰,允。
傳于李圭祊曰,副提學外,玉堂竝許遞,前望單子入之。
玉堂前望單子入之,應敎徐元淳,校理韓鎭庭·沈宜升落點。
李圭祊啓曰,玉堂上下番俱空,事甚未安。新除授應敎徐元淳,校理韓鎭庭·沈宜升,竝卽牌招,推移入直,何如?傳曰,允。
金在田啓曰,行大司憲金鏴,掌令李莊緖牌不進,執義李家淳,掌令金基石,持平鄭錫麟·金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖牌不進罷職傳旨,傳于金在田曰,只推。
以右承旨李敦榮牌不進罷職傳旨,傳于李圭祊曰,只推。
以應敎徐元淳,校理李時在·韓宓履,副校理趙雲澈,修撰趙啓昇·姜時永牌不進罷職傳旨,傳于李圭祊曰,只推。
以應敎徐元淳,校理韓鎭庭·沈宜升牌不進罷職傳旨,傳于李圭祊曰,只推。
吏曹口傳政事,待敎單金英根。
兵曹口傳政事,副司果韓宓履·趙雲澈·趙秉恒·趙啓昇·姜時永·朴來萬·兪鎭五,以上竝單付。
金在田,以兵曹言啓曰,今六月十九日寅正三刻七分土王用事,改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
李圭祊以忠勳府言啓曰,本府書寫忠義衛尹涑有頉,代以忠義衛李鉉壽差下,依例假郞廳稱號,何如?傳曰,允。
上在昌德宮。停常參·經筵。
藥房都提調朴宗薰,提調權敦仁,副提調李奎鉉啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
李明迪啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李奎鉉啓曰,左承旨李圭祊今日不爲仕進,卽爲牌招,何如?傳曰,允。
金在田啓曰,備邊〈司〉郞廳來言,今日賓廳日次,而無時急稟定事,不得來會云矣,敢啓。傳曰,知道。
趙得林啓曰,玉堂上下番俱空,事甚未安。應敎徐元淳,校理韓鎭庭·沈宜升,旣有只推之命,竝卽牌招,推移入直,何如?傳曰,允。
趙得林,以弘文館言啓曰,下番無他推移之員,不得已以上番,姑降入直之意,敢啓。傳曰,知道。
李明迪啓曰,行大司憲金鏴,掌令李莊緖牌不進,執義李家淳,掌令金基石,持平鄭錫麟·金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖牌不進罷職傳旨,傳于李明迪曰,只推。
以左承旨李圭祊牌不進罷職傳旨,傳于金在田曰,只推。
弘文錄三點,李是鍊·金相稷·李孝淳·兪象煥·李魯奎·金炳韶·李源庚·朴承輝·沈承澤·徐耆淳·洪永圭·尹穳·申錫愚·尹晩求·金基纘·宋柱獻·林肯洙·金輔根,以上凡十八人。
特進官金鍈·李完植·柳相弼·鄭鴻慶·趙庭和·尹秉烈·李同淳·趙秉龜·金興根。
趙得林,以吏曹言啓曰,成均館學正李澤,受由過限不上來,依例罷職,何如?傳曰,允。
又以吏曹言啓曰,今日本曹開拆坐起時,考見諸道褒貶啓本,則文川郡守李敏實,以年衰手生,於弊局何,爲目,栗峰道察訪具鍾祿,以貽弊宜念,爲目,則俱宜置下考,而置諸中考,竹山府使李敏德,以逋須必完,謗當自止,爲目,穩城府使李光龍,以北人善訛,隨事惕勵,爲目,龍川府使李喜晩,以愛固當念,束亦先務,爲目,旌義縣監安蒙錫,以益察吏奸,爲目,碧沙道察訪成益源,以倘務攻駒,爲目,則俱宜置中考,而置諸上考,殊無嚴明殿最之意,五道道臣及當該磨勘牧使,推考警責。竹山府使李敏德,穩城府使李光龍,龍川府使李喜晩,文川郡守李敏實,栗峰道察訪具鍾祿,竝罷黜,旌義縣監安義錫,碧沙道察訪成益源,竝中考施行,何如?傳曰,允。
又以吏曹言啓曰,寶城郡守李熙洙,以三年窠守令,連原道察訪李淵龜,以三十朔窠,俱爲兩次居中,而其間一中,雖因赦令蕩滌,其不知可知,竝罷黜,何如?傳曰,允。
李明迪,以刑曹言啓曰,大王大妃殿以司謁口傳下敎曰,日前毆打武監之司僕巨達金性吉,令刑曹,捉來刑配事,命下矣。性吉嚴刑一次後,慶尙道河東府定配所,卽爲押送之意,敢啓。傳曰,知道。
刑曹啓目粘連,定州辛永兼獄事,謹依判付,問議于大臣,則右議政朴宗薰以爲,威逼異於手戕,其勢必不在當場,自盡同於自裁,其情均出於見逼,若以非自裁不當場,而致疑於用律,則便非律之本意也。第此案,最初檢官,未詳法意,輒附疑論,其後道啓曹讞,凡三遭而皆請從輕矣,喜生惡殺,常情所同,議至於三,亦足謂公,今若特推好生之德,姑許減死之典,則設使疑於不輕,亦同歸於至仁,惟願裁處云矣。大臣之意如此,上裁,何如?判付啓,依回啓施行爲良如敎。
刑曹啓目粘連,三陟崔長守獄事,情疑起於東幕之宿,執言託以西疇之麥,打尺踢脅,加之猛捧,四載率蓄,一朝戕殺,人之殘忍,胡至此極?加訊得情,何如?判付啓依允。又啓目粘連,鐵原金甫今獄事,八處之傷痕狼藉,五人之證參眞的,三次呼籲,極爲誣罔。屢經査讞,全無可疑,嚴訊得情,何如?判付啓依允。又啓目粘連,杆城文日權獄事,仰合面傷損,至過十處,梁·劉輩參證,同然一辭,斷案已成,起疑無所,訊推輸款,何如?判付啓依允。又啓目粘連,江陵崔周睦獄事,臣於待罪關東時,已有錄啓論列者矣。高氏之節行,旣蒙褒嘉,則周睦之性命,何可容貸?亟捧遲晩,償命洩冤,何如?判付啓依允。又啓目粘連,三陟權弘麒獄事,三處刃刺,脈錄分明,參看珠月,證招丁寧,依前訊推,期於得情,何如?判付啓依允。又啓目粘連,原州張浩吉獄事,乾沒番錢,雖甚可痛,戕害人命,似無是理,而觀於諸招,李㗡孫之當夜所見,不可歸之於虛妄,凶身發明之端,只以讎嫌等說,爲辭,窘遁莫甚。渠雖百喙,難逭三尺,訊推得情,何如?判付啓依允。又啓目粘連,淮陽金汗明獄事,始疑於滯,中疑於鬼,終疑於人,問卜問醫之擧,動土動木之說,出自屍親之口,則被打成疾,有未可的知。其在欽恤之義,直斷償命之典,恐欠寧失好生之德,上裁,何如?判付啓,依回啓施行爲良如敎。
江原監司洪穉圭疏曰,伏以臣,猥叨藩寄,辭不獲命,冒沒出肅,行將辭陛矣,臣之父母墳山,在於開城地,而程路相左,便省無由,若失此隙,勢致久曠,不過若干日往返,而有不敢擅行,短章仰籲於孝理之下。伏乞聖慈,特賜恩暇,俾伸情私焉。臣無任云云。答曰,省疏具悉。卿其往省焉。
忠淸監司沈宜臣疏曰,伏以臣,待罪藩臬,居然兩載于玆矣,才疎政拙,歲饑民困,觸事僨誤,無往非罪,威不足以鎭壓澆俗,詿誤轉甚,智不足以料理荒政,指瘠相續,上而孤委寄之恩,下而速尸素之譏,每一循省,惶汗浹背,第臣之始也冒膺,本非敢爲榮耀一身計也。誠以喜切奉檄,情急反哺,而矧是湖右,卽臣桑梓之鄕,將老廩養,依近邱壟,以娛崦嵫之餘景,玆豈非人子之至願大幸也耶?臣父年今七十有二矣,素多疢疾,近益衰耗,重以年前毒慼,疚損非細,奄奄床笫,寧日絶尠,而藥餌扶將,在子惟臣一人而已。以若情私,顧何能一日不在乎側,而自臣按節之後,病愈痼而衰愈甚,房闥起居,尙患須人,雖數宿之地,實無以自力,而又不免私冗牽礙,團聚怡愉之計,遂未諧矣。臣情到此,不容不卽圖歸護,而畀付旣重,亦不敢遽然乞解,進退觸藩,黽勉捱過者,已周歲有餘,而誦古人事君日長事親日短之語,無時不寸腸九回,度日如年,老父宿病,近添暑祟,調護失宜,轉益澟綴,而衰懷倍覺孤危,望臣歸養,屈指以俟,臣自聞此報,方寸煎灼,按住不得,縱欲以恩輕義重,未忍言私,萬萬非情理之所可堪耐也。每於簿牒應酬之際,有省內守宰之以親病乞暇者,見輒惕然瞿然,自語于心曰,彼固有分憂之責,而尙可以各盡子職,顧此貪戀寵祿,低徊淟涊,未辦解紱之擧,重貽倚門之憂者,抑獨何人者,拊躬自省,益不覺顔發騂矣。臣之此箇情理,不但通朝之所共知,宸鑑亦已俯燭無餘,固不待臣言之畢,而惻然垂憐矣。且以國典言之,親年七十無兄弟者不許赴遠,本出孝理之政,而以我聖上推放之仁,宜乎其無物不遂,此臣所以疾痛呼號,不憚煩猥者也。以私則旣如是難强,以公則尤不可虛靡,何者,臣之是職,本非其人,然苟其智慮所及,曷敢不殫竭愚鈍,思效塵刹之報,而其奈私情焦迫,遇事顚錯,無一猷爲,有百孤負?叨榮溺職之辜,已不啻萬殞難贖,而當此荐經饑癘,民憂澒洞之時,一日不去,增一日之瘝曠,二日不去,添二日之罪戾,臣身狼狽,固不足恤,而其於藩務,何,其於民命,何?以公以私,萬難蹲冒,敢將衷懇,馳驛控籲。伏乞聖慈,俯垂矜諒,先治臣瀆擾之罪,亟遞臣見帶之職,俾微願獲遂,重任毋曠,公私不勝幸甚。臣無任云云。答曰,省疏具悉。賑政雖畢,民憂尙切,豈可言私乎?卿其勿辭,益殫旬宣之職。
丁酉六月二十日辰時,上御熙政堂。藥房入診入侍時,都提調朴宗薰,提調權敦仁,副提調李奎鉉,假注書李憲周,記注官田栽五·金熙逌,待敎金英根以次進伏,醫官崔暄·金時中·秦慶煥·鄭檍進伏楹外訖。上曰,史官分左右。宗薰曰,喜雨成霖,日熱轉劇,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。宗薰曰,醫官使之入診乎?上可之。暄等進候訖,退伏奏曰,脈候左右三部調均矣。宗薰曰,藝文館奉安正宗實錄中十五卷,入於向來回祿,不可不補成完帙,故昨年已爲筵稟,移奉江華史庫件于本館矣,固當開板印出,而實錄已例,亦多謄書,見今史局謄役,間有稍歇之時,迨此移謄,似爲合宜。令藝文館,擇日移奉于實錄廳,以爲從便始役之地,何如?上曰,依爲之。出擧條上命史官就座,仍命退,諸臣以次退出。
上在昌德宮。停常參·經筵。
金在田,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李明迪啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金在田啓曰,來二十五日朝參日次,而德溫公主駙馬三揀擇相値,頉稟之意,敢啓。傳曰,知道。
李明迪啓曰,行大司憲金鏴,掌令李莊緖牌不進,執義李家淳,掌令金基石,持平鄭錫麟·金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖牌不進罷職傳旨,傳于李明迪曰,只推。
金在田以司饔院監膳提調意啓曰,今日監膳時,供上生鮮,腐傷體小,屢次點退,終不改備,日勢漸晩,雖不得不捧入,而莫重御供,不善措備,該貢人擧行,萬萬駭然。今方令攸司科治,臣亦惶恐待罪,而貢人等呼訴內,今當潦水,前儲已乏,新捉無路,明日供上,將至闕供之境,限捉得間,願以活鷄代封云,在前如此之時,曾有稟旨變通之事,而自下不敢擅便,惶恐敢啓。傳曰,知道。勿待罪,折半代封。
又以都摠府言啓曰,副摠管李存敬,以能麽兒堂上,本廳講坐起事,禁衛營晝仕出去之意,敢啓。傳曰,知道。
又以兵曹言啓曰,今六月二十一日,武臣賓廳講書日次,而中日相値,不得爲之之意,敢啓。傳曰,知道。
上在昌德宮。停常參·經筵。
李明迪啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于李明迪曰,左承旨·右承旨竝許遞,前望單子入之。
承旨前望單子入之,徐憲淳·尹致定落點。
傳于李明迪曰,承旨房望,順房爲之。
李明迪啓曰,行大司憲金鏴,掌令李莊緖牌不進,執義李家淳,掌令金基石,持平鄭錫麟·金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖牌不進罷職傳旨,傳于李明迪曰,只推。
李明迪,以義禁府言啓曰,忠淸監司沈宜臣啓本內,本州在囚大逆不道罪人國老父宅鎭,今月十八日,因病物故云矣。緣坐罪人之徑先物故,致此失刑,該守令疎虞之罪,不可仍置,拿問處之,何如?傳曰,允。
又以義禁府言啓曰,因本府草記,公州判官李聞榮,拿問處之事,允下矣。李聞榮時在任所,依例發遣府羅將,拿來,何如?傳曰,待待命拿囚。
刑曹啓目粘連,樂安金成元獄事,腎岸硬堅,殮屍之諸人目覩,足踢狼藉,切隣之衆招立證,傷損則未檢而猶檢,光景則不見而如見,加訊輸款,何如?判付啓依允。又啓目粘連,全州鄭召史獄事,致命由於墮胎,墮胎由於鬪鬨,五日之內,兩命俱絶,其死也慘絶,其手也至毒,加訊得情,何如?判付啓依允。又啓目粘連,鎭安姜召史獄事,欲除眼釘之說,連試手鋤之擧,不待證招,已自輸款,嚴訊償命,何如?判付啓依允。又啓目粘連,和順金永快獄事,凶身之中路逃躱,乃兄之當場戰慄,眞贓畢露,情迹莫掩。依前訊推,期於得情,何如?判付啓依允。又啓目粘連,潭陽南碩麟獄事,見機逃躱之狀,手標私和之跡,凶身亦旣自服,乃父猶未全諱,訊推償命,何如?判付啓依允。又啓目粘連,南平金孟甲獄事,以弟毆兄,罪關風化,而況毆以至於致命乎?縷息尙貸,常刑未伸,豈可曰國有法乎?亟加嚴訊,斯速償命,何如?判付啓依允。又啓目粘連,金堤張先希獄事,肋上之暈癊,脈錄已著,壟間之打踢,詞證且備。依前訊推,期於得情,何如?判付啓依允。
上在昌德宮。停常參·經筵。
徐憲淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
大王大妃殿傳于金在田曰,都政,勿拘齋日爲之。
尹致定啓曰,卽者校理韓鎭庭,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
尹致定,以弘文館言啓曰,校理韓鎭庭陳疏徑出,副應敎一員,副校理二員,修撰二員,副修撰二員未差,下番闕直,事甚未安。應敎徐元淳,卽爲牌招,以爲姑降入直,何如?傳曰,允。未差之代,前望單子入之。
玉堂前望單子入之,副應敎李是遠,副校理鄭煥義·許晟,修撰趙秉恒·李東迪,副修撰鄭藎·姜時永落點。
徐憲淳啓曰,行大司憲金鏴,掌令李莊緖牌不進,執義李家淳,掌令金基石,持平鄭錫麟·金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖牌不進罷職傳旨,傳于徐憲淳曰,只推。
以應敎徐元淳牌不進罷職傳旨,傳于尹致定曰,只推。
以京畿監司李光正狀啓,竹山府使李敏德罷黜之代,令該曹各別擇差,催促下送事,傳于趙得林曰,治績名實之人,各別擇差,不多日內催促下送。
兵曹口傳政事,護軍單趙斗淳。
金在田以司饔院監膳提調意啓曰,供上生鮮,旣伏承折半代封之特敎,而今日所封,尤不如前,故連加申飭,猶未新鮮,闕供甚悚,雖不得不捧入,而貢人輩之終不措備,惟事呼訴者,萬萬無嚴。更令攸司,從重科治,臣亦惶恐待罪,而在前折半代封之時,又或如是,則更爲稟旨,有全數代封之例矣,事係莫重,自下不敢擅便,惶恐敢啓。傳曰,知道。勿待罪,全數代封。
尹致定,以禮曹言啓曰,今六月二十五日德溫公主駙馬三揀擇時,揀擇人出入門路及揀擇處所,以何處爲之乎?敢稟。傳曰,依再揀擇例爲之。
校理韓鎭庭疏曰,伏以臣於持被中,卽接家信,則臣母素患痰癖之症,挾滯添劇,食飮全却,轉側須人,促臣歸視,臣自聞此報,衷情焦灼,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣所帶之職,以便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
趙得林,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐憲淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金在田啓曰,右承旨李明迪,今日不爲仕進,卽爲牌招,何如?傳曰,允。
尹致定啓曰,今六月二十六日,都目政事爲之之意,敢啓。傳曰,知道。
尹致定,以弘文館言啓曰,下番闕直,事甚未安。應敎徐元淳,旣有只推之命,與新除授副校理許晟,副修撰姜時永,一體牌招,以爲推移入直之地,何如?傳曰,允。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
又以弘文館言啓曰,新除授副應敎李是遠,時在江華地,校理鄭煥義,時在慶尙道咸陽地,修撰趙秉恒,時在京畿楊州地,李東迪時在慶尙道漆谷地,副修撰鄭藎,時在星州地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,副應敎李家淳,副校理尹致秀,修撰洪說謨·兪鎭五,副修撰李時在落點。
徐憲淳啓曰,行大司憲金鏴,掌令李莊緖牌不進,執義未差,掌令金基石,持平鄭錫麟·金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖牌不進罷職傳旨,傳于徐憲淳曰,只推。
以右承旨李明迪牌不進罷職傳旨,傳于趙得林曰,只推。
以應敎徐元淳,副修撰姜時永牌不進罷職傳旨,傳于尹致定曰,只推。
兵曹口傳政事,副司果單趙秉恒。
尹致定,以吏曹言啓曰,承文院校檢尹孟烈,除拜過限不上來,改差,何如?傳曰,允。
趙得林,以兵曹言啓曰,內禁衛將許槃,五衛將李憲廷,景福宮衛將崔學崙,俱以病難供職,呈狀乞遞,竝改差,何如?傳曰,允。
刑曹啓目粘連,全州宋足干獄事,額目觸傷,旣是死者之先手,則腎脅築損,豈謂兇身之無心乎?再籲,雖緣獄老生奸,五査愈見眞贓盡露,訊推輸款,何如?判付啓依允。又啓目粘連,泰仁僧萬成獄事,木亂打,參證之招,皆歸萬成,兇身亦已首實,加訊償命,何如?判付啓依允。又啓目粘連,任實僧正俊獄事,傷痕之四十餘處,看證之六七供招,姑捨是,緣渠賊禿之行淫,至有屍首之騈死,尙今假息,失刑莫大,加訊償命,何如?判付啓依允。又啓目粘連,南平金時行獄事,身爲捕校,誤捉平民,已是不審,初旣誤捉,終又打殺,難逭償命,而推誘軍牢,愈見狡惡,指使爲首,載在法文,嚴訊得情,何如?判付啓依允。又啓目粘連,全州金成業獄事,四檢脈錄無貳,兩人證供如一,乃母之因怯自縊,情雖可矜,死者之無辜致命,冤合比灑,訊推得情,何如?判付啓依允。又啓目粘連,高山李先玉獄事,椎胸踢腹,是何兇獰,向屋投爐,尤見悍惡,推諉粧撰之說,無非窘遁,偶踏似撞之供,便是輸款,嚴訊償命,何如?判付啓依允。又啓目粘連,潭陽姜萬興獄事,醉中戲談,有何次骨之怨,當下毒踢,至於殺命之境,游辭推諉,尤見狡惡,訊推得情,何如?判付啓依允。又啓目粘連,益山徐小元獄事,當場昏窒,參看分明,七日殞絶,形症脗合,諉以脚戲,欲歸無心者,情狀兇獰,加訊償命,何如?判付啓依允。
上在昌德宮。停常參·經筵。
藥房提調權敦仁,副提調李奎鉉啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
徐憲淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙得林啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于李奎鉉曰,都承旨·左承旨,率三揀擇童蒙入侍,判敦寧·禮判同爲入侍。
李明迪,以弘文館言啓曰,下番姑降入直,事甚未安。新除授修撰兪鎭五·洪說謨,副修撰李時在,竝卽牌招,推移入直,副校理尹致秀,一體牌招察任,何如?傳曰,允。
又以弘文館言啓曰,副修撰姜時永,旣有只推之命,卽爲牌招察任,何如?傳曰,允。
又以弘文館言啓曰,副應敎李家淳,時在慶尙道禮安地,經筵入番事緊,請斯速乘馹上來事,下諭。傳曰,許遞。
尹致定啓曰,卽見刑曹坐不坐單子,則連三日無緣不坐,詞訟劇地,委屬可悶。當該堂上,竝推考,何如?傳曰,允。
有政。吏批,兼判書金在昌進,參判尹命圭,參議兪星煥牌不進,行都承旨李奎鉉進。以權大肯爲執義,尹秉烈爲同敦寧,金大根爲戶曹參議,金景善爲禮曹參議,林永洙爲兵曹參知,黃爲刑曹參議,尹師殷爲敦寧都正,李紀淵爲知經筵,尹命圭爲同春秋,金學淳爲弘文提學,尹致膺爲敦寧判官,崔廣植爲軍器判官,金灝爲武烈祠參奉,尹致承爲童蒙敎官,洪在喆爲靈光郡守,徐耆淳爲扶安縣監。南寧尉單尹宜善,今加明德,依法典初授,檢書官單姜溍,大興縣監單閔洙龍降邑號事,承傳,崇靈殿假監王敎修,書題金守賢,以上竝單付。
兵批,判書金蘭淳病,參判鄭鴻慶入直進,參議趙奎昇病,參知未差,同副承旨尹致定進。以黃溥淵爲白峙僉使,崔學遠爲楊州監牧官,韓用圭爲南陽監牧官,金時鴻爲金井別將。副護軍李圭祊·李敦榮·李謙在·宋應龍·李羲斗,以上竝單付,副司直李是遠·李家淳·鄭煥義,副司果李東迪·鄭藎,副司勇金敬鎭,以上竝單付,南兵使許棨仍任事,承傳。
徐憲淳啓曰,行大司憲金鏴,掌令金莊緖,持平鄭錫麟牌不進,執義未差,掌令金基石,持平金重夏在外,監察茶時之意,敢啓。傳曰,知道。
以大司諫林翰鎭,司諫李基華,正言宋柱獻,掌令李莊緖,持平鄭錫麟牌不進罷職傳旨,傳于徐憲淳曰,只推。
以吏曹參議兪星煥牌不進罷職傳旨,傳于李奎鉉曰,只推。
以副修撰李時在牌不進罷職傳旨,傳于李明迪曰,只推。
以副修撰姜時永牌不進罷職傳旨,傳于李明迪曰,只推。
李奎鉉,以吏曹言啓曰,司僕寺主簿李秉遠,受由過限不上來,改差,何如?傳曰,允。
金在田,以戶曹言啓曰,時御所內各司,依定式發遣本曹正郞臣沈宜復,與兵曹參判臣鄭鴻慶,佐郞臣金大默,東所衛將臣崔元謙,西所衛將臣李熙黼,南所衛將臣成載韶,北所衛將臣李宗白,眼同看審後,有頉處別單書入,而修改則擇日擧行之意,敢啓。傳曰,知道。
李明迪,以禮曹言啓曰,德溫公主駙馬三揀擇,今已過行,吉禮日期,以何間推擇乎?敢稟。傳曰,七月念後擇入。
又以禮曹言啓曰,德溫公主駙馬三揀擇,今已過行,嘉禮廳爲先排設,然後凡干諸事,可以磨鍊,都廳差出擧行,何如?傳曰,允。
禮曹,嘉禮廳都廳韓鎭庭·卓宗述,郞廳康國龍。
禮曹啓目粘連,德溫公主嘉禮時,納采七月初四日午時,納幣同月十六日午時,命服內出同月二十四日辰時,親迎同月二十八日午時,推擇施行,何如?判付啓依允。
趙得林,以都摠府言啓曰,副摠管李德鉉,以騎兵點考坐起事,外兵曹晝仕出去之意,敢啓。傳曰,知道。
丁酉六月二十五日辰時,上御熙政堂。大王大妃殿垂簾,都承旨·左承旨,率三揀擇童蒙,判敦寧·禮判同爲入侍時,行都承旨李奎鉉,左承旨金在田,假注書沈膺泰,記注官文慶愛,別兼春秋申錫愚,判敦寧府事金逌根,禮曹判書朴岐壽,以次進伏訖。上曰,史官分左右。大王大妃殿敎曰,童蒙進前。寅甲·興世,以次進前奏職姓名訖,大王大妃殿命書傳敎曰,德溫公主駙馬,定於生員尹致承子寅甲,令該曹擧行,餘皆許婚。出榻敎又敎曰,政官牌招開政,駙馬封爵擧行。出榻敎仍敎曰,駙馬爵號,例爲自下擬入,而今番則特敎以南寧尉擬入。又敎曰,今日政瓜近敎官作窠,其代生員尹致承擬入。又敎曰,公主吉禮時奠雁處所,以寺洞本房爲之,凡百擧行,依甲子年例爲之。出榻敎奎鉉曰,駙馬三揀後,廏馬例爲賜給矣,吉禮時,不必自都監更爲草記,以今日賜乘,仍用於吉禮乎?大王大妃殿答曰,依此爲之。岐壽進前奏曰,納采納幣親迎時,有內外宣醞之節,今亦依此擧行,何如?大王大妃殿可之,仍敎曰,童蒙當宣饌矣。承·史先退,諸臣以次退出。
上在昌德宮。停常參·經筵。
徐憲淳啓曰,行大司憲金鏴,掌令李莊緖,持平鄭錫麟呈辭,執義權大肯未肅拜,掌令金基石,持平金重夏在外,監察茶時之意,敢啓。傳曰,知道。
大王大妃殿傳于李明迪曰,每當都政,所謂飭敎,不過爲一場空言而已,京外物情,倍加拂鬱,六臘政期,使人甚不好矣。雖然,守令與初仕,生民休戚,關係甚緊,每緣銓官,不能對揚,而雖空言,不得廢矣,忠臣·淸白吏子孫及西北·松都人,祖宗朝之所各別軫念者,軍功人,不但予之躬親經歷之事,先祖聖念之常所惓惓者,今日繼述之政,莫加於此。兩銓仰體此意,極爲收用,克思一分對揚之道事,分付。
傳于李明迪曰,檢校待敎趙斗淳,馳詣健陵,奉審摘奸,仍詣顯隆園·華寧殿,一體奉審以來。
傳于金在田曰,德溫公主吉禮已定,慈心悅豫,予小子欣祝之忱,當如何?不可無別般示意之擧。錢伍千兩·米一百石·木布各一同,輸送于駙馬本家事,分付戶曹。
傳于金在田曰,注書·尙瑞院官員,依親政例竝陞六。
傳于徐憲淳曰,臺諫·玉堂·呈告判義禁竝許遞,今日政差出。
李憲周陞六,代以徐相敎爲假注書。
沈膺泰陞六,代以柳泰東爲假注書。
徐相敎在外,代以柳興奎爲假注書。
李明迪啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
都政。吏批,兼判書金在昌進,參判尹命圭牌不進,參議兪星煥進,右承旨李明迪進。以吏曹言啓曰,今都目大政時,本曹堂上,不可不備員,而參判尹命圭病不來,令政院牌招,以爲同參開政之地,何如?傳曰,允。
又啓曰,今都目大政,各岐仕滿應遷者相避·及未準朔監察·禁府都事·戶曹·刑曹·工曹·漢城府郞官,平市署官員,五部令各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當爲六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將·虞候·中軍·都事·守令·察訪,竝擬,何如?傳曰,允。
又以吏批言啓曰,直長仕日未滿十日以下者,啓稟陞六,載在法典矣。宗廟署直長宋端和,仕日未滿八日,依例陞六,何如?傳曰,允。
以朴邠壽爲司宰主簿,姜爲司饔主簿,李敏根爲敦寧主簿,洪稷榮爲永柔縣令,朴載鳳爲召村察訪,崔鍾駿爲平市直長,洪準謨爲濟用奉事,朴斅默爲司䆃奉事,徐念淳爲永興府使,金永默爲豐川府使。軍資直長單鄭興敎。尹致翼爲造紙別提,李鳳來爲掌苑別提,洪邁燮爲禮賓直長,李俊英爲義盈直長,權錫孝爲靖陵直長。典籍四單鄭義恪·崔尙儒·李廷斗·李啓哲。鄭基轍爲內資奉事,任泰瑛爲茂山府使,鄭宅善爲鍾城府使,吳致慶爲長津府使,李協求爲三水府使,金駿欽爲內資直長,沈宜益爲宣陵直長,趙獻永爲義盈奉事,金孝求爲禁府都事,李彙載爲內贍奉事,南尙敎爲引儀,宋端和爲司䆃主簿,朴顯圭爲儀賓都事,柳昌根爲穩城府使,李升德爲富寧府使,宋欽象爲社稷令,申錫疇爲引儀,洪在應爲司宰奉事,李先耆爲長興奉事,金羽休爲典籍,尹豫鎭爲典牲直長,張錫愚爲宗廟直長,金建銖·金祖欽爲典籍,李敏會爲龍川府使,申命洪爲順川郡守,趙羲元爲寶城郡守,李德熙爲咸安郡守,曺柏承爲咸平縣監,李觀淵爲康津縣監,宋在胤爲尙瑞直長,趙雲容爲掌苑奉事,李寅鳳爲禁府都事,崔在燁爲典籍,李義晉爲監察,金箕晳爲掌樂主簿,愼始徽爲文川郡守,朴綺壽爲冬至使,金興根爲副使,李光載爲書狀官。
又啓曰,臺諫及大司成,今當差出,而擬望之人乏少,外任竝擬,何如?傳曰,允。以申在植爲大司憲,尹興圭爲大司諫,趙啓昇爲執義,鄭德和爲司諫,柳榮河爲持平,曺雲承爲副校理,金英淳爲大司成,李秉夏爲工曹佐郞,李馨萬爲尙瑞副直長,金羽休爲兵曹佐郞,任百經爲校理,金在根爲修撰,朴來萬爲副修撰,申錫疇爲監察,朴孝聞爲宗廟副奉事,宋在胤爲引儀,尹得燁爲竹山府使,鄭廈慶爲金泉察訪,文慶愛爲連原察訪,朴皓壽爲栗峯察訪,李馨萬爲尙瑞直長,徐得淳爲宗簿主簿,鮮于爲崇靈殿令,鄭來鴻爲陽德縣監,權炳益爲昌樂察訪,李垿爲校理,韓啓源爲副校理,南獻敎爲修撰,鄭㝡朝爲副修撰,沈能岳爲判義禁,金養默·崔重湜爲掌令,韓宓履爲獻納,申錫愚·金輔根爲正言。故判書沈豐之贈左贊成例兼,判義禁沈能岳考。徐元淳爲副應校,成近壽爲尙瑞副直長,李憲周爲典籍,金廷雲爲奉常主簿,韓翼東爲端川府使。兼直閣單鄭㝡朝。成近壽爲尙瑞直長,李濟憲爲濟用副奉事,金龍翼爲自如察訪,康國龍爲參禮察訪,沈膺泰爲典籍,尹晩求爲持平,洪在重爲典籍,金應均爲興陽縣監,李晉翼爲殷山縣監,李在勳爲海美縣監,李儒駿爲尙瑞副直長,李秉瑩爲吏曹佐郞,金致坤爲工曹正郞,沈膺泰爲禮曹佐郞,李基恢爲司僕主簿,洪在重爲禮曹佐郞,金老商爲繕工副奉事,崔膺憲爲義盈主簿,姜漢過爲興海郡守,吳鼎周爲草溪郡守,趙兢錫爲禁府都事,吉鎭國·金泰顯爲典籍,尹載成爲監役,崔爔爲兼引儀。兼春秋單金致坤。李魯確爲兵曹正郞,金獻淳爲假監役,兪致弘爲童蒙敎官,李世翼爲東部都事,洪配厚爲西部都事,沈元澤爲永禧殿參奉,申錫洪爲光陵參奉,李源長爲宣陵參奉,金序敎爲健元陵參奉,權正錘爲順陵參奉,洪璋燮爲溫陵參奉,趙亨勉爲禧陵參奉,韓用休爲翼陵參奉,李宗秉爲穆陵別檢,宋顯洙爲孝陵別檢,趙秉淵爲昭寧園守奉官,鄭義觀爲崇靈殿參奉,洪若弼爲禮賓參奉,曺百承爲假引儀。
兵批,兼判書金蘭淳,參判鄭鴻慶進,參議趙奎昇入直進,參知林永洙未肅拜,右副承旨徐憲淳進。啓曰,今日都目政事時,本曹堂上,當爲備員,而參知林永洙未肅拜,令政院牌招,同參政事,何如?傳曰,允。
又啓曰,營將·中軍·虞候,今當差出,而擬望之人乏少,已準朔守令及虞候·僉使,竝擬,何如?傳曰,允。
又以兵批言啓曰,參下官仕日不足,未滿十日以下者,啓稟出六,曾有定式矣。武臣兼宣傳官任泰昇,仕日不足,爲九日,依定式陞六,何如?傳曰,允。
又以兵批言啓曰,大興郡守降爲縣監事,自吏曹啓下矣,洪州鎭管兵馬同僉節制使,改以節制都尉,啓下之意,敢啓。傳曰,知道。以朴綺壽爲都摠管,鄭宅善·李承弼·李鍾奎爲五衛將,金善命爲忠壯將。訓鍊判官吳聖寬,主簿申光浩,依定式減下,訓鍊主簿單吳喆文,本院去官,同知安命禧,僉知李熙黼·成載韶·李宗白,副司果李相斗,以上竝單付,前守門將朴允陽,及第朴天秀,前監牧官李雲英,以上今加折衝加資事,承傳。以趙秉龜爲副摠管,李熙昇·李羲命爲五衛將,李雲行·朱載彦爲忠翊將,柳時協爲同知,閔致鳳·邊錫魯·吳守根,玄尙範爲五衛將,柳相一爲同知,韓膺祖爲訓鍊判官,趙榮獜·張惟煥·白贇洙爲主簿,李熙永爲順天營將,白魯洙爲尙州營將,李健緖爲慶州營將,李敏敎爲三陟營將,柳光魯爲大邱營將,任聖臯爲同知,朴熙顯·李羲斗爲曹司衛將,崔鶴齡爲景福將,梁光運爲慶熙將。僉知李承弼·鄭宅善·李鍾奎,以上竝單付。李俊錫爲僉知,申從鎬爲內禁將,金洛述爲景福將,崔皞星爲慶熙將,李基碩爲宣傳官,鄭夏應爲訓鍊僉正,李熙慶爲判官,李承命爲主簿,鄭鎏爲文兼,吳明善爲武兼。僉知單李羲命,僉知加設單李熙昇。
又以兵批言啓曰,同知中樞府事柳相一·柳時協,僉知中樞府事李俊錫,除授在外,上來無期云,五衛將李承弼前任羅州營將,李鍾奎前任北虞候,李熙昇前任尙州營將,李羲命前任慶州營將,忠壯衛將金善命前任大興中軍,忠翊衛將李雲行前任大丘營將,朱載彦前任順天營將,俱在任所,上來間該廳番次苟艱云。五衛將閔致鳳·玄尙範,景福宮衛將崔鶴齡·金洛述,慶熙宮衛將梁光運·崔皞星,俱以病難供職,呈狀乞遞,竝改差,何如?傳曰,允。以金儞根爲羅州營將,黃在元爲大興中軍,李元熙爲江原中軍,吳彙良爲北虞候,權大肯爲北評事。大護軍金鏴,副護軍林翰鎭,副司直權大肯·李基華·金基石·李莊緖·金重夏·鄭錫麟·韓啓源,副司果宋柱獻·李相重,以上竝單付。郭完秀爲宣沙浦僉使,鄭啓述爲防踏僉使,劉範仁爲彌助項僉使,邢範羲爲許沙僉使,車謹行爲古今島僉使。同知玄尙範,副護軍李鎭華,副司直徐元淳·韓鎭庭·沈宜升·尹致秀·許晟,副司果兪鎭五·洪說謨,李時在·姜時永,以上竝單付。尹文昌爲東里僉使,桂應華爲善績僉使,金在厚爲花梁僉使,鄭旭信爲馬梁僉使,朴載殷爲吾叉浦僉使。同知吳守根,僉知閔致鳳·邊錫魯,以上竝單付。柳玄聃爲恃寨僉使,徐仁豐爲蛇梁僉使,韓正裕爲梨津萬戶,李春茂爲玉浦萬戶,孫尙信爲開雲浦萬戶。同知單梁光運。李潤豐爲金甲島萬戶,金琬秀爲呂島萬戶,崔繼崙爲木浦萬戶,姜文祥爲助泥萬戶,尹圭益爲寅火堡萬戶,朱箕錫爲所己萬戶,朱英晦爲濟物萬戶,金允河爲植松萬戶,文啓英爲仇寧萬戶,金璟民爲靑水萬戶。同知單崔鶴齡。金麟默爲玉江萬戶,金榮玉爲方山萬戶,趙邦賢爲永達萬戶,金弘錫爲撫夷萬戶,韓東彦爲笠巖別將。同知單崔皞星。李勉學爲廣州中軍,林亨壽爲法聖僉使,鄭斗鳴爲全羅左水虞候,鄭琠爲忠淸兵虞候,李承命爲都摠都事。僉知金善永,副護軍梁宣洙·李純權,以上竝單付。李熙冕爲都摠經歷,洪在重爲文兼,趙藺弼爲禿用別將,李時和爲九月別將,車象遠爲文殊別將。
又啓曰,訓鍊院正,今當差出,而擬望之人乏少,外任竝擬,何如?傳曰,允。以李寅熙爲訓鍊正,安弼壽爲副正,蔡東健爲宣傳官,李承命爲都摠經歷,李熙敬爲訓鍊主簿。同知單金洛述,順天營將李熙永,三陟營將李敏敎,大丘營將柳光魯,尙州營將白魯洙,慶州營將李健緖,以上今加折衝加資事,承傳。具悰爲同知,金舜鍾爲僉知,金景秋·朴元梓爲景福將,張奎明爲慶熙將。副護軍李熙永·李敏敎·柳光老·白魯洙·李健緖,副司果吉鎭國·李馨萬,副司勇洪在周,以上竝單付。柳佑爲同知,洪得泰·金東翼爲五衛將,沈昌祖爲忠翊將,李光鎭爲慶熙將。
又以兵批言啓曰,同知中樞府事柳佑,景福宮衛將金光秋·朴元梓,慶熙宮衛將張奎明·李光鎭,俱以病難供職,呈狀乞遞,新除授吾义浦僉使朴栽殷,母年爲七十七歲,恃寨僉使柳玄聃,父年爲七十九歲,靑水萬戶金璟民,父年爲七十五歲,俱爲法不當遠離赴任,呈狀乞遞,竝改差,何如?傳曰,允。李熙冕爲宣傳官,李命瑞爲訓鍊僉正,李熙敬爲中樞都事,南錫禹爲都摠都事,李益相爲右捕從,金善恤爲宣傳官,李敏道·李熙敬爲都摠經歷,張寅植爲備邊郞,申泰善爲訓鍊主簿,盧璧燁·鄭寬溶·朱星鎭爲五衛將,徐春輔爲忠壯將,鄭喆權爲南村別將,孔彦周爲訓鍊僉正,李陶淵爲中樞都事,李鍾正爲都摠都事,具性喜爲訓鍊判官,申在德爲守門將。副護軍朴允陽·朴天秀·李雲英,以上竝單付。白希洙爲宣傳官,申致應爲訓鍊主簿,李彦柱爲月串僉使,李承命爲平南萬戶,李熙敬爲羅暖萬戶。同知單洪得泰。張興道爲五衛將,金聲復·金崇賢爲景福將,石忠孫·鄭尙璉爲慶熙將。同知單張奎明。
又以兵批言啓曰,五衛將鄭寬溶·洪得泰,景福宮衛將金聲復·金崇賢,慶熙宮衛將石忠孫·鄭尙璉,俱以病難供職,呈狀乞遞,竝改遞,何如?傳曰,允。以李熙庭·李元彬爲都摠經歷,金鎭元爲吾叉浦僉使,李觀華爲恃寨僉使,方錫朋爲靑水萬戶,李得霖爲同知,姜周岳爲五衛將,李光魯爲忠翊將,申命溫爲備邊郞,李仁輔爲守門將。同知金光秋,護軍柳相一·柳佑·柳時協,副護軍李俊錫,副司正柳泰東,以上竝單付。李誾求爲五衛將,趙羲獜爲都摠都事,張錫鉉爲訓鍊判官,鄭興敏爲武兼,金漢鼎爲部將。同知單李光鎭。柳貞裕爲五衛將,田啓春,文始炫爲景福將,李命說·權尙根爲慶熙將。同知鄭寬溶,僉知李星鎭,以上竝單付。許瑢·尹學成爲訓鍊主簿,孔彦周爲左捕從。同知單金崇賢。南錫禹爲訓鍊僉正,洪樂豐·李鼎相爲武兼。同知金聲復,僉知張興道,以上竝單付。沈能俊爲副摠管,尹學成爲都摠都事。同知單石忠孫。
又以兵批言啓曰,景福宮衛將田啓春,文始炫,慶熙宮衛將權尙根·李命說,俱以病難供職,呈狀乞遞,竝改差,何如?傳曰,允。以林祥潤·朴景信爲景福將,田得春·吳景潤爲景熙將,張有亨爲備邊郞。同知單鄭尙璉,李銘爲訓鍊僉正,李鏞爲主簿。同知單李命說。韓貞植爲訓鍊判官,李瑢爲守門將。同知單文始炫。李奎爲訓鍊主簿。同知單權尙根。李時龍爲武兼。同知田啓春,副司果趙聲夏·任泰昇,以上竝單付。李宅熙爲宣傳官,韓友善·趙鳳植爲武兼,金建喜·沈泰奎·金增爲部將,趙元載·崔弘元·金翊衍·申宗權爲守門將。權管秩三千浦吳光勳,乫軒洞黃處坤,大吉號里崔宗峽,安原康漢成,副司果李淳夏·趙奎年·成載益·安泳·盧經河·尹義寬·李審在·李興濟·沈承祖·成永龜·洪在恂·張聖奎,以上竝單付。
以兵曹參知林永洙牌不進罷職傳旨,傳于趙得林曰,只推。
以副應敎徐元淳,校理李垿,副校理曺雲承,修撰金在根·南獻敎,副修撰朴來萬·鄭㝡朝牌不進罷職傳旨,傳于李明迪曰,只推。
傳于李明迪曰,留院公事入之。
傳于李明迪曰,守令·邊將·初仕人,皆令明日待令。
李明迪啓曰,假注書柳泰東,時無職名,令該曹依例付軍職,冠帶常仕,何如?傳曰,允。
李明迪,以禮曹言啓曰,德溫公主出閤時,各樣器皿物目,以定例所載,列書以入,而待啓下,令各該司措備擧行,何如?傳曰,允。
刑曹啓目粘連,全州李春伯獄事,醉後刺臂,雖有先失,當下踢腎,可見必殺,痕損之深重,兩檢昭著,毆踢之猛毒,衆招同辭,嚴訊償命,何如?判付啓依允。又啓目粘連,長城黃海元獄事,金啓文之挽解負歸,藉曰構捏而擠陷,兇身妻之饋藥枕膝,莫掩惶怯之眞贓,訊推得情,何如?判付啓依允。又啓目粘連,羅州尹淙孝獄事,爲舅而至於斷指,鄕黨稱其孝婦,事夫而隨處陳戒,居家必爲賢妻,堂上杏子之供,胡關大罪,脅下梧葉之痕,是何毒手?情節窮兇,寧容食息,加訊取服,何如?判付啓依允。又啓目粘連,南平金召史獄事,禍胎始於攘時,猂毒激於速訟,以女流行殺事,尤極叵測,加訊償命,何如?判付啓依允。又啓目粘連,康津金七權獄事,灌水相詰,何關大事,業火所激,竟至戕命,傷重之說,死者生時之言,滾鬪之擧,屍親當場所覩,加訊輸款,何如?判付啓依允。又啓目粘連,海南朴萬斤獄事,腎岸之堅硬,後肋之紫黯,實因的確,腹部之牽引,右脅之蹴踢,詞證俱備,加訊償命,何如?判付啓依允。又啓目粘連,古阜李興臣獄事,酒後田間,始起爭端,村前樹下,竟成殺戮,丫杖中折,手勢猛毒,小腹癊硬,實因端的,嚴訊償命,何如?判付啓依允。
上在昌德宮。停常參·經筵。
藥房都提調朴宗薰,提調權敦仁,右承旨李明迪啓曰,庚炎轉甚,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御二錢重人蔘粟米飮,自今日一貼式限二貼煎入事,榻前下敎。
徐憲淳啓曰,行大司憲申在植,執義趙啓昇,掌令崔重湜,持平尹晩求未肅拜,掌令金養默,持平柳榮河在外,監察茶時之意,敢啓。傳曰,知道。
李明迪啓曰,來初一日,輪對日次矣,敢稟。傳曰,當次人受點,後日次待令。
又啓曰,左副承旨趙得林,今日不爲仕進,卽爲牌招,何如?傳曰,允。
又啓曰,同敦寧尹秉烈,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣,刑曹參議黃,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于李明迪曰,守令·邊將·初仕人入侍。
以副應敎徐元淳,校理李垿,副校理曺雲承,修撰金在根,副修撰朴來萬牌不進罷職傳旨,傳于李明迪曰,只推。
李明迪啓曰,應敎未差,校理任百經,副校理韓啓源在外,副修撰鄭㝡朝內閣進,玉堂上下番俱空,事甚未安。副應敎徐元淳,校理李垿,副校理曺雲承,修撰南獻敎·金在根,副修撰朴來萬,旣有只推之命,竝卽牌招,推移入直,何如?傳曰,允。
傳于尹致定曰,留院公事入之。
以左副承旨趙得林牌不進罷職傳旨,傳于徐憲淳曰,只推。
尹致定,以內醫院都提調·提調意啓曰,副提調李奎鉉,今日問安,不爲仕進,卽爲牌招,何如?傳曰,允。
又以弘文館言啓曰,上番闕直,事甚未安。副應敎徐元淳,校理李垿,副校理曺雲承,修撰金在根,副修撰朴來萬,旣有只推之命,竝更牌招,以爲推移入直之地,何如?傳曰,允。
又以實錄廳摠裁官意啓曰,本廳堂上申在植,見帶都憲之任矣,校正方張,職務相妨,本職今姑許遞,何如?傳曰,允。
又以承文院都提調意啓曰,院製述官尹義寬瓜滿代,前縣監申匡一差下,製述官安泳陞六代,吏文學官李鳳寧陞付,吏文學官有闕代,生員許石老差下,吏文學官盧經河陞六代,幼學鄭宅鎬差下,使之竝付軍職,冠帶常仕,何如?傳曰,允。
徐憲淳,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
丁酉六月二十七日辰時,上御熙政堂。守令·邊將·初仕人入侍時,右承旨李明迪,右副承旨徐憲淳,假注書柳泰東,記注官田栽五·金熙逌,永興府使徐念淳,豐川府使金永默,竹山府使尹得燁,茂山府使任泰瑛,長津府使吳致慶,三水府使李協求,端川府使韓翼東,靈光郡守洪在喆,草溪郡守吳鼎周,興海郡守姜漢過,咸安郡守李德熙,寶城郡守趙羲元,文川郡守愼始徽,順川郡守申命洪,永柔縣令洪稷榮,咸平縣監曺柏承,康津縣監李觀淵,興陽縣監金應均,陽德縣監鄭來鴻,健元陵參奉全序敎,光陵參奉申錫洪,宣陵參奉李源長,溫陵參奉洪璋燮,禧陵參奉趙亨勉,翼陵參奉韓用休,禮賓參奉洪若弼,永禧殿參奉沈元澤,以次進伏。法聖僉使林亨壽,宣沙浦僉使郭完秀,彌助項僉使劉範仁,古今島僉使車謹行,東里僉使尹文昌,花梁僉使金在厚,月串僉使李彦柱,白峙僉使黃溥淵,羅暖萬戶李熙敬,梨津萬戶韓昌裕,開雲浦萬戶孫尙信,金甲島萬戶李潤豐,木浦萬戶崔繼崙,寅火堡萬戶尹圭益,所己萬戶朱箕錫,序立階下訖。上曰,史官分左右。上曰,守令·初仕人進前。念淳等以次進前,奏職姓名訖,上曰,邊將則宣傳官奏職姓名,可也。明迪奏曰,法聖僉使則旣是履歷之窠,與他自別,且曾有進前之例,何以爲之?敢稟。上曰,進前。宣傳官李熙庚,奏完秀等職姓名訖,以次退出。上曰,史官就座。仍命退,承·史以次退出。
上在昌德宮。停常參·經筵。
徐憲淳啓曰,大司憲未差,執義趙啓昇,掌令崔重湜,持平柳榮河·尹晩求未肅拜,掌令金養默在外,監察茶時之意,敢啓。傳曰,知道。
李明迪啓曰,判義禁沈能岳,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣,大司成金英淳,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
注書兪致崇病,代以朴商壽爲假注書。
朴商壽在外,代以沈敦永爲假注書。
傳于徐憲淳曰,日熱如此,輕囚放釋。
傳于尹致定曰,奉審閣臣入侍。
傳于李明迪曰,留院公事入之。
徐憲淳啓曰,臣敬奉聖敎,馳往義禁府,取考囚徒案,則時囚罪人李聞榮,以公州判官,緣坐罪人宅鎭徑先物故罪,係是輕囚,故依傳敎放送,仍往典獄署,取閱囚徒案,則結案罪人九名,殺獄罪人十六名,御寶僞造罪人一名,殺獄干犯罪人一名,干連罪人一名,俱是重囚,故竝爲仍囚,其餘他錢不報·毆打人物·雜技被捉·私屠坐賣·城中行巫罪人朴性在等四十名,旣是輕囚,故竝依傳敎放送之意,敢啓。傳曰,知道。
李明迪啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望〈單子〉入之,曺鳳振落點。
兵曹口傳政事,大護軍單申在植。
以副應敎徐元淳,校理李垿,副校理曺雲承,修撰金在根,副修撰朴來萬再牌不進罷職傳旨,傳于李明迪曰,只推。
李明迪,以弘文館言啓曰,上番闕直,事甚未安。副應敎徐元淳,校理李垿,副校理曺雲承,修撰金在根,副修撰朴來萬,旣有只推之命,竝卽牌招,以爲推移入直之地,何如?傳曰,允。
以大司成金英淳牌不進罷職傳旨,傳于李明迪曰,只推。
以副應敎徐元淳牌不進罷職傳旨,傳于李明迪曰,只推。
李明迪,以嘉禮廳言啓曰,卽接宗親府移文,則今此德溫公主嘉禮時主婚望,以單望移文矣,依此別單書入之意,敢啓。傳曰,知道。
又以嘉禮廳言啓曰,今此德溫公主嘉禮時駙馬家使者,以幼學尹宅鎬報來矣,令該曹依例付軍職,使之冠帶常仕,何如?傳曰,允。
丁酉六月二十八日酉時,上御熙政堂。奉審閣臣入侍時,同副承旨尹致定,假注書柳泰東,記注官田栽五·金熙逌,檢校待敎趙斗淳,以次進伏訖。上曰,史官分左右。命閣臣進前,斗淳進伏奏曰,臣承命馳詣健陵,陵上奉審則無頉,碑閣丁字閣奉審則無頉,祭物祭器祭井看審則淨潔,諸執事摘奸則無頉,臣仍留監祭,仍詣顯隆園,園上奉審則無頉,碑閣丁字閣奉審則無頉,仍詣華寧殿,殿內奉審則無頉矣。上曰,史官就座。仍命退,諸臣以次退出。
上在昌德宮。停常參·經筵。
藥房提調權敦仁,副提調李奎鉉啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙得林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李奎鉉啓曰,右副承旨徐憲淳,今日不爲仕進,卽爲牌招,何如?傳曰,允。
趙得林啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于李明迪曰,禮房承旨,馳詣宗廟·景慕宮,奉審摘奸以來。
趙得林啓曰,卽者吏曹郞廳來言,端川府使韓翼東,興海郡守姜漢過,咸安郡守李德熙,寶城郡守趙義元,順川郡守申命洪,咸平縣監曺柏承,康津縣監李觀淵,當爲署經,而兩司不備,不得署經云,除在外外,未肅拜人員,竝卽牌招,以爲署經,何如?傳曰,允。
又啓曰,卽伏見南兵使許棨今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
李明迪,以弘文館言啓曰,上番校理臣李垿,以永寧殿秋享大祭祭官,今日禮曹肄儀時,晝仕出去之意,敢啓。傳曰,知道。
又以弘文館言啓曰,校理任百經,時在京畿坡州地,副校理韓啓源,時在黃海道安岳郡,經筵入番事緊,請竝斯速乘馹上來事,下諭。答曰,依啓。副校理許遞,前望單子入之。
副校理前望單子入之,洪說謨落點。
李明迪啓曰,新除授副校理洪說謨,以前任靈光郡守,方在解由未出中,何以爲之?敢稟。傳曰,勿拘。
持平尹晩求啓曰,臣學識魯莽,言議風采,本不近似於淸朝耳目之任,而憲府除旨,忽下於夢想之外,歷日驚惶,罔知攸措。署經有命,召牌儼臨,臣且惶且感,雖不得不章皇出肅,第臣於合啓中,有私義之不可聯參者,前後如臣情地,輒蒙恩諒,今臣處義,宜無異同,請命遞斥臣職。答曰,依啓。
李明迪啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,金輔根落點。
趙得林啓曰,新除授持平金輔根,一體牌招,何如?傳曰,允。
以大司諫尹興圭,司諫鄭德和,獻納韓宓履,正言金輔根,執義趙啓昇,掌令崔重湜,持平柳榮河牌不進罷職傳旨,傳于趙得林曰,只推。
趙得林啓曰,守令署經事,命下矣。大司諫尹興圭,司諫鄭德和,獻納韓宓履,正言金輔根,執義趙啓昇,掌令崔重湜,持平柳榮河,旣有只推之命,與行大司憲曺鳳振,一體更爲牌招,何如?傳曰,允。
以大司諫尹興圭,司諫鄭德和,獻納韓宓履,正言申錫愚·金輔根,執義趙啓昇,掌令崔重湜,持平柳榮河牌不進罷職傳旨,傳于趙得林曰,只推。
以右副承旨徐憲淳牌不進罷職傳旨,傳于李明迪曰,只推。
以副應敎徐元淳牌不進罷職傳旨,傳于李明迪曰,只推。
李明迪,以弘文館言啓曰,副應敎徐元淳,旣有只推之命,卽爲牌招察任,何如?傳曰,允。
又以嘉禮廳言啓曰,今此德溫公主嘉禮納采納幣親迎日外宣醞時,承旨依例進參,何如?傳曰,允。
又以嘉禮廳言啓曰,本廳郞廳禮曹佐郞康國龍,移拜參禮察訪矣,其代禮曹佐郞洪在重差下,使之察任,何如?傳曰,允。
趙得林,以兵曹言啓曰,各廳堂下武臣朔試射,庚暑勿爲設行事,曾有定式矣,今六月及來七月朔試射,依定式停止之意,敢啓。傳曰,知道。
又以御營廳言啓曰,本廳千摠金明根,身病甚重,勢難察任,改差,何如?傳曰,允。
上在昌德宮。停常參·經筵。
趙得林,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐憲淳啓曰,合辭許久闕啓,事甚未安。除在外·傳旨未下外,未肅拜·呈告人員,竝卽牌招,何如?傳曰,允。
金在田啓曰,右承旨李明迪今日不爲仕進,卽爲牌招,何如?傳曰,允。
備忘記,尙州營將白魯洙,羅州營將金儞根,慶州營將李健緖,順天營將李熙永下直,各長弓一張,長箭一部,筒兒一箇,片箭一部賜給。
趙得林啓曰,來初五日朝參日次矣,敢稟。傳曰,停。
禮曹,今七月十八日大殿誕日陳賀時,應行節目,參考前例磨鍊爲白去乎,依此擧行,何如?啓,權停爲良如敎。
徐憲淳啓曰,卽伏見全羅左水使任泰淳今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
金在田啓曰,卽者典牲署官員來言,今初四日行宗廟·永寧殿秋享大祭犧牲看品時,提調當爲進參,而提調金學淳有身病,不得擧行云,卽爲牌招,何如?傳曰,許遞,前望單子入之。
典牲提調前望單子入之,李紀淵落點。
以大司諫尹興圭,司諫鄭德和,獻納韓宓履,正言申錫愚,執義趙啓昇,持平柳榮河牌不進罷職傳旨,傳于徐憲淳曰,只推。
以大司諫尹興圭,司諫鄭德和,獻納韓宓履,執義趙啓昇,掌令崔重湜再牌不進罷職傳旨,傳于徐憲淳曰,只推。
以持平柳榮河牌不進罷職傳旨,傳于徐憲淳曰,只推。
以持平金輔根牌不進罷職傳旨,傳于徐憲淳曰,只推。
徐憲淳啓曰,大司諫尹興圭,司諫鄭德和,獻納韓宓履,執義趙啓昇,掌令崔重湜,持平柳榮河·金輔根旣有只推之命,一體牌招,何如?傳曰,允。
又啓曰,守令署經事,命下矣。大司諫尹興圭,司諫鄭德和,獻納韓宓履,執義趙啓昇,掌令崔重湜,持平柳榮河·金輔根旣有只推之命,與行大司憲曺鳳振,一體牌招,何如?傳曰,允。
又啓曰,掌令崔重湜旣已肅謝,不爲傳啓,直爲出去,事甚未安。推考警責,何如?傳曰,允。
持平金輔根啓曰,臣姿性庸愚,言議巽軟,本不近似於淸朝耳目之任,而薇垣柏府,恩誥聯翩,召牌荐降,且感且惶。雖不得不章皇出肅,粗伸義分,第臣於合啓句語,有不容因仍冒參者,非直私義則然,亦係公朝所許,何可晏然臺次,不思引避乎?請命遞斥臣職。答曰,依啓。
金在田啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,李源祚落點。
徐憲淳啓曰,新除授正言李源祚,一體牌招,何如?傳曰,允。
以大司諫尹興圭,司諫鄭德和,獻納韓宓履,執義趙啓昇,持平柳榮河牌不進罷職傳旨,傳于徐憲淳曰,只推。
徐憲淳啓曰,守令署經事,命下矣。憲府則雖已署經,諫院不備,不得署經云,除在外外,未肅拜人員,竝卽牌招,以爲備員署經之地,何如?傳曰,一司除署經。
以右承旨李明迪牌不進罷職傳旨,傳于金在田曰,只推。
金在田,以弘文館言啓曰,副應敎徐元淳旣有只推之命,與新除授副校理洪說謨,一體牌招,何如?傳曰,允。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
徐憲淳,以禁衛營言啓曰,本營哨官朴宗瑱身病猝重,勢難察任,改差,何如?傳曰,允。
又以義禁府言啓曰,南陽府使崔弘德,韓山郡守徐有準竝拿問處之事,傳旨啓下矣。崔弘德今方待命拿囚,徐有準時在任所云,依例發遣府羅將拿來,何如?傳曰,待待命拿囚。
刑曹啓目粘連,羅州鄭玉東獄事,一椎揮打,撞着於耳朶,七尺性命,斷送於手下,詞證俱備,兇身自服,加訊償命,何如?判付啓依允。又啓目粘連,長興金召史獄事,手執男子之頸髻,足踢男子之腎岸,兇獰極矣,猂毒甚矣,嚴訊償命,何如?判付啓依允。又啓目粘連,靈巖金成用獄事,姦淫有夫之女,戕殺本夫之命,在律當斬,一案已成,三尺難貸,嚴訊捧結案,姦婦金女段,禍階由於貪淫,卽埋欲其掩跡,苟究情節,有浮兇身。謹按〈大〉明律,若姦夫自殺其夫者,姦婦雖不知情,絞,今此金女之罪犯,合施此律,金召史更爲具格登聞,一體嚴訊,快伸王法,何如?判付啓依允。又啓目粘連,靈光羅元綱獄事,行査至五,更無起疑,議讞如一,皆曰可殺,速捧遲晩,何如?判付啓依允。又啓目粘連,靈巖朴再豐獄事,耳竅血癊,脈錄昭著,用膝迭築,參證丁寧,依前訊推,何如?判付啓依允。又啓目粘連,扶安金壽泓獄事,遍身傷㾗,殆無完膚,納石兩脛,是何惡刑,訊推輸款,何如?判付啓依允。又啓目粘連,濟州朴元益獄事,殺妻於一言之薄過,成獄於四月之久遠,脅㾗之如掌,隣女目擊,足踢而氣絶,兇身首實,訊推償命,何如?判付啓依允。
大司成金英淳疏曰,伏以臣於前月二十六日政,伏奉除旨,以臣爲成均館大司成,臣聞命悸恐,莫省所以。夫朝廷官人,量才而授任,何官不然,而學校之職,尤當愼重,學校之設,所以立敎崇文,樂育人材,以基治理,故國之治人,必由於學校,而其導養培成之責,在於師儒之長。苟非經術文章,足以礪士趨而振文風者,不宜居之,前輩之膺是責者,率皆長德邃學,今雖不可復見,而如求踰於臣者,當不知爲幾輩,今焉不少留難,遽畀於臣,其於量授之義,果何如也?臣幼而失學,長益荒嬉,早竊科第,又犯古人不幸之戒,墳典索邱,都無通曉,詞章功令,亦且蔑裂。近又以喪威痰病,文字看繹,抛而棄之,卽倥倥無有之一庸夫耳,乃於一朝,置之皐比之座,責以敎育之效,豈不爲一世之笑而貽聖簡之累哉?且念,臣曾祖與臣祖臣父三世皆居是職,而皆以望實素著,人與器稱,其所以表率勸課,試選公正,尙傳在士林之口,今以臣不肖而承其後,臣自揣量,必喪世掌之美,厚招忝先之譏,寧不懍然懼哉?今於恩命之下,臣若知榮而不知愧,知進而不知退,終也僨敗,自貽伊戚,則無補於國事,有害於私義,雖悔曷及?左右思量,承膺無路,纔違庚牌,繼陳衷懇。伏乞聖慈,俯垂鑑諒,亟遞臣所帶之職,以便公私,千萬幸甚。臣無任云云。省疏具悉。爾其勿辭察職。
上在昌德宮。停常參·經筵。
徐憲淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李奎鉉啓曰,右承旨李明迪今日不爲仕進,卽爲牌招,何如?傳曰,允。
注書兪致崇病,代以李豐翼爲假注書。
李奎鉉啓曰,卽者宗廟署官員來言,今初四日宗廟·永寧殿秋享大祭時,提調一員當爲進參,而都提調沈象奎,提調金逌根俱有身病,不得進參云。提調金逌根,卽爲牌招,何如?傳曰,提調許遞,前望單子入之。
宗廟提調前望單子入之,金在昌落點。
李奎鉉啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,韓文赫落點。
假注書柳泰東書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,石築堅緻,樹木鬱密是白乎旀,峴上結幕處守直之節,亦皆着實擧行是白如乎,日已暮矣,仍宿齋所是白遣,今日曉頭,仍詣昭顯墓,看審是白乎則,植木叢茂,各處守護,竝皆無頉之意,敢啓。傳曰,知道。
以右承旨李明迪牌不進罷職傳旨,傳于李奎鉉曰,只推。
李奎鉉啓曰,明日傳香禮房承旨當爲齋宿,而右承旨李明迪旣有只推之命,更爲牌招,何如?傳曰,允。
徐憲淳啓曰,行大司憲曺鳳振,執義趙啓昇,掌令崔重湜,持平柳榮河牌不進,掌令金養默在外,持平一員未差,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河牌不進罷職傳旨,傳于徐憲淳曰,只推。
以右承旨李明迪再牌不進罷職傳旨,傳于李奎鉉曰,只推。
以副應敎徐元淳牌不進罷職傳旨,傳于李奎鉉曰,只推。
傳于李奎鉉曰,發遣吏郞,諸執事淸齋與否,摘奸以來。
李奎鉉,以吏曹言啓曰,今此宗廟秋享大祭前佐郞尹穳塡差,而時無職名,令該曹口傳付軍職,何如?傳曰,允。
兵曹口傳政事,副司果單尹穳。
又以禮曹言啓曰,卽接社稷署所報,則本署神室內東邊梁上第五六椽間仰板,年久傷朽,今日早朝墮落云矣,莫重室內,有此仰板墮落之患,極爲驚悚。當有慰安之節,慰安祭不卜日,今初四日設行,修改之役,擇日擧行,何如?傳曰,允。
又以弘文館言啓曰,副應敎徐元淳旣有只推之命,卽爲牌招察任,何如?傳曰,允。
趙得林,以兵曹言啓曰,今七月初四日宗廟·永寧殿秋享大祭時,守門當爲塡差,而本曹郞廳·都摠府郞廳·五衛將除入直,排擬苟艱,依定式軍門將官,代差以入之意,敢啓。傳曰,知道。
刑曹啓目粘連,長淵尹日甲獄事,蹴踏左腹,脈錄昭著,紅花求給,未免生怯,連訊得情,何如?判付啓依允。又啓目粘連,長連朴尙淳獄事,傷人見血而命隨血盡,則其於償命之律,何哉?訊推得情,何如?判付啓依允。又啓目粘連,新溪金僖老獄事,傷痕殆無完膚,致命便在經夜,亟加嚴訊,快伸王法,何如?判付啓依允。又啓目粘連,海州金莫同獄事,傷損昭著於兩處,殞絶不踰於七日,嚴訊得情,何如?判付啓依允。又啓目粘連,白川吳曾樂獄事,掛書沮婚,宅心兇譎,竟使氷淸之閨秀,遽作玉碎之冤魂,比死一灑,無容更議,嚴訊償命,何如?判付啓依允。又啓目粘連,延安李尙化獄事,胸著紫黯之色,脈錄喝起,口吐靑水之狀,證招丁寧,訊推得情,何如?判付啓依允。又啓目粘連,平山金貴得獄事,傷痕至過一寸,致命不踰三日,隣行目擊,兇身首實,訊推得情,何如?判付啓依允。又啓目粘連,殷栗安明甲獄事,毆打之說,乃弟不敢掩諱,踢踏之擧,兇身亦已自服,加訊償命,何如?判付啓依允。
上在昌德宮。停常參·經筵。
趙得林啓曰,行大司憲曺鳳振,執義趙啓昇,持平柳榮河·韓文爀未肅拜,掌令金養默在外,崔重湜呈辭,監察茶時之意,敢啓。傳曰,知道。
李明迪啓曰,右副承旨徐憲淳今日不爲仕進,卽爲牌招,何如?傳曰,允。
傳于趙得林曰,傳香承旨馳詣社稷·宗廟·永寧殿,奉審摘奸以來。
大王大妃殿傳于李明迪曰,今番宣醞時,儀賓戚臣竝進參。
傳于李明迪曰,留院公事入之。
以右副承旨徐憲淳牌不進罷職傳旨,傳于李明迪曰,只推。
以副應敎徐元淳牌不進罷職傳旨,傳于李明迪曰,只推。
兵曹口傳政事,副司果單金輔根。
李明迪以嘉禮廳言啓曰,今此德溫公主嘉禮時,各樣儀註及笏記,謹此書入,而大王大妃殿·王大妃殿·中宮殿,以眞諺書書入〈之〉意,敢啓。傳曰,知道。
又以嘉禮廳言啓曰,德溫公主嘉禮時,駙馬家使者,以幼學尹宅鎬啓下矣,明日納采時,當爲進參,令該曹口傳付軍職,何如?傳曰,允。
兵曹口傳政事,副司勇單尹宅鎬。
趙得林,以御營廳言啓曰,本廳千摠李定鉉身病甚重,勢難察任,改差,何如?傳曰,允。
上在昌德宮。停常參·經筵。
趙得林,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
趙得林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
北虞候吳彙良,恃寨僉使李觀華,植松萬戶金允河,仇寧萬戶文啓英,玉江萬戶金麟默,靑水萬戶方錫朋下直,各長弓一張,長箭一部,片箭一部,筒兒一箇賜給。
金在田啓曰,右副承旨徐憲淳今日不爲仕進,卽爲牌招,何如?傳曰,允。
李明迪啓曰,臣明迪今日德溫公主納采時,外宣醞進去,下直之意,敢啓。傳曰,知道。
傳于李明迪曰,兵判有闕之代,前望單子入之。
兵曹判書前望單子入之,權敦仁落點。
李明迪啓曰,新除授兵曹判書權敦仁,卽爲牌招,傳授命召,何如?傳曰,允。
趙得林啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于趙得林曰,只推。
以右副承旨徐憲淳牌不進罷職傳旨,傳于李明迪曰,只推。
以慶尙監司尹聲大狀啓薦新進上胡桃,節序差晩,限內不得封進,惶恐待罪事,傳于趙得林曰,卿其勿待罪事,回諭。
尹致定啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
兵曹口傳政事,大護軍單金蘭淳。
李明迪,以弘文館言啓曰,副應敎徐元淳旣有只推之命,校理任百經自鄕上來云,一體牌招察任,何如?傳曰,允。
尹致定,以兵曹言啓曰,去夏等能麽兒考講時,都摠府都事趙羲麟,訓鍊主簿林秉周·李周瓚·曺勉承·具沆,武臣兼宣傳官高明律·趙益燁·李有新·洪羲宣二次不通,部將李以復一次不通,依定式竝從重推考,何如?傳曰,允。
兵曹判書金蘭淳疏曰,伏以臣,冒據非據,居然歲一周,而京察亦已再過矣,無一報效,有百瘡疣,罪戾徒積於辜負,物情莫揜於嗤點,臣每自循省,未始不怵然而驚,懍然而懼,繼之以忸怩騂汗,殆不省其所措也。然臣之低徊淟涊,蹲冒至今者,夫豈有一毫貪戀之私而然哉?只緣仰感洪造,俯怵義分,區區微衷,蓋出於夷險向前,少圖酬答之義,而臣本空疎迂闇,最下於人,一切世務,茫無省識,而至於本兵重地,尤非其任,鈐轄靺韋,而甄別之方,臣未之盡也,出納泉布,而句校之計,臣未之審也。夷考受任以來,未有一注措一弛張之可以裨補國事,稱塞物議者,大政一經,得免重何,已是聖上包容之恩,而今又厭然再當,若固有之,瑕纇益著,瘝敗益甚,臣之圖報初心,豈直若是已而哉?臣雖自爲之說,無以自解,人之視臣,將謂斯何,此臣所以惶兢慙恧,急於乞解,而不敢爲更留一日之計者也。朽鈍非剸割之用,駑駘非致遠之乘,今乃强所不能,進而不已,則其鋩缺轅摧,顚覆狼狽也,明矣。惟有及今陳乞,缷擔釋負,以邀惠我聖上終始生成之澤,是臣今日之第一義諦也。且臣於近日火旺之候,重嬰土敗之症,溏泄頻作,食飮全阻,歸自政席,中暍添劇,神精眩暈,宛轉床笫,蓋非一時所祟,實有源委可慮,以今症樣,雖專意調治,恐難時日收效。況緣臣病狀,曹務多滯,三度尋單,輒蒙賜告,臣又惶阨,若添一病,玆敢猥控實狀,疾聲仰籲。伏乞天地父母,俯賜鑑諒,亟遞臣本兵之職,俾重任無曠,私心獲安。臣無任云云。答曰,省疏具悉。所請依施。
敦寧都正尹師殷疏曰,伏以臣,本遐土疎陋之蹤,猥蒙聖朝化育之澤,濫竊科第,仍廁朝籍,前後歷揚,罔非踰分,居常兢懼,若履淵氷,年前猥忝宗簿寺正,三載虛縻,未有涓埃之報,徒積尸素之罪。幸際邦慶之會,監印纂修之役,是不過臣職分內事,而罔功恩資,有隕自天,退伏旅次,冞切咸祝,不意前月二十五日,特以臣爲敦寧府都正者,臣聞命惝怳,罔知攸措。噫,敦寧之銜,是何等淸顯,而豈如臣無似者所可堪承者哉?榮實過情,寵亦踰涯,徊徨踧踖,義分是懼,雖不得不章皇出肅,粗伸叨謝之忱,而第臣於本府,旣無敦寧,揆以公格,在所當遞,玆敢援例陳章,仰瀆崇嚴。伏乞聖慈,俯賜鑑諒,照例鐫改,以存公格,以安私分焉。臣無任云云。省疏具悉。疏辭下該曹稟處。
上在昌德宮。停常參·經筵。
藥房都提調朴宗薰,提調權敦仁,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙得林啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
李奎鉉啓曰,左承旨金在田,右副承旨徐憲淳今日不爲仕進,竝卽牌招,何如?傳曰,允。
又啓曰,假注書柳泰東身病猝重,勢難察任,今姑改差,何如?傳曰,允。
傳于趙得林曰,大臣·備局堂上引見。
傳于李奎鉉曰,承旨有闕之代,前望單子入之。
承旨前望單子入之,李敦榮落點。
傳于李奎鉉曰,承旨房望,順房爲之,禮·兵換房。
柳泰東改差,代以徐珖輔爲假注書。
傳于李奎鉉曰,吏判有闕之代,前望單子入之。
吏曹判書前望單子入之,申在植落點。
趙得林啓曰,行兵曹判書權敦仁牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,行兵曹判書權敦仁牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,行兵曹判書權敦仁再牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
李明迪啓曰,命召親納,例也,而前右邊捕盜大將金煐謂有身病,使其軍官替納,事甚未安。推考,何如?傳曰,允。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于趙得林曰,只推。
以右承旨金在田牌不進罷職傳旨,傳于李奎鉉曰,只推。
以副應敎徐元淳,校理任百經牌不進罷職傳旨,傳于尹致定曰,只推。
尹致定,以弘文館言啓曰,副應敎徐元淳,校理任百經旣有只推之命,竝卽牌招察任,何如?傳曰,允。
又以內醫院都提調意啓曰,提調權敦仁今日問安,不爲仕進,卽爲牌招,何如?傳曰,允。
又以內醫院都提調·提調意啓曰,前鍼醫金性勳旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副司果單金性勳。
義禁府啓目,南陽府使崔弘德原情云云。傳旨內辭緣,泛稱遲晩,所當請刑是白乎矣,曾經別軍職,勿爲請刑,載在大典通編,議處,何如?判付。啓,依允。
刑曹啓目粘連,載寧崔延京獄事,腦背痕損,脈錄端的,鎌柄揮打,看證分明,加訊得情,何如?判付。啓,依允。又啓目粘連,松禾車允玉獄事,成案殆近卄載,而眞贓畢露,行査已經屢度,而起疑無所,加訊償命,何如?判付。啓,依允。又啓目粘連,松禾朴同伊獄事,剚刃於腹上,兇獰無比,藏刀於砧底,眞贓已露,嚴訊取服,何如?判付。啓,依允。又啓目粘連,載寧吳平陽獄事,麤憤莫洩於挽手,急勢遽至於咬腕,可怒,雖曰在彼,所遭殆同移乙,其情決無必殺,其跡難逭由我,依前訊推,何如?判付。啓,依允。又啓目粘連,海州車成凡獄事,初欲强劫,已極兇頑,末乃戕敎,尤爲憯毒,卽捧結案,斯速償命,何如?判付。啓,依允。又啓目粘連,鳳山林世茂獄事,死者旣有最毒打之說,元犯定以下手,重之律案已具矣,獄旣成矣,訊推輸款,何如?判付。啓,依允。又啓目粘連,遂安李君汝獄事,嘔血昏仆之狀,宗坤在傍目擊,擧杖擬打之說,兇身自初首實,訊推輸款,何如?判付。啓,依允。又啓目粘連,新溪李光祚獄事,毒手揮打,頭骨拆破,致命當下,立證丁寧,嚴訊輸款,何如?判付。啓,依允。
兼吏曹判書金在昌疏曰,伏以臣之所叨銓任,卽是屢試蔑效之地,春初恩命之下,辭不獲遂,淟涊蹲冒,至于半載之久矣,非不欲積誠祈免,以全微諒,而以臣之迷鈍荒疎,自知其僨誤立至,無所事乎煩瀆以去就也。一日二日,以迄于今,知臣者,恕臣之本情,不知臣者,責臣之貪榮,每一思惟,憂愧交中,今則大政纔過矣,瘡疣畢露矣,威罰之降,屛息以待,臣又何敢蔓辭煩陳,以增其猥越之罪乎?且以病狀言之,當暑胃敗,糜粥爲命,寒熱兼作,症類痎瘧,終晝達宵,昏昏床席,似睡非睡,氣不能收拾,以至坐臥起動,亦無以自須,此蓋積祟所發,刀圭罔效,見之者莫不危之。惟有遄解重務,然後庶可安意就盡,生成之澤,仁天在上,體諒之恩,顒祝以竢,玆敢疾聲呼籲於崇嚴之聽。伏乞聖明,念天工之久曠,察臣辭之非飾,劃卽遞改臣職名,以卒終始之惠,千萬幸甚。臣無任云云。答曰,省疏具悉。所請依施。
丁酉七月初五日辰時,上御熙政堂。大王大妃殿垂簾,大臣·備局堂上引見入侍時,左副承旨趙得林,假注書李豐翼,事變假注書文用中,記注官田栽五·金熙逌,右議政朴宗薰,行判敦寧府事金逌根,行工曹判書徐耕輔,行上護軍鄭元容,行大護軍徐憙淳,行護軍朴永元·李完植·柳相弼,副校理洪說謨以次進伏訖。上曰,史官分左右。宗薰進前奏曰,見方望雨之意,姑未敢知,東風之餘,日氣甚熱,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。大王大妃殿敎曰,次對爲之。宗薰曰,昨年以北道陵寢及莊陵禮堂奉審待今年擧行之意,曾已筵稟蒙允矣。昨年退行,以其荐歉之餘,重貽廚傳之弊,而見今兩道,賑政纔畢,民邑凡百,尙未蘇完,此時軫念,尤當加倍,陵寢奉審之屢退其期,雖涉未安,在前亦多,似此已例,更待明年擧行,恐好,故敢此仰達矣。大王大妃殿答曰,兩道賑政方畢,民力必艱棘,依爲之。出擧條宗薰曰,宰屠之禁,場庖之弊,筵奏申嚴者,屢矣,終未見有實效,心常慨咄,而近聞鄕外,往往有乏牛廢耕之民云,從前過計之慮,不幸有中矣。小民愚蒙,見小而忘大,知前而昧後,固難深責,而糾禁之責,專在官長,歇價勒奪,呈訴隨至,場市設屠,衆目共覩,有非潛隱難察之事,如其威不足以禁戢,則顧何以治一邑乎?又若別有不用心之端云爾,則寧有是也?操束列邑,隨時飭禁,又是道臣之職也。上奉朝令,下關農政,其爲急務,暸然明甚,必無歇看之理,而其弊猶前,其害至此,何以辭其責乎?更爲申嚴分付,期於痛禁之地,何如?大王大妃殿答曰,依爲之。出擧條宗薰曰,每當祁寒暑雨,輒下輕囚放釋之命,此是曠澤特恩,義實近於泣辜,事則符於挺囚,甚盛典也。攸司之臣,固當奉承命令,推廣德意,而近來有一謬習,其見放之囚,或保授而旋囚,或經日而還禁,此便是罔民也。設或出於官居刑獄,專其職掌之意,其在事體道理,不容乃爾,聞今番亦有數名還囚云,有不可任其因謬,該堂捧現告,施以從重推考之典,後毋敢如是之意,嚴飭分付,何如?大王大妃殿答曰,依爲之。出擧條大王大妃殿敎曰,旣以輕囚放之,而更爲捉囚,是豈成說乎?宗薰曰,係是輕囚,故放釋,而旋爲還囚,則當初放釋之意,顧安在哉?其在事面,甚不成說矣。宗薰曰,又聞輕囚放釋時,承旨承命到禁府,時則無在囚者,固當據實回奏而已,乃自獄署歸路,適會公州判官之就囚,復往禁府,仍爲放釋云,奉命擧行,愼重,何如,而顚倒乃爾,不可以事過而置之,當該承旨,施以譴罷之典。雖以公州判官言之,其時見放,係是倖免,且就囚之巧在此時,亦欠遠嫌畏愼之義,更令該府拿問,竝兩罪勘處,何如?大王大妃殿答曰,依爲之。出擧條宗薰曰,今番審理諸案中三陟崔長守之獄,行査於埋葬三朔之後,未經檢驗,實因無憑,所責供者,只是未成丁之兩箇稚孩,獄未具格,案多違式,雖在凡人,固不可如例成獄。況死者乃長守之妾,渠旣有正妻,此女則率畜四載,生産一女,其爲妾也,審矣。夫毆妾止死者,杖一百徒三年,明有正條,載在律文,事關人命,罪至杖徒,驟看似屬已輕,而制法本意,卽所以正名分植風紀,其義微矣。然則有正律未成格之獄,何可更容他議乎?此囚所犯,固甚獰悍,假溺掩跡,私和葬埋,俱極痛惡,然假溺在判命之後,律無明文,私和則罪在苦主,本不論兇身,法意有在,曹讞請訊,雖出當嚴之意,量意加等於本律,以懲其惡則可矣,成獄償命於定法之外則不可。就本律杖徒,加一等照勘之意,分付該道,何如?大王大妃殿答曰,依爲之。出擧條宗薰曰,因此言端,又有可以仰達者。殺案,卽刑政之大者,字句之間,殺活立判,當殺而活,則死者銜恨,甚失洗完止殺之義,當活而殺,則生者抱枉,大非明愼平允之政,二者俱有違於上天生物之仁,然所据而剖判者,唯律與案而已。譬則律文如題判,檢案如狀牒,狀牒不明則題判無所施,故外而諸道之錄啓,內而該曹之審理,唯檢案是準。近來獄案,類多胡亂糢糊,實不足以憑信,爲檢官者,初不躬親摩察,按法喝起,徒信人吏之口,雜錄無情之辭,賣弄姦欺,猜疑鍜鍊,無弊不有。初覆檢法,不得相通,其義甚嚴,而近人全昧此法,初檢一出,雖至三四檢,務歸印板,略不避嫌,法文所謂或恐前官怨恨,或觀上官批語,描畫向來之成案,以寃已事云者,說得切當矣。且檢案本有定規,而或換易序次,或創立名色,道各異例,邑各不同,將此極錯亂無情實之案,雖有明者,顧何以摸索於年久之後乎?此事所關非細,不可不釐正,令該曹就檢案成式,申明校謄,行會八道·四都,又自該道一一頒下列邑,俾各遵用,毋得違越移改,而初覆檢關通之習,另飭道臣,嚴加糾禁,如有犯者,隨卽論罪之意,竝分付,何如?大王大妃殿〈答曰,〉依爲之。出擧條宗薰曰,撥路申飭,前後何限?亦自本司隨時提警,或令摘發懲治,而稽緩之弊,挽近轉甚。西道邊政,尤屬迅急,而每每過限,或至五六日之多,南北傳撥,動費數十日之久,設置撥站之意,豈亶然哉?騎撥則稱以馬鈍,而歷路執留之習,實爲弊原,傳站則罪在撥將,而坼開閪失之患,前後相續,此皆由於沿路邑驛,無所畏憚,慢不致察而然,此不可任他稽忽,出擧條申飭於各道道臣,嚴加操束,若其關係重而沈滯甚者,該站邑守令,狀聞論罪,西道沿邑執留淹延之弊,一切禁斷,何如?大王大妃殿答曰,置撥之意,專爲通時急公事,而此豈成說乎?如是申飭之後,又有遲滯之端,則非但守令,不能奉行之諸道道臣,亦何以免其責乎?以此意措辭申飭,可也。出擧條又敎曰,獨於兩西,有騎撥乎?宗薰曰,然矣。自義州至京有騎撥,而南北則皆傳撥,故撥站則七道俱有之矣。宗薰曰,臨民之官,無時可曠,而見今夏徂秋,衆務向殷,檢田簽伍,次第將始,刻期赴任,尤不可緩,新除未下直守令,一竝催促,使之不日下送,何如?大王大妃殿答曰,依爲之。出擧條宗薰曰,右邊捕盜大將金煐自來實病,近益難强云,今姑許遞,何如?大王大妃殿答曰,依爲之。出擧條得林曰,右邊捕盜大將金煐許遞事,命下矣。捕將之任,不可一刻暫曠,在前如此之時,有他邊大將及曾經大將兼察之例,今番則何以爲之乎?大王大妃殿答曰,他邊大將兼察,可也。出擧條得林曰,右邊捕盜大將,以他邊大將兼察事,命下矣。兼察右邊捕盜大將柳相弼,卽爲牌招聽傳敎,何如?大王大妃殿答曰,依爲之。出擧條又敎曰,向者敎官承傳時,以瓜近者作窠擬入矣,近聞作窠,不以首仕,以其次仕云,未知何故也。宗薰曰,臣聞其槪矣。旣有仕滿人,而以其次作窠者,果是未盡之事,其時以瓜近人,奉承傳,故似或以瓜近二字看得,太泥而然矣。大王大妃殿敎曰,然則金敬鎭之作窠,甚非念舊收用之意矣。仍敎曰,前敎官金敬鎭,後日政六品職擬入事,分付吏曹。出榻敎又敎曰,大臣就座,諸宰奏事,可也。完植曰,宣傳官,卽武職中淸選也,故每當薦時,必主簡而無濫,廳規卽然,而南行薦,比諸出身薦,尤貴精約,多不過五六人,少或至於二三人矣,今番宣薦時,行首宣傳官李圭徹主薦,而南行薦多至三十人。此實近年以來初有之事,事體之屑越,物論之駭歎,已無可言,而雖以被薦人言之,名以淸選,而一薦三十人,何足爲光鮮乎?臣謂行首宣傳官李圭徹施以削職之典,南行薦勿施,令該廳更爲完薦,而從今以往,毋得更爲濫觴,多不過六七人之意,永爲定式施行似好,故敢此仰達矣。大王大妃殿答曰,依爲之。出擧條完植曰,行首宣傳官,非但主薦,該廳射會,亦爲監試,而近來射講,有名無實,若非人地資歷俱優者,則無以董率飭勵,各別擇差之意,分付銓曹,何如?大王大妃殿答曰,依爲之。出擧條仍敎曰,南行薦在前爲五六人者,今番則何至於三十人之多乎?完植曰,以此太濫雜矣。大王大妃殿敎曰,玉堂奏懷。說謨曰,無所懷矣。得林曰,今日賓對,兩司無一人進參,事甚未安。違牌諸臺,竝推考,何如?大王大妃殿答曰,依爲之。出擧條大王大妃殿命大臣先退,史官就座,仍命退,諸臣以次退出。
上在昌德宮。停常參·經筵。
趙得林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,海美縣監李在勳,穩城都護府使柳昌根,鍾城都護府使鄭宅善,富寧都護府使李升德,茂山都護府使任泰瑛下直,各長弓一張,長箭一部,片箭一部,筒兒一箇賜給。
傳于李明迪曰,下直守令留待。
傳于李明迪曰,下直守令入侍。
李明迪曰,假注書李豐翼身病猝重,勢難察任,今姑改差,何如?傳曰,允。
李豐翼改差,代以曺錫雨爲假注書。
傳于李明迪曰,禮曹判書許遞,鄭元容除授。
趙得林啓曰,行兵曹判書權敦仁三牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,行兵曹判書權敦仁疏批已下,卽爲牌招,傳授命召,何如?傳曰,允。
兵曹,以李完植爲右邊捕盜大將。
趙得林啓曰,新除授右邊捕盜大將李完植,卽爲牌招,傳授命召及大將牌·傳令牌,何如?傳曰,允。
又啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于趙得林曰,只推。
以副應敎徐元淳牌不進罷職傳旨,傳于李明迪曰,只推。
李明迪,以弘文館言啓曰,副應敎徐元淳旣有只推之命,卽爲牌招察任,何如?傳曰,允。
趙得林,以刑曹言啓曰,今七月初五日大臣·備局堂上引見入侍時,右議政朴宗薰所啓,今番審理諸案中三陟崔長守之獄,行査於埋葬三朔之後,未經檢驗,實因無憑,所責供者,只是未成丁之兩箇稚孩,獄未具格,案多違式,雖在凡人,固不可如例成獄。況死者乃長守之妾,渠旣有正妻,此女則率畜四載,生産一女,其爲妾也,審矣。夫毆妾止死者,杖一百徒三年,明有正條,載在律文,事關人命,罪至杖徒,驟看似屬已輕,而制法本意,卽所以正名分植風紀,其義微矣。然則有正律未成格之獄,何可更容他議乎?此囚所犯,固甚獰悍,假溺掩跡,私和葬埋,俱極痛惡,然假溺在判命之後,律無明文,私和則罪在苦主,本不論兇身,法意有在,曹讞請訊,雖出當嚴之意,量意加等於本律,以懲其惡則可矣,成獄償命於定法之外則不可。就本律杖徒,加一等照勘之意,分付該道,何如?大王大妃殿答曰,依爲之事,命下矣。三陟府殺獄罪人崔長守,依此酌配事,分付道臣之意,敢啓。傳曰,知道。
刑曹啓目粘連,鳳山林文會獄事,罔念少長,連踢腎肋,致命不踰五日,傍證明有三人,訊推輸款,何如?判付啓依允。又啓目粘連,長淵金士云獄事,踢脅而踏背,光烈立證,痛胸而嘔血,守奉目擊,訊推得情,何如?判付啓依允。又啓目粘連,黃州宋成宅獄事,舟中之鬪,雖屬苦主之言,院前之打,明有柳妻之證,跡近故犯,罪實難逭,訊推得情,何如?判付啓依允。又啓目粘連,長淵李賢培獄事,傷損至過六寸,殞絶不踰一日,鐵案已成,縷息難貸,加訊償命,何如?判付啓依允。又啓目粘連,瑞興金履昆獄事,肋傷之痕,四畔血癊,足踢之狀,三人指證,檢案査供,如印一板,道啓曹讞,初無二辭,嚴訊取服,何如?判付啓依允。又啓目粘連,載寧金突伊獄事,本事由於微細,非出殺心,致命在於辜內,實無可原,訊推得情,何如?判付啓依允。又啓目粘連,鳳山李尙得獄事,解紛之事,本出好意,移怒之擧,胡至戕殺?如法償命,無容更議,加訊洩冤,何如?判付啓依允。又啓目粘連,長淵姜日得獄事,初欲劫人之妻,終至戕人之命,憯毒無比,直捧結案,何如?判付啓依允。
行兵曹判書權敦仁疏曰,伏以玆者,伏奉前望點下,特受臣爲兵曹判書,聞命震越,五內失守,夫君之於臣,天也父也,天道至仁,曲遂萬物,而不能使榮悴齊焉,父道止慈,均覆衆子,而不能使賢不肖混焉,分定故也。夫人之才,智愚通塞,不相出入,故以人君之盛德大度,用人亦不免有黜陟取舍。假使愚可以當智之用,塞可以當通之用,復奚以曰官惟其人,亦奚以曰爲官擇人乎哉?臣本才品卑下,性識昏謬,一切世務,無所稱當,乃遭値明時,蒙被厚渥,强仕服政數十年來,內而兜攬通進,外而符節廩食,殆無虛年矣。臣非不知寵數已極,涯量太溢,而惟奔走筋力,爲臣所自效者,豈意滾滾以往,不能知止,又遽縻於如此重任乎?夫總持中權,管轄諸營,蒐軍實制戎賦閱詰治振,如周之大司馬,故曰本兵。臣一學究也,素不講於號誓卒乘,何能一朝任軍旅之事乎?衡裁器榦,進退韎韋,平施劑物,對揚弘光,故曰銓官。臣平生坐於措大之見,酬接罕於品流,簡稽闇於資歷,尤何以副銓注之責乎?曹有泉布之藏,國費之贏詘,又多係焉。臣於家私,最疎理財,日常經濟,專聽人給,今何可擲簿記而委冗吏,使公儲無檢,支調失當也?顧三者無所當其一,非但臣自知之,亦殿下之所燭悉。若以此萬不近似之身,責之於無可奈何之地,可謂智愚通塞之不相別,而黜陟取舍之無可施矣,卽臣名實之大舛,且勿論,得不仰累於殿下用人之法度乎?且臣於本年正月,謬蒙異恩,驟躐隆顯,惟玆不衷,履又過盈,至今思之,若驚而隕,曾不幾朔,忽有此萬萬無以承當之命。臣之私情,復豈無反顧惕厲,懍焉若臨淵谷哉?寵光殊遇,人所至榮,夷險向前,臣亦具彝,苟無迫切難强之情,何苦自甘偃傲,不思所以趨膺報答之道也?玆不能不暴露衷赤,略入文字,欲望聖慈,仰稟東朝,卽賜鐫改,無曠重務,俾安私分焉。答曰,省疏具悉。卿其勿辭行公。
丁酉七月初六日辰時,上御熙政堂。下直守令入侍時,同副承旨尹致定,假注書徐珖輔,記注官金熙逌,記事官白潤鶴以次進伏,下直守令永興府使徐念淳,豐川府使金永默,鍾城府使鄭宅善,穩城府使柳昌根,富寧府使李升德,茂山府使任泰瑛,長津府使吳致慶,三水府使李協求,龍川府使李敏會,端川府使韓翼東,文川郡守愼始徽,草溪郡守吳鼎周,興海郡守姜漢過,咸安郡守李德熙,寶城郡守趙羲元,順川郡守申命洪,永柔縣令洪稷榮,殷山縣監李晉翼,興陽縣監金應均,扶安縣監徐耆淳,海美縣監李在勳,康津縣監李觀淵,咸平縣監曺柏承,陽德縣監鄭來鴻等進伏楹外訖。上曰,史官分左右。致定奏曰,守令使奏職姓名乎?上可之。念淳等以次各奏職姓名,致定曰,宣諭及七事講,出外爲之乎?上曰,榻前爲之。致定仍爲宣諭,念淳等齊奏七事講訖,上命史官就座,守令先退。仍命退,諸臣以次退出。
上在昌德宮。停常參·經筵。
金在田,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金在田啓曰,來十一日,朝參日次矣,敢稟。傳曰,停。
趙得林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金在田啓曰,來十一日,輪對日次矣,敢稟。傳曰,當次人受點,後日次待令。
備忘記,永達萬戶趙邦賢,撫夷萬戶金弘錫下直,長弓一張,長箭一部,片箭一部,筒兒一箇賜給。
金在田啓曰,左副承旨李明迪今日不爲仕進,卽爲牌招,何如?傳曰,允。
曺錫雨有頉,代以徐相敎爲假注書。
趙得林啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于趙得林曰,只推。
以左副承旨李明迪牌不進罷職傳旨,傳于金在田曰,只推。
以副應敎徐元淳牌不進罷職傳旨,傳于金在田曰,只推。
金在田,以弘文館言啓曰,副應敎徐元淳旣有只推之命,卽爲牌招察任,何如?傳曰,允。
又以成均館同知館事·大司成意啓曰,今七月初七日儒生上旬輪次,當爲設行,而大提學趙寅永以身病,限內不得爲之之意,敢啓。傳曰,知道。
又以兵曹言啓曰,去六月南行宣薦被薦人,因將臣筵奏,旣已勿施,本曹取才入格別單,付標以入,而其中禁旅口傳人,亦爲勿施,原啓目一體付標以入之意,敢啓。傳曰,知道。
又以摠戎廳言啓曰,本廳中軍尹義儉身病甚重,勢難察任,今姑改差,何如?傳曰,允。
義禁府啓目,公州判官李聞榮原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
金在田啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,宣沙浦僉使郭完秀,方山萬戶金榮珏下直,各長弓一張,長箭一部,片箭一部,筒兒一箇賜給。
李奎鉉啓曰,左承旨李敦榮,同副承旨尹致定今日不爲仕進,竝卽牌招,何如?傳曰,允。
徐相敎有頉,代以洪仁秀爲假注書。
金在田啓曰,臣在田,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考則皆無頉,仍以傳敎內辭意勞問則亦皆好在云矣,敢啓。傳曰,知道。
又啓曰,卽者義禁府都事來言,時囚無得過三日滯囚,曾有定式矣,時囚罪人崔弘德·李聞榮等當爲議處,而判義禁沈能岳未肅拜,次堂例不得擧行云。判義禁卽爲牌招,何如?傳曰,允。
李明迪啓曰,卽者漢城府官員來言,今此城隍發告祭及厲祭獻官,例以本府亞尹塡差,而左尹洪羲瑾,右尹安光直俱有身病,無進去之員云,竝卽牌招,何如?傳曰,允。
又啓曰,左尹洪羲瑾,右尹安光直牌不進推考傳旨,今方捧入,而城隍發告祭及厲祭,當爲進去,如是違牌,事甚未安。竝更牌招,何如?傳曰,允。
又啓曰,左尹洪羲瑾,右尹安光直再牌不進推考傳旨,今方捧入,而城隍發告祭及厲祭獻官,當爲進去,連事違召,無意承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,更爲牌招。
金在田啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于金在田曰,只推。
以左承旨李敦榮,同副承旨尹致定牌不進罷職傳旨,傳于金在田曰,只推。
兵曹,以沈能俊爲摠戎中軍。
李明迪,以禮曹言啓曰,宗廟·南壇·雩祀壇·祈雨報謝祭,待立秋後設行事,草記允下矣,吉日令日官金有晉推擇,則今七月十三日爲吉云。以此日設行事,知委,何如?傳曰,允。
金在田,以兵曹言啓曰,今七月初八日寅正一刻十二分立秋七月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以禁衛營言啓曰,本營騎士別將李熙輔身病猝重,勢難察任,改差,何如?傳曰,允。
義禁府啓目粘連,向前崔弘德亦,失鴟在於他境,制船難容人力,囚供,雖極發明是白乎乃,稅穀沈濕,旣在掌內,則揆以護送法意,有難參恕,以此照律,何如?判付啓依允。又啓目粘連,向前李聞榮亦,重囚徑斃,雖因病劇不善救療,難免其責,以此照律爲白乎旀,就囚之時,適値命釋之際,情非出於望倖,而跡頗欠於畏愼,焉逭重勘?以此照律,何如?判付啓依允。
刑曹啓目粘連,開城趙禿尙獄事,捽踢觸面之狀,毆打奪衣之說,證參已爲俱備,兇身未敢全諱,訊推償命,何如?判付啓依允。又啓目粘連,開城李命錫獄事,門外彷徨,關渠甚事,當下戕殺,胡至此極?詞證可謂俱備,兇身不得掩諱,訊推償命,何如?判付啓依允。又啓目粘連,開城金永泰獄事,痕損殆無完膚,證召不啻分明,獄具案成,飾詐誣籲,嚴訊取服,何如?判付啓依允。又啓目粘連,開城金大福獄事,胸膛四寸餘傷痕,檢案昭著,順甲二百兩私和,眞贓莫掩,訊推得情,何如?判付啓依允。又啓目粘連,開城李後得獄事,交執推擠之說,反證其母,傷痕緊觸之事,歸之厥父,究厥罪犯,萬死猶輕。卽捧結案,快伸王法,何如?判付啓依允。又啓目粘連,開城車正得獄事,脊膂痕損,兩檢喝起,踢打情節,再招輸款,跡近怙終,獄無起疑,訊推償命,何如?判付啓依允。又啓目粘連,開城申用福獄事,實因已定於未死之前,詞證俱備於呼名之時,情狀綻露,直贓昭著,訊推輸款,何如?判付啓依允。又啓目粘連,開城徐季三獄事,五處之傷痕,至三檢而益著,衆人之供辭,經屢招而不差,渠雖百喙,焉逭三尺?嚴訊償命,何如?判付啓依允。又啓目粘連,開城金順吉獄事,此獄肯䋜,專在於被踢與投擲,鬪鬨在於昏夜,參證終無明的,反復參究,疑眩滋甚。今以薛兒之致死,直歸順吉之足踢,則其在閱實之道,恐欠妥當之侓,似此然疑之獄,合施原貸之典,上裁,何如?判付啓,依回啓爲良如敎。
上在昌德宮。停常參·經筵。
自午時至人定,灑雨下雨,測雨器水深二寸二分,自人定至初十日開東,灑雨下雨,測雨器水深六分。
趙得林啓曰,行大司憲曺鳳振,執義趙啓昇,持平柳榮河·韓文爀未肅拜,掌令金養默在外,崔重湜呈辭,監察茶時之意,敢啓。傳曰,知道。
傳于李明迪曰,政官牌招開政。
李明迪啓曰,臣明迪依定式進詣香室,奉審香祝櫃·祝板袱子,則精潔之意,敢啓。傳曰,知道。
傳于李明迪曰,左承旨許遞,前望單子入之。
承旨前望單子入之,金道喜落點。
李明迪啓曰,行都承旨李奎鉉資是嘉善,新除授承旨金道喜乃是嘉義,座次有違格例,何以爲之?敢稟。傳曰,都承旨許遞,前望單子入之。
承旨前望單子入之,宋應龍落點。
李明迪啓曰,吏曹判書申在植,參判尹命圭,參議兪星煥牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
上在昌德宮。停常參·經筵。
自開東至申時,灑雨下雨,測雨器水深一寸六分。
藥房提調權敦仁,右副承旨尹致定啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙得林啓曰,行大司憲曺鳳振,執義趙啓昇·柳榮河·韓文爀未肅拜,掌令金養默在外,崔重湜呈辭,監察茶時之意,敢啓。傳曰,知道。
又啓曰,同副承旨宋應龍今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,假注書徐珖輔身病猝重,勢難察任,今姑改差,何如?傳曰,允。
徐珖輔改差,代以沈敦永爲假注書。
金道喜啓曰,吏曹判書申在植,參判尹命圭,參議兪星煥再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
又啓曰,吏曹判書申在植,參判尹命圭,參議兪星煥牌不進推考傳旨及罷職傳旨,今方捧入,而開政命下之後,如是違牌,事甚未安。判書陳疏到院,原疏以國忌正日,纔已退却矣,判書·參判,竝更牌招,何如?傳曰,允。原疏捧入。
以吏曹參議兪星煥再牌不進罷職傳旨,傳于金道喜曰,只推。
金道喜啓曰,吏曹判書申在植疏批已下,參議兪星煥旣有只推之命,竝更牌招,何如?傳曰,允。
有政。吏批,判書申在植進,參判尹命圭,參議兪星煥牌不進,左副承旨趙得林進。以李家淳爲應敎,李魯集爲工曹參判,李羲準爲知經筵,金熙華爲知春秋,朴永元爲同經筵,尹命圭爲同成均,尹鍾燮爲和陵參奉,崔永錫爲高敞縣監,權敦仁爲軍器提調。訓鍊都監提調單權敦仁,禁衛營提調單權敦仁,御營提調單權敦仁,學正二單馬翰良·金震休,學錄單吉履元,承文副正字單金政源。
兵批,行判書權敦仁病,參判鄭鴻慶病,參議趙奎昇入直進,參知林永洙病,同副承旨宋應龍進。,同知朴景信,上護軍朴岐壽,護軍李奎鉉,副司直韓啓源·尹晩求,副司正李根元,副司猛許石老·鄭宅鎬以上竝單付。
以京畿監司李光正狀啓陽智縣監李秉國謂有身病,屢狀乞遞,不得已罷黜事,傳于宋應龍曰,令該曹口傳,各別擇差,不日下送。
以吏曹參議兪星煥牌不進罷職傳旨,傳于尹致定曰,只推。
尹致定,以禮曹言啓曰,卽接成均館所報,則今日雨後,大成殿正殿西墻挾門,全體頹壓云矣,正殿至近之地,有此頹壓之患,不可無慰安之節。慰安祭不卜日,今十二日設行,修改之役,待晴擇日擧行,何如?傳曰,允。
趙得林,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
吏曹判書申在植疏曰,伏以臣,自少庸孱之質,到今衰老之年,受恩三朝,榮顯踰分,曷敢不生死以之,思所以圖報萬一,而自分蔑能,涓埃莫效,加以癃疾轉痼,隨逐行隊,尙覺憒憒,脚痿而蹇澁,耳聾而聽瑩。最是精神善忘,十遺八九,冉冉殘暉,已迫崦嵫,附衰狀而自悼,攬夙志而興慨,不意日前恩旨,責臣以天官典選之職,是職也,掌邦典而掄官材,乃周之太宰也,漢之選部也,秉國家用人之柄,司勳考功,甄拔登下,集官注擬,定其可否。是以,有銓衡之稱,而用贊明時,器使之化,古人所云考課之法,存乎其人,鑑別之責,宜專其任者,蓋謂是職之不可不審也。況世降才難,仕版多紊,內而簡剡之愼,戞戞其苦,外而芻牧之選,遑遑其棘,政須藻鑑如盧毓,剛毅如韋陟,方可許其耐職,而愚魯如臣,耄憒如臣者,將何以一日冒居於是,貽不衷之譏,累則哲之明乎?狼狽猶屬私計,僨誤大關名器,聞命以來,歷日驚懍,抑臣之區區微諒,有懣心慙恧,無地措躬者,曾叨文任,旣著蔑效,又管政注,爲任最要,殆若文學政事,非臣莫可者然。前後恩命,是豈臣夢寐所到,而有除輒膺,負乘是戒,轉輾思惟,進身無望,前徹短章,冒瀆崇嚴。伏乞聖明,察臣由中之懇,仰稟東朝,遞臣見帶之職,以重公器,以安賤分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金道喜啓曰,左承旨金在田今日不爲仕進,卽爲牌招,何如?傳曰,允。
傳于李明迪曰,傳香承旨馳詣文廟,奉審摘奸以來。
傳于李明迪曰,明日七夕製,通方外爲之,試紙用大好紙,大提學待明朝牌招。
李明迪啓曰,卽者社稷署官員來言,明日神室修改移安祭時,提調當爲進參,而都提調李相璜,提調徐俊輔俱有身病,不得進參云,提調徐俊輔,卽爲牌招,何如?傳曰,允。
宋應龍啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于宋應龍曰,只推。
以左承旨金在田牌不進罷職傳旨,傳于李明迪曰,只推。
吏曹口傳政事,以李寬永爲陽智縣監。
李明迪啓曰,社稷提調徐俊輔牌不進推考傳旨,今方捧入,而神室修改移安祭,當爲進參,如是違牌,事甚未安。更爲牌招,何如?傳曰,待明朝牌招。
李明迪,以吏曹言啓曰,禮曹佐郞洪在重·沈膺泰,成均館典籍韓用幹俱以身病,呈狀乞遞,竝改差,何如?傳曰,允。
又以吏曹言啓曰,因全羅監司李憲球狀啓,順天府使鄭禮容,全州判官金箕默俱以省掃事,受由上京,靈光郡守洪在喆,寶城郡守趙羲元,扶安縣監徐耆淳,康津縣監李觀淵,興陽縣監金應均,咸平縣監曺栢承姑未赴任。見今秋序已屆,亢旱此甚,祈雨祭次第設行,此際曠官,時日可悶,竝令該曹催促下送事,允下矣。靈光郡守洪在喆,寶城郡守趙羲元,扶安縣監徐耆淳,康津縣監李觀淵,興陽縣監金應均,咸平縣監曺栢承俱已辭朝,順天府使鄭禮容,全州判官金箕默自臣曹催促,則順天府使鄭禮容今十二日下去云,全州判官金箕默身病猝重,不得下去云。雖未知身病之如何,而催促之下,不卽下去者,揆以事體,誠極未安。全州判官金箕默,令該府拿問處之,何如?傳曰,允。
又以弘文館言啓曰,新除授應敎李家淳,時在慶尙道禮安地,經筵入番事緊,請斯速來馹上來事,下諭。傳曰,許遞,前望單子入之。
又以禮曹言啓曰,卽接永禧殿官員所報,則明日七夕製試取時,本殿官員俱爲觀光云矣。依定式假官一員,令吏曹以成均館官員,口傳啓下,以爲代直後,赴試之地,何如?傳曰,允。
又以禮曹言啓曰,卽接景慕宮官員所報,則明日七夕製試取時,本宮官員俱爲觀光云矣。依定式假官一員,令吏曹以成均館官員,口傳啓下,以爲代直後,赴試之地,何如?傳曰,允。
趙得林,以兵曹言啓曰,今七月十一日武臣賓廳武經講書時,訓諫院判官權聖履三略不通,依定式推考警責,何如?傳曰,允。
又以備邊司言啓曰,各道秋操稟啓,今已齊到矣。有國所重,莫過詰戎,頻年停操,便成恒式,陰雨之備,實涉疎虞,一番修擧,在所不已。第念四道設賑,兩南則添以轉輸之勞,西路雖曰少康,見今使客絡續,供億旁午,畿邑事勢,亦無異同,此時徵調,有難議到。今秋八道·三都水陸諸操·巡歷·巡點,竝姑停止,至於官鎭門聚點,則塡伍繕械,申明約束,毋敢示以文具,俾有整飭之效,有堤堰處,使之移點完役,各樣都試覆審考講,按例擧行,停退都試,一體合設之意,分付,何如?傳曰,允。
宋應龍,以義禁府言啓曰,明日七夕製通方外爲之時,本府都事,皆爲赴擧,只有武都事一員,當直入直,而本府入直公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
吏曹啓目粘連啓下是白有亦,觀此敦寧府都正尹師殷上疏,則以爲,臣於本府,旣無敦寧,揆以公格,在所當遞。伏乞俯賜鑑諒,照例鐫改亦爲白有臥乎所,旣無敦寧,則揆以格例,不可仍置。敦寧府都正尹師殷,依例改差,何如?判付。啓,依允。
義禁府照目,公州判官李聞榮矣本府議啓內,重囚徑斃,雖因病劇,不善救療,難免其責,以此照律爲白乎旀,就囚之時,適値命釋之際,情非出於望倖,而跡頗欠於畏愼,焉逭重勘?以此照律,罪從重論,杖八十收贖,奪告身三等,私罪,奉敎依允爲旀,功減一等。又照目,南陽府使崔弘德矣本府議啓內,失鴟在於他境,制船難容人力,囚供雖極發明是白乎乃,稅穀沈濕,旣在掌內,則揆以護送法意,有難參恕。以此照律,罪笞五十收贖,解見任別敍,私罪,奉敎依允爲旀,功減一等爲良如敎。
上在昌德宮。停常參·經筵。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于李明迪曰,禮房承旨馳詣社稷·宗廟,奉審摘奸,仍詣受香諸處,一體奉審摘奸以來。
趙得林啓曰,右邊捕盜大將李完植,以禁衛大將,南壇淸道事,今方出去矣。所佩命召及大將牌·傳令牌,何以爲之,而捕將之任,不可一刻暫曠。在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將柳相弼,卽爲牌招聽傳敎,何如?傳曰,允。
又啓曰,江原監司洪穉圭下直時符單子,纔已修正以入,而置簿冊見失,無以考準,單子書寫,雖在見失之前,置簿考準,今無可據之處,事之疎忽,莫此爲甚。當該注書,所當重勘,而本院請推之外,無他可施之罰,何以爲之?敢稟。傳曰,拿處。
文用中拿處,代以安永豐爲事變假注書。
傳于趙得林曰,江原監司留待。
傳于趙得林曰,江原監司入侍。
備忘記,江原監司洪穉圭下直,長弓一張,長箭一部賜給。
傳于金在田曰,左承旨持此御題,與大提學偕往泮宮,試取以來。
李明迪啓曰,大提學旣已承牌,藝文提學未差,弘文提學金學淳,卽爲牌招,同參考試,何如?傳曰,允。
又啓曰,社稷提調徐俊輔牌不進推考傳旨,今方捧入,而神室修改移安祭,當爲進去,如是違牌,事甚未安。更爲牌招,何如?傳曰,允。
又啓曰,社稷提調徐俊輔再牌不進推考傳旨,今方捧入,而神室修改移安祭,當爲進去,連事違召,不卽承膺,事體所在,誠極未安。更請牌招,而係是一日三牌,何以爲之?敢稟。傳曰,更爲牌招。
傳于李明迪曰,社稷提調有闕之代,前望單子入之。
社稷提調前望單子入之,曺鳳振落點。
傳于金道喜曰,在院承旨·兵曹堂上,試官加差下,使之分考。
金在田啓曰,臣與大提學趙寅永,偕往泮宮,七夕製儒生試取,則收券爲一千三百二十一張矣。捧入之意,敢啓。傳曰,知道。
傳于金道喜曰,科次入侍。
傳于金道喜曰,常時不飭之該房承旨罷職,該房書吏,令攸司從重科治。
應敎前望單子入之,李是遠落點。
李明迪,以弘文館言啓曰,新除授應敎李是遠時在江華地,經筵入番事緊,請斯速乘馹上來事,下諭,何如?答曰,依啓。
宋應龍啓曰,行大司憲曺鳳振,執義趙啓昇,掌令崔重湜,持平柳榮河·韓文赫牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于宋應龍曰,只推。
以金箕默囚單子,傳于宋應龍曰,罷職放送。
尹致定啓曰,今日社稷神室修改移安告由祭傳香時,還安祭祝文,因藝文館官員之初不分排製進,不得同爲傳香。祀典所重,何等愼嚴,而如是疎忽,萬萬驚悚。雖以獻官及香室官員言之,不能照檢,致此無前之擧,竝所當重勘,而本院請推之外,無他可施之罰,何以爲之,而還安祭祝文,待啓下正書,使香室官員,待開門陪進,以爲修改事畢後設行之地,何如?傳曰,允。
大王大妃殿傳于尹致定曰,莫重香祝之不爲同爲入封,事未前有,萬萬驚悚。事過後竝拿處,爾亦拿處,香室守僕,令攸司從重科治。
宋應龍啓曰,右承旨李明迪拿處事,命下矣。遞差傳旨捧入之意,敢啓。傳曰,知道。
金在田,以戶曹言啓曰,時御所內各司雨漏修改吉日,令日官金有晉推擇,則今月十三日卯時爲吉云,以此日時擧行之意,敢啓。傳曰,知道。
又以戶曹言啓曰,璿源殿雨漏修改吉日,令日官金有晉推擇,則今月十三日卯時爲吉云,以此日時擧行之意,敢啓。傳曰,知道。
尹致定,以禮曹言啓曰,卽接廣州府留守金敎根移文,則以爲,本府鄕校聖殿正間滲漏,將以今秋節享,兼告修改告由移還安祭,香祝自本曹啓稟下送云矣。廣州府鄕校聖殿修改,當於今秋節享,兼告擧行先告事由移還安祭香祝,卽令該司照例磨鍊下送,而祝文中措辭撰出事,一體分付,何如?傳曰,允。
義禁府啓目,韓山郡守徐有準原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
刑曹啓目。粘連楊州林龍己獄事,不顧姻婭之誼,罔念老少之別,當場行兇,徑夜殞絶,嚴訊償命,何如?判付。啓,依允。又啓目。粘連楊州咸完石獄事,內損外傷,脈錄分明,三撞四擲,兇身自服,心非必殺,難逭必償,嚴訊洩冤,何如?判付。啓,依允。又啓目。粘連楊州呂季得獄事,全身就爛,兇癊不變,實因的確,詞證俱備,嚴訊償命,何如?判付。啓,依允。又啓目。粘連楊州金成祿獄事,恣意毆踢,竟使致命,憯毒已極,獄情無疑,嚴訊償命,何如?判付。啓,依允。又啓目。粘連通津閔光雲獄事,燈檠揮打,頭骨坼裂,鐵案已成,金石難貸,嚴訊償命,何如?判付。啓,依允。又啓目。粘連仁川李鍾升獄事,一犯而猶不得免,況再犯而望其倖逭乎?此不嚴誅,法無所施,亟捧結案,何如?判付。啓,依允。又啓目。粘連富平具者斤老味獄事,拳踢交加,雖曰出爾反爾,刃刺分明,敢曰非我兵也,另加訊推,何如?判付。啓,依允。
上護軍徐俊輔疏曰,伏以,臣見帶社稷提擧之職矣。今當神室修改告由還安之時,固當蹶進參之不暇,而臣於再昨夜,猝患關格之症,暑氣橫亘,嘔瀉竝作,一日之內,多服消導之劑,尙未通利,宛轉床席,委頓不省。此際召牌儼降,無望趨承,連事違召,惶霣之極,靡所措躬。顧今病情危劇,萬無可强之勢,況又醜穢之症,尤不敢進參於將事之列。玆不得不冒萬死仰籲。伏乞聖慈,特賜矜諒,亟遞臣職,無俾莫重享禮,緣臣而瀆遲,仍治臣逋漫之罪,千萬幸甚焉。臣無任云云。答曰,省疏具悉。所請依施。
敎江原監司洪穉圭書。王若曰,扶桑指升日之域,惟汝往其欽哉,甘棠畀觀風之勞,爲任若是重也。豈但予心惟簡?可見僉謀攸同。嗟東臬雖僻於海隅,伊上流最要於關防。挹三山而擅名勝,管領萬二千峰,控五路而當要衝,按察八百餘里。同靑州魚鹽之利,惟海氓賴而爲生,異黃壤膏腴之饒,奈山田每多失稔?比歲之飢饉荐至,環十室而殆八九空,流民之懷安方艱,須一代之良二千石。顧弊瘼較他道尤甚,而剸理得人斯宜。惟卿,喬木故家,綜核良器。殉國義烈,載瞻柏田之遺祠,傳世忠勤,尙說槐府之嘉績。政事文學之兼備,鍊達剛明,風儀幹局之俱恢,端凝峻整。竹府莅邑,先從蔭塗而著功,緋玉唱名,擧賀朝廷之得雋。任國子而佐銓席,地望則爲世所推,長薇垣而登銀臺,履歷也無適不可。肆平日惟予嘉乃,顧藩任捨卿伊誰?玆授卿以江原道觀察使兼兵馬水軍節度使巡察使原州牧使。卿其益殫良猷,祗服寵命。攬轡勵澄淸之志,煽至化於樹風振綱,褰帷勤勞來之治,奠厥居於恤窮濟困。蔘商板價之奸濫,加意禁防,峒戶漁村之凋殘,盡心措置。其餘裁稟,厥有典章。於戲,靑瑣遠離,卿應切北望之戀,丹綸誕降,予則紓東顧之憂。仙區之風景雖佳,無效潘孟陽飮遊之事,瘠土之民憂孔棘,宜追趙淸獻鎭撫之功。故玆敎示,想宜知悉。知製敎朴來萬製進。
丁酉七月十二日辰時,上御熙政堂。大王大妃殿垂簾,江原監司入侍時,左副承旨趙得林,假注書沈敦永,記注官金熙逌,記事官白潤鶴,江原監司洪穉圭以次進伏訖。大王大妃殿曰,江原監司進前。穉圭進前,奏職·姓名訖。仍敎曰,卿今辭陛矣。東民困瘁,列邑凋殘,向有數條措處者,實出予斷斷爲民之苦心,而追後聞之,則似有同異之論云。卿須體予至意,下去後,如有益於民,而可以施行者,隨事啓請,則廟堂亦當量宜爲之,期有實效,而勿爲目前彌縫,殫竭誠力,俾無朝家東顧之憂也。穉圭對曰,臣才智空疎,其在對揚,敢不殫竭?如有一毫裨益於民者,謹當隨事啓請矣。又敎曰,予雖婦人,爲民一念,憧憧不已。卿須體悉,善爲隨方措處也。大王大妃殿敎曰,符置簿冊,何以見失耶?得林曰,符置簿冊,卽事變〈假〉注書所掌,而注書使陪使令出納擧行矣,日前忽然閪失云。符單子則雖於東伯肅謝日,已有修正者,纔已入徹,而無以考準,事甚疎忽。故當該注書,俄已請罪矣。大王大妃殿曰,此專由於下輩不操心之致,嚴査科治,可也。上命史官就座。仍命退,諸臣以次退出。
丁酉七月十二日申時,上御熙政堂。七夕製科次入侍時,行都承旨金道喜,假注書洪仁秀,記注官金熙逌,記事官白潤鶴,大提學趙寅永,試官承旨金在田,左副承旨趙得林,右副承旨尹致定,同副承旨宋應龍,兵曹參知林永洙,對讀官校理李垿,修撰金在根,待敎金英根以次進伏訖。上曰,科次爲之。英根讀奏試券第一張訖,上命書等。寅永曰,何以書等乎?上曰,第一張書三下,第二張書草三下,其餘三張,書次上,可也。寅永書等訖,在田以次坼祕封讀奏。上命書傳敎曰,七夕製賦居首三下幼學洪羲淳直赴會試,之次草三下幼學宋有期給二分,之次次上進士崔永錫給一分,之次次上幼學徐榮淳等二人考例施賞。又命書傳敎曰,入格儒生,明日待令。道喜曰,假注書洪仁秀出入之際,做錯非細,本院請推之外,無他可施之罰,何以爲之?敢稟。上曰,推考,可也。出擧條寅永進前奏曰,謹考乙丑已例,則實錄畢役後,自內閣封印,健陵誌狀,一體奉安於史庫,亦爲合附於列聖誌狀矣。今此實錄告成,姑未知的在何時,若以仁陵誌狀,先爲擇吉奉印,則在事體少無所妨,在工役庶爲方便,而貞純王后·孝懿王后誌狀,皆未及奉印。今則當與翼宗大王誌狀同爲奉印,故敢此仰達矣。上曰,依爲之。出擧條仍命退,諸臣以次退出。
上在昌德宮。停常參·經筵。
宋應龍,以都摠府言啓曰,今日入直內三廳·武兼·禁軍及軍兵等中日習射技放,請出標信。傳曰,知道。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
大王大妃殿傳于尹致定曰,日熱如此,公主吉禮日字,以八月望前,更爲擇入,命服內出日字,同爲擇入。
傳于尹致定曰,入格儒生入侍。
尹致定啓曰,假注書沈敦永身病猝重,勢難察任,今姑改差,何如?傳曰,允。
沈敦永改差,代以李濟達爲假注書。
宋應龍啓曰,來十八日專經武臣殿講日次,而誕日問安相値,頉稟之意,敢啓。傳曰,知道。
傳于宋應龍曰,公事不愼之當該中官,令該府拿處。
尹致定啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,朴來謙·徐箕淳落點。
尹致定啓曰,明日傳香禮房承旨,當爲齋宿,右承旨徐箕淳,所當牌招,而拘於廳規,不得請牌,何以爲之?敢稟。傳曰,牌招。
傳于尹致定曰,政官牌招開政。
尹致定,以承文院都提調意啓曰,院吏文學官鄭宅鎬呈遞,代業儒李寅岳差下,使之付軍職,冠帶常仕,何如?傳曰,允。
有政。吏批,判書申在植進,參判尹命圭,參議兪星煥竝牌招不進,右副承旨尹致定進。啓曰,公州牧判官·全州府判官,今當差出,而本州俱以營下劇邑,物衆地大,素稱難治,不可不擇差。同道及他道有聲績,已準限未準朔守令,竝擬,何如?傳曰,允。以吳甲良爲敦寧都正,朴綺壽爲藝文提學,李憲周·許結爲禮曹佐郞,朴齊輝爲司藝,文起珽爲直講,李東韻爲校檢,李熙鏽爲監察,金敬鎭爲司饔主簿,李寅亮爲公州判官,洪益謨爲全州判官。
兵批,行判書權敦仁進,參判鄭鴻慶,參議趙啓昇病,參知林永洙入直,同副承旨宋應龍進。以李魯集爲都摠管,李熙輔爲宣傳官,李運秀爲守門將,康履昊爲明月萬戶,同知林祥潤,護軍李升權,副護軍尹師殷·李亨權,副司直李家淳,副司果申匡一·玄啓運,以上竝單付。
吏批,再政。以崔大寔爲典籍,李淳夏爲典設別提,宋文熙爲南原府使,尹泰兢爲古阜郡守,兼養賢直長單馬翰良,兼春秋三單愼始徽·金持泰·崔宗煥。
兵批,再政。同知單田得春,副摠管單李魯集。
吏批,三政。以宋觀洙爲咸悅縣監。
兵批,三政。同知單吳景潤,副司猛單李寅岳。
宋應龍啓曰,行都承旨金道喜陳疏,行左承旨朴來謙未肅拜,右承旨徐箕淳牌不進,左副承旨金在田不爲仕進,右副承旨尹致定陳疏徑出,院中只有臣一人,伴直無人。左副承旨金在田,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨金在田牌不進,伴直無人,右副承旨尹致定疏批已下,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于宋應龍曰,只推。
以右承旨徐箕淳牌不進罷職傳旨,傳于宋應龍曰,只推。
以左副承旨金在田牌不進罷職傳旨,傳于宋應龍曰,只推。
以吏曹參議兪星煥牌不進罷職傳旨,傳于宋應龍曰,只推。
以黃海監司鄭基一狀啓,薦新蓮實,未及成實,限內不得封進,惶恐待罪事,傳于宋應龍曰,勿待罪事,回諭。
宋應龍,以奎章閣言啓曰,貞純王后·孝懿王后·純宗大王·翼宗大王誌狀奉印事,命下矣。印役吉日,令日官李明元推擇,則來八月初七日午時,初九日辰時爲吉云。以何日時擧行乎?敢稟。傳曰,以初七日爲之。
又以都摠府言啓曰,今日入直軍兵等習射技放事,標信,啓下矣,雨勢如此,不得設行之意,敢啓。傳曰,知道。
又以禮曹言啓曰,大王大妃殿傳曰,日熱如此,公主吉禮日字,以八月望前,更爲擇入,命服內出日字,同爲擇入事,命下矣。令日官朴周煥更爲推擇,則命服內出,來入月初七日卯時,親迎,同月十三日午時爲吉云,而十三日則齋日相値,何以爲之乎?敢稟。傳曰,十三日爲之。
又以嘉禮廳言啓曰,本廳郞廳禮曹佐郞洪在重,今已遞職,其代禮曹正郞趙相玉差下,使之察任,何如?傳曰,允。
又以觀象監提調意啓曰,天文學兼敎授金在悳有頉,代前正玄啓運術業頗精,依例差下,使之付軍職,冠帶常仕,何如?傳曰,允。
又以訓鍊都監言啓曰,本局中軍白海鎭,身病甚重,勢難察任,改差,何如?傳曰,允。
義禁府啓目,前承旨李明迪,兼春秋白潤鶴,香室官員吉履元等原情云云。傳旨內辭緣,泛稱遲晩,李明迪段,所當請刑是白乎矣,曾經侍從,勿爲請刑,載在大典通編,議處,白潤鶴·吉履元等段,竝只刑推得情,何如?判付。啓,依允爲旀,白潤鶴·吉履元等段,竝只除刑推議處爲良如敎。又啓目,假注書文用中原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目。粘連向前徐有準亦,稅船濫載,有違法禁,而沈濕稍異於致敗是白遣,監色則元非代充,而畏罪瞞告,裝發則初不晩時,而報辭自在是如,囚供發明,不無所據,合有參恕之道是白乎矣,添載雖因京司關文,而猶不免違式,不可全然無罪,以此照律,何如?判付。啓,依允。
行都承旨金道喜疏曰,伏以,臣於禮房承旨拿處之命,有不勝瞿然暫悚者。代押時未及照檢,雖是該房之做錯,啓下後不能覺察,臣亦有罪,豈可以職非該掌,晏然自在,不思所以首實乎?玆敢短章自列,仰瀆崇嚴。伏乞聖明,亟降威罰,勘臣當被之律,以安私分,不勝大願。臣無任云云。答曰,省疏具悉。卿則從重推考。
右副承旨尹致定疏曰,伏以,臣於昨夜禮房承旨拿處之命,有不勝萬萬悚然者。該房做錯,旣在代押時,不能照檢,則祝文入啓之擧行,卽臣坐直之時也,其爲不能照檢,一也。若論厥辜,宜無異同,臣何敢自處以職非該掌,欲爲倖逭之計乎?玆陳短章,徑出禁扃。伏乞聖明,亟降臣當被之律,以安私分,千萬幸甚。臣無任云云。省疏具悉。爾則從重推考。
忠淸監司沈宜臣疏曰,伏以,臣罪積瘝曠,情急歸養,纔上乞免之章,冀特體下之恩,北望攢手,惟日是竢。及伏奉批旨,不惟不準所請,諭之以民憂,勖之以殫職,諄複鄭重,怳若面命。臣雙擎莊誦,誠惶恧失圖,不知措躬之所也。噫,臣雖蹲冒是任,更淹幾月,適足以增益愆尤,顧何所毫分裨補,而一日不去,尙有一日之責,若其事關民邑,弊到極處,不容不亟加釐救,而袖手越視,任其蹉跌,不爲之一聞於黈纊之下,則亦豈臣分義所敢安也?道內忠州一邑,凋敗無餘之狀,以疏以啓,亦旣再瀆宸聽矣。向來大同代捧之擧,儘是再造曠絶之惠,薄賦斂爲紓民力之要,紓民力爲救邑瘼之本,而至若糴逋之弊,有非綱擧目張中一事也。此弊不革,則雖歲賜田租之半,民力無少紓之效,邑瘼無可救之期。此所以月前狀請排捧,實出於萬不獲已也。廟堂復奏之終靳許施,固知其守經不易之論。臣雖至愚無狀,粗識糴法之不可撓,豈敢爲目下姑息之計,獨不念末流無窮之弊,迷不知悟,更事支蔓,可已而不已也哉?第玆一邑,糴逋之數過十萬,有邑有糴以來所未有之事也。是州之於湖省,素稱雄府,在昔殷富之時,倉庫盈溢,戶口繁息,未聞有糴多之弊矣。夫何挽近以來,荐經災荒,百瘼蝟起,民困轉甚,吏奸漸長,流亡居多,椎剝亦無所施,舞弄成習,而搜剔不得其術,虧欠日滋,耗殖歲增,十萬餘斛之盡歸虛簿,亦非一朝一夕之故耳。其弊已痼,其事甚矩,到今更張之方,萬萬非如臣疎迂之所可着手,而雖使智者爲之謀,積逋了完,恐不可以時月期也。今若査發巨逋於此時此邑,而率之以常法,一切徵督,則年久虛錄之指擬無處者,已屬皮不存之科,吏隷民人之名在逋簿者,亦皆荷擔之類,顚連在卽,剝割無益,則勢將至於隣族不保,貧富俱困,終歲催科,未見有勘糴之成效矣。與其膠守而有民穀俱失之慮,毋寧權宜而爲公私兩全之策。還逋排年,自是經法之外,而往往有不得不行之者,誠以急之則無以措手,緩之則可以紓力故也。十萬餘石逋穀,排比十年,則每年當捧,不過萬石有奇矣。假使犯逋百石者,雖傭賃假貸,課歲十石,尙可措辦,而至於流亡窮獨之反仍未捧者,不煩徵索,從他拮据,磨以歲月,自可徐徐,十年之後,庶可以漸次就完,而移糶諸郡,量宜裒益,則亦足以杜絶弊源,臣未敢逆料其圖終如始,而自以爲已有成算,捨此無他。一得之見,斷斷如是,而徒懷嚴畏,終自阻於四聰之下,則辜負溺職之誅,益無所逃矣。玆敢不避猥屑,仰干崇嚴。伏乞聖明,曲賜照察,先治臣屢瀆之罪,以肅朝綱,忠州逋穀十萬五千餘石,特許限十年除耗排捧,則不但一邑吏民之幸,抑亦全道糴事之幸也。臣無任云云。答曰,省疏具悉。疏辭,令廟堂稟處。
丁酉七月十三日辰時,上御熙政堂。入格儒生入侍時,同副承旨宋應龍,假注書沈敦永,記注官金熙逌·田栽五以次進伏,賦三下一幼學洪羲淳·宋有期,賦次上進士崔永錫,幼學徐榮淳,生員徐有薰侍立階下訖。上曰,史官分左右。應龍進前奏曰,入格儒生,使之次第陞堂,各奏職·姓名乎?上可之。羲淳等以次陞堂,奏職·姓名訖,退立階下。應龍曰,直赴與給分儒生,使之先退,其餘次第施賞乎?上可之。羲淳等先退,榮淳等以次跪受賞。引儀唱四拜,儒生等行禮訖,使之退出。上曰,史官就座。仍命退,承史以次退出。
上在昌德宮。停常參·經筵。
自人定至十五日開東,灑雨下雨,測雨器水深一寸三分。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于徐箕淳曰,禮房承旨馳詣宗廟·景慕宮,奉審摘奸以來。
傳于朴來謙曰,禮·刑換房。
宋應龍啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令全崔重湜,持平柳榮河·韓文爀牌不進罷職傳旨,傳于宋應龍曰,只推。
以右副承旨尹致定牌不進罷職傳旨,傳于朴來謙曰,只推。
兵曹以尹義儉爲都監中軍。
徐箕淳,以奎章閣言啓曰,明日卽奉謨堂秋孟朔奉審日次,臣等進詣擧行之意,敢啓。傳曰,知道。
又以吏曹言啓曰,因忠淸監司沈宜臣狀啓,報恩郡守洪鍾英,以省掃事受由,唐津縣監金大淵,以覲親事受由,牙山縣監李奎秀,以亡妻移葬事受由,今至多日,俱不還官。見今旱災孔酷,民情遑汲,上項三邑守令,竝令該曹催促下送事,允下矣。自臣曹催促,則唐津縣監金大淵,今七月初四日已爲下去云,報恩郡守洪鍾英,牙山縣監李奎秀,俱以爲明日下去云矣。敢啓。傳曰,知道。
義禁府啓目,社稷修改告由祭獻官林景鎭原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付。啓,依允。又啓目。粘連向前李明迪段,祀典所重,關係,何如,則職在該房,還安祭香祝,不爲同時封進,其昏謬失誤之罪,在所難逭是白遣,白潤鶴段,祭文分排,旣是職責,而矇然不察,致此無前之擧,吉履元段,名以香室官員,應行節目間事,置之忘域,慢不擧行,揆以法綱,萬萬驚駭。玆只以此照律,何如?判付。啓,依允。又啓目。粘連向前文用中亦,符冊所重,與他自別,則只憑下隷之出納,致此文書之遺失,昏謬溺職之罪,在所難免。以此照律,何如?判付。啓,依允。又照目。粘連韓山郡守徐有準矣本府議啓內,稅船濫載,有違法禁,而沈濕稍異於致敗是白遣,監色則元非代充,而畏罪瞞告,裝發則初不晩時,而報辭自在是如,囚供發明,不無所據,合有參恕之道是白乎矣,添載雖因京司關文,而猶不免違式,不可全然無罪,以此照律,罪杖八十收贖,奪告身三等,私罪。奉敎依允爲旀,功議各減一等爲良如敎。又啓目,中官柳賁然原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付。啓,飭已施矣,分揀放送。
刑曹啓目。粘連竹山朴先玉獄事,胸膛八寸之痕,脈錄昭著,足踢四次之說,兇招輸款,訊推得情,何如?判付。啓,依允。又啓目。粘連龍仁房占孫獄事,胸膛要害之部,而痕損狼藉,俊成隣比之誼,而立證丁寧,訊推輸款,何如?判付。啓,依允。又啓目。粘連安城金萬北獄事,腎囊堅癊,兩檢昭著,腹部蹲壓,四證同辭,訊推得情,何如?判付。啓,依允。又啓目。粘連廣州崔昌仁獄事,痕損殆遍於一身,殞絶不踰於五日,兇身檢招,已成輸款,嚴訊償命,何如?判付。啓,依允。又啓目。粘連廣州李大得獄事,毆人至殺,已極兇獰,投屍於江,尤爲憯毒,似此獄情,振古所無,卽捧遲晩,伸法償命,何如?判付。啓,依允。又啓目。粘連廣州元永祿獄事,右耳靑黑之痕,脈錄分明,長木揮打之說,證招俱備,嚴訊取服,何如?判付。啓,依允。
上在昌德宮。停常參·經筵。
藥房提調權敦仁,副提調尹致定啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹致定啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣。敢啓。傳曰,知道。
金道喜啓曰,左副承旨金在田,今日不爲仕進,卽爲牌招,何如?傳曰,允。
又啓曰,三品官之毋得過三日循例請牌,曾有定式矣。敦寧都正吳甲良,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
尹致定啓曰,卽見漢城府坐不坐單子,則連三日無緣不坐,詞訟劇地,委屬可悶,當該堂上推考,何如?傳曰,允。
尹致定啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于尹致定曰,只推。
以左副承旨金在田牌不進罷職傳旨,傳于尹致定曰,只推。
以敦寧都正吳甲良牌不進罷職傳旨,傳于宋應龍曰,只推。
以慶尙監司尹聲大狀啓靑松府民家失火事,大王大妃殿傳于尹致定曰,觀此狀辭,當此農功方劇之時,民家失火,至于二十餘戶之多者,其失所棲遑之狀,如在目中,極爲矜悶。原恤典,營邑雖已擧行,別加優助,俾卽結構奠接之意,廟堂措辭行會。
宋應龍,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
尹致定,以備邊司言啓曰,忠淸監司沈宜臣上疏,忠州逋穀十萬五千餘石,限十年排捧事,批旨,疏辭令廟堂稟處事,命下矣。忠州還逋事,月前因該道臣狀啓,已以勿許排年之意,稟覆行會矣。今又露章論理,復申前說,而究其旨趣,秪是排年二字而已。設使排年之擧,確然至當,保無一弊,亦須有如何設施,如何究竟之方略條件,然後方可以上下其論,曰可曰否,而今乃無所槪及,泛說排年,其將何所據而輙許前日所不許之事乎?近來收逋之許多謬規,頃於筵席,略已陳達,排年卽其中一事,而實爲諸弊之本。今不容闊狹,排捧事,置之,第十萬鉅逋之一朝準捧,可知戞戞其難。當年磨勘,設或有未盡零餘,觀其所捧,可驗勤慢。營邑擧行,但當以充完爲義,嚴飭該倅,竭其智力,極意收刷之意,分付,何如?傳曰,允。
又以御營廳言啓曰,本廳哨官李世默身病甚重,今姑改差,何如?傳曰,允。
義禁府照目。粘連前承旨李明迪,兼春秋白潤鶴,香室官員吉履元等矣本府議啓內,李明迪段,祀典所重,關係何如,則職在該房,還安祭香祝,不爲同時封進,其昏謬失誤之罪,在所難逭是白遣,白潤鶴段,祭文分排,旣是職責,而矇然不察,致此無前之擧,吉履元段,名以香室官員,應行節目間事,置之忘域,慢不擧行,揆以法綱,萬萬驚駭。竝以此照律,罪各杖一百收贖,告身盡行追奪,竝只私罪。奉敎依允爲旀,李明迪段,功減一等爲良如敎。又照目。粘連假注書文用中矣本府議啓內,符冊所重,與他自別,則只憑下隷之出納,致此文書之遺失,昏謬溺職之罪,在所難免。以此照律,罪杖七十收贖,奪告身二等,私罪。奉敎依允。又啓目,向前林景鎭亦,受香之時,還安祭香祝之不爲竝封陪進,實緣未及照察,致此無前做錯是白如乎,祀典何等嚴敬,則若是疎忽,誠極驚悚,失誤之罪,在所難免,以此照律,何如?判付。啓,依允。
尹致定,以義禁府言啓曰,卽接月令醫員劉漢緯手本,則時囚罪人林景鎭,素患痰癖之症,又添關格,上吐下瀉,食飮全却,氣息奄奄,目下症形,實爲危重云。罪人病勢如此,則一邊保放,一邊草記,曾有定式矣。林景鎭姑爲保放之意,敢啓。傳曰,知道。
刑曹啓目。粘連永興姜馬甘獄事,噫,彼馬甘,非曰無罪,若論其先犯手之律,固無所辭,若斷以下手重之律,則罪有所歸。以案則多有遺漏,以獄則不無疑晦,更令道臣到底詳覈,論理馳啓後稟處,何如?判付。啓,依允。又啓目。粘連端川千仲進獄事,殺變起於同氣之間,推諉及於無辜之人,三尺至嚴,死有餘罪,四載倖逭,刑幾失當,其在懲惡之義,不可遽議惟輕,依前嚴訊,何如?判付。啓,依允。又啓目。粘連甲山沈東信獄事,被打根因,脈錄緊歇,詞證有無,不必可論,兇身自服,獄情無疑,連加嚴訊,期於償命,何如?判付。啓,依允。又啓目。粘連安邊金右億獄事,奪人之妻,已極兇暴,戕人之命,尤爲憯毒,雖以兇身掉脫之計,發明無路,捽髻曳出等招,便是輸款,依前訊推,期於得情,何如?判付。啓,依允。又啓目。粘連咸興姜渭鍊獄事,船魚不賣,雖曰憤痛,挺人致命,是何憯毒?嗾醫納供,敢肆疑眩,縱妻呼籲,無非誣罔,嚴加訊推,期於取招,何如?判付。啓,依允。又啓目。粘連文川李寬弘獄事,他人和淫,干渠甚事,中路奪袴,又何悖擧?始謂之明尙先手,或諉於本夫毆打,欲爲掉脫之計,尤見狡惡之習,依前訊推,何如?判付。啓,依允。又啓目。粘連德源裴順伊獄事,傷損殆乎遍體,詞證如出一口,四分之錢,胡大事也?三乭之死,吁亦冤矣。眞贓莫掩,起疑無所,依前訊推,何如?判付啓依允。又啓目。粘連德源金宗範獄事,四朔後行檢,痕損愈著,十目之所睹,證招如印,製藥救病,已是生怯之贓,送子催埋,專出掩跡之計,另加訊推,期於取服,何如?判付。啓,依允。
上在昌德宮。停常參·經筵。
自五更至十七日開東,灑雨下雨,測雨器水深四分。
金在田,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
徐箕淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
宋應龍啓曰,臣今日德溫公主納幣時,外宣醞進去,下直之意,敢啓。傳曰,知道。
徐箕淳啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于金在田曰,只推。
金在田,以兵曹言啓曰,今七月十七日武臣堂上朔試射日次,而大殿誕日前一日,不得開坐,載在法典,依例停止之意,敢啓。傳曰,知道。
又以都摠府言啓曰,副摠管沈能俊,以摠戎中軍,本營諸將官射會監試事,禁衛營晝仕出去之意,敢啓。傳曰,知道。
徐箕淳,以義禁府言啓曰,保放罪人林景鎭還囚,照律以入之意,敢啓。傳曰,知道。
義禁府照目。粘連社稷修改告由祭獻官林景鎭矣本府議啓內,受香之時,還安祭香祝之不爲竝封陪進,實緣未及照察,致此無前做錯是白如乎,祀典何等嚴敬,則若是疎忽,誠極驚悚,失誤之罪,在所難免。以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
上在昌德宮。停常參·經筵。
自開東至申時,灑雨下雨,測雨器水深九分。
金在田啓曰,來二十一日朝參日次矣。敢稟。傳曰,停。
又啓曰,行大司憲曺鳳振,執義趙啓昇,持平柳榮河·韓文爀未肅拜,掌令金養默在外,崔重湜呈辭,監察茶時之意,敢啓。傳曰,知道。
宋應龍啓曰,來二十一日輪對日次矣。敢稟。傳曰,當次人受點,後日次待令。
朴來謙啓曰,右承旨徐箕淳,今日不爲仕進,卽爲牌招,何如?傳曰,允。
以右承旨徐箕淳牌不進罷職傳旨,傳于朴來謙曰,只推。
宋應龍,以禮曹言啓曰,卽接京畿監司李光正移文,則以爲,楊根郡鄕校聖殿正間,多有滲漏處,將以今秋釋菜,兼告修改告由移還安祭,香祝自本曹啓稟下送云矣。楊根郡鄕校聖殿修改,當於今秋釋菜,兼告擧行告由移還安祭香祝,卽令該司照例磨鍊下送,而祝文中措辭撰出事,一體分付,何如?傳曰,允。
金在田,以義禁府言啓曰,忠淸監司沈宜臣啓本內,薺浦萬戶崔相燁罪狀,令攸司稟處事,啓下矣。崔相燁方在高陽地云,依例發遣府羅將,拿來,何如?傳曰,待待命拿囚。
吏曹啓目。粘連觀此敦寧府都正吳甲良上疏,則以爲,臣本無敦寧,揆以格例,不可冒居。伏乞俯垂鑑諒,亟遞臣職亦爲白有臥乎所,旣無敦寧,則揆以格例,不可仍置。敦寧府都正吳甲良,依例改差,何如?判付。啓,依允。
刑曹啓目。粘連公州奴成朋獄事,遍體未見緊重之傷,致命不無疑眩之端,踞腹築踏,乃是苫主之言,被打頹臥,自有張·朴之證,獄體至重,遽難輕典,訊推得情,何如?判付。啓,依允。又啓目。粘連淸州奴晩得獄事,始也脫冠而奪衣,終焉踞胸而築膝。布價纔爲二兩,縷喘斷送一日,嚴訊得情,何如?判付。啓,依允。
敦寧都正吳甲良疏曰,伏以,臣以遐土賤蹤,濫竊科第,猥蒙恩資,分已過矣,榮亦足矣,而又奉除旨,以臣爲敦寧府都正者,感激居先,少伸叨謝之沈,而第臣本無敦寧,揆以格例,不可冒居也,審矣。玆控短章,仰瀆崇嚴。伏乞聖明,俯垂鑑諒,亟遞臣職,以存公格,以安私分,千萬幸甚。臣無任云云。省疏具悉。疏辭,下該曹稟處。
上在昌德宮。停常參·經筵。
自開東至申時,灑雨下雨,測雨器水深二寸三分。
大殿誕日。大殿,內閣·政院·玉堂單子問安。答曰,知道。大王大妃殿·王大妃殿·中宮殿,內閣·政院·玉堂口傳問安。答曰,知道。大殿,朝廷二品以上·六曹堂上·奉朝賀單子問安。答曰,知道。大王大妃殿·王大妃殿·中宮殿,朝廷二品以上·六曹堂上·奉朝賀口傳問安。答曰,知道。
傳于朴來謙曰,前江原監司留待。
傳于朴來謙曰,前江原監司入侍。
金在田,以備邊司言啓曰,秋務向殷,曠官可悶。差使員上來及新除未下直守令,竝令明日辭朝。韓山郡守有闕之代,令該曹口傳差出,與受由上京守令,一體催促下送,何如?傳曰,允。
金道喜啓曰,卽者吏曹郞廳來言,咸悅縣監宋觀洙,憲府則雖已署經,諫院則大司諫尹興圭,司諫鄭德和,獻納韓宓履未肅拜,正言李源祚在外,只有申錫愚一人,不得署經云。除在外外,未肅拜人員,竝卽牌招,以爲備員署經之地,何如?傳曰,一司除署經。
吏曹口傳政事,以南永周爲韓山郡守。
宋應龍,以禮曹言啓曰,今此大殿誕日諸道所封賀箋中,慶尙左水使趙元錫,以應封官兼別軍職,故各爲封箋,富寧府使金善永,雖非應封官,亦以別軍職封箋矣。一體看審捧入之意,敢啓。傳曰,知道。
丁酉七月十八日未時,上御熙政堂。前江原監司入侍時,行左承旨朴來謙,記事官兪致崇,記注官田栽五·金熙逌,前江原監司韓益相以次進伏訖。上曰,前江原監司進前。益相進前奏曰,臣本百無一能,受恩罔極,居任三載,無絲毫之效,而民之至今遺存者,專由於朝家軫念之澤。如年前朔膳之停封,蔘貢之移作,而至於今春賑政時,帑貨之頒降,海稅之補賑,千古曠絶,大小民人,莫不感泣,尙此安接。臣則只有愧懼,無以仰奏矣。上曰,民瘼,何如?益相曰,三政紊亂,何道不然,而東道尤甚,三政之中,還弊尤劇。如江陵·春川·楊口·麟蹄四邑,旣已啓聞,似有區處之方,其餘諸邑,或有釐正者,或未盡釐正。今秋稍豐,則亦有磨勘之道,而臣未及區劃而還,臣之不肖無狀,孤負國恩,死有餘罪矣。上曰,史官就座。仍命退,諸臣以次退出。
上在昌德宮。停常參·經筵。
尹致定啓曰,行大司憲曺鳳振,掌令崔重湜呈辭,執義趙啓昇,持平柳榮河·韓文爀未肅拜,掌令金養默在外,監察茶時之意,敢啓。傳曰,知道。
注書尹敎成病,代以金震休爲假注書。
宋應龍啓曰,三皇忌辰日親行望拜禮,前期一日以稟事,曾有定式矣。今二十一日神宗皇帝忌辰日,親行望拜禮,何以爲之?敢稟。傳曰,遣承旨奉室奉審。
尹致定啓曰,卽伏聞,開門後,有一賤隷,自宣仁門攔入,擊鼓於閤門咫尺之地,不勝驚悚。卽地捉來,問其委折,則乃私奴再石,爲其上典鳴冤也。禁門守直,何等嚴重,而有此潛入之擧,萬萬痛駭。常時不能檢飭之入直兵摠府堂上,從重推考,郞廳及當該守門將,竝所當重勘,而本院請推之外,無他可施之罰,何以爲之?敢稟。傳曰,允。拿處。
尹致定,以兵曹言啓曰,今日闕門開門時,南部居故出身李明九奴再石爲名漢,換着使令服色,自宣仁門入來,肆然擊閤門傳漏鼓,不勝驚駭。自臣曹謹依受敎辭意,旣不由敦化西挾門,則本事勿論,嚴棍二十度後,移送秋曹,照法嚴繩,而臣之常時不能檢飭,致有此攔入之擧,不勝惶恐待罪,而當該守門將及都摠府郞廳,不可無驚,令該府拿問處之,何如?傳曰,允。爾則從重推考。
又以都摠府言啓曰,今日入直內三廳·武兼·禁軍及軍兵等,當爲中日習射技放,而大殿誕日後一日相値,不得設行之意,敢啓。傳曰,知道。
宋應龍,以吏曹言啓曰,因備邊司草記,秋務向殷,曠官可悶,差使員上來及新除未下直守令,竝令明日辭朝,韓山郡守有闕之代,令該曹口傳差出,與受由上京守令,一體催促下送事,允下矣。自臣曹催促,則差使員守令德源府使李熙鐵,天安郡守金啓澧,金城縣令鄭憲容,砥平縣監李祿在,靈山縣監尹致麟,海南縣監申泰羲,孟山縣監曺漢振,靑丹察訪李啓重,新除未下直守令咸悅縣監宋觀洙,高敞縣監崔永錫俱以爲今日辭朝云。南原府使宋文熙時在忠淸道懷德地,斯速上來辭朝之意,發關知委於該道道臣處,韓山郡守南永周今二十一日辭朝云。受由上京守令通川郡守李鳳九今月初八日已爲下去云。洪川縣監李憲在親病沈重,不得下去云,改差。寧越府使宋持養身病猝重,不得下去云,雖未知病勢之如何,而催促之下,不卽下去者,揆以格例,誠極未安。令該府拿問處之,何如?傳曰,允。口傳差出,催促下送。
吏曹口傳政事,以李觀夏爲洪川縣監。
吏曹口傳政事,以李羲書爲宗廟令。
上在昌德宮。停常參·經筵。
藥房都提調朴宗薰,提調權敦仁,副提調尹致定啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
朴來謙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
又啓曰,右承旨徐箕淳,左副承旨金在田今日不爲仕進,竝卽牌招,何如?傳曰,允。
傳于朴來謙曰,右承旨·左副承旨·右副承旨竝許遞,前望單子入之。
承旨前望單子入之,朴容壽·張敎根·洪祐順落點。
朴來謙啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于朴來謙曰,只推。
宋應龍,以禮曹言啓曰,卽接京畿監司李光正移文,則以爲,坡州牧鄕校聖殿,多有滲漏處,目下所見,極爲悚悶。將以今月內設行移安祭,修改後釋菜,兼行還安祭計料,告由·移·還安祭香祝,自本曹啓稟下送云矣。坡州牧鄕校聖殿修改時,告由·移·還安祭香祝,卽令該司照例磨鍊下送,移安祭則從便卜日設行,而還安祭則當於釋菜兼行,祝文中措辭撰出事,一體分付,何如?傳曰,允。
朴來謙,以戶曹言啓曰,各道年分事目,從近當磨鍊以入矣。災傷覆審,勿送敬差官,專委道臣,已成近例。今年亦依此擧行事,分付,何如?傳曰,允。
又以刑曹言啓曰,因兵曹啓辭,攔入闕門,稱以鳴冤,肆然擊鼓之奴再石,移送秋曹事,命下矣。謹按律文,則大明律宮衛條有曰,擅入皇城門者杖一百。奴再石依此律,決杖一百,放送之意,敢啓。傳曰,知道。
吏曹參判尹命圭疏曰,伏以,臣虛縻銓銜,今已數朔于玆矣。臣本憃愚,與世聾瞽,初何嘗一分近似於見職,而特以辭不獲命,黽勉出膺,以充備員之列而已。若其求解一念,未嘗暫忘于中耳。且臣受賦虛脆,自少善病,近又年紀衰頹,氣血漸耗,風痺乘虛,遂爲之貞疾。方其劇時,心神眩瞀,如墮烟霧之中,臂脚戰掉,似在舟車之上。雖或少歇,有時昏涔,無力抖擻,去籧篨不遠,而醫家之處以難治者也。日昨公退,本症忽劇,加之以中暍成痢,種種醜穢之狀,不敢輒陳,而眞元不接,氣息綿綴,奄奄床玆,不省四到,時月內彈束就列,斷無其望。此際見職之在身,如添一症,耿耿丏免之私,至發於寢囈。臣若徒懷嚴畏,不思辭遞,則是自阻於仁覆之下也。玆敢猥陳情實,仰瀆崇聽。伏乞聖慈,俯賜鑑察,仰稟東朝,亟遞臣亞銓之任,俾得安意調息,感戴洪造,千萬顒祝。臣無任云云。答曰,省疏具悉。所請依施。
上在昌德宮。停常參·經筵。
朴來謙啓曰,來二十五日朝參日次矣。敢稟。傳曰,停。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于洪祐順曰,戶房承旨與禮曹堂上·戶曹郞廳,依定式馳詣宣武祠,奉審以來。
宋應龍啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于宋應龍曰,只推。
朴容壽,以禮曹言啓曰,卽接京畿監司李光正移文,則以爲,陰竹縣鄕校聖殿正間,多有滲漏處,將以今秋釋菜,兼告修改告由·移·還安祭,香祝自本曹啓稟下送云矣。陰竹縣鄕校聖殿修改,當於今秋釋菜,兼告擧行告由·移·還安祭,香祝卽令該司照例磨鍊下送,而祝文中措辭撰出事,一體分付,何如?傳曰,允。
又以司甕院監膳提調意啓曰,江原道到界進上,來到本院,故照數監捧,則各殿進上物種中,大殿所封暫鹽生鰒五百箇內,欠縮爲一百箇,大王大妃殿所封暫鹽生鰒四百箇內,欠縮爲三十九箇,王大妃殿所封暫鹽生鰒四百箇內,欠縮爲三十三箇,中宮殿所封暫鹽生鰒四百箇內,欠縮爲八十箇,則欠縮都數爲二百五十二箇矣。進上所重,何等重大,而封進之際,如是不審,以致欠縮之夥多,揆以事體,極爲駭然。當該封進官,令該道捧現告罷職,道臣亦難免不察之失,推考警責,領來陪持人,令該道照法嚴繩,暫鹽生鰒段還下送,更爲封進事,分付,何如?傳曰,允。更爲封進事,勿施,道臣施以越俸,可也。
上在昌德宮。停常參·經筵。
洪祐順,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
洪祐順啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
張敎根啓曰,同副承旨宋應龍,今日不爲仕進,卽爲牌招,何如?傳曰,允。
注書兪致崇病,代以李時愚爲假注書。
洪祐順啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于洪祐順曰,只推。
以同副承旨宋應龍牌不進罷職傳旨,傳于張敎根曰,只推。
朴容壽,以實錄廳摠裁官意啓曰,實錄校正,未及訖工,而又有正宗實錄移謄之役,時任郞廳,極爲苟艱。弘文館校理任百經,副司直鄭煥義·尹晩求,副司果鄭·沈承澤·尹穳,前掌令李孝淳,前持平兪象煥,前佐郞金基纘·林肯洙,奎章閣待敎金英根加差下,仍令該曹口傳單付,其中未付軍職人,亦令該曹口傳付軍職,以爲分力董役之地,何如?傳曰,允。
吏曹口傳政事,實錄編修官鄭煥義·李孝淳,記注官任百經·鄭·尹晩求·兪象煥,記事官沈承澤·尹穳·金基纘·林肯洙·金英根,以上竝單付。
兵曹口傳政事,副司果李孝淳·兪象煥·金基纘·林肯洙,以上竝單付。
朴容壽,以尊崇都監儀軌廳都提調意啓曰,本都監儀軌,今已修正,奎章閣所上件,繕寫粧䌙以入,而春秋館·禮曹件,依例移送留上,江華府·五臺山·太白山·赤裳山城等四處史庫件,入送藝文館,待後曝曬,一體分上之意,敢啓。傳曰,知道。
又以祔廟都監儀軌廳都提調意啓曰,本都監儀軌,今已修正,奎章閣所上件,繕寫粧䌙以入,而宗廟署·春秋館·禮曹件,依例移送留上,江華府·五臺山·太白山·赤裳山城等四處史庫件,入送藝文館,待後曝曬,一體分上之意,敢啓。傳曰,知道。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇先蠶壇·雩祀壇·馬祖壇·司寒壇·祈雨壇·厲壇壇上及四面紅箭門·墻垣·階砌,俱爲無頉,而先農壇東邊北邊紅箭門,漢江壇南邊紅箭門顚仆,卽爲修改事,分付該監,而此後看護等節,另加申飭之意,敢啓。傳曰,知道。
義禁府啓目,吉州前牧使申紹原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付。啓,依允。又啓目,兵曹佐郞金大默,都摠都事尹學成,守門將金翊衍等原情云云。傳旨內辭緣,泛稱遲晩,尹學成段,所當請刑是白乎矣,曾經摠府郞,勿爲請刑,載在大典通編,議處,金大默·金翊衍等段,竝只刑推得情,何如?判付。啓,依允爲旀,金大默·金翊衍等段,竝只除刑推議處爲良如敎。又啓目,寧越府使宋持養原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付。啓,依允。又啓目,薺浦前萬戶崔相燁原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
上在昌德宮。停常參·經筵。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金道喜啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,行左承旨朴來謙,今日不爲仕進,卽爲牌招,何如?傳曰,允。
大王大妃殿傳于洪祐順曰,日前廚院草記封進官請罷,雖出於重事體之意,此時關東守令遞易,極爲悶然。當該邑守令罷職,分揀事,分付。
宋應龍啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于宋應龍曰,只推。
上在昌德宮。停常參·經筵。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴來謙啓曰,右承旨張敎根,今日不爲仕進,卽爲牌招,何如?傳曰,允。
傳于洪祐順曰,傳香承旨馳詣文廟,奉審摘奸以來。
傳于朴容壽曰,寧越府使宋持養,罷職放送,其代令該曹口傳差出,催促下送。
吏曹口傳政事,以尹師殷爲寧越府使。
宋應龍啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于宋應龍曰,只推。
以右承旨張敎根牌不進罷職傳旨,傳于朴容壽曰,只推。
朴容壽,以戶曹言啓曰,璿源殿雨漏修改吉日,令日官金晉祜推擇,則今七月二十五日卯時爲吉云,以此日時擧行之意,敢啓。傳曰,知道。
又以禮曹言啓曰,卽接西部幼學尹恒運所志,則以爲,同姓三寸叔長祫,嫡妾俱無子,以其同生弟長裕第二子興運,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長尹恒運所訴旣如此,依定式尹長裕第二子興運,立爲尹長祫之後,何如?傳曰,允。
朴來謙,以兵曹言啓曰,武臣賓廳講書及武經講書人員加抄,別單書入之意,敢啓。傳曰,知道。
又以兵曹言啓曰,宣傳官李定鉉,文臣兼宣傳官洪在重·鄭鎏,俱以病難供職,呈狀乞遞,竝改差,何如?傳曰,允。
宋應龍,以義禁府言啓曰,寧越府使宋持養罷職放送事,承傳,啓下矣。宋持養,放送之意,敢啓。傳曰,知道。
刑曹啓目,粘連慶州崔斗萬獄事,三處被踢,痕損狼藉,十目所睹,詞證的確,連訊得情,何如?判付。啓,依允。又啓目。粘連順興朴德孫獄事,竟因燒屍之奸計,益驗眞贓之畢露,似此慘獄,實係罕聞,加訊償命,何如?判付。啓,依允。又啓目。粘連宜寧田尙先獄事,正犯移定,果合審克,而一直呑吐,隱然欲歸罪於其兄,尤萬萬凶獰,嚴訊得情,何如?判付。啓,依允。又啓目。粘連晉州鄭以得獄事,無瑕之女,勒加惡名,不死之母,假作運屍,一有所涉,難逭當法,兩無可原,敢逃重辟,嚴訊償命,何如?判付。啓,依允。又啓目。粘連永川柳尙伊獄事,始也淫人之妻,終至戕人之命,傷損昭著,看證分明,加訊得情,何如?判付。啓,依允。又啓目。粘連密陽宋云福獄事,䪿門發紅,可驗下部之毒踢,孝得參看,兼有高女之立證,到今議讞,更無起疑,嚴訊償命,何如?判付。啓,依允。又啓目。粘連高靈私奴右大獄事,項頸違折,若是甚重,纔經一宿,遽斷殘縷,嚴訊得情,何如?判付。啓,依允。又啓目。粘連知禮朴性孫獄事,當初成獄,雖因法文中墮胎者五十日辜限,而踢腰之事,初非眞的,則墮胎之祟,何以勒定?墮胎之祟,非由足踢,則辜限之論,恐不襯當。且屍親之於兇身,殮具旣已受用,賂錢亦有成言,謹按續典,有曰殺獄受賂私和者,依本律戡罪。此獄藉曰眞箇踢死,恐難遽議償命。以臣膚見,未敢臆斷,下詢大臣處之,何如?判付。啓,依允。又啓目。粘連咸陽韓得成獄事,當場勒曳之狀,證或不具,平日誘㗖之擧,疑有所歸,嚴訊償命,何如?判付。啓,依允。
上在昌德宮。停常參·經筵。
自五更至二十六日開東,灑雨下雨,測雨器水深二分。
藥房副提調金道喜啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
朴來謙,以都摠府言啓曰,今日入直內三廳·武兼·禁軍及軍兵等,中日習射技放,請出標信,傳曰,知道。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴來謙啓曰,備邊司郞廳來言,今日賓廳日次,而大臣有身病,不得來會云矣。敢啓。傳曰,知道。
宋應龍啓曰,卽者義禁府都事來言,時囚無得過三日滯囚,曾有定式矣。時囚罪人崔相燁·金大默·尹學成·金翊衍·申紹等,當爲議處,而判義禁沈能岳有身病,次堂例不得擧行云。判義禁卽爲牌招,以爲開坐之地,何如?傳曰,允。
又啓曰,判義禁沈能岳牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意敢,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于宋應龍曰,只推。
上在昌德宮。停常參·經筵。
自開東至人定,灑雨下雨,測雨器水深一寸八分。
自人定至二十七日開東,灑雨下雨,測雨器水深五寸。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,判義禁沈能岳再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁沈能岳牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,許遞,前望單子入之。
判義禁前望單子入之,朴岐壽落點。
宋應龍啓曰,開坐事,命下矣。新除授判義禁朴岐壽,卽爲牌招,何如?傳曰,允。
朴容壽,以奎章閣言啓曰,誌狀奉印吉日,已爲啓下,而謹考奉謨堂所奉庚子奉印列聖誌狀通紀與乙丑添付正宗大王誌狀本,則甲辰追上英宗大王徽號玉冊文樂章·貞聖王后徽號玉冊文樂章及弘陵表石陰記,未及編入,今當與健陵遷陵誌文·表石陰記,一體奉印矣。第於編次合附之際,不得不就原本中英宗大王誌狀下編·正宗大王誌狀下編,更爲奉印,故敢啓。傳曰,知道。
宋應龍啓曰,奏請使先來狀啓上送事,平安監司,義州府尹狀啓,去夜入來。撥路申飭,何等截嚴,先來法意,亦有定限,而今二十一日酉時,自義州封發者,今始到院,如是遲滯,萬萬駭然。不能申飭之道臣及義州府尹推考,當該軍官及陪持,令攸司從重科治,何如?傳曰,允。
大王大妃殿,傳于朴容壽曰,勅奇甚近,大臣率有司堂上·戶·惠堂來待。
朴容壽啓曰,右議政朴宗薰,宣惠堂上金逌根,兼戶曹判書李止淵,有司堂上鄭元容·金蘭淳·徐憙淳,依下敎來待矣。傳曰,入侍。
有政。吏批,判書申在植進,參判未差,參議兪星煥牌不進,左副承旨朴容壽進。以趙冀永爲吏曹參判,洪命周爲判尹,金興根爲戶曹參判,金榶爲敦寧都正,趙秉龜爲司譯提調,鄭東萬爲司僕僉正,金晉根爲典牲判官,崔尙儒爲兵曹佐郞,李敏根爲刑曹佐郞,金公鉉爲典籍,成載益爲內贍主簿,趙奎年爲氷庫別提,遠接使單沈能岳,館伴單金逌根,問禮官單洪說謨,迎接都監提調單李止淵,郞廳李源達·沈宜復·許㥌·李憲周·吳肯默·鄭基默·趙鎭文·李基恢,東學訓導單李晉燁,兼春秋單李宗心,公事郞廳單蔡東健。
兵批,行判書權敦仁,參判鄭鴻慶病,參議趙奎昇入直進,參知林永洙病,同副承旨宋應龍進。大護軍李羲準,護軍尹命圭,副護軍徐箕淳·金在田·尹致定·吳甲良,副司果孟道性,副司勇申䂀錫·申在洙·金宅昊,以上竝單付。
以吏曹參議兪星煥牌不進罷職傳旨,傳于朴容壽曰,只推。
宋應龍啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于宋應龍曰,只推。
醫官鄭有曾書啓,奏請兼謝恩正使東寧尉金賢根,連爲無事作行,到北京,住接於南小館,留二十二日,今月初六日卯時量,離發按站,前進之意,詮次啓達。傳曰,知道。
宋應龍以扈衛廳言啓曰,內贍主簿金禹鉉,與本廳軍官李東根始因私詰,多發寺隷,假稱部差,捉致東根,毆打結縛,無所不至,終又決笞。雖是平民,旣非法司,則不當若是,況係本廳軍官,而初無進來,私自推治者,事未前有,大關紀綱。內贍寺主簿金禹鉉,爲先汰去,其罪狀,令該府拿問勘處,何如?傳曰,允。
又以禁衛營言啓曰,去夜初更量,本營巡邏將卒,行到直洞近處,執捉犯夜人矣。幼學徐溭淳,多率奴屬輩,奪取犯夜人,毆打將卒,傷痕狼藉,揆以夜巡法意,萬萬駭然。如此無嚴之類,不可尋常處之。徐溭淳移送秋曹,照律嚴勘,何如?傳曰,允。
丁酉七月二十六日申時,上御熙政堂。大王大妃殿垂簾,大臣率有司堂上·戶·惠堂入侍時,左副承旨朴容壽,假注書金震休,記注官田栽五·金熙逌,右議政朴宗薰,宣惠堂上金逌根,行戶曹判書李止淵,有司堂上鄭元容·金蘭淳·徐憙淳,以次進伏訖。上曰,史官分左右。宗薰進前奏曰,雨中日氣蒸濕,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。大王大妃殿曰,使事順成,凡節如意,萬幸萬幸。宗薰曰,顒祝之餘,實爲欣忭矣。大王大妃殿曰,今日來待之敎,專爲接待客使故也。迎送之際,如或失禮,則貽羞不少矣。宗薰曰,俄伏承來待之命,而有司堂上一員,方帶臺銜,未得入來矣。大王大妃殿曰,誰也?宗薰曰,曺鳳振也。仍奏曰,勅奇不遠,八月晦間渡江,則九月望前後,似當入京,接待之道,極爲憧憧矣。大王大妃殿曰,接待之道,預先申飭,無使辱國,甚幸矣。雖以常人言之,有客到家,則善待固當,而況勅使之來,安得不善爲支接乎?提飭之節,前後,何如,而事過之後,每多疎忽。今番則善爲周旋,無至生頉,可也。宗薰曰,沿路民弊,亦甚可慮,道臣及儐使處,各別申飭,而今番勅行,異於他時,不待先來,而固已預料者,沿路擧行,必當先期齊整,而更加操飭,無事經過,甚好矣。大王大妃殿曰,遠接使下去時,予當別般面諭,而其他凡節,卿亦自外善爲之也。年前金川之雨具不待,松都之藍輿不備,卿亦思之乎?彼人所見,亦同我國,此不但爲貽羞而已。其在接待之道,又豈容如是乎?宗薰曰,勅奇甚緊,起程不遠,迎接之節,不可不預先整待。儐使差送,尤不容緩行。左參贊沈能岳遠接使差下,行判敦寧府事金逌根館伴差下,令政院政官牌招,開政下批,問禮官及都監堂郞,同爲差出,何如?大王大妃殿答曰,依爲之。出擧條仍敎曰,遠接使筋力,能當此役否?宗薰曰,似可當之矣。又奏曰,先來狀本中,勅奇已有的報,起程有期。今番則沿路營邑,必已預有經紀,次第整齊,而近來迎勅之節,每多疎略,凡接待供給則未免稽忽苟簡,而勅需濫下則愈往愈甚。此皆支站邑守令之不善操束,徒歸浪費,而董察之責,專在道臣。如果嚴立規模,詳於綜理,唯以接待之勤恪爲度,其他邑驛校吏輩,乘時奸濫之弊,一切痛革,則寧有是乎?勅行先後,當有廉探之道,苟或因循沿襲,復踵謬習,則守令抵罪,固無論,道臣亦難免譴責。爲先以此意,嚴飭分付于支勅三道道臣,而亦令遠接使知此操飭,何如?大王大妃殿答曰,依爲之。出擧條宗薰曰,撥路申飭,不啻截嚴,先來勅奇,俱係緊急,而渡江五日,始爲入來,稽緩莫甚,極可痛駭。該先來軍官等,爲先令攸司科治。當此勅行迫近,邊報絡續之時,尤不容一任淹滯,更加嚴飭于兩西道臣及義州府尹處,何如?大王大妃殿答曰,依爲之。出擧條仍敎戶判進前曰,今番銀子,別擇優給,可也。止淵曰,今番上勅,卽乙未年副勅,則亦當知銀品高下,而況今支勅,國家重事,依用癸亥·辛卯·乙未年例爲好。臣當臨時稟定矣。宗薰曰,銀品與斤兩,當如例施行爲可,彼人亦皆知前例矣。大王大妃殿曰,似然矣。宗薰曰,通官五人,自是定式,而乙未勅行時,一人加數以來矣。今聞還減一人云矣。大王大妃殿曰,一人之來不來,豈有損益哉?宗薰曰,五人雖是定式,而亦或有數三人出來之時矣。又奏曰,頃日攔入擊鼓事,秋曹之從本律決放,法理固然,而原情播傳,事關風敎,不可歇看。蓋此說之出,豈非變怪之大者乎?李明七之自口倡說,跳踉眩惑,罪實罔赦。第論以反坐,則當坐極律,而極律固不可不覈而直斷,卽其已著之罪,無容更詰。在昔受敎定制,兄弟叔姪,起爲爭端,詐僞著現者,竝令徙邊。徙邊之律,今雖已除,旣許代以杖流,則制法條件,固自在矣。李明七姑從次律,絶島定配,以爲正風紀息嘵訛之道,何如?大王大妃殿答曰,依爲之。出擧條仍命大臣就座,諸臣以次退出。
上在昌德宮。停常參·經筵。
自開東至申時,灑雨下雨,測雨器水深一寸二分。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪祐順啓曰,來初一日輪對日次矣。敢稟。傳曰,當次人受點,後日次待令。
宋應龍啓曰,判義禁朴岐壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁朴岐壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于宋應龍曰,只推。
朴容壽,以禮曹言啓曰,卽接前僉知曺始振所志,則以爲,同姓十六寸弟前府使圭振,嫡妾俱無子,以其同姓十二寸兄晟振第二子錫龍,欲爲繼後,兩家諸族,相議完定,而晟振夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長曺始振所訴旣如此,依定式曺晟振第二子錫龍,立爲曺圭振之後,何如?傳曰,允。
宋應龍,以備邊司言啓曰,遠接使沈能岳,聞有實病難强,減下,其代行大護軍金鏴差下,令該曹口傳下批,何如?傳曰,允。
吏曹口傳政事,遠接使單金鏴。
宋應龍,以刑曹言啓曰,禁衛營啓辭內,去夜初更量,本營巡邏將卒行到直洞近處,執捉犯夜人矣。幼學徐溭淳多率奴屬輩,奪取犯夜人,毆打將卒,傷痕狼藉,揆以夜巡法意,萬萬駭然。如此無嚴之類,不可尋常處之。徐溭淳移送秋曹,照律嚴勘,何如?傳曰,允事,命下矣。謹按律文,則大明律夜禁條有曰,若犯夜拒捕及打奪者,杖一百。徐溭淳依此律,決杖一百後,放送之意,敢啓。傳曰,知道。
又以義禁府言啓曰,禮賓主簿李明七,施以絶島定配之典事,擧條啓下矣。李明七全羅道靈光郡荏子島絶島定配,而以擧條內辭意,具罪目依例發遣府羅將,押送配所,何如?傳曰,允。
刑曹啓目粘連,淸道玄禹圭獄事,遍身傷痕,不啻狼藉,兩人證招,如彼的確,服毒之說,雖出掉脫,對質之場,自歸誣罔,訊推輸款,何如?判付。啓,依允。又啓目粘連,草溪李植春獄事,兩處之痕損狼藉,三人之詞證的確,則兇身雖或抵賴,可以成獄,加訊償命,何如?判付。啓,依允。又啓目粘連,巨濟李孟淳獄事,以姪毆叔,至於致命,其倫常之乖悖,情節之兇頑,無容更議,嚴訊輸款,何如?判付。啓,依允。又啓目粘連,河東姜奉宗獄事,査庭證招,已無可疑,檢屍痕損,又復吻合,醉甚氣奮,旣是兇身之言,則縛後逞憾,豈無毒打之擧乎?連訊得情,何如?判付。啓,依允。又啓目粘連,晉州金喜千獄事,哀乞分罪,發於證招,可謂衆口莫掩,血癃堅硬,著於脈錄,實是斷案已成,加訊得情,何如?判付。啓,依允。
上在昌德宮。停常參·經筵。
宋應龍,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴容壽啓曰,吏曹參判趙冀永,戶曹參判金興根除拜後過三日不爲出肅,竝依定式推考警責,仍卽牌招察任,何如?傳曰,允。
宋應龍啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于宋應龍曰,只推。
朴容壽,以吏曹言啓曰,今此文宣王釋奠祭祭官中,時無職名人,令該曹口傳付軍職,何如?傳曰,允。
宋應龍,以兵曹言啓曰,內吹螺赤及龍虎營兼內吹等,今秋等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹,今秋等習角賞格,謹依判下單子,木棉二十四疋施賞之意,敢啓。傳曰,知道。
又以禁衛營言啓曰,謹依本營兼內吹,今秋等習角賞單啓下,黃完孫等十一名處,木棉各二疋施賞之意,敢啓。傳曰,知道。
又以禁衛營言啓曰,本營哨官趙台顯受由下鄕,過限不現,爲先汰去之意,敢啓。傳曰,知道。
又以御營廳言啓曰,本廳兼內吹,今秋等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
又以義禁府言啓曰,全羅監司李憲球狀啓內,順天府使鄭禮容罪狀,令攸司稟處事,啓下矣。鄭禮容方在水原地云,依例發遣府書吏,拿來,何如?傳曰,侍待命拿囚。
義禁府啓目。粘連向前崔相燁亦,身爲領運差員,漕船臭載,罪實難恕,而旣非三隻,則法無可據是白乎乃,不善操飭之失,在所難免,以此照律,何如?判付。啓,依允。又啓目。粘連向前金大默·尹學成·金翊衍等亦,職在內巡掌閽之任,至有雜人攔入之擧,難免溺職之罪,竝只以此照律,何如?判付。啓,依允。又啓目。粘連向前申紹亦,編配法意,何等嚴重,而竟致逃失,過限未捕,事極可駭,難免疎虞之罪,以此照律,何如?判付。啓,依允。又啓目,內贍寺主簿金禹鉉原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
刑曹啓目。粘連玄風金召史獄事,項頸無周帀,假縊之奸計畢露,腎囊有血癃,當場之毒手可想。以妻母而殺女壻,益見情節之絶悖,加訊輸款,何如?判付。啓,依允。又啓目。粘連安義曺喆金獄事,洑場一踢,至於翻倒,則可知被傷之深重,松田再毆,又極悍毒,則益驗受損之狼藉,嚴訊償命,何如?判付。啓,依允。又啓目。粘連大丘具仲采獄事,欲行叵測之計,做出兇悖之言,竟使無瑕之人,至於飮醬而死,究其心跡,無異手殺,嚴訊取服,何如?判付。啓,依允。又啓目。粘連梁山金唱業獄事,蹴撲交加,痕損闊大,道啓設疑,固出於仰體欽恤,獄體至嚴,有不可遽議傅輕,訊推輸款,何如?判付。啓,依允。又啓目。粘連晉州徐哲文獄事,三次猛踢,屍親之招,有難準信,一踢之說,係是兇身誇張,公證斯在,痕損闊大,加訊償命,何如?判付。啓,依允。又啓目。粘連南海徐銀伊獄事,厭薄之心,未知緣何,而戕殺之擧,胡至此極?行兇於無人之境,竟嗾出退鬼等說,究其情節,萬萬兇獰,訊推輸款,何如?判付。啓,依允。又啓目。粘連義興金萬伊獄事,當場毆打,兇身稱屈,死者病祟,終歸窘辭,三打五打,旣是吐實,擧杖奪杖,又有看證,情無可原,法在必償,嚴訊償命,何如?判付。啓,依允。又啓目。粘連淸道安戒洪獄事,頭部拆塌,昭著於兩檢之脈錄,燈檠揮打,可驗於四人之證招,嚴訊得情,何如?判付。啓,依允。又啓目。粘連安東崔甲伊獄事,肚腹之痕損昭著,金·李之詞證的確,依前嚴訊,何如?判付。啓,依允。又啓目。粘連尙州朴判老味獄事,胸肋硬黯之傷,脈錄昭著,庭畔作挐之擧,㗡卜立證,眞贓綻露,情節兇獰,加訊輸款,何如?判付。啓,依允。又啓目。粘連居昌鞠三不獄事,一尺黯硬,無非要害之分野,三次踢脅,非但屍親之目擊,究厥情節,尤極痛惡,嚴訊償命,何如?判付。啓,依允。又啓目。粘連知禮朴性孫獄事,依判付問議于大臣,則右議政朴宗薰以爲,九朔孕婦,擲撲氣窒,胎安得不傷?傷而墮,墮而産,以至三十餘日,命安得不殞乎?似此完案,未見起疑之端云矣。大臣之意如此,上裁,何如?判付。啓,依大臣議施行爲良如敎。
上在昌德宮。停常參·經筵。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴來謙啓曰,右承旨張敎根,今日不爲仕進,卽爲牌招,何如?傳曰,允。
大王大妃殿傳于朴容壽曰,見北伯狀啓,南北關賑事,似已畢矣。爲民事,萬萬喜幸中,向來以鏡城賑恤絶巡事,判官雖狀罷,道臣豈可免不能察飭之罪?其時非不知卽爲處分,而賑事未畢之前,遞易道臣,則自然似多相妨之事,故待之矣。今則已爲畢賑,不可一向參恕,咸鏡監司洪敬謨,施以譴罷之典。
宋應龍啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于宋應龍曰,只推。
以右承旨張敎根牌不進罷職傳旨,傳于朴來謙曰,只推。
兵曹口傳政事,副司果單李秉德·李鼎默。
朴來謙,以兵曹言啓曰,今月十三日政,除拜守門將李運秀,未及行禫,而矇然擬入,至蒙天點。臣不勝惶恐,而元望筒,勿施,何如?傳曰,允。
朴容壽,以司譯院都提調意啓曰,封典勅使,非久出來,而奏請使回到灣上,當在勅使渡灣之前矣。在前如此之時,以回還譯官,仍定勅行差備,多有其例。今亦依已例,擇其可合者,堂上金相淳·李義懋,堂下朴逌性三人,留灣等待,以除沿路廚傳之弊,其餘八人,遠接使下去時,使之帶去,事甚便好。以此意,發關分付於回還使臣及該道道臣,何如?傳曰,允。
義禁府照目。粘連吉州前牧使申紹矣本府議啓內,編配法意,何等嚴重,而竟致逃失,過限未捕,事極可駭,難免疎虞之罪。以此照律,罪杖一百收贖,告身盡行追奪,私罪,奉敎依允爲旀,功議各減一等爲良如敎。又照目。粘連兵曹佐郞金大默,都摠府都事尹學成,守門將金翊衍等矣本府議啓內,職在內巡掌閽之任,至有雜人攔入之擧,難免溺職之罪。竝只以此照律,罪各笞四十收贖,附過還職,私罪,奉敎依允爲旀,尹學成段,功議各減一等爲良如敎。又照目。粘連薺浦前萬戶崔相燁矣本府議啓內,身爲領運差員,漕船臭載,罪實難恕,而旣非三隻,則法無可據是白乎乃,不善操飭之失,在所難免。以此照律,罪笞五十收贖,解見任別敍,私罪,奉敎依允。又啓目。粘連向前金禹鉉亦,本寺旣非法司,軍官亦係上司,初不進來,任自推治,事極駭妄。以此照律,何如?判付。啓,依允。
敦寧都正金榶疏曰,伏以,臣以遐陬微蹤,濫忝科第,猥蒙恩資,分已過矣,榮亦足矣,而又伏奉除旨,以臣爲敦寧府都正者,感激恩命,少伸叨謝之忱,而第臣本無敦寧,揆以格例,不可冒居。玆控短章,仰瀆崇嚴。伏乞聖明,俯垂鑑諒,亟遞臣職,以存公格,以安私分,千萬幸甚。臣無任云云。省疏具悉。疏辭,下該曹稟處。
上在昌德宮。停常參·經筵。
藥房提調權敦仁,副提調金道喜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴來謙啓曰,備邊司郞廳來言,今日賓廳日次,而大臣有身病,不得來會云矣。敢啓。傳曰,知道。
傳于朴容壽曰,禮房承旨馳詣宗廟·景慕宮,奉審摘奸以來。
以忠淸監司沈宜臣狀啓,進上早紅柿子·生松茸等,節序太早,限內不得封進,惶恐待罪事,傳于宋應龍曰,卿其勿待罪事,回諭。
以黃海監司鄭基一狀啓,薦新蓮實,結實絶罕,不得已減封,封進官延安府使洪明燮罪狀,令攸司稟處,臣亦惶恐待罪事,大王大妃殿,傳于宋應龍曰,道臣所請,雖出重事體之意,秋務方殷,此時曠官,可悶。該府使請罪分揀,卿亦勿待罪事,回諭。
備邊司薦望,以徐耕輔爲咸鏡監司。
金道喜啓曰,吏曹郞廳來言,咸鏡監司下批政事,取稟。傳曰,當日爲之。
宋應龍啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于宋應龍曰,只推。
朴來謙,以兵曹言啓曰,同知中樞府事具悰·李得霖,五衛將朱星鎭,景福宮衛將林祥潤·朴景信,慶熙宮衛將吳景潤,俱爲除授在外,過限未上來,內禁衛將申從鎬身病猝重,呈狀乞遞,守門將白奎鎭呈辭下鄕,過限未上來,竝改差,何如?傳曰,允。
又以禁衛營言啓曰,本營中軍李存敬,身病甚重,勢難察任,今姑改差,何如?傳曰,允。
又以御營廳言啓曰,本廳字內惠化門椽木·瓦子,多有朽傷脫落處,來八月初一日,自戶曹始役修改之意,敢啓。傳曰,知道。
義禁府照目。粘連內贍寺前主簿金禹鉉矣本府議啓內,本寺旣非法司,軍官亦係上司,初不進來,任自推治,事極駭妄。以此照律,罪杖八十收贖,奪告身三等,私罪,奉敎依允爲旀,功減一等爲良如敎。
吏曹啓目。粘連觀此敦寧府都正金榶上疏,則以爲,臣本無敦寧,揆以格例,不可冒居。伏乞俯垂鑑諒,亟遞臣職亦爲白有臥乎所,旣無敦寧,則揆以公格,不可仍置,敦寧都正金榶,依例改差,何如?判付。啓,依允。
上在昌德宮。停常參·經筵。
朴來謙,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
朴來謙啓曰,來初五日朝參日次矣。敢稟。傳曰,停。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于朴容壽曰,禮房承旨馳詣文廟,奉審摘奸以來。
朴容壽啓曰,卽者吏曹郞廳來言,政事當日爲之事,命下,而判書申在植,參議兪星煥,俱以身病不來,參判趙冀永未肅拜,不得開政云。竝卽牌招,何如?傳曰,允。
又啓曰,吏曹判書申在植,參判趙冀永,參議兪星煥牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書申在植,參判趙冀永,參議兪星煥再牌不進推考傳旨及罷職傳旨,今方捧入,而開政命下之後,連事違召,無意承膺,事甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
宋應龍啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于宋應龍曰,只推。
以濟州防禦使趙禹錫狀啓,進上烏賊魚品劣,惶恐待罪事,傳于宋應龍曰,勿待罪事,回諭。
傳于朴容壽曰,發遣吏郞,諸執事淸齋與否,摘奸以來。
兵曹,以李升權爲禁衛中軍。
朴容壽,以吏曹言啓曰,禮曹佐郞李憲周,以其身病,呈狀乞遞,改差,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
朴來謙,以兵曹言啓曰,今八月初三日社稷·景慕宮大祭時,守門當爲塡差,而本曹郞廳·都摠府郞廳,除入直與在外,排擬苟艱,依定式軍門將官,代差以入之意,敢啓。傳曰,知道。
又以備邊司言啓曰,本曹武郞廳李鍾協,奔走勤仕,已滿十五朔,依例六品遷轉事,捧承傳施行,何如?傳曰,允。
刑曹啓目。粘連淸道裵守男獄事,縳而打之,殺以投諸,人之性命,視若戲劇,其爲憯毒,無與爲比,加訊償命,何如?判付。啓,依允。又啓目。粘連玄風金宗伊獄事,以椽木堅硬之物,打額角要害之處,至於碎骨而穿孔,則豈不致命於當場乎?連訊償命,何如?判付。啓,依允。又啓目。粘連晉州奴億祿獄事,刃端右入,明是被刺之痕,兩臂伸直,有違自割之文,嚴訊得情,何如?判付。啓,依允。又啓目。粘連永川奴俊孫獄事,以拳以石,築撲要害,或碎或拉,痕損狼藉,屢送烹拘,可見眞贓,嚴訊輸款,何如?判付。啓,依允。又啓目。粘連密陽金大宗獄事,死旣由於撲落,犯奚分於擠踢?參證旣爲明的,凶招便同輸款,窮訊償命,何如?判付。啓,依允。又啓目。粘連金山金得興獄事,因錢財之消折,積憾常存,聞醉詬之相加,麤忿斗激,毆踢腎脅,痕損甚大,自致撞撲,抵賴痛惡,嚴訊得情,何如?判付。啓,依允。又啓目。粘連晉州柳達祚獄事,毆人至於當下致死,痕損實因,不必更言,道啓雖非無稽,曹讞實出守經,嚴訊償命,何如?判付。啓,依允。又啓目。粘連迎日文龍周獄事,旣檢且査,實因詞證,俱爲的確,諸般飾詐,竟又破綻,到底詳覈,更無餘蘊,嚴訊輸款,何如?判付。啓,依允。又啓目。粘連軍威李魯廣獄事,毒踢腎岸,死無異於當下,威脅苫主,葬不踰於一日,及夫奸狀敗露,猶以胡辭粧撰,情狀痛惡,嚴訊得情,何如?判付。啓,依允。
上在昌德宮。停常參·經筵。
宋應龍啓曰,行大司憲曺鳳振,掌令崔重湜呈辭,執義趙啓昇,持平柳榮河·韓文爀未肅拜,掌令金養默在外,監察茶時之意,敢啓。傳曰,知道。
金道喜啓曰,行左承旨朴來謙,今日不爲仕進,卽爲牌招,何如?傳曰,允。
傳于朴容壽曰,禮房承旨馳詣社稷·景慕宮,奉審摘奸以來。
金道喜啓曰,事變假注書安永豐,身病猝重,勢難察任,今姑改差,何如?傳曰,允。
安永豐改差,代以洪錫圭爲事變假注書。
大王大妃殿,傳于金道喜曰,今年卽宣廟丁酉舊甲,而天將撻伐之績,百世不可忘。宣武祠·征東官軍祠,遣承旨致侑。因此思之,本朝殉義諸臣,實難俱擧,而此時南原之役,尤切興愴。本府誕報廟及忠烈祠,遣道內秩高守令,一體致祭事,分付。
以宣禧宮手本,本墓守護軍,通津府移充他役,故報禮曹,兩次關飭,終不聽施,行關本道,卽速頉下事,傳于洪祐順曰,陵園墓所守護軍之不得侵定他役,法典所載,而況自該曹屢次關飭,聽若不聞者,事體所在,萬萬駭然。當該守令,捧現告,令該府拿問嚴勘。
傳于洪祐順曰,吏·戶換房。
洪祐順啓曰,吏曹判書申在植,參判趙冀永,參議兪星煥三牌不進推考傳旨及禁推傳旨,今方捧入,而開政命下之後,連事違召,不卽承膺,揆以事體,誠甚未安。判書·參判,竝所當更請牌招,而係是一日四牌,何以爲之?敢稟。傳曰,參議分揀,與判書·參判,更爲牌招。
又啓曰,吏曹判書申在植,參判趙冀永,參議兪星煥牌不進推考傳旨及罷職傳旨,今方捧入,而開政命下之後,如是違牌,事甚未安。參判陳疏到院,而原疏以社稷大祭齋戒相値,纔已退却矣。判書·參判,竝更牌招,何如?傳曰,允。原疏捧入,參議只推,一體更爲牌招。
傳于洪祐順曰,留院上疏入之。
傳于洪祐順曰,吏曹參判,疏批已下,卽爲牌招。
有政。吏批,判書申在植,參判趙冀永式暇,參議兪星煥牌招不進,右副承旨洪祐順進。以李羲準爲工曹判書,李奎鉉爲刑曹參判,成大璡爲敦寧都正,趙冀永爲同成均,金龍勳爲禁府都事,洪羲晉爲敦寧主簿,安泳爲禮賓主簿,金熙逌爲靑巖察訪,金建銖爲禮曹佐郞,兼養賢主簿單金公鉉,咸鏡監司單徐耕輔。
兵批,判書權敦仁進,參判鄭鴻慶入直,參議趙奎昇病,參知林永洙病,同副承旨宋應龍進。以申緯·趙運永爲同知,李容鉉爲宣傳官,金相宇爲內禁將,李雲英爲五衛將,申在禧·吳致莘爲景福將,金守鎰爲慶熙將,沈承澤·沈東奎爲文兼,李恒坤·沈芝秀爲守門將,盧慶燁爲黃海中軍,李南轅爲雲寵萬戶,護軍李得霖·具悰,副護軍金榶·李定鉉·鄭壽基·鄭寅基,以上竝單付。咸鏡兵馬水軍節度使單徐耕輔。
以吏曹參議兪星煥再牌不進罷職傳旨,傳于洪祐順曰,只推。
吏曹,迎接都監郞廳李憲周有頉,代許結。
洪祐順,以內醫院都提調意啓曰,年例燕貿唐藥材,依昨年例,半減磨鍊,別單書入之意,敢啓。傳曰,知道。
醫官鄭有曾書啓,奏請兼謝恩正使東寧尉金賢根,連爲無事作行,今月二十九日申時量,還渡江,出來之意,詮次啓達。傳曰,知道。
宋應龍,以都摠府言啓曰,副摠管沈能俊,以摠戎中軍,本營諸將官射會監試事,禁衛營晝仕出去之意,敢啓。傳曰,知道。
又以禁衛營言啓曰,本營千摠金善一,身病猝重,勢難察任,改差,何如?傳曰,允。
又以義禁府言啓曰,卽接月令醫員安命浩手本,則時囚罪人李鍾植,素患染疾方痛,處冷添劇,兩眼直視,氣息奄奄,目下症形,命在頃刻云。罪人病勢如此,則一邊保放,一邊草記,曾有定式矣。李鍾植,姑爲保放之意,敢啓。傳曰,知道。
吏曹參判趙冀永疏曰,伏以,臣人器凡庸,才學淺短,百無一能,不足備數於器使之末,而節次推遷,滾到卿月之班,居常愧懼,若集于木。迺者千萬夢想之外,華誥遽降,以臣爲吏曹參判者,惝怳震越,罔知攸措。噫,朝廷官人,何莫非簡愼,而天官尤有別焉。人物取舍之所由關,世路汚隆之所由係,爲任之重,非人人可據,則如臣空疎,何以承當?統百之制,雖專於冢宰,參貳之責,亦均於銓衡,注擬之參聞,通塞之可否,有非閑司漫職之比。雖才識素優,望實俱著者,輒皆逡巡却步,不敢爲冒據之計,況如臣最下者哉?臣於年前,猥忝三銓,屢試蔑效,悔之莫及,以今較昔,綦重倍之,而臣若徒恃寵靈,自處倘來,其於玷名器而招物議,何如也?量分揣能,戒恒存於華顯,陳力就列,分自甘於閑散,卽臣區區之願,而樗櫟不合於時用,蒲柳已迫於頹景,夫豈有一半分當世之念,前進之計哉?召牌之下,承膺無路,略陳短章,仰瀆崇聽。伏乞聖慈,念重任之不可濫授,諒臣言之非出飾讓,亟賜鐫免,以幸公私,不勝顒祝。臣無任云云。答曰,省疏具悉。卿其勿辭行公。
掌令崔重湜疏曰,伏以,臣生長西土,才疎學莽,自分聖世之一棄物矣。先朝丙戌,猥忝道試,坼名之日,特旨遽下,恩諭先及於臣先祖忠壯公臣孝一祠版,繼以臣爲騎郞,馹召又及於蓬蓽,朝野觀聽,莫不赫然,螻蟻賤臣,榮已極矣,分已過矣。中夜警惕,圖報無地,年前待罪南郵,不服水土,素抱貞疾,一倍添劇,馱病入都,轉輾床席矣。月前大政,又以臣爲司憲府掌令,召牌荐降,署經有命。臣雖不得不張皇出肅,淸朝耳目,百不近似,而賤疾漸加,無望隨班,日事違傲。掌憲重地,徒增瘝曠,自來孤恩之蹤,更添負國之罪,夙宵惶懍,又添一病,疾痛呼父母,人之常情也。玆敢冒瀆崇嚴。伏乞天地父母,俯垂矜諒,亟遞臣職名,以便公私,千萬幸甚焉。臣於丐免,不暇贅他,而惟我殿下,寶齡已過於就傅,聖籌垂及於志學,法筵廣開,睿學將就,大小臣僚,孰不歡忭?顧今庚炎已過,新涼漸生,經經緯史,多識前言往行,以蓄其德,此其時也。涵養聖質,莫大於經籍,緝熙光明,必資於講論。苟使日聞不聞,若唐宣宗之讀政要,則豈無啓心沃心,如范淳夫之在經筵乎?仍伏念,大學一書,卽入德之門戶,進道之階梯。綱擧目張,首尾一貫,格致誠正,修齊治平,一開卷則瞭如指掌,不差毫釐。古之人十五入學,以此書爲權輿者,其意豈徒然也哉?計今法講開筵,經傳非不盛矣。先儒所云先立大學爲間架,群書塡補者也。伏願殿下,必以此書,熟讀玩味,切問近思,以爲開物成務之本焉。見今饑荒荐臻,民生困瘁,爲殿下陳之者,非止一二,而臣年今六十有六矣。病伏旅舍,神精昏憒,而區區愚忱,益切於勉學,敢進芹暴之誠,勿以人廢言。臣無任云云。省疏具悉。爾其勿辭察職。尾附事,甚好,當留念矣。
上在昌德宮。停常參·經筵。
自開東至申時,灑雨下雨,測雨器水深一分。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪祐順啓曰,假注書李時愚,身病猝重,勢難察任,今姑改差,何如?傳曰,允。
李時愚改差,代以沈敦永爲假注書。
洪祐順啓曰,今此勅使出來時,黃州·平壤·安州·定州·義州五處,迎慰使及平壤問安假承旨,依近例以道內守令借銜差下,御帖及空名帖,遠接使齎去,以爲從便奉傳之地,而亦爲下諭于兩西道臣及各其守令處,使之擧行,何如?傳曰,允。
宋應龍啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于宋應龍曰,只推。
洪祐順,以禮曹言啓曰,卽接前牧使李種祜所志,則以爲,族孫璜鉉,以繼曾祖之宗,夫妻俱歿,嫡妾無子,以其同姓六寸兄正鉉長子源學,欲爲繼後,諸族會議完定,而係是長子出後,且受者無人,拘於常規,不得循例出斜,依定式草記稟處事,呈狀矣。凡係繼宗立後,明有可據,而不得登聞者,許令該曹論理草記事,曾有筵奏定式,而門長李種祜所訴旣如此,依定式李正鉉長子源學,立爲李璜鉉之後,何如?傳曰,允。
又以吏曹言啓曰,今此客使出來時,兩西迎慰使,依例以道內堂上守令下批矣。臨時若或有頉,則往復變通之際,將未免費却多日,有緩不及事之慮。迎慰使中,若有不得不更爲塡差之事,道臣以便近處守令,先爲塡差借銜,亦以已下批之職塡書後,具由狀聞之意,措辭關飭於兩西道臣處,何如?傳曰,允。
又以司僕寺一二提調意啓曰,濟州出來先運三名日進上馬六十匹,差備進上馬八十匹,歲貢馬二百匹,凶咎駑駘馬二十匹,合三百六十匹內,二十四匹中路故失,十八匹中路病留,八匹到津頭逃逸,一匹到本寺病留,十匹水原府別驍士,一百匹訓鍊都監,二十五匹禁衛營,二十五匹御營廳,十五匹兵曹軍馬分給除,實納馬一百三十四匹,禾毛色別單書入之意,敢啓。傳曰,知道。
咸鏡監司徐耕輔疏曰,伏以,臣樗櫟不材,蒲柳易秋,卽一憒憒無用之物,分宜置散,念絶徼榮,不意玆者,除旨渙降,授臣以咸鏡道觀察使,臣誠聞命惝怳,繼以慙悚,不知所以自措也。噫,藩任之難,何但在於期會簿書,剸理繁劇之爲哉?是能對揚君上之德意,宣布朝廷之惠澤,使一方幾萬生靈,咸知先公後私之義,擧懷死長親上之心,階前萬里,恒若天威不違於咫尺,民志以之靖壹,邦本以之鞏固者,斯其爲方面之責,是豈如臣庸陋所可能者乎?臣本才不足以綜理殷務,威不足以振勵頹綱,明不足以搜剔奸蠹。旣往之居官任職,不爲不多,而問其所濟者何事,則都無有也。此是臣已試蔑效之迹,今雖欲重理鉛鋩,以冀一割,決知其無能爲也,亦見其行不得矣。況此關北一路,本以豐沛之鄕,朝家之所眷顧者,何如,而地是邊荒,幅員旣長,大嶺間之,去京師遼遠。故長吏之能否難詳,小民之愁怨莫聞,百弊漸滋,凋瘵日甚,至於去年之大無,而民命幾靡孑遺矣。大賑甫訖而瘡痍未蘇,北來消息,尙多哀痛。今之事勢,雖使才且智者任之,猶懼其收拾不得,矧臣不肖,何可一分擬議於是乎?簡拔之恩,雖極感惶,僨誤之懼,自所明知。此臣所以揣力量能,不敢爲冒膺之計者也。且念臣之年前遭罹,亦是臣不衷之災也。狼狽僇辱,坑坎萬仞,非兩聖朝昭晰全保之恩,臣何以得有今日也?羿彀殘魂,雖若過境,曲木餘驚,實難再蹈,此尤區區微諒之所不敢出也。玆敢據實陳籲,仰瀆崇聽,情悃所發,言不知裁。伏願聖上,俯垂諒察,仰稟東朝,將臣新授藩銜,亟行鐫改,民事幸甚,私分幸甚。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
宋應龍,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪祐順啓曰,三品官之毋得過三日循例請牌,曾有定式矣。敦寧都正成大璡,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
沈敦永有頉,代以兪錫煥爲假注書。
宋應龍,以備邊司言啓曰,勅行牌文,今纔出來,已於前月二十六日起程云。行期遲速,有難遙度,遠接使·問禮官,竝令當日辭朝,何如?傳曰,允。
傳于洪祐順曰,遠接使·問禮官留待。
傳于洪祐順曰,遠接使·問禮官入侍。
宋應龍啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于宋應龍曰,只推。
以敦寧都正成大璡牌不進罷職傳旨,傳于宋應龍曰,只推。
洪祐順,以奎章閣言啓曰,景慕宮望廟樓今秋大奉審,臣英根與本宮提調金鏴進詣,展奉奉審,無頉之意,敢啓。傳曰,知道。
又以實錄廳摠裁官意啓曰,移謄書役,極爲浩大,郞官加差,尙患不足。副司直尹致秀·韓啓源,弘文館副校理曺雲承,修撰南獻敎,司諫院司諫鄭德和,副司果李殷相·李源庚竝還差,前典籍韓用幹,司諫院正言李源祚,副司直任百能,亦爲差下,仍令該曹口傳啓下,其中未付軍職人,亦令該曹口傳付軍職,使之專意察任,何如?傳曰,允。
吏曹口傳政事,實錄編修官鄭德和·任百能,記注官尹致秀·韓啓源·曺雲承·南獻敎·李殷相·李源庚·韓用幹·李源祚。
兵曹口傳政事,副司果單韓用幹。
洪祐順,以成均館大司成意啓曰,文廟守僕,依宗廟·社稷守僕例,試才抄擇,別單啓下事,曾有定式矣。守僕洪命植瓜朔,代以生徒守僕,試才抄擇,備三望受點次,別單書入之意,敢啓。傳曰,知道。
又以奉常寺都提調·提調意啓曰,祭享所用秋等中脯,依定式今八月初四日始造之意,敢啓。傳曰,知道。
丁酉八月初四日酉時,上御熙政堂。大王大妃殿垂簾,遠接使·問禮官入侍時,右副承旨洪祐順,假注書金震休,記事官李宗心,記注官田裁五,遠接使金鏴,問禮官洪說謨,以次進伏訖。大王大妃殿曰,遠接使進前。仍敎曰,日前筵中,以支勅事,已諭於大臣,而此事專在於儐使,卿須殫竭誠心,無至辱國焉。且沿路民弊,聞甚關念,星使來往時,列邑下吏輩,嚴加操束,俾無貽弊之端,而各該道臣及沿邑守令處,面面曉諭,可也。鏴曰,臣本空疎,遽當重任,實未知何以擔責,而近來外邑下屬輩,奸濫特甚,百弊頻仍,恐難對揚明命,惶懍無地矣。大王大妃殿曰,須加着念,毋失朝廷體面,俾免貽羞,甚好矣。祐順曰,在前勅使,若除京外宴享,則有別遣問安使,中路致謝之例矣。預爲下諭於儐臣處,迎慰使中,依已例從便擧行,何如?大王大妃殿答曰,依爲之。出擧條祐順曰,平壤問安假承旨,雖已啓下,實·預差若或臨時有頉,而如待馳啓後變通,則必有緩不及之慮矣。須以便近邑守令·道臣·儐臣,推移塡差,借銜擧行後狀聞之意,預爲下諭,何如?大王大妃殿答曰,依爲之。出擧條諸臣以次退出。
上在昌德宮。停常參·經筵。
藥房都提調朴宗薰,提調權敦仁,副提調金道喜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴來謙啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
又啓曰,右承旨張敎根,左副承朴容壽今日不爲仕進,竝卽牌招,何如?傳曰,允。
宋應龍啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于宋應龍曰,只推。
以右承旨張敎根牌不進罷職傳旨,傳于宋應龍曰,只推。
傳于朴容壽曰,發遣吏郞,諸執事淸齋與否,摘奸以來。
朴容壽,以司饔院檢擧提調意啓曰,今此勅使時,茶禮饌品,當爲磨鍊,而取考謄錄,則器數不一,或以九器,或以二十一器,而近年則二十一器之例爲多矣。今亦依此磨鍊,何如?傳曰,允。
朴來謙,以扈衛廳言啓曰,別將蔡學永身病猝重,勢難察任,改差,何如?傳曰,允。
又以司僕寺一二提調意啓曰,濟州出來後運年例進上馬八匹,別御乘馬二十匹,山屯馬二百匹,合二百二十八匹內,五匹中路故失,十六匹中路病留,十三匹到津頭逃逸,二匹本寺病留除,實納馬一百九十二匹,禾毛色別單書入之意,敢啓。傳曰,知道。
義禁府啓目,通津前前府使李惟時原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,知世浦前萬戶李鍾植原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。又啓目,鏡城前判官張龍八原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付。啓,依允。又啓目,順天府使鄭禮容原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付。啓,依允。
朴來謙,以義禁府言啓曰,保放罪人李鍾植,還囚捧供以入,而病勢一向未差,仍爲保放之意,敢啓。傳曰,知道。
上在昌德宮。停常參·經筵。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于朴容壽曰,禮房承旨馳詣受香諸處,奉審摘奸以來。
宋應龍啓曰,禁衛大將李完植南壇淸道事,今方出去矣。兼帶右邊捕盜大將所佩命召及大將牌·傳令牌,何以爲之,而在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將柳相弼,卽爲牌招聽傳敎,何如?傳曰,允。
傳于張敎根曰,上京守令,明日下送。
宋應龍啓曰,行大司憲曺鳳振,執義趙啓昇,掌令崔重湜,持平韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于宋應龍曰,只推。
左副承旨朴容壽書啓,臣承命馳詣三角山·白嶽山,神位版奉審則無頉,祭物·祭器·祭井看審則精潔,諸執事進排官摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事進排官摘奸則無頉,仍詣南壇,壇上神位版奉審則無頉,祭物·祭器·祭井看審則精潔,諸執事進排官·佾舞工人摘奸則無頉,仍詣漢江壇,壇上神位版奉審則無頉,祭物·祭器·祭井看審則精潔,諸執事進排官摘奸則無頉矣。臣則還詣南壇享所,仍留監祭,待將事還奉神位版後,復命之意,敢啓。傳曰,知道。
張敎根,以吏曹言啓曰,因平安監司朴晦壽狀啓,三登縣令趙然明,以親病救護事,受由上京,已至一朔,尙不還任。見今勅奇已迫,此時曠官,誠爲可悶,令該曹催促不日下送事,啓下矣。自臣曹催促,則三登縣令趙然明,今八月初六日下去云矣。敢啓。傳曰,知道。
又以觀象監提調意啓曰,今丁酉年九月十五日庚寅望月食,地平上所見爲三十八秒。取考已例,一分以下,不爲救食。今番月食救護一節,不爲擧論之意,敢啓。傳曰,知道。
上在昌德宮。停常參·經筵。
朴容壽,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
朴容壽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來十一日朝參日次矣。敢稟。傳曰,停。
又啓曰,右副承旨洪祐順,今日不爲仕進,卽爲牌招,何如?傳曰,允。
備忘記,平南萬戶李承命下直,長弓一張,長箭一部,片箭一部,筒兒一箇賜給。
朴容壽啓曰,行都承旨金道喜,行左承旨朴來謙不爲仕進,右副承旨張敎根,同副承旨宋應龍式暇出去,右副承旨洪祐順牌不進,院中只有臣一人,伴直無人。行左承旨朴來謙,所當牌招,而拘於廳規,不得請牌,何以爲之?敢稟。傳曰,牌招。
朴來謙啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫鄭德和,獻納韓宓履,正言申錫愚,執義趙啓昇,掌令崔重湜,持平柳榮河·韓文爀牌不進罷職傳旨,傳于朴來謙曰,只推。
以右副承旨洪祐順牌不進罷職傳旨,傳于朴來謙曰,只推。
朴容壽,以吏曹言啓曰,上京守令,明日下送事,命下矣。自臣曹催促,則高山縣監沈能容今初七日下去云,三嘉縣監李正夏時在廣州地云,斯速還官之意,發關知委於該守臣處,何如?傳曰,允。
又以迎接都監言啓曰,今番支勅時儀節,一依癸亥年封典勅例擧行,至於贈給,則依乙未年例備待之意,分付各該司,一體知委於遠接使及開城留守·三道道臣處,何如?傳曰,允。
又以迎接都監言啓曰,臣等與諸郞廳會同開坐,檢飭迎勅諸事,而啓下郞廳八員外,不足郞廳四員,依例加差,別單書入之意,敢啓。傳曰,知道。
上在昌德宮。停常參·經筵。
朴來謙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金道喜啓曰,假注書金震休,身病猝重,勢難察任,今姑改差,何如?傳曰,允。
金震休改差,代以蔡元默爲假注書。
朴來謙啓曰,卽者大司諫尹興圭,以其親病,投章徑行,原疏以停朝市,纔已退却矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
傳于洪祐順曰,應敎許遞,前望單子入之。
朴來謙啓曰,卽者義禁府都事來言,時囚無得過三日滯囚,曾有定式矣。時囚罪人張龍八·鄭禮容·李惟時·李鍾植等當爲議處,而判義禁朴岐壽受由在外,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,李止淵落點。
朴來謙啓曰,行大司憲曺鳳振,掌令崔重湜呈辭,執義趙啓昇,持平柳榮河·韓文爀未肅拜,掌令金養默在外,監察茶時之意,敢啓。傳曰,知道。
洪祐順,以迎接都監言啓曰,本都監郞廳忠勳府都事金基絢嫌不進,改差,其代軍資判官沈源祖差下,使之察任,何如?傳曰,允。
朴來謙,以備邊司言啓曰,勅行漸近,時値方秋,沿路民邑,應接不暇,省力除弊之方,在所當軫,道臣亦將往來留連。在前似此之時,巡部每爲停止矣。今亦依已例,停巡官鎭門聚點,亦多相妨,竝許停免,都試以明年退行之意,一體分付于三道道臣及開城留守·兩西帥臣處,何如?傳曰,允。
又以義禁府言啓曰,卽接月今醫員李在璜手本,則時囚罪人鄭禮容,素患痰癖之症,添以泄痢,身熱頭疼,食飮全却,目下症形,實爲危急云。罪人病勢如此,則一邊保放,一邊草記,曾有定式矣。鄭禮容,姑爲保放之意,敢啓。傳曰,知道。
上在昌德宮。停常參·經筵。
宋應龍啓曰,行大司憲曺鳳振,掌令崔重湜呈辭,執義趙啓昇,持平柳榮河·韓文爀未肅拜,掌令金養默在外,監察茶時之意,敢啓。傳曰,知道。
又啓曰,明日聖節望闕禮,依例爲之之意,敢啓。傳曰,知道。
傳于洪祐順曰,在外副校理許遞,前望單子入之。
應敎前望單子入之,李源益落點。
副校理前望單子入之,李魯確落點。
宋應龍啓曰,明日聖節望闕禮習儀,兩司當爲進參,除在外·嫌不進外,未肅拜·呈告人員,竝待開門牌招,何如?傳曰,允。
洪祐順以司饔院檢擧提調意啓曰,今番支勅時儀節,一依癸亥年封典勅例擧行事,迎接都監草記,蒙允矣。在前勅使時,以宴禮擧行,則有茶禮外,例以味數接待,而或以五味,或以七味,受點擧行矣。癸亥年則以五味爲之,今番味數,幾味磨鍊乎?單子書入之意,敢啓。傳曰,知道。
宋應龍,以兵曹言啓曰,大王大妃殿,以司謁口傳下敎曰,昨日開印時,不入來閣臣下隷,令兵曹捉來,決棍五度事,命下矣。謹依下敎,提學徐有榘下隷韓成喆,檢校直提學徐憙淳下隷金鼎九,直提學朴永元下隷張寬得,檢校待敎金興根下隷趙元奎,檢校待敎趙斗淳下隷朴景辰,檢校待敎金學性下隷尹宗三,檢校待敎金洙根下隷李東植,待敎金英根下隷崔完孫等,自臣曹捧現告,各決棍五度之意,敢啓。傳曰,知道。
上在昌德宮。停常參·經筵。
藥房都提調朴宗薰,提調權敦仁,副提調金道喜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
宋應龍啓曰,行大司憲曺鳳振,執義趙啓昇,持平柳榮河·韓文爀牌不進,掌令金養默在外,崔重湜嫌不進,監察茶時之意,敢啓。傳曰,知道。
金道喜啓曰,左副承旨朴容壽,今日不爲仕進,卽爲牌招,何如?傳曰,允。
宋應龍啓曰,備邊司郞廳來言,今日賓廳日次,而聖節望闕禮相値,不得來會云矣。敢啓。傳曰,知道。
朴來謙啓曰,今日聖節望闕禮時,憲府則監察代行矣。雖無諫院,仍爲行禮之意,敢啓。傳曰,知道。
又啓曰,臣來謙聖節望闕禮進去,下直之意,敢啓。傳曰,知道。
宋應龍啓曰,卽者義禁府都事來言,時囚罪人張龍八·李惟時·鄭禮容·李鍾植等當爲議處,而判義禁李止淵未肅拜,次堂例不得擧行云。判義禁卽爲牌招,何如?傳曰,允。
又啓曰,兼判義禁李止淵牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
以左副承旨朴容壽牌不進罷職傳旨,傳于洪祐順曰,只推。
以執義趙啓昇,持平柳榮河·韓文爀,司諫鄭德和,獻納韓宓履,正言申錫愚牌不進罷職傳旨,傳于宋應龍曰,只推。
洪祐順,以吏曹言啓曰,禮曹佐郞許結,以其身病,呈狀乞遞,改差,何如?傳曰,允。
又以弘文館言啓曰,新除授副校理李魯確,卽爲牌招察任,何如?傳曰,允。
宋應龍,以都摠府言啓曰,今日入直內三廳·武兼·禁軍及軍兵等,當爲中日習射技放,而聖節望闕禮習儀相値,不得設行之意,敢啓。傳曰,知道。
又以備邊司言啓曰,今番使行,謝恩爲重,以謝恩兼冬至使,更爲口傳下批之意,分付該曹,何如?傳曰,允。
吏曹口傳政事,謝恩兼冬至使單朴綺壽,副使單金興根,書狀官單李光載。
上在昌德宮。停常參·經筵。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,判義禁李止淵再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
又啓曰,判義禁李止淵牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
以領敦寧金祖根焚黃呈辭,傳于朴容壽曰,給由馬·澆奠床備給。
宋應龍啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令崔重湜,持平柳榮河·韓文爀,司諫鄭德和,獻納韓宓履,正言申錫愚牌不進罷職傳旨,傳于宋應龍曰,只推。
以副校理李魯確牌不進罷職傳旨,傳于朴容壽曰,只推。
朴容壽,以宗廟署都提調·提調意啓曰,今此宗廟·永寧殿修改告由祭時,本署郞廳四員,當爲備員分進,而令李羲書身病猝重,萬無進參之路,改差,其代令該曹以在京無故人,口傳差出,以爲擧行之地,何如?傳曰,允。
吏曹口傳政事,以洪羲晉爲宗廟令。
朴容壽,以吏曹言啓曰,今此秋夕祭祭官,當爲磨鍊,而除老病·公頉,實無推移排比之路。依近例刑官及司饔院官員年六十已上人,通融塡差以入,而其中時無職名人員,令該曹口傳付軍職,何如?傳曰,允。
又以禮曹言啓曰,卽接顯隆園令所報,則今此本園秋夕祭受香,在今十三日,而令今方入直,參奉趙秉緯身病猝重,無以受香云。參奉趙秉緯,今姑改差,其代令該曹以在京無故人,口傳差出,以爲趁期受香之地,何如?傳曰,允。
義禁府啓目帖連向前張龍八亦,道啓旣以公賑絶巡,狀聞論列,則囚供之以還分不得逐巡爲辭者,極涉窘遁兺除良,歉邑賑事,民命攸關,計口排巡,必欲使之賴此延活,則此而無難間斷,烏在設賑本意?吏奸之不能周察,姑捨勿論,民飢之殆同越視,罪當何居?以若所犯,有難援律例勘而止,直施遠配之典,何如?判付。啓,依允。又啓目帖連向前鄭禮容亦,稅納法意,何等嚴重,而初若趁期準裝,如法操束,則豈至於畢竟船漢之用意故敗是旀,原穀之預先私貸,代錢之任其潛受,事未前有,俱係法外,始則由於全不照察,終自歸於那移出納。以此照律,何如?判付。啓,依允。又啓目帖連向前李推時亦,不念墓軍之所重,不有曹關之屢飭,而一味抛置,致勤飭敎者,怠慢之罪,在所難免。以此照律,何如?判付。啓,依允。又啓目帖連向前李鍾植亦,漂船去來,關係邊情,而始旣不能交付,終又無所追探者,揆以領護法意,萬萬駭痛是白遣,就囚遲滯,雖諉路中得病,難免罪上添罪。以此照律,何如?判付。啓,依允。
宋應龍,以義禁府言啓曰,保放罪人鄭禮容·李鍾植等,還囚議處以入,而病勢一向未差,竝仍爲保放之意,敢啓。傳曰,知道。
敦寧府都正成大璡疏曰,伏以,臣卽嶺外一庸品耳。濫竊科第,猥忝法從,前後歷揚,罔非踰分,而幸値大慶之會,適廁臚唱之列,密邇耿光,獲睹盛擧,自顧微分,榮幸無比,而緋玉之恩資繼降,銀臺之新籍又通,德至厚也,恩至渥也。跧伏旅次,日夕頌祝,不意今者,以臣爲敦寧都正者,臣聞命惝怳,罔知攸措。顧臣何人,荷此洪私?感激怵惕,雖不得不章皇一肅,粗伸叩謝之忱,而第臣於本府,素無敦寧,揆以公格,不可冒據,敢暴由中之懇,冀蒙體下之恩。伏乞聖慈,特命銓曹,照例遞改,以存公格,俾安私分,千萬幸甚。臣無任云云。省疏具悉。疏辭,下該曹稟處。
吏曹啓目帖連觀此敦寧府都正成大璡上疏,則以爲,臣於本府,素無敦寧,揆以公格,不可冒據。伏乞特命銓曹,照例遞改亦爲白有臥乎所,旣無敦寧,則揆以格例,不可仍置。敦寧府都正成大璡,依例改差,何如?判付。啓,依允。
上在昌德宮。停常參·經筵。
宋應龍啓曰,行大司憲曺鳳振,掌令崔重湜呈辭,執義趙啓昇,持平柳榮河·韓文爀未肅拜,掌令金養默在外,監察茶時之意,敢啓。傳曰,知道。
吏曹口傳政事,以李克聲爲顯隆園參奉。
宋應龍,以御營廳言啓曰,本廳別將白殷鎭,身病甚重,勢難察任,改差,何如?傳曰,允。
又以義禁府言啓曰,因本府議啓,時囚罪人張龍八直施遠配之典事,判付內依允事,命下矣。張龍八全羅道海南縣遠配,而以議啓內辭意,具罪目依例發遣府羅將,押送配所,何如?傳曰,允。
上在昌德宮。停常參·經筵。
宋應龍啓曰,行大司憲曺鳳振,掌令崔重湜呈辭,執義趙啓昇,持平柳榮河·韓文爀差祭,掌令金養默在外,監察茶時之意,敢啓。傳曰,知道。
朴容壽啓曰,臣容壽,今日德溫公主親迎時,外宣醞進去,下直之意,敢啓。傳曰,知道。
張敎根,以都摠府言啓曰,今日入直內三廳·武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
洪祐順,以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成林基洙,直講李元會,典籍金公鉉,俱爲差祭進去,時無入直之員,以他郞官姑爲代直,何如?傳曰,允。
兵曹口傳政事,副司正單李謙洙。
上在昌德宮。停常參·經筵。
夜自五更至十五日開東,灑雨下雨,測雨器水深四分。
宋應龍啓曰,行大司憲曺鳳振,掌令崔重湜呈辭,執義趙啓昇,持平柳榮河·韓文爀差祭,掌令金養默在外,監察茶時之意,敢啓。傳曰,知道。
朴來謙啓曰,右承旨張敎根,今日不爲仕進,卽爲牌招,何如?傳曰,允。
傳于朴容壽曰,禮房承旨馳詣宗廟·永寧殿·永禧殿·景慕宮,奉審摘奸,受香諸處,一體奉審摘奸以來。
以慶尙監司尹聲大狀啓,高靈縣民家漂頹事,大王大妃殿傳于洪祐順曰,觀此狀辭,二十餘戶民家之一時漂頹,非但慘矜,當此秋成不遠之時,許多民人,失棲遑遑,尤爲可悶。原恤典外,別加優助,俾爲趁卽奠接之地事,分付。
以右承旨張敎根牌不進罷職傳旨,傳于朴來謙曰,只推。
朴容壽,以迎接都監言啓曰,本都監郞廳禮曹佐郞許結,以其親病,呈旬下鄕,改差,其代禮曹佐郞卓宗述差下,使之察任,何如?傳曰,允。
上在昌德宮。停常參·經筵。
自開東至酉時,灑雨下雨,測雨器水深六分。
藥房提調權敦仁,副提調金道喜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
宋應龍啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
朴來謙啓曰,備邊司郞廳來言,今日賓廳日次,而大臣有身病,不得來會云矣。敢啓。傳曰,知道。
又啓曰,右承旨張敎根,今日不爲仕進,卽爲牌招,何如?傳曰,允。
注書尹敎成病,代以成容默爲假注書。
傳于朴來謙曰,回還三使臣留待。
傳于朴來謙曰,回還三使臣入侍。
宋應龍啓曰,行大司憲曺鳳振,掌令崔重湜,持平韓文爀牌不進,執義趙啓昇,持平柳榮河差祭,掌令金養默在外,監察茶時之意,敢啓。傳曰,知道。
以司諫鄭德和,正言申錫愚,掌令崔重湜,持平韓文爀牌不進罷職傳旨,傳于宋應龍曰,只推。
以右承旨張敎根牌不進罷職傳旨,傳于朴容壽曰,只推。
朴容壽,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以敦寧府言啓曰,德溫公主嘉禮已過,南寧尉尹宜善,記載於御牒寶冊,而今式年仍爲修整之意,敢啓。傳曰,知道。
丁酉八月十五日未時,上御熙政堂。大王大妃殿垂簾,回還三使臣入侍時,行左承旨朴來謙,假注書蔡元默,記注官金致坤,記事官李宗心,正使金賢根,副使趙秉鉉,書狀官李源益,以次進伏訖。上曰,史官分左右。大王大妃殿曰,使臣進前。賢根等進前訖。大王大妃殿曰,無事往還乎?賢根曰,王靈所曁,無事往返矣。大王大妃殿曰,使事順成,慶幸極矣。賢根曰,封典順成,臣等尤不勝慶忭之忱矣。大王大妃殿曰,彼國無事乎?秉鉉曰,年事大登,而朝野別無他事矣。大王大妃殿曰,我境年事,何如?秉鉉曰,所過沿路,農形免凶矣。大王大妃殿曰,正使姑留承候,副使·書狀先退。仍命史官就座,又命退,承·史以次退出。
上在昌德宮。停常參·經筵。
宋應龍,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴容壽啓曰,假注書成容默時無職名,令該曹依例付軍職,冠帶常仕,何如?傳曰,允。
大王大妃殿傳于朴容壽曰,封典順成,慶幸,何如?奏請上使以下,別單入之。傳于朴容壽曰,嘉禮廳堂郞以下,別單書入。
大王大妃殿,傳于宋應龍曰,二十日次對,勿拘齋日,進定於明日。
宋應龍啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令崔重湜,持平柳榮河·韓文爀,司諫鄭德和,獻納韓宓履,正言申錫雨牌不進罷職傳旨,傳于宋應龍曰,只推。
宋應龍啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以忠淸監司沈宜臣狀啓,木川縣監宋啓根身死事,傳于洪祐順曰,令該曹口傳差出,催促下送。
朴容壽,以戶曹言啓曰,德溫公主,今已出閤,凡諸供上,依前例勿爲進排,而乳·保母以下宣飯各種春秋衣纏,依定例擧行事,分付各司,何如?傳曰,允。
宋應龍,以兵曹言啓曰,今八月十七日武臣堂上朔試射日次,而國忌齋戒相値,不得爲之之意,敢啓。傳曰,知道。
又以刑曹言啓曰,西部餘慶坊致死人李聖乭獄事,初·覆檢實因疑眩,無以決折,故發遣本曹郞廳,三檢設行之意,敢啓。傳曰,知道。
又以義禁府言啓曰,保放罪人鄭禮容·李鍾植等還囚,照律以入之意,敢啓。傳曰,知道。
義禁府照目。粘連順天府使鄭禮容矣本府議啓內,稅納法意,何等嚴重,而初若趁期準裝,如法操束,則豈至於畢境船漢之用意故敗是旀,原穀之預先私貸,代錢之任其潛受,事未前有,俱係法外。始則由於全不照察,終自歸於那移出納。以此照律,罪杖一百收贖,告身盡行追奪,流三千里定配,私罪啓,奉敎依允爲旀,功減一等爲良如敎。又照目。粘連通津前前府使李惟時矣本府議啓內,不念墓軍之所重,不有曹關之屢飭,而一味抛置,致勤飭敎者,怠慢之罪,在所難免。以此照律,罪杖八十收贖,奪告身三等,私罪啓,奉敎依允爲旀,議減一等爲良如敎。又照目。粘連知世浦前萬戶李鍾植矣本府議啓內,漂船去來,關係邊情,而始旣不能交付,終又無所追探者,揆以領護法意,萬萬駭痛是白遣,就囚遲滯,雖諉路中得病,難免罪上添罪。以此照律,罪杖一百收贖,告身盡行追奪,私罪,奉敎依允。
宋應龍,以義禁府言啓曰,時囚罪人鄭禮容杖一百流三千里定配照律公事判付內,依允,功減一等事,命下矣。鄭禮容功減一等,杖一百收贖,告身盡行追奪,江原道楊口縣含春驛,徒三年定配,而以議啓內辭意,具罪目依例發遣府書吏,押送配所,何如?傳曰,允。
上在昌德宮。停常參·經筵。
辰時,灑雨下雨,測雨器水深一分。
宋應龍啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
朴來謙啓曰,來二十一日朝參日次,而宣陵忌辰祭齋戒相値,頉稟之意,敢啓。傳曰,知道。
朴容壽啓曰,來二十一日輪對日次,而宣陵忌辰祭齋戒相値,頉稟之意,敢啓。傳曰,知道。
金道喜啓曰,右承旨張敎根,今日不爲仕進,卽爲牌招,何如?傳曰,允。
傳于朴來謙曰,大臣·備局堂上引見。
朴容壽啓曰,卽者景慕宮官員來言,再明日修改時,提調一員當爲進參,而都提調李相璜有身病,提調金鏴奉命在外,不得進參云。何以爲之?敢稟。傳曰,在外許遞,前望單子入之。
景慕宮提調前望單子入之,金履載落點。
傳于洪祐順曰,留院公事入之。
傳于洪祐順曰,童蒙敎官尹致承陞六。
以奏請兼謝恩上使以下別單,傳于金道喜曰,正使東寧尉金賢根,田二十結,奴婢七口賜給,副使行護軍趙秉鉉加資,田十結,奴婢五口賜給,書狀官應敎李源益加資,田五結,奴婢四口賜給,譯官金相淳,田三結,奴婢中一口賜給,崔俊植·卞秀淵竝加資,各田三結,奴婢中一口賜給,正使軍官李一遂相當職調用,田三結,奴婢中一口賜給,其餘譯官·寫字官·畫員·御醫等,竝依癸亥年例判下,依例捧傳旨。
以德溫公主嘉禮廳堂郞以下別單,傳于金道喜曰,主婚完昌君時仁鞍具馬一匹賜給,堂上行禮曹判書朴岐壽日淺勿論,行禮曹判書鄭元容,參判金炳朝,參議金景善各熟馬一匹賜給,都廳副司果韓鎭庭加資,禮曹正郞卓宗述半熟馬一匹賜給,郞廳禮曹佐郞康國龍·洪在重,正郞趙相玉各上弦弓一張賜給,別工作假監役朴宗敦,本宮修理監役官尹載成,駙馬房修理假監役徐章淳,駙馬房使者副司勇尹宅鎬竝陞六,兼管堂上尙衣提調金逌根,兼戶曹判書李止淵,各半熟馬一匹賜給,郞廳戶曹正郞沈宜復,尙衣僉正金初淳,各兒馬一匹賜給,別看役前五衛將安時赫·鄭光禹,竝相當職調用,尙衣提調金逌根,內下豹皮一令賜給,金陽淳內下鹿皮一令賜給,僉正金初淳,主簿許雲老,別提金鳳敍,直長禹尙俊,各兒馬一匹賜給,執吏四人竝帖加,禮貌官朴榮逌·沈樂愼·金汝淳·李東柱,擇日官·奏時官·計士·待令捕校·員役·工匠等,竝依甲子年例施賞。
傳于金道喜曰,德溫公主嘉禮時次知內官吳鶴昌加資,資窮代加,掌務徐就慶加資,稤宮崔慶祿,邊將除授,熟設監官安時喆相當職調用,李景濂宮任除授,李春吉加資,崔致峻等五人,各內下筒箇一部賜給,庫直奴時得帖加,造果監董崔兢烈加資,捕校二人竝依甲子年例施賞,書員·庫直·看役·使喚等,竝依判下施賞。
傳于洪祐順曰,今番賞典中,一人雖兼數事,毋得疊授。
傳于洪祐順曰,政官牌招開政,賞典下批。
以執義趙啓昇,掌令崔重湜,持平柳榮河·韓文爀,司諫鄭德和,獻納韓宓履,正言申錫愚牌不進罷職傳旨,傳于宋應龍曰,只推。
以右承旨張敎根牌不進罷職傳旨,傳于洪祐順曰,只推。
吏曹口傳政事,以李寅永爲木川縣監。
朴容壽,以承文院都提調意啓曰,今番謝恩兼冬至使行齎去冊封謝恩,以有方物入送,奏請方物,移準謝恩,奏請兼謝恩使臣賜食謝恩,以無方物磨鍊擧行之意,分付該曹,先通稱謝咨文及勅使派送回咨,竝依已例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
又以迎接都監言啓曰,在前勅使入京時,禁雜人等節,自洪濟院至迎恩門,使御營廳·摠戎廳除出校卒,嚴飭禁雜,自迎恩門至城內諸處,亦令三軍門及摠戎廳,分掌嚴禁矣。今亦依此擧行之意,分付,何如?傳曰,允。
又以迎接都監言啓曰,卽接京畿監司狀本,則沿路禁辟,以楊州·高陽·坡州·長湍等邑所在守·摠兩營屬軍校,每邑各一百五十名出用,曾有定式矣。今番禁辟軍校,楊州·高陽則守·摠兩營屬牙兵·束伍·標下軍,坡州·長湍則摠戎廳別驍士,每邑各一百五十名,就附近面里,抄出使用事,令迎接都監稟旨分付云矣。近年勅行時沿路禁辟軍,以楊州·高陽·坡州·長湍軍校各一百五十名,每爲出用。今亦依例擧行之意,分付道臣,何如?傳曰,允。
又以迎接都監言啓曰,迎勅時,爲慮觀光入之囂遝紛聒,以各營中軍中率該營標下軍,仍領先牌軍,前行於勅使頭局,淸道禁雜人之意,癸巳年筵稟定式矣。今番依此例,令訓鍊中軍,自慕華館具軍威前行,另加禁辟,而勅使自闕往館所時回還日,一體擧行事,分付,何如?傳曰,允。
京畿監司李光正疏曰,伏以,臣匪材重寄,居然半歲有餘矣。徒竊厚廩,略無寸效,雖聖朝寬貸,不加譴罰,私心惶恧,若負大何。況臣門闌,比歲稍顯,居恒兢惕,又不啻如臨履,果然過福之殃,反罹逆理之慼,拊心自悼,寧欲無生,而惟臨壙一訣,抑亦情理之所不可按抑者。顧今秋事方殷,勅務旁午,此時言私,固知有萬萬不敢,而第其嬴博之藏,適在臣省內邱墓之鄕,相去僅宿舂耳。竊意數日而還,庶幾無甚瘝廢,玆控血懇,仰冀矜諒。伏願聖慈,特許臣從便往還,獲伸至情,仍治臣僭踰之罪,以昭法紀焉。臣無任云云。答曰,省疏具悉。所請依施。
丁酉八月十七日辰時,上御熙政堂。大王大妃殿垂簾,大臣·備局堂上引見入侍時,行左承旨朴來謙,假注書成容默,事變假注書洪錫圭,記注官金致坤,記事官李宗心,右議政朴宗薰,行判敦寧府事金逌根,兼戶曹判書李止淵,行禮曹判書鄭元容,行兵曹判書權敦仁,行大護軍李紀淵,吏曹判書申在植,行大護軍徐憙淳,行護軍朴永元·李完植·柳相弼,副校理李魯確,以次進伏訖。上曰,史官分左右。宗薰等進前奏曰,雨後涼生,朝晝異候,聖體,若何?上曰,一樣矣。寢睡·水刺之節,何如?上曰,一樣矣。宗薰曰,向聞醫官之言,乍有泄候,旋卽差復云,今則益臻萬康乎?上曰,今則夬差矣。宗薰曰,日候近甚不調,伏望益加節宣之方焉。仍奏曰,大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。宗薰曰,邦籙無疆,封典克完,日吉辰良,貴主嘉禮順成,伏想聖衷嘉悅,益當無比矣。大王大妃殿曰,封典克完,已極萬幸,而嘉禮順成,雖甚嘉悅,愴舊之懷,遇喜益切矣。仍敎曰,次對爲之。宗薰曰,支勅贈給申飭事,頃日筵敎諄複,中外承聆,孰不警惕而殫心乎?仍伏念,事大之節,誠信是主,待客之道,禮貌爲重,近來迎接儀物,贈給各種,槪多草率薄劣,大不如前。此亶由於紀綱蕩然之致。雖以年前銀品之點退換給,雨具之失待生梗事言之,其爲疲惱貽羞,虧損國體,無復餘地。若或復踵前習,示遠人以欠誠無禮,則內而該管堂郞,外而營邑諸臣,斷當有重勘。銀貨則必取品眞而稱準,器物則務從製精而儀備。至於道路觀光之類,如堵如市,指點嘻笑,大係觀瞻。館所出入之禁,蕩無防限,窺覘牽挽,全沒體面,此尤不可不嚴加操束,一切禁斷。竝以此分付迎接都監·兵曹·各營將臣·儐使·三道道帥臣·開城留守·義州府尹處,使之另加飭察,毋或有如前一毫雜亂之弊,何如?大王大妃殿答曰,依爲之。前後申飭,非一非再,而事過之後,每多入聞。今番則各別申飭,俾無貽羞之地,可也。出擧條宗薰曰,虛司果積滯之弊,近來轉甚,經歲淹延,無異落仕,候闕無期,有足軫念。此蓋賞施稠疊,或未免倖門之寖啓,巧宦競進,不能無仕路之漸淆而然,而若其就現在之司果中循序甄除,銓敍不差,使在前者無爭先之嫌,在後者無枉屈之歎,惟銓曹事耳。當以元仕爲先,正蔭雜岐,雖不可無分別,而其爲元仕則均矣。其次則賞典徑陞者,亦自有不易之次第,一從其序,毋或差錯。如參外之計仕歷陞之爲,則更安有孰先孰後,或遲或速之弊乎?第其中又有一段可議者。設如參下賞陞者,久未付職,至過本仕應滿之限,則是因賞而反格其進也。綜核之政,宜有闊狹,此後如有似此之人,到其本來仕滿之期,雖有元仕,亦許先爲區處,俾勿踰限,實爲信賞疎鬱之助。以此著式施行之意,分付銓曹,何如?大王大妃殿答曰,依爲之。出擧條宗薰曰,京鄕遊手駔儈之徒,狃於誆賺,輒以外邑堰洑·苔藿·漁箭·鹽盆·浦口·商稅之類,指告於各宮各司,稱以收稅補用,而其實指無爲有,虛作名色。或橫奪人世業舊基,流毒取怨,徒使平民,繹騷蕩析,所謂收稅之物,竟歸於渠輩囊橐,而如干塞白於該宮該司者,零星微瑣,有名無實。設使眞有厚利,可補公用,與民爭利,歸怨於上,決非王政之所可爲。營邑近民之官,雖或明知其弊,有意禁斷,輒爲宮房京司之所沮格,宮房京司,亦不過見欺於奸徒而已。苟能灼見其實,則豈肯違憲令而攘民業,冒虛名而受實害乎?堤堰之禁,受敎截嚴,陳告之律,法典昭揭,決不可任其妄冒,重困無告之小民。自今嚴立科條,凡有似此事陳告者,未能嚴斥,而許其投托,則其來告之人,嚴刑遠配,以法從事,斷不饒貸,該宮宮屬,該司官長,亦難免重究。以此意分付於各宮各司,亦令各道道臣,如有似此貽弊之事,劃卽摘發狀聞,以杜縱奸厲民之弊,何如?大王大妃殿答曰,依爲之。出擧條宗薰曰,日前因宣禧宮手本,以墓軍侵役事,有通津府使拿勘之命矣。本事旣報禮曹,已行關飭,而不卽擧行,則該邑倅固有罪矣。第自本營,果能具由更報,則禮曹自當査頉,而本宮之無難直啓,大是法外。當報該曹之事,輒敢上徹,豈不屑越乎?況直啓之路一開,其流之弊,尤當如何?其漸不可長。墓軍所侵之役,分付禮曹,使之卽爲査正,而似此直啓之習,一切防禁,後或更有犯者,斷當重究之意,嚴飭,何如?大王大妃殿答曰,依爲之。出擧條仍敎曰,大臣所奏如此,雖不得不下批,而本邑若不擧行,則自該宮不得不手本於內司,此與直啓有異。且墓所守護,所重自別,該宮手本,何可一切防塞乎?宗薰曰,自墓所直報禮曹,則禮曹自當關飭於營邑,手本何必爲之乎?宗薰曰,分館後陞降,卽是古典。西關人之槐院施行,亦多其例。今番分館,業已經年,而自中稱屈,久猶未已。金玉龍·洪熙朝,依近例槐院調用之意,分付,何如?大王大妃殿答曰,依爲之。出擧條宗薰曰,審理諸案中延日縣文龍周之獄,不無可議。乳下非心坎,項頸非腦後,靑黯異於癊暈,此非必死處致命傷,而死於十日之內,固與法文不合。査案雖以他歇處傷重爲斷,而傷重云者,卽血肉皮骨之傷也。考諸脈錄,元不近似,病時摘奸,亦云遍身都無傷處云。詞證則只有鄭東龍一人,而不過遠望翻轉,就見衣濕而已,詞證不可曰該備矣。以法以證,俱無的據,此所謂然疑之獄也。七年訊推,足懲其罪,曹讞雖出嚴愼之意,道啓深得服念之義。當此審克之日,施以次律,恐非失刑,以此分付道臣,何如?大王大妃殿答曰,依爲之。出擧條宗薰曰,昨見黃海監司鄭基一啓本,以前驪州牧使徐有素到配,登聞矣。遂安,距京不過爲五六日程,而發配第四朔始到者,何可但以稽緩論乎?聞有實病,雖異故犯,而擔舁作行,應不至此之久,殊甚駭然。有關後弊,徐有素則旣在行遣,難以加罪,而該道臣之無一言措辭,循例修啓,不可無警,推考,金吾之初不照察,未免疎忽,該堂亦爲推考,何如?大王大妃殿答曰,依爲之。出擧條宗薰曰,戶曹判書李止淵支勅方張,職務相妨,兼帶判義禁之任,今姑許遞,何如?大王大妃殿答曰,依爲之。出擧條宗薰曰,各營門敎鍊官,須得習刑名,而明陣伍者爲之,然後始可以成軍門貌樣,而爲來後緩急之用。行伍中取才陞用,卽當初定法,而近年以來,或有不由取才,奉承傳直爲差下之時,非但取才法意之不如是,行伍中稍欲自拔,留意講習於韜鈐之書者,亦不無解體之歎,此實不可不念。雖以訓局別技軍言之,當初簽定,必取有技藝者選擇,蓋亦出於須緩急之法意,而軍以別技爲名,故其役較苦於他軍,而渠輩所望,惟在於武監一窠,隨闕移陞之一路而已。此亦有自內命下之時,不由本局抄擇,而直爲簽差者,多。此非但有違於別技軍設施之本意,且武監係是咫尺宿衛之卒,則所重亦甚自別。若使無技者苟充,則殊欠備警急之義,有技者失望,無意肄習,則亦非倡勇敢之政。此後營校武監之差擇,竝付之於該營將臣,惟藝是取,則庶有杜倖之效,而亦爲知勸之道。臣之區區愚慮,有及於此。故敢此仰達矣。大王大妃殿答曰,依爲之。出擧條仍敎曰,向因酬勞之典,果有特差之事,而大臣所奏如此,今姑許施,而此後若有不得不酬勞之事,則又將有不得不特差之擧。今若不預言,則是欺大臣也。此意知悉也。宗薰曰,承此下敎,感泣矣。大王大妃殿曰,大臣就座。來謙曰,諸宰奏事。止淵曰,癸亥年仁政殿迎勅時,雖不用樽花,而今番則何以爲之乎?大王大妃殿答曰,今番則用之,可也。元容曰,謹考王妃冊封勅謄錄,則迎勅翼日,有陳賀頒敎權停例擧行之例,百官於大殿·中宮殿,不爲進箋,只進致詞表裏,而癸亥年則依庚辰近例,迎勅當日爲之矣。今番則何以爲之乎?大王大妃殿答曰,依近例當日行禮,可也。出擧條完植曰,臣猥叨重任,恒切懍惕,而今年新製火藥,因未盡乾淨,別置私庫矣。該庫直林昌赫者,敢生凶計,穿穴庫壁,偸出火藥爲三百三十斤。每年應下之時,流伊偸賣者,又爲九百餘斤。眞贓分明,奸狀盡露,究厥所爲,已極凶獰,而原庫儲留,不可不一番査實。故反閱稱量,則記簿在十五萬八千八百七斤十二兩一錢七分內,欠縮爲十一萬二千五百九十二斤十一兩八錢七分,尤萬萬驚悚。臣亦有常時不能檢飭之失,不勝惶恐,而昌赫更加嚴覈,前後情節,終不直招,庫內之縮,全諉於流來之舊逋者,去益痛惋,而此非一朝一夕之故也。昌赫卽忠愍公林慶業之後裔,而昔在肅廟朝,因相臣筵達,念厥祖之忠節,憫後孫之微賤,林挺柱爲名者,特除邊將。且有禁營火藥庫,子子孫傳差之下敎,以至于昌赫,而庫藏看作家計,偸弄反爲傳襲,訓致今日之變怪而極矣。追覈雖無其處,身犯已著罔赦,亟施當律,斷不可已,而罪關刑辟,下詢大臣·將臣處之,何如?大王大妃殿曰,大臣·將臣之意,何如?宗薰曰,火藥卽軍需之重者,其偸竊欠逋,至於此多,可謂變怪。法典軍器偸取者,兵曹啓稟梟首。此指火藥百斤以上而言也。況此過萬之數乎?如法處斷,有不可已矣。逌根曰,火藥較諸他軍器,尤爲緊重,而欠逋之至於十一萬餘斤者,誠極變怪。雖未知其逋久之數,全由於渠所身犯,卽其偸穿庫壁,與作變於錢布之藏,不可同日而語。斷用一律,無容更疑矣。相弼曰,火藥偸竊,未滿百斤,猶有減死島配之律,今此綻露,已近一千斤,事未前有,誠亦變怪。施以一律,臣無異見矣。大王大妃殿答曰,大臣·將臣之意如此,依爲之。出擧條完植曰,昌赫之所偸賣者,或本色推贓,或代錢徵捧,而元庫査出之欠縮,指徵無處,尤極悚悶。軍器之中,火藥尤爲緊重,不可虛留,而此非一二年內所可辦備者。三南·海西月課藥丸之自摠戎廳句管分給者,雖年各不同,而甲丙戊庚壬年則爲八千七十二斤,乙丁己辛癸年則爲三千四百七十四斤矣。自今年爲始,姑停四道出給之例,限七年移付禁營,而間又有年例擣砧之藥,庶可次次充上矣。有己卯御廳已行之例,下詢大臣處之,何如?大王大妃殿曰,大臣之意,何如?宗薰曰,火藥在軍器爲最緊,卽不可一日無者。第該營事勢,誠難指顧措辦,外方月課之屢年停閣,非不難愼。實則無目下甚掣礙之端,且旣有御營已例,依將臣所奏施行,似便當矣。大王大妃殿答曰,依爲之。出擧條完植曰,庫直雖有昔年下敎,而流逋旣出傳襲,罪狀已犯重辟,渠之族屬,無以更差。故敢此仰達矣。大王大妃殿答曰,旣有受敎,則事當依受敎,以其族屬差出,而族屬中必若無可堪之人,則依所奏以他人差出,可也。完植曰,林昌赫,用以一律事,命下矣。自臣營卽當擧行,而今明適値齋日,待再明擧行,恐未知,何如?大王大妃殿曰,唯。相弼曰,臣於宣傳官廳射會事,竊不勝駭歎之至。該廳射會之每朔三次四等計劃,法例甚嚴,而近漸解弛,舊規幾廢。向來禁將登筵,纔有提稟,卽聞去月三十日射會時,宣傳官三員,適因事端,初不來會,而爲主試者,旣不能董飭赴試,則退日更行,猶或,可也。乃以衆所共知之不參人員,射講試記,無難冒劃,肆然入啓,擧措之顚倒,聽聞之驚駭,事未前有,萬萬寒心。此若仍置不問,無以杜後弊。臣謂行首宣傳官李熙輔,亟令該府,拿問重勘,斷不可已。雖以不參之諸宣傳官言之,設有私義之難安,其在先公之道,終不進參者,亦不可無罪。當該宣傳官捧現告,竝令該府拿問處之,何如?大王大妃殿答曰,依爲之。出擧條魯確曰,聖學成就,專在講筵。蓋聖質雖天縱,不能無待於學問之工,而學問之道,不可略有間斷。間因酷暑,未免暫停,見今新涼入郊,簡冊可親。固知自內雖有溫繹之工,輔翼之道,莫如講筵。自今日爲始,進講·召對·法講,逐日爲之,俾有日新之效,是臣區區之望也。上曰,當留念矣。出擧條魯確曰,且伏念,今年秋事有望,屢歉之餘,實爲萬幸,而第其民情之困,殆有甚於凶歲。公私之債,一時竝督,隣族之徵,四面迭侵,以至縲絏及身,萬事凄涼,飢寒到骨,一家蕭索,不知豐稔之樂,而反思歉荒之日,此其尤所矜念者也。最中切急之患,糶糴爲首,斗斛次之。蓋糶糴者,所以爲民,而今焉斂散不均,民反失所,逋欠如山,官多虛簿,終至於國無其蓄。斗斛者,所以平施,而今焉大小不一,奸僞日滋,官市殊制,出受亦異,竟使之民受其害。顧今救急之道,惟在減糶糴而平斗斛,特軫寧失之義,虛簿所載,指徵無處,一竝蕩減,更思不均之患,各道穀摠,量邑大小,務爲均平。至於斗斛,唐·虞同量,自是聖人之法,今若上自國都,下至八道列邑,場市閭巷,一切以戶曹烙印之斗,爲準用之,俾無作奸之弊,則民力可以少紓,而國家有賴矣。臣待罪近密,極知猥越,而耳目所及,實係民瘼,不忍含默,敢此仰達矣。大王大妃殿答曰,此事朝家之所軫念,當留念矣。出擧條來謙曰,今日賓對,兩司無一人進參,事甚未安。違牌諸臺,竝推考,何如?大王大妃殿答曰,依爲之。出擧條大王大妃殿命大臣先退,史官就座。仍命退,諸臣以次退出。
上在昌德宮。停常參·經筵。
朴來謙啓曰,行大司憲曺鳳振,掌令崔重湜呈辭,執義趙啓昇,持平柳榮河·韓文爀未肅拜,掌令金養默在外,監察茶時之意,敢啓。傳曰,知道。
又啓曰,同副承旨宋應龍,今日不爲仕進,卽爲牌招,何如?傳曰,允。
傳于朴來謙曰,漢城左尹有闕之代,韓益相除授。
吏曹口傳政事,僉知韓益相今加嘉善,左尹除授事,承傳,左尹單安光直,右尹單韓益相。
洪祐順啓曰,吏曹判書申在植,參判趙冀永,參議兪星煥牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
洪祐順,以吏曹言啓曰,嘉禮廳都廳韓鎭庭加資事,命下矣。雖已資窮,未經準職,何以爲之?敢稟。傳曰,勿拘。
有政。吏批,判書申在植進,參判趙冀永牌不進,參議兪星煥牌不進,左副承旨洪祐順進。以李是遠爲應敎,朴綺壽爲知敦寧,李源益爲敦寧都正,鄭元容爲判義禁,趙秉鉉爲知經筵,李翊會爲弘文提學,李廷憲爲禮曹正郞,李源達爲兵曹正郞,吉顯範爲禮曹佐郞,李時在爲南學敎授,李羲書爲敦寧主簿,尹致承爲漢城主簿,尹義寬爲司圃別提,盧經河爲造紙別提,李寅鳳爲軍資奉事,金夔淳爲童蒙敎官,李絅愚爲假監役,李龜遠爲假監役,張載輈爲順懷墓守衛官,李敬彙爲懿昭墓守衛官,朴宗吉爲順天府使,學諭單李昌廷,行護軍趙秉鉉令加資憲,應敎李源益,副司直韓鎭庭,已上今加通政加資事,承傳,兼春秋單趙相玉,兼掌令單李光載,故參判尹命烈贈吏判文衡例兼,南寧尉尹宜善祖考。
兵批,行判書權敦仁病,參判鄭鴻慶病,參議趙奎昇病,參知林永洙入直進,行左承旨朴來謙進。同知吳致莘,僉知鄭雲英,大護軍趙秉鉉,護軍洪羲瑾,副護軍金鼎均·成大璡·李源益·韓鎭庭,副司直李是遠·洪說謨,副司果尹致承·朴宗敦·尹載成·徐章淳·尹宅鎬,副司正成容默,以上竝單付。
吏批,再政。以申大膺爲宗簿正,金佐鉉爲禁府都事,金獻淳爲監役,呂重燮爲孝陵參奉。
兵批,再政。同知單金守鎰。
以同副承旨宋應龍牌不進罷職傳旨,傳于朴來謙曰,只推。
以吏曹參議兪星煥牌不進罷職傳旨,傳于洪祐順曰,只推。
朴容壽,以迎接都監言啓曰,勅使接見茶禮時,御床用淡薑茶,上副勅床用白毫茶,已有定式矣。今亦依此擧行之意,分付,何如?傳曰,允。
又以迎接都監言啓曰,取考謄錄,則勅使到迎恩門時,自廚院兩勅及通官等處,各以酒殽一盤入給,又自都監略備酒殽,分饋跟役矣。今亦依此擧行,何如?傳曰,允。
又以迎接都監言啓曰,勅使入闕時及還來館所時,下隷輩觀光於紅馬木近處,每有雜遝之患。故自前以三營將卒,排立於闕外,禁喧等節,兵曹專當擧行,而都監所屬各差備人馬外,一竝嚴禁,勅使詣闕時,百官皆從敦化門入去,勅使詣館所時,則百官皆從金虎門出來,俾無人馬紛雜之弊矣。今亦依此擧行之意,嚴飭,何如?傳曰,允。
忠淸監司沈宜臣疏曰,伏以,臣兩載蹲冒,一味瘝素,旣不能拊綏疲癃,以紓宵旰之憂,又不能鉤考財賦,以補軍國之用。惟以瀆撓爲事,課月封章,妄徼踰分之惠,厚招干譽之譏,傍人之嗤點,已無可言,臣亦自分其無所逃罪矣。然猶有恬不知愧,迷不知止,屢懇而不已者,是豈臣所樂爲而然哉?第玆湖右一路五十餘郡,無往非千瘡百疣,着手不得處,而獨以忠州一邑事,冒徹宸聽者,亦非敢有私好惡於其間,誠以邑鉅而弊痼,財竭而民散,有非小小郡縣,尙可以牽架補漏之比,而苟不及今矯救,則竟將無邑乃已故耳。臣雖不能事事,顧其任則按察也。旣知其民邑存亡之機,迫在朝夕,而恝然若越視秦瘠,則溺職之誅,固所甘心,而抑何以一日抗顔於承宣之地?向以本州還逋排捧事,以啓而未蒙許施,以疏而又靳允兪,固知誠淺辭拙,不能仰孚於聽卑之天,而祇增煩猥之辜而已。廟議之鄭重,寔出於守法不撓之大經大義,而十萬巨逋之無以一朝準捧,亦旣照諒其事勢之不得不然。今不必更事覶縷,而至於設施究竟之方略條件,惟在按藩守土之臣,講劘措處之如何耳,實未敢以許多細瑣之節目,一一指陳於黈纊之下。若以泛說排年,辭不達意,尤未免爲不槪之案,則此尤臣之罪也。大抵排捧,謬規也。苟可以捨此而有勘逋之道,則何苦爲此甘歸冒法之科也?假令十萬逋穀之一年耗殖,不下萬石,終歲椎剝,猶不能取盈其當年耗殖,則本穀了完,尙何暇論,而每歲勘糴,輒復歸罪守宰,如法罷送,則雖使剸理良手,久任責成,尙患有月計不足之歎。矧又朝遞夕改,視同逆旅者,縱欲竭其智力,將何所措其手足乎?且設州郡置糶糴,所以備荒而足用也。當此連年阻饑,民力積瘁之時,若用一切之法,追擾督迫,則民將不安其居,散而之四,雖積粟百萬,誰與爲邑哉?況急之則有兩失之憂,緩之則有萬全之效,此臣所以不得不捨經而從權,以爲一分息補之道,存民邑於幾亡之餘也。臣之苦心斷斷,以爲不得請則不敢止也。玆又齎誠瀝血,悉陳前疏未畢之說,仰干崇嚴。伏乞聖慈,特許所請,俾一州之民,得以復見天日,仍治臣屢瀆之罪,以爲不職者戒焉。臣無任云云。答曰,省疏具悉。邑勢民情之至於倒懸,朝家旣已洞燭,則亦何可徒守經法,不思拯救之道乎?所請,特爲許施。
上在昌德宮。停常參·經筵。
宋應龍,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛大將李完植,以本營習陣事,今方鷺梁出去矣。兼帶右邊捕盜大將所佩命召及大將牌·傳令牌,何以爲之?敢稟。傳曰,仍佩往來。
傳于洪祐順曰,右承旨許遞,前望單子入之。
傳于洪祐順曰,翰圈爲之。
洪祐順啓曰,翰圈爲之事,命下矣。別兼春秋申錫愚·鄭㝡朝,竝卽牌招,徐耆淳時在全羅道扶安縣任所,斯速乘馹上來事,下諭,何如?傳曰,允。在外,減下。
又啓曰,翰圈爲之事,命下矣。別兼春秋徐耆淳,旣已減下,前檢閱洪說謨,令該曹口傳單付別兼春秋,何如?傳曰,允。
吏曹口傳政事,別兼春秋單洪說謨。
洪祐順啓曰,翰圈爲之事,命下矣。別兼春秋洪說謨奉命在外,何以爲之?敢稟。傳曰,減下。
以別兼春秋申錫愚牌不進罷職傳旨,傳于洪祐順曰,只推。
洪祐順啓曰,翰圈爲之事,命下矣。別兼春秋洪說謨,旣已減下,前檢閱曺雲承,令該曹口傳單付別兼春秋,仍卽牌招,別兼春秋申錫愚,旣有只推之命,更爲牌招,以爲備員會圈之地,何如?傳曰,允。
吏曹口傳政事,別兼春秋單曺雲承。
宋應龍啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令崔重湜,持平柳榮河·韓文爀,司諫鄭德和,獻納韓宓履,正言申錫愚牌不進罷職傳旨,傳于宋應龍曰,只推。
傳于宋應龍曰,正言申錫愚許遞,前望單子入之。
兵曹口傳政事,副司果單申錫愚。
洪祐順,以弘文館言啓曰,新除授應敎李是遠時在江華地,經筵入番事緊,請斯速乘馹上來事,下諭。答曰,依啓。
宋應龍,以備邊司言啓曰,咸鏡前監司洪敬謨分留啓本,以各穀九萬九千餘石加分,措辭懸錄矣。歲荒民飢,還賑交錯之時,多數加分,事勢似然,而初不一番狀請,直爲磨勘,有違常格,不可無警。該道臣推考,後毋得如是之意,分付,何如?傳曰,允。
又以禁衛營言啓曰,火藥偸竊罪人林昌赫,大會軍民於沙場,梟首警衆之意,敢啓。傳曰,知道。
又以御營廳言啓曰,本廳字內惠化門修改處,今已畢役之意,敢啓。傳曰,知道。
又以刑曹言啓曰,今八月十七日大臣·備局堂上引見入侍時,右議政朴宗薰所啓,審理諸案中迎日縣文龍周之獄,不無可議。乳下非心坎,項頸非腦後,靑黯異於癊暈,此非必死處致命傷,而死於十日之內,固與法文不合,査案雖以他歇處傷重爲斷,而傷重云者,卽血肉皮骨之傷也。考諸脈錄,元不近似,病時摘奸,亦云遍身都無傷處云,詞證則只有鄭東龍一人,而不過遠望翻轉,就見衣濕而已,詞證不可曰該備矣。以法以證,俱無的據,此所謂然疑之獄也。七年訊推,足懲其罪,曹讞雖出嚴愼之意,道啓深得服念之義。當此審克之日,施以次律,恐非失刑,以此分付道臣,何如?大王大妃殿答曰,依爲之事,命下矣。迎日縣殺獄罪人文龍周,依此酌配事,分付道臣之意,敢啓。傳曰,知道。
東寧尉金賢根疏曰,伏以,臣直是顓蒙迂拙一年少耳,知蔑開先,事無閱習,雖百執事應行瑣節,尙懼不克堪承,初何敢擬議於專對重任,而秖緣邦典之罔敢愆違,事會之無處推諉,棄家訓冒沒就道,有不暇以暑月原隰之驅馳爲恤矣。今玆使事幹當,封典順成,倖免顚仆,亦已復命,是豈始慮之攸及?實藉君靈而獲濟。臣於其間,何勞可紀,而至以土田臧獲之殊賞,侈臣之身,若是其榮且厚也,臣誠惝怳震越,殆不知措躬之所也。玆敢冒昧陳懇,仰瀆崇嚴。伏乞聖慈,諒臣眞情,匪出飾讓,仰稟東朝,收還成命,以安私分焉。臣無任云云。答曰,省疏具悉卿懇。卿其勿辭,安心領受。仍傳曰,此批答,遣史官傳諭。
咸鏡監司徐耕輔疏曰,伏以,臣辭不獲命,行將北邁,區區下情,不勝戀結之至。仍伏念,臣之父母墳山,在於長湍·開城等地矣。捧檄上塚,幽明之榮耀爲大,攀柏一慟,遠離之情事可伸。玆敢短章陳懇,冒瀆崇嚴。伏乞聖上,特賜由暇,俾遂微願,千萬幸甚。臣無任云云。答曰,省疏具悉。卿其往省焉。
上在昌德宮。停常參·經筵。
藥房提調權敦仁,副提調金道喜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿口傳問安。答曰,知道。
洪祐順啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金道喜啓曰,行左承旨朴來謙今日不爲仕進,卽爲牌招,何如?傳曰,允。
洪祐順啓曰,判義禁鄭元容,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣。敦寧都正李源益,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
承旨前望單子入之,金鼎均落點。
金道喜啓曰,新除授右副承旨金鼎均,卽爲牌招,何如?傳曰,允。
又啓曰,右副承旨金鼎均,時在廣州地,斯速乘馹上來事,下諭,何如?傳曰,允。
傳于宋應龍曰,承旨房望,順房爲之。
傳于宋應龍曰,吏·戶換房。
正言前望單子入之,李鎭默落默。
洪祐順啓曰,新除授正言李鎭默,一體牌招,何如?傳曰,允。
以別兼春秋曺雲承牌不進罷職傳旨,傳于宋應龍曰,只推。
以別兼春秋申錫愚再牌不進罷職傳旨,傳于宋應龍曰,只推。
洪祐順啓曰,翰圈爲之事,命下矣。別兼春秋曺雲承·申錫愚,旣有只推之命,竝卽牌招,何如?傳曰,允。
禮曹,來十月初三日行宗廟冬享大祭親傳香,取稟,奉敎敬依。
吏曹啓目,權知承文院副正字金玉龍·洪熙朝爲等如,口傳施行,何如?判付。啓,依允。
宋應龍啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令崔重湜,持平柳榮河·韓文爀,司諫鄭德和,獻納韓宓履牌不進罷職傳旨,傳于洪祐順曰,只推。
以敦寧都正李源益牌不進罷職傳旨,傳于洪祐順曰,只推。
宋應龍,以禮曹言啓曰,卽接靈光幼學姜柱立所志,則以爲,族兄敏復嫡妾俱無子,以其同姓二十寸弟柱天第二子宗玉,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長姜柱立所訴旣如此,依定式姜柱天第二子宗玉,立爲姜敏復之後,何如?傳曰,允。
洪祐順,以兵曹言啓曰,卽接東所衛將李雲英牒報,則回泰門西邊內宮墻一間許頹圮處,今已修築云。建陽門入直軍晝察夜巡,依例停止之意,敢啓。傳曰,知道。
又以訓鍊都監言啓曰,因兵曹草記,回泰門西邊內宮墻一間許頹圮處,今已畢築,晝察夜巡,停止之意,敢啓。傳曰,知道。
又以兵曹言啓曰,在前迎勅時,三營入直馬兵·騎士等,各留三名,餘皆除出,殿門排立,扈衛軍官六十人及標下軍別將與所任軍官率領,各門分把,城內外街巷屛門,三營分掌把守,而除器械派立,嚴禁雜人,本曹與三營別定校卒,另加檢飭矣。今亦依此擧行,何如?傳曰,允。
又以兵曹言啓曰,今此勅使詣闕詣館所時,訓局中軍率該營標下軍前導,嚴禁雜人事,自迎接都監草記,蒙允矣。勅使詣闕詣館所時及回還日,訓局中軍率該營標下軍及步軍一哨,前導禁辟,嚴禁雜人,習儀日亦依此擧行,而依例除器械除標信擧行之意,分付,何如?傳曰,允。
又以兵曹言啓曰,勅使傳語軍,例以禁·御兩營,輪回磨鍊,而在前雖値停番之時,如例擧行矣。今番則當次禁衛營軍一百名定送,習儀時則以四十名擧行之意,分付,何如?傳曰,允。
又以兵曹言啓曰,在前迎勅時,闕內設布帳,令訓局擧行,城內外街巷屛門布帳,三營分掌擧行矣。今亦依此擧行,何如?傳曰,允。
又以兵曹言啓曰,今八月二十一日武臣賓廳講書日次,而國忌齋戒相値,不得爲之之意,敢啓。傳曰,知道。
義禁府啓目,行首宣傳官李熙輔,宣傳官李亨夏·李基碩·具永禧等原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付。啓,依允。
吏曹啓目。粘連觀此知敦寧府事朴綺壽上疏,則以爲,臣本無敦寧,伏乞亟賜遞改亦爲白有臥乎所,旣無敦寧,則揆以格例,似當許遞是白乎矣,重臣所帶遞仍當否,臣曹不得擅便,上裁,何如?判付。啓,依回啓施行爲良如敎。
知敦寧朴綺壽疏曰,伏以,臣於日前政,伏蒙新除,感頌無地,而顧臣本無敦寧,無以出膺恩命,玆陳短章。伏乞聖明,俯垂鑑諒,將臣所帶知敦寧府使之職,亟賜遞改,以存公格焉。臣無任云云。答曰,省疏具悉。疏辭,下該曹稟處。
右尹韓益相疏曰,伏以,臣人本鹵下,才又蔑裂,雖於百執事之末,尙不足備數,而向蒙誤恩,委以東臬。臣非不欲殫竭誠力,以少酬特達之萬一,而時値災荒洊臻,百弊俱興,調劃多失於苴架,民命莫救於殿屎,三載居任,絲毫無補,仰負殊遇,俯慙群情,自知無狀,固合重戾,而尙逭譴罰,納節且有月矣。臣方屛伏俟勘之不暇,而千萬不自意,京兆佐貳特授之命,忽下於夢寐之外,不審殿下何爲而有此擧也。夫亞卿之秩,位躋二品,贊敷王化,章理邦國,其位著期責,固何如也?雖世之有才具聞望者,上之所以授之,下之所以受之,未始不難愼而審持,逡巡而却顧。況臣家世單寒,根植孤弱,且素鈍闇,百無攸當,已試而蔑效莫甚,內省而辜恩爲多,只分崦嵫餘景,投置樗散,歌詠聖澤而已。乃以此萬萬不堪之任,加之於萬萬不當之身,苟謂臣猶有所可取而擢之也,則實恐日月之明,有遺照也。察臣無用而姑且羈縻之,則雨露之澤,不可偏厚於臣,又烏可以朝廷公器,不少留難,而緣臣而瀆屑之至此哉?臣之過福之災,雖不足自恤,而其爲仰累於則哲,大矣。顧臣疾病衰耄,精力盡脫,雖恣意調將,一年之內,寧日則恒稀。況玆詞訟劇務,酬接坌雜之地,尤非臣所可一日冒據。歷日思惟,震懼冞深。玆不得不略有衷實,冒瀆崇嚴。伏乞聖慈,仰稟東朝,亟收成命,以安私分焉。臣無任云云。答曰,省疏具疏,卿其勿辭行公。
上在昌德宮。停常參·經筵。
宋應龍啓曰,來二十五日朝參日次,而徽陵忌辰祭齋戒相値,頉稟之意,敢啓。傳曰,知道。
又啓曰,行大司憲曺鳳振,掌令崔重湜呈辭,執義趙啓昇,持平柳榮河·韓文爀未肅拜,掌令金養默在外,監察茶時之意,敢啓。傳曰,知道。
又啓曰,行都承旨金道喜,行左承旨朴來謙,右承旨朴容壽不爲仕進,左副承旨洪祐順式暇出去,右副承旨金鼎均在外,院中只有臣一人,伴直無人。右承旨朴容壽,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨朴容壽牌不進,伴直無人,行左承旨朴來謙,所當牌招,而拘於廳規,不得請牌,何以爲之?敢稟。傳曰,牌招。
以右承旨朴容壽牌不進罷職傳旨,傳于宋應龍曰,只推。
宋應龍啓曰,行左承旨朴來謙牌不進,伴直無人,右承旨朴容壽,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
傳于宋應龍曰,知申與在院承旨外,竝許遞,前望單子入之。
承旨前望單子入之,金鼎集·李寅皐·金學性·尹致定落點。
宋應龍啓曰,新除授右副承旨尹致定,所當牌招,而拘於廳規,不得請牌,何以爲之?敢稟。傳曰,牌招。
傳于宋應龍曰,承旨房望,順房爲之,工·刑換房。
傳于宋應龍曰,吏·禮換房。
翰林本館會圈三點,趙徽林·李豐翼·金英根·趙道淳·曺錫雨·洪在龍·李㘾·李時愚。
尹致定,以禮曹言啓曰,太廟展謁,每以春秋定式,取稟矣。今秋展謁吉日,以何間推擇乎?敢稟。傳曰,以晦間擇入。
又以禮曹言啓曰,景慕宮展謁,每以孟春孟秋定式,取稟矣。今秋展謁吉日,以何間擇入乎?敢稟。傳曰,以太廟展謁日字,同爲擇入。
傳于尹致定曰,太廟·景慕宮展謁時,中宮殿廟見禮,一體磨鍊。
傳于尹致定曰,廟宮展謁後,仍詣景祐宮展拜矣。中宮殿展拜之節,一體磨鍊以入。
傳于尹致定曰,毓祥宮·延祐宮·宣禧宮當展拜矣。以來月旬前擇入。
尹致定,以吏曹言啓曰,奉常寺奉事洪熙朝,以其身病,呈狀乞遞,改差,何如?傳曰,允。
又以戶曹言啓曰,璿源殿地衣及熟設處雨漏修改吉日,令日官崔福基推擇,則來九月初三日辰時爲吉云。以此日時擧行之意,敢啓。傳曰,知道。
又以承文院都提調意啓曰,院寫字官前銜趙益榮·全榮植·金仁鏞·崔應夏·劉晉祜陞實,代以肄習洪憙柱·金重熙·崔晢厚·趙顯琦·金周成,依例陞補付軍職,冠帶常仕,童蒙李基鍾·李基會·閔慶石·劉喜錫·李敬謨·金晉祚·李甲吉·卞壽增·崔丑吉,筆才頗有成就之望,屬于本院肄習,使之鍊業,何如?傳曰,允。
上在昌德宮。停常參·經筵。
宋應龍啓曰,行大司憲曺鳳振,掌令崔重湜呈辭,執義趙啓昇,持平柳榮河·韓文爀未肅拜,掌令金養默在外,監察茶時之意,敢啓。傳曰,知道。
注書兪致崇病,代以朴商壽爲假注書。
金鼎集啓曰,明日傳香禮房承旨,當爲齋宿,行都承旨金道喜,所當牌招,而拘於廳規,不得請牌,何以爲之?敢稟。傳曰,牌招。
傳于金學性曰,發遣吏郞,諸執事淸齋與否,摘奸以來。
金學性,以禮曹言啓曰,以太廟展謁取稟草記,傳曰,以晦間擇入,以景慕宮展謁取稟草記,傳曰,以太廟展謁日字,同爲擇入事,命下矣。展謁吉日,令日官朴周煥推擇,則今八月二十九日爲吉云。以此日定行乎?敢稟。傳曰,以此日爲之。
又以禮曹言啓曰,毓祥宮·延祐宮·宣禧宮當展拜矣。以來月旬前擇入事,命下矣。展拜吉日,令日官朴周煥推擇,則來九月初二日,初九日俱吉云。以何日定行乎?敢稟。傳曰,初九日爲之。
李寅皐,以兵曹言啓曰,今八月二十九日大駕詣宗廟展謁,景慕宮展謁,仍詣景祐宮展拜時,隨駕營門,當爲磨鍊矣。禁·御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依太廟春展謁例爲之,訓·禁兩將率領,爲先後廂。
又以兵曹言啓曰,今八月二十九日中宮殿廟見禮後,景廟宮展謁,仍詣景祐宮展拜時,廟宮內外設布帳,當爲磨鍊,而謹考癸亥謄錄,則宗廟·永寧殿設布帳及大門外洞口,至今訓局次知排設,景慕宮內及大門外設布帳,令禁衛營擧行矣。今亦依此磨鍊,而景祐宮內及大門外設布帳,亦令禁衛營次知擧行,何如?傳曰,允。
又以兵曹言啓曰,今八月二十九日中宮殿廟見禮後,景慕宮展謁,仍詣景祐宮展拜時,侍衛軍兵,當爲磨鍊,而謹考癸亥謄錄,則分兵曹·分都摠府堂上·郞廳各二員,五衛將二員,武臣兼宣傳官四員,禁軍四十人,前後牌軍兵訓局軍四百名磨鍊矣。今亦依此擧行,何如?傳曰,允。
又以都摠府言啓曰,今日入直內三廳·武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
李寅皐啓曰,行大司憲曺鳳振,掌令崔重湜呈辭,執義趙啓昇,持平柳榮河·韓文爀未肅拜,掌令金養默在外,監察茶時之意,敢啓。傳曰,知道。
金道喜啓曰,同副承旨宋應龍,今日不爲仕進,卽爲牌招,何如?傳曰,允。
傳于李寅皐曰,傳香承旨馳詣受香諸處,奉審摘奸以來。
金道喜啓曰,假注書朴商壽,時無職名,令該曹依例付軍職,冠帶常仕,何如?傳曰,允。
以同副承旨宋應龍牌不進罷職傳旨,傳于金鼎集曰,只推。
金道喜,以奎章閣言啓曰,謹考乙丑已例,則誌狀印進時,因下敎,以進書儀擧行矣。今番誌狀印進時,當爲遵用此例,故進書日字,令日官金晉祜推擇,則今月二十七日巽時爲吉云。以此日時擧行之意,敢啓。傳曰,知道。
又以奉常寺都提調·提調意啓曰,祭享所用秋等中脯三百五十六貼五條,今八月二十三日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
上在昌德宮。停常參·經筵。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于金學性曰,明日翰林召試,命官爲之,處所以仁政殿爲之。
金學性啓曰,翰林召試明日命官爲之事,命下矣。監事以下館閣堂上,竝待開門命招,何如?傳曰,允。
李寅皐啓曰,明日傳香禮房承旨,當爲齋宿,行都承旨金道喜,今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
宋應龍啓曰,行大司憲曺鳳振,執義趙啓昇,掌令崔重湜,〈持平〉柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令崔重湜,持平柳榮河·韓文爀,司諫鄭德和,獻納韓宓履,正言李源祚牌不進罷職傳旨,傳于宋應龍曰,只推。
金鼎集,以吏曹言啓曰,今此景慕宮告由祭獻官預差,前判書李憲瑋塡差,而時無職名,令該曹口傳付軍職,何如?傳曰,允。
李寅皐,以都摠府言啓曰,都摠管朴綺壽,時無職名,令該曹口傳付軍職,何如?傳曰,允。
兵曹口傳政事,大護軍單李憲瑋。
兵曹口傳政事,大護軍單朴綺壽。
宋應龍,以義禁府言啓曰,平安監司朴晦壽狀啓內,上土僉使朴敏悳爲先罷黜,其罪狀,令攸司稟處事,啓下矣。朴敏悳時在任所,依例發遣府書吏,交代後拿來,何如?傳曰,待待命拿囚。
行大護軍趙秉鉉疏曰,伏以,臣慶値渭梁,行隨漢槎,幸專對之告竣,仗王靈而遄歸,榮則與有,勞何可紀?迺者別單誕頒,龍光廣照,謂臣使列之忝居,齎臣便蕃之殊錫,荐授臣以增級之命,臣奉誥震懍,莫省所以。聖念雖推於同慶,賞典亦遵於傍例,而若臣之所被恩寵,非徒晉梯,裒然變品,熙朝八座,何等隆顯?苟非望實茂著,資歷兼優者,其在愼簡,固難擬及,是豈如臣不肖夤緣倖進之地也哉?況臣通籍未滿二紀,濫竽已躋亞班,寸智尺能,百不猶似,而伊來幾年之間,坑坎顚沛,臣所自取,造化拂拭,獨偏臣身,臣感戴洪渥,與天無極,居常兢惕,如淵之臨。竊自期投閑置散,守分寡過,爲涓埃不報之報而已。駑駘易蹶於康莊,猿狙不稱於衣裳,未嘗有一毫妄念。或及於一步躁進,則今玆九卿峻列,初非依俙彷彿於賤臣,而進進不止,驟躐至此者,於臣決知其未必爲福,而揆聖朝器使之政,亦恐貽累者,不鮮矣。歷日惶愧,參審倚衡,冒控衷情,仰干崇嚴。伏願聖明,俯賜鑑諒,仰稟東朝,亟收臣新授資級,以重官方,以安賤分焉。臣無任云云。答曰,省疏具悉。卿其勿辭行公。
敦寧都正李源益疏曰,伏以,臣於本年八月十八日,伏奉除旨,以臣爲通政大夫敦寧府都正者。臣銜恩知感,宜伸叩謝之忱,而違召增悚,反速逋慢之罪,歷日兢仄,靡所容措。第臣於本府,旣無敦寧,格例攸拘,在所當遞。玆敢猥控短章,仰瀆崇聽。伏乞卽賜鐫遞,以存公格,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
藥房都提調朴宗薰,提調權敦仁,副提調金道喜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
宋應龍啓曰,行大司憲曺鳳振,掌令崔重湜呈辭,執義趙啓昇,持平柳榮河·韓文爀未肅拜,掌令金養默在外,監察茶時之意,敢啓。傳曰,知道。
金鼎集啓曰,右承旨金學性,今日不爲仕進,卽爲牌招,何如?傳曰,允。
李寅皐啓曰,備邊司郞廳來言,今日賓廳日次,而國忌齋戒相値,不得來會云矣。敢啓。傳曰,知道。
金道喜啓曰,宣武祠·征東官軍祠,遣承旨致侑事,命下矣。何承旨進去乎?敢稟。傳曰,都承旨進去。
又啓曰,今此勅使出來時,開城府別問安使假承旨,依近例以道內守令,啓下,御帖及名帖上來,親受下去,以爲臨時擧行之地事,本道監司及該守令處,下諭,何如?傳曰,允。
傳于尹致定曰,今番翰林召試,取四人。
尹致定啓曰,左右史不可不備,翰林召試被選人曺錫雨,令該曹口傳付職,牌招入直,何如?傳曰,允。
吏曹口傳政事,檢閱單曺錫雨。
以右承旨金學性牌不進罷職傳旨,傳于尹致定曰,只推。
金鼎集,以戶曹言啓曰,毓祥宮正堂紅綃帳修改吉日,令日官金有晉推擇,則今月二十八日卯時爲吉云。以此日時擧行之意,敢啓。傳曰,知道。
李寅皐,以都摠府言啓曰,今日入直內三廳·武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,來九月十月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
上在昌德宮。停常參·經筵。
宋應龍啓曰,行大司憲曺鳳振,掌令崔重湜呈辭,執義趙啓昇,持平柳榮河·韓文爀未肅拜,掌令金養默在外,監察茶時之意,敢啓。傳曰,知道。
金道喜啓曰,右承旨金學性今日不爲仕進,卽爲牌招,何如?傳曰,允。
傳于金道喜曰,留院公事入之。
傳于金道喜曰,政官牌招開政。
以平安監司朴晦壽狀啓,楚山府使金洛龍,本府有自縊致死人。初不報營,發塚行檢,又卽出埋,擧措顚倒,大違法意。爲先罷黜,其罪狀令攸司稟處事,傳于宋應龍曰,今日政差出,不多日內下送。
有政。吏批,判書申在植進,參判趙冀永,參議兪星煥牌不進,行都承旨金道喜進。以徐憙淳爲知敦寧,趙秉鉉爲刑曹判書,張敎根爲敦寧都正,徐英淳·李啓朝爲分承旨,李謙在爲分兵曹參議,韓鎭庭爲分兵曹參知,洪永圭爲分兵曹正郞,尹穳爲兵曹佐郞,鄭㝡朝爲中學敎授,吳兢鎭爲假監役。
兵批,判書權敦仁進,參判鄭鴻慶,參議趙奎昇病,參知林永洙入直,同副承旨宋應龍進。以金蘭淳爲知事,李景在爲分副摠管,李奎鉉爲分副摠管,李守益爲僉知,李昞植·趙玄鈺爲分都摠都事,李元彬爲禁衛把摠,李命集爲上土僉使,申在禧爲同知,護軍朴來謙,副護軍金鼎均·張敎根·朴容壽·洪祐順·李源益,副司正朴商壽已上竝單付。
吏批,再政。以韓仁植爲楚山府使。
兵批,再政。以李澂九爲忠翊將,李馥秀爲都摠經歷。
以右承旨金學性牌不進罷職傳旨,傳于金道喜曰,只推。
以吏曹參議兪星煥牌不進罷職傳旨,傳于宋應龍曰,只推。
金道喜,以禮曹言啓曰,今八月二十九日中宮殿詣宗廟·永寧殿行廟見禮,仍詣景慕宮行廟見禮,仍詣景祐宮展拜儀註直爲書入中宮殿之意,敢啓。傳曰,知道。
又以禮曹言啓曰,卽接永禧殿官員,景慕宮官員所報,則今二十八日慶科庭試初試時,本殿本宮官員俱爲觀光云矣。依定式假官二員,令吏曹以成均館官員口傳啓下,以爲代直後赴試之地,何如?傳曰,允。
又以內醫院都提調意啓曰,提調權敦仁以本職兵曹判書,二十九日動駕時,職務相妨。兼帶提調之任,今姑許遞,其代令該曹口傳差出,何如?傳曰,允。
宋應龍,以備邊司言啓曰,勅行渡江,當在近日。行大護軍李憲瑋,伴送使差下,令該曹口傳下批,何如?傳曰,允。
吏曹口傳政事,以朴岐壽爲內醫提調,伴送使單李憲瑋。
宋應龍,以都摠府言啓曰,副摠管尹義儉,以訓鍊都監中軍,本營諸將官射會監試事,南小營晝仕出去之意,敢啓。傳曰,知道。
又以義禁府言啓曰,今此庭試時,本府都事皆爲赴擧。只有武都事一員當直入直,而本府入直,公事回公都事及文一二所,武一二所禁亂都事,無以推移,假都事六員,令該曹口傳差出,以爲分排擧行之地,何如?傳曰,允。
上在昌德宮。停常參·經筵。
宋應龍啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金道喜啓曰,來初一日輪對日次矣,敢稟。傳曰,當次人受點,後日次待令。
又啓曰,左承旨金鼎集今日不爲仕進,卽爲牌招,何如?傳曰,允。
傳于金道喜曰,禮房承旨馳詣宗廟·永寧殿·景慕宮,奉審摘奸以來。
金道喜啓曰,臣道喜今日宣武祠,征東官軍祠致侑進去,下直之意,敢啓。傳曰,知道。
以李豐翼·洪在龍爲分假注書。
金學性,以奎章閣言啓曰,臣等進詣奉謨堂,列聖誌狀通紀合附本一件,元陵誌狀續編,健陵誌狀續編,仁陵誌狀,綏陵誌狀合四冊三件,奉安之意,敢啓。傳曰,知道。
傳于金學性曰,列聖誌狀監蕫閣臣以下,別單書入。
以列聖誌狀監蕫閣臣以下別單,傳于金學性曰,提學趙寅永·徐有榘,檢校直提學徐憙淳,各內下豹皮一令賜給。直提學朴永元,檢校待敎金興根·趙斗淳,各內下虎皮一令賜給。檢校直閣李公翼,直閣鄭㝡朝,檢校待敎金學性·金洙根,待敎金英根,各內下鹿皮一令賜給。檢書官安季良·金鳳敍·金箕淳·姜溍,各內下帿弓一張賜給。員役等竝令該曹從厚分等施賞,唱準·計士·寫字官·工匠等,自本閣考例,令該曹從厚分等施賞,進上時員役等,竝令該曹分等施賞。
傳于金學性曰,列聖誌狀,奉謨堂三件,宙合樓·內閣·外奎章閣·五處史庫·西庫·弘文館·藏書閣,各一件奉安。奉朝賀南公轍,領府事李相璜,判府事沈象奎,右議政朴宗薰,提學趙寅永,原任提學鄭元容,提學徐有榘,原任直提學金鏴,檢校直提學徐憙淳,原任直提學鄭基善·朴綺壽,直提學朴永元,原任直閣徐俊輔·李光文·李嘉愚·金邁淳·李景在·金鼎集·吳取善,檢校直閣李公翼,直閣鄭㝡朝,原任待敎李憲瑋·金正喜·金英淳,檢校待敎金興根·趙斗淳·金學性·金洙根,待敎金英根,行都承旨金道喜,左副承旨李寅皐,右副承旨尹致定,同副承旨宋應龍,注書尹敎成·兪致崇,別兼春秋申錫愚,檢閱曺錫雨,應敎李是遠,副應敎徐元淳,校理李垿·任百經,副校理李魯確·曺雲承,修撰南獻敎·金在根,副修撰朴來萬,各一件賜給。
傳于金學性曰,在外藥房提調許遞,前望單子入之。
內醫院提調前望單子入之,李紀淵落點。
李寅皐,以都摠府言啓曰,今此動駕時,侍衛·寶劍·守宮當爲備員,而都摠管朴綺壽,副摠管李存敬俱有實病,李德鉉·金魯甲·李魯集在外,一員未差,無以備員。令政院稟旨變通,仍令該曹以在京無故人口傳差出,待下批,牌招,以爲備員進參之地,何如?傳曰,允。
李寅皐啓曰,因都摠府草記,今此動駕時,侍衛·寶劍·守宮當爲備員,而都摠管朴綺壽,副摠管李存敬俱有實病,李德鉉·金魯甲·李魯集在外,一員未差,無以備員。令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管洪羲俊,副摠管朴永元·鄭祖榮·李寅溥·尹命圭·柳和源落點。
李寅皐,以都摠府言啓曰,今此動駕時,侍衛·寶劍·守宮當爲備員。而都摠管洪羲俊有實病,副摠管朴永元內閣進,柳和源·鄭祖榮·李寅溥在外,無以備員。令政院稟旨變通,仍令該曹以在京無故人口傳差出,待下批,牌招,以爲備員進參之地,何如?傳曰,允。竝許遞,前望單子入之。
金學性,以吏曹言啓曰,今此純宗大王祔太廟,翼宗大王祔太廟,大王大妃殿尊崇,王大妃殿尊崇,王妣嘉禮,合五慶慶科庭試別試文科初試試官,當爲磨鍊擬入,而參議兪星煥病不來,令政院牌招,以爲同參之地,何如?傳曰,允。
又以吏曹言啓曰,今此純宗大王祔太廟,翼宗大王祔太廟,大王大妃殿尊崇,王大妃殿尊崇,王妃嘉禮,合五慶慶科庭試別試文科初試試官,當爲磨鍊擬入,而擬望之人乏少,閣臣竝擬,何如?傳曰,允。
又以吏曹言啓曰,通禮院左通禮李是鍊以其身病,呈狀乞遞,改差,何如?傳曰,允。
又以吏曹言啓曰,卽接通禮院牒報,則以爲,今此擧動時,左右通禮當爲進參,而左通禮有闕之代,卽速變通,及時擧行之地云。左通禮未差之代,口傳備擬以入之意,敢啓。傳曰,知道。
吏曹口傳政事,以梁在孟爲左通禮。
金學性,以吏曹言啓曰,卽接通禮院牒報,則以爲,今此擧動時,左右通禮當爲進參,而新除授左通禮梁在孟時在慶尙道丹城地,不得擧行,卽速變通之地云。通禮院左通禮梁在孟改差,其代口傳備擬以入之意,敢啓。傳曰,知道。
吏曹口傳政事,以姜弼煥爲左通禮。
以左承旨金鼎集牌不進罷職傳旨,傳于尹致定曰,只推。
以吏曹參議兪星煥牌不進罷職傳旨,傳于金學性曰,只推。
以慶尙監司尹聲大狀啓,薦新石榴節序差早,限內不得封進,惶恐待罪事,傳于尹致定曰,勿待罪事,回諭。
宋應龍啓曰,正言李源祚旣入闕中,不爲傳啓,直爲出去,事甚未安,推考,何如?傳曰,允。
金學性,以禮曹言啓曰,今此慶科庭試別試文科初試一所,設場於本曹矣。上直郞廳依例移直朝房之意,敢啓。傳曰,知道。
又以禮曹言啓曰,卽接四館所牒呈,則乙未十二月柑製入格幼學林嘉鎭,進士李演明,丙申正月人日製入格幼學李啓昌,同年二月三日製入格幼學尹宗鎬,進士洪遠燮,同年八月七夕製入格幼學金器澄,同年九月秋到記製述入格進士李參鉉,同月九日製入格幼學李憲義,生員鄭順朝,丁酉正月人日製入格幼學鄭煦,同年二月三日製入格幼學黃鍾根,同年四月春到記製述入格生員李敎寅,同年七月七夕製入格幼學洪羲淳,以上直赴會試,乙未十二月柑製入格幼學李敎英,丙申正月人日製入格幼學柳德永,同年二月三日製入格幼學李馨溥·成元鎬·李祥坤·朴雲壽,生員金輝鍾,同年八月七夕製入格幼學兪明煥·李秉虎,同年九月秋到記製述入格進士洪璋燮,同月九日製入格進士金炳喬,丁酉二月三日製入格進士朴慶善,同年七月七夕製入格幼學宋有期,以上給二分。乙未十二月柑製入格幼學李,進士李正煥,丙申正月人日製入格幼學李義敬,同年二月三日製入格生員金璣吉,幼學沈宜恒·金炳敎,進士金鑅,幼學申冕欽·洪擎曦·權弘圭,生員朴喜壽·李彙寧,進士尹興鎭,同年八月七夕製入格幼學李輔敏·李源明,同年九月九日製入格進士朴齊萬,丁酉正月人日製入格進士李廷實,同年二月三日製入格幼學鄭熙,進士李秉禮,生員呂東箕,同年四月春到記製述入格生員李學在,同年七月七夕製入格進士崔永錫,以上給一分事,命下矣。竝於今番庭試,依例分等許赴事報來矣。直赴會試儒生幼學林嘉鎭等十三人,今番殿試,旣兼會試,依例許赴。給二分儒生幼學李敎英等十三人,給一分儒生幼學李等二十二人,亦爲依例許赴於初試,較藝等第之意,分付,何如?傳曰,允。
又以禮曹言啓曰,大小科陳試人草記許赴事,曾有定式矣。乙酉十月秋到記製述入格給一分生員李泰一,戊子正月人日製入格給二分進士徐有薰,同年四月三日製入格給二分幼學朴有恒,同年七月七夕製入格給二分幼學沈敬澤,同年十一月日次儒生殿講入格給二分生員朴宗鶴同月柑製入格給二分進士金普根,己丑五月日次儒生殿講入格給一分進士沈有澤,同年八月七夕製入格給二分幼學徐有翔,同年九月日次儒生殿講入給一分幼學尹致奭,庚寅正月人日製入格給一分進士徐有喬,壬辰二月人日製入格給一分進士李世翼,癸巳七月參班儒生應製入格給二分幼學金炳淵,甲午二月三日製入格給一分幼學李周淵等十三人,俱以法典所載,應頉陳試矣。一竝許赴於今此慶科庭科別試初試,較藝等第之意,分付,何如?傳曰,允。
又以禮曹言啓曰,卽接四館所牒呈,則丁酉四月春到記殿講入格直赴會試幼學李益鉉·趙遠永,給一分幼學申泰運,俱以講經生,兼爲製述,今番庭試,從願許赴事報來矣。幼學李益鉉等二人,今番庭試殿試,旣兼會試,依例許赴。幼學申泰運,許赴於初試,較藝等第之意,分付,何如?傳曰,允。
又以禮曹言啓曰,卽接古阜幼學韓仁浩所志,則以爲,從祖基學,嫡妾俱無子,以其同姓八寸弟厚良第二子世鎭,欲爲繼後。兩家諸族相議完定,而生養父母俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式。而門長韓仁浩所訴旣如此,依定式韓厚良第二子世鎭,立爲韓基學之後,何如?傳曰,允。
李寅皐,以兵曹言啓曰,五衛將李宗白病難供職,呈狀乞遞,改差,何如?傳曰,允。
宋應龍,以義禁府言啓曰,平安監司朴晦壽狀啓內,楚山府使金洛龍爲先罷黜,其罪狀令攸司稟處事,啓下矣。金洛龍時在任所,依例發遣府書吏,交代後拿來,何如?傳曰,待待命拿囚。
吏曹啓目粘連啓下是白有亦,咸鏡監司洪敬謨畢賑狀啓㨿賑恤廳覆啓內,守令賑績,旣不擧論,置之。至於嶺南米領運差員之褒崇,營校鄭興周之勞勩,旣援前例,有此論列,與自備邊將願納饒民之載於別單者,令各該司考例稟處事允下敎是白乎所,願納饒民之施以恩賞,自有本曹事目,極爲截嚴。而每因朝家嘉奬之澤,激勸之政,邇來近例,大踰事目,其在廣宣德意之道,有不可膠守事目,參互近例,敢此論啓爲白如乎,取考本道別單,則願納人咸興幼學金斗河願納各穀一千石,折米四百十五石零,揆以事目,則無過於帖加之典是白乎矣,道啓論列中時價貿取於他道穀物,私救於社里所入之錢,已過一萬一千兩之多是如爲辭,則宜施拔例褒賞,依近例似當先付司果實職調用之典是白乎旀,安邊前參奉元重赫願納錢七千兩是如,旣經參外實職,而今此出義之擧,數亦不些,似當一體先付司果實職調用之典是白乎旀,成川前監察李亮祚願納錢三千二百五十兩是如,旣非本道之人,初無救助之責,而出義捐財,極爲嘉尙,似當施以陞敍調用之典是白乎旀,北靑幼學李冕述願納錢四千五百兩,咸興前守門將李李李德裕·幼學朴濟永,洪原前五衛將崔奎遠,定平嘉善邊成雄,各願納錢三千兩,北靑前五衛將吳光綵願納錢二千五百三十四兩,洪原嘉善金源復願納錢二千兩,上項七人願納之錢,雖有多寡之別,似當依事目施以實職除授之典是白乎矣,其中李冕述·朴濟永,俱是士人,依年前定式,先付參下軍銜是白乎旀,崔奎遠·吳光綵,俱以經實職,似當施以邊將除授之典是白乎旀,洪原前五衛將廉榮甲願納錢一千兩,各穀一百八十三石,折米九十一石零,安邊幼學金履寬願納錢一千四百兩,嘉善金明憲願納錢一千三百兩,永興出身洪光德,咸興前萬戶金希源,前僉使金龍甲,前萬戶金益興,出身玄尙殷,閑良玄尙喆,安邊幼學金壽穆·元鳳喆,德源幼學安以業,洪原嘉善鄭處一,端川前萬戶劉漢紀,出身李鍾信,吉州出身李昇運各願納錢一千兩,上項十六人,似當依事目施以賞加之典是白乎矣,其中金履寬·金壽穆·元鳳喆·安以業,俱是士人,竝卽階帖成給是白乎旀,端川閑良李用得願納錢九百兩,咸興嘉善朴世郁願納錢八百五十兩,端川閑良李尙鉉願納錢八百兩,安邊閑良姜重伯願納錢七百兩,閑良文昌周,高原閑良韓濟八各願納錢六百兩,上項六人,似當依事目施以帖加成給之典是白乎旀,永興幼學禹允吉錢八百六十八兩,各穀一百八十石,折米一百四十八石零,咸興幼學朴昌益錢六百兩,長津幼學閔重烈·嚴泰星·趙順命,各耳麥一千石,折米三百三十三石零,上項五人,私賑邑里,濟活必多,不可無褒賞之擧,似當一體施以帖加成給之典是白乎矣,俱是士人,竝卽階帖成給是白乎旀,利原縣監朴宗茂差員之役,不過是職分內事是白乎矣,奔走騎護,備經險艱,刻期到泊,米精而科準,況又捐稟補賑,亦是嘉尙,似當施以陞敍調用之典是白乎旀,至於營校鄭興周,多數穀物之往貿他道,勤勞非不可念,而此不過渠輩奉公之身役,令本道施賞,恐合事宜是白乎矣,竝只係于恩賞,臣曹不敢擅便,上裁敎是白乎旀,其餘邊將乙良,令兵曹稟處,何如?判付。啓,依回啓施行爲良如敎。
上在昌德宮。停常參·經筵。
李寅皐,以都摠府言啓曰,今日入直內三廳武兼禁軍及軍兵等中日習射技放,請出標信,傳曰,知道。
宋應龍啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
備忘記,羅暖萬戶李熙敬下直,長弓一張,長箭一部,片箭一部,筒兒一箇賜給。
宋應龍啓曰,知敦寧徐憙淳,刑曹判書趙秉鉉除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。敦寧都正張敎根,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
李寅皐啓曰,左邊捕盜大將柳相弼,以武二所試官,今方慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
又啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,左承旨進去。
大王大妃殿傳于尹致定曰,順安縣令之代,漢城主簿尹致承口傳擬入。
尹致定,以吏曹言啓曰,漢城主簿尹致承,順安縣令口傳擬入事,命下矣。未滿詞訟,未經一考,何以爲之?敢稟。傳曰,勿拘。
吏曹口傳政事,以尹致承爲順安縣令。
大王大妃殿傳于尹致定曰,順安縣令使之當日辭朝,給馬下送。
宋應龍啓曰,卽者義禁府都事來言,時囚無得過三日滯囚,曾有定式矣。時囚罪人李熙輔·李基碩·李亨夏·具永禧等,當爲議處,而判義禁鄭元容未肅拜,次堂例不得擧行云。判義禁卽爲牌招,以爲開坐之地,何如?傳曰,允。
又啓曰,判義禁鄭元容牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲曺鳳振,掌令崔重湜試所進,執義趙啓昇,持平柳榮河·韓文赫牌不進,掌令金養默在外,監察茶時之意,敢啓。傳曰,知道。
以執義趙啓昇,持平柳榮河·韓文赫,正言李源祚牌不進罷職傳旨,傳于宋應龍曰,只推。
傳于李寅皐曰,明日出宮內門路,以協陽門爲之。
摠管前望單子入之,都摠管李志淵,副摠管徐左輔·趙冀永·李升權·任聖皐落點。
尹致定,以奎章閣言啓曰,列聖誌狀頒賜件安寶次,奎章之寶請出之意,敢啓。傳曰,知道。
又以迎接都監言啓曰,卽接遠接使謄移,則勅使齎來賜緞數爻,謄書以送矣,別單以入之意,敢啓。傳曰,知道。
又以迎接都監言啓曰,當初牌文中通官五人,無大次區別之事矣。卽見遠接使謄移,則大通官三人,次通官二人,跟役十九名出來云。依此磨鍊擧行之意,分付各該司,何如?傳曰,允。
又以迎接都監言啓曰,卽接遠接司謄移,則上副勅通官跟役等姓名年歲,後錄上送矣。正書以入之意,敢啓。傳曰,知道。
又以迎接都監言啓曰,三道支勅差使員,自各該道今纔報來。故別單書入之意,敢啓。傳曰,知道。
又以迎接都監言啓曰,今此勅行上副勅通官頭目等贈給物種數爻,三道及開城府俱爲報來。故依例別單書入之,敢啓。傳曰,知道。
又以迎接都監言啓曰,卽接遠接使謄移,則禮樂,軍樂,城門砲,上下馬砲,開閉門初二三吹更鼓,依例爲之云矣,敢啓。傳曰,知道。
又以禮曹言啓曰,陳試儒生中給分人許赴事,纔已草記,而戊子七月七夕製入格給一分進士韓鎭序以法典所載應頉陳試,今番許赴事,今始來呈矣。一體許赴於初試,較藝等第之意,分付,何如?傳曰,允。
又以禮曹言啓曰,陳試儒生中給分人許赴事,纔已草記,而甲午七月七夕製入格給二分進士金佐鉉,同年十月九日製入格給二分幼學李鍾淳以法典所載應頉陳試,今番許赴事,今始來呈矣。進士金佐鉉等二人,一體許赴於初試,較藝等第之意,分付,何如?傳曰,允。
又以禮曹言啓曰,卽接信川幼學金琮所志,則以爲,族叔眞壽,嫡妾俱無子,以其同姓十六寸弟麗大第四子瑛,欲爲繼後。兩家諸族相議完定,而養家父母俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長金琮所訴旣如此,依定式金麗大第四子瑛,立爲金眞壽之後,何如?傳曰,允。
又以禮曹言啓曰,卽接古阜幼學韓仁浩所志,以爲,從祖基佑嫡妾俱無子,以其同姓八寸弟得光第四子龍鎭,欲爲繼後。兩家諸族相議完定,而養家父母俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長韓仁浩所訴旣如此,依定式韓得光第四子龍鎭,立爲韓基佑之後,何如?傳曰,允。
李寅皐,以武一所試官意啓曰,臣所今日開場,擧子捧單數自天字至稱字半字,合爲二千六百八十二人矣。先自柳葉箭試取,而元貫革外,加設四貫革之意,敢啓。傳曰,知道。
又以武二所試官意啓曰,臣所今日開場,擧子捧單數自天字至奈字半字,合爲三千三十二人矣。先自柳葉箭試取,而元貫革外,加設六貫革之意,敢啓。傳曰,知道。
又以兵曹言啓曰,在前武科初試時,動駕相値則有停試之例矣。明日動駕時,姑爲停試,大駕還宮後,卽爲開場之意,分付試所,何如?傳曰,允。
又以武一所試官意啓曰,臣所今日柳葉箭應射擧子二百五十人內,四矢入格一人,三矢入格六人,二矢入格二十一人,合爲二十八人矣。日暮姑停,而明日以動駕相値,不得設行,待還宮後試取之意,敢啓。傳曰,知道。
又以武二所試官意啓曰,臣所今日柳葉箭應射擧子三百二十二人內,三矢入格三人,二矢入格二十六人,合爲二十九人矣。日暮姑停,而明日以動駕相値,不得開場,待還宮後試取之意,敢啓。傳曰,知道。
又以武二所試官意啓曰,臣所兼宣傳官李熙宗身爲試所差備官,封箭幻弄,事甚駭然。試體至嚴,合置重勘,其罪狀令該府拿問處之,何如?傳曰,允。
義禁府啓目粘連,向前李熙輔段,僚員旣不來參,試記當爲從實,而肆然冒劃,若是無難,揆以試體,奚止不審,以此照律爲白乎旀,李亨夏·李基碩·具永禧等段,本廳射會,例不敢無私,而冒引不當之事,竟闕應參之役,有非先公之道,難免違令之律,以此照律,何如?判付。啓,依允。
上在昌德宮。停常參·經筵。
大駕詣太廟入幕次後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨問安。答曰,知道。中宮殿入齋室後,內閣·政院·藥房·玉堂口傳問安。答曰,知道。廟見禮後,中宮殿,內閣·政院·藥房·玉堂口傳問安。答曰,知道。仍詣景慕宮,入幕次後,內閣·政院·藥房·玉堂口傳問安。答曰,知道。中宮殿入齋室後,內閣·政院·藥房·玉堂口傳問安。答曰,知道。展拜後,大殿,內閣·政院·藥房·玉堂口傳問安。答曰,知道。仍詣景祐宮,入齋室後,大殿·中宮殿,內閣·政院·藥房·玉堂口傳問安。答曰,知道。展拜後,大殿,內閣·政院·藥房·玉堂口傳問安。答曰,知道。中宮殿宮見禮後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
李寅皐啓曰,司僕寺內乘來言,捲簾,取稟。傳曰,捲三面。
金鼎集啓曰,臣鼎集以大王大妃殿·王大妃殿問安進去,下直之意,敢啓。傳曰,知道。
宋應龍啓曰,卽者義禁府都事來言,今日動駕時,駕側鳴錚罪人元召史等六名,移送秋曹云矣,敢啓。傳曰,知道。
傳于金道喜曰,毓祥宮·延祜宮·宣禧宮展拜日字,以望後更爲擇入。
傳于李寅皐曰,還宮門路,以曜金門爲之矣,該房知悉。
金鼎集,以戶曹言啓曰,延祜宮正堂窓戶修改吉日,令日官金有晉推擇,則來九月初二日卯時爲吉云。以此日時擧行之意,敢啓。傳曰,知道。
金道喜,以迎接都監言啓曰,卽接遠接使移文,則誥命一度,勅書一度,謄書上送矣。正書以入之意,敢啓。傳曰,知道。
又以迎接都監言啓曰,勅使今已渡江,公事郞廳二員,以宣傳官沈樂承,訓鍊院僉正鄭夏應加差下,與前差郞廳,依例待令于闕下,書吏一人,亦爲擇定,使之擧行,何如?傳曰,允。
丁酉八月二十九日辰時,上詣宗廟·景慕宮展謁,仍詣景祐宮展拜擧動入侍時,行都承旨金道喜,左承旨金鼎集,右承旨金學性,左副承旨李寅皐,右副承旨尹致定,同副承旨宋應龍,記事官尹敎成·兪致崇,別兼春秋申錫愚,記事官曺錫雨,提學趙寅永·徐有榘,直提學朴永元,直閣鄭㝡朝,檢校待敎金洙根,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李紀淵,副提調金道喜進前奏曰,朝氣稍涼,侵早勞動,聖體,若何?上曰,一樣矣。至協陽門外,通禮跪啓請降輿乘輦,上降輿乘輦,由進善門·肅章門,出敦化門進發。至宗廟大門外,通禮跪啓請降輦乘輿,上降輦乘輿,入廟門,至降輿所,上降輿入大次。少頃,中宮殿詣齋殿,通禮跪啓請出次,上改具冕服,出大次。至東神門外,通禮跪啓請執圭,道喜進圭,上執圭,入就板位,行四拜禮。命侍衛軍兵來待于西神門外,賤臣承命出傳。上入小次,命承史權退。少頃,近侍以下還入。上由西神門,詣永寧殿,入就板位,行四拜禮。仍入小次,命承史權退。少頃,近侍以下還入。上還御大次,展拜後問安勿爲之事下敎,傳曰,諸司預備。出傳敎通禮跪啓請外辦,上出次。行禮曹判書鄭元容進前奏曰,王妃廟見禮,始行於肅廟丙子仁顯王后廟見之時,而禮成稱慶,至有合慶設科之擧。文獻備考,亦有王妃廟見稱慶後以爲例之文,而其後肅廟癸未仁元王后廟見禮時及英廟己卯貞純王后廟見禮時稱慶節次,元不載錄於本曹謄錄矣。癸亥年大王大妃殿廟見禮後,自臣曹有難循例取稟,至有詢議大臣之擧,其時大臣,以癸巳兩年之不爲遵行,雖未知其由,而旣有不行之時,則亦不敢强請爲奏矣。兩年未行之由,癸亥博考文獻,而終未見出處,以其難愼之意,其時亦不得遵行。然事係莫重慶禮,而儀節尙無一定之制。今番稱慶當否,問議于時原任大臣後稟處,何如?上曰,依爲之。出擧條通禮跪啓請乘輿,上乘輿出廟門,降輿乘輦。至景慕宮大門外,通禮跪啓請降輦乘輿,上降輦乘輿,仍詣齋室。少頃,中宮殿詣齋殿,展拜時至,上改具冕服,入就板位,行再拜禮,仍詣望廟樓行禮訖。上入小次,命承史權退。少頃,近侍以下還入。上還御齋室,傳曰,諸司預備。出傳敎通禮跪啓請外辦,上乘輿出宮門外,降輿乘輦,進發至宗廟前路。上降輦,通禮跪啓請乘輦,上乘輦,至景祐宮大門外,上降輦乘輿,入齋室。少頃,中宮殿詣齋殿,展拜時至,上詣板位,行再拜禮。仍詣誠一軒行禮後,命閣臣捲帳奉審,還詣齋室,少頃,通禮跪啓請外辦,上出次。道喜曰,勅奇何等緊急,而二十六日封發之渡江狀啓,拖至四日,今始來到,撥路之如是稽滯,誠極可駭。不飭之當該道臣及義州府尹,竝推考,何如?上曰,依爲之。出擧條通禮跪啓請乘輿,上乘輿,由曜金門·進善門,入協陽門。寅皐請出標信解嚴,仍奏曰,中宮殿還內後,一體解嚴,何如?上曰,依此爲之。仍由宣化門還內,諸臣以次退出。
丁酉八月二十九日辰時,中宮殿詣宗廟·景慕宮廟見禮,景祐宮展拜擧動入侍時,分承旨徐英淳·李啓朝,分假注書李豐翼·洪在龍,記注官金致坤,別兼春秋曹雲承,原任提學鄭元容,以次隨駕。中宮殿乘輦出協陽門·敦化門,詣宗廟,由東門入齋室。行禮時至,加首飾,具翟衣,詣版位行四拜禮,仍詣廟內奉審訖,還御齋殿。少頃,詣永寧殿,就版位行四拜禮,仍詣殿內奉審訖,還御齋殿。少頃,乘輦出廟大門,詣景慕宮,由東門入齋殿。加首飾,具翟衣,詣版位行再拜禮,仍詣廟內奉審訖,還御齋殿。少頃,乘輦出宮大門,詣宗廟前路駐輦,低擔少駐,仍詣景祐宮,由東門入齋殿。加首飾,具翟衣,詣版位行再拜禮,殿內奉審訖,還御齋殿。少頃,還宮時至,乘輦由曜金門·進善門,入協陽門還內,諸臣以次退出。
上在昌德宮。停常參·經筵。
藥房都提調朴宗薰,提調李紀淵,副提調金道喜啓曰,日吉辰良,祇謁廟宮,坤聖朝見,同日誕擧,儀文咸備,誠禮克伸。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李寅皐啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
金道喜啓曰,同副承旨宋應龍今日不爲仕進,卽爲牌招,何如?傳曰,允。
李寅皐啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于金道喜曰,禮房承旨馳詣宗廟·景慕宮,奉審摘奸以來。
傳于金道喜曰,九日製明日通方外爲之,試紙用大好紙,大提學待明朝牌招。
李寅皐啓曰,卽者刑曹郞廳來言,擊錚罪人等當爲捧供,而判書趙秉鉉呈辭,次堂例不得擧行云,何以爲之?敢稟。傳曰,次堂擧行。
又啓曰,卽者刑曹郞廳來言,擊錚罪人等捧供,次堂擧行事命下,而參判李奎鉉有身病,不得擧行云,卽爲牌招,何如?傳曰,允。
以慶尙監司尹聲大狀啓,進上藥材山藥限內不得封進,惶恐待罪事,傳于李寅皐曰,卿其勿待罪事,回諭。
以持平柳榮河·韓文爀,正言李源祚牌不進罷職傳旨,傳于李寅皐曰,只推。
以同副承旨宋應龍牌不進罷職傳旨,傳于李寅皐曰,只推。
金學性,以司饔院監膳提調意啓曰,各殿日下生雉全數代封矣。今則秋節已深,山雉漸出,明日爲始,日下生雉,依例復舊封進之意,敢啓。傳曰,知道。
又以司饔院都提調意啓曰,在前宴享時,本院提調差備頗多,時提調無以分排,故有加出四員擧行之例矣。今亦依舊例,令吏曹口傳差出,何如?傳曰,允。
金學性,以吏曹言啓曰,成均館典籍李廷斗,以其身病,呈狀乞遞,改差,何如?傳曰,允。
金道喜,以禮曹言啓曰,毓祥宮·延祜宮·宣禧宮展拜日子,以望後更爲擇入事,命下矣。令日官朴周煥更爲推擇,則來九月十六日二十日俱吉云,以何日定行乎?敢稟。傳曰,以二十日爲之。
又以禮曹言啓曰,卽接永禧殿官員所報,則明日九日製試取時,本殿官員俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日九日製試取時,本宮官員俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接星州幼學郭基震所志,則以爲,同姓七寸叔必昌,嫡妾俱無子,以其同姓八寸弟仁泰第二子基厚,欲爲繼後。兩家諸族相議完定,而生養父母俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長郭基震所訴旣如此。依定式郭仁泰第二子基厚,立爲郭必昌之後,何如?傳曰,允。
又以迎接都監言啓曰,卽接三道監司所報,則今此勅行時,沿路邑名館名有當避字,不可不變通。故京畿朔寧改以朔安,黃海道載寧改以載安,平安道寧邊改以延邊,寧遠改以永遠,肅川肅寧館改以肅永館云矣,敢啓。傳曰,知道。
李寅皐,以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
又以義禁府言啓曰,明日九日製通方外爲之時,本府都事皆爲赴擧,只有武都事一員,當直入直,而本府入直公事,回公都事,無以推移,假都事二員,令該曹口傳差出,以爲分排擧行之地,何如?傳曰,允。
金道喜,以慶科庭試文科初試一所試官意啓曰,今日出榜時,生員閔載豐以一人之名,疊中於坼封之時。故一券雖已勿施,而言念士習,萬萬寒心,其在端士趨嚴科規之道,不可仍置。該儒生令攸司照法究勘,原榜中已爲入啓之姓名,亦爲拔去,何如?傳曰,允。
李寅皐,以武一所試官意啓曰,臣所今日平明開場,再昨日未畢試柳葉箭,仍爲試取之意,敢啓。傳曰,知道。
又以武二所試官意啓曰,監試官曺鳳振昨日落馬致傷,時日之內,萬無運動之望。而旣有諫院一員,故雖不得不開場,憲臺不可不備,令政院稟旨變通,何如?傳曰,允。付標以入。
又以武二所試官意啓曰,臣所今日平明開場,再昨日未畢試柳葉箭,仍爲試取之意,敢啓。傳曰,知道。
又以武一所試官意啓曰,臣所今日柳葉箭應射擧子六百九十人內,三矢入格七人,二矢入格四十三人,再昨日入格二十八人,合爲七十八人矣。日暮姑停之意,敢啓。傳曰,知道。
又以武二所試官意啓曰,臣所今日柳葉箭應射擧子百六十一人內,五矢入格一人,四矢入格二人,三矢入格十三人,二矢入格四十人,合爲五十六人矣。日暮姑停之意,敢啓。傳曰,知道。
上在昌德宮。停常參·經筵。
李寅皐,以都摠府言啓曰,今日入直內三廳武義禁軍及軍兵等,中日習射技放,請出標信,傳曰,知道。
李寅皐啓曰,來初五日,朝參日次矣,敢稟。傳曰,停。
宋應龍啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
備忘記,順天府使朴宗吉下直,長弓一張,長箭一部,片箭一部,筒兒一箇賜給。
大王大妃殿,傳于金學性曰,祖宗眷佑,嘉禮順成,今日廟見禮,太平過行。予之嘉悅慶幸之心,豈可測量乎?癸亥年廟見後,自外雖未有賞典,貞純聖母聖心興感,廟宮都提調以下,自內施賞,豈非予所可仰體乎?都提調以下,如是頒下,各爲傳之。廟宮事知守僕等,米布題給事,分付。
宋應龍啓曰,刑曹參判李奎鉉牌不進推考傳旨,今方捧入,而擊錚罪人等,當爲捧供,如是違牌,事甚未安。更爲牌招,何如?傳曰,判書·參判竝許遞,前望單子入之。
刑曹堂上前望單子入之,判書金履載,參判朴來謙落點。
宋應龍啓曰,卽者刑曹郞廳來言,擊錚罪人等,當爲捧供,而新除授判書金履載未肅拜,不得擧行云,卽爲牌招,何如?傳曰,允。
金學性啓曰,大提學旣已承牌,弘文提學李翊會,藝文提學朴綺壽,內閣提學徐有榘,竝卽牌招,同參考試,何如?傳曰,允。
傳于李寅皐曰,左副承旨,持此御題,與大提學偕往泮宮,試取以來。
金學性,以成均館知館事,大司成意啓曰,九日製今方設場,而擧子數多,明倫堂前庭,無以容接。依已例通設於丕闡堂前庭之意,敢啓。傳曰,知道。
李寅皐啓曰,臣與大提學趙寅永,偕往泮宮,九日製儒生試取,則收券爲七千十五張矣,捧入之意,敢啓。傳曰,知道。
傳于李寅皐曰,入直兵曹堂上,在院承旨,竝試官加差下。
吏曹口傳政事,以李光文·朴綺壽爲司饔提調,李奎鉉·安光直爲副提調。
宋應龍啓曰,行大司憲曺鳳振,持平柳榮河·韓文爀牌不進,執義趙熙昇,掌令崔重湜試所進,掌令金養默在外,監察茶時之意,敢啓。傳曰,知道。
以持平柳榮河·韓文爀,正言李源祚牌不進罷職傳旨,傳于宋應龍曰,只推。
金學性,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮十月別大祭時,造燭·封香吉日,今月二十五日卯時,衣襨·香燭·祭品奉詣吉日,同月二十六日卯時俱吉云。以此日時擧行之意,敢啓。傳曰,知道。
又以迎接都監言啓曰,卽接遠接使移文,則大小宴享,一倂停免云。外邑宴享,雖已除減,今番則純用吉禮,且有癸亥已例,仁政殿接見茶禮後,宴享依例擧行事,分付各該司。至於城門結綵,講定時旣不擧論,則京外宜無異同,京中三處結綵,置之之意,敢啓。傳曰,知道。
李寅皐,以備邊司言啓曰,科場已過,秋務方殷,此時守令,不可一刻曠官。受由上來人,一竝催促,使之明日下送,粘移申飭,前後非一。今聞守令上京者甚多,而粘移狀則初不到付該曹云。朝令奉行,若是慢忽,事極駭款。全該曹一一査其稽滯之由,啓稟勘處,何如?傳曰,允。
又以武一所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
又以武一所試官意啓曰,臣所今日柳葉箭應射擧子九百五十人內,三矢入格十人,二矢入格五十二人,前二日入格七十八人,合爲一百四十人矣。日暮姑停之意,敢啓。傳曰,知道。
又以武二所試官意啓曰,臣所今日柳葉箭應射擧子一千一百七十二人內,四矢入格六人,三矢入格二十一人,二矢入格一百十二人,合爲一百三十九人矣。日暮姑停之意,敢啓。傳曰,知道。
義禁府照目粘連,行首宣傳官李熙輔,宣傳官李亨夏·李基碩·具永禧等矣本府議啓內,李熙輔段,僚員旣不來參,試記當爲從實,而肆然冒劃,若是無難,揆以試體,奚止不審,以此照律,罪杖八十收贖,奪告身三等。李亨夏·李基碩·具永禧等段,本廳射會,例不敢言私,而冒引不當之事,竟闕應參之役,有非先公之道,難免違令之律,以此照律罪,各笞五十收贖,解見任別敍,竝只私罪,奉敎依允爲旀,李熙輔·李基碩·具永禧等段,竝只功減一等。李亨夏段,功議各減一等爲良如敎。又啓目,武二所差備官李熙宗原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
丁酉九月初一日酉時,上御熙政堂。九日製科次入侍時,左副承旨李寅皐,記事官兪致崇·李宗心·曺錫雨,大提學趙寅永,試官右承旨金學性,右副承旨尹致定,同副承旨宋應龍,兵曹參議趙奎昇,對讀官校理李垿,修撰金在根,待敎金英根,以次進伏訖。上曰,史官分左右,科次爲之。寅皐曰,對讀官使之進前,讀奏試券乎?上可之。英根讀奏第一張訖,上曰,其餘置之。仍爲書等,寅永曰,試券依下敎,試取三十張矣。第一張書三下一,之次二張書三下,之次七張書草三下,之次十張書次上,之次十張書草次上乎?上可之。寅永以次書等訖,寅皐曰,坼封乎?上可之。寅皐以次坼封讀奏訖,上命書傳敎曰,九日製賦居首三下一幼學曺錫斗,三下李寅正等二人,草三下幼學尹錫夔等七人,竝直赴會試。之次次上進士李裕元等十人,竝給二分。之次草次上幼學尹炫翼等十人,竝給一分。又命書傳敎曰,入格儒生,明日延英門外待令。寅永曰,預差五張,書外字乎?上曰,唯。錫雨曰,召試被選人,閒月付職,自是古規,而若値左右史不備之時,則筵稟後翌月付職,亦多已例。檢閱當次人趙道淳,令該曹口傳單付,牌招入直,何如?上曰,依爲之。出擧條錫雨曰,時政記纂修事緊,被選人趙道淳,付職後,使之署前行公,何如?上曰,依爲之。出擧條上命史官就座。仍命退,諸臣以次退出。
上在昌德宮。停常參·經筵。
宋應龍啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
又啓曰,卽者檢閱曺錫雨,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
注書尹敎成病,代以韓致容爲假注書。
吏曹口傳政事,檢閱單趙道淳。
宋應龍啓曰,卽者檢閱趙道淳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
尹致定啓曰,左右史不可不備,別兼春秋曺雲承·申錫雨,竝卽牌招入直,何如?傳曰,允。
傳于尹致定曰,今月二十日,藏譜閣·懿昭廟展拜,一體磨鍊。
宋應龍啓曰,行大司憲曺鳳振,持平柳榮河·韓文爀牌不進,執義趙啓昇,掌令崔重湜試所進,掌令金養默在外,監察茶時之意,敢啓。傳曰,知道。
以持平韓文爀,正言李源祚牌不進罷職傳旨,傳于宋應龍曰,只推。
尹致定,以吏曹言啓曰,社稷署令李鼎顯,成均館典籍金公鉉,俱以身病,呈狀乞遞,竝改差,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成林基洙,受由在外,直講李元會,呈辭在外,典籍金公鉉,以實錄廳記注官,除本仕,時無入直之員,以他郞姑爲代直,何如?傳曰,允。
又以禮曹言啓曰,今八月二十九日宗廟展謁入侍時,臣元容所啓,王妃廟見禮,始行於肅廟丙子仁顯王后廟見之時,而禮成稱慶,至有合慶設科之擧。文獻備考,亦有王妃廟見稱慶,後以爲例之文,而其後肅廟癸未仁元王后廟見禮時及英廟己卯貞純王后廟見禮時稱慶節次,元不載錄於本曹謄錄矣。癸亥年大王大妃殿廟見禮後,自臣曹有難循例取稟,至有詢議大臣之擧,其時大臣,以癸·己兩年之不爲遵行。雖不知其由,而旣有不行之時,則亦不敢强請爲奏矣。兩年未行之由,癸亥博考文獻,而終未見出處。以其難愼之意,其時亦不得遵行。然事係莫重慶禮,而儀節尙無一定之制。今番稱慶當否,問議時·原任大臣後,稟處,何如?上曰,依爲之事,擧條啓下矣。發遣郞廳,問議于時·原任大臣,則領中樞府事臣李相璜,行判中樞府事臣沈象奎,議政府右議政臣朴宗薰,以爲王妃廟見,始於肅廟丙子,其時有稱慶之擧,後以爲例之文,見載於刊行之書,而伊後癸未·己卯兩年,旣無遵行儀節之可徵於文獻者。則自下循例仰請,有所不敢,癸亥之未得遵行,亦出於難愼之聖意。到今似當遵癸亥之例,然邦禮至重,以臣等謏淺之見,不敢臆對,更願廣詢博考而處之云矣。大臣之議如此,上裁,何如?傳曰,癸未·己卯·癸亥,旣未得遵行,今番亦依癸亥年例,置之,可也。
又以禮曹言啓曰,卽接報恩幼學李顯學所志,則以爲,同姓八寸兄翼興,嫡妾俱無子,以其同姓八寸兄翼㝡第二子宗淵,欲爲繼後。兩家諸族,相議完定,而生養父母,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李顯學所訴旣如此。依定式李翼最第二子宗淵,立爲李翼興之後,何如?傳曰,允。
又以禮曹言啓曰,卽接羅州幼學羅壽煥所志,則以爲,族叔致紀,嫡妾俱無子,以其同姓十八寸弟致元第二子甲煥,欲爲繼後。兩家諸族,相議完定,而致紀夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長羅壽煥所訴旣如此。依定式羅致元第二子甲煥,立爲羅致紀之後,何如?傳曰,允。
又以迎接都監言啓曰,勅使入京日子,前以今月十三日,磨鍊上送矣。卽接儐使謄移,則勅行到定州牧,更以今十二日進定,路程記謄書上送。故正書以入之意,敢啓。傳曰,知道。
又以迎接都監言啓曰,勅使在館時,館門把守及館內守直房守,房子各差備等,依近例名數別單書入之意,敢啓。傳曰,知道。
李寅皐,以兵曹言啓曰,在前勅使止宿弘濟院時,訓局軍一百名,前期定送,各別防護矣。今亦依此擧行,何如?傳曰,允。
又以御營廳言啓曰,本廳千摠趙熙錫,身病甚重,勢難察任,改差,何如?傳曰,允。
又以武一所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
又以武一所試官意啓曰,臣所今日柳葉箭應射擧子七百九十二人內,四矢入格二人,三矢入格十六人,二矢入格四十六人,前三日入格一百四十人,合二百四人矣。柳葉箭今已畢試,騎芻鱗次試取之意,敢啓。傳曰,知道。
又以武二所試官意啓曰,臣所今日柳葉箭應射擧子七百七十七人內,四矢入格四人,三矢入格九人,二矢入格七十五人,合爲八十六人矣。柳葉箭今已畢試,騎芻鱗次試取之意,敢啓。傳曰,知道。
又以武一所試官意啓曰,臣所今日騎芻應射擧子一百五十人內,無一人入格矣。日暮姑停之意,敢啓。傳曰,知道。
又以武二所試官意啓曰,臣所今日騎芻應射擧子二十一人內,無一人入格矣。日暮姑停之意,敢啓。傳曰,知道。
宋應龍,以刑曹言啓曰,文科初試一所啓辭內,今日出榜時,生員閔載豐,以一人之名,疊中於坼封之時,故一券雖已勿施,而言念士習,萬萬寒心,其在端士趨嚴科規之道,不可仍置。諸儒生令攸司照律法究勘,原榜中已爲入啓之姓名,亦爲拔去,何如?傳曰,允事,命下矣。閔載豐捉來究問,則所供內,以爲渠於呈券出來之際,同接人中,有試紙誤折之事,而渠之副件,請借不已。故果爲無心出給,致有此意外事端而已,實非渠自犯疊呈之罪者。若其所失,則只在於副件出給之時,祕封之忘未擦去云矣。詳其事狀,究以事情,其所發明,不爲無據,不可直斷以科場用奸之罪。至於祕封之忘未擦去,係是疎率過誤之失,亦無可勘之律,姑爲參酌放送,何如?傳曰,允。
又以刑曹言啓曰,今八月二十九日動駕時,南部童蒙全順吉,以其父成喆殺獄稱冤事,擊錚於衛外,而凡城內動駕時,把子橋·通雲橋·惠政橋三處外,一竝勿施事,曾有定式矣。今此順吉之擊錚,旣在於處所之外,依定式原情勿施之意,敢啓。傳曰,知道。
檢閱曺錫雨疏曰,伏以臣以菲才賤品,濫叨華選,持被於深嚴之中,珥筆於淸燕之側,恩造無涯,微分已踰,何敢遽然爲言私之計?而第臣偏母,夙抱貞疾,寧日恒少,近因涼燠換節,調將失宜,痰升而氣促,積肆而肚脹,一倍凜涰,轉側須人。家僮踵至,促臣歸視,臣自聞此報,方寸煎熬,按住不得,玆敢疾聲呼籲,徑出禁扄。伏乞聖慈,俯垂鑑諒,亟遞臣職,俾便救護,仍治臣罪,以昭法紀,不勝幸甚,臣無任云云。省疏具悉。爾其勿辭救護。
檢閱趙道淳疏曰,伏以臣以愚蒙,猥玷名選,循省悸恐,極知無勘,而天牌之下,義難坐違,雖不得不趨肅恩命,俯伸微分,而第臣偏母,夙嬰險釁,恒在痰疢之中,近因晨夕異候,將攝失宜,凜涰之形,有非時日可瘳,而臣旣零丁,無他兄弟之可以扶將者。臣雖欲按住方寸,因淹榮次,有不可得矣,情私所迫,拜章輒出。伏乞聖明,治臣擅離之罪,以昭法紀,千萬幸甚,臣無任云云。省疏具悉。爾其勿辭救護。
上在昌德宮。停常參·經筵。
自未時至酉時,灑雨下雨,測雨器水深二分。
李寅皐啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
金道喜啓曰,右副承旨尹致定,今日不爲仕進,卽爲牌招,何如?傳曰,允。
又啓曰,事變假注書洪錫圭,身病猝重,勢難察任,今姑改差,何如?傳曰,允。
洪錫圭改差,代以李㘾爲事變假注書。
傳于金鼎集曰,當該捧納承旨推考。
以別兼春秋曺雲承·申錫愚牌不進罷職傳旨,傳于金鼎集曰,只推。
金鼎集啓曰,左右史不可不備,別兼春秋曺雲承·申錫愚,旣有只推之命,與別兼春秋鄭㝡朝,一體牌招,推移入直,何如?傳曰,允。
大王大妃殿,傳于金鼎集曰,九日製給分儒生,竝付元榜末端,使之應講後,許赴會試。
傳于李寅皐曰,召對爲之。
李寅皐啓曰,行大司憲曺鳳振,持平柳榮河·韓文爀牌不進,執義趙啓昇,掌令崔重湜試所進,掌令金養默在外,監察茶時之意,敢啓。傳曰,知道。
以持平柳榮河·韓文爀,正言李源祚牌不進罷職傳旨,傳于李寅皐曰,只推。
以別兼春秋曺雲承·申錫愚·鄭㝡朝罷職傳旨,傳于金鼎集曰,只推。
金道喜,以吏曹言啓曰,因備邊司草記,秋務方殷,受由上京守令,一竝催促,使之明日下送,粘移狀之不付該曹者,令該曹査其稽滯之由,啓稟勘處事,允下矣。自臣曹催促,則受由上京守令中,榮川郡守洪秉道,昌寧縣監李容在,知禮縣監尹膺善,龍宮縣監金學模,俱已下去。洪州牧使金鑅,報恩郡守洪鍾英,陜川郡守金在厚,開寧縣監李昌在,同福縣監鄭允容,南平縣監趙台淳,入格於慶科庭試初試,殿試赴擧前,勢不得下去。羅州牧使朴鎬壽,安東府使李㙽,居昌府使李羲碩,淸風府使朴宗琬,淮陽府使金周默,咸陽郡守洪哲謨,益山郡守李相佑,古阜郡守尹泰兢,錦山郡守趙㝡永,杆城郡守黃鍾林,臨陂縣令鄭在容,靑山縣監李龍在,定山縣監金亨淳,鴻山縣監金龍根,新昌縣監李鼎耇,禮山縣監李效榮,平澤縣監兪永煥,山淸縣監崔璜,新寧縣監趙揆永,宜寧縣監李載信,長水縣監金台鉉,谷城縣監李祖植,平康縣監金在成,俱以初二日下去。尙州牧使李㝡在,謂有身病,不得下去云,飭敎之下,誠極未安。令該府拿問處之,粘移該曹,自是法例,廟堂申飭,前後申複,而湖西之新昌,湖南之羅州·錦山·古阜·臨陂·谷城·同福·南平,竝不粘移於臣曹稽滯之由,責在該道不善察飭之失,不可無警。忠淸監司沈宜臣,全羅監司李憲球,竝推考,何如?傳曰,允。
以李㝡在囚單子,傳于尹致定曰,罷職放送。
金道喜,以實錄廳摠裁官意啓曰,實錄校正之役,今幾就緖,割付編次,一時爲急。行護軍朴永元·金弘根校讐堂上差下,謄錄郞廳姜時永·金德喜·李源庚·朴承輝·申錫愚·金基纘校讐郞廳仍爲差下。竝令該曹口傳啓下,使之察任,何如?傳曰,允。
李寅皐,以備邊司言啓曰,庭試講經開場,在今十一日矣。勅行迫近,自有相妨之端,量宜退行,亦無窘束之慮。分付該曹,以送勅後,更爲擇日退定,何如?傳曰,允。
金道喜,以禮曹言啓曰,因備邊司草記,庭試講經開場,以送勅後,更爲擇日退定事,允下矣。庭試文科講經吉日,令日官朴周煥,更爲推擇,則今九月二十一日爲吉云,以此日退行,何如?傳曰,允。
又以禮曹言啓曰,卽接海州幼學鄭師濬所志,則以爲,族孫連祖,嫡妾俱無子,以其同姓四寸弟民祖第二子翼鼎,欲爲繼後。兩家諸族相議完定,而連祖夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長鄭師濬所訴旣如此。依定式鄭民祖第二子翼鼎,立爲鄭連祖之後,何如?傳曰,允。
李寅皐,以武一所試官意啓曰,臣所今日平明開場,昨日未畢試騎蒭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試騎蒭,仍爲試取之意,敢啓。傳曰,知道。
又以武一所試官意啓曰,臣所今日騎蒭應射擧子一千二百人內,三中入格五人矣。日暮姑停之意,敢啓。傳曰,知道。
又以武二所試官意啓曰,臣所今日騎蒭應射擧子五百四十人內,三中入格四人矣。日暮姑停之意,敢啓。傳曰,知道。
丁酉九月初三日午時,上御熙政堂。召對入侍時,參贊官李寅皐,直閣鄭㝡朝,侍讀官李魯確,檢討官金在根,記事官兪致崇,記注官金致坤·趙相玉,各持史略第一卷,以次進伏訖。上曰,史官分左右。上曰,上番讀一遍,陳文義。魯確讀自適齊止伐拔其樹,仍奏曰,景公齊之賢君也。將待孔子以季·孟之間,將者,將然未然之辭也。間者,半上半下之謂也。魯三卿待季氏極隆,待孟氏稍薄,較其兩間,不隆不薄者,非不厚矣。然待賢之道,當處之以廈屋,陳之以八簋,致敬盡禮。今景公不此之爲,先有商量磨鍊之心,其無誠可知。蓋禮樂不備,則賢者不處,婚姻不備,則貞女不行。孔子豈拘於虛禮而不返哉?中庸曰,敬大臣體群臣,伏願殿下,以誠心待臣隣焉。上曰,下番讀之。在根讀一遍,仍奏曰,禮者不可斯須去身。以孔子之大聖,猶習禮於過曹適宋之時,則雖造次顚沛之間,禮不可以暫爲放過。殿下之召對臣隣,無異於孔夫子之與弟子習禮。今習學之不已,亦如習禮之不已。聖學成就,其可量乎?繼自今凡於講筵,無所間斷,日知其所未知,日聞其所未聞,是臣區區之望也。上曰,閣臣讀之。㝡朝讀一遍,仍奏曰,玉堂上下番,已盡敷奏,臣無更達者矣。上曰,參贊官讀之。寅皐讀一遍,仍奏曰,上下番儒臣所陳甚好,臣無容更達矣。上掩卷。寅皐曰,經筵,取稟,限涼生間頉稟矣。今則日氣稍涼,自明日依例取稟之意,敢此仰達矣。上曰,唯。仍命退,諸臣以次退出。
上在昌德宮。停常參·經筵。
金鼎集,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
尹致定啓曰,明日常參·經筵,取稟。傳曰,停。
金鼎集啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
又啓曰,右承旨金學性,左副承旨李寅皐,同副承旨宋應龍,今日不爲仕進,竝卽牌招,何如?傳曰,允。同副承旨許遞,前望單子入之。
承旨前望單子入之,李敦榮落點。
金鼎集啓曰,新除授右承旨李敦榮,卽爲牌招,何如?傳曰,允。
尹致定啓曰,左右史不可不備。別兼春秋曺雲承·申錫愚·鄭㝡朝旣有只推之命,竝卽牌招,推移入直,何如?傳曰,允。
注書兪致崇病,代以柳泰東爲假注書。
傳于尹致定曰,政官牌招開政。
有政。吏批,判書申在植進,參判趙冀永,參議兪星煥竝牌招不進,同副承旨尹致定進,啓曰,尙州牧使,今當差出,而本州以嶺南雄邑,物衆地大,素稱難治,不可不擇差,同道有聲績已準朔守令,竝擬,何如?傳曰,允。
以李景在爲左尹,金蘭淳爲知經筵,趙秉鉉爲知義禁,崔膺憲爲漢城主簿,李廷憲爲典籍,李穆遠爲尙州牧使,沈鐛爲豐基郡守,金箕絢爲三登縣令,沈能格爲稷山縣監,崔正運爲利仁察訪,李榕爲安奇察訪,朴敏恕爲長水察訪,金載斗爲省峴察訪,分承旨徐英淳·李熙朝,分兵曹參議李謙在,參知韓鎭庭,正郞洪永圭,佐郞金基纘,已上竝減下。
兵批,行判書權敦仁病,參判鄭鴻慶入直進,參議趙奎昇,參知林永洙病,左承旨金鼎集進。大護軍趙秉鉉,護軍李奎鉉·安光直,副護軍宋應龍·徐英淳·李熙朝·李謙在·韓鎭庭,副司果李攸秀·金斗河·元重赫,副司勇李冕述·朴濟永,以上竝單付。
吏批,再政。以李容敏爲禮曹正郞,權中任爲忠勳都事,梁鍾華爲恭陵令,洪時燮爲顯陵令,李審在爲義盈主簿,李興濟爲濟用主簿,沈承祖爲活人別提,洪仁秀爲徽陵別檢,金長遠爲懿昭墓守衛官,金左根爲咸興判官,兼養賢庫主簿單李廷憲。三政。以李憲猷爲司饔僉正,尹致膺爲徽慶園令,宋在胤爲監察。
金鼎集啓曰,行大司憲曺鳳振,持平柳榮河·韓文爀牌不進,執義趙啓昇,掌令崔重湜試所進,掌令金養默在外,監察茶時之意,敢啓。傳曰,知道。
以持平柳榮河·韓文爀,正言李源祚牌不進罷職傳旨,傳于金鼎集曰,只推。
以右承旨金學性,左副承旨李寅皐牌不進罷職傳旨,傳于尹致定曰,只推。
以右承旨李敦榮牌不進罷職傳旨,傳于尹致定曰,只推。
以吏曹參議兪星煥牌不進罷職傳旨,傳于尹致定曰,只推。
以別兼春秋曺雲承·申錫愚·鄭㝡朝牌不進罷職傳旨,傳于尹致定曰,只推。
吏曹口傳政事,兼同知實錄事單朴永元·金弘根。
尹致定,以禮曹言啓曰,卽接慶州幼學宋尙圭所志,則以爲,同姓四寸弟琬圭,嫡妾俱無子,以其同姓十寸弟淸圭第二子欽昌,欲爲繼後。兩家諸族,相議完定,而淸圭夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長宋尙圭所訴旣如此。依定式宋淸圭第二子欽昌,立爲宋琬圭之後,何如?傳曰,允。
金鼎集,以兵曹言啓曰,今此謝恩兼冬至使一行赴燕時,所把驛馬,預爲分定,然後可無窘急之弊。今亦依例知委,而應把驛馬四十六匹內,忠淸道八匹,全羅道十匹,慶尙道二十匹,來十月初十日,京中逢點。江原道四匹,咸鏡道四匹,直送安州,來十月十五日逢點事,各道監司處行移,何如?傳曰,允。
又以武一所試官意啓曰,臣所今日平明開場,昨日未畢試騎蒭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試騎蒭,仍爲試取之意,敢啓。傳曰,知道。
又以武一所試官意啓曰,臣所今日騎蒭應射擧子一千三百三十二人內,四中入格一人,三中入格一人,昨日入格五人,合爲七人矣。騎蒭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日騎蒭應射擧子二千四百七十一人內,三中入格五人,昨日入格四人,合爲九人矣。騎蒭今已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子十二人內,入格五人矣。日暮姑停之意,敢啓。傳曰,知道。
又以武二所試官意啓曰,臣所今日鐵箭應射擧子五十五人內,入格三十一人矣。日暮姑停之意,敢啓。傳曰,知道。
上在昌德宮。停常參·經筵。
藥房提調李紀淵,副提調金道喜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順卿等不必入侍矣。大王大妃殿·王大妃殿·中宮殿口傳問安。答曰,知道。
李寅皐啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
金學性啓曰,明日常參·經筵,取稟。傳曰,停。
李寅皐啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
金道喜啓曰,右承旨李敦榮,今日不爲仕進,卽爲牌招,何如?傳曰,允。
金學性啓曰,左右史不可不備。檢閱曺錫雨·趙道淳由限已過,竝卽牌招入直,何如?傳曰,允。
又啓曰,明日傳香,禮房承旨,當爲齋宿。行都承旨金道喜,所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,副司果金公鉉·洪永圭·尹穳,以上竝單付。
李寅皐啓曰,行大司憲曺鳳振,持平柳榮河·韓文爀牌不進,執義趙啓昇,掌令崔重湜試所進,金養默在外,監察茶時之意,敢啓。傳曰,知道。
以持平柳榮河·韓文爀,正言李源祚牌不進罷職傳旨,傳于金學性曰,只推。
以右承旨李敦榮牌不進罷職傳旨,傳于尹致定曰,只推。
以檢閱曺錫雨·趙道淳牌不進罷職傳旨,傳于尹致定曰,只推。
金學性,以迎接都監言啓曰,卽接遠接使移文,則上·副勅,五通官,自持來縷緋八十八疋半,分排於海西·關西後,邑名疋緞數爻,修成冊上送矣。別單書入之意,敢啓。傳曰,知道。
李寅皐,以備邊司言啓曰,此時西邑守令,赴任時急。新除三登縣令,使之明日辭朝。未下直守令,亦令催促下送,何如?傳曰,允。
又以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子一百四十五人內,入格八十五人,昨日入格五人,合爲九十人矣。日暮姑停之意,敢啓。傳曰,知道。
又以武二所試官意啓曰,臣所今日鐵箭應射擧子一百九十六人內,入格六十三人矣,日暮姑停之意,敢啓。傳曰,知道。
義禁府啓目粘連,向前李熙宗亦,武試所用情差備官之律,載在通編,所當依本律照勘,而囚供以監的之時,目擊來中之矢,安知非眞而不封爲辭是白乎所,自試所旋捉傍箭得中之人,知監的官之封箭,不可歸之於幻弄,而直斷以用情之律,分揀放送,何如?判付。啓,依允。
上在昌德宮。停常參·經筵。
尹致定啓曰,明日·再明日,光陵忌辰祭齋戒,正日相値,視事頉稟之意,敢啓。傳曰,知道。
李寅皐啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
金鼎集啓曰,右承旨李敦榮今日不爲仕進,卽爲牌招,何如?傳曰,允。
尹致定啓曰,知義禁趙秉鉉,左尹李景在除拜後,過三日不爲出肅,竝依定式,推考警責,仍卽牌招察任,何如?傳曰,允。
又啓曰,左右史不可不備。檢閱曺錫雨·趙道淳,旣有只推之命,竝卽牌招入直,何如?傳曰,允。
又啓曰,假注書柳泰東,時無職名,令該曹依例付軍職,冠帶常仕,何如?傳曰,允。
又啓曰,今此勅使接見時說話,依例書入,而或不無未盡之處,令廟堂增刪,以備御覽,何如?傳曰,允。
又啓曰,今十二日迎勅後,陳賀頒敎文,當爲製進,大提學趙寅永,待明朝牌招,使之製進,何如?傳曰,允。
李寅皐啓曰,行大司憲曺鳳振,持平柳榮河·韓文爀牌不進,執義趙啓昇,掌令崔重湜試所進,金養默在外,監察茶時之意,敢啓。傳曰,知道。
以持平柳榮河·韓文爀,正言李源祚牌不進罷職傳旨,傳于李寅皐曰,只推。
以檢閱曺錫雨·趙道淳牌不進罷職傳旨,傳于尹致定曰,只推。
李寅皐,以武一所試官意啓曰,臣所今日平明開塲,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日平明開塲,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子五十四人內,入格二十五人,前二日入格九十人,合爲一百十五人矣。各技皆已畢試,而元額一百五十人內,二技入格一百十五人,不足之數爲三十五人矣。今方修整榜目之意,敢啓。傳曰,知道。
又以武二所試官意啓曰,臣所今日鐵箭應試擧子九十一人內,入格四十四人矣。各技皆已畢試,今方計劃,修正榜目之意,敢啓。傳曰,知道。
尹致定啓曰,刑曹參判朴來謙,旣入闕中,不爲肅謝,直爲出去,事甚未安,推考,何如?傳曰,允。
李寅皐啓曰,試官之出榜詣闕例也,而武一所監試官鄭德和·崔重湜,謂有身病,自外徑歸,事甚未安,推考,何如?傳曰,允。
又啓曰,試官之出榜詣闕例也,而武二所監試官趙啓昇·韓宓履,謂有身病,自外徑歸,事甚未安,推考,何如?傳曰,允。
李寅皐,以兵曹言啓曰,今九月二十日大駕詣毓祥宮展拜,延祜宮展拜,宣禧宮展拜,藏譜閣展拜,懿昭墓展拜時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊?餘軍留營,何以爲之乎?敢稟。傳曰,依廟宮秋展謁例爲之。
又以兵曹言啓曰,五衛將李熙黼·成載韶,文臣兼宣傳官沈東奎,俱以病難供職,呈狀乞遞,竝改差,何如?傳曰,允。
右承旨李敦榮疏曰,伏以臣特蒙恩諒,獲御院銜,才以旬月計耳。日前除旨又侈,臣以近密之宿趼,恩偏記簪,義不俟屨,固宜蹶之不暇,而念臣目下情事,實有萬萬煎灼者。臣母年迫八耋,癃衰蔥鑠,寧日恒少,惟恃床玆,而近因時候交敏,持攝失宜,始由急霍,水穀不通,旋添別症,寒熱交作,喘急則呼吸不周,胃阻而飮啖全却,對投無力。眞元徒下,而重以溫熱爲崇,堅硬成核,部分不輕,經闊甚廣,動輒拘牽,臥起俱妨。此時㷀然在傍者,惟臣一人,而轉側之須,按摩之宜,非臣則替護無人。且臣母病裏神識,不省四到,而昏囈之語,猶在臣身,不欲須臾舍臣,臣情到此,實無一時離側之望。帶職在家,懼切瘝曠,課日違召,罪着逋傲,公私悶隘,不知所出。玆敢短章請急。伏乞聖慈,俯賜矜諒,亟汰臣見叨之職,俾便救護,仍治臣瀆擾之罪,以肅綱紀焉,臣無任云云。省疏具悉。所請依施。
上在昌德宮。停常參·經筵。
李寅皐啓曰,來十一日,朝參日次矣,敢此仰稟,傳曰,停。
又啓曰,行大司憲曺鳳振,執義趙啓昇,掌令崔重湜,持平柳榮河·韓文爀呈辭,掌令金養默在外,監察茶時之意,敢啓。傳曰,知道。
金道喜啓曰,左承旨金鼎集,今日不爲仕進,卽爲牌招,何如?傳曰,允。
又啓曰,左右史不可不備,檢閱曺錫雨·趙道淳,旣有只推之命,竝卽牌招入直,何如?傳曰,允。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,趙得林落點。
金道喜啓曰,新除授承旨趙得林,方在罷散中,何以爲之?敢稟。傳曰,敍用。
傳于金道喜曰,頒敎文中,赦句添入。
金道喜啓曰,頒敎文中,赦句添入事,命下矣。大提學趙寅永,卽爲牌招,使之添入,何如?傳曰,允。
又啓曰,頒敎文中,赦句添入事,命下矣。某罪以下宥之乎?敢稟。傳曰,徒流以下竝宥。
傳于金學性曰,留院公事入之。
以檢閱曺錫雨·趙道淳牌不進罷職傳旨,傳于金學性曰,只推。
李寅皐,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
金道喜,以長生殿提調意啓曰,關東黃腸,昨·再昨年連因本道歉荒,自廟堂啓稟退限於今年矣。見今本道穡事稍登,民力少紓,且黃腸所重,不容屢過年限,依例發遣敬差官,使之趁秋成斫取以來,何如?傳曰,允。
又以成均館知館事意啓曰,迎勅日慕華館及仁政門外儒生整齊等事,該曹節目,已爲啓下矣。自前迎勅時,假儒生祗迎等事,例以計士·律官·畫員·寫字官·日官·醫官·譯官中限四十人分排擧行矣。今亦依例所屬各該司,預爲申飭知委之意,敢啓。傳曰,知道。
又以迎接都監言啓曰,卽接遠接使謄移,則副勅到中和站所,製詩律十五首書出,請揭于各邑館所,故謄書上送矣,正書以入之意,敢啓。傳曰,知道。
又以迎接都監言啓曰,迎勅習儀,今初九日設行後,仍行仁政殿宴禮習儀之意,敢啓。傳曰,知道。
又以迎接都監言啓曰,勅使留館時,若値空日,則有別茶啖排入之例矣。今亦備待之意,敢啓。傳曰,知道。
又以迎接都監言啓曰,勅使入京第三日,大臣有請行茶禮之例,而今番則館所宴享,旣不設行。大臣茶禮,進定於入京翌日之意,敢啓。傳曰,知道。
金鼎集,以備邊司言啓曰,慶尙左兵使李栻,在任卒逝矣。返柩時擔軍,依法典題給之意,分付所經各道,何如?傳曰,允。
又以備邊司言,閫任曠務,一時可悶。慶尙左兵使有闕之代,政官牌招,開政差出,待下批使之當日辭朝,何如?傳曰,允。
又以備邊司言啓曰,因政院啓辭,今此勅使接見說話,依例書入,而或不無未盡之處,令廟堂增刪,以備御覽事,允下矣。就政院書入措語,略加修潤,還送政院,改書以入之意,敢啓。傳曰,知道。
又以兵曹言啓曰,在前迎勅習儀時,慕華館環衛軍,比正日減數排立矣。今亦依此磨鍊而勅使入京日及回還日,禁衛大將,率領排立,依再昨年例爲之事,命下矣。習儀日,亦依正日例擧行,而事畢後除標信解送之意,分付,何如?傳曰,允。
又以兵曹言啓曰,今此迎勅時,依前例訓局出番軍二哨,將官率領,敦化門外紅馬木前路作門,嚴禁雜人,何如?傳曰,允。
又以兵曹言啓曰,在前勅使入京日及回還日,非親臨時,則慕華館環衛軍兵,例以訓鍊都監軍兵,各其將官,率領排立,而再昨年迎·送勅時,伏奉慈敎,禁衛大將率標下軍,出往追慕峴,仍領訓局軍兵以,郊迎例擧行,而送勅日,一依迎勅時例擧行矣。今番則何以爲之乎?敢稟。傳曰,依再昨年例爲之。
又以禁衛營言啓曰,本營千摠沈樂臣,身病猝重,勢難察任,改差,何如?傳曰,允。
上在昌德宮。停常參·經筵。
金鼎集啓曰,明日迎勅習儀相値,視事頉稟之意,敢啓。傳曰,知道。
李寅皐啓曰,行大司憲曺鳳振,執義趙啓昇,掌令崔重湜,持平柳榮河·韓文爀呈辭,掌令金養默在外,監察茶時之意,敢啓。傳曰,知道。
金鼎集啓曰,同副承旨尹致定,今日不爲仕進,卽爲牌招,何如?傳曰,允。
趙得林啓曰,左右史不可不備,檢閱曺錫雨·趙道淳旣有只推之命,竝卽牌招入直,何如?傳曰,允。
李寅皐啓曰,禁衛大將李完植,迎勅習儀時,環衛軍率領,摠戎使柳相弼參班事,明日慕華館出去矣。李完植兼帶右邊捕盜大將,所佩命召及大將牌·傳令牌,柳相弼兼帶左邊捕盜大將,所佩命召及大將牌·傳令牌,何以爲之?敢稟。傳曰,仍佩往來。
傳于金學性曰,留院公事入之。
趙得林啓曰,吏曹判書申在植,參判趙冀永,參議兪星煥牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
又啓曰,行兵曹判書權敦仁牌不進推考傳旨,今方捧入,而開政命下之後,如是違牌,事甚未安。更爲牌招,何如?傳曰,允。
有政。吏批,判書申在植,參判趙冀永進,參議兪星煥牌招不進,右副承旨趙得林進,啓曰,大司成今當差出,而擬望之人乏少,承旨竝擬,何如?傳曰,允。以金洙根爲大司成,盧尙熙爲校書判校,趙鎭文爲掌樂僉正,閔致叔爲敦寧判官,成永龜·朴惟儉爲引儀,承文副正字單金玉龍。
兵批,行判書權敦仁進,參判鄭慶鴻病,參議趙奎昇入直,參知林永洙病,左副承旨李寅皐進,啓曰,慶尙左兵使,今當差出,而擬望之人乏少,他道水使,竝擬,何如?傳曰,允。以趙秉鉉爲副摠管,白殷鎭爲宣傳官,許稱·洪鋈·李完耆爲五衛將,林肯洙爲文兼,趙存一爲部將,李亨權爲慶尙右兵使,李寅和爲越松萬戶,韓一英爲豐山萬戶,李元豐爲阿山萬戶,全孟勳爲在德萬戶,吾村權管單朱禎錫,副護軍李敦榮·金英淳·元策·柳相杓,副司正柳泰東,以上單付。吏批,再政。以朴來弼爲宗廟令。兵批,再政。都摠管單趙秉鉉。
備忘記,慶尙左兵使李亨權下直,長弓一張,長箭一部,片箭一部,筒兒一箇賜給。
以同副承旨尹致定牌不進罷職傳旨,傳于趙得林曰,只推。
以吏曹參議兪星煥牌不進罷職傳旨,傳于趙得林曰,只推。
以檢閱曺錫雨·趙道淳牌不進罷職傳旨,傳于趙得林曰,只推。
趙得林,以禮曹言啓曰,今此迎勅書當日頒敎陳賀後,中宮殿陳賀時百官行禮儀註,直爲書入中宮殿之意,敢啓。傳曰,知道。
李寅皐,以訓鍊都監言啓曰,今九月初九日迎勅習儀時,因兵曹節目,步軍一哨一百名,標下軍八十三名,中軍率領,依正日例,除標信除器械擧行之意,敢啓。傳曰,知道。
又以訓鍊都監言啓曰,今九月初九日迎勅習儀時,闕內設布帳把守次,軍三十名,將校二人,門外屛門八十四處設布帳把守次,軍二百八十九名,將七十五人,竝除器械擧行,而事畢後依例解送之意,敢啓。傳曰,知道。
又以訓鍊都監言啓曰,今九月初九日迎勅習儀時,慕華館環衛,比正日減數排立事,自兵曹草記蒙允矣。軍二百名,標下軍三十一名,將校六人,將官領付于禁衛營環衛陣之意,敢啓。傳曰,知道。
又以禁衛營言啓曰,因迎接都監移文,今此勅使前排大旗幟入京時,本營擧行,回還時,摠戎廳擧行矣。依前例大五方旗五面,中五方神旗五面,淸道旗一雙,黃門旗一雙,金鼓旗一雙,另擇奉持旗手,勅行入京日,自迎恩門至館所,排立前導,而左邊屛門七十二處,騎士七十一人,京標下軍一百六十三名,嚴飭定送,率領把守,而所經屛門,則以布帳堅實防遮。別定將校七人,京標下軍二十名,竝爲除器械,另加申飭,嚴禁雜人。今月初九日習儀時,亦依此擧行。依兵曹節目,傳語軍一百名,以京標下軍定送,而別定將校,與部將眼同檢飭,習儀時傳語軍,以四十名擧行之意,敢啓。傳曰,知道。
又以摠戎廳言啓曰,因迎接都監移文,今此勅使迎送時,都監堂上前排巡視旗手二雙,令旗手五雙,軍牢七雙,燈籠手一雙,隨率軍五雙,自本廳別定次知敎鍊官,自習儀日爲始,依例領送之意,敢啓。傳曰,知道。
又以濬川司言啓曰,本司都廳禁衛營千摠沈樂臣改差,代以御營千摠白能洙差下,使之察任,何如?傳曰,允。
又以義禁府言啓曰,今此勅使在館時,三門把守假都事三員,令該曹口傳預先差出,以爲習儀時擧行之地,何如?傳曰,允。
上在昌德宮。停常參·經筵。
金道喜啓曰,明日常參·經筵,取稟。傳曰,允。
李寅皐啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金道喜啓曰,左右史不可不備。檢閱曺錫雨·趙道淳旣有只推之命,竝卽牌招入直,何如?傳曰,允。
傳于尹致定曰,戶工換房。
金道喜啓曰,今此勅使回還時,開城府·平壤·義州三處別問安使,依近例以道內守令,借銜差下,御帖及空名帖,伴送使齎去,以爲從便擧行之地,而亦爲下諭于兩道道臣及各其守令處,何如?傳曰,允。
李寅皐啓曰,在直摠管一員,纔已蒙遞,而副摠管尹命圭,旣入闕中,不爲替直,徑先出去。宿衛入直,何等嚴重,而省記只以一員書入者,揆以事體,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令崔重湜,持平柳榮河·韓文爀,司諫鄭德和,獻納韓宓履,正言李源祚牌不進罷職傳旨,傳于李寅皐曰,只推。
以檢閱曺錫雨·趙道淳牌不進罷職傳旨,傳于尹致定曰,只推。
金道喜,以禮曹言啓曰,全羅道觀察使封進,今九月令宗廟薦新石榴,來十月令宗廟薦新柚子,今初十日薦進,而景慕宮薦新石榴·柚子,則慶尙道例爲封進矣。本道所封,未及上來,莫重薦獻,不可後時,依前例以宗廟薦新加封石榴·柚子,同日一體薦進,何如?傳曰,允。
李寅皐,以都摠府言啓曰,副摠管尹義儉,以訓鍊都監中軍,迎勅習儀前導禁辟進參事,晝仕出去之意,敢啓。傳曰,知道。
又以都摠府言啓曰,今此迎勅時,侍衛寶劍,當爲備員,而都摠管趙秉鉉,副摠管任聖皐,俱有實故,朴潤榮嫌不進,尹義儉以訓鍊都監中軍,勅使前導禁辟進,李升權以禁衛中軍,禁辟進,徐左輔以司饔院提調進,無以備員。令政院稟旨變通,仍令該曹,以在京無故人,口傳差出,待下批,牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管金炳疇,副摠管趙庭和·金魯甲·趙運永·柳相穆·李存敬落點。
李寅皐,以兵曹言啓曰,來十月初四日純宗大王祔太廟,翼宗大王祔太廟,大王大妃殿尊崇,王大妃殿尊崇,王妃嘉禮,合五慶慶科庭試,武科殿試節目,當爲磨鍊。而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,親臨磨鍊,處所春塘臺爲之。
又以備邊司言啓曰,水原句管各道穀見縮條,今年耗米一千二百二十五石零,蕩債給代米六百石,自該府報請給代矣。支放不足耗之從他代劃,便成年例,以嶺南所在本司句管各名穀會錄耗及加分耗中,折米劃給,使之取用,何如?傳曰,允。
又以備邊司言啓曰,卽見黃海監司鄭基一,水使金宅基狀啓謄報,則以爲,長淵縣吾叉鎭垈陳項浦漂到大國人十名,詳細問情,則乃是山東省萊州府掖縣人之行商漂到者,而願從水路還歸,請令廟堂稟旨分付矣。彼人旣願由水回還,則依其願待風發送,而越海糧及柴油,依甲午已例,從厚題給,帆竹修葺,衣袴造給,亦卽照例擧行,以示朝家優恤之意,待其還送狀聞之來。令槐院撰出咨文,別定禁軍騎撥,下送于灣府,使之入送鳳城,該營譯學之無難曠任,以致問情之遲滯者,殊甚駭痛。不飭之該水使推考,不爲面替之新舊譯學,令攸司該營從重科治,何如?傳曰,允。
上在昌德宮。停常參·經筵。
藥房都提調朴宗薰,提調李紀淵,副提調金道喜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙得林啓曰,明日常參·經筵,取稟。傳曰,停。
李寅皐啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金鼎集啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
趙得林啓曰,三品官之無得過三日循例請牌,曾有定式矣。大司成金洙根除拜後,過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,左右史不可不備,檢閱曺錫雨·趙道淳旣有只推之命,竝卽牌招入直,何如?傳曰,允。
又啓曰,明日勅使到弘濟院時,別迎慰使,領議政當爲進去而未差。右議政朴宗薰進去之意,敢啓。傳曰,知道。
又啓曰,明日傳香,禮房承旨當爲齋宿,行都承旨金道喜,所當牌招,而拘於廳規,不得請牌,何以爲之?敢稟。傳曰,牌招。
兵曹,來十月初四日親臨春塘臺慶科庭試·武科殿試時,原榜人及直赴會試人規矩,片箭三矢一百三十步,一巡一中,柳葉箭五矢一百二十步,一巡一中,講書取祖以上,取二技,落點。
兵曹,來十月初四日親臨春塘臺慶科庭試殿試時,直赴人規矩,木箭三矢二百四十步,鐵箭三矢一百五十步,騎蒭一次一中,柳葉箭五矢一百二十步,一巡一中,鳥銃三柄一巡一中,取二技,落點。
李寅皐啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令崔重湜,持平柳榮河·韓文爀,司諫鄭德和,獻納韓宓履,正言李源祚牌不進罷職傳旨,傳于李寅皐曰,只推。
以大司成金洙根牌不進罷職傳旨,傳于趙得林曰,只推。
以濟州防禦使趙禹錫狀啓,進上藥材中,靑皮所結稀少,未滿定例,惶恐待罪事,傳于趙得林曰,勿待罪事,回諭。
金鼎集,以都摠府言啓曰,今日入直內三廳武兼禁軍及軍兵等,當爲中日習射技放,而勅使近京回程間,姑停之意,敢啓。傳曰,知道。
又以兵曹言啓曰,在前勅使入京日,慕華館環衛軍兵中,二哨除出,將官率領,勅行左右列立,仍爲遮後,嚴禁雜人,除標信除器械擧行,而勅使詣館所時,依此爲之。回還日則訓局出番軍二哨,除出擧行矣。今亦依此擧行,何如?傳曰,允。
又以都摠府言啓曰,今此勅使時,自弘濟院至迎恩門,其間防護禁雜人等節,令御營廳·摠戎廳依近例擧行事,自迎接都監草記蒙允矣。臣廳則勅使入京日,別定將校十人,標下軍一百名,自追慕峴越邊,至于弘濟院,禁辟等節,分掌嚴飭。勅使回還日,亦依此擧行之意,敢啓。傳曰,知道。
上在昌德宮。停常參·經筵。
金道喜啓曰,自明日勅使回還間,視事頉稟之意,敢啓。傳曰,知道。
李寅皐啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于趙得林曰,傳香承旨,馳詣宣武祠,奉審摘奸以來。
金鼎集啓曰,禁衛大將李完植,迎勅時環衛軍率領,摠戎使柳相弼參班事,明日慕華館出去矣。李完植兼帶右邊捕盜大將,所佩命召及大將牌·傳令牌,柳相弼兼帶左邊捕盜大將,所佩命召及大將牌·傳令牌,何以爲之?敢稟。傳曰,仍佩往來。
以檢閱曺錫雨·趙道淳牌不進罷職傳旨,傳于金道喜曰,只推。
金道喜啓曰,左右史不可不備,檢閱曺錫雨·趙道淳旣有只推之命,竝卽牌招,何如?傳曰,允。
傳于金道喜曰,翰林當次人,竝口傳單付。
吏曹口傳政事,檢閱二單趙徽林·李時愚。
李寅皐啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令崔重湜,持平柳榮河·韓文爀,司諫鄭德和,獻納韓宓履,正言李源祚牌不進罷職傳旨,傳于李寅皐曰,只推。
以檢閱曺錫雨·趙道淳牌不進罷職傳旨,傳于金道喜曰,只推。
傳曰,明日出宮門路,以協陽門爲之。
金道喜,以迎接都監言啓曰,勅使齎來賜物,遠接使別定差使員延曙察訪田齊賢,先送都監矣。令尙衣院官員呈納承政院之意,敢啓。傳曰,知道。
又以迎接都監言啓曰,勅使入京日,百官見官禮,首譯言于勅使,則以停免爲言云矣,敢啓。傳曰,知道。
又以迎接都監言啓曰,卽接遠接使移文,則勅使明日入京軍令,以卯初書出去矣,敢啓。傳曰,知道。
金鼎集,以訓鍊都監言啓曰,今此迎勅時,各處定送將卒數爻,竝單子書入之意,敢啓。傳曰,知道。
又以禁衛營言啓曰,本營軍色從事官金輔根,身病甚重,勢難察任,今姑改差,何如?傳曰,允。
大司成金洙根疏曰,伏以臣之猥忝下大夫之列,甫九閱朔矣。卽毋論已往僥躐,今者國子之命,是豈臣夢寐攸及也哉?噫。祥桑之穀,儆厥驟於商庭,方寸之木,不可高於岑樓。臣雖至愚陋,無所肖似,亦嘗奉敎於君子,則其不敢嫪戀恩寵,冒焉而自居也決矣。然則職事之輕重,名位之崇庳,有不暇張皇古昔,重犯瀆擾之誅,而竊念霜露以時,天地所以爲仁,飢飽以節,父母所以爲慈。聖明於臣,旣覆燾之顧復之,亦宜位育之不失其序,長養之不越其方。今臣所叨,不翅祥桑之一夕,方寸之岑樓矣。嗚呼。寧不懼哉?臣以常調末廕,謬廁文纓之末,邇來四三年來,追究其所由踐者,未嘗不怵焉自警,莫省所以措躬。而今又拔之簪紳之下,使居師儒之上,以提倡多士,僴然自任,則是豈臣一身之菑而已哉?積薪之誚,濫竿之譏,抑亦安所歸也。誠以累聖簡而玷名器,非細故也。玆不得不冒控血懇,悉暴衷私。伏乞聖慈,特垂矜察,將臣新授大司成之職,亟賜遞改,以淸官方,以安賤分,不勝幸甚,臣無任云云。省疏具悉。爾其勿辭察職。
上在昌德宮。停常參·經筵。
上詣仁政殿。入幕次後,內閣·政院·藥房·玉堂口〈傳〉問安。答曰,知道。迎勅還入幕次後內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
金道喜啓曰,左右史不可不備,檢閱曺錫雨·趙道淳旣有只推之命,與新除授檢閱趙徽林·李時愚,竝卽牌招,以爲入直,何如?傳曰,允。
又啓曰,勅使回還間,事變假注書依例別省記入直之意,敢啓。傳曰,知道。
以檢閱曺錫雨·趙道淳牌不進罷職傳旨,傳于金道喜曰,只推。
金道喜,以迎接都監言啓曰,副勅今朝弘濟院離發時,自寫所製詩六篇,出給首譯,請揭于所過館舍云。故正書以入,而本稿下送兩西道臣,使各趁回還刻揭之意,敢啓。傳曰,知道。
又以迎接都監言啓曰,勅使到迎恩門幕次後,各以酒果饌品一盤,入傳兩勅,而通官及跟役等處,亦以酒肴分饋之意,敢啓。傳曰,知道。
又以迎接都監言啓曰,勅使到紅箭門,家丁十七名,使之落後,先入館所之意,敢啓。傳曰,知道。
又以承文院都提調意啓曰,今此勅使齎來誥命一道,勅書一道,提調一員,陪進奉安于奉安閣後,仍行奉審之意,敢啓。傳曰,知道。
傳于趙得林曰,南寧尉尹宜善,完昌君時仁,百官加親授。
傳于趙得林曰,中官金應九·慶文佑·柳賁然,百官加親授。
趙得林啓曰,吏曹郞廳來言,百官加下批政事,取稟。傳曰,當日爲之。
李寅皐啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
趙得林,以吏曹言啓曰,在前頒赦時,有別歲抄書入之例。今番則何以爲之乎?敢稟。傳曰,書入。
又以吏曹言啓曰,別歲抄書入事,命下矣。居中居下,一體書入乎?敢稟。傳曰,一體書入。
金道喜,以迎接都監言啓曰,勅使來入館所之意,敢啓。傳曰,知道。
尹致定啓曰,臣致定,今日館所問安進去下直之意,敢啓。傳曰,知道。
又啓曰,臣承命馳詣館所問安,則上勅以爲國王接待時久,果無損節,俺安歸館所,又承委問,感謝感謝云。副勅以安歸館所,又承委問,感謝感謝云矣,敢啓。傳曰,知道。
金道喜,以迎接都監言啓曰,卽者差備譯官來言,勅使在館時,開閉門,砲三聲,具細樂吹打云矣,敢啓。傳曰,知道。
又以迎接都監言啓曰,大臣茶禮,進定於勅使入京翌日事,前已草記蒙允矣。明日大臣茶禮,依例請行之意,敢啓。傳曰,知道。
又以迎接都監言啓曰,勅使歇所,茶啖入饋之意,敢啓。傳曰,知道。
又以迎接都監言啓曰,勅使館所茶啖,依例排入之意,敢啓。傳曰,知道。
又以迎接都監言啓曰,通官等賜茶床,分入各房之意,敢啓。傳曰,知道。
又以迎接都監言啓曰,勅使旣入館中,各色郞廳,輪回直宿之意,敢啓。傳曰,知道。
頒赦文。王若曰,大昏迓百福之原,黃裳叶吉,中朝頒九章之服,丹闈疏封,式表同歡,庸伸敷告。念眇躬叨承鴻緖,猗賢匹肇御翟䄖,紹列祖啓後之基,王道造端於夫婦,奉太母迎相之命,天德作合於乾坤。六宮之嘉頌載颺,珩珮守訓,七廟之明禋共薦,蘋繁齎誠。闡周家二南之休擧,幸齊體而儷極,倣漢室長秋之制,允宜備物而正名。肆專价啓陳奏之行,而皇旨企許準之典,靑邱修執壤之禮,庶有願而必從,紫廷邀錫冊之恩,寔靡情而不籲。迨玆銜命之使纔返,儼然宣誥之勅遄臨,星槎馳析木之躔,恩出同慶,繢總備珠軒之飾,寵紆匪頒。啓芝泥而駿命霣天,擎琅函而龍光燭地,欣壼位之新莅,縟儀旣成於冕迎,荷皇靈之遠敷,顯號克定於璽諭,歡溢環域,賀騰芹庭。琴瑟諧音,正屬六禮之飾喜,雷雨解澤,宜有八方之覃恩。自本月十二日昧爽以前,除謀反·大逆謀叛,子孫謀殺毆罵祖父母·父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚强·竊盜,雜犯死罪外,徒流以下付處·安置·充軍,已至配所,未至配所,已發覺未發覺,已決正未決正,咸宥除之,敢以宥旨前事相告言者,以其罪罪之,在官者各加一資,資窮者代加。於戲,廣陰於紘綖,贊宸極初元之治,鞏邦基於瓜瓞,衍本支百世之祺。故玆敎示,想宜知悉。大提學趙寅永製進。
丁酉九月十二日辰時,上詣仁政殿。迎勅入侍時,行都承旨金道喜,左承旨金鼎集,右承旨金學性,左副承旨李寅皐,右副承旨趙得林,同副承旨尹致定,記事官尹敎成,假注書柳泰東,事變假注書李㘾,記事官趙徽林·李時愚,提學趙寅永·徐有榘,檢校直提學徐憙淳,直提學朴永元,直閣鄭㝡朝,檢校待敎金興根·趙斗淳·金洙根,待敎金英根,以次侍立。時至,上具翼善冠·衮龍袍,乘輿出宣化門,藥房提調李紀淵,副提調金道喜進前奏曰,近日日氣稍涼,侵早勞動,聖體,若何?上曰,一樣矣。仍出肅章門,至仁政門內降輿,入幄次,勅書將至,上率百官,出就祗迎位。勅書由正門入,勅使下輿從,左贊禮跪啓請鞠躬,上鞠躬。龍亭陞殿,左右贊禮導上入幄次,勅使奉詔勅置於案,引禮引勅使就位,通禮跪啓請出次,上出次,就拜位行禮訖。左右贊禮前導,由西階至殿戶外,兵·禮房承旨前導,入殿內受詔勅位北向立,承旨跪啓請跪,上跪。勅使捧詔勅,西向立傳,上受詔勅覽訖,授近侍,還置于案。勅使又奉誥命立傳,上又覽訖,授近侍亦置于案。通禮跪啓請三跪九叩頭興平身。承旨前導出殿戶外,左右贊禮前導至殿階上,東向立。引禮引兩勅使出,至殿階西向立。宣詔官沈宜升,跪受勅書宣讀訖。宗親文武百官行禮,引禮引勅使還入,左右贊禮前導上降復位,行禮,山呼訖。仍導入殿西廡幄次,勅使少憩于殿東廡幕次。上敎曰,宴享節次,斯速擧行,可也。遣史官問安子勅使,接見時至,禮房承旨導殿下,由正西門,入就殿內拜席頭東向立。勅使由正東門入,西向立,命御前通使行副護軍李啓朝·張敎根,請行再拜禮,勅使辭不敢當不敢當。上曰,答以禮也,不敢從。命勅使又辭不敢當不敢當。上曰,賓主初筵,禮不可廢。況僉大人奉皇命臨止,豈敢不如儀乎?勅使又辭曰,拜禮太重,請行次禮。上曰,大人有命,不敢不從,當行揖禮,而拜無交拜之禮,則揖亦不可以交揖。主人先揖,大人答揖,而一時竝揖於兩大人,亦涉欠敬。先揖上勅大人,次揖副勅大人好矣。勅使曰,當如敎矣,揖禮畢。上曰,皇上氣候,若何?勅使曰萬安。上曰,皇太后氣候,若何?勅使曰,萬安。上曰,時·原任大臣入侍,賤臣承命出傳。領府事李相璜,判府事沈象奎,右議政朴宗薰,以次進伏訖。上命御前通使請就椅,就椅後,仍傳語曰,諸王貝勒安否,何如?勅使曰,平安。上曰,秋氣稍涼,道路險遠,勞攘之餘,氣力,何如?勅使曰,皇恩所曁,無事到此。上曰,小邦所被皇恩,與天無極,每有控告,輒蒙準施,今玆嘉禮冊封之請,特旨允許,使价纔返,誥勅隨頒,加以寵錫便蕃,海外偏邦,何以得此?一國上下,同情歡祝,北望攢手,不勝感戴矣。勅使曰,想應如是矣。上曰,僉大人銜命遠臨,專爲小邦封冊之典。凡係供奉,尤當致誠。而事力未逮,自在沿路,多不稱情,在主人之心,不勝歉愧矣。勅使曰,大小官員,盡心伺候,每甚不安矣。上曰,皇誥皇勅,遠臨小邦,禮當城外迎接,而僉大人深念寡躬之沖幼,應行之節,亦許停免,大人有命,雖不敢不從,私心極爲愧悚矣。勅使曰,應行之禮,而目下事勢,則不得不然,故從權停免矣。上曰,僉大人仰體皇上軫念之德,俯察小邦凋弊之狀,一路宴享應行之節,擧皆除減,爲小邦方便之意,雖切感謝,供待太涉疎略,在主人接待之道,誠甚不安矣。勅使曰,在貴國花費不少,在我們徒爲觀美,所以停免,何用致謝?上曰,上勅大人,年前奉拜,眷眷之意,溢於辭表,于今感荷,而況伊時,臨渡寄書,鄭重勤摯,期望甚厚,星槎已回,致謝無階,中心之藏,何日忘之?不意今者,天借其便,更接德宇,得此敍懷,欣幸之極,無以爲喩。勅使曰,得蒙皇恩,再到貴國,這也是與貴國有緣之致。上曰,進茶,何如?勅使曰,好矣。仍行茶禮,工人及歌者·舞童,陞階樂作,司饔院提調,捧茶鍾進于上前,提擧二人,捧茶鍾進于勅使前,上執茶鍾擧示,勅使亦擧示。上曰,盡飮,何如?勅使曰,尤爲感謝矣。上曰,通官以下賜茶,何如?勅使曰,依敎。茶禮畢。上曰,皇華遠辱,一國榮感,願以不腆數品,略表微忱矣。勅使曰,依敎矣。仍進饌行宴禮。司饔院,先設大卓於殿內北壁,又設阿架床酒亭,提調二員,分立於酒亭東西,提擧四員,各對擧饌案,進于勅使前,提調四人,跪進饌案於上前。又爲進花盤,揮巾鹽水訖,進空卓進小饌。第一爵樂作,步虛子樂,藍衣初舞進空盤割肉爲進。上執盞,勅使亦執盞,仍相揖擧示,進饅頭擧箸訖。第二爵樂作,鄕唐交奏樂,綃衣牙拍舞進湯初味,擧箸訖。上曰,物雖菲薄,意則懇摯,强爲下箸,以慰此區區情悃也。勅使曰,如敎矣。進三爵樂作,步虛子樂,紅衣響鉢舞進第二味。上曰,通官以下,饋酒,何如?勅使曰,依敎矣。上曰,一酬一酌,賓主之禮也。顧此未能多酌,僉大人幸賜恕諒,更進數爵,以畢今日之歡也。勅使曰,好矣。進第四爵樂作,鄕唐交奏樂,黑衣紅衣鼓舞進三味。進第五爵,鄕唐交奏樂,繡衣廣袖舞進四味。進第六爵樂作,鄕唐交奏樂,紅衣廣袖舞進五味。進第七爵樂作,鄕唐交奏樂,藍衣廣袖舞退小膳進大膳,行完柸禮訖。上曰,情雖無窮,禮難屢瀆,請撤床。勅使曰,當依敎矣。仍樂作,退饌案及揮巾撤阿架宴,禮畢。上曰,僉大人跋涉之餘,勞憊旣多,日勢向晩,久請留話,亦所不安,請僉大人早歸館所,而館宇供帳,必多齟齬,在主人之心,不勝憧憧。僉大人統垂恕諒,善爲調息,是所望也。勅使曰,依敎矣。勅使又曰,皇上有命,使俺等近詣,瞻國王龍光而歸,故敢請。上許之,進前數步。勅使曰,今拜懿範,比前豐隆,此實東民無疆之福,當歸告皇上矣。上曰,請行拜禮。勅使曰,請行揖禮。上曰,僉大人之敎旣如此,請行揖禮,揖禮畢,送至仁政門外。勅使曰,請留步。上曰,主人之禮,不可闕也。勅使曰,請留步。上曰,盛意雖如此,應行之禮,何可已也?勅使曰,請留步。上曰,謹聞命。勅使出仁政門外,上乘輿,勅使亦乘轎子。上揖,勅使答揖以出。上命史官,問安于仁政門外。仍由肅章門,入協陽門·宣化門還內。諸臣以次退出。
上在昌德宮。停常參·經筵。
李寅皐啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于金鼎集曰,咸鏡監司入侍。
備忘記,咸鏡監司徐耕輔下直,長弓一張,長箭一部,筒兒一箇,片箭一部賜給。
大王大妃殿,傳于李寅皐曰,今番迎勅時,飭敎,何如,而外邑擧行,還無大頉以過,而弘濟院以後入京時,其家家觀光之狀,雜亂喧聒,無前駭然云。若有一分紀綱,豈至於此境?訓·禁兩營大將,左右捕將,漢城府堂上,一竝從重推考。以迎接都監堂上言之,苟能善爲申飭擧行,如是乎?亦爲一竝推考,而送勅時若復如前雜亂,則事過後,當有別般處分,廟堂以此意,更措辭申飭於京畿·兩西道帥臣。
趙得林啓曰,卽者吏曹郞廳來言,政事當日爲之事命下,而判書申在植,參判趙冀永,參議兪星煥俱以病不來,不得開政云,竝卽牌招,何如?傳曰,允。
金道喜啓曰,宰臣行護軍李完植,今日館所問安進去,下直之意,敢啓。傳曰,知道。
又啓曰,宰臣行護軍李完植,承命馳往館所問安,則上副勅以爲館宇精潔,大小官員,亦皆盡心,不勝感謝云矣,敢啓。傳曰,知道。
趙得林啓曰,明日傳香,禮房承旨,當爲齋宿,而行都承旨金道喜,纔已受資出去矣。所當牌招,而拘於廳規,不得請牌,何以爲之?敢稟。傳曰,牌招。
有政。吏批,判書申在植進,參判趙冀永,參議兪星煥牌招不進,右副承旨趙得林進。以鄭元容爲知經筵,金箕晢爲漢城庶尹,趙奎年爲刑曹佐郞。承文正字單金政源,南寧尉尹宜善,今加靖德,完昌君時仁,今加崇憲,已上百官加親授。
兵批,行判書權敦仁病,參判鄭鴻慶病,參議趙奎昇病,參知林泳洙入直進,左承旨金鼎集進。僉知三單許稱·洪鋈·李元耆,副司果黃起源,以上竝單付。
李寅皐啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令崔重湜,持平柳榮河·韓文爀,司諫鄭德和,獻納韓宓履,正言李源祚牌不進罷職傳旨,傳于李寅皐曰,只推。
以吏曹參議兪星煥牌不進罷職傳旨,傳于尹致定曰,只推。
趙得林以迎接都監右議政意啓曰,臣承命來詣館所,使首譯先呈名帖,仍以御帖奉來之意,言于兩勅,請行茶禮,則兩勅以爲昨日宴禮,已極感幸,而今日人遣大臣,請行茶禮,尤不勝感激。固當如例奉行,而困憊頗甚,難於行禮,停免爲言云。故床排入送後,臣則退去之意,敢啓。傳曰,知道。
又以迎接都監言啓曰,大臣承命來詣館所,使首譯先呈名帖,仍以御帖奉來之意,言于兩勅,請行茶禮。則兩勅以爲昨日宴禮,已極感幸。而今日又遣大臣,請行茶禮,尤不勝感激。固當如例奉行,而困憊頗甚,難於行禮,停免爲言云。故床排入送,御帖令都監郞廳還納承政院,大臣退歸之意,敢啓。傳曰,知道。
又以迎接都監言啓曰,卽者差備譯官來言,上勅往副勅房,移時說話云矣,敢啓。傳曰,知道。
咸鏡監司徐耕輔敎。王若曰,以地則周之岐岨漢之沛豐,誕啓億萬年洪業,以職則虞曰岳牧宋曰觀察,誰是二千石惟良,在予簡心,得君重耳。睠彼關北之管轄,最我海東之翰屛,數千里海帶山襟,左滄溟而右蓋馬,卄三州星羅棋布,曁沃沮而拓句麗,奉仙寢之月遊,神護象設,若金城之天作,基肇龍興,惟其魚鹽桑楮粟米麻絲,視諸路雖或有間,凡玆貂鼠蔘茸金銀銅錫,專一方乃靠於斯,肆委重有倍於他方。伊爲治莫難於今日。嗟頻歲之告歉,忍言群生魚喁,遂全省之受傷,終致百弊蝟起,船往哺而帑以發,旣軫子惠之恩,戶增口而堵皆安,誰體丙枕之念,譬如大病之甫起,政須副手之良醫,惟卿溫溫圭璋之令譽,赫赫鍾鼎之華閥,佩賢祖靑氈之訓,傳家雅規,荷正廟華衮之褒,肖孫瑞物,早由蔭而望實俱著,恬謹綜明,才釋褐而知遇冞隆,文學政事,是以步武殆遍於淸顯,掌文苑而秉銓衡,任使歷試於險夷,按南臬而奉使節,肆予倚毗之冞篤,又此薦剡之僉同。玆授卿以咸鏡道觀察使兼兵馬水軍節度使都巡察使咸興府尹,勉恢良圖,祗服寵命,褰帷勤勞來之治,煦春陽於黔黎,攬車勵澄淸之風,肅秋霜於貪墨,邊釁易啓於互市,必戢猂俗之僞虛,美規遂蕩於交倉,須察奸吏之簸弄,其餘栽稟,厥有典章。於戲,下鈇鉞於靑冥,白山增重,壯鎻鑰於玉塞,黑江無波,夢瓊樓於彩雲,卿應切遠離之戀,降丹綸於朝日,予則紓北顧之憂,往其欽哉,行且召矣。故玆敎示,想宜知悉。知製敎朴來萬製進。
丁酉九月十三日辰時,上御熙政堂。大王大妃殿垂簾,咸鏡監司入侍時,左承旨金鼎集,假注書柳泰東,記事官趙徽林·李時愚,咸鏡監司徐耕輔,以次進伏訖。上曰,史官分左右。大王大妃殿敎曰,咸鏡監司,進前奏職姓名。耕輔前奏訖。大王大妃殿敎曰,北道本是豐沛重地,朝家軫念,與他道自別,連値歉荒,賑政纔畢,未知道臣及守令,能盡心爲之,仰體朝家軫念之意,而且深北王化未及之地,爲守令者,惟事椎剝之政,不顧顑頷濱死之民命。卿於下去後,多歧廉探,若有泛忽賑政,無良不法之類,一一摘發論勘,而如或有拘於顔私之弊,予亦當聞之。雖以卿言之,非但辜負朝家而已,以何面歸對乎?耕輔曰,傳聞本道事勢,纔經賑政,瘡痍未蘇,且臣才識不逮,恐負慈敎,誠爲悚惶矣。又敎曰,卿必善爲之,而每事期欲善爲,則必無未善爲之之理,欲善爲而設或未盡,其害還少。卿其惕念對揚,以紓九重北顧之憂。耕輔曰,臣謹當殫竭誠力,以盡臣職,而知識淺劣,恐無以對揚慈敎之萬一矣。鼎集奏曰,宣諭何以爲之乎?敎曰,出去爲之。上命史官就座。仍命退,承史以次退出
上在昌德宮。停常參·經筵。
李寅皐啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金道喜啓曰,假注書柳泰東身病猝重,勢難察任,今姑改差,何如?傳曰,允。
柳泰東改差,代以金震休爲假注書。
傳于趙得林曰,傳香承旨,馳詣宗廟·景慕宮,奉審摘奸以來。
李寅皐啓曰,臣寅皐今日館所問安進去,下直之意,敢啓。傳曰,知道。
李寅皐啓曰,臣承命馳詣館所問安,則上副勅俱以爲連遣近侍,屢次勞問,不勝感謝云矣,敢啓。傳曰,知道。
李寅皐啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令崔重湜,持平柳榮河·韓文爀,司諫鄭德和,獻納韓宓履,正言李源祚牌不進罷職傳旨,傳于李寅皐曰,只推。
以慶尙監司尹聲大狀啓,朔膳及薦新柚子,尙有靑色,不能盡誠,惶恐待罪事,傳于尹致定曰,勿待罪事,回諭。
以慶尙監司尹聲大狀啓,進上黃栗,未及成實,限內不得封進,惶恐待罪事,傳于尹致定曰,勿待罪事,回諭。
金道喜,以迎接都監言啓曰,卽者差備譯官來言,勅使明日欲爲回程云,臣等依例進西宴廳請留之意,敢啓。傳曰,知道。
又以迎接都監言啓曰,臣等進詣西宴廳,使差備譯官,以上敎請留,則兩勅以爲今旣竣事,亦已休息,返命時急,不可久留云矣。在前勅使欲回還,則都監諸臣,先爲請留,又有承旨請留,大臣請留,中使請留之例矣,敢啓。傳曰,知道。
傳于金道喜曰,勅使明日回程云,遣都承旨請留。
金道喜啓曰,臣承命馳往館所請留,則上副勅以爲受命皇上,今已竣事,勢難遲留,明將啓行矣。又遣近侍,承比勤挽,不勝感謝萬萬,謹當更留一宵,十六日回程云矣,敢啓。傳曰,知道。
金學性,以戶曹言啓曰,上副勅贐行,五通官等賞給,依乙未年例磨鍊,別單書入之意,敢啓。傳曰,知道。
金道喜,以迎接都監言啓曰,卽者差備譯官來言,副勅往上勅房云矣,敢啓。傳曰,知道。
又以迎接都監言啓曰,今日乃是空日,別茶啖依例排入之意,敢啓。傳曰,知道。
金鼎集,以兵曹言啓曰,卽接慶熙宮入直衛將田得春牒報,則本宮內藥房·內閣·玉堂三處障子塗褙紙及壯板鐵環等屬見失云。聞甚驚駭,分付捕盜廳,使之卽速譏詗,而常時不善守直之當該入直衛將,爲先汰去,令該府拿問嚴勘,何如?傳曰,允。
上在昌德宮。停常參·經筵。
藥房提調李紀淵,副提調金道喜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李寅皐啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金鼎集啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
金道喜啓曰,宰臣完昌君時仁,今日館所問安進去,下直之意,敢啓。傳曰,知道。
又啓曰,宰臣完昌君時仁,承命馳往館所問安,則上副勅以爲俄遣中使,又遣宗親,連賜勞問,尤不勝感謝云矣,敢啓。傳曰,知道。
金鼎集啓曰,禁衛大將李完植,送勅時環衛軍率領,摠戎使柳相弼參班事,明日慕華館出去矣。李完植兼帶右邊捕盜大將,所佩命召及大將牌·傳令牌,柳相弼兼帶左邊捕盜大將,所佩命召及大將牌·傳令牌,何以爲之?敢稟。傳曰,仍佩往來。
李寅皐啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令崔重湜,持平柳榮河·韓文爀,司諫鄭德和,獻納韓宓履,正言李源祚牌不進罷職傳旨,傳于李寅皐曰,只推。
金道喜,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以承文院都提調意啓曰,月食已過,禮部回咨,依例撰出,正書安寶後,定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。
又以迎接都監言啓曰,勅使回程牌文,以今十六日起行書出,牌文先爲發送之意,敢啓。傳曰,知道。
又以迎接都監言啓曰,勅使回還路程記書出,今月十六日,自京離發,十月初三日,當到義州云,以此分付於伴送使及開城留守三道道臣處,而路程記書入之意,敢啓。傳曰,知道。
又以迎接都監言啓曰,卽者差備譯官來言,勅使發行軍令,明日巳刻書出云矣,敢啓。傳曰,知道。
又以迎接都監言啓曰,上副勅元禮單各贈給,通官跟役等贈給,無弊入給之意,敢啓。傳曰,知道。
又以迎接都監言啓曰,卽者差備譯官來言,禮單馬,上勅以本色持去,副勅折銀以去云矣,敢啓。傳曰,知道。
又以迎接都監言啓曰,勅使元禮單例贈·別贈·都求請·別求請,通官以下元禮單都求請·別求請各項物種,或以本色持去,或以折銀持去,分付戶曹,區別懸註,追後別單書入之意,敢啓。傳曰,知道。
又以迎接都監言啓曰,卽者差備譯官來言,勅使回還時,黃傘一柄,龍旂·御仗·欽差牌·肅靜牌·回避牌各一對,竝作駄以去云矣,敢啓。傳曰,知道。
又以迎接都監言啓曰,卽者差備譯官來言,勅使回還時,城門砲·上下馬砲·軍樂,依上來時例爲之云。以此知委於伴送使及開城留守三道道臣之意,敢啓。傳曰,知道。
又以迎接都監言啓曰,卽者差備譯官來言,勅使以爲弘濟院,旣是過站,大臣·承旨,勿爲出來云矣,敢啓。傳曰,知道。
又以迎接都監言啓曰,明日又是空日,別茶啖依例排入之意,敢啓。傳曰,知道。
尹致定,以戶曹言啓曰,今此支勅時,上副勅以下五通官等別求請各種,別單書入之意,敢啓。傳曰,知道。
金鼎集,以兵曹言啓曰,內禁衛將金相宇,文臣兼宣傳官沈承澤,俱以病難供職,呈狀乞遞,竝改差,何如?傳曰,允。
檢閱趙徽林疏曰,伏以臣兄臣得林,方帶右副承旨矣。臣所兼春秋館記事之銜,揆以法例,在下當遞。伏乞聖明,俯賜鑑諒,亟許遞改,以存公格,以安私分,不勝幸甚,臣無任云云。省疏具悉。疏辭下該曹稟處。
吏曹啓目粘連,觀此藝文館檢閱趙徽林上疏,則以爲,臣兄得林,方帶右副承旨矣。臣所帶兼春秋館記事之銜,揆以法例,在下當遞。伏乞聖明,俯賜鑑諒,亟許遞改亦爲白有臥乎所,相避之法,在下當遞是白乎矣,史官春秋兼銜,法不得減下是白如乎,承政院右副承旨趙得林所帶春秋館修撰官之任,今姑減下,何如?判付。啓,依允。
上在昌德宮。停常參·經筵。
金道喜啓曰,明日常參·經筵,取稟。傳曰,停。
李寅皐啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金鼎集啓曰,臣鼎集,今日館所問安進去,下直之意,敢啓。傳曰,知道。
又啓曰,臣承命馳往館所問安,則上副勅以爲行將離發,不勝悵結,又遣近侍,如是勞問,尤切感謝云矣,敢啓。傳曰,知道。
金道喜啓曰,勅使旣已回程,事變假注書,減省記之意,敢啓。傳曰,知道。
又啓曰,事變假注書李㘾,身病猝重,勢難察任,今姑改差,何如?傳曰,允。
李寅皐啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令崔重湜,持平柳榮河·韓文爀,司諫鄭德和,獻納韓宓履,正言李源祚牌不進罷職傳旨,傳于李寅皐曰,只推。
金鼎集,以兵曹言啓曰,今九月十七日,武臣堂上祿試射日次,而回還勅使,未過畿境,後日退行之意,敢啓。傳曰,知道。
趙得林,以迎接都監言啓曰,勅使離發館所之意,敢啓。傳曰,知道。
又以迎接都監言啓曰,勅使自館所轎子作行之意,敢啓。傳曰,知道。
又以迎接都監言啓曰,勅使已踰沙峴,臣等退去之意,敢啓。傳曰,知道。
上在昌德宮。停常參·經筵。
趙得林啓曰,明日常參·經筵,取稟。傳曰,停。
尹致定啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,雲寵萬戶李南轅下直,長弓一張,長箭一部,片箭一部,筒兒一箇賜給。
李㘾改差,代以洪錫圭爲事變假注書。
尹致定啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令崔重湜,持平柳榮河·韓文爀,司諫鄭德和,獻納韓宓履,正言李源祚牌不進罷職傳旨,傳于尹致定曰,只推。
尹致定,以備邊司言啓曰,卽見東萊府使成遂默狀啓,則枚擧訓別等手本,以爲館守倭言內,今番船便罪人二名,館門外正刑次捉送,而此人等,以昨年副特送使從人,偸竊飾刀,潛與朝市軍出賣,仍卽現露還推,其在懲後之道,合施重辟。且朝市軍之和應,亦當覈訊正罪云,奉行書契一度來到矣。今年二月,新草梁里居朝市軍辛自先,果爲從倭利誘,受出環刀,未及斥賣而綻露,故環刀則卽爲入給,而自先嚴棍牢囚,因病徑斃矣。原書契中所謂和應之昌突,卽指辛自先,而今已物故,擬律輕重,無容更論。罪倭之館門外用刑,雖當依約聽許,至若奉行之替呈書契,不可曲循謬例,許其呈納,責諭退却,而事係邊情,請令廟堂稟處矣。奉行書契,雖難遽然許捧,彼人犯罪者之彼自用法於館門外,不必禁止,且有已例。許令依其言用刑,而所謂辛自先與昌突,名字相左,此一款,更爲覈問於犯倭處,以昌突則的是自先,而自先則業已棍囚斃獄之狀,分明辨質,然後可無後慮。分付該府使,申飭任譯,消詳核正後,竝以形止登聞,第根着不明之雜流,託以朝市,冒入館中,致有此和應狡倭,偸竊與受之無前變怪,邊禁蕩然,一至於此,言念後弊,誠極駭痛。伊時府使,纔因邊禁失飭,有所論勘,今旣遞歸,任譯亦經汰治矣。今不更爲追理,而此後則倍加警惕,各別禁察之意,嚴飾分付,何如?傳曰,允。
上在昌德宮。停常參·經筵。
趙得林啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,明日常參·經筵,取稟。傳曰,停。
備忘記,阿山萬戶李元豐下直,長弓一張,長前一部,片箭一部,筒兒一箇賜給。
趙得林啓曰,行都承旨金道喜,左承旨金鼎集,右承旨金學性,左副承旨李寅臯不爲仕進,同副承旨尹致定式暇出去,院中只有臣一人。伴直無人,左副承旨李寅臯,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨李寅臯牌不進,伴直無人。右承旨金學性,所當牌招,而拘於廳規,不得請牌,何以爲之?敢稟。傳曰,牌招。
金學性啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令崔重湜,持平柳榮河·韓文爀,司諫鄭德和,獻納韓宓履,正言李源祚牌不進罷職傳旨,傳于金學性曰,只推。
以佐副承旨李寅臯牌不進罷職傳旨,傳于金學性曰,只推。
以黃海水使金宅基狀啓,本營譯學,無難曠任,以致漂人問情之遲滯,惶恐待罪事,傳于金學性曰,推考事,回諭。
金學性,以戶曹言啓曰,今番勅行時,上副勅元禮單例贈·別贈贐行都求請·別求請及通官以下元禮單賞給都求請·別求請各項物種,或折銀,或以本色持去者,元數區別懸註,別單書入之意,敢啓。傳曰,知道。
又以兵曹言啓曰,今九月十七日武臣堂上祿試射,以後日退行事草記蒙允矣。今十九日設行,而試官望,備擬以入之意,敢啓。傳曰,知道。
又以義禁府言啓曰,慶尙監司尹聲大狀啓內,東萊前府使閔永勳罪狀,令攸司稟處事,啓下矣。閔永勳今方待命,拿囚之意,敢啓。傳曰,知道。
義禁府啓目,東萊前府使閔永勳原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付。啓,依允。又啓目,慶熙宮衛將田得春原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
上在昌德宮。停常參·經筵。
開東下霜。
李寅臯啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,豐山萬戶韓一英下直,長弓一張,長箭一部,片箭一部,筒兒一箇賜給。
李寅臯啓曰,明日動駕相値,視事頉稟之意,敢啓。傳曰,知道。
金學性啓曰,同副承旨尹致定,今日不爲仕進,卽爲牌招,何如?傳曰,允。
傳于李寅臯曰,明日出宮門路,以協陽門爲之。
尹致定啓曰,明日大駕詣毓祥宮,入齋室後,大王大妃殿·王大妃殿問安,何承旨進去乎?敢稟。傳曰,左承旨進去。
又啓曰,明日傳香,禮房承旨,當爲齋宿,行都承旨金道喜,不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令崔重湜,持平柳榮河·韓文爀,司諫鄭德和,獻納韓宓履,正言李源祚牌不進罷職傳旨,傳于李寅臯曰,只推。
尹致定,以敦寧府言啓曰,大王大妃殿加上尊號,王大妃殿上尊號,中宮殿冊禮,德溫公主吉禮及式年年例御牒譜冊修整次,草記蒙允矣。依例同爲修整,今旣畢役之意,敢啓。傳曰,知道。
又以奎章閣言啓曰,守宮檢校直閣吳取善,待開門牌招,何如?傳曰,允。
又以禮曹言啓曰,卽接韓山幼學權躋敏所志,則以爲,同姓七寸姪思明,嫡妾俱無子,以其同姓十二寸弟思德第二子相圭,欲爲繼後。兩家諸族,相議完定,而思明夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長權躋敏所訴旣如此。依定式權思德第二子相圭,立爲權思明之後,何如?傳曰,允。
李寅臯,以兵曹言啓曰,今九月二十日,文臣朔試射日次,而動駕相値,不得爲之之意,敢啓。傳曰,知道。
又以義禁府言啓曰,今此動駕時,本府都事九員,以大駕各差備進參。一員本府入直而當直別入直都事及公事回公都事,無以推移。假都事二員,令該曹口傳差出,以爲分排擧行之地,何如?傳曰,允。
大護軍朴綺壽疏曰,伏以臣猥膺使命,行將赴燕矣。臣之父母墳山,在於龍仁·坡州等地,而久闕省掃,霜露松檟,冞切感慕之懷,雨雪楊柳,旣遠行還之期,趁未出疆,暫往覲塋,在臣情理,有不容已,玆敢仰暴私懇。伏乞聖明,俯垂諒察,特賜恩許,俾伸至情焉,臣無任云云。答曰,省疏具悉。卿其往省焉。
上在昌德宮。停常參·經筵。
上詣毓祥宮,入齋室後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨問安。答曰,知道。展拜後,仍詣延祜宮展拜,還入毓祥宮齋室後,內閣·政院·藥房·玉堂口傳問安。答曰,知道。仍詣宣禧宮,入齋室後,內閣·政院·藥房·玉堂口傳問安。答曰,知道。展拜後,內閣·政院·藥房·玉堂口傳問安。答曰,知道。仍詣藏譜閣展拜後,懿昭廟展拜,還入齋室後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
藥房提調李紀淵,副提調金道喜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順卿等不必入侍矣。大王大妃殿·王大妃殿·中宮殿口傳問安。答曰,知道。
金道喜啓曰,明日常參·經筵,取稟。傳曰,停。
李寅皐啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
傳于金道喜曰,檢校待敎金學性,馳詣華寧殿,奉審摘奸,仍詣健陵·顯隆園,一體奉審以來。
李寅皐啓曰,司僕寺內乘來言,捲簾,取稟。傳曰,捲三面。
金鼎集啓曰,臣鼎集,以大王大妃殿·王大妃殿問安進去,下直之意,敢啓。傳曰,知道。
兵曹,來十月初四日,親臨春塘臺慶科庭試武科殿試時,原榜人及直赴會試人規矩,鐵箭三矢一百二十步,片箭三矢一百三十步,一巡一中,柳葉箭五矢一百二十步,一巡一中,取二技,改落點。兵曹,來十月初四日親臨春塘臺慶科庭試武科殿試時,直赴人規矩,鐵箭三矢一百步,騎芻一次一中,講書粗以上,取二技,改落點。
李寅皐啓曰,卽者義禁府都事來言,今日動駕時,駕側鳴錚罪人文潤邦等二十人,移送秋曹云矣,敢啓。傳曰,知道。
金道喜,以禮曹言啓曰,今此慶科庭試別試文科,講經試官,當爲磨鍊,而堂下無故可擬之人乏少,實錄郞廳竝擬,何如?傳曰,允。
又以禮曹言啓曰,今此慶科別試文科講經一所,設場於本曹矣,上直郞廳,依例移直朝房之意,敢啓。傳曰,知道。
又以奎章閣言啓曰,大駕今已還宮,守宮檢校直閣吳取善,依定式減下,何如?傳曰,允。
丁酉九月二十日卯時,大駕詣毓祥宮·延祜宮·寅禧宮·藏譜閣·懿昭廟展拜擧動入侍時,行都承旨金道喜,左承旨金鼎集,左副承旨李寅皐,右副承旨趙得林,同副承旨尹致定,記事官尹敎成·兪致崇·趙徽林·李時遇,提學趙寅永,直提學朴永元,檢校待敎趙斗淳·金洙根,直閣鄭㝡朝,待敎金英根,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李紀淵,副提調金道喜進前奏曰,侵早勞動,聖體,若何?上曰,一樣矣。仍出協陽門,降輿乘輦,由肅章門·進善門,出敦化門進發,至毓祥宮大門外,降輦乘輿,入齋室。少頃,上詣板位行再拜禮,陞詣廟內奉審訖。仍詣冷泉亭,就板位行四拜禮,陞詣亭內奉審訖,還御齋室,以司謁口傳下敎曰,延祜宮展拜時,當由偏路進詣矣。少頃,上出次乘步輿,詣延祜宮,行再拜禮,陞詣廟內奉審訖,還御毓祥宮齋室。傳曰,諸司預備。出駕敎,有頃上乘輿,由毓祥宮前路,詣宣禧宮,降輿入齋室。少頃,上詣板位,行再拜禮,陞詣廟內奉審訖,還御齋室,有頃鼓三嚴,通禮跪啓請外辦。上乘輿出宮大門外,降輿乘輦進發,至藏譜閣西門外,降輦乘輿,入齋室後,問安勿爲之事下敎。少頃,上出次,詣板位行四拜禮,仍詣閣內奉審訖,詣懿昭廟,就板位行再拜禮,仍詣廟內奉審訖,還御齋室。傳曰,諸司預備。出駕敎少頃,上乘輿出南門,降輿乘輦,由舊光化門前路回鑾,至協陽門外,降輦乘輿,由協陽門,入宣化門還內。命出標信解嚴。諸臣以次退出。
上在昌德宮。停常參·經筵。
趙得林啓曰,來二十五日,朝參日次矣,敢稟。傳曰,停。
金鼎集啓曰,明日·再明日,齊陵忌辰祭齋戒,正日相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
又啓曰,左副承旨李寅臯,今日不爲仕進,卽爲牌招,何如?傳曰,允。
備忘記,上土僉使李命集下直,長弓一張,長箭一部,片箭一部,筒兒一箇賜給。
注書尹敎成病,代以柳泰東爲假注書。
傳于趙得林曰,明日眞殿茶禮親行矣。時·原任大臣,閣臣·宗親·儀賓二品以上入來。
傳于金鼎集曰,吏·兵批歲抄點下者,依例捧傳旨。
傳于尹致定曰,畿伯秩巡,今旣停止,各陵·園·墓所奉審,驪州牧使及道內秩高守令,假承旨差下,使之分詣奉審事,分付畿營。
金鼎集啓曰,入直摠管趙庭和,以講經試官,纔已蒙點出去矣。宿衛番次,何等嚴重,而無故行公之諸摠管,互相推諉,終不就直,事體所在,萬萬未安。竝所當重勘,而本院請推之外,無他可施之罰,何以爲之?敢稟。傳曰,竝從重推考。
又啓曰,行大司憲曺鳳振,掌令崔重湜試所進,執義趙啓昇,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,持平柳榮何·韓文爀,獻納韓宓履牌不進罷職傳旨,傳于金鼎集曰,只推。
以左副承旨李寅臯牌不進罷職傳旨,傳于金鼎集曰,只推。
尹致定,以禮曹言啓曰,麗王諸陵,禮官三年一次奉審,曾有受敎定式。今當年次,依例發遣本曹郞廳,奉審以來,何如?傳曰,允。
又以禮曹言啓曰,大小科陳試人,草記許赴事,曾有定式矣。庚辰八月庭試初試入格幼學趙恒源,講經前遭艱陳試,幼學洪世圭,殿試時與命官相避陳試。丁亥十一月柑製入格直赴會試進士南絅中,改名性敎,壬辰九月七夕製入格直赴會試進士金正銖,俱爲遭艱陳試。己丑三月三日製入格直赴會試幼學睦晉錫,會試時以父赴子避陳試矣。幼學趙恒源,許赴於今此庭試別試文科講經,幼學洪世圭,依例許赴於殿試,進士南性敎等三人,今番殿試,旣兼會試,亦爲一體許赴之意,分付,何如?傳曰,允。
又以奉常寺都提調·提調意啓曰,東耤親耕田所種,稻打作則所出爲一石五斗,皮稷打作則所出爲一石二斗,皮粘粟打作則所出爲五斗,皮唐黍打作則所出爲一石二斗,豆打作則所出爲十三斗,太打作則所出爲十四斗之意,敢啓。傳曰,知道。
金鼎集,以兵曹言啓曰,禁軍別將沈日永,猝得身病,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以李升權爲禁軍別將。
又以御營廳言啓曰,本廳中軍李寬奎,身病甚重,勢難察任,改差,何如?傳曰,允。
又以備邊司言啓曰,卽見平安監司朴晦壽分等狀啓,則平壤等六邑,置之稍實,順安等三十一邑,置之之次,陽德等五邑,置之尤甚,後錄諸條,玆請令廟堂稟旨分付,而各邑租簿,待其齊報,追後登聞爲辭矣。其一,各邑鎭帳外火田,限四分一權減,各鎭屬給代不足條,以各鎭間年儲留穀及營別置穀,從便區劃事也。其一,陳田·火田還加起執摠,姑許停免事也。其一,各宮房各衙門及奎章閣所屬屯土,從實執摠事也。其一,當捧還穀,尤甚,之次邑尤甚面里折半,之次面里三分一,相當穀準折代捧,待明秋還作本色事也。其一,楚山査逋未捧穀二千四十九石,待明秋準捧事也。其一,尤甚邑限明秋勿定配所,推奴徵債防塞事也。今年西農,始則有大登之望,晩後蟲雹,未免減損,而統以論之,優可爲中歲,道啓分等,必有斟量,依狀請施行。其外各項所請中,帳外田之分減給代,各屯土之從實執卜,俱不必靳持,還穀代捧,固非經法。逋還停退,有關糴法,而各穀之優劣懸殊,楚山之尤甚連年,有難一例强責,與尤甚邑勿配推徵防塞事,竝爲許施。還加起執摠,係是核實之政,不宜槪許停免,遂作年例,使之依例從實執摠,何如?傳曰,允。
義禁府啓目粘連,向前閔永勳亦,朝市軍和應潛商之罪,旣爲現捉,則事係邊禁,宜卽報聞勘處,而彼物旋卽推給,則事屬已帖,罪囚因病徑斃,則律無可施,爰辭發明,似或無怪是白乎矣,今因彼書之先發,至有道啓之請勘,邊情所關,實難參恕,以此照律,何如?判付。啓,依允。又啓目粘連,向前田得春亦,西闕內各司,有此塗褙紙等屬見失之事,身爲守直之官,不善檢察之罪,實爲難免,以此照律,何如?判付。啓,依允。
戶曹參判金興根疏曰,伏以臣猥充使銜,已卜出疆之期矣。是役自有程限,經歲始還,丐由省楸,至情之不容己也。臣之父母墳山,在於京畿富平地,行事漸近,霜露增感,擬於登途之前,往掃塋域,玆敢短章冒陳。伏乞聖慈,特許恩暇,俾伸情私焉,臣無任云云。答曰,省疏具悉。卿其往省焉。
上在昌德宮。停常參·經筵。
李寅臯啓曰,行大司憲曺鳳振,掌令崔重湜試所進,執義趙啓昇,持平柳榮河·韓文爀呈辭,掌令金養默在外,監察茶時之意,敢啓。傳曰,知道。
金道喜啓曰,今日眞殿茶禮親行時,承旨當爲備員,而右副承旨趙得林,不爲仕進,卽爲牌招,何如?傳曰,允。
金鼎集啓曰,假注書柳泰東,時無職名,令該曹依例付軍職,冠帶常仕,何如?傳曰,允。
李寅臯啓曰,明日傳香,禮房承旨,當爲齋宿,行都承旨金道喜,纔已須資出去矣。所當牌招,而拘於廳規,不得請牌,何以爲之?敢稟。傳曰,都承旨與右承旨·右副承旨竝許遞,前望單子入之。
承旨前望單子入之,李嘉愚·洪學淵·李啓朝落點。
兵曹口傳政事,副護軍單金學性。
以右副承旨趙得林牌不進罷職傳旨,傳于尹致定曰,只推。
傳于李寅臯曰,前府使閔永勳,係是赦前事,分揀放送。
傳于尹致定曰,奉審閣臣入侍。
傳于尹致定曰,發遣吏郞,諸執事淸齋與否,摘奸以來。
尹致定,以戶曹言啓曰,時御所內各司,依定式發遣本曹正郞臣沈宜復,與兵曹參判臣鄭鴻慶,佐郞臣金大默,東所衛將臣崔元謙,西所衛將臣吳守根,南所衛將臣柳貞裕,北所衛將臣李元耆,眼同看審後,有頉處別單書入,而修改則擇日擧行之意,敢啓。傳曰,知道。
金鼎集,以都摠府言啓曰,勅使旣已回程,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以都摠府言啓曰,副摠管趙冀永,以奉常寺提調,祭物看品事,晝仕出去之意,敢啓。傳曰,知道。
又以備邊司言啓曰,卽見開城留守李彦淳年分狀啓,則備陳本府舊豐德農形受損之狀,後錄條件,請令廟堂稟處矣。其一,禁·御兩營江都留餉米太,詳定代捧,耗條本色,輸送摠廳,臨津餉穀,捧留本邑,耗條代錢輸送事也。其一,各軍門各衙門身軍布之舊豐德辛巳壬辰癸巳條,大·小南面壬辰癸巳停退條,竝許仍停事也。本府農形,優於免歉,而舊豐德濱海之壤,旱愆風損,視他稍甚,近年已施之例,有難獨靳於今歲。江都留餉之詳定代捧,臨津耗穀之執錢輸送,停退軍布之舊豐德三年條,大·小南兩年條仍停之請,竝爲依施,何如?傳曰,允。
又以御營廳言啓曰,本廳中軍,今當差出。而擬望之人乏少,外任竝擬,何如?傳曰,允。
李寅臯,以義禁府言啓曰,時囚罪人閔永勳分揀放送事,承傳啓下。閔永勳分揀放送之意,敢啓。傳曰,知道。
又以刑曹言啓曰,昨日動駕時,西部童蒙池殷孫,以其母尹召史定配請放事,擊錚於衛外,而處所旣是定式之外,原情勿施之意,敢啓。傳曰,知道。
春川府使李在鶴疏曰,伏以臣猥以匪才,待罪下邑,徒竊廩祿,蔑報絲毫,日夕兢惶,莫知攸措。第伏念本府素稱名邑,而近年以來,民困邑殘,莫可捄醫,目下民情之切急者,玆敢冒昧仰陳之。伏願聖明矜察焉,本州各面,名雖十七,峒戶祗殘,生涯纖儉,惟麒麟·史呑兩面,山深峽邃,巖耕火耨,比之於他,尙云稍饒,故進獻卜定,公私策應,專靠於此矣。往在甲申,因禮曹知委,始爲劃付於徽慶園香炭之需,麒麟之六百五十日耕,史呑之五百五十日耕火粟所出,無論豐歉,定式徵捧。自是厥後一紀之間,民邑之凋殘,日以益甚,杼柚皆空,甁罌俱罄,十室九虛,昔之責出於兩面者,旣無從他區劃之方,則破東補西,貽害全邑,理勢然耳。民安得不困,邑安得不殘,以麒·史兩面言之,香炭事體,與他自別,元無災減,準數徵納。故壬癸荐歉以後,民勢倒懸,散亡相繼,千餘戶之麒麟,今不滿四百,八百戶之史呑,今不過三百。計戶則漸縮,責納則如例,所餘殘民,荷擔而立,簽伍由是而無塡充之望,糶糴由是而無收捧之道。以今較昔,差過數年,則麒·史二面,將必至於無民而乃已。早使通變,然後莫重者稅納而不至停撤,可哀者民生而有所奠保。噫,一州之存亡繫焉,百姓之咷笑判焉。臣於是徒懷嚴畏,不卽以聞,則亦非所以仰體我聖上如傷若保之念也。伏乞下臣此章於攸司,香炭所收,特令移劃於他邑,使本州兩面之民,得有以安其土樂其業之地,千萬幸甚,臣無任云云。
答,省疏具悉。疏辭令廟堂稟處。
丁酉九月二十二日辰時,上詣眞殿。茶禮親行入侍時,行都承旨金道喜,左承旨金鼎集,左副承旨李寅臯,同副承旨尹致定,記事官兪致崇,假注書柳泰東,記注官金致坤,記事官李時愚,提學趙寅永,直提學朴永元,直閣鄭㝡朝,檢校待敎金洙根,待敎金英根,以次侍立訖。上具翼善冠·袞龍袍出幄次,通禮導上詣板位。通禮啓請鞠躬四拜興平身,上行四拜禮,大臣二品以上,皆行四拜禮。通禮導上詣盥洗位,盥洗訖,通禮導上詣第一室尊所,執尊擧羃,通禮導上詣位前跪,道喜奉香,致定奉爐,三上香,仍行奠爵,道喜奉爵,致定奠爵。次詣第二室·第三室如右禮,通禮導上降復位,啓請鞠躬四拜,上行四拜禮,二品以上,皆行四拜禮,禮畢,通禮導上還入幄次。諸臣以次退出。
丁酉九月二十二日酉時,上御熙政堂。奉審閣臣入侍時,同副承旨尹致定,假注書柳泰東,記注官金致坤,記事官李時愚,檢校待敎金學性,以次進伏訖。上曰,史官分左右,閣臣進前。學性進前奏曰,臣承命馳詣華寧殿,殿上奉審則無頉,祭物·祭器·祭井看審則精潔,諸執事摘奸則無頉。仍留監祭,享事平安,仍詣健陵·顯隆園奉審,則無頉矣。上曰,閣臣就座。仍命退,諸臣以次退出。
上在昌德宮。停常參·經筵。
自一更至二十四日開東,灑雨下雨,測雨器水深二分。
李嘉愚啓曰,明日常參·經筵,取稟。傳曰,停。
李寅臯啓曰,行大司憲曺鳳振,掌令崔重湜試所進,執義趙啓昇,持平柳榮河·韓文爀呈辭,掌令金養默在外,監察茶時之意,敢啓。傳曰,知道。
又啓曰,禁衛大將李完植,摠戎使柳相弼,以東·南關王廟獻官,今方受香出去矣。李完植所佩命召,兼帶右邊捕盜大將命召及大將牌·傳令牌,柳相弼所佩密符,兼帶左邊捕盜大將命召及大將牌·傳令牌,竝來請還納矣。將兵之任,不可一刻無摠察之人,何以爲之,而捕將重任,亦不可暫曠,在前如此之時,有曾經大將權察之例,今番則何以爲之?敢稟。傳曰,仍佩往來,曾經捕將權察,禁將·摠使,御將兼察,從事官發牌聽傳敎。
又啓曰,左右捕將,曾經捕將權察事,命下矣。曾經中何大將權察乎?敢稟。傳曰,以具信喜權察。
又啓曰,權察左右邊捕盜大將具信喜,卽爲牌招,聽傳敎,何如?傳曰,允。
又啓曰,卽者漢城府官員來言,今此城隍發告祭及厲祭獻官,例以本府亞尹塡差,而左尹李景在,右尹韓益相,俱有身病,無進去之員云,竝卽牌招,何如?傳曰,允。
又啓曰,左尹李景在,右尹韓益相牌不進推考傳旨,今方捧入,而城隍發告祭及厲祭獻官,當爲進去,如是違牌,事甚未安。竝更牌招,何如?傳曰,允。
傳于李嘉愚曰,傳香承旨,馳詣受香諸處,奉審摘奸以來。
傳于李嘉愚曰,自明日進講爲之。
傳于李嘉愚曰,召對爲之。
李寅臯啓曰,以院隷之毆打掖隷事,至伏承慈敎截嚴,臣等萬萬惶悚。常時不能操束之當該注書,所當重勘,而本院請推之外,無他可施之罰,何以爲之,而作拏諸漢,竝令攸司照法嚴繩,何如?傳曰,允。注書推考。
李嘉愚啓曰,試官之出榜詣闕例也,而文科講經一所監試官曺鳳振·李源祚,謂有身病,自外徑歸,事甚未安。竝推考,何如?傳曰,允。
李啓朝啓曰,試官之出榜詣闕例也,而文科講經二所監試官鄭德和·崔重湜,謂有身病,自外徑歸,事甚未安。竝推考,何如?傳曰,允。
兵曹,以李寬奎爲禁衛中軍。
兵曹,以柳基常爲御營中軍。
李嘉愚,以禮曹言啓曰,來十月初四日,純宗大王祔太廟,翼宗大王祔太廟,大王大妃殿尊崇,王大妃殿尊崇,王妃嘉禮,合五慶慶科庭試·別試,文科殿試節目,當爲磨鍊,而凡於殿試,親臨與命官,前期稟旨後擧行,曾有定式矣。今番則何以爲之,而處所以何處擧行乎?敢稟。傳曰,親臨磨鍊,處所春塘臺爲之。
李啓朝啓曰,今二十五曰,祿都目政事爲之之意,敢啓。傳曰,知道。
丁酉九月二十三日辰時,上御熙政堂。召對入侍時,參贊官李啓朝,直閣鄭㝡朝,侍讀官任百經,檢討官金在根,記事官兪致崇,記注官田栽五,記事官李時愚,各持論語第四卷,以次進伏訖。上開卷讀新受音,自子曰法語止奪志也十遍訖,命陳文義。百經曰,法語明義而正告之,人所敬憚,故必從巽言,委曲而開導之,無所乖忤。故必說此是秉彝之性,而苟或志氣昏惰,物慾交蔽,從而不改,說而不繹,則學無以進,德無以修,是以改繹之爲貴也。顧今經筵停撤之餘,進講召對,連日有命,臣固欽仰萬萬,而緝熙之工,貴在實踐。雖於涓濩之中,經傳之深辭奧旨,必溫故而知新。聖賢之嘉言善行,必心得而躬行,然後是乃從而改之,說而繹之義也。伏願此等處體念焉。上曰,下番陳之。在根曰,三軍雖衆,而其心多異,匹夫雖微,而其志堅篤。故帥可奪而志不可奪,則志爲氣帥,而寡可以敵衆矣。今殿下日御講筵,一以立志爲主,敬以直內,義以方外,躬行而實踐之,則緝熙之工,其將日就而月將。伏願深留聖念焉。上曰,閣臣陳之。㝡朝曰,玉堂上下番,已盡敷奏,臣無更達者矣。上曰,參贊官陳之。啓朝曰,此章文義,別無可陳,而儒臣所奏,甚悉且好,伏願深留省察焉。上掩卷。仍命退,諸臣以次退出。
上在昌德宮。停常參·經筵。
尹致定啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,在德萬戶金孟勳下直,長弓一張,長箭一部,片箭一部,筒兒一箇賜給。
傳于尹致定曰,進講入侍。
尹致定啓曰,行都承旨李嘉愚,行左承旨洪學淵,右承旨金鼎集不爲仕進,左副承旨李啓朝,右副承旨李寅臯式暇,院中只有臣一人,伴直無人,右承旨金鼎集,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨金鼎集牌不進,伴直無人,行左承旨洪學淵,所當牌招,而拘於廳規,不得請牌,何以爲之?敢稟。傳曰,牌招,如有違牌,勿爲呼望。
又啓曰,左尹李景在,右尹韓益相再牌不進推考傳旨,今方捧入,而城隍發告祭及厲祭獻官,當爲進去,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,禁衛大將李完植,南關王廟修改事,明日出去矣。兼帶右邊捕盜大將所佩命召及大將牌·傳令牌,何以爲之?敢稟。傳曰,仍佩往來。
又啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令崔重湜,持平柳榮河·韓文爀,司諫鄭德和,獻納韓宓履,正言李源祚牌不進罷職傳旨,傳于尹致定曰,只推。
以右承旨金鼎集牌不進罷職傳旨,傳于尹致定曰,只推。
以昌寧尉金炳疇覲親呈辭,傳于尹致定曰,給由馬。
傳于洪學淵曰,召對爲之。
尹致定啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
尹致定,以兵曹言啓曰,宣傳官李熙庚,五衛將吳守根,景福宮衛將吳致莘,俱以病難供職,呈狀乞遞,竝改差,何如?傳曰,允。
又以御營廳言啓曰,今九月二十四日騎士都試時,各技優等人,別單書入之意,敢啓。傳曰,知道。
又以刑曹言啓曰,承政院啓辭內,以院隷之毆打掖隷事,至伏承慈敎截嚴,臣等萬萬惶悚。常時不能操束之當該注書,所當重勘,而本院請推之外,無他可施之罰,何以爲之,而作挐諸漢,竝令攸司,照法嚴繩,何如?傳曰,允。注書推考事,命下矣。謹按律文,則大明律毆制使及本官長官條,有曰,凡奉制命出使,而毆之者,杖一百徒三年。毆打掖隷之院隷申奉孫·趙仁成·申光天等,依此律,各決杖一百後,奉孫黃海道安岳郡,仁成江原道旌善郡,光天忠淸道淸風府,竝徒三年定配所,卽爲押送之意,敢啓。傳曰,知道。
義禁府照目粘連,慶熙宮衛將田得春矣本府議啓內,西闕內各司,有此塗褙等屬見失之事,身爲守直之官,不善檢察之罪,實爲難免。以此照律,罪笞五千收贖,解見任別敍,私罪,奉敎依允。
丁酉九月二十四日辰時,上御熙政堂。進講入侍時,原任直閣徐俊輔,參贊官尹致定,侍讀官李垿,假注書柳泰東,記注官趙相玉,記事官李時愚,各持論語第四卷,以次進伏訖。上曰,史官分左右。上誦前受音一遍訖。俊輔讀自子曰衣弊縕袍,止勇者不懼,仍奏釋義。上讀新受音十遍訖,命陳文義。俊輔曰,人情莫不喜奢惡儉,而子路能不恥,此可爲進道之機。然而聞夫子之褒語,終身誦之,則其爲自足自滿,更不求進,可以推知。故復以何足臧爲戒?此實敎誨之抑掦之,必使之進道也。聖人之敎弟子,賢主之使群下,亦同一揆。過者抑之,不及者揚之,各隨其才,俾盡器使之方,區區望也。上曰,玉堂陳之。垿曰,嫉人之有而欲害之曰忮,恥己之無而欲取之曰求,無是二者,何往而不善乎?子路以聖門高弟,立志於進道,不牽於外物。故夫子引詩而歎美之如此,此豈非後世學者所當服膺者哉?今殿下日御講筵,有志於學。因此而進進不已,則緝熙之工,日新又新,道德充積於中,而外物無一所累矣。伏願深留聖念焉。上曰,參贊官陳之。致定起伏奏曰,閣臣·儒臣所奏,切實已盡,臣無容更達矣。上曰,史官就座。仍命退,諸臣以次退出。
丁酉九月二十四日申時,上御熙政堂。召對入侍時,參贊官洪學淵,侍讀官李垿,檢討官朴來萬,待敎金英根,假注書柳泰東,記注官趙相玉,記事官李時愚,各持論語第四卷,以次進伏訖。上曰,史官分左右。上讀新受音,自子曰衣敝縕袍,止勇者不懼十遍訖,命陳文義。垿曰,蔽袍,衣之至儉者,狐貉之裘,衣之極侈者也。宜恥竝立,而子路用力於進學,不拘細節。故不以衣服之精粗,有所動心。苟非平日立志之堅篤,何以能此?蓋儉爲進德之要道,而亦可爲節用愛民之本。故自古有爲之君,未始不以儉爲德。曁于我朝,列聖祖以崇儉節約,便爲家法,而亦奧我純宗大王,尤致力於此,燕居衣襨,多取綿苧以御之。此豈非殿下所可鑑法而繼述者哉?伏願深留聖意。以一儉字,爲進道之基焉。上曰,下審陳之。來萬曰,此章乃士君子節義之取喩也。竊觀前註,范氏·謝氏之說,尤有所透得而深悟者。大抵小人,在治世,則或有與君子無異。有若春夏之交,萬物靑蔥,雖有堅脆之不齊,然未可辨知也。是故在昔大舜之治世,大禹猶爲進誡曰,惟帝其難之。知人則哲,能哲而惠,何畏乎巧言令色孔壬?推此論之,人君當治世,辨別君子小人,若是其難,而必也有知仁兩盡之大聖,然後可以辨知矣。就下章不惑不憂之訓觀之,知人之道,亦似不外于是也。伏願殿下,深留省念焉。上曰,參贊官陳之。學淵起伏奏曰,儒臣上下番所奏切實,臣無容更達矣。上曰,待敎陳之。英根起伏奏曰,儒臣所奏備實,臣無更達矣。上掩卷。仍命退。諸臣以次退出。
上在昌德宮。停常參·經筵。
藥房都提調朴宗薰,提調李紀淵,副提調李嘉愚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣侯,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
金鼎集,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李啓朝啓曰,明日常參·經筵,取稟。傳曰,停。
金鼎集啓曰,行大司憲曺鳳振,執義趙啓昇,掌令崔重湜,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
傳于李啓朝曰,進講入侍。
傳于金鼎集曰,大臣·備局堂上引見。
金鼎集啓曰,訓鍊大將金逌根掃墳事,驪州地今方出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,御將兼察。
又啓曰,訓鍊大將,御將兼察事,命下矣。兼察訓鍊大將趙萬永,卽爲牌招,聽傳敎,何如?傳曰,從事官發牌,聽傳敎。
又啓曰,左邊捕盜大將柳相弼,以摠戎使,明日北漢地出去矣。所佩命召及大將牌·傳令牌,何以爲之?敢稟。傳曰,仍佩往來。
李啓朝,以吏批言啓曰,勅使旣已回還。司饔院加出提調四員,竝減下之意,敢啓。傳曰,知道。
有政。吏批,判書申在植進,參判趙冀永病,參議兪星煥病,左副承旨李啓朝進。以洪羲錫爲戶曹參議,金箕殷爲知春秋,黃起源爲典籍,南尙敎爲掌樂主簿,洪在恂爲氷庫別提,崔鏶爲孝昌墓守衛官,閔永勳爲楊州牧使,任正仁爲平邱察訪,延廷洽爲桃源察訪。兼掌令單李光載,司饔提調李光文·朴綺壽·李奎鉉·安光直,已上減下。禁府都事鄭世百,司饔奉事洪達善相換。司饔奉事金佐鉉,掌苑奉事趙雲容相換。兼養賢奉事單金震休,成均博士單馬翰良,竝單付。
兵批,判書權敦仁進,參判鄭鴻慶病,參議趙奎昇病,參知林永洙入直,右承旨金鼎集進。以吳顯文爲宣傳官,鄭壽基爲內禁將,安時赫爲五衛將,盧廷仁爲景福將,張日祉爲慶熙將,洪說謨爲文兼,李兼熙爲宣傳官,片章宇爲花梁僉使,李豐權爲於蘭萬戶。嗭洞權管單李承玕,判府事單朴綺壽,同知單宋興吉,僉知三單崔元謙·韓用夏·李基瑩,護軍金道喜,副護軍趙得林·徐憲淳·金大根·宋持養·李熙庚,副司果林顯喆,副司正柳泰東,已上竝單付。
以執義趙啓昇,掌令崔重湜,持平柳榮河·韓文爀,司諫鄭德和,獻納韓宓履,正言李源祚牌不進罷職傳旨,傳于金鼎集曰,只推。
李啓朝,以內醫院都提調·提調意啓曰,駞酪粥,自十月初一日當爲封進,依前例擧行事,預爲分付司僕寺之意,敢啓。傳曰,知道。
金鼎集,以禁衛營言啓曰,臣完植進詣南廟,有頉處看檢修改後,別單書入之意,敢啓。傳曰,知道。
丁酉九月二十五日辰時,上御熙政堂。進講入侍時,右議政朴宗薰,原任直提學金鏴,參贊官李啓朝,檢討官朴來萬,記事官兪致崇·李宗心·李時愚,各持論語第四卷,以次進伏訖。上曰,史官分左右。上誦前受音一遍訖。鏴讀自子曰可與,止何遠之有,仍讀奏釋義訖。上讀新受音十遍訖,命陳文義,鏴曰,權者聖人之大用,其義甚要。人能學而至於適道,適道而至於立,然後始可言權矣。當權而權,則權便是經,權非經外之權也。所以濟經之所不及,而必也聖人。然後乃能用權。伏願此等深奧處,益加聖念焉。上曰,玉堂陳之。來萬曰,竊觀此章夫子之訓,實有涵蓄深遠底意。凡於日用常行之間,事無巨細,何莫非思量中出來?然後可免顚倒錯誤之患,而就諸學文上,尤爲緊要者,莫如思量之爲䙡。故聖人之學,必主乎窮理,而苟非誠心思求,則何以窮得知此箇道理之在我也哉?大抵事君便思忠,事親便思孝,居處便恭,執事便敬,無往而非適箇道理,則理便在我。夫何遠之有,而思之然後庶可無遠乎哉之歎。玆故大學曰,致知在格物。此豈非誠心思求之謂乎?伏願殿下體念焉。上曰,參贊官陳之。啓朝曰,閣臣·儒臣,已盡敷奏,臣別無可達之辭矣。上曰,大臣陳之。宗薰曰,學而至於適道,自適道而至於立與權。此是爲道之四大節,其中以立爲極功。立者如上章知者不惑,仁者不憂,勇者不懼,乃其地位立,然後能權,而欲立則先適道,欲適道則必先力學。今我殿下方在力學之時,其間停講已久矣。自昨復開,心竊欣幸。意謂比前將就益多,講讀必勤矣。今玆仰覩,一如前日,未敢仰揣長進之效矣。學以日新爲貴,乍撤而復開,則是亦新也。今日旣過,而明日又講,則是亦新也。聖心聖工,恒存作新之功,然後可見日新又新之效。伏願留念焉。上掩卷。宗薰進前奏曰,近者日氣頗暄,數日以來甚陰冷,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。命史官就座。仍命退,諸臣以次退出。
丁酉九月二十五日辰時,上御熙政堂。大王大妃殿垂簾,藥房入診,大臣·備局堂上引見入侍時,都提調朴宗薰,提調李紀淵,副提調李嘉愚,記事官兪致崇·李宗心·李時愚,待敎金英根,右承旨金鼎集,假注書柳泰東,事變假注書洪錫圭,行禮曹判書鄭元容,行兵曹判書權敦仁,行知中樞府事金箕殷,知中樞府事金蘭淳,吏曹判書申在植,行護軍柳相弼,校理李垿,以次進伏,醫官崔暄·金漢雋·金珪·南正吉,以次進伏楹外訖。上曰,史官分左右。宗薰曰,俄已問候矣,醫官入診乎?上可之。暄等以次診候訖,退伏奏曰,脈候左右三部調均矣。大王大妃殿曰,醫官先退,次對爲之。宗薰曰,臣黽勉承乏,本非其材,僨誤必多,夙宵悚懍,而今則疾病侵尋,筋骸銷鑠,實無陳就之望,而猶不敢以辭免之語遽進者,誠以枚卜,尤爲今日急務故也。簡心之典,日夜顒俟者久矣。見今朝著,老成宿德,儲望群彦,磊落濟濟,如得廟堂有人,則非但仰成有地,亦將辭懇有日,此非敢爲私而言也。卽爲國體國事不可緩之政,春間伏承下敎之後,不敢續續仰達,亦未嘗一日而忘于懷。玆又仰陳,遄降成命,是所顒祝也。大王大妃殿敎曰,卿之獨賢,固知甚難,而枚卜之擧,亦豈在遠乎?姑俟之也。宗薰曰,以春川府使李在鶴上疏疏辭,令廟堂稟處事批下矣。取見其疏本,則備陳麒麟·史呑兩面民散戶殘之狀,以爲此兩面,在本邑爲最大稍饒之地,故進獻卜定,公私責應,專靠於此矣。自甲申年徽慶園香炭劃付之後,歲有豐歉,而納必準式,甁罌俱罄,十室九空,昔之千八百戶,今不滿七百,而擧皆荷擔,簽伍收糴,俱無其道,將至於無民乃已。香炭所收,特爲移劃於他邑爲辭矣。園寢香炭,所重自別,倅臣之輒請移定,事體殊欠妥當。然而苟非民情事勢之萬不獲已,則宜不敢出此。至以一邑存亡所繫爲言,在朝家若保之政,亦不容無通變之道。第事情旣無以遙度,移定亦不可造次,令道臣更爲詳察民邑事宜。或移劃於道內可合之地,或釐正其貽害生弊之端,與該曹往復,商度歸一後,形止狀聞之意,分付,何如?大王大妃殿答曰,依爲之。出擧條仍敎曰,若移劃於他處,能無民弊乎?釐定而民皆安堵,然後必有釐正之效,且香炭莫重,徒爲移劃,而民無實效,則安有移劃之本意哉?宗薰曰,卽見水原留守徐有榘報本司辭緣,則外帑庫記簿所在錢,爲一萬二千八百餘兩,典守之方,錢不如穀,除出一萬兩,以詳定作穀於外道,則可得折米三千三百餘石,取耗會錄,而本庫歲入三千兩,至四年當爲一萬二千兩,依右例除出添作,則不出十年,可得數萬餘石。在本府大有裨益,爲先以見在萬兩,分排於嶺·湖南,以華城外帑穀作名,自明年斂散取耗,與元劃穀,同爲磨勘於本府。雖値歉歲,勿入停減,永久遵行爲辭矣。添還雖屬難愼,而兩南旣有本府句管穀,今以此數,分排兩道,則數亦不多。在本府封樁之政,誠非少補,依所報施行,何如?大王大妃殿答曰,依爲之。出擧條宗薰曰,卽見摠戎使柳相弼所報,則以爲,近因荐歉,本廳歲入多縮,廳用事勢渴悶,而今番支勅,平安監司以銀貨踊貴,措辦沒策,請得本廳儲留丁銀五千兩,共濟之義,有難防塞。若以此銀代錢,從便作穀於該道各邑,每年取耗,作銀充上,則差過十年,銀可準摠,而本穀自在,可以有裨於廳需爲辭矣。銀貨儲留,義意有在,固難輕易出用,旣許該道推貸,則事當卽爲還充,而該道旣有摠廳穀,以此添錄取耗,作銀充上,自有期限,不害爲相資兩便之道。許令依報施行,而每歲作銀,謹其簿會,毋使元儲久虛之意,竝爲分付,何如?大王大妃殿答曰,依爲之。出擧條宗薰曰,北道補賑人施賞,自該曹纔已回啓蒙允,而咸興幼學金斗河所納穀千石,以錢爲一萬一千兩,安邊前參奉元重赫,納錢七千兩,竝施以先付司果矣。事目本嚴重,銓曹所請,宜其不越常格,而第念通一道大賑,穀踊貨渴,如非此等人輕財出義,則官無以濟其用,民無以保其命,二人所捐,最爲優多,殊甚嘉尙,而視近年各道已施之例,未免差池,其在均施勸後之道,不可無拔例之典。金斗河則係是白徒,元重赫則旣有前銜,兩相參互,無甚差殊,竝照近例,六品職加設單付,次次遷轉收用事,分付吏曹。至於成川前監察李亮祚,以他道之人,仗義捐財,尤合嘉奬,特以數爻之差少於兩人所施,至於陞敍。第此人前後捐補非一,且旣經詞訟,卽是守令階梯,特授已例差送之意,一體分付,何如?大王大妃殿答曰,非但此也,與其前未及施行之人,次第差遣,俾無朝家失信之患,可也。出擧條宗薰曰,臣於前後筵席,以糴政仰陳者屢矣,未敢知其果有實效與否。蓋還餉設置本意,亶在於水旱緩急之備,而挽近以來,問邑弊則必曰糴政,論民瘼者輒曰還穀,轉輾膠痼,莫可收拾,如法斂散,尙矣無論。減價收逋,不受徵耗,移去移來,徵族徵隣之種種謬習,孔竇傍穿,名目迭作,畢竟遂至於簿勘虛文,倉無實貯,而民之膏血已渴矣。以是之故,一遇歉歲,近止之民命,無所仰哺,仳離流散,顚連道路,而救恤無策。朝家赤子,自朝家不能濟活,所恃而塗抹句當者,唯以富民爲歸,寧有如許苟且之國體乎?每念哀痛,只欲無言,倉簿自有其數,出納具有其法,苟使字牧得其人,猾胥斂其手,如法分留,倉有儲穀,則雖値災歲,豈或至此?此所謂民國俱利,豐歉兩便,方可以不負設置之本意耳。見今冬令將屆,開糴在卽,區區憂慮,倍切憧憧,今年秋事,幸不至甚儉,似此之時,尤不可不汲汲留意於備豫之政。以存後慮,更以此意,另行嚴飭於八道·四都道守臣處,如有邑鎭之踵謬因循者,使之隨犯隨啓,以爲重究懲後之地。又於勘糴之後,按閱照核,俾絶虛冒謬妄之習,而如或姑息掩置,則道臣亦豈無當被之律乎?自本司亦當有發遣郞廳,抽栍摘奸,竝令惕念擧行,何如?大王大妃殿答曰,依爲之。出擧條宗薰曰,頃於夏初,以兩南牟還申飭事,有所仰陳,待畢糴,倉簿使之修報本司矣。湖南則月前纔有報來,而嶺南則尙無皁白,秋序已盡,筵稟行會之事,若是稽忽,殊甚未安,該道臣推考,何如?大王大妃殿答曰,依爲之。出擧條宗薰曰,臣於頃者上京守令粘移事,終有所不能釋然者,其時受由上京者,至爲三四十人之多,而粘移到付者,止於數三度,及夫廟堂草記允下之後,始乃紛然來呈,擧措顚倒,而畢竟無粘移者。亦爲近十邑,該曹論啓之無所區別,亦涉太寬恕矣。曠官之弊,潛行之習,非但有關朝綱,實爲民邑弊本,故守令受由上京也。本道成送粘移,邸吏修納成冊,以爲考準檢察之資,卽是自來定式。從前筵飭,不翅申嚴,而道臣多不致察,守令狃於自便,不欲以去來遲速,關由於京司。朝令則終歸弁髦,民事則無難擔閣。粘移之掩滯,成冊之寢廢,去而益甚,深足駭歎。分付該曹,自今申明邸吏成冊之䂓,憑考粘移日字之限,其有違越隱漏者,守令畫卽論罪,以警冒慢。如或從他入聞,而無所糾擧,則該曹亦難免不察之責。以此嚴飭中外,何如?大王大妃殿答曰,依爲之。出擧條仍敎曰,法旣如是,則寧有自下圖避之理乎?此亦紀綱所在矣。宗薰曰,謝恩兼冬至使拜表期日不遠,正使朴綺壽,判中樞府事,今日政單付下批之意,分付該曹,何如?大王大妃殿答曰,依爲之。出擧條宗薰曰,今番庭試講經,太無防限,一切蕩然,非但無試藝較才之意,適足爲群儒解體之資,設講本意,豈亶然哉?二所至有挾冊應講者,雖云追覺而拔去,其不能照察於方講之時者,已極疎忽,初若存得彀率,寧或至此?二所諸試官,竝從重推考。臺試則坐在帳外,職專糾察,而視若不見,任其所爲者,不可但以失職論,當該監試官,竝施以譴削之典。大王大妃殿答曰,依爲之。出擧條仍敎曰,有講無講,科弊同然,何以則爲好耶?挾冊入講云,每經一番科試,輒有如此之所聞,誠極羞恥也。宗薰曰,城隍獻官,左尹或有實故,則右尹自可塡差,而輒請牌違傲,致煩酬應,事甚未安。七月旣如是,今番又如是,雖非一人一時之事,俱不可無警,前後請牌之左右尹,捧現告,竝從重推考,何如?大王大妃殿答曰,祀典所重,大欠誠敬,推考輕矣,竝罷職,可也。出擧條宗薰曰,日前摠管闕直,事甚慨然矣。府直方虛,而諸摠管旣從陪班,身入闕中,不爲省記,任自退歸,是徑出也。周廬宿衛,所重自別,何可互相推諉,有此逕庭之擧乎?行公摠管,雖已承問備之命,伊日詣闕徑退之人,所失尤大,竝施譴罷之典,何如?大王大妃殿答曰,依爲之。出擧條宗薰曰,判敦寧金逌根,聞欲掃墳之行,許其從便來往,而判府事沈象奎,非但爲掃墳之事,且爲調病飮水,欲出入江郊,而要得一番筵稟,故竝此仰達矣。大王大妃殿曰,唯。仍敎曰,大臣就座。鼎集曰,諸宰奏事。在植曰,見今蔭仕虛司果之積滯,挽近最多矣。每當如此之時,輒有變通之道,而文臣窠中,以蔭仕人,推移差除亦多。毋論內外職,虛司果區處間,待其有窠,依前以蔭仕人檢擬似好,而至若社稷署令,曾因槐院參上未通淸者之積滯,一窠以文臣差除矣。近則槐院參上,別無積滯之患,或至排望極難,蔭仕則每患苟艱,權作蔭窠,恐合事宜,而事係官制,下詢大臣,處之,何如?大王大妃殿曰,大臣之意,何如?宗薰曰,社稷令,在文臣旣非緊窠,蔭司果積滯之患,誠甚可悶,與其他權作蔭差之諸窠,姑以蔭官擬差,待區處旣盡,蔭窠有裕之時,還復舊䂓,恐無所妨,依此施行似好矣。大王大妃殿答曰,大臣之意如此,依爲之。出擧條仍敎曰,俄者補賑人收用事,旣已承聆,着實施行也。在植曰,原仕積滯人,都監虛司果,尙未區處者,數甚夥多,補賑人有難先此區處矣。宗薰曰,都監虛司果,非謂可緩,而補賑人則當時吏曹所報,以相當窠收用,而未及施行。今玆有年,且虛司果,自來積滯,若盡爲區處,然後收用補賑,則不知在於何時,且補賑與虛司果有別,先爲加設收用好矣。大王大妃殿曰,大臣所奏可矣,以此爲之。鼎集曰,玉堂所懷奏之。垿曰,無所懷矣。鼎集曰,今日賓對,兩司無一人進參,事甚未安。違牌諸臺,竝推考,何如?大王大妃殿答曰,依爲之。出擧條宗薰曰,筵體甚嚴,坐次有定,而玉堂進伏,失其常所。雖緣生疎,不可無警,推考,何如?大王大妃殿答曰,依爲之。出擧條仍命承旨進前曰,掖隷·院隷,均是民也,則自上視下,非有愛憎。然掖隷則不無所重,而院隷之毆打掖隷,已極無嚴,政院不能禁止耶?種種有此等之弊者,此何事乎?後復有如此之弊,當有別般處分矣。嘉愚曰,毆打掖隷之三漢,已爲出付秋曹,而常時不能操束,萬萬悚惶矣。時愚曰,本館所奉實錄曝曬,今年爲當次。外處史庫曝曬,昨年亦承待明秋擧行之下敎,故敢此仰達。竝令日官,擇日擧行,何如?大王大妃殿答曰,依爲之。出擧條仍命大臣以下先退,又命史官就座。仍命退,承史以次退出。
上在昌德宮。停常參·經筵。
金鼎集啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李啓朝啓曰,明日常參·經筵,取稟。傳曰,停。
金鼎集啓曰,右副承旨李寅臯,同副承旨尹致定,今日不爲仕進,竝卽牌招,何如?傳曰,允。
傳于李啓朝曰,進講入侍。
李啓朝啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,司諫黃基安,掌令沈宜升落點。
傳于李啓朝曰,召對爲之。
金鼎集啓曰,以摠府闕直事,前後申飭,何如,而副摠管李存敬,謂有身病,不爲替直,以致一員省記之境,事體所在,萬萬駭然。所當重勘,而本院請推之外,無他可施之罰,何以爲之?敢稟。傳曰,推考。
又啓曰,宿衛番次,何等重大,而副摠管李存敬,俄承問備之後,屢度申飭,則偃然在家,終不入來,竟致闕直之境,事未前有,萬萬駭然。所當重勘,而本院請推之外,無他可施之罰,何以爲之?敢稟。大王大妃殿傳曰,未知病狀之果如何?而申飭纔過一日,而又如此矣,聞詣朝房云。然則何爲初不來詣,今始來到,是何道理?萬萬駭然,副摠管李存敬罷職。
傳于金鼎集曰,在外摠管許遞,與未差之代,前望單子入之。
摠官前望單子入之,都摠管金箕殷·金銑,副摠管尹義儉·朴潤榮·沈日永·白海鎭·李寬奎落點。
金鼎集啓曰,行大司憲曺鳳振,執義趙啓昇,持平柳榮河·韓文爀牌不進,掌令金養默在外,一員未差,監察茶時之意,敢啓。傳曰,知道。
以執義趙啓昇,持平柳榮河·韓文爀,獻納韓宓履,正言李源祚牌不進罷職傳旨,傳于金鼎集曰,只推。
以右副承旨李寅臯,同副承旨尹致定牌不進罷職傳旨,傳于李啓朝曰,只推。
丁酉九月二十六日辰時,上御熙政堂。進講入侍時,原任提學鄭元容,參贊官金鼎集,侍讀官李垿,記事官兪致崇,記注官金致坤,記事官李時愚,各持論語第四卷,以次進伏訖。上曰,史官分左右。上誦前受音一遍訖。元容讀自孔子於鄕黨,止賓不顧矣,仍奏釋義,上讀新受音十遍,命陳文義。元容曰,鄕黨一篇,卽夫子門人之所記,而爲十七節矣。自閨門鄕黨宗廟朝廷之間,動止容貌辭色言語之節,以至日用常行一飮食一衣服之微細,無不重視而詳錄之。夫子亦豈於一動一言,皆必致意而拘拘爲之哉?盛德在中,而著發於外者,自然爲規矩爲聲律,如上天之日月運行,寒暑來往,而人皆得以見之,蓋聖人之道,極高明而逾近,極廣大而逾細,天命之性,明德至善,具在於一篇之內矣。門人以慕聖嗜學之心,見一事則識之,聞一言則記之,千載之下,宛然在目。先賢以此一書,謂之畫聖,而畫不能形處,字句以明之,苟存希聖之心,則何可不潛心玩索乎?人主處億兆之上,一政一令,萬人瞻之,一動一言,史官記之,常言常行,可不謹哉?伏願字字體念焉,自修之道,家先於國。故此篇先鄕黨之節,而記動莫先於記言。故首一節,亦以言先之矣。且記錄形容之際,可得而直書者,曰必曰不,不可得以直書者,曰如曰似,言語之所不能形容者,以連綿字狀之,如恂恂便便之類是也。此亦臨讀之時,不可不審察處也。上曰,玉堂陳之。垿曰,以鄕黨名篇者,以篇首有鄕黨二字故也。此篇記孔子平日容貌辭氣,衣服飮食,至細至密處,而於鄕黨恂恂如也,似不能言者,在宗廟朝廷,便便言惟謹爾者,此皆動容周旋之隨處不同也。蓋大聖人一動一靜,無不中禮。故門人備錄之,如此其詳且悉矣。今殿下始講此篇,篇中蘊奧細密處,尤致精一之工,讀是書怳若夫子在座,則聖學自進於高明之域矣。伏願於此,尤勤聖念焉。上曰,參贊官陳之。鼎集曰,閣臣儒臣,已盡敷奏,臣無更達者矣。上掩卷。仍命退,諸臣以次退出。
丁酉九月二十六日申時,上御熙政堂。召對入侍時,參贊官李啓朝,侍讀官李垿,檢討官朴來萬,待敎金英根,記事官兪致崇,記注金致坤,記事官李時愚,各持論語第四卷,以次進伏訖。上曰,史官分左右。仍開卷讀前受音,自孔子於鄕黨,止賓不顧矣十遍訖,命陳文義。垿曰,儐者接賓之使也。方其承命,勃如躩如,改其常度,賓旣接也。䄡如翼如,致其敬禮,苟非大聖人造道之極,何可節節中禮若是其盡也?顧今講筵日開,朝而進講,夕而召對,讀孔子之書,慕孔子之道,以孔子之心爲心,至於日用常行之間,亦體而驗之,則聖工之極致,不期然而自臻於高明之域矣。伏願殿下,念玆在玆,毋或少忽焉。上曰,又陳之。來萬曰,論語一部,何莫非後世可學可法之事,而至若鄕黨篇,夫子之容色言勤,無不詳審而謹書。今讀其書想其事,宛然聖人如在目中。是故,程子曰,鄕黨一篇,分明畫出聖人。苟非夫子平日盛德之至,由內著外,則動容周旋,豈若是自中乎禮哉?顧今殿下,位在君師,開筵召接,諸臣濟蹌而進,史官左右而記,威儀之肅敬,言語之謹愼者,皆是殿下有以使之中禮,則便是常行底道理。楊氏所謂聖人之道,不離乎日用之間者也。夫道德積中,然後其實著外,凡於體容言動,自然中禮,而苟無其實,則只存體貌,便是外飾也。今此篇內所記,非但可法其容色言動之著外,亦可見道德之積中。伏願殿下,深體此說,勤學懋德,使內外罔間,自中於禮焉。上曰,又陳之。英根曰,似不能者,豈以夫子之賢,而不能於言乎?但不欲以賢知先人也。不以賢知先人也者,蓋於事物,雖無所不通,而謙卑遜順,恒存乎心,其發言之際,若有不能底意也。人君進學之方,政合於此體驗,凡於講席文義,聖意雖洞然無疑,而不以已知,罔或少忽,輒賜質問,斯爲古聖王不恥下問之意,其有補於聖學者多矣。伏願每於此等處,益加體念焉。上曰,又陳之。啓朝曰,鄕黨一篇,乃形容夫子之一動一靜,而一字一句,皆可爲萬世法者也。殿下旣讀是書,則固當躬行而心得之,然後聖學必有將就之效矣。每當法筵,輒賜質問,雖於燕閒之中,潛究而玩索之,則宛,然如夫子之在座矣。伏願深加省察焉。上掩卷,仍命退。諸臣以次退出。
上在昌德宮。停常參·經筵。
自人定至二十八日開東時,灑雨下雨,測雨器水深五分。
李嘉愚啓曰,明日常參·經筵,取稟。傳曰,停。
李寅臯啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,來初一日,輪對日次矣,敢稟。傳曰,當次人受點,後日次待令。
李嘉愚啓曰,行左承旨洪學淵,今日不爲仕進,卽爲牌招,何如?傳曰,允。
傳于李嘉愚曰,進講入侍。
李寅臯,以都摠府言啓曰,伴直無人,新除授都摠管金箕殷·金銑,副摠管尹義儉·朴潤榮·沈日永·白海鎭·李寬奎,令政院竝卽牌招,以爲入直之地,何如?傳曰,允。
傳于李寅臯曰,在外摠管許遞,前望單子入之。
摠管前望單子入之,都摠管趙秉鉉,副摠管趙斗淳落點。
李寅臯啓曰,行大司憲曺鳳振,執義趙啓昇,掌令沈宜升,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令沈宜升,持平柳榮河·韓文爀,司諫黃基安,獻納韓宓履,正言李源祚牌不進罷職傳旨,傳于李寅臯曰,只推。
李寅臯,以御營廳言啓曰,本廳糧餉色從事官趙述永,身病甚重,勢難察任,改差,何如?傳曰,允。
丁酉九月二十七日辰時,上御熙政堂。進講入侍時,原任直閣李光文,參贊官李嘉愚,檢討官朴來萬,記事官兪致崇,記注官金致坤,記事官李時愚,各持論語第四卷,以次進伏訖。上開卷誦前受音。光文讀自入公門,止踧踖如也一遍,仍讀奏釋義訖。上讀新受音十遍,命陳文義。光文曰,鄕黨一篇,何莫非夫子之事,而至於此章,卽是形容夫子在朝之容儀,則節節敬謹之意,尤無餘蘊,千載之下,宛然如復見夫子,人君學聖之方,此其門路也。臣嘗伏讀國朝寶鑑,在昔英廟,朝講于景賢堂,正廟以王世孫侍焉。英廟問曰,何以則踐孔聖之道乎?正廟對曰,克己則可以踐之也。英廟曰,讀鄕黨篇,可以能乎?正廟對曰,正心修身,可以能也。猗歟盛矣。兩聖朝發揮之盛,踐履之篤,眞可謂卓越百王,而暗契夫子之心法矣。臣伏覩殿下方講此篇,於乎之思,愀然如昨,而區區仰勉之方,敢以是說獻焉。先賢有曰,欲法堯·舜,當法祖宗。以此推之,在今日仰體夫子之道,亦不外於克遵兩聖朝傳授數語而已。伏願深念焉。上曰,又陳之。來萬曰,此一節,卽夫子在朝敬謹之容,而尤可見愼終始之意也。自入公門,至出降一等,細細玩繹,則始終一於敬,毋或少忽。玆豈非德之盛乎?大凡人之常情,每患有始而無終。此實緣一心之持敬,終不能勝其怠惰也。是故詩曰,靡不有初,鮮克有終。雖以聖學上言之,最可審愼者,莫如終始二字。臣於開講以後,朝而進講,夕以召對,冒忝前筵,至于今四次,獲聞玉音琅琅,連續不絶,實不勝欣祝萬萬,而第其存心致敬,似不如初。昨之召對,今之進講,一番之內,句讀之頻頻間斷,音吐之往往誤錯,非但有欠於誠敬,實非愼終之道。如是而何可責效於日新之工乎?書曰,念終始典于學。伏願殿下,省惕體念焉。上曰,又陳之。嘉愚曰,此一節,形容夫子事君敬謹之意,而人君之事天奉宗廟,亦如人臣之事君。極其敬極其謹,則仰體夫子之要法,亶不外是。伏願深念焉。且以聖學上工夫言之,敬以持志,然後進進無間斷,而十遍之內,連連斷續,句讀或至錯誤,音音有欠分明,此皆由於不能主一之致也。至於發問,尤爲講學之要,而上下酬酢,亦爲誠意交孚之方矣。登筵之後,或賜質問,則下情欣祝實萬萬,而如或只使之一番釋義,應文備數而已,則臣等之所顒望,終未免抑鬰而止。伏願殿下,尤爲留神焉。上掩卷。仍命退。諸臣以次退出。
上在昌德宮。停常參·經筵。
洪學淵啓曰,明日常參·經筵,取稟。傳曰,停。
李寅臯啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪學淵啓曰,右承旨金鼎集,左副承旨李啓朝,今日不爲仕進,竝卽牌招,何如?傳曰,允。
傳于洪學淵曰,進講入侍。
洪學淵啓曰,明日傳香,禮房承旨,當爲齋宿。行都承旨李嘉愚,所當牌招,而拘於廳規,不得請牌,何以爲之?敢稟。傳曰,牌招。
掌令沈宜升啓曰,臣言議風采,本不合於淸朝耳目之任,而掌憲特點,忽下於千萬夢想之外,召牌儼臨,臣怵畏分義,不得不張皇出肅,而第臣於合啓句語中,有私義之不可聯參者。曾叨是職,陳疏辭避,旣蒙恩遞。今臣處義,與前無異,請命遞斥臣職。答曰,依啓。
兵曹口傳政事,副司果單沈宜升。
洪學淵啓曰,吏曹郞廳來言,臺諫有闕,政事,取稟。傳曰,前望單子入之。
以執義趙啓昇,持平柳榮河·韓文爀,獻納韓宓履,正言李源祚牌不進罷職傳旨,傳于李寅臯曰,只推。
以右承旨金鼎集,左副承旨李啓朝牌不進罷職傳旨,傳于李寅臯曰,只推。
洪學淵,以戶曹言啓曰,文昭殿碑閣·蠶壇碑閣·追慕洞碑閣·淨業院·流霧亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,臣止淵與正郞臣沈宜復,進詣慶熙宮差備內,啓下手本中有頉處,眼同看察,則不無間間可以修補處,節候差晩,土功爲難,待明春始役之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
李寅臯,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以備邊司言啓曰,卽見水原留守徐有榘災實狀啓,則以爲,地部劃下災十五結外,不足災九百六十二結五十七負二束,特許加劃。乙未停退還餉各穀六千九百七十七石,限明年仍停,推奴徵債,一切防塞事,竝請令廟堂稟旨分付矣。本府農形,始雖旱乾,夏霈秋曝,俱獲調適。今若謂之夫稔,則誠屬過當,演海各面,縱有所損,統論一境,不過尺朽。所請災結,參互元摠,未免太多。事目劃下外,五百結加劃,使之均俵。乙未停退,卽是當捧,每每仍停,終成後弊,在所當念,以折半收捧之意,分付,推徵防塞事,依狀請施行,何如?傳曰,允。
又以禁衛營言啓曰,騎士都試時優等人,別單書入之意,敢啓。傳曰,知道。
丁酉九月二十八日辰時,上御熙政堂。進講入侍時,原任直閣徐俊輔,參贊官洪學淵,檢討官南獻敎,假注書柳泰東,記事官李宗心·李時愚,各持論語第四卷,以次進伏訖。上曰,史官分左右。上誦前受音一遍訖。俊輔讀自執圭鞠躬如也,止短右袂訖,仍奏釋義。上讀新受音十遍訖,命陳文義。俊輔曰,鄕黨篇,乃是一通文字,聖人之言動服食,皆載於此篇。古人所謂鄕黨,畫聖人者此也。殿下今講此篇,誠能默存而體驗,言動服食之間,一如親炙而躬奉,則聖學自當日就緝熙光明之域,是臣區區之望也。上曰,玉堂陳之。獻敎曰,服之紅紫,色非不美,而猶不爲褻服者,以其色之不正也,聖人於服色之不正者,猶且遠之如此。伏願殿下,深念於此,雖服用之微,罔或不正,則是亦爲正朝廷正百官之一助也。豈不休哉?上曰,參贊官陳之。學淵起伏奏曰,閣臣·儒臣所奏備悉,臣無容更達矣。上掩卷。命史官就座。仍命退,諸臣以次退出。
上在昌德宮。停常參·經筵。
藥房都提調朴宗薰,提調李紀淵,副提調李嘉愚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
李嘉愚啓曰,明日常參·經筵,取稟。傳曰,停。
李寅臯啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金鼎集啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于李嘉愚曰,傳香承旨,馳詣宗廟·景慕宮,奉審摘奸以來。
傳于李嘉愚曰,進講入侍。
掌令前望單子入之,姜時永落點。
李寅臯啓曰,新除授掌令姜時永,一體牌招,何如?傳曰,允。
又啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令姜時永,持平柳榮河·韓文爀,司諫黃基安,獻納韓宓履,正言李源祚牌不進罷職傳旨,傳于李寅臯曰,只推。
金鼎集,以兵曹言啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
又以訓鍊都監言啓曰,今此慶科庭試武科殿試時,本局軍兵及武藝廳中,直赴殿試會試應試應頉之類,竝別單書入之意,敢啓。傳曰,知道。
又以禁衛營言啓曰,今此慶科庭試武科殿試時,本營將校中直赴應試人,別單書入之意,敢啓。傳曰,知道。
又以御營廳言啓曰,今此慶科庭試武科殿試時,本廳將校直赴應試人,別單書入之意,敢啓。傳曰,知道。
丁酉九月二十九日辰時,上御熙政堂。進講入侍時,右議政朴宗薰,原任直閣金鏴,參贊官李寅臯,侍讀官李魯確,記事官兪致崇,記注官金致坤,記事官李時愚,各持論語第四卷,以次進伏訖。上誦前受音,鏴讀自必有寢衣,止居必遷坐一遍,仍讀奏釋義。上讀新受音十遍,仍命陳文義。鏴曰,明之爲言,非徒衣服之謂也。所以明潔其體,而至於飮食居處,必變其常度,聖人臨齋盡敬之意,大可見矣。殿下今講此章,誠能體念而省察之,則聖人言語,便作今日耳聞,自就緝熙光明之域矣。臣嘗伏見內閣所藏日得錄。此是正廟朝平日言行之著見者,而當時閣臣,詳耳目之所逮,作爲此錄者也。微言奧旨,聖謨徽章,實爲後世之論語。伏乞講學之暇,兼誦此錄,以爲學聖賢法祖宗之道焉。上曰,又陳之。魯確曰,自止內文義,閣臣已爲盡達,別無更達之辭,而凡看論語,當字字玩味,雲峯胡氏之言曰,此以前,記夫子之容貌,此後記夫子之衣服飮食,容貌無一定之象,故以如字似字形容之,而不字僅二見焉。衣服飮食,有一定之則,故以必字不字直言之,而如字僅一見焉。如似必不四箇字,非難知之字,而究其用字本意,則皆有精義。今殿下雖一字之微,勿爲放過,不徒草也必問之,不徒問也,必思之,不徒思也,必辯之,字字皆然,則一篇之旨,不難知矣。此爲學之大方,伏願懋哉懋哉。上曰,又陳之。寅臯曰,閣臣·儒臣已盡詳達,臣無更達之辭矣。上曰,又陳之。宗薰曰,鄕黨畫聖人,卽叔程子之言也。熟讀玩味於此一篇,則怳若親炙,蓋聖人之衣服飮食動靜語默,善觀而詳記,禮樂文物,燦然具備,規矩準繩,各有攸當。譬如上天,春生秋成,夏暑冬寒,氣序運行,軌範不差,而此非勉强作爲而然也。道盛德備,仁精義熟,從容中道,渾然天成,此所以爲聖人也。殿下勤學講究於此書,心得而體行,則將爲孔子之聖,亦不難矣。豈不休哉?仍進前奏曰,朝氣稍寒,無異冬候,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。宗薰曰,下番翰林,以外史庫曝曬擇日擧行事,纔已筵稟蒙允矣。鼎足·赤裳,則年限未屆,五臺·太白則雖已過限,第實錄奉安之行,將在明年,竝竢其時,同爲擧行,事甚便當,曝曬擇日,今姑安徐,何如?上曰,依爲之。出擧條命大臣就座。仍命退,諸臣以次退出。
上在昌德宮。停常參·經筵。
李嘉愚啓曰,來初五日,朝參日次矣,敢稟。傳曰,停。
李寅臯啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,明日宗廟冬享大祭齋戒相値,視事頉稟之意,敢啓。傳曰,知道。
傳于李嘉愚曰,進講入侍。
李寅臯啓曰,明日親傳香,禮房承旨當爲齋宿,而行都承旨李嘉愚不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令姜時永,持平柳榮河·韓文爀,司諫黃基安,獻納韓宓履,正言李源祚牌不進罷職傳旨,傳于李寅臯曰,只推。
傳于李寅臯曰,明日出宮門路,以協陽門爲之。
傳于李嘉愚曰,發遣吏郞,諸執事淸齋與否,摘奸以來。
李嘉愚,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
尹致定,以吏曹言啓曰,因忠淸監司沈宜臣狀啓,公州判官李寅亮,以子息成婚事,今月十四日,受由上京,尙未還官,見今捧稅未畢,勘災在卽,曠官可悶,令該曹催促下送事,允下矣。自臣曹催促,則公州判官李寅亮,親病沈重,不得下去云,改差,何如?傳曰,允。
刑曹啓目粘連,天安李源慶獄事,死者之子,初告只言捽跪,再告乃云打踢,此則苦招之可疑也,初檢所無之傷,至覆檢始爲唱起,覆檢不言之踢,至三檢忽復執定,竟作殺死之實因,而色不言靑黑,形不至堅硬,檢帳之可疑也。自古治獄,雖如臯陶,或不能無疑,故有罪疑之文,疑而置死,則有不辜之冤,疑而傅生,則有不經之歎,似此疑獄,付之寧失之義,恐合事宜,上裁,何如?啓依回啓施行爲良如敎。又啓目粘連,開城徐季三獄事,捽批莫掩躬犯,打毆欲諉其子,舒籲雖冀倖於圖生,鐵案無容議於償死,許推得情之意,分付守臣,何如?啓,依允。又啓目粘連,京囚金重鉉獄事,㾗損的確,詞證俱備,咬實有犯,死終由此,則獄案已具,法律至重,許推得情,何如?判付。啓,依允。又啓目粘連,殷栗金利景獄事,兩檢脈錄,實因旣的,多人招證,正犯莫逃,肆然鳴籲,尤極痛惡,許推償命之意,分付道臣,何如?判付。啓,依允。
丁酉十月初一日辰時,上御熙政堂。進講入侍時,原任直閣李光文,參贊官李啓朝,侍讀官李魯確,假注書柳泰東,記注官趙相玉,記事官李時愚,各持論語第四卷,以次進伏訖。上誦前受音一遍訖。光文讀自食不厭精,止不食之矣,仍奏釋義。上讀新受音十遍訖。命陳文義。光文曰,此章之內,皆記孔子愼飮食之節,別無他義也。聖人之於食膾,非欲必取其精細也,食之精者養人,膾之麤者害人,故所以食精而不厭,膾細而不厭也。若牽於欲者,不暇擇而反食之。夫子所以戒之,而所戒之中,不時不食一句,尤宜詳玩也。四時之物,各當其時,可食而食,則必無傷人之患矣。肉之割者,雖或不正,似不足爲大戒處,而聖人心安於正,故於其不正者,雖小不爲,則肉之割不正者,容可食乎?於席不正不坐之類,可見夫子之操存此心也。於此微細之事,且猶不忽焉,下聖人一等者,安得不勉旃哉?肉者人之所嗜,而當食而必多取肉者欲也。於下文沽酒市脯數者,可見聖人遏欲之戒矣。觀此全篇,則聖人生知安行,而又爲修養之也。人之言曰,若能修養,則延年益壽云,神仙之長生不死,似是修養之效也。神仙之說,固不可信矣,然在於修養上工夫,則亦不無開悟之端矣。程子曰,修養則亦可以祈天永命,今殿下欲究修養之實,則不外於鄕黨一篇。伏願體念而修養,則祈天永命,亶在於是,曷不休哉,曷不休哉?上曰,玉堂陳之。魯確曰,閣臣逐章演奏,更無可達,而章內不宿肉三字,有精義,不俟經宿者,所以敬神之惠而不留也。敬神二字,見於光廟御製訓辭,此是殿下家法也。伏願敬之敬之。上曰,參贊官陳之。啓朝曰,閣臣·儒臣備悉,臣無容更達矣。上掩卷。仍命退,諸臣以次退出。
上在昌德宮。停常參·經筵。
上詣仁政殿月臺,宗廟冬享大祭親傳香,還內後,內閣·政院·藥房·玉堂口傳問安。答曰,知道。
李嘉愚啓曰,明日常參·經筵,取稟。傳曰,停。
李寅臯啓曰,行大司憲曺鳳振,執義趙啓昇,持平柳榮河·韓文爀呈辭,掌令金養默在外,姜時永未肅拜,監察茶時之意,敢啓。傳曰,知道。
傳于金鼎集曰,侍衛軍兵毛具,從便爲之。
傳于李嘉愚曰,禮房承旨,馳詣宗廟,奉審摘奸以來。
李嘉愚,以宗廟署冬享大祭初獻官意啓曰,今日受香陪進之時,亞獻官漢城判尹洪命周,猝患關格,症勢極重,萬無起動進參之望,令該曹卽速改付標,以爲將事之地,何如?傳曰,允。
金鼎集,以都摠府言啓曰,今日入直內三廳武兼禁軍及軍兵等,當爲中日習射技放,而宗廟冬享大祭齋戒相値,不得設行之意,敢啓。傳曰,知道。
又以都摠府言啓曰,今初四日春塘臺親臨殿座時,侍衛寶劍,當爲備員,而都摠管金箕殷·趙秉鉉在外,副摠管趙斗淳內閣進,白海鎭有實病,二員未差,無以備員。令政院稟旨變通,與未差之代,竝令該曹以在京無故人,口傳差出,待下批,牌招,以爲備員進參之地,何如?傳曰,在外有實故摠管,竝許遞,前望單子入之。
摠管前望單子入之,都摠管朴岐壽·李光文,副摠管金邁淳·許溟·具信喜落點。
又以兵曹言啓曰,再明日親臨春塘臺,慶科殿試時,本曹郞廳侍衛及各差備,當爲備員,而佐郞金羽休·崔尙儒呈辭在外,無以備員。今姑改差,其代,令該曹以在京無故人,口傳差出,以爲進參之地,何如?傳曰,允。
又以摠戎廳言啓曰,今此純宗大王祔太廟,翼宗大王祔太廟,大王大妃殿尊崇,王大妃殿尊崇,王妃嘉禮合五慶,慶科庭試武科春塘臺親臨殿試時,本廳屬南陽別驍士應試人,別單書入之意,敢啓。傳曰,知道。
丁酉十月初二日辰時,上御熙政堂。進講入侍時,原任直閣李光文,參贊官尹致定,檢討官金在根,記事官尹敎成·李宗心·李時愚,各持論語第四卷,以次進伏訖。上誦前受音一遍。光文讀自食不語,止不敢嘗,仍讀奏釋義。上讀新受音十遍,命陳文義。光文曰,食不語寢不言之語言二字,殿下知之乎?上曰,何謂也?光文曰,語是答述也,言是自言也,聖人存心不他,當食而食,當寢而寢,故孔門弟子記述其事,以爲後人之柯則,雖以今日講筵言之,專心於文義,注目於簡冊,一以誠敬爲主,此又臨講時要法也。至於席不正一節,一席之不正,雖是小事,若或不正,則聖人必不處,此可見矜細行之一端,伏願於此等處,推類省察焉。上曰,玉堂陳之。在根曰,自止內文義,閣臣已爲陳達,臣無容更奏,而第以康子饋藥章文義觀之,則一事之間,有三善焉。拜而受之,禮也,未達不敢嘗,謹疾也,必告之,直也。三善之中,直之一字,該括衆善,君子之治心養氣接物應事,惟直而已,是以禮與謹疾,皆從直中出來。大學所謂毋自欺三字,亦不外是。伏願殿下,以直之一字,以聖人傳授心法,雖於燕閒幽獨之中,每加省察,則聖工自至於緝熙矣。上曰,參贊官陳之。致定曰,閣臣·儒臣敷陳無蘊,臣無容更達矣。上掩卷。仍命退,諸臣以次退出。
丁酉十月初二日辰時,上詣仁政殿月臺,宗廟冬享大祭親傳香入侍時,行都承旨李嘉愚,行左承旨洪學淵,右承旨金鼎集,左副承旨李啓朝,右副承旨李寅臯,同副承旨尹致定,記事官尹敎成·兪致崇·李宗心·李時愚,直提學朴永元,直閣鄭㝡朝,檢敎待敎趙斗淳·金洙根,待敎金英根,以次侍立。時至,上具翼善冠·衮龍袍,乘輿出宣化門。藥房提調李紀淵,副提調李嘉愚進前奏曰,侵早勞動,聖體,若何?上曰,一樣矣。仍由協陽門,詣仁政殿月臺,通禮跪啓請降輿,上降輿就褥位南向立。引儀引獻官鄭元容,陞詣褥位之左,通禮跪啓請跪,上跪,香室官奉香祝跪授嘉愚奉東向跪進,上受香祝,以授獻官,獻官西向跪受興,通禮跪啓請興,上興,通禮前導,降就階下祗送位西向立,元容奉香祝由正路出,通禮跪啓請鞠躬,上鞠躬,香祝過後,啓請平身,上平身,入幕次後,問安勿爲之事,下敎。通禮跪啓請乘輿,上乘輿出仁政門,由肅章門,入協陽門·宣化門還內。諸臣以次退出。
上在昌德宮。停常參·經筵。
李寅臯啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李嘉愚啓曰,明日殿座相値,視事頉稟之意,敢啓。傳曰,知道。
傳于洪學淵曰,進講入侍。
傳于李嘉愚曰,明日進講停。
傳于金鼎集曰,明日出宮門路,以協陽門爲之。
李寅臯啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以執義趙啓昇,掌令姜時永,持平柳榮河·韓文爀,司諫黃基安,獻納韓宓履,正言李源祚牌不進罷職傳旨,傳于李寅臯曰,只推。
金鼎集,以都摠府言啓曰,明日春塘臺親臨殿座時,侍衛寶劍,當爲備員,而副摠管金邁淳·具信喜·許溟在外,趙斗淳內閣進,無以備員。令政院稟旨變通,仍令該曹,以在京無故人,口傳差出,待下批,牌招,以爲備員進參之地,何如?傳曰,允。竝許遞,前望單子入之。摠管前望單子入之,副摠管李奎鉉·李若愚·李羲肇·李寬奎落點。
吏曹口傳政事,以鄭錫獜·李鼎鉉爲兵曹佐郞。
李嘉愚,以吏曹言啓曰,司僕寺正具定默,以其身病,呈狀乞遞,改差,何如?傳曰,允。
又以吏曹言啓曰,卽接司僕寺牒報,則以爲,明日殿座時,本寺正,例爲進輿差備,而正未差之代,卽速變通,以爲及時擧行之地云,司僕寺正未差之代,口傳備擬以入之意,敢啓。傳曰,知道。
吏曹口傳政事,李光載爲司僕正。
李嘉愚,以禮曹言啓曰,大小科陳試人,草記許赴事,曾有定式矣。己丑十月日次儒生製述入格直赴會試進士趙正淳,庚寅正月人日製入格直赴會試進士金愼根,俱爲遭艱陳試,己丑六月日次儒生製述入格直赴會試進士金宜淳,以朞服葬前陳試矣。進士趙正淳等三人,今番庭試殿試,旣兼會試,依例許赴之意,分付,何如?傳曰,允。
又以禮曹言啓曰,卽接四館所牒呈,則丁酉九月九日製入格幼學曺錫斗,生員李寅正,幼學李祖彝·尹錫䕫·申夔顯,進士趙冕鎬,幼學沈宜健·李政在,幼學申冕鐄,進士柳鼎東,直赴會試事,命下矣。今番庭試,依例許赴事報來矣,幼學曺錫斗等十人,今番庭試殿試,旣兼會試,一竝許赴之意,分付,何如?傳曰,允。
金鼎集,以兵曹言啓曰,今此慶科庭試武科殿試時,直赴殿試人及直赴會試人應試應頉區別,別單書入之意,敢啓。傳曰,知道。
又以兵曹言啓曰,濟州甲午式年初試入格人康履榘,乙未增廣初試入格人金錫翰,丁酉式年初試入格人梁廷勳等來訴本曹,願赴於今此庭試矣。本州以候風駕海之致,初試人,隨其上來,許付於當前他科,載在法典,故取考各年榜目及該牧使公文,則初試入格,果爲的實,依法典,許赴於明日殿試之意,敢啓。傳曰,知道。
又以兵曹言啓曰,丙申年庭試初試入格閑良鄭秀鉉·鄭魯鉉,以朞服未葬,俱爲陳試矣。依例許赴於明日殿試之意,敢啓。傳曰,知道。
又以兵曹言啓曰,直赴殿試奉承傳別武土張鎬等三十七人及直赴會試奉承傳別騎衛朴天默等四十六人,隨其錄名,依例許赴於明日殿試之意,敢啓。傳曰,知道。
又以訓鍊都監言啓曰,本局哨官趙雲程,受由下鄕,過限不現,揆以紀律,誠極駭然。爲先汰去之意,敢啓。傳曰,知道。
丁酉十月初三日辰時,上御熙政堂。進講入侍時,原任直閣徐俊輔,參贊官洪學淵,侍讀官任百經,記事官兪致崇·李宗心·李時愚,各持論語第四卷,以次進伏訖。上誦前受音。俊輔讀自廐焚,止不拜,仍讀奏釋義。上讀新受音十遍,命陳文義。俊輔曰,今於傷人乎不問馬之義,聖人貴人賤畜之志,大可見矣。聖人仁及禽獸,豈獨不愛馬,而但愛人之心,切於愛物,不能暇及如此。伏願殿下,於此等義,推類以見,一以愛民爲心,則堯·舜之治,端不外是,懋哉懋哉。上曰,又陳之。百經曰,此章雖重出,文義固好矣。太廟,禮之所在,禮者,以敬爲主,故以夫子生知之聖,禮無所不知,而至於宗廟之事,雖制度器數之末,必明辨而詳問,此是至敬至愼之道,亦可見聖人不自聖之意也。殿下亦天縱之聖,聰明睿知,固無待乎俯問,然以多問寡,以能問不能,是乃聖益聖之德,以近日講筵言之,召接之際,淵默太過,章句之義,發問絶罕,從今以往,不恥下問,計論之餘,上自宗廟朝廷之禮,下至畎畝閭巷之事,常常必問,以爲廣聰明周睿知之道焉。上曰,又陳之。學淵曰,閣臣·儒臣,已爲詳陳,臣無容更達矣。上掩卷。仍命退,諸臣以次退出。
上在昌德宮。停常參·經筵。
濬源殿有頉,大殿·大王大妃殿·王大妃殿·中宮殿,內閣·政院·藥房·玉堂口傳問安。答曰,知道。朝廷二品以上·六曹堂上·奉朝賀·大司憲單子問安。答曰,知道。擧哀還內後,內閣·政院·藥房·玉堂·朝廷二品以上·六曹堂上·奉朝賀·大司憲,奉慰單子問安。答曰,知道。
李嘉愚啓曰,明日常參·經筵,取稟。傳曰,停。
傳于李嘉愚曰,明日再明日進講停。
大王大妃殿傳于李嘉愚曰,卽見北伯狀啓,濬源殿影幀,有不敢言之賊變云,驚痛震越,尙何言喩?時原任大臣,卽爲來待。
金鼎集啓曰,時原任大臣,依下敎來待矣。傳曰,入侍,豐恩府院君·永興府院君·禮堂同爲入侍。
傳于李嘉愚曰今日至初六日,避正殿減膳撤樂。
金鼎集啓曰,避正殿間,視事頉稟之意,敢啓。傳曰,知道。
傳于李嘉愚曰,今日文武科殿試,更爲擇入。
大王大妃殿傳于李啓朝日,永興府使之代,令該曹口傳差出,當日下送。
吏曹口傳政事,以林永洙爲永興府使。
大王大妃殿傳于李嘉愚曰,濬源殿慰安祭終涉難便,置之事,分付禮曹。
禮曹,宗廟慰安祭,只行於當室事,伏承慈敎矣。宗廟第一室慰安祭,不卜日,今初六日設行事,知委,何如?判付。啓,依所啓施行爲良如敎。
傳于李嘉愚曰,當詣明政殿庭擧哀矣,該房知悉。
傳于金鼎集曰,擧哀時,侍衛入直磨鍊,雲寶釰置之,門路,以賓陽門爲之。
傳于李嘉愚曰,明日再明日擧哀,當自內爲之,百官入來置之。
金鼎集啓曰,右議政朴宗薰,以濬源殿奉審事,今方出去矣,所佩命召,何以爲之?敢稟。傳曰,仍佩往來。
兵曹口傳政事,上護軍單鄭元容。
吏曹,永興府按覈使單李紀淵。
內醫都提調前望單子入之,判府使沈象奎落點。
內醫提調前望單子入之,朴岐壽落點。
尹致定啓曰,同知實錄事金弘根,旣入闕中,不爲肅謝,直爲出去,事甚未安。推考,何如?傳曰,允。
金鼎集啓曰,掌令姜時永,旣入闕中,不爲肅謝,直爲出去,事甚未安。推考,何如?傳曰,允。
李嘉愚,以禮曹言啓曰,今此永興濬源殿奉審事,臣紀淵下去時所用奉使印信,依例齎去之意,敢啓。傳曰,知道。
李寅臯,以義禁府言啓曰,永興府使徐念淳,施以竄配之典事,承傳啓下矣。徐念淳,平安道中和府竄配,而以承傳內辭意,具罪目,依例發遣府書吏,自任所執捉,仍令押送于配所,何如?傳曰,允。
丁酉十月初四日午時,上御熙政堂。大王大妃殿垂簾,時原任大臣·豐恩府院君·永興府院君·禮堂同爲入侍時,行都承旨李嘉愚,記事官兪致崇,別兼春秋申錫愚,記事官李時愚,奉朝賀南公轍,判中樞府事沈象奎,右議政朴宗薰,豐恩府院君趙萬永,永興府院君金祖根,禮曹判書鄭元容,參判金炳朝,參議金景善,以次進伏訖。上曰,史官分左右。大王大妃殿曰,世豈有如許窮天地亘萬古所無之變怪乎?公轍等曰,伏不勝驚掉萬萬,實無仰達之辭矣。仍奏曰,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。大王大妃殿曰,俱爲一樣矣。問安姑置之,仍使夾侍,出示北伯狀啓。仍敎曰,事變固有不測者,而豈有如此之事乎?公轍等曰,民彝物則,雖曰斁敗,豈料至於此境乎?在昔宣廟朝智陵放火之變,仁祖朝集慶殿失火之變,俱係大變怪,而驚痛之心,未有甚於今日矣。盜環盜盒之賊,古或有之,而至於今番事,實是往牒所無,臣等萬萬震越,不知所以仰對矣。宗薰曰,慰安祭,卽當設行,而奉審等節,尤係時急矣。大王大妃殿曰,所奏誠是矣。奉審之行,卿其進去,而須與禮判,今日內同爲發程也。元容曰,仁祖朝辛未集慶殿失火時,太祖大王影幀,未及移奉,其時有自上素服三日哭而止之節矣。今此濬源殿影幀,有不敢言之賊變,萬萬驚痛,有甚於失火之災,似當有擧哀變服之節,而事係創有,下詢大臣處之,何如?大王大妃殿曰,大臣·領敦寧之意,何如?公轍曰,集慶殿失火時,自上素服,有三日哭之文,此乃仁祖朝故事,則當此驚心痛骨甚於火變之時,旣有禮堂考節目所奏,吾先君行之之事,恐當率遵擧行矣。象奎曰,濬源殿影幀,有此不敢言之賊變,驚痛震越,心骨俱顫。昔於仁祖辛未集慶殿失火時,自上素服三日哭而止之文,載在掌考,率先而行,恐無容議,愚見如此,更願博詢而處之。宗薰曰,昔在宣廟朝辛酉,有智陵陵上放火之變,其時問議于大臣,亦有上下素衣之論,仁祖朝辛未江陵集慶殿失火時,已有三日哭素衣之擧,今玆事變,比諸放火失火,不趐倍重,揆以情理,參以禮意,素衣哭三日之節,誠不可已矣。萬永曰,在昔江陵集慶殿失火時,有擧哀之節,今番可以援古爲例,大僚禮堂,皆以擧哀爲當仰奏,臣無他見矣。祖根曰,大臣·禮堂所奏,政合情禮,且有古例,以此行禮恐好矣。大王大妃殿答曰,諸大臣之意如此,依此擧行,可也。出擧條元容曰,集慶殿失火後,太廟太祖室,行慰安祭,而遣官江陵,設位亦行慰安祭矣。當有慰安告由之節於太廟,而濬源殿,亦當有慰安祭矣,事係初有,儀節甚重,下詢時原任大臣處之,何如?大王大妃殿曰,大臣·領敦寧之意,何如?公轍曰,太廟慰安祭,當此無前驚痛之變,宜不容少緩,而竝行各室與只行當室,臣倉卒未及詳知前例,又昧禮意,惟願博詢處之,而至於濬源殿慰安之節,旣有集慶殿失火時已例,似當設行,亦望詢處焉。象奎曰,莫重影幀,有此無前之變,則慰安之擧,不容少緩,而俄於閤外,亦聞諸議不一,而若竝行於太寢各室,則如永寧殿之四祖位,或不無嫌礙者,且集慶殿失火時,亦只行慰安於當室,禮貴從先例,又的照至於濬源殿慰安,又有集慶殿設位行祭之事,殿內今猶有奉安之幀本,則行祭慰安,與失火後設位較異,此亦唯審處之合宜爾。宗薰曰,莫重影殿,有此無前之事,驚痛震越,上下同情,太廟慰安之擧,不容少緩。第各室竝行與否,合有所斟量鄭重,而竊念禮貴精微,義重率遵,昔在集慶殿失火時,亦嘗行慰安於當室,蓋若竝行於各室,則永寧殿,亦當竝行,幾不無窒礙之嫌,以從先之義,只行慰安於當室,恐爲合宜。至於濬源殿慰安之節,援以集慶殿設位行祭之例,恐不可已矣。愚見如此,更願博詢處之矣。萬永曰,永寧殿一體慰安祭則似涉張大,大僚旣以只行宗廟當室爲穩當仰奏,臣意亦似然矣。祖根曰,大臣所奏只行當殿,恐爲便合,臣別無他見矣。大王大妃殿答曰,諸大臣之意如此,又有傍照故事,宗廟慰安祭,只行於當室,濬源殿慰安祭,亦依集慶殿例設行,可也。出擧條仍命書傳敎曰,禮曹判書許遞,李紀淵除授,仍差按覈使。又命書傳敎曰,赴任雖屢耳,事體極重大,咸鏡監司徐畊輔罷職。又命書傳敎曰,地方官永興府使徐念淳,施以竄配之典。又命書傳敎曰,濬源殿令及守僕·忠義等,待按覆,竝令該府,具格拿來。又命書傳敎曰,右議政·禮曹判書,卽爲進去濬源殿奉審。宗薰曰,旣已奉命進去,本殿奉審後,各陵寢奉審,似當次第擧行矣。大王大妃殿曰,依此爲之,可也。宗薰曰,臣今當遠離,而所帶藥院之任,不可仍帶,卽賜遞改,禮判亦帶提擧之任,竝乞體諒焉。大王大妃殿命書傳敎曰,藥房都提調許副,提調許遞,前望單子入之。仍敎曰,往還當爲幾日乎?宗薰曰,程途爲七百餘里矣,十一二日間似當抵達,而各陵奉審時,亦當與禮判偕進矣。禮判旣兼按覈,今番按覈,畢竟至於設鞫,則似不至多日,而按覈決末前,臣當留待,然則往還似爲近一朔矣。大王大妃殿命大臣就座。仍命退,諸臣以次退出。
丁酉十月初四日酉時,上詣明政殿月臺,擧哀入侍時,行都承旨李嘉愚,行左承旨洪學淵,右承旨金鼎集,左副承旨李啓朝,右副承旨李寅臯,同副承旨尹致定,記事官尹敎成·兪致崇,別兼春秋申錫愚,記事官李時愚,提學趙寅永,直提學朴永元,直閣鄭㝡朝,檢校待敎金興根·趙斗淳·金洙根,待敎金英根以次侍立。時至,上具翼善冠·黲袍·烏犀帶·黑皮靴,乘步輿出賓陽門。藥房副提調李嘉愚進前奏曰,驚痛之餘,又此勞動,聖體,若何?上曰,一樣矣。至降輿所,通禮跪啓請降輿,上降輿就板位。通禮跪啓請鞠躬四拜興平身,上鞠躬四拜興平身,宗親文武百官,行禮如儀訖。通禮跪啓請跪,上跪,司香二人,進香案前跪三上香。通禮跪啓請俯伏哭,上俯伏哭,宗親文武百官,亦如儀。通禮跪啓請止哭,上止哭,通禮跪啓請四拜,上行四拜禮訖。通禮導上至乘輿所,上乘步輿,由賓陽門還內。諸臣以次退出。
上在昌德宮。停常參·經筵。
夜自五更至初六日開東,灑雨下雨,測雨器水深一分。
擧哀後,大殿·大王大妃殿·王大妃殿·中宮殿,內閣·政院·玉堂單子問安。答曰,知道。藥房口傳問安。答曰,知道。朝廷二品以上·六曹堂上單子問安。答曰,知道。
藥房都提調沈象奎,提調朴岐壽,副提調李嘉愚啓曰,濬源殿影幀之變,聖心驚痛,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
李寅臯啓曰,行大司憲曺鳳振,執義趙啓昇,持平柳榮河·韓文爀呈辭,掌令姜時永未肅拜,金養默在外,監察茶時之意,敢啓。傳曰,知道。
金鼎集啓曰,備邊司郞廳來言,今日賓廳日次,而領議政·左議政未差,右議政朴宗薰奉命在外,不得來會云矣,敢啓。傳曰,知道。
傳于李嘉愚曰,傳香承旨,馳詣宗廟,奉審摘奸以來。
大王大妃殿傳于李啓朝曰,戶曹判書有闕之代,上護軍趙寅永除授。
吏曹,戶曹判書趙寅永除授事承傳。
金鼎集,以都摠府言啓曰,今日入直內三廳武兼禁軍及軍兵等,當爲中日習射技放,而減膳相値,不得設行之意,敢啓。傳曰,知道。
又以備邊司言啓曰,濟州牧使趙禹錫,罔恤災民,專事肥己,怨聲藉藉,已多入聞,纔因松民之箭竹冒禁事,令松營査實,則穀物白木,狼藉出給役民,刈取全島之竹,船運出陸,到處散賣,至使涼臺廢業。況島女之變服率來,大關法禁,敢曰不知,不知亦罪,似此蔑法縱恣之類,不可不亟行重究,以謝無告之島民,該牧使趙禹錫,爲先罷黜,其罪犯,令該府拿問嚴勘,何如?傳曰,允。
李寅臯,以義禁府言啓曰,濬源殿令及守僕忠義等,待按覈,竝令該府,具格拿來事,傳旨啓下矣。依例發遣府都事,待按覈,竝具格拿來之意,敢啓。傳曰,知道。
兼戶曹判書李止淵疏曰,伏以,臣於春間,猥控辭本,乞解見任,而忱誠淺薄,又未獲命,黽勉仍蹲,月且屢易,而惶隘交中,重添一病,蓋未嘗食息自安也,間者吉禮順成,慶幸固所先也。近又客使壓至,奔走未暇恤焉,而今則前頭無時急之事,賤疾有日下之勢,顧安得不迨此少隙,畢申前懇也哉?臣之年來積痼之狀,竊庶幾聖鑑之所悉燭,而經夏涉秋,無症不生,頭眩則昏仆移時,而神識茫若障瞖,疝痛則發作無常,而積氣隨以衝亘,腰脅之客痰遍注,而委貼居多,踝足之驚血不散,而步履遂艱,表裏交攻,而眞元自就虛脫,食飮全阻,而藥餌莫可挽回,駸駸然鬼事將迫,朝不慮夕。臣素不喜養病自逸,凡有緊漫公故,未嘗不帶呻忍痛彈束趨赴,故上下之間,猶未知臣實狀之潛滋暗鑠,至於此境。而今也譬如木心之先朽,而莫賴枝葉之粗存,駑力之久疲,而無容鞭箠之更加,强策陳就,固所末由,而收拾句檢,亦且無奈,則重任瘝曠,其勢卽然,私心悚悶,比前尤倍。且以本曹事言之,年穀雖云少登,而歲入無甚增加,經用到底匱竭,而措辦更沒方略,雖使臣無它疾恙,有別幹局,尙患夫心焉獨苦而手無可着。況本質之鹵鈍,旣在人下,見狀之癃癈,便同尸居,則其何以補綴調度,仰副委毗之勤也耶?爲今之道,莫如積誠丐免,不至緣臣而重誤國計而已,故玆敢不揆僭瀆,疾聲呼籲於天地父母之前。伏乞聖慈,俯垂愍矜,仰稟東朝,亟遞臣度支之任,一以使殷務毋缺,一以使殘縷獲延,千萬血祝。臣無任云云。答曰,省疏具悉。所請依施。
上在昌德宮。停常參·經筵。
自人定至初七日開東,灑雨下雨,測雨器水深一分。
擧哀後,大殿·大王大妃殿·王大妃殿·中宮殿,內閣·政院·玉堂單子問安。答曰,知道。藥房口傳問安。答曰,知道。朝廷二品以上·六曹堂上單子問安。答曰,知道。
李嘉愚啓曰,明日常參·經筵,取稟。傳曰,停。
大王大妃殿傳于李寅臯曰,今觀狀辭,益復驚痛,各人論罪,已有處分,而究覈等節,待按覈使下去,眼同擧行事,回諭。
李嘉愚,以禮曹言啓曰,卽伏見驪州牧使趙亨復本道各陵園秋奉審啓本啓下者,則顯陵大王陵上周圍莎草枯損,當爲告由修改爲辭矣。陵上莎草若是枯損,萬萬驚悚,修改之節,不容少緩,依法典改府以下進去奉審後稟處,何如?傳曰,允。
李嘉愚,以禮曹言啓曰,今十月初四日,傳曰,今日至初六日,避正殿減膳撤樂事命下,而各殿進淡服三日而止事,亦爲磨鍊節目啓下矣。來初七日,還御正殿進吉服復常膳復樂等事,知委擧行,何如?傳曰,允。
又以奎章閣言啓曰,本閣有時急使役事,光陽縣監姜彝五,別看役差下,使之給由上送之意,分付該道臣,何如?傳曰,允。
金鼎集,以備邊司言啓曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
備邊司薦望,以李源達爲濟州牧使。
李寅臯,以義禁府言啓曰,濟州牧使趙禹錫,爲先罷黜,其罪犯,令該府拿問嚴勘事,傳旨啓下矣。趙禹錫,時在任所,依例發遣府書吏交代後拿來,何如?傳曰,待待命拿囚。
上在昌德宮。停常參·經筵。
李啓朝啓曰,來十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨尹致定,今日不爲仕進,卽爲牌招,何如?傳曰,允。
注書兪致崇病,代以金震休爲假注書。
傳于李啓朝曰,進講入侍。
李啓朝啓曰,卽者議政府錄事來言,顯陵陵上莎草枯損處,政府以下進去奉審事命下,而領議政·左議政未差,右議政朴宗薰奉命在外,無進去之員云,何以爲之?敢稟。傳曰,領府事進去。
大王大妃殿傳于李啓朝曰,日前慰安祭,以行事之未便,置之矣。昨見道伯奉審狀啓,萬萬驚痛之中,猶有萬幸之事,慰安祭,大臣·禮堂入去行事之意,急撥知委事,分付。
李啓朝啓曰,行都承旨李嘉愚,行左承旨洪學淵,右承旨金鼎集不爲仕進,右副承旨李寅臯式暇出去,同副承旨尹致定牌不進,院中只有臣一人,伴直無人,右承旨金鼎集,所當牌招,而拘於廳規,不得請牌,何以爲之?敢稟。傳曰,牌招。
金鼎集啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于金鼎集曰,只推。
以同副承旨尹致定牌不進罷職傳旨,傳于金鼎集曰,只推。
李啓朝,以禮曹言啓曰,今十月初四日,傳曰,今日文武科殿試,更爲擇入事,命下矣。殿試旣已退定,則放榜,亦當一體退定,故令日官李秉洪推擇,則殿試今十月十一日,放榜同月十八日巽時爲吉云,以此日時擧行,何如?傳曰,允。
又以禮曹言啓曰,卽接繕工監所報,則今此顯陵大王陵上莎草枯損處,政府以下奉審時,本監提調一員,當爲進去,而提調李止淵在外,提調趙寅永,以戶曹判書未肅拜,無以擧行,依前例,以工曹堂上,稟旨代行云矣。在前如此之時,有工曹堂上代行之例,今亦依例代行,何如?傳曰,允。
又以吏曹言啓曰,因咸鏡監司徐畊輔狀啓,定平府使李容駿,高原郡守李明學受由上京,久不還任,見今捧糴之時,曠官可悶,令該曹催促下送事,允下矣。自臣曹催促,則定平府使李容駿,去月二十四日,已爲下去,高原郡守李明學,親病沈重,不得下去云,改差,何如?傳曰,允。
金鼎集,以摠戎廳言啓曰,本廳中軍沈能俊呈辭在外,曠任可悶,改差,何如?傳曰,允。
行戶曹判書趙寅永疏曰,伏以,北殿之變,載籍罕有,聖衷震越,禮擧大臨,臣民驚憤,曷有其已?仍伏念臣爲臣而無適於用,爲子若弟而不能繩其武,點檢平生,特一空空然痴物,而洪庇如天,餘蔭有地,無官不做,滾到如此,以臣視臣莫省所以,人之謂臣,當如之何?千萬不自意,又伏奉度支特命,臣誠感惶,罔知攸措。繼而自量其必辭之義,難以指數。臣竊伏惟本職之難愼,何時不然,而惟此時爲最。蓋其民産之制節,田賦之均平,國計之贏絀,莫不專責於是,苟非其人,關係不少。且比年以來,經用日匱,今秋轉輸,尙多有愆,明春穀祿,茫無可辦,雖以前人之通鍊謹嚴,東塗西抹,每患不給,況臣措大,何以堪之?臣之必辭一也。臣先父與臣兄,屢經此任,幸免大何,臣旣百無肖似,而妄托家庭之緖餘,謬當民國之重務,則其究也不止於臣身狼狽公事板蕩而已,將又貽累於父兄成績。臣之必辭二也。臣之忝叨館閣,已三數年矣,丐免之願,食息靡忘,而第無可言之會,遂至今盤礡耳。若使之內典詞命,外綰金穀,添擔於欲息之肩,加鞭於已疲之蹄,則惟顚與蹶,可翹而俟。臣之必辭三也。臣以蔑學,猥當史役,臣固知摹畫天日,藏之名山,以徵信於萬世者,非臣所能,而終事之地,矢心殫竭,校正割付,庶乎就緖,而又若間之以繁冗之簿,重之以奔走之役,左手畫方,右手畫圓,則木天汗簡,恐不可以時日計。臣之必辭四也。臣於年前天官之特除也,恩諭鄭重,雖不敢不惶懼祗肅,而又敢以中批二字,猥貢區區之忱,伏想我殿下,或記有之矣。今以臣之所以陳戒者,更施於臣,而臣乃貪榮戀寵,頓忘前言,則不幾近於欺君而欺心哉?臣之必辭五也。凡所條列,皆臣肝血中出來,實非假飾,而抑又有微懇之仰籲者,臣之自來貞疾,卽同朝之所共諒,聖明之所畢燭也。以年愈加,如水漸下,其可怪可醜之許多形症,有不敢一一煩猥,昔人所云後差不及前差,後劇必甚前劇者,殆爲臣準備語也。要之任便投閒,庶或少延,鞅掌盡瘁,勢必無幸,此實生死關也,臣安得不疾聲祈懇於仁覆之天哉?伏願殿下,曲賜鑑照,亟稟東朝,還收臣新授職名,以重公器,以安私分,千萬幸甚。臣無任云云。答曰,省疏具悉。卿其勿辭行公。
丁酉十月初七日辰時,上御熙政堂。進講入侍時,原任直提學朴綺壽,參贊官李啓朝,檢討官朴來萬,記事官尹敎成,記注官趙相玉,記事官李時愚,各持論語第四卷,以次進伏訖。上誦前受音一遍訖。綺壽讀自寢不尸,止必變,仍奏釋義。上讀新受音十遍訖,命陳文義。綺壽曰,鄕黨一篇,詳記聖人之動靜起居,此眞程夫子所謂畫出一箇聖人者也。大抵聖德光輝,充積於中,發見於外者,自然如此,非拘拘於禮節而然也。比如天地四運之中,惟春發生草木暢茂,品物自樂,盎然可觀者,初不待有爲而然也。然生知安行,惟聖其天,則學聖之方,惟在於勉强行道,愼攝威儀而已。威儀整肅則心便一,所以制於外而以安其內者是也。收斂之方,專在學問,而帝王出治之本也,苟不能一以誠敬爲主,慥慥於學問,則逐日講筵,秖是文具而已。臣曾於書筵時,以大禹惜寸陰一款,屢屢仰陳,竊想聖聰記有矣。若或問學之外,別有他進德之方,則豈敢秖以問學一事,屢瀆至此乎?斷斷下情,秖欲使吾君,爲堯爲舜,終始典學,而見今出疆迫頭,往還當費半年,積違天顔,不勝耿結。伏願殿下,念臣此言,勤御講筵,無少間斷,俾收實效,是臣所顒祝也。上曰,玉堂陳之。來萬曰,此章,卽聖人敬天之事,而人君尤可惕念爲法者也。蓋大明臨下者天也,無私臨下者亦天也,而休咎之徵,皆由乎人事。苟使一心對越,恒念敬畏,則陰陽四時,不期調而自調,祥和湊至矣。不然而災生則恐懼,災消則怠忽,非所以敬事之實德,而乖異災變,先兆示警,其昭昭感應之理,若是不爽矣。玆故欽若昊天,帝堯之大德,而遂致熙皞之治,敬之敬之。成王之受戒,而乃進緝熙之工,猗歟,我英宗大王,夙夜兢懼,常於大風雨及日氣乖和時,必整冠危坐,顧左右曰,予或有過失,而致此警告乎?雖在靜攝中,頻接臣僚於臥內,語及於天,輒扶起以致敬,又或於弊紙,見書天字,必手自淨洗,不至慢棄。又嘗祈雨郊壇,竟夕齋虔,數問雲氣風候,侍臣有以西風可憎爲對者,敎曰,此壇下,何敢如此慢語耶?遂罷其職。亦奧我純宗大王,一念寅畏,雖臥寢室之內,戶若少開,則雖盛暑,以其見天令閉之,雷電時則拱手正坐,更鼔雖深,止後乃臥。語及風雷雨雪,必尊敬之,兩朝敬天之實德,斯甚盛矣,可以匹美於孔聖·帝堯也。玆豈非今日柯監而丕承者哉?語曰,欲法堯·舜,當法祖宗。伏願殿下深念焉。上曰,參贊官陳之。啓朝曰,閣臣儒臣所奏甚好,臣無容更陳矣。上掩卷。仍命退,諸臣以次退出。
上在昌德宮。停常參·經筵。
金鼎集,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨李寅臯,同副承旨尹致定,今日不爲仕進,竝卽牌招,何如?傳曰,允。
傳于金鼎集曰,進講入侍。
傳于金鼎集曰,進講,溫繹間停。
尹致定啓曰,溫繹間,視事頉稟之意,敢啓。傳曰,知道。
李寅臯啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于李寅臯曰,只推。
傳于李寅臯曰,奉審大臣以下留待。
傳于李寅臯曰,奉審大臣以下入侍。
尹致定,以迎接都監儀軌廳言啓曰,卽接伴送使謄移,則宣川·郭山交界東來江,有新造石橋,而上副勅今此回路,撰記書出,以爲立碑云。而原本,上送都監,故正書以入,而堅立與否,不敢擅便,令廟堂稟處,何如?傳曰,允。
又以司譯院一二提調意啓曰,今番勅行渡江,在於初五,則伴送使復命,似在念間矣。副勅房堂上差備官洪誼喆,已差於節使行中,而節使拜表,在於十七日,則勢無趁及之望,以除辭朝赴燕之意,發關知委於伴送使及兩西道臣義州府尹,何如?傳曰,允。
金鼎集,以訓鍊都監言啓曰,本局別將柳文儉,把摠李熙碩,俱有身病,執難察任,改差,何如?傳曰,允。
兵曹,以具信喜爲摠戎中軍。
刑曹啓目粘連,中和柳得燁獄事,兩檢之㾗損狼藉,再査而證招符合,獄具案成,訊推得情,何如?判付。啓,依允。又啓目粘連,開城金大福獄事,胸膛之靑黑堅硬,傷損深重,逢打後露宿絶食,越添喘氣,打傷先病添後,烏可免正犯?依前訊推,何如?判付。啓,依允。又啓目粘連,京囚李光道獄事,鍜鍊急刑,身無完膚,片刻命絶,憯毒罕有,嚴訊償命,何如?判付。啓,依允。又啓目粘連,京囚奴長成獄事,奸淫之贓未執,徑疑其妻,憤毒之心不耐,直拔佩刀,命殞渠手,初覆輸款,連加訊推,何如?判付。啓,依允。又啓目粘連,報恩任百鐄獄事,死者之死,死於杖背踢脅,不死於捽頸,打趾,捽頸打趾,縱出百鐄之指使,杖背踢脅,的是卜伊之自辦,參據證招,明知確定,則道啓換錄正犯之請,不爲無據,在逃奴卜伊,嚴飭譏捕,任百鐄,特施參配之典,恐爲得宜,上裁,何如?判付。啓,依回啓施行爲良如敎。
丁酉十月初八日辰時,上御熙政堂。進講入侍時,提學徐有榘,參贊官金鼎集,侍讀官李垿,假注書金震休,記事官李宗心·李時愚,各持論語第四卷,以次進伏訖。上誦前受音一遍。有榘讀自升車,止三嗅而作,仍讀奏釋義。上讀新受音十遍,命陳文義。有榘曰,鄕黨一篇,專記聖人飮食衣服起居之節,故先儒以此篇,爲聖人養生之書。蓋以飮食言之,不時不食,失飪不食,不得其醬不食,非爲其滋味之適口也,特以有害於脾胃而不欲苟食也。以衣服言之,必有寢衣之必字,不可泛看,必者,造次顚沛,必於是之謂也。雖有忙急之事,未嘗和衣而寢,雖於盛暑之中,亦不脫衾而寢之謂也。外此食不語寢不言等語,無往非聖人節宣調葆之道,先儒之謂以養生法者此也。方今悠悠萬事,豈有出於保護聖躬四字乎?以此一篇,常留香案之前,常常顧諟留念,千萬伏望。上曰,玉堂陳之。垿曰,山梁雌雉時哉時哉二句,卽夫子覽物起義者也。彼山梁之雉,不過一微物,而猶能時當飛而飛,時當下而下,飮啄皆得其時,可以人而不知時中之義乎?是以易之隨曰,隨時之義大矣哉。孟子曰,孔子聖之時者也,天下萬事,夫豈有失其時而可成者乎?農業失其時,則百穀不成,學業失其時,則道德未就,凡人應事猶恐失時,況聖學上工夫乎?殷臣傅說,進于高宗曰,懋時敏,厥修乃來,夫時敏者,無時不敏,小無作輟之謂也,或作或輟,則豈可曰時敏乎?懋於時敏,則其所修如泉始達,源源乎其來矣。伏願殿下,於時敏之工,懋哉懋哉。上曰,參贊官陳之。鼎集曰,閣臣·儒臣,敷陳無蘊,臣無容更達矣。上掩卷。仍命退,諸臣以次退出。
丁酉十月初八日酉時,上御熙政堂。大王大妃殿垂簾,奉審大臣以下入侍時,右副承旨李寅臯,假注書金震休,記事官李宗心·李時愚,領府事李相璜,觀象監提調李光文,工曹判書李羲準,禮曹參議金景善,以次進伏訖。上曰,史官分左右。相璜進前奏曰,自聞北殿變報之後,臣初登筵矣。近來人紀雖甚斁絶,豈意變怪之至於此極乎?臣誠驚惶戰掉,神魂至今未定矣,仍伏念聖衷震越,禮擧大臨,勞動之餘,聖體,若何?上曰,一樣矣。寢睡·水刺之節,何如?上曰,一樣矣。相璜曰,且伏念慈聖之心,驚痛無已,大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。相璜曰,臣承命馳詣顯陵,大王陵上莎草有頉處,詳細奉審,則屛風石以上周圍莎草,果多枯損處,西邊數尺以上,亦或有止蔓枯損處,而枯葉生根,間多交錯,廣闊分寸,無以的量,故圖形封進,不爲擧行。而蓋今此形止,不至爲目下時急悚悶處,且當此寒節,土脈向凍,遽然動役,非徒難愼,亦未知有實效。第待來春,道臣奉審,修改當否,更爲稟處,恐合事宜矣。大王大妃殿曰,莎草枯損,別無大段驚心處耶?相璜曰,俄於書啓中,已爲備達,而果無時急悚悶之頉處矣。大王大妃殿曰,然則依書啓,待明春,道臣奉審擧行,可也。仍命大臣以下先退,相璜等先退。命史官就座。仍命退,承史以次退出。
上在昌德宮。停常參·經筵。
李寅臯啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪學淵啓曰,右承旨金鼎集,今日不爲仕進,卽爲牌招,何如?傳曰,允。
大王大妃殿傳于尹致定曰,日前處分,雖出於重事體之意,莅任屬耳,合有參恕之道,前咸鏡監司徐畊輔,特爲分揀。
傳于尹致定曰,政官牌招開政。
尹致定啓曰,吏曹判書申在植,參判趙冀永,參議兪星煥牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
又啓曰,吏曹判書申在植,參判趙冀永,參議兪星煥再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
有政。吏批,判書申在植病,參判趙冀永進,參議兪星煥病,右副承旨李寅臯進。啓曰,判書申在植,參議兪星煥竝牌招不進,小臣獨政未安,何以爲之?敢稟。傳曰,仍爲之。又啓曰,公州牧判官,今當差出,而本州以營下劇邑,物衆地大,素稱難治,不可不擇差,同道及他道,有聲績已準限未準朔守令竝擬,何如?傳曰,允。以金弘根爲左尹,趙庭和爲右尹,趙秉鉉爲知春秋,李羲肇爲同義禁,趙斗淳爲同春秋,李紀淵·朴綺壽爲同成均,趙寅永爲禮賓提調,金祖根爲平市提調,鄭基默爲社稷令,張聖奎爲軍器主簿,李宗立爲引儀,尹致容爲典設別提,權燦爲昭顯墓守衛官,趙秉吉爲高原郡守,李鼎耇爲公州判官,崔大寔爲延曙察訪。訓鍊都監提調單趙寅永,濟州牧使李源達今加通政,加資事承傳。
兵批,行判書權敦仁病,參判鄭鴻慶病,參議趙奎昇入直進,參知蔡弘勉未肅拜,同副承旨尹致定進。同知單盧廷仁,僉知加設單柳翊會,副護軍趙存中。
吏批,再政。以金敬鎭爲工曹佐郞,趙鎭常爲新昌縣監。
兵批,再政。同知單張日祉。
李寅臯,以兵曹言啓曰,再明日親臨春塘臺慶科殿試時,本曹堂上郞廳侍衛及各差備,當爲備員,而參知·正郞各一員未差之代,竝令該曹,以在京無故人,口傳差出,參知待下批,牌招,以爲進參之地,何如?傳曰,允。
吏曹口傳政事,以蔡弘勉爲兵曹參知,洪說謨爲兵曹正郞。
李寅臯啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于李寅臯曰,只推。
以右承旨金鼎集牌不進罷職傳旨,傳于尹致定曰,只推。
尹致定啓曰,吏曹參議兪星煥三牌不進,依定式禁推傳旨捧入之意,敢啓。傳曰,知道。
以吏曹參議兪星煥三牌不進禁推傳旨,傳于尹致定曰,分揀。
以兵曹參知蔡弘勉牌不進罷職傳旨,傳于李寅臯曰,只推。
以平安監司朴晦壽狀啓,義州府民家失火事,大王大妃殿傳于李寅臯曰,觀此狀辭,義州府民家失火,延燒二十餘戶,當此初寒,許多民人失所捿遑之狀,如在目見,驚慘矜悶,何可勝言?原恤典,道臣雖已擧行,別加顧助,趁卽結構奠接,毋至散而之四之弊事,廟堂措辭分付。
李寅臯啓曰,金虎門放鑰之際,政官承牌入闕,而門考注書,不由本院,徑先下鑰,以致開門標信請出之境,事未前有,萬萬駭然。當該注書,所當重勘,而本院請推之外,無他可施之罰,何以爲之?敢稟。傳曰,推考。
李寅臯,以義禁府言啓曰,平安監司朴晦壽狀啓內,孟山前縣監徐有㲈罪狀,令攸司稟處事,啓下矣。徐有㲈,時在全羅道扶安地云,依例發遣府羅將拿來,何如?傳曰,待待命拿囚。
上在昌德宮。停常參·經筵。
藥房提調朴岐壽,副提調李嘉愚啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李寅臯啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金鼎集啓曰,備邊司郞廳來言,今日賓廳日次,而領議政·左議政未差,右議政朴宗薰奉命在外,不得來會云矣,敢啓。傳曰,知道。
李嘉愚啓曰,臣嘉愚,依定式進詣香室,奉審香祝樻·祝版袱子,則精潔之意,敢啓。傳曰,知道。
金鼎集啓曰,臣鼎集,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于李嘉愚曰,召對爲之。
傳于金鼎集曰,明日出宮門路,以協陽門爲之。
李寅臯啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于李寅臯曰,只推。
李嘉愚,以內醫院都提調·提調意啓曰,年例各殿進上臘藥所入牛黃捌拾肆部柒里貮毫,麝香貮百拾伍部玖分參毫,及自今年加入牛黃參部捌分陸里捌毫,麝香貮拾部柒分肆里捌毫,竝令戶曹·宣惠廳進排,而丙申定式牛黃拾陸部壹錢肆分貮毫,及自今年加入牛黃伍部肆分捌里陸毫,以本院春秋兩等元貢中取用,何如?傳曰,允。
金鼎集,以兵曹言啓曰,今十月十一日武臣賓廳武經講書日次,而慶科庭試文武科殿試相値,不得爲之之意,敢啓。傳曰,知道。
丁酉十月初十日辰時,上御熙政堂。召對入侍時,參贊官李嘉愚,侍讀官李魯確,檢討官金在根,直閣鄭㝡朝,記事官尹敎成,記注官趙相玉,記事官李時愚,各持論語第四卷,以次進伏訖。上開卷讀自子曰泰伯,止成於樂一遍訖,命陳文義。魯確曰,溫繹者,時習之謂也,非但句讀而已,文義亦當瀜會貫通。以此章言之,已雖知之,問於不能,已雖多矣,亦問於寡,此可見亞聖撝謙虛受之實。伏願殿下,雖於章句講論之際,勿謂洞然已知不必下問爲心,隨端發問,俾盡緝熙之工焉。上曰,下番陳之。在根曰,君子篤於親,則民興於仁,卽孟子所謂親親而仁民之意也。故舊不遺,卽召公所告無遺壽耇之意也,而此君子,指在上之人也。上之人,親於親而仁焉,則下必有所觀感而興起於仁,上之人,不弛故舊而厚焉,則下必有所觀感,而亦歸於厚矣。此乃上行下效之道,而先後之序,亦在其中,伏願殿下澄省焉。上曰,閣臣陳之。㝡朝曰,玉堂上下番所陳甚好,伏願深留省察焉。上曰,參贊官陳之。嘉愚曰,文義則玉堂已陳之,臣無容更達,而溫繹之法,非徒講習句讀而已。從前已講之篇,溫之不已,因又問難,則自然有日新之益,臣之仰請發問,前後縷縷,而大抵發問一款,最爲聖學之要法。故今又仰達,更加留神焉。上掩卷。仍命退,諸臣以次退出。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
傳于金鼎集曰,侍衛軍兵毛具,從便爲之。
李啓朝啓曰,左尹金弘根除拜後,過三日不爲出肅,依定式推考警責,仍卽牌招察任,何如?傳曰,允。
傳于尹致定曰,科次入侍。
金鼎集,以兵曹言啓曰,今十月初十日夜子初一刻十一分立冬十月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
丁酉十月十一日辰時,上詣春塘臺。文武科殿試入侍時,行都承旨李嘉愚,行左承旨洪學淵,右承旨金鼎集,左副承旨李啓朝,右副承旨李寅臯,同副承旨尹致定,記事官尹敎成·兪致崇,別兼春秋申錫愚,記事官李時愚,提學趙寅永,直提學朴永元,直閣鄭㝡朝,檢校待敎趙斗淳·金洙根,待敎金英根,以次侍立。時至,上具翼善冠·衮龍袍,乘輿出宣化門。藥房提調朴岐壽,副提調李嘉愚進前奏曰,侵早勞動,聖體,若何?上曰,一樣矣。由建陽門·靑陽門,詣春塘臺,降輿陞座,考官金逌根·權敦仁進前奏曰,武科規矩,竝以取二技落點矣。直赴殿試人與直赴會試人,宜有差別,直赴殿試人,以二技取一技爲之似好,故敢此仰達矣。上曰,直赴殿試人規矩單子入之。鼎集跪進規矩單子,上以取一技,改落點,入門官,進呈入門單子。致定讀奏三百五十九人,仍奏請頒紙。上可之。致定承命擧行,上命試官行禮,讀劵官行戶曹判書趙寅永,上護軍鄭元容,行護軍李奎鉉,對讀官吏曹參議兪星煥,大司成金洙根,副修撰鄭㝡朝,副司果林肯洙,考官行判敦寧府事金逌根,行兵曹判書權敦仁,行護軍李完植,戶曹參議洪羲錫,宣傳官白殷鎭,副司直朴承輝,訓鍊院正李寅熙,行四拜禮,仍陞就座。上命寅永·元容書題曰賦,如南山之壽,限申時,㝡朝·肯洙奉御題懸之。上曰,武擧人試射。敦仁曰,前此武科殿試時,每以丹楓亭,分所試取矣。今番則何以爲之乎?上曰,分所爲之。敦仁曰,旣承分所之命矣,何試官進去乎?上曰,兵判進去,可也。敦仁曰,臣伏見日前北兵使李顯英親騎衛都試啓本,則丙申·丁酉條各技沒技合爲四十人,而其中直赴殿試者,竝居首爲三十二人之多矣,北關武藝,固謂之較勝,兩年合額,無怪其或加,而沒技四十人,已是太不精實,況科試法意,何等嚴重,則謂以科名,一啓之至於三十二人,尤豈不濫雜乎?試畢修啓之後,臣不得不循例稟覈,而其在重試體之道,不可無警,當該帥臣,從重推考,何如?上曰,依爲之。出擧條上入小次,少頃,還御大次。鼎集奏請稱箭,上可之。鼎集承命擧行。上曰,稱箭置之。卽令應射武擧人,以次應射,上入小次,少頃,還御大次。下敎曰,武擧應射者,今餘幾人乎?鼎集曰,未及應射者,尙有一百二十四人矣。上曰,四人仍令應射,一百二十人,明日訓鍊院,試官進去試取,可也。上曰,考試尙遠乎?致定曰,尙遠矣。上命書傳敎曰,還宮門路,以宜春門爲之。出榻敎又命書傳敎曰,今番殿試取十人。出榻敎通禮跪啓請禮畢,上乘輿,入宜春門還內。諸臣以次退出。
丁酉十月十一日酉時,上御熙政堂。科次入侍時,同副承旨尹致定,記事官兪致崇,別兼春秋申錫愚,記事官李時愚,讀劵官行戶曹判書趙寅永,上護軍鄭元容,行護軍李奎鉉,對讀官吏曹參議兪星煥,大司成金洙根,副修撰鄭㝡朝,副司果林肯洙,以次進伏訖。上曰,史官分左右。肯洙進前讀奏試劵第一張。上曰,其餘置之。仍爲書等,寅永曰,第一張書三中,之次二張書正字三下,其餘書草三下乎?上可之。寅永書等訖,致定曰,坼祕封乎?上曰,第一張上之。致定跪上,上親坼祕封下之。致定跪受讀奏封內,其餘試劵,以次坼封讀奏訖,寅永曰,預備三張,書外字乎?上可之。寅永書外字訖,上命史官就座。仍命退,諸臣以次退出。
上在昌德宮。停常參·經筵。
開東,灑雨下雨,測雨器水深一分。
金鼎集啓曰,合辭許久闕啓,事甚未安。除在外·城上所進去外,未肅拜·呈告人員,竝卽牌招,何如?傳曰,允。
又啓曰,左副承旨李啓朝,右副承旨李寅臯,今日不爲仕進,竝卽牌招,何如?傳曰,允。
又啓曰,臣鼎集,今日訓鍊院武科殿試進去,下直之意,敢啓。傳曰,知道。
注書尹敎成病,代以蔡元默爲假注書。
尹致定啓曰,行都承旨李嘉愚不爲仕進,行左承旨洪學淵式暇,右承旨金鼎集試所進,左副承旨李啓朝,右副承旨李寅臯牌不進,院中只有臣一人,伴直無人,行都承旨李嘉愚,所當牌招,而拘於廳規,不得請牌,何以爲之?敢稟。傳曰,牌招。
以左副承旨李啓朝,右副承旨李寅臯牌不進罷職傳旨,傳于尹致定曰,只推。
尹致定啓曰,行都承旨李嘉愚牌不進,伴直無人,右副承旨李寅臯,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨李寅臯牌不進,伴直無人,左副承旨李啓朝,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲曺鳳振,執義趙啓昇,掌令姜時永,持平柳榮河牌不進,掌令金養默在外,持平韓文爀城上所進,監察茶時之意,敢啓。傳曰,知道。
以大司諫尹興圭,司諫黃基安,正言李源祚,執義趙啓昇,掌令姜時永,持平柳榮河牌不進罷職傳旨,傳于尹致定曰,只推。
以右副承旨李寅臯再牌不進罷職傳旨,傳于尹致定曰,只推。
尹致定,以承文院提調意啓曰,勅使儀物裁減事及通官泒送事,禮部咨文,纔已出來矣,依已例各撰回咨,順付於今番節使之行,何如?傳曰,允。
又以扈衛廳大將意啓曰,別將許櫟,身病猝重,勢難察任,改差,何如?傳曰,允。
上在昌德宮。停常察·經筵。
李寅臯啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以伴送使李憲瑋狀啓,回勅時問安中使鄭喜常,上勅時中使申寬吉,作弊多端,徵索無節,其罪狀,竝令該府,拿問嚴飭,隨來別監與伴倘,徵求浩汗,瞻聆駭歎,移送刑曹,照律嚴繩事,傳于李寅臯曰,中使竝施以罷職之典,別監與伴倘,竝令攸司科治。
傳于尹致定曰,召對爲之。
李啓朝啓曰,吏曹郞廳來言,新恩政事,取稟。傳曰,當日爲之,見窠皆令差出。
又啓曰,吏曹郞廳來言,新恩政事,當日爲之事命下,而判書申在植,參判趙冀永,參議兪星煥,俱以病不來,不得開政云,竝卽牌招,何如?傳曰,允。
又啓曰,明日傳香,禮房承旨,當爲齋宿,行都承旨李嘉愚,所當牌招,而拘於廳規,不得請牌,何以爲之?敢稟。傳曰,牌招。
李寅臯啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于李寅臯曰,只推。
李嘉愚,以吏批言啓曰,補賑人咸興幼學金斗河,安邊前參奉元重赫,竝照近例,六品職加設單付事,筵奏蒙允矣。內贍寺·義盈庫主簿各一員,加設單付以入之意,敢啓。傳曰,知道。
有政。吏批,判書申在植牌招不進,參判趙冀永進,參議兪星煥牌招不進,行都承旨李嘉愚進。啓曰,判書申在植,參議兪星煥竝牌招不進,小臣獨政未安,何以爲之?敢稟。傳曰,仍爲之。以權敦仁·宋冕載爲知經筵,李玄瑋爲仁陵令,閔致恒爲敦寧參奉,趙命夏爲章陵參奉。典籍單徐有薰,文科甲科第一人,司饔主簿單金啓嶂,武科甲科第一人,內贍主簿單金斗河,義盈主簿單元重赫,以上補賑人加設單付事,承傳。
兵批,行判書權敦仁,參判鄭鴻慶,參議趙奎昇病,參知蔡弘勉入直進,右副承旨李寅臯進。啓曰,兵批無緊窠,吏批無送西之人,無政事之意,敢啓。傳曰,知道。
以吏曹參議兪星煥牌不進罷職傳旨,傳于李嘉愚曰,只推。
李嘉愚,以禮曹言啓曰,今十月十八日巽時,純宗大王祔太廟,翼宗大王祔太廟,大王大妃殿尊崇,王大妃殿尊崇,王妃嘉禮合五慶,慶科庭試別試文武科放榜時,親臨與權停例,何以爲之,而處所以何處擧行乎?敢稟。傳曰,親臨磨鍊處所,仁政殿爲之。
金鼎集,以御營廳言啓曰,本廳把摠趙玄鈺,身病甚重,勢難察任,改差,何如?傳曰,允。
丁酉十月十三日辰時,上御熙政堂。召對入侍時,參贊官尹致定,侍讀官任百經,檢討官南獻敎,待敎金英根,記事官兪致崇,記注官趙相玉,記事官李時愚,各持論語第四卷,以次進伏訖。上開卷讀前受音,自子曰民可使,止無間然矣一遍,仍命陳文義。百經曰,民可使由之,不可使知之者,聖人之敎民也,以禮樂刑政,由之以當然底道理,則民日用而不自知,民雖至愚,其知如神,上行而下效,表端則影直,是以人君率天下以仁,其民從之,率天下以暴,其民亦從,以其無知故也。伏願殿下,導之以德,齊之以禮,綏之斯來,動之斯和,則雖非家喩而戶曉,風俗益美,彝倫自敍,是乃日遷之效也。然則堯·舜之治,何難挽回乎,深留聖念焉。上曰,又陳之。獻敎曰,有道則見,無道則隱,蓋爲君子出處之節而言也,然有道之世,亦未嘗無隱,陶唐之時,許由屛跡,夏禹之世,卞遂藏名,是以堯有揚陋之命,舜有遺賢之戒,此可見聖主求賢之意也。伏願殿下,深念於此,雖在有道之世,傍求賢俊於隱淪之中,俾無遺逸焉。上曰,又陳之。英根曰,玉堂上下番所奏甚好,臣無容更陳矣。上曰,又陳之。致定曰,學如不及,猶恐失之,正宜體驗處也,學不可一時放過,譬若上水之船,努力猛進,欲追前船,不可少緩,若有一毫差忽,非但不及,反不覺其退流也,故爲學之道,不日進則必日退,如不及者,乃能得之。惟望殿下,勿以今日召對而忽之於明日,亟進德日新又日新之域,則豈不休哉?上掩卷。仍命退,諸臣以次退出。
上在昌德宮。停常參·經筵。
李寅臯,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李寅臯啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李嘉愚啓曰,行左承旨洪學淵,今日不爲仕進,卽爲牌招,何如?傳曰,允。
傳于李嘉愚曰,禮房承旨,馳詣宗廟·景慕宮,奉審摘奸以來。
注書兪致崇病,代以徐相敎爲假注書。
李寅臯啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平韓文爀牌不進罷職傳旨,傳于李寅臯曰,只推。
傳于李啓朝曰,自明日進講爲之。
以平安監司朴晦壽狀啓,順安縣民家失火事,大王大妃殿傳于李啓朝曰,觀此狀啓,順安縣民家失火三十餘戶,當寒民情,極爲驚惻,原恤典外,別加顧助,卽爲奠接,毋至失所散離之歎事,廟堂分付。
李啓朝,以奎章閣言啓曰,明日卽奉謨堂冬孟朔奉審日次,臣等進詣擧行之意,敢啓。傳曰,知道。
李寅臯,以禁衛營言啓曰,本營騎士將尹行熙,身病猝重,勢難察任,改差,何如?傳曰,允。
上在昌德宮。停常參·經筵。
藥房提調朴岐壽,副提調李嘉愚啓曰,伏未審日間,聖體,若何,寢睡·水刺之節,若何?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
李啓朝啓曰,明日常參·經筵,取稟。傳曰,停。
李寅臯啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪學淵啓曰,右承旨金鼎集,今日不爲仕進,卽爲牌招,何如?傳曰,允。
李寅臯啓曰,備邊司郞廳來言,今日賓廳日次,而領議政·左議政未差,右議政朴宗薰奉命在外,不得來會云矣,敢啓。傳曰,知道。
又啓曰,臣寅臯,今日方物封裹進去,下直之意,敢啓。傳曰,知道。
傳于李啓朝曰,進講入侍。
李寅臯啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于李寅臯曰,只推。
以右承旨金鼎集牌不進罷職傳旨,傳于尹致定曰,只推。
洪學淵,以議政府右參贊意啓曰,今日方物看品時,六曹堂上,當爲進參,而吏曹判書申在植病不來,參判趙冀永四賢祠受祭物進,參議兪星煥病不來,刑曹判書金履載嫌不進,參判朴來謙,參議黃病不來,吏曹判書申在植,參議兪星煥,刑曹參判朴來謙,參議黃,令政院竝卽牌招,以爲同參之地,何如?傳曰,允。
以吏曹參議兪星煥,刑曹參議黃牌不進罷職傳旨,傳于洪學淵曰,只推。
傳于尹致定曰,召對爲之。
洪學淵,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,臣等進詣奉謨堂,奉審無頉之意,敢啓。傳曰,知道。
又以嘉禮都監都提調意啓曰,本都監儀軌,纔已修正,奎章閣所上件,依例粧冊以入,禮曹及鼎足山城·五臺山·太白山·赤裳山城四處史庫所上件,亦爲分送之意,敢啓。傳曰,知道。
李寅臯,以都摠府言啓曰,副摠管尹義儉,以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
又以扈衛廳言啓曰,別將洪吉謨,身病猝重,勢難察任,改差,何如?傳曰,允。
丁酉十月十五日辰時,上御熙政堂。進講入侍時,原任提學鄭元容,參贊官李啓朝,檢討官南獻敎,假注書徐相敎,記事官趙徽林·李時愚,各持論語第五卷,以次進伏訖。上誦前受音一遍訖。元容讀自子曰先進,止無所不說,仍奏釋義訖。上讀新受音十遍訖。上曰,文義陳之。元容曰,先進篇多評弟子賢否,使能者勸而不能者勉,學者尤宜省察矣。禮樂,非別件事物,禮是一箇序字,樂是一箇和字,上而宗廟朝廷,下而州閭鄕黨,大而冠婚喪祭,小而言語動靜日用常行,不可斯須去身。古人禮尙誠實,而後來却有玉帛筐篚許多威儀,樂本和平,而後來却生金石鍾鼓許多音節。文質如儉奢之難易,故質日以損,而文日以過,文·武·周公制作之得中,而彬彬者至此時,有文勝之弊,此夫子所以有意於損過就中,而有從先進之訓也。夫子未得位,故周冕殷輅韶武之樂,有志未就,然夫子之憲章文·武之志與道,則布在方策,後世人主之所當鑑法而取則者也。上曰,玉堂陳之。獻敎曰,非助我三字,蓋以顔子之於夫子之言,心通而無所疑難,故有此訓也,而聖人之謙德,有若求助於第子者,然師之於弟子,非求助之地,而尙有此訓,況臣之於君,專任輔助之責,則君安得不求助於臣乎?苟或君出一言,臣子徒以承順爲事,則非所以助其君也,此古人所以貴諍臣也。伏願殿下,深念於此,聖旨之下,設或有諍難之臣,每念徒順非助之義,翕然容諫,則言路日開,而聖德益光矣。上曰,參贊官陳之。啓朝曰,閣臣儒臣,備陳無餘,臣無容更達矣。上掩卷。仍命退,諸臣以次退出。
丁酉十月十五日申時,上御熙政堂。召對入侍時,參贊官尹致定,侍讀官任百經,檢討官朴來萬,待敎金英根,假注書徐相敎,記事官趙徽林·李時愚,各持論語第四卷,以次進伏訖。上誦前受音,自子罕言利,止表而出之一遍訖。上曰,文義陳之。百經曰,子罕言利與命與仁。利者,民生之所不可無者也,聖人亦未嘗不言利,乾之四德曰利,書之三事曰利,然專以利爲心,則有害於義,故夫子罕言,此防微杜源之意也。蓋利是人欲之私,義是天理之公,循人欲,則利未得而害已隨之,循天理,則不求利而自無不利。是以孟子則先仁義,而何必曰利,仲舒曰,明道義而不謀其利,此皆夫子罕言利之遺旨也。有唐侍御史權萬紀言宣州採銀之利,太宗卽黜萬紀曰,堯·舜之世,抵璧於山,投珠於谷,與其得數百萬緡,何如得一賢才,以利吾民,太宗不過中主,不求小利,以賢爲寶,此豈非後世人主之鑑法處乎?伏願深留體知焉。上曰,文義陳之。來萬曰,此章執射之射,雖是六藝中末技,而非君子道德之純備,無以透精而得中矣。夫射者仁之道也,內志正外體直,端一審固,然後發而能中,是故孔夫子射於矍相之圃,使子路執弓矢出延,又使裘點,揚觶而語,觀者厪有存焉。蓋非其好學好禮不從流俗而修身者,無敢入之意也。至若楚之熊渠子,漢之李廣射虎乃石之事,亦可見其誠正專一之法,而在射道猶然,況於學文上,可不以誠正爲先務乎?取諸今日講討言之,殿下若正心致誠,則宜於句讀音吐之間,自然無誤錯之嘆,終不如是,一番之內,每多放過之時,區區下情,不勝抑菀。殿下推諸執射之法,每於開講之時,必先專心而致誠,則聖德自可以純備矣,深留省察焉。上曰,文義陳之。英根曰,逝者如斯不舍晝夜者,勉人進學不已之辭也。往過來續,無一息之停,迺水本然之性,而有似乎學之時時省察,無毫髮間斷之義。伏願體念焉。上曰,文義陳之。致定曰,鄕黨篇,卽夫子一語一嘿一動一靜,至於衣服飮食微細之節,無不備載,故後人云鄕黨畫聖人,苟欲學孔子,於此篇,尤當着力而不可忽也。殿下今旣講讀而溫繹,則語嘿之節,動靜之規,衣服之有儀,飮食之有時,伏願隨處體認,區區之望也。上掩卷。仍命退,諸臣以次退出。
上在昌德宮。停常參·經筵。
洪學淵啓曰,明日拜表,再明日親臨放榜相値,視事頉稟之意,敢啓。傳曰,知道。
金鼎集啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于洪學淵曰,進講入侍。
大王大妃殿傳于洪學淵曰,卽見大臣·禮堂奉審後狀啓,比諸當初道臣狀啓之時,驚痛則雖加一倍,日表無損,慰安祭已爲行事,萬萬不幸中,猶有所少慰,大臣·禮堂回還後,多有詢議之事,各陵寢奉審後,其間應爲究覈,速速復命事,令地方官傳諭。
傳于尹致定曰,召對爲之。
金鼎集啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于金鼎集曰,只推。
金鼎集啓曰,明日拜表,兩司當爲進參,除在外外,未肅拜·呈告人員,竝待開門牌招,何如?傳曰,允。
金鼎集,以兵曹言啓曰,今十月十七日,武臣堂上朔試射日次,而謝恩兼冬至使拜表權停例相値,不得爲之之意,敢啓。傳曰,知道。
又以禁衛營言啓曰,本營騎士別將鄭日永,身病猝重,勢難察任,改差,何如?傳曰,允。
又以左邊捕盜廳言啓曰,本廳兼從事官李寅熙,身病猝重,勢難察任,改差,何如?傳曰,允。
義禁府啓目,孟山前縣監徐有㲈原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
丁酉十月十六日辰時,上御熙政堂。進講入侍時,原任直提學金鏴,參贊官洪學淵,侍讀官任百經,假注書蔡元默,記事官趙徽林·李時愚,各持論語第五卷,以次進伏訖。上讀前受音訖。鏴讀自子曰孝哉閔子騫,止不可徒行也,仍讀奏釋義訖。上讀新受音十遍訖,命陳文義。鏴曰,夫子稱閔子之孝曰,人不間於其父母昆弟之言,外傳,言其實而曰諫其父逐母,其母待之均平,遂成慈母,孝之言實如此,故五倫行實圖,載之首編,今之孝屛,必以閔子爲圖。蓋孝者,百行之源,則人之一言一動,無非由孝中出來,殿下亦以興孝爲治,臣民化之矣。伏願體念焉。再命文義,百經曰,孔門諸弟,孰非好學,而夫子之獨稱顔子者,顔子之於夫子,心悅而誠服,力行而實踐,旣竭其才,欲罷不能。雖陳·蔡患難之時,仰道彌高,在簞瓢屢空之中,其樂不改,故夫子美之曰言無所不說,又曰語之而不惰,是爲群弟子之所不能及也。今我殿下,以周王緝熙之學,懋成湯日新之工,連開講筵,頻命召接,臣固仰好學之聖念,而如非心誠好之,樂而忘疲,便一文具而已,燕閒之中,溫繹之暇,無少間斷,俾無曝寒之歎,則聖學日就,睿德益光矣。昔宋哲宗,好寫唐詩,講官范祖禹在經筵,撮論語中要語二十餘條,請親御翰墨之際,書之以代詩句,此亦今日可法者。臣之所奏,亦是祖禹之意也。又命文義,學淵曰,儒臣閣臣,旣已備陳,臣無所更達,而伏願凡於臨講,必須誠心勉勵,勿以循例泛忽焉。鏴曰,近日雖寒,永夜深宮,誠心講讀,此正其時,殿下益勉進學,日月將就,慈聖嘉悅,爲如何哉?古人曰,一擧足而不敢忘父母,孝之道也,今日之誠心講讀,亦殿下誠孝之一端也。伏望懋昭焉。上掩卷。仍命退,諸臣以次退出。
丁酉十月十六日申時,上御熙政堂。召對入侍時,參贊官尹致定,原任直閣金鼎集,侍讀官李垿,檢討官朴來萬,假注書蔡元默,記事官趙徽林·李時愚,各持論語第四卷,以次進伏訖。上誦前受音,自緇衣羔裘,止不及亂一遍訖,命陳文義。垿曰,肉雖多,不使勝食氣,可見聖人節食之義也。凡人之生,生以元氣,養以穀氣,補以肉氣,然肉氣勝穀氣,則穀氣易滯,穀氣勝元氣,則元氣易滯,故元氣充行,然後可得以壽矣。至於唯酒無量不及亂,但其浹洽而不至於亂志也,是以易之節曰,節飮食,蓋養氣體,不以傷生,卽聖人飮食之正,而非但飮食爲然,大聖人節宣之方,無處不以正爲本,無物不以節爲度也。伏願此等處,益留聖念焉。上又命陳之。來萬曰,此章卽聖人謹齊之事,而齊者,所以交神也,非致誠致潔,無以格神矣,是故在昔宣祖朝,親祭文廟敎曰,神之在天下,如水之在地中,無所往而不在,惟其致誠,則神在是矣。亦粤我英宗朝,雖在倦勤之時,每於太室及殿宮享祀,雖未躬自將事,不御葷不聽樂,前期數日而齊明致潔,至享日,坐俟竣事後,始就寢,餕餘獻御之時,亦必御衮衣法冠以嘗之,此是毖祀謹齊之盛德,而實爲後嗣王柯監之法。伏願體念焉。上又命陳之。鼎集曰,此篇旣已訖講,且多日溫繹,而前後諸臣之所奏,亦已詳且備矣,臣無容更陳。而鄕黨篇之許多詳記者,此不是高遠難行之事,卽不過日用事爲之節,殿下於講讀之際,勿以爲一時工課,而隨處體行,動法聖人,則非徒聖學日就緝熙,且於聖躬節宣保養之方,亶不外是,雖在燕閒之中,念玆在玆,毋或少忽,是臣區區之望也。上又命陳之。致定曰,儒臣閣臣所奏誠好矣,臣別無敷演更陳,而每當講讀之時,自下一番文義而止,則非但文具而已。臣不敢知瀜會貫徹,少無疑晦處否?且溫繹之意,貴在問難,旨義間拈出發問,則登筵諸臣,謹當隨所知仰奏矣,其在明辨之工,豈不美哉?上掩卷。仍命退,諸臣以次退出。
上在昌德宮。停常參·經筵。
自卯時至人定,灑雨下雨,測雨器水深二分。
李寅臯啓曰,來二十一日,朝參日次矣,敢稟。傳曰,停。
又啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
傳于尹致定曰,三使臣留待。
傳于尹致定曰,三使臣入侍。
傳于李寅臯曰,進講入侍。
金鼎集啓曰,左邊捕盜大將柳相弼,右邊捕盜大將李完植,今日拜表慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
李啓朝啓曰,今日拜表,憲府則監察代行矣,雖無諫院,仍爲行禮之意,敢啓。傳曰,知道。
傳于尹致定曰,召對爲之。
傳于李寅臯曰,明日出宮門路,以協陽門爲之。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于李寅臯曰,只推。
李啓朝,以吏曹言啓曰,卽接司僕寺牒報,則以爲,明日仁政殿親臨放榜時,本寺正,例爲進輿差備,而正李光載奉命出疆矣,卽爲變通,以爲差備擧行云。司僕寺正李光載改差,其代,口傳備擬以入之意,敢啓。傳曰,知道。
吏曹口傳政事,以沈宜升爲司僕正。
金鼎集,以都摠府言啓曰,今日入直內三廳武兼禁軍及軍兵等,當爲中日習射技放,而拜表相値,不得設行之意,敢啓。傳曰,知道。
又以備邊司言啓曰,關西先運襦衣二百四十九領,紙衣二百六十六領,照數捧上,稱量綿品紙品,亦爲看審後,仍爲監封,逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
丁酉十月十七日辰時,上御熙政堂。大王大妃殿垂簾,進講謝恩兼冬至三使臣同爲入侍時,原任直閣徐俊輔,參贊官李寅臯,檢討官朴來萬,假注書徐相敎,記事官趙徽林·李時愚,各持論語第五卷,同副承旨尹致定,假注書蔡元默,上使朴綺壽,副使金興根,書狀官李光載,以次進伏訖。大王大妃殿曰,史官分左右,三使臣進前奏姓名。綺壽等,以次進前奏職姓名訖。大王大妃殿曰,遠路無事善爲往返也。命頒賜貂帽臘藥等七種,綺壽等以次祗受訖。大王大妃殿曰,使臣先退,進講爲之。上誦前受音一遍訖。俊輔讀自顔淵死子曰噫,止夫二三子也,仍奏釋義訖。上讀新受音十遍訖,命陳文義。俊輔曰,此章以顔淵之死,夫子慟惜之甚也,別無文義之可陳,而第於此篇,多評弟子賢否,聖人觀人之術備矣,可見人材用捨之道,而人主之進善退邪,亦宜推類而觀焉。伏願此等處,另加省察,毋或少忽,則聖德,自有知人則哲之明矣,懋哉懋哉。上曰,玉堂陳之。來萬曰,此章,夫子以厚葬爲不可者,實欲遂其安貧之義,而蓋不以情勝義,所謂愛人以德者也,賢哉回也。一簞食一瓢飮,在陋巷,不改其樂,卽顔子安貧,而在昔宋朝,叔程子以此章進講曰,陋巷之士,仁義在躬,人主崇高,奉養備極,苟不知學,安能不爲富貴所移,且顔子,王佐之才也,而簞食瓢飮,季氏魯國之蠧也,而富於周公,魯君用捨如此,豈非後世人主之鑑誡乎?此說雖是今日文義之外,適因安貧之發端,敢此敷衍仰進。伏願殿下,深留省念,人材用捨之間,必爲審愼焉。上曰,參贊官陳之。致定曰,玉堂所陳甚好矣,臣無容更達矣。上掩卷。仍命退,諸臣以次退出。
丁酉十月十七日酉時,上御熙政堂。召對入侍時,參贊官尹致定,侍讀官李垿,檢討官朴來萬,待敎金英根,假注書蔡元默,記事官趙徽林·李時愚,各持論語第四卷,以次進伏訖。上誦前受音,自沽酒市脯,止不俟駕行矣一遍訖,命陳文義。垿曰,上曰席不正不坐,下曰必正席,一席之微,亦必致嚴,聖人心無不正,蓋可見矣。聖人之心,本自純正,故其形於外者,雖小不正,必不處焉,若於日用之間,纔有不正處,則便與心不相合,自然心不安矣。蓋正字局面廣大,自古聖人應萬事接萬物,未嘗毫釐有差於一正字上矣。正之爲道,無小無大,故易曰,蒙以養正,聖功也,先儒有言曰,正心以正朝廷,正朝廷以正百官,正百官以正萬民,此正千古格言至論也。伏願殿下,體念此章之旨,一以正己,爲正物之本焉。上再命文義,來萬曰,鄕黨篇,乃聖人日用事物常行之事,而亦多人君修省而體行者,大抵讀書,所以明此理體此理,以益於身心者也。粤我正宗朝,嘗敎于筵臣曰,讀書須要體認古人本意古人氣像,讀而不能體認,便與不讀一般。又敎曰,學問之道無他,在於日用事物上,講求其至當處做將去而已,此實貽燕之聖謨。伏願殿下,深爲監法,每於講討,必以體認體行爲主,則今旣講此篇矣,當於日後應事接物之間,自可如孔夫子氣像,而大有資益矣,是所區區之望焉。上又命文義,英根曰,上番所奏正字甚得宜,伏願體念焉。上又命陳之。致定曰,儒臣閣臣,備陳無餘蘊,臣別無更達矣。上掩卷。仍命退,諸臣以次退出。
上在昌德宮。停常參·經筵。
還內後,內閣·政院·玉堂·藥房口傳問安。答曰,知道。
李嘉愚啓曰,明日常參·經筵,取稟。傳曰,停。
傳于金鼎集曰,侍衛軍兵毛具,從便爲之。
傳于尹致定曰,進講入侍。
傳于李啓朝曰,召對爲之。
李寅臯,以義禁府言啓曰,礪山府使李玉鉉,拿問勘罪事,傳旨啓下矣。李玉鉉,時在任所,依例發遣府書吏拿來,何如?傳曰,待待命拿囚。
戶曹參判金興根疏曰,伏以臣,祗充使事,原塗已屆,式日之征,徂歲方還,去國之懷,經宿益切,臣不任詹望戀結之忱,第臣所帶戶曹參判之職,將致久瘝,實所悶悚,玆從縣道,冒呈短章。伏乞聖明,俯垂鑑諒,亟許遞改,俾便公私焉,臣無任云云。答曰,省疏具悉。所請依施。
吏曹參判趙冀永疏曰,伏以臣,叨玷銓銜,今已四箇月矣。眷寵偏隆於揀拔,忱誠自切於陳就,竭力趨走,不敢言私,而乃其兜攬之懼,盤礡之愧,亦忘于中耳。況於近日,頻行代斲,訾謗尤悔,勢所必至,縱緣事會窘迫,逃遁無所,實由臣不度不量冒昧出膺之故也,尙可以因仍蹲據,重犯無恥之科哉?臣素稟賦虛脆,自少善病,積聚爲之本祟,暈眩尤是貞疾,方其强壯,猶可支持,見今向襄,漸致落下。而日者公退,本證忽劇,頑痰之上乘,疝積衝亘,虛炎之內烘,眩氣昏塞,奄奄床玆,不省四到,重以食飮全却,眞元不接,自量病情,實無時日動嚲之望,而見職尙在,如添一病。惟殿下,父母於臣,敢將必呼之情,仰冀惟憂之慈。伏乞聖明,特垂鑑諒,將臣亞銓之銜,亟賜鐫遞,俾得以安意調病,以幸公私焉,臣無任云云。答曰,省疏具悉。所請依施。
丁酉十月十八日辰時,上御熙政堂。進講入侍時,原任直閣李光文,參贊官尹致定,侍讀官李垿,假注書蔡元默,記事官趙徽林·李時愚,各持論語第五卷,以次進伏訖。上讀前受音一遍訖,光文讀自季路問事鬼神,止言必有中,仍讀奏釋義訖。上讀新受音十遍訖,命陳文義。光文曰,此章,夫子答季路之問,而其言止於如此,蓋能於事人,然後能事鬼也,知其生,然後知其死也,其晝夜始終之故,其理一也,而卽告之以其學之不可躐等也。閔子章,言其四子侍側之氣象,而此云誾誾侃侃,與鄕黨篇所出訓詁,無甚異同也。魯人之爲長府,其事可已而已者,故閔子斷之以何必改作,此夫子之所以贊美之也。大抵人君之於興作,其始也,曷嘗欲勞民傷財,而其終也,窮心志之所欲,至於蕩其心,而有以致此也。紂之瓊宮瑤臺,秦漢之阿房·長揚·五柞,皆此類也,其害民耗費,幾乎亡國,而不知悔也,可勝惜哉?若周文之靈臺·靈沼,爲出於與民同樂,則民亦樂之,如子趨父事,不日成之,寧有勞民傷財之可言哉?魯僖公時,修泮宮復閟宮,則孔子不書於春秋,此魯國之舊制廢而後,修有不已也。至於作南門也,不徒特書,且加之以新作之辭以譏之,此則在魯國舊所無也,雖不作,亦無加損故也。聖人春秋褒貶之義,垂戒於後世者,其嚴如此矣。雖非土木興作之役,凡有勞民傷財之事,不可以微小而忽之也。此等處,亦願深留監戒焉。上又命陳之。垿曰,夫人之人,卽指閔子騫也。閔子素不尙言語,而言則必中於理,若非有德者,則豈能言如是乎?時魯人改長府,便是聚歛之萌也。閔子口中,雖不說出,而隱隱含蓄,有無限深慮,故曰仍舊貫如之何。此卽究詰之辭也,何必改作,此卽深刺之辭也。夫子一心,全在愛魯,而閔子同得夫子之心,故夫子喜其言之發而中節,特稱之曰,夫人不言,言必有中,夫不言,卽所謂吉人之辭寡也。此章於仁民愛國,最爲切實。伏願殿下,益勉沈潛之工,於此等文義,毋或小忽,臣所區區之望也。上又命陳之。致定曰,閣臣儒臣,旣已備陳,臣無所更達矣。上掩卷。仍命退,諸臣以次退出。
丁酉十月十八日辰時,上詣仁政殿。文武科放榜入侍時,行都承旨李嘉愚,行左承旨洪學淵,右承旨金鼎集,左副承旨李啓朝,右副承旨李寅臯,同副承旨尹致定,假注書蔡元默·徐相敎,記事官趙徽林·李時愚,檢校待敎趙斗淳,待敎金英根,以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調朴岐壽,副提調李嘉愚進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,至仁政殿月臺,通禮跪啓請降與,上降輿。嘉愚進圭,上執圭陞座,贊儀唱文武百官入就位行四拜禮,文武百官就位,行四拜禮訖,文武新恩,分東西庭行四拜禮。仍行文武新恩放榜,放榜官,唱文武擧人入就位行四拜禮訖。上命賜牌,鼎集·寅臯各頒賜紅牌,次賜花及蓋訖,宣醞,行四拜禮退出,致詞官致詞,文武百官行禮訖。通禮跪告禮畢,上降座乘輿,仍出仁政門,由肅章門·協陽門還內,命出標信解嚴。諸臣以次退出。
丁酉十月十八日申時,上御熙政堂。召對入侍時,參贊官李啓朝,侍讀官李垿,檢討官金在根,待敎金英根,假注書徐相敎,記事官趙徽林·李時愚,各持論語第四卷,以次進伏訖。上誦自入太廟,止三嗅而作一遍訖,命陳文義。垿曰,鄕黨一篇,前後陪講,諸臣備陳文義,別無餘蘊。而夫子之修於身行乎族里者,至鄕黨篇而備,立乎朝行乎天下者,自鄕黨篇而出,細微曲折,無所不載,獨夫子之去就行止,乃是一生肯綮,而未有所言。故末章,以色斯擧矣翔而後集,補而結之,色斯擧矣,卽時當去而去之義也,翔而後集,卽時當止而止之義也。蓋一理渾然,泛應曲當,而德盛禮恭,自不期而合也。今此一篇,進講旣畢,又以召對而蘊繹之,雖於燕護之中,必時時玩索於篇內精微之奧,則殿下一日萬機,要不外乎此矣。伏願體念焉。上曰,下番陳之。在根曰,鄕黨一篇,記夫子之容色言動,而至於末章文義,泛然看之,則似不相蒙然,而夫子之仕止久速,竝不外於時中二字。故以色擧翔集,形容於夫子之進退,以時哉時哉,譬喩於夫子之時中,而色斯擧矣,卽孟子所謂訑訑之聲音,拒人於千里之謂也。翔而後集,卽詩經,所謂鳳凰于飛,亦集爰止,藹藹王多吉士之謂也。聖賢之進退,惟在人君待之之誠與不誠,故衛靈之問陳,季桓之受女樂,孔子去之。成湯之三聘,伊尹幡然而起,此皆隨時進退者也。伏願殿下,於此章文義,益加體念,接下之道,必以誠心致力焉。上曰,文義陳之。英根曰,儒臣備陳無餘,臣無容更達矣。上曰,文義陳之。啓朝曰,儒臣所奏甚好,伏望體念焉。上掩卷。仍命退,諸臣以次退出。
上在昌德宮。停常參·經筵。
李嘉愚啓曰,明日常參·經筵,取稟。傳曰,停。
李寅臯啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李嘉愚啓曰,同副承旨尹致定,今日不爲仕進,卽爲牌招,何如?傳曰,允。
傳于李嘉愚曰,進講入侍。
傳于李啓朝曰,新恩謝恩,當親受矣,該房知悉。
李嘉愚啓曰,假注書蔡元默,身病猝重,勢難察任,今姑改差,何如?傳曰,允。
蔡元默改差,代以沈宜冕爲假注書。
李嘉愚啓曰,假注書徐相敎,身病猝重,執難察任,今姑改差,何如?傳曰,允。
徐相敎改差,代以南秉哲爲假注書。
沈宜冕有頉,代以金英秀爲假注書。
大王大妃殿傳于李寅臯曰,卽見按覈使究覈狀啓,罪人旣已承款,其外似無隱情,覆載之間,豈有如許千萬古所無窮兇絶悖之類,一時沁泄?萬萬悚悶痛惋,令王府發遣府都事,倍道下去,具格拿來,至於金興成·羅用福,別無更問之端,自獄中卽爲放送,按覈使,亦爲卽卽復命事,回諭。
李寅臯啓曰,原任大臣,有時急稟達事,率金吾堂上,來詣請對矣。傳曰,入侍。
又啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于李寅臯曰,只推。
以同副承旨尹致定牌不進罷職傳旨,傳于李嘉愚曰,只推。
金鼎集,以兵曹言啓曰,宣傳官沈昌奎,景福宮衛將盧廷仁,慶熙宮衛將金守鎰·張日祉,文臣兼宣傳官洪說謨·林肯洙,俱以病難供職,呈狀乞遞,竝改差,何如?傳曰,允。
又以御營廳言啓曰,觀此京畿監司李光正狀啓,則礪山府大同船,添載御營廳納丙申條移劃米竝船價一百石,致敗於高陽地爲辭矣。取見全羅道移劃米成冊,則本廳納丙申條,初無分定於礪山府,而有此誤錄者,雖未知緣何致此,而本廳則旣無添載之穀,不爲回啓之意,敢啓。傳曰,知道。
義禁府啓目粘連,向前徐有㲈亦,配囚逃躱者,本許百日內追捕,而若於限內已死者,亦有主守免罪之文,今此配囚之死,在於逃還當月之內,則合有參恕之道是白乎矣,防守不謹之失,亦所難免,以此照律,何如?判付。啓,依允。
丁酉十月十九日辰時,上御熙政堂。進講入侍時,原任提學鄭元容,參贊官李嘉愚,檢討官金在根,假注書徐相敎,記事官趙徽林·李時愚,各持論語第五卷,以次進伏訖。上讀前受音一遍訖。元容讀自子曰由之瑟,止鳴鼓而攻之可也。仍奏釋義訖。上讀新受音十遍訖,命陳文義。元容曰,子貢,以子張·子夏之孰賢質問,而夫子以過猶不及答之,凡人才質,有過處,有不及處,如仁有餘而知不足之類是也。過者,抑而退之,不及者,引而進之,要歸於中庸之道,堯·舜相傳之道,亦執中而已,苟欲遇事而栽制得中,則非吾心之明理,而何以能之乎?苟欲明乎事物之理,則非學問,而何以臻仁精義熟之域乎?此所以讀書爲進道之本也。上又命陳之。在根曰,季氏不過一諸侯之卿,而其富於周公,則平日之刻剝其民可知,而冉有爲其宰,而爲之聚斂而附益之,豈不爲聖門之罪人也哉?夫聚斂者,不當取而取之,不當斂而斂之,以損於下而益於上者也,取斂之甚,則民不料生而國危矣,豈不大可懼哉?民富則國富,民貧則國貧,國民一體矣,而求也只知爲季氏之財,而不知爲季氏之民,故夫子痛之,使小子鳴鼓而攻之,此豈非後世之所當監戒也哉?治世用人之法,不畜掊克之臣,必擇賢良方正之人,爲之宰而治其民,則國泰民安,治效自著矣。伏願殿下,於此等文義,深加惕念焉。上又命陳文義,嘉愚曰,閣臣儒臣,備陳無餘蘊,臣無容更達矣。上掩卷。仍命退,諸臣以次退出。
丁酉十月十九日辰時,上御熙政堂。新恩謝恩親受入侍時,行都承旨李嘉愚,行左承旨洪學淵,右承旨金鼎集,左副承旨李啓朝,右副承旨李寅臯,假注書蔡元默·徐相敎,記事官趙徽林·李時愚,以次進伏訖。上曰,史官分左右。嘉愚進前奏曰,新恩後陪人,亦使之隨入乎?上曰,唯。嘉愚曰,武科則只使甲科一人升殿乎?上可之。文科甲科徐有薰,乙科柳興吉·申冕鐄,丙科鄭基世·李經在·南秉哲·金英秀·沈宜冕·金翊鎭·南性敎,武科甲科金啓璋,以次進前各奏職姓名訖,以次退出。上曰,承旨進前。命書傳敎曰,新及第南秉哲賜樂。仍命史官就座。又命退,承史以次退出。
丁酉十月十九日酉時,上御熙政堂。大王大妃殿垂簾,原任大臣請對入侍時,領府事李相璜,判府事沈象奎,判義禁鄭元容,右副承旨李寅臯,假注書徐相敎,記事官趙徽林·李時愚,以次進伏訖。大王大妃殿曰,史官分左右。相璜進前曰,昨今日候猝寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣。王大妃殿氣候,何如?上曰,一樣。中宮殿氣候,何如?上曰,安順。相璜曰,自有北道賊變以後,每見北啓來者,震悚驚痛,常如始聞之時,神魄,至今猶未定矣。卽伏聞按覈狀本,纔已入徹,而原本雖姑未下,有本司謄本,故臣等亦已見之矣。按事已完,今則王府擧行,有不可晷刻或淹,故爲求對請鞫,相率入來,而俄伏奉自王府擧行之慈敎,臣等別無更爲仰請之事,而誠萬萬快幸矣。大王大妃殿敎曰,如此千萬古所無之凶逆,雖一時不可緩緩,故俄已有敎,使之倍道拿來矣,府都事倍道,則當於幾日下去乎?寅臯曰,俄伏承口傳下敎,問于王府,罪人在咸興,則似爲五日,在永興,則似爲四日云,下去都事,則吳宅良矣。大王大妃殿敎曰,都事果年少人乎?元容奏曰,都事年不至甚老,似不難倍道矣。罪人今方發捕,而旣承下敎,當以密旨擧行乎?大王大妃殿敎曰,可也。寅臯曰,金虎門旣仍留矣,府都事,使之入來聽敎乎?大王大妃殿敎曰,可也。賤臣承命出來,傳命後還入進伏。寅臯曰,府都事,今當發送,興仁之門開門符驗及標信請出後,可以擧行矣。上可之。大王大妃殿敎曰,大臣就座。象奎曰,雖是已處分之事,而今適登筵,有懷必陳,不敢終默,日前儐臣狀啓,以今番勅行問安中使事,極言其作弊多端徵索無節,仍請拿問嚴勘,而伏見判下者,該中使,罪止罷職矣。皇朝邱濬所撰大學衍義補,歷論前代內臣忠謹之福橫濫之害,其說皆可按也。今此中使輩所爲,雖未知沿路作弊之如何,而覺於啓語,則大與忠謹相反,可謂橫濫之甚,而處分之止於罷職,罰未當罪,竊伏以爲恐其太輕,無所徵勵,迷見如此。故敢此仰達矣。大王大妃殿敎曰,大臣中有此奏,予亦已料之矣。中使事,予非謂是也,罷職亦非不謂薄勘也。中使旣奉御帖下去,則當有路文,亦當有祗迎之節,而非但不爲祗迎,竝與等候而闕焉,豈有如許事乎?御帖所重,何等尊嚴,而畢竟奉安于隨陪廳土壁處云,寧有若此道理?此等守令,胡不言之也?予非謂中使是而然也。相璜曰,臣曾按海藩時,時値勅行,亦見問安中使之來往,列邑供應,未嘗見其忽待矣。未知近來風氣有異於昔,而御帖奉安之節,如欠敬謹,則不能敬謹之守令,固當有罪矣。如因守令之有罪,而仍置中使橫濫之罪,止於薄勘,則將何以懲近習而戢後弊乎?判府事之言,出於老臣忠款,誠可感矣。大王大妃殿敎曰,予非爲內官而然也。渠亦有罪,則予何惜之乎?命大臣先退,仍命史官就座。又命退,承史以次退出。
上在昌德宮。停常參·經筵。
自午時至申時,灑雨下雨,測雨器水深一分。
夜自三更至五更,灑雨下雨,測雨器水深二分。
藥房提調朴岐壽,副提調李嘉愚啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
李啓朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李啓朝啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·左議政未差,右議政朴宗薰奉命在外,不得來會云矣,敢啓。傳曰,知道。
李嘉愚啓曰,行左承旨洪學淵,右承旨金鼎集,同副承旨尹致定,今日不爲仕進,竝卽牌招,何如?傳曰,允。
李啓朝啓曰,行都承旨李嘉愚藥院進,行左承旨洪學淵,右承旨金鼎集,同副承旨尹致定牌不進,右副承旨李寅臯式暇出去,院中只有臣一人,伴直無人,行左承旨洪學淵,所當牌招,而拘於廳規,不得請牌,何以爲之?敢稟。傳曰,牌招。
金英秀有頉,代以柳興吉爲假注書。
南秉哲有頉,代以鄭基世爲假注書。
柳興吉有頉,代以金翊鎭爲假注書。
鄭基世有頉,代以申冕鐄爲假注書。
金翊鎭有頉,代以鄭基世爲假注書。
申冕鐄有頉,代以徐相敎爲假注書。
大王大妃殿傳于李啓朝曰,領府事李相璜,知事李止淵拜相。
李啓朝啓曰,領府事李相璜,知事李止淵拜相事,命下矣。政官牌招開政下批,何如?傳曰,允。
又啓曰,行都承旨李嘉愚藥院進,行左承旨洪學淵,同副承旨尹致定未承牌,右承旨金鼎集不爲仕進,右副承旨李寅臯式暇出去,臣吏兵批兼進之意,敢啓。傳曰,知道。
李啓朝,以兵批言啓曰,領中樞府事李相璜拜相代,行判中樞府事沈象奎,依例從座目陞付,其代輔國知中樞府事金在昌,依例陞付之意,敢啓。傳曰,知道。
有政。吏批,判書申在植牌招不進,參判未差,參議兪星煥進,左副承旨李啓朝進。啓曰,判書申在植牌招不進,參判未差,小臣獨政未安,何以爲之?敢稟。傳曰,只出緊任。以趙秉鉉爲刑曹判書,領義政單李相璜,左議政單朴宗薰,右議政單李止淵,承文都提調二單,領義政李相璜,右議政李止淵。
兵批,行判書權敦仁進,參判鄭鴻慶病,參議趙啓昇受由在外,參知蔡弘勉入直,左副承旨李啓朝進。以沈英錫·吳致豐爲同知,柳翊魯爲宣傳官,任希慶爲忠翊將,趙光彬爲景福將,李完秀·金重禧爲慶熙將,李兢來爲訓鍊僉正,南大秀·柳得魯爲武兼,孫承佐爲南道參軍,沈昌奎爲薪島僉使,田鳳熙爲荏子島僉使。領府事單沈象奎,判府事單金在昌,大護軍金履載,護軍趙冀永·金興根,副護軍沈昌奎,已上竝單付。
傳于李啓朝曰,明日秋到記爲之,同副承旨,馳往泮宮夕食堂,收取以來。
李啓朝啓曰,明日秋到記爲之事,命下矣。處所以何處爲之乎?敢稟。傳曰,仁政殿爲之,命官爲之。
又啓曰,明日秋到記,同副承旨夕食堂收取以來事,命下矣。同副承旨尹致定,卽爲牌招,何如?傳曰,允。
又啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于李啓朝曰,只推。
以右承旨金鼎集,同副承旨尹致定牌不進罷職傳旨,傳于李啓朝曰,只推。
李啓朝,以都摠府言啓曰,副摠管李寬奎,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以義禁府言啓曰,本府都事十員內,二員奉命在外,四員明日秋到記赴擧,只有四員,本府入直·當直入直·公事回公都事及仁政門·光範門·崇範門禁亂都事,無以推移,假都事二員,令該曹口傳差出,以爲分排擧行之地,何如?傳曰,允。
義禁府照目帖連,孟山前縣監徐有㲈矣本府議啓內,配囚逃躱者,本許百日內追捕,而若於限內已死者,亦有主守免罪之文,今此配囚之死,在於逃還當月之內,則合有參恕之道是白乎矣,防守不謹之失,亦所難免,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
咸鏡監司徐耕輔疏曰,伏以,天下之事變無窮,從古之兇逆何限,而豈意賊豎作變,乃在於濬源殿內莫重莫嚴之地乎?凡在瞻聆,莫不骨顫而膽掉。伏惟我聖上暨我慈聖殿下驚惶慟迫,何所涯極?區區下情,益不勝憂慮戀結之至。竊伏念關北一路,卽我聖祖龍興之地也,胎藏舊址,建置別殿,肅肅淸龕,虔奉晬幀,堯眉舜瞳,如日月之照臨者,猗歟,四百有餘年于玆矣。置殿官日三汛掃,命道臣歲再進審,上而列聖朝羹墻之慕在玆,下而億兆民愛戴之願在玆,儀衛所臨,百靈呵護,金環玉,將與天地,同其悠久,而乃於一朝,有此千古所無之事。噫,彼梟獍之兇,出於豐沛之鄕者,是豈思慮之所可及乎?臣於其時,營甫數日耳,秋審之行,方詣德陵,在途聞變,心魂飛越,顚倒登程,達夜疾馳,平明始詣本殿,則兇變之跡,狼藉於殿內,仗衛鋪設,無一安於其所,龕以內事,尤所不敢言。向也瞻威於壁上,今焉覲光於榻面,將欲攀閱,而手腕俱戰,未及周審,而涕淚先逬,其不能卽地溘然,實恨臣之冥頑無狀也。嗚呼,尊奉之事體,何如?守護之法意,何如?而哀痛罔極之變,乃至於此者,一則群下之罪也,二則群下之罪也。闕直之殿僕,誠有罪矣,當番之殿官,亦有罪矣,守土之邑倅,亦有罪矣。然此等人之罪,實則皆臣之罪也。臣受方岳之寄,任旬宣之責,管轄之內,罔非臣職分中事,苟使誠意有以感人,威令足以鎭物,起慮於無慮之時,致愼於庸愼之外,先事警飭,蚤夜不懈,則白晝賊變,寧有是也?臣罪,臣自知之,嶺海鈇鉞,伏地以俟,廼者慈旨特下,止於譴罷,死罪如臣,何以得此?瞻望雲天,感極而涕,無幾日而恩敍遽降,職名自如,尤豈臣夢想之所敢冀倖也哉?罪重罰輕,尙知有愧於私心,薄罷旋仍,何敢自同於無辜?聖恩愈隆,臣罪滋大,怵惕徊徨,益不知措躬之所也。臣本才不猶人,老益憒憒,藩宣重任,初非勝堪,況今自經兇劫,心膽隕墜,神魄遁爽,五內失守,萬念都灰,忽忽忘生,如癡如醉者,至于今如一日,臣情到此,尤亦慼矣。由前則溺職旣多,抗顔無望,由後則受病已深,强策末由,尙何以因仍蹲冒,重理按察之殷務乎?若使臣,徒恃造化之曲施,不思所以自處,則是重犯無忌憚之科也。此臣所以泥首攢手,願伏常憲,少贖愆殃之萬一也。玆敢罄暴情實,疾聲哀鳴於崇嚴之下。伏乞聖上,察臣窮蹙之忱,諒臣悲苦之情,仰稟東朝,亟勘臣當被之律,以爲有罪倖逭者戒焉。臣無任云云。答曰,省疏具悉。北殿之變,驚慟震越,愈久愈切,尙忍言哉?以事體之重大,雖施罷職之典,營屬耳,合有參恕,東朝已俯燭矣。卿其勿辭,益殫旬宣之職。
丁酉十月二十日辰時,上御熙政堂。進講入侍時,提學徐有榘,參贊官李啓朝,侍讀官曺雲承,假注書蔡元默,記事官趙徽林·李時愚,各持論語第五卷,以次進伏訖。上誦前受音一遍訖。有榘讀自柴也愚,止色莊者乎,仍奏釋義訖。上讀新受音十遍訖,命陳文義。有榘曰,此章論諸弟子氣質之偏淸,聖人因其質而導之,隨而化之,如時雨之化,宋臣呂祖謙性甚偏,每食不合口味,卽碎其器,事多類此,及讀語而改其偏,朱子稱之曰,變化氣質,莫如論語,今我殿下日講是書,伏望聖學之日就月將,自此始也。上曰,玉堂陳之。雲承曰,曾子性質魯鈍,而於魯鈍中得力,卒傳聖道者,無他,精誠篤摯工夫透徹之效也,殿下聖姿聰明,其於工夫上,苟得誠篤透徹,則作聖之道,當易於曾子矣。必於此等處,體驗加勉,區區之望也。上曰,參贊官陳之。啓朝曰,閣臣儒臣,旣已備陳,臣無容更達矣。上掩卷。仍命退,諸臣以次退出。
上在昌德宮。停常參·經筵。
李嘉愚啓曰,來二十五日,朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
李寅臯啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李嘉愚啓曰,行左承旨洪學淵,今日不爲仕進,卽爲牌招,何如?傳曰,允。
傳于尹致定曰,考官金逌根,讀劵官趙寅永,命官爲之。
鄭基民有頉,代以李經在爲假注書。
傳于尹致定曰,科次入侍。
李寅臯啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源永,執義趙啓昇,掌令姜時永,持平柳榮河·韓文爀牌不進罷職傳旨,傳于李寅臯曰,只推。
金鼎集,以兵曹言啓曰,今十月二十一日,武臣賓廳講書日次,而秋到記相値,不得爲之意,敢啓。傳曰,知道。
丁酉十月二十一日辰時,上御熙政堂。進講入侍時,原任直提學金鏴,參贊官李寅臯,檢討官金在根,假注書徐相敎,記事官趙徽林·李時愚,各持論語第五卷,以次進伏訖。上讀前受音一遍訖。鏴讀自子路問聞斯行諸,止兼人故退之,仍奏釋義訖。上讀新受音十遍訖,命陳文義。鏴曰,此章別無文義之可陳,子路與冉有,同其問,而夫子答之異者,蓋由也,志剛而勇斷故退之,求也,志弱而謙退故進之,此可見聖人隨才敎訓之道也。殿下亦推究於此等處,必於使臣接下之際,隨才量能而用之,則在廷諸臣,亦各隨其職而盡其才焉。伏願懋哉。上曰,文義陳之。在根曰,子路·冉有之問,未必同時互問,而問同答異之義,公西華有以知之,疑而問焉。夫子之平日一動一靜,若非審視而詳記之,其如是乎?此可見孔門弟子之嗜學,今論語進講,至此第五卷,其間夫子之一言一行,毋或放過,常如對越聖賢,親炙謨訓,時復思繹,心貼體認,則殿下好學之誠,亦未下於孔門弟子之嗜學也,而緝熙之工,日進於廣大矣。上曰,文義陳之。寅臯曰,儒臣之言,好矣,臣無更達者矣。上掩卷。仍命退,諸臣以次退出。
丁酉十月二十一日酉時,上御熙政堂。秋到記科次入侍時,同副承旨尹致定,假注書徐相敎,記事官趙徽林·李時愚,讀劵官行戶曹判書趙寅永,行大護軍李翊會,行護軍李若愚,對讀官吏曹參議兪星煥,行副護軍趙得林,副校理曺雲承,副司果申錫愚,以次進伏訖。上曰,史官分左右,科次爲之。錫愚進前,讀奏第一張訖,寅永曰,上幾張書何等,其下亦何以區別乎?上曰,二張書三下,其餘書次上也。寅永曰,第一張書一字乎?上可之。寅永書等訖。上命坼封,致定以次坼封,讀奏封內訖。上命書傳敎曰,講居首幼學卓景秀,製述居首進士金益文,竝直赴殿試,講之次通幼學李益鉉·趙遠永,製述之次三下進士南興中,直赴會試,講之次幼學安喜壽等三人,製述之次次上一進士趙徹林,竝給一分,講之次幼學朴平壽等十五人,製述之次次上生員趙致淳等二人,竝令該曹,考例施賞。又命書傳敎曰,入格儒生,明日待令。命試官先退,又命史官就座。仍命退,承史以次退出。
上在昌德宮。停常參·經筵。
尹致定啓曰,明日常參·經筵,取稟。傳曰,停。
金鼎集啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨李啓朝,右副承旨李寅臯,今日不爲仕進,竝卽牌招,何如?傳曰,允。
又啓曰,假注書徐相敎,身病猝重,勢難察任,今姑改差,何如?傳曰,允。
傳于尹致定曰,進講入侍。
傳于金鼎集曰,入格儒生入侍。
李經在有頉,代以沈敦永爲假注書。
徐相敎改差,代以南秉哲爲假注書。
傳曰,卿三朝舊臣,國之元老,今玆重卜簡自慈衷,豈非傳所云尙猷詢玆黃髮乎?卿試思之,歷考往牒,國勢之孤危岌嶪,寧有如今日之甚者乎?然則其維持而奠安之道,匡弼而整頓之責,捨老成伊誰,而又誰賢於卿哉?卿不以小子之言爲是,則已矣,如以爲是,則以卿平昔體國之誠,想不待竟日而幡然矣。仍傳于金鼎集曰,此敦諭,遣史官傳諭于領議政。
傳曰,有國置相,何時不重,而未有如今日之甚者。嗚呼,肆予沖人,叨承艱大之業,仰賴我慈聖覆育之恩,姑幸朝著無事,方域獲安,而以言乎紀綱,則委靡而無振起之望,以言乎朝象,則泮渙而無寅協之道,以言乎民生,則倒懸而無樂業之期,以至凡百攸爲,無一可持,彌綸匡濟之責,顧不在於輔相之得人乎?卿以端方簡貞之操,有憂國願忠之誠,歷試內外,績庸茂著,標準廷紳,輿望久蔚,今日東朝之特簡,實由我純廟知遇委毗之遺意也。豈徒小子之所深幸,卿亦當感激恩造,益倍於他人,而其所以振紀綱而靖朝象,救吾民於倒懸之中者,予豈不責之於卿?卿豈不自任而圖報乎?自卿枚卜之日,予實喜而不寐,玆遣史官,略悉心曲,望卿卽日幡然,以濟時艱。仍傳于金鼎集曰,此敦諭,遣史官傳諭于右議政。
傳于金鼎集曰,左承旨·左副承旨竝許遞,前望單子入之。
承旨前望單子入之,金鼎均·洪鍾遠落點。
傳于金鼎集曰,未下直上京守令,催促下送。
金鼎集啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于金鼎集曰,只推。
以左副承旨李啓朝,右副承旨李寅臯牌不進罷職傳旨,傳于尹致定曰,只推。
兼春秋趙相玉書啓,臣於本月二十二日未時量,敬奉聖諭,馳往傳諭于西部養生坊太平館契議政府領議政李相璜所住處,則以爲,臣是癃朽到極,去死無幾之一行尸走肉耳。今此不敢當之特命,又何爲而及於臣身也?惝怳惴惕,歷日靡定,繼又王人臨辱,奉宣聖諭,期勉鄭重,十行諄複,有若臣之去就,眞有關於國勢之安危,所施非宜,益增惶駭,是豈如臣陋劣,所敢承當之眷寄哉?擎讀汗渥,尤不省置身之所,顧臣賤私,且置目下疾病之決難蠢動,已往僨誤之無望息補,臣之丐身於上,已在五年之前,而章不啻一再上矣。伊時未蒙恩準,伊後連値事會,雖未免遲徊至今,然臣之所以自視,世之所以視臣,未嘗不以已退人處之,以顯言已退之踪,而有靦顔更進之步,則國有廉維,寧有是也?進退之義,於此決矣,抑又致政,則古經之大防也,佚老,則聖世之美事也。臣之區區血祝,惟在於此而已。附奏體嚴,有不敢張皇煩複,容俟日間,收召神魂,冒入文字,爲仰請處分計,然病思昏綴,無以自力,尤切惶悶云矣,敢啓。傳曰,知道。
事變假注書洪錫圭書啓,臣於本月二十二日未時量,敬奉聖諭,馳往傳諭于北部觀光坊大安國洞契議政府右議政李止淵所住處,則以爲,臣於日前,忽被萬不近似之恩命,驚怳震懍,尙未能自定,今又伏承別諭下者,感惶之極,不覺聲淚之俱逬,伏地戰恐,不知所達云矣,敢啓。傳曰,知道。
尹致定,以成均館知館事意啓曰,昨日到記,草三下進士南興中,以直赴會試,判下矣。追聞興中之中字,以劇逆行列字,其家諸族,改以敎字,而興中原係仕籍,故已以改名草記,頒諸朝紙云,今此仍以舊名,書諸封內,赴擧入格者,雖未知緣何委折,揆以科體,萬萬驚駭。原榜中南興中,爲先拔去,仍自本館,施以停擧之罰,何如?傳曰,允。
金鼎集,以兵曹言啓曰,今十月十一日慶科庭試武科殿試時,直赴殿試人別武士張鎬等三十七人內,三十二人應試參榜所授帖文,依例收聚爻周,別武士姜成厚,勸武軍官李燁,別騎衛諸福來等三人遭故,親騎衛金重鉉·金尙權等二人,身病不赴,係是三式年內,竝依例陳試。直赴會試人別騎衛朴天默等四十六人內,三十一人應試所授帖文,依例收聚爻周,馬兵張斗殷·李胄遠等二人,旣已直赴殿試,選武軍官金道星·李善培·安啓民,馬兵金亨澤·張仁齊·金濟圭等六人,遭故不赴,竝依法典陳試,漢旅黃順宅,別騎衛金箕爀,馬兵柳炳仁等三人作故,全羅監營選武軍官金鍾遠,慶尙監營別武士趙俊益,起送爲辭,而無緣不赴,江原監營馬兵安英奎·李東根,起送成冊中,初不擧論,亦不赴試,其委折,關問各該道臣後稟處,何如?傳曰,允。
丁酉十月二十二日辰時,上御熙政堂。進講入侍時,原任直閣徐俊輔,參贊官尹致定,侍讀官曺雲承,假注書徐相敎,記事官趙徽林·李時愚,各持論語第五卷,以次進伏訖。上讀前受音一遍訖。俊輔讀自子畏於匡,止亦不從也,仍奏釋義訖。上讀新受音十遍訖,命陳文義。俊輔曰,此篇別無文義之可陳,而此章中大臣具臣云者,自有別矣。大臣者,異乎群臣而超乎其上也,具臣者,等乎群臣,混乎其中也。由也求也,聖門高弟,而夫子猶以謂具臣,此可見聖人觀人之法知人之哲。伏願每於此等處,勿泛另省焉。上曰,玉堂陳之。雲承曰,此章言大臣以道事君,不可則止,蓋謂由也求也之不能爲也。大抵臣以道事君,君以道行之,則上下之情志相孚而治道成矣。今殿下日御講筵,召接臣鄰,登筵諸臣之以文義陳勉者,皆須諦聽以道,採納而行之,則不爲無補於聖學矣,伏願體念焉。上曰,參贊官陳之。致定曰,閣臣儒臣,備陳無餘,臣無容更達矣。上掩卷。仍命退,諸臣以次退出。
丁酉十月二十二日辰時,上御熙政堂。入格儒生入侍時,右承旨金鼎集,假注書蔡元默,記事官趙徽林·李時愚,以次進伏。講居首通幼學卓景秀,製述居首表三下進士金益文,之次通幼學李益鉉·趙遠永,略幼學安喜壽,次上一進士趙徹林,略幼學朴平壽·鄭駿容·鄭基稷·張景國·鄭夔容·李龍翼·孔煥鼎·朴致奎·李·承鎭泰,粗幼學鄭基憲·鄭孝源·金商尹·金思獻·申泰運,次上進士金性根,序立階下訖。上曰,講製榜目入之。賤臣承命出傳。上曰,史官分左右。鼎集進前奏曰,儒生使之次第陞堂乎?上可之。景秀等,以次陞堂,奏職姓名訖,退立階下。上曰,講製新恩塗墨。時愚承命出堂下,呼新恩塗墨三次進退訖。命退,景秀·益文先出。鼎集曰,直赴會試與給分儒生,使之先出,其餘,紙筆墨施賞乎?上可之。平壽等,以次跪受賞,引儀唱四拜,儒生等行禮訖,使之退出。鼎集曰,韓應淳·李宗傳·南興中·趙致淳等四人,病未待令矣。上曰,唯。仍命史官就座。又命退,承史以次退出。
上在昌德宮。停常參·經筵。
李寅臯,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金鼎集啓曰,明日常參·經筵,取稟。傳曰,停。
金鼎均啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于金鼎集曰,進講入侍。
南秉哲有頉,代以柳興吉爲假注書。
柳興吉在外,代以金英秀爲假注書。
傳于李寅臯曰,承旨房望,順房爲之。
金鼎集啓曰,右副承旨洪鍾遠,時在開城地,斯速乘馹上來事,下諭,何如?傳曰,與同副承旨竝許遞,前望單子入之。
承旨前望單子入之,李敦榮·李正耆落點。
金鼎集啓曰,新除授右承旨李正耆,左副承旨李敦榮,竝卽牌招,何如?傳曰,允。
金鼎均啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于金鼎均曰,只推。
李敦榮,以吏曹言啓曰,未下直上京守令,催促下送事,命下矣。自臣曹催促,則未下直守令濟州牧使李源達,高原郡守趙秉吉,俱以爲二十四日辭朝,而上京守令淸州牧使李玄好,二十五日下去云。舒川郡守朴萊壽,順川郡守申命洪,鎭川縣監李源明,禮山縣監李效榮,長連縣監沈正書,俱以爲二十四日下去云。晉州牧使趙咸永,谷山府使洪鍾應,俱以身病猝重,不得下去云,飭敎催促之下,謂有身病,不卽下去,揆以事體,誠極未安。竝令該府,拿問處之,何如?傳曰,允。
大王大妃殿傳于李敦榮曰,晉州牧使趙咸永,谷山府使洪鍾應,拿處分揀,罷職。
兵曹口傳政事,副護軍單金洙根。
丁酉十月二十三日辰時,上御熙政堂。進講入待時,原任直閣李光文,參贊官金鼎均,檢討官南獻敎,假注書沈敦永,記事官趙徽林·李時愚,各持論語第五卷,以次進伏訖。上誦前受音一遍訖。光文讀自子路使子羔,止則何以哉,仍奏釋義訖。上讀新受音十遍訖,命陳文義。光文曰,此下章長字之義,殿下其果洞知乎?上曰,何謂也?光文對曰,長之爲義,多之謂也。言吾之年數,視於汝,有一日之多,而如長幼之長,當屬上聲而讀矣。今日進講中上章文義,最好講究,蓋子羔質雖美,於學問上,猶有所不足,上章夫子所謂柴也愚者,政所以深諭其造詣之猶未洞澈也,非眞蒙騃之謂也。子路以子羔之行有裕,故愛其才,使之從政,夫子以賊夫人之子責之。子路理屈辭窮,而猶以何必讀書等語,杜撰爲對者,尤爲不可,夫子所以有惡佞之敎也。大抵自天子至於庶人,莫不以學爲主,幼而學之,壯而欲行之,卽其義也。故論語一篇之中,初卷爲學而,次第爲爲政,此其序不可紊也。子路不知其序,而其所對未免前後之俱失也。前篇中子欲使漆雕開仕之義,殿下亦果領會否,子使開仕,而開則自知不足,以未能信爲對,而子說,然則子路此言,不及開遠矣。一費宰爲任雖輕,夫子猶以學未足靳之,況乎人主兼君師之任,而不曾從事於學問,則何以敎化臣民,而盡其君師之責也哉?職此之故,自故帝王,尤重乎學,此皆載在方策,而其說長,有不可一一敷陳矣。大凡學之爲要,知行二字而已,如其未知,行固爲難,必須知然後行,故聖賢千言萬語,槪不出知行二字,而昭揭於經傳之間,殿下今日之用工,實基於讀書,則其於爲政,關係亦重,可不懋哉?日來頻御講筵,召接臣僚,甚愜聽聞,而承聆音讀之際,頗欠貫通,字句之音,或致重複,此專由於誠不專一,誠不專一,則聖功無由以就長,繼自今,伏願猛加專心,至於一字一吐,毋或放過,其中此章之義,尤合體認,更乞留念焉。上曰,玉堂陳之。獻敎曰,學問上工夫,閣臣已爲詳陳,而此章民人社稷之事,卽所謂政也,非所謂學也。其次序,當以學爲根基,學旣成熟,然後施之於政,此固不易之法也。今我殿下方勤三晝之講,而兼聽萬幾之事,學固當務之急,而政亦所不可緩,以學爲政,以政爲學,斯亦爲竝行不悖之道,而個中亦有先後本末之別。以先後言之,則學爲先而政爲後,以本末言之,則學爲本而政爲末。伏願殿下,體念於此,必以學問上工,爲先爲本,日就光明之域,則政令間事,特擧而施之而已。惟殿下,懋哉懋哉。上曰,參贊官陳之。鼎均曰,閣臣儒臣,已爲敷陳,臣無容更達,而儒臣所奏中本末先後之說,最爲切實,蓋爲政之本,專在於爲學,爲學之本無他,讀書而已。今我殿下日開講筵,聖學將就,更願於讀書上,益加存心焉。上掩卷。仍命退,諸臣以次退出。
上在昌德宮。停常參·經筵。
李正耆啓曰,明日再明日,翼陵忌辰祭齋戒相値,視事頉稟之意,敢啓。傳曰,知道。
金鼎均啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,濟州牧使李源達下直,長弓一張,長箭一部,片箭一部,筒兒一箇賜給。
傳于李敦榮曰,進講入侍。
金英秀有頉,代以南性敎爲假注書。
南性敎有頉,代以鄭基世爲假注書。
傳于李敦榮曰,左承旨·同副承旨竝許遞,前望單子入之。
承旨前望單子入之,金敎喜·金箕晩落默。
李敦榮啓曰,新除授右承旨金箕晩,卽爲牌招,何如?傳曰,允。
又啓曰,明日傳香,禮房承旨,當爲齋宿,右承旨李正耆,纔已須資出去矣,所當牌招,而拘於廳規,不得請牌,何以爲之?敢稟。傳曰,牌招。
傳曰,日昨別諭,披予心曲,卿亦當愴然而涕,油然而感也。顧今國事,茫無涯畔,靡所止屆,惟在承佐匡弼之地,忘身徇國,彌綸牽補,然後猶可以支持,而苟幸無事,元輔以宿德重望,旣膺慈簡,不日當簉朝,卿亦鞠瘁爲期,相與後先,左右裨予,共濟艱虞,則非徒予心之深幸,朝野將賴以爲安,豈不美哉,豈不休哉?史官之去,玆申敷告,望卿卽起膺命,以副側席之思。仍傳于李敦榮曰,此敦諭,遣史官傳諭于右議政。
金鼎均啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于金鼎均曰,只推。
以右承旨李正耆牌不進罷職傳旨,傳于李敦榮曰,只推。
以右副承旨金箕晩牌不進罷職傳旨,傳于李敦榮曰,只推。
事變假注書洪錫圭書啓,臣於本月二十四日午時量,敬奉聖諭,馳往傳諭于北部觀光坊大安國洞契議政府右議政李止淵所住處,則以爲,臣以百無肖似之賤,叨此萬不堪承之命,神魂驚遁,至于今靡所止屆,初於別諭之下,僭越是懼,未敢仰對,含忍蹙伏,惟俟處分,曾未數日,王人再辱,恩諭彌隆,勉勵備至,尤是曠絶之恩數,決非賤分之所敢當者,臣伏讀以還,五情如墜,傴僂悸恐,直欲鑽地循墻,而不可得也。今亦不敢煩長其辭,猥同附奏,謹當收召神精,冒入文字,仰請收還之恩云矣,敢啓。傳曰,知道。
李敦榮,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先農壇·先蠶壇·雩祀壇·祈雨壇·司寒壇·馬祖壇·厲壇壇上及四面紅箭門墻垣階砌,俱爲無頉,而漢江壇南邊紅箭門頹仆,卽爲修改事,分付該監,而此後看護等節,另加申飭之意,敢啓。傳曰,知道。
又以禮曹言啓曰,試考恩賜儒生直赴給分帖,過科後令成均館,收聚爻周後草記事,曾有定式矣。卽接成均館所報,則今番慶科庭試別試文科殿試時,直赴會試儒生幼學申冕鐄,參奉南性敎給分,儒生生員徐有薰,幼學金翊鎭等四人登科,直赴會試儒生幼學林嘉鎭等二十七人給分,儒生幼學李敎英等六十二人未參榜,合儒生九十三人前所受直赴給分帖,竝收聚以送云矣。依定式爻周之意,敢啓。傳曰,知道。
丁酉十月二十四日辰時,上御熙政堂。進講入侍時,提學徐有榘,參贊官李敦榮,侍讀官南獻敎,假注書沈敦永,記事官趙徽林·李時愚,各持論語第五卷,以次進伏訖。上誦前受音一遍訖。有榘讀自子路·冉有·公西華,止以俟君子,仍奏釋義訖。上讀新受音十遍訖,命陳文義。有榘曰,此下章浴乎沂風乎舞雩,程子曰,可以見堯·舜氣像,所當講究者,而此章則別無裒衍仰奏矣。上曰,玉堂陳之。獻敎曰,比及三年,可使足民,此是爲政之所當先者也。足民之政,本於足食,足食之道,在於施仁,蓋王者,以民爲天,民者,以食爲天,是以先王之制民産也。三農不奪其節,六畜無失其時,薄賦省斂,補不足而助不給,仰事俯育,安其業而樂其生,然後申之以孝悌之敎矣。故夫子道千乘之國,亦曰節用愛人,使民以時,有若曰,百姓足,君誰與不足。伏願殿下,行施仁之治,爲足民之本,則八域黎庶,旣富且穀矣,懋哉懋哉。上曰,參贊官陳之。敦榮曰,閣臣儒臣,已陳無餘,臣別無更達矣。上掩卷。仍命退,諸臣以次退出。
上在昌德宮。停常參·經筵。
藥房都提調沈象奎,提調朴岐壽,副提調李嘉愚啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。
李敦榮啓曰,行大司憲曺鳳振,執義趙啓昇,掌令姜時永,持平柳榮河·韓文爀呈辭,掌令金養默在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
李嘉愚啓曰,左承旨金敎喜,右承旨李正耆,今日不爲仕進,竝卽牌招,何如?傳曰,允。
李敦榮啓曰,假注書鄭基世,時無職名,令該曹,依例付軍職,冠帶常仕,何如?傳曰,允。
傳于金箕晩曰,進講入侍。
李敦榮啓曰,假注書沈敦永,身病猝重,勢難察任,今姑改差,何如?傳曰,允。
沈敦永改差,代以李經在爲假注書。
傳于李敦榮曰,左承旨右承旨竝許遞,前望單子入之。
承旨前望單子入之,李寅敎·吳取善落點。
傳于金箕晩曰,承旨房望,順房爲之。
傳于金箕晩曰,政官牌招開政。
有政。吏批,判書申在植進,參判未差,參議兪星煥進,左承旨李敦榮進。啓曰,晉州牧使,今當差出,而本州以營下劇邑,物衆地大,素稱難治,不可不擇差,同道及他道,有聲績已準限未準朔守令,竝擬,何如?傳曰,允。
以洪學淵爲吏曹參判,趙冀永爲戶曹參判,趙秉憲爲大司成,鄭鴻慶爲知義禁,李光文爲藝文提學,李羲肇·趙秉龜爲同經筵,李馨萬爲掌樂主簿,尹涑·崔錫禧爲愍懷墓守衛官,李謙秀爲晉州牧使,閔泰鏞爲谷山府使,金馨淳爲松羅察訪。學諭單李昌廷,同知崔允瑾今加嘉義,加資事承傳。
兵批,行判書權敦仁病,參判鄭鴻慶入直進,參議趙奎昇受由在外,參知蔡弘勉病,右承旨金箕晩進。同知單金重禧,護軍洪學淵·柳基常,副護軍金敎喜·李啓朝·洪鍾遠·金鼎集·李正耆·李寅臯·尹致定,副司正鄭基世,以上竝單付。
吏批,再政。以柳相朝爲活人別提,鄭基默爲狼川縣監。同義禁單鄭鴻慶。
兵批,再政。同知單趙光彬。
以左承旨金敎喜,右承旨李正耆牌不進罷職傳旨,傳于金箕晩曰,只推。
李敦榮,以都摠府言啓曰,副摠管李寬奎,以騎兵點考坐起事,外兵曹晝仕出去之意,敢啓。傳曰,知道。
又以兵曹言啓曰,來十一月十二月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
又以備邊司言啓曰,北關後運紙衣六百九十六領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以義禁府言啓曰,金浦郡守徐容輔,樂安郡守張東七等,竝拿問嚴勘事,傳旨啓下矣。徐容輔·張東七等,俱在任所云,依例發遣府羅將,竝拿來,何如?傳曰,竝待待命拿囚。
丁酉十月二十五日辰時,上御熙政堂。藥房入診,進講同爲入侍時,都提調沈象奎,提調朴岐壽,副提調李嘉愚,檢敎待敎金洙根,假注書沈敦永,記事官趙徽林·李時愚,原任提學鄭元容,參贊官金箕晩,檢討官南獻敎,假注書鄭基世,各持論語第五卷,以次進伏,醫官崔暄·金時中·金漢雋·金殷相,進伏楹外訖。上曰,史官分左右。象奎進前奏曰,夜早之氣甚寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,平順矣。岐壽曰,醫官入診乎?上可之。暄等以次診候訖,退伏楹外奏曰,脈候左右三部調均矣。上仍命藥房先退。上誦前受音訖。元容讀自赤爾何如,止吾與點也,仍奏釋義訖。上讀新受音十遍訖,命陳文義。元容曰,今日所講浴沂章,魯論篇內最好章也。四子俱以高弟列侍,而夫子各問其志,函席從容,氣像甚好,千載之下,如見夫子在坐,群弟後先矣。今夫子之問志,抑皆知群弟之贀愚長短,而故爲問之歟,抑不知而問之歟?敢問殿下睿衷,果何如乎?上曰,夫子皆已知之而問之矣。元容曰,然矣。夫子如日月之明,豈有遺照,而欲知其弟子之自知何如耳。孟武伯,問子路·冉有·公西華,而夫子答之以由也,千乘之國,可使治其賦也。求也,千室之邑,百乘之家,可使爲之宰也。赤也,束帶立於朝,可使與賓客言也。與此章之各言其志,如合符節,夫子之知人,群弟之自知,有如此者矣。夫人自知然後可以自厲,若非自知其不能與不足,則何以自修而長進乎?殿下於講讀一事,亦自知其今年何如前年,此月何如去月乎?自知而益修,然後自進於緝熙光明之域矣。孔門群弟,得遇聖人而爲之師,固宜隨事質問,而夫子於群弟,亦時時有問難,蓋欲其因端開發,明知力行耳,君臣之際,亦如師弟之問答,情志交孚,知行竝進。昔在丁卯,臣伏覩我先大王,書下政院,使在直之承旨閣臣,各言其志,如浴沂章之問志,諸臣各以書對。又引子路願聞子志之例,請問聖志所在,先大王書下曰,閭里無疾苦之聲,民生有含哺之樂,是予大願也。諸臣欽仰贊頌,至於感泣,三紀治平之隆,仁政入人之深,實在於聖志之先定矣。殿下每於臨文講義之際,無一字發問,無一言問答,如此而何以望開張長進乎?曾點之春服詠歌,似無與於治國之事,而古人,以顔之瓢,點之瑟,堯·舜之功業文章,周公之制禮作樂,同視其心法氣像者,正以人欲淨盡,天理流行也。蓋當天氣和暢之時,人氣同和,與朋儕詠歌,樂意融然,天氣活動,以此胸襟,發而爲政,則天地位而萬物育,此夫子所以發嘆而深與之者也。此章甚好,常常記誦而留念焉。上曰,玉堂陳之。獻敎曰,公冶長篇,載顔淵·季路各言其志之事,而子路願聞夫子之志,子曰,老者安之,朋友信之,少者懷之,此章集註曰,曾點識得此意,故夫子與之,冠者童子,各樂其樂,有似乎老者少者,各遂其性,觀其氣像,誠有沕然相合者。然曾點之對,實出於流動天機,非必期合於夫子之志也,惟其不期合而自合者,所以爲夫子之深許也。大抵聖人之心,不在於獨樂,而在於同樂,期欲使天下之人,各得其樂也。伏願殿下,體念於此,恒軫與衆同樂之道,囿一世於鼔舞之中,使億兆蒼生,欣欣自樂,皆如浴沂之冠童,則豈不休哉?上曰,參贊官陳之。箕晩曰,閣臣儒臣,已盡敷奏,臣無容更達矣。象奎曰,閣臣儒臣,已備盡仰奏矣。殿下始講魯論之後,小臣今始登筵,而今於講讀之際,字句多誤錯之處,自止之多少,與前無異,臣之未登講筵,不爲不久,而未見長進之意,豈不悶然乎?講章自止,今非如此太少之時,雖一二行,政宜加進,且每於始讀之時,必須存心於句讀之間,如是而至于數三遍,則自可不爲誤讀,若於初讀之時,或有誤錯之句,則其害誠不少。伏望每當講席,必加留念,然後是爲講業精進之道,惟聖念懋哉。上掩卷。仍命退,諸臣以次退出。
上在昌德宮。停常參·經筵。
金箕晩啓曰,明日常參·經筵,取稟。傳曰,停。
金鼎均啓曰,行大司憲曺鳳振,執義趙啓昇,掌令姜時永,持平柳榮河·韓文爀呈辭,掌令金養默在外,監察茶時之意,敢啓。傳曰,知道。
傳于李寅敎曰,進講入侍。
李經在在外,代以金英秀爲假注書。
金英秀有頉,代以金翊鎭爲假注書。
金翊鎭在外,代以蔡元默爲假注書。
李寅敎,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以都摠府言啓曰,副摠管李寬奎,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以都摠府啓曰,副摠管李寬奎,以禁衛中軍,本營諸將官射會監試事,晝仕出去矣,因雨勢不得設行,還爲入直之意,敢啓。傳曰,知道。
又以訓鍊都監言啓曰,本局燔瓦所用吐木貿來之際,廣津居進士徐肯輔,謂有私債於吐木本主處,中間勒執,而連爲提飭,終不出給,故捉致其奴矣。移怒於隣民之坐視捉去,喝打不足,至於放火,人命幸爲無傷,家舍多被燒燼,初以不當之債,抑奪公物,已極乖常,而反爲逞憾,衝火民家,尤萬萬駭痛,其罪狀,令該曹,照律嚴繩,何如?傳曰,允。
又以禁衛營言啓曰,本營哨官金兌宥,蔑視同僚,擧措駭妄,爲先汰去之意,敢啓。傳曰,知道。
前知事李止淵疏曰,伏以,臣於月初,猥陳病痼實狀,獲解度支殷務,竊庶幾從玆以往,投閑調疴,涵天地之厚澤,畢桑楡之餘景。曾未幾何,中書特命,忽下於千萬夢想之外,臣誠驚駴震惕,神守遁失,歷屢日而不知自措,臣未暇爲臣身自憂,實爲國家憂之也。惟我殿下沖年嗣服,國勢綴旒,紀綱也朝象也民生也,莫非殿下之所深念,而屢勤於近日辭敎者,苟欲整頓而奠安之,不可不克愼於置相。況鼎席近久不備,朝野顒企,皆以爲聖簡,必取當世之第一等人,以卑論道經邦之責,下此而雖得救時之才,猶可收拾典故,庶幸無事,及其除目之出,卽如臣無才無德歷試蔑效之一凡流,於是乎中外瞻聆,將謂反不如不置相,而爲之觖望,焉有置相,而出於衆望之外者哉?古所云官不必備惟其人者,其必緣臣而壞敗無餘,卽此一擧措之間,而貽四方之笑,累一初之政,果何如也?前後恩諭,奬詡過隆,已非臣愚所敢承當,而至以慈聖之特簡,由於純廟之遺志爲敎,臣奉讀未半,不覺聲淚之逬發,此是宋臣蘇軾之所嘗泣對於宣仁聖后者,以臣不肖,何敢比擬於古昔遭逢,而顧臣所被先大王恩遇,卽亦今日廷臣之所罕有者也。周旋邇密,天語醇溫,擢置崇顯,特旨聯翩,拯濟之拂拭之,無處不曲費造化,兩露之偏,三十年如一日,而未效襪綿之補,遽抱弓劍之慟,此生此世,酬答無地,中夜以興,肝肺摧裂,區區所自願而自誓者,惟在於不擇夷險,生死向前,以爲一分追報之道,似此血忱,可質神明,而若以匪分之名不衷之服,諉以感激趨走,冀其夤緣僥倖,畢竟公私狼狽而止,則豈不爲傷明辜恩之歸乎?先王之眷注如此,慈聖之記念如此,殿下之責勉又如此,苟有絲毫之可以裨益治化,則赴湯蹈火,在所不辭,何敢爲飾辭固讓,而其於量力揣分,萬無承膺之望,何哉?聞命以來,憂懼交中,幾乎寢食俱廢,而側聽多日,尙無駁正之論,玆不得不冒死陳籲於天地父母之前。伏乞聖慈,俯察血懇,仰稟東朝,亟收新命,以安賤分,改卜賢德,以濟國事,不勝大幸。臣無任云云。答曰,省疏具悉卿懇。以若才猷,以若踐履,枚卜之至於今日,尙云晩矣。卿何過謙之至此也?民國之隱憂方深,朝野之佇望日久,卿其擺脫俗臼,幡然簉朝,是所望也。仍傳于李寅敎曰,此批答,遣史官,傳諭于右議政。
丁酉十月二十六日辰時,上御熙政堂。進講入侍時,原任直提學金鏴,參贊官李寅敎,侍讀官李垿,假注書鄭基世,記事官趙徽林·李時愚,各持論語第五卷,以次進伏訖。上誦前受音訖。鏴讀自三子者出,止孰能爲之大,仍奏釋義訖。上讀新受音十遍訖,命陳文義。鏴曰,三子者之爲誰,殿下知之乎?上曰,子路·冉有·公西赤是也。鏴曰,夫子之與弟子問答,宛如今日矣,今殿下每有問難於臣等,則臣等雖不及於孔門之弟子,亦豈不隨問仰對乎?伏望每當臨講,必有俯問焉。上曰,玉堂陳之。垿曰,以禮二字,實爲國之本領也,不以禮行之,而國可以爲乎?子路之才氣智力,誠足以自任爲國而曾無以禮遜讓底意,故夫子所以哂之也。以此觀之,爲國以禮,夫子分明將平日一副致治規模,以說出者也。朱子曰,禮者,理之顯設而有節文者也,言禮則理在其中矣。夫循理爲國,則君君臣臣父父子子,事各當事,物各當物,政令敎化,無不從禮樂中出來,故天地順序,而萬物各得其所,此堯·舜事業也。是以堯以天下傳之舜,而舜讓于德,及升帝位,命伯夷典三禮,而敎化大行,南薰殿上和禮漫漫之歌,此豈非以禮爲國者乎?今殿下以禮樂敎化,治期堯·舜,伏願於爲國以禮一句,益加省察之工焉。上曰,參贊官陳之。寅敎曰,閣臣儒臣已詳奏,臣無更達之辭矣。上掩卷。仍命退,諸臣以次退出。
上在昌德宮。停常參·經筵。
未時申時,日有兩珥,日上有冠。
金箕晩啓曰,明日常參·經筵,取稟。傳曰,停。
金鼎均啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
吳取善啓曰,來初一日,輪對日次,而景慕宮冬享大祭齋戒相値,頉稟之意,敢啓。傳曰,知道。
李嘉愚啓曰,左承旨李敦榮,今日不爲仕進,卽爲牌招,何如?傳曰,允。
又啓曰,吏曹參判洪學淵,戶曹參判趙冀永,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣,大司成趙秉憲,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于吳取善曰,進講入侍。
金鼎均啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于金鼎均曰,只推。
以左承旨李敦榮牌不進罷職傳旨,傳于吳取善曰,只推。
以大司成趙秉憲牌不進罷職傳旨,傳于金箕晩曰,只推。
吳取善,以戶曹言啓曰,時御所內各司雨漏,當爲修改,而時値寒節,依近例,待明春擧行之意,敢啓。傳曰,知道。
李寅敎,以扈衛廳言啓曰,別將李慶鼎,身病猝重,勢難察任,改差,何如?傳曰,允。
又以禁衛營言啓曰,本營千摠李能權,身病猝重,勢難察任,改差,何如?傳曰,允。
領議政李相璜疏曰,伏以,臣以材則下中之不足也,以年則朝暮焉且盡也,以病則癃朽而不可醫也。上一事,當在斥遠之科,下二事,宜徼軫恤優佚之恩,而今乃一切反是,重以不敢當之任,加諸無所似之身,此殆臣命卒之秋也。老谻矣而筋骸之用,重疲鍾漏,病甚矣而思慮之煩,催煎膏火,則理固當死,勢又當死。然苟使臣拚此老病,得有猷爲,其於國事民生,可以有一日之益一事之效,則臣雖百死,顧何足恤?第臣之憬然自悼,如窮無歸者,鼎覆棟撓,僨敗在前,死且無以贖其罪焉耳。臣之始膺簡卜,今爲十四年之久,顧未嘗無休暇往來之時,然視近日諸臣,中書日月,臣最居多,時之板蕩無涯,始不至如今日之甚,臣之耄瘁到極,亦不至如今日之甚。而由其振刷非長,計慮素短,漫視苟安,任其頹靡,馴致目下貌樣,今則雖智者處之,將茫然四顧,不知所以爲謀,苟究所以,臣則曰臣罪又居多,一僨再僨,屢僨至此,而今此誤恩,又以賤臣爲歸,臣誠左右顧而莫曉其說,始臣之不能事事,夫豈臣敢欲如是而然哉?天分所限,自有所不能强者,若以昔日之不能强者,責之於今日,則將曰力老而益壯,識老而愈進乎?天下本無是理,惟見其昏惰荒聵,欲爲昔日之爲,而亦有不能焉者。然則方來之虞,豈止於前日之僨敗而已乎?往愆之獲免追究,雖荷聖朝寬恩,而若又重僨,國事益至於不可收拾,則上雖欲全臣之生,而免臣於死,將有不敢望者,然則臣之冒就,秖博無名之死,而惟增有死之罪而已,豈不哀哉?臣之此語,實非出於崇飾虛讓,亦非敢爲圖占便宜,而爲殿下今日民國謀者,亦在於此。日月在上,無微不燭,庶不待臣言之畢,而有以悉公私理勢之實有如是者。臣之引年,亦有年矣,人臣事君,須觀出處,始旣援經於前,忽又改圖於後,則前後兩截,臣將以何辭自解?禮防甚嚴,廉維在彼,今臣去就,從又可決,若蒙淵然深念,仰稟東朝,亟賜體諒之恩,則上而綜核名實,下而感戴生成,當不至於上下相持,重傷國體。而惟盛世崇廉範俗之大化,亦將竝流於其中,豈不幸甚至哉?仰首雲天,披瀝至此,惟殿下垂愍而曲遂焉。臣無任云云。答曰,省疏具悉卿懇。日前別諭,已罄予至意,謂卿犂然,不俟終日,今見來章,非徒辭巽之過當,至及引年之義,於是乎竊爲卿不取也,以卿宿德重望,處元輔之位,假使國勢鞏固,民生樂業,尙不忍言私,況今國有綴旒之危,民有倒懸之急,而以卿所處,寧忍恝然出此言於今日乎?予小子縱不足恤,獨不仰體三朝倚毗眷注之盛意乎?不在多誥,望卿卽起簉朝,以副如渴之思。仍傳于李寅敎曰,此批答,遣史官傳諭于領議政。
吏曹參議兪星煥疏曰,伏以,臣猥荷恩眷,忝叩銓銜,雖材智薄劣,罔堪任使,而若夫筋力奔奏之義,常兢兢奉持,不敢失墜,玆乃辭不獲命,冒沒出膺,苟備一員,荏苒日月,居然五改朏矣。廉隅放倒,自顧慙恧,而若復夤緣叩竊,視若固有,則非臣本意。且臣稟賦虛脆,貞疾沈綿,大腫之値寒益肆,而根核不解,毒痢之跨秋轉劇,而藥餌無靈,神精不能抖擻,氣力漸至澌綴,日前赴公,又復大添,肢節之麻痺,驟發於受風之地,頭目之旋暈,越劇於稠人之場,奄奄床玆,不省四到,時月之內,彈束陳就,其勢末由。而此際此職之久縻,又添一病,寤寐求解之念,耿耿發於譫囈。臣若徒知義分之怵畏,不思所以陳情丐遞,則是自阻於仁覆之下也。玆敢猥陳實狀,仰瀆崇嚴。伏乞聖明,俯賜諒察,仰稟東朝,亟遞臣所帶之職,俾得以安意調病,感戴恩造,不勝大願。臣無任云云。省疏具悉。所請依施。
丁酉十月二十七日辰時,上御熙政堂。進講入侍時,原任直閣徐俊輔,參贊官吳取善,檢討官朴來萬,假注書鄭基世,記事官趙徽林·李時愚,各持論語第五卷,以次進伏訖。上誦前受音訖。俊輔讀自顔淵問仁,止雍雖不敏請事斯語矣,仍奏釋義訖。上讀新受音十遍訖,命陳文義。俊輔曰,顔淵·仲弓問仁則同,而夫子隨其造詣之淺深,故所答不同也。大抵仁包四德,故學者爲仁,則四德自然兼備矣。傳曰,爲人君止於仁,人君爲仁之道,當施於吾民,則仁之一字,豈不爲君政最先懋者乎?每於講此之時,必須留念於顔子·仲弓之問答,使天下歸仁,是臣區區之望也。上曰,玉堂陳之。來萬曰,此章,前旣進講於小學,則伏想記有聖聰,而四勿之勿字,朱子引說文似旗脚之義。蓋大將之旗一麾,而三軍坐作進退,惟其所令,則正猶心爲一身之主,耳目口體,亦惟所令也。此最緊切取譬,而纔見非禮,便卽禁止,則克己爲仁之工,實不外于一勿字矣。且夫克己,克去私欲,私欲旣去,則天理自復,有如滌塵垢則鏡自明,掃瓦礫則室自淸,是故謝氏曰,須從性偏難克處克將去。粤我正廟朝有敎曰,予自幼時,有味乎此言,每於思慮初萌之時,或有一念之偏,則未嘗不猛加省檢,此乃大聖人深用爲仁之工,而實爲殿下式克欽承之訓。伏願省察焉。上曰,參贊官陳之。取善曰,閣臣儒臣,已盡敷奏,臣無可達之辭矣。上掩卷。仍命退,諸臣以次退出。
上在昌德宮。停常參·經筵。
李敦榮啓曰,明日常參·經筵,取稟。傳曰,停。
金鼎均啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李敦榮啓曰,右承旨金箕晩,今日不爲仕進,卽爲牌招,何如?傳曰,允。
傳于金鼎均曰,進講入侍。
金鼎均啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于金鼎均曰,只推。
以江原道放未放成冊,傳于金鼎均曰,金祖淵·李晉淵·鄭禮容放。
金鼎均,以義禁府〈言〉啓曰,各道放未放成冊啓下,忠淸道稟秩,忠州牧徒二年定配罪人閔致成,沃川郡徒二年定配罪人鄭基重,大興郡徒二年半定配罪人南履炯,鎭川縣徒二年定配罪人李道在等名下,以上仍字書下,江原道放秩,橫城縣徒二年定配罪人金祖淵,洪川縣徒二年半定配罪人李晉淵,楊口縣徒三年定配罪人鄭禮容等名下,以上放字書下,黃海道稟秩,遂安郡徒二年半定配罪人徐有素名下,仍字書下矣。閔致成·鄭基重·南履炯·李道在·徐有素等,竝仍,金祖淵·李晉淵·鄭禮容等,竝放送事,分付各該道道臣之意,敢啓。傳曰,知道。
大司成趙秉憲疏曰,伏以,臣今玆所叨,卽古成均敎冑之地也,卽無論世級隆替官制沿更,其在循名之義,烏可不愼厥遴揀,以重師儒之職也哉?臣以無似,通籍未滿一紀,循序涉歷,廁于下大夫後,榮觀已驟,涯分易溢,畏拙自持,不騖進取,是臣家傳素規,朝廷儕友,亦庶幾諒臣此心,而今於群彦林立之中,裒然爲糠粃之前,責之以菁莪之化,臣誠反顧驚惕,不知所以自措也。臣幼少庸鈍,長益弛廢,家庭訓課,未始不在於翰墨,而不移之愚,一往陸陸,居然四十而無聞,今若冒處於臯比之上,使之進退多士,興作文風,則是何異於眇能睇而跛能履也?蹈躐太遽,則不足以厭物情,風裁無稱,則不足以副士望,又加之以藝能蔑如,不足以程準功令題品英華,則臣於數者,無一可當於是職矣。臣雖欲仰戴恩榮,以趨走爲恭,其於汗顔而咋指,何哉?歷日循省,不容泯默,玆敢畢暴衷懇,塵瀆崇嚴。伏乞聖明,特垂諒察,仰稟東朝,亟賜遞改,俾公器無濫,私分獲安焉。臣無任云云。省疏具悉。爾其勿辭察職。
丁酉十月二十八日辰時,上御熙政堂。進講入侍時,提學徐有榘,參贊官金鼎均,侍讀官李垿,假注書蔡元默,記事官趙徽林·李時愚,各持論語第五卷,以次進伏訖。上誦前受音訖。有榘讀自司馬牛問仁,止何患乎無兄弟也,仍奏釋義訖。上讀新受音十遍訖,命陳文義。有榘曰,顔淵·仲弓·司馬牛三弟子問仁同,而夫子各隨諸弟造詣淺深而答之,然聖人之言,徹上徹下,卽此答司馬牛一段而言之,其言也訒,卽心常存而事不苟之致,則仁之全體大用,不外乎是矣。雖以講學言之,方講此段時,心存乎此段,不知有他段,然後思索專一,心無外馳之患,而聖學日進高明,此等處,深留聖意焉。上曰,玉堂陳之。垿曰,夫內省,便是愼獨工夫,而爲學之大肯綮也,是以君子內省不疚,則可無憂懼,猶孟子所謂仰不愧俯不怍也。昔宋趙抃,將一日所爲之事,瓣香告天,可見其事之無愧於天矣。臣伏讀國朝寶鑑,英宗大王,嘗御夜對,敎于講官曰,曾子三省,所以爲用工之要,曾子猶然,況凡人,豈但三省而已乎?大哉言乎。此實聖祖燕貽之謨,而正爲後嗣王監法之事也。今殿下聖姿聰明,睿學日就,伏願於內省工夫,尤勤聖念焉。上曰,參贊官陳之。鼎均曰,閣臣儒臣,已皆備陳,臣無容更達,而儒臣所奏內省之義,尤爲切實。雖以講學一事言之,凡於句讀釋義之間,無一分未暢於聖心,然後方可以內省而不疚。伏願益加體念焉。上掩卷。仍命退,諸臣以次退出。
上在昌德宮。停常參·經筵。
李寅敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金箕晩啓曰,明日常參·經筵,取稟。傳曰,停。
金鼎均啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于金鼎均曰,進講入侍。
金箕脆啓曰,假注書鄭箕世,身病猝重,勢難察任,今姑改差,何如?傳曰,允。
傳曰,日昨批諭之後,側聽者久,而一何無信息之相及也?國勢民憂之日益艱棘,業已罄告,言亦已竭,而雖以目下言之,秋冬之際,廟務方殷,中外酬應,日不暇給,此皆待卿而決者,而卿且雍容暇豫,坐尋文具,有若無事者然,是豈所望於卿哉?卿須體予誠之轉益懇摯,念此時之不可虛徐,幡然卽起,以紓民國之憂。仍傳于金箕晩曰,此敦諭,遣都承旨傳諭于領議政,仍與偕來。
傳曰,詩云無言不讐,無德不報,日昨之批,固已罄予衷曲矣。竊意卿之不日幡然,跂予之餘,又何往而不復也?卿於予,縱無可報之德,獨無可讎之言乎?以卿平日才學,早抱當世之志,歷試內外,無適不當,今又進而居有爲之地,目見時事之艱險,有岌岌殆哉之憂,而方且沁泄優游,袖手傍觀,不展布其所蘊,則其爲負壯行之心而缺朝野之望,當如何也?望卿念大義之終不可逃,悶國事之終不可緩,一朝起而整頓之,予方拭目以俟。仍傳于金箕晩曰,此敦諭,遣史官傳諭于右議政。
金箕晩啓曰,領議政敦諭,遣都承旨傳諭,仍與偕來事,命下矣。行都承旨李嘉愚,所當牌招,而拘於廳規,不得請牌,何以爲之?敢稟。傳曰,牌招。
金鼎均啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于金鼎均曰,只推。
行都承旨李嘉愚書啓,臣於本月二十九日未時量,敬奉聖諭,馳往傳諭于西部養生坊太平館契議政府領議政李相璜所住處,則以爲,臣以奏以疏,披瀝肝血,畢暴公私義諦之有不敢冒膺,而誠淺辭拙,孚應夐邈,日前批敎,鐫誨嚴重,今下諭飭,反覆懇摯,期待之隆,已非無似如臣之所敢承當者,重以偕來有命。而喉院之長,臨宣十行,恩數之曠越,尤是古昔碩輔之所堇見者,臣是何人,又敢當此,惶恧戰悸,不知所以自容,仍默則苦衷莫徹,更籲則坐要爲悚,今則回旋無路,窮到極處。惟有姑拚株諒,冒承恩旨,面陳血懇,以冀倖於容光之下而已。第臣有採薪之憂,喘是素祟,而疝又增苦,目下貌樣,實無以自力趨簉。簉朝之期,勢將俟病少間,跡涉慢蹇,惟增惶悶,臣旣以俟間簉朝,仰復於上,近密之臣,陋止相守,尤爲迫阨,卽賜召還,千萬顒祝云矣。臣旣承偕來之命,姑爲仍留之意,敢啓。傳曰,知道。
事變假注書洪錫圭書啓,臣於本月二十九日未時量,敬奉聖諭,馳往傳諭于北部觀光坊大安國洞契議政府右議政李止淵所住處,則以爲,臣於日前,冒陳拙訥之辭,略暴肝膈之懇,蘄幸感格,收還誤恩,旋奉批敎,不惟不賜允許,辭旨去益曠絶,尤非賤分所敢當者。錯愕失圖,悶蹙莫訴,又於此際,史官臨宣聖旨,首尾一百六十有餘言,諄複鄭重,始嚴終溫,責之以往而不復,勉之以起而整頓,有若賤臣去就,關係民國,而故爲沁泄者然,臣雖頑如木石,奉此恩言,寧不知感?苟使臣眞有可堪之才具,當此大有爲之盛會,得效一半分之報答,其爲榮幸,固何如哉?而顧奈至庸極陋,最居人下,不足以任事爲而備驅策,則畢竟僨誤顚沛,貽害國事,灼然可知,此臣所以寧被慢命之誅,不敢爲轉動之計者也。此是臣之斷斷衷悃,疏籲便歸於例讓,微諒未副於聖心,惶隘轉甚,罪戾冞積,跼天蹐地,莫省所出,文字屢瀆,極知悚惶,而情切憂迫,不暇擇聲,將不得不申暴前懇,仰請威罰,戰灼之極,不知所達云矣,敢啓。傳曰,知道。
大王大妃殿,以承傳色口傳下敎曰,聞左相明日復命云,想應多事,且有詢議之端,果未知病患之如何,而如或可强,明日出仕似好。玆遣史官,以明日出仕之意,往傳。
大王大妃殿傳于金箕晩曰,聞左相明日復命云,原任大臣,亦爲來待。
傳于金箕晩曰,領相明日簉朝云,偕來承旨退去。
李寅敎,以都摠府言啓曰,副摠管李寬奎,以禁衛中軍,本營諸將官射會監試事,南別營晝仕出去之意,敢啓。傳曰,知道。
丁酉十月二十九日辰時,上御熙政堂。進講入侍時,原任提學鄭元容,參贊官金箕晩,侍讀官曺雲承,假注書鄭基世,記事官趙徽林·李時愚,各持論語第五卷,以次進伏訖。上誦前受音訖,元容讀自子張問明,止民無信不立,仍奏釋義訖。上讀新受音十遍訖,命陳文義。元容曰,此章足食足兵民信之訓,好矣。倉廩實則民食裕,戎備修則疆域寧,而敎化行於上,民德孚於下,爲國之政,豈有過此?今日食兵兩政,卽糴政軍政是也。各邑倉庫,皆有國穀,名曰還上,而春散秋斂,使之備農糧,而待禾熟還納於倉。古法則假使有萬斛之邑,則分五千斛,留五千斛,是爲半留,而留者則以爲,水旱饑饉之備,且留庫之穀,易有鼠雀之耗。故每斗加納一升,十五斗一斛,納一斗五升,故每十斛,耗爲一斛,百斛則爲十斛,千斛則爲百斛。近來則取耗爲公用,而此猶不足,鄕吏倉屬之偸出攘取,所費益多。一年勤苦之農作,上戶不過十數斛,中下之戶不過十斛或五六斛,而皆入於公納與浮費,將何食而仰事俯育乎?以軍政言之,京營之軍,皆有保資,布木米錢,所納不一,而若使一丁,輸納一身之役而止,則民亦何苦何怨,而荐饑之境,戶口多損,閑丁之村,規避多端,徒使殘戶偏氓,疊役三四,以食以兵,俱非制法之意,則上已失信於民,何以責下民之不欺上乎?已與聖人此章爲政之訓異矣。雖以目下言之,當此歲暮,官差四出,天寒風雪之時,哀彼窮蔀,無衣無食,夫嗟婦泣,何以爲生?其情甚窮,其狀可矜,顚連携扶之中,其將誰依而誰恃乎?且民生之責,誰果任之乎?上曰,民事之責在予,予知之矣。元容曰,殿下此言,社稷生民之福也。殿下旣知其民事之責,在於殿下矣。天立元后,作民父母,使之安生而樂業,國家之安危,專係於民生之苦樂矣。殿下之心,每以愛民爲主,不可一時少忽,若此念少息,則民不得安而國隨而亂矣。祖宗朝積德累仁休養生息之億兆生靈,付託於殿下一躬之上,環東土黔首蒼生,朝夕所顒望而祈祝者,惟殿下之愛恤撫字,保之如赤子也。饑寒則民咨曰,吾君知之乎?有冤則民祝曰,吾君聞之乎?民心之所望如此,而殿下若一時泛忽,則民受其害,捷於影響,斯理如食則必飽,不食則饑,可不畏哉?殿下存得此心,而如欲施愛民之政,則不可以家家而與之食也,人人而授其衣也。若郡若縣,各有司牧之官,卽守令是也。民之休戚,於是焉係,殿下讀史記時,試留心鑑察,則自堯·舜迄歷代至今日,人主之尙吏治而擇守宰之時,則民康而國治,否則危難,某世治某世亂,歷歷可指矣。近日賓對之筵,慈聖殿下每進兩銓官於前席,以愼擇守令之意,縷縷下敎,大臣亦多以此仰奏矣。牧民之官,亦豈無仰體分憂之念,而其中亦有貪虐不良之人,懲貪奬廉,黜否陟能,以爲勸勵之政,然後可使循良者布列,而民蒙其利澤矣。古之賢君,亦有殿柱題名之事,殿下如聞守令之善治者,則常記睿念,以備擇用之資好矣。臣曾經治民之官,習知民生之艱難,疾苦之狀,欲一詳陳於廈氊之上,而今適因食兵之文義,玆敢仰奏。伏望常留聖念焉。上曰,玉堂陳之。雲承曰,子貢,以食與信之不得已去一,則何所當先爲問,孔子以去食爲答。民以食爲天,無食,無以爲生,而猶曰去食,則信之不可斯須或去,蓋可見矣。大抵信者,無處不宜,而最切於爲政,君不失信於民而敎化行,敎化行而民不失信於君,則治國之道不外是矣。故大學曰,與國人交止於信,書曰,惇信明義,垂拱而天下治。伏望於此等處,深留聖念,一政令一施爲,必使臣民,知其信焉,則垂拱之治,可見於今日,懋哉懋哉。上曰,參贊官陳之。箕晩曰,閣臣儒臣,已爲詳奏,臣無更達之辭矣。上掩卷。仍命退,諸臣以次退出。
上在昌德宮。停常參·經筵。
藥房都提調沈象奎,提調朴岐壽,副提調李嘉愚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候,安順,卿等不必入侍矣。大王大妃殿·王大妃殿·中宮殿口傳問安。答曰,知道。
金箕晩啓曰,明日景慕宮冬享大祭齋戒相値,視事頉稟之意,敢啓。傳曰,知道。
金鼎均啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李寅敎啓曰,備邊司郞廳來言,今日賓廳日次,而領議政李相璜無時急稟定事,左議政朴宗薰奉命在外,右議政李止淵未肅拜,不得來會云矣,敢啓。傳曰,知道。
傳于金箕晩曰,禮房承旨,馳詣宗廟·景慕宮,奉審摘奸以來。
傳于李敦榮曰,進講入侍。
傳于李嘉愚曰,奉審大臣·禮堂留待。
傳于李嘉愚曰,奉審大臣·禮堂入侍。
李嘉愚啓曰,時原任大臣,依下敎來待矣。傳曰,入侍。
鄭基世改差,代以徐珖輔爲假注書。
金鼎均啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于金鼎均曰,只推。
傳于金箕晩曰,發遣吏郞,諸執事淸齋與否,摘奸以來。
傳于金箕晩曰,安邊府使有闕之代,令該曹口傳差出。
吏曹口傳政事,以朴容壽爲安邊府使。
吏曹口傳政事,以崔拱辰·朱樂浩爲濬源殿令。
大王大妃殿,傳于吳取善曰,庭鞫爲之。
金箕晩啓曰,庭鞫爲之事,命下矣。右副承旨金鼎均,卽爲牌招,何如?傳曰,允。
又啓曰,事變假注書洪錫圭,身病猝重,勢難察任,今姑改差,何如?傳曰,允。
洪錫圭改差,代以李㘾爲事變假注書。
李㘾在外,代以鄭基世爲事變假注書。
吳取善啓曰,庭鞫爲之事,命下矣。委官,以何大臣爲之乎?敢稟。傳曰,領議政爲之。
又啓曰,庭鞫爲之事,命下矣。時原任大臣命招,金吾堂上·兩司諸臺·左右捕將,竝卽牌招,何如?傳曰,允。
又啓曰,庭鞫爲之事,命下,而判義禁鄭元容差祭,不得進參,何以爲之?敢稟。傳曰,許遞,前望單子入之。
判義禁前望單子入之,權敦仁落點。
金鼎均啓曰,新除授判義禁權敦仁,卽爲牌招,何如?傳曰,允。
又啓曰,庭鞫爲之事,命下矣。處所,以何處爲之乎?敢稟。傳曰,內兵曹爲之。
以江原道黃腸敬差官李章愚狀啓,黃腸木,不得依事目劃一準封,惶恐待罪事,傳于金箕晩曰,勿待罪事,回諭。
金箕晩,以禮曹言啓曰,濬源殿御眞舊本,自本殿奉發吉日,以來月望念間擇入事,伏承慈敎矣。令日官朴周煥推擇,則來十一月二十六日卯時爲吉云,以此日時擧行,何如?傳曰,允。
李寅敎,以都摠府言啓曰,副摠管李寬奎,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
金鼎均,以義禁府言啓曰,今此庭鞫時,假都事十員,令該曹口傳差出,以爲擧行之地,何如?傳曰,允。
義禁府問事郞廳六單,趙雲澈·李時在·李源庚·申錫愚·南獻敎·李是鍊。
金鼎均,以義禁府言啓曰,今此庭鞫時,罪人往來之際,例有軍兵排圍,依例令訓鍊都監擧行,何如?傳曰,允。
李寅敎,以訓鍊都監言啓曰,今此庭鞫時,因義禁府草記,罪人往來之際,排圍軍一百名,定送之意,敢啓。傳曰,知道。
又以訓鍊都監言啓曰,今此內兵曹庭鞫時,因兵曹節目出番軍二哨,各其將官率領,設布帳外排立,雜人一切嚴禁,而事畢後待標信罷出之意,敢啓。傳曰,知道。
又以御營廳言啓曰,今此庭鞫時,依兵曹節目,罪人結幕處,京中哨軍一哨,將官率領,嚴加排立,而事畢後待標信罷出之意,敢啓。傳曰,知道。
丁酉十月三十日辰時,上御熙政堂。進講入侍時,原任直提學金鏴,參贊官李敦榮,檢討官朴來萬,假注書蔡元默,記事官趙徽林·李時愚,各持論語第五卷,以次進伏訖。上誦前受音訖。鏴讀自棘子成,止君孰與足,仍讀奏釋義訖。上讀新受音十遍訖,命陳文義。鏴曰,周之徹法,乃行王政之本也。有若之對以盍徹,而百姓足,君孰與不足,百姓不足,君孰與足者?爲政如此,則民曰足而國亦足矣。此實千古格言,殿下亦以是監法焉。上曰,又陳文義。來萬曰,竊觀此章問答,則哀公,遇此饑歲,不先以救恤爲憂,反欲加賦以足用者,實不勝慨然矣。此在後世爲人上者,不可不深念爲戒也。大抵君與民爲一體,而民之財,卽上之財,民之力,亦上之力,車乘所出,芻粟所供,至及板幹力役,何莫非民之所爲,而寬其稅斂,則民得以遂其生,出力供上者必衆,何患其不足也?不然則民無生業之樂,田菜荒蕪,十室九空,而必多流散矣,上何所取以足用乎?堯·舜之世,民有阜財擊壤之樂,則可知其國與民自足,而曾未聞聚斂而足用矣。是故大學曰,百乘之家,不畜聚斂之臣,此在平天下章,而臣嘗聞粤我正宗大王敎曰,大學平天下章,反覆致意於財用,而亦未嘗不深戒於聚斂,凡爲天下國家者,若深味乎此,則其庶幾矣。又嘗於所御寢室東西壁,列書被災諸道,分三等邑號及守宰姓名蠲恤諸條,每行一事,輒錄其上,顧謂筵臣曰,民飢卽予飢,民飽卽予飽。況乎救災恤荒,尤當汲汲如不及,使吾溝壑之民,置之袵席之上,然後予心乃安,此實懷保大德,而尙令人欽頌萬萬,則在嗣王爲民事,可以監法,故玆敢敷陳。伏願殿下,深爲體念焉。上曰,又陳文義,敦榮曰,閣臣儒臣,旣已備陳,臣無容更達矣。上掩卷,仍命退,諸臣以次退出。
丁酉十月三十日午時,上御熙政堂。大王大妃殿垂簾,奉審大臣·禮堂·時原任大臣同爲入侍時,行都承旨李嘉愚,假注書蔡元默,記事官趙徽林·李時愚,領議政李相璜,領府事沈象奎,左議政朴宗薰,禮曹判書李紀淵,以次進伏訖。大王大妃殿曰,史官分左右,大臣進前。相璜起伏奏曰,冬候已深,朝夕之寒甚緊,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。大王大妃殿曰,下去奉審,則與所聞,何如?宗薰曰,臣與禮判,承命下往奉審,則驚慟震剝,一倍難抑,不知如何仰達,而大小諸片,一一收合奉審,則衣襨全幅,襯合無缺。但右邊肩龍,小如柳葉之一片,姑未搜合,此則似必有之,以日昏之致,未及詳審,而日後移摸,似無妨礙,是爲不幸中萬幸矣。大王大妃殿曰,今聞卿言,如予親往,驚慟之心,不知爲喩,影幀,不爲奉安於櫃中,奉安於龕室乎?宗薰曰,奉安則以櫃內爲之矣。大王大妃殿曰,按覈後果爲卽地承款乎?天下豈有具人形,而有此凶逆乎?言之及此,不覺掩抑矣。宗薰曰,往古來今,豈有如許凶逆乎?蔽一言曰,戾氣所鍾矣。紀淵曰,盤問之初,似若狂譫,語無倫脊,施威之後,惶怯流汗,箇箇承服,蓋當初手勢先犯儀物。以此觀之,似或出於賊心,而畢竟凶說肆發,罔有紀極,伊時臣直欲手磔口臠,而旣不可得,則姑存一縷,忍憤而歸矣。宗薰曰,以着紅淨衣一節觀之,卽一狂易之凶賊矣。紀淵曰,以逗遛木庫,終不敢走出一節觀之,似是神明之所使矣。大王大妃殿曰,渠之負犯如此,豈敢逃生乎?以若絶悖,萬戮猶輕,而一律之外,豈有加施之律乎?至于今尙存一縷,假息於覆載間者,尤萬萬痛恨矣。紀淵曰,取考帳籍,則渠之支屬,有母與妻及弟與三寸叔,故竝捉囚本府獄矣。大王大妃殿曰,罪人何日當押來云耶?相璜曰,姑未指日仰達,而似在一兩日間矣。大王大妃殿曰,大殿若非沖年,則親鞫設行,斷不可已,而今番則以庭鞫擧行,可也。相璜曰,殿屬,已爲拿來,何以爲之乎?大王大妃殿曰,此則自本府擧行,可也。相璜曰,以拿鞫爲之乎?大王大妃殿答曰,似然矣,庭鞫傳敎及拿鞫處分,待罪人拿來後,從當有命矣。又敎曰,移摸一時爲急,而舊本奉來後移摸似好,大臣之意,何如?相璜曰,幀本移摸,易致初摸再摸之隨摸或殊,若移摸於濬源殿舊本,則是始摸後一摸也。若移摸於南殿所奉本,則是就再摸本,而又移摸也。寫眞之奉一摸本爲歸,慈敎誠爲至當,臣於閤外,與僚相禮堂,亦有所酬酢矣。奉來之節,或不能無憧憧於移動之際矣,俄聞禮判言,其言儘有見,奉來移摸,果有勝於就摸矣。象奎曰,御眞舊本旣幸,移摸無慮,則以此本重摸,事體情義,實爲妥允。雖以諸臣家言之,或先世眞像,各有初晩之別,今此濬源殿所奉本,雖無以的考年條,而恐是初次圖寫,則就此本摸,奉於北殿,尤爲忭幸矣。宗薰曰,初摸再摸誠有間焉,當初圖寫之先後,亦必有異,而雖以目下情理言之,幾百年妥虔瞻依之地,今將不獲已有此移摹之擧,苟於儀章物采之間,或有一毫離眞,則其爲未安,當如何?必就本殿舊本摹寫,然後意義與仍奉舊本無間,臣亦於此,無容他議矣。大王大妃殿答曰,予心亦然,依大臣所奏爲之。宗薰曰,舊本奉來等節,亦不可一時遲緩,何以爲之乎?大王大妃殿曰,擇日爲之。宗薰曰,以何間擇入乎?大王大妃殿答曰,來月望念間擇入,仍命書傳敎曰,濬源殿御眞奉來吉日,以來月望念間擇入。出榻敎大王大妃殿曰,奉來時儀節,何以爲之乎?相璜曰,臣等自外業已商確,而節次似與移摸後奉往時,不無隆殺之節矣。紀淵奏曰,儀節,從當參考磨鍊以入,而奉來時神輦,則本殿所在者,不甚渝色,似爲合用矣。又奏曰,濬源殿儀仗·鋪陳·面帳·仰帳·香盒及朱簾之縇與纓,不可不趁移摹奉安時改備,而龕內北壁上所塗靑紬,亦年久渝色,此亦一體修理爲宜,竝令道臣,預爲從便擧行之地,何如?大王大妃殿答曰,依爲之。出擧條仍敎曰,奉來時,誰當進去乎?相璜曰,取考戊辰慶基殿已例,大臣禮堂,俱爲進去,而或有禮堂進去之例,退出後博考廣議,謹當稟定矣。大王大妃殿曰,事體自別,大臣禮堂,不可不下往矣。紀淵曰,舊本補褙,若下往後爲之,則似欠精潔,奉來後爲之,恐好矣。大王大妃殿可之。相璜曰,旣奉奉來移摹之成命矣,事體重大,當爲設都監擧行,都監擧行之在移奉前與在移奉後,更承下敎後,當分付儀曹擧行矣。大王大妃殿答曰,設都監,待舊本奉來後擧行,可也。出擧條仍敎曰,都監處所,以資政殿爲之,則似有狹窄之慮,以光明殿爲之,可也。又敎曰,告由祭·告動駕祭,依慰安祭例設行,可也。紀淵曰,濬源殿節享,與慰安祭有異,似於未移摹之前,自當停止,而事係禮節,不敢擅便,下詢時原任大臣處之,何如?大王大妃殿曰,大臣之意,何如?相璜曰,節享則與慰安·告由·告動駕之節有異,似當停行矣。象奎曰,節享,與變初慰安,大有異焉,今則幀本捲奉移摸間停享,似爲允當矣。宗薰曰,慰安·告由,卽有事則告也。至於節享,則必待展奉後,始當行禮,其行其停,各有攸據,恐無疑,而禮意甚重。伏願審處焉。大王大妃殿答曰,大臣之意如此,移摹還奉前置之,可也。出擧條宗薰曰,其間朝廷有喜事,元老宿德,久閒之餘,復膺寵命,國事有恃,新卜德望兼隆,輿論所歸,簡心之典旣下,朝野洽然。第如臣無似,政宜斥退,乃爲用舍之當,而無功濫陞,宜退反進,反面爲急,雖不得不冒肅恩命,而實爲有靦面目矣,體諒之恩,謹當顒俟矣。大王大妃殿敎曰,領相除拜之後,左相則事務自當稍簡,相與寅協,善爲國事,豈不尤好,何可遽爲辭巽乎?相璜曰,臣之癃聵耄荒,豈有復冒此任之望哉?以奏以疏,披瀝苦衷,冀倖萬一,而未蒙兪音,勉飭轉嚴,有不敢一向煩聒,亦無以一向泯伏,回旋無路,竟至冒肅登對,臣心甚惶愧矣。時値國家有事,今姑不敢更爲張皇,而惟此老昏不堪任使之實,當在俯燭之下,庶可蒙體諒之恩,臣敢以是仰恃矣。大王大妃殿敎曰,卜相不爲則已,爲之則捨卿其誰?今見筋力猶爲康寧,當此時,非卿宿德,無以與議國政,卿其勿復辭巽。相璜曰,民憂國勢,是誠何如時也,是任又何如任也,臣又果何如人也,而尙可以擔承此任於此時乎?大王大妃殿曰,屢經之事,且何言之,豈無體諒之日乎?宗薰曰,今番事以後,濬源殿守直奉護之節,尤當百倍愼密,本殿令,俱已就拿,官職無可論,不可以假官,許久替直,濬源殿令二窠,令該曹卽爲口傳差出,依道內陵官例,除肅謝赴任,使之誠勤奉職,何如?大王大妃殿答曰,依爲之。出擧條宗薰曰,臣於數十年來,四涉北地,諏訪所及,輒見民勢之每下,矧今飢荒之餘,瘡痍未蘇,村閭場市之間,顯有苶然不振之狀,南關如此,北關尤可推知。凡係懷保釐革之政,汲汲如救焚援溺,猶恐其不及,蓋目下倒懸之憂,亶在軍糴,外此許多痼隱,指不勝屈,然捨此二者,而論民瘼則亦末耳。軍政尤屬切急,而此非一朝一夕之故,今欲從頭理會,一番整頓,則勢必撓民而益疾,付之營閫邑鎭,不亟不徐,漸次釐改,庶爲得之。至於糴政,具有成法,本自嚴密,何必別立新規?守令之說還弊者,必稱流亡,而其實吏逋之弊,甚於流亡,官濫之弊,又甚於吏逋。苟使爲官長者,知公私之分,畏法律之嚴,各自律身御下,則吏不敢售奸,民自有食效,糴法之歸正,在其中矣。第本道舊還之多,爲諸道之最,頃因霈澤,已蒙五萬餘石蕩減之典,此爲北民浹骨之恩,而尙有折米七萬餘石,散在各邑,民不忘憂,吏緣爲奸。今若以癸未以前未捧條一萬六千四百餘石,加施蕩減,則在民必有實惠,足爲目下慰悅之道,故玆敢仰達矣。大王大妃殿答曰,依爲之。出擧條宗薰曰,北梱疵聞甚多,卽其最著者言之,該營餉耗之在六鎭諸邑者,諉以支放所需,精擇濫捧,乘穀價之翔踊,高價發賣,穀不入境,而利自充橐,一邊邑賑絶巡,而若無聞知,一邊營穀論價,而恬不顧恥,民固唾罵,軍豈心服?委寄不輕,辜負不淺,雖以今番都試觀之,沒技至於三十八人,濫雜如此,怨謗難遏,亦係不職之一端,北兵使李顯英,施以削職之典,何如?大王大妃殿答曰,依爲之。出擧條宗薰曰,會寧前府使沈能俊,在任時,多穀爛賣之說,京鄕藉甚,聞者訝惑,及到北境,始得其詳。該邑有吏奴逋千餘石,昨春謂以査徵,每石代錢五兩,勒定成簿,至秋却以每兩一石,排定成簿,穀之爲錢,錢之爲穀,皆是空言虛文,而千石之逋,衍爲五千石矣。乃依其剩數,直取庫中精實穀四千石,高價發賣,都歸私橐,在公穀則爲攘竊,在官屬則爲誑騙,沒廉無忌,胡至於此?言之可羞。此若任置,則流毒貽害,將無紀極。且開市時,彼人馬料二百餘石,以歇價買取,亦歸牟利,其蔑法貽羞大矣。似此貪鄙之流,不可不嚴法重繩,以爲懲勵之地。沈能俊,令該府拿問重勘,所犯之庫穀,令道臣詳査實數,刻期懲捧於當者,毋使公穀虛耗,何如?大王大妃殿答曰,依爲之。出擧條仍敎曰,守令臧否,卽道臣察飭之事,而前後道伯,不爲擧論,今於大臣之行,始爲發覺,前後道伯,但熟睡而來乎?此後無復言擇守令一事也。相璜曰,大抵朝家用人之法,必須分別臧否,臧則陟之,否則黜之,賞罰必以公,則自無苟且姑息之患矣。北兵使李顯英事,今聞僚相言,誠不勝駭然矣。宗薰曰,武臣乘車,本有朝禁,鞍馬則舍其本業職分之事,輿輪則取其便逸觀美之具,甚是弊習,在所必禁,而梱禦邊鎭之有馬牌許騎驛者,偏尙此習,非車不乘,威脅殘驛,勒責上乘,以不服習之馬,駕極粗重之車,馳至峻險之路,纔經一行,必斃乃已。夫險程驅車,何異陸地行舟?驛騎服箱,便是公物私用,西北驛路之日就凋弊,職由於此。今行所見驛站馬卒之不成樣,視年前倍甚,郵官說弊,郵卒訴苦,皆以駕車爲歸,此不可不亟行禁斷。自今梱帥以下守令邊將,若有乘車者,許令郵官報營,一一啓聞論勘,施以濫騎之律,如或郵官懦怯掩匿,則亦以驛馬私與論,雖非武臣,驛乘駕車,竝當痛禁。此擧條書揭各站壁上,以爲常目準行之地,以此嚴明分付於各道道臣,何如?大王大妃殿答曰,依爲之。出擧條宗薰曰,高山道,本是殘驛,專管咸興以南十一站,常時策應,常患不給。況今使星絡續,窘跲可知,聞該郵官瓜期在卽,此時遞易,則事勢誠甚罔措,驛屬遮訴,此時察訪,在職旣久,頗悉驛弊,高山察訪李錫以下缺
上在昌德宮。停常參·經筵。
李寅敎啓曰,來初五日朝參日次矣,敢稟。傳曰,停。
金箕晩啓曰,明日常參·經筵,取稟。傳曰,停。
傳于金箕晩曰,禮房承旨馳詣景慕宮,奉審摘奸以來。
傳于李寅敎曰,進講入侍。
鄭基世有頉,代以朴齋璿爲事變假注書。
朴齊璿有頉,代以兪錫煥爲事變假注書。
大王大妃殿傳于金鼎均曰,前後改望之事變假注書,竝令該府拿問嚴勘。
備邊司薦望,以任聖臯爲北兵使。
李寅敎啓曰,兵曹郞廳來言,北兵使下批政事,取稟。傳曰,當日爲之。
罪人元大益原情。
罪人大益更推,嚴刑一次,訊杖第十三度停刑,捧遲晩後仍捧結案。
義禁府罪人大益年三十二,結案白等,矣身根脚段,父宗仁,父矣父廷八,竝只故,母朴召史生存,母矣父師光故白良乎,父母以胎生於永興鎭坪社巖回垈里,仍爲入籍居生是白乎旀,行兇節次段,矣身所犯,卽古今天下所未有之窮兇極變也,四百年隆奉之地,嚴重,何如?億兆民依歸之誠,彝倫所同,而惟此梟獍其腸,豺貇其性,始若偸竊,而形跡絶慝,或似風顚,而情節莫測,終至於忍所不忍,敢所不敢,而天地震驚,無所因極,臣民惋泣,皆不欲生。劇逆大憝,從古何限,而至凶且惡,乃至於此,寸剮分剔,不足當凶犯之萬一,手磔口臠,猶未洩神人之同憤,大逆不道的實,遲晩的只罪,大益段不待時凌遲處死事。大王大妃殿傳于金鼎均曰,庭鞫撤罷。
大王大妃殿傳于金鼎均曰,殿令拿鞫擧行,忠義以下移送秋曹,嚴刑捧招。
義禁府啓目,濬源殿令朱欽哲·韓樂洙等原情云云。身爲殿官,變出無前,則當日之全不覺察,是豈成說?常時之慢於守護,罪又何居,或稱以齋所稍間,或諉之變前出直,反覆究覈,一辭遲晩,平問之下,難以輸款,竝只刑推得情,何如?判付。啓,大王大妃殿傳于金鼎均曰,身爲入直殿官,千萬古所無之凶變,出於殿內,白晝全然未覺察,其常時不能恪勤守護之事,推而知之,誅殛猶輕典,特傅无妄之科,當日入直殿令朱欽哲嚴刑二次,減死絶島定配,出直殿令韓樂洙嚴刑一次,邊遠定配,可也。
傳于李寅敎曰,兩司聯名箚子入之。
以慶尙監司尹聲大狀啓固城縣令梁建洙以鄰邑事,移怒於報營,文牒全不審愼,語多駭妄,不得已罷黜事,傳于吳取善曰,令該曹口傳擇差,催促下送。
禮曹,今十一月二十五日冬至朝賀時應行節目,參考前例磨鍊爲白去乎,依此擧行,何如?判付。啓,權停爲良如敎。
假注書徐珖輔書啓,臣於本月初一日辰時量,以外南山植木摘奸事,敬奉聖敎,出崇禮門至南關王廟主山及案山植木處,看審是白乎則,松橡鬰密是白遣,自靑鶴亭至舊失火處面面周審,則老木穉株,叢帀茂盛是白遣,自典牲署後面至冷井洞,則大木參差,擁蓋一山是白遣。下詣南壇看審是白乎則,壇砌門墻,竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則松林蒙翳是白遣,詣漢江壇看審是白乎則,亦爲無頉是白遣,自雁峯伏兵峴至畫景谷,則樹木茂密是白遣,由斗湖而詣司寒壇看審是白乎則,亦爲無頉是白遣,自無學峰所經外南山諸處,一一詳審是白乎則,別無斫㾗之意,敢啓。傳曰,知道。
金箕晩,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
李寅敎,以備邊司言啓曰,卽見東萊府使成遂默狀啓,則枚擧訓別等手本,以爲,館守倭言內,關白今年四月日退休,故告達次,大差倭匪久出來云,京接慰官及差備譯官,依已例預爲差出事,請令廟堂稟旨分付矣。取考謄錄,則英廟朝庚辰,有關白退休時差倭接待之例矣。今亦依此例,接慰官·差備譯官差出及禮單磨鍊等節,卽令該曹該院相考擧行,何如?傳曰,允。
又以義禁府言啓曰,大王大妃殿傳曰,殿令拿鞫擧行事,命下矣。殿令朱欽哲·韓樂洙,竝解枷杻,移囚西間之意,敢啓。傳曰,知道。
大司憲曺鳳振,大司諫尹興圭,執義趙啓昇,司諫黃基安,掌令姜時永,持平柳榮河·韓文爀,獻納韓宓履,正言李源祚等箚曰,伏以,從古惡逆何限,而豈有如今番大益之窮天極地至凶絶悖者乎?彼以蟣蝨之賤,乃肆梟獍之毒,有此凶犯於莫重莫嚴之地,以其手犯,則人臣之所不敢道也,以其口招,則人臣之所不忍聞也。歷考往牒,未有如此變之罔極,又未有如此賊之絶憯,臣等今於鞫座,目見其獰頑之狀,耳聞其凶慝之供,腔血轉沸,心膽俱裂,雖使手磔口臠,不足以洩此憤也,千剮萬戮,不足以稱其罪也。鞫事已竟,王章且伸,孥戮之典,所當次第擧行,而第念此賊所犯,卽是亘萬古所無之凶逆,則所施之律,不可但以孥戮而止矣。今日之所可擬者,惟有适·雲已行之例而已,縱無加於此之極律,而斷不可減於此而處之也。此非但臣等之言,卽擧國同聲之辭,痛惋之極,不能按抑,玆敢相率聯籲。伏乞聖明,仰稟東朝,亟降處分,以适·雲已施之律,施之於此賊,以正邦憲,以快輿情,不勝大願。取進止。答曰,省箚具悉。有加於此之律,尙欲用之,況已用於适·雲之律乎?所請依施。
丁酉十一月初一日辰時,上御熙政堂。進講入侍時,提學徐有榘,參贊官李寅敎,侍讀官曺雲承,假注書徐珖輔,記事官趙徽林·李時愚,各持論語第五卷,以次進伏訖。上誦前受音一遍訖。有榘讀自子張問崇德辨惑,止雖有粟吾得而食諸,仍奏釋義訖。上讀新受音十遍訖,命陳文義。有榘曰,臣聞之四五年前書筵開講時宮官之言矣。殿下論伯夷·叔齊讓國事曰,伯夷讓國,從父之命,誠是當然底道理,而至於叔齊,讓國非矣。此是前聖所未發之義理,伊時承聆之宮官,退傳令旨,孰不欽誦攢仰乎?于今多年,望學之益臻高明,可以仰揣,而近來講筵,過於淵默,絶無文義間發難反復之事,豈或以講筵體貌,與書筵不同?而不但進講與法講有異,雖朝晝夕法講,文義討論,愈多愈好,繼自今逐章發難,以盡講劘之義焉。上曰,玉堂陳之。雲承曰,齊景公之問政於孔子,亦出於爲治之心,然善孔子之答,不能行焉,卒不得爲賢君矣。第其發問之意則豈不美哉?臣曾因文義,以下問陳請,進講諸臣,亦多以此爲請,而一未承下問,不勝抑鬰矣。秩高閣臣,每每登筵,治政得失,民間疾苦,皆可下詢而採聽矣。問難經旨之深奧,討論歷代之治亂,則文學政事,可以兩得其益,伏願留念焉。上曰,參贊官陳之。寅敎曰,君君臣臣父父子子此八字,辭約而義博,卽大學所謂君仁臣敬,父慈子孝,文王之學,緝熙敬止,能盡君臣父子之道者也。能盡是道,則彝倫得敍,庶政惟和,故註曰,堯·舜之治,亦不越此。伏願於此等文義,體認而力行之,則古先聖王治法政謨之布在方冊者,不難做得於今日矣。惟殿下懋哉懋哉。上掩卷。仍命退,諸臣以次退出。
上在昌德宮。停常參·經筵。
李寅敎,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金箕晩啓曰,明日常參·經筵,取稟。傳曰,停。
李寅敎啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李嘉愚啓曰,右副承旨金鼎均,今日不爲仕進,卽爲牌招,何如?傳曰,允。
傳于李嘉愚曰,進講入侍。
李嘉愚啓曰,卽者吏曹郞廳來言,政事當日爲之事,命下,而判書申在植病不來,參判洪學淵未肅拜,參議未差,不得開政云,竝卽牌招,何如?傳曰,允。
又啓曰,吏曹判書申在植,參判洪學淵牌不進推考傳旨,今方捧入,而開政命下之後,如是違牌,事甚未安。竝更牌招,何如?傳曰,允。
刑曹啓目,罪人羅弘根·韓容尙·韓界白·韓景祿等,嚴訊究覈是白乎則,泛稱遲晩,游辭漫漶,究厥情狀,極爲狡慝,待拷訊限滿,更加嚴刑得情,何如?大王大妃殿傳于李寅敎曰,渠輩以本殿守護之員役,一時皆爲空虛離次,間有振古所無之變,而全不覺察,究厥罪狀,盡戮無惜,而殿令旣已末勘,忠義等嚴刑二次,絶島定配,守僕嚴刑三次,絶島限己身爲奴,可也。
李寅敎,以義禁府言啓曰,時囚朴齊璿,昨日特敎拿勘之下,托以家在城外,終夜相持,不卽就囚,以致囚單之經夜遲滯,事未前有,萬萬駭然,本罪外添問目捧供,何如?傳曰,允。
大王大妃殿傳于李寅敎曰,特敎拿問之下,假托家在城外,終夜相持,如有一分朝綱,豈至此境?朴齊璿,爲先施以湖沿投畀之典,當日內押送,不飭之禁府堂上,竝施越俸之典,入直擧行都事,爲先汰去。
李寅敎啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于李寅敎曰,只推。
以右副承旨金鼎均牌不進罷職傳旨,傳于李敦榮曰,只推。
以慶尙監司尹聲大狀啓,薦新進上生靑魚迄未捉得,限內不得封進惶恐待罪事,傳于李敦榮曰,勿待罪事,回諭。
吏曹口傳政事,以申大應爲固城縣令。
李敦榮,以戶曹言啓曰,謹奉傳敎,毓祥宮正堂門帳等修改吉曰,令日官崔福基推擇,則今十一月十一日午時爲吉云,以此日時擧行之意,敢啓。傳曰,知道。
李寅敎,以兵曹言啓曰,每當儲窠之月,虛司果例不得循例區處,而在前積滯之時,有勿拘擬入之例。今亦依此擧行,以爲次次疎滯之地,何如?傳曰,允。
又以禁衛營言啓曰,本營騎士將方禹聲,身病猝重,勢難察任,改差,何如?傳曰,允。
又以義禁府言啓曰,前事變假注書朴齊璿,爲先施以湖沿投畀之典事,承傳,啓下矣。朴齊璿全羅道務安縣投畀,而以承傳內辭意具罪目,依例發遣府羅將,押送配所,何如?傳曰,允。
又以義禁府言啓曰,大逆不道罪人大益,旣已承服正刑矣。其父母妻妾·子女祖孫·兄弟姊妹·子之妻妾·伯叔父·兄弟之子,年歲姓名存沒居住,令漢城府考出帳籍,亦爲分付五部及各該道,應坐諸人,一一査出,成冊牒報後,依律擧行,而籍沒家産·破家瀦澤·降邑號罷守令等事,令各該司捧承傳擧行,何如?傳曰,允。
又以義禁府言啓曰,會寧前府使沈能俊,拿問重勘事,傳旨,啓下矣。沈能俊,下去忠淸道懷仁地云,依例發遣府書吏拿來,何如?傳曰,待待命拿囚。
又以義禁府言啓曰,京畿監司李光正狀啓內,興陽前縣監李錫遠,添載縱非私穀,晩時裝發,吏不騎船,俱違法例,令該府拿問勘處事,啓下矣。李錫遠,下去忠淸道公州地云,依例發遣府羅將拿來,何如?傳曰,待待命拿曰。
前知事李止淵疏曰,伏以臣叨此誤恩,爲日已久,公私憂懼,晝宵煎熬,前亦猥控血懇,仰冀諒允,忱誠未格,批旨愈隆,感惶悚慄,若無所容,在臣道理,只當泯默蹙處,恭竢處分,不宜妄復呼籲,有若依倣故事之爲,而誠以不稱之名,旣不可一日虛冒,非分之寵,尤不敢一日謬承。臣若徒懷瀆擾之懼,未免囁嚅而止,則聖明亦何以畢燭情實乎?臣之名忝朝籍,薄有歲月,節次推排,滾到崇班,或者我慈聖殿下,謂臣踐履之多,意其眞有才猷,不謀於衆,遽加特簡,而我殿下,又以慈聖之特簡,不問其本末長短,屢賜恩諭,曲加慰藉,遂欲以大臣敦勉之例而施之耶?臣每當祗受,冞增駭汗。苟使臣學識足以平邦國,器量足以鎭雅俗,謨謀經濟,又足以贊化而澤物,則以畢生涓埃之願,當千載遭逢之會,何敢不對揚休命,仰答隆眷之萬一,而乃反爲必辭計哉?臣以狷滯之性,庸陋之才,百無一長,最居下品,誠不足備數於具臣,而方其壯也,猶可以筋力之奔走,耳目之役使,自效於藉手之資。今且年紀衰邁,疾病侵尋,竝與其所以藉手者而莫可能焉,則直一空空然無用物耳,臣實自知,臣焉敢欺?此臣所以冒死祈免,迷不知變者也。臣聞伊尹之言曰,其難其愼。難愼者,任官之要也,雖微官庶僚,不得其人,則厥職瘝矣,況在輔相,關係何如,而上不難愼而授之,下不難愼而居之,則非徒累則哲之明,招有識之譏而已,覆餗僨轅,可立而俟,此國家興替之幾,不可不審也。臣竊又伏念,福過召災,理所固有,器滿取溢,物亦常然。臣雖不肖,亦化育中含生也。今若以僬僥而任重擔,駑駘而責長途,使至摧拉顚踣,不得遂其性而全其命,則豈不有憾於天地之大乎?臣之情事,轉益崩迫,玆敢不避煩猥,申暴危悃。伏乞聖慈,特垂哀愍,將臣新授相職,亟許鐫改,俾得以還他本分,以重國體,以遂微諒,千萬大幸。臣無任云云。答曰,省疏具悉卿懇。謂予申申之諭,孚卿款款之誠,又此巽牘之至,反復瞿然之甚。慈聖特簡,諭以純廟遺意,在卿追先報今之義諦,尙可用外至之文具,以崇讓爲觀美之歸哉?卿須念卿之出膺遲一日,則國事有一日之害,犂然幡然,以幸國事。仍傳于李嘉愚曰,此批答,遣史官,傳諭于右議政。
丁酉十一月初二曰辰時,上御熙政堂。進講入侍時,原任提學鄭元容,參贊官李嘉愚,檢討官金在根,記事官尹敎成·趙徽林·李時愚,各持論語第五卷,以次進伏訖。上開卷,誦前受音一遍。元容讀自子曰片言,止小人反是,仍奏釋義。上讀新受音十遍訖,命陳文義。元容曰,子張問政,而夫子告之以無倦,程子以誠心愛民解,而蓋爲政豈有過於愛民,而以實心愛之,哀矜惻怛之心,滿腔是仁,則豈有倦怠之意乎?日前臣因文義,以民事仰奏,而殿下以民事之責在予爲敎,臣等退而歡頌感悅,相對而賀。聖上一言,可以興邦,而生民被具澤矣。殿下旣有愛民之心,誠心無倦,常存此心,一念不差,則許多爲政之節目條例,自可行之不難,而日臻於熙皞之治矣。古聖賢之存心爲道,布在方冊者,非別般事爲也。不得位而在下,則敎人爲善,得位而在上,則治民而爲邦,故魯論問答與敎訓,皆是治國安民之事。每於臨講之際,逐章隨句,以民事推驗體認,則學與政竝進矣。上曰,玉堂陳之。在根曰,片言可以折獄者,特言子路之忠信明決,由其養之有素,人之信己,在於未言之前故也。非謂其可以取辦於言而折獄也,夫刑獄至重,人命所關,故易曰,明愼用刑而不留獄,書曰,庶獄庶愼。文王罔敢知于玆獄,豈可以取辦於言而決之哉?粤我世宗大王,嘗謂文宗曰,刑獄雖笞罪,不可容易處決。伏願殿下,軫念此意,必誠必愼,知子路之折獄貴在乎信,而參看於祖宗朝恤刑之訓,以爲取法焉。上曰,參贊官陳之。嘉愚曰,子路諾於人,不留而踐之,可謂信矣,可謂勇矣。學者自修如此,況乎人君政令事爲之間乎?臣下每有仰陳,則輒皆翕受,必以誠信爲主,而非徒翕受而已,又必行之不留,然後可與古人無宿諾之意同,而百事亦無叢脞之患。伏願殿下,留神於此等處,推類體念焉。上掩卷,仍命退,諸臣以次退出。
上在昌德宮。停常參·經筵。
金箕晩啓曰,明日常參·經筵,取稟。傳曰,停。
金鼎均啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于吳取善曰,進講入侍。
李嘉愚啓曰,吏曹判書申在植,參判洪學淵再牌不進推考傳旨,今方捧入,而開政命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹判書申在植,參判洪學淵牌不進推考傳旨,今方捧入,而開政命下之後,如是違牌,事甚未安。參判陳疏,判書更爲牌招,何如?傳曰,允。參判疏批以下,卽爲一體牌招。
有政。吏批,判書申在植,參判洪學淵進,參議未差,行都承旨李嘉愚進。以林翰鎭爲吏曹參議,李基華爲宗簿正,李爲社稷令,金昌圭爲德陵直長,徐用輔爲禁府都事,兼鏡城府使單任聖皐,高山察訪李錫周限一年仍任事承傳,前郡守趙玄珏,前縣監田百熙今加通政加資事承傳。
兵批,兼判書權敦仁,參判鄭鴻慶病,參議趙奎昇入直進,參知蔡弘勉病,左副承旨李寅敎進。同知單李完秀,副護軍兪星煥·李熠,咸鏡北道兵馬水軍節度使單任聖皐。
吏批,再政。以李鳳來爲平市主簿,金鳴鐸爲純陵奉事。
金鼎均啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于金鼎均曰,只推。
金鼎均,以刑曹言啓曰,因義禁府啓辭,大逆不道罪人大益,籍沒家産事,命下矣。罪人大益,奴婢有無,令京兆考出帳籍,亦爲知委五部及各該道,使之一一査出,修成冊報來後,依例永屬公賤之意,敢啓。傳曰,知道。
又以義禁府言啓曰,因時囚罪人朱欽哲·韓樂洙等口招公事,大王大妃殿傳敎內,當日入直殿令朱欽哲,嚴刑二次,減死絶島定配,出直殿令韓樂洙,嚴刑一次,邊遠定配,可也事,命下矣。朱欽哲,爲先嚴刑一次後,全羅道康津縣古今島減死絶島定配,而待拷限更加嚴刑一次後,仍爲發配,韓樂洙,嚴刑一次後,平安道朔州府邊遠定配,而以傳敎內辭意具罪目,依例發遣府羅將,押送配所,何如?傳曰,允。
義禁府啓目,事變假注書李㘾·鄭基世等原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,金浦郡守徐容輔原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,興陽前縣監李錫遠原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付。啓,依允。
吏曹參判洪學淵疏曰,伏以臣才乏尺寸之長,而濫躋華顯,恩荷邱山之重,而蔑效絲毫,前後踐歷,罔非踰濫,每自循省,惴惴若集木而臨淵,榮途一念,夢想不到。迺者選部佐貳之命,忽及於臣身,華誥誕宣,庚牌屢臨,臣惝怳懍惕,不自知其何以致此。抑以臣之曾叨三銓,下之所以注擬,上之所以簡授,有若循次序進,而不少留難也歟?臣於年前,承乏苟充,辭不獲諒,一再與聞於銓綜之末議,而至今追惟,尤悔居多,一之旣誤,何可再乎?況秩愈進則責愈綦重,責益重則才益不逮,臣若憑藉寵靈,視若宿趼,揚揚冒膺,不顧笑罵,俯犯量入之戒,仰累則哲之政,則臣之辜負玷辱之罪,將何以少贖也哉?臣才劣識惛,門單植弱,通籍以後,自所期望者,初何嘗髣髴於世所稱華美要淸之職,而偏蒙兩聖朝拂拭之殊恩,滾到宰列,遍歷至此,涓埃圖報之願,夙昔所自矢者,而至若辨才敍流,佐平邦典之任,則雖古之素蓄才望者,亦皆逡巡而却顧,則萬萬非如臣衰邁庸愚者,所可强膺而冒進也,審矣。言由衷懇,毫無假飾。伏乞聖明,俯垂鑑諒,特遞臣所帶之職,以重官方,以安賤分焉。臣無任云云。答曰,省疏具悉。卿其勿辭行公。
丁酉十一月初三日辰時,上御熙政堂。進講入侍時,原任直提學金鏴,參贊官吳取善,侍讀官任百經,假注書徐珖輔,記事官趙徽林·李時愚,各持論語第五卷,以次進伏訖。上誦前受音一遍訖。鏴讀自季康子問政,止草尙之風必偃,仍奏釋義訖。上讀新受音十遍訖,命陳文義。鏴曰,政者正也此一語,儘帝王家爲治之大本也。殿下以正率人,則一正心而國定矣。今日行一正事,明日行一正事,此事旣出於正,彼事亦出於正,則此豈高遠難行之事乎哉?夫子之時,康子奪嫡,季氏竊柄,聖人此訓,蓋是諷諭之言,而至於風之在於物,東則東,西則西,南則南,北則北,隨所加而草自偃,正猶在上導率之殊其方,而在下觀感之捷於影,君子以正帥人,而民莫敢不正矣。殿下以是加勉,則我國將爲堯·舜之治,可使臣等得見德化之成也,是臣區區之望也。上曰,玉堂陳之。百經曰,康子之問政也,問患盜也。夫子之答,皆使之反躬自治者,其時季氏專政,康子奪嫡,溺於利欲,其身不正,故前後之對,一串貫來,譬如良醫之對症投劑然,治天下之大經大法,亦不外於是道矣。其中風草之喩,尤是着眼玩味處也。蓋人主爲四方之所準則,君子是小民之所觀感,正其影者,先端其表,淸其流者,必潔其源,是以其本亂而末治者否矣。上有好者,下必有甚焉。古語曰,城中好高髻,四方高一尺,城中好廣袖,四方全疋帛,城中好廣眉,四方且半額。此言雖小,可以喩大,人君之欲平治者,豈可不先正其身哉?伏願殿下,正心以正百官,正百官以正萬民,則風行草偃之化,速於置郵而傳命矣,念哉念哉。上曰,參贊官陳之。取善曰,此章子帥以正,孰敢不正八字,卽夫子答季康子問政之義,而且以人君上言之,上行下效之實,莫要於先正其身。蓋人主一心,萬化之源也。君心一正,則君子彙征而國以興隆,君心不正,則小人雜進。而國以危亂。傳曰,堯·舜帥天下以仁而民從之,桀·紂帥天下以暴而民從之。政令事爲之間,民之從之也,捷於影響,可不愼哉?然則治國之要,莫先於正心,而正心之要,必須於講學,伏願於講學上,無少間斷,俾收實效焉。上掩卷,仍命退,諸臣以次退出。
上在昌德宮。停常參·經筵。
金箕晩啓曰,明日常參·經筵,取稟。傳曰,停。
金鼎均啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于金鼎均曰,進講入侍。
李敦榮啓曰,事變假注書兪錫煥,身病猝重,勢難察任,今姑改差,何如?傳曰,允。
兪錫煥改差,代以金震休爲事變假注書。
傳曰,予之欲必致者,重在民國,有其說而不可已者,非所謂公,而卿之所固辭者,重在虛文,無其說而强爲之說,非所謂私乎?雖在庶僚,尙不可以私掩公,況以輔相之重,居具瞻之地,欲以强爲說之私,易不可已之公,曾謂卿念不及此乎?然則卿之去就,不待兩言而決,予何多誥?玆遣史官,庸申偕來之意,望卿勿復固執,卽起膺命。仍傳于李敦榮曰,此敦諭,遣史官,傳諭于右議政,仍與偕來。
兼春秋趙相玉書啓,臣於本月初四日辰時量,敬奉聖諭,馳往傳諭于北部觀光坊大安國洞契議政府右議政李止淵所住處,則以爲,臣荐控憂迫之懇,屢干崇高之聽,非敢故爲巽讓,姑備文數,誠以所被誤恩,萬萬非賤陋之品所敢承當,震恐恧蹙之極,自不得不到底披瀝,務積忱誠。雖其呼號之不已,每覺嚴畏之冞切,儻蒙諒燭之仁,猶甘譴罰之加,不意寵批纔宣而引勉尤爲隆渥,敦飭繼降而恩禮去益鄭重,臣戰慄崩迫,秪自恨其誠未上孚,恩反仰徼也。非其招招之,虞人尙不敢往,今若顚倒怵迫,冒當不敢當之命,終至於不克負荷,僨敗國事,雖萬被誅戮,竟何所贖?臣之不思變動,徒事瀆擾者,是豈全昧公私輕重而爲哉?亶以逋慢之罪,罪止一身,謬膺之害,害溢一世,無寧受違命之誅,不敢爲趨命之恭,卽其分義然耳。偕來有命,王人留辱,已震之衷情,尤不勝惶隘。如蒙先爲召還,則謹當冒死更籲,恭俟嚴誅云矣。臣旣承偕來之命,姑爲仍留之意,敢啓。傳曰,知道。
大王大妃殿,傳于金箕晩曰,舊本奉來之事,日前筵中,已有酬酢,而今番儀節,似小異於慶基殿影幀奉來之時。禮判就議大臣,務從省簡磨鍊以入。
金鼎均啓曰,各處替直單子,例於廳座來呈,而慶熙宮替直單子,連爲催促,今始來呈,事甚駭然。雖不得不捧入,當該衛將,所當重勘,而本院請推之外,無他可施之罰,何以爲之?敢稟。傳曰,拿處。
又啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于金鼎均曰,只推。
金箕晩,以吏曹言啓曰,順川郡守申命洪,去月二十三日飭敎催促之時,二十四日下去云矣。今又呈狀,臣曹以爲發行之後,纔到數日之程,聞其親病添劇之報,還復入城,人子情理,萬無離捨還任之望,卽速入啓遞改云。其親病旣如是沈重,則有難强令還任,順川郡守申命洪,改差,何如?傳曰,允。
李寅敎,以備邊司言啓曰,卽見京畿監司李光正災實分等狀啓,則尤甚名邑,不爲擧論,高陽等二十七邑鎭置之之次,永平等七邑置之稍實,後錄諸條,竝請令廟堂稟旨分付,而檢災一款,追後登聞爲辭矣。其一,北漢平倉餉穀,捧留本邑,耗條本色輸納事也。其一,大興·臨津·長山等餉穀,捧留本邑,而附近民之自願輸納者,依願許施,耗條代錢輸送事也。其一,各衙門軍布壬辰·癸巳停退條,辛巳以前各年條,竝許仍停事也。其一,守·摠兩營壯抄牙兵·軍官等身米,依已例每斗四錢,代錢輸納事也。其一,禁·御兩營江都留餉米太,代錢收捧,待明秋還作本色事也。其一,沿海各邑甲午以後拯劣米太,竝許仍停事也。其一,各宮各司屯土,從實收稅事也。其一,推奴徵債,限明秋防塞事也。今年畿農,雖不可遽謂康歲,此疆彼界,無甚優劣,尤甚名色之不爲擧論,儘有酌量,分等依此施行。第其畓農未免失稔,勅擾亦多貽弊,民勢之艱窘,無異歉荒,不容無到底軫恤之政。北漢平倉餉穀之專責遠輸,在所當念,當納條四分三,許令捧留各邑,耗條則竝令本色輸納。大興·臨津·長山等餉穀之捧留本邑,各衙門軍布各年停退條之仍停,守·摠兩營壯抄牙兵等身米之代錢,禁·御兩營所管江都留餉米太之代錢,竝依施。沿海各邑拯劣米太之仍停,當年條外,亦爲許施。各衙門各宮房屯土之從實收稅,推奴徵債之限明秋防塞,俱爲便民之一端,竝依狀請施行,何如?傳曰,允。
又以備邊司言啓曰,頃因水原留守徐有榘災實狀啓,加請災五百結許劃,乙未停退還餉限折半收捧之意,覆啓行會矣。卽見該留守狀啓,則復陳年形民勢,仍請見減災四百六十二結五十七負二束特許準劃,乙未還餉亦許全數仍停事,令廟堂稟旨分付矣。災劃始未嘗無裁量,而加請又如是,豈排俵不足,尙有白徵之慮乎?以寧失之義,特許二百結加劃。乙未停退,枚擧民情,勤渠至此,亦許仍停,俾紓民力,何如?傳曰,允。
又以備邊司言啓曰,卽見廣州留守金敎根災實狀啓,則以爲,事目災十結外,不足災二百三十八結三十九負八束,特許加劃,壬辰停退與乙未未捧及各年排捧條還餉,竝許仍停事,請令廟堂稟處矣。今年畿農,大率免歉,而本府亦然,秋後風旱,設有如干災損,畢竟成就,不害爲少康。若於事目災外,更以一百五十結許劃,則優可排俵,以此分付。至於壬辰乙未停退未捧,雖値少康,此時民力,固難竝督,而近來還餉,一停之後,逐年請停,仍成久遠之還,未見收拾之效,還餉法意,豈亶然哉?兩年條中一年條,使之準捧,排納條,亦因循拖久,有排納之名,而無排納之實,有不容一向如是。三年條,雖難一時竝督,一年條,亦依停退例收捧之意,一體分付,何如?傳曰,允。
又以備邊司言啓曰,卽見江華留守李寅泰狀啓,則備陳本府農形受損之狀,仍請乙未停退還餉米太六千五百六十七石零,特許仍停事,令廟堂稟旨分付矣。今年島農,災損頗多,未免爲穴農,以今荐歉之民勢,新舊竝督,在所當恤。乙未停退條,許令仍停,以爲紓力之地,何如?傳曰,允。
又以備邊司言啓曰,卽見平安監司朴晦壽狀啓,則以爲,平壤·慈母·藥山等三處城餉,屬邑中江東等七邑,年形偏歉,牛疫又熾,實難及期準糴,姑令全數捧留,待明秋還納事,請令廟堂稟旨分付矣。本道民力,已殫於客使供應之役,而年形未免失稔,七邑又値偏歉。城餉法意,雖甚嚴重,責令遠輸,實有重困之慮,且平留亦多已例,依狀請姑許邑捧,使之待明秋還納,何如?傳曰,允。
又以備邊司言啓曰,卽見咸鏡監司徐耕輔分等狀啓,則安邊等十六邑置之稍實,富寧等四邑置之之次,鏡城等五邑置之尤甚,後錄諸條,請令廟堂稟旨分付矣。其一,舊還餉尤甚·之次邑乙亥以後各年條,乙未停退未捧與丙申停退條,竝許仍停,今年當捧還,尤甚邑折半,之次邑三分一,以相當穀準折代捧,待明秋還作本色事也。其一,新還餉尤甚中,三·甲·長津三分一,鏡城·茂山四分一停退事也。其一,茂山癸未査得條,甲山壬午排捧條,依前仍停事也。其一,明川以南,進捧吏停止事也。其一,尤甚邑,限明秋勿定配所事也。其一,推奴徵債,限明秋防塞事也。本道穡事,自春耕播及時,已多豐聲,及秋成就亦優,庶爲康年荐歉之餘,公私多幸,若而邑尤甚,足可謂尺朽點瑕。今此三等分劑,必有酌量,依狀請施行。各年停退未捧,揆以糴法,在所當捧,且況各穀七萬餘石之前後蕩減,尤是曠絶之恩,則到今零餘穀之輒復請停,誠爲過當,而全省告歉,已爲三載,尤甚報災,偏在五邑,溝壑餘喘,甁罌俱空,竝督新舊,民情宜念。餘在舊還,尤甚·之次邑竝仍停,乙未停退未捧條,尤甚邑四分三,之次邑三分二,丙申停退條,尤甚邑三分二,之次邑折半仍停,茂山癸未査得排捧條零在及甲山壬午排捧條零在,竝依前仍停。新還停退,事體實係難愼,而尤甚五邑,民情尤當顧恤,三·甲·長津四分一,鏡城·茂山五分一,特許停退。各穀代捧,事屬便民,不必靳施,依所請分數準折代捧,使之待明秋還作本色。明川以南進俸吏之停止,尤甚邑之勿定配所,推徵防塞,竝依狀請施行,何如?傳曰,允。
又以備邊司言啓曰,卽見慶尙監司尹聲大災實分等狀啓,則寧海等十四邑置之尤甚,東萊等二十邑置之之次,善山等三十七邑置之稍實,仍請事目災一千結外,不足災一萬五千五百七十三結五十七負七束,特許加劃,後錄諸條,令廟堂稟旨分付矣。其一,寧海等六邑陳田一千三百五十二結,人亡田廢,責稅無處事也。其一,尤甚邑昨年停退還穀,特許仍停事也。其一,山城餉還,限折半捧留平倉事也。其一,尤甚邑,限明秋勿定配所事也。其一,推奴徵債,依前防塞事也。分等依狀請施行。本道穡事,非曰無種種災損,而以邑則山沿不同,以坪則沃瘠有分,折彼補此,不害爲少康之年。以年較災,所請未免過多,事目外八千結許劃,俾準九千之數。寧海等六邑陳田之擧,擬於狀請後錄,殆若循例者,有違經法,大係不審,置之,該道臣不可無警,施以從重推考之典。昨年停退,係是今年當捧,糶糴法意甚重,不宜每每請停,而第其今年尤甚,幾皆昨年之尤甚·之次,則荐歉民情,亦不可不恤,許令四分三仍停。城餉之折半平留,亦是便民之政,竝與尤甚邑勿定配所,推奴徵債防塞,依狀請施行,何如?傳曰,允。
又以備邊司言啓曰,卽見全羅監司李憲球災實分等狀啓,則羅州等二十六邑鎭置之尤甚,長興等二十三邑置之之次,茂朱等五邑置之稍實,仍以爲,事目災一千結外,不足災三萬八千二百十四結九十一負二束,特許加劃,後錄諸條,竝請令廟堂稟旨分付矣。其一,當年新還三等邑尤甚面里,折半準折代捧事也。其一,綾州·同福丙申停退穀,數旣無多,依例準捧事也。其一,己巳以後各年舊還仍停,高敞己巳反作條,亦爲仍停事也。其一,己巳停退軍布,依已例仍停事也。其一,山城軍餉尤甚·之次邑,城下近面,輸納城倉,程途稍間處,捧留邑倉,待明秋還納城倉事也。其一,三軍門及樂工保米,毋論三等邑,每名六斗,代錢二兩收捧,待明春上納事也。其一,京外所納箭竹,尤甚邑全數,之次邑折半蠲減事也。其一,尤甚邑,勿定配所事也。其一,推奴徵債,限明秋防塞事也。三等分劑,依請施行,旱災流行,諸路同然,本道亦不免是。然沃瘠不同,災實或錯,折補短長,亦不可歸之於儉歲。所請災結,較看本道時起畓摠,幾占三分一,太涉夥多,戊子以後降沙之一無起懇,亦欠商量,元劃外以二萬一千結許劃。糴法甚嚴,固不容遽議闊狹,而各穀未能均登,本色有難準捧,則似此之年,以相當穀代捧,未嘗不爲紓民力之政,尤甚邑折半,之次邑三分一,許令準折代捧。綾州·同福丙申停退,穀數旣無多,道臣亦請準捧,依此施行,己巳以後各年舊還,旣係久遠,與高敞反作條及己巳停退軍布餘數,竝許仍停。三軍門保米,窮民苦役,固宜軫恤,軍需事重,亦難全恝,尤甚邑四分三,之次邑折半代錢,稍實邑勿論,樂工保米,則尤甚·之次邑全數代納。京外所納箭竹,尤甚邑三分二,之次邑折半權減,旣非均稔之時,則城餉上捧,民情宜念,與災邑勿配·推徵防塞,竝依狀請施行,何如?傳曰,允。
又以備邊司言啓曰,卽見黃海監司鄭基一災實分等狀啓,則海州等九邑置之尤甚,黃州等九邑置之之次,谷山等五邑置之稍實,仍以爲,事目災二百結外,不足畓災五千九百三結二負五束,特許加劃,後錄諸條,竝請令廟堂稟旨分付矣。其一,新溪·金川·康翎等邑,改量年久,本多舊陳,而每年還加起之卜,一有硬定,添錄結摠,假量三十餘年,統計三邑,虛結白徵田畓,今爲一百七十八結十負七束,此是民情切痼,自今年一從時起執卜事也。其一,延安乙未海溢被災畓一百九十結,收租案中永災懸錄事也。其一,各軍門各衙門軍保米太,無論三等邑,每名二兩代錢收捧事也。其一,各宮各司所納峽邑火稅,令各該邑從實執卜事也。其一,海州等五邑辛未停退還餉,姑爲仍停事也。其一,白川等四邑所納均廳免稅米太,依已例以詳定價執錢上納事也。其一,延安·白川癸亥·甲子停退軍錢米布,依前仍停事也。其一,金川所在大興城餉,限折半捧留本邑事也。其一,本營牙兵入防停止事也。其一,尤甚邑,限明秋勿定配所事也。其一,推奴徵債,限明秋防塞事也。分等依狀請施行。本道年形,未嘗無旱乾蟲風之損,而要之優劣互錯,長短相補,龜文之農,不可歸之於儉歲。雖曰畓遜於田,本道畓摠,本不夥多,今此所請,有過分數,事目外三千三百結,特爲加劃,各衙門軍保米太,田穀雖登,畓農失稔,民情未免艱窘,尤甚邑四分三,之次邑折半,許令代錢收納。延安海溢,雖曰全災,鹹氣漸退,自當次次還起,且田賦法意,極爲嚴重,不可格外闊狹,新溪等三邑加耕之,從時起執卜,細究裏面,便同陳頉,今此陳請,大違經法,而後錄條列,有若循例者,亦係不審,置之,該道臣從重推考。其餘海州等七邑,辛未停退還餉,延安·白川癸甲停退軍錢未布之姑許仍停,均廳免稅米太之依近例代錢,各宮各司峽邑火稅之從實執卜,大興山城還餉之折半邑捧入,防牙兵之依例停止及尤甚邑勿定配所,推奴徵債之限明秋防塞,竝依狀請施行,何如?傳曰,允。
又以備邊司言啓曰,卽見江原監司洪穉圭災實分等狀啓,則尤甚名色不爲擧論,襄陽等十一邑置之稍實,江陵等十五邑置之之次,仍以爲,事目災三十結外,不足災二百五十七結二十八負九束,特許加劃,後錄諸條,竝請令廟堂稟旨分付矣。其一,江陵等八邑絶戶還各穀五千五百三十三石零,姑許仍停事也。其一,淮陽絶戶還各穀一千一百三十八石零,三分一姑許仍停,麟蹄虛勘還各穀四千一百九十六石零,限折半亦令停退,待明秋一體準捧事也。其一,各軍門屯稅及各宮房各衙門有土免稅,從實收稅事也。其一,推奴徵債,限明秋防塞事也。本道年形,已自春初,一直善就,中間稍閟,無足爲災,山西·嶺東,別無優劣,此疆彼界,俱爲登稔,觀於尤甚名色之初不擧論,可知爲均豐,分等依狀請施行,所請災結,元劃外一百五十結加劃,使之均俵。糴法本自嚴重,穡事又爲登熟,則各年停退還,固宜一一準捧,而第念東民,荐經歉荒,瘡痍甫起,雖値少康之會,宜有如保之政,此際新舊還之竝督,在所愍念。江陵等八邑乙未停退還,仍停,淮陽昨年停退及麟蹄反庫時虛勘各穀分數停退,竝依施,待明秋準捧,各軍門屯稅,各宮房各衙門免稅從實收稅及推奴徵債之防塞,亦依狀請施行,何如?傳曰,允。
又以備邊司言啓曰,卽見忠淸監司沈宜臣災實分等狀啓,則公州等十九邑鎭置之尤甚,淸州等二十三邑置之之次,忠州等十三邑置之稍實,仍以爲,事目災六百結外,不足災一萬三千八百六十一結九十七負三束,特許加劃,後錄諸條,竝請令廟堂稟旨分付矣。其一,丙申停退還餉,尤甚邑全數,之次邑三分二,稍實邑折半仍停事也。其一,各年停退還餉軍米布錢及癸巳停退軍米布錢,竝許仍停,上黨山城己丑未捧還餉餘在各穀一千八百二十二石零,亦許停退,待明秋收捧事也。其一,當捧還穀,尤甚邑三分二,之次邑折半,稍實邑三分一,以相當穀準折代捧,待明秋還作本色事也。其一,漁·鹽·船稅錢壬辰秋等·癸巳春等停退條,竝許仍停事也。其一,拯劣米太今年條,依例準納,各年當納與昨年停退條,限明秋仍停事也。其一,泰安郡在囚敗船罪人,移送原籍官事也。其一,安興餉米之散在各邑者,姑許仍留事也。其一,舒川等七邑各樣軍布之以苧上納者,以錢代納事也。其一,洪州等十三邑鎭各司所納箭竹,量宜權減事也。其一,貢津倉所屬邑大同,追後裝發事也。其一,尤甚邑,限明秋勿定配所事也。其一,推奴徵債,限明秋防塞事也。分等依狀請施行。今年本道農形,旱損水沈,非曰無前後災頉,而沃瘠之成就不同,山沿之優劣相錯,雖似穴農,終非儉歲,所請災結,或過分數,事目外九千結,特許加劃。還餉法意,雖曰甚重,歉餘民情,在所當念,昨年停退尤甚邑四分三,之次邑折半,稍實邑三分一,特許仍停。各年舊還餉及停退軍米布錢,勢難竝督於經賑未蘇之民,與上黨山城未捧還餉,一體仍停。各年拯劣米太,亦爲限明秋仍停,今年致敗條則竝令準捧。還餉闊狹,雖係難愼,各穀之災實旣殊,姑許代捧,亦可以紓一分民力,依狀請分數許施。洪州等十三邑各司所納箭竹,許令折半權減,漁·鹽·船稅之壬辰以後停退條,仍停,泰安郡敗船罪人之移送原籍官,安興餉米之仍留各邑,舒川等七邑軍布苧納之代錢,貢津倉大同之追後裝發,尤甚邑勿定配所,推奴徵債防塞,竝依狀請施行,何如?傳曰,允。
義禁府啓目粘連,向前徐容輔亦,失碇漂蕩,旣在他境,則指護莫及,勢或無怪,沈米鉤拯,適値空官,則稽滯之失,事難專責,道啓參恕,不無意見是白乎矣,稅船臭載,在於境內,則不可無全然無罪,以此照侓,何如?判付。啓,依允。又啓目粘連,向前李錫遠亦,餘米添載,卽因籌關,則此與私穀添載有異,而添載之邑,均是穀主官,則晩裝過限,固無異同,囚供之以屢督隣邑,旋發差員,張皇發明者,不可取信而有所容貸,以此照律,何如?判付。啓,依允。又啓目粘連,向前李㘾·鄭基世等亦,鞫坐進參,義難言私,而注望懸頉,罪著不謹,不可以新進生疎,有所參恕,竝只以此照律,何如?判付。啓,依允。
丁酉十一月初四日辰時,上御熙政堂。進講入侍時,提學徐有榘,參贊官金鼎均,侍讀官金在根,記事官尹敎成·趙徽林·李時愚,各持論語第五卷,以次進伏訖。上誦前受音一遍,有榘讀自子張問士,止在家必聞,仍奏釋義。上讀新受音十遍訖,命陳文義,有榘曰,日前講筵,以疑義下詢之意仰陳,而未蒙開納矣。大抵講之爲義,卽討論反覆之謂耳。若或誦讀而止,則此所謂口耳之學,而不可謂之講矣。雖文義之末,拈出下問,則以臣等膚淺之識,固不足以仰契聖衷,而反覆討論之際,自然相觸發而有萬分一開發聖聰之道矣。昔在肅廟朝,講心經時,儒臣故文簡公臣金昌協奏云,近來臨筵,淵默太過,絶無發難下問之事,臣等不勝悶鬱云云。且引朱子讀書無疑,卽學者大病之語曰,苟無文義講討,則雖日開講筵,毫無進益於聖學云云。肅廟卽賜開納,繙閱前日自止,發問疑難處,反復數三番而不止。伊時儒臣,退而漫錄,上下酬酢,至今載在農巖集中,大聖人翕受之量,孰不欽誦攢歎乎?今日講筵,上下酬酢,左右史自當書之記注矣,臣等亦當退而私自箚錄矣。毋論今日自止,與前日已講處,拈出疑晦處下詢,則其於繼述之盛,進修之道,豈不有光簡策乎?上曰,玉堂陳之。在根曰,子張之發問,旣以達爲問,則於夫子,反詰而對之也。亦當曰在邦必達,在家必達,而不以此對之,乃曰在邦必聞,在家必聞云爾,則聞與達相似而不同之義,子張初不知之矣。達卽所行通達也,聞卽名譽著聞也。誠僞之分,眞假之別,於是判焉,而子張以聖門高弟,差失有如此者,由其學病在乎不務實而專務求名故也,豈非後世之所當戒哉?大抵學問之道無他,一於誠而已矣。誠而不已,無少間斷,則內外交養,表裏如一,緝熙之工,自然充積於中,而英華發外,人皆信之,所行通達,自無窒礙矣。伏願殿下,懋哉懋哉。上曰,參贊官陳之。鼎均曰,閣臣·儒臣所奏儘好,臣無容更達矣。上掩卷,仍命退,諸臣以次退出。
上在昌德宮。停常參·經筵。
藥房提調朴岐壽,副提調李嘉愚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李寅敎,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李敦榮啓曰,明日常參·經筵,取稟。傳曰,停。
金鼎均啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李寅敎啓曰,備邊司郞廳來言,今日賓廳日次,而領議政李相璜有身病,左議政朴宗薰無時急稟定事,右議政李止淵未肅拜,不得來會云矣,敢啓。傳曰,知道。
金箕晩啓曰,三品官之無得過三日循例請牌,曾有定式矣。吏曹參議林翰鎭,除拜後過三日不爲出肅,事體所在,誠極未安。從重推者,仍卽牌招察任,何如?傳曰,允。
傳于李寅敎曰,進講入侍。
注書尹敎成病,代以南秉哲爲假注書。
李寅敎啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于李寅敎曰,只推。
以吏曹參議林翰鎭牌不進罷職傳旨,傳于李寅敎曰,只推。
吏曹接慰官單金公鉉。
金箕晩,以吏曹言啓曰,因義禁府草記,大逆不道罪人大益,旣已承服正刑,降邑號,令該司奉承傳擧行事,允下矣。大逆不道罪人大益,胎生於咸鏡道永興府,仍爲入籍居生云,永興府當爲降號,而本宮及濬源殿,皆在本府,事體莫重。依陵寢所在邑例,不得降號之意,敢啓。傳曰,知道。
李寅敎,以刑曹言啓曰,訓鍊都監啓辭內,本局燔瓦所用土木貿來之際,廣津居進士徐肯輔,謂有私債於吐木本主處,中間勒執,而連爲提飭,終不出給,故捉致其奴矣。移怒於隣民之坐視捉去,喝打不足,至於放火,人命幸爲無傷,家舍多被燒燼。初以不當之債,抑奪公物,已極乖常,而反爲逞憾,衝火民家,尤萬萬駭痛。其罪狀,令該曹照法嚴繩,何如?傳曰允事,命下矣。謹按律文,則大明律雜犯條有曰,放火故燒官民房屋者斬,故燒人空閑房屋者,減一等杖一百流三千里。大典通編禁制條有曰,豪强品官,武斷鄕曲,凌虐百姓者,杖一百流三千里,名例云,二罪俱發,罪各等者,從一科斷。肯輔,決杖一百後,平安道雲山郡流三千里定配所,卽爲押送之意,敢啓。傳曰,知道。
又以刑曹言啓曰,因濬源殿忠義及守僕等嚴刑捧供啓目,大王大妃殿傳曰,渠輩以本殿守護之員役,一時皆爲空虛離次,間有振古所無之變,而全不覺察,究厥罪狀,盡戮無惜,而殿令旣已末勘,忠義等嚴刑二次,絶島定配,守僕嚴刑三次,絶島限己身爲奴,可也事,命下矣。忠義韓容尙·韓界白·韓景祿,守僕羅弘根等,各嚴刑一次後,容尙全羅道羅州牧智島,界白靈光郡荏子島,景祿興陽縣鹿島,竝絶島定配所,而容尙等三名,待拷限更加嚴刑一次押送,弘根珍島郡金甲島限己身絶島爲奴定配,亦待拷限,更加嚴刑準三次後,押送配所之意,敢啓。傳曰,知道。
又以義禁府言啓曰,忠淸監司沈宜臣狀啓內,燕岐縣監李進永罪狀,令攸司,稟處事,啓下矣。李進永,時在任所云,依例發遣府羅將拿來,何如?傳曰,待待命拿囚。
義禁府照目粘連,事變假注書李㘾·鄭基世等矣本府議啓內,鞫坐進參,義難言私,而注望縣頉,罪著不謹,不可以新進生疎,有所參恕,竝只以此照律,罪各杖八十收贖,奪告身三等,竝只私罪。奉敎依允爲旀,鄭基世段,功·議各減一等。又照目粘連,金浦郡守徐容輔矣本府議啓內,失碇漂蕩,旣在他境,則指護莫及,勢或無怪,沈米鉤拯,適値空官,則稽滯之失,事難專責,道啓參恕,不無意見是白乎矣,稅船臭載,在於境內,則不可謂全然無罪。以此照律,罪笞五十收贖,解見任別敍,私罪。奉敎依允爲旀,功減一等。又照目粘連,興陽前縣監李錫遠矣本府議啓內,餘米添載,卽因籌關,則此與私穀添載有異,而添載之邑,均是穀主官,則晩裝過限,固無異同。囚供之以屢督隣邑,旋發差員,張皇發明者,不可取信而有所容貸。以此照律,罪杖八十收贖,奪告身三等,私罪。奉敎依允爲旀,功減一等爲良如敎。又啓目,礪山府使李玉鉉原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付。啓,依允。又啓目,會寧前府使沈能俊原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付。啓,依允。又啓目,慶熙宮衛將宋興吉原情云云。傳旨內辭緣,泛稱遲晩,刑推得情,何如?判付。啓,飭已施矣,分揀放送。
丁酉十一月初五日辰時,上御熙政堂。進講入侍時,左議政朴宗薰,原任提學鄭元容,參贊官李寅敎,侍讀官李垿,假注書徐珖輔,記事官趙徽林·李時愚,各持論語第五卷,以次進伏訖。上誦前受音一遍訖。元容讀自樊遲從遊,止能使枉者直,仍奏釋義訖。上讀新受音十遍訖,命陳文義。元容曰,樊遲問仁與知,而夫子以愛人知人答之,愛人則愛無不周,而知人則辨別賢否。賢者愛之,不賢者不愛之,則與愛人之義,恐或相違,此所以未達,而以擧直錯枉諭之。擧其直而錯其枉,枉者皆直,則同歸於皆仁,而無所不愛矣。論語之言仁·知處爲多,而當仁言仁,當知言知,若仁·知之兼備該包,竝擧其本末體用者,此章爲尤好矣,奚但學者用工之切要處而已哉?人主之政,當以愛人爲本,而如欲愛人,當先知人。雖以切近者言之,守令治民之官,苟不知擇,則民自受害,何可爲愛人之仁乎?操用舍之權而辨賢愚之分,則專由於一心之公明無私,而非學問而能之乎?爲學專在於問而知之。孔門諸子之好問,可見其好學之誠,而雖以此章見之,樊遲旣問其師,又問其友,必欲質辨而無疑於吾心,其好學有如此者矣。連日講席,一未有質問討論之事,如此而何以望聖學之長進乎?伏願逐章拈句,有疑則發問,必欲辨明而融會,然後始有講學之效矣。上曰,玉堂陳之。垿曰,愛人則無所不愛,知人則便有分別。樊遲疑夫二者之相悖,而未達其意,故夫子以擧直錯諸枉,能使枉者直言之。擧直錯枉,知也,使枉者直,仁也。仁中有知,知中有仁,仁知爲一,上下相包矣。昔舜擧皐陶,湯擧伊尹,而能使虞商之枉者直之,是豈非擧直錯枉之化乎?伏願殿下,深察此章之旨,恒軫仁知之義焉。上曰,參贊官陳之。寅敎曰,閣臣·玉堂已陳無餘,臣不容更達矣。上曰,大臣陳之。宗薰曰,學以能問爲貴,故夫子有善哉問之訓。聖人之言曰,切問而近思。又曰,博學之審問之。試觀論語一書,弟子之問於夫子者居其半,此可見問難乃爲學之要也。講筵亦必以發問爲貴,若無所問對,只一番誦讀而止,則與不講何異哉?曾於講筵,每請下問者,良以此也。雖字句之淺近處,或旨義之深奧處,必拈出以詢,是所望也。自上下詢崇德·修慝·辨惑。宗薰曰,德者,得於心而爲學之體,故必崇高其德,而欲崇德則修慝辨惑,卽其事也。慝者,恧之潛藏者,故必治而去之,惑者,心之迷昏處,故必辨而明之,然後德乃崇焉,此皆切己之工也。樊遲能問,故夫子善之矣。上掩卷。宗薰進前曰,冬候雖㬉,昕夕頗冷,日間聖體若何?上曰,一樣。寢睡·水刺之節,何如?上曰,一樣。大王大妃殿氣候,何如?上曰,一樣。王大妃殿氣候,何如?上曰,一樣。中宮殿氣候,何如?上曰,安順矣。命退,諸臣以次退出。
上在昌德宮。停常參·經筵。
金箕晩啓曰,明日常參·經筵,取稟。傳曰,停。
李寅敎啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李嘉愚啓曰,右副承旨金鼎均,今日不爲仕進,卽爲牌招,何如?傳曰,允。
又啓曰,假注書南秉哲,時無職名,令該曹依例付軍職,冠帶常仕,何如?傳曰,允。
傳于李敦榮曰,進講入侍。
兼春秋趙相玉書啓,臣於本月初六日未時量,敬奉聖批,更爲傳諭于議政府右議政李止淵所住處,則以爲,臣三控血懇,猥瀆宸聽,伏地攢顒,冀燭微悃,及奉批旨,又失所圖,擎讀未半,心膽如墜,而其中一二句語,尤非臣分所敢承聞者,懍慄之極,直欲溘然而無知也。噫,臣罪臣自知之,以無似之蹤,玷汚名器,今將數旬,而未蒙反汗之音,久貽一世之譏,臣之罪一也。恩禮虛辱於螻蟻之賤,王人久留於荒陋之地,以致國體之虧損屑越,臣之罪二也。敦召之命,凡幾遭矣,而迷不知變,甘自犯於蔑分方命之科,臣之罪三也。每煩一番恩數,輒增一番罪戾,今若厭然自揜,冒昧承當,則將添一欺天之罪,此臣所以反覆思量,蠢動無路者也。只有崩迫瞀塞,伏俟嚴譴而已云矣。臣旣承偕來之命,故姑爲仍留之意,敢啓。傳曰,知道。
以禮曹濬源殿影幀舊本奉來節目,大王大妃殿傳于金箕晩曰,道臣出待,置之。
李寅敎啓曰,行大司憲曺鳳振,執義趙啓昇,掌令姜時永,持平柳榮河·韓文赫牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文赫牌不進罷職傳旨,傳于李寅敎曰,只推。
以右副承旨金鼎均牌不進罷職傳旨,傳于李寅敎曰,只推。
以慶尙監司尹聲大狀啓,河東府民家失火事,大王大妃殿傳于李敦榮曰,觀此狀辭,河東民戶之燒燼十餘戶,人命亦爲爛死,極爲驚慘。當此深冬,許多民人之失所棲屑,尤極可矜,爛死人勿論男女,別加助給,俾爲揜埋之地。因此思之,死者旣施別恤典,則生者亦不可不念。雖未滿二十戶,今番則失火民人等處,特施別恤典,俾卽奠接事,分付廟堂。
金箕晩,以實錄廳摠裁官意啓曰,校正割付之役,尙未訖工,校正堂上有闕之代,行兵曹判書權敦仁差下,都廳郞廳有闕之代,謄錄郞廳南獻敎移差,校讐郞廳金基纘受由在外,今姑減下,其代,謄錄郞廳曺雲承移差,謄錄郞廳趙啓昇·鄭煥義·李孝淳·任百能·韓啓源·朴來萬·趙然春·趙秉恒·金公鉉·金炳韶·鄭·尹晩求·兪象煥·韓用幹·鄭㝡朝·沈承澤·尹穳·金英根竝減下,尹致秀·李殷相·韓宓履·金輔根·任百經·李源祚·宋柱獻·洪永圭·林肯洙移差,粉板郞廳兵曹正郞洪說謨,亦爲加差下,竝令該曹口傳啓下,以爲董役之地,何如?傳曰,允。
吏曹兼知實錄事單權敦仁,編修官單洪說謨。
李寅敎,以兵曹言啓曰,訓鍊都監挾輦把摠滿二十四朔後,啓稟加資事,曾有定式矣,今此挾輦把摠李熙奎,今已準朔,依定式加資,何如?傳曰,允。
義禁府啓目粘連,向前沈能俊亦,謂以査徵,勒成半萬之逋簿,無中計剩,直犯四千之庫儲,狼藉不法,難逭重勘是白如乎,彼人馬料之歇買牟利,猶係零星,有未暇論,以此照律,何如?判付。啓,依允。又啓目粘連,向前李玉鉉亦,船到於七月卄八,穀發於八月初九,則旬日卽裝,未可謂稽滯,晩時之責,自不無參恕是白乎矣,監色代送,雖諉之中路換面,不飭之失,在所難免,以此照律,何如?判付。啓,依允。又啓目,刑曹啓目內,今九月二十日動駕敎是時,衛外擊錚人楊州尹氏,爲其父可基伸理事也,此非臣曹所管,令義禁府,稟處,何如判付內,依允亦敎是白置。向前可基事段,以若罪犯,蹕路煩籲,極涉猥越,原情勿施,何如?判付。啓,依允。
前知事李止淵疏曰,伏以臣敢將萬難堪承之實,妄有再犯瀆擾之擧,而情之所迫,聲不暇緩,言之旣拙,誠未能格。本心非出崇讓,外面反歸彌文,而聖度天大,不加威罰,隆批而慰藉之,溫諭而敦勉之,諄復曠絶,愈往愈摰,臣於歷日震慄之餘,繼以惶隘抑塞,不知所以處身也。臣之前後塵籲,只言臣庸陋衰劣,更不可僥倖冒進之狀而已,至於相職之重,時勢之艱,初不敢拖引爲說,無乃因是而殿下謂臣私巽,未便開允歟?此又臣辭意淺短,不能著白之罪也,雖甚僭踰,請敢卒陳之。噫,輔相之職,百責攸萃,上自君德君心,下至軍國機務,無一事非輔相之職,故人主治國之道非一,而必以置相爲尤重,人臣事君之節非一,而必以作相爲尤難。蓋以得其人,則國家又安,民生輯寧,不得其人,則一切反是,而居是任者,亦有負乘棟橈之患也。自古明君哲辟之有意於致治者,曷嘗不底愼於此哉?歷試績考,而簡之在心,簡心之不足,而採之輿論,輿論之不足,而又稽之夢卜,往牒所載,班班可考。今殿下之取於臣者,果有彷彿於此,而以臣無似,可能晏然承當之乎?臣竊伏以謂,卽此一擧措之間,不惟非維持顚危之勢,厭伏顒仰之情而已,其究也,將不知招災致咎之爲如何,豈不大可懼哉?我殿下或以時已治矣,世已安矣,德澤已洽矣,法令已定矣,雖無才無能之如臣者,亦可以備員充位,捱過歲月也耶?臣未敢知也。臣伏覩聖學每患作輟,而未盡緝熙之工,天心無所悅豫,而洊降饑沴之災,民産困瘁,而拯濟無術,國計哀痛,而支繼沒策,以至朝象之恬嬉,紀綱之頹廢,名檢之放倒,習俗之澆靡,有百受病,無一可恃,雖使蕭·曺之畫一勿失,房·杜之善謀善斷而佐之,固知棼絲之難理,傾屋之難支,而乃使最劣最下之身,當此至難至艱之會,此無異付重病於庸醫之手,而責其萬一之效,決知其必無幸矣。臣學未通方,才非需世,只以信心率職爲本分,未嘗以高位重任自期,而猥荷先王之洪造,我慈聖曁我聖明之庇覆,姑且全保,不陷大戾,此所謂天下之倖人也。今忽大謬,將未免爲忘分貪進欺君誤國之一僇人,此殆臣命卒之秋,而始知愆尤所積,殃咎自至也。臣情到此,吁,亦窮且慼矣,敢又不避煩猥,殫盡底蘊,仰瀆仁覆之天。伏乞聖慈,永念邦憂之方棘,深軫相職之惎重,仰稟東朝,將臣新授議政之任,亟行改正,圖任良弼,克贊大猷,俾一世受福,八域均幸,是區區之望也。臣方寸煎沸,言不知裁,尤增死罪。臣無任云云。答曰,省疏具悉卿懇。偕來有日,好音是俟,又見來章,邁邁之意,愈往愈甚。非卿之訑訑拒人,卽予之誠禮未盡,不足以感回卿心,慙歎自訟。不然,民國之危證敗兆,卿皆毛擧不遺,而不欲着手者,出於越視也。於此兩者,必有一焉,卿自思之,亦不當以予言爲過也。望卿尙念駕屨之義,以副側席之意。仍傳于金箕晩曰,此批答,偕來史官,傳諭于右議政,期於偕來。
丁酉十一月初六日辰時,上御熙政堂。進講入侍時,原任直提學金鏴,參贊官李敦榮,檢討官南獻敎,假注書南秉哲,記事官趙徽林·李時愚,各持論語第五卷,以次進伏訖。上誦前受音一遍訖。鏴讀自樊遲退,止以友輔仁,仍讀奏釋義訖。上讀新受音十遍訖,命陳文義。鏴曰,忠告善道,不可則止者,謂以數見疏故耳,於朋友間然矣,臣於君則不然。臣之於君,猶子之於父,君或不可,臣不可止也,父或不可,子不可止也,惟當盡臣職,盡子職而已,焉有以數爲嫌於君與父哉?君亦嫌於數接,遠之臣隣,則無以知外道事勢,民問疾苦。數接臣隣,莫若開講,伏願殿下,一日三講,是所區區之望。上曰,玉堂陳之。獻敎曰,朋友君臣,竝敍人倫,而會之以文,輔之以仁,非但朋友爲然,君臣之道,未嘗不然。橫經發難,朝晝進講者,會文之事也,陳善責難,左右匡弼者,輔仁之事也。然而朋友之情易合,而君臣之志難通,朋友之會數,而君臣之接罕。友之責善,盡己而無所隱諱,臣之責難,嚴畏而有所不敢,此所以輔仁之效,不如朋友之易也。書曰,臣哉隣哉。又曰,股肱耳目。或比之於隣里,或比之於一體,皆所以通其志,而俾盡其言也。伏願殿下,深念於此,登庸賢俊,情志相通,倚之如隣,視之如體,無罕接之歎,有責難之美,唐·虞一堂之盛,將復覩於今日矣,曷不休哉?上曰,參贊官陳之。敦榮曰,閣臣·儒臣所陳皆切實,臣無容更達矣。上掩券,仍命退,諸臣以次退出。
上在昌德宮。停常參·經筵。
李寅敎啓曰,來十一日,朝參日次矣,敢稟。傳曰,停。
吳取善啓曰,明日常參·經筵,取稟。傳曰,停。
金鼎均啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于吳取善曰,進講入侍。
傳于李寅敎曰,前後之諭批,予今辭已竭矣。疏至於三,中書之故事已備,而卿亦無餘蘊矣。方今國勢,如遇風之舟,中流失楫,傾覆之憂,方在目前,雖尋常行路之人,猶且呼號奔救,不暇他顧,況其同舟之人,尙可以長拱徐趨,晏然不爲之動念也。予之今日所望,政在於卿之沾體塗足,而卿反修飾邊幅,專事文具,予安得不渴悶而疾聲也?玆因知申,復申悃愊,卿其卽地促駕,副此懸懸之望。仍傳曰,此敦諭,遣都承旨,傳諭于右議政,期於偕來。
又啓曰,右議政敦諭,遣都承旨,傳諭,期於偕來事,命下矣。行都承旨李嘉愚,所當牌招,而拘於廳規,不得請牌,何以爲之?敢稟。傳曰,牌招。
傳于李寅敎曰,偕來史官還入。
行都承旨李嘉愚書啓,臣於本月初七日未時量,敬奉聖諭,馳往傳諭于北部觀光坊大安國洞契議政府右議政李止淵所住處,則以爲,臣於昨日,聖批之下,窮蹙之情,益無止屆,而又以煩猥爲懼,草草轉奏,亦未能自達賤衷,明發耿耿,冞懷懍悶。曾未移日,喉司之長,臨宣別諭,德音曠絶,責勉愈隆,雖古昔盛際,招延名碩之禮,無以加此,我聖上憂時求助之苦心至意,有足以感動瞻聆。至若中流失楫之喩,亦極至當,而第念遇風利涉,必藉副手,顧臣綿力淺智,決非可擬於濟險,恐將更憂於胥溺,此所謂望之非其人,而施之失其道矣。朝廷擧措之緣臣貽累,何往非臣從前欺負之罪乎?臣之至今瀆擾,若昧分義者,固有萬萬不得不然之實,而誠意淺薄,上穹感格之理,若不可望,臣於是進退維谷,如窮無歸,惟願速被當被之律,少贖頑昧之罪。近臣之陋地辱留,尤不勝惶隘,伏乞亟賜召還,以安私分云矣,臣旣承偕來之命,故姑爲仍留之意,敢啓。傳曰,知道。
傳于金鼎均曰,以予所諭,論卿附奏,情志之不相孚,不幾近於適越而北轅乎?顧予沖人,蒙昧草創,叨承大業,政令施措,豈曰得宜?政須輔相之得人,圖任老成,則元輔·左揆曁卿,非今日之老成乎?何幸鼎席具備,國事有賴,靖恭寅協,共贊大猷,使幾危之國勢,轉以鞏固,將散之民心,仍以奠安,恬嬉之朝象,隨以丕變,則予小子將垂拱而仰成矣。卿果無意於是,而徒尋末節之虛文乎?望卿亟改前見,幡然聽予。仍傳曰,此敦諭,卿其更爲傳諭,期於偕來。
金鼎均啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于金鼎均曰,只推。
金鼎均,以禁衛營言啓曰,本營千摠吳顯文,身病猝重,勢難察任,改差,何如?傳曰,允。
又以義禁府言啓曰,時囚罪人朱欽哲,拷限已滿,更加嚴刑一次後,以傳敎內辭意具罪目,依例發遣府羅將,押送配所之意,敢啓。傳曰,知道。
丁酉十一月初七日辰時,上御熙政堂。進講入侍時,提學徐有榘,參贊官吳取善,侍讀官李垿,假注書南秉哲,記事官李宗心·趙徽林,各持論語第五卷,以次進伏訖。上誦前受音一遍訖。有榘讀自子路問政,止人其舍諸,仍奏釋義訖。上讀新受音十遍訖,命陳文義。有榘曰,訓語所陳之外,別無更達矣。上曰,玉堂陳之。垿曰,先言先之勞之,次言無倦,欲其不倦於先之勞之,使之上行而下效也。先之,以身先之也,勞之,以身勞之也,於斯之際,非勤無以導率也。凡事未便於己,則倦心易生,故夫子以是勉之。此章乃是卽政問答,而無倦二字,非但於政爲然,聖學上工夫,尤當致勤。伏願殿下,體念此義,每於講學之暇,必加紬繹之工,效大禹寸陰是惜之勤,慕孔聖韋編三絶之業,念玆在玆,懋哉懋哉。上曰,參贊官陳之。取善曰,閣臣·儒臣所陳甚好,臣無容更達矣。上掩卷,仍命退,諸臣以次退出。
上在昌德宮。停常參·經筵。
李寅敎,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金箕晩啓曰,明日常參·經筵,取稟。傳曰,停。
金鼎均啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于李敦榮曰,進講入侍。
都承旨李嘉愚書啓,臣於本月初七日戌時量,敬奉聖諭,更爲傳諭于議政府右議政李止淵所住處,則以爲,臣跡犯慢蹇,而輒荷包容,罪合誅罰,而轉媒恩數,十行溫諭,再辱深夜,一介去就,屢煩宸念,臣是何人,乃敢當此?旣無以更事瀆籲,又未敢曠日泯伏,爲今之計,惟有冒借方寸之地,冀回咫尺之天,而浹旬震剝之餘,賤患疝積之症,重挾寒感,委席呻楚,無由收拾,稍俟若干日調治,始可呈身文陛,恭請明命。知申之鎭日相守,悶悚之極,如添一病,先卽召還,千萬顒祝云矣。臣旣承偕來之名,故姑爲仍留之意,敢啓。傳曰,知道。偕來承旨退去。
大王大妃殿傳于李敦榮曰,鼎席俱備,國事幸甚,初十日次對,依例來會。
金鼎均啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于金鼎均曰,只推。
李寅敎,以都摠府言啓曰,副摠管李寬奎,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,卽見京畿監司李光正災實狀啓,則以爲,事目災二百結外,不足災四千六百一結四十八負一束,特許加劃,通津等五邑所納北漢城餉,全數捧留本邑,耗條輸納城倉事,竝請令廟堂稟旨分付矣。畿甸畓農,雖曰失稔,槪是所收減前之儉,異於大同被災之歲,當初分等狀本,亦無尤甚名色,今此加請,或涉過當,元劃外加劃二千八百結,以準三千結之數,使之酌量均俵。通津等五邑城餉四分一當納條,民情固屬當念,軍需亦自不輕,且數旣無多,不宜續續煩請,依前回啓施行之意,分付,何如?傳曰,允。
義禁府照目粘連,會寧前府使沈能俊矣本府議啓內,謂以査徵,勒成半萬之逋簿,無中計剩,直犯四千之庫儲,狼藉不法,難逭重勘是白如乎,彼人馬料之歇價牟利,猶係零星,有未暇論,以此照律,罪杖一百收贖,告身盡行追奪,流三千里定配,私罪。奉敎依允爲旀,功減一等爲良如敎。又照目粘連,礪山府使李玉鉉矣本府議啓內,船到於七月卄八,穀發於八月初九,則旬日卽裝,未可謂稽滯,晩時之責,自不無參恕是白乎矣,監色代送,雖諉之中路換面,不飭之失,在所難免,以此照律,罪笞五十收贖,解見任別敍,私罪。奉敎依允爲旀,功減一等爲良如敎。
丁酉十一月初八日辰時,上御熙政堂。進講入侍時,原任提學鄭元容,參贊官李敦榮,檢討官南獻敎,假注書南秉哲,別兼春秋鄭㝡朝,記事官趙徽林各持論語第五卷,以次進伏訖。上誦前受音一遍訖。元容讀自子路曰衛君,止措手足,仍奏釋義訖。上讀新受音十遍訖,命陳文義。元容曰,此章內一名字,最宜玩索矣。名似虛位,而有實然後有名,故禮莫大於分,分莫大於名矣。君臣長幼,貴賤尊卑,名之大者,而雖器用車服之細,莫不有名,上以施下則斯濫矣,下而擬上則斯僭矣。季氏之舞佾旅泰,管仲之反坫塞門,聖人譏之,後世非之者,誠以惟名與器,各有分定故也。觀於夫子之論繁纓,亦可以知之矣。當是之時,周室微弱,列國强盛,而猶不敢擧兵向周者,以其名也,諸侯之中,齊獨宗周,而天下與之者,亦以其名也。人君操御世之權,以爵賞爲名器,而若不愼惜,少或濫屑,則名分壞矣。名分一壞,則何所維持乎?宋臣司馬光於資治通鑑序文,特揭名字,萬世爲國之政,豈有先於正名者乎?上曰,玉堂陳之。獻敎曰,衛君雖不行夫子之道,始也欲待子而爲政者,卽其善心也。距孔子千載之後,雖欲待孔子爲政,宜若無如之何矣。然論語一書,卽夫子之言也,所言者,卽夫子之道也。是以宋臣趙普之言曰,以論語半部,佐太祖得天下,以論語半部,佐太宗致太平。由此觀之,以論語爲政。便是待夫子爲政,伏願殿下,發一言施一政,必曰是合於論語乎否乎,合則行之,否則不行,是可謂待夫子爲政也。然則夫子雖不見用於當時,而實見用於我殿下也,豈不休哉?上曰,參贊官陳之。敦榮曰,閣臣·儒臣所陳,皆已切實,臣無容更達矣。上掩卷,仍命退,諸臣以次退出。
上在昌德宮。停常參·經筵。
金箕晩啓曰,明日常參·經筵,取稟。傳曰,停。
李寅敎啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于李嘉愚曰,進講入侍。
李寅敎啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
以大司諫尹興圭,司諫黃基安,獻納韓宓履,正言李源祚,執義趙啓昇,掌令姜時永,持平柳榮河·韓文爀牌不進罷職傳旨,傳于李寅敎曰,只推。
李寅敎啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
又以都摠府言啓曰,副摠管尹義儉,以訓鍊都監中軍,本營諸將官射會監試事,東別營晝仕出去之意,敢啓。傳曰,知道。
又以義禁府言啓曰,時囚罪人沈能俊,杖一百收贖,告身盡行追奪,流三千里定配照律公事判付內,依允,功減一等事,命下矣。沈能俊,功減一等,杖一百收贖,告身盡行追奪,黃海道鳳山郡金郊驛徒三年定配,而以議啓內辭意具罪目,依例發遣府書吏,押送配所,何如?傳曰,允。
丁酉十一月初九日辰時,上御熙政堂。進講入侍時,原任直提學金鏴,參贊官李嘉愚,侍讀官李垿,假注書徐珖輔,記事官趙徽林·李時愚,各持論語第五卷,以次進伏訖。上誦前受音一遍訖。鏴讀自故君子名之,止焉用稼,仍奏釋義。上讀新受音十遍訖,命陳文義。鏴曰,言之必可行也此句語,可見言行相須之義矣。君子言未嘗不顧行,行未嘗不顧言,則其言也自無苟且之失矣,伏願體念焉。樊遲遊聖人之門,可問者何限,而以學稼學圃爲問,則其志趣之卑陋,甚矣。救夫子告之以禮義信三者,蓋是三者,上行而下效,上好禮則民亦好禮,上好義則民亦好義,上好信則民亦好信矣。伏願殿下,加勉於是,則他國之民庶,將襁負而至矣,豈不休哉?是臣區區之望也。上曰,玉堂陳之。垿曰,樊遲遊於聖門,不問禮義,而請學稼圃,志則小矣。大人有大人之事,禮義信是也,小人有小人之事,稼圃是也。役智力於稼圃,則志局於小而無以成己而治人,好禮義以導率,則民化於善而可以正己而物正,猶大學所謂上老老而民興孝,上長長而民興弟也。今殿下,以聰明之姿,臨君師之位,誠能以禮御下,以義愛民,則群工各擧其職而敎化行矣,百姓自樂其業而財用足矣。夫如是,則三代雍熙之治,可復覩於今日,豈不休哉?伏願體念焉。臣於前後講筵,以發問疑難仰請矣。程子曰,讀論語須有疑,然後能進,今人元不知疑,故所以不及古人。此爲學之格言也。今此樊遲旣出之後,夫子乃以小人哉言之,此等處似有疑難之端矣。自上下詢曰,此果何意也。垿曰,上章吾不如三字,已示其深拒之意,而樊遲不曉其意而出去,故夫子復以小人哉責之,使之聞之也。此義,集註已言之矣。上曰,參贊官陳之。嘉愚曰,閣臣·玉堂所奏,皆切實矣,臣無容更達也。上掩卷,仍命退,諸臣以次退出。
上在昌德宮。停常參·經筵。
藥房提調朴岐壽,副提調李嘉愚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金箕晩啓曰,明日常參·經筵,取稟。傳曰,停。
金鼎均啓曰,行大司憲曺鳳振,執義趙啓昇,掌令姜時永,持平柳榮河·韓文爀牌不進,掌令金養默在外,監察茶時之意,敢啓。傳曰,知道。
李嘉愚啓曰,左承旨李敦榮,同副承旨吳取善今日不爲仕進,竝卽牌招,何如?傳曰,允。
備忘記,薪島僉使沈昌奎下直,長弓一張,長箭一部,片箭一部,筒兒一箇賜給。
傳于金箕晩曰,進講入侍。
傳于李寅敎曰,大臣·備局堂上引見。
備忘記,北兵使任聖臯下直,長弓一張,長箭一部,片箭一部,筒兒一箇賜給。
金箕晩啓曰,玉堂備員間,視事,頉稟之意,敢啓。傳曰,知道。
內醫都提調前望單子入之,左議政朴宗薰落點。
金箕晩啓曰,吏曹判書申在植,參判洪學淵,參議林翰鎭牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
有政。吏批,判書申在植進,參判洪學淵式暇,參議林翰鎭進,右承旨金箕晩進。以趙斗淳爲禮曹參判,鄭元容爲弘文提學,李鍾應爲掌苑別提,韓用達爲智陵直長,吳明善爲順川郡守,平市提調金祖根,司宰提調李羲甲相換。
兵批,行判書權敦仁,參判鄭鴻慶,參議趙奎昇病,參知蔡弘勉入直進,左副承旨李寅敎進,護軍金炳朝,副護軍趙玄鈺·趙存常·田百熙,副司果柳興奎,副司正南秉哲,以上竝單付。
以大司諫尹興圭,司諫黃基安,獻納韓宓履,執義趙啓昇,掌令姜時永,持平柳榮河·韓文爀牌不進罷職傳旨,傳于李寅敎曰,只推。
以左承旨李敦榮,同副承旨吳取善牌不進罷職傳旨,傳于李寅敎曰,只推。
金箕晩,以弘文館言啓曰,應敎李是遠,副校理李魯確在外,副應敎·校理一員,副校理一員未差,上番闕直,事甚未安。校理李垿,卽爲牌招入直,何如?傳曰,允。
又以禮曹言啓曰,濬源殿影幀舊本自本殿奉來吉日,以今十一月二十六日推擇,啓下矣。光明殿奉安吉日,令日官朴周煥推擇,則來十二月初四日·初七日·初九日爲吉云,以此三日,推移擧行之意,敢啓。傳曰,知道。
李寅敎,以兵曹言啓曰,五衛將安時赫,景福宮衛將申在禧·趙光彬,慶熙宮衛將金重禧·李完秀,俱以病難供職,呈狀乞遞,竝改差,何如?傳曰,允。
正言李源祚疏曰,伏以臣以菲材,濫通朝籍,已三十年于玆矣,始也一第,得之太驟,臣父在時,每以臣早榮爲懼,躁進爲戒,懷然警惕,如臨于淵。臣釋褐以來,甘心屛伏,絶意名途,庶幾周旋父師之敎,服習聖賢之書,以贖古人不幸之戒,而貧病苟活,因循汨沒,年紀居然老大,學術依舊鹵莽,臣自揣材具,終不足以備數於百執事之末,而特蒙我先大王收召遐遠,不遺菅蒯,旣玷臺閣之選,復侈宮僚之銜,報答無效於絲毫,寵渥實踰於涯分。秪緣臣命途畸窮,十年之間,四遭愍兇,守制之日,奄遭天崩,攀龍髥而莫逮,慟風樹之不停,廓然人世,忠孝俱虧,爲臣爲子,生不如死。伏惟我殿下,沖年嗣位,誕膺景命,愛戴之忱,有倍恒品,而苫塊餘喘,世念都灰,跧伏窮山,攢手雲天,惟冀身心塵刹,爲此生佛恩之報而已。迺者薇垣特除,忽下於千萬夢想之外,繼而有實錄記注官差下之命。淸朝耳目之任,固非如臣疲劣所可堪承,而惟是史局編修之役,係是終事之地,夙夜觚翰,薰沐芸香,庶或爲一半分效勞之資,故臣承命感泣,扶舁登途,及到京邸,蹶趨肅。蓋臣區區犬馬之誠,在曠歲逖違之餘,惟以依近輦轂,瞻望耿光,爲至願大幸,而不暇以見職之不稱,誤恩之難副,爲逡巡前却之計。且以山野疎賤,猥越是懼,暗嘿蹲淹,冒昧至今,而第伏念諫之爲官,本自不輕,苟非其人,莫宜居之。況今新服之初,尤當極選鯁直之士,廣開忠言之路,以新一代之耳目,而迺反以如臣闒茸無似,苟充其位,課日違傲,久積逋慢之誅,呵喝街衢,徒取市童之譏,以臣視臣,不勝赧恧,有識傍觀,將謂斯何?噫,殿下之於臣,拔之久滯,俾之宿趼者,特出於一視遐邇之盛德至意,而非以臣爲眞可堪於是職。且屢月虛縻,本末畢露,陸陸無狀之實,已盡入於天鑑之俯燭,意謂不待臣之自列,而鞶帶之褫,宜不至於時月之久矣。側聽多日,尙未聞有所處分,臣身廉防之責,猶屬薄物細故,而聖朝官人之道,恐不當若是其泄泄也。晝宵思量,慙悚交中,玆不得不冒死呼籲。伏乞聖慈,俯垂鑑諒,亟遞臣職,以幸公私焉。嗚呼,臣之庸陋,百不如人,而一段忠愛之心,天彝猶存,追先報今之願,蓄積己素,今於嗣服之日,又當可言之地,苟有芻蕘之說,有可以補新政之萬一,則臣何惜披心刳肝,極言竭論,而其奈學術粗淺,聞見聾瞽,欲援据古先,論說理道,則臣有不能於言者。欲指陳官箴,抉摘微細,則臣有不暇於言者,請以目下當務之急,諸臣之所已陳者,一爲殿下言之。嗚呼,臣竊惟念,爲國之道,有本有末。本者何也?君德是也。末者何也?民事是也。君民自是一體,本末初無二致,而苟求其先後之序,則修德爲治民之本,故古之論治道者,莫不以君德二字爲第一義,而世級漸下,學術不明,言之者自厭其陳腐,聽之者例以爲迂緩,況臣碌碌膚淺之言,何足有槪於聖心哉?然修德之道,亦無別般新奇,要竗之法,不過講究經籍,仰法先哲,以爲立心修身之準則。今日殿下之經筵·召對,卽其具也。殿下以幼沖之齡,承艱大之業,以位則貽哲之初,以時則典學之始,天命人心去就向背之分於是,天德王道聖狂賢愚之判於是,其可不蚤夜孜孜,以新厥德,而又況人主,生長深宮,習於宴逸,若不百倍其功,難於有成,此尤非大可懼者乎?伏願殿下,勤御講席,頻接臣僚,勿生怠心,勿作怠容,讀有未熟,期於必熟,義有未曉,期於必曉,討論之際,勿事含默,疑難之間,不厭反覆,毋使儒臣之晉接,徒爲課日之文具,必以前聖之遺訓,盡爲反身之資用。不獨此也,雖於燕居獨處,不接臣僚之時,亦毋狎昵近習,留心玩好,閒思雜念,都絶於心中,怠戲放慢,不設於四體,心心念念,專在方冊,或縕繹舊知,或講求新義,日復一日,無少間斷,則不知不覺之中,睿智日長,聖功日修,一朝奮然,必有大感發大振作之機矣。異日太平萬世之基,實在於此,伏願殿下,留神省察焉。噫,君德旣修,則向臣所謂民事者,特其措置中一事耳,更不必煩達於紸纊之下,而但臣生長耕稼,習知民事,目今生靈之塗炭,已在十分倒懸之中,若不及今措處,有如救焚拯溺之爲,必欲坐待君德之成,而方有所施爲,則孑遺殘民,將盡尋於枯魚之肆,而明年大椀不托,無及於雪裏凍死之命矣。臣請更以耳目之所覩,爲殿下痛哭流涕而陳之,嗚呼,臣所居嶺南,卽古所稱衣食之鄕,殷富之地,勤儉力穡,最於諸路,數十年前,州里墟井之間,室屋連比,桑麻翳然,富家饒戶,參錯於其間,而假貸傭作之民,皆有所賴而爲生矣。近年以來,連値大歉,飢饉之餘,重以癘疫,近峽沿海之邑,被禍尤酷,昔之居民,什無一二,而良田美土,蓬蒿溢目,巨里大村,破屋徒立,人煙冷落,畜物俱空,目今爻象,雖有龔·黃·召·杜之材,實不知何以爲計。至如臣之近地,被災稍輕,雖不至若此之甚,而流亡死散,亦已過半,所餘殘民,鶉衣鵠面,欲農則無糧,欲商則無貨,欲去則溝壑在卽,欲留則産業俱空,汲汲遑遑,不保朝夕,而陳荒之稅尙存,久逋之還猶督,昔之十人之賦,今則一人當之,前之十家之糴,今則一家納之,始而殘戶亡,次而中戶破,終而饒戶竭,其勢必盡無而後乃已。一邑如此,一道可知,一道如此,一國可知,民生至此,殿下其將何恃而爲國乎?臣之尤所痛心者,我祖宗朝損上益下之政,遠邁古昔,賙恤撫摩,如傷若保,雖當國計哀痛如今日之時者,未嘗有科外之賦,額外之斂,而爲守宰者,不能仰體朝家之意,率多便身而利己,未見存心於濟物。剛者能於取辦而膏血已竭,柔者巧於彌縫而瘡癰內潰,使殿下赤子怨苦而無聊,顚連而無告,莫不向天叉手,哀淚縱橫曰,吾君若知,豈忍使我至於此極?殿下深居九重,無由燭照於窮蔀之下,故猶以爲依前挨過,僅可支住,而不知民憂之急,已到此百尺竿頭也。是豈可諉之於水旱天災之適然,而玩惕而止,牽架而已乎?臣嘗求其所以致此之由,與其所以救之之術,不過曰奢侈之不禁也,貪墨之不懲也。夫財者,出於人而不竭,穀者,生於地而無窮,不在於國,必在於民,而見今上下俱匱,民國俱困者何也?無他,糜費之衆也,用度之過也。高髻廣袖之弊,何代不然,而今時爲甚。宮掖之內,臣不敢知,而閭里之間,侈風日肆,服飾之華美,器玩之奇衺,居處飮食之無節,年增歲加,轉相慕效,鄕村而效京洛,韋布而效搢紳,賤而效貴,貧而效富,擧世靡然,無有限極,財安得不匱,而民安得不困也?宰相名士,以其奢侈之故,不得不受人問遺,方伯守宰,以其問遺之故,不得不變其操守,鞭靴不已,今至苞苴,常祿不足,今至誅求,於是乎上下相蒙,內外交征。守令之相語也,不曰某邑有何民瘼,某邑有何疪政,而必曰某邑産某貨,銓家之差送也,不曰某人有吏材,某人有廉操,而必曰某人家甚貧。習俗如此,宜乎貪風漸痼,彌文日盛,終至於莫可收拾而後已,豈不痛哉?爲今日計,如欲去貪墨,先絶問遺,如欲絶問遺,先禁奢侈。四者相因,而奢侈二字,實受病之源也。臣固知今世士大夫,習奢已久,難於入儉而屛一時耳目之娛,爲萬世民國之計,亦何苦而不改,何憚而不爲哉?君臣上下,交相戒飭,爲國惜民,爲民惜財,屛絶苞苴,掃去彌文,夫然後明詔廟堂,嚴立科條,申嚴贓律,奬選淸白,飭銓官而勿循常格,遣繡使而時行澄汰,使廉吏有所勸,貪吏有所畏,亟下哀痛之詔,庸慰濱死之民,可蠲者蠲之,可減者減之。以此立法,行之十年,而民不阜國不裕,則臣請伏妄言之誅。噫,今之言者曰,國用不足,民賦不可減也。此誠然矣,然無民則土不能耕,無穀則民不能活,無民無穀,則國家資用之道,又將爲無皮之毛,無麪之托,孰若及今節省,務爲寬舒之政?及今懷保,俾盡勞來之道,使民力漸紓,陳荒漸起,則國家他日經費之用,亦不患其不敷矣。伏惟我慈聖殿下,愛民之仁,浹於肌髓,每有民戶燒渰之報,輒命別加顧恤於原典之外,使之奠接,不至失所,百姓聞之,莫不掩泣加額,欣欣相告,臣不勝欽仰萬萬。然臣聞古之汲黯,持節奉命,不問數千之延燒,矯制發倉,特救一方之飢民,誠以一時水火之災小,數萬飢餓之患大也。今渰燒死者,事非常有,故有則必上聞,飢餓死者,不勝其多,故下不得盡達,而若其爲禍之大小,施仁之輕重,豈可同日而語哉?殿下若以其已聞者,推之於未聞,恤小者,廣之於多民,則此正孟子所謂仁之術,而生民其庶幾矣。嗚呼,民生之困瘁如此,國勢之岌嶪如此,而尙賴我先大王臨御四紀,煦濡涵育,深仁厚澤,圽世不忘。我殿下,以成王之聖,膺夏啓之命,我大王大妃殿下,以妊姒之德,處宣仁之位,初政淸明,方域乂安,修之於簾幃九重之內,而布之於湖山千里之外者,實有以大慰輿望,用答天休,在廷臣僚,孰敢不精白一心,對揚休命,而臣愚死罪,竊以爲積耗之財力非常,法所可裕,積痼之民瘼非例,飭所可矯,苟非大警動大惕厲,別立規模,赫然改圖,則其何以濟此艱虞之會乎?仁義之言,不絶於口,而實惠未究,則空言而已,金石之典,昭布於世,而實效無聞,則文具而已。矧又做事而不能耐久,用法而失之寬恕,乍行而旋止則人不信,乍嚴而旋解則人不畏,不信則觀望者擬其後,不畏則嘗試者闖其間,終至於法不立而令不行,豈不憫哉?見今安危之機,間不容髮,振刷之政,不容暫緩,若復一年二年,偸安姑息,則臣言尤無所施,而國事尤不知至於何境矣。臣疎迂闇劣,章句腐儒,所學者正心誠意之語,所習者操觚佔之技,其於民國之務,何嘗有一知半解,而特以前所謂君德民事,本無二致者,乃是天理之所當然,先聖之所已言,而非臣之愚所敢臆說也。且德不可無民而自立,民不可無德而自治,而臣之略於修德而詳於民事者,誠以臣居在遐土,身親民隱,敢效鄭監門流民之圖,以寓魯野人獻芹之誠,而尾陳矯救,跡涉狂妄。伏願聖明,恕其愚而察其衷,仰稟東朝,亟賜採施,布之以誠,持之以嚴,不撓不改,有始有終,則其於固本救時之道,或不無絲髮之補,而君德成就,亦不可以表裏相資,本末竝擧矣。臣於治疏將上之際,伏承次對有命,召牌儼臨,而素患痰癖之症,猝地添肆,宛轉床笫,趨承無路,伏地戰恐,尤切惶悶,伏乞勘臣當律,以警具僚焉。臣無任云云。省疏具悉。爾言切中時弊,深庸嘉乃,當常目不忘矣。
丁酉十一月初十日辰時,上御熙政堂。進講入侍時,領議政李相璜,原任直閣李光文,參贊官金箕晩,檢討官朴來萬,假注書南秉哲,記事官趙徽林·李時愚,各持論語第五卷,以次進伏訖。上誦前受音一遍訖。光文讀自子曰誦詩三百,止富有曰苟美矣,仍奏釋義訖。上讀新受音十遍訖,命陳文義。光文曰,今日自止中,其身正不令而行,其身不正雖令不行一章,最是着意玩味處,其語雖不多,其爲用則甚大矣。子路問政,子曰先之,先之,以身先之之謂也。若先之以不正,其令其可行乎?殿下已講大學,聖聰應記識八條目矣。身修則家國自然治齊,此是不令而行之效也。是故爲人上者,民所具瞻,可不正乎?伏願殿下,每加留念於此等處,是所區區之望耳。上曰,玉堂陳之。來萬曰,此章衛公子荆之三曰苟之意,可以見循序有節,而蓋如欲節用,則必光儉約,故漢蕭何之不治垣屋,宋李沆之不廣廳事,皆是崇儉節財之可法,而臣嘗奉見國朝寶鑑,粵我成廟朝敎曰,生財在務本,裕財在節用。我東方土地瘠薄,雖勤儉節用,猶患財力之不裕,況棄本逐末,爭尙奢侈者乎?使民專意農桑,罷不急之務,內而宮中,外而百司,悉省調度,自公卿至齊民,各體予意。此實萬世貽燕之嘉謨,而大抵非但宮室,凡他百千費用,每以粗略做去,則便是苟合苟完苟美之意。然則不節而自節,不儉而自儉,財以之饒足,而俗於是勤儉矣,伏願殿下,深留體念焉。上曰,參贊官陳之。箕晩曰,閣臣·儒臣備陳無蘊,臣無容更達矣。上曰,大臣陳之。相璜曰,閣臣·玉堂皆有所奏,臣別無更陳之文義。然誦詩三百,而不能達於政,不能專對於四方者,豈非以徒誦而不能體驗而推行之,故遂至於無致用之實耶?講學而止於誦讀而已,無玩索之工,則已不可謂講學,而竝又間斷而作輟,則尤不成爲講學。今日講席,伏聆誦讀之玉音於句讀間,或有放過,不甚致意處,然則當玩索處,或忽於玩索工夫,有可以仰揣。不亶如是而已,自內講習之不能無間斷作輟,又可以仰揣,誠爲伏悶,伏望深加聖念,日夕乾乾,猛下懋實之工,不如已往之悠泛,俾有日新又新之效焉。上掩卷。相璜進前奏曰,朝氣甚冷,聖體若何?上曰,一樣。寢睡·水刺之節,何如?上曰,一樣。大王大妃殿氣候,何如?上曰,一樣。王大妃殿氣候,何如?上曰,一樣。中宮殿氣候,何如?上曰,安順。仍命退,諸臣以次退出。
丁酉十一月初十日辰時,上御熙政堂。大王大妃殿垂簾,大臣·備苟堂上引見入侍時,左副承旨李寅敎,假注書南秉哲,事變假注書金震休,記事官趙徽林·李時愚,領議政李相璜,左議政朴宗薰,右議政李止淵,行判敦寧府事金逌根,行戶曹判書趙寅永,行上護軍鄭元容,行兵曹判書權敦仁,知中樞府事金蘭淳,禮曹判書李紀淵,吏曹判書申在植,行大護軍李光文,行護軍朴永元·李完植·柳相弼,校理任百經,以次進伏訖。上曰,史官分左右。宗薰等進前奏曰,朝氣陰冷,聖體若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。大王大妃殿曰,次對爲之。相璜曰,今日萬事之本,豈有過於典學者哉?近日日開講筵,有課程而無間斷,接續如是,必有日新又新之效,而伏聞臨講之際,受音·誦讀之外,未有質問辨疑之事。雖聖姿天縱,異於凡人,初年入學之時,開發長進,專在於問之一事,蓋非問則無以知,非知則無以行,所以經有好問·下問之訓,而學貴切問·審問之工。見今進講魯論一部,卽孔門諸第隨事問答之語,而問於其師,問於其友,旣問又問,畢竟明悟豁通,造詣各隨其天分,造其極焉,爲學之要,惟問是已。況此書一章一句,皆有奧旨,若體認而推行,則以之修齊治平,受用容有窮已哉?今若臨文不究,悠泛以度,延英午漏,只爲文具而止,今日如去日,今年如前年,則是有講學之名,而無講學之實,豈不悶哉?伏願自今,另加聖念,尋行拈句,發難起疑,俾有開發資益之效焉。上曰,眷眷忠愛,深爲可感,所陳當各別服膺矣。出擧條相璜曰,卽見忠淸監司沈宜臣所報,則以爲,忠州還逋十萬五千七百八十五石零,已承十年排捧之命,而今年當捧夏穀一千四百四十石零,今無以本麰收捧,以租換色,與秋穀一體收捧,且該邑還逋之至於此境,專由於穀摠過多之致,依鎭川已例,每年排納,量宜移送於穀少他邑爲辭矣。夏牟作租,亦有他道已施之例,排納條之逐年移送於穀少邑,亦未嘗無裒益之效,依報請施行,何如?大王大妃殿答曰,依爲之。出擧條相璜曰,卽見全羅監司李憲球狀啓,則以爲,本道田政之紊錯,興德尤有甚焉。該縣物情,皆願改量,而縣監洪義祿,雍容做去,實惠已著,此倅未歸之前,使之經始,則大役可以善就,所入物財,亦自有不煩陳請,從便拮据之方,而該倅瓜期已迫,特許限麥秋仍任,設施改量事,竝請令廟堂稟旨分付矣。田量之宜改久矣,疆界漸紊,貢賦不均,浚下戶孱氓之膏,肥豪民猾胥之肉,而帳付隨縮,經入益絀者,實亦由此。目下國綱人才,顧無以一時遍擧,然雖一二邑,如有可以幹當擔夯之人則誠幸矣。今此道臣,擧該邑願量之民情,有該邑請量之狀本,而又以該倅之可以幹事,保任頗力,宜令試可。且量役旣始,與該縣監,限麥秋仍任,而竝許施,俾責成效,而雖尋常事爲,說易而做難,況經界之大政乎?丈量尺度之微差,高下等數之或混,來後之慮,實有憧憧。擧行雖曰有該倅,而糾飭專在於道臣,如或有擾弊之及聞者,則非但該倅之難逭重勘,責亦當有所歸,竝以此意,分付,何如?大王大妃殿答曰,依爲之。出擧條仍敎曰,有實效則甚幸,如或有名無實,則反不如不爲也。相璜曰,頃因廣州留守金敎根災實狀啓,加請災一百五十結許劃,壬辰乙未停退未捧還中一年條,各年排捧條中一年條,竝令收捧之意,覆啓行會矣。卽見該留守狀啓,則復陳年形民勢,仍請見減災八十八結零,特許準劃,停退排捧還,竝許仍請事,令廟堂稟旨,分付矣。事情旣然,數爻無多,災摠依請準劃,停退及排納還餉,時値荐歉之餘,難行竝督之政,更有此陳聞。糴法雖重,民勢宜念,亦爲依狀請施行,何如?大王大妃殿答曰,依爲之。出擧條相璜曰,松都句管關西穀見縮條,今年耗米二千石,自該府報請給代矣。支放不足耗代劃,便成年例,而此是已施於水原者,不可異同,湖西所在本司句管各名穀會錄耗中折米劃給,使之取用,何如?大王大妃殿答曰,依爲之。出擧條相璜曰,卽見戶曹所報,則以經費不足,排用無路,請劃折錢二十萬緍,而又以差倭兩次單蔘條請劃矣。大抵度支一歲之入,不能當一歲之用,況値比年荐歉,國結大縮,屢經巨役,應下甚多,駸駸然馴至於此,爲今之道,要不出痛加省約,務歸節用,以爲一分牽補之方,而目下事勢,亦不可不及今區處。第念京外積儲,到底枵然,實無摸擬之處,就年前筵稟兩營停番兩道貢蔘等價十萬兩零排年作穀者,姑退一年之限,先以明年作穀條移劃,則在元定節目,不過有差遲差速之別,而不至於毁繣,在該曹庶或容旋矣。減貢停番之又此請退,雖涉悚悶,捨此一條,莫可着手,故敢此仰達,而且此數,無以相當於應用,更以嶺湖南所在各名穀折米,各一萬石劃下,使之取用,何如?大王大妃殿答曰,依爲之。出擧條相璜曰,月前赦典,諸道徒流罪人,罪同而或有放仍之不同云矣。此當有一視之政,令攸司更爲詳考,稟啓取旨似好,故敢此仰達矣。大王大妃殿答曰,依爲之。出擧條相璜曰,生民困瘁,莫有甚於今日,我東朝晝宵憂念,屢發臨朝之歎,殿下之常所承聞於筵席之間者也。荐歉連荒之餘,雖使盡懷保撫字之責,尙患無安生樂業之意,況重以病民害民,椎剝箕斂之厲政乎?此專係於牧民之地,臨民之官,不能盡其責也。識見雖或不逮,才力縱有難强,苟能至誠奉公,實必爲政,則顯績固未易言,切害庶可無是。顧今三政俱弊,百瘼叢集,使今日民國至於此極者,非長吏之過而伊誰之過?以守令愼擇,慈敎惻怛懇摰,前後非一,居銓之臣,亦豈無對揚之心,而終未見一半分實效,此則縱或諉之知人爲難,若居官之廉貪臧否,莫能掩於按察之下,其倅之行何政,某邑之有何事,多有所傳播流行,至及遠聞,則廉訪諮諏之地,豈有不知之理乎?六臘殿最,專出於懲勸之意,若於此吐剛茹柔,循私蔑公,不以實聞,則上而孤負,下而貽害,將有其極乎?京察後不嚴明無中下之各道道臣,譴罷示警,前多有之,而今時則尤當另用重典,使小民知墨倅汚吏之必無倖免,然後少可以收拾而維持矣。諸道褒貶,封發不遠,先以申令之意,措辭分付,以爲警惕擧行之地,何如?大王大妃殿答曰,依爲之。出擧條仍敎曰,所奏非不好矣,而前後此飭,非止一再,尙未見仰體之實效,爲方伯者,若有一分嚴畏朝廷之心,豈有是乎?有勢力之守令,初不下手,只以數三殘蔭冷武,塞責而止,雖令不行,一至於此,則反不如不令也。予則深居九重,外道治政,何以知之?董飭之責,專委於卿,卿須善爲之,如有不治之守令,而道臣亦不嚴明殿最,則一一論罷,可也。迎送之弊,雖甚可慮,不猶愈於仍置之貽害乎?從今以往,予不欲更言也。相璜曰,北梱重地,曠任可悶,新除授北兵使,使之當日辭朝,何如?大王大妃殿答曰,依爲之。出擧條相璜曰,禮曹方有擧行之事,而亞堂有闕,令政院,政官牌招開改差出,何如?大王大妃殿答曰,依爲之。出擧條大王大妃殿命書傳敎曰,濬源殿御眞舊本奉來時大臣,右相進去,移摹處所,以慶熙宮光明殿爲之。仍敎曰,設都監大臣發行後,卽爲擧行。宗薰曰,實錄郞之三司啓遞,自是定式,而間因正宗實錄移謄,加差者多,其勢無以推移,姑且仍帶矣。今則謄錄諸郞,過半減下,而都廳與校讐粉板之役,一時爲悶,郞廳中見帶玉堂·臺諫人,竝依例本職許遞,何如?大王大妃殿答曰,依爲之。出擧條仍敎曰,史役今至何境乎?宗薰曰,割付始役已多日,而畢役則姑未可指期仰奏矣。止淵曰,臣之今此冒進,匪敢以見職自居也。誠以屢犯瀆擾,而未蒙諒燭,徒徼恩禮,而轉增惶隘,無寧爲此抗顔前席,剖心畢懇之計,而大凡人臣事君,有趨走爲恭之時,有量力自退之地,蓋以分義廉防,隨處輕重故也。今臣所叨,大異庶官,決不可專顧分義而拚棄廉防也,故自拜命之初,爲必辭之圖。乃殿下曲加慰藉,一向敦迫,有若臣之可爲而不爲,可强而不强者然,臣之慙悚抑鬱,顧何如哉?臣立朝三十餘年矣,本末長短,畢露無餘,未嘗有尺寸之功能,又未有毫末之報效,而偏荷先大王庇覆之私,得有今日,繼被東朝殿下簡畀之眷,致位至此,臣苟有一分可爲可强之道,則糜粉湯火,在所不避,豈忍飾辭退託,不思所以仰體萬一乎?殿下誠試思之,以臣極凡庸之姿,當此極艱虞之會,臣可以開導聖學而期臻日新之域耶,臣可以裨補世敎而俾覩風動之效耶,臣可以振肅朝綱而革貪懦之習耶,臣可以綏輯民生而解殿屎之憂耶?無一於是而徒然苟充,假之以虛名而姑備其數,加之以謬恩而只榮其身,畢竟使之顚倒破綻,狼狽僨踣,則此奚但爲臣一己之災殃而已哉?在聖德則爲則哲之累,在國體則爲苟艱之羞,豈其細故也耶?儻殿下深念及此,則必不待臣言之覼縷,而早有以處臣也,臣則謂一日匪據,則有一日之害,二日虛縻,則有二日之害,有不容姑息淟涊,重貽四方之惑。伏乞聖明,毋謂臣已出而已膺,亟命斥退,以幸國事,千萬血祝之至。大王大妃殿曰,見卿初疏,予心悲愴,曷有其極?卿試思之。甲午以後,國家之得有今日者,上而荷皇天祖宗眷佑之德,下而賴朝廷大臣協贊匡輔之力也。如此殆岌之時,前史所罕,主上寶齡,甫過十歲,予是一婦人,維持之望,將誰恃耶?惟恃諸大臣念舊圖報之誠,而卿則先王之所平日眷注,枚卜宿德,舍卿伊誰?今見登筵,民國之幸也。毋過自辭巽,與領左相同心寅協,使我國勢如磐泰之安,是所望也。又敎曰,三相已備,予心實萬幸矣。止淵曰,慈敎至此,臣不覺血淚之被面,不知所達。臣偏荷兩聖朝如天之恩,此生此世,報答無階,臣惟期謹守本分,得免負心負國之罪,以爲不報之報矣,今忽承此萬難堪承之命,將至於以臣一身之故,貽害國事,畢竟僨敗乃已,則臣雖萬被誅戮,將何所補乎?此臣所以公私憂懼,不敢爲承當之計者。苟非然者,臣雖無狀,豈或爲便身之謀,不思所以生死向前,盡心圖報乎?大王大妃殿曰,俄已言之,不必過如是辭巽矣。又敎曰,向來以弊邑薄窠守令之不許遞改,申飭矣。近見遞易之節,依前頻數,未見一分實效。上雖令之,而在下者終不奉承,則烏在其申飭之意乎?此後予不欲更飭矣,守令去就,卿等量而爲之。予雖深居九重,亦自有聽聞之道也。又敎曰,向者領府事以老病,請遞藥院之任矣。仍命書傳敎曰,藥房都提調許副,前望單子入之。又啓曰,藥房都提調,以左相爲之,似好矣。又敎曰,影幀舊本奉來時,右相將何日發行耶?止淵曰,臣辭不獲命,往役爲重,不敢更事煩陳,而期日漸迫,當以十六日辭陛矣。節目中晝停及經宿處所,皆以客舍磨鍊,而各邑客舍,如或湫溢難便,則以衙東軒變通爲之,似好矣。大王大妃殿曰,甚好矣。止淵曰,宿所奉安時,當有陞降出納節次,而非但排設之難以如意,出納之際,紐結之屢改,易致動搖,極爲悚悶。以神輦從便,仍奉於廳事,遮設屛帳,經宿奉發,事甚簡使,故預此仰達矣。宗薰曰,解結移動,極爲重難,以神輦仍奉於宿所,果爲十分簡便矣。大王大妃殿曰,事勢固然,依此從便爲之,可也。寅敎曰,諸宰奏事。寅永曰,凡係上納,莫重於田稅,期限程式,有不容一毫違越,而近來外邑,專事玩惕,甚或有經歲之弊。雖以米邊言之,京畿未納六邑,俱在朝發夕至之地,乃反拖到深冬,其中又有乙未條之尙今不納者。至於錢木布,則嶺南·湖西·關東·海西諸道,雖有多寡之不等,其爲過限一也。此皆非未收於民間者,只緣邑或攛挪,吏多乾沒而然,揆以法意,該守令竝宜論勘,而苟求其句檢提飭之方,則責在道臣,先從道臣,竝從重推考,仍令與各項免稅未納條,一體刻期董督,而如又視若文具,如前遷延,則該守令,竝用先罷後拿之典,何如?大王大妃殿答曰,依爲之。出擧條寅永曰,本曹今年米摠,本自不足,無以支及於明年新捧矣。左右摸擬,無處辦出,固知惠局所儲,近雖不敷,其在共濟之義,合有相資之方,而從便推移,多有已例,不必以數爻,預爲措的仰奏,當從頒祿放料之需,臨時貸下摠廳南漢·江都餉米,各限二千石給價取用,無至乏絶窘迫,而摠廳則使之量宜下捧於平倉,南漢則使之精捧於松坡倉,以待明春需用,江都則使之待解凍賃船運納之意,一體分付恐好,而事係軍餉,下詢大臣處之,何如?大王大妃殿曰,大臣之意,何如?相璜曰,京外三營事勢,聞甚不敷,而大農目下經用,非此則亦知其無以措劃,有難蘄許矣。宗薰曰,餉穀非不甚重,而視諸大農經費,則不無差間,臣於此別無他見矣。止淵曰,地部罄匱,臣所稔知,如無別般措劃,實難目下支計,三營事勢,非曰無難便,而旣是曾往已行之事,且當以大農經費爲重,臣亦無他見矣。大王大妃殿答曰,諸大臣之意如此,依爲之。出擧條寅永曰,影幀舊本奉來吉日不遠,光明殿奉審修補,不可不前期擧行,故敢此仰達矣。大王大妃殿曰,甚好矣。紀淵曰,濬源殿影幀舊本奉來後,入京日子,令當擇吉,而來初連値齋日,不敢循例擧行,何以爲之,而且時當隆冬,遠外事情,有難的度,單日預定,恐致窘束。若以兩三日擇取,以爲隨勢進退,則事甚穩便,故敢此仰達矣。大王大妃殿曰,依此爲之,勿拘齋日,可也。寅敎曰,玉堂所懷奏之。百經曰,無所懷矣。寅敎曰,今日賓對,兩司無一人進參,事甚未安。違牌諸堂,竝推考,何如?大王大妃殿答曰,依爲之。出擧條大王大妃殿曰,大臣先退,史官就座。仍命退,諸臣以次退出。
上在昌德宮。停常參·經筵。
辰時巳時,下雪。
大王大妃殿進御二錢重人參粟米飮,自今日一貼式限三貼煎入事,榻前下敎。
王夫妃殿進御二錢重人參粟米飮,自今日一貼式限三貼煎入事,榻前下敎。
李寅敎,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
吳取善啓曰,明日仁陵忌辰祭齋戒,再明日永陵忌辰祭齋戒,三明日靖陵忌辰祭齋戒,十五日·十六日永陵忌辰祭齋戒正日相値,視事,頉稟之意,敢啓。傳曰,知道。
金鼎均啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于吳取善曰,檢校直提學徐憙淳馳詣仁陵,奉審摘奸,仍留監祭,仍詣長陵,一體奉審以來。
傳于金鼎均曰,進講入侍。
傳于吳取善曰,明日再明日進講停。
吳取善啓曰,吏曹郞廳來言,臺諫有闕,政事,取稟。傳曰,前望單子入之。
金鼎均啓曰,行大司憲曺鳳振,執義趙啓昇,持平柳榮河·韓文爀牌不進,掌令金養默在外,一員未差,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于金鼎均曰,只推。
兵曹口傳政事,副司果徐元淳·任百經·曺雲承·南獻敎·姜時永·韓宓履·李源祚,以上單付。
吳取善,以禮曹言啓曰,卽接前僉知白東逵所志,則以爲,同姓三寸姪孝鎭,嫡·妾俱無子,以其同姓六寸兄故水使恒鎭第三子明洙,欲爲繼後,兩家諸族相議完定,而恒鎭夫妻俱爲作故,拘於常規,不得循例禮斜,依定式草記,稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長白東逵所訴旣如此,依定式,白恒鎭第三子明洙,立爲白孝鎭之後,何如?傳曰,允。
李寅敎,以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
金鼎均,以義禁府言啓曰,江原監司洪穉圭狀啓內,寧越前府使金喆遠·趙琮鎭·權偌等罪狀,令攸司,稟處事,啓下矣。金喆遠,身故勿論,趙琮鎭,今方待命拿囚,權偌,下去忠淸道淸州地云,依例發遣府書吏拿來,何如?傳曰,待待命拿囚。
又以義禁府言啓曰,今初十日次對入侍時,領議政李相璜所啓,月前赦典,諸道徒流罪人,罪同而或有放仍之不同云矣。此當有一視之政,令攸司更爲詳考,稟啓取旨似好,故敢此仰達矣。大王大妃殿答曰,依爲之事,命下矣。取考各道放未放成冊啓下者,洪川縣徒年罪人李晉淵,以前任驪州牧使時,還逋掩置罪定配,入於放秩而蒙放,同罪之忠州徒年罪人閔致成,鎭川李道在,遂安徐有素,入於稟秩,而以仍字書下,橫城徒年罪人金祖淵,以前任忠州牧使時,還逋虛勘罪定配,入於放秩而蒙放,同罪之大興南履炯,入於稟秩,而以仍字書下,沃川徒年罪人鄭基重,以前任麟蹄縣監時,還逋虛勘定配,當初擬律,與驪州·忠州事同罪,而入於稟秩,亦未蒙放。以上閔致成·李道在·徐有素·南履炯·鄭基重,竝依大臣筵奏,一體放送,何如?傳曰,允。
右議政李止淵箚曰,伏以臣於本職,豈有一分承當之望,而迫於恩命,冒沒出肅矣。前兼內贍寺繕工監提調,法不當仍帶,乞命該曹,照例差代焉。取進止云云。答曰,省箚具悉卿懇。所請依施。仍傳于金鼎均曰,此批答,遣史官,傳諭于右議政。
吏曹參議林翰鎭疏曰,伏以臣衰朽湔劣,百無肖似,不足備數於器使之列,而遭遇明時,蒙被殊恩,前後叨冒,罔非踰濫,內外歷試,曾蔑報效,愆尤徒積,愧懼冞深,何嘗有匪分之望,更及於淸顯之地哉?不意玆者,忽伏奉三銓新命,臣誠惝怳震惕,歷屢日而莫省措躬之所也。夫進退賢愚,激揚淸濁,以之登俊良而賁位著焉,聖朝敷政出治之本,銓衡是已。雖其參佐有異於專任,而名塗之通擬,與聞末議,長席之未備,間行代斲,其爲綦重,非他閒司之所可比,苟非才學名實,爲世所推詡者,則上不宜濫授,下不宜冒居也,明矣。臣本庸陋闒茸,端窾無當,孤畸單寒,輪翤寡依,晩登仕路,隨行逐隊,區區所望,不過於尺寸干祿之計,雖尋常百執事之末,固不可前粃而濫竽,矧乎世所稱淸要之職乎?重以年紀衰邁,疾病侵尋,杜門深蟄,與世相忘,班簿政格,都屬茫昧,人物材器,無所辨別,將此伎倆,擔此職任,顧何異責聽於聾,借視於瞽乎?昨者聞政有命,召牌荐降,違逋路阻,雖不得不拚棄廉隅,冒沒祗肅,而今若諉以已出,晏然自居,則在臣身譏議嗤點,固不足恤,其於累聖簡而玷名器,豈細故也哉?玆敢猥控徵懇,仰瀆崇聽。伏乞聖明,俯垂鑑諒,亟遞臣所帶職名,以重公器,以安私分焉。臣無任云云。答曰,省疏具悉。爾其勿辭察職。
丁酉十一月十一日辰時,上御熙政堂。進講入侍時,提學徐有榘,參贊官金鼎均,侍讀官李垿,假注書徐珖輔,記注官趙相玉,記事官李時愚,各持論語第五卷,以次進伏訖。上誦前受音一遍訖。有榘讀自子適衛,止誠哉是言也,仍奏釋義訖。上讀新受音十遍訖,命陳文義。有榘曰,俄因釋義,已陳達矣。上曰,玉堂陳之。垿曰,觀於此章,聖人仁民之意無窮,而施之有序也,明矣。旣庶則不可以不富之。旣富則不可以不敎之。是以欲其富之,則制田里,薄賦斂,使民厚其生,如九賦九職,以阜萬民之類也。欲其敎之,立學校,明禮樂,使民正其德,如六行六德,以範兆民之類也。使旣庶之民,衣食豐足,敎化浹洽,則此豈非帝王作之君作之師之事乎?聖賢千言萬語,何往非可法可行者,而此一章尤爲切實於爲國之政,此正後世人主所當心受而躬行之事也。伏願殿下,熟察此章之旨,玩而繹之,推以行焉。上曰,參贊官陳之。鼎均曰,玉堂所奏切實,臣無容更達矣。上掩卷,仍命退,諸臣以次退出。
上在昌德宮。停常參·經筵。
金鼎均啓曰,行大司憲曺鳳振,執義趙啓昇,持平柳榮河·韓文爀呈辭,掌令金養默在外,一員未差,監察茶時之意,敢啓。傳曰,知道。
傳于李嘉愚曰,永陵受香承旨,仍爲奉審摘奸,局內諸陵,一體奉審。
臺諫前望單子入之,掌令任希兢,獻納韓啓源,正言鄭鎏落點。
李敦榮,以戶曹言啓曰,光明殿修理吉日,令日官朴周煥推擇,則今十一月二十一日卯時爲吉云,以此日時擧行之意,敢啓。傳曰,知道。
李寅敎,以禁衛營言啓曰,因大臣所奏,禁·御兩營鄕軍,姑退一年停番事,允下矣。本營自辛丑七月當爲始,輪次上番之京畿·江原·全羅三道所在鄕軍合六當停番,竝資保收布上送之意,各該道監·兵使處,預爲知委,何如?傳曰,允。
又以御營廳言啓曰,因戶曹所報,兩營停番錢之排年作穀者,姑退一年之限,而停番又爲請退事,大臣筵稟,蒙允矣。本廳來辛丑六月當爲始,鱗次上番之忠淸道所在鄕軍,亦當停番,正軍竝資保收布上送之意,本道監·兵使處,預爲知委,何如?傳曰,允。
上在昌德宮。停常參·經筵。
金鼎均啓曰,行大司憲曺鳳振,執義趙啓昇,持平柳榮河·韓文爀呈辭,掌令金養默·任希兢在外,監察茶時之意,敢啓。傳曰,知道。
金箕晩啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
又啓曰,藥房都提調·提調,爲承候來待矣。傳曰,入侍。
又啓曰,豐恩府院君·永興府院君,爲承候來待矣。傳曰,入侍。
李敦榮啓曰,假注書南秉哲,身病猝重,勢難察任,今姑改差,何如?傳曰,允。
南秉哲改差,代以沈敦永爲假注書。
傳于金箕晩曰,留院公事入之。
傳于金箕晩曰,奉審閣臣入侍。
金鼎均,以義禁府言啓曰,因東萊府使成遂默狀啓禮曹啓目內,知世浦萬戶崔昌煥論罪一款,令攸司,稟處事,啓下矣。崔昌煥,時在任所,依例發遣府羅將,交代後拿來,何如?傳曰,待待命拿囚。
丁酉十一月十三日辰時,上御熙政堂。大王大妃殿垂簾,時原任大臣·閣臣,藥房都提調·提調,豐恩府院君·永興府院君承候入侍時,左承旨李敦榮,假注書南秉哲,記事官趙徽林·李時愚,奉朝賀南公轍,領議政李相璜,領府事沈象奎,右議政李止淵,藥房都提調朴宗薰,提調朴岐壽,豐恩府院君趙萬永,永興府院君金祖根,提學趙寅永·徐有榘,原任提學鄭元容,原仕直提學金鏴,直提學朴永元,原仕直閣李光文·吳取善·金鼎集,原任待敎李憲瑋·金英淳,檢校待敎趙斗淳·金洙根,直閣鄭㝡朝,待敎金英根,以次進伏訖。上曰,史官分左右。公轍等進前奏曰,歲月如流,三年後奄當今日,仰想聖慕慈心,慟廓如新矣。深冬日候,朝夕甚寒,聖體若何?上曰,一樣。寢睡·水剌之節,何如?上日,一樣。大王大妃殿氣候,何如?上曰,一樣。王大妃殿氣候,何如?上曰,一樣。中宮殿氣候,何如?上曰,安順矣。公轍曰,臣等區區下情,不任伏慮,敢此承候矣。大王大妃殿曰,奄當此日,罔極慟恨,不知爲喩。此歲無餘,居然爲五年,漸成邃古之事矣。仍敎曰,大臣有所奏事乎?相璜曰,此時守令,一時曠任可悶,晉州牧使李謙秀,使之當日辭朝,卽速赴任,何如?大王大妃殿答曰,依爲之。出擧條相璜曰,北伯北關停巡事狀啓,入徹已久,而未及覆啓云矣。發巡與否,今非可議之時,稟處則置之,而不可無一番警咳,故敢此仰達矣。又奏曰,濬源殿舊本奉來時,宜有百官郊迎,而此非別爲磨鍊儀節之事,自政府當臨時知委爲之矣。大王大妃殿曰,事勢應然,豈有他議?仍敎曰,當於何處出迎乎?相璜曰,東郊矣。大王大妃殿曰,舊本欠缺處,補合爲完本後,當移摹乎?宗薰曰,以彩色補缺後,當移摹矣。大王大妃殿曰,近來彩色甚不好,各別擇用也。相璜曰,私藏中似有稍勝之品,當以此求用矣。寅永曰,使畫師皆已看品貿置,而二靑稍難矣。大王大妃殿曰,庚寅年畫師尙存乎?宗薰曰,尙存,而方外若有善手則甚好,而亦無優劣者矣。大王大妃殿曰,無論某人,以善手爲之,則甚好矣。大王大妃殿曰,大臣先退,史官就座。仍命退,諸臣以次退出。
丁酉十一月十三日申時,上御熙政堂。奉審閣臣入侍時,右承旨金箕晩,假注書徐珖輔,記事官趙徽林·李時愚,檢校直提學徐憙淳以次進伏訖。上曰,史官分左右。憙淳進前奏曰,臣承命馳詣仁陵,陵上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉,仍留監祭,享事安寧過行,仍詣長陵,陵上奉審則無頉,碑閣·丁字閣奉審則無頉,植木亦爲茁茂,比昨年別無參差之意,敢此仰達矣。上曰,史官就座。仍命退,諸臣以次退出。
上在昌德宮。停常參·經筵。
金鼎均啓曰,行大司憲曺鳳振,執義趙啓昇,持平柳榮河·韓文爀呈辭,掌令金養默·任希兢在外,監察茶時之意,敢啓。傳曰,知道。
金箕晩啓曰,左副承旨李寅敎,今日不爲仕進,卽爲牌招,何如?傳曰,允。
傳于金箕晩曰,禮房承旨馳詣宗廟·景慕宮,奉審摘奸以來。
傳于金箕晩曰,進講入侍。
兵曹口傳政事,護軍單金弘根。
以左副承旨李寅敎牌不進罷職傳旨,傳于金箕晩曰,只推。
金箕晩,以弘文館言啓曰,修撰金在根差祭,一員未差,副修撰鄭㝡朝內閣進,下番闕直,事甚未安。副修撰朴來萬,卽爲牌招入直,何如?傳曰,允。
金箕晩,以禮曹言啓曰,卽接濟州前牧使趙禹錫狀啓謄報,則十月令薦新唐金橘·柑子,一一摘取,唐金橘爲六十二箇,柑子爲一百七十四箇,而唐金橘十六箇,柑子十四箇,肇慶廟薦新封進,所餘唐金橘四十六箇,柑子一百六十箇,宗廟·景慕宮薦新,無以備數,故謹援已例,都封上送于禮曹,以爲稟旨薦獻之地爲辭矣,在前橘果稀結之時,多有減數薦獻之例,今亦依已例分排,當日薦進,何如?傳曰,允。
以濟州防禦使趙禹錫狀啓,薦新與進上唐金橘·柑子,不得如數封進,惶恐待罪事,傳于金箕晩曰,勿待罪事,回諭。
金鼎均,以都摠府言啓曰,今日入直內三廳武兼·禁軍及〈軍兵等〉,中日習射技放,而國忌齋戒相値,不得設行之意,敢啓。傳曰,知道。
金鼎均,以備邊司言啓曰,卽見濟州前牧使趙禹錫年分狀啓,則以爲,大靜勝於濟州,旌義遜於濟州,而舊還姑爲仍停爲辭矣。今年島農,風潦非不爲災,山峽雖或受損,饒瘠間錯,優劣相補,足爲少康之年,而歉餘民情,未免艱窘。此時新舊竝督,在所當恤,依近年已例,舊還則許令仍停,以爲紓力之地,何如?傳曰,允。
丁酉十一月十四日辰時,上御熙政堂。進講入侍時,檢校直提學徐憙淳,參贊官金鼎均,侍讀官李垿,假注書沈敦永,記事官趙徽林·李時愚,各持論語第五卷,以次進伏訖。上誦前受音一遍訖。憙淳讀自子曰如有王者,止吾其與聞之,仍奏釋義訖。上讀新受音十遍訖,命陳文義。憙淳曰,不能正其身而欲正人,猶不端其表而欲影之直,不潔其源而欲流之淸也,故大學曰,有諸己而後求諸人,無諸己而後非諸人。此章之旨,蓋爲臣而發,而君之爲政,亦必以正身爲本。孟子曰,君正莫不正。君旣正則政無不理,人無不正,此是上行下效之化也,伏願留神焉。上曰,玉堂陳之。垿曰,仁有全體之仁,有一端之仁,識此義則可謂知仁矣。論語一書,孔子說仁處甚多,無非的當,而特於門人問答,隨其學之淺深,各擧其一端而已,至於此章仁字,卽指全體而言也。由己之仁,以及天下,而天理流行,敎化浹洽,無一人不融徹,無一處不浸灌,如堯·舜率天下以仁而民從之也。伏願殿下,深軫體仁之工,以仁心涵養之,以仁政薰陶之,使綱紀立而法度成焉。上曰,參贊官陳之。鼎均曰,閣臣·儒臣所陳切實,臣別無仰奏矣。上掩卷,仍命退,諸臣以次退出。
上在昌德宮。停常參·經筵。
藥房都提調朴宗薰,提調朴岐壽,左承旨李敦榮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃前氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣。中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金鼎均啓曰,行大司憲曺鳳振,執義趙啓昇,持平柳榮河·韓文爀呈辭,掌令金養默·任希兢在外,監察茶時之意,敢啓。傳曰,知道。
李寅敎啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
李敦榮啓曰,同副承旨吳取善,今日不爲仕進,卽爲牌招,何如?傳曰,允。
傳于金箕晩曰,永陵受香承旨,仍爲奉審摘奸以來。
傳于李寅敎曰,進講入侍。
以同副承旨吳取善牌不進罷職傳旨,傳于李敦榮曰,只推。
金箕晩,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以禮曹言啓曰,各陵·園·墓今秋植木播橡,依定式擧行後,株數·斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
李敦榮,以戶曹言啓曰,影幀移摸時所用褙板,不可不預先備待,而本曹無可合乾淨材木,以長生殿所在退板三立,移來取用,何如?傳曰,允。
李寅敎,以禁衛營言啓曰,本營哨官黃元植,將官射會時,謂有身病,不爲待令,揆以師律,事極駭然。爲先汰去之意,敢啓。傳曰,知道。
丁酉十一月十五日辰時,上御熙政堂。進講入侍時,右議政李止淵,原仕直提學金鏴,參贊官李寅敎,檢討官朴來萬,假注書徐珖輔,記事官趙徽林·李時愚,各持論語第五卷,以次進伏訖。上誦前受音一遍訖。鏴讀自定公問一言可以興邦,止不幾乎一言而喪邦乎,仍奏釋義訖。上讀新受音十遍訖,命陳文義。鏴曰,此卽夫子與定公問答之言也,人君體念於斯,興感於斯,則其效甚大矣。伏願殿下,知爲君之難而洞洞屬屬,則難者至於易,而爲君將不難矣,是臣區區之望也。上曰,玉堂陳之。來萬曰,臣竊以此章問答中,如不善而莫之違之句語,參看於小註吳氏之說,則夫子却從他當身處指點來。蓋夫子攝行相事三月,魯大治,齊人聞而懼之,乃歸女樂,季桓子受之而不聽政,夫子遂去魯,惜乎女樂之事,定公旣欲之,故桓子又助成之,此便是不善而莫之違之類也。苟能用夫子之言,兢兢業業,以媚己之人爲可畏,則三子庶可小悛,而魯庶幾興之矣。不此之爲,竟使聖人去國,徒爲隣國適中之計,尙於數千載之下,實不勝慨歎,而亦豈非當道人君之大可監戒者乎?大抵人君,克有容諫之德,然後賢邪易辨,不爲巧言令色輩之誤國而喪亡矣。是故孝經曰,諸候有諍臣五人,不失其國。大學曰,人之彦聖,而違之俾不通,寔不能容,不能保我黎民,亦曰殆哉。此皆前日講讀,則可以記有聖聰,而旨意與此章,小異而大同。伏願殿下,每於臨講之時,反覆尋繹,深爲體念焉。上曰,參贊官陳之。寅敎曰,爲人上者令出攸行,在下者每患奉承之不暇矣。所以古人之言,莫樂乎惟其言而莫予違也。善而莫違,善之善者也,不善而莫違,害不勝言,故邦國之興喪,分於一言之善否,可不愼與?伏願於此等文義,常加體念,則凡於一政令一絲綸之間,自無過差,動合典謨矣,惟殿下懋哉懋哉。上曰,大臣陳之。止淵曰,玉堂旣已陳之矣,學之長進開發,亶在於問難,自上發問,然後始可以敷衍更奏矣。雖此章內,如有疑難處,伏願下詢焉。上曰,爲君難爲臣不易,此何義也?止淵曰,聖問及此,聖意,甚好矣。蓋爲人君者,自其外面觀之,雖若甚安甚易,而其實爲甚難,上則皇天祖宗監臨焉,下則百官萬民仰望焉,一政令一語默之間,毫忽放過,則頃刻之間,其害甚大,斯須燕安,則君道不成,此其所以難也。俄者閣臣所論知其難而不失其謹畏之心,然後難者可至於易,而爲君將不難云者,說得儘好矣。君道旣難,而臣道亦難,但臣之難則猶不如君,故曰不易,此其文體小異也。殿下常常體認,則自可知文法之如此矣。臣於累年之後,始入經筵,承聆玉音誦讀,仰揣睿學長進,區區下情,無任欣幸,猶是潛心之工,似不足矣。以故字句之間,或有差誤處,奏達之際,或少體認意,第一潛心體認,然後可無書自書我自我之患,而口讀而心喩,領會文義矣。幸加意潛心,是臣區區至願也。上掩卷。止淵進前曰,朝氣添寒,聖體若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。仍命退,諸臣以次退出。
上在昌德宮。停常參·經筵。
吳取善啓曰,明日常參·經筵,取稟。傳曰,停。
李寅敎啓曰,行大司憲曺鳳振,執義趙啓昇,持平柳榮河·韓文爀呈辭,掌令金養默·任希兢在外,監察茶時之意,敢啓。傳曰,知道。
李敦榮啓曰,右承旨金箕晩,右副承旨金鼎均,今日不爲仕進,竝卽牌招,何如?傳曰,允。
吳取善啓曰,右議政李止淵濬源殿御眞舊本奉來事,今方出去矣。所佩命召,何以爲之?敢稟。傳曰,仍佩往來。
傳于李敦榮曰,大臣禮堂留待。
傳于李敦榮曰,大臣禮堂入侍。
傳于吳取善曰,進講入侍。
以右承旨金箕晩,右副承旨金鼎均牌不進罷職傳旨,傳于吳取善曰,只推。
吳取善,以吏曹言啓曰,司僕寺正沈宜升,以其身病,呈狀乞遞,依例改差,何如?傳曰,允。
丁酉十一月十六日辰時,上御熙政堂。大王大妃殿垂簾,濬源殿御眞舊本奉來進去大臣·禮堂入侍時,左承旨李敦榮,假注書徐珖輔,記事官趙徽林·李時愚,右議政李止淵,禮曹參判趙斗淳,以次進伏訖。上曰,史官分左右。止淵進前奏曰,日氣奄成嚴寒,冬候又似太旱,聖體若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。止淵曰,御眞奉來日子,向以三日擇入,而初四日則以未及言旋,故以初七日入京計料矣。大王大妃殿曰,勢似然矣。寒程遠行,平安爲之,而旣往其地,守令治否探問焉,民間疾苦採察焉,歸而奏之也。雖無以一一副民之望,而不可不聞知矣。止淵曰,荐歉之餘,北關民勢,萬不成說,聞甚驚惻,而今番去路,旣非營下,又不得累日留連,則事之有無,情之虛實,似無以詳知。然如有入聞之事,則謹當歸而奏達,仰答眷念之意矣。大王大妃殿曰,雖未久留,其尤甚處,自當入聞也。止淵曰,以風傳難可準信矣。臣如因他事而往,而道內各陵寢,皆當奉審,而今番則似難如是,至於永興本宮,則此是濬源殿近地,當爲奉審以來矣。上曰,史官就座。仍命退,諸臣以次退出。
丁酉十一月十六日辰時,上御熙政堂。進講入侍時,原仕直閣李光文,參贊官吳取善,侍讀官李垿,假注書沈敦永,記事官趙徽林·李時愚,各持論語第五卷,以次進伏訖。上誦前受音一遍訖。光文讀自葉公問政,止直在其中矣,仍奏釋義訖。上讀新受音十遍訖,命陳文義。光文曰,今日進講,自止中別無深義,而次章所云無欲速無見小利,非獨於政令爲然。就以學問上言之,欲速則不成,古所謂徐徐乎無欲速者,政道此也。夫學問之工,雖在乎不倦,而苟有欲速之心,則失其次序,誤其音讀,大有防於長進,則其爲害不止於倦矣。臣承聆音讀之際,多致差誤,此專由於誠敬之不足,而似或由於欲速而然也。苟如是矣,工夫無由以長就,殆若大事之不成。大抵事爲之間,但務近小,不志久遠,則畢竟成就,未免苟簡,而難望其長遠矣。每當臨事之際,事無大小,必使遠猷深計,然後其成效必將遠大,而無近小之患矣。惟其聖人敎語,泛應曲當,無適不可,此非但爲莒父宰所當法者,而至於天下萬事,亦皆可以取則矣。此等句語,勿以過境爲念,必留心取法焉。玉堂俄以問字之義敷陳,而前後筵臣所奏,無不以問難陳勉,則惟臣區區之望,亦在乎下詢質疑矣。上曰,玉堂陳之。垿曰,論語一部,都是師弟之問辨,則問字之於爲學功效甚多矣。蓋問者,以所不知,問於所知,以所未覺,問於先覺,非問,無以益知其所不知而益覺其所不覺。是以孔子入太廟,每事問,以詳其節文,大舜卽帝位,詢于四岳,以廣其視聽,此皆聖人不恥下問之工,而自古治世之君臣,未嘗不以詢訪諮諏,都兪吁咈,爲廣開言路,賁飾治化之道也。昔殷臣仲虺,以好問則裕,自用則小,進于成湯,此豈非後世可法者哉?今臣因問政之問字,敢此敷陳,而非但政事爲然,學問上工夫,亦當用此義矣。殿下日御講筵,其於奧旨之疑難處,種種發問,以暢文義,則聖學日進高明,而近者悅遠者來,正如下文所云也,曷不休哉?伏願體念焉。上曰,參贊官陳之。取善曰,閣臣·儒臣所陳,俱爲切實,臣別無所陳矣。上掩卷,仍命退,諸臣以次退出。
上在昌德宮。停常參·經筵。
李寅敎,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
又啓曰,來二十一日,朝參日次矣,敢稟。傳曰,停。
吳取善啓曰,明日常參·經筵,取稟。傳曰,停。
李寅敎啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于李寅敎曰,進講入侍。
傳于吳取善曰,左承旨·右承旨·左副承旨竝許遞,前望單子入之。
承旨前望單子入之,沈宜臣·兪星煥·趙得林落點。
傳于吳取善曰,漢城左尹有闕之代,前望單子入之。
左尹前望單子入之,韓益相落點。
吳取善啓曰,新除授漢城左尹韓益相,方在罷散中,何以爲之?敢稟。傳曰,敍用。
吏曹,左尹單趙庭和,右尹單韓益相。
李寅敎啓曰,行大司憲曺鳳振,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河,韓文爀牌不進罷職傳旨,傳于李寅敎曰,只推。
李寅敎,以都摠府言啓曰,副摠管尹義儉,以訓鍊都監中軍,本營諸將官射會監試事,南小營晝仕出去之意,敢啓。傳曰,知道。
又以備邊司言啓曰,大臣·禮堂,以濬源殿御眞舊本奉來事,昨已下直進去矣。移摹等節,當爲設都監,擧行都監堂·郞,令政院政官牌招開改差出,何如?傳曰,允。
又以備邊司言啓曰,頃因京畿監司李光正災實狀啓,加請災二千八百結許劃矣。卽見該監司狀啓,則復陳災形民情,仍請見減災一千八百一結四十八負二束特許準劃事,令廟堂稟處矣。本道旣無尤甚名色,前所加劃,不無裁量,而若以今秋之年形,較看數歲之災摠,今此加請,不至太濫。且當荐歉之餘,民情在所曲恤,特以寧失之義,以九百結劃下,以此排俵,庶無冤徵之患,更無得煩請之意,分付,何如?傳曰,允。
又以備邊司言啓曰,頃因全羅監司李憲球災實分等狀啓,加請災二萬一千結許劃,三軍門保米尤甚邑四分三,之次邑折半代錢之意,覆啓行會矣。卽見該監司狀啓,則復陳災形民情,仍請見減災一萬七千二百十四結九十一負二束特許準劃,兩等邑保米全數代錢事,竝令廟堂稟旨分付矣。以年成而視災摠,前此加劃,未嘗無參互裁量,而加請又如此。近來災勘之必欲取準,亦一謬弊,第念本道,元摠較加於諸路,舊陳多混於新災。儉歲民情,實亦有不可不念者,特以七千結劃下,以爲均俵究惠之地,俾毋得更爲陳請,而軍保米之分數許代,民力雖艱,軍需亦重,前此稟覆行會,自有商量而然,置之,何如?傳曰,允。
又以備邊司言啓曰,頃因忠淸監司沈宜臣災實分等狀啓,加請災九千結許劃矣。卽見該監司狀啓,則復陳災形民情,仍請見減災四千八百六十一結九十七負三束更許加劃事,令廟堂稟旨分付矣。熯乾較甚於初秋,收獲雖遜於常年,折補執摠,諒非全歉,事目災外近萬結加劃,未嘗無裁量,而道啓所請,又此甚懇,豈懸空之度,親執之勘,或不能無差殊而然乎?民俵旣云不足,王政宜存寧失,有難一切防塞,加請災二千二百結,特爲許劃,另飭均俵,俾實惠下究,更無得陳請之意,分付,何如?傳曰,允。
義禁府啓目,寧越前府使趙琮鎭原情云云。問目內辭緣,泛稱遲晩,所當請刑是白乎矣,年過七十,法不當請刑,議處,何如?判付。啓,依允。又啓目,公州兼任燕岐縣監李進永原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
丁酉十一月十七日辰時,上御熙政堂。進講入侍時,原任直提學鄭元容,參贊官李寅敎,檢討官金在根,假注書徐珖輔,記事官趙徽林·李時愚,各持論語第五卷,以次進伏訖。上誦前受音一遍訖。元容讀自樊遲問仁,止可以爲次矣,仍奏釋義訖。上讀新受音十遍訖,命陳文義。元容曰,子貢以士爲問,而至及於今之從政者,蓋士之自修者,所以行之,而觀其從政,則可知其自修之工矣。夫子所答有四,行己有恥,志趣也,使於四方,材能也,稱孝稱弟,行實也,言信行果,操守也。立志,然後可有所爲,故爲之本,而才德俱備,然後可以事君,使於四方而不辱,則其在朝廷可知矣。孝弟雖爲本,而材若不足,言行雖有守,而本無足觀,則比於志立材備者,可以次之矣。此雖指士之自修者,而人君用人之際,以志·材·行·守四者,鑑別器使,則有益於官人之政矣。上曰,玉堂陳之。在根曰,恥者,吾所固有羞惡之心也。士能恥己之未能進於善,則善可遷矣,恥己之未能遠於過,則過可改矣,是之謂士之行己有恥也,而非獨士之行己爲然,恥之於人君,亦爲改過遷善之機。存之則有所不爲而可進於聖,失之則無所不爲而至入於愚,故孟子曰,人不可以無恥,又曰,恥之於人大矣。此皆行己上切要工夫也,伏願殿下,體念此章之義,以有恥爲無恥之本焉。上曰,參贊官陳之。寅敎曰,閣臣·玉堂已陳之,臣無容更達矣。上掩卷。元容曰,近日稍暄之餘,昨今日氣劇寒,少爲觸冒,寒氣易入,此時益存節宣之戒,衣襨必爲加厚,而常膳進御,亦勿進堅硬之物,好矣。上命退,諸臣以次退出。
上在昌德宮。停常參·經筵。
李嘉愚啓曰,明日常參·經筵,取稟。傳曰,停。
吳取善啓曰,今辭許久闕啓,事甚未安。除在外外,呈告人員,竝卽牌招,何如?傳曰,允。
李嘉愚啓曰,假注書徐珖輔,身病猝重,勢難察任,今姑改差,何如?傳曰,允。
徐珖輔改差,代以李豊翼爲假注書。
傳于兪星煥曰,進講入侍。
李嘉愚啓曰,吏曹判書申在植,參判洪學淵,參議林翰鎭牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
又啓曰,新除授左承旨沈宜臣,時在忠淸監營任所,交龜後斯速乘馹上來,右副承旨趙得林,時在平安道平壤府,斯速乘馹上來事,竝爲下諭,何如?傳曰,竝許遞。
有政。吏批,判書申在植進,參判洪學淵,參議林翰鎭竝牌招不進,同副承旨兪星煥進。以趙秉龜·金鍏爲承旨,朴宗薰爲濬源殿御眞摸寫都監都提調,金公鉉爲校理,趙秉恒爲副校理,鄭爲修撰,沈宜臣爲工曹參議,徐元淳爲司僕正,洪學淵爲內贍提調,徐俊輔爲繕工提調,崔擎祖爲義陵奉事,洪熙朝爲司錄,李琦錫爲順懷墓守衛官,趙冀永爲忠淸監司,濬源殿御眞摸寫都監提調三單趙寅永·李紀淵·李羲準,郞廳二單沈宜復·金建銖,承文著作單金政源,興德縣監洪羲祿限麥秋仍任事,承傳。
兵批,行判書權敦仁進,參判鄭鴻慶入直,參議趙奎昇病,參知蔡弘勉替直,右副承旨吳取善進。以鄭元容·李翊會爲知事,李完植爲同知,趙庭和·韓益相·金魯甲爲副摠管,田百熙爲五衛將,朴基龍·鄭尙蕃爲景福將,表尙寬·朴慶元爲慶熙將,白希洙爲都摠都事,鄭熽爲訓鍊判官,李元會爲文兼,李南輔爲武兼,文義行爲守門將,崔鳳遇爲智世浦萬戶,吳羲信爲靑水萬戶,副護軍金鼎均·李敦榮·沈宜臣·金箕晩·趙得林·南履懋,以上竝單付,前郡守李熙奎,前參軍柳宜祥,以上今加折衝加資事,承傳。
吏批,再政。以申緯爲戶曹參判,金蘭淳爲奉常提調,尙東奎爲引儀,吳鍾翕爲義陵參奉。
兵批,再政。以李熙達爲宣傳官,南大重爲訓鍊主簿,申杓爲宣傳官,同知單表尙寬,僉知單田百熙。
傳于吳取善曰,承旨房望,順房爲之。
吳取善啓曰,行大司憲曺鳳振,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于吳取善曰,只推。
以吏曹參議林翰鎭牌不進罷職傳旨,傳于吳取善曰,只推。
義禁府啓目粘連,向前趙琮鎭亦,數百石之連歲未捧,雖緣於荐饑,五六年之積逋始發,同歸於冒勘是白如乎,糴法至嚴,罪難容恕,以此照律,何如?判付。啓,依允。又啓目粘連,向前李進永亦,監色輩之勒奪私穀,旣在於兼管邑務之時,則不飭之失,自有所歸,以此照律,何如?判付。啓,依允。
丁酉十一月十八日辰時,上御熙政堂。進講入侍時,檢校直提學徐憙淳,參贊官兪星煥,侍讀官李垿,假注書沈敦永,記事官趙徽林·李時愚,各持論語第五卷,以次進伏訖。上誦前受音一遍訖。憙淳讀自曰今之從政者,止不占而已矣,仍奏釋義訖。上讀新受音十遍訖,命陳文義。憙淳曰,進講中恒之一字,最爲切實。恒者,常久之義也,天地之高厚,日月之久照,是恒也,聖人之至誠無息,是恒也。惟恒然後百事可做,無恒者不可以有爲。學問之道,亦須日新又新,無少間斷,乃可以有所成矣。伏願存省焉。上曰,玉堂陳之。垿曰,程子曰,讀論語須有疑,然後能進。今日新受大文中,以不占上子曰二字,疑之以衍文,臣於此固不勝欽仰萬萬也。蓋子曰二字,以外面觀之,似是衍文,而細究文理,則有子曰然後不占以下,分明是夫子言也。不占由於不恒,臣請以恒字陳之。恒者,常久之謂,人能恒於可恒之道,則合天地之理也,故夫子特擧南國人之語而稱善之,可見聖人恒其德之義也。恒字,左旁從立心,右旁從一日,乃是立心如一日之義也。凡人有恒産,必有恒心,苟無恒心,放僻邪侈,無不爲之,而無所容處其身也。是以聖人制民産,敎之以恒久之道,而自立於大中常久之道,以化成天下也。伏願殿下,體乾元自强不息之象,先從講學上,常懋恒以一德之工焉。上曰,參贊官陳之。星煥曰,閣臣·儒臣備陳無餘,臣別無更達,而恒字之義,於聖學最爲切實,而其用功又在於誠敬,伏願體念焉。進講中,每於子曰二字,或讀或否,此非可疑處也。文勢雖與宰予晝寢章兩子曰相似,而此章集註,旣無衍文云爾,則似不必不讀矣。上掩卷,仍命退,諸臣以次退出。
上在昌德宮。停常參·經筵。
兪星煥啓曰,明日常參·經筵,取稟。傳曰,停。
吳取善啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李豊翼在外,代以兪錫煥爲假注書。
傳于金鍏曰,進講入侍。
侍于趙秉龜曰,承旨有闕之代,前望單子入之,待下批牌招察任。
承旨前望單子入之,洪鍾應落點。
趙秉龜啓曰,新除授承旨洪鍾應,以前任谷山府使,方在罷散中,亦在解由未出中,何以爲之?敢稟。傳曰,敍用,勿拘。
傳于趙秉龜曰,戶工換房。
傳于趙秉龜曰,吏戶煥房。
傳于趙秉龜曰,禮曹判書·工曹判書竝許遞,前望單子入之。
大王大妃殿傳于趙秉龜曰,前禮判·前工判所帶都監堂上竝減下,其代,令該曹口傳單付,卽爲會同。
禮曹判書前望單子入之,金逌根落點。
工曹判書前望單子入之,曺鳳振落點。
趙秉龜啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,李紀淵落點。
吳取善啓曰,大司憲未差,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于吳取善曰,只推。
兪星煥,以弘文館言啓曰,新除授校理金公鉉,副校理趙秉恒,修撰鄭,竝卽牌招察任,何如?傳曰,允。
以校理金公鉉,副校理趙秉恒牌不進罷職傳旨,傳于兪星煥曰,只推。
吏曹口傳政事,濬源殿御眞摹寫都監提調二單禮曹判書金逌根,工曹判書曺鳳振。
兵曹口傳政事,副司果單沈宜升。
李寅敎以都摠府言啓曰,副摠管李寬奎,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
義禁府照目粘連,公州兼任燕岐縣監李進永矣本府議啓內,監色輩之勒奪私穀,旣在放兼管邑務之時,則不飭之失,自有所歸,以此照律,笞四十收贖,付過還職,私罪。奉敎依允爲旀,議減一等爲良如敎。又照目粘連,寧越前前府使趙琮鎭矣本府議啓內,數百石之連歲未捧,雖緣於荐饑,五六年之積逋始發,同歸於冒勘是白如乎,糴法至嚴,罪難容恕,以此照律,罪徒三年定配,以其年七十一,依法典收贖,五年禁錮,以過年限守令,依受敎分揀,只告身盡行追奪,私罪。奉敎依允爲旀,功·議各減一等爲良如敎。
右承旨金鍏疏曰,伏以臣與行左承旨臣趙秉龜,有友婿應避之嫌,揆以公格,在下當遞。伏乞聖明,亟賜遞改,俾便公私焉。臣無任云云。省疏具悉。所請依施。
丁酉十一月十九日辰時,上御熙政堂。進講入侍時,原仕直閣徐俊輔,參贊官金鍏,檢討官朴來萬,假注書沈敦永,記事官趙徽林·李時愚,各持論語第五卷,以次進伏訖。上誦前受音一遍訖。俊輔讀自子曰君子和而不同,止不善者惡之,仍奏釋義訖。上讀新受音十遍訖,命陳文義。後輔曰,和之與同,外面則雖或難辨,若其義理公私之間,不啻千里之遠,而君子小人之所分界也。然如欲知此分界,則亦惟在於講學明理,讀書窮理,盡其觀人之道,然後可以無眩亂疑似之弊。爲人君者,用人尤當審察於此,伏願深留聖意焉。上曰,玉堂陳之。來萬曰,臣竊嘗聞之,粵我正廟朝,論此章旨意曰,惟當就一鄕中善不善之素所顯著,而觀其所與,便可以知之。此甚切當矣,蓋人皆以類從,類若其制行之素著,足以取信於君子,而立心之直,又不苟同於小人,故鄕之善類好之,不善類惡之者,勢所固然,而其必爲賢可知也。大抵善惡相反,如黑白之不同,人皆易知而易辨。然在人之善惡易辨,在己之善惡難辨,須從難辨處極用工,先明於自己上,然後可以知其易辨者,而好惡無一不出於正矣。伏願殿下,深留省念焉。上曰,參贊官陳之。鍏曰,閣臣·儒臣已陳無餘,臣別無他義之敷奏,而小臣曾以此職獲侍講莚,在於往春,而竊意其間聖學將就,有不可量矣。今又侍講,則新受音比前別無所加,不惟如此,讀數十遍之內,專心而讀者,似未爲幾遍,下情伏不勝悶菀矣。蓋學問之要,實基於正心,正心之工,亦在於專一,心正則學無不正,專一則工無不進矣。臣之此言,雖不足有槪於聖心,而耿耿愚衷,有不能自已者,敢此敷陳,若蒙體念,則其所欣幸,甚不少矣。上掩卷,仍命退,諸臣以次退出。
上在昌德宮。停常參·經筵。
藥房提調朴岐壽,副提調李嘉愚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李寅敎,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
兪星煥啓曰,明日常參·經筵,取稟。傳曰,停。
吳取善啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李嘉愚啓曰,行左承旨趙秉龜,今日不爲仕進,卽爲牌招,何如?傳曰,允。
李寅敎啓曰,備邊司郞廳來言,今日賓廳日次,而領議政李相璜,左議政朴宗薰,俱有身病,右議政李止淵,奉命在外,不得來會云矣,敢啓。傳曰,知道。
兪星煥啓曰,戶曹參判申緯,除拜後過三日不爲出肅,依定式推考警責,仍卽牌招察任,何如?傳曰,允。
傳于洪鍾應曰,進講入侍。
兪星煥,以弘文館言啓曰,校理金公鉉,副校理趙秉恒,旣有只推之命,竝卽牌招察任,何如?傳曰,允。
吳取善啓曰,行大司憲李紀淵,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于吳取善曰,只推。
以副校理趙秉恒牌不進罷職傳旨,傳于兪星煥曰,只推。
兪星煥,以影幀摸寫都監都提調意啓曰,本都監始役吉日,令日官朴周煥推擇,則今十一月二十六日爲吉云,以此日擧行,何如?傳曰,允。
又以影幀摸寫都監都提調意啓曰,本都監都廳,別單書入之意,敢啓。傳曰,知道。
影幀摸寫都監都廳二單洪說謨·成原默,監造官單鄭基轍·兪星煥。以影幀摸寫都監都提調意啓曰,本都監闕內待令郞廳,依前例,以入直武臣兼宣傳官差下,使之輪回察任,何如?傳曰,允。
又以影幀摸寫都監都提調意啓曰,本都監別看役,光陽縣監姜彝五,前縣監金命爀,前五衛將安時爀差下,使之看役,何如?傳曰,允。
李寅敎,以都摠府言啓曰,副摠管李寬奎,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
又以備邊司言啓曰,關西後運襦衣二百二十領,紙衣一百領,照數稱量,木品·紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
丁酉十一月二十日辰時,上御熙政堂。進講入侍時,原任直提學金鏴,參贊官洪鍾應,檢討官鄭,假注書兪錫煥,記事官趙徽林·李時愚,各持論語第五卷,以次進伏訖。上誦前受音一遍訖。鏴讀自子曰君子易事,止剛毅木訥近仁,仍奏釋義訖。上讀新受音十遍訖,命陳文義。鏴曰,君子之於小人,每事相反,而至於使人之道,尤爲判異。夫使人之道,警諸器用,則君子之用人也,務欲量材,故大小方圓,各適其用,小人之用人也,務欲求備,故大小方圓,不適其用。夫人各有能,不可責備,則惟在量用之如何,而人君用人之道,亦猶是耳。且下章驕之一字,甚可警畏。子方曰,富貴者驕人乎,貧賤者驕人乎?夫子曰,如有周公之才之美,使驕且吝,其餘無足觀也已。無不以驕爲戒,則可不懼哉?伏願體念焉。上曰,玉堂陳之。曰,閣臣所奏,極爲切實,臣不必贅達,而此章器字之義最有味。蓋器有大小之不同,器之大者,容物也多,器之小者,容物也小。大者不可以小用,而隨其大而用之於大,則大而適其用矣,小者不可以大用,而量其小而用之於小,則小亦稱其用矣。至於人之才藝,高下優劣,有萬不同,如子路之可使治賦,冉求之可使爲宰,公西華可使與賓客言者,此莫非隨其才而言也。非但君子之使人如此,人君用人之道,必隨其才器而使之,則朝廷之上,大小庶官,各盡其才,自歸於聖化陶鎔之中矣,伏願殿下,體念於斯焉。上曰,參贊官陳之。鍾應曰,閣臣·儒臣所奏切實,臣無容更達矣。上掩卷,仍命退,諸臣以次退出。
上在昌德宮。停常參·經筵。
李寅敎啓曰,來二十五日,朝參日次矣,敢稟。傳曰,停。
兪星煥啓曰,明日冬至望闕禮習儀相値,視事,頉稟之意,敢啓。傳曰,知道。
吳取善啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于兪星煥曰,進講入侍。
兪星煥啓曰,溫繹間,視事,頉稟之意,敢啓。傳曰,知道。
吳取善啓曰,行大司憲李紀淵,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于吳取善曰,只推。
吳取善啓曰,明日冬至望關禮習儀,兩司當爲進參,除在外外,未肅拜·呈告人員,竝待開門牌招,何如?傳曰,允。
兪星煥,以吏曹言啓曰,今此冬至祭祭官,當爲磨鍊,而除老病公頉,實無推移排比之路。依近例,刑官及司饔院官員年六十以上人員,通融塡差以入,而其中時無職名人,令該曹口傳付軍職,何如?傳曰,允。
又以弘文館言啓曰,副校理趙秉恒,旣有只推之命,卽爲牌招察任,何如?傳曰,允。
又以影幀摸寫都監都提調意啓曰,本都監都廳前獻納成原默,方在職牒還授中矣。敍用,令該曹口傳付軍職,使之察任,何如?傳曰,允。
兵曹口傳政事,副司果單成原默。
兪星煥,以禮曹言啓曰,卽接獻陵參奉所報,則今二十五日本陵冬至祭享,兩官當爲備員,而直長有闕未差,無以擧行云。直長未差之代,令該曹,以在京無故人口傳差出,以爲備員將事之地,何如?傳曰,允。
史曹口傳政事,以徐用輔爲獻陵直長。
丁酉十一月二十一日辰時,上御熙政堂。進講入侍時,原任直閣李光文,參贊官兪星煥,侍讀官李垿,假注書沈敦永,記事官趙徽林·李時愚,各持論語第五卷,以次進伏訖。上誦前受音一遍訖。光文讀自子路問曰何如,止是謂棄之,仍奏釋義訖。上讀新受音十遍訖,命陳文義。光文曰,殿下今日讀法甚洽好,臣等欽仰萬萬,而詩曰,靡不有初,鮮克有終。大凡人情,雖能銳意於初,而易忽於終,顧今第五卷已垂畢矣,伏願殿下,愼終于始焉。此章卽子路問士,而夫子答之以此,夫士之於朋友,責善爲主,故必以切偲,於兄弟,全恩爲主,故必貴怡怡。夫子所以敎誨者,似不止此而已,亦有詩書禮義之可以勸奬者,而子路於斯二者,有不足者,故以此敎之耳。堯·舜·文·武,皆聖人也,而世之稱大聖人則必以夫子爲先者,以其窮而在下,立言垂訓,實爲萬世之法程,而賢於堯·舜云者,特以事功言也。士之必志於學者,莫不誦夫子之書,以傳夫子之道,夫子之道,卽堯·舜·禹·湯·文·武相傳之心法也。誦而傳之者,非士無以然,則士之所關係,顧不大歟?是以自古有爲之君,崇儒重道,設爲庠序學校以敎之,涵養以道德,薰陶以禮樂,以至于巖穴之間,無不廣搜旁求,裨補治化,而於其中雖或有不求聞達,獨善其身者,亦足爲士者之矜式矣。亦粵我列聖朝,莫不尊德義重儒賢,揚諸側陋之中,置之旌招之列,而其尤著者,退溪·栗谷是已。退·栗之名,未審殿下,其知之乎?上曰,李滉·李珥乎?對曰,然矣。其後又有成牛溪渾·金沙溪長生·宋尤庵時烈·宋同春浚吉,迭相後先,無不需用,而其道德經綸,皆可爲後世之模楷矣。士之飭躬讀書者,非獨於古有之,今亦不患無人,而惟在旁招之如何耳。殿下若能致其誠禮,延訪眞儒,深明經旨者,置諸左右,以備顧問,其於經傳奧旨,討辨質疑,則於學問上,大有補益,而政令事爲之間,亦以時商確,則其成效有不可量矣。臣之前所奏者,泛稱古昔也,後所陳者,願法祖宗也,伏乞聖上體念焉。上曰,玉堂陳之。垿曰,士之正道,必貴乎涵養於詩書禮義之澤,講明夫孝第忠信之道,而子路之問士,以朋友切切偲偲,兄弟怡怡答之,士之所行,豈惟此哉?夫子特因子路所不足處而箴戒之也。蓋常人之情,於兄弟易切偲,於朋友易怡怡,而朋友怡怡,則失於善柔,難以輔仁,兄弟切偲,則過於懇勉,易致賊恩,故夫子恐其混於所施,告之如此。此等處若不理會,則豈得其詳也?程子曰,今人不會讀書,如讀論語,未讀時是此等人,讀了後又只是此等人,便是不曾讀。程子此言,欲使讀書者必踐實地,不至枉費工夫也。凡人工夫,猶尙如此,況聖學上乎?是以於其蘊奧處,必理會之,理會不得處,必問難之,使文義通慣浹洽,然後緝熙之工,方有日新之效矣,伏願體念焉。上曰,參贊官陳之。星煥曰,閣臣·儒臣所奏俱好,臣別無更達矣。光文奏曰,第五卷今日則畢講,而其前第四卷畢講後,以溫繹停講,則此下卷當待下敎拈進矣。上可之。光文曰,溫繹停講,有下敎,然後承旨可以書傳敎頒布矣。上命書傳敎曰,進講溫繹間停止。上掩卷,仍命退,諸臣以次退出。
上在昌德宮。停常參·經筵。
李嘉愚啓曰,行左承旨趙秉龜,今日不爲仕進,卽爲牌招,何如?傳曰,允。
吳取善啓曰,今日冬至望闕禮習儀,憲府則監察代行矣。雖無諫院,仍爲行禮之意,敢啓。傳曰,知道。
兪星煥啓曰,臣星煥今日冬至望闕禮習儀進去,下直之意,敢啓。傳曰,知道。
禮曹,來十二月初六日王大妃殿誕日陳賀時應行節目,參考前例磨鍊爲白去乎,依此擧行,何如?判付。啓,旣承慈敎,權停爲良如敎。
李嘉愚啓曰,明日傳香,禮房承旨當爲齋宿,而同副承旨兪星煥,纔已習儀進去矣,卽爲牌招,何如?傳曰,允。
傳于吳取善曰,召對爲之。
吳取善啓曰,行大司憲李紀淵,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于吳取善曰,只推。
兵曹口傳政事,副司果單具定默·李是鍊。
戶曹判書趙寅永疏曰,伏以臣見差摸寫都監提調,亦旣會同,始役有日,儀物之措辦,事務之策應,無一非度支掌內也。以臣疎闇,雖其聚精會神,晨夕奔走,尙患乎日不暇給,而第念史筆幾乎就緖,割付校讐之餘,只是開印而已,歲前告訖,雖不敢必,抑可謂到得十之七八矣。臣適身縻敦匠,兼以分詣,又非臣殫竭心目,以競寸晷,則汗靑之功,必致玩惕,是豈不萬萬悚悶者乎?臣竊又念,實錄已例,若有時帶文衡人,則號爲主管堂上,凡係編摩,專責於此,故臣亦逃遁不得,晏然若自任者,初非臣才具文識足可堪稱而然,特承乏是職,不容不謹遵故規也。今焉實狀如右,回旋俱難,譬諸人之有五官四肢,視不兼聽,舞不兼蹈,非不欲兼之矣,勢有所不能也。臣於是左右揣量,惟有乞解三館之一條路耳。然則推移變通,綽有餘地,工課程限,庶期不日,伏想天鑑所照,獲蒙矜諒。若又以均有所重,此尤垂成,或加持難於改易,則亦願將臣地部之任,亟賜遞免,俾臣得以專力自效於史局,臣所望也。臣無任云云。答曰,省疏具悉。兩所兼管,果有相妨,且値深冬,開印待明春爲之,可也。
忠淸監司趙冀永疏曰,伏以臣以質則蒲柳之衰也,以材則樗櫟之散也。人之視臣,臣之自視,不過一賤流中最無用者耳。然而前後叨冒,殆若節次推排,居然滾到於卿月之列,是豈臣始望攸及哉?特外之守宰,內之佐貳,或可以仰成而苟幸也,至若新授錦闑,較諸旣往,不啻倍蓰,恩眷非不厚也,感頌非不切也,寵命之下,惶汗先之,莫知所以自措。臣竊伏惟念,藩維之重,何時不然,而惟此時爲最,旬宣之難,何道不然,而惟此道爲最,此時此道之畀此任者,夫豈如臣枵敗無似所可稱當也?此道也,上屬王畿,下接兩南,地雖狹而責役則繁,民雖夥而安業者鮮,矧又先賢之風寢遠,士趨日降,荐歉之憂尙棘,邑弊歲滋。雖以挽近耳目之所塗者推之,凡係軍民校院貢賦糶糴之政,無一處不受病,莫可着手,則此誠前輩名碩號稱有才智經濟者,瞠乎却步地也。臣是何人,可能晏然?臣抑又伏念,臣之王父,當英廟盛際,按節於此,幸無大過,吏民耆舊,尙或稱道,而臣之無能爲役,不可但以忝先言,則此尤臣參前倚衡,未敢冒膺者也。且涓埃塵刹,常所自誓,夷險燥濕,不宜有擇,況於全省之畀,刺史之寄,何苦爲必辭計,而臣固左右揣量,計之熟矣。旣無以承流達化,副一路之望,又無以革謬釐瘼,效一日之責,究竟是僨誤狼狽而已。以公以私,得失較然,玆敢不避煩猥,仰瀆崇嚴。伏乞聖明,俯賜鑑照,仰稟東朝,亟收臣忠淸監司之任,以重官防,以安私分焉。臣無任云云。答曰,省疏具悉。卿其勿辭往欽哉。
丁酉十一月二十二日申時,上御熙政堂。召對入侍時,參贊官吳取善,侍讀官金公鉉,檢討官金在根,直閣鄭㝡朝,假注書兪錫煥,記注官金致坤,記事官李時愚,各持論語第五卷,以次進伏訖。上開卷讀前受音,自子曰先進,止孰能爲之大一遍,仍命陳文義。公鉉曰,論語一書,卽聖門師弟問答之語,特擧禮樂而詳言之者,夫子蓋深懼時俗,易得逐流而徇末,不知周盛時文質得中之如何,只見得當時,而不自知過於文故也。夫禮樂者,有國之先務,見而知政,聞而知德,文·武道興,周公制禮作樂,文質得中,在當時則爲崇質,在理則爲適中,故夫子嘗有郁郁從周之語。簠簋籩豆,禮之質也,升降揖讓,禮之文也,宮商角徵,樂之質也,雍容平淡,樂之文也,苟或過中,則禮易繁而樂易碎矣。周末文勝,文質得宜,而反謂質朴,文過其質者,反謂彬彬。夫子之欲從先進,蓋取得中,思見文·武之舊。夏·殷損益之制,至周折衷,爲萬世帝王鑑法。我東列聖相承,禮樂文質,損過就中,可與竝侔三代,欲法堯·舜,當法祖宗,豈非殿下今日所當遵修者乎?伏願深留聖念焉。上曰,又陳之。在根曰,此篇多評弟子賢否,使其能者而勸,使其不能者而勉,無非敎也。溫繹之際,觀其賢而有所取法焉,知其否而有所不爲焉,則殿下講學之效,益驗於此,而緝熙之工,漸進於高明矣,伏願體念而毋或放過焉。上曰,又陳之。㝡朝曰,此篇文義,上下番儒臣,旣已備陳,臣無容更達,而大抵溫繹之法,尤有異於講讀之時,雖燕閒之際,念玆在玆,一字半句,無或放過,深思奧旨,沈潛玩味,日以爲常,則聖學日就緝熙光明之域矣,伏願懋哉懋哉。上曰,又陳之。取善曰,儒臣上下番及閣臣所奏切實,臣無容更達,而伏願溫繹之間,召對之時,無以一篇爲定,定其自止,潛心玩味,拈出疑難處,隨章發問焉,則聖學漸進於高明之域矣,是臣區區之望也。上掩卷,仍命退,諸臣以次退出。
上在昌德宮。停常參·經筵。
李寅敎,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
吳取善啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
李嘉愚啓曰,行左承旨趙秉龜,今日不爲仕進,卽爲牌招,何如?傳曰,允。
傳于洪鍾應曰,召對爲之。
吳取善啓曰,行大司憲李紀淵,持平柳榮河牌不進,執義趙啓昇,持平韓文爀差祭,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,持平柳榮河牌不進罷職傳旨,傳于吳取善曰,只推。
傳于兪星煥曰,發遣吏郞,諸執事淸齋與否,摘奸以來。
兪星煥,以禮曹言啓曰,新除授獻陵直長徐用輔在外,冬至祭享不得進參,今姑改差,其代,令該曹更爲口傳差出,何如?傳曰,允。
吏曹口傳政事,以韓益東爲獻陵直長。
李寅敎,以御營廳言啓曰,今十一月二十二日本廳諸將官射講時,哨官李豊植·黃舜成等各技,俱爲無分,依定式汰去之意,敢啓。傳曰,知道。
丁酉十一月二十三日未時,上御熙政堂。召對入侍時,參贊官洪鍾應,原任直閣吳取善,侍讀官金公鉉,檢討官金在根,記事官尹敎成·趙徽林·李時愚,各持論語第五卷,以次進伏訖。上開卷,讀自顔淵問仁,止吾其與聞之,命陳文義。公鉉曰,仁是聖門中極致工夫,故以顔子而問於夫子,以夫子而答之又詳密,旣言其工用之速,又言其機之在我而無難,存諸中者發於外。蓋其全體渾然無滓,日用常行,克復做去,無所間斷,無所留難,私欲淨盡,天理流行,譬如源深而流長,根暢而條達,有不可勝用。自格致誠正,以至修齊治平,皆從這裏上工夫,三代之治,不過是行仁政而已。殿下以聖人之心爲心,日日用力於行仁,漸漬成德,推以廣之於政令,使緝熙之工益進於正大光明之域,則堯·舜之治,庶幾復見於今日,伏願懋哉懋哉。上曰,下番陳之。在根曰,顔淵·仲弓同一問仁,而於顔淵則告之以克己復禮,於仲弓則告之以主敬行恕者,因其資質之高下,學力之淺深而告之也。顔子之資質剛明,仲弓之資質溫粹,故顔子之學,剛健果決,如豁開雲霧,便見靑天,仲弓之學,斂藏謹嚴,如陶盡泥沙,方見淸泉,有乾道·坤道之別,而先儒又云,顔子如創業之君,仲弓如守成之君。伏願殿下,深察乎顔·冉二子之高下淺深,以知乎持敬與克己之工,本無二致,而有相資相成於爲仁之道,則可以見聖人之訓初無二語也。上曰,閣臣陳之。取善曰,玉堂已盡敷奏,臣無更陳之辭矣。上曰,參贊官陳之。鍾應曰,上下番儒臣所奏甚好,臣別無更達矣。上掩卷,仍命退,諸臣以次退出。
上在昌德宮。停常參·經筵。
藥房提調朴岐壽,副提調李嘉愚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李嘉愚啓曰,行左承旨趙秉龜,右副承旨吳取善,今日不爲仕進,竝卽牌招,何如?傳曰,允。
兪星煥啓曰,明日冬至望闕禮,依例爲之之意,敢啓。傳曰,知道。
李寅敎啓曰,啓覆例於陽復前擧行,而八路年事,猶未齊登,京外啓覆,依近例退行之意,敢啓。傳曰,知道。
傳于兪星煥曰,禮房承旨馳詣宗廟·永禧殿·景慕宮,奉審摘奸,仍詣受香諸處,一體奉審摘奸以來。
傳于李寅敎曰,召對爲之。
注書尹敎成病,代以柳泰東爲假注書。
以黃海監司鄭基一狀啓,信川郡守李宅鉉身死事,傳于兪星煥曰,令該曹口傳差出,明日下送。
吏曹口傳政事,以李憲猷爲信川郡守。
以右副承旨吳取善牌不進罷職傳旨,傳于兪星煥曰,只推。
李寅敎,以兵曹言啓曰,禁軍來春夏等祿試射時,鐵箭三矢,能越一百五十步人入格,別單書入之意,敢啓。傳曰,知道。
丁酉十一月二十四日午時,上御熙政堂。召對入侍時,參贊官李寅敎,侍讀官金公鉉,檢討官金在根,直閣鄭㝡朝,記事官兪致崇·趙徽林·李時愚,各持論語第五卷,以次進伏訖。上開卷,讀自定公問,止是謂棄之一遍,命陳文義。公鉉曰,國依於民,民依於國,設敎而使民,出力而事上,事上之本,務在農桑,而農不失時,使不竭力,則民皆安業厚生。國之汚隆,實係於民之貧富,故聖主之愛民也,春省耕而補不足,秋省斂而助不給,導之以孝悌,則知尊君親上之義,敎之以務農,則知重本足食之道,未有民貧而國富,國貧而民富。今之民猶古之民,殿下深軫民國之相依,先自節用爲始,則愛民之德,自然下究。愛非可施之人人,上有愛民之心,則下有樂生之效,民國竝有磐石之固,伏願澄省焉。上曰,又陳之。在根曰,此章爲君難之義,已於進講時,閣臣與他玉堂,必有所陳達者,而臣請疊陳焉,成王之大誥天下也,必曰,遺大投艱于朕身,召公之告成王也,亦曰,惟王受命,無疆惟休,亦無疆惟恤,衛武公抑戒之詩曰,昊天孔昭,我生靡樂。此皆爲君難之義也。今殿下沖年嗣服,上有四百年宗社之托,下有億兆民延頸之願,豈可一事之敢忽,不以爲難哉?雖於燕閒幽獨之中,常存敬畏,戰戰兢兢,如臨深淵,如履薄氷,以此章爲君難之義,心貼體認,思其艱以圖其易焉。上曰,又陳之。㝡朝曰,玉堂上下番所陳切實,臣無更達之辭矣。上曰,又陳之。寅敎曰,上下番儒臣已盡敷奏,臣無容更陳矣。上掩卷,仍命退,諸臣以次退出。
上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上冬至單子問安。答曰,知道。
李寅敎啓曰,備邊司郞廳來言,今日賓廳日次,而冬至問安相値,不得來會云矣,敢啓。傳曰,知道。
李嘉愚啓曰,時原任大臣,率禮堂來詣請對矣。傳曰,入侍。
傳于李嘉愚曰,豐恩府院君同爲入侍。
兪星煥,以禮曹言啓曰,今此冬至諸道所封賀箋中,慶尙左水使趙元錫,以應封官兼別軍職,故各爲封箋,草溪郡守吳鼎周,雖非應封官,亦以別軍職封箋矣。一體看審捧入,而北兵使李顯英,纔已削職,濟州牧使趙禹錫,方在拿命中,所封箋文,依前例,竝不爲捧入之意,敢啓。傳曰,知道。
趙秉龜,以漢城府言啓曰,拯活十五名以上者抄啓事,曾有定式矣。卽接南部令徐有璿所報,則纛島箭串一二契,去六月十五六日大雨霔下,江水漲溢,屢百餘戶,將至漂沒之境,而纛島契折衝金相爲,良人崔載貴,嘉義崔大運,良人崔宗連,良人金相楫,嘉善李大運,良人崔完喆,良人曺日振,騎士裵德建,出身申允慶,自辦船隻,突入風浪,拯活人命,各爲三十名云。又接北部都事尹致英所報,則去九月二十七日夜半,獰風大作,一隻小船,沈沒於楊花津,中流風浪中,幾至溺死,而合井里契良人金義喆,嘉善尹德信,乘船冒入,洶湧中拯活人命,各爲十六名云,故更加査實,則果如該部所報矣。激勸之道,宜有褒賞之典,令該曹,稟處,何如?傳曰,允。
慶尙監司尹聲大疏曰,伏以臣猥以匪材,濫叨重寄,辭不獲命,黽勉承膺,陛辭之日,慈敎諄諄,諭之以委畀之意,勉之以對揚之道。臣於是感激洪造,矢心圖報,適値艱虞之時,遽有賙賉之擧,蚤夜憂懼,每懷靡及,殫竭誠力。賑事纔畢,而歲又不登,民勢益窘,若失此際調護之方,恐無今春賴活之功,念玆災民,尤切憧憧,謹徹災實之啓,惟望準劃之恩。及伏奉廟堂覆啓下者,見減爲七千五百餘結,又以六邑陳田災仰請,有違經法,至請重推,臣誠惝恍震越,滿心恧蹙,益不知措躬之所也。夫國之經法,卽所共遵守,而罔或違越,臣乃茫昧,自速罪戾,而過蒙寬恕,止於薄警,感悚之極,惶汗浹背。臣雖愚迷蔑識,亦知惟正之稅,所重自別,陳田之災,其例絶罕,何敢濫觴於減稅,不顧國計之有損,援引於罕例,仰冀格外之謬恩也哉?誠以災民顚連之憂,反深於國計民隱,壅遏之罪,有深於違例。苟或有關於經用,災不以實,爲拘於格例,隱不以聞,使斯民莫之保而不之恤焉,則此其罪尤當何居?是臣所以雖被重譴,不敢不以實仰陳者也。今年旱澇,俱失其時,未移直立,旣多其形,且經昨秋之慘歉,加以今夏之毒沴,沿峽尤甚,飢戶偏酷,死亡相續,閭井空虛,以致有土無人,遂爲荒廢,漠漠平楚,在在皆然。此雖今災之名,實緣昨年之歉,數之至此,職此之由也。然而但從災處,隨見隨執,則今年之摠,豈止此數?始而操節團束,從又往復點退,過刻之咎,寧可自任於臣身,剋減之憂,不欲推上於朝廷。臣之愚見,斷斷無他,今乃誠未見孚,削又居半,有主之陳,容可白徵,無主之稅,其將誰徵?此其勢必將徵及於隣族,惟此隣族,亦雖幸而免於溝壑,幾死僅生,莫能自保之類也。渠之徭役,尙難辦納,昨年之稅,猶未了勘,至於替當,尤何可論?勢必從而仳離,無所底定,然則將見民與稅俱失,何補於國計?今此若干結存減之間,其得失輕重,相去遠矣。至若田無給災,國有定制,臣何敢遽然創行?循例陳請,取考本營所在謄錄,則遠而二去壬·癸,有陳田給災之例,近而丙子,有陳田降續之例。陳災則自當隨起而入實,降續則誠難旣降而還原,續猶可降,陳豈不災?況今番所請,初非降續永頉,惟是當年給災,則與綿田給災,其例無異,故敢援已例,附陳仰請,非謂是例之可據,而是請之當然也。特以莫可徵而必欲徵,則其害不止於無所徵而已,臣旣目見此狀,敢不畢達於未然之前,仰體朝家如傷若保之盛德至意也?及臣巡部之路,災民群聚,擁馬哀訴曰,無丁之布,絶戶之還,均是餘民難支之瘼,而至如陳土之稅,白徵旣甚冤矣,替徵又將加焉,哀我殘命,向誰求活,胡爲我生而受困?不如彼死而無知。因與啜泣,相對失聲,臣以何辭,慰勞其情?惟以仁天在上,庇覆至廣,被災之稅,必蒙準俵,不憚申複,撫諭以遣,伊後庭訴,更不及此,蓋恃前言而不復慮故也。今若一切出稅,追呼日至,則是自臣欺民,民其可欺,臣於其時,實無以解其惑矣。且念,國依於民,民依於農,憂國憂民,自是一道,足民足國,本無二致,豈可責稅於無藝之田,督徭於無家之戶,欲以少補於經費,反爲竝失其餘民乎?伏況被燒渰死,不過若而戶口,而輒蒙慈殿特旨,曠絶之澤,無遠不屆,擧切少須臾無死之願,而尤甚被災之民,亦知旣施之異渥,謂以災當均俵,稅無冤徵,相與傳告,恃而無恐,今以減俵之結,還實納稅之摠,則其所觖望,當復如何?左右思量,不容泯默,冒萬死敢此陳達。伏乞聖明,仰稟東朝,俯賜鑑諒,未下災七千五百七十三結五十負七束,更許準劃,以爲及時分俵,而前所附陳之田災,特軫災民之勢,別下已施之典,則臣謹當宣布德意,懷綏災民,以幸一路近止之命焉。臣無任云云。答曰,省疏具悉。疏辭,令廟當,稟處。
丁酉十一月二十五日辰時,上御熙政堂。大王大妃殿垂簾時,原任大臣率禮堂請對,豐恩府院君同爲入侍時,行都承旨李嘉愚,假注書柳泰東,記事官趙徽林·李時愚,奉朝賀南公轍,領議政李相璜,領府事沈象奎,左議政朴宗薰,兼禮曹判書金逌根,參議金景善,豐恩府院君趙萬永,以次進伏訖。上曰,史官分左右。公轍進前奏曰,今日卽南至履長之節也。一陽初生,百籙鼎來,此時,聖體若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。公轍曰,今日諸大臣率禮堂求對請,國朝已行之彝典云,臣適入來候班,下情不勝慶忭,同爲登筵矣。相璜曰,今日卽明年之亞歲也,明年卽我大王大妃殿下光躋五旬之歲也。我聖上知年報暉之誠,何時不切,而此時尤切,今日臣庶涵育於慈天庇覆之下者,其欣戴蹈忭之情,是年尤有別於常年。謹按邦禮,慈聖五旬六旬之年,進冊而揚徽,稱觴而介壽,上告下布,用表廣慶之意,遂成我家彝典。臣等之今日登對,將以仰請成命,以爲擧行之地矣。大王大妃殿敎曰,予不知請對之爲何事,乃此說耶?予當備言衷情矣。向來尊號,非但爲國典,事雖痛冤,爲子與孫,旣升大位,此上天眷顧之仁,祖宗積德之蔭,一邊歡祝,默謝於心中,雖以予積傷之懷,絶悲之情,不能不周思而聽從,今玆所請之事,果何所當乎?相璜曰,慈德卓越,慈衷謙抑,辭敎縷縷,諄複至此,臣等豈不仰認欽誦,而臣等竊謂,慈聖於此,終有不可讓而不受者。慈齡漸卲,今躋聖人知命之年,是天爵也,天爵烏可辭也?是禮也,非今日之創請也。我先王蓋嘗行之,是彝典也,彝典烏可辭也?聖人之孝,以顯親爲大,以我聖上顯親之至情,遇是會而擧是請,竟不得挽回慈聽,則聖心之悵觖,當如何?若深念至此,是尤不可辭也。自臣等以下至於中外庶僚,又至於薄海含生之倫,仰首僂指,俟到是年,思覩盛會,將以蹈舞於仁壽之域者,如或失望,則群情豈不抑鬱乎?亦宜有軫察而慰答之者,此非但臣等之言,卽八域兆庶大同之情也。大王大妃殿敎曰,今予所當之時,雖國家無事,年豐民安,猶不能晝宵放心。況今以大槪言之,國勢之孤危,無如此時,紀綱日以頹弛,人心日漸陷溺,民生倒懸,入於溝壑,年事成就,歲不如意,百姓之困瘁,國用之艱乏,皆目前之急務,何事非可憂而切悶者乎?雖未知如何爲好箇道理,而每懷究竟之憂,着在胸中,無時可忘,復以何心處此地當此時,怡然而受尊號乎?人或謂之國典,認以無傷,而予不堪自愧,實無可受之路,更勿稱說焉。公轍曰,今承下答,慈心之撝謙懇惻雖如此,此乃列聖朝盛典,我家已行之禮也。伏想大殿,自內必當懇請,且是臣等及中外輿情之同爲顒祝者。慈聖殿下,體我大殿之至誠,上而仰遵列聖朝故事,下亦使臣等下情,得以少伸區區之望,而不卽勉從,慶祝之中,尤切抑鬱矣。大王大妃殿敎曰,大殿果亦以此意,自內屢懇於予,而予終未勉從矣。自古豈有如予所處而受此慶之時乎?象奎曰,臣等豈不仰認慈德謙挹,慈心愀愴,當此時不欲議到於豐亨豫大之擧?慈敎若是懇惻,下情誠不勝抑鬱,而謹稽我列聖朝如此之時,善莫不仰而蘄請,俯而勉從,不但聿爲成憲,伏況我殿下,聖孝出天,今於日屆長至,尤喜海屋之籌,將符大衍之策,凡所以致隆揚徽之方,申祝演慶之道,思欲盡揄揚而供怡愉,容有其極乎?此誠兩聖止孝止慈,所不得不然,所無得無從,此而固拒而終咈,則擧國群情之落莫胥菀,雖不足言,我殿下勤勤懇懇祝顒之聖心,當爲如何哉?伏願淵然深念,屈己勉從,千萬千萬。大王大妃殿敎曰,以大殿處地言之,今日則每事固當隨予指導而爲之,而雖春秋鼎盛之時,予所不欲爲之事,爲子孫,而承順父母之志,是爲大孝,必欲强予之不欲爲者,豈悅於予心,而違親之志,是果爲養老之道理乎?大殿必當體予之心,卿等更勿多言。宗薰曰,慈敎懇惻,慈德謙光,臣等前席承聆,益不勝欽仰攢誦之至。第伏念,以篤至之聖孝,値此吉慶之會,援國朝彝典,卿請賁飾之道,此亶出於揄揚慈徽也。況此謙挹之衷,迥出尋常,尤合揄揚之義。然則一以飾慶志喜,仰答天休,一以闡揚聖德,詔示無疆,其於天理人情,豈不極允而至當乎?臣等之相率求對,所以仰體聖上切至之孝,俯循臣庶顒祝之情,不得請則不可已,伏乞亟賜兪音焉。大王大妃殿敎曰,所不欲爲之事,必欲使之受之者,似欲爲悅予而然,而是豈爲悅予之道乎?且予之志,大殿春秋鼎盛,國家太平,予亦壽躋六七十歲,而大殿欲爲此擧,則情理所在,予且無斷斷必辭之心矣。又敎曰,朝廷之人,能思舊事,知予之情理而欲予之平安,則事之欲已,而言之不非者,從之爲當矣。相璜曰,彝典不可已也,聖孝不可孤也。惟願勉抑謙衷,俾伸輿祝焉。大王大妃殿敎曰,大殿方在沖年,凡事當順予志,若或强予之所不欲爲,則豈爲順志之孝乎?又敎曰,若自上欲行不是之事,則人情固無怪其覆逆,而此事則非如是之事矣。象奎曰,慈聖以沖年爲敎,沖年而祈請,愈爲難咈。孝雖以順志爲大,慈亦以勉屈爲貴,如是豈不尤有光而兩美乎?大王大妃殿敎曰,予若內實欲受,而外爲謙讓,則不知予心,無怪屢請,而旣陳實情之後,終不信聽,如是相煩,有非誠實之道,竊以爲非矣。宗薰曰,慈聖下敎,以聖上方在沖年爲敎,臣則竊以爲方在沖年,而聖孝天至有此積誠仰請之擧,尤豈非希貴之事乎?八域黎庶,攢手仰祝,滿庭臣僚之同情力懇者,皆所以仰贊我殿下誠孝也。臣非不萬萬欽仰於撝謙之衷,而聖孝不可以不闡揚,舊典不可以不率遵,玆又煩複仰違,伏乞三思焉。大王大妃殿敎曰,如以爲予言不當於大臣之聽,而於聖孝亦如何云爾,則須書以傳後曰,有如此如此之事,女君不識事體,立其不當之固執云爾,則後考者亦不過笑予之固執而已,有何虧損於聖孝乎?又敎曰,予本多膈火,心有不合,則非但過於沸鬱,氣輒上升,實難堪耐矣。上曰,慈敎如是懇惻,今則承順爲可。仍命書傳敎曰,上號進饌,慈敎如是懇惻,不敢不承順,而告布之節,謹依正廟甲寅已例擧行。公轍曰,連承慈敎,以撝謙懇惻之盛德,敷示心曲於臣等,無有餘蘊,雖甚愚迷,豈無仰揣?今此下敎,書諸史冊,其爲有光於慈德,豈以數字徽稱,揄揚萬一之足比哉?大殿又仰體慈心,以謹依甲寅已例擧行爲敎。夫孝以養志爲大,述事爲美,臣等之心,於此又有萬萬欽歎而感動者矣。臣等筵中簾前,親承雖如此,而但退出以後,中外顒望之大小群情,將何以盡答之乎?此爲可悶矣。相璜曰,連奉慈旨,又承聖敎,雖不敢更爲煩聒,下情則抑鬱矣。大王大妃殿敎曰,陳賀等節,大殿旣使行之,予不得强止之矣。相璜曰,今日筵說,與他自別,出諸朝紙,頒布中外,似好矣。上曰,唯。相璜曰,濬源殿御眞舊本陪奉入京時,如儀仗·鼓吹·挾輦·擔陪·先後牌軍等儀節,宜有別於行路之時,亦宜與戊辰年慶基殿御眞奉來時,或有異同,令都監參互磨鍊,以爲稟旨擧行之地,治道等節,部字內則當爲該部擧行,以此意,亦爲分付於京兆,何如?大王大妃殿答曰,依爲之。出擧條大王大妃殿曰,大臣·禮堂先退,史官就座。仍命退,諸臣以次退出。
上在昌德宮。停常參·經筵。
李寅敎,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
吳取善啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李寅敎啓曰,同副承旨兪星煥,今日不爲仕進,卽爲牌招,何如?傳曰,允。
又啓曰,假注書柳泰東,時無職名,令該曹依例付軍職,冠帶常仕,何如?傳曰,允。
吳取善啓曰,行大司憲李紀淵,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于吳取善曰,只推。
以同副承旨兪星煥牌不進罷職傳旨,傳于吳取善曰,只推。
李寅敎,以禮曹言啓曰,傳曰,上號進饌,慈敎如是懇惻,不敢不承順,而告布之節,謹依正廟甲寅已例擧行事,命下矣。謹稽甲寅謄錄,則告廟頒敎之禮,以元朝擧行,今亦依此擧行之意,敢啓。傳曰,知道。
又以禮曹言啓曰,來戊戌年元朝大王大妃殿寶齡五旬稱慶陳賀時,大殿·大王大妃殿·王大妃殿·中宮殿陳賀箋文·方物物膳,依例封進之意,知委京外,箋文頭辭,令文任撰出,何如?傳曰,允。
大王大妃殿傳于李寅敎曰,來正月初一日陳賀時,各殿封進各道方物物膳,一竝停封,只進箋文事,分付該曹。
李寅敎,以禮曹言啓曰,來戊戌年元朝大王大妃殿寶齡五旬稱慶陳賀時,告廟之禮,以元朝擧行事,啓下矣。宗廟·景慕宮告由祭,謹依已例,正朝節享兼行,永寧殿·社稷告由祭,同日一體設行,祝文添入撰出等事,令藝文館擧行,獻官,依例以一品塡差事,分付,何如?傳曰,允。
又以禮曹言啓曰,來戊戌年元朝大王大妃殿寶齡五旬稱慶陳賀儀節,當爲磨鍊,而謹稽甲寅謄錄,則親上致詞箋文表裏後,親臨受賀矣。今亦依此磨鍊乎?敢稟。傳曰,依此磨鍊。
又以禮曹言啓曰,來戊戌年正朝朝賀儀節,當爲磨鍊,而與稱慶陳賀相値矣。謹稽甲寅謄錄,則正朝朝賀,以只進表裏磨鍊,今亦依此擧行,何如?傳曰,允。
又以禮曹言啓曰,諸道正朝朝賀箋文及稱慶陳賀箋文,當爲各定差員陪進,而自前如此之時,多有一差員兼進之例。今亦依此擧行事,知委,何如?傳曰,允。
又以影幀摸寫都監提調意啓曰,因領議政李相璜所啓,濬源殿御眞舊本陪奉入京時,如儀仗·鼓吹·挾輦·擔陪·先後牌軍等儀節,宜有別於行路之時,亦宜與戊辰年例,或有異同,令都監稟旨擧行事,允下矣。儀仗·鼓吹,令禮曹量宜磨鍊,挾輦·擔陪·先後牌軍,令兵曹量宜磨鍊,節目啓下後,自都監知委擧行,何如?傳曰,允。
上在昌德宮。停常參·經筵。
吳取善啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李嘉愚啓曰,來初一日,輪對日次矣,敢稟。傳曰,當次人受點,後日次待令。
又啓曰,同副承旨兪星煥,今日不爲仕進,卽爲牌招,何如?傳曰,允。
傳于吳取善曰,吏工換房。
吳取善啓曰,行土司憲李紀淵,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于吳取善曰,只推。
以同副承旨兪星煥牌不進罷職傳旨,傳于吳取善曰,只推。
李嘉愚,以禮曹言啓曰,大王大妃殿傳曰,來正月初一日陳賀時,各殿封進,各道方物物膳,一竝停封,只進箋文事,分付該曹事,命下矣。在前陳賀各道方物物膳停封之時,各殿進獻議政府·六曹物膳及京廳方物·京畿物膳則例爲封進,今亦依前例封進之意,敢啓。傳曰,知道。
李寅敎,以備邊司言啓曰,慶尙監司尹聲大疏陳本道災形民勢,仍請見減災七千五百七十三結五十負七束更許準劃,寧海等六邑田災,依前附陳特施,而批旨有疏辭令廟堂稟處之命矣。該道本少舊雜頉,而災請不免過分數,當初稟劃,未嘗無裁量而然,今又申請甚切,至有疏聞之擧。若非灼見民情之萬不獲已,則宜不至是,其在寧失之義,合有曲恤之政,前劃外以四千結,特爲劃下,使之另飭均俵,期有實效。至於田災,明有法典,不容闊狹,前此稟覆,已悉論陳,而壬·癸非但久遠,係是無前之劫年,丙子雖有降續,補以新得之結摠,到今俱非可援之例,且此路一開,後弊難防,置之,何如?傳曰,知道。
上在昌德宮。停常參·經筵。
兪星煥啓曰,明日常參·經筵,取稟。傳曰,停。
吳取善啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙秉龜啓曰,左副承旨洪鍾應,同副承旨兪星煥今日不爲仕進,竝卽牌招,何如?傳曰,允。
吳取善啓曰,行大司憲李紀淵,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于吳取善曰,只推。
吳取善,以備邊司言啓曰,頃因全羅監司李憲球狀啓,加請災七千結,覆啓許劃矣。卽見該監司狀啓,則復陳災形民勢,仍請見減災一萬二百十四結九十一負二束特許準劃事,更令廟堂稟旨分付矣。近年以來,諸路災政,誠爲可悶,若危漏之不塞,而觴濫之不已,則未見其究惠,而易歸於傷惠,所以本司前後稟覆,左右裁量,略寓相推之意,而道臣則輒以未得請爲歉,必準請爲期,是豈通觀中外,審量輕重之義哉?今此湖南災請,又至於三徹矣。前此稟劃,旣以毋得更請爲辭,則有不容更爲闊狹,而第念民事至重,寒暑之咨,猶所必察,況道臣所請,慮在於冤徵乎?亦難一切坊塞,更以五千結劃下,以爲排俵之地,而凡有恩施於民,不患寡患不均。以今此加劃,竝計事目與前劃,則通計爲三萬四千結,其數良優,今則患不在寡,而施患其不均耳。以此意,更爲申飭,何如?傳曰,允。
上在昌德宮。停常參·經筵。
藥房都提調朴宗薰,提調朴岐壽,左副承旨洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿口傳問安。答曰,知道。
洪鍾應,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
兪星煥啓曰,明日常參·經筵,取稟。傳曰,停。
洪鍾應啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政李相璜有身病,左議政朴宗薰無時急稟定事,右議政李止淵奉命在外,不得來會云矣,敢啓。傳曰,知道。
又啓曰,右副承旨吳取善,今日不爲仕進,卽爲牌招,何如?傳曰,允。
傳于兪星煥曰,禮房承旨馳詣宗廟·景慕宮,奉審摘奸以來。
傳于洪鍾應曰,進講入侍。
吳取善啓曰,行大司憲李紀淵,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于吳取善曰,只推。
洪鍾應,以內醫都提調意啓曰,副提調李嘉愚,今日間安,不爲仕進,卽爲牌招,何如?傳曰,允。
吳取善,以都摠府言啓曰,副摠管尹義儉,以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
又以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
又以訓鍊都監言啓曰,軍兵放料時,各該將官率領受料,自是法例,而昨日放料哨官金在,無端不進,揆以紀律,誠極駭然,爲先汰去之意,敢啓。傳曰,知道。
丁酉十一月二十九日辰時,上御熙政堂。進講入侍時,左議政朴宗薰,提學徐有榘,參贊官洪鍾應,檢討官朴來萬,記事官兪致崇·趙徽林·李時愚,各持論語第六卷,以次進伏訖。上誦前受音一遍。有榘讀自憲問恥,止不足以爲士矣一遍,仍讀奏釋義訖。上讀新受音十遍,命陳文義。有榘曰,懷居之居字,古註以居處釋之,而集註不取其說,以意所便安處爲解。誠以居處二字,所指不廣,而謂之意所便安,則凡居處·飮食·衣服等節,一有懷戀裁擇之意,則便是懷居也。人心不可兩用,苟或偏係一處,而不免常常懷戀,則這便是放心。先儒以懷居謂之廢業者,亦仰面貪看鳥,回頭錯應人之意也,古之所謂士不一命之官耳。地卑官微之類,猶以懷居爲戒,況崇高之位,一日二日萬幾,一或係念於居處·飮食·衣服之便安,則聖學何以日就月將,政令何以有表端影直之美乎?此等處深留聖意焉。上曰,又陳之。來萬曰,臣竊以此章克伐怨欲不行句語,反覆參看於顔淵問仁,則不行二字與四勿,若相似而實不同。四勿者,掃除廓淸,痛斷苗脈,一循乎天理之本然,不行者禁制裁抑,毋至肆行,而病根猶爲隱伏於胸中也。此夫子所以雖難其制情,而不許其爲仁也。苟能淨盡其偏私,使吾本心純然一出於天理,則好勝自矜之念,何從以萌於念頭?忿恨貪欲之心,亦無以搭在心界,此一言而蔽之曰,克己。不矜不伐,夏禹是已,毋固毋我,孔聖能焉,而天下歸仁之效,於斯可驗。伏願殿下,深察於克己與制情二者之間,則爲仁之功,益親切而無滲漏,可以匹美於禹·孔,而我一國其庶幾興仁矣,是臣區區之望焉。上曰,又陳之。鍾應曰,閣臣·儒臣已爲詳陳,臣別無更達之辭矣。上曰,又陳之。宗薰曰,有道之治世,不能行道有爲,而但爲尸位素餐,無道之亂世,不能安貧守道,而徒知懷祿苟位,則皆是可恥之甚也。此章與泰伯篇邦有道貧且賤焉恥也,邦無道富且貴焉恥也,其語意相同,伏惟聖聰,必記有矣。泰伯篇聖訓則只是平說道理,此章則就原憲身上言,而其意則無所差殊。如欲知其可恥,有道則進而展布,無道則退而深藏,其本專在於學問,故泰伯篇是章,以篤信好學爲起語矣。在下之人固如此,而若夫在上之人君,或使君子有此恥,則其爲人主之恥,甚矣。如欲使懷道抱器之士,無所恥於富且貴,而樂於進身行道,則先自人主而篤行好學,然後上下同道,治化可成,此正宜深留意處也。上掩卷。宗薰進前起伏奏曰,近候過暄,而朝氣猶寒,聖體若何?上曰,一樣矣。宗薰曰,寢睡·水刺之節,何如?上曰,一樣矣。宗薰曰,大王土妃殿氣候,何如?上曰,一樣矣。宗薰曰,王大妃殿氣候,何如?上曰,一樣矣。宗薰曰,中宮殿氣候,何如?上曰,安順矣。仍命退,諸臣以次退出。
上在昌德宮。停常參·經筵。
李寅敎啓曰,來初五日朝參日次,而崇陵忌辰祭正日相値,頉稟之意,敢啓。傳曰,知道。
兪星煥啓曰,明日常參·經筵,取稟。傳曰,停。
吳取善啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于兪星煥曰,進講入侍。
以黃腸敬差官李章遇狀啓,松政艱乏,前後所封,俱未準事目尺度,惶恐待罪事,傳于兪星煥曰,勿待罪事,回諭。
李寅敎啓曰,行大司憲李紀淵,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于李寅敎曰,只推。
備邊司薦望,以李紀淵爲水原留守。
兪星煥啓曰,水原留守李紀淵,當爲下批矣。政官牌招開政,何如?傳曰,待明朝牌招。
兪星煥,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
李寅敎,以兵曹言啓曰,宣傳官李容玹,五衛將洪鋈·李誾求·金東翼·田百熙·崔元謙,忠翊衛將沈昌祖,忠壯衛將徐眘輔,慶熙宮衛將表尙寬,守門將文義行,俱以病難供職,呈狀乞遞,竝改差,何如?傳曰,允。
又以兵曹言啓曰,每都政新資五窠,例爲差出,而營將·中軍·虞候,姑無準二十朔者,雖未滿朔數,依近例推移內遷,何如?傳曰,允。
又以備邊司言啓曰,本司武郞廳李容象,奔走勤仕,又滿十五朔,依例陞敍,或守令除授事,捧承傳施行,何如?傳曰,允。
又以御營廳言啓曰,本廳中軍柳基常,身病甚重,勢難察任,改差,何如?傳曰,允。
又以義禁府言啓曰,逆賊大益,因兩司箚子,用适·雲之律事,批旨內,依施事命下,而應坐諸人,自該道査出,修成冊以來矣。大益妻於仁連,當爲緣坐處絞,而於仁連年十五懸錄,十五以下免絞,載在律文。於仁連以年未滿,依律文免絞,全羅道康津縣緣坐爲婢,母朴召史慶尙道彦陽縣緣坐爲婢,弟者斤老味慶尙道機張縣緣坐爲奴,妹者斤阿只慶尙道梁山郡緣坐爲婢,叔總角全羅道興陽縣流三千里安置,而右罪人等,俱囚永興府獄,依例令刑曹,押送于各其配所,何如?傳曰,允。
忠淸監司趙冀永疏曰,伏以臣猥膺藩寄,辭未蒙許,行將辭陛矣。第臣之父母墳山,在於京畿楊州·驪州等地,今當遠離,益增霜露之感,玆敢不避煩猥,仰瀆崇嚴。伏乞聖明,俯垂諒察,特許臣往省之暇,以伸至情,不勝幸甚焉。臣無任云云。答曰,省疏具悉。卿其往省焉。
丁酉十二月初一日辰時,上御熙政堂。進講入侍時,原任提學鄭元容,參贊官兪星煥,侍讀官李垿,假注書柳泰東,記事官趙徽林,李時愚,各持論語第六卷,以次進伏訖。上誦前受音一遍訖。元容讀自子曰,邦有道,止尙德哉若人,仍奏釋義訖。上讀新受音十遍訖,命陳文義。元容曰,邦有道,危言危行之訓,好矣。危者,高峻不平易之謂也。不循人意,發言勁直,是之謂言之高特者,而凡人情,雖朋友之際,直言則厭聞,故不得以盡所欲言。況臣下之於君上,非忠愛之至而不顧其身者,則何能盡言直諫乎?人主好華衣美食,則臣下必引大禹之惡衣菲食而諫之,人主其能樂聞乎?人主好高宮廣室,則臣下必引帝堯之土階茅宮而諫之,人主其能樂聞乎?人主好耳目玩好,則臣下必引召公不寶遠物而諫之,人主其能樂聞乎?人主若怠於典學,則臣下必引殷宗之修德,周王之將就而諫之,人主其能樂聞乎?人主若不勤民事,則臣下必引周公之稼穡艱難而諫之,人主其能樂聞乎?人主操黜陟賞罰之權,若或有訑訑之色,則言者必退,而讜言不至,何可爲有道之邦乎?今殿下少有過失,廷臣若盡言,則殿下必樂聞而嘉納之曰,是愛君也忠上也,若或以悅耳遜志之言進之,則殿下反而求之曰,是阿諛苟容之徒也。如是則聖德日新,而臣下皆爲敢言之士,此章註云,使士言遜,豈不殆哉?若使臣下,皆爲危言,則其國之治安可知,而使士言危,專由於其時之君上矣。昔唐宗怒諫官,皇后朝服而賀主明矣。上曰,此魏徵事也。元容曰,如此故事,恒留於睿念,則大有助於容諫之德矣。上曰,玉堂陳之。垿曰,臣謹按章內四必字,深有意味。蓋有德者不言,則德何以行乎?所以必有言也。仁者無勇,則仁何以施乎?所以必有勇也。有德者必有言,則無德者不必有言,雖或有言,不過爲蘇·張之便佞,故不必有德矣,仁者必有勇,則不仁者不必有勇,雖或有勇,不過爲賁·獲之血氣,故不必有仁矣。是以有德者之言,發必有中,仁者之勇,見義必爲,以集註,參互尹氏註而觀之,則自可分明。然此章詞略而旨微,最宜詳玩。叔程子有言曰,學原於思,又曰,讀論語者,但將諸弟子問處,便作己問,將聖人答處,便作今日耳聞,則自然有得,此語實爲學之要領也。伏願殿下,每於此等處,益懋省察之工,必以德言仁勇體念焉。上曰,參贊官陳之。星煥曰,閣臣·儒臣,旣已詳陳,臣無更達之辭矣。上掩卷。元容曰,實錄割付校正之役,今方就完,而凡例中,又或有援考處,藝文館所奉正宗實錄,臣等依已例進詣奉覽之意敢達矣。上曰,唯。仍命退,諸臣以次退出。
上在昌德宮。停常參·經筵。
兪星煥啓曰,明日常參·經筵,取稟。傳曰,停。
吳取善啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于李嘉愚曰,進講入侍。
兵曹口傳政事,大護軍單徐有榘。
吳取善啓曰,大司憲未差,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于吳取善曰,只推。
有政。吏批,判書申在植,參判洪學淵進,參議林翰鎭牌招不進,同副承旨兪星煥進。以李憲瑋爲大司憲,徐有榘爲知經筵,李魯集爲同經筵,朴岐壽爲同成均,金履載爲典牲提調,尹致容爲司饔僉正,金玉龍爲昭寧園守奉官。奉常奉事單李羲俊,水原留守單李紀淵,兼華寧殿提調單李紀淵。
兵批,行判書權敦仁進,參判鄭鴻慶病,參議趙奎昇入直進,參知蔡弘勉病,右承旨李寅敎進。以柳相弼爲同知,朴來謙爲副摠管,李熠爲宣傳官,南錫老·任泰錫·李南轅·李完敏·李重榮爲五衛將,金性浩爲忠翊將,許楫·諸安國爲忠壯將,金福仁爲慶熙將,南宮鉐爲都摠經歷,兪峯柱·趙秉德爲守門將,尹炫爲防踏僉使。同知單鄭尙蕃,大護軍李羲準,副護軍金鍏·李容鉉·李熙奎·柳宜祥,副司果金觀燮,副司正柳泰東,兼摠理使單李紀淵,以上竝單付。
兵曹,以李行敎爲御營中軍。
以吏曹參議林翰鎭牌不進罷職傳旨,傳于兪星煥曰,只推。
吳取善,以刑曹言啓曰,義禁府啓辭內,逆賊大益,因兩司箚子,用适·雲之律事,批旨內,依施事命下,而應坐諸人,自該道査出,修成冊以來矣。大益妻於仁連,當爲緣坐處絞,而於仁連年十五懸錄,十五以下免絞,載在律文。於仁連以年未滿,依律文免絞,全羅道康津縣緣坐爲婢,母朴召史慶尙道彦陽縣緣坐爲婢,弟者斤老味慶尙道機張縣緣坐爲奴,妹者斤阿只慶尙道梁山郡緣坐爲婢,叔總角全羅道興陽縣流三千里安置,而右罪人等,俱囚永興府獄,依例令刑曹,押送于各其配所,何如?傳曰,允事,命下矣。罪人等方囚永興府獄,依例令本道,押送配所之意,敢啓。傳曰,知道。
丁酉十二月初二日辰時,上御熙政堂。進講入侍時,檢校直提學徐憙淳·參贊官李嘉愚,檢討官朴來萬,記事官兪致崇·趙徽林·李時愚,各持論語第六卷,以次進伏訖。上誦前受音一遍,憙淳讀自子曰,君子而不仁者,止無怨言一遍,仍讀奏釋義。上讀新受音十遍,命陳文義。憙淳曰,鄭國之爲辭命也,必資此四人者,以見衆材具備,然後方成其美,聖人垂訓之意深矣。不惟辭命爲然,人君致治之道,亦猶是焉。如棄之后稷,夔之典樂,契爲司徒,龍爲納言,所以成唐·虞蕩巍之治也。衆美畢集,治道乃成。伏願殿下,於此留神,以爲致治之道焉。上曰,又陳之。來萬曰,此章或問之三子,俱是救時之大夫,而夫子亦隨問隨答,其中子産·管仲,抑有才德之各有優劣者。若子産之植田疇敎子弟,是其養民也惠,使民也義,而猶有未盡者,乃作邱賦,制參辟鑄刑書也,此其爲政之才,不勝其德也。又若管仲之相桓公,九合諸侯,一匡天下,其功甚大,故子曰,民到于今受其賜,微管仲,吾其被髮左袵。又曰,其器小哉,蓋斥其不能正身修德,以及於國,而乃有三歸·反坫·樹塞之事,此其修身之德,不勝其才也。然則二子事業,各隨其資質以爲之,而皆不能爲王佐之全才。故先儒曰,若使知其聖賢大學之道,循序而漸進,成己以成物,則二子皆可與伊·呂·周·召竝駕。推此言之,大學一部,卽聖人治天下大規模也,而粵我英廟,三講此書,孜孜勤勤,作序自勉,斯甚盛德矣。伏願殿下,監法於斯,無以前已熟講而或忽,每於燕間之中,與此魯論,循環省察,念玆在玆,則三代治平,可以挽回,而廷臣之佐理,非特如子産·管仲救時之功矣。是臣區區之望也。上曰,又陳之。嘉愚曰,閣臣·玉堂,已悉陳之,臣則別無更奏之辭,而每登講席,自上絶無問難之擧,臣等之抑鬱姑舍,如是而豈望聖學之將就乎?臣誠未敢知我殿下,於卷中文義,果皆一一領會,而若已得領會,則問難討論之際,自有一半分裨益之道,如或未及領會,則亦將新覺而有所得矣。今乃反是,未免文具備例而止,烏在其開講之本意也哉?惟願深留聖意,益加體念焉。上掩卷。仍命退,諸臣以次退出。
上在昌德宮。停常參·經筵。
夜自三更至初四日開東,灑雨下雨,測雨器水深一寸五分。
李寅敎,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
吳取善啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李寅敎啓曰,明日·再明日,崇陵忌辰祭齋戒·正日,三明日·初七日,溫陵忌辰祭齋戒·正日,初八日·初九日,長陵忌辰祭齋戒·正日相値,視事頉稟之意,敢啓。傳曰,知道。
李嘉愚啓曰,左副承旨洪鍾應,今日不爲仕進,卽爲牌招,何如?傳曰,允。
傳于李寅敎曰,進講入侍。
傳于李寅敎曰,濬源殿影幀舊本入京時,當於敦化門外祗迎矣,該房知悉。
吳取善啓曰,大司憲李憲瑋,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于吳取善曰,只推。
以左副承旨洪鍾應牌不進罷職傳旨,傳于李寅敎曰,只推。
李寅敎,以都摠府言啓曰,今日入直軍兵等,中日習射技放事,標信啓下矣。雨勢如此,不得設行之意,敢啓。傳曰,知道。
又以都摠府言啓曰,副摠管趙庭和,以漢城府左尹,本府開坐進參事,晝仕出去之意,敢啓。傳曰,知道。
丁酉十二月初三日辰時,上御熙政堂。進講入侍時,原任直閣徐俊輔,參贊官李寅敎,侍讀官趙秉恒,假注書柳泰東,記事官趙徽林·李時愚,各持論語第六卷,以次進伏訖。上誦前受音一遍訖,俊輔讀自子曰,貧而無怨,止亦可以爲成人矣,仍奏釋義。上讀新受音十遍訖,命陳文義。俊輔曰,此章之難易二字,非但於貧富上言之,其於事物,莫不皆然,而驕之一字,卽矜肆自足之謂也,自人君至於庶人,豈不警省於驕也哉?是故書曰,位不期驕。伏願殿下,常惕念於此,凡於講學之際,不恥下問,則豈無將就之效乎?上曰,玉堂陳之。秉恒曰,此章成人上亦之一字,夫子就其子路之所可及而語之也。蓋四子之知仁勇藝,各有所長,而未免一偏,故必兼四者之長。四者相資,猶未足以合乎道,又必文之以禮樂,然後中正和樂,渾然粹然,亦可以爲成人,則猶未至於聖人踐形之域也。先儒釋之曰,知之明信之篤行之果,天下之達德也,又曰,唯聖人然後可以踐形,如此方可以稱成人之名,踐形之道,不出乎知之明信之篤行之果而已矣。伏願殿下,以聖人踐形之道,常常自期。至於臨講之際,經旨蘊奧處,十分理會,則是知之明也,聖人之訓,熟讀詳味,則是信之篤也,聖人之言,日用常行,則是行之果也。聖人爲聖人之道,亶在於此,是臣所區區之望也。上曰,參贊官陳之。寅敎起伏奏曰,貧而無怨,富而無驕,此雖言人於貧富,處之如何,而亦可以推類矣。蓋人之於貧,誰怨誰咎,而無衣可着,無飰可喫,則自傷其生業之艱難,而終底於怨。故書曰,夏暑雨冬祈寒,小民惟曰怨咨,史云腹飢不得食,膚寒不得衣,雖慈母,不能保其子。爲人君者,苟能至誠念及乎此,則廣廈細氈之上,錦玉靡安,蔀屋鶉鵠之形,森如在眼矣。可不耿然在心,視之如傷,思所以去貧而旣富,回怨而爲悅乎?伏願於此等文義,觸類而體念,然後可謂講學實效之發見處也。上掩卷。仍命退,諸臣以次退出。
上在昌德宮。停常參·經筵。
自開東至申時,灑雨下雨,測雨器水深一寸。
李寅敎啓曰,行大司憲李憲瑋未肅拜,執義趙啓昇,持平柳榮河·韓文爀呈辭,掌令金養默·任希兢在外,監察茶時之意,敢啓。傳曰,知道。
又啓曰,左副承旨洪鍾應,今日不爲仕進,卽爲牌招,何如?傳曰,允。
傳于兪星煥曰,進講入侍。
大王大妃殿,以承傳色口傳下敎曰,影幀奉來時,承史·閣臣進參,而承旨李嘉愚,閣臣徐憙淳進去。
大王大妃殿傳于兪星煥曰,濬源殿影幀舊本奉來光明殿奉安後,時·原任大臣,同爲奉審。
傳于李寅敎曰,吏·兵批歲抄點下者,依例捧傳旨。
兪星煥,以影幀摸寫都監都提調意啓曰,濬源殿影幀奉來後,後褙吉日時推擇事,分付禮曹,何如?傳曰,允。
又以影幀摸寫都監都提調意啓曰,取考謄錄,則肅廟戊辰,慶基殿影幀奉來後,殿司入直擧行矣。今番則事體與戊辰稍異,且都監郞廳,旣已輪回入直,殿司姑令置之,待完本櫃奉後,以殿司入直磨鍊,何如?傳曰,允。
李寅敎,以兵曹言啓曰,今此濬源殿影幀舊本入京日,大駕詣敦化門外祗迎時,侍衛軍兵,當爲磨鍊,而謹考庚申謄錄,則御眞奉詣華城日敦化門外祗送時,禁軍入直磨鍊,環衛軍則內外各營入直馬步軍,各留營直除出,訓鍊大將都領環衛矣。今番則何以爲之乎?敢稟。傳曰,依此磨鍊,禁將都領。
又以訓鍊都監言啓曰,本局哨官權祥奎,受由下鄕,過限不現,揆以紀律,誠極駭然,爲先汰去之意,敢啓。傳曰,知道。
又以摠戎廳言啓曰,本廳哨官李鳳煥,身病甚重,勢難察任,改差,何如?傳曰,允。
丁酉十二月初四日辰時,上御熙政堂。進講入侍時,原任直提學金鏴,參贊官兪星煥,檢討官鄭,記事官兪致崇·趙徽林·李時愚,各持論語第六卷,以次進伏訖。上誦前受音一遍,鏴讀自子問公叔文子,止正而不譎一遍,仍讀奏釋義訖。上讀新受音十遍,命陳文義。鏴曰,晉文·齊桓,俱是伯者,而以假仁借義爲心,則桓·文之所爲,固非純乎正者也。然齊桓之事,比晉文稍正,故夫子許之以正,晉文之迹,比齊桓甚譎,故夫子斥之以譎。以此方彼,固有正與譎之分,而其非粹然一出於王道之正者,則齊與晉,不甚相遠矣。王道者,卽堯·舜·文·武修己治人之經法是已。以故齊宣,問桓文之事於孟子,而孟子以未聞斥之,然則王霸之分,不啻若氷炭與楚·越也。凡爲人君而大欲有爲者,可不深念於斯,而慥慥於行王黜伯之道哉?伏願深留聖意焉。上曰,又陳之。曰,公明賈之言,誠過矣。文子爲人,意必廉靜之士,故當時稱之以不言不笑不取,而此不過一偏之行也。聖人之問也,對之以眞箇如此,則猶或可也,而却說到時樂義然後,則此便是時中之行也。非義精仁熟不能,文子氣質雖美,未必能此也。蓋言出於口而輕發,則有起羞之患,笑因於事而易動,則有失儀之態。惟聖人然後,愼是樞機,當言而言,和而中節,當笑而笑。古人以三緘爲戒,明圭以一笑爲愛者,良以此也。至於取也亦然,召公之戒獒,訓其不當受也,大舜之捐珠,棄其無所用也。殿下亦於此三者,尤當致愼,則自底於聖人時中之道矣。伏願體念焉。上曰,又陳之。星煥曰,閣臣·玉堂,已爲悉陳,臣別無更奏之辭矣,上掩卷。仍命退,諸臣以次退出。
上在昌德宮。停常參·經筵。
藥房都提調朴宗薰,提調朴岐壽,副提調李嘉愚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
吳取善啓曰,行大司憲李憲瑋未肅拜,執義趙啓昇,持平柳榮河·韓文爀呈辭,掌令金養默·任希兢在外,監察茶時之意,敢啓。傳曰,知道。
李嘉愚啓曰,右承旨李寅敎,今日不爲仕進,卽爲牌招,何如?傳曰,允。
吳取善啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于洪鍾應曰,進講入侍。
傳于兪星煥曰,明日·再明日,進講停。
以右承旨李寅敎牌不進罷職傳旨,傳于吳取善曰,只推。
兪星煥,以內醫院都提調意啓曰,本院提調朴岐壽,時帶摠管矣。職務相妨,摠管之任,今姑許遞,何如?傳曰,允。
又以禮曹言啓曰,因影幀摸寫都監草記,濬源殿影幀奉來後,後褙吉日時,分付禮曹推擇事,允下矣。後褙吉日時,令日官朴周煥推擇,則今十二月十一日辰時爲吉云,以此日時擧行事,知委,何如?傳曰,允。
丁酉十二月初五日辰時,上御熙政堂。進講入侍時,左議政朴宗薰,提學徐有榘,參贊官洪鍾應,侍讀官趙秉恒,假注書柳泰東,記事官趙徽林·李時愚,各持論語第六卷,以次進伏訖。上誦前受音一遍訖,有榘讀自子路曰桓公,止被髮左袵矣一遍,仍奏釋義。上讀新受音十遍訖,命陳文義。有榘曰,自止內,別無可奏之處矣。上曰,玉堂陳之。秉恒曰,此二章,夫子大管仲之功而言之也。九合諸侯,不以兵車,管仲之力也,一匡天下,不爲被髮,管仲之賜也。蓋春秋之時,周室微弱,天下不復知有周,而楚之勢,尤駸駸可畏。管仲當此時,相桓公爲盟主,伐楚之日,仗義聲討,以覇諸侯,一匡天下,其功固大矣。然而覇者之佐而非王者之佐也,故夫子嘗曰,管仲之器小哉,聖人論人,功過不相掩,蓋如此矣。夫道有王覇之不同,堯·舜之世,臯·夔爲輔,文·武之世,周·召夾贊,如此方可爲王佐之才,而其功不特倍蓰矣。伏願殿下,於此章之意,深究言外之旨,以堯·舜·文·武之治自期,則王佐之才,自然彙進於朝廷之上矣。伏願念哉。上曰,參贊官陳之。鍾應曰,儒臣已陳之,臣無容更達矣。上曰,大臣陳之。宗薰曰,此兩章大意略同。以夫子之語觀之,似若許管仲以仁矣,然直就其功利所及而言,卽所謂與仁同功也,實非許以全體之仁也。仁者,渾然天理,大公至正,在我無一息之不存,在人無一物之不體,管仲豈能如是乎?必理會此義,然後乃不失聖訓本義,而仁之體用,亦可以因此而見得矣。上掩卷。宗薰曰,冬雨乖候,聖體,若何?上曰,一樣,寢睡·水刺之節,何如?上曰,一樣,大王大妃殿氣候,何如?上曰,一樣。王大妃殿氣候,何如?上曰,一樣。中宮殿氣候,何如?上曰,安順矣。仍命退,諸臣以次退出。
上在昌德宮。停常參·經筵。
自辰時至人定,灑雨下雨,測雨器水深五分,自人定至初七日開東,灑雨下雨,測雨器水深三分。
王大妃殿誕日,大殿·大王大妃殿,內閣·政院·玉堂·朝廷二品以上·六曹堂上口傳問安。答曰,知道。
王大妃殿,內閣·政院·玉堂,朝廷二品以上·六曹堂上單子問安。答曰,知道。
中宮殿,內閣·政院·玉堂·朝廷二品以上·六曹堂上口傳問安。答曰,知道。
傳于李寅敎曰,明日出宮門路,以協陽門爲之。
李寅敎,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
上詣敦化門外,濬源殿影幀舊本奉來祗迎,還內後,內閣·政院·藥房·玉堂口傳問安。答曰,知道。
李寅敎啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
李嘉愚啓曰,臣以今日濬源殿影幀舊本奉來時進參,下直之意,敢啓。傳曰,知道。
傳于李寅敎曰,侍衛軍兵毛具,從便爲之。
兪星煥,以影幀摸寫都監都提調意啓曰,濬源殿影幀舊本,無頉陪來,奉審後奉安于光明殿之意,敢啓。傳曰,知道。
傳于洪鍾應曰,大臣·禮堂留待。
傳于洪鍾應曰,大臣·禮堂入侍。
兪星煥,以禮曹言啓曰,卽接泰陵直長所報,則近來虎患狼藉,每夜咆哮於守僕房近處,奉審上直等節,不得任意爲之云矣。莫重之地,有此虎患,極爲驚心,卽令該軍門,發送砲手,期於獵捉事,分付,何如?傳曰,允。
李寅敎,以御營廳言啓曰,泰陵局內,近來虎患狼藉,每夜咆哮於守僕房近處,奉審上直等節,不得任意爲之,卽令該軍門,發送砲手,期於獵捉事,自禮曹草記允下矣。本廳善放砲手五十名,定將校率領,今月初八日爲始,出送行獵之意,敢啓。傳曰,知道。
丁酉十二月初七日未時,上詣敦化門外,濬源殿影幀舊本奉來後祗迎入侍時,行左承旨趙秉龜,右承旨李寅敎,左副承旨洪鍾應,右副承旨吳取善,同副承旨兪星煥,記事官兪致崇,別兼春秋曺雲承,記事官李時愚,提學徐有榘,直提學朴永元,直閣鄭㝡朝,檢校待敎金學性·金洙根,待敎金英根,以次侍立。時至,上具翼善冠·衮龍袍,乘輿出宣化門。藥房提調朴岐壽,行左承旨趙秉龜進前奏曰,日氣不調,今又勞動,聖體,若何?上曰,一樣矣。仍由協陽門·肅章門·進善門,出敦化門,至降輿所,上降輿入幕次後,問安勿爲之事下敎。以司謁口傳下敎曰,景祐宮後峴及閭閻墻屋上,多有雜人觀光者,分付各營門,還宮時更勿如是之意,嚴飭也。寅敎承命擧行。又以司謁下敎曰,神輦至何處乎?斯速知入。少頃,神輦至洞口前路,通禮跪啓請出次,上出次,詣祗迎位鞠躬,神輦纔過,通禮跪啓請平身,上平身。還入幕次後,問安勿爲事下敎。還內時至,上出次,乘輿還內。請出標信解嚴,諸臣以次退出。
丁酉十二月初七日申時,上御熙政堂。大王大妃殿垂簾,濬源殿影幀舊本奉安後,大臣·禮堂入侍時,左副承旨洪鍾應,記事官兪致崇·趙徽林·李時愚,右議政李止淵,禮曹參判趙斗淳,以次進伏訖。上曰,史官分左右。止淵進前奏曰,濬源殿影幀舊本入城,祗迎禮成,聖心愴慕,當復如何?近間日候甚不調,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。止淵曰,亞歲已過,新曆又頒,明年卽我大王大妃殿下光躋五旬之年也。聖心歡祝,群情慶忭,逈異於他年,而稱慶之節,止於告布,慈聖敷心之敎,殿下順志之孝,俱有光於史册,固無容更達,而群下顒祝之餘,誠不勝觖望。臣適于役,不能隨諸大臣後,未效同聲之忱,下情尤爲遠外戀結矣。大王大妃殿敎曰,日氣不甚寒,遠路無頉陪奉往還,甚幸甚幸。止淵曰,臣等承命趲進,去月二十三日,始得抵達,仍爲奉審,則驚痛之心,有倍於所聞之時。補塡節次,雖極審愼,而遠途動搖,猶切憧憧,今得無頉奉安,還爲萬幸矣。仍奏曰,濬源殿多有修改處,當自本道,急速擧行,始役日字,令該曹擇定啓下,卽爲知委。而謹稽本殿儀式,則龕室朱簾面帳,及殿內靑紅蓋鳳雀扇等屬,例爲自京改備,而見今儀物,無一完者,亦令該曹,考例措備,趁時下送,何如?大王大妃殿答曰,依爲之。出擧條止淵曰,肅廟戊辰慶基殿御容奉來時,因陪從大臣所奏,有沿路各邑大同分數蠲減之擧矣。今番三道諸邑民力之勞悴,倍於戊辰,不可無朝家別般軫恤,而此非自下援例輒請者,若有特降處分,則庶可爲繼述之道,故敢此仰達矣。大王大妃殿答曰,筵退後量宜酌定,更稟,可也。出擧條止淵曰,臣於辭陛時,伏承慈聖殿下爲北民惻怛之下敎,區區下情,伏不勝欽誦萬萬。非不思到底探察,仰答德意,而往回之間,日字無多,聞見所及,無以眞的領會,今於反命之日,不能以一二事,稱塞萬一,揆以古人賦政之義,慚悚無地。今春大賑後,邑倅之無良者,按察之地,方有覈發之擧,似當從近據實登聞,此則唯當一付之道臣,至於民情之冤苦者,本道軍田兩政,不至爲弊之甚,而還弊則其所膠痼,甲於諸道。蓋其名色多眩,準折不明,官無畏忌,吏亦夤緣,許多襲謬之習,許多違法之事,年增歲加,可驚可愕者,指不勝摟。民於其間,受害受困,不啻如剜肉浚血,控訴無處,怨歸朝廷,如此而何可責之以親上死長之義,而五百年撫恤休養之本意,果安在哉?思之及此,良足寒心。大更張雖不可遽議,而決不容因循任寘,以致無民而後已。自廟堂別般商確,亦爲往復道臣,講其方略,期於嚴法而便民,以爲從後稟定之地。而其外如鄕綱之紊亂,驛戶之凋殘,元山浦之非復舊日殷盛,釋王寺之無以如前守護,俱係悶急,臣面飭道臣及守宰,俾爲從長釐救之方,而其有實效,有未可必。豐沛之鄕,兼以邊圉所重,目下貌樣,無一可恃,朝家北顧之憂,誠不知攸屆矣。大王大妃殿敎曰,雖非此奏,予亦豈不知北路之凋弊乎?廟堂別般講確良策,稟定施行,可也。而元山浦·釋王寺之弊,何故至此耶?止淵曰,元山浦,卽北路都會之地也。臣今行始見之,而戶不滿千,商舶零星,此雖由於漁利之漸不如古而然,而近年以來,京鄕閒雜之類,假托宮房,欲收商稅,往來船隻,畏其侵苦,移泊他處,此爲殘敗之肯䋜。至於釋王寺,僧徒幾盡逃散,將無以守護願堂,臣察其弊源,則專由於支站之縻費漸多,至有位畓斥賣之患。臣以此後無論道臣·守宰與過客,俾不得留宿貽弊,使之成給完文,永久遵行之意,別爲申飭於營邑矣。大王大妃殿敎曰,守宰眞無狀矣。出自世祿之家,而剝割之政,至於此極,良足駭痛。今番則還弊,不可不期於釐正。大臣往來,非止一再,目見其狀,而不能有一事矯捄,則北民將以朝廷爲如何哉?止淵曰,下敎至當,謹當退與諸大臣,多般商確,期有實效矣。上命夾侍出金虎門,仍留標信。鍾應祗受,仍奏曰,令注書出傳乎?上可之。賤臣承命出傳,還入進伏。大王大妃殿命大臣先退,史官就座。仍命退,諸臣以次退出。
上在昌德宮。停常參·經筵。
夜一更二更,月暈。
李寅敎啓曰,行大司憲李憲瑋,執義李啓昇,持平柳榮河·韓文爀呈辭,掌令金養默·任希兢在外,監察茶時之意,敢啓。傳曰,知道。
又啓曰,右副承旨吳取善,同副承旨兪星煥,今日不爲仕進,竝卽牌招,何如?傳曰,允。
傳于李寅敎曰,進講入侍。
傳于李寅敎曰,左承旨·右副承旨竝許遞,前望單子入之。
承旨前望單子入之,尹命圭·尹致定落點。
傳于李寅敎曰,承旨房望,順房爲之。
李寅敎啓曰,新除授同副承旨尹致定,卽爲牌招,何如?傳曰,允。
注書兪致崇病,代以李經在爲假注書。
以同副承旨兪星煥牌不進罷職傳旨,傳于李寅敎曰,只推。
李寅敎啓曰,行都承旨李嘉愚,右副承旨兪星煥不爲仕進,行左承旨尹命圭未肅拜,左副承旨洪鍾應式暇,同副承旨尹致定牌不進,院中只有臣一人,伴直無人。右副承旨兪星煥,旣有只推之命,更爲牌招,何如?傳曰,允。
以右副承旨兪星煥再牌不進罷職傳旨,傳于李寅敎曰,只推。
以同副承旨尹致定牌不進罷職傳旨,傳于李寅敎曰,只推。
李寅敎,以實錄廳摠裁官意啓曰,本廳郞廳各司褒貶,依舊例使之懸頉之意,敢啓。傳曰,知道。
又以訓鍊都監言啓曰,本局千摠具載龍,身病甚重,勢難察任,改差,何如?傳曰,允。
兵曹口傳政事,護軍單趙秉龜。
丁酉十二月初八日辰時,上御熙政堂。進講入侍時,原任提學鄭元容,參贊官李寅敎,檢討官金在根,記事官尹敎成·李宗心·李時愚,各持論語第六卷,以次進伏訖。上誦前受音一遍訖,元容讀自豈若匹夫,止可以爲文矣,仍奏釋義。上讀新受音十遍,命陳文義。元容曰,今日自止不多,別無拈出敷陳者,而可以爲文之文字好矣。文子薦其家臣,同升公朝者,可見知人事君之善,而卽順於理成其章者也。此文字,卽指一事而言,與敏而好學,是以爲文之文字相同,而非如乃文乃武,郁郁乎文之指全體者矣。然文章之盛,莫過於用人,人主如明於知人,布列賢能,則禮樂制度之燦然具備,聲明文物之煥然可觀,豈不可爲文德之光乎?然此則著於外之文,而若其自修之文,則卽學問是也。勤於典學,緝熙光明,則闇然之章,斐然之章,自有著外而不可掩者,以之用人治國,自底乃文郁文之盛矣。上曰,玉堂陳之。在根曰,文子知其家臣之賢而薦爲大夫,與己同列,進於公朝,此所謂有知人·忘己·事君之三善也。以文子而能薦家臣之賤,與之輔國,故夫子稱之以可以爲文,則況人君用人之道,豈可以貴賤之別而有所取捨哉?惟觀近臣與遠臣之才德有無,以爲收用焉,則此聖人用人至正大公之心也。伏願殿下,其於進人才之道,以是體念焉。上曰,參贊官陳之。寅敎曰,閣臣·儒臣所奏詳悉,臣無容更達矣。上掩卷。仍命退,諸臣以次退出。
上在昌德宮。停常參·經筵。
尹命圭啓曰,明日常參·經筵,取稟。傳曰,停。
尹致定啓曰,行大司憲李憲瑋,執義趙啓昇,持平柳榮河·韓文爀呈辭,掌令金養默·任希兢在外,監察茶時之意,敢啓。傳曰,知道。
尹命圭啓曰,左副承旨洪鍾應,右副承旨兪星煥,今日不爲仕進,竝卽牌招,何如?傳曰,允。
又啓曰,假注書李經在,時無職名,令該曹依例付軍職,冠帶常仕,何如?傳曰,允。
傳于尹命圭曰,進講入侍。
傳于李寅敎曰,禮房承旨,馳詣受香所,奉審摘奸以來。
右承旨李寅敎書啓,臣承命來詣司寒壇奉審,則所用犧牲,初不進排,日勢漸晩,實有未及之慮。今方連加催促,而莫重祀典,致有此無前之擧,萬萬驚悚。不能檢飭之典牲署提調,從重推考。當該官員,所當重勘,而本院請推之外,無他可施之罰,何以爲之,而臣則省牲後復命之意,敢啓。大王大妃殿傳于尹命圭曰,祀典所重,何如,而犧牲之不爲待令,萬萬驚駭。當該進排官,爲先汰去,令該府拿問重勘,員役·貢人,令該曹照律嚴繩,不飭之提調,亦爲罷職,可也。
尹致定啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
以左副承旨洪鍾應,右副承旨兪星煥牌不進罷職傳旨,傳于尹命圭曰,只推。
尹致定以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
丁酉十二月初九日辰時,上御熙政堂。進講入侍時,檢校直提學徐憙淳,參贊官尹命圭,侍讀官李垿,假注書李經在,別兼春秋鄭㝡朝,記事官李時愚,各持論語第六卷,以次進伏訖。上誦前受音一遍訖,憙淳讀自子言衛靈公,止爲之也難,仍奏釋義訖。上讀新受音十遍訖,命陳文義。憙淳曰,此章文義,別無深奧。日前講筵,臣旣以兼收衆材之義仰陳,而此章所言衛國之能保,實賴三人之才,則其非兼收衆材之效耶?雖然,人君安能人人而自求之耶?必也求得一人之有才德者,委任而責效,則衆材自當進用,如傅說之總百官,冢宰之統庶職,則其國理矣,此古昔聖王致治之要道也。伏願以此留神焉。上曰,玉堂陳之。垿曰,按章內三治字,知衛國之得保也。蓋賓客·宗廟·軍旅,國之大事,而衛靈公能擇其人,圉·鮀·賈能治其職,故夫子,平日不許此三人,而至於此章,特許其才,可見聖人棄短取長,至公無私之心也。然夫子之心,不重三人之能治,而重在衛靈公度才而用,使之各當其治也。以衛靈公而猶能如此,況有道之君,進用天下之英才乎?昔臯陶曰,在知人,禹曰,知人則哲,能官人,此三代之所由興也。古人有言,知臣莫如主。伏願殿下,其於用人官人之際,深軫較短量長,惟器是適之道焉。上曰,參贊官陳之。命圭曰,閣臣·儒臣,已詳奏,臣無更達之辭矣,上掩卷。仍命退,諸臣以次退出。
上在昌德宮。停常參·經筵。
藥房都提調朴宗薰,提調朴岐壽,副提調李嘉愚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿口傳問安。答曰,知道。
尹致定啓曰,行大司憲李憲瑋,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
尹命圭啓曰,右承旨李寅敎,左副承旨洪鍾應,右副承旨兪星煥,今日不爲仕進,竝卽牌招,何如?傳曰,允。
尹致定啓曰,明日乃是小寒,自明日,日煖間,視事頉稟之意,敢啓。傳曰,知道。
傳于尹命圭曰,進講入侍。
傳于尹致定曰,大臣·備局堂上引見。
尹致定啓曰,臣致定敬奉聖敎,馳往義禁府,取考囚徒案,則時囚罪人李允榮,以典牲署副奉事,犧牲不爲待令罪,係是特敎重勘,故仍囚,張東七以樂安郡守,大同晩時裝發罪,權偌以寧越前府使,還穀虛勘罪,係是輕囚,故竝依傳敎放送。仍往典獄署,取閱囚徒案,則結案罪人八名,殺獄罪人十八名,御寶僞造罪人一名,曆書僞造罪人二名,殺獄干犯罪人一名,干連罪人二名,俱是重囚,故仍囚,其餘他錢不報·潛屠發賣·設局雜技,各司雜犯罪人金振玉等四十四名,係是輕囚,故竝依傳敎放送之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于尹致定曰,只推。
以右承旨李寅敎,左副承旨洪鍾應,右副承旨兪星煥牌不進罷職傳旨,傳于尹命圭曰,只推。
尹致定,以吏曹言啓曰,今日次對入侍時,上京守令催促,當日下送事,允下矣。自臣曹催促,則伊川府使朴宗休,長鬐縣監許燮,親病沈重,不得下去云,勢難强令還官,竝改差。靑松府使金箕明,謂有身病,飭敎催促之下,不卽下去,事甚未安。罷黜,何如?傳曰,允。
又以禮曹言啓曰,卽接春川幼學柳春運所志,則以爲,同姓八寸兄忠運,嫡妾俱無子,以其同生兄宗運第二子在衡,欲爲繼後,兩家諸族,相議完定,而未及禮斜,生家父母,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長柳春運所訴旣如此,依定式柳宗運第二子在衡,立爲柳忠運之後,何如?傳曰,允。
又以都摠府言啓曰,副摠管尹義儉,以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
義禁府啓目,典牲署進排官李允榮原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
尹致定,以刑曹言啓曰,右承旨李寅敎書啓,臣承命來詣司寒壇奉審,則所用犧牲,初不進排,日勢漸晩,實有未及之慮。今方連加催促,而莫重祀典,致有此無前之擧,萬萬驚悚。不能檢飭之典牲署提調,從重推考。當該官員,所當重勘,而本院請推之外,無他可施之罰,何以爲之,而臣則省牲後復命之意,敢啓。大王大妃殿傳曰,祀典所重,何如,而犧牲之不爲待令,萬萬驚駭。當該進排官,爲先汰去,令該府拿問重勘,員役·貢人,令該曹照律嚴繩,不飭之提調,亦爲罷職可也事命下矣。謹按律文,則大典通編祭禮條有曰,犧牲若有不潔之事,犯者刑推定配,典牲署書員韓羲復,依此律嚴刑一次,全羅道潭陽府定配所,卽爲押送。而各享所用犧牲,該貢人每於四孟朔,先期進排于該署,自是已例,則此與臨時進排,容有間焉,該貢人韓信大,分揀放送,何如?傳曰,允。
水原留守李紀淵疏曰,伏以臣生晩於健陵在宥之世,未得逮事焉,然竊嘗伏聞華城設施之初,推孝思於不匱,垂宏圖於無窮,大而宮室倉廒,城郭樓櫓,小而亭堠橋梁,閭井林木,無一非聖算之攸運,睿慮之所周也。臣於公私過歷之路,徘徊瞻望,未嘗不感遺澤之尙存,慨歲月之寢遠。今於千萬不自意,忽伏奉此地居留之命,臣惶隕凜悸之中,俯仰思惟,益不勝愴懼之懷也。噫,臣之材猷智思,苟可以奉成謨遵懿軌,以備仙寢原廟汛掃之役,則私分榮幸,孰大於是,而顧以荒疏謭劣之姿,蔑無剸理綜覈之實,前後兜攬,徒辱隆眷,東西按藩,俱沒著績,今雖欲殫竭圖報,又奈其僨誤乃已哉?況臣之自浿納節,不過十個月,而又占分司之厚祿,有若出人之通才,在朝政爲偏重也。在臣身爲過福也,上而苟簡如此,下而僥濫如此,則將無以責功能而礪廉恥,此又臣難冒之一端也。臣聞命以後,適有慘切之私,故疚怛泯伏,自涉時日,加以脆質善病,到衰頻劇,而宿祟痰火,因事觸發,委綴床笫,振作無期。日前起居之班,未克趨詣,來頭駿奔之列,必致顚仆。似此實狀,豈不欲早卽陳暴,而神精眩薾,末由自力,玆始拚死抖擻,冒昧略控,悚愧冞增,尤不省所措。伏乞聖慈,念臣之才不堪任,諒臣之辭未暇飾,仰稟東朝,亟遞臣新授水原留守之銜,俾重地毋曠,微分獲安,不勝大願。臣無任云云。答曰,省疏具悉。卿其勿辭察任。
吏曹參判洪學淵疏曰,伏以臣百不猶人,一無可取,不堪任使之末,臣雖至愚,自知已審耳。臣於見職除拜之初,辭不獲命,未敢屢瀆,淟涊泯默,冒據匪據,居然爲一月餘矣,是豈臣有一分可堪之實而然哉?恐懼恧蹙,求解一念,殆乎食息間不敢忘也,而誠以謬蒙簡畀之殊私,思效殫竭之誠,庶爲塵刹之報矣,其奈疾病之來,有不免焉。臣氣質脆弱,自少善病,及夫年紀衰邁,氣血枯涸,風眩爲祟,瘡濕闖作,未嘗以恒人自處者久矣。近因寒暄之不適,未免將攝之失宜,舊疴新恙,一倍肆發,風眩上攻,而頭目暈轉,瘡濕下苦,而脚膝牽痛,方其劇也,不省四到。見今京察不遠,政席當備,以若形症,蹶彈束,斷無其望,轉輾呻吟,憂添一病。才之不逮,猶屬餘事,病之難强,何以自力?疾痛之呼,不能自阻,玆敢略陳短章,仰瀆慈覆之天。伏乞聖明,俯垂矜憐,特遞臣所帶之職,以遂生成之澤,千萬顒祝焉。臣無任云云。答曰,省疏具悉。所請依施。
丁酉十二月初十日辰時,上御熙政堂。進講入侍時,右議政李止淵,提學徐有榘,參贊官尹命圭,檢討官朴來萬,假注書李經在,記注官趙相玉,記事官李時愚,各持論語第六卷,以次進伏訖。止淵進前奏曰,朝氣頗寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。問候訖,上誦前受音一遍訖,有榘讀自陳成子,止不敢不告也,仍奏釋義訖。上讀新受音十遍訖,命陳文義。有榘曰,此章文義,別無難解處,臣無敷衍仰達之辭矣。上曰,玉堂陳之。來萬曰,孔子沐浴請討,而哀公,以魯爲齊弱久矣爲辭,使往告於三子者,誠不勝慨然矣。苟能聽孔子之言,上告天子,下布方伯,擧天下之兵以討,則此誠至正至大之義也,天下靡然從之矣。故古語曰,一言可却百萬師,夫何較齊·魯之强弱哉?且以一國政令言之,若知夫子之義嚴而辭正,不可不從,則亦召三子,以大義詔之,孰敢違之哉?旣不能自決,而又不能成此詔,令反使可否之權,就決於三子,是不惟君臣名義之不正,事亦豈可得而成乎?魯君之闇弱,旣如此矣,惜不能討天下之賊而伸天下之義,幸賴我夫子之一言,嚴如鈇鉞,扶當時之綱常,建大義於萬世。伏願殿下,深爲省察焉。上曰,參贊官陳之。命圭曰,儒臣所奏已詳,臣無更達之辭矣,上曰,大臣陳之。止淵曰,儒臣已詳奏,臣無容更撻矣。上掩卷。仍命退,諸臣以次退出。
丁酉十二月初十日辰時,上御熙政堂。大王大妃殿垂簾,大臣·備局堂上引見入侍時,同副承旨尹致定,假注書李經在,事變假注書金震休,記注官趙相玉,記事官李時愚,領議政李相璜,左議政朴宗薰,右議政李止淵,行戶曹判書趙寅永,行知中樞府事鄭元容,行兵曹判書權敦仁,知中樞府事金蘭淳,吏曹判書申在植,知敦寧府事徐憙淳,工曹判書曺鳳振,同知中樞府事李完植·柳相弼,校理李垿,以次進伏訖。上曰,史官分左右。相璜等進前奏曰,日寒如此,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。大王大妃殿曰,次對爲之。相璜曰,卽見京畿監司李光正狀啓,則以爲,本道民情,雖不至如大歉,擧子之裹糧往返,亦屬可念,今年公都會,退行於明秋事,請令廟堂稟處矣。武士都試,旣令停止,而如此之時,儒生都會,亦多啓聞退行之例,依狀請施行,何如?大王大妃答殿曰,依爲之。出擧條相璜曰,卽見黃海監司鄭基一所報,則以爲,管餉別會穀,當初劃定之數,爲七千石,耗條與應下,幾爲相當,而磚石眞墨等別下,年牟無常,以致加下,見今餘在,不過四千八十八石零。以元賑自備太白軍餉等穀中二千九百十二石,特爲劃下,俾充元數不足之數,而本穀時在中唐米,竝今年耗二千六百八十餘石,依已例換作小米爲辭矣。當初七千石劃作,各樣放下元穀,較計取耗用下之數,本有裁量,而若其每云不足,動輒請劃者,此專由於句校欠精,放下多濫而然,得不爲難繼之政乎?已往致縮,到今有難追究,依所請,以元賑自備太白軍餉等穀劃下,俾準舊劃之元摠,小米換作,亦依請施行。而嗣後支用之節,另加省約,永杜入不當出之弊,更毋敢以犯割添劃等語,煩報本司之意,申飭分付,何如?大王大妃殿答曰,依爲之。出擧條相璜曰,卽見統制使李鼎會所報,則以沿耗屯租,不能當支放元數,請就本營錢軍米中,限三千石特爲許貸,排年充報矣。錢軍米設始,蓋爲取殖增餉,以備緩急之資,則伊後有事請劃,殊失當初本意。固不當隨請輒許,而第目下事情,則値歉而屯入旣縮,有閏而軍需不足,此係當念,亦多已例。以二千石許令取用,排年充報之方,依前爲之之意,分付,何如?大王大妃殿答曰,依爲之。出擧條相璜曰,臣耄荒癃聵,罕與人接,四方民情,實無以周知,而槪聞小民哀矜之狀,日甚一日。小民者,土著下戶,力務農桑,出麻絲粟米,以事上者,而國之所賴以爲命者也。近年嶺南·兩湖,畿甸·東北,饑饉癘疫,傷損過多,村閭半虛,阡陌多陳,徭役增而追呼繁,孑孑餘黎,亦無以保近止之命,如是而國將何依?臣等入而聆簾帷之敎,如傷若保,至誠惻怛,庶有煦濡涵養,將安將治之像,而出而察田野之間,則艱苦疾困之狀,歎息愁恨之聲,實有扤捏岌嶪,朝夕危亡之慮,此其故何哉?臣老而不退,復叨重寄,目見國事日非,民憂日殷,而未能獻一猷贊一策,以效萬分一利益之方,繞壁仰屋,只有每念之涕而已。晝宵耿耿,思所以一分矯捄之道,則其本亦豈有他哉?臣嘗聞故相臣李元翼,當板蕩亂離之時,備嘗艱險,其言曰,雖徵發轉輸之邑,守令善則民以爲便,雖無事之邑,守令非則民不聊生,捄民之本,惟在擇吏,及其九耋告退而還也,惓惓於前席者,惟以擇守令爲獻。故相臣之練達治體,如看病老醫,諳熟形症,而至於生民利害,不出於擇守令三字元符。顧今君臣上下之爲民慥慥者,未嘗不藉持本之論,而政注差擬之間,循常泛應,未見有大着力眞用心者,公私或掩,物論未洽,徒使上之所飭,歸於虛文,下之所奏,置之空言而已。今使臣,今日如是爲奏,明日如是爲奏,只見其益缺八方之望,而不信朝廷之令耳。謹稽國朝故事,有令吏曹,抄錄善治人姓名入啓之時,有〈令〉大臣備堂,各薦二三人之時,有令諸卿宰,各薦一人作帖書入之時,此皆出於爲捄其時之弊,而亦不無其時之效矣。臣意則令備堂及曾經道臣,各薦已試有績之人各數三人,自吏曹聚錄列書,庸備御覽,一件則令置政曹,以爲隨窠收用之地,則上可以倣代柱之帖,下可以備夾帒之錄,恐或有目前實效,而亦合於監先憲率舊章之道,故敢此仰達,俯詢他大臣及銓官,處之,何如?大王大妃殿曰,左右相·兩銓之意,何如?宗薰曰,懷保民生,卽是治道之本,欲行懷保之政,則擇守令,卽其先務。臣於前後筵席,輒以此說仰陳,非止一再,不憚煩複,誠以捨此則更無着手處也。昔年代帖曁續代柱帖,亶出於綜核名實,儲蓄待用之聖意,在今日,政宜仰述領相所奏,深得此意。臣亦於此,無容贅陳矣。止淵曰,擇守令三字,雖若近日例飭,而其實,非此無他策矣。昔在肅廟·英廟兩聖朝,曾有有聲績守令別薦需用之擧,其時大有實效,至今稱爲盛事。領相所奏,非但爲目下急務,亦可謂舊日成憲,臣於此亦無他見矣。在植曰,守令薦法,自來嚴重,每當差擬之際,必考薦主,懸註於望筒,規例卽然,而方其薦也,蓋多未經字牧聲績未著者。今依大僚所奏,擇其已試著績之人,博議抄錄,上以備省覽之資,下以考注擬之時,實合於申明舊典,而似有益於奬拔吏才之道矣。敦仁曰,國家用人,必當審其能否,審擇之道,莫如抄薦,此薦法之自昔爲重也。爲銓官者,亦豈不欲甄別考覈於注擬之際,而一人之聰明未周,或無以廣搜博訪。今玆大臣所奏,非但爲廣選人才之實,自上亦常賜檢存,則大有資於黜陟進退之政,臣亦無他見矣。大王大妃殿答曰,所奏甚好。左右相·兩銓之意,皆如此,依爲之。然擇守令固好,而次知守令之道臣擇送,尤爲切要。此則專在廟堂,着實留念,可也。出擧條又敎曰,有聲績守令抄啓後,予與大殿,當依此遵守,而肅廟·英廟以後,則何爲寢廢不行乎?相璜曰,列聖朝蓋已行之,眞可謂良法美規,而行之已久,故近來自然寢廢矣。相璜曰,見今大政隔日,守令之初除與轉遷,將爲多窠矣。銓官今方登筵,已聞俄者奏語,又無容加飭,而古人有言曰,爲國用人,其道無他,公私而已。今之秉銓者,拘牽於資格條例之間,掣礙於敍次分排之際,如是而甄別激揚,求如古人,則良亦難矣。然而屛絶干囑,剋祛私意,廣搜博採,如古之問才錄名,量能適用,如古之具注啓事,又如古人之一或誤擬,輒自責以誤國,常以是存心焉,則人才鮮有遺失,而物情豈不厭服乎?京察之月,候選希進者,八方咸造,苟或淹滯之不振擧,而遐遠之不收錄,疎昵以爲取捨,冷煗以爲升沈,則望已失矣,怨將何歸?嶠南·兩湖,素稱人材府庫,而近來絶罕簡拔,西北·松都,每有特敎收用,而當政輒視例飭,如此而何可曰慰答乎,何可曰對揚乎?此意嚴飭兩銓,務盡恢張之道,另講綜覈之政,有聲績人之合差弊縣,有才行人之當擬甄用,而或拘於格令,自選曹有難擅便者,議於廟堂而處之,一以至公無私,爲官擇人爲主,則必有實效,竝令兩銓,知此擧行,何如?大王大妃殿答曰,依爲之。出擧條相璜曰,糶糴本爲民而設,而今反爲厲民之資,加分爲其取耗,而害歸於民,立本爲其充逋,而害歸於民。此其大者,而其餘許多毒害剝割,可驚可痛之諸弊衆瘼,指不勝摟。爲官長者,習狃犯科,以虛勘爲常事,視排捧爲例請,以是爲目下彌縫捱過之家計,法意蕩然,至於此極。今之言生民疾苦者,輒曰糶糴爲弊,豈糶糴爲弊於民哉?使糶糴而爲弊於民者,是誰之罪?臣於前後筵席,言亦屢矣,弊到極處,合講更張矯捄之策,而此事至難至愼,雖不敢以如何爲好,遽有陳白。然若其隨弊隨察,革謬杜奸,苟可以少救還民目前之急病,則亦未嘗無其道焉。今年穡事,有名少實,未可謂之均豐,統論八路,庶爲少康,除却停仍名色,想亦捧準簿完,邑邑皆然矣。秋糴春糶,蓋所以便民,而嗣歲饁畝之資,專靠於此。曾見邑倅,或失察於還分之政,則農廢而田荒,竟亦無秋,且使窮民腁胝勤勞之作,傾罌竭箱,盡輸倉庭,而爲貪汚肥己之資,作奸猬染指之物。畢竟戶編於分等之簿,名載於排巡之冊,而實無所受,婦歎夫咨,飢臥失農,此豈爲牧求芻之意哉?先從春夏分還之節,而嚴杜弊竇,官而無移換輕買之擧,吏而革拔借代受之習,然後種糧農食,可有排比之望,民受胥逋,庶無虛實之混。此而一任前爲,無所懲畏,則將立見其無民無還而後已,國有法紀,寧有是也?京外雖曰逴遠,自有傳聞之難掩者,況籌郞之摘奸廉探,又本有令式乎?隨其現發,守令之重勘姑舍,竝與失飭之道臣,而難免不職之責,先以此意,措辭嚴飭於諸道·四都,何如?大王大妃殿答曰,依爲之。前此屢飭,俱無實效,今番則以法從事,期於有效,可也。出擧條又敎曰,雖以大臣言之,苟利於民國之事,則雖或甚難,何憚而不爲乎?相璜曰,湖西稅大同新結引捧之弊,實爲來後無窮之憂。引捧云者,假如當年條之當納者,已於今年春,高價執錢,而錢則乾沒於吏手,無從辦穀,以致稅額之欠縮,錢逋無以猝徵,稅納自有常限,則姑爲彌縫之計,稱以明年條之先捧,遂抄結民之稍饒者,督納而充數,此所謂新結之引捧也。驟看則雖姑避再徵之名,其實則一年再徵也,今此引捧,顧安有追捧以償之限耶?年年引之,不可但以罔民言。若因一邑之如是,漸滋於二邑三邑,則畢竟流毒,將安所極?凡屬弊竇,不開則已,偶一開謬,轉輾蔓肆,其勢必然,自微漸時,而折其萌孽,然後始可永絶後患。新道伯行將辭朝,到營後,先從此事而另加糾禁,隨現從重論勘,使稅法有程,民徵無冤之意,分付下送,何如?大王大妃殿答曰,不聞則已,旣聞之後,不可尋常置之。申飭道臣之外,亦自廟堂,另加察飭,可也。出擧條又敎曰,此弊不知自何時爲始,而其間漠未聞知,今乃言之乎?此道內諸邑,盡然云耶?相璜曰,湖西中一邑,如此云矣。宗薰曰,此一邑則弊生已久,幾近十年云矣。大王大妃殿敎曰,年久之事,何爲今乃言之乎?凡係切民之瘼,一年猶久,況十年間乎?相璜曰,今始聞之矣。相璜曰,農作之具,惟牛最重,近聞遠道下邑,牛畜因病多損,切爲悶歎,而至於私屠之弊,殆若無禁。牟利無賴之輩,無難犯法,場市之間,賣買狼藉,甚至有勒奪民畜,攘盜農牛之境,而畿·湖尤甚云,營邑之任置不察,誠亦可駭。歲時之交,此弊尤多,此意預加申飭於各道道守臣,令該邑守,各察境內,嚴科痛禁,毋至入聞抵罪之地,何如?大王大妃殿答曰,依爲之。出擧條相璜曰,此時外邑,決不容曠官,而聞有上京守令,令該曹申飭,當日內下送,何如?大王大妃殿答曰,依爲之。出擧條相璜曰,諸道推奴徵債,旣已稟覆防塞矣。京外不宜異同,以此意,一體分付於秋曹·京兆,何如?大王大妃殿答曰,依爲之。出擧條相璜曰,月前伴送使,有論啓中官事,而繼又有領府事論奏矣。今雖爲日已久,終不能無往來於臣心,心有所懷,而泯默而已,則有非無隱之義也,故敢此仰達矣。當初重臣論啓,若無覩聞之實狀,則豈有是也?以其心則出於抑近習念邑弊之意,誠宜嘉尙而開納之矣,畢竟譴何,止於薄罷。至於大臣,尤朝家之優禮也。當日所奏,實出忠款,而只承誨諭,未蒙開允,從此此類之縱恣橫濫,將何所知懲乎?此係遂事,到今雖不敢更請處分,而微漸不杜,後弊當如何?古先哲王之御此類,常永念及此,故操束於未然之前,摧遏於方萌之初,俾各抑抑小心,不至自干大戾,而此又我祖宗朝家法也。敢以是爲獻,願勿以耄言與過計而忽之,深軫宮府一體之義,每先事而飭之,懸法而威之,毋或使此類,復售無憚之習,重貽有識之憂焉。此類若知所警戢,不以前孽之倖逭爲喜,而常以更犯之難贖爲懼,則亦未嘗不爲此類之福矣。大王大妃殿答曰,其時處分,未知失當與否,而所奏好且是矣,當留念矣。出擧條宗薰曰,在前影幀摸寫時,時·原任大臣,每爲入瞻,此非但爲伸下情而已,參以衆見,實爲嚴愼之道。今番草本及正本訖工時,諸大臣依戊辰之例,齊進瞻望似好,故敢達矣。大王大妃殿敎曰,依此爲之。止淵曰,日前臣以沿路各邑大同分數蠲減事,有所仰奏,而伏承酌定更稟之慈敎矣。戊辰已例,則略有窒礙,今難援用。北道則每結收米,比他道輕歇,全數蠲減,然後可以爲惠,關東·京畿則三分一許減,亦似稱停,分付各該道臣。就北關五邑·關東四邑·京畿三邑,抄出其赴役面里結數幾許,區別當減數爻,啓聞後施行恐好,故玆敢更達矣。大王大妃殿答曰,好矣。莫大之事,豈可無蠲恤之典乎?出擧條上命書傳敎曰,日寒如此,輕囚放釋。又命書傳敎曰,日寒如此,內外各營入直軍兵,及各門守門軍薄衣與流丐,摘奸以來。大王大妃殿敎曰,昨見司寒壇奉審承旨所啓乎?相璜曰,見之矣。莫重祀典,有此顚錯之擧,萬萬惶悚。第聞誤認日字,致此犯科云矣。大王大妃殿曰,百庶解弛,無弊不生,至於事關祀典,有此怠忽不職之擧,如何則爲好耶?貢人雖令嚴繩,而貢人誠何罪耶?責有所歸矣。致定曰,諸宰奏事。敦仁曰,西北·松都人之許通宣薦,俱係朝飭,不必異同,而關西·松都,間多施行,唯彼北關,尙不擧論矣。北關本以豐沛之鄕,名閥世族,不患無人,則朝家收用,不當有所防限。況關西·松都,次第通薦,而獨使一路韎韋,抱此抑鬱,其在一視之政,實有向隅之歎。臣意自今臘薦爲始,以有地處材器者,另飭抄薦,以爲疎鬱之方,恐合事宜。雖以關西言之,一二人塞責之後,更未有薦入者,亦涉不誠,竝爲申飭該廳似好,而事係薦剡,下詢大臣·將臣,處之,何如?大王大妃殿曰,大臣·將臣之意,何如?相璜曰,關西則有一再許薦時,而關北之伊時不竝擧,得不以俾無可合之人而然歟?西北不可異視,兵判所奏,實爲慰悅收拾之政,而西北人中,臣亦聞有地閥人器,可合許薦人矣。宗薰曰,西北異同,則有乖一視之義,徒令不行,則又非示信之道,另飭該廳,着意擧行,有不可已矣。止淵曰,此是朝家已許之事,而尙無見施者,在渠輩爲齎鬱,在朝令爲失信,及今另飭施行,可爲得宜矣。完植曰,西北人許通宣薦,實爲疎鬱之道,臣亦無他見,使之擇選,俾勿濫雜,恐好矣。相弼曰,西北人許通宣薦,實爲遠人疎鬱之道,而若不精選,則易致濫雜,以此申飭宣廳,似好矣。大王大妃殿答曰,大臣·將臣之意旣如此,依爲之。出擧條致定曰,玉堂所懷奏之。垿曰,無所懷矣。致定曰,今日賓對,兩司無一人進參,事甚未安。違牌諸臺,竝推考,何如?大王大妃殿答曰,依爲之。出擧條大王大妃殿曰,大臣就座。仍命退,相璜等先退。又命史官就座。仍命退,承史以次退出。
上在昌德宮。停常參·經筵。
兪星煥啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
尹命圭啓曰,右承旨李寅敎,左副承旨洪鍾應,右副承旨兪星煥,今日不爲仕進,竝卽牌招,何如?傳曰,允。
傳于尹致定曰,進講入侍。
注書尹敎成病,代以鄭基世爲假注書。
尹致定啓曰,假注書鄭基世,時無職名,令該曹依例付軍職,冠帶常仕,何如?傳曰,允。
又啓曰,吏曹郞廳來言,守令有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書申在植,參議林翰鎭,俱以病不來,參判未差,不得開政云。判書·參議,竝卽牌招,何如?傳曰,允。
有政。吏批,判書申在植進,參判未差,參議林翰鎭牌招不進,同副承旨尹致定進。以朴齊聞爲吏曹參判,金逌根爲景慕宮提調,徐有榘爲典牲提調,申錫龜爲明陵參奉,文熺爲愍懷墓守衛官,金鎭華爲靑松府使,金敎喜爲伊川府使,洪錫鵬爲長鬐縣監,吳錫瑜爲武烈祠參奉。
兵批,行判書權敦仁,參判鄭鴻慶,參議趙奎昇病,參知蔡弘勉入直進,右副承旨兪星煥進。同知單金福仁,僉知單南錫敎·任泰錫·李南軾,大護軍洪敬謨·李志淵,護軍安光直·洪學淵·李景在·洪羲瑾·李行敎·趙運永·李存敬·柳相穆,副護軍吳取善·朴宗休·李祖馨·金洛龍·申從洛·李光龍·李勉大·李玄璣·李惟穆·李喜晩·李鍾文·鄭泰東,副司正李經在,以上竝單付。
吏批,再政。以洪守一爲齊陵令,尹秀寅爲珍山郡守。
兵批,再政。同知單朴基龍,副司正單鄭基世。
兪星煥啓曰,行大司憲李憲瑋,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于金星煥曰,只推。
以右承旨李寅敎,左副承旨洪鍾應牌不進罷職傳旨,傳于兪星煥曰,只推。
以吏曹參議林翰鎭牌不進罷職傳旨,傳于尹致定曰,只推。
尹致定,以吏曹言啓曰,今此宗廟望祭大祝,前府使金逸淵塡差,而時無職名,令該曹口傳付軍職,何如?傳曰,允。
兵曹口傳政事,副司果單金逸淵。
尹致定,以影幀摸寫都監都提調意啓曰,影幀舊本,今已後褙,移摸吉日時,令該曹推擇,何如?傳曰,允。
宣傳官吳益善書啓,臣於當日未時量,衣薄摘奸事,敬奉承政院所下聖敎,自通化門,至永肅門,闕內各所入直軍兵及各門守直騎兵軍等處,布諭聖念,一一詳察是白乎則,上下所着衣服,雖有厚薄之不同,專賴周衣而禦寒是白乎矣,其中所着至薄寒苦最切者,這這抄出,役名姓及所着,竝以後錄于左是白齊後,曜金門,漣川騎兵邊點得,驪州騎兵安興福,北所忠州騎兵金官大,楊州騎兵金順鳳,弘化門,驪州騎兵朴龍範·吳卜同,東所瑞興騎兵李古石,報恩騎兵韓岳只,西所淸州騎兵姜金伊,陽智騎兵沈光孫,通化門,陽城騎兵金福順,宣仁門,長水騎兵徐一孫,丹鳳門,竹山騎兵韓甲乭,楊州騎兵李寅得,陽智騎兵安汗福,敦化門,驪州騎兵金興基,陽智騎兵朴甘不,金虎門,鎭川騎兵趙有卜,南所鎭川騎兵高龍雲,內三廳安山騎兵尹季孫,已上二十名。傳曰,知道。薄衣軍衣資,令兵曹考例題給。
宣傳官申杓書啓,臣於本月初十日未時量,以流丐衣薄摘奸事,敬奉承政院所下傳敎,馳詣南營·御營廳·新營·東別營·集春營·廣智營·南小營·南倉火藥庫·南別營火藥庫·南倉下都監及東營興仁之門·惠化門·光熙門等處,入直軍兵守門軍所着衣服,一一看審是白乎則,俱無薄着,能免呼寒是白遣。興仁之門卜直朴大天·李今福,惠化門卜直金尙祿·尹順喆,光熙門卜直崔龍福·劉之弘等六名所着,俱是無綿破衣,未免呼寒是白遣。流丐摘奸次,仍詣東部·南部是白乎則,南部段,元無流丐結幕處是白遣,東部段,結幕只有一處,而流丐爲七十三名是白如乎,其呼寒之狀,實爲矜惻,故領首流丐乞人處及該部任掌等處,各別顧護之意,另加申飭是白齊傳曰,知道。守門軍薄衣,令該營題給,流丐空石與顧恤之方,令該廳題給事分府。
宣傳官李兼熙書啓,臣於本月初十日未時量,以流丐衣薄摘奸事,敬奉承政院所下傳敎,馳詣北營·西營·龍虎營·禁衛營·新營·訓局·新營·崇禮門·敦義門·昭義門·彰義門·肅靖門入直軍等處,衣袴厚薄,詳細看審是白乎則,各營門軍兵及各門守門軍等段,俱無薄着畏寒之弊是白乎矣,崇禮門卜直金三丁·朴順男,敦義門卜直朴春得·奉壽吉,昭義門卜直林成喆·李乭伊,彰義門卜直金莫丁·金甲伊等八名,雖曰掩身,上下所着,俱是無綿弊衣,未免呼寒之弊是白遣。仍詣西部·中部流丐結幕處,一一摘奸是乎,則西部流丐段,爲六十七名是白遣,中部上幕流丐段,爲八十五名是白遣,下幕流丐段,爲六十名是白遣,北部段,元無結幕處是白如乎,各幕領首乞人等處,勿爲逐出之意,着實分付是白遣,各該部任掌等處,各別顧護之意,另加申飭是白齊。傳曰,知道。守門軍薄衣,令該營題給,流丐空石與顧恤之方,令該廳題給事,分付。
兪星煥,以都摠府言啓曰,副摠管趙庭和,以漢城府左尹,褒貶坐起進參事,晝仕出去之意,敢啓。傳曰,知道。
又以兵曹言啓曰,去十月十一日慶科庭試武科殿試時,直赴會試人江原監營馬兵安英奎·李東根,全羅監營選武軍官金鍾遠,慶尙監營別武士趙俊益等,無緣不赴委折,査問各該道臣後稟處事,草記蒙允,關問各該道臣矣。卽接江原監司洪穉圭,全羅監司李憲球,慶尙監司尹聲大回牒,則馬兵安英奎,別武士趙俊益等二人,遭母喪,馬兵李東根,遭三寸叔喪,以朞服未葬,不爲赴試云,竝依法典陳試。選武軍官金鍾遠,身病不赴云,依例勿施,所授帖文,收取爻周,何如?傳曰,允。
又以兵曹言啓曰,謹依薄衣摘奸宣傳官吳益善書啓判下,闕內各門騎兵邊點得等二十名處,依定式各木一疋·去核二斤,當爲題給,而其中內三廳軍士尹季孫,本非騎兵,乃是雇立,而混入於騎兵,故尹季孫則拔去,其餘十九名,依例題給之意,敢啓。傳曰,知道。
丁酉十二月十一日辰時,上御熙政堂。進講入侍時,原任直提學金鏴,參贊官尹致定,侍讀官趙秉恒,假注書李經在,別兼春秋鄭最朝,記事官李時愚,各持論語第六卷,以次進伏訖。上誦前受音一遍訖,鏴讀自子路問事君,止今之學者爲人,仍奏釋義。上讀新受音十遍訖,命陳文義。鏴曰,事君之節,勿欺固難,而犯顔亦不易。蓋莫尊於君,莫嚴於君,則爲人臣者,誰敢有輕犯天威,苦口力爭之擧乎?然而君若能虛心容受,導之使言,則臣亦有奮不顧身,極言無諱者矣。此等處願加體念焉。上達下達,卽天理人欲之分,君子小人之原,此尤進學下工之喫緊處也。爲己則有益而無害,爲人則有害而無益,於此可見古今人爲學之懸異,夫子所以發歎者也。伏願殿下,常加體念而省察焉。上曰,玉堂陳之。秉恒曰,今此自止中,文義切要處,莫如學之一字。學者之爲學,所以希聖希賢,而爲己之學,重內而輕外,故實得在我,爲人之學,徇名而外馳,故無踐實之功,此蓋君子小人之分也。帝王之學,與韋布不同,爲學而不爲己,則無實效而有虛名,何益於治平之道乎?伏願殿下,於此等處益加澄省焉。上曰,參贊官陳之。致定曰,閣臣與儒臣所奏文義,詳悉無蘊,臣無贅達之辭矣。上掩卷。仍命退,諸臣以次退出。
上在昌德宮。停常參·經筵。
兪星煥,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪星煥啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李嘉愚啓曰,行左承旨尹命圭,右承旨李寅敎,左副承旨洪鍾應,今日不爲仕進,竝卽牌招,何如?傳曰,允。
備忘記,水原府留守李紀淵下直,長弓一張·長箭一部賜給。
傳于兪星煥曰,原任待敎金英淳,馳詣顯隆園,奉審摘奸,仍詣健陵·華寧殿,一體奉審以來。
以右承旨李寅敎,左副承旨洪鍾應牌不進罷職傳旨,傳于兪星煥曰,只推。
兪星煥啓曰,明日傳香,禮房承旨當爲齋宿。右承旨李寅敎,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
傳于兪星煥曰,啓字誤踏中官,令該府拿處。
傳于李寅敎曰,禮曹判書許遞,前望單子入之。
禮曹判書前望單子入之,洪敬謨落點。
以京畿監司李光正狀啓,朔寧郡守朴履浩,謂有身病,屢呈辭狀,不得已罷黜事,傳于李寅敎曰,令該曹,口傳各別擇差,當日下送。
吏曹口傳政事,以金在成爲朔寧郡守。
兪星煥啓曰,行大司憲李憲瑋,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于兪星煥曰,只推。
李寅敎,以禮曹言啓曰,因影幀摸寫都監草記,影幀舊本,今已後褙,移摸吉日時,令該曹推擇事,允下矣。移摸吉日時,令日官朴周煥推擇,則今十二月十七日辰時爲吉云,以此日時擧行事,知委,何如?傳曰,允。
兪星煥,以都摠府言啓曰,副摠管金魯甲,以訓鍊院都正,本院褒貶磨勘事,外兵曹晝仕出去之意,敢啓。傳曰,知道。
又以訓鍊都監言啓曰,謹依宣傳官書啓判下,本局字內敦義門卜直朴春福·南壽吉,彰義門卜直金莫丁·金甲伊等處,各木綿一疋·去核二斤,考例以給之意,敢啓。傳曰,知道。
又以禁衛營言啓曰,謹依宣傳官書啓判下,本營字內崇禮門入直卜直金三丁·朴順男,昭義門入直卜直朴成喆·李乭伊處,各木綿一疋·去核二斤題給之意,敢啓。傳曰,知道。
又以御營廳言啓曰,謹依傳敎,興仁之門卜直朴大天·李今福,惠化門卜直金尙祿·尹順哲,光熙門卜直崔龍福·劉之弘處,各木綿一疋·去核二斤,考例以給之意,敢啓。傳曰,知道。
敎水原留守李紀淵書。王若曰,漢西京瞻依斯存,豈徒城郭儲胥之北固耳?周東都保釐爲重,宜俾老成威望以彈壓之,肆庸注意也深,亶出在心之簡。眷彼隋城一府,寔冠箕封八區,神京叶龜墨之靈,永鞏天作之襟帶,仙邱呈龍珠之瑞,長護月游之衣冠。錢穀甲兵之素富饒,管轄三路,城池樓櫓之大設置,磐泰萬年。洪纖巨細之罔或遺,皆自睿籌上經始,飛潛動植之各得所,莫非造化中陶甄。邇來百弊之滋興,嗟彼一方之凋瘵,紅腐漸縮於虛簿,鼠竊之吏奸莫禁,白屋蕩析於荐饑,虎闞之軍簽多闕。儒武農桑之勸課,誰念陰雨之綢繆?亭障朝市之繁華,頓減舊時之物色。殆若殘枰破局,着手爲難,苟非利器盤根,疇膺是選?惟卿,喬木名閥,蜚英早齡,視閨門而克孝克恭,餘事文學,移邦國而盡忠盡瘁。一視險夷。鳳毛揚揚於絲綸,夙播良史氏令譽,雁翔聯翩於槐棘,允是眞宰相風裁。周旋乎銓席·儒宮,望實俱著,任使乎銀臺·籌局,規劃得宜。立朝幾十年,紆宏猷於論邦經世,有臣若一介,斷苦心於追先報今。顧是時共濟艱難,豈宜捨予出也?念彼都最關鎭撫,莫如得君重乎?玆授卿以水原府留守兼摠理使,卿其克恢令圖,祗承明誥。嘉績旣著於東藩西翰,久播琴鶴淸操,時望或有於外重內輕,暫借裘帶雅量。四時奉苾芬之禮,體予羹墻之誠,八達壯鎖鑰之威,藉卿鈐之略。於戲,惟其灑掃供護之殫悃,可寓於不忘之思,至若陪扈起居之參班,庶慰常欲見之意。故玆敎示,想宜知悉。知製敎朴來萬製進。
丁酉十二月十二日辰時,上御熙政堂。進講入侍時,原任直閣徐俊輔,參贊官兪星煥,檢討官朴來萬,假注書鄭基世,記事官李宗心·李時愚,各持論語第六卷,以次進伏訖。上誦前受音一遍訖,俊輔讀自蘧伯玉使人,止使乎使乎,仍奏釋義訖。上讀新受音十遍訖,命陳文義。俊輔曰,過者過也,過之云者,於事焉有之,於思亦有之。古之聖人,亦不免有過,故所以有顔子之改過不貳與子路之喜聞過者也。今夫伯玉之賢,必欲寡過,而使者之以未能仰對者,卽爲伯玉謙之也。凡過之一字,於事於思,苟有少未安者,便是過也,每於成湯改過不吝之義,伏望常加體念焉。上曰,玉堂陳之。來萬曰,夫子嘗曰,假年學易,可無大過,雖以大聖人,常加省察,猶恐其有過,而正與伯玉,意味相合。却被使者如是之對,故嘆美之,而非但伯玉爲賢,其使之才,亦可知也。蓋不以伯玉之德著外者言之,而以伯玉之心治內者告之,又曰,知而不能者,謙抑卑下,深得聖賢爲己之學常如不及之意而能言,故重言使乎而稱之也。且君子苟欲無過,則莫如省察矣,是故曾子曰,日三省吾身。伏願殿下,體念於此,常加省察之工焉。上曰,參贊官陳之。星煥曰,閣臣·儒臣,已爲詳奏,臣無更達者矣。上掩卷。仍命退,諸臣以次退出。
上在昌德宮。停常參·經筵。
尹致定啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李寅敎啓曰,左副承旨洪鍾應,今日不爲仕進,卽爲牌招,何如?傳曰,允。
傳于李寅敎曰,進講入侍。
尹致定啓曰,行大司憲李憲瑋,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于尹致定曰,只推。
以左副承旨洪鍾應牌不進罷職傳旨,傳于尹致定曰,只推。
以京畿監司李光正狀啓,漣川縣監李甲參身死事,傳于李寅敎曰,令該曹口傳擇差,明日下送。
以平安監司朴晦壽狀啓,泰川縣人名爛死事,大王大妃殿傳于尹致定曰,觀此狀啓,泰川民家失火,至於母子竝命,極爲驚慘。別恤典優爲題給,俾爲埋瘞奠接之方事,分付。
李寅敎,以影幀模寫都監都提調意啓曰,本都監郞廳金建銖,身病猝重,勢難察任,今姑改差,其代前縣監李景愚差下,仍令該曹口傳付軍職,使之冠帶常仕,何如?傳曰,允。
兵曹口傳政事,副司果單李景愚。
丁酉十二月十三日辰時,上御熙政堂。進講入侍時,原任提學鄭元容,參贊官李寅敎,侍讀官趙秉恒,假注書鄭基世,記注官金致坤,記事官李時愚,各持論語第六卷,以次進伏訖。上誦前受音一遍訖,元容讀自曾子曰君子,止自道也,仍奏釋義。上讀新受音十遍訖,命陳文義。元容曰,思者,欲其悟也,位者,非職位之謂也。卽所居之地·所値之時·所處之分,皆可謂之位矣。上下大小,各有其所,君仁臣敬,父慈子孝,富貴貧賤之行其素,皆是止於所之事也。若當行而止,當速而久,又或有過不及,則皆爲踰分而出位矣。今殿下爲政則思在於政,爲學則思在於學,卽是義也,而伏見臨講之際,不爲留心,字句則多誤讀,旨義則無發問。臣於年前,以賓客出入書筵,聖姿聰明,知思日進,意謂春秋過十歲,則學問必高明,而近日侍講,三載于玆,而未敢謂臻緝熙光明之域,豈不可悶乎?閭閻子弟之少有才分,稍成文學者,其本皆資於十歲內外,比如草木春萌之時,雨露以滋之,則日見其茁茂矣。顧今之時,正當聖學日就月將之時,兩慈殿常所期望祈祝者也,下而朝廷卿士,八域士民攢手顒祝者,惟是聖學之日以長進也。蓋典學勤然後,聖德日盛,而宗社生靈,受其福而被其澤矣。向筵大臣,以自止之太少,質問之不及,連進規勉之語,臣等亦屢爲仰陳,而未蒙開施,如此而何以望睿工之日進乎?雖就今日所講之章而言之,臨講而不爲留心,則未可謂體認思不出位之義矣,旣讀而不爲力行,則未可謂體認恥言過行之義矣。且講讀,亦有知仁勇之義,殿下以學問爲己分內事,則此知也,體聖訓而施於政,則是仁也,雖或有厭懈之時,勉强不息,則是勇也,而殿下亦不能行此,則今日自止內三章旨義,無一行之矣。近筵每見有速讀悤遽之意,伏想居燕之時,所接所行之事,豈有大於典學者乎?區區下誠,不勝祈祝之至,因義敷陳,伏願留念焉。上曰,玉堂陳之。秉恒曰,此章,與里仁篇君子欲訥於言而敏於行之意,相表裏。恥者,訥於言之意也,過者,敏於行之謂也。言有易放之患,而恥之則不輕發矣,行有難盡之慮,而過之則必實踐矣。是以大舜之聖,有曰,朕言不再,傅說之戒高宗曰,行之惟艱。恥言過行,非但君子之道爲然,人君亦於此十分用力,則一言一行,自底於聖人時中之道矣。伏願體念焉。上曰,參贊官陳之。寅敎曰,閣臣所奏甚切當。凡文義不必求多,雖一轉語,苟若切實則爲好,伏願體念於閣臣所奏焉。上掩卷。仍命退,諸臣以次退出。
上在昌德宮。停常參·經筵。
李寅敎啓曰,行大司憲李憲瑋,執義趙啓昇,持平柳榮河·韓文爀呈辭,掌令金養默·任希兢在外,監察茶時之意,敢啓。傳曰,知道。
又啓曰,左副承旨洪鍾應,右副承旨兪星煥,今日不爲仕進,竝卽牌招,何如?傳曰,允。
又啓曰,本院今秋冬等褒貶,當爲磨勘,而行都承旨李嘉愚不爲仕進,不得如例磨勘之意,敢啓。傳曰,知道。
傳于李寅敎曰,禮房承旨,馳詣宗廟·景慕宮,奉審摘奸以來。
傳于尹致定曰,進講入侍。
傳于李寅敎曰,飭已施矣,中官鄭之薰,分揀放送。
傳于李寅敎曰,留院公事入之。
以左副承旨洪鍾應,右副承旨兪星煥牌不進罷職傳旨,傳于李寅敎曰,只推。
李寅敎啓曰,行都承旨李嘉愚,行左承旨尹命圭,左副承旨洪鍾應,右副承旨兪星煥不爲仕進,同副承旨尹致定式暇出去,院中只有臣一人,伴直無人。右副承旨兪星煥,旣有只推之命,更爲牌招,何如?傳曰,允。
又啓曰,右副承旨兪星煥牌不進,伴直無人。左副承旨洪鍾應,旣有只推之命,更爲牌招,何如?傳曰,允。
以右副承旨兪星煥再牌不進罷職傳旨,傳于李寅敎曰,只推。
李寅敎啓曰,左副承旨洪鍾應再牌不進,伴直無人。右副承旨兪星煥,旣有只推之命,更爲牌招,何如?傳曰,允。
以左副承旨洪鍾應再牌不進罷職傳旨,傳于李寅敎曰,只推。
吏曹口傳政事,以沈宜行爲漣川縣監。
兪星煥,以義禁府言啓曰,時囚罪人鄭之薰,分揀放送事,承傳啓下矣。鄭之薰分揀放送之意,敢啓。傳曰,知道。
丁酉十二月十四日辰時,上御熙政堂。進講入侍時,檢校直提學徐憙淳,參贊官尹致定,檢討官鄭,假注書鄭基世,記注官趙相玉,記事官李時愚,各持論語第六卷,以次進伏訖。上誦前受音一遍訖,憙淳讀自子貢方人,止是賢乎,仍奏釋義。上讀新受音十遍訖,命陳文義。憙淳曰,子貢好方人,謂比方人物,論其短長也。夫子以謂盡己之學,主於自治,奚暇論人乎?所以警責之深也。此章旣然,第二章亦如此義,蓋此章之四出,可以知夫子丁寧告之之意也。且能之一字,最切於盡己之學。不求人知,旣盡在己之道,人自知之,何患不知之有哉?今以君德言之,遵行堯·舜之道,惟恐不及而已,不患人之不知,爲行堯·舜道也,此卽反求之工,實爲加勉之義。伏願以此體念焉。下章所言,是誠也,學問成則小人之詐與不信,自可先覺,事至物應,全是一誠字工夫也。上曰,玉堂陳之。曰,閣臣所奏,極爲詳悉,臣無容贅達,而此章患其不能之訓,夫子深戒學者而言之也。蓋凡人之患,失於務外而自高,君子之道,欲其反己以自力。以夫子之大聖,何所不能,而前章有曰,君子道者三,我無能焉,中庸又曰,君子之道四,未能一焉,此皆出於謙卑自牧,常若不能之意也。是以學者,必須大段着力,人一能之則己百之,人十能之則己千之,雖有一事一行之能,而慮之以不能,以至於以能問於不能,而月無忘其所能,則其所患不能者,豈眞箇不能而然也哉?殿下亦於此章之義,深加省察,以至臨講之際,經旨蘊奧處,固已熟讀洞徹,而必以患不能三字,常常自勉焉。上曰,參贊官陳之。致定曰,閣臣·儒臣,已爲詳陳,臣無更達之辭矣。上掩卷。仍命退,諸臣以次退出。
上在昌德宮。停常參·經筵。
藥房提調朴岐壽,副提調李嘉愚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,若何?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
兪星煥啓曰,行大司憲李憲瑋,執義趙啓昇,持平柳榮河·韓文爀呈辭,掌令金養默·任希兢在外,監察茶時之意,敢啓。傳曰,知道。
李嘉愚啓曰,行左承旨尹命圭,左副承旨洪鍾應,同副承旨尹致定,今日不爲仕進,竝卽牌招,何如?傳曰,允。
兪星煥啓曰,備邊司郞廳來言,今日賓廳日次,而顯隆園忌辰祭正日相値,不得來會云矣,敢啓。傳曰,知道。
傳于兪星煥曰,進講入侍。
傳于李寅敎曰,留院公事入之。
傳于李寅敎曰,奉審閣臣入侍。
以左副承旨洪鍾應,同副承旨尹致定牌不進罷職傳旨,傳于兪星煥曰,只推。
李寅敎,以吏曹言啓曰,曹所屬宗簿寺·司饔院官員等矣今秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等,今丁酉年秋冬等褒貶,當爲等第,而領中樞府事臣沈象奎,判中樞府事臣李羲甲,臣金在昌,俱有身病,限內不得磨勘之意,敢啓。傳曰,知道。
又以忠勳府言啓曰,本府今丁酉年秋冬等褒貶,當爲磨勘,而有司堂上豐安君臣柳相祚,錦陽君臣朴齊聞,俱爲在外,無以備員,限內不得爲之之意,敢啓。傳曰,知道。
又以戶曹言啓曰,本曹郞廳及所屬各司官員,今丁酉秋冬等褒貶,依前例磨勘以入,而軍資監·內資寺·長興庫·濟用監·司䆃寺·內贍寺·司宰監·司圃署·平市署,因都提調·提調有故,不得磨勘。去春夏等褒貶時,軍資監·內資寺·長興庫·濟用監·司䆃寺·平市署,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等,今丁酉秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以影幀模寫都監都提調意啓曰,影幀移摸,將爲始役,而事體重大,不可不審愼。臣等率諸畫師,明日進詣永禧殿,先爲奉審後始役之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,本閣今丁酉年秋冬等褒貶,當爲磨勘,而提學趙寅永·徐有榘,直提學朴永元,俱有身病,直提學一員未差,不得擧行,外閣褒貶,亦不得爲之之意,敢啓。傳曰,知道。
又以弘文館領館事意啓曰,今秋冬等褒貶,當爲等第磨勘,而以副提學不備,限內不得爲之之意,敢啓。傳曰,知道。
又以禮曹言啓曰,本曹今丁酉年秋冬等褒貶,當爲磨勘,而判書臣洪敬謨未肅拜,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今丁酉秋冬等褒貶,限內不得磨勘之意,敢啓。傳曰,知道。
又以儀賓府言啓曰,本府郞廳今秋冬等褒貶等第,當爲磨勘,而永明尉臣洪顯周在外,東寧尉臣金賢根,昌寧尉臣金炳疇,南寧尉臣尹宜善,俱有身病,限內不得爲之之意,敢啓。傳曰,知道。
又以敦寧府言啓曰,〈本〉府郞廳等,今秋冬等褒貶等第,當爲磨勘,而以領事趙萬永身病,不得爲之之意,敢啓。傳曰,知道。
兪星煥,以都摠府言啓曰,今日入直內三廳武兼禁軍及軍兵等,當爲中日習射技放,而顯隆園忌辰祭正日相値,不得設行之意,敢啓。傳曰,知道。
又以都摠府言啓曰,本府郞廳及部將等,今丁酉年秋冬等褒貶,當爲磨勘,而時無都摠管,限內不得設行之意,敢啓。傳曰,知道。
又以兵曹言啓曰,本曹今丁酉年秋冬等褒貶等第,磨勘以入,而曹所屬軍器寺·司僕寺官員及部將等矣褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今丁酉年秋冬等褒貶啓本中,刀擦二處之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等,今丁酉年秋冬等褒貶,當爲等第,而都提調臣朴宗薰有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今丁酉秋冬等褒貶,當爲等第,而臣象奎有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今丁酉年秋冬等褒貶,當爲等第,而都提調臣李相璜有身病,限內不得磨勘之意,敢啓。傳曰,知道。
又以御營廳言啓曰,因禮曹草記,泰陵局內捉虎事,定將校率領砲手,今月初八日,出送行獵矣。十四日申時量,小虎一頭,捉得於本陵靑龍近處,故謹此封進,而仍爲行獵之意,敢啓。傳曰,知道。
又以濬川司都提調意啓曰,本司都廳及郞廳今丁酉年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓曰,今十三日本曹褒貶時,屬司典獄署官員等今秋冬等褒貶,本曹參議,例與刑房承旨,同爲磨勘,而參議黃,呈辭受由,不得磨勘以入之意,敢啓。傳曰,知道。
李寅敎,以工曹言啓曰,今秋冬等褒貶,當爲磨勘,而堂上有故,限內不得爲之之意,敢啓。傳曰,知道。
李寅敎啓曰,卽伏見諸道今秋冬等褒貶啓本,則忠淸監司沈宜臣,守令無一人居下,殊無嚴明殿最之意。推考警責,何如?傳曰,允。
兪星煥啓曰,旣伏見諸道今秋冬等褒貶啓本,則忠淸水使李濟完,黃海水使金宅基,全羅監司李憲球,左水使任泰淳,右水使趙德永,慶尙監司尹聲大,南兵使許棨,邊將無一人居中·居下,江華留守李寅泰,京畿水使具錫朋,平安監司朴晦壽,兵使李惟秀,統制使李鼎會,慶尙左水使趙元錫,北兵使李顯英,無一人居下,殊無嚴明殿最之意。竝推考警責,何如?傳曰,允。
左議政朴宗薰箚曰,伏以臣於藥院起居,苟非甚病,不敢任便,誠以常分自效,固其職耳。然而前後闕禮,殆乎半之,此亦可見其癃瘁羸孱,不堪趨走之實狀矣。近復貞疾畏寒,外氣善感,一觸曉風,輒作數日之苦,病情怯怯,將起旋縮,今於本院日次,又未免偃蹇。凡有職事之責者,病或相妨,則控實蘄免,卽理之所不能已,況此綦重之任乎?玆具短箚,略效自列。伏乞許解臣所帶藥院之職,俾私分少安焉。取進止。答曰,省箚具悉卿懇。藥院之任,今姑許副。仍傳于李寅敎曰,此批答,遣史官傳諭。
丁酉十二月十五日辰時,上御熙政堂。進講入侍時,二提學徐有榘,參贊官兪星煥,侍讀官趙秉恒,假注書鄭基世,記注官田栽五,記事官李時愚,各持論語第六卷,以次進伏訖。上誦前受音一遍訖,有榘讀自微生畝,止稱其德也,仍奏釋義。上讀新受音十遍訖,命陳文義。有榘曰,今日自止內,別無可陳之義,而蓋講學,所以溫故而知新也。溫故者,前受音之熟講也,知新者,新受音之方讀也。雖以今日言之,昨日自止,繹之則是溫故也,今日自止,講之則是知新也。若夫只讀章句,而止泛看文義而已,則不足謂講也,講之云者,卽講而又磨也。伏望體念溫知之義,旨義之間,如有蘊奧,上下反復,質疑問難,然後聖學可以長進,是臣區區之望也。上曰,玉堂陳之。秉恒曰,微生畝,蓋當時隱遯之士也。以執一之見,不知夫子之歷聘,有汲汲然濟世之意,而仕止久速,合於時中之道,以栖栖二字,辭甚倨而疑之。栖栖云者,如鳥之不能安其栖,栖於此栖於彼而不能去也。夫子之之陳之蔡適魯適衛,未嘗不栖栖焉,然而其意則冀時君之或悟,抱吾道而周遊天下也。于斯時也,若使時君,用夫子之道,則唐·虞之治可復,先進之禮樂必從矣。是以聖人君子之仕止進退,惟在人君用舍之如何耳。伏願殿下,於此章之旨,深加體念焉。上曰,參贊官陳之。星煥曰,閣臣·儒臣,已爲敷陳,臣無更達者矣,上掩卷。仍命退,諸臣以次退出。
丁酉十二月十五日申時,上御熙政堂。奉審閣臣入侍時,右承旨李寅敎,假注書鄭基世,記事官趙徽林·李時愚,檢校待敎金英淳,以次進伏訖。上曰,史官分左右。命閣臣進前,英淳進伏奏曰,臣承命馳詣顯隆園,園上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉,臣仍留監祭。仍詣健陵,陵上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。上曰,史官就座。仍命退,諸臣以次退出。
上在昌德宮。停常參·經筵。
兪星煥啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李寅敎啓曰,左副承旨洪鍾應,同副承旨尹致定,今日不爲仕進,竝卽牌招,何如?傳曰,允。
兪星煥啓曰,假注書鄭基世,身病猝重,勢難察任,今姑改差,何如?傳曰,允。
備忘記,靑水萬戶吳義信下直,長弓一張·長箭一部·片箭一部·筒兒一箇賜給。
傳于兪星煥曰,進講入侍。
兪星煥啓曰,行大司憲李憲瑋,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于兪星煥曰,只推。
兪星煥啓曰,卽者義禁府都事來言,時囚無得過三日滯囚,曾有定式矣。時囚罪人李允榮,當爲議處,而判義禁未差,次堂例不得擧行云。未差之代,政官牌招開政差出,待下批,牌招,以爲開坐之地,何如?傳曰,允。
又啓曰,吏曹判書申在植,參議林翰鎭牌不進推考傳旨及罷職傳旨,今方捧入,而開政命下之後,如是違牌,事甚未安。參判朴齊聞在外,判書更爲牌招,何如?傳曰,允。參議只推,一體牌招。
又啓曰,行都承旨李嘉愚,行左承旨尹命圭,左副承旨洪鍾應不爲仕進,右承旨李寅敎式暇,同副承旨尹致定未承牌,臣吏·兵批兼進之意,敢啓。傳曰,知道。
兪星煥,以吏批言啓曰,內醫院都提調,今當差出,而無故大臣,只有二人,以二望擬入之意,敢啓。傳曰,知道。
又以兵曹言啓曰,五衛將南錫敎前任晉州營將,任泰錫前任忠州營將,李南軾前任江華中軍,李完敏前任京畿監營中軍,李重榮前任咸鏡監營中軍,忠翊衛將金性浩前任平安監營中軍,忠壯衛將諸安國前任統虞候,許楫前任平安兵虞候,俱在任所,上來間該廳番次苟艱云。景福宮衛將鄭尙蕃·朴基龍,慶熙宮衛將朴慶元·金福仁,文臣兼宣傳官李元會,俱以病難供職,呈狀乞遞。竝改差,何如?傳曰,允。
有政。吏批,判書申在植進,參判朴齊聞在外,參議林翰鎭牌不進,右副承旨兪星煥進。以金箕殷爲判義禁,李志淵爲知經筵,徐有榘爲藝文提學,李止淵爲內醫都提調,李景燁爲長陵令,吳宅良爲英陵令,洪遠燮爲龍潭縣令,金爲平康縣令。學諭單趙光濬,麗王陵參奉單王錫祿。
兵批,行判書權敦仁進,參判鄭鴻慶病,參議趙奎昇入直,參知蔡弘勉病,右副承旨兪星煥進。以徐有榘·李行敎爲都摠管,朴宗喆·朴載寬·張南圭·千璣英·趙玄鈺爲五衛將,李宅永爲忠翊將,李大龍·沈肇永爲忠壯將,崔致衡·韓濟彦爲景福將,洪宗澤·金慶信爲慶熙將,李敎明爲都摠經歷,許瑢爲都摠都事,柳相朝爲黃海兵虞候,朱之獜爲天摩僉使。同知單朴慶元,僉知二單李完敏·李重榮。
再政,副摠管單李行敎。
以吏曹參議林翰鎭再牌不進罷職傳旨,傳于兪星煥曰,只推。
以左副承旨洪鍾應,同副承旨尹致定牌不進罷職傳旨,傳于兪星煥曰,只推。
兪星煥啓曰,行都承旨李嘉愚,行左承旨尹命圭不爲仕進,右承旨李寅敎式暇出去,左副承旨洪鍾應,同副承旨尹致定牌不進,院中只有臣一人,伴直無人。行左承旨尹命圭,所當牌招,而拘於廳規,不得請牌,何以爲之?敢稟。傳曰,牌招。
又啓曰,行左承旨尹命圭牌不進,伴直無人。同副承旨尹致定,旣有只推之命,更爲牌招,何如?傳曰,允。
又以訓鍊都監言啓曰,本局諸將官,自今年正月至十二月,射講居首人,別單書入之意,敢啓。傳曰,知道。
又以禁衛營言啓曰,本營諸將官,今年射講都計劃居首人,依例別單書入之意,敢啓。傳曰,知道。
又以御營廳言啓曰,本廳把摠趙存兢,身病甚重,勢難察任,改差,何如?傳曰,允。
又以御營廳言啓曰,本廳諸將官今年射講都計劃居首人,別單書入之意,敢啓。傳曰,知道。
又以摠戎廳言啓曰,本廳諸將官,今丁酉年射講居首人,依例別單書入之意,敢啓。傳曰,知道。
禮曹判書洪敬謨疏曰,伏以臣猥以匪材,濫膺藩寄,昏謬顚錯,罪積如山。特蒙聖朝寬大,不加嚴誅,曲費洪造,罰止薄罷,臣感戴恩私,靡所自容,跧伏江干,日夕訟愆。千萬不自意,收敍之命,恩出望外,曾未幾日,宗伯除旨繼下,臣且驚且惶,如夢若癡,實未敢知負罪賤臣,何以得此於聖明。手擎華誥,感涕被面,益不知措躬之所也。臣本無似,年又衰頹,一自受任以後,夙宵憂懼,凜如集木,早晩顚敗,灼如觀火,而始緣感激恩造,身不敢自有,終又連値大歉,義不敢辭避,因仍蹲冒,秪增罪戾。噫,考課彰癉,嚴不見憚,未聞墨倅之解綬,臣之罪也,格例疎闇,動輒瘡疣,自速推緘之滿囊,臣之罪也。至於漁鹽稅之不辨東北,囫圇混勘,以致簿書之淆舛,擧措之顚倒,雖集天下之鐵,無以做此大錯,此又臣之大罪也。卽此僨誤,誅殛猶甘,而若臣之所拊膺自悼者,又不止此。緣臣之匪據召災,荐歉孔酷,遂使關南·北無辜之民,顚連仳離,濱于溝壑。接濟昧方,若涉無涯,而迺伏蒙慈念憂勤,德音曠絶,船粟而哺之,捐帑而周之,停減蠲代,無微不燭,措劃皆出特裁,飭諭極其懇惻。環一省幾萬生靈,膏沐上澤,春熙仁涵,藹若枯荄之噓陽,胥將回咷而爲笑。臣亦藉以與榮,攢手頌祝,區區所自矢者,惟欲焦殫心慮,宣颺德意,以效萬一之圖報。今乃相反,畢竟賑民絶巡之擧,出於按部之內,而始不能先事操飭,終不免修啓矇矓,律以常憲,厥罪何居?夫上之所策勵藩臣,俾有以對揚於下者,民事而已,下之所殫竭愚鈍,得有以報答於上者,亦民事而已。今焉得罪於此,自干辜恩負國之科,死且不瞑目,生何以抗顔?惟願遄伏當被之律,少贖不職之罪。今若憑恃寵靈,揚揚冒應,則臣心愧恧,已無可言,而物論嗤點,謂當如何?聖念雖出於記簪,微諒難改於守株,玆敢疾聲號籲,仰瀆崇嚴。伏乞聖慈,俯垂鑑諒,亟削臣職,仍治臣罪,以爲溺職僨事者戒焉。臣無任云云。答曰,省疏具悉卿懇。已往何足追提?卿其勿辭,卽爲入來肅命。
丁酉十二月十六日辰時,上御熙政堂。進講入侍時,原任直提學金鏴,參贊官兪星煥,檢討官金在根,假注書李經在,記事官趙徽林·李時愚,各持論語第六卷,以次進伏訖。上誦前受音一遍訖,鏴讀自或曰以德報怨,止以德報德,仍奏釋義。上讀新受音十遍訖,命陳文義。鏴曰,以直報怨,最是難事。人之有怨於我,不以怨報,而報之以直者,此是聖人心公處。君之於臣亦然,愛憎不徇於私,而取舍一出於公,則自無過不及之差,而直報德報,各得其當矣,願加體念焉。上曰,玉堂陳之。在根曰,按此章或人以德報怨之說,可謂厚矣。夫子所言以直報怨,以德報德觀之,則或人之說,未免私意所爲,而夫子之言,乃是天理之正也。夫有怨有德,人情之所不能忘,則其所以報之,各有所當,亦天理之不能已者,豈可以恩德,反報其讐怨乎?直之一字,可見聖人至公無私,當報則報,不當報則不報之意,在其中矣。伏願殿下,於愛憎取舍,一以至公而無私,以直爲處事之權衡焉。上曰,參贊官陳之。星煥曰,閣臣·儒臣,所奏甚好,臣無容更達矣。上掩卷。鏴因奏曰,今日自止之不過一行,已涉太少,而講讀之有欠精熟,尤係可悶,如此而何敢望睿學之將就乎?殿下試以一日讀課之多少,時加省察焉。讀之多數,則聖心必充然而有得,讀未多數,則聖心必欿然而不足,卽此可見講學之不可少忽,而讀課之不可不多也。深加惕省,區區之望。上命退,諸臣以次退出。
上在昌德宮。停常參·經筵。
兪星煥啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
鄭基世改差,代以蔡元默爲假注書。
傳于李嘉愚曰,進講入侍。
兪星煥啓曰,判義禁金箕殷牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁金箕殷再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招,違牌勿爲呼望。
傳于李嘉愚曰,左副承旨·同副承旨許遞,前望單子入之。
承旨前望單子入之,李魯秉·趙得林落點。
李嘉愚啓曰,新除授左副承旨趙得林,右副承旨李魯秉,竝卽牌招,何如?傳曰,允。
傳于李嘉愚曰,承旨房望,順房爲之。
李嘉愚啓曰,左副承旨趙得林,時在平安道平壤府,右副承旨李魯秉,時在京畿驪州地。竝斯速乘馹上來事,下諭,何如?傳曰,允。左副承旨許遞,前望單子入之。
兪星煥啓曰,行大司憲李憲瑋,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于兪星煥曰,只推。
以咸鏡監司徐耕輔狀啓,咸興前判官李穆遠,永興前前府使李鎭華,吉州前牧使申紹,茂山前府使梁宣洙,慶興府使李秉吉,穩城前府使李光龍等,蔑公營私,害民蠹邑,無良不法之罪狀,竝令攸司稟處事,大王大妃殿傳于尹命圭曰,觀此狀辭,寧欲無言。此等不法之類,不可尋常處之,令廟堂稟處。
李寅敎,以影幀模寫都監都提調意啓曰,今日辰時,影幀草本始摸之意,敢啓。傳曰,知道。
義禁府啓目粘連,向前李允榮亦,祀典所關,本自嚴重,而犧牲封進,不能趁時,致有承宣草記請罪之擧,事未前有,萬萬驚悚。考諸法例,律無襯合,論其所犯,罪難薄勘,施以遠配之典,何如?判付。啓,依允。
丁酉十二月十七日辰時,上御熙政堂。進講入侍時,原任直閣徐俊輔,參贊官李嘉愚,侍讀官李垿,假注書李經在,記事官趙徽林·李時愚,各持論語第六卷,以次進伏訖。上誦前授音一遍訖,俊輔讀自子曰莫我知也夫,止知我者其天乎,仍奏釋義訖。上讀新受音十遍訖,命陳文義。俊輔曰,下學上達,雖若兩件事,然下學人事,則自然上達天理。若不下學工夫,而直欲上達,却是做不得,學者於此,躬行而心得,循序而漸進,則不患不到聖賢地位。臣謂睿學之緝熙光明,亦不出下學上達四箇字,伏願深省而體行焉。上曰,玉堂陳之。垿曰,閣臣所奏下學上達,誠好矣。下學人事而上達天理,自生民以來,未有如夫子,故衆人莫之知,而惟天知之矣。是以夫子自歎曰,莫我知也夫,又曰,知我者其天乎。夫聖人,與天合德,則天知便是自知也。蓋論語一部,皆記孔子言行動靜,而此章,尤可見聖人大而化之之妙矣。今殿下於下學上達之工,心得而躬行焉,則是夫子雖不見知於當時,可謂遇知於今日矣,苟如是也,豈不有光於數千載之下哉?伏願深留聖念焉。上曰,參贊官陳之。嘉愚曰,閣臣·儒臣,所奏切實,臣無容更達矣,上掩卷。仍命退,諸臣以次退出。
上在昌德宮。停常參·經筵。
金大根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金大根啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
承旨前望單子入之,金大根落點。
傳于尹命圭曰,進講入侍。
尹命圭啓曰,新除受左副承旨金大根,卽爲牌招,何如?傳曰,允。
傳于兪星煥曰,承旨房望,順房爲之。
金大根啓曰,行大司憲李憲瑋,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于金大根曰,只推。
李寅敎啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·廣州府·江華府·開城府·江原監營·忠淸監營·全羅監營·慶尙監營·咸鏡監營,各一件營上事,自本院,依例成有旨下送,京各司應爲頒賜二十三件,亦爲頒給之意,敢啓。傳曰,知道。
金大根,以備邊司言啓曰,以咸鏡監司徐耕輔狀啓,咸興前判官李穆遠,永興前前府使李鎭華,吉州前牧使申紹,茂山前府使梁宣洙,慶興府使李秉吉,穩城前府使李光龍等,蔑公營私,害民蠹邑,無良不法之罪狀,竝令攸司稟處事,大王大妃殿傳曰,觀此狀辭,寧欲無言。此等不法之類,不可尋常處之,令廟堂稟處事,命下矣。雖云法紀頹弛,貪墨肆行,而猶不料無厭蔑憚,至於此極。當全道大賑之時,以幸災之心,售射利之手,贓汚狼藉,至有此道啓論列,此而不按之以常法,其可曰國有典憲,而亦何以謝此時民心乎?第贓律至重,有不容無一番覈問,竝自該府,拿囚嚴問,捧口招待輸款,更令考律稟處。其中方在外任人,本職爲先改差,發遣府隷,星火拿來,時在邊邑人,待交代一例擧行之意,亦爲分付。雖以道臣言之,管下諸倅,恣行不法,無所不有,而刺擧無聞,賑惠不究,失職之罪,在所難免。咸鏡前監司洪敬謨,施以譴削之典,何如?傳曰,允。
又以義禁府言啓曰,因本府議啓,時囚罪人李允榮,施以遠配之典事,判付內依允事,命下矣。李允榮平安道安州牧遠配,而以議啓內辭意,具罪目,依例發遣府羅將,押送配所,何如?傳曰,允。
又以御營廳言啓曰,泰陵靑龍近處,小虎一頭,捉得封進之後,連爲行獵,今十七日申時量,小豹虎一頭,又爲捉得於健元陵曲墻近處,故謹此封進,而更無虎跡,山行軍仍爲撤還之意,敢啓。傳曰,知道。
丁酉十二月十八日辰時,上御熙政堂。進講入侍時,原任提學鄭元容,參贊官尹命圭,檢討官金在根,假注書蔡元默,記事官趙徽林·李時愚,各持論語第六卷,以次進伏訖。上誦前受音訖,元容讀自公伯寮,止其如命何,仍奏釋義訖。上讀新受音十遍訖,命陳文義。元容曰,命字最好講論,氣數之所來往消息,似有先定者,恒言謂之命,而時之治亂,人之禍福,道之興廢,皆歸之命數。然聖人則不言命,惟行吾所當行者而已。聖人之言命,對衆人說,而以戒不安分及或妄動者耳,人主尤不當言命。唐李泌之言曰,君相造命,蓋修德則災可回而爲祥,行仁則危可輕以爲安,曷嘗有一定之命乎?古人曰,人君儉則壽,愛民則壽,周公引古昔哲王之勤儉享年,作無逸篇以戒成王,程子曰,爲學而至於聖人,攝養而至於長生,爲國而至於祈天永命,此三者,分明人力可以勝天。聖賢之言如此,則人主之壽而福祿,皆在於自求,而爲國之道,愛民爲之本焉。伏望念念在玆焉。上曰,玉堂陳之。在根曰,公伯寮之愬子路,宜若不關於聖道之行止,而其愬也,蓋欲先除子路之勇於承令,固將假以沮孔子之爲政於魯也。故以寮之愬,不爲子路禍福計,而爲吾道興廢計,小人膚受之愬,若是其甚可畏也,而苟非明且遠者,不能察也。故季氏果有惑志,竟至不用孔子,而不得興周道於東方,則豈非後世之所當監戒哉?伏願殿下,於此章文義,深察而體念焉。上曰,參贊官陳之。命圭曰,閣臣·儒臣,旣已備陳,臣無容更達矣。上掩卷。仍命退,諸臣以次退出。
上在昌德宮。停常參·經筵。
金大根啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于金大根曰,進講入侍。
傳于李寅敎曰,禮判有闕之代,前望單子入之。
禮曹判書前望單子入之,鄭元容落點。
金大根啓曰,行大司憲李憲瑋,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于金大根曰,只推。
金大根,以都摠府言啓曰,副摠管韓益相,以漢城府右尹,本府坐起,晝仕出去之意,敢啓。傳曰,知道。
又以兵曹言啓曰,慶尙監司尹聲大狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,嶺南別試武士更爲試取事·草記允下後,以其本道入格技藝試取,則仁同閑良申永脩·白膺洙·申永佑,草溪閑良鄭光祚,講書入,格義興閑良張南翰,金海閑良金有聲,永川閑良曹啓寬·姜在興·任應宅,星州閑良張孟彦·李之容,善山折衝金夏淵·金致聖,閑良崔雲奎,彦陽閑良車轔五,仁同閑良申永朝,居昌閑良張斗洪,金山閑良明東燁,靈山閑良南正鵬,安東閑良金在能,病不上來,善山閑良鄭宗鍵·權誾·鄭瀷·鄭天日,永川出身李秉虎,閑良曺相一,星州閑良張龍昊·呂駿,蔚山出身金守業,閑良李莘和,大邱出身柳榮一,河陽出身許琬,仁同閑良張大一·申有應·張有浩·張德一,慈仁前五衛將李珌秀,丹城閑良柳正賢·權佐夏,義興閑良朴桂仁·金世圭,出身金益煥,軍威閑良金東淵·金在能·金光珠,固城閑良朴孝元,金山閑良金相一,三嘉閑良柳心賢,俱未入格,未入格者,依例給糧下送。在前抄上武士試取時,能講者閑良直赴會試,依判下擧行矣。今此入格申永脩·白膺洙·申永佑·鄭光祚,別單書入之意,敢啓。傳曰,知道。
又以備邊司言啓曰,卽見義州府尹李祖榮狀本,則以爲,今番皇曆,因齎咨官身病沈重,使本府陪持,替領上送云矣。曆咨有故之時,自本府訓譯間別定領納,自有已例,今此陪校替呈,事面不當如是,擧行未免疎謬。該府尹從重推考,何如?傳曰,允。
又以義禁府言啓曰,咸興前判官李穆遠,永興前前府使李鎭華,吉州前牧使申紹,茂山前府使梁宣洙,慶興府使李秉吉,穩城前府使李光龍等,竝拿囚嚴問,捧口招事,傳旨啓下矣。李鎭華·申紹·梁宣洙·李光龍等,今方待命拿囚,李穆遠以尙州牧使,時在任所云,依例發遣府羅將拿來,李秉吉以慶興府使,亦在任所,依例發遣府書吏,交代後拿來,何如?傳曰,允。
丁酉十二月十九日辰時,上御熙政堂。進講入侍時,檢校直提學徐憙淳,參贊官金大根,侍讀官李垿,假注書蔡元默,記事官趙徽林·李時愚,各持論語第六卷,以次進伏訖。上誦前受音訖,憙淳讀自子曰賢者辟世,止子曰作者七人矣,仍奏釋義訖。上讀新受音十遍訖,命陳文義。憙淳曰,此章四辟字,有大小淺深之殊,世與地,以地勢廣狹言,色與言,以人事淺深言,於此四字,爲君上者,所當監戒焉。蓋尊賢重士,當問而問,則自無四者之辟矣。下文作者七人,不可知其誰何,而亦起而隱去者,則人主尤宜深念。伏願殿下,於此等文義,益加體念焉。上曰,玉堂陳之。垿曰,此章專言賢者去就,天下無道則去,國亂則去,禮貌衰則去,言有違則去,固其勢然也。賢者辟世以下三個其次,非謂賢者之優劣也,卽因所遇之大小也。是以自古明君哲辟,未嘗不以賢佐良輔,置諸左右,使之朝夕納誨,以補其治矣。欲其賢者之進用,在乎人君之修德行道也。伏願於此等文義,勿以略少而忽易焉。程伊川曰,凡看文字,先須曉其文義,然後可求其義,未有文義不曉而見其意者也,此是爲學要道。故敢此仰陳,若蒙體念,則爲聖學幸甚。上曰,參贊官陳之。大根曰,閣臣·儒臣,備陳無餘蘊,臣無容仰達矣。上掩卷。仍命退,諸臣以次退出。
上在昌德宮。停常參·經筵。
藥房都提調李止淵,提調朴岐壽,副提調李嘉愚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
兪星煥啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李嘉愚啓曰,行左承旨尹命圭,今日不爲仕進,卽爲牌招,何如?傳曰,允。
兪星煥啓曰,備邊司郞廳來言,今日賓對日次,而領議政李相璜,左議政朴宗薰有身病,右議政李止淵無時急稟定事,不得來會云矣,敢啓。傳曰,知道。
傳于李寅敎曰,進講入侍。
傳于李寅敎曰,都政,勿拘齋日爲之。
傳于李寅敎曰,自明日進講停。
兪星煥啓曰,行大司憲李憲瑋,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于兪星煥曰,只推。
義禁府啓目,永興前前府使李鎭華,吉州前牧使申紹,茂山前府使梁宣洙,穩城前府使李光龍等口招云云。傳旨內辭意,發問目屢回盤覈是白乎則,或一直抵賴,或游辭漫漶,終不直招,平問之下,難以取服,究厥罪狀,尤極痛惋。此等罪囚,不可以曾經侍從及宣傳官,有所循例施行,竝只刑推得情,何如?判付。啓,竝只除刑推議處爲良如敎。
大王大妃殿傳于李寅敎曰,諸囚雖極發明,道啓旣如此,別無更問之端,竝以遠島定配,磨鍊以入,可也。
兪星煥,以吏曹言啓曰,今十二月二十四日行宣陵忌辰祭,典祀官兼大祝,前縣監孟明淳塡差,而時無職名,令該曹,口傳付軍職,何如?傳曰,允。
又以吏曹言啓曰,今日本曹開坼坐起時,考見諸道褒貶啓本,則綾州牧使李衡在,以杖胡不戒爲目,定平府使李容駿,以我自失着,怒豈可移爲目,甑山縣令兪廷煥,以刑宜戒濫爲目,陰竹縣監吳泰雲,以威然後戢爲目,參禮察訪康國龍,以毁譽姑置爲目,則俱宜置下考,而置諸中考,會寧府使沈漢永,以何必濫杖爲目,龜城府使金鎰,以瑕不掩瑜爲目,則俱宜置中考,而置諸上考,殊無嚴明殿最之意。四道道臣,竝推考警責,上項六邑守令·一驛察訪,竝罷黜,何如?傳曰,允。
又以兵曹言啓曰,坼見諸道褒貶啓本,則京畿監司李光正啓本中永宗僉使申命源,以於治何有,無事可評爲目,統制使李鼎會啓本中龜山僉使林晩榮,以些少鎭弊,實緣領漕爲目,北兵使李顯英啓本中訓戎僉使崔柱悳,以旣衰且病,難責防秋爲目,柔遠僉使韓命履,以若能殫竭,如錐處囊爲目,西北僉使金應聲,以事或蹇滯爲目,南兵使許棨啓本中坡知僉使金應漢,以撫字益懋爲目,則竝宜置諸中考,而置諸上考。江華留守李寅泰啓本中德津萬戶曺允澤,以糴政宜勤爲目,統制使李鼎會啓本中永登萬戶崔永健,以松禁宜嚴爲目,平安監司朴晦壽啓本中慈母別將李春煥,以益勉無怠爲目,則竝宜置下考,而置諸中考,殊無嚴明殿最之意。該守臣及各該道·帥臣,竝推考警責。永宗僉使申命源,龜山僉使林晩榮,訓戎僉使崔柱悳,柔遠僉使韓命履,西北僉使金應聲,茄坡知僉使金應漢,竝中考施行,德津萬戶曺允澤,永登萬戶崔永健,慈母別將李春煥,竝下考施行。平山浦萬戶辛光顯,長壽別將胡昌祜,以三年窠邊將,前已中考施行,今又居中,一中雖遇赦蕩滌,其不職可知,竝依例罷黜。黃海兵使金相順啓本中九月別將李時和之時字,以碩字書之。奏御文字,何等審愼,而如是差誤,殊涉疎忽,該帥臣推考,何如?傳曰,允。
又以兵曹言啓曰,訓鍊院主簿李周瓚,連二等褒貶居中,其不職可知,依例罷職,何如?傳曰,允。
又以備邊司言啓曰,大政在前,竹山·春川·文川·鏡城貶罷之代,當爲差出矣。四邑以積弊之局,荐經災荒,屢當遞易,民邑事勢,轉至於不可收拾,必以素著聲績人,勿拘常格,各別擇送之意,分付銓曹,何如?傳曰,允。
又以兵曹言啓曰,宣薦內禁衛取才三技入格別單,及宣·部·守三薦參上武臣前銜作散人別取才,入格矢數·落仕年條·居住·薦名,各其名下,懸註以入之意,敢啓。傳曰,知道。
又以兵曹言啓曰,因平安監司朴晦壽狀啓,鐵箭武士平壤出身李貞權,永柔出身梁弘國,兵使李惟秀狀啓,价川閑良張亨汲,順安閑良韓用履,各其院長,領率齊到矣。臣進詣訓鍊院更試,則抄上四人中平壤出身李貞權,价川閑良張亨汲,雖未及本道試取之步數,優過一百五十步,別單書入之意,敢啓。傳曰,知道。
又以漢城府言啓曰,未婚男女,每年歲首書啓,成禮與否,趁歲末草記事,曾有定式矣。今春等未婚人書啓後,過婚形止,自各該部修成冊報來,故別單書入之意,敢啓。傳曰,知道。
又以禁衛營言啓曰,本營千摠李光龍,方在拿囚,爲先改差,何如?傳曰,允。
又以義禁府言啓曰,時囚罪人李鎭華·申紹·梁宣洙·李光龍等口招公事,大王大妃殿傳曰,諸囚雖極發明,道啓旣如此,別無更問之端,竝以遠島定配,磨鍊以入事,命下矣。李鎭華慶尙道巨濟府,申紹全羅道康津縣古今島,梁宣洙慶尙道南海縣,李光龍全羅道珍島郡,竝遠島定配,而以傳敎內辭意,具罪目,依例發遣府書吏,押送于各其配所,何如?傳曰,允。
丁酉十二月二十日辰時,上御熙政堂。進講入侍時,右議政李止淵,提學徐有榘,參贊官李寅敎,檢討官鄭,假注書蔡元默,記事官李宗心·趙徽林,各持論語第六卷,以次進伏訖。上誦前受音訖,有榘讀自子路宿於石門,止有心哉擊磬乎,仍奏釋義訖。上讀新受音十遍訖,命陳文義。有榘曰,胡氏曰,聖人之治天下,無不可爲之時,非但聖人爲然,人君之治國,亦無不可爲之時。昔衛懿公好鶴,乘以命車而寵之,及狄人侵衛,衛人曰,盍使鶴?遂皆散去,以至於喪國。文公當敗亂之餘,以大布之衣,大帛之冠,身先崇儉,務財訓農,通商惠工,元年革車三十乘,季年乃三百乘。以此觀之,衛小國也,文公中主也,而猶尙如此,況聰明之主,治千乘之國,必無欲爲而不爲之時。伏望於此等處,深留體念焉。上曰,玉堂陳之。曰,夫子之適衛擊磬,其意果深有存焉。磬者,樂器之名也。樂記曰,石聲磬磬以立辨,先儒釋之曰,磬者,罄罄然有辨別之意。蓋是時衛國,政衰名紊,夫子以道濟天下之心,欲先正其名而辨別之,擊其磬而取其義。荷蕢聞其磬聲而知其有心,則雖非常人矣,然以晨門之流,迢然避世,獨善其身,其所見,局於一偏,而實不知聖人之無不可有爲之時也。聖人之出處,因時卷舒,與道消息,而以天地生物之心,視天下猶一家,中國猶一人,憂世之心,存而不已,濟世之用,出而無窮。是以夫子之之陳之蔡,適周適魯,汲汲然以天下爲心,曷嘗一日而忘乎哉?爲人君者,於此等文義,十分玩賾,苟能體夫子之心而行夫子之道,則治國乎天下,無時而不可爲矣。伏願殿下體念焉。上曰,參贊官陳之。寅敎曰,閣臣·儒臣,旣已備陳,臣無容更達矣。上曰,大臣陳之。止淵曰,有心哉擊磬乎此一句,荷蕢人聞其聲而知之。蓋存諸心,則見於動靜語默之間者如此,而最可見於讀書之時矣。以今日觀之,殿下臨筵,間多無心之時。心字,每對方冊而留念,則泛應而曲當矣。伏望留神焉。仍奏曰,非徒今日自止,雖前受音,伏願發問而問難焉。上問有心哉擊磬乎。曰,擊磬之義,臣已仰陳,無所更達,而蓋心者,一身之主宰也。人之有諸心者,必形於外,故夫子之擊磬也,其平日眷眷於天下之心,自然發見於樂音之作矣。有榘曰,非以名辨言,聞其聲而知之。止淵曰,聖人之心,無處不見,聞而知之者,亦非常人矣。蓋專一於心,則見於外者如此。上掩卷。止淵進前奏曰,朝氣稍寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。仍命退,諸臣以次退出。
上在昌德宮。停常參·經筵。
金大根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金大根啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,來二十五日朝參日次,而徽慶園忌辰祭齋戒相値,頉稟之意,敢稟。傳曰,知道。
又啓曰,行大司憲李憲瑋,報義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于金大根曰,只推。
以京畿監司李光正狀啓,竹山府使尹得燁貶罷之代,令該曹,以屢著聲績人,拔例擇差事,傳于李寅敎曰,有聲績者,各別擇差。
李寅敎啓曰,今此延祥詩製述人中,時無職名人,令該曹口傳付軍職,何如?傳曰,允。
兵曹口傳政事,副司果單孟明淳。
金大根啓曰,明日正朝望闕禮習儀,兩司當爲進參,除在外外,呈告人員,竝待開門牌招,何如?傳曰,允。
李寅敎,以禮曹言啓曰,卽接定山幼學申在益所志,則以爲,同姓五寸叔輝常,嫡妾俱無子,以其同姓十四寸兄福奎第二子在誨,欲爲繼後,兩家諸族,相議完定,而未及禮斜,輝常夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長申在益所訴旣如此,依定式申福奎第二子在誨,立爲申輝常之後,何如?傳曰,允。
金大根,以都摠府言啓曰,副摠管趙庭和,以漢城府左尹,本府坐起,晝仕出去之意,敢啓。傳曰,知道。
又以兵曹言啓曰,今十二月二十一日,武臣賓廳講書日次,而中日相値,不得爲之之意,敢啓。傳曰,知道。
又以司僕寺一二提調意啓曰,分養馬故失·瘦瘠·不馴守令,每於畢上納後,依法典施罰,而有赦令則例皆蕩滌矣。今年所納分養馬有頉邑現告成冊,今始來到,而係是宥旨前事,何以爲之?敢稟。傳曰,蕩滌。
金大根,以刑曹言啓曰,中部居池召史發狀內,其子梁學舞,被踢於李鎭倫處,今月十五日致死云,故使之發甘行檢矣。兩檢實因相左,無以決折,發遣本曹郞官,三檢設行之意,敢啓。傳曰,知道。
上在昌德宮。停常參·經筵。
藥房都提調李止淵,提調朴岐壽,副提調李嘉愚啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·中宮殿口傳問安。答曰,知道。
李嘉愚啓曰,同副承旨兪星煥,今日不爲仕進,卽爲牌招,何如?傳曰,允。
備忘記,忠淸監司趙冀永下直,長弓一張·長箭一部賜給。
傳于金大根曰,忠淸監司留待。
傳于金大根曰,忠淸監司入侍。
李寅敎啓曰,今日正朝望闕禮習儀,憲府則監察代行矣。雖無諫院,依例行禮之意,敢啓。傳曰,知道。
又啓曰,臣寅敎,今日正朝望闕禮習儀,進去下直之意,敢啓。傳曰,知道。
金大根啓曰,今二十四日,都目政事爲之之意,敢啓。傳曰,知道。
大王大妃殿傳于金大根曰,北道諸倅中,或慮有有罪而不入於狀聞中矣。今聞右相言,路過安邊時,以前倅事,有民訴云,民訴果有實狀,而該倅獨爲倖逭,則是豈朝家刑政,而亦豈道臣對揚之本意乎?安邊前府使尹滋耕罪犯有無,令道臣更爲嚴査登聞事,自廟堂分付。
傳于尹命圭曰,貢果來到,柑製明日通方外爲之,試紙用大好紙,大提學待明朝牌招。
金大根啓曰,行大司憲李憲瑋,執義趙啓昇,持平柳榮河·韓文爀牌不進,掌令金養默·任希兢在外,監察茶時之意,敢啓。傳曰,知道。
以大司諫尹興圭,司諫黃基安,執義趙啓昇,持平柳榮河·韓文爀牌不進罷職傳旨,傳于金大根曰,只推。
以同副承旨兪星煥牌不進罷職傳旨,傳于金大根曰,只推。
兵曹口傳政事,副同果單鄭德和。
尹命圭,以吏曹言啓曰,禮曹佐郞金建銖,以其身病,呈狀乞遞,改差,何如?傳曰,允。
又以禮曹言啓曰,卽接永禧殿官員所報,則明日相製試取時,本殿令·參奉,俱爲觀光云矣。假官一員,令吏曹,以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日柑製試取時,本宮令三員,俱爲觀光云矣。假官一員,令吏曹,以成均館官員口傳啓下,以爲代直後赴試之地,何如?傳曰,允。
又以禮曹言啓曰,四賢祠春秋節祭,例以二·八月中丁日設行,而明年二月中丁,在十五日,與弘陵忌辰祭相値矣。謹依英廟朝壬辰受敎,四賢祠祭,以明年二月二十五日三丁,磨鍊以入之意,敢啓。傳曰,知道。
金大根,以都摠府言啓曰,今日下鑰時,宣仁門入直軍,依例點考,則軍士二名闕點,故問其委折,則夕食代出去之後,尙不入來云。莫重內入直之軍,不爲還入,事未前有,萬萬駭然。當該守門將,常時不能檢飭之罪,在所難免,令該府拿問處之,何如?傳曰,允。
又以兵曹言啓曰,今日宣仁門下鑰時,都摠府郞廳,依例點考,則門軍士二名闕點,故問其委折,則夕食代出去之後,尙不入來云。莫重內入直之軍,不爲還入,事未前有,萬萬駭然。當該守門將,常時不能檢飭之罪,在所難免,令該府拿問處之,何如?傳曰,允。
金大根啓曰,闕門守直,何等嚴重,而今日宣仁門入直軍二名,夕食代出去之後,不爲還入,致此闕點之擧,事未前有,萬萬駭然。當該入直摠府堂上,從重推考。郞廳及守門將,竝所當重勘,而本院請推之外,無他可施之罰,何以爲之?敢稟。傳曰,允。竝拿處。
金大根,以義禁府言啓曰,明日柑製,通方外爲之時,本府都事,皆爲赴擧,只有武都事一員,而當直入直,本府入直·公事回公都事,無以推移。假都事二員,令該曹口傳差出,以爲分排擧行之地,何如?傳曰,允。
敎忠淸監司趙冀永書。王若曰,以職則方伯連帥之得專制,古難其人,以地則湖·嶺藩屛之最攸關,今屬之子,爰撤貳班卿月,去作一路福星。眷彼百濟舊壃,卽我三韓重鎭,數百里山襟海帶,若漢之河東股肱,五十州棋布星羅,在秦則崤·函吭背。惟其絲麻粟米,富可將中國之荊·揚,猗歟禮樂詩書,俗又稱東方之鄒·魯。伊來百度之弛廢,遂致衆瘼之滋生,紀綱頹而胥徒橫,倉廩則但擁虛簿,刀錐競而豪右擅,獄訟則奈此太繁。近以飢饉之殆三四年,誰慰黎首之呼癸?嗟乎痼瘼之非一二計,莫捄黃口之簽丁,苟得剸繁理劇之才,可責祛弊蘇殘之效。惟卿,喬木華冑,綜核良材,鍊達幹局之俱恢,蔚然朝望之夙著,矜持英豪之見詡,允是宰相之風稜。歷試殆遍於瀛仙·銀臺,先從蔭而通籍,華貫旣踐於國子·銓席,自循軌而遵繩。惟西州績庸之深嘉,旣知材猷之兼備,矧明廷僉謀之同擧,所以委任之斯隆。玆授卿以忠淸道觀察使·兼兵馬水軍節度使·巡察使·公州牧使,卿其往宣德音,祗服寵命。念乃祖旬宣之遺愛,佇期趾美之譽,體重宸宵旰之深憂,庸副心簡之意。褰帷勤懷保之政,濟彼魚喁之群生,攬轡勵澄淸之治,剸祛蝟起之百弊。凡厥稟裁之道,須從便宜,若其措置之謨,自有舊憲。於戲,布綸綍於宣化,錦江無波,緩裘帶於暇閑,北樓增重。故玆敎示,想宜知悉。知製敎朴來萬製進。
丁酉十二月二十二日辰時,上御熙政堂。大王大妃殿垂簾,藥房入診,忠淸監司同爲入侍時,都提調李止淵,提調朴岐壽,副提調李嘉愚,假注書蔡元默,記注官趙相玉,記事官趙徽林,左副承旨金大根,忠淸監司趙冀永,以次進伏,醫官崔暄·金漢雋·金珪·秦慶煥,進伏楹外訖。上曰,史官分左右。止淵等進前奏曰,朝寒稍解,雪意又陰,伏未審日間,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。止淵曰,醫官入診乎?上可之。暄等以次診候訖,退伏奏曰,脈候左右三部調均矣。止淵起伏奏曰,大王大妃殿進御二錢重人蔘粟米飮,自二十五日,至二十六日煎入乎?上曰,唯。大王大妃殿曰,監司進前。冀永進前奏職姓名訖。大王大妃殿曰,國計艱虞,民生倒懸,未有甚於此時,而況湖西一道,荐經大歉,凋殘困悴,非他道比。以卿愛君之誠,似當旬宣一方,盡心對揚矣。向來北伯論墨倅狀啓,卿亦見之否?冀永曰,見之矣。大王大妃殿曰,近來貪墨大行,民不支保。北道守令若此,則他道亦可推知,守令臧否,一一覈發,隨聞論勘。且聞追大同引等之弊,轉成痼瘼,莫可釐革云,須悉心矯捄,俾有實效,以副朝家軫念之意也。每於道伯下去時,飭諭非止一再,而便成例套,未見實效,此豈對揚之道乎?卿則善爲下去,恪勤奉職,可也。冀永曰,慈敎若是鄭重,臣雖材疎識蔑,敢不殫竭駑鈍,思所以對揚萬一乎?止淵曰,湖西還弊,已無可言,而結弊甚於嶺·湖。前則吏鄕偸弄,專在於還穀矣,近則奸竇竝生於結卜,其爲民邑之患,漸至難言之境。今欲祛引等之謬規,必先從結弊而釐正,然後可有實效,惟在此道臣之善爲對揚矣。大王大妃殿曰,道臣下去,誠心爲之則似有道理矣。仍敎曰,錦伯先退。又敎曰,右相向於奉命之行,北關事則似或未諳,南關事則歷路必有所聞。今番北伯論啓,諸倅罪犯,果無爽實,一如啓本論列,此中又無有罪倖逭者,而物議亦如何?止淵曰,臣則不過塗聽而已,道臣則必有十分詳査者,道啓似無差爽矣。然以事體言之,則捧侤於該邑吏鄕,執跡於各庫文案,數爻多少,皆有明的執贓,然後論列,可也,而今乃不然,有若臺諫之風聞而論啓者,故諸倅所供,皆有發明,不肯自服矣。贓案至重,在朝家事體,固當令道臣更査,或別遣使命,按査後定律,而今則處分已下,不必更陳。至於倖逭有無,道臣必詳審爲之,似無是慮矣。大王大妃殿曰,今番卿行時,必有所聞,而道啓中諸人外,各邑皆無執迹者乎?止淵曰,雖或有傳說與民狀,而何可辨其虛實乎?大王大妃殿曰,虛實姑無論,旣有民訴云,此果何邑歟?止淵曰,臣於安邊過路,以前倅事有民訴,而本狀則補賑人願納餘錢,歸屬不分明之事,而外邑民訴,亦不可取信矣。大王大妃殿曰,如無所犯,則豈至民訴之出乎?安邊前倅誰也?止淵曰,安邊前倅,卽尹滋畊矣。大王大妃殿曰,大臣事,亦慨然矣。旣知有如此守令,而屢問之後,始乃爲奏乎?止淵曰,本事旣未覈實,何敢徑先仰奏乎?今於俯詢之下,不得不從所見仰對,而惶悚極矣。大王大妃殿曰,贓汚之罪,所關何如,而民訴中賑資歸屬不分明者,其所駭痛,與已勘諸倅,罪犯何異?尹滋畊,令該府,依他倅例拿勘,而北伯之彼此存拔,極爲非矣。施以削職之典,可也。止淵曰,尹滋畊罪犯,不過是塗聽未覈之事也。今雖拿處,將何以發問目取招乎?令道臣更爲詳査,定其罪犯之虛實,然後王府,可以次第擧行。雖以道臣言之,豈有用意存拔之理,而況該倅未定罪之前,先罪道臣,其在刑政,極涉如何。更爲深諒處分,是臣區區之望也。大王大妃殿曰,卿言是矣。道臣削職與該倅拿勘,竝姑置之,可也。仍命書傳敎曰,北道諸倅中,或慮有有罪而不入狀聞中矣。今聞右相言,路過安邊時,以前倅事,有民訴云,民訴果有實狀,而該倅獨爲倖逭,則是豈朝家刑政,而亦豈道臣對揚之本意乎?安邊前府使尹滋畊罪犯有無,令道臣更爲嚴査登聞事,自廟堂分付。命大臣以下先退,仍命史官就座。又命退,承史以次退出。
上在昌德宮。停常參·經筵。
李魯秉啓曰,行大司憲李憲瑋,執義趙啓昇,持平柳榮河·韓文爀呈辭,掌令金養默·任希兢在外,監察茶時之意,敢啓。傳曰,知道。
尹命圭啓曰,同副承旨兪星煥,今日不爲仕進,卽爲牌招,何如?傳曰,允。
傳于尹命圭曰,左承旨持此御題,與大提學,偕往泮宮,試取以來。
尹命圭啓曰,大提學旣已承牌,弘文提學鄭元容,藝文提學內閣提學徐有榘,竝卽牌招,同參考試,何如?傳曰,允。
又啓曰,臣與大提學趙寅永,偕往泮宮,柑製儒生通方外試取,則收券爲一千二百八十七張,捧入之意,敢啓。傳曰,知道。
傳于尹命圭曰,入直承旨·兵曹堂上,竝試官加差下,使之分考。
李寅敎啓曰,延祥詩製述人,旣已抄啓矣。大提學趙寅永,旣在闕中,使之出韻科次,何如?傳曰,允。
又啓曰,來正月初一日,大王大妃殿寶齡五旬稱慶陳賀頒敎文,當爲製進。大提學趙寅永,旣在闕中,使之製進,何如?傳曰,允。
傳于李寅敎曰,留院公事入之。
傳于李寅敎曰,頒敎文中,赦句添入。
李寅敎啓曰,頒敎文中赦句添入事,命下矣。大提學趙寅永,旣在闕中,使之添入,何如?傳曰,允。
又啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下竝宥。
傳于尹命圭曰,科次入侍。
以同副承旨兪星煥牌不進罷職傳旨,傳于李魯秉曰,只推。
李寅敎,以吏曹言啓曰,成均館典籍徐有薰,以其身病,呈狀乞遞,改差,何如?傳曰,允。
金大根,以兵曹言啓曰,五衛將朴宗喆前任洪州營將,朴載寬前任淸州營將,張南奎前任慶尙監營中軍,千璣英前任忠淸監營中軍,忠翊衛將李宅永前任全羅監營中軍,忠壯衛將李大龍前任南虞候,俱在任所,上來間該廳番次苟艱云。宣傳官白殷鎭,景福宮衛將崔致衡·韓濟彦,慶熙宮衛將洪宗澤·金慶信,俱以病難供職,呈狀乞遞。新除授天摩僉使朱之麟,老母今年爲七十九歲,法不當遠離赴任,呈狀乞遞。竝改差,何如?傳曰,允。
丁酉十二月二十三日酉時,上御熙政堂。柑製科次入侍時,行左承旨尹命圭,假注書李經在,記注官趙相玉,記事官趙徽林,大提學趙寅永,試官左副承旨金大根,右副承旨李魯秉,兵曹參知蔡弘勉,對讀官校理李垿,修撰金在根,待敎金英根,以次進伏訖。上曰,史官分左右。仍命科次爲之。寅永進前奏曰,試券五張,承命考取,而預差二張,亦爲持入矣。上曰,試券讀奏。英根讀第一券訖。寅永曰,試券書三中乎,書三下乎?上曰,書三下。寅永曰,第二券書草三下,其餘三券,書次上乎?上曰,唯。寅永曰,祕封,或有自上親坼之時,或有令承旨坼奏之時,今番則何以爲之乎?上曰,第一券持來。命圭跪上之,上親坼祕封。命圭跪受,讀奏封內,其餘試券,以次坼封,讀奏訖。寅永曰,預差二張,書外字乎?上可之。寅永書外字。上命書傳敎曰,柑製表居首三下幼學李玄文,直赴殿試,之次草三下幼學韓斆源,直赴會試,之次次上生員沈敬澤,給一分,之次次上幼學鄭元弼等二人,竝令該曹,考例施賞。出榻敎又命書傳敎曰,入格儒生,明日延英門外施賞。出榻敎命史官就座。仍命試官先退,諸臣以次退出。
上在昌德宮。停常參·經筵。
李魯秉啓曰,行大司憲李憲瑋,執義趙啓昇,持平柳榮河·韓文爀呈辭,掌令金養默·任希兢在外,監察茶時之意,敢啓。傳曰,知道。
李嘉愚啓曰,行左承旨尹命圭,今日不爲仕進,卽爲牌招,何如?傳曰,允。
傳于李嘉愚曰,都承旨馳詣徽慶園,奉審摘奸,仍留監祭。
大王大妃殿傳于李嘉愚曰,西北·松都人收用,都政時每有飭敎,日前筵中,有諸大臣酬酢,無容更飭,而初仕守令,各別擇差,軍功人各別收用,勿以例飭知之事,分付兩銓。
傳于李嘉愚曰,雖非親政,注書·尙瑞院官員,依例陞六。
李經在陞六,代以宋達仁爲假注書。
蔡元默陞六,代以沈敦永爲假注書。
李寅敎啓曰,假注書宋達仁,時無職名,令該曹依例付軍職,冠帶常仕,何如?傳曰,允。
傳于李魯秉曰,留院公事入之。
李寅敎,以弘文館言啓曰,上番校理臣李垿,以宗廟臘享大祭祭官,下番修撰臣金在根,以社稷臘享大祭祭官,今日議政府·禮曹肄儀時,晝仕出去之意,敢啓。傳曰,知道。
傳于李嘉愚曰,臺諫·玉堂竝許遞,今日政差出。
李寅敎啓曰,玉堂上下番俱空,事甚未安。今日政新除授玉堂,竝待下批,牌招,以爲推移入直,何如?傳曰,允。
都政。吏批,判書申在植進,參判朴齊聞在外未肅拜,參議林翰鎭進,行都承旨李嘉愚進。啓曰,今都目大政,各岐仕滿應遷者相避及未準朔監察,禁府都事,戶曹·刑曹·工曹·漢城府郞官,平市署官員,五部令,各司久任時推人員,竝擬,何如?傳曰,允。又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,依例勿拘陞擬,何如?傳曰,允。又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。又啓曰,臺諫多窠,今當差出,而擬望之人乏少,外任竝擬,何如?傳曰,允。以禹尙俊爲司饔主簿,李濟夏爲典設別提,李時敏爲禁府都事,朴承圭爲司饔奉事,趙能夏爲典牲副奉事,金鼎鉉爲漢城判官,金觀進爲禁府都事,李德秀爲尙州牧使,李羲碩爲綾州牧使,宣時永爲重林察訪,吳顯相爲氷庫別提,徐有民爲活人別提,宋在胤爲溫陵令,李馨萬爲監察,玄鈺爲金井察訪,李在稼爲居昌府使,洪祐信爲旌善郡守,李載信爲淸道郡守,朴顯圭爲文化縣令,朴基鎬爲甑山縣令。又啓曰,安州牧使,今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以李圭復爲掌樂主簿,洪健厚爲司圃別提,成近壽爲引儀,申在順爲星州牧使,李賢耆爲安州牧使,鄭東美爲尙衣直長,河百源爲順陵直長,曺錫玄爲富平府使,金炳斗爲善山府使,南尙敎爲儀賓都事,鄭世百爲內贍直長,金佐鉉爲司宰直長,李源明爲永平郡守,宋在誼爲瑞山郡守,洪稷周爲金化縣監,鄭孝源·申應模爲禁府都事,趙述永爲鐵山府使,李周膺爲定平府使,金鼎遠爲樂安郡守,李儒駿爲尙瑞直長,黃鍾元爲司饔奉事,徐慶輔爲掌苑奉事,吳致翼爲宜寧縣監,洪羲晉爲鎭川縣監。又啓曰,大邱判官,今當差出,而本府以營下劇邑,物衆地大,素稱難治,不可不擇差,他道有聲績已準限·未準朔守令,竝擬,何如?傳曰,允。以李淳夏爲永禧殿令,李濟夏爲漢城主簿,申錫履爲槐山郡守,鄭始容爲大邱判官,南尙敎爲玄風縣監,安弼壽爲祥原郡守,張有亨爲巨濟府使,洪大恒爲昆陽郡守,林魯豐爲鎭海縣監,白弘儉爲熊川縣監,李璹爲儀賓都事,李鳳九·姜彝九爲典設別提,韓璵爲交河郡守,申豐朝爲積城縣監,朴孝聞爲尙瑞副直長,姜鎭泰·柳來維爲典籍,朴醇壽爲宗廟令,沈遠悅爲掌樂主簿,李源益爲刑曹參議,趙基復爲敦寧都正,徐箕淳爲大司成,李光文爲知春秋,李敏道爲監察,成敎默爲宗廟副奉事,李進永爲通川郡守,李秉夏爲江西縣令,吳肯默爲聞慶縣監,尹義寬爲陰竹縣監,宋稚圭爲大司憲,尹致謙爲大司諫,徐元淳爲執義,鄭琦和爲司諫,睦用錫爲掌令,吳鶴善爲刑曹正郞,洪健厚爲戶曹佐郞,李鳳來爲景慕宮令,李儒駿爲司圃別提,金鼎鉉爲燕岐縣監,申錫朋爲宣川府使,金翰喆爲慶源府使,金用基爲甲山府使,李熠爲慶興府使,韓啓轍爲厚州府使,朴孝聞爲尙瑞直長,崔膺憲爲漢城判官,李儒駿·金鼎默爲工曹佐郞,金鳳敍爲平市主簿。又啓曰,會寧府使,今當差出,而當品中可擬之人乏少,堂上曾經兵使及同道·他道兵使,竝擬,何如?傳曰,允。以趙存中爲會寧府使,南錫禹爲仁同府使,申命浩爲熙川郡守,李光荃爲蔚珍縣令,朴性秀爲利原縣監,李濟憲爲尙瑞副直長,方允弼爲尙衣別提,沈遠悅爲漢城主簿,安恒履爲繕工主簿,池河哲爲司圃別提,尹秉烈爲同經筵,孔彦周爲監察,朴來謙爲春川府使,張洛賢爲竹山府使,李台成爲龜城府使,申命準爲濟用副奉事,卓宗述爲奉常僉正,金耆升爲司藝,李敏根爲景慕宮令,金廷雲爲平安都事,成近壽爲監察,李昌祖爲典籍,申命淵爲掌樂主簿,李晉會爲司圃別提,韓哲浩爲康翎縣監,李敏根爲敬陵令,李圭復爲刑曹佐郞,金祖欽爲濟州判官,李羲俊爲景陽察訪,洪仁秀爲麒麟察訪。兼祭酒單宋穉圭。會寧府使趙存中,今加嘉善加資事承傳。以李經在爲典籍,吉鎭國爲直講,崔尙儒爲忠淸都事,朱載彦爲柒谷府使,朴榮顯爲平海郡守,洪說謨爲副應敎,尹致秀爲校理,趙然春爲副校理,任百經爲修撰,沈宜升爲副修撰。直閣單鄭㝡朝。以崔聖岳爲掌令,趙思健·李義晉爲持平,宋能圭爲獻納,尹穳爲正言。又啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。以申錫疇爲景慕宮令,李益在爲掌樂主簿,洪秉大爲引儀,尹行熙爲雲峯縣監,李宗心爲參禮察訪,蔡元默爲典籍,李絅愚爲監役,李哲新爲兼引儀,崔錫玄爲奉常主簿,李哲永爲鎭岑縣監,趙雲澈爲校理,韓啓源爲副校理,韓宓履爲修撰,吳致淳爲副修撰,李繪九爲司僕正,姜彝九爲監察,曺雲承爲務安縣監,趙啓昇爲沃溝縣監,李秉瑩爲黃山察訪,丁載榮爲成歡察訪,徐左輔爲刑曹參判,趙奎年爲刑曹正郞,金夔淳爲廣興奉事,韓用榦爲文川郡守,朴承輝爲鏡城判官,李在翊爲吏曹正郞,李珽爲吏曹佐郞,白文鳳爲禮曹正郞,申命淵爲刑曹佐郞,李攸秀爲典籍,李經在爲正言,李時在爲應敎,韓啓源爲兵曹正郞,卓宗述爲兵曹佐郞,柳觀升爲假監役,曺鳳振爲知經筵,金用淳爲掌樂主簿,李台鉉爲典設別提,李尙祜爲監察,李文欽爲開城敎授,金學淳爲藝文提學,柳來維爲禮曹佐郞,愼尙欽爲直講,柳興圭爲典籍,李龜遠爲監役,成原默爲副校理,尹錫祜爲奉常僉正,金觀燮爲典籍,權紞爲軍器僉正。兼春秋單卓宗述。以趙秉緯爲童蒙敎官,黃中彝爲假監役,柳厚祚爲厚陵參奉,李淳榮爲長陵參奉,李敎浚爲寧陵參奉,李秉先爲懿陵參奉,李東喬爲元陵參奉,沈能萬爲永陵參奉,洪鍾茂爲徽慶園參奉,鄭游·李泰愚爲典獄參奉,安祥浚爲假引儀,具鍾祿爲肇慶廟別檢,李濟達爲徽陵別檢。鈴原君尹行直今加嘉義,侍從臣正言尹穳父,年七十八加資事承傳。
兵批,行判書權敦仁進,參判鄭鴻慶隷儀進,參議趙奎昇入直進,參知蔡弘勉進,左副承旨金大根進。啓曰,營將·虞候,今當差出,而擬望之人乏少,已準朔守令·未準朔禁軍將·虞候·僉使,竝擬,何如?傳曰,允。又啓曰,訓鍊正,今當差出,而擬望之人乏少,外任竝擬,何如?傳曰,允。以李羲準爲知事,金夏淵·成弼修爲五衛將,金鍍·柳得魯爲訓鍊主簿。判官韓膺祖,主簿張惟煥·白贇洙·趙榮獜,以上依定式減下,主簿金仁順本院去官。同知單崔致衡,僉知三單趙玄鈺·邊錫魯·沈肇永,加設單白殷鎭。以朴允陽爲五衛將,張惟煥爲訓鍊判官,加設文義行·崔宗岱·吳廷賢爲主簿,加設同知單韓濟彦。以李東植爲忠州營將,許燮爲洪州營將,柳相質爲江華中軍,李寅熙爲平安中軍,李勉翕爲南虞候。同知洪宗澤,副護軍成弼修·金夏淵·張斗斌·金永基,以上竝單付。以林尙沃爲五衛將,成載韶爲忠翊將,安啓文爲景福將,文成彩爲慶熙將,金鍍爲訓鍊判官。同知單金慶信。以李熙遠爲訓鍊正,金聖駿爲龜山僉使,金復淳爲平薪僉使,李宗憲爲碧團僉使,李彦柱爲慶尙左水虞候。副護軍洪鍾應·尹致定·趙得林·趙秉憲,以上竝單付。以禹台榮爲慶尙左兵虞候,李馥秀爲右兵虞候,朴熙聖爲全羅兵虞候,柳根華爲長木浦別將,李夢龍爲長壽別將。僉知三單成弼修·金夏淵·朴允陽。以宋宅俊爲車嶺僉使,劉萬益爲德浦僉使,林致蕃爲淸城僉使,朴文協爲天摩僉使,金漢英爲西北僉使,李濟弘爲忠壯將,金榮周爲景福將,李文永爲慶熙將,徐有薰·尹晩求爲文兼。忠州營將李東植,洪州營將許燮,江華中軍柳相質,平安中軍李寅熙,南虞候李勉翕,以上加資事承傳,今加折衝。又啓曰,五衛將許稱·金夏淵·成弼修·朴允陽·林尙沃,忠壯衛將沈肇永,景福宮衛將安啓文·金榮周,慶熙宮衛將文成彩·李文永,俱以病難供職,呈狀乞遞。新除授碧團僉使李宗薰,老母今年爲七十九歲,西北僉使金漢英,老母今年爲七十七歲,俱以法不當遠離赴任,呈狀乞遞。竝改差,何如?傳曰,允。以李能權爲永宗僉使,尹秀烈爲多大僉使,南成老爲白翎僉使,柳翊魯爲高嶺僉使,趙鎭溥爲訓戎僉使。同知安啓文,大護軍李憲瑋,副司直趙啓昇·金養默·任希兢·柳榮河·韓文爀,以上竝單付。以朴道完爲永登萬戶,徐甲淳爲平山浦萬戶,崔萬石爲會寧浦萬戶,金聲寬爲舒川浦萬戶,趙鎭國爲文山萬戶。同知單林尙沃。以閔致鳳爲晉州營將,李敎益爲淸州營將,李守益爲京畿中軍,崔笠爲咸鏡中軍,柳貞裕爲平安兵虞候。副護軍尹興圭,副司直黃基安·韓啓源·李是遠·李垿·金公鉉·李魯確·趙秉恒,副司果金在根·鄭·朴來萬·李鎭默·鄭鎏,以上竝單付。以金鍍爲都摠經歷,張興燮爲慶尙中軍,崔元謙爲全羅中軍,鄭宅信爲加里浦僉使,南鴻重爲陂知僉使。同知文成彩,副護軍李東植·許燮,以上竝單付。以李南栻爲宣傳官,李熙廷爲都摠經歷,吳吉善爲訓鍊僉正,成燾爲判官,南宮鉐爲右邊捕盜從事官。同知單金榮周。以呂東冕爲武兼,姜棨爲統虞候,金相龍爲忠淸中軍,鄭興敏爲月串僉使,金夢說爲林土別將。同知單李文永。以安時赫爲僉知,趙玄鈺爲兼司僕將,金聲應爲五衛將,朴錫龍爲德津萬戶,文宗鎬爲架山別將,柳得魯爲訓鍊判官,金鍍爲夞怪萬戶,趙元載爲舊所非浦別將,李勉祜爲慈母別將,吳信範爲大峴別將。副司果洪允奭·李基宅,以上竝單付。以朴天秀·金源復爲五衛將,禹胤福爲景福將,韓貞植爲都摠經歷,具載善爲訓鍊主簿,申性浩爲宣傳官,金聲和爲慶熙將,任濟民爲碧團僉使,許得爲西北僉使,文尙質爲兔城僉使,張錫一·裴度益爲五衛將,金慶喆爲景福將,張光澤爲慶熙將,李鍾協爲訓鍊主簿,朴宗厚爲五衛將,李慶蕃爲忠壯將,柳得魯爲宣傳官,李鎭永爲都摠都事,成瀚爲訓鍊主簿。副司果單徐有薰。以柳得魯·申羲益爲都摠經歷,趙羲獜爲訓鍊僉正,崔達洙爲判官,金明敍爲主簿。訓鍊僉正加設單成元鎭。以張雲植爲訓鍊副正,元世顯爲宣傳官,南錫羲爲訓鍊判官,朴奎晟爲主簿,具沆爲都摠都事。同知單金聲應。以許樟·林相弼爲訓鍊主簿,韓大爀·申奭浩爲武兼,洪近泳爲部將。同知單禹胤福。以李命瑞爲左捕從,韓亨植爲武兼,沈正樂·金永璞爲部將。同知金源復,僉知朴天秀,副護軍柳勉儉·成鼎源·李顯稷,以上竝單付。又啓曰,參下官仕日不足未滿十日以下者,啓稟出六,曾有定式矣。武臣兼宣傳官李孝權·李熙宗·趙羲豐·洪顯參·吳奎煥,守門將元錫中·朴顯國,仕日不足,俱爲九日,依定式陞六,何如?傳曰,允。以尹得儉爲宣傳官,劉相泰爲五衛將,李基碩爲訓鍊僉正,閔致魯爲武兼。同知單裴度益,僉知單張錫一。以吳吉善爲宣傳官。同知單金聲和。以李陶淵爲訓鍊僉正。同知單金慶喆。以李志淵爲都摠管,元世顯爲中樞都事。副司正單宋達仁。以趙羲豐爲宣傳官,鄭周膺·李兢來爲備邊郞。同知張光澤,副護軍權友容·李玄大·池濟穆,以上竝單付。以白希洙爲訓鍊僉正,趙羲豐爲都摠都事,韓貞植爲宣傳官,具性喜爲都摠經歷,金明敍爲訓鍊判官。僉知單朴宗厚。以李縉權爲訓鍊主簿,柳基常爲副摠管,金遠浩爲武兼,李鍾肅爲宣傳官,尹善應·許采·朴正鎭·鄭濟人·洪奎永·李鐸爲武兼,李漢容·趙行祿·朴宗炯爲部將,李度亨·李東暎·李尙洛·金洛奎爲守門將。華寧殿守門將孫致榮,大坡兒權管金相範,小坡兒權管金管翊,楸仇非權管金錫祜,廣坪權管河義兢,於汀灘權管胡秀敬,梁永萬洞權管李亨振,副司果沈永奎·李孝權·李熙宗·洪顯參·吳奎煥·元錫中·朴顯國,以上竝單付。
金大根,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,年終放砲習放,今二十五日,洗馬臺爲之之意,敢啓。傳曰,知道。
上在昌德宮。停常參·經筵。
藥房提調朴岐壽,右承旨李寅敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
金大根啓曰,行大司憲宋穉圭,掌令睦用錫·崔聖岳,持平趙思健在外,執義徐元淳,持平李義晉未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而徽慶園忌辰祭齋戒相値,不得來會云矣,敢啓。傳曰,知道。
李寅敎啓曰,同副承旨兪星煥,今日不爲仕進,卽爲牌招,何如?傳曰,允。
傳于金大根曰,守令·邊將初仕人留待。
傳于金大根曰,守令·邊將初仕人入侍。
傳于金大根曰,右副承旨·同副承旨竝許遞,前望單子入之。
承旨前望單子入之,李景在·徐英淳落點。
以應敎李時在牌不進罷職傳旨,傳于李寅敎曰,只推。
以副應敎洪說謨,校理尹致秀·趙雲澈,副校理趙然春·成原默,修撰任百經·韓宓履,副修撰沈宜升牌不進罷職傳旨,傳于李寅敎曰,只推。
李寅敎啓曰,玉堂上下番俱空,事甚未安。應敎李時在,副應敎洪說謨,校理尹致秀·趙雲澈,副校理趙然春·成原默,修撰任百經·韓宓履,副修撰沈宜升,竝卽牌招,推移入直,何如?傳曰,允。
金大根啓曰,闕內入直,所重何如,軍職宿衛,事體尤別,而別軍職朴性秀,除拜外任,纔已出去矣,替直之人,互相推諉,不卽入來,以致省記之一員塡入,事未前有,萬萬駭然。當該別軍職,所當重勘,而本院請推之外,無他可施之罰,何以爲之?敢稟。傳曰,拿處。
以同副承旨兪星煥牌不進罷職傳旨,傳于金大根曰,只推。
丁酉十二月二十五日辰時,上御熙政堂。藥房入診,守令·邊將初仕人同爲入侍時,提調朴岐壽,右承旨李寅敎,直閣鄭㝡朝,假注書宋達仁,記注官田栽五,記事官趙徽林,左副承旨金大根,假注書沈敦永,以次進伏,醫官崔暄·金漢雋·秦慶煥·李顯養,進伏楹外,宣川府使申錫朋,厚州府使韓啓轍,竹山府使張洛賢,仁同府使南錫禹,巨濟府使張有亨,定平府使李周膺,鐵山府使趙述永,祥原郡守安弼壽,昆陽郡守洪大恒,文化縣令朴顯圭,江西縣令李秉夏,甑山縣令朴基鎬,蔚珍縣令李光荃,務安縣監曺雲承,沃溝縣監趙啓昇,燕岐縣監金鼎鉉,聞慶縣監吳肯默,鎭川縣監洪羲鎭,金化縣監洪稷周,康翎縣監韓哲浩,陰竹縣監尹義寬,鎭海縣監林魯豐,典獄參奉鄭游·李泰愚,永宗僉使李能權,訓戎僉使趙鎭溥,多大僉使尹秀烈,高嶺僉使柳翊魯,龜山僉使金聖俊,平薪僉使金復淳,月串僉使鄭興敏,淸城僉使林致蕃,永笠萬戶朴道完,平山浦萬戶徐甲淳,會寧浦萬戶崔萬石,舒川浦萬戶金聲寬,文山浦萬戶趙鎭國,德津萬戶朴錫龍,以次序立階下訖。上曰,史官分左右。岐壽進前奏曰,日氣稍寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。岐壽曰,醫官入診乎?上可之。暄等以次診候訖,退伏奏曰,脈候左右三部調均矣。上曰,醫官先退,守令·初仕人進前。錫朋等以次進前,奏職姓名訖。上曰,僉使·萬戶則宣傳官奏職姓名,可也。宣傳官李亨夏奏聖俊等職姓名訖,以次退出。又曰,史官就座。仍命退,諸臣以次退出。
上在昌德宮。停常參·經筵。
李寅敎啓曰,行大司憲宋穉圭,掌令睦用錫·崔聖岳,持平趙思健在外,執義徐元淳,持平李義晉未肅拜,監察茶時之意,敢啓。傳曰,知道。
李嘉愚啓曰,行左承旨尹命圭,行右承旨李景在,今日不爲仕進,竝卽牌招,何如?傳曰,允。
又啓曰,刑曹參判徐左輔,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。大司成徐箕淳,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于李嘉愚曰,奉審承旨入侍。
傳于徐英淳曰,留院公事入之。
李寅敎啓曰,肅謝法意,何等愼重,而訓鍊判官南錫羲,昨日旣呈肅單,不爲入來,忽於今日,無單來肅,事未前有,萬萬可駭。雖以通禮院官員言之,不卽來告,亦極駭然。臣之未卽覺察,不勝惶悚,而當該訓鍊判官及通禮院官員,竝所當重勘,而本院請推之外,無他可施之罰,何以爲之?敢稟。傳曰,竝拿處,爾則推考。
以應敎李時在,校理趙雲澈,副校理趙然春,修撰任百經·韓宓履,副修撰沈宜升牌不進罷職傳旨,傳于徐英淳曰,只推。
徐英淳,以弘文館言啓曰,下番闕直,事甚未安。應敎李時在,校理趙雲澈,修撰任百經·韓宓履,副修撰沈宜升,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
傳于徐英淳曰,發遣吏郞,諸執事淸齋與否,摘奸以來。
以大司成徐箕淳牌不進罷職傳旨,傳于李寅敎曰,只推。
以校理趙雲澈,副校理趙然春,修撰任百經·韓宓履,副修撰沈宜升牌不進罷職傳旨,傳于徐英淳曰,只推。
李嘉愚,以吏曹言啓曰,今此宗廟·永寧殿春享大祭祭官中,時無職名人員,令該曹口傳付軍職,何如?傳曰,允。
李寅敎,以兵曹言啓曰,今十二月二十八日宗廟·社稷·景慕宮臘享大祭時,守門當爲塡差,而本曹郞廳及都摠府郞廳·五衛將,除入直與在外,排擬苟艱。依定式軍門將官,代差以入之意,敢啓。傳曰,知道。
又以義禁府言啓曰,訓鍊院判官南錫羲,通禮院假引儀安祥浚等拿處事,傳旨啓下矣。南錫羲今方待命,拿囚,安祥浚係是雜岐,依定式移送秋曹之意,敢啓。傳曰,知道。
丁酉十二月二十六日辰時,上御熙政堂。奉審承旨入侍時,行都承旨李嘉愚,假注書宋達仁,記事官卓宗述·趙徽林,以次進伏訖。上曰,史官分左右。嘉愚進前奏曰,臣承命馳詣徽慶園,園上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉。仍留監祭,則享事安寧過行之意,敢此仰達矣。上曰,史官就座。仍命退,承史以次退出。
上在昌德宮。停常參·經筵。
金大根啓曰,行大司憲宋穉圭,掌令睦用錫·崔聖岳,持平趙思健在外,執義徐元淳,持平李義晉未肅拜,監察茶時之意,敢啓。傳曰,知道。
徐英淳啓曰,來初一日輪對日次,而陳賀相値,頉稟之意,敢啓。傳曰,知道。
李嘉愚啓曰,行右承旨李景在,今日不爲仕進,卽爲牌招,何如?傳曰,允。
傳于李寅敎曰,前忠淸監司留待。
傳于李寅敎曰,前忠淸監司入侍。
傳于徐英淳曰,禮房承旨,馳詣社稷·宗廟·永禧殿·景慕宮,奉審摘奸以來。
徐英淳,以弘文館言啓曰,應敎李時在差祭,下番闕直,事甚未安。校理趙雲澈,副校理趙然春,修撰任百經·韓宓履,副修撰沈宜升,旣有只推之命,竝卽牌招,以爲推移入直之地,何如?傳曰,允。
以咸鏡監司徐耕輔狀啓,茂山府使任泰瑛,與北兵使任聖皐,爲父子應避之親,令該曹照例稟處事,傳于尹命圭曰,改差,其代令該曹口傳差出。
吏曹口傳政事,以李熙絅爲茂山府使。
傳于金大根曰,未下直守令,皆令催促下送。
尹命圭啓曰,卽者吏曹郞廳來言,鐵山府使趙述永,定平府使李周膺,巨濟府使張有亨,仁同府使南錫禹,樂安郡守金鼎遠,祥原郡守安弼壽,熙川郡守申命浩,文化縣令朴顯圭,甑山縣令朴基鎬,金化縣監洪稷周,江西縣令李秉夏,蔚珍縣令李光荃,濟州判官金祖欽,宜寧縣監吳致翼,鎭川縣監洪羲晉,玄風縣監南尙敎,聞慶縣監吳肯默,陰竹縣監尹義寬,燕岐縣監金鼎鉉,當爲署經,而兩司不備,不得署經云。除在外外,未肅拜人員,竝卽牌招,以爲署經之地,何如?傳曰,允。
以執義徐元淳,持平李義晉,正言尹穳·李經在牌不進罷職傳旨,傳于金大根曰,只推。
以校理趙雲澈,副校理趙然春牌不進罷職傳旨,傳于徐英淳曰,只推。
徐英淳,以吏曹言啓曰,徽陵別檢李濟達,以其身病,呈狀乞遞,依例改差,何如?傳曰,允。
又以吏曹言啓曰,今此正朝祭祭官,當爲磨鍊,而除老病·公頉,實無推移排比之路。依近例刑官·司饔院官員,時任玉堂及實錄廳郞廳年六十以上人,通融塡差,而其中時無職名人員,令該曹口傳付軍職,何如?傳曰,允。
又以禮曹言啓曰,來正月初一日大王大妃殿寶齡五旬稱慶親上致詞箋文表裏儀註,及大王大妃殿·王大妃殿·中宮殿,百官陳賀儀註,直爲書入各殿之意,敢啓。傳曰,知道。
又以影幀模寫都監都提調意啓曰,綃本香水,今已乾淨,副本上綃,當爲始役,而歲除前,勢難訖工,自今二十八日,姑爲停役之意,敢啓。傳曰,知道。
金大根,以都摠府言啓曰,今日入直內三廳武兼禁軍及軍兵等,當爲中日習射技放,而宗廟臘享大祭齋戒相値,不得設行之意,敢啓。傳曰,知道。
丁酉十二月二十七日辰時,上御熙政堂。前忠淸監司入侍時,右副承旨李寅敎,假注書沈敦永,記事官趙徽林·李時愚,前忠淸監司沈宜臣,以次進伏訖。上曰,史官分左右。上敎宜臣曰,道內民情,何如?宜臣對曰,自遭荐歉,民情遑急,臣未得矯捄而復命,下情不勝惶恐矣。上命史官就座。仍命退,諸臣以次退出。
上在昌德宮。停常參·經筵。
金大根啓曰,合辭許久闕啓,事甚未安。除在外·差祭外,未肅拜人員,竝卽牌招,何如?傳曰,允。
尹命圭啓曰,行右承旨李景在,今日不爲仕進,卽爲牌招,何如?傳曰,允。
備忘記,洪州營將許夑,淸州營將李敎益下直,各長弓一張·長箭一部·片箭一部·筒兒一箇賜給。
金大根啓曰,守令署經事,命下矣。執義徐元淳,正言尹穳·李經在,旣有只推之命,與行大司諫尹致謙,一體牌招,以爲備員署經之地,何如?傳曰,允。
執義徐元淳啓曰,臣姿性庸愚,不以言責自居,而亞憲除旨,忽下於夢想之外,署經有命,召牌荐臨。雖不得不隨牌祗肅,而合啓中,有私義難安者,曾叨臺銜,輒事引避矣。今臣處義,與前無異,豈可以夤緣一出,仍因蹲冒乎?請命遞斥臣職,答曰,依啓。
徐英淳,以弘文館言啓曰,校理趙然春,旣有只推之命,卽爲牌招察任,何如?傳曰,允。
又以弘文館言啓曰,副修撰吳致淳,時在京畿安城地,經筵入番事緊,請斯速乘馹上來事,下諭。傳曰,許遞,前望單子入之。
副修撰前望單子入之,李殷相落點。
兵曹口傳政事,副司果洪在重·金建銖·沈膺泰·李憲周·李廷斗,以上竝單付。
兵曹口傳政事,副司果單徐元淳。
以正言尹穳·李經在牌不進罷職傳旨,傳于金大根曰,只推。
以正言尹穳·李經在牌不進罷職傳旨,傳于金大根曰,只推。
以校理趙然春牌不進罷職傳旨,傳于徐英淳曰,只推。
徐英淳,以吏曹言啓曰,穆陵別檢李宗秉,以其身病,呈狀乞遞,改差,何如?傳曰,允。
又以禮曹言啓曰,今此穆陵正朝節享時,兩官當爲備員將事,而別檢有闕未差,其代卽令該曹,以在京無故人口傳差出,以爲備員擧行之地,何如?傳曰,允。
又以禮曹言啓曰,今此徽陵正朝節享時,兩官當爲備員將事,而別檢有闕未差,其代卽令該曹,以在京無故人口傳差出,以爲備員擧行之地,何如?傳曰,允。
上在昌德宮。停常參·經筵。
藥房都提調李止淵,提調朴岐壽,副提調李嘉愚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟,答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金大根啓曰,行大司憲宋穉圭,掌令睦用錫·崔聖岳,持平趙思健在外,執義未差,持平李義晉差祭,監察茶時之意,敢啓。傳曰,知道。
李嘉愚啓曰,行左承旨尹命圭,行右承旨李景在,今日不爲仕進,竝卽牌招,何如?傳曰,允。
備忘記,淸城僉使林致蕃下直,長弓一張·長箭一部·片箭一部·筒兒一箇賜給。
吏曹口傳政事,以金政源爲徽陵別檢,韓致容爲穆陵別檢。
徐英淳,以弘文館言啓曰,副校理趙然春,旣有只推之命,與新除授副修撰李殷相,一體牌招察任,何如?傳曰,允。
金大根啓曰,守令署經事,命下矣。鐵山府使趙述永,定平府使李周膺,巨濟府使張有亨,仁同府使南錫禹,樂安郡守金鼎遠,祥原郡守安弼壽,熙川郡守申命浩,文化縣令朴顯圭,甑山縣監朴基鎬,金化縣監洪稷周,江西縣令李秉夏,蔚珍縣令李光荃,濟州判官金祖欽,宜寧縣監吳致翼,鎭川縣監洪羲晉,玄風縣監南尙敎,聞慶縣監吳肯默,陰竹縣監尹義寬,燕岐縣監金鼎鉉等,憲府則雖已署經,諫院則司諫鄭琦和,獻納宋能圭在外,正言尹穳·李經在,旣有只推之命,與行大司諫尹致謙,一體牌招,以爲備員署經之地,何如?傳曰,一司除署經。
又啓曰,吏曹郞廳來言,臺諫有闕,政事,取稟。傳曰,前望單子入之。
徐英淳啓曰,卽伏見執義前望下者,副司果申溥,已爲身死,而不爲修正,至於蒙點,臣之矇然捧入,不勝惶悚。原單子,使之改付標以入,而當該堂上,不可無警,推考,何如?傳曰,允。
執義前望單子入之,鄭日泰落點。
傳于金大根曰,飭已施矣,時囚罪人金善永·南錫羲,竝分揀放送。
以副校理趙然春牌不進罷職傳旨,傳于徐英淳曰,只推。
金大根,以吏曹言啓曰,未下直守令,皆令催促下送事,命下矣。春川府使朴來謙,謂以身病猝重,不得下去云。身病雖未知其如何,而促敎之下,不卽下去,揆以事體,誠甚未安。罷黜,何如?傳曰,允。
徐英淳,以承文院都提調意啓曰,會寧·慶源交易事,禮部咨文出來矣。回咨依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
李寅敎,以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
金大根,以兵曹言啓曰,來戊戌年各處頒給信漢符別單,及文宰二品以上,武臣·蔭官,曾經摠管人員章標別單,修整以入之意,敢啓。傳曰,知道。
又以訓鍊都監言啓曰,今十二月二十九日·三十日年終放砲時,次知將官·將校姓名,及兼別破陣等容貌·年歲,器械數爻,竝別單書入之意,敢啓。傳曰,知道。
又以禁衛營言啓曰,本營千摠柳亮源,身病猝重,勢難察任,改差,何如?傳曰,允。
又以司僕寺一二提調意啓曰,濟州前牧使趙禹錫遞任,進上馬三匹,今纔上來,禾毛色別單書入,依例內厩立養之意,敢啓。傳曰,知道。
上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂除夕單子問安。答曰,知道。朝廷二品以上·六曹堂上·奉朝賀除夕單子問安,答曰,知道。
金大根啓曰,行大司憲宋穉圭,執義鄭日泰,掌令睦用錫·崔聖岳,持平趙思健在外,李義晉差祭,監察茶時之意,敢啓。傳曰,知道。
李景在啓曰,備邊司郞廳來言,今日賓廳日次,而除夕問安相値,不得來會云矣,敢啓。傳曰,知道。
傳于徐英淳曰,禮房承旨,馳詣社稷·宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
李寅敎啓曰,知經筵曺鳳振,旣入闕中,不爲肅謝,直爲出去,事甚未安。推考,何如?傳曰,允。
傳于金大根曰,自今三十日至來正月初二日,各司藏牌。
傳于金大根曰,前判書金履載·洪敬謨,竝蕩滌敍用。
傳于李景在曰,明日出宮門路,以協陽門爲之。
以濟州防禦使趙禹錫狀啓,薦新與進上橘果,不得如例封進,惶恐待罪事,傳于金大根曰,勿待罪事,回諭。
徐英淳,以禮曹言啓曰,卽接濟州前牧使趙禹錫狀啓謄報,則十二月令宗廟薦新洞庭橘,如數封進,乳柑一一摘取,爲一百六十七箇,宗廟·景慕宮薦新,無以比數,故謹援已例,都封上送于禮曹,以爲稟旨進獻之地爲辭矣。在前如此之時,多有減數薦獻之例,今亦依前例分排,當日薦進,何如?傳曰,允。
又以弘文館言啓曰,上番校理臣尹致秀,以永寧殿春享大祭祭官,下番修撰臣任百經,以宗廟春享大祭祭官,今日議政府·禮曹肄儀時,晝仕出去之意,敢啓。傳曰,知道。
李景在,以都摠府言啓曰,今日入直內三廳武兼禁軍及軍兵等,當爲中日習射技放,而除夕相値,不得設行之意,敢啓。傳曰,知道。
徐英淳,以成均館知館事意啓曰,每於歲末,圓點準點儒生,別單書入事,曾有定式矣。依定式當年條準圓點儒生,別單書入之意,敢啓。傳曰,知道。
李寅敎,以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
又以備邊司言啓曰,前判書金履載·洪敬謨,竝蕩滌敍用事,命下矣。賀班在明,與侍從未付軍職人,竝令該曹,口傳付軍職,使之進參,何如?傳曰,允。
兵曹口傳政事,大護軍金履載·洪敬謨,副護軍李魯秉·兪星煥,副司果吳致淳·崔重湜·金斗明·權弘復·李正履·鄭象樞·金宗虎·李承憲·安允沆·柳幼麟·李鳳柱·鮮于·洪龜夑·柳基豐·林孝謙·朴宗範·李淵龜·孫爀·金永鎭·禹錫龜,以上竝單付。
金大根,以義禁府言啓曰,時囚罪人金善永·南錫羲等,分揀放送事,承傳啓下矣。金善永·南錫羲,竝分揀放送之意,敢啓。傳曰,知道。
