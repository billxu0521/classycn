上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上·兩司長官正朝單子問安。答曰,知道。
傳于南獻敎曰,奉朝賀南公轍內外,領府事李相璜,令該曹歲饌外食物衣資加送,仍令存問以來,故領議政金致仁妻李氏,依昨年例擧行。
傳于韓鎭㦿曰,發遣吏郞,諸執事淸齋與否,摘奸以來。
南獻敎,以奎章閣言啓曰,景慕宮御眞移安處所,今朔奉審無頉之意,敢啓。傳曰,知道。
又以禮曹言啓曰,今此正朝諸道所封賀箋中,會寧府事趙元錫,以應封官兼別軍職,故各爲封箋,興海郡守咸英錫,雖非應封官,亦以別軍職封箋矣。一體看審捧入,而北兵使李存敬,方在拿命中,綾州牧使李羲碩,星州牧使申在順,俱已貶罷,所封箋文,依前例竝不爲捧入之意,敢啓。傳曰,知道。
又以禮曹言啓曰,製述文臣年滿五十一歲人員,專經文臣年滿四十一歲人員,竝依例減下,別單書入,而御覽官案,亦爲改修正以入之意,敢啓。傳曰,知道。
金洙根,以兵曹言啓曰,今正月初三日宗廟永寧殿春享大祭時,守門當爲塡差,而本曹郞廳·都摠府郞廳·五衛將,除入直與未肅拜,排擬苟難。依定式,軍門將官代差以入之意,敢啓。傳曰,知道。
勸農綸音。王若曰,誕告爾八道·四都方伯守臣曁字牧之臣。竊嘗聞君非民罔以爲國,民非食罔以爲生,肆昔聖王養民之政,靡不用極,而以一農字爲急先務。是以虞書六府,惟穀爲重,洪範八政,惟食爲首。至若周官遂人之職,備載敎稼之法,豳雅七月之詩,詳陳力穡之義,三代興隆,實基于此。嗚呼,愛民明農,敦本厚生,卽我列朝家法,而深仁厚澤,浹入肌髓,式至于今日,逮予小子,嗣承艱大之業,憧憧一念,不出乎繼先休而重民天。夫何挽近以來,屢歲不登,民不聊生,重以昨年穡事,霖潦痒稼,螟螣食苗,畿湖歉荒,兩西殿屎。哀彼元元,流離顚連,近止之憂,若在朝夕,衣鶉形鵠,宛轉在目,實不敢一時弛于中者。凡係停蠲賙賑之方,仰藉如天之慈德,煦濡涵育,足以使斯民免於頷顑凍餒之患。而第念回否爲泰之道,專係嗣歲之豐穰,見今靑陽載回,東作伊始,苟不致力,曷以望秋?凡我長民之吏,各率其屬,以倡其民,墾厥凍荒,以廣播藝,修厥堤堰,以備灌漑。山耕水耨,勿失土宜,春耕秋獲,勿奪民時。種糧之匱乏,則料理放糶,耕牛之耗敝,則勸諭借耦。矯逐末之俗,敺而執耜,奠失業之氓,轉而緣畝,則歲功不期成而自成,民食不期裕而自裕,乃可望於萬億及秭,如京如坻。斯非但予一人之幸,實惟一國之慶。勿視應文之具,諦悉申複之諭,愼乃職事,殫乃心力,庸副予宵旰耿耿之至意。行左承旨韓鎭㦿製進
上在昌德宮。停常參·經筵。
金秀鍾啓曰,行大司憲李翊會呈辭,執義金鼎元,掌令鄭錫麟,持平金宗虎·丁載榮在外,掌令朴鳴載未肅拜,監察茶時之意,敢啓。傳曰,知道。
傳于南獻敎曰,禮房承旨馳詣宗廟永寧殿,奉審摘奸以來。
韓鎭㦿啓曰,吏曹郞廳來言,應資老人加資下批政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書金弘根未肅拜,參判洪穉圭,參議李寅皐,俱以病不來,不得開政云。竝卽牌招,何如?傳曰,允。
南獻敎,以弘文館言啓曰,應敎金英根內閣進,副應敎任百經差祭,上番闕直,事甚未安。副應敎韓宓履,校理李殷相·徐耆淳,副校理林肯洙,竝卽牌招,以爲推移入直之地,何如?傳曰,允。
以副應敎韓宓履,校理李殷相·徐耆淳,副校理林肯洙牌不進罷職傳旨,傳于金秀鍾曰,只推。
假注書許傳書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,石築堅緻,樹木鬱密是白乎旀,峴上結幕處守直之節,亦皆着實擧行是白如乎,日已暮矣,仍宿齋所是白遣。今日曉頭,仍詣昭顯墓,看審是白乎則,植木叢茂,各處守護,竝皆無頉之意,敢啓。傳曰,知道。
韓鎭㦿,以吏曹言啓曰,因平安監司金蘭淳狀啓,道內各邑,幾皆設賑,此時曠官,極爲可悶。新除授寧邊府使·昌城府使·三和府使·鐵山府使·楚山府使·价川郡守·嘉山郡守·博川郡守·碧潼郡守·泰川縣監等十邑守令,竝令該曹不日內催促下送事,允下矣。自臣曹催促,則鐵山府使鄭岐源,初三日辭朝云,寧邊府使李應植,三和府使李倫敍,价川郡守李亨夏,嘉山郡守李明錫,博川郡守趙光夏,碧潼郡守李玄璣,泰川縣監任百秀,俱爲初四日辭朝云。昌城府使金鎰,前任昌原府使,時在任所,楚山府使柳致明,時在慶尙道安東地本家云,卽速上來辭朝之意,發關知委於該道臣處,何如?傳曰,允。
金秀鍾,以兵曹言啓曰,今月初五日,二內禁軍番次,而該番將權友容,身病猝重,萬無供職之望云。改差,其代依承傳口傳擬入,何如?傳曰,允。
兵曹口傳政事,以柳相質爲內禁將。
上在昌德宮。停常參·經筵。
金秀鍾啓曰,行大司憲李翊會呈辭,執義金鼎元,掌令鄭錫麟,持平金宗虎·丁載榮在外,掌令朴鳴載未肅拜,監察茶時之意,敢啓。傳曰,知道。
韓鎭㦿啓曰,左副承旨金洙根,同副承旨趙在慶,今日不爲仕進,竝卽牌招,何如?傳曰,允。
注書李寅夔病,代以徐相敎爲假注書。
趙在慶啓曰,吏曹判書金弘根,參判洪穉圭,參議李寅皐牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書金弘根,參判洪穉圭,參議李寅皐牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
又啓曰,吏曹判書金弘根,參判洪穉圭,參議李寅皐再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書陳疏,參判所當更請牌招,而係是一日三牌,何以爲之?敢稟。傳曰,判書疏批已下,參議只推,與參判竝更牌招,如有違牌,勿爲呼望。
趙在慶,以吏批言啓曰,侍從臣父年七十人,每於歲首,抄啓加資事,載在法典矣。侍從臣父年七十人,別單書入之意,敢啓。傳曰,知道。
又以吏批言啓曰,今番應資老人前僉使史廷爀,入於漢城府別單,而曾經朝官,已爲加資於年滿八十之時,則今又以年滿九十抄啓,係是疊請,史廷爀加資,置之,何如?傳曰,允。
有政。吏批,判書金弘根式暇,參判洪穉圭進,參議李寅皐式暇,同副承旨趙在慶進。啓曰,判書金弘根,參議李寅皐竝式暇,小臣獨政未安,何以爲之?敢稟。傳曰,仍爲之。以洪祐喆爲工曹參議,金熙逌爲典籍,趙然明爲司僕主簿,崔尙儒爲開城敎授,裵相仁爲咸鏡都事。上護軍洪羲俊今加崇祿,前大司諫姜世綸,前僉知韓秀運·白東逵,前五衛將申大健今加嘉善,前縣監韓淳·柳相旼·鄭履元,前武兼安萬亨,前學官沈頤鎭今加通政,以上朝官年八十加資事,承傳。
兵批,判書趙秉鉉,參判張敎根病,參議權溭入直進,參知宋應龍病,右副承旨金秀鍾進。僉知單宋秀國,上護軍洪羲俊,護軍姜世綸·韓秀運·白東逵·申大健,副護軍韓淳·柳相旼·鄭履元,安萬亨·沈彝鎭·宋在益,副司果鄭煥義·朴宗天,副司正梁柱夏,副司猛李憲僖·洪羲福,以上竝單付。
吏批,再政。以卓雲翰爲直講,李寅會爲康陵參奉。幼學金有喆年七十,侍從臣前掌令金鳳梧父,幼學李克問年七十,侍從臣前正言李綱峻父,幼學朴慶雲年七十,侍從臣前持平朴敏樹父,前部將姜四哲年七十,侍從臣前掌令姜英國父,已上今超通政加資事,承傳。
以忠淸監司金英淳狀啓,報恩郡民家失火事,傳于趙在慶曰,聞甚矜惻,元恤典外,別加顧助,結構奠接之方,廟堂措辭分付。
以黃海監司趙斗淳狀啓,安岳郡守趙雲澈,松禾縣監金愼根,俱以災邑,曠官爲悶,竝令該曹催促下送事,傳于趙在慶曰,竝令明日下送。
以左副承旨金洙根牌不進罷職傳旨,傳于趙在慶曰,只推。
南獻敎,以弘文館言啓曰,上番闕直,事甚未安。副應敎韓宓履,校理李殷相·徐耆淳,副校理林肯洙,旣有只推之命,與副校理任百經,一體牌招,以爲推移入直之地,何如?傳曰,允。
金秀鍾,以都摠府言啓曰,今日入直內三廳武兼禁軍及軍兵等,當爲中日習射技放,而立春相値,不得設行之意,敢啓。傳曰,知道。
又以兵曹言啓曰,今正月初三日子正三刻十二分立春,改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
吏曹判書金弘根疏曰,伏以臣於前月,淹頓郊樊,猥以賤疾形實,祈懇暇休,獲蒙本兼職竝解之恩。臣感戴鴻造,如死回生,竊庶冀自玆伊往,假以歲年,蠲煩鏟慮,偃息調保,望效於膏肓之餘,收功於久遠之後,一線陽復之機,其或在此。歲籥將新,戀結觚稜,擬趨候班,舁還京第,天官寵命,忽下於是日,臣震懍霣越,惶汗浹身,繼以惘然失圖,莫知所以爲計也。噫,是職也隆顯緊重,關係甚大,萬萬非襯似於臣,擬議於臣,不量而入,竟致大僨誤狼貝,理所必至。然此亦一分可以承當以後之計也。今臣貞痼之疾,癃落之形,其或復事於陳就乎?決知其不堪,固已審矣。不稱之實,未暇覼縷,而惟此乖症危形,敗兆奇狀之罄悉於前疏者,本非一時无妄,容可遄復,則旬月之間,無甚變動,大槪是猶夫昔耳。以見職而視前叨,輕重劇易,尤有懸焉。蓋殫心竭慮於裁判可否之間,費精勞力於酬接抵吾之際,有足以祟病而害病者,是又前疏之所未擧也。猶欲强不可强,黽勉趨走,不有昌披之愧,立俟顚仆之患,此理勢之行不得者也。前日之辭是歟,則今日之受非也。將謂昔疾今愈歟?抑謂彼不堪而此可能歟?此義諦之究不成者也。臣固知有國無身,生死向前,人臣之節,亦未必理勢義諦之如臣今日者謂爾,臣之去就,於是乎決矣。竊又念臣冒悚齎誠,纔幸至懇之曲遂矣。今若屢瀆爲懼,自阻於仁天好生之德,則是豈疾痛必呼之義,而亦惟我聖上,夫旣垂燭於前矣,未應遺照於後,夫旣恩諒於彼矣,未應嗇施於此,此臣所以區區哀鳴,不能無望於終始生成之澤也。古人云無病稱病,亦未免爲告君不誠,臣嘗服應斯言,以爲至當之論。今臣愚狷,不遑贅他,一以病爲辭者,豈非情與言孚,有甚不得已者存歟?開政有命,召牌荐臨,瞻望脩門,進身無由,玆敢力撥病思,略具短章。伏乞聖明,俯垂鑑諒,仰稟東朝,亟遞臣吏曹判書之任。仍賜長暇,俾臣散處田壠,專事醫藥,祝聖化於無窮,延殘喘於須臾,臣不勝大幸至願。臣無任云云。答曰,省疏具悉。雖或有病,何可有除輒遞乎?卿其勿辭,卽爲肅命。
上在昌德宮。停常參·經筵。
藥房都提調李止淵,提調李憲瑋,同副承旨趙在慶啓曰,歲律載新,景籙滋至,伏未審日間,聖體若何,寢睡·水刺之節何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金洙根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,三和都護府使李倫敘,阿耳僉使李熙昇下直,各長弓一張,長箭一部,片箭一部,筒兒一箇賜給。
金洙根啓曰,假注書許傳,身病猝重,勢難察任,今姑改差,何如?傳曰,允。
許傳改差,代以李玄文爲假注書。
趙在慶,以內醫院都提調·提調意啓曰,副提調趙秉龜,今日問安,不爲仕進,卽爲牌招,何如?傳曰,允。
又以弘文館言啓曰,副應敎韓宓履,旣有只推之命,與副修撰韓啓源,一體牌招察任,何如?傳曰,允。
金洙根啓曰,卽者獻納任百能,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,行大司憲李翊會,掌令朴鳴載牌不進,執義金鼎元,掌令鄭錫麟,持平金宗虎·丁載榮在外,監察茶時之意,敢啓。傳曰,知道。
以掌令朴鳴載,正言李晩奎·李晦榮牌不進罷職傳旨,傳于金洙根曰,只推。
以副應敎韓宓履,校理李殷相·徐耆淳,副校理林肯洙·任百經牌不進罷職傳旨,傳于金洙根曰,只推。
趙在慶啓曰,吏曹郞廳來言,臺諫有闕,政事,取稟。傳曰,前望單子入之。
金洙根,以備邊司言啓曰,兩西守令,已因該道促啓,擧皆下直矣。顧今春務方殷,分糴捧稅等節,不可一時暫曠,他道新除守令,竝使之不日辭朝,受由上京守令,亦爲一體催促下送,何如?傳曰,允。
又以備邊司言啓曰,卽見忠淸監司金英淳狀啓,則備陳道內尤甚邑中燕岐等九邑不可不救急之狀,仍請湖南移轉賑餘常賑會錄穀中折米三千石,水營劃得安興軍餉米中一千石,空名帖一百張,特爲許劃事,令廟堂稟旨分付矣。本道年形,雖與兩西有間,今以道啓見之,尤甚諸邑民情,已不啻遑急,其在優恤之義,合有賙救之政,則不宜以公賑救急之有異,有所靳許於請穀。且有近日東北已施之例,特以常賑會錄穀折米三千石劃給,空名帖一百張,亦爲成送,使之酌量分排,期於實惠下究之地,何如?傳曰,允。
又以義禁府言啓曰,遭親喪給由罪人李升德身病,今則差勝上來,故還囚之意,敢啓?傳曰,知道。
義禁府啓目,新昌縣監曺漢振原情云云。傳旨內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。又啓目,鏡城前判官張龍八原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允。又啓目,前守衛官朴東奎原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
獻納任百能疏曰,伏以臣之情私,已有前章疾聲之呼,而未蒙允兪,方切惶隘,臣母近因日候之不調,痰癖之祟,一倍添劇,轉側隨人,氣息綿綴。臣自聞此報,方寸煎灼,按住不得,玆敢忙陳短章,徑尋鄕路,伏乞聖明俯賜鑑燭,亟遞臣納言之職,俾便救護之方,仍治臣擅離之罪,以肅朝綱焉。臣無任云云。省疏具悉。所請依施。
上在昌德宮。停常參·經筵。
趙在慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金洙根啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
趙秉龜啓曰,行左承旨韓鎭㦿,右承旨南獻敎,今日不爲仕進,竝卽牌招,何如?傳曰,與式暇承旨竝許遞,前望單子入之。
趙在慶啓曰,三品官之無得過三日循例請牌,曾有定式矣。工曹參議洪祐喆,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
承旨前望單子入之,姜時永·金左根·朴齊憲落點。
傳于趙在慶曰,承旨房望,順房爲之,吏·戶換房。
金洙根啓曰,新除授同副承旨朴齊憲卽爲牌招,何如?傳曰,允。
李玄文在外,代以李秉植爲假注書。
獻納前望單子入之,徐有薰落點。
趙在慶啓曰,新除授獻納徐有薰,一體牌招,何如?傳曰,允。
以副應敎韓宓履牌不進罷職傳旨,傳于朴齊憲曰,只推。
朴齊憲,以弘文館言啓曰,副應敎韓宓履旣有只推之命,卽爲牌招察任,何如?傳曰,允。
趙在慶啓曰,行大司憲李翊會,掌令朴鳴載牌不進,執義金鼎元,掌令鄭錫獜,持平金宗虎·丁載榮在外,監察茶時之意,敢啓。傳曰,知道。
以掌令朴鳴載,獻納徐有薰,正言李晦榮·李晩奎牌不進罷職傳旨,傳于朴齊憲曰,只推。
朴齊憲,以吏曹言啓曰,因備邊司草記,新除守令不日辭朝,受由上京守令,亦令催促下送事,允下矣。自臣曹催促,則未下直守令陰城縣監申命準,康翎縣監金永杰,今日辭朝,安東府使宋祥來,星州牧使李寅亮,勵山府使具聖魯,慶興府使李南軾,穩城府使柳光魯,昌原府使柳勉儉,明川府使李周喆,丹陽郡守李敏榮,珍島郡守李兢來,昆陽郡守李奎燦,平海郡守李鈺,金城縣令鄭世百,萬頃縣令金永琦,知禮縣監崔鍾駿,洪川縣監金啓泳,迎日縣監李溟游,永春縣監宋持宇,任實縣監鄭基轍,彦陽縣監成元鎭,橫城縣監李昌五,海南縣監白樂聞,康津縣監李寅奭,高敞縣監李誾求,俱爲初六日辭朝云。綾州牧使李奎憲前任三陟府使,時在任所,三水府使朴元植前任尙州營將,時在任所,臨陂縣令李觀夏前任洪川縣監,時在任所,陰竹縣監元錫九前任康翎縣監,時在任所,卽速上來辭朝之意,發關知委於各該道臣處。受由上京守令石城縣監徐章淳,初五日下去,魯城縣監徐光奎,初六日下去,靈光郡守尹敎成,初七日下去。河東府使尹喜柱,受由在於京畿通津地,榮川郡守洪秉道,受由在於忠淸道忠州地,殷山縣監金龍洛,受由在於慶尙道安東地云,斯速還官之意,發關知委於各該道臣處,何如?傳曰,允。
又以宣惠廳言啓曰,頃以平山府戊戌條詳定大米之迫歲不納,有所關飭於海西道臣矣。卽見該道臣報本廳者,則以爲該府戊戌條詳定大米三百四十石,準數裝發,在於四月,而京江主人李憲相,中間乾沒,終歲不納,營邑必欲推捉,而或隱避倖逭,或中路劫脫,文移捕廳,而亦無皀白,上納程限,今將逾年,自本廳譏詗捉囚,施以當律爲辭矣。正供所重,法意何如,則所謂江邸,不知果何名色,而敢以幺麽江民,莫重上納之全數偸食,至於三百餘石之多,使正賦程限,經歲愆滯,營邑推捉,恣意劫脫,苟有一分紀綱,豈或若是無嚴?所逋穀物,今方自臣廳督捧,而李憲相,尙在隱避,終不現捉云。譏捕之地,閱月玩愒,亦極駭歎。分付左右捕廳,嚴加譏詗,卽地捉來,以爲移送秋曹,窮覈得情。初夏裝發,終年愆納,京司關督,不啻申嚴,而一任江民之作奸,罔念國法之至重,有若越視,伈泄度歲,該倅事,萬萬駭然。平山府使金明根,令該府拿問勘處。雖以前官言之,監色領騎,自是法典,則借名替遣,猶曰有罪,況初不領送,專委江邸,以致無前奸弊者,雖云襲謬,大違常法。前府使鄭日復,亦爲一體拿勘,何如?傳曰,允。
義禁府啓目,粘連向前張龍八亦,未捧旣多,則新逋復出也,糴法莫嚴,不可容貰,以此照律,何如?判付啓依允。又啓目,粘連向前曺漢振亦,只呈檢牒,有何疎忽之慮,至送屍體,作此駭妄之擧,事極乖常,罪難忝恕,以此照律,何如?判付啓依允。又啓目,粘連向前朴東奎亦,拒敺追攝,法禁何如,而今此囚供,禁牌破傷,雖爲發明,禁隷敺打,不能隱諱,自有當律,焉逭重究?以此照律,何如?判付啓依允。又啓目,粘連向前李升德亦,未捧旣多,則新逋復出也,糴法莫嚴,不可容貸,以此照律,何如?判付啓依允。
上在昌德宮。停常參·經筵。
金洙根,以都摠府言啓曰,今日入直內三廳武兼禁軍及軍兵等,中日習射技放。請出標信。傳曰,知道。
趙在慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,礪山府使具聖魯,穩城府使柳光魯,慶興府使李南軾下直,各長弓一張,長箭一部,片箭一部,筒兒一箇賜給。
金左根啓曰,卽者檢閱南秉哲,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱鄭基世,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋李時愚,檢閱洪在龍,竝卽牌招,推移入直,何如?傳曰,允。
又啓曰,卽者修撰沈承澤,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以副應敎韓宓履牌不進罷職傳旨,傳于金左根曰,只推。
金左根,以弘文館言啓曰,修撰沈承澤陳疏徑出,副修撰一員未差,下番闕直,事甚未安。修撰李是鍊,副修撰韓啓源竝卽牌招,以爲推移入直,副應敎韓宓履,旣有只推之命,一體牌招察任,何如?傳曰,允。
趙在慶啓曰,行大司憲李翊會,掌令朴鳴載牌不進,執義金鼎元,掌令鄭錫麟,持平金宗虎·丁載榮在外,監察茶時之意,敢啓。傳曰,知道。
以掌令朴鳴載,正言李晦榮·李晩奎牌不進罷職傳旨,傳于趙在慶曰,只推。
以別兼春秋李時愚,檢閱洪在龍·鄭基世牌不進罷職傳旨,傳于金左根曰,只推。
傳于金左根曰,發遣吏郞,諸執事淸齋與否,摘奸以來。
兵曹,以李顯英爲摠戎中軍。
趙在慶,以義禁府言啓曰,平山府使金明根,前府使鄭日復等,竝拿問勘處事,傳旨啓下矣。金明根時在任所,鄭日復下去京畿仁川地云,依例發遣府書吏,竝拿來,何如?傳曰,待待命拿囚。
義禁府照目,粘連前守衛官朴東奎矣本府議啓內,拒敺追攝,法禁何如,而今此囚供,禁牌破傷,雖爲發明,禁隷敺打,不能隱諱,自有當律,焉逭重究?以此照律,罪杖八十收贖,奪告身三等私罪。奉敎依允爲旀,功減一等爲良如敎。又照目,粘連新昌前縣監曺漢振矣本府議啓內,只呈檢牒,有何疎忽之慮,至送屍體,作此駭妄之擧,事極乖常,罪難參恕。以此照律,罪杖八十收贖,奪告身三等私罪。奉敎依允爲旀,功減一等爲良如敎。又照目,粘連富寧前府使李升德矣本府議啓內,未捧旣多,則新逋復出也,糴法莫嚴,不可容貰。以此照律,罪告身盡行追奪,徒三年定配,以喪後勘斷,依法典收贖,只五年禁錮私罪。奉敎依允爲旀,功議各減一等爲良如敎。又照目,粘連鏡城前判官張龍八矣本府議啓內,未捧旣多,則新逋復出也,糴法莫嚴,不可容貰。以此照律,罪告身盡行追奪,徒三年定配,又五年禁錮私罪。奉敎依允。
兵曹判書趙秉鉉疏曰,伏以臣濫縻重寄,亦旣經年矣,寧或有一分堪承之望而然哉?始也攀誥若驚,控懇徒歸於飾讓,終乃俟屨爲懼,揆分自底於冒據,月日斯邁,淟涊至此,無攸裨補,孤負隆眷,居常悚惕,每懷靡及。臣本無似,跡又零畸,拂拭顧復,偏藉恩造,苟有尺能之可效,固宜圖報之不暇,而疎闇之質,素蔑稱當,受任半載,無一施爲。金穀簿書之要,恒恐遺察,甲兵儲胥之重,未見整釐。且進退韎韋,尤係銓擧,而京察卽有國之大政耳。簾諭鄭重,廟飭申複,臣所區區自矢,亶在乎俯竭微忱,仰副明命,而緣臣庸愚,專昧甄別,振滯恢張,尙矣無論,循格排擬,亦多錯了,自知瘢疣之百出,竟致譏笑之四至。縱荷聖念曲庇,同朝甚厚,駁覈之言,迨此寥寥,臣誠反躬自省,惶汗無從。在前而未敢言私,怵畏義也,及今而猥干釋負,揣量力也。旣試驢技,不過止此,强策駑步,行之得乎?一經都政,便稱銓家之苽熟程限,而侍衛義重,冒沒趨承,備例呈告,隨以中撤,包愧茹蹙,日甚一日。況臣綿弱善病,頑積成痼,眩暈翻作,眠食俱失,駸駸然衰脫澌鑠,莫可收拾。方其少歇之力作動嚲,常戒顚跲於俄忽之間,而今於節序之交換,未免將攝之不適,舊祟新症,表裏迭攻,委薾頹倒,一直瘝務,病裏悶阨,無地自容。以情以病,去就立判,玆罄披瀝之私,敢蘄必遂之恩。伏願聖明,俯賜鑑諒,仰稟東朝,劃改臣所帶本兵之銜,毋曠厥職,獲伸賤分,不勝大願。臣無任云云。答曰,省疏具悉。重任何可輕遞?卿其勿辭,益勉恢張之道。
檢閱南秉哲疏曰,伏以臣卽接家信,臣母素患風眩之疾,近因節序之換,諸症添損,連試藥餌,尙未夬瘳。臣聞此報,不能自定,玆敢拜章徑出。伏乞聖明,俯賜鑑諒,亟鐫臣所帶之職,仍治臣擅離之罪,俾便救護,以肅法紀焉。臣無任云云。答曰,省疏具悉。爾其勿辭救護。
修撰沈承澤疏曰,伏以臣於持被之中,卽接家信,則臣父素患痰癖之症,近値日候之不調,將攝失宜,一倍添劇,食飮全阻,轉側須人,家僮踵至,促臣歸視。臣自聞此報,方寸煼灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,仍治臣擅離之罪,以肅朝綱焉。臣無任云云。答曰,省疏具悉。爾其勿辭救護。
上在昌德宮。停常參·經筵。
朴齊憲啓曰,來十一日朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日專經文臣殿講日次,而元陵忌辰祭齋戒相値,頉稟之意,敢啓。傳曰,知道。
趙秉龜啓曰,來十一日輪對日次,而元陵忌辰祭齋戒相値,頉稟之意,敢啓。傳曰,知道。
朴齊憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙秉龜啓曰,左副承旨金洙根,右副承旨趙在慶,今日不爲仕進,竝卽牌招,何如?傳曰,竝許遞,前望單子入之。
傳于金左根曰,禮房承旨與同副承旨,分詣受香諸處,奉審摘奸以來。
承旨前望單子入之,沈宜升·李源庚落點。
趙秉龜啓曰,新除授左副承旨李源庚,右副承旨沈宜升,竝卽牌招,何如?傳曰,允。
又啓曰,左副承旨李源庚,時在開城府,斯速乘馹上來事,下諭,何如?傳曰,許遞,前望單子入之。
承旨前望單子入之,朴宗吉落點。
金左根啓曰,左右史不可不備。別兼春秋李時愚,檢閱洪在龍·鄭基世,旣有只推之命,竝卽牌招,推移入直,何如?傳曰,允。
以別兼春秋李時愚,檢閱洪在龍·鄭基世牌不進罷職傳旨,傳于朴齊憲曰,只推,更爲牌招。
朴齊憲啓曰,行大司憲李翊會,掌令朴鳴載牌不進,執義金鼎元,掌令鄭錫麟,持平金宗虎·丁載榮在外,監察茶時之意,敢啓。傳曰,知道。
以掌令朴鳴載,獻納徐有薰,正言李晦榮·李晩奎牌不進罷職傳旨,傳于朴齊憲曰,只推。
以右副承旨沈宜升牌不進罷職傳旨,傳于朴齊憲曰,只推。
以修撰李是鍊牌不進罷職傳旨,傳于金左根曰,只推。
以副應敎韓宓履,副修撰韓啓源牌不進罷職傳旨,傳于金左根曰,只推。
金左根,以弘文館言啓曰,下番闕直,事甚未安。修撰李是鍊,副修撰韓啓源,旣有只推之命,竝卽牌招,推移入直,副應敎韓宓履,旣有只推之命,一體牌招察任,何如?傳曰,允。
兵曹口傳政事,副護軍單金洙根。
朴齊憲,以成均館同知館事大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
又以御營廳言啓曰,本廳千摠柳相鼎,身病甚重,勢難察任,改差,何如?傳曰,允。
又以義禁府言啓曰,時囚罪人張龍八,徒三年定配,又五年禁錮照律公事判付內,依允事,命下矣。張龍八告身盡行追奪,忠淸道黃磵縣新興驛,徒三年定配,又五年禁錮,而以議啓內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
沈宜升啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
姜時永啓曰,左副承旨金左根,今日不爲仕進,卽爲牌招,何如?傳曰,允。
金左根啓曰,左承旨朴宗吉,時在京畿楊州地,斯速乘馹上來事,下諭,何如?傳曰,許遞,前望單子入之。
承旨前望單子入之,南履炯落點。
金左根啓曰,新除授承旨南履炯,方在禁錮,亦在被謫蒙放中,何以爲之?敢稟。傳曰,蕩滌敍用。
傳于金左根曰,承旨房望,順房爲之,吏·戶換房。
金左根啓曰,卽者別兼春秋李時愚,檢閱洪在龍,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,竝推考警責,仍卽牌招入直,何如?傳曰,允。
以檢閱鄭基世牌不進罷職傳旨,傳于朴齊憲曰,只推。
朴齊憲啓曰,左右史不可不備。檢閱鄭基世,旣有只推之命,卽爲牌招入直,何如?傳曰,允。
沈宜升啓曰,行大司憲李翊會,掌令朴鳴載牌不進,執義金鼎元,掌令鄭錫麟,持平金宗虎·丁載榮在外,監察茶時之意,敢啓。傳曰,知道。
以掌令朴鳴載,獻納徐有薰,正言李晩奎牌不進罷職傳旨,傳于沈宜升曰,只推。
傳于朴齊憲曰,卽見臺疏,全篇旨義,極其荒亂,外托言事,內實挾雜,豈有如許風習,如許爻象乎?此不可以言官而容貸。正言李晦榮,施以刊削之典。
以忠淸監司金英淳狀啓,扶餘縣監李遭母喪事,傳于朴齊憲曰,今該曹口傳擇差,不多日內下送。
傳于朴齊憲曰,發遣吏郞,諸執事淸齋與否,摘奸以來。
以修撰李是鍊再牌不進罷職傳旨,傳于沈宜升曰,只推。
以副應敎韓宓履,副修撰韓啓源牌不進罷職傳旨,傳于沈宜升曰,只推。
朴齊憲,以弘文館言啓曰,下番闕直,事甚未安。修撰李是鍊,副修撰韓啓源,旣有只推之命,竝卽牌招,以爲推移入直,副應敎韓宓履,旣有只推之命,一體牌招察任,何如?傳曰,允。
又以宣惠廳言啓曰,昨年諸道給災,殆過六萬餘結矣。連年荐歉,歲入大絀,經費無以支計,今年京畿·三南·關東營邑需八分一,各樣價四分一,海西營邑需各樣價八分一,依例裁減磨鍊,何如?傳曰,允。
正言李晦榮疏曰,伏以臣生長草野,知識淺薄,資質鹵鈍,自分明時棄物。粵在再昨年,幸通朝籍,今又臘政,正言除旨,忽下於千萬夢想之外,召牌儼臨,惝怳驚悚,罔知攸措。繼以正朝享官,往還三日,素患痰咳之症,乘時發作,未及肅謝,惶霣無地,且況言議風彩,實不合於淸朝耳目之任。伏乞聖明,特遞臣職,以安私分焉。如臣微賤之見,不敢言議於世道時弊,猥蒙天恩,冒忝臺銜,狗馬之誠,豈可無毫分報效之心哉?見今時弊,不一其端,最可爲患者,洋學一款也。蔓延京鄕,沈久歲月,甚至於洋漢之流來,則一大禍根,而且臣昨年待罪肇慶廟時,營獄盈溢,且退伏鄕廬,現捉無數,推此觀之,無處無之。于彼之惑,刑而不畏,死亦無恨,世豈有好死惡生之理乎?此是禁制之最難,而大經則申明義理,敦尙風化,使之日遷善,禁於未然之前,爲王政之急先務。旣犯之後,從以刑之,亦國法之斷不可已,則目今禁制之方,專在於摘發其類,去其根窩。以臣鄕曲之愚見,禁制摘發之方策,莫若申飭五部部官及各道道官,各該守令,逐戶家座,五戶爲統,定其統首,譏詗五戶之內。探而來告者,褒而償之,諱而不告者,與原犯者同罪,重以刑之,償刑分明,則探之不難,禁之亦便。此法少不弛緩,去益嚴飭,臣竊伏以爲不滿數月,不禁而自禁。且以民瘼言之,連値歉荒,生民之艱難,莫此時爲甚。死亡之布,流離之還,徵之於不當之族戚,捧之於無義之村落,足可安堵之民,從此而亦流離,是豈本固邦寧之道耶?特命方伯·守令,使之別般區劃。而生民休戚,專係於守令之治不治,今纔大政已過,圖囑納賂之說,喧騰一世,貽笑四方,一有剛腸者,孰不憤惋?噫,前吏判宋冕載,年今八十,歷事四朝,頂踵毛髮,莫非國恩,豈忍負先朝,而乃敢逞私於聖王嗣服之初乎?日前臺疏,旣以受賂爲目,則非徒爲政者之羞愧,亦豈無作宰者之引嫌乎?此非聖上爲民擇官之意,前吏曹判書宋冕載,欺君循私之罪,烏可免也?施以投畀之典,斷不可已也。臣無任云云。省疏具悉。爾言出於公心乎?極爲駭妄矣。
上在昌德宮。停常參·經筵。
沈宜升啓曰,行大司憲李翊會呈辭,執義金鼎元,掌令鄭錫麟,持平金宗虎·丁載榮在外,掌令朴鳴載未肅拜,監察茶時之意,敢啓。傳曰,知道。
金左根啓曰,行左承旨南履炯,時在京畿始興地,斯速乘馹上來事,下諭,何如?傳曰,許遞,前望單子入之。
傳于金左根曰,傳香承旨馳詣社稷,奉審摘奸以來。
承旨前望單子入之,金周默落點。
沈宜升啓曰,新除授右副承旨金周默,卽爲牌招,何如?傳曰,允。
傳于朴齊憲曰,承旨房望,順房爲之,吏·戶換房。
以別兼春秋李時愚,檢閱洪在龍·鄭基世牌不進罷職傳旨,傳于沈宜升曰,只推。
朴齊憲啓曰,左右史不可不備。別兼春秋李時愚,檢閱洪在龍·鄭基世,旣有只推之命,檢閱南秉哲,由限已過,竝卽牌招,推移入直,何如?傳曰,允。
以副應敎韓宓履,修撰李是鍊,副修撰韓啓源牌不進罷職傳旨,傳于沈宜升曰,只推。
朴齊憲啓曰,應敎金英根內閣進,校理李殷相·徐耆淳差祭,副修撰一員未差,玉堂上下番俱空,事甚未安。副應敎韓宓履,修撰李是鍊,副修撰韓啓源,旣有只推之命,修撰沈承澤,由限已過,與副校理任百經·林肯洙,竝卽牌招,推移入直,何如?傳曰,允。
吏曹口傳政事,以沈淳祖爲扶餘縣監。
朴齊憲啓曰,吏曹郞廳來言,臺諫有闕,政事取稟。傳曰,前望單子入之。
正言前望單子入之,南性敎落點。
以右副承旨金周默牌不進罷職傳旨,傳于沈宜升曰,只推。
以別兼春秋李時愚,檢閱洪在龍牌不進罷職傳旨,傳于沈宜升曰,只推。
以副應敎韓宓履,副校理任百經·林肯洙,修撰沈承澤·韓啓源牌不進罷職傳旨,傳于沈宜升曰,只推。
沈宜升,以都摠府言啓曰,今日入直內三廳武兼禁軍及軍兵等,當爲中日習射技放,而社稷祈穀大祭齋戒相値,不得設行之意,敢啓。傳曰,知道。
朴齊憲,以承文院都提調意啓曰,會寧·慶源交易事,禮部咨文,今纔出來矣。回咨依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
上在昌德宮。停常參·經筵。
夜自一更至四更,月暈。
藥房提調李憲瑋,副提調趙秉龜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金周默啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
沈宜升啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
備忘記,豐山萬戶張之熊下直,長弓一張,長箭一部,片箭一部,筒兒一箇賜給。
金左根啓曰,臣左根依定式進詣香室,奉審香祝樻·祝板袱子,則精潔之意,敢啓。傳曰,知道。
沈宜升啓曰,臣宜升以入直禁軍戎器點考,進去下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于金左根曰,左承旨許遞,前望單子入之。
傳于金左根曰,玉堂有闕之代,前望單子入之。
傳于金左根曰,藥院都提調有闕之代,政官牌招開政。
承旨前望單子入之,朴熙顯落點。
玉堂前望單子入之,副修撰徐有薰落點。
傳于朴齊憲曰,承旨房望,順房爲之,吏·戶換房。
沈宜升啓曰,明日傳香,禮房承旨當爲齋宿,右承旨朴熙顯,所當牌招,而拘於廳規,不得請牌。何以爲之?敢稟。傳曰,牌招。
朴齊憲啓曰,吏曹判書金弘根,參判洪穉圭,參議李寅皐牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
朴齊憲,以吏曹言啓曰,宣川府使申錫朋,今已年滿七十,依定奪改差,何如?傳曰,允。
又以吏批言啓曰,成均館直講卓雲翰·金震休,孝陵別檢辛志鼎,以其身病,呈狀乞遞,竝改差,何如?傳曰,允。
有政。吏批,判書金弘根進,參判洪穉圭,參議李寅皐牌不進,同副承旨朴齊憲進。以金基纘爲獻納,金遇明爲戶曹參議,趙寅永爲內醫都提調,趙冀永爲同經筵,沈正禮爲中部令,卓碩行爲典籍,趙豐祿·宋一龍爲武烈祠參奉,申義和爲宣川府使。奉常直長單黃燝。
兵批,判書趙秉鉉,參判張敎根病,參議權溭受由,參知宋應龍入直進,左副承旨沈宜升進。護軍南履炯·韓鎭㦿,副護軍姜時永·朴宗吉·李源庚·趙在慶·南獻敎·金秀鍾·李克問·金有喆·朴慶雲,姜四哲,副司直任百能,以上竝單付。
吏批,再政。以李東柱爲引儀,李秉植爲孝陵別檢。
兵批,再政。僉知加設單李錫龜,副護軍單申錫朋,宣川防禦使單申義和。
以咸鏡監司朴岐壽狀啓,咸興府人命淹死事,傳于朴齊憲曰,聞甚矜惻,元恤典外,別加顧助,如有生前身還布,竝蕩減事,廟堂措辭分付。
金周默啓曰,行大司憲李翊會,掌令朴鳴載牌不進,執義金鼎元,掌令鄭錫麟,持平金宗虎·丁載榮在外,監察茶時之意,敢啓。傳曰,知道。
以掌令朴鳴載,獻納徐有薰,正言李晩奎·南性敎牌不進罷職傳旨,傳于金周默曰,只推。
以吏曹參議李寅皐再牌不進罷職傳旨,傳于金周默曰,只推。
朴齊憲,以戶曹言啓曰,景慕宮奉安閣開基·定礎·立柱·上樑吉日時,令日官李秉洪推擇,則開基今正月二十五日辰時,定礎來二月初四日巽時,立柱同月十五日卯時,上樑同月十六日申時俱吉云,以此日時擧行,何如?傳曰,允。
又以弘文館言啓曰,應敎金英根內閣進,校理徐耆淳以文兼,監軍受牌,上番闕直,事甚未安。副應敎韓宓履,副校理任百經·林肯洙,旣有只推之命,與校理李殷相,竝卽牌招,以爲推移入直,新除授副修撰徐有薰,一體牌招察任,何如?傳曰,允。
沈宜升,以兵曹言啓曰,今正月十一日武臣賓廳武經講書日次,而國忌齋戒相値,不得爲之之意,敢啓。傳曰,知道。
又以兵曹言啓曰,宣傳官沈昌奎,羽林衛將鄭煥章,五衛將趙秉懿·金鍾輯,忠翊衛將申在敏,俱以病難供職,呈狀乞遞,五衛將金壽喜·金哲源,除授在外,上來無期云,竝改差,何如?傳曰,允。
判府事李止淵箚曰,伏以臣復叨嘗藥之任,今已三數月矣。間或强赴日次,亦又冒登診筵,職固當於殫竭,計敢出於便宜,而其奈宿病未祛,新恙輒添,筋力之事,終無以自效,何哉?向以早晩丐遞之意,仰達於前席,伏想聖聰,亦必記存,而實狀苟可支吾,微分豈容煩瀆?第今觸冒風寒之祟,痰嗽越劇,略試行步之害,痔漏轉肆,氣息之喘促,復兆本症,肢體之拘攣,恰類前樣。晝宵有貼席之苦,時日無詣院之望,悶悚交切,寢食靡寧,玆具短箚,仰塵崇聽。惟聖慈垂諒,許改臣藥院都提擧,俾得安意調息焉。取進止。答曰,省箚具悉卿懇。愼節奉慮,所請今姑許副。仍傳于朴齊憲曰,此批答遣史官傳諭。
上在昌德宮。停常參·經筵。
金周默啓曰,行大司憲李翊會呈辭,執義金鼎元,掌令鄭錫獜,持平金宗虎·丁載榮在外,掌令朴鳴載未肅拜,監察茶時之意,敢啓。傳曰,知道。
金左根啓曰,假注書徐相敎,身病猝重,勢難察任。今姑改差,何如?傳曰,允。
徐相敎改差,代以尹行福爲假注書。
沈宜升啓曰,假注書尹行福,時無職名,令該曹依例付軍職,冠帶常仕,何如?傳曰,允。
假注書李秉植書啓,臣於本月初十日辰時量,以東·南·北郊諸壇摘奸事,敬奉聖敎,馳往風雲雷雨壇,奉審是白乎則,階砌曲墻及紅箭門壇上下莎草,俱爲無頉是白遣。仍詣雩祀壇奉審是白乎則,階砌曲墻及紅箭門壇上下莎草,俱爲無頉是白遣。仍詣漢江龍壇,奉審是白乎則,階砌曲墻及壇上下紅箭門內莎草,俱爲無頉是白遣。仍詣司寒壇,奉審是白乎則,階砌曲墻及紅箭門壇上下莎草,俱爲無頉是白遣。仍詣馬祖壇,奉審是白乎則,階砌曲墻及紅箭門內壇上下莎草,俱爲無頉是白乎旀。以日暮止宿,十一日平明,馳詣先農壇,奉審是白乎則,階砌曲墻及紅箭門內壇上下莎草,俱爲無頉是白遣。仍詣先蠶壇,奉審是白乎則,階砌曲墻及紅箭門內壇上下莎草,俱爲無頉是白遣。仍詣祈雨壇及厲壇,奉審是白乎則,階砌曲墻及紅箭門內壇上下莎草,俱爲無頉是白乎所,仍爲復命之意,敢啓。傳曰,知道。
以黃海監司趙斗淳狀啓,鳳山郡民家失火事,傳于金周默曰,聞甚矜惻,元恤典外,別加顧助,結構奠接之方,廟堂措辭分付。
以右承旨朴熙顯牌不進罷職傳旨,傳于金周默曰,只推。
以副應敎韓宓履,校理李殷相,副校理任百經·林肯洙,副修撰徐有薰牌不進罷職傳旨,傳于金周默曰,只推。
沈宜升,以兵曹言啓曰,今月十四日,一羽禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以朴來永爲羽林將。
沈宜升,以備邊司言啓曰,諸道春操稟啓,今已齊到矣。詰戎國之大事,固不可許久廢閣,而近年停操,便同恒例,其在備虞,及今修擧,有不容已。而第念目下民勢,兩西則賑政將始,畿湖·東北,雖非議賑,方擬救急,兩南則昨年穡事,縱云少康,歉荒之餘,重困於頻歲泛舟之役,此時徵調,實所當念。今春八道·四都水陸諸操巡歷巡點,竝姑停止,官鎭門聚點,使之如例爲之,而充伍繕械之節,另飭擧行,有堤堰處,依前令飭,移點完役,俾有實效。兩西設賑處,尤當有別般軫恤之政,毋論邑鎭,竝與聚點,亦姑停免,各樣都試,除非待秋合設處外,按例設行之意,分付,何如?傳曰,允。
上在昌德宮。停常參·經筵。
夜自一更至五更,月暈。
沈宜升啓曰,行大司憲李翊會呈辭,執義金鼎元,掌令鄭錫麟,持平金宗虎·丁載榮在外,掌令朴鳴載未肅拜,監察茶時之意,敢啓。傳曰,知道。
朴齊憲啓曰,三品官之毋得過三日循例請牌,曾有定式矣。戶曹參議金遇明,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
朴熙顯啓曰,卽者校理徐耆淳,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
傳于朴齊憲曰,都承旨許遞,前望單子入之。
承旨前望單子入之,鄭基一落點。
以忠淸監司金英淳狀啓,稷山縣民家失火事,傳于朴齊憲曰,聞甚矜惻,元恤典外,別加顧助,結構奠接之方,廟堂措辭分付。
朴熙顯,以弘文館言啓曰,應敎金英根內閣進,校理徐耆淳陳疏徑出,上番闕直,事甚未安。副應敎韓宓履,校理李殷相,副校理任百經·林肯洙,竝卽牌招,以爲推移入直之地,何如?傳曰,允。
朴齊憲,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以禁衛營言啓曰,本營中軍沈能俊,身病甚重,勢難察任,今姑改差,何如?傳曰,允。
上在昌德宮。停常參·經筵。
朴齊憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭基一啓曰,右副承旨金周默,今日不爲仕進,卽爲牌招,何如?傳曰,允。
備忘記,牛峴僉使延喜榮下直,長弓一張,長箭一部,片箭一部,筒兒一箇賜給。
傳于鄭基一曰,承旨房望,順房爲之。
傳于鄭基一曰,都承旨入侍。
鄭基一啓曰,假注書李秉植,身病猝重,勢難察任,今姑改差,何如?傳曰,允。
李秉植改差,代以金益文爲假注書。
朴齊憲啓曰,行大司憲李翊會,掌令朴鳴載牌不進,執義金鼎元,掌令鄭錫麟,持平金宗虎·丁載榮在外,監察茶時之意,敢啓。傳曰,知道。
以掌令朴鳴載,獻納金基纘,正言李晩奎·南性敎牌不進罷職傳旨,傳于朴齊憲曰,只推。
鄭基一啓曰,卽者吏曹郞廳來言,扶餘縣監沈淳祖,當爲署經,而兩司不備,不得署經云。除在外外,未肅拜人員,竝卽牌招,何如?傳曰,允。
以右副承旨金周默牌不進罷職傳旨,傳于朴齊憲曰,只推。
以副應敎韓宓履,校理李殷相,副校理任百經·林肯洙牌不進罷職傳旨,傳于朴齊憲曰,只推。
以忠淸監司金英淳狀啓,槐山郡守宋錫老身死事,傳于鄭基一曰,令該曹口傳擇差,催促下送。
兵曹口傳政事,護軍單趙秉龜。
吏曹口傳政事,以徐承淳爲槐山郡守。
朴熙顯,以弘文館言啓曰,上番闕直,事甚未安。副應敎韓宓履,副校理任百經·林肯洙,旣有只推之命,竝卽牌招,以爲推移入直之地,何如?傳曰,允。
鄭基一,以吏曹言啓曰,忠淸道都事李亮淵,慶尙道都事李敏行,黃海道都事洪直弼,俱爲除拜,過限未肅拜,竝改差,何如?傳曰,允。
朴熙顯,以禮曹言啓曰,卽接京畿監司洪學淵移文,則以爲龍仁縣鄕校聖殿殿內鋪陳,年久弊破,將以今春釋菜,兼告修改,告由·移還安祭香祝,自本曹啓稟下送云矣。龍仁縣鄕校聖殿鋪陳,當於今春釋菜,兼告修改,告由·移還安祭香祝,卽令該司照例磨鍊下送,而祝文中措辭撰出事,一體分付,何如?傳曰,允。
又以禮曹言啓曰,卽接忠淸監司金英淳移文,則以爲德山縣鄕校聖殿滲漏,仰土剝落,棟椽朽傷,不可不及今修改,告由·移還安祭香祝,自本曹啓稟下送云矣。德山縣鄕校聖殿修改,今春釋菜,隔在不遠,當爲兼告擧行,告由·移還安祭香祝,卽令該司照例磨鍊下送,而祝文中措辭撰出事,一體分付,何如?傳曰,允。
朴齊憲,以兵曹言啓曰,文臣兼宣傳官徐耆淳·曺雲承,俱以病難供職,呈狀乞遞,竝改差,何如?傳曰,允。
又以禁衛營言啓曰,本營中軍,今當差出,而擬望之人乏少,外任竝擬,何如?傳曰,允。
義禁府啓目,沃溝縣監朴在皞原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允。又啓目,平山前府使鄭日復原情云云。傳旨內辭緣,泛稱遲晩,所當請刑是白乎矣,曾經摠府郞勿爲請刑,載在大典通編,議處,何如?判付啓依允。
吏曹參判洪穉圭疏曰,伏以臣冒據此職,月屢改而歲又換矣。除拜之初,敢以才不堪病難〈强〉之狀,冒昧仰控,或冀照燭,而及夫未蒙恩諒,洊被召命,則臣感恩怵義,黽勉出肅,一再行政,已露做錯,悚愧自訟,至今未已。至於賤疾實狀,不得不更煩聰聽。蓋臣之昨年所經,非若一時旡妄,忽自春來,病在喉舌,不粒食者,爲三四朔,而飮水延活,衰氣暴盡。于斯時也,見者瞠然,心亦自危,幸而弱縷厪支,雜方偶效,稍近米醬,始判人鬼。然又於近日,貞疾陡肆,此是醜穢之症,不敢悉陳其狀,而牽痛之劇,動撣不得,數步之地,氣息喘促。間者數三赴公,特不過霎時勞役,而向來宮班,昏窒幾危,日前政席,觸寒添感,咳嗽驟作,胸膈如裂,坐臥俱妨,澌綴欲盡,頓然無陽界意思。以此貌樣,雖欲彈束趨走,其可得哉?伏枕宛轉之中,尤切虛縻之懼,玆敢不避猥屑,冒控衷懇。伏乞聖慈,仰稟東朝,亟遞臣所帶銓任,俾得安意調將,不勝大願。臣無任云云。答曰,省疏具悉。所請依施。
庚子正月十三日未時,上御熙政堂。大王大妃殿垂簾,都承旨入侍時,行都承旨鄭基一,假注書尹行福,記事官鄭基世·南秉哲,校理李殷相,修撰沈承澤,副修撰徐有薰,以次進伏訖。上曰,史官分左右。仍命內侍,以封書三度,授基一,基一傳于殷相等,殷相等跪受訖。大王大妃殿曰,大殿有所賜,而予亦有所賜矣。仍命出封書三度,內侍傳于基一,基一受傳殷相等,殷相等跪受訖。大王大妃殿曰,此是大事,盡心爲之。仍命殷相等先退。上曰,史官就座。遂命退,承史以次退出。
上在昌德宮。停常參·經筵。
金周默啓曰,合辭許久闕啓,事甚未安。除在外·傳旨未下外,未肅拜·呈告人員,竝卽牌招,何如?傳曰,允。
朴熙顯啓曰,左副承旨沈宜升,今日不爲仕進,卽爲牌招,何如?傳曰,允。
備忘記,北虞候南鴻重下直,長弓一張,長箭一部,片箭一部,筒兒一箇賜給。
傳于朴熙顯曰,禮房承旨馳詣宗廟·景慕宮,奉審摘奸以來。
以左副承旨沈宜升牌不進罷職傳旨,傳于金周默曰,只推。
以副校理任百經·林肯洙牌不進罷職傳旨,傳于朴熙顯曰,只推。
朴熙顯,以奎章閣言啓曰,明日卽奉謨堂春孟朔奉審日次,臣等進詣擧行之意,敢啓。傳曰,知道。
又以弘文館言啓曰,副應敎韓宓履差祭出去,上番闕直,事甚未安。副校理任百經·林肯洙,旣有只推之命,竝卽牌招,以爲推移入直之地,何如?傳曰,允。
以掌令朴鳴載,獻納金基纘,正言南性敎牌不進罷職傳旨,傳于金周默曰,只推。
金周默啓曰,掌令朴鳴載,獻納金基纘,正言南性敎,旣有只推之命,一體牌招,何如?傳曰,允。
又啓曰,守令署經事,命下矣。掌令朴鳴載,獻納金基纉,正言南性敎,旣有只推之命,與行大司諫尹命圭,一體牌招,以爲備員署經之地,何如?傳曰,允。
又啓曰,行大司憲李翊會,掌令朴鳴載牌不進,執義金鼎元,掌令鄭錫麟,持平金宗虎·丁載榮在外,監察茶時之意,敢啓。傳曰,知道。
以掌令朴鳴載,獻納金基纉,正言李晩奎牌不進罷職傳旨,傳于金周默曰,只推。
以掌令朴鳴載,獻納金基纉牌不進罷職傳旨,傳于金周默曰,只推。
金周默啓曰,守令署經事,命下矣。掌令朴鳴載,獻納金基纉,旣有只推之命,與行大司諫尹命圭,一體更爲牌招,何如?傳曰,允。
又啓曰,扶餘縣監沈淳祖,憲府則雖已署經,諫院則行大司諫尹命圭,獻納金基纉再牌不進,司諫金樂壽在外,正言南性敎未署經,只有正言李晩奎一人,不得備員署經。行大司諫尹命圭,所當更請牌招,而係是一日三牌,何以爲之?敢稟。傳曰,一司除署經。
以獻納金基纘再牌不進罷職傳旨,傳于金周默曰,只推。
金周默,以備邊司言啓曰,全羅兵使徐相五,以其親年,呈狀乞遞矣。揆以公格,在所當遞,改差,何如?傳曰,允。
兵曹,以朴蓍會爲禁衛中軍。
義禁府啓目粘連,向前鄭日復亦,正供本係嚴重,上納自有程限是白去乙,江邸許只爲輸置,監色輩初不干涉云者,流來之例,大違經法,現發之後,不可容貰,以此照律,何如?判付啓依允。又啓目粘連,向前朴在皞亦,稅船護送,法意何如,而平日不能檢飭,昏夜有此臭載,揆以令式,有難參恕。依通編所載之律,罷黜,何如?判付啓依允。
上在昌德宮。停常參·經筵。
夜二更三更,月食。
藥房都提調趙寅永,提調李憲瑋,副提調鄭基一啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金周默啓曰,行大司憲李翊會,掌令朴鳴載呈辭,執義金鼎元,掌令鄭錫麟,持平金宗虎·丁載榮在外,監察茶時之意,敢啓。傳曰,知道。
金左根啓曰,同副承旨朴齊憲,今日不爲仕進,卽爲牌招,何如?傳曰,允。
沈宜升啓曰,備邊司郞廳來言,今日賓廳日次,而救食齋戒相値,不得來會云矣,敢啓。傳曰,知道。
朴熙顯,以奎章閣言啓曰,景慕宮御眞移安處所,今望奉審無頉之意,敢啓。傳曰,知道。
又以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
以同副承旨朴齊憲牌不進罷職傳旨,傳于金周默曰,只推。
以副校理任百經·林肯洙牌不進罷職傳旨,傳于金周默曰,只推。
朴熙顯,以弘文館言啓曰,上番闕直,事甚未安。副校理任百經·林肯洙,旣有只推之命,校理徐耆淳由限已過,與副應敎韓宓履,一體牌招,以爲推移入直之地,何如?傳曰,允。
沈宜升,以都摠府言啓曰,今日入直內三廳武兼禁軍及軍兵等,當爲中日習射技放,而月食相値,不得設行之意,敢啓。傳曰,知道。
上在昌德宮。停常參·經筵。
沈宜升啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,全羅道右水使李景純,阿山萬戶徐鍾祿,在德萬戶金仁河下直,各長弓一張,長箭一部,片箭一部,筒兒一箇賜給。
沈宜升啓曰,卽伏見全羅右水使李景純符單子啓下者,則爾字誤書以卿字,臣之矇然捧入,不勝惶悚,原單子改付標以入。奏御文字,何等審愼,而有此錯誤,事甚疎忽。當該注書,不可無警,從重推考,〈何〉如?傳曰,允。
又啓曰,行大司憲李翊會,掌令朴鳴載牌不進,執義金鼎元,掌令鄭錫麟,持平金宗虎·丁載榮在外,監察茶時之意,敢啓。傳曰,知道。
以掌令朴鳴載,獻納金基纘,正言李晩奎牌不進罷職傳旨,傳于沈宜升曰,只推。
以副應敎韓宓履,校理徐耆淳,副校理任百經·林肯洙牌不進罷職傳旨,傳于沈宜升曰,只推。
朴齊憲,以禮曹言啓曰,皇壇壇上及祭器等物,每年孟春,戶·禮曹堂上奉審事,曾有定式矣。今正月二十二日,臣曹與戶曹堂上進去,奉審後稟處,何如?傳曰,允。
又以承文院都提調意啓曰,月食已過,禮部回咨,依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
沈宜升,以義禁府言啓曰,卽接楊口縣徒配罪人洪羲書戶奴呈狀,則其上典,以前任富寧府使還逋事,徒二年定配於楊口縣,而今年爲七十,依法典許贖爲辭矣。取考法文,則大明律犯罪時未老疾條云,年六十九以下徒役,限未滿年入七十,聽準老疾收贖。洪羲書今年已滿七十,依律文收贖放送,何如?傳曰,允。
義禁府照目粘連,平山前府使鄭日復矣本府議啓內,正供本係嚴重,上納自有程限是白去乙,江邸許只爲輸置,監色輩初不干涉云者,流來之例,大違經法,現發之後,不可容貸。以此照律,罪杖六十收贖,奪告身一等私罪。奉敎依允爲旀,功減一等爲良如敎。
上在昌德宮。停常參·經筵。
沈宜升啓曰,來二十一日朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴熙顯啓曰,右副承旨金周默,今日不爲仕進,卽爲牌招,何如?傳曰,允。
沈宜升啓曰,左邊捕盜大將任聖皐,以武臣堂上朔試射試官,今方慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
以右副承旨金周默牌不進罷職傳旨,傳于朴齊憲曰,只推。
朴齊憲啓曰,行大司憲李翊會,掌令朴鳴載牌不進,執義金鼎元,掌令鄭錫麟,持平金宗虎·丁載榮在外,監察茶時之意,敢啓。傳曰,知道。
以掌令朴鳴載,獻納金基纘,正言李晩奎牌不進罷職傳旨,傳于朴齊憲曰,只推。
以江原監司李光正狀啓,蔚珍縣民家失火事,傳于朴齊憲曰,許多民家之燒燼,聞甚驚慘,元恤典外,別加顧助,結構奠接之方,廟堂措辭分付。
上在昌德宮。停常參·經筵。
朴齊憲,以都摠府言啓曰,今日入直內三廳武兼禁軍及軍兵等,中日習射技放。請出標信。傳曰,知道。
朴齊憲啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,撫夷萬戶金宗仁下直,長弓一張,長箭一部,片箭一部,筒兒一箇賜給。
鄭基一啓曰,右副承旨金周默,今日不爲仕進,卽爲牌招,何如?傳曰,允。
以右副承旨金周默牌不進罷職傳旨,傳于朴熙顯曰,只推。
傳于朴熙顯曰,右副承旨許遞,政官牌招開政,如有違牌,勿爲呼望。
傳于鄭基一曰,中官石興說·宋希哲·韓珩和,竝加資。
朴齊憲,以兵曹言啓曰,五衛將宋秀國,以其病難供職,呈狀乞遞,改差,何如?傳曰,允。
有政。吏批,判書金弘根進,參判未差,參議李寅皐式暇,同副承旨朴齊憲進。以李彦淳爲吏曹參判,以金大根爲承旨,以洪穉圭爲刑曹參判,以金鉉復爲直講,朴惟儉爲典設別提,成永龜爲活人別提,金大默爲黃海都事,金熙逌爲平安都事,金基纘爲沃溝縣監。軍器直長單金廷炫,奉事單金龍範,副奉事單玄興孫,參奉單吳順賢。
兵批,判書趙秉鉉進,參判張敎根病,參議權溭病,參知宋應龍入直,左副承旨朴熙顯進。啓曰,全羅兵使,今當差出,而擬望之人乏少,他道水使·守令,竝擬,何如?　傳曰,允。以白東逵爲同知,南履炯爲副摠管,閔致默爲宣傳官,鄭球爲兼司僕將,鄭履元爲五衛將,姜彛鎭·韓淳·姜四哲·朴慶雲爲五衛將,鄭寅奎爲部將,具載哲爲忠淸兵使,李能權爲全羅兵使,金善問爲黃海兵虞侯,朴基潤爲美錢僉使。僉知加設單徐相五。及第金達衡今加折衝加資事,覆啓判下。護軍洪穉圭·朴蓍會·徐格修,副護軍金周默·沈昌奎·鄭球,以上竝單付。
吏批,再政。以兪象煥爲獻納,李寅弼爲大司成,安允璟爲司藝,李春命爲引儀,李羲鏞爲引儀。兼甕津府使單申從鎬。
兵批,再政。以姜葉爲忠翊將,宋柱獻·林肯洙爲文兼,申從鎬爲黃海水使。僉知鄭履元·沈彝鎭·韓淳,以上竝單付。
傳于朴熙顯曰,承旨房望,順房爲之。
朴齊憲啓曰,行大司憲李翊會,掌令朴鳴載牌不進,執義金鼎元,掌令鄭錫麟,持平金宗虎·丁載榮在外,監察茶時之意,敢啓。傳曰,知道。
以掌令朴鳴載,獻納金基纘,正言李晩奎牌不進罷職傳旨,傳于朴齊憲曰,只推。
朴齊憲,以禮曹言啓曰,卽接京畿監司洪學淵移文,則以爲果川縣鄕校聖殿仰壁滲漏,鋪陳朽破,將以今春釋菜,兼告修改,告由·移還安祭香祝,自本曹啓稟下送云矣。果川縣鄕校聖殿修改,當於今春釋菜,兼告擧行,告由·移還安祭香祝,卽令該司照例磨鍊下送,而祝文中措辭撰出事,一體分付,何如?傳曰,允。
上在昌德宮。停常參·經筵。
朴熙顯啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨沈宜升,今日不爲仕進,卽爲牌招,何如?傳曰,允。
又啓曰,行都承旨鄭基一,左承旨金大根,右承旨金左根不爲仕進,右副承旨沈宜升牌不進,同副承旨朴齊憲式暇出去,院中只有臣一人,伴直無人,右承旨金左根,所當牌招,而拘於廳規,不得請牌,何以爲之?敢稟。傳曰,右承旨許遞,前望單子入之。
承旨前望單子入之,徐英淳落點。
以右副承旨沈宜升牌不進罷職傳旨,傳于朴熙顯曰,只推。
朴熙顯啓曰,伴直無人,右副承旨沈宜升,旣有只推之命,更爲牌招,何如?傳曰,允。
傳于朴熙顯曰,承旨房望,順房爲之。
兵曹口傳政事,副護軍單金左根。
沈宜升啓曰,行大司憲李翊會,掌令朴鳴載牌不進,執義金鼎元,掌令鄭錫麟,持平金宗虎·丁載榮在外,監察茶時之意,敢啓。傳曰,知道。
以掌令朴鳴載,獻納兪象煥,正言李晩奎牌不進罷職傳旨,傳于沈宜升曰,只推。
以慶尙監司金道喜狀啓,咸昌縣民家失火事,傳于朴熙顯曰,民戶之燒燼,若是夥多,聞甚矜惻,元恤典外,別加顧助,結構奠接之方,廟堂措辭分付。
沈宜升啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
朴熙顯,以吏曹言啓曰,成均館博士金在瓘,受由過限不上來,依例罷職,何如?傳曰,允。
敦寧都正吳取善疏曰,伏以臣於去年冬蒙由在外之日,伏奉敦府除旨,義當竭蹶,祗肅恩命,而緣臣病淹,以至經歲叨謝,誠不勝萬萬惶懍之至,且臣旣無敦寧,格例所在,不可仍冒,玆敢短章仰籲。伏乞聖明,俯垂鑑諒,亟命選部照例鐫改,以存公格,仍治臣逋慢之罪,以肅朝綱焉。臣無任云云。省疏具悉。疏辭下該曹稟處。
吏曹啓目,粘連觀此敦寧府都正吳取善上疏,則以爲,臣旣無敦寧,格例所在,不可仍冒,伏乞亟命選部照例鐫改亦爲白有臥乎所,旣無敦寧,則揆以格例,不可仍置,敦寧府都正吳取善,依例改差,何如?判付啓依允。
上在昌德宮。停常參·經筵。
藥房都提調趙寅永,副提調鄭基一啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·中宮殿口傳問安。答曰,知道。
鄭基一啓曰,同副承旨朴齊憲,今日不爲仕進,卽爲牌招,何如?傳曰,允。
沈宜升啓曰,刑曹參判洪穉圭,除拜後過三日不爲出肅,依定式推考警責,仍卽牌招察任,何如?傳曰,允。
傳于金大根曰,大臣·備局堂上引見。
金大根,以內醫院都提調意啓曰,提調李憲瑋,今日問安,不爲仕進,卽爲牌招,何如?傳曰,允。
傳于金大根曰,藥院提調許遞,今日改差出。
徐英淳啓曰,假注書尹行福,身病猝重,勢難察任,今姑改差,何如?傳曰,允。
以同副承旨朴齊憲牌不進罷職傳旨,傳于沈宜升曰,只推。
以獻納兪象煥牌不進罷職傳旨,傳于沈宜升曰,只推。
金大根啓曰,卽者檢閱鄭基世,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋李時愚,檢閱洪在龍,竝卽牌招,推移入直,何如?傳曰,允。
有政。吏批,判書金弘根進,參判李彦淳在外未肅拜,參議李寅皐病,行左承旨徐英淳進。以曺錫亨爲應敎,李魯確·趙啓昇爲校理,李垿爲副校理,曺雲承爲修撰,金逸淵·韓啓源爲副修撰,姜世綸爲同敦寧,姜弼煥爲敦寧都正,金箕殷爲內醫提調,李彦淳爲掌苑提調,李昌祖爲直講,贈左承旨白師誼贈戶參例兼,同知白東逵考,直閣單徐有薰,丹陽郡守李敏榮,富平府使李宜翼相煥。
兵批,判書趙秉鉉次對進,參判張敎根受由,參議權溭入直進,參知宋應龍病,左副承旨朴熙顯進。僉知三單鄭球·姜葉·朴慶雲,副護軍吳取善,副司直金英根·韓宓履·李殷相·徐耆淳·任百經,副司果沈承澤·韓啓源,以上竝單付。
掌令朴鳴載,副校理林肯洙,正言李晩奎等啓曰,噫,嘻痛矣。書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已,其疏之上下屢千百言,閃忽疑眩,莫可摸揣,而指意肯䋜,專在於彼固曰四條外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孼,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩?世道之憂虞,何日可弭?請書九亟施追奪官爵之典。答三司曰,不允。
掌令朴鳴載,正言李晩奎等啓曰,噫嘻,痛矣。國榮之通天罪惡,萬戮猶輕,千剮難續,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。裕賊之罪,可勝誅哉?辛酉夏一疏,包凶蓄禍,暗售梟獍之場,都人尹姞等句語,排布陰譎,曲堗徙薪之援比,指意凶㦧,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也?吁,亦㦧矣,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆太憝也,凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可緩用尙魯追施之律。請物故罪人裕,亟施孥戮之典。噫嘻,痛矣。亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之如貫一串,苟究其本,則莫不源委於漢祿,根抵於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而試之,誠未爲過當,則推此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孼,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻,痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾輒之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根抵也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢被者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳受凶圖,釀成煥日滔天之禍,鼓倡悖論,馴致裕·玉讐國之計,一番逆變起,而罔不根抵於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣,何幸乾道孔昭,自作難逭,渠之平生斷案,無端呈露於爲其卵育吹噓感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也,渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄願留榮賊,究其情狀,卽一患得失之鄙夫,則渠所謂士流,吁,亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且㦧乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此矣。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於正宗大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則籍其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰十八字刀割分院兵助勢之策,湖南伯得差之願,無非遽逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧積庤,搢紳家火具之潛埋,七字刀割指卯日而擧事爲期云者,莫非做作妖言,煽動人心之計,而九字刀割十三日至凶之說,與鍾一,一而二二而一,似此古今所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心〈於〉振采,結爲兄弟,托鍾一於振采則謂以可用,薦振采於鍾一則稱有神術,逆賊光友,本以鄕曲賤孽,托爲凶徒死士,父事振采,兄事友文,九字刀割欲輸軍糧,則轉到南陽,凡爲群凶之指使,率皆挺身而樂赴,十一字刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至㦧,實是亘古之所罕,鍾·振諸賊,雖已伏法,盤覈猶有未盡,情節尙多未究,治逆之法,豈容如是?噫,彼永喆·鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究,矧又鍾·萬之猝斃,添一疑端,而鞫治未竟,竝加酌處,獄體疎虞,輿情轉激。請永喆更爲設鞫嚴問,其於得情,快正典刑。噫嘻,痛矣。亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼域之謀,非今斯今,攘臂弩眼,罔非戾氣,拄腹撐腸,都是禍心,至於甲戌之冬,肆發至凶至㦧罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子,亟施散配之典。噫嘻,宜學以卑微之流,賦潛慝之性,行己則巧妄而善爲狐媚,發跡於陰邪而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者?請正法罪人宜學諸子,亟施散配之典。噫嘻,痛矣。亂臣賊子之凶國禍家,從古何限,而豈有如李鶴秀至奸絶㦧者哉?渠本梟獍成性,虺螫化身,百照竝萃,萬妖具備,能事則戕人害物之天生宵小,伎倆則樂禍饕勢之世濟元惡,狡黠狼愎自是家庭之傳襲,狐朋狗黨,看作淵藪之陰祕,蓋其世守龜·祿之悖論,爲賊邊立幟,凶圖逆節,所由來者久矣。特以門戶之爀舃,資歷之萃膴,始也聖念未嘗不假借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭,則於是乎疑懼之心,翻成怨懟,壞亂之計,專出藉賣,甚至欺君罔上,貪天爲功,干犯則莫重莫嚴之地也,排布則至凶至㦧之謀也。幸賴聖鑑孔昭,莫售惎構,尙此王章未伸,倖逭收司,則渠乃偃處郊坰,出沒城闉,譸張訛訕,疑亂煽惑,齪齪之徒,蠅營蝨附,㦧慝之狀,天地之所不容,叵測之情,國人皆曰可殺,執跡而誅心,沿流而溯源,則根抵於凶徒,偎儡於醜類,是可忍也,孰不可忍也?苟究巨憝,渠實爲首,國有三尺,萬剮猶輕,輿論愈久而愈激,義理由是而漸晦,如此敗倫斁理而蔑義圖亂之君讐國賊,決不可晷刻容貸於覆載之間。請放逐鄕里罪人李鶴秀,設鞫得情,夬正典刑。噫嘻,痛矣。時煥之罪,可勝誅哉?渠以蟣蝨之微,素具梟獍之腸,不念聖朝陶甄之恩,積有平日怨懟之心,投呈凶疏,闖逞悖習,驟看外面,則雖似時弊之條陳,細究指意,則罔非禍心之包藏,手脚自露,肺肝如見,而至於上款一二句語,是豈爲人臣子,所敢萌諸心而發諸口者乎?肆犯莫嚴之地,自干不敬之誅,民彝斁矣,臣分蔑矣,太陽中天,鬼魅莫逃其狀,關石在府,亂逆當服常憲,乃於盤覈之未竟,有此島置之徑勘,以若蔑倫之類,至擬傅輕之律,刑政之失,莫甚於此,雖仰慈聖涵容之德,出於好生,其奈國人沸鬱之情,皆曰可殺,況渠罪犯之關係莫重,供招之自成斷案,已是淵鑑之所盡燭,則尤不可一刻容貸於覆載之間。請楸子島安置罪人時煥,更令王府嚴鞫得情,快正典刑。答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,勿煩。
掌令朴鳴載啓曰,噫嘻,痛矣。世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層出,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,潛售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所加獨辦也哉?其暗地受嗾之狀,平日醞釀之計,明若燭照,賢關之聲討,旣盡其詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也,此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏,根窩未破,憂虞轉深。請充軍罪人申綱,亟令王府拿鞫嚴覈,夬施典刑。噫嘻,痛矣。義理湮塞,世變層生,至於今番睦台錫事而極矣。惟我毅宗皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋,若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府設鞫嚴問,夬正典刑。噫嘻,痛矣。人心陷溺,世變層生,至於今番尙度之疏出而極矣。渠以鄕曲愚微之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測,至以人所不忍爲等句語,肆然說去,無所顧忌,君綱臣分,壞損無餘,輿憤久而益切,國言去而愈騰,聖批鄭重,處分嚴正,旣墜之倫彝復明,莫嚴之邦憲可正,而第其負犯至重,酌處反輕,悲疚之聖衷,雖不欲索言,憤惋之群情,實無以少洩,如渠愚闇之類,必不能獨辦,此不可不到底窮覈,以正誣犯之罪。請楸子島荐棘罪人尙度,亟令王府嚴鞫得情,夬施當律。新除授執義金鼎元,時在忠淸道忠州地,掌令鄭錫麟,時在京畿楊州地,持平金宗虎,時在江原道江陵地,持平丁載榮,時在全羅道龍潭地。請竝斯速乘馹上來事,下諭。答府曰,韓鼎弼事,不允。申綱事,不允。睦台錫事,不允。尙度事,不允。下諭事,許遞。
正言李晩奎啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只示梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻,痛矣。人心陷溺,世變層生,至於秋曹罪囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不曰置辟,而只令秋曹盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府設鞫得情,夬正典刑。噫嘻,人心陷溺,世變層生,至有申綱而極矣。渠以鄕曲鄙微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科,秦坑是何等時,而比擬無難,錢唐是何等事,而指斥有歸,渠之包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春秋之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊,然則奎·坤是已伏法之申綱也,申綱是未就鞫之奎·坤也,設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,亟令王府拿鞫嚴問,盤覈得情,夬伸典刑。噫嘻,痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人心所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府拿鞫嚴問,明正典刑。噫嘻,痛矣。尙度之罪,可勝誅哉?渠卽一鄕曲卑微之流耳,倖竊踰濫之職,而睯不知分,陰蓄希覬之心,而急於射利,出位陳章,旨意叵測,三人論列之際,誣逼於莫重莫嚴之地,全篇張皇,罔非觸犯,至若爲人所不忍爲等句語,恣意說去,極其陰慘,此豈今日臣子所可萌心發口,肆然登徹於殿下之庭哉?惟我翼宗大王,四載代聽,一心憂勤,八域臣民,莫不愛戴,政令施措,磊落光明,則渠何敢憑藉論人之疏,自陷誣犯之罪乎?言之臆塞,思之髮豎,何幸批諭鄭重,辭旨懇惻,燭幽明如日月,戢姦嚴如鈇鉞,人彝賴以不泯,君綱特以不墜,臣等竊不勝欽仰萬萬,而惟輕之典,止於島配,固知悲疚之聖衷,亶出於不欲索言,竊恐關石之邦憲,從此而有所輕重,此非如渠愚蠢之品,所可獨辦,不可但以荐棘而止。請楸子島荐棘罪人尙度,拿鞫得情,夬正典刑。新除授司諫金樂壽,時在京畿竹山地,請斯速乘馹上來事,下諭。答院曰,韓鼎鎭事,不允。申綱事,不允。睦台錫事,不允。尙度事,不允。下諭事,許遞。
檢閱鄭基世疏曰,伏以臣母,自經重證,尙未蘇完,委頓床玆,日事刀圭,臣之情私,實難離捨,而瀆撓是懼,曠瘝爲悚,黽勉就直,晝宵係戀,卽從筵退,得聞家信,則近因日候之不調,又致調將之失宜,寢啖俱愆,榮衛尤損,診察對投,此時爲急懇之私,益不自按,敢又陳籲,擅出禁扄。伏乞聖慈,俯垂諒察,亟遞臣職,仍治臣罪,俾私分安而朝綱肅焉。臣無任云云。省疏具悉。爾其勿辭救護。
庚子正月二十日辰時,上御熙政堂。大王大妃殿垂簾,藥房入診,大臣·備局堂上引見入侍時,都提調趙寅永,副提調鄭基一,假注書尹行福,記事官鄭基世·南秉哲,右承旨金大根,假注書金益文,事變假注書金得秀,行知中樞府事李羲甲·權敦仁·金箕殷,戶曹判書李紀淵,漢城判尹朴綺壽,知敦寧朴晦壽,禮曹判書李羲準,兵曹判書趙秉鉉,吏曹判書金弘根,工曹判書朴永元,行護軍李惟秀·李完植,禮曹參判金興根,副校理林肯洙,掌令朴鳴載,正言李晩奎以次進伏,醫官崔暄·金漢雋·南正吉·卞宗浩進伏楹外訖。上曰,史官分左右。寅永進前奏曰,今日卽新年初登筵也,聖上春秋鼎盛,慈殿氣候康寧,此實宗社無疆之福,臣不勝萬萬攢祝之至。大王大妃殿敎曰,新年大殿春秋,爲十四歲,宗社之慶,無大於是,誠不勝欣忭矣。寅永曰,近日日候猶寒,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,醫官使之入診乎?上曰,置之。大王大妃殿敎曰,醫官先退,次對爲之。寅永曰,頃因咸鏡監司朴岐壽狀啓,鏡城府流亡絶戶還折米一萬六千七百二十三石零,吏鄕逋折米一萬六千九百九十石零,富寧府流亡絶戶還折米二萬五千一百三十九石零,吏鄕逋折米三千三百四十二石零,更究可捧之道,條列登聞之意,筵奏行會矣。卽見該監司狀啓,則以爲,還穀虛留,實爲民邑難支之端,而北關諸邑,素稱穀賤,若値豐稔,當有從便收捧之道,依壬申甲山例,兩邑虛留還逋,竝分三年除耗收捧事,請令廟堂稟處矣。近來糴弊,殆乎無道不然,無邑不然,其準捧云者,徒歸紙上之空文,其摘發云者,擧有格外之濫請,此非但比年洊歉之致,亦由紀綱頹弛,長吏庸懦,因循苟且,馴至於此,實非一朝夕可以到底釐正者也。當隨其已現露處,以法從事,直令督捧,而第念此地,屢經饑荒,且其折米之數,殆過六萬,究其事勢,有難責之以一時完逋,又有已施之可以傍照者,兩邑流亡逋,特令自今年,限三年除耗收捧,吏鄕逋,不可與民未捧,一體闊狹,今雖後時,按例捧納之意,分付,何如?大王大妃殿答曰,依爲之。出擧條寅永曰,卽見黃海監司趙斗淳狀啓,則以爲,康翎縣陳結還加起執摠,不從時起時陳,只以加起一條,逐年爲例,虛卜之區處無計,年來例報之九十四負六束,自今秋永爲除減,日後還起,一從時起,定式遵行事,請令廟堂稟旨分付矣。田結還起,朝家之所常申飭,而每多有名無實之患,該邑之硬定年例數爻者,必是欲杜此弊,而虛卜之因此歲增,反未免矯枉過直,不可無隨時通變,依狀請許令自今年,無或膠守謬規,使之一從時起,勿拘多寡,要在於無敢隱漏事,分付,何如?大王大妃殿答曰,依爲之。出擧條寅永曰,目下第一義諦,莫有急於勉聖學三字,聖學明而後,君心正君德修,而凡係民國事爲,朝廷施措,自可次第就緖,此非臣一人之私言也。雖古元臣哲輔,識時務知治體者,格君之誠,告君之義,要不外此,苟非然者,假使嘉謨嘉猷,迭進於左右,善政善言,普及於遐邇,皆苟焉耳,究竟爲一套閒話而已,蓋以萬化之原,在於此故也。況今寶齡歲漸鼎盛,輿情日望緝熙,而春晷方舒,法筵將開此時啓沃之責,宜資宿德,竊惟我列朝以來傳心之學,聖聖相承者,莫不有賴於林下群儒招徠輔導之擧,而得賢之多,卓越前代,尊德之盛,永作家法,而我殿下臨御多年,尙未見束帛之聘蒲輪之徵,則此不但有欠於緇衣之義也,亦恐非繼述之道,而其於聖學上觀感興起之方,尤豈不萬萬疎漏乎?且彼儒賢之在野者,夙抱致澤之願,久講誠正之理,而皆是世祿之裔,仕宦之餘也,豈眞欲永矢考槃,固守東岡之陂乎?若自上別加敦勉,務盡敬禮,必以實心實誠,勿用彌文末節,期使之幡然賁然,出入經席,則日就之工,時敏之效,其將自此伊始,而臣所區區顒祝,亦捨此靡他,伏願聖明,亟賜採納焉。大王大妃殿答曰,聖學進就,最是急先務,予亦欲招延山林,大臣之言如是,若自上克盡誠禮,必無不來之理,敦諭自政院先爲撰進,可也。出擧條仍敎曰,山林中誰爲年高乎?寅永曰,宋啓榦今年七十七歲矣。又敎曰,山林中誰當先招乎?寅永曰,四儒賢竝當招延,其中老病之人,雖未知其必來與否,而自上若盡誠禮,宜無不來之理,列聖朝以來,筵席無山林不出入之時矣。寅永曰,歉年賑政,實關民命,而守令如非其人,徒歸於有名無實,抄飢之不精,至於虛張名目,分穀之或麤,至於濫報數爻,鄕奸吏弊,不一其端,此時擇人,又倍常日,如或難於斥退,使之姑且蹲據,則其爲民國之害,容有極哉?先飭設賑諸道,俾一一斟量,苟有不可堪承者,勿爲迎送爲弊,劃卽黜罷,而如是提警之後,或有某邑某倅不善賙救之入聞者,該倅重勘之外,該道臣亦難免不察之責,以此措辭行會於六道,而兩西公賑邑守令,若有差代之事,則限畢賑,竝勿拘常格,各別擇差事,預爲分付銓曹,何如?大王大妃殿答曰,依爲之。賑政,大事也,守令不可不擇差,若有不堪承當者,而拘於顔私,或爲掩置,則道臣難免重罪,以此各別申飭,可也。出擧條寅永曰,兩西歉形,近歲罕有,而特以本地屢豐之餘,未請他道移粟之擧,且前劃穀物,足可排比,內下帑需,亦甚優洽,故未之深慮矣。近聞巿直倍踊,大過所料,春窮轉甚,殆至莫保,頷顑之狀,警懍之形,有難畢陳,苟無格外之澤,難究體下之恩,而他無可以模擬者,只有惠廳運來嶺南穀,數雖無多,旣與正供之元上納有異,待到海口,就其中米三千石,運送關西,米二千石,運送海西,以補賑資,而差員則以畿內邊將中勤幹人擇差,護送等節,依例擧行事,分付惠廳與諸道,何如?大王大妃殿答曰,兩西所聞,漸多可驚可悶,未寐之前,不可暫忘,今聞所奏,甚幸矣。聞賑政已過初巡云,各別申飭,無至抄飢漏落之弊,俾有實效,可也。出擧條寅永曰,國之大事,祀典爲重,此而不嚴,他尙何論,近來百隷怠惰,莫可整頓,而甚至於差享之人,如非發遣摘奸之時,則多不出齋,又或有暫呈擧案,因歸私室者,揆之禮意參以典憲,不潔之悚,又孰甚焉,已往則雖無以一一追究,自今以後,按例摘奸外,凡係差享應出齋者,皆令擧案於吏曹,而自吏曹抽栍摘奸,如有現頉,倍律嚴勘,以重祀典,何如?大王大妃殿答曰,祀典所重自別,豈其慢忽至此?此何事體?此後若有如此之弊,一一摘發,施以加倍之律,可也。出擧條仍敎曰,若有不善之事,大臣隨事請勘,期於改之,則豈有不改之理?主上賢聖,紀綱自可更振,而自下若不告達,自上何以盡燭乎?寅永曰,此皆由於如臣無能者,猥據承弼之地,不能一一察飭之致也。又敎曰,大臣亦何能盡知也?此豈勸而爲之者哉?都在當者道理與廉恥,而現露者如是,則他事可知矣。不知道理與廉恥如此,國何以爲國乎?寅永曰,刑曹啓目中熙川郡殺獄罪人金士國行査事,以其花妻之替夫速獄,與被打部位,卽係速死,而拖至十八日之久,置之疑案,更請詳覈而蒙允矣。第念獄體至嚴,不可以親屬之請代,有所出入於正干之別,而雖以被打部位言之,緊處傷輕,每多久延,歇處傷重,或至卽斃,不可以一槪論,而此則原係辜限之內,且證左分明,痕損的確,而其妻上言中,伊時士國行商未還之說,尤是誣罔天聽之極罪也。此而有更覈之擧,則雖出服念之義,恐有獄老之慮,原啓目勿施,更爲嚴訊,期於取款事,分付平安道臣,當該不審之秋堂,推考,何如?大王大妃殿答曰,依爲之。出擧條寅永曰,臣於前冬以殿最一事,提稟行會矣。及見諸道考績,則京畿·關北·海西·關東守宰,無一居下,果能邑邑得人,皆做善治,則何必强爲吹覓,苟作黜陟,而如或不然,民邑所關,姑捨勿論,豈不爲筵奏之成文具,廟體之作虛套乎?憂歎之至,不勝慨然,四道道臣竝施越俸之典,何如?大王大妃殿答曰,依爲之。出擧條寅永曰,臣又有因此仰達者,凡殿最陞降之法,必有措語間不得不然之字句,然後可以降之,而昨冬陞降,大欠斟量,外論喧藉,尙今未已,前吏曹判書宋冕載,施以不敍之典,何如?大王大妃殿答曰,依爲之。出擧條寅永曰,向以自內閣欲囚門旗手事,至有下敎於政院者矣。設已就囚,掖屬之先囚後啓,自是正廟辛丑受敎,則固爲應行之規,況聞初不就囚,而統長之以此微細,遽煩仰徹者,一則此輩之猥屑無嚴也,一則此輩之虛罔不實也。其在宮府陟罰之義,防微杜漸之道,不可以事屬過境,置而勿論,當該統長,出付攸司,科治懲勵,雖以閣吏言之,始於摘奸時,若能卽爲應答,則豈至轉輾如此乎?亦令攸司一體科治,何如?大王大妃殿答曰,大臣所奏,是矣。依爲之。出擧條寅永曰,宣武祠堂上方有闕,而聞本祠有修改之役云,前堂上李惟秀還差,使之句檢,何如?大王大妃殿答曰,依爲之。出擧條寅永曰,登科十年人陞六,係是應行之典,而今亦有限滿當陞之人云,依例陞六之意,分付銓曹,何如?上曰,依爲之。出擧條寅永曰,大臣遷窆時,葬需擔軍之參酌題給,自是法典,而故相臣李溵緬禮在近云,考例施行之意,分付該曹,何如?大王大妃殿答曰,依爲之。出擧條仍敎曰,此是英宗朝相臣乎?寅永曰,逮事正宗初年矣。寅永曰,玉堂番次,近甚苟艱云,在外及有實故人,竝許遞,政官牌招開政,差出,何如?上曰,依爲之。出擧條寅永曰,向者臺臣李晦榮處分,實是日月之下,物無遁情,臣固欽仰萬萬,而第其爲說,閃忽荒亂,左右摸捉,究解不得,若出於論一吏判,則設令其言爽實,固當歸之於風聞,而此則不然,疏未及上,草已喧傳,有耳皆聞,莫不驚駭,及其登徹之後,草草數語,殆若別本,直截之風,何責於此輩,而臺閣事體,掃地無餘,不可以特旨刊削,謂當其罪,刊削罪人李晦榮,施以竄配之典,且聞此疏之後,已下直守令多稱中路得病,呈狀乞遞云,如使人人引嫌,必將邑邑改差,揆以事體,寧有此理?竝令嚴飭赴任,何如?大王大妃殿答曰,依爲之。出擧條寅永曰,臣又於前獻納任百能疏,實不勝憂慨之地,此疏主意,在於銓注間得失,則就事論事,無所不可,官師相規,固是美風,而措語之際,已欠忠厚,至於賂之一字,豈可無明執眞贓,而泛然句斷乎?此臺臣設或有可證之說,而論人之道,不宜若是囫圇,前獻納任百能,施以譴削之典,何如?大王大妃殿答曰,依爲之。出擧條寅永曰,丹陽郡守李敏榮,以領府事之子,篤老侍下,有難遠離,令銓曹,近邑相換,使之便養,似合於孝理之政,亦爲優禮元老之道,故敢此仰達矣。上曰,依爲之。出擧條寅永曰,李判府先山在於楊州長湍等地,塋域有事,將於晦初間往省,而此時請由作行,有涉煩弊,欲爲從便往來,要臣傳達,故敢此仰奏矣。大王大妃殿敎曰,依此爲之。寅永曰,昨冬以繡衣可合人,有抄啓者,而其中遭故·外任與實病者多,頗有苟艱之慮,更爲加抄以入,何如?大王大妃殿敎曰,依此爲之。仍敎曰,今年則惟望豐登矣。昨年田穀,旣不熟,冬雪又不多,秋牟未知何如而春牟果有種子云耶?寅永曰,今年麥事,亦安可知之,而春牟及豆太,皆乏種子云,極爲悶然矣。又敎曰,若然則何以爲之乎?寅永曰,有無相資,則自可播耕矣。兩南麥事稍勝,應有種子,而土品各異,曾亦移種而不利云矣。又敎曰,多年歉荒之餘,人心漸不如古,京外竊發之患,到處皆然云,如此之時,又有此患,則是豈成說乎?左右捕廳及各鎭營,皆不可疎忽,宜隨聞嚴戢,而大臣亦善爲申飭,可也。寅永曰,冬間所聞,已爲驚懍,窮春事爲慮尤多,聞兩捕廳多有捕治者,兩西亦略有捉得者云,而下敎如此,當益操束各道,亦當別關申飭矣。又敎曰,更爲嚴飭,無至復有是事,可也。仍命大臣就座。大根曰,諸宰奏事。羲甲進前奏曰,耆老所,卽我太祖大王優養老臣,別設一所者也。靈壽玉牒,雲漢昭回,年躋七十之耆臣,許令入參,君臣上下際會一堂,繼以酳酭養老之義,錫之土田,賁飭壽域之太平至象,曁乎我肅宗大王·英宗大王,聖壽靈長,繼述志事,入社題帖,寵錫便蕃,惠養備至,節目俱存,涵泳遺澤,式至于今矣。歲月寢久,百弊滋生,田土稅入,十存一二,外此凡事,逐歲消鑠,今則便至於收拾不得,節目全廢之境,本所雖非掌職事奉公幹之司,而列聖朝設始嘉惠之澤,幾乎有名而無實,追古視今,極爲寒心,本所之文簿句管,有司堂上主之,而以新入之曹司堂上,例爲有司,故每年遞改,不能久其職,一日之責,雖欲爲之,而誠無其道,今若以有司堂上,則依前句檢,而至如事務中踏印成帖者及所屬員役之差除,則首堂上主之,如六曹判堂諸司一提擧之例,以爲相議停當,隨事照察之地,如是則有司雖數遞,首堂固自在,其於收拾整頓之道,庶有大益,且本所無郞官,而只以藥房名色一人,兼行郞官之事,故自昔以來,皆久任責成,未嘗頻遞矣。自數十年以來,有司若新入,則藥房輒改差,遂作一年遞易之任,渠雖欲詳考舊蹟,釐正凡事,人非不能,勢實末由,此亦復依舊例擇人久任,以責成效似好,故敢此仰達矣。大王大妃殿敎曰,大臣之意,何如?寅永進前曰,藥房久任事,本司自可爲之,而首堂同爲句檢事,果好矣。大王大妃殿答曰,依爲之。出擧條敦仁進前奏曰,正賦事體,所重自別,程限之嚴,逾月不得,而近來各邑上納,非但不準其程限,玩時愒月,無難過歲,所在成習,以致經費之日益虧絀,事之寒心,孰甚於此?雖以昨年當捧戊戌條未收觀之,錢爲二十一萬五千餘兩,米爲七千四百餘石,木爲百有餘同,其外自甲午至丁酉四年條,舊未收錢爲二萬二千餘兩,米爲四千七百餘石,木爲十一同餘矣。藉曰歉歲民力,艱於徵督,外邑奉公之道,固不可專諉於此,擅違程式,況民何嘗以歉荒而不納乎?在於民則搜括窮蔀,期於準捧,纔入吏手,一朝乾沒,甚或債殖販利,無所不爲,而官以裒如,任其恣意,一年二年,遂成積逋,則反曰此皆民間未捧,臣未知爲其官者,眞以此知爲民間未捧耶,抑知其吏姦而故爲此彌縫耶。謹其催科,時其委輸,卽守令職分事耳,乃以莫重惟正之納,上不歸國,下不在民,徒資奸猾之舞弄,而恬以爲常,漸成一套,將置國法於無用之地,思之及此,寧欲無言?凡係未收各邑守令,固當竝爲請勘,而一番關飭,觀其擧行而處之,不害爲令申之義,各邑各樣新舊未收,以四月晦間爲限,使之沒數來納,而如過此限,直爲論勘之意,姑先知委,何如?大王大妃殿答曰,近來列邑事勢,或有爲難之事,而守令若知上納所重,豈有是也?如是之後,若有過限之弊,則勿爲經稟,直爲論勘,可也。出擧條敦仁曰,昨年自本廳上納過限守令論勘時,大同米中公州·洪州·連山·寶城等四邑未收,與原納條有異,竝不擧論之意,已有草記蒙允矣。今此四邑未收,皆係船人犯逋,原非該邑欠縮,而只緣船人之或有死亡,指徵無處,邑査之或有眩亂,歸屬無所,不得不使各該邑擔當,而遂乃遷就至今,遠或爲十許年,近猶爲四五年矣。都數則不過七百餘石,而旣不可以一向抛置,亦難責其一時了完,今若參量邑勢,穀數排年徵捧,則庶可爲究竟磨勘之道,而無甚有乖於經法,亦非他邑之所當援以爲例,自今年爲始,使各該邑一依排年收捧,每年稅船,添載上納,而如是酌定之後,若又有未納者,則依原納例,該守令解由拘礙已前守令則旣屬令前,特爲勿拘,大抵近來此弊,無邑無之,船人偸弄,漸無顧憚,正供耗縮,視爲常例,幾至於船輒致縮,縮輒爲一二百石,國法之蕩然,能不寒心,船人則稱以邑縮而呼冤,各邑則每以勘合爲口實,互相推諉,弊至於此,而臣則以爲執籌買賣,奸習日甚,而畢竟行船,皆是無賴,則勢必至於公納之偸竊矣。監色領運,法意有在,而初不騎船,又多雇代,則誰可禁其船漢之恣橫乎?自今監色領運之法,另加申明,嚴飭各道,竝以實監色,騎船領納,而如有欠縮,則監色船人,竝押送各該道監營,付之道臣,嚴査區別徵納,而船人則必以當初執籌船主押送,以絶買賣之奸,現今自臣廳拘囚督捧者,亦竝押送各道與該邑,監色一一査徵,刻期收殺,何如?大王大妃殿答曰,所奏亦好,一體申飭,無至如前之弊,雖如是爲奏,事過之後,未見如法處之,今番則各別申飭,俾有實效,可也。出擧條仍敎曰,兩西分送之穀,何時當到可及賑恤之時乎?寅永曰,若督促則四月旬望間,可以運致,雖或未及,預備之穀,先爲入用,追後充補,則可爲推移之道矣。紀淵進前奏曰,漕轉事目,纔已啓下行會,而今年則不可不加倍預飭,蓋愆滯之習,臭載之變,莫有甚於昨年故耳。捧稅領運,各有差員,苟能恪盡其職,豈或滋弊至此,而究其本則都是船人輩作奸也,方其捧稅時,自外符同,惟意執錢,而穀主官,佯若不知,任其操縱,不能如期裝發,及夫發船後,從中淹延,無難換穀,而領騎官矇然不察,聽其進退,不得按站趲進,於是乎防納之說出,而故敗之患作,藉曰無事到泊者,亦無米不劣,無船不縮,以執籌船言之,則牟利慢法,尤倍漕船,或高價捧錢,以待新穀,故洋中逗遛,觀望時直,或賣穀放債,以充私用,故空船上來,鳩聚場巿,如是而何計不售,何事不圖?所以渰覆相續,全納無幾,害歸於公,而法無所施,紀綱寢壞,已不勝寒心,而經用隨絀,將何以措手乎?況當洊歉之餘,專仰貢賦之入,而奸弊一向如前,則支調末由及時,爲先以此意,關飭諸道,穀捧則使之必精必準,船發則期於必早必速,而若或來泊,拖過期限,又於上納時,有米色麤劣石數欠縮者,則漕倉之兩差員,執籌之該守令,竝依事目,各別嚴飭,船主都沙工,斷以極律,以爲一番大警惕之地,至於水路護送,本有程界,不容稽緩,而每因標栍不明,指導不勤,種種有致敗之患,此亦別般嚴飭於所經各道,俾爲前期團束,趁時擧行,毋或慢忽捱過之意,竝爲出擧條,預先知委,何如?大王大妃殿答曰,昨年列邑臭載,卽是變怪,無用更言,今年則預先申飭,無至如前之弊,而每有所奏,未見實效,今番則差員船人,亦爲各別嚴飭,若又如是,則依法嚴處,可也。紀壽進前奏曰,向來景慕宮望廟樓火災時所奉冊子,凌虛閣漫稿一秩外,盡入燒燼中,改建還安之日,冊子亦當依前奉庤,弘齋全書,則宙合樓所奉件中,一件當移奉,純宗·翼宗兩聖朝御製割付件,亦奉在宙合樓,當擇吉謄出,展省錄卽正廟御筆,而亦燒燼無餘,而本閣御製欌,幸有草件,亦當一體謄出後移奉,外此曾前所奉十餘種冊子,則西庫竝有餘件御製移奉時,當同爲奉去,依前奉安,至於燼餘紙物,待二月春奉審時,謹當洗草,故慈以仰達矣。大王大妃殿敎曰,展省錄,難以添補奉之乎?綺壽曰,盡爲燒燼矣。寅永曰,雖無本冊,展省時日,則豈無可知之道乎?綺壽曰,內閣有可考者,欲謄出矣。大根曰,玉堂所懷奏之。肯洙進前奏曰,人君致治之本,必資學問,學問進修之工,貴無間斷,故書曰,念終始典于學,詩曰,學有緝熙于光明,此言殷宗·周成之學,進進不已,無所間斷,以致時敏日就之效,而殷道之復興,周命之宥密,實基於此也。且以我朝故事言之,一日之間,有朝晝夕三講,又有召對·夜對之規,頻接臣隣,討論講劘,聖學純粹,治效隆盛,此誠列聖朝成憲,而爲今日所當法者也。今我殿下春秋,漸就鼎盛,此時講學,宜惜寸陰,而一帙之經,今爲三歲于玆矣。寒暑之際,停輟居多,字句之間,發問絶罕,雖當臨筵之時,便成應文之具,此是臣區區憂悶,而況又停講,已過數旬,竝與召對而亦無成命,臣未敢知淵涓蠖濩之中,所玩繹者何書,所留心者何事,而一日二日,若是悠泛,則何以副慈聖之所期望,答臣民之所顒祝哉?見今春晷向舒,餘寒漸退,開筵晉接,此其時也。伏願亟命開講,亦爲頻賜召對,益懋終始之工,俾有將就之效焉。上曰,所奏甚好,當留念矣。出擧條大根曰,臺諫奏事,鳴載等以三司合啓奏之。上曰,出去傳啓,可也。鳴載曰,今之進言者,莫不以勉聖學,爲目下第一義諦,便若老生之常談,似若無甚新奇,而其實則捨此而無他要道,故敢以是效獻芹之誠焉,臣嘗謂人君之務,存乎典學,典學之本,存乎正心,是以兢兢業業,堯·舜之正此心也,慄慓翼翼,湯·武之正此心也,惟精惟一,大禹之所以正此心也,無徧無黨,武王之所以正此心也,此心一正,而萬幾百度,無不隨而正焉,此所謂聖王之學,而治心之要也。昔朱子告其君曰,聖上以睿智之姿,都君師之責,欲堯·舜而可爲堯·舜,欲文·武而可爲文·武,又曰修德之實,在乎去人慾存天理,所謂人慾,不必聲色貨利之娛,宮室觀遊之侈也,但存諸心者,少失其正,則便是人慾,須以居敬二字,爲正心之本,旨哉言乎,此可謂今日典學之龜鑑也。臣未敢知淵涓濩蠖之中,居敬工夫,得無一毫未盡否耶。對方冊如對聖賢,朝而講一篇,必存此心,暮而誦一章,亦存此心,提撕收斂,無一時放過,則推以至於御萬幾應百度,亦猶是耳,苟如是則堯·舜·文·武之學,可以復見於今日,伏願殿下懋哉懋哉。上曰,所奏甚好矣。出擧條大根曰,正言李晩奎,奏對之際,做錯非細,事甚未安。推考,何如?上曰,依爲之。出擧條晩奎曰,臣言議風采,本不合於淸朝耳目之任,而今於賓對,冒參前席,進退之際,有此失措,至有承宣請推之擧,滿心慙恧,無地可容,何敢一刻晏然於臺次乎?請命遞斥臣職。上曰,勿辭,亦勿退待。出擧條大根曰,掌令朴鳴載,無端進前,擧措駭然,推考,何如?上曰,依爲之。出擧條鳴載曰,臣言議風裁,本不合於淸朝風憲之任,而賓對有命,冒沒進身,前席周旋,未免失措,至被承宣請推之擧,滿心慙愧,無地可容,以此情踪,何可一刻晏然於臺次乎?請命遞斥臣職。上曰,勿辭,亦勿退待。出擧條大根曰,正言李晩奎,避嫌之際,不爲進前,有乖筵體,推考,何如?上曰,依爲之。出擧條晩奎曰,臣愚庸生疎,前席周旋,動輒失措,又被承宣請推之擧,冞增慙愧,悚蹙無地,以此情踪,何可抗顔於臺次乎?請遞斥臣職。上曰,勿辭,亦勿退待。出擧條寅永曰,歲首賓對,異於他時,況今歉憂溢目,可言者多,而登筵兩司,只是應文備員而已,誠爲慨然,今日違牌諸臺,竝從重推考,何如?大王大妃殿答曰,依爲之。出擧條寅永曰,慈聖殿下,昨年冬湯劑進御之後,卽有夬復之慶,見今春序已屆,宜更進調補之劑,當與醫官輩,議定湯劑以入,雖自今日進御,亦好矣。大王大妃殿敎曰,近無形見之證,從後議定,可也。寅永曰,調理之劑,宜於春秋,若過此時,則誠非進御之本意,從速議定,似好矣。又敎曰,來月欲進之矣。仍命大臣先退。上曰,史官就座。遂命退,諸臣以次退出。
上在昌德宮。停常參·經筵。
金大根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,來二十五日朝參日次矣,敢稟。傳曰,停。
朴熙顯啓曰,合辭方張之時,兩司無詣臺之員,事甚未安。未署經外,未肅拜·呈告人員,竝卽牌招,何如?傳曰,允。
金大根啓曰,同副承旨朴齊憲,今日不爲仕進,卽爲牌招,何如?傳曰,許遞,前望單子入之。
傳于金大根曰,右承旨入侍。
承旨前望單子入之,李㙽落點。
尹行福改差,代以崔在厚爲假注書。
傳于沈宜升曰,承旨房望,順房爲之。
沈宜升啓曰,左右史不可不備,別兼春秋李時愚,旣有只推之命,卽爲牌招入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
朴熙顯啓曰,行大司憲李翊會,掌令朴鳴載牌不進,執義·掌令一員,持平二員未差,監察茶時之意,敢啓。傳曰,知道。
沈宜升,以禮曹言啓曰,大報壇祭享,每年三月上旬內擇日設行事,曾有定式矣。吉日令日官李一遂推擇,則來三月初十日爲吉云,以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
又以弘文館言啓曰,新除授應敎曺錫亨,校理李魯確·趙啓昇,副校理李垿,修撰曺雲承,副修撰韓啓源,竝卽牌招察任,何如?傳曰,允。
又以弘文館言啓曰,新除授副修撰金逸淵,時在京畿高陽地,經筵入番事緊,請斯速乘馹上來事,下諭。傳曰,許遞,前望單子入之。
副修撰前望單子入之,宋柱獻落點。
臺諫前望單子入之,執義柳幼獜,司諫李東迪,掌令吳致淳,持平金英根·李孝淳落點。
以掌令朴鳴載,獻納兪象煥,正言李晩奎牌不進罷職傳旨,傳于朴熙顯曰,只推。
以吏曹參議李寅皐牌不進罷職傳旨,傳于沈宜升曰,只推。
以應敎曺錫亨,校理李魯確·趙啓昇,副校理李垿,修撰曺雲承牌不進罷職傳旨,傳于沈宜升曰,只推。
以別兼春秋李時愚牌不進罷職傳旨,傳于沈宜升曰,只推。
以京畿監司洪學淵狀啓,永宗鎭人命渰死事,傳于沈宜升曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
沈宜升,以禮曹言啓曰,卽見肇慶廟守僕白雲興所志,則來二月初四日行本廟春享祭,香祝官員一員,當爲前期祗受陪往,而別檢具鍾祿,今方入直,令權致和在外未肅拜,受香無人云,在外令權致和,今姑改差,其代令該曹,以在京無故人口傳差出,以爲受香之地,何如?傳曰,允。
又以奎章閣言啓曰,日前別軍職夜巡本閣摘奸時,門旗手所爲,極爲駭悖,係是掖屬,故依定式牌囚懲放後,敢啓。傳曰,知道。
又以漢城府言啓曰,過期未婚之類,分付各部,搜訪報來矣,別單書入之意,敢啓。傳曰,知道。
庚子正月二十一日辰時,上御熙政堂。大王大妃殿垂簾,右承旨入侍時,右承旨金大根,假注書金益文,記事官金龍銓·南秉哲,副司果沈敦永,以次進伏訖。上曰,史官分左右。上命內侍,以封書一度授大根,大根傳于敦永,敦永跪受,大王大妃殿自簾內出封書一度,內侍以授大根,大根傳于敦永,敦永跪受訖。大王大妃殿敎曰,大殿有所賜,而予亦有所言,此任甚重,須念所使之意,着念對揚,可也。仍敎曰,年,幾何?敦永起伏奏曰,三十二歲矣。命敦永先退。上曰,史官就座。遂命退,承史以次退出。
上在昌德宮。停常參·經筵。
朴熙顯啓曰,合辭方張之時,兩司無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
徐英淳啓曰,右承旨李㙽,時在京畿高陽地,斯速乘馹上來事,下諭,何如?傳曰,許遞,前望單子入之。
承旨前望單子入之,洪說謨落點。
徐英淳啓曰,新除授右副承旨洪說謨,卽爲牌招,何如?傳曰,允。
傳于徐英淳曰,承旨房望,順房爲之。
以別兼春秋李時愚牌不進罷職傳旨,傳于徐英淳曰,只推。
徐英淳啓曰,左右史不可不備,別兼春秋李時愚,旣有只推之命,卽爲牌招入直,何如?傳曰,允。
金大根,以弘文館言啓曰,應敎曺錫亨,校理李魯確·趙啓昇,副校理李垿,修撰曺雲承,旣有只推之命,與新除授副修撰宋柱獻,竝卽牌招察任,何如?傳曰,允。
朴熙顯啓曰,行大司憲李翊會,掌令朴鳴載,持平金英根牌不進,執義柳幼麟,掌令吳致淳,持平李孝淳在外,監察茶時之意,敢啓。傳曰,知道。
以掌令朴鳴載,持平金英根,獻納兪象煥,正言李晩奎牌不進罷職傳旨,傳于朴熙顯曰,只推。
以右副承旨洪說謨牌不進罷職傳旨傳于朴熙顯曰,只推
以應敎曺錫亨,校理李魯確·趙啓昇,修撰曺雲承,副修撰宋柱獻牌不進罷職傳旨,傳于金大根曰,只推。
以別兼春秋李時愚牌不進罷職傳旨,傳于金大根曰,只推。
傳于朴熙顯曰,當該注書,從重推考。
吏曹口傳政事,以蔡元默爲肇慶廟令。
金大根,以禮曹言啓曰,臣羲準與戶曹判書臣李紀淵進詣皇壇奉審,則奉室第一位褥席一件渝傷,座面紙一件,饌卓巾五件,紙牓卓巾一件,鼎羃一箇,大牲匣·小牲匣各一坐,壇上黃花席六張付一浮內二張,奉室風遮大草芚四浮,懸竹六箇,敬奉閣風遮大草芚二浮,懸竹四箇,黃木袱一件,香大廳白紋席十五張付一浮,從享位彩花席一張,闕字牌雨備一件,雨傘一柄,香亭雨備一件,擔乼一巨里,御齋室風遮大草芚五浮,懸竹十箇,以上破改備,御製懸板二坐,饌卓三坐破修補,鍮東海一坐破,添鐵修補,壇上甲黃幕一浮內一幅,甲黃帳一浮內一幅,內簷甲黃帳二浮內一幅,油遮日一浮,黃綿絲大束乼·中束乼·小束乼三甲所各一艮衣,三甲所一艮衣,排設竹四箇,從享位白布揮帳一浮內二幅,三甲所一艮衣,饌幕白布揮帳一浮內二幅,小束乼二艮衣,典祀廳油遮日道里具一浮內五張,白布揮帳一浮內一幅,排設竹四箇,小束乼八艮衣,以上竝破改備事,分付各該司,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先農壇·先蠶壇·雩祀壇·漢江壇,司寒壇·馬祖壇·厲壇壇上及四面紅箭門墻垣階砌,俱爲無頉,而祈雨壇北邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
朴熙顯,以備邊司言啓曰,日前以已下直呈狀守令嚴飭下送事,筵稟蒙允矣。今聞安東府使宋祥來,安岳郡守趙雲澈,康津縣監李寅奭,泰川縣監任百秀,一向呈病,無意赴任云,飭敎之下,極爲駭然,四邑守令,竝令該府,拿問處之,何如?傳曰,允。
又以禁衛營言啓曰,本營糧餉色從事官李熙忠,身病甚重,勢難察任,今姑改差,何如?傳曰,允。
又以義禁府言啓曰,刋削罪人李晦榮竄配事,承傳啓下矣。李晦榮全羅道長興府竄配,而以承傳內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
洪說謨啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭基一啓曰,右承旨金大根,同副承旨沈宜升,今日不爲仕進,竝卽牌招,何如?傳曰,允。
又啓曰,左右史不可不備,別兼春秋李時愚,旣有只推之命,檢閱鄭基世,由限已過,竝卽牌招,推移入直,何如?傳曰,允。
諭副司直成近默處,予惟待爾以經筵之任,歲已再易,前後諭批,屢示招延之意,竊庶幾亟回遐心,不日幡然,側席已久,尙未聞簉朝之期,予實寡昧,雖愧誠禮之未孚,以爾致澤之心,一何果忘至此乎?噫,崇儒重道,卽我朝家法,粵在穆陵盛際,爾祖文簡,以碩德正學,爲世大儒,遭逢曠絶,恩禮摯重,輔世之業,衛道之功,斯文有光,國家永賴,爾以先正之裔,服襲詩禮,砥礪名行,自在韋布,士流爲之矜式,及登薦剡,同朝莫不想望,此予所以必勤干旄之禮,欲資啓沃之責也,爾若念及於昔年昭瀜之契,趾厥先徽,自任世道,則顧何忍懷寶林樊,長往不返乎?見今陽煦漸舒,講筵將開,正宜博學碩儒,常處左右,剖析經旨,竭論治道,俾予緝熙日就之工,玆遣守土之臣,誕敷十行之諭,爾尙無事撝謙,益勵是似之義,亟其來思,副予如渴之望。行都承旨鄭基一製進。
諭祭酒宋啓榦處,曩予嗣服之初,卽有敷心之諭,而誠禮未至,遐遯莫回,居然五六年所,未嘗一日不悵愧于中,而亦不能無慨於卿者,予雖不足與有爲,獨不念我先朝眷待之隆,與卿家先正同德之篤毗乎?卿若以先正之心爲心,則豈容若是邁邁?今予以年則漸長,而學猶昧方,以政則愈久,而治尙不徯,此無他,輔導啓沃之不得其要耳,卿試思之,其不愍然而瞿然乎?卿以山斗之望,耆耇之齡,裒然處㫌招之首,予之所嚮,士林之所矜式,朝野之所跂待,烏得不以卿爲重,而其所欲汲汲必致,又烏得不以卿爲先?若以卿平昔致澤之志,毋曰予小子冲藐,賁然簉朝,則新帶經銜之諸儒賢,亦必興起而相與來助,如是則非但寡躬之爲賴,亦將擧國之有恃,豈不盛哉?豈不美哉?春晷向舒,峭寒漸退,迨此幡然,予日望之,側席如渴,未容多誥,卿須諒之,無復虛徐。行左承旨徐英淳製進。
諭副司直宋來熙處,夫士之生斯世也,窮經而明善,篤志而力行,不惟自淑其身而已,亦將以出爲時用,兼善一世也,洙·泗尙矣,下逮洛·閩諸賢,莫不出膺禮召,未嘗固守東岡,降及我朝諸賢,亦皆遵守塗轍,進退以禮,此皆文獻之可徵,而爾亦必有家庭間聞見者矣。況爾克紹先徽,綽有淵源,擧世之所想望,廟堂之所薦剡,予之所以倚毗而瞻企之者,豈惟飢食而渴飮也哉?前此敦諭,非不罄竭心素,幾無餘蘊,而遐心莫回,晼晩至今,每一循省,自訟孚格之未深,見今新春已屆,物象昭蘇,予方頻御經筵,不能無葺舊來新之望,此時輔導之責,舍爾其誰?須勉回考槃之初服,庸副縶駒之誠心,羽儀朝端,啓沃予心,克致窮經之用,無負傳家之風焉。右承旨金大根製進。
諭副司直金仁根處,爾之拜經筵官,已數年于玆矣。尙不能一致講席,以資啓沃之益者,實緣予誠淺禮薄,每瞻東岡,不勝慙恧,夫得賢共理,有國之急務,幼學壯行,君子之所願,而崇奬經術,允升大猷,又豈非我列聖四百年家法乎?顧予冲齡嗣服,今至六年,非無爲學之誠,而學未加進,縱切願治之心,而治不從欲者,其故何哉?亶由於左右輔迪之地,尙未致如爾宿德之士也。噫,爾是誰家之人也?世篤忠貞,義同休戚,歷數朝著,鮮有其比,況乃祖乃父,首膺我兩聖祖㫌招之命,而乃祖文簡,又於正廟御極之初,賁然經席,敷陳昌言,扶植義理之功,矜式士林之效,至今爲一國之傳誦,則爾之於予家世好之篤,尤何如也?以爾詩禮之學家庭之訓,其不可以固守林樊,獨善其身也,明矣。見今靑陽載回,春晷漸長,政宜日接賢良,討論經傳,益勉茂對之政也,大僚之陳勉懇摯,東朝之溫批鄭重,諒以目下先務,無過於此矣。玆敷披心之諭,庸示如渴之意,勿以予言爲備例,卽起登途,無孤此凝竚之望。同副承旨沈宜升製進。
傳于洪說謨曰,山林敦諭,竝令地方官傳諭。
以右承旨金大根,同副承旨沈宜升牌不進罷職傳旨,傳于洪說謨曰,只推。
以別兼春秋李時愚,檢閱鄭基世牌不進罷職傳旨,傳于洪說謨曰,只推。以執義柳幼麟,掌令朴鳴載,獻納兪象煥,正言李晩奎牌不進罷職傳旨,傳于洪說謨曰,只推。
以宋祥來·趙雲澈·李寅奭·任百秀囚單子,傳于洪說謨曰,分揀放送,嚴飭赴任。
徐英淳,以弘文館言啓曰,應敎曺錫亨,校理李魯確·趙啓昇,修撰曺雲承,副修撰宋柱獻,旣有只推之命,竝卽牌招察任,何如?傳曰,允。
持平金英根啓曰,臣於淸朝言責之任,初何嘗近似,而持憲特除,忽下於夢想之外,怵畏義分,雖不得不張皇出肅,粗伸叨謝之忱,而第於合啓句語中,有私義之不可聯參者,前者屢叨,以此引避,輒蒙體諒之恩,今臣處義,宜無異同,且臣於本府,已經掌憲,揆以公格,在所當遞,尤何可一刻晏然於臺次乎?請命遞斥臣職。答曰,依啓。
兵曹口傳政事,副司果單金英根。
朴熙顯啓曰,吏曹郞廳來言,臺諫有闕,政事,取稟。傳曰,前望單子入之。
上在昌德宮。停常參·經筵。
朴熙顯,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪說謨啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金大根啓曰,左右史不可不備,別兼春秋李時愚,檢閱鄭基世,旣有只推之命,竝卽牌招,推移入直,何如?傳曰,允。
持平前望單子入之,吳鍾翕落點。
洪說謨啓曰,新除授持平吳鍾翕,一體牌招,何如?傳曰,允。
金大根,以吏曹言啓曰,安東府使宋祥來,安岳郡守趙雲澈,謂有身病,屢度催促,終不下去,事體所在,極爲未安,特敎嚴飭之下,臣曹有不敢循例請罷,竝令該府拿問處之,何如?傳曰,前後嚴飭,何如,而一向稱病,豈有如許分義乎?兩邑守令,竝施刋削之典。
傳于金大根曰,守令有闕之代,令該曹勿拘常格,口傳擇差,當日辭朝。
吏曹口傳政事,以朴容壽爲安東府使,兪星煥爲安岳郡守。
以應敎曺錫亨,校理李魯確·趙啓昇,修撰曺雲承,副修撰宋柱獻牌不進罷職傳旨,傳于洪說謨曰,只推。
金大根,以弘文館言啓曰,應敎曺錫亨,校理李魯確·趙啓昇,修撰曺雲承,副修撰宋柱獻,旣有只推之命,竝卽牌招察任,何如?傳曰,允。
洪說謨啓曰,行大司憲李翊會,執義柳幼麟,掌令朴鳴載,持平吳鍾翕牌不進,掌令吳致淳,持平李孝淳在外,監察茶時之意,敢啓。傳曰,知道。
以執義柳幼麟,掌令朴鳴載,持平吳鍾翕,獻納兪象煥,前言李晩奎牌不進罷職傳旨,傳于洪說謨曰,只推。
以校理李魯確,副修撰宋柱獻牌不進罷職傳旨,傳于洪說謨曰,只推。
以黃海監司趙斗淳狀啓,鳳山郡民家失火事,傳于金大根曰,聞甚矜惻,元恤典外,別加顧助,結構奠接之方,廟堂措辭分付。
洪說謨,以都摠府言啓曰,副摠管李若愚,以漢城府左尹,本府坐起,晝仕出去之意,敢啓。傳曰,知道。
上在昌德宮。停常參·經筵。
藥房提調金箕殷,副提調鄭基一啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪說謨啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴熙顯啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
鄭基一啓曰,行左承旨徐英淳,今日不爲仕進,卽爲牌招,何如?傳曰,允。
又啓曰,假注書金益文,身病猝重,勢難察任,今姑改差,何如?傳曰,允。
金益文改差,代以李命允爲假注書。
以別兼春秋李時愚,檢閱鄭基世牌不進罷職傳旨,傳于金大根曰,只推。
金大根啓曰,左右史不可不備,別兼春秋李時愚,檢閱鄭基世,旣有只推之命,竝卽牌招,推移入直,何如?傳曰,允。
洪說謨啓曰,行大司憲李翊會,執義柳幼麟,掌令朴鳴載,持平吳鍾翕牌不進,掌令吳致淳,持平李孝淳在外,監察茶時之意,敢啓。傳曰,知道。
以執義柳幼麟,掌令朴鳴載,持平吳鍾翕,獻納兪象煥,正言李晩奎牌不進罷職傳旨,傳于洪說謨曰,只推。
金大根,以弘文館言啓曰,校理李魯確,副修撰宋柱獻,旣有只推之命,竝卽牌招察任,何如?傳曰,允。
沈宜升,以漢城府言啓曰,孝烈之表著者,每式年歲首抄啓事,曾有定式矣。自各該部搜訪報來者爲一人,呈單則移送禮曹,孝烈人姓名居住,別單書入之意,敢啓。傳曰,知道。
大司成李寅弼疏曰,伏以臣卽至庸騃極鹵莽之一無用賤品也,凡屬人事,百無一能,至於文學一事,就臣無能中尤無能者耳,臣之自知,與人之知臣,斷斷不容以得與此事,自有稱衡,低仰不得,今此國子新命,何爲而及於臣也?循省官名,反顧臣身,天下之不倫,莫此爲甚,虞廷典樂,周官成均,尙矣,只以近日之所責成者言之,主師席掌課試,猶有古者造士興藝之遺制,臣之不學,眞古所謂惰游之士也,學士之所不齒,而乃使之抗皐比之尊,則不但爲士子恥之,彼僕隷輩,亦將環顧竊罵曰,此座非此人之所可據云爾,匪分濫冒,猶屬臣一己事,其羞朝廷而玷膠庠,尤如何哉?臣若侈辭曼衍,效古人雍容辭遜之爲,則懼瀆也,玆敢短章疾籲,言出肺肝,伏乞聖明,特賜諒察,劃卽鐫改,俾公器無至久褻,不勝大願。臣無任云云。省疏具悉。爾其勿辭察職。
上在昌德宮。停常參·經筵。
洪說謨啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,碧團僉使尹弼漢下直,長弓一張·長箭一部·片箭一部,筒兒一箇賜給。
傳于徐英淳曰,人日製明日爲之,弘文提學,待明朝牌招,試紙用大好紙。
傳于洪說謨曰,同副承旨許遞,前望單子入之。
承旨前望單子入之,李寅皐落點。
洪說謨啓曰,行大司憲李翊會,執義柳幼麟,掌令朴鳴載,持平吳鍾翕牌不進,掌令吳致淳,持平李孝淳在外,監察茶時之意,敢啓。傳曰,知道。
以執義柳幼麟,掌令朴鳴載,持平吳鍾翕,正言李晩奎牌不進罷職傳旨,傳于洪說謨曰,只推。
以別兼春秋李時愚,檢閱鄭基世牌不進罷職傳旨,傳于徐英淳曰,只推。
以校理李魯確,副修撰宋柱獻牌不進罷職傳旨,傳于徐英淳曰,只推。
徐英淳啓曰,左右史不可不備,別兼春秋李時愚,檢閱鄭基世,旣有只推之命,竝卽牌招,推移入直,何如?傳曰,允。
徐英淳,以弘文館言啓曰,校理李魯確,副修撰宋柱獻,旣有只推之命,竝卽牌招察任,何如?傳曰,允。
洪說謨,以刑曹言啓曰,卽接全羅監司李穆淵移文,則光陽縣徒三年定配罪人洪宗漢,限滿云矣。取考曹上配案,則宗漢,以朴賢壽之誑惑村民時,知而不首罪,丁酉三月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
義禁府啓目,平山府使金明根原情云云。傳旨內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。又啓目,龍媒前僉使張漢燁原情云云。問目內辭緣,泛稱遲晩,刑推得政,何如?判付啓,除刑推議處爲良如敎。
刑曹判書洪敬謨疏曰,伏以臣待罪秋曹,今已月屢改而歲又易矣,乍遞旋叨,黽勉蹲冒,而衰病難强於供劇,疎才蔑效於弼敎,詳讞之重,每失簡孚,詞訟之繁,竝皆委屬,虛縻職名,一直瘝務,居常兢惕,日夕俟勘,而至於獄啓覆奏,其所服念,宜加詳愼,偶有不審之失,自速問備之警,反躬惶恧,尤無所容措。仍伏念臣素有貞疾,到老益痼,客邪闖攻,眞元漸脫,駸駸然有下山之勢,而近因寒燠之不適,又致調將之失宜,宿症復肆,新恙越添,痰火上升,而眩暈輒作,積聚中格,而食飮全却,晝宵之間,秪自貼席,時日之內,末由赴衙,伏枕惶阨,若添一病,玆敢略擧實狀,仰瀆崇嚴。伏乞聖慈,俯垂諒察,亟賜鐫免,以幸公私焉。臣又有至切之懇,不避猥屑,敢此附陳,臣於年前,慘遭毒慼,嬴博之葬,尙在淺土,今將擧緬,涓日始事,揆以情理,不可不躬檢,而身係朝籍,無以擅行,今因呼號,兼暴衷懇,特許數月之暇,俾得以安厝,不勝至願。臣無任云云。答曰,省疏具悉。所請依施。
上在昌德宮。停常參·經筵。
金大根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴熙顯啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金大根啓曰,來初一日輪對日次,而穆陵忌辰祭正日相値,頉稟之意,敢啓。傳曰,知道。
鄭基一啓曰,行左承旨徐英淳,右承旨李寅皐,今日不爲仕進,竝卽牌招,何如?傳曰,允。
備忘記,老江僉使金漢暹下直,長弓一張·長箭一部,筒兒一箇賜給。
傳于金大根曰,左副承旨持此御題,與弘文提學,偕往泮宮,試取以來。
鄭基一啓曰,弘文提學旣已承牌,藝文提學鄭元容在外,內閣提學朴綺壽,卽爲牌招,同參考試,何如?傳曰,允。
金大根啓曰,臣與弘文提學,偕往泮宮,人日製儒生試取,則收券爲二百二十張矣,捧入之意,敢啓。傳曰,知道。
傳于洪說謨曰,秋判與吏曹參議,有闕之代,前望單子入之。
刑曹判書前望單子入之,金履載落點。
吏曹參議前望單子入之,成遂默落點。
朴熙顯啓曰,新除授刑曹判書金履載,方在罷散中,何以爲之?敢稟。傳曰,敍用。
傳于洪說謨曰,承旨有闕之代,前望單子入之。
承旨前望單子入之,尹致定落點。
傳于洪說謨曰,承旨房望,順房爲之。
洪說謨啓曰,新除授承旨尹致定,以前任寧邊府使,方在解由未出中,何以爲之?敢稟。傳曰,勿拘。
傳于金大根曰,科次入侍。
以掌令朴鳴載,持平吳鍾翕,獻納兪象煥,正言李晩奎牌不進罷職傳旨,傳于朴熙顯曰,只推。
以別兼春秋李時愚,檢閱鄭基世牌不進罷職傳旨,傳于洪說謨曰,只推。
以校理李魯確,副修撰宋柱獻牌不進罷職傳旨,傳于洪說謨曰,只推。
洪說謨啓曰,左右史不可不備,別兼春秋李時愚,檢閱鄭基世,旣有只推之命,竝卽牌招,推移入直,何如?傳曰,允。
洪說謨,以弘文館言啓曰,校理李魯確,副修撰宋柱獻,旣有只推之命,竝卽牌招察任,〈何如?〉傳曰,允。
京畿監司洪學淵狀啓,以爲副司直成近默·金仁根處所下敦諭,使各其地方官果川縣監驪州牧使,卽爲馳進傳諭爲白有如乎,節到付果川縣監沈宜益牒呈內,縣監敬奉敦諭,馳往本縣縣內面校洞里成近默家,傳諭是白乎,則以爲,賤臣近默所懷,屑越是懼,而第附爰辭之義,以爲轉徹之地焉,賤臣於前年正月,猥陳一疏,蘄收誤恩,賺得隆批,繼有黨憲驟躐,幸卽夤緣遞免,而罪深欺負,心常惶怖矣。不意玆者,伏奉下諭,十行絲綸,禮嚴恩隆,勗以先徽,責勵備摯賤臣於此,驚悸復發,愈益罔措。噫,賤臣矯妄之至此,秪緣薦拔之失當,而公論則惟聞誹議,自暴則反歸飾讓,上以之收殺不得,下以之脫免不得,遂從諸賢之後,混廁禮招之列,今此恩奬,亦出假借,而其曰名行也矜式也,其曰遐心也世道也者,臣無與焉,何敢仰對?惟是賤臣則坐徼寵光,而所積者欺天負國之罪而已,聖朝則賁飾廣典,而所啓者竊名亂道之弊而已,其於公私得失,果何如也?至於招而不往,罪固甘心,而最有所痛心瀝血者,問其官則經筵之任也,問其招則勸講之責也。今日之事,孰大於此,而先賢自當出膺,儒臣亦多盡職,則何取乎如臣之匪人者,舛施虛冒,以致事關勸講而有名無實?臣罪至此而極矣。每一念到,若疾在己,而旣不敢隨意瀆擾,有不容承命泯默,惟願將此意,具報監營,轉以上聞,早蒙處分,刊臣才學薦之籍,減臣經筵官之銜,俾聖學懋實,賤分還本,千萬幸甚,千萬泣祝亦是如,牒呈是白乎等以,緣由馳啓云云。踏啓字。
義禁府啓目,粘連向前金明根亦,賦米之使江邸上納,藉曰前官之襲謬例擧行是白乎乃,苟能刻期嚴督,豈至卒歲愆滯?揆以令式,不可參恕,以此照律,何如?判付啓依允。
又啓目,粘連向前張漢燁亦,旣〈有〉實病又是預差,則何不前期枚報,有此臨時稱頉是白乎喩,跡涉規避,罪難容貸,以此照律,何如?判付啓依允。
右承旨李寅皐疏曰,伏以臣伏奉承宣特點,纔肅恩命,而第行左承旨臣徐英淳,卽臣之姑母夫也,於法應避,在下當遞,玆敢援例陳章,仰瀆崇嚴。伏乞聖慈,亟許鐫改,以存公格,以安私分,不勝幸甚。臣無任云云。省疏具悉。所請依施。
敦寧都正姜弼煥疏曰,伏以臣於日昨,伏奉除旨,以爲敦寧府都正者,臣感激居先,少伸叩謝之忱,而第臣見無敦寧,揆以格例,其不可冒據也,審矣。玆控短章,仰瀆崇嚴。伏乞聖明,俯垂鑑諒,亟令選部照例遞改,以存公格,以安私分,千萬幸甚。臣無任云云。省疏具悉。疏辭,下該曹稟處。
校理李魯確疏曰,伏以臣於昨春,待罪言地,妄效官箴,至承匪怒之敎,臣旣感且悚,繼以慙恧。噫,臣之一言,適當可言而言,彼乃一之不足,再尤罔極,其所憤懣詬斥於臣者,卽不過本事之無由自辨,更不敢豪健,而其他論責之得於形而執於跡者,又涉咄逼故耳,然則臣何須呶呶强辨,而顧其職則乃臺閣也,相敬之地,朝體尊焉,相規之時,臺體重焉,彼每以朝體爲言,惟意凌踏,無復顧藉,此由臣言行,不能見孚,致使臺體,壞了至此,臣自知無狀,含垢頌愆,已踰年矣。不意玆者,玉署除旨,忽下於夢想之外,召牌繼臨,臣惝怳踧踖,實不知措躬之所也。今若以掌憲已敗之踪,自同無事,依舊揚揚於經幄論思之地,則一世嗤點,固不足恤,而臣亦四維中物耳,彝性所存,雖欲感激恩造,趨走爲恭,更以何顔,出入於殿陛之前乎?臣屢日思量,承應無路,玆敢不避猥越,冒瀆崇嚴。伏乞聖明,俯垂諒察,亟遞臣所帶職名,以爲罷軟不勝者之戒焉。臣無任云云。省疏具悉。爾其勿辭察職。
庚子正月二十七日申時,上御熙政堂。人日製科次入侍時,左副承旨金大根,假注書崔在厚,記注官趙相玉,記事官南秉哲,弘文提學權敦仁,對讀官校理趙啓昇,修撰曺雲承以次進伏訖。上曰,史官分左右。敦仁進前奏曰,每於節製時,若無大好紙令,則擧子輩,知以正草呈券,不敢用大好紙,而今番則場屋之內,太半以大好紙用之,至有入格者,此職由於擧子輩,拘於紙貴,揆以法例,係是違格,旣未能拔去,竝此持入,混同,何如?上曰,唯。又奏曰,試紙用大好紙六字,令政院加書於傳敎中,更爲頒布,恐合事宜矣。上曰,依此爲之。仍命科次爲之。敦仁曰,試券五張,依下敎考取,預差二張,亦爲持入矣。上曰,試券讀奏。雲承讀奏訖。敦仁曰,試券第一第二,書以正字三下草三下,其餘三張,書以次上乎?上曰,唯。大根以次讀奏訖。敦仁曰,預差二張,當書外字乎?上曰,唯。仍命書傳敎曰,人日製居首賦三下生員鄭愚容,直赴會試,之次草三下進士安膺壽,給二分,之次次上生員趙秉緯等三人,竝考例施賞。出榻敎又命書傳敎曰,入格儒生,明日待令。出榻敎又命史官就座。仍命退,諸臣以次退出。
上在昌德宮。停常參·經筵。
朴熙顯啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,波知僉使安養誠下直,長弓一張,長箭一部,片箭一部,筒兒一箇賜給。
傳于尹致定曰,入格儒生入侍。
傳于朴熙顯曰,承旨房望,順房爲之。
傳于朴熙顯曰,左承旨·右承旨·右副承旨,竝許遞,前望單子入之。
承旨前望單子入之,尹致定·成原默·金公鉉,李源庚落點。
傳于朴熙顯曰,承旨房望,順房爲之。
朴熙顯啓曰,新除授右承旨金公鉉,左副承旨李源庚,右副承旨成原默,同副承旨尹致定,竝卽牌招,何如?傳曰,允。
以別兼春秋李時愚,檢閱鄭基世牌不進罷職傳旨,傳于朴熙顯曰,只推。
朴熙顯啓曰,左右史不可不備,別兼春秋李時愚,檢閱鄭基世,旣有只推之命,竝卽牌招,推移入直,何如?傳曰,允。
以副修撰宋柱獻牌不進罷職傳旨,傳于金公鉉曰,只推。
金公鉉,以弘文館言啓曰,副修撰宋柱獻,旣有只推之命,與校理李魯確,一體牌招察任,何如?傳曰,允。
以執義柳幼麟,掌令朴鳴載,獻納兪象煥,正言李晩奎牌不進罷職傳旨,傳于李源庚曰,只推。
以右副承旨成原默,同副承旨尹致定牌不進罷職傳旨,傳于李源庚曰,只推。
以別兼春秋李時愚,檢閱鄭基世牌不進罷職傳旨,傳于金公鉉曰,只推。
以副修撰宋柱獻牌不進罷職傳旨,傳于金公鉉曰,只推。
李源庚,以備邊司言啓曰,冬至使留館狀啓,以皇后崩逝登聞矣。訃勅順付,雖難預度,陳慰兼進香使,不可不趁卽入送,令政院政官牌招,開政差出,何如?傳曰,允。
又以備邊司言啓曰,全羅道羅州牧慈恩島漂到大國人十一名,當不日上來矣。依近例,直令入接於弘濟院後,更爲問情,所着衣袴,分付各該司,依例造給,令沿路譯學領往,而申飭各該道臣,使之定差員次次領送,亦令灣府預先馳通于鳳城將處,以爲渡江後護送之地,何如?傳曰,允。
金公鉉啓曰,吏曹判書金弘根牌不進推考傳旨,今方捧入,而開政命下之後,如是違牌,事甚未安。參判李彦淳,參議成遂默在外,判書更爲牌招,何如?傳曰,允。
大王大妃殿傳于金公鉉曰,進香使,以宗親儀賓擬入。
李源庚,以兵曹言啓曰,宣傳官趙義錫,以其病難供職,呈狀乞遞,五衛將鄭履元·沈彝鎭·韓淳·姜四哲·朴慶雲,俱以老病在鄕,上來無期云,部將許炫,除授在外,過限未肅拜,竝改差,何如?傳曰,允。
有政。吏批,判書金弘根進,參判李彦淳在外未肅拜,參議成遂默在外未肅拜,右承旨金公鉉進。以姜世綸爲兵曹參判,金周默爲敦寧都正,李寅皐爲刑曹參議,朴綺壽爲知經筵,李彦淳爲同義禁,李繪九爲司成,權致和爲監察,曺克承·金洛斗爲典籍,權思喆爲繕工主簿,完昌君時仁爲陳慰兼進香使,尹命圭爲副使,韓啓源爲書狀官,故兵使具縉贈兵參訓都例兼,守忠淸兵使具載哲考。
兵批,判書趙秉鉉病,參判未差,參議權溭病,參知宋應龍入直進,左承旨朴熙顯進。僉知單姜四哲,大護軍洪敬謨,護軍徐英淳·張敎根,副護軍李寅皐·金大根·李㙽·沈宜升·洪說謨·朴齊憲·姜弼煥·金達衡,副司直金鼎元·金樂壽,鄭錫獜·金宗虎·丁載榮,副司果金逸淵,以上竝單付。
大王大妃殿傳于朴熙顯曰,再明日次對,勿拘齋日,依例來會。
吏曹啓目,粘連啓下是白有亦,觀此敦寧府都正姜弼煥上疏,則以爲,臣見無敦寧,揆以格例,其不可冒據也,審矣。伏乞聖明,俯垂鑑諒,亟令選部照例遞改亦爲白有臥乎所,旣無敦寧,則揆以格例,不可仍置,依例改差,何如?判付啓依允。
義禁府照目,粘連平山府使金明根矣本府議啓內,賦米之使江邸上納,藉曰前官之襲謬例擧行是白乎乃,苟能刻期嚴督,豈至卒歲愆滯?揆以令式,不可參恕,以此照律,罪笞五十收贖,解見任別敍私罪,奉敎依允爲旀,功減一等爲良如敎。又照目,粘連龍媒前僉使張漢燁矣本府議啓內,旣有實病,又是預差,則何不前期枚報,有此臨時稱頉是白乎喩,跡涉規避,罪難容貰,以此照律,罪笞五十收贖,解見任別敍私罪。奉敎依允。
同副承旨尹致定疏曰,伏以臣待罪西邑,久違軒陛,承宣特點,繼下解由勿拘之敎,不敢不纔肅恩命,而第右承旨臣金大根,卽臣之妹壻也,於法應避,位下當避,玆敢援例陳章,仰瀆崇嚴。伏乞聖慈,亟許鐫改,以存公格,以安私分焉。臣無任云云。省疏具悉。所請依施。
庚子正月二十八日辰時,上御熙政堂。入格儒生入侍時,同副承旨尹致定,假注書崔在厚,記注官趙光濬,記事官南秉哲,以次進伏訖。上曰,史官分左右。致定進前奏曰,入格儒生待令矣。上命進前奏職姓名訖。還入階下,直赴及給分人先退,命頒賞,賞格人趙秉緯·洪莘謨·李殷榮等頒賞,行四拜禮訖,退出。上命史官就座,承史以次退出。
上在昌德宮。停常參·經筵。
申時,日暈兩珥。
成原默啓曰,合辭許久闕啓,事甚未安。除在外·未署經外·未肅拜·呈告人員,竝卽牌招,何如?傳曰,允。
金公鉉啓曰,左右史不可不備,別兼春秋李時愚,檢閱鄭基世,旣有只推之命,竝卽牌招,推移入直,何如?傳曰,允。
備忘記,宣川都護府使申義和下直,長弓一張·長箭一部·片箭一部,筒兒一箇賜給。
朴熙顯啓曰,假注書李命允,身病猝重,勢難察任,今姑改差,何如?傳曰,允。
李命允改差,代以洪祐健爲假注書。
洪祐健在外,代以沈敬澤爲假注書。
成原默啓曰,行大司憲李翊會,執義柳幼麟,掌令朴鳴載,持平吳鍾翕牌不進,掌令吳致淳,持平李孝淳在外,監察茶時之意,敢啓。傳曰,知道。
以執義柳幼麟,掌令朴鳴載,持平吳鍾翕,獻納兪象煥,正言李晩奎牌不進罷職傳旨,傳于成原默曰,只推。
以別兼春秋李時愚,檢閱鄭基世牌不進罷職傳旨,傳于成原默曰,只推。
成原默啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
金公鉉,以弘文館言啓曰,副修撰宋柱獻,旣有只推之命,卽爲牌招察任,何如?傳曰,允。
又以禮曹言啓曰,順懷墓書員,以墓軍處橫斂作奸事,因墓軍等狀,欲爲査處,使之捉上矣。守衛官康履勳,初不起送書,而盛氣論報,語多駭忘,事體所在,不可仍置,爲先汰去,何如?傳曰,允。
以副修撰宋柱獻牌不進罷職傳旨,傳于成原默曰,只推。
刑曹判書金履載疏曰,伏以臣本無似,加以耄昏,居官任職,全不能事事,月前適忝景慕宮提調,而乃有望廟樓奉安閣鬱攸之災,深夜倉猝,上下驚遑,至今追思,心悚身慄,況臣時提擧,苟能於平日,董飭有式,操束不弛,豈於此莫嚴之地,或敢不戒于火哉?臣罪臣知,萬殞難贖,而慈恩浩蕩,罰止薄罷,曾未幾時,又復特點於秋官前望,繼又下收敍之命,臣誠惝怳,不知攸措。夫恩出尋常,義當竭蹶,而顧念臣以罪重罰輕,益自惶蹙,方俟當律之更勘,而今奉新命,不念前愆,晏然趨膺,自同無故,則非直冒沒,實涉唐突,無恥無嚴,臣安敢爲?玆敢短章自列,仰瀆崇嚴。伏乞聖明,俯賜鑑諒,仰稟東朝,遞斥臣見職,以肅朝綱,以安私分,千萬幸甚。臣無任云云。答曰,省疏具悉。罷不可已,敍亦有意,卿其勿辭行公。
上在昌德宮。停常參·經筵。
藥房都提調趙寅永,提調金箕殷,副提調鄭基一啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
傳于李源庚曰,今日次對,以後日次退定。
金公鉉啓曰,三品官之無得過三日循例請牌,曾有定式矣。敦寧都正金周默,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,左右史不可不備,別兼春秋李時愚,檢閱鄭基世,旣有只推之命,竝卽牌招,推移入直,何如?傳曰,允。
金公鉉,以禮曹言啓曰,來二月初三日行景慕宮春享大祭,初六日行文宣王釋奠祭,初七日行社稷大祭,所用犧牲,小宗伯與本署提調,當爲眼同看品,而參判金興根有身病,無以擧行,令政院牌招,以爲擧行之地,何如?傳曰,允。
金公鉉啓曰,禮曹參判金興根牌不進推考傳旨,今方捧入,而犧牲看品,當爲擧行,如是違牌,事甚未安。更爲牌招,何如?傳曰,許遞,前望單子入之。
禮曹參判前望單子入之,李敦榮落點。
沈敬澤有頉,代以趙然昌爲假注書。
傳于金公鉉曰,禮房承旨馳詣宗廟·景慕宮,奉審摘奸以來。
成原默啓曰,行大司憲李翊會,執義柳幼麟,掌令朴鳴載,持平吳鍾翕呈辭,掌令吳致淳,持平李孝淳在外,監察茶時之意,敢啓。傳曰,知道。
傳于金公鉉曰,發遣吏郞,諸執事淸齋與否,擲奸以來。
以敦寧都正金周默牌不進罷職傳旨,傳于成原默曰,只推。
朴熙顯,以議政府右議政意啓曰,本府每於歲首,例爲觀察使節度使薦,而領左相未差,臣有故,限內不得議薦之意,敢啓。傳曰,知道。
金公鉉,以弘文館言啓曰,副修撰韓啓源差祭,下番闕直,事甚未安。副修撰宋柱獻,旣有只推之命,與修撰李是鍊·曺雲承,竝卽牌招,以爲推移入直之地,何如?傳曰,允。
李源庚,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
又以備邊司言啓曰,勅奇雖未及聞,使行當卽入送,而兩西旣設公賑,畿內又多賙救,民邑之弊,不可不念,三道春巡,竝令姑停,以爲紓力之地,何如?傳曰,允。
又以備邊司言啓曰,兩西各邑之此時曠官,實爲可悶,未下直閫帥·守令,竝令明日辭朝,上京守令亦爲一體催促還任,何如?傳曰,允。
傳于尹致定曰,在外臺諫許遞,前望單子入之。
執義金鼎元疏曰,伏以臣猥以枯朽,偏承雨露,京闕䆳夐,若隔霄漢,而除旨頻繁,殆成歲課,天點每下,遠近識其存沒,榮召一降,村閭認爲侍從,生年死日,蓋莫非恩造中物也,第臣懵學蔑識,自揣已熟,而久玷臺地,逋傲山積,近又年及惛耄,死亡無日,而恩顧不替,寵命常新,此臣所以撫躬慙恧,莫省所繇而銜榮怵惕,罔知攸措者也。在昨年秋間,以前望特恩,虛縻諫職,首尾四朔,義分所在,情私迫隘,方欲陳章自劾,構成文字,而纔聞本職之始遞,不敢更聒矣。曾未幾月,亞憲新命,又下於危喘垂絶之際,犬馬之齒,載在仕版,癃病之狀,人所共知,而銓家之擧擬於風憲之任,實所訝鬱,無或以增臣罪戾,而不使之倖逭耶?玆敢重謄往日已成之藁,乞被前後慢命之誅,惟聖明哀憐而垂察焉。臣之始通臺望,于今二十有七年,久次敍遷,遂至亞長,中間遷除,不下十數次,而一未嘗叩謝恩命,往年甲午,以掌令時銜,奔赴國哀,冒登公除後,初筵暗默隨衆,至被大僚之論勘,而薄罰旋解,召命踵至,惶隕感激,略暴情勢,兼附芻蕘,草草陳談,實無可取,而從陰竹縣道,纔到畿營,見職間已遞改,疏函還爲下送,臣嘗見在外封疏之人,或蒙見職已遞之批,則喉院出納,未必以本銜有無爲準,而藩臣之自外屛退,誠未知事體何如也。自是以後,四五年間,虛冒臺銜,亦無歲無之,而一味偃伏,無以蠢動,聖眷愈摯,臣罪益添,畢竟羞恥,固所自分,而至若奉除書百有餘日,院隷一不以文報去來,職名停解,漠未聞知者,實自今日臣身始也,其褻棄君命,孰甚於此?於是焉反覆而思之,究其所以至此極之由,蓋臺閣,古之峻選也,人皆有難進之義,故未有不待招而往焉者,厥或情踪之難安,雖有奉牌懸牌之擧,自上必優假而恕之,董飭而警之,使之曲全私義,進陳忠言,實我列聖朝禮使臣隣之盛意也。自夫諱言之風盛,而其選益淆,居是職者益怠,鎭日違牌,無意供職,臺廳長鎻,曾冗散之不如,識者之寒心,厥惟久矣。是故聖念,以臺臣之不足有無,而誤恩荐加於疎遠廷僚,以臺官之無所猷爲,而刊汰不及於癃疾,甚至吏隷懈弛,體例都喪,若此不已,府院之職,將不期革而自革矣。此固臺臣之所自取,而使臺臣受此輕蔑者,實朝家訑訑之色,有以啓之也。臣適當極弊之時,實爲逋慢之首,倘蒙一施威罰,因以警動群僚,振刷頹綱,則臣雖萬被誅譴,亦匪罪伊榮矣。臣於此實有積慨于中者,今於自引之章,不避同浴之嫌,不顧疊床之譏,請罄竭愚衷而索言之,臣竊伏惟念叔世帝王之欲挽回一治之機者,惟在於言路之開閉,是將以寄重宸之耳目,導一世之血脈,使之彌綸衮闕,糾正官邪,銷禍於未萌,保治於未亂,則自昔崇奬之意,夫豈徒然哉?歷考往牒,柄臣專則言臣縮,諛臣盛則言臣瘖,盜臣進則言臣伏,過此以往,笏冠象笏,不過爲私門萃黨之淵藪,傾寵之資斧,而國之危亂,隨其後,爲人上者,可不懼哉?方今國勢孤危,人心渙散,譬如篤老之人,眞元內竭,客邪外乘,若不保朝夕,憂危之端,難徧以枚擧,而姑以近來邪獄一事言之,自辛酉大懲創以來,潛滋暗養四十年,卒致滔天之勢者,是孰使之然哉?此亦不得不歸咎於臺閣無人之歎也。夫以磨滅爲好生之論,以糾禁爲喜事之戒,秋曹捕廳之間間見捉,聽若無聞,靑松·谷城之時時登啓,恬不爲怪,終至於藩舶出沒於域中,洋豎橫行於轂下,而莫之誰何,推是論之,雖有許大禍變,迫於呼吸之間,人誰肯爲殿下而一陳之哉?幸而人情疑懼,國言喧藉,大臣陳奏,慈敎截嚴,此誠遏絶根萌,廓淸氛穢之一大機會,而側聽半載,臬司之置辟,鞫庭之結案,殆過三數十人,左右廳之隕斃,不在此數,用法非不嚴矣,殺人非不多矣,然無知之賤類多死,而傳授之根脈自如也,舊染之餘孼或誅,而貫通之聲氣莫問也,購來洋賊,決非一譯官所可爲,必有主張是者,而不之覈焉,超越牢獄,決非一女子所能辦,必有和應是者,而不之詰焉,街談巷議,莫不掩口竊歎,皆以爲九牛不病於損毛,勺水何功於救火?是直束縕灌膏,而往與之俱燼云,而兩司諸臣,蒿目側足,植立如木偶,危坐如泥塑,面面相覰,迄無一人論及獄情之肯䋜囚供之端緖彼人者,固皆早沐菁莪之化,服習詩禮之訓,豈眞專昧邪正之分,而竝無闢衛之心哉?想其漆室幽獨之地,未必無仰屋而潛唏者,特其外懼指嗾之流言,內羞挾雜之群疑,懲前而毖後,莫之敢先發耳。臣於洋書,未嘗掛眼,實不知其何等醜汚,而自弱冠時,多見先輩長老,斷以爲無父無君之邪術,其爲說,槪是夷狄之一法耳。祭天似休屠,堂獄取釋迦,初無新奇動人之語,而以荒誕不經,神其術,以報應相酬,徼其功,陰欲以擺脫名敎充盈嗜慾,爲自私自利之計,是故極其慾之所到,則天地造化之權胠篋也,窮其慾之所取,則君親愛敬之誠,壑舟也,恣其慾之所爲,則聖賢傳授之訓,弁髦也,敎主神父之尊,儼臨乎蚩蚩衆生之上,則擧天下萬物,皆爲一己之所私有,所謂人而天主者卽在我,而天堂不離於所居房闥之間,其眞贗有無,當置而無辨也,苟非然者,縉紳章甫之頗聰明識道理者,豈皆誠心好之而篤行之歟?是以厭然自掩於稠廣之處,而陰主其道於隱密之所,混男女而帷薄不設,則怨曠者聚焉,一貴賤而等威不別,則屠沽者往焉,籠貨利而有無相周,則貧窮者悅焉,一以廣收徒黨,爲要求眞福之第一功德,居一鄕則欲盡一鄕之人,而爲一鄕之敎主,居一道則欲盡一道之人,而爲一道之敎主,分排布置,若張角之三十六方大敎主加焉,則其尊無上,其富無對矣,唉彼愚騃之衆,男婦墮此術中,迷不知悟,奉以爲眞正聖敎,而情願就死於歐刀之場者,實亦可哀而不足誅也,遂至於法不勝奸,奸不畏法,肆行而莫之止焉,則臣未知此世果何世也。思之及此,自不覺撫膺而橫涕也。噫,天理人慾,同行異情,而界限甚嚴,實義利善惡之所由分,而舜·跖之所以相去甚遠者此也。自夫經殘敎弛,利慾紛挐,而異言喧豗者,亦何代無之,而乃若我朝,則崇儒重道,群賢輩出,人服程·朱之訓,家傳洙·泗之敎,是以擧四海腥羶之中,獨保一隅文明之治,稱之爲禮義之邦者,殆將五百年所矣。第自中葉以來,國家之所以培養者,不出於榮名利祿,而朝著之間,又相分黨各立,主國論者,常以克伐怨欲之私驅之,駸駸至於今日,理日晦而慾日長,剗樸爲雕,化醇爲醨,誠愨漸消,而虛僞益張,以媕婀取容,爲保身之長策,詭隨無良,爲涉世之妙方,遇事則不見是非,而惟利是趨,論人則不分賢邪,而惟勢是崇,上焉而居位者,蠧國財攘民利,而有徒隷無恥之心,下焉而修業者,覘蹊逕索門庭,而無恬靜自守之操,國有變故,晏若尋常,而私相忤恨,期於刻深,身有職事,無不怠玩,而勢所驅使,擧皆猖狂,廉恥倒喪,風俗頹敗,閭里之間,寇攘之風,滔滔皆是,疆域之內,倫紀之變,往往多有,伊川被髮之歎,蓋亦所由來漸矣。是直洋術,雖有邦禁,而其道實徧行於一世,嗟夫,世無眞儒,貿貿焉莫知所之,讀書談道之士,雖知其說之爲邪,而自不免坐在慾浪世界,不過掠彼之粗而以角其精,以這般人而攻斥之,以這般人而究治之,無怪乎獄體之漫漶,而世道之終至於淪陷也。在今轉移之機,惟在我聖上一身上,其道無他焉,亦唯曰立聖志典聖學而已。立志之宜如何,恒惟曰予以藐然一身,早失先王遇物之誨,孑孑孤立於臣民之上,承列祖艱大之投,繫八域顒企之望,宗社之安危在我,民生之休戚在我,世敎之汚隆在我,予不能嘉靖我邦,我先王其肯曰有後,此志一立,不撓不沮,毋戲豫毋怠傲,毋狎昵小人,毋疎棄正士,毋矜持於外而肆縱於內,毋奮勵於暫而廢弛於久,有敢以玩好聲色貨利進者,雖在所尊敬,必斥絶之,有能以嘉言善行國憂民瘼進者,雖在䙝御,必奬用之,一以三代聖王自期,而恥爲漢唐凡主,則惟動丕應徯志之化,其在斯歟?典學之宜如何,恒惟曰予以沖年御極,智慮未開,克養無素,不學古訓,何以有獲?夙夜孜孜,勿以誦說章句爲課程,勿以絺繪詞章爲準的,誠敬主於內,而禮義制於外,沈潛乎致知格物之訓,服膺乎明善誠身之則,每一念之動,必曰此人心耶,道心耶?人心也則惟恐其或流於危也,道心也則惟恐其不顯於微也,每一事之至,必曰此循理耶,從慾耶?循利也則斷然行之,不使其壅閼也,從慾也則決然去之,不令其滋長也,此意一定,勿貳勿參,尊禮大臣,責之以朝夕納誨,汲汲然博求賢良方正明經術達治理者,儲之經幄,布之臺省,常與之左右前後,或句檢細行,以杜非僻怠慢之漸,或開陳古義,以廣正大光明之見,剖析經旨,必欲與聖賢同歸,考證前史,必欲與治世同道,則念終始典于學,厥德脩罔覺之效,其在斯歟?蓋立志與典學,自是一串事,立志,典學之誠也,典學,立志之事也,非今日立志而明日方始典學也。特言之有先後耳,雖然,志欲立而無夾持之助,則志不强,學欲典而無開導之益,則學未醇,是故設誹謗之木,而嘉言罔攸伏,堯之所以爲堯也,明四目達四聰,好問而好察邇言,舜之所以爲舜也,懸鍾鼓磬鐸鞀,以待四方之士,而聞善言則拜,禹之所以爲禹也,降及後世,帝王之學,槪乎未聞,而除妖言之律,止輦受言,漢治之所以興也,諫官入閤,京官宿內,以備顧問,唐政之所以擧也。自古迄今,未聞有輕視言官,不之親近,而能鑄少康之世者也,誠願聖上,惕然警懼,淵然遠覽,立志之初,以招賢爲急先務,典學之始,以親賢爲第一義,經筵臺閣之臣,極擇其人,使之更出迭入,不離跬步,導之使言,激之使勸,優之使盡,變一世委靡難振之習,爲直切不諱之風,則王綱整而怪孼消,治具張而暴行殄,正學明而邪說熄,彼所謂洋胡邪術,特一法司之治耳,疆禦不橫則無吐茹之失,公論常伸則無顧忌之慮,京司風動,列郡響應,則根窩何所不破,枝葉何所不落?臣之此言,雖若迂闊之常談,先聖有言曰,一日克己復禮,天下歸仁,志學之功,誠不可誣也,惟殿下懋哉懋哉。仍伏自念臣家,厚受國恩,歷事列朝,傳世十三,而簪纓相繼,臣又濫竊科第,名廁法從,而跧伏草野,莫效涓埃,然惟是一段愚忠,彝性不泯,垂死一言,多觸時諱,人猜鬼誅,實所甘心,而只此一封囊書,卽是明時永訣,溯風西向,有隕如瀉,抑臣有區區私義,妄欲一暴,雖其事端猥瑣,人言駭妄,本不足與之較挈是非,仰瀆崇嚴,而第念其矯誣之辭,關係實重,不可但以橫逆處之,而隱默自諱也。蓋故相臣文肅公蔡濟恭,卽我英·正兩聖祖終始禮遇之臣,而常時秉執,實爲一隊儕友之所推服,暮年當軸,每以西來邪種之將至於禍人家國,深惡痛斥之意,屢形於言語文字,同時闢異之論,莫不倚以爲重,而聲討之辭,始發於自中新進之士,陷溺之徒,或出於世好姻親之家,則實是同室之操戈,而彼被人指目者,亟圖脫於刑章,先納款於揆地,革面之習,敢矢言於君父之前,禍心之謗,乃構怨於士友之間,巧言如流,俾躬處休卒,無以打破妖窟,殄殲醜類,以遺後來無窮之憂,使相臣而若見酉獄之滋蔓,則亦豈不痛悔於鍾·薰·家·敏之不能早正王法乎?乃以一時見欺之累,竝沒平日衛正之心,至於勒成邪魁之目,混施身後之律,則相臣之靈,殆將不瞑於地下,而輿誦之所共憫惜,天鑑之所已昭晰者,正爲此也。後之持公論者,宜不以一眚掩大德,一誣解百謫,痛加剖劈,各自區別,終不使已伸之冤,混稱於不刊之案,以累於兩聖朝眷遇之地者,實臣心之素所蓄也。去上年分,原州儒生,有故判書臣丁範祖,故判書臣韓致應院享之議,見其歷述之通章,多有不着之夸辭,而臣誠昏眊,不知元祐完人之稱,着落於何所,元氣士趨之句,歸宿於何處,且其上下款進退機關,薰蕕桃李等語,類非無心之發,故不勝疑怪,遂乃逐句而解之曰,元祐奸黨,非章·蔡輩網打群賢之目乎?完人二字,非劉元城萬死生還之後晩年自勵之辭乎?惟彼恬雅之前輩,非有黨友株連,則特以文肅公之切友,指其追律時而爲是言耶?然則元祐之司馬公,固文肅當之,而其下諸君子,又誰當之歟?且近來士趨之不端久矣,辨別之際,孰薰而孰蕕,誰是名士而爲狄門之桃李歟?如是思量,誠恐其所尊之兩人,不免於坐受其弄,而文肅連累之冤,亦無時而可滌矣。乃以老謬之見,思陳衷曲之論,手裁短牘,封還原通,而略及其妄引先賢高自標幟之失,繼而有儒論,掇拾臣言,首辨邪獄之不合比擬於前代黨禍,而元老之見累,特不幸爾,尤不當攙入同志,論其完與不完,仍及故相臣受誣伸枉之顚末而結之曰,此不但於一重臣,爲誣逼之甚,獨不爲相公地乎云云,臣固不省作者之意,果出於此,而因文解義,不得不致此疑也。苟曰老者多心,不能闊看,有此苛摘云爾,則臣當一笑而破惑矣。一種忮克之輩,發忿於院議之崖異,移怒於獄案之追提,反以爲拖及宿累,侵辱相臣,一倡百和,炰烋四起,前後醜詈之辭,皆首引正廟朝義理御製誄文等語,直驅臣於背馳之極罪。噫,臣之辨別玉石,惟恐泥水之拖帶者,正欲尊其人而闡揚斯義,以垂示於來裔,而構勒之辭,若是乖反,誠不滿一哂,然惟其攻邪者,勒謂之攻蔡,而又勒歸之於背馳義理,自是向來邪徒之作爲欛柄,以箝制一世者也。忽又踵拾餘唾,欲加之於分別淑慝之人,不亦異哉?故相臣之顯被殊知,粵自元陵之世,而至正廟朝,詡以義理,特畀衡軸,亦已有年矣。自夫亥獄之起,而始有攻邪之論,以事則段落各殊,以時則先後不同,而必欲捏合而爲是說,其意果主於義理耶?彼邪類之自謀掉脫,爲暫時眩惑之術者,容或無怪,今則眞形莫逃,往跡昭著,故相臣素所攻闢之實,自有不可掩者,而纔及帶累之冤,輒謂之侵辱,則必也諱祕一邪字,以杜千萬人之口,然後始乃不悖於義理耶?況我先朝明義之功,崇正之化,孰不於戲不忘?伏讀御製誄文,何嘗有隻字半辭之依俙髣髴於治邪一款,而敢爲藉重之說,獨不念追誣聖旨之爲人臣大不敬耶?臣嘗見邪孼之自明者,每欲憑藉寵靈,遮蓋實跡,援尊證卑,適足以彰其罔上不道之誅,今之士論,自以爲奴洋獸洋而究其擧措辭氣,一循此輩措目之圈套,無亦久化鮑肆,不自知其然而然者耶?其蒙騃矯妄,不足深誅,只緣臣人微言輕,妄犯衆怒,惹起釁端,以致誣及於莫尊之地,臣罪萬死。伏願聖明,亟治臣謬妄之罪,以謝浮議,以靖世道焉,臣無任云云。省疏具悉。治邪不嚴,予亦憂之,爾今以兩司之知而不言,譏斥憂歎,爾亦居其職矣,又不洞言直陳,何也?末端事之推上,尤無嚴矣。
上在昌德宮。停常參·經筵。
李源庚啓曰,來初五日,朝參日次矣,敢稟。傳曰,停。
又啓曰,行大司憲李翊會,執義柳幼麟,掌令朴鳴載,持平吳鍾翕呈辭,掌令一員未差,持平一員未差,監察茶時之意,敢啓。傳曰,知道。
又啓曰,禁衛大將李完植,摠戎使李惟秀,以東·南關王廟獻官,今方受香出去矣,李完植所佩命召,李惟秀所佩密符,竝來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,竝御將兼察從事官,發牌聽傳敎。
備忘記,黃海水使申從鎬下直,長弓一張·長箭一部·片箭一部,筒兒一箇賜給。
傳于金公鉉曰,禮房承旨,馳詣受香諸處,奉審摘奸以來。
金公鉉啓曰,假注書崔在厚,身病猝重,勢難察任,今姑改差,何如?傳曰,允。
崔在厚改差,代以尹載善爲假注書。
兵曹口傳政事,護軍單金興根。
臺諫前望單子入之,司諫金鼎元,掌令李魯確,持平洪在重落點。
李源庚啓曰,掌令李魯確,旣在闕中,不爲肅謝,直爲出去,事甚未安。推考,何如?傳曰,允。
以別兼春秋李時愚,檢閱鄭基世牌不進罷職傳旨,傳于金公鉉曰,只推。
以修撰李是鍊·曺雲承,副修撰宋柱獻牌不進罷職傳旨,傳于金公鉉曰,只推。
金公鉉啓曰,左右史不可不備,別兼春秋李時愚,檢閱鄭基世,旣有只推之命,竝卽牌招,推移入直,何如?傳曰,允。
又啓曰,副應敎·校理一員未差,玉堂上下番俱空,事甚未安。應敎曺錫亨,校理趙啓昇,副校理李垿·林肯洙,修撰李是鍊·曺雲承,副修撰韓啓源·宋柱獻,竝卽牌招,推移入直,何如?傳曰,允。
傳于金公鉉曰,發遣吏郞,諸執事淸齋與否,摘奸以來。
傳曰李源庚曰,中官鄭喜常·洪命福·金雲璧·李寬馨·鄭之良·姜錫永·崔喜鎭·楊鳳協·金昇協·金翼鎬·李寬說·李有珍·李義文,竝令該府,拿問嚴勘。
以中官鄭喜常·洪命福·金雲璧·李寬馨·鄭之良·姜錫永·崔喜鎭·楊鳳協·金昇協·金翼鎬·李寬說·李有珍·李義文等拿處傳旨,傳于李源庚曰,竝分揀。
假注書趙然昌書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟,主山及案山植木處看審是白乎則,松橡鬱密是白遣,自靑鶴亭,至舊失火處,面面周審,則老木穉株,叢帀茂盛是白遣,自典牲署後面,至冷井洞,則大木參差,擁蓋一山是白遣,下詣南壇看審是白乎,則壇砌門墻,竝無圮傷處,而主山及案山,樹不甚盛是白遣,自文峴,至梨泰院後麓水閣峴,土性瘠确,略有穉松是白遣,前至馬石橋,則松林蒙翳是白遣,詣漢江壇是白乎則,亦爲無頉是白遣,自雁峰伏兵峴,至畫景谷,則樹林茂密是白遣,由斗湖而詣司寒壇看審是白乎則,亦爲無頉是白遣,自無學峰,所經外南山諸處,一一詳審是白乎則,別無斫痕之意,敢啓。傳曰,知道。
金公鉉,以奎章閣言啓曰,景慕宮御眞移安處所,今朔奉審無頉之意,敢啓。傳曰,知道。
又以承文院都提調意啓曰,日食已過,禮部回咨,依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
李源庚,以備邊司言啓曰,全羅道羅州牧慈恩島漂到大國人十一名,入接弘濟院後,使本司郞廳及譯官,詳細問情,別單書入,而今此漂人,皆願速歸,留一宿卽爲發送,何如?傳曰,允。
上在昌德宮。停常參·經筵。
成原默啓曰,行大司憲李翊會,執義柳幼麟,掌令朴鳴載,持平吳鍾翕呈辭,掌令李魯確,持平洪在重未肅拜,監察茶時之意,敢啓。傳曰,知道。
朴熙顯啓曰,同副承旨尹致定,今日不爲仕進,卽爲牌招,何如?傳曰,允。
傳于金公鉉曰,禮房承旨,馳詣景慕宮,奉審摘奸以來。
尹載善有頉,代以金益文爲假注書。
以別兼春秋李時愚,檢閱鄭基世牌不進罷職傳旨,傳于尹致定曰,只推。
以應敎曺錫亨,校理趙啓昇,副校理李垿·林肯洙,修撰曺雲承,副修撰韓啓源·宋柱獻牌不進罷職傳旨,傳于尹致定曰,只推。
金公鉉啓曰,左右史不可不備,別兼春秋李時愚,檢閱鄭基世,旣有只推之命,竝卽牌招,推移入直,何如?傳曰,允。
金公鉉,以弘文館言啓曰,上番闕直,事甚未安。應敎曺錫亨,校理趙啓昇,副校理李垿·林肯洙,旣有只推之命,竝卽牌招,以爲推移入直之地,何如?傳曰,允。
以別兼春秋李時愚,檢閱鄭基世罷職傳旨,傳于尹致定曰,只推。
以應敎曺錫亨,校理趙啓昇,副校理李垿·林肯洙牌不進罷職傳旨,傳于尹致定曰,只推。
以平安監司金蘭淳狀啓,江東縣監洪祐成,以其身病,屢呈辭狀,不得已罷黜事,傳于金公鉉曰,令該曹口傳擇差,明日下送。
吏曹口傳政事,以李時愚爲江東縣監。
金公鉉,以吏曹言啓曰,因大臣筵奏,凡係差享應出齋者,皆令擧案於吏曹,而自吏曹抽栍摘奸,如有現頉,倍律嚴勘事,允下矣。宗廟朔祭典祀官奉常寺主簿李季哲,晩時出齋,現發於郞官摘奸之時,不可仍置,令該府拿問處之,何如?大王大妃殿傳于金公鉉曰,向來申飭何如,而現頉於摘奸時云,苟有一分紀綱,何敢如是?其在懲後之道,不可遲待議讞,卽施竄配之典。
金公鉉,以吏曹言啓曰,今此文宣王釋奠祭祭官中,時無職名人,令該曹口傳付軍職,何如?傳曰,允。
朴熙顯,以宣惠廳言啓曰,本廳郞廳洪升淵,纔已啓下矣,本廳多有擧行事,令該曹口傳付軍職,使之冠帶常仕,何如?傳曰,允。
兵曹口傳政事,副司果單洪升淵。
李源庚,以備邊司言啓曰,本司武郞廳李樂韶,奔走勤仕,已滿十五朔,依例六品遷轉事,捧承傳施行,何如?傳曰,允。
成原默,以義禁府言啓曰,宗廟朔祭典祀官奉常寺主簿李季哲,卽施竄配之典事,承傳啓下矣。李季哲慶尙道咸安郡竄配,而以承傳內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
成原默啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭基一啓曰,左承旨朴熙顯,今日不爲仕進,卽爲牌招,何如?傳曰,允。
又啓曰,左右史不可不備,檢閱鄭基世,旣有只推之命,卽爲牌招入直,何如?傳曰,允。
又啓曰,今此京外守令·邊將薦擧單子,三百六十九張捧入,而其中應薦不薦人,令該曹察推,何如?傳曰,允。
鄭基一啓曰,各道守令·邊將薦擧單子,正月內上送,自是例也,而忠淸道薦擧,以正月晦日封發,今始來到,如是過限,事甚未安。原單子雖已捧入,該道臣不可無警,推考,何如?傳曰,允。
成原默啓曰,行大司憲李翊會,執義柳幼麟,掌令李魯確·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義柳幼獜,掌令李魯確·朴鳴載,持平吳鍾翕·洪在重,獻納兪象煥,正言李晩奎牌不進罷職傳旨,傳于李源庚曰,只推。
以左承旨朴熙顯牌不進罷職傳旨,傳于李源庚曰,只推。
兵曹口傳政事,副司果單卓雲翰·金輦。
鄭基一,以弘文館言啓曰,副修撰宋柱獻,旣有只推之命,卽爲牌招察任,何如?傳曰,允。
又以景慕宮都提調意啓曰,本宮樂器庫所藏各樣樂器,卽祭享所用,而庫門鑰匙,本是樂工次知,故每於祭享時,樂工先期開鎖,出而陳設,及其罷享後,則渠又收置封鎖,自是例也。昨日本宮春享大祭肄儀時,樂工進來,開鎖視之,則方響片鐵三十二介,橫鐵五介,杖鼓可莫金三十二介,家具笙簧二坐,家具鍾流蘇四巨里,塤二部,家具絃樂絃兺,家具圓環三介,竝爲見失云,庫壁雖有若干頹毁處,而旣非一朝一夕之事。且開閉本非本宮之所掌,則今此偸竊之患,莫知其的在何日,而嚴重之地,有此變怪者,萬萬驚悚,此不可尋常置之,爲先分付左右捕廳,卽爲發捕,使之各別譏詗,期於捉得之地,何如?傳曰,戢盜申飭屬耳,而莫重之地,有此偸竊之事,極爲驚悚,兩捕將爲先竝從重推考,自政院牌招嚴飭,使之刻期捉得,可也。
成原默,以都摠府言啓曰,今日入直內三廳武兼禁軍及軍兵等,當爲中日習射技放,而漂海人近京,回程間姑停之意,敢啓。傳曰,知道。
又以訓鍊都監言啓曰,本局別將金鍵,身病甚重,勢難察任,改差,何如?傳曰,允。
又以刑曹言啓曰,卽接平安監司金蘭淳文移,則郭山郡徒一年定配罪人鄭煥起,限滿云矣。取考曹上配案,則煥起以屯田作者,偸竊打穀罪,己亥正月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
敦寧都正金周默疏曰,伏以臣於日前,伏奉除音,以臣爲敦寧府都正者,臣雙擎百拜,且榮且感,而第臣於本府,旣無敦寧,則揆以公格,在所當遞,召牌儼臨,趨膺無路,玆陳短章,冒瀆崇嚴。伏乞聖明,俯垂鑑諒,亟命該曹,照例鐫改,俾私分安焉。臣無任云云。省疏具悉。疏辭,下該曹稟處。
上在昌德宮。停常參·經筵。
李源庚啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨成原默,今日不爲仕進,卽爲牌招,何如?傳曰,允。
備忘記,北兵使尹禹鉉下直,長弓一張,長箭一部,片箭一部,筒兒一箇賜給。
備忘記,昌城府使金鎰下直,長弓一張,長箭一部,片箭一部,筒兒一箇賜給。
以檢閱鄭基世牌不進罷職傳旨,傳于尹致定曰,只推。
尹致定啓曰,左右史不可不備,檢閱鄭基世,旣有只推之命,卽爲牌招入直,何如?傳曰,允。
尹致定,以禮曹言啓曰,每年各陵展謁,春則二三月,秋則八九月取稟事,曾有定式矣。今春展謁,定於何陵,而以何間擇吉乎?敢稟。傳曰,健元陵·元陵親祭,綏陵當展謁矣,日字以三月望念間擇入。
又以禮曹言啓曰,以陵幸取稟草記,傳曰,健元陵·元陵親祭,綏陵當展謁矣,日字以三月望念間擇入事,命下矣。幸行吉日,令日官李秉洪推擇,則來三月十三日·十六日俱吉云,以何日定行乎?敢稟。傳曰,以十六日爲之。
傳于李源庚曰,軍士房承旨入侍。
兵曹,健元陵·元陵·綏陵幸行時軍令,三月十六日出宮,廟洞晝停所,自闕門十六里,健元陵展謁,自晝停所十五里,以上三十一里親祭,元陵展謁親祭,還詣晝停,綏陵展謁,自晝停所六里,當日還宮。
傳于尹致定曰,今番幸行時,諸般擧行,依京擧動例爲之,務從省約,出還宮時,植炬置之,凡係役民之事,皆以儲置米會減,十里外斥堠伏兵傳語軍,亦爲置之,外驛補把,亦依昨春幸行例除之事,分付。
李源庚啓曰,行大司憲李翊會,執義柳幼麟,掌令李魯確·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義柳幼麟,掌令李魯確·朴鳴載,持平吳鍾翕·洪在重,獻納兪象煥,正言李晩奎牌不進罷職傳旨,傳于李源庚曰,只推。
以右副承旨成原默牌不進罷職傳旨,傳于尹致定曰,只推。
以檢閱鄭基世牌不進罷職傳旨,傳于尹致定曰,只推。
以副修撰宋柱獻牌不進罷職傳旨,傳于尹致定曰,只推。
李源庚啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
傳于尹致定曰,發遣吏郞,諸執事淸齋與否,摘奸以來。
吏曹,學禮講一所試官李繪九·李義晉,二所試官金穰根·朴奎瑞。
尹致定,以弘文館言啓曰,副修撰宋柱獻,旣有只推之命,卽爲牌招察任,何如?傳曰,允。
李源庚,以都摠府言啓曰,副摠管李若愚,以漢城府左尹,本府坐起,晝仕出去之意,敢啓。傳曰,知道。
又以兵曹言啓曰,在前幸行時,先廂步軍一哨,晝停所連爲作門矣,今亦依此擧行,何如?傳曰,允。
又以兵曹言啓曰,在前幸行當日回鑾時,侍衛連以全數磨鍊矣,今亦依此擧行,何如?傳曰,允。
又以兵曹言啓曰,幸行回鑾後,隨駕軍兵犒饋,連以乾物分給矣,今亦依此擧行,何如?傳曰,允。
又以兵曹言啓曰,在前幸行時,摠戎使率訓局餘軍,弘化門外留陣矣,今亦依此擧行,何如?傳曰,允。
又以兵曹言啓曰,在前幸行時,十里外斥堠伏兵及傳語軍,以畿邑所屬束伍步軍擧行矣,今亦依此磨鍊,何如?傳曰,允。
又以兵曹言啓曰,今此幸行時,侍衛不可不備,宣傳官有闕之代,依例口傳擬入之意,敢啓。傳曰,知道。
兵曹口傳政事,以李應謙爲宣傳官。
尹致定,以司僕寺一二提調意啓曰,今此健元陵·元陵親祭,綏陵展謁時,各差備入把馬,磨鍊別單書入,而其中驛馬,則令兵曹,知委畿內各驛,使之直爲入把,何如?傳曰,允。
李源庚,以兵曹言啓曰,內禁衛將柳相質,兼司僕將鄭球,景福宮衛將安國信·崔光崙,慶熙宮衛將張敬尙·金潤玉,俱以病難供職,呈狀乞遞,竝改差,何如?傳曰,允。
吏曹啓目,粘連觀此敦寧府都正金周默上疏,則以爲,臣於本府,旣無敦寧,則揆以公格,在所當遞,伏乞亟命該曹,照例鐫改亦爲白有臥乎所,旣無敦寧,則揆以格例,不可仍置,敦寧府都正金周默,依例改差,何如?判付啓依允。
庚子二月初四日申時,上御熙政堂。軍士房承旨入侍時,左副承旨李源庚,假注書金益文,記注官李昌廷,記事官南秉哲,以次進伏訖。上曰,史官分左右。仍命入軍令,源庚奏曰,軍令入侍時,宣傳官例爲陞殿擧行,今亦依例陞殿擧行乎?上可之。宣傳官閔致默陞殿奏曰,前排不入,以武藝廳擧行乎?上曰,唯。致默引兵曹判書趙秉鉉,入進跪楹外,秉鉉請軍令,上命入之,秉鉉以軍令授致默,致默跪受,授源庚,源庚跪受讀奏訖,跪授挾侍,挾侍跪進,上命踏啓字以下,挾侍跪授源庚,源庚跪受,書判付讀奏訖,授致默,致默跪受,出授秉鉉,仍引秉鉉先退。致默奏曰,今番幸行時吹打,以何營門擧行乎?上曰,三營門擧行。致默又奏曰,前排以幾雙待令乎?上曰,全數待令。仍命史官就座,遂命退,承史以次退出。
上在昌德宮。停常參·經筵。
藥房都提調趙寅永,提調金箕殷,副提調鄭基一啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加減健脾湯,自今日五貼式日次製入事,榻前下敎。
金公鉉啓曰,明日社稷大祭齋戒相値,視事,頉稟之意,敢啓。傳曰,知道。
鄭基一啓曰,左承旨朴熙顯,今日不爲仕進,卽爲牌招,何如?傳曰,允。
傳于金公鉉曰,傳香承旨,與右承旨,分詣文廟,奉審摘奸,仍詣受香諸處,奉審摘奸以來。
鄭基一啓曰,假注書趙然昌,身病猝重,勢難察任,今姑改差,何如?傳曰,允。
趙然昌改差,代以尹載善爲假注書。
傳于李源庚曰,大臣·備局堂上引見。
傳于金公鉉曰,在外與有實故經筵,竝許遞,今日政差出。
鄭基一啓曰,吏曹判書金弘根,參議成遂默牌不進推考傳旨,今方捧入,而開政命下之後,如是違牌,事甚未安。參判李彦淳在外,判書更爲牌招,何如?傳曰,允。參議只推,一體牌招。
傳于成原默曰,臺諫有闕之代,前望單子入之。
司諫前望單子入之,趙啓昇落點。
成原默啓曰,新除授司諫趙啓昇,以前任沃溝縣監,方在解由未出中,何以爲之?敢稟。傳曰,勿拘。
以黃海監司趙斗淳狀啓,谷山府民家失火事,傳于李源庚曰,聞甚矜惻,元恤典外,別加顧助,結構奠接之方,廟堂措辭分付。
以江原監司李光正狀啓,金化等邑民家失火事,傳于李源庚曰,聞甚矜惻,元恤典外,別加顧助,結構奠接之方,廟堂措辭分付。
成原默啓曰,行大司憲李翊會,執義柳幼麟,掌令李魯確·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義柳幼麟,掌令李魯確·朴鳴載,持平吳鍾翕·洪在重,獻納兪象煥,正言李晩奎牌不進罷職傳旨,傳于成元默曰,只推。
以左承旨朴熙顯牌不進罷職傳旨,傳于成原默曰,只推。
以副修撰宋柱獻牌不進罷職傳旨,傳于成原默曰,只推。
傳于金公鉉曰,發遣吏郞,諸執事淸齋與否,摘奸以來。
同副承旨尹致定書啓,臣承命馳詣南壇,壇上神位板奉審則無頉,祭物·祭器·祭井看審則精潔,諸執事·進排官·佾舞·工人摘奸則無頉,仍詣木覓山,神位板奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位板奉審則無頉,祭物·祭器·祭井看審則精潔,諸執事·進排官摘奸則無頉矣,臣則還詣南壇享所,仍留監祭,待將事還奉神位板後,復命之意,敢啓。傳曰,知道。
金公鉉,以弘文館言啓曰,副修撰宋柱獻,旣有只推之命,卽爲牌招察任,何如?傳曰,允。
以副修撰宋柱獻牌不進罷職傳旨,傳于成原默曰,只推。
金公鉉,以吏曹言啓曰,因承政院啓辭,守令應薦而不薦人,令該曹察推事,允下矣。行護軍尹尙圭·申緯·朴宗喜·林景鎭·洪羲瑾·朴來謙·李寅泰·趙庭和·尹秉烈·金鼎均·柳相穆·李忠運,俱爲應薦而不薦,竝推考警責,何如?傳曰,允。
又以奉常寺都提調·提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
又以禮曹言啓曰,順懷墓守衛官李鉉壽汰去事,旣蒙允下矣。一員旣未差代,一員今又汰去,本齋之入直無人,一時可悶,未差之代及今此汰去之代,令忠勳府各別擇擬,越送吏曹,仍令口傳差出,以爲替直後拿來之地,何如?傳曰,允。
吏曹口傳政事,以申遠模·張晦根爲順懷墓守衛官。
李源庚,以兵曹言啓曰,因承政院啓辭,邊將應薦不薦人,令該曹察推事,允下矣。議政府右參贊李志淵,知敦寧府事朴晦壽,行知中樞府事金箕殷·權敦仁,行上護軍洪羲俊·鄭元容·金學淳·申在植,行大護軍洪命周,漢城府左尹李若愚,同知中樞府事韓耆裕·李鍾運·李錫祜·趙冀永·趙運永,行護軍朴基宏·尹尙圭·金陽淳·朴宗喜·李寅溥·徐左輔·申緯·金邁淳·韓益相·趙庭和·尹致謙·鄭祖榮·李魯集·李同淳·沈英錫·李寅泰·金正喜·李泰淳·林景鎭·洪羲瑾·李道在·閔致成·尹秉烈·朴來謙·鄭禮容·白慶楷·韓鎭㦿·金鼎均·柳和源·金魯甲·沈能俊·李忠運·柳相穆·沈漢永·李顯英,禮曹參議李時在,通禮院左通禮鄭琦和,右通禮金鍠,奉常寺正柳榮河,宗簿寺正李光載,軍資監正李源祚,俱爲應薦而不薦,竝依法典推考警責,何如?傳曰,允。
又以兵曹言啓曰,今此幸行時,隨駕軍兵,當爲磨鍊矣,禁御兩營鄕軍則今旣停番,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,訓局步軍十哨,馬軍四哨,御將率領爲先廂,訓局步軍五哨,兩營騎士四番,禁將率領爲後廂,禁軍三番爲之,摠使率訓局餘軍留都,訓局中軍率各營餘軍,弘化門外留陣。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊矣,今番則何以爲之乎?敢稟。傳曰,依昨年例爲之。
又以濬川司言啓曰,本司都廳訓鍊都監別將金鍵改差代,以御營廳千摠洪吉謨差下,使之察任,何如?傳曰,允。
庚子二月初五日辰時,上御熙政堂。大王大妃殿垂簾,大臣備局堂上引見入侍時,左副承旨李源庚,假注書金益文,事變假注書金得秀,記注官李昌廷,記事官南秉哲,右議政趙寅永,戶曹判書李紀淵,禮曹判書李羲準,兵曹判書趙秉鉉,吏曹判書金弘根,行護軍李惟秀·金興根,副校理林肯洙,以次進伏訖。上曰,史官分左右。寅永進前奏曰,近日日候猶寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,向來冬至使諺書狀啓,甚爲驚心矣。見私書所報,則訃勅將圖順付云,此事異於他事,未知其如意與否,而設令順付,此後諡號勅一次,則必當出來,見今兩西貌樣,實無支勅之勢,誠非細悶矣。大王大妃殿敎曰,大國有此大事,我國亦甚不幸矣。支勅凡節,未知何以爲之,而兩西·京畿事,誠茫然,甚可悶矣。寅永曰,戶曹有預備者,姑可支勅,而兩西事,誠不成說,聞海營則有銀子所儲云矣,至於馹騎之全不成樣,三道同然云,此甚茫然矣。寅永曰,卽見忠淸監司金英淳狀啓,則以爲,本道兩稅穀之近益愆滯,若無防限,專由於舟橋船之執籌再運,當初設法,非不方便,而法久弊生,不可無通變之擧,依壬辰例,自己亥條田稅及大同米,令各其邑,賃船裝納,仍爲定式事,請令廟堂稟旨分付矣。地土賃船,古法也,舟橋再運,近例也,由其再運船之稽緩,每致上納穀之愆滯,故罷再運,復賃船之論,其來已久,而至於壬辰,始得行之矣。海運京納,亦得無弊,而及到頃年,又爲廢閣,則此非但外邑監色,以情費之較多,反稱添弊也,抑亦由京江船人,以生業之有失,胥動浮言也,然而挽近運弊,殆乎莫可矯救,上納之期有限,而氷泊居多,逋縮之數無節,而結斂非一,不可無一番釐革之政,而道啓旣若是指陳,則其必有灼見沿革之源委,洞知利病之變通,而第此事,大關更張,又不無當年條緩不及期之慮,而作撤之際,尤宜審愼,先爲下詢於有司堂上後處之,何如?大王大妃殿敎曰,大臣所奏如此,有司堂上之意,何如?紀淵曰,稅穀再運之弊,誠如錦伯狀辭,而壬辰變通之時,當年上納,皆能趁限,則此可謂已試之效,今雖更罷,似無窒礙,而以臣膚淺之見,不敢質言仰對。秉鉉曰,執籌再運之愆期滯納,弊實多端,誠如道啓,而但未知地船賃裝,能獨無弊端否也。壬辰一行,旋卽復舊者,知有湖邑事勢之不得不然則及今更張方便之道,有不敢硬定仰達矣。興根曰,執籌再運之爲弊,賃船上納之難便,俱有其說,實莫知如何方得稱停,而但當年條之及今更張,恐有晩時窒礙之慮,溲淺之見,有不敢指一仰對矣。又敎曰,有司堂上之言如此,大臣所見陳之。寅永曰,僉議各有所見,而大抵壬辰則已於辛卯冬發令,故革罷設始之際,自無窘跲之患,而今則已屆仲春,京鄕知委船隻賃稅等節,必致緩不及事之慮,今年則姑爲依前施行,更爲爛商,如可永爲釐革,則自明年條爲之,似爲完備矣。大王大妃殿答曰,此言然矣,依爲之。出擧條寅永曰,卽見慶尙監司金道喜狀啓,則以爲,本道綿農,連年歉荒,木邊上納,經歲愆滯,順興丁酉條及靑松·眞寶·英陽等邑戊戌條大同木之民間未捧,爲二十五同十二疋二十三尺七寸,而四邑俱以窮峽,懋遷無路,本邑之新舊竝督,實是行不得之政,右項舊未收大同木,竝許詳定代納事,請令廟堂稟旨分付矣。積逋趁限,法宜催督,正供請代,事又難愼,而四邑民勢,殆同弩末,有不可責之以常例,且與年納有異,而數極零星,在本廳不足有無,在該邑實係難易,其在寧失之義,合有特施之典,竝依道啓施行,以爲刻期準納之地,何如?大王大妃殿答曰,依爲之。出擧條寅永曰,自前浦稅,每易騷擾,宮差或多憑藉,故提稟檢飭,非止一再者,誠以國體異於惟正,王政貴於無私故耳,今以內司報來龍洞宮所屬恩津·江景浦事言之,其請推治各邑民人,至於七八人之多,此皆無賴之輩,掠利釀弊者,則究厥痛駭亦合懲礪,而彼至愚無知,罔念罪犯,烏能無寒暑之咨乎?第念此浦折受與移屬,旣有三聖朝判付,則有不敢議到於山澤之弛,關梁之斥,而以此微細之事,屢煩啓下者,屑越莫甚,設令今年痛鋤奸民,明年必有繼起,利之所在,其源未可猝禁,苟欲矯救,以爲公私兩便之道,則莫如量定稅額,行關本道,使該邑專管收捧,粘移上納於該宮,則宮納自在,浦弊自祛,而騷擾憑藉之患,可以永永寢息,故敢此仰達矣。大王大妃殿答曰,事甚輕便,依爲之。出擧條寅永曰,漂人護送之節,原有規制,頒給衣物,亦極周至者,蓋欲盡在我柔遠之道耳。聞今番羅州漂人之到弘濟院也,濟用監進排衣物,萬不成樣,甚至貽笑彼人云,事之不誠,有如此矣。該監員役,今方推治懲礪,而此由郞官,初不看檢,一任下屬之所致也。自今以後,漂人護送時,各該司進排,如有現頉者,當該郞官,各別論勘事,定式施行,何如?大王大妃殿答曰,不獨貽笑於他國,誠不成說,此後若復有如此之弊,非特郞官,提調亦爲論勘,可也。出擧條寅永曰,凡試官擬望者,無敢違牌陳疏,卽受敎所在,有不容一毫違越,而第此定式,特爲占便規避者設耳,至於試望中或有因試事不得不引義者,欲進則嫌於廉防,欲違則拘於格例,其於禮使之道,似不無窒礙處,此後如或有衆所共知可引之情勢者,特許疏籲,以待自上處分,俾下情得以上達,何如?上曰,依爲之。出擧條寅永曰,使臣留館時,或有諺書密報,而此蓋我國,當通彼地可諱者耳,今番諺啓,果是彼地可諱者耶?正宜如例馳啓,而擧措未免疎忽,事體不可仍置,冬至三使,竝待竣事渡江後,施以罷職之典,何如?大王大妃殿答曰,依爲之。出擧條寅永曰,圓點課製之試紙,自有定規,而設有仍下敎用大好紙者,此則設場前特例也。聞日前人日製,以儒生之多用大好紙,至有科次時試紙用大好紙,添書於原傳敎者,此固聖人淵藪之至意,而科體則未免漸壞,朝令則有欠曲循,自此擧子,或不無任意納券,以致蕩無防限之弊,今雖過境,當念後日,前下傳敎中添書一條,亟命還收,因飭泮宮,罔違舊規,實合於遵守之一端,故敢此仰達矣。上曰,依爲之。出擧條寅永曰,詞訟劇地,不宜久曠,京兆堂上有闕之代,令政院,政官牌招開政差出,何如?上曰,依爲之。出擧條寅永曰,在前畿內停巡時,東西道各陵園墓奉審,以道內守令中曾經承旨,分詣奉審矣,今亦依已例擧行事,分付,何如?大王大妃殿答曰,依爲之。出擧條寅永曰,今日賓對,禁衛大將李完植,懸病不進,武臣事體,極爲駭然,從重推考,何如?大王大妃殿答曰,依爲之。出擧條寅永曰,近聞史官,無端違牌,看作常事云,寧有如許事體乎?違牌翰林,爲先從重推考,嚴飭牌招入直,仍令喉院,恪遵舊規,何如?上曰,依爲之。出擧條大王大妃殿敎曰,有實故則猶或可也,而無端違牌,豈有如許道理乎?寅永曰,親病外,曾無身病頉稟之例,此等事,皆近日所有者矣。寅永曰,優假疎逖之士,虛受觸忤之言,固是徠諫之盛事,而其或外借時弊,內蓄禍心,敢售其眩惑壞敗之計者,必也明辨而痛斥,以壹民志,以靖世道,卽又墍殄之不容已也。日前臺臣金鼎元之疏,果是專出於討邪,而無一毫挾雜者乎?滿紙章皇,雖若荒雜無倫,全篇隱映,都是陰險叵測,直欲驅一世於護邪之科,而況其句語之欠敬謹,指意之極驚惋,有不能一一煩陳,末端猥屑,猶屬薄細,似此無嚴之類,不可以老悖置之,而司直之論,尙今寥寥,臣竊慨然,臣謂司諫金鼎元,亟施遠竄之典,宜矣。大王大妃殿答曰,依爲之。出擧條寅永曰,延豐縣徒配罪人李是遠,以前任春川時蔘圃定稅事,因道啓論勘矣。第念此事,卽係橫懲,不可但以駭妄言,而原其心則亶出救弊,非有一毫染指之迹,則情法之間,似有參量,且聞其老母,年垂八耋,長在癃病云,雖非在法應贖之類,若蒙矜諒之恩,實合孝理之政,故敢此仰達矣。大王大妃殿答曰,放送,可也。出擧條仍敎曰,罪則罪也,而其心則出於救弊,容有可恕之道矣。又敎曰,已捧之物,何以爲之乎?寅永曰,已爲知委本道,未及捧者,使之置之,已捧者,還爲出給,而其中已用於上納者,令本邑某樣區處矣。又敎曰,願納者出於義氣,則猶可也,而若或抑奪,則豈成說乎?又敎曰,大臣就座。源庚曰,諸宰奏事。紀淵曰,各陵寢頉處修改之除非設都監及政府禮堂進去外,自臣曹輸送材瓦,自畿營照給匠雇,卽例也,而輸送雖準籌摘,運致每愆役期,甚則許久抛置於路傍,腐敗仍歸於棄物,而頉處自如,修改無聞,自丁字閣雨漏樑灰脫落及香火廳以下傾圮之在在皆然者,良以此也,非但觀瞻之寒心,實是事體之悚悶,見今東七陵各處所之汲汲修改者,極其浩大,況幸行有命,尤不容徐緩,方謀趁速始役,而欲分送計士,則難保其盡心完實,欲躬詣董飭,則亦係窒礙難行,區區賤籌,有一方便之道,若令地方官,專管監董,而材瓦容入,自臣曹都計直輸,匠募雜費,自畿營如數劃付,使之一時竝擧,刻期竣役,本陵官之兼監役,亦爲如例擧行,而始畢役形止,使之枚報本曹,以爲發送曹郞看審之地,則可無如前愆滯之患,必有一新完固之效,而此雖有曾往可據之例,亦非自下擅行之事,故敢此仰達矣。大王大妃殿敎曰,大臣之意,何如?寅永曰,此事旣有昨年長陵齋室重建時已例,似於董役之方,不爲無助矣。又敎曰,禮判之意,何如?羲準曰,臣於閤外已聞之,而地方官監董,事甚便好,別無他見矣。大王大妃殿答曰,大臣之言如此,所奏甚好,依爲之。出擧條仍敎曰,雖令地方官監董,自本曹必須頻頻申飭,材瓦等節,亦竝爲看檢優送,俾無不足之患,可也。紀淵曰,望廟樓畢役後,御眞還安節次,當用輦輿,而第廟庭則無以進輦輿,勢將於神門外排設,不可不預爲稟定,故敢此仰達矣。大王大妃殿敎曰,大臣所見陳之。又敎曰,移安廳與望廟樓,相距甚近乎?寅永曰,自移安廳,至望廟樓南門內外,統計步數,較諸至神門,不啻三分一之近矣。大王大妃殿敎曰,以南門便路,奉詣還安,輦輿節次,勿爲磨鍊,可也。紀淵曰,望廟樓舊懸額,卽故知事曺允亨所書也,亦爲燒燼,今於重建之後,不可不更有懸額,而書寫人,預爲稟定,故敢此仰達矣。大王大妃殿敎曰,聞大司憲李翊會善書云,使之書進,可也。羲準曰,日前順懷墓墓軍等,以本墓所書員之許多作奸,渠輩無以支保,來訴於臣曹,故臣下帖本齋査實次,書員使之捉上矣。守衛官康履勳,稱以書員之無罪,墓軍之誣訴,盛氣論報,其所爲說,無非駭妄,至曰書員之黜陟,非禮曹所關云,事體所在,不可仍置,故該守衛官汰去事,草記而蒙允,書員捉來査實,則墓軍三十名內,闕額爲五名,而守衛官李鉉壽,初不塡其代,支供與使役,添派於二十三名處,而五名虛額之一年所受復戶米與錢,恣意取用,長番軍所給之租,收斂於諸軍,而亦爲取用,以至疲殘之墓軍輩,莫可支保,自臣曹更爲下帖,使之一一推給於當給之軍,而闕額,亦使之卽爲塡代以報矣。今又聞墓官李鉉壽,不惟不爲懲畏知戢,反以臣曹決處之出於墓軍等訴,使其子捉致呈狀之墓軍三漢,仍使其子,無數酷打,一漢幾至死境,二漢又至今拘留於齋所云,其作弊行惡之若此,前所未聞,誠極駭惋,爲先汰去,其罪狀,令該府拿問勘處,何如?大王大妃殿答曰,依爲之。出擧條興根曰,今初九日景慕宮御眞春奉審時,事當展奉,而展奉旣屬耳,此後奉審又在邇,頻數展奉,極涉未安。今番則勿爲展奉似好,而不可不經稟,故敢此仰達矣。大王大妃殿敎曰,依此爲之,勿爲展奉,可也。源庚曰,玉堂所懷奏之。肯洙曰,臣猥以無似,職忝經幄,所可藉手而仰勉者,惟講學一事矣。月前賓對,仰請開講,雖伏承留念之批,而尙今顒企,未有成命,誠不勝區區憂悶之至,臣近伏聞自上命入本館冊子數帙,仰認聖念,雖於燕閒之時,常在方策之上,臣固欽仰萬萬,而竊伏念聖學成就,亶在於日御經筵,頻賜召接,主經翼史,討論講究,以盡其開發資益之道也,伏願自今,亟命開講,俾有實效焉。臣冒登前席,愚衷耿耿,玆敢掇拾前言,縷縷仰陳,此非臣一人之言,卽八域臣民之所共願也,惟聖明,深加省察焉。上曰,所奏甚好,當留念矣。出擧條仍敎曰,經筵取稟,自今日入之,可也。源庚曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條寅永曰,月前筵中,以大王大妃殿湯劑自今月議定事,旣承慈敎矣。待承候官出來,與醫官輩,議定湯劑以入,似好矣。上曰,唯。大王大妃殿曰,大臣先退。上曰,史官就座,仍命退,諸臣以次退出。
上在昌德宮。停常參·經筵。
自辰時至未時,日暈,自人定至初七日開東,灑雨下雨,測雨器水深七分。
尹致定啓曰,明日常參·經筵,取稟。傳曰,只晝講。
成原默啓曰,行大司憲李翊會,執義柳幼麟,掌令朴鳴載,持平吳鍾翕呈辭,掌令李魯確,持平洪在重未肅拜,監察茶時之意,敢啓。傳曰,知道。
傳于金公鉉曰,禮房承旨,馳詣社稷,奉審摘奸以來。
朴熙顯啓曰,假注書尹載善,時無職名,令該曹依例付軍職,冠帶常仕,何如?傳曰,允。
金公鉉啓曰,卽者檢閱南秉哲,以其親病,陳疏徑出,原疏以社稷大祭齋戒,纔已退却矣,所當直捧禁推傳旨,而此與無端徑出有異,推考警責,何如?傳曰,允。原疏捧入。
成原默啓曰,卽者檢閱鄭基世,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳于朴熙顯曰,留院公事入之。
朴熙顯啓曰,吏曹判書金弘根,參議成遂默再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書所當更請牌招,而係是一日三牌,何以爲之?敢稟。傳曰,參議只推,與判書竝更牌招。
又啓曰,吏曹判書金弘根,參議成遂默牌不進,推考傳旨及罷職傳旨,今方捧入,而開政命下,已至經宿,如是違牌,事甚未安。參議陳疏到院,而原疏以社稷大祭齋戒,纔已退却矣,判書更爲牌招,何如?傳曰,允。原疏捧入。
又啓曰,吏曹參議成遂默,疏批已下,一體牌招,何如?傳曰,允。
有政。吏批,判書金弘根牌招不進,參判李彦淳在外未肅拜,參議成遂默進,左承旨朴熙顯進。啓曰,判書金弘根牌招不進,參判李彦淳在外未肅拜,小臣獨政未安,何以爲之?敢稟。傳曰,只出緊任。以金英根爲副應敎,徐耆淳·任百經爲校理,南履炯爲右尹,金履載·朴晦壽·李羲準爲知經筵,李若愚·徐左輔·李敦榮爲同經筵,趙庭和爲同義禁。
兵批,判書趙秉鉉進,參判姜世綸在外未肅拜,參議權稷病,參知宋應龍入直,右副承旨成原默進。以李鼎臣爲都摠管,朴蓍會爲副摠管,金興根爲同知,沈樂臣爲內禁將,金樂喜爲兼司僕將,朴禹鉉·柳相文·宋在益·方承國·洪致伯爲五衛將,朴世源爲景福將,李載德爲部將,李商球爲全羅中軍,申在德爲忠淸水虞候,護軍李羲肇,副護軍趙義錫·金周默,副司直李東迪·吳致淳·李孝淳,副司正尹載善,副司猛姜在應,以上竝單付。再政。副摠管李鼎臣。
傳于朴熙顯曰,左承旨·左副承旨·右副承旨竝許遞,前望單子入之。
承旨前望單子入之,金鼎集·鄭㝡朝·金輔根落點。
成原默啓曰,坐直無人,同副承旨尹致定,卽爲牌招,何如?傳曰,允。
以吏曹參議成遂默牌不進罷職傳旨,傳于成原默曰,只推。
尹致定,以承文院都提調意啓曰,院吏文學官洪羲福改遞代,幼學姜在應差下,使之付軍職,冠帶常仕,何如?傳曰,允。
又以成均館大司成意啓曰,文廟守僕,依宗社守僕例試才抄擇,別單啓下事,曾有定式矣。守僕金熙曾汰去代,以事知守僕試才抄擇,備三望受點次,別單書入之意,敢啓。傳曰,知道。
又以都摠府言啓曰,漂海人旣已回程,今日入直內三廳武兼禁軍及軍兵等,當爲中日習射技放,而社稷春享大祭齋戒相値,不得設行之意,敢啓。傳曰,知道。
又以兵曹言啓曰,新除授內禁將沈樂臣,時無職名,依例口傳付軍職以入之意,敢啓。傳曰,知道。
兵曹口傳政事,副護軍單沈樂臣。
吏曹參議成遂默疏曰,伏以臣空疎謭劣,最居人下,不足備數於淸朝任使之末,而遭逢嘉會,歷颺淸要,未效涓埃之報,徒積瘝素之懼,每靜夜循省,居寵若驚,迺於前秋,猥主試事,思欲殫竭魯鈍,一心對揚,而顧其任,非直考閱文券而已。凡場屋內外儒生出入,隨事整飭,罔俾雜亂,皆其責也,奈緣臣風力素輕,誠信未孚,遂致科圍失嚴,試體有損,罪著不職,大僚請勘,罰止譴削,在臣伊榮,感愧冞切,時月纔過,恩敍遽降。臣於此,仰戴收簪之典,俯激息黥之衷,屛伏窮巷,日夕訟愆,千萬不自意,伏奉前望特點,以臣爲吏曹參議者,臣誠震懍駭惑,莫知所以措躬也。夫天官之任,從古難愼,而國朝官制,尤稱宰夫爲選,蓋是職也,銓衡一世之人物,激揚流品之淸濁,參席而可否乎通塞,代斲而或專乎注擬,苟非藻識足以甄別,地望素所推詡者,莫宜居之,是以先輩名碩,率皆逡巡退讓,不敢遽膺。況單寒如臣,庸碌如臣,迂拙之性,疎於交遊,謏淺之識,昧於鑑衡,而乃敢憑寵饕榮,玷汚名器,則其爲上累則哲之明,下招不衷之譏者,當復如何?且況舊愆尙有餘愧,薄勘未足自贖,雖聖恩曲加拂拭,在私分實難彈束,閑司冗職,尙無以冒進,其又可擬議於世所稱峻望淸選也哉?參倚前衡,義諦較然,誠以辭受不可以不審,廉防不可以不顧故耳,召牌踵臨,承膺無路,情踪惶蹙,轉益悶阨,玆敢悉暴衷懇,仰徹崇嚴。伏乞聖明,俯垂鑑諒,將臣新銜,亟行鐫斥,以重官方,以安微分焉。臣無任云云。省疏具悉。往事不必更提,爾其勿辭察職。
檢閱南秉哲疏曰,伏以臣卽接家信,臣母素患風眩之症,近因日候之峭冷,復有添損,連試藥餌,而尙未快瘳,使臣歸視,臣聞此報,不能自定,玆敢陳章徑出。伏乞聖慈,俯賜鑑諒,亟鐫臣所帶之職,仍治臣擅離之罪,俾便救護,以肅法紀焉。臣無任云云。省疏具悉。爾其勿辭救護。
行大司憲李翊會,執義柳幼麟,司諫趙啓昇,掌令李魯確·朴鳴載,持平吳鍾翕·洪在重,獻納兪象煥,正言李晩奎等聯名箚曰,伏以世級日降,變怪層生,至於今番金鼎元之疏,而寧欲無言矣?噫,渠亦自知爲恩造中一物,而不思報效之義,徒懷怨懟之心,托以斥邪,投進一疏,則就事論事,何患無辭,而滿紙叫呶,旨意閃忽,有若擧世無守正之人,滿朝歸護邪之科,其意則至凶而至㦧,其言則無倫而無脊,全篇句語之涉於不敬者,難以枚擧,而至謂國家中葉以來,所以培養,不出於榮名利祿云者,此又不止於誣一世,而爲今日臣子者,其何敢萌諸心而發諸口乎?臣等讀之未半,不覺髮豎而膽掉,心寒而骨冷,尾附一段之荒雜猥屑,在渠猶屬薄物細故,蓋其陰譎之性,夾以憤懟之氣,外若效於憂時慨世,內實售於凶家禍國,人之無良,胡至此極?伏聞大僚筵奏,竄配有命,輿情憤鬱,庶可少伸,而第伏念閑邪衛正之策,亶在於壹民志靖世道,而若使此等鬼蜮之徒,恣行無忌,疑亂眩惑,則民志無可壹之期,世道無可靖之時,豈不大可懼哉?臣等以爲其在折奸萌杜禍機之道,不可竄配而止。請遠竄罪人金鼎元,亟施島配之典。使王章伸而亂臣懼焉。今於請討之章,何敢贅他,而臣等職忝言官,未卽聲討,公議致慨,臺體有損,滿心惶恧,無地自容,乞賜斥退,以安微分。千萬幸甚。取進止。答曰,省箚具悉。昨日大臣所奏甚嚴正,亦已勘處矣,老悖之言,何足深責?不允。卿等勿辭察職。
上在昌德宮。停常參,只晝講。
尹致定啓曰,來十一日朝參日次矣,敢稟。傳曰,停。
又啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,右副承旨金輔根,今日不爲仕進,卽爲牌招,何如?傳曰,允。
備忘記,平南萬戶申奭浩下直,長弓一張·長箭一部·片箭一部,筒兒一箇賜給。
傳于尹致定曰,右承旨許遞,前望單子入之。
承旨前望單子入之,權偌落點。
傳于金輔根曰,承旨房望,順房爲之,戶·禮換房。
尹致定啓曰,新除授右副承旨權偌,卽爲牌招,何如?傳曰,允。
又啓曰,右副承旨權偌,時在忠淸道淸州地,斯速乘馹上來事,下諭,何如?傳曰,許遞,前望單子入之。
尹致定,以弘文館言啓曰,新除授校理徐耆淳,卽爲牌招察任,何如?傳曰,允。
又以弘文館言啓曰,新除授副應敎金英根,時在黃海道載寧郡,經筵入番事緊,請斯速乘馹上來事,下諭。傳曰,許遞,前望單子入之。
以校理徐耆淳牌不進罷職傳旨,傳于尹致定曰,只推。
尹致定,以禮曹言啓曰,來三月初四日懿昭墓忌辰祭,適與寒食節享相値,依前例只行忌辰祭,祝文中以節享相値之意,措辭添入,何如?傳曰,允。
金輔根,以御營廳言啓曰,本廳別將金相宇,身病甚重,勢難察任,改差,何如?傳曰,允。
又以義禁府言啓曰,延豐縣徒配罪人李是遠放送事,承傳啓下矣。李是遠卽爲放送事,分付該道道臣之意,敢啓。傳曰,知道。
又以義禁府言啓曰,順懷墓守衛官李鉉壽,爲先汰去,拿問勘處事,傳旨啓下矣。李鉉壽時在直所,依例發遣府羅將,待替直後拿來,何如?傳曰,待待命拿囚。
又以義禁府言啓曰,司諫金鼎元,亟施遠竄之典事,承傳啓下矣。金鼎元咸鏡道明川府遠竄,而金鼎元下去忠淸道忠州地云,以承傳內辭意,具罪目,依例發遣府羅將,自忠州地執捉,仍令押送配所,何如?傳曰,允。
行大司憲李翊會,執義柳幼麟,司諫趙啓昇,掌令李魯確·朴鳴載,持平吳鍾翕·洪在重,獻納兪象煥,副校理李垿,正言李晩奎,副修撰韓啓源啓曰,噫嘻,痛矣,書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已,其疏之上下屢千百言,閃忽疑眩,莫可摸揣,而指意肯䋜,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孼,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九亟施追奪官爵之典。答三司曰,不允。
行大司憲李翊會,執義柳幼麟,司諫趙啓昇,掌令李魯確·朴鳴載,持平吳鍾翕·洪在重,獻納兪象煥,正言李晩奎啓曰,噫嘻,痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行凶臆,危逼之逆節,㦧毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶㦧,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁,亦㦧矣,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也,凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻,痛矣,亂臣賊子何代無之,而豈有如漢祿之窮天地亘古今至凶極悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之如貫一串,苟究其本,則莫不源委於漢祿,根柢於漢祿,求之往牒,未有此賊之窮凶絶悖者也,食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至,殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而試之,誠未爲過當,則推此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孼,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻,痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮?請追奪罪人龜柱支屬應坐之類,一依尙魯例,施以散配之典。噫嘻,痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓倡悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣,何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自鳴之端矣。噫,敬·觀之窮凶,而染成者渠也,龜·祿之絶慝而掩護者渠也,渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁,亦醜矣。且夫渠所謂義理者,本出於逆祿之凶論賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且㦧乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此矣。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於正宗大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯,漢祿例施行。噫嘻,痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西域之有警,則十六字刀割分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋七字刀割指卯日而擧事爲期云者,莫非做作妖言,煽動人心之計,而九字刀割十三日至凶之說,與鍾一,一而二二而一,似此古今所無之逆,不可只施治逆之常典。适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文跡本卑微,性又奸慝,投身於鍾一,甘作爪牙,許心振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孼,托爲凶徒死士,父事振采,兄事友文十字刀割欲輸軍糧則轉致南陽,凡爲群凶之指使,率皆挺身而樂赴,十二字刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宇亘宙所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至㦧,實是亘古之所罕,鍾·振諸賊,雖已伏法,盤覈猶有未盡,情節尙多未究,治逆之法,豈容如是?噫,彼永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究,矧又鍾萬之猝斃,添一疑端,而鞫治未竟,竝加酌處,獄體疎虞,輿情轉激。請永喆更爲設鞫嚴問,期於得情,夬正典刑。噫嘻,痛矣,亂逆之變,從古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,柱腹撐腸,都是禍心,至於甲戌之冬,肆發至凶至㦧罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱國有三尺,況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子,亟施散配之典。噫嘻,宜學,以卑微之流,賦㦧慝之性,行己則巧妄,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以常試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也,今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者,請正法罪人宜學諸子,亟施散配之典。噫嘻,痛矣,亂臣賊子之凶國禍家,從古何限,而豈有如李鶴秀之至奸絶㦧者哉?渠本梟獍成性,虺螫化身,百惡竝萃,萬妖具備,能事則戕人害物之天生宵小,伎倆則樂禍饕勢之世濟元惡,狡黠狠愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,爲賊邊立幟,凶圖逆節,所由來者久矣。特以門戶之爀舃,資歷之華膴,始也聖念,未嘗不假借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭,則於是乎疑懼之心,飜成怨懟,壞亂之計,專出藉賣,甚至欺君罔上,貪天爲功,干犯則莫重莫嚴之地也,排布則至凶至㦧之謀也。幸賴聖鑑孔昭,莫售惎構,尙此王章未伸,倖逭收司,則渠乃偃處郊坰,出沒城闉,譸張訛訕,疑亂煽惑,齪齪之徒,蠅營蝨附,㦧慝之狀,天地之所不容,叵測之情,國人皆曰可殺,執跡而誅心,沿流而溯源,則根柢於凶徒,偎儡於醜類,是可忍也,孰不可忍也?苟究巨憝,渠實爲首,國有三尺,萬剮猶輕,輿論愈久而愈激,義理由是而漸晦,如此敗倫斁理蔑義圖亂之君讎國賊,決不可晷刻容貸於覆載之間。請放逐鄕里罪人李鶴秀,設鞫得情,夬正典刑。噫嘻,痛矣,時煥之罪,可勝誅哉?渠以蟣蝨之微,素具梟獍之腸,不念聖朝陶甄之恩,積有平日怨懟之心,投呈凶疏,闖逞悖習,驟看外面,則雖似時弊之條陳,細究指意,則罔非禍心之包藏,手脚自露,肺肝如見,而至於上款一二句語,是豈爲人臣子,所敢萌諸心而發諸口者乎?肆犯莫嚴之地,自干不敬之誅,民彝斁矣,臣分蔑矣。太陽中天,鬼魅莫逃其狀,關石在府,亂逆當服常憲,乃於盤覈之未竟,有此島置之輕勘,以若蔑倫之類,至擬傅輕之律,刑政之失,莫甚於此。雖仰慈聖涵容之德,出於好生,其奈國人沸鬱之情,皆曰可殺,況渠罪犯之關係莫重,供招之自成斷案,已是淵鑑之所盡燭,則尤不可一刻容貸於覆載之間。請楸子島安置罪人時煥,更令王府,嚴鞫得情,夬正典刑。噫嘻,人心陷溺,世變層生,豈有金鼎元之窮凶絶悖者哉?本以蟣蝨之賤,濟以梟獍之性,伎倆則失志而怨國,能事則樂禍而思亂,患得之心,無所不至,懷懟之習,到老益悖,乃敢托以斥邪,肆然投疏,閃東忽西,胡叫亂嚷,以全篇無倫之說,誣一世護邪之科,設心也無非悖戾,下語則全不敬謹,此已人臣之極罪,王法之所誅,而況其數三句語,尤有驚心痛惋者,噫,我朝培養作成之化,比隆三古,而敢以中葉以來榮名利祿等語,無難誣逼,嘉靖我邦以下一轉語,卽周王誥下之辭,而又敢引喩於莫嚴之地,是可忍也,孰不可忍也?至於末端附陳猥雜之說,似屬薄細,而援證之言,尤係無嚴,是豈北面於殿下之庭者,所可萌心而發口乎?渠以窮鄕之蹤,必無獨辦之理,且況此疏之發,雖在於今日,而先聲之聞,已播於前歲,則可知其積有醞釀,非一朝一夕之故,而其必有陰懷禍心,壞敗世敎者,表裏和應,糾結慫慂,奰譎之狀,神人之所共憤,叵測之情,覆載之所不容,揆以邦憲,焉逭當律?此不可竄配而止。請遠竄罪人金鼎元,亟令王府,設鞫得情,夬正典刑。答兩司曰,不允。國榮事,裕事,龜柱支屬事,鍾一·振采事,友文·光友等事,永喆事,不允。肇源諸子事,不允。宜學諸子事,不允。李鶴秀事,不允。時煥事,姜時煥事,勿煩。金鼎元事,旣已處分,不允。
行大司憲李翊會,執義柳幼麟,掌令李魯確·朴鳴載,持平吳鍾翕·洪在重等啓曰,噫嘻,痛矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校官之復設,潛售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案,譸張傾陷,情狀莫掩,誣上惑下,無所不至,噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也,此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深,請充軍罪人申綱,亟令王府,拿鞫嚴覈,夬施典刑。噫嘻,痛矣,義理堙塞,世變層生,至於今番睦台錫事而極矣。惟我毅宗皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也,環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋,若其書中句語之挾雜,造意陰慘,遣辭駭悖,非一朝一夕之故也,論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。噫嘻,痛矣,人心陷溺,世變層生,至於今番尙度之疏出而極矣。渠以鄕曲愚微之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測,至以人所不忍爲等句語,肆然說去,無所顧忌,君綱臣分,壞損無餘,輿憤久而益切,國言去而愈騰,聖批鄭重,處分嚴正,旣墜之倫彝復明,莫嚴之邦憲可正,而第其負犯至重,酌處反輕,悲疚之聖衷,雖不欲索言,憤惋之群情,實無以少洩,如渠愚闇之類,必不能獨辦,此不可不到底窮覈,以正誣犯之罪。請楸子島荐棘罪人尙度,亟令王府,嚴鞫得情,快施當律。答府曰,韓鼎鎭事,不允。申綱事,不允。睦台錫事,不允。尙度事,不允。
司諫趙啓昇,獻納兪象煥,正言李晩奎等啓曰,梟示罪人性世與劇逆載榮,一而二二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻,痛矣,人心陷溺,世變層生,至於秋曹罪囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅生之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱而極矣。渠以鄕曲卑微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科,秦坑是何等時,而比擬無難,錢唐是何等事,而指斥有歸,渠之包藏,雖急於敲撼朝廷,獨不念自犯於上誣聖德,罪在罔赦乎?各邑已例,春秋之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能〈文〉善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊,然則奎·坤是已伏法之申綱也,申綱是未就鞫之奎·坤也,設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,亟令王府,拿鞫嚴問,盤覈得情,夬伸典刑。噫嘻,痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賤臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人心所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。噫嘻,痛矣,尙度之罪,可勝誅哉?渠卽一鄕曲卑微之流耳,倖竊踰濫之職,而睯不知分,陰蓄希覬之心,而急於射利,出位陳章,旨意叵測,三人論列之際,誣逼於莫重莫嚴之地,全篇張皇,罔非觸犯,至若爲人所不忍爲等句語,恣意說去,極其陰慘,此豈今日臣子,所可萌心發口,肆然登徹於殿下之庭哉?惟我翼宗大王,四載代聽,一心憂勤,八域臣民,莫不愛戴,政令施措,磊落光明,則渠何敢憑藉論人之疏,自陷誣犯之罪乎?言之臆塞,思之髮豎,何幸批諭鄭重,辭旨懇惻,燭幽明如日月,戢姦嚴如鈇鉞,人彝賴以不泯,君綱持以不墜,臣等竊不勝欽仰萬萬,而惟輕之典,止於島配,固知悲疚之聖衷,亶出於不欲索言,竊恐關石之邦憲,從此而有所輕重,此非渠愚蠢之品,所可獨辦,不可但以荐棘而止。請楸子島荐棘罪人尙度,拿鞫得情,夬正典刑。答院曰,不允。韓鼎鎭事,不允。申綱事,不允。睦台錫事,不允。尙度事,不允。
應敎曺錫亨,校理任百經,副校理李垿·林肯洙,修撰李是鍊·曺雲承,副修撰宋柱獻·韓啓源等聯名箚曰,伏以世道乖敗,人心陷溺,千奇百怪,層生疊出,而豈有如金鼎元之至㦧絶悖者乎?托以斥邪,投進一疏,全篇隱暎,陰險叵測,潛售熒惑之計,自犯誣逼之科,甚至歸一世於護邪之歸,噫,渠以鄕曲蟣蝨之賤,有何怨懟於國家,忮克於朝紳,而有此凶㦧之擧乎?第其指意之不敬,句語之無倫,有難一一枚陳,而就其中國家所以培養,不出榮名利祿,邪孼之自明者,每欲憑藉寵靈云者,無非凶言悖說,而至若先王以下五字,是豈爲今日北面於殿下之庭者,所可萌心而發口者哉?思之及此,不覺髮豎而膽掉,末段事之猥屑荒雜,在渠猶屬細故,此而不嚴加處分,則怪鬼不逞之徒,其將無所顧忌,接踵而起,豈不大可懼哉?臺臣之相率仰籲,寔出公憤,而聖批靳許,輿情益鬱,玆敢聯暴衷悃,仰瀆崇嚴,伏願聖明,亟降遠竄罪人金鼎元島配之命,使王章伸而亂萌折焉,今於聲討之章,何敢贅他,而臣等職忝論思,未卽懲討,至使公議致慨,自顧慙恧,靡所容措,乞賜鐫斥,以安微分焉。取進止。答曰,省箚具悉。已諭兩司之批,勿煩,爾等勿辭察職。
大司諫尹命圭啓曰,伏以臣於見職,有決不可冒膺之情勢,曾在庚寅冬聲討方張之時,臣叨諫長,而緣臣見識之疎闇,未卽發啓,先爲伏閤,臺論峻斥,至以護逆顧瞻等語,發臣新啓,至今追惟,宿悸復作,甲午夏又蒙特除試場,以是引咎,違式奉牌,竟承竄配之命,從玆臺端,便成萬重之鐵限,丁酉春復受前點,一違召而卽荷恩遞,此實出於聖衷之所悉燭,而自劃之私義,同朝亦已共諒,則以若僨誤之踪,意謂永鐫於臺望,臘前此銜,又何及於臣身也?日違天牌,罪積逋傲,已三朔于玆矣。官以諫名,旣非漫司,則豈可許久虛縻,一任其隳壞也哉?且臣猥膺副价之任,出疆不遠,而使務鞅掌之際,所帶之銜,多有公座掣礙之端,伏願聖慈,亟賜體諒,毋使臣處義失當,行事相妨,千萬幸甚。臣旣不以諫職自居,故昨日諸臺懲討之箚,末由如例聯參,而駭惋之忱,不得按住,玆敢瀝血仰陳,惟聖明垂察焉。噫嘻,痛矣,金鼎元之罪,可勝誅哉?渠雖鄕曲之遐類,名在侍從之列,則罔念報效之道,徒懷怨讟之心,外假斥邪,投呈一疏,滿紙叫嚷,旨意陰㦧,全篇語脈,多涉不敬,始以歷考往牒云云爲言,復以國家中葉以下云云,橫說豎說,誣衊一世,敢欲滓穢於太淸,是豈爲今日臣子者,所可萌心而發口者哉?反復看來,如渠鬼蜮,焉敢肆嘗試之手勢乎?自不覺髮豎而膽掉,歷屢日而靡定者,雖以斥邪言之,朝家處分,極嚴且威,按獄諸臣,奉承而究覈之,靡有不用其極,則夫焉有一半分顧惜底意,而渠敢疑眩做說,欲歸之於護邪之科耶?至若尾附設院一段,亦是渠無忌憚而恣意推上者,如此禍人家國之凶徒,若不明示典刑,民志何以壹,世道何以靖乎?大僚筵奏嚴正,而罰止薄竄,則輿情憤鬱,無可少洩,故所以有諸臺加律之請,及奉批旨,不惟不賜允從,聖意有若以老悖曲恕者然,臣於是,愕然失圖,憂虞轉甚,敢效明張之義,繼暴於黈纊之下,伏乞聖聰,淵然深思,仰稟東朝,亟加島配之律,俾王章伸而亂臣懼焉。臣無任云云。答曰,省疏具悉。已諭於兩司之批,勿煩,卿其勿辭行公。
正言南性敎啓曰,伏以金鼎元無嚴不敬之罪,大僚先已請罪,兩司繼以聲討,聖度寬弘,以老悖之言何足深責,曲諒而參恕,臣伏讀批旨,不覺失圖而憂嘆也。以若凶疏,止於薄譴,有若尋常負犯之勘律者,則小人由是而無憚,輿憤由是而愈鬱,苟不嚴斥而痛絶之,將何靖世道壹民志者哉?噫,其疏中句語,外托斥邪,內實挾私,滿紙叫呶,無非怨國之心,恣意譏斥,全出逞毒之計,上一段主意,極其陰譎,下一段遣辭,極其猥屑,此等不逞之輩,實非聖世之所可容貸,而就其中國家中葉以來所以培養不出於榮名利祿之句,是豈人臣所敢道之辭耶?惟我國家,導率人才,維持世敎,懋實而去名,先義而後利,卽我列聖朝培養之化,而渠乃敢網打一世之不足,肆然指議於中葉以來者,苟究其心術之源,罪合重辟,臣於現職,旣未署經,故不得聯參於陳疏之末,而憂憤所激,不容泯默,玆陳短章,仰瀆崇嚴,伏願殿下,廓揮乾斷,夬正邦憲,亟允兩司之請,俾奸萌折而王章伸焉。臣無任云云。省疏具悉。已諭於諸批矣,勿煩。
庚子二月初七日午時,上御熙政堂。晝講入侍時,同知事李敦榮,特進官李惟秀,參贊官尹致定,侍讀官李垿,檢討官曺雲承,假注書金益文,記注官趙光濬,記事官鄭基世,各持詩傳第五卷,宗臣興寅君最應以次進伏,武臣沈能俊,進伏楹外訖。上曰,史官分左右。上誦前受音一遍訖,垿讀自皇皇者華,止周爰咨諏,仍奏釋義,上讀新受音十遍訖,命陳文義。垿曰,謹按此章,卽君使臣之詩,而每懷靡及一句,乃是人君爲使臣述其心之所懷,因以爲戒之辭也。蓋人君,深拱九重,不得親接遠民,故遣使四方,欲其詳察風俗,以知民隱,宣布德意,以化天下,無所不及,而爲使臣奉命於外者,亦能以補不及而盡其職爲心,惟恐其不能副君之意也。非但君使臣之道如是,人君自治之道,亦當以惟恐不及爲心,故帝堯之微服遊康衢,文王之不遑暇食,殷高宗之命說納誨,究其心則皆是每懷靡及也。今我殿下,聖姿聰明,一日萬幾,宜若無所不及,然凡於政令施措之際,常懷靡及之慮,而講學上,尤勤潛心之工,若有所疑則時時賜對,反復講論,旣得其理,實以踐履,夫如是則聖學自臻於高明之域,功效必見於政事之間,庶績咸熙,必無靡及之慮矣,伏願深留聖衷焉。上曰,下番陳之。雲承曰,此言周爰咨諏者,使臣之盡其職也,而君之遣使也,敎之以咨諏善道,欲以廣聰明也,非特使事爲然,凡百事爲,咨諏則必有資益,咨諏政治,則上下之情志流通,而民生之疾苦,可以上達矣。咨諏經旨,則微奧之意義明白,而聖學之緝熙,可以日新矣。是故成·湯之聖焉,而仲虺誥以好問則裕,孔文子之文焉,而夫子許以不恥下問,咨諏之益於治而資於學者,可以推知矣。登對之臣,每以下詢仰請,而經筵之上,未有討論之盛,伏未知聖明之學,無所疑晦於章句之間而然歟,下情每切抑鬱矣。繼自今講筵始開,召接將頻,方當殷宗典學之時,尤重周王訪落之工,伏望於討論咨諏之道,懋哉懋哉。上曰,同知事陳之。敦榮曰,玉堂以周爰咨諏,切實陳奏,此句中周爰之周字,尤合另看,上之所命下以使事者,非一事而已,寒暑之咨可問,巖穴之遺可訪,謠俗可采,善惡可察,所以諏謀度詢之必周者,將以廣聰明也,此固使臣之職,而如欲優渥旁流,無所壅閼,則先在於萬化上勉勉,一慮未周到,則政必不擧,一物未周通,則惠或不究,如是憧憧,乙丙靡懈,誠意所孚,無事不周,將見其厥施斯普之效,上下相須之義,實寓於其中,似此處深留聖念焉。上曰,特進官陳之。惟秀曰,諸臣所奏皆好,臣無容更陳矣。上曰,參贊官陳之。致定曰,經筵玉堂,敷陳無餘,臣無可達之辭矣。上掩卷,命史官就座,仍命退,諸臣以次退出。
上在昌德宮。停常參,只晝講。
金輔根啓曰,明日常參·經筵,取稟。傳曰,停。
備忘記,訓戒僉使鄭寅基,美錢僉使朴基潤下直,各長弓一張·長箭一部,片箭一部,筒兒一箇賜給。
鄭基一啓曰,同義禁趙庭和,除拜後過三日不爲出肅,依定式推考警責,仍卽牌招察任,何如?傳曰,允。
承旨前望單子入之,朴齊憲落點。
鄭基一啓曰,新除授同副承旨朴齊憲,卽爲牌招,何如?傳曰,允。
又啓曰,事變假注書金得秀,身病猝重,勢難察任,今姑改差,何如?傳曰,允。
金得秀改差,代以安國鎭爲事變假注書。
傳于鄭基一曰,司饔提調有闕之代,興寅君最應差下。
傳于鄭㝡朝曰,宮人多福,令秋曹遠地定配。
副應敎前望單子入之,韓宓履落點。
行大司憲李翊會,執義柳幼獜,司諫趙啓昇,掌令李魯確·朴鳴載,持平吳鍾翕·洪在重,獻納兪象煥,副校理李垿,正言李晩奎·南性敎,副修撰韓啓源等啓曰,請書九亟施追奪官爵之典。措辭見上。答三司曰,不允。
行大司憲李翊會,執義柳幼獜,司諫趙啓昇,掌令李魯確·朴鳴載,持平吳鍾翕·洪在重,獻納兪象煥,正言李晩奎·南性敎等啓曰,請物故罪人國榮,亟施孥籍之典。措辭見上。請物故罪人裕,亟施孥戮之典。措辭見上。請逆賊漢祿,亟施孥戮之典。措辭見上。請追奪罪人龜柱支屬應坐之類,一依尙魯例,施以散配之典。措辭見上。請追奪罪人鍾秀支屬應坐之類,一依尙魯,漢祿例施行。措辭見上。請大逆不道罪人鍾一·振采,竝施适·雲之例。措辭見上。請逆賊友文·光友,加施孥戮之典,致後·延壽,竝施孥籍之典。措辭見上。請永喆更爲設鞫嚴問,期於得情,夬正典刑。措辭見上。請物故罪人肇源諸子,亟施散配之典。措辭見上。請正法罪人宜學諸子,亟施散配之典。措辭見上。請放逐鄕里罪人李鶴秀,設鞫得情,夬正典刑。措辭見上。請楸子島安置罪人時煥,更令王府,嚴鞫得情夬正典刑。措辭見上。答兩司曰,不允。國榮事,裕事,龜柱支屬事,鍾一·振采事,友文·光友事,永喆事不允。肇源諸子事不允。宜學諸子事不允。李鶴秀事不允。時煥事,姜時煥事勿煩,金鼎元事不允。
行大司憲李翊會,執義柳幼獜,掌令李魯確·朴鳴載,持平吳鍾翕·洪在重等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上。請充軍罪人申綱,亟令王府,拿鞫嚴覈,夬施典刑。措辭見上。請島配罪人睦台錫,亟令王府,設鞫嚴問夬正典刑。措辭見上。請楸子島荐棘罪人尙度,亟令王府,嚴鞫得情,夬施當律。措辭見上。答府曰,韓鼎鎭事不允。申綱事不允。睦台錫事不允。尙度事不允。
司諫趙啓昇,獻納兪象煥,正言李晩奎·南性敎等啓曰,請梟示罪人性世,亟施孥戮之典。措辭見上。請古今島爲奴罪人韓鼎鎭,亟令王府,設鞫得情,夬正典刑。措辭見上。請充軍罪人申綱,亟令王府,拿鞫嚴問,盤覈得正,夬伸典刑。措辭見上。請島配罪人睦台錫,亟令王府,拿鞫嚴問,明正典刑。措辭見上。請楸子島荐棘罪人尙度,拿鞫得情,夬正典刑。措辭見上。答院曰,不允。韓鼎鎭事不允。申綱事不允。睦台錫事不允。尙度事不允。
金輔根,以弘文館言啓曰,校理徐耆淳,旣有只推之命,與新除授副應敎韓宓履,一體牌招察任,何如?傳曰,允。
金鼎集,以兵曹言啓曰,來三月十六日健元陵·元陵·綏陵幸行時,各備差所把驛馬,磨鍊別單書入,而本曹驛馬外不足之數,依近例京畿驛馬十五匹補把事,分付該道之意,敢啓。傳曰,知道。
又以兵曹言啓曰,內吹螺赤及龍虎營兼內吹等今春等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今春等習角賞格,謹依判下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹今春等習角賞單啓下,黃完孫等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今春等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
兵曹啓目粘連,善績前僉使桂應華,位羅萬戶禹鼎重等矣官鎭門聚點,旣係誥戒之政,軍器什物,乃是陰雨之備,則常時不能檢飭,亦不修改,致有此執頉之擧,其在戒政,誠甚疎忽,執頉當該鎭邊將,竝推考警責,罪各杖八十收贖,竝只公罪。啓依允。
興完君晸應疏曰,伏以臣猥蒙敦親之殊渥,獲忝廚院之提擧,有時進參於經筵,逐日監膳於進供而已,殫竭筋骸,小答涓埃之報,卽臣分之當然,而第臣素患貞疾,積有年所,食積痰癖,自來成痼,而最是疝氣尤甚,方其上衝之時,呼吸不通,氣息昏窒,至於傍人運動,亦不知省覺也。又於日昨,宿症闖發,飮㗖不能從欲,行動無以如常,直但如是而已,猶可蹶,而此症一發,則疝積之衝膈,卽次第本症也,當伊之時,不省四到,何暇供莫重之任,參至昵之班乎?疾病,凡人之所不免也,呼號,常情之所不已也,玆將實狀,仰瀆崇嚴,伏乞聖明,察臣情之非飾,念職事之難曠,亟遞臣所帶提擧之任,以安公私焉,臣無任云云。答曰,省疏具悉。所請依施。
應敎曺錫亨,校理任百經,副校理李垿·林肯洙,修撰李是鍊·曺雲承,副修撰宋柱獻·韓啓源等箚曰,伏以臣等昨以金鼎元事,相率呼籲矣,及休奉批旨下者,天聽愈邈,兪音尙靳,臣等聚首愕貽,不覺失圖。噫,彼鼎元,本以失志怨國之徒,敢懷樂禍思亂之心,肆然投疏,旨意凶悖,援證至逼於莫尊,譏斥殆遍於一世,是可忍也,孰不可忍也?其全篇下語,驟看外面,雖若胡叫亂嚷,細究情跡,必有醞釀和應,是豈渠所可獨辦者哉?必是一種不逞之輩,糾結慫慂,潛售禍機,有非一朝一夕之故,思之及此,寧不懍然而寒心乎?第其誣及之罪,渠疏自知莫逭,無嚴之狀,聖批已有悉燭,以若關係,以若負犯,不可薄竄而止,憂憤轉激,更申前籲,伏願聖明,亟允臺啓,設鞫得情,俾王章伸而亂賊懼焉。取進止。答曰,省箚具悉。已諭於前批矣,勿煩。
校理徐耆淳疏曰,伏以世道人心,日益陷溺,變怪百出,而至於今番金鼎元之疏而極矣,外托斥邪之名,內售叵測之計,全篇旨意,陰險包藏,至凶至㦧,如鬼如蜮,凌蔑當世,驅之於護邪之科,語及中葉,自歸於誣逼之地,而況先王以下五字,尤是渠斷案,渠有何怨懟之心,敢爲此絶悖之擧乎?思之及此,自不覺髮豎而膽掉,至若末段事,荒雜閃忽,在渠猶屬細故,此而不嚴處,則世道無可靖之日,人心無可壹之望,而凶徒悖類,必將無所懲畏,一唱百和,潛滋暗煽,寧不大可懼哉?竄配之典,不足以洩輿憤,而究覈之擧,不容少緩,則聖批靳許,群情轉鬱,臣以家有拘忌之故,縱未敢隨衆拜箚,而義在懲討,未暇他顧,玆敢短疏仰籲。伏願聖明,亟允臺請,快降金鼎元設鞫得情之命,俾王章伸而亂萌折焉,臣無任云云。省疏具悉。已諭於諸批矣。勿煩。
庚子二月初八日午時,上御熙政堂。晝講入侍時,知事朴晦壽,特進官李景在,參贊官金輔根,侍讀官李垿,檢討官韓啓源,記事官李寅夔,記事官金龍銓,記事官鄭基世,各持詩傳第五卷,宗臣完昌君時仁以次進伏,武臣金鍵進伏楹外訖,上曰,史官分左右。上誦前受音一遍訖,垿讀自我馬維騏,止周爰咨詢,仍奏釋義。上讀新受音十遍訖,命陳文義,垿曰,此章文義,昨日筵席,已有仰奏,今別無奧旨之可以更陳,而諏謀度詢,必周於咨,將以廣開聰明,無微不燭也,若不然則生民之休戚憂樂,人君何由而得知之乎?是以遣使於外,使之周詳訪問,博採廣聞,君德之厚焉,欲其無不宣,民情之隱焉,欲其無不達,此固使臣之職,而卽今之御史,亦猶是耳,夫何近年以來,饑饉荐臻,民皆困悴,而宵旰之憂,恒切於元元,分遣繡衣,使之咨訪而周恤之,殿下於恤民之政,可謂無遠不屆矣,凡有血氣之類,孰不欽歎感激哉?然而若言民瘼,則固非一端,接見群臣之際,必俯詢咨諏,使人人盡言,采施可用之策,不付之空言,則民生可以蘇息矣,伏願深留聖念,每以諏謀度詢,爲體驗之道焉。上曰,下番陳之。啓源曰,此章卽命使出送之詩,而上下章句,必以咨詢咨諏咨訪之意,申複爲言者,可見古昔先王重民事察下情綣綣不已之誠矣。夫人君,深居九重,無以知遐遠之民隱,非使臣之咨諏詢訪,何由導達?今此皇華詩之申複諭命,其意豈徒然哉?漢帝不罪汲黯之矯制發倉,爲其咨度民情也,唐宗特命李靖之如朕親覩,爲其咨詢民隱也,亦惟我殿下,凡於命臣奉使之時,必以詢諏訪三字,亦復申複命諭,則萬里之外,如此階之前,豈非致治之先務乎?伏願懋哉懋哉。上曰,經筵陳之。晦壽曰,上下所奏諏謀度詢四字,實爲此篇之要語,蓋遣使四方,所以觀風采謠,訪問疾苦,宣上德意,故遣使之際,以此諏謀度詢,必也期勉而眷眷者也,一介銜命之臣,責任猶尙如此,況受天明命,君臨億兆之上,祖宗〈之〉所付托,敎化之所本源,其重且大,果如何哉?若非夙夜咨訪,求道如渴,則無以開發聰明,丕凝庶績,是故詢事爲大堯之聖焉,訪落致成周之治焉,伏願殿下,每於咨詢之義,深加擴充,頻開法筵,問難經旨,召接臣僚,延訪治道,則自當廣睿聰而通下情矣,此等處推類而體驗焉。上曰,特進官陳之。景在曰,儒臣經筵之所奏甚好,臣無容引經張皇,而只就註釋中慶源輔氏有是心則有是事云者,最得一章奧旨矣,今以聖學言之,連日臨講,如無是心,則豈有是事哉?然而治心之道,實難其要,操未久遠,則終歸於十寒一曝,施不專一,則亦欠於時敏日新,可不懼哉?惟殿下,不獨留神於字句之內,必務垂察於註釋之間,是臣區區之望焉。上曰,參贊官陳之。輔根曰,儒臣經筵特進官,敷陳無餘,臣無容更達矣。上掩卷,命史官就座,仍命退,諸臣以次退出。
上在昌德宮。停常參·經筵。
金鼎集,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金輔根啓曰,明日常參·經筵,取稟。傳曰,只夕講。
金鼎集啓曰,右承旨尹致定,今日不爲仕進,卽爲牌招,何如?傳曰,允。
金輔根啓曰,左右史不可不備,檢閱南秉哲,由限已過,卽爲牌招入直,何如?傳曰,允。
又啓曰,卽者檢閱鄭基世,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以副應敎韓宓履,校理徐耆淳牌不進罷職傳旨,傳于朴齊憲曰,只推。
金輔根,以弘文館言啓曰,副應敎韓宓履,校理徐耆淳,旣有只推之命,竝卽牌招察任,何如?傳曰,允。
以右承旨尹致定牌不進罷職傳旨,傳于金輔根曰,只推。
以副應敎韓宓履,校理徐耆淳牌不進罷職傳旨,傳于金輔根曰,只推。
兵曹口傳政事,副司果單金英根。
金輔根以奎章閣言啓曰,景慕宮御眞移安處所今春大奉審,臣公翼,與本宮提調李紀淵,進詣奉審,無頉之意,敢啓。傳曰,知道。
又以成均館大司成意啓曰,臣聞居齋儒生,今日夕食堂,有捲堂之擧,馳詣泮宮,招致諸生,問其捲堂之由,則諸生等書進所懷,以爲伏以臣等,久沐聖朝菁莪之化,徒費賢關薤鹽之供,孤負樂育之德意,居常悚恧,若無所容矣,卽伏見金鼎元疏本,則內蓄禍心,外托斥邪,其曰搢紳章甫之頗聰明識道理者,厭然自揜於稠廣之處,而陰主其道於隱密之所。又曰讀書談道之士,雖知其說之邪,而自不免坐在慾浪世界,不過掠彼之粗,以角其精,又曰以這般人而攻斥之,以這般人而究治之,無怪乎獄體之漫漶,而世道之淪陷。噫,此非但誣一世而盡歸於護邪之科而已,惟我列聖朝培養作成之化,式至今日,比隆三代,而渠敢以中葉以來榮名利祿等語,肆然萌諸心而發諸口,又何無嚴不敬之至於此極耶?司直之地,聲討方張,鬼蜮之徒,將伏其辜,輿情之憤惋,庶可少伸,而第伏念臣等雖甚無事,服習乎孔·孟·程·朱之學,講明乎君臣父子之倫,衛道扶正之責,恒所勉勵,則今於彼無倫駭悖之說,不足與之費辭多辨,而只緣臣等操行無狀,不能見孚,自取汚衊,固不暇恤,而使一世冠章甫衣縫掖者,俱被厚誣,反躬慙恨,尙誰怨尤,臣等宜卽一陳所懷,仰暴情私,而原疏晩始得見,又値大享之淸齋,尙此泯默,公議之致慨,實所甘受,以此情踪,何敢抗顔入堂乎?退伏私次,恭俟處分云云。臣以聖廟捲堂,事體至重,卽爲還入之意,多般開諭,諸生等終不回聽,何以爲之?敢稟。傳曰,彼言固無倫脊矣,何足多辨,而有此捲堂之擧乎?業已處分,卽爲還入之意,曉諭,可也。
又以成均館大司成意啓曰,本館草記答曰,彼言固無倫脊矣,何足多辨,而有此捲堂之擧乎?業已處分,卽爲還入之意,曉諭可也事,命下矣。臣謹依聖敎,招致諸生,傳宣聖旨,仍爲勸入,則諸生等以爲,聖敎若是鄭重,不勝感惶,謹當還入云,故仍設食堂,臣則退去之意,敢啓。傳曰,知道。
忠淸監司金英淳狀啓,以爲節到付懷德縣監金獻淳牒呈內,節祗受有旨內乙用良,使關據本縣東面楸洞里居祭酒宋啓榦處敦諭一度,外南面龍田里居副司直宋來熙處敦諭一度,縣監卽爲齎奉,馳往傳諭,則祭酒宋啓榦呈單內,以爲臣年迫八耋,殘喘僅支,而逖在鄕曲,未蒙日月之照臨,不意玆者,守臣儼臨,傳宣敦諭,提詔以先朝故事,責勉其家庭趾美,辭旨諄摯,禮義隆重,臣是何人,敢當斯恩?臣祗拜莊讀,仰戴異數,不覺感淚之交頤也。臣三四十年以來,屢奉除旨,召命頻煩,素乏襪線之補,而徒誤列聖之恩,每一追思,魂骨俱驚,粵在少壯之時,而欺竊之過,猶愧莫湔,況今衰謝已極,氣血剗削,瞑目之期,非朝卽夕,庭宇咫尺,亦未免匍匐顚頓,其何望黽勉自力於途道乎?噫,臣雖身伏鄕廬,而心懸象魏,區區犬馬之忱,何嘗食息敢忘?且以世祿之裔,揆諸分義,仰承聖敎,以效涓埃,豈無激發於秉彝者,而其奈學無管窺,才蔑寸長,非但終不可以欺天誣世,貪榮敗義,方此危喘垂死,久紆聖眷,恩禮曠絶,適足以添臣厚誣君父之罪,將爲孤恩負德之歸,瞻望雲天,益增哀涕。伏願聖明,特賜矜諒,許解職名,永斷召旨,俾獲安意調息,以畢餘生,不勝祈望之切,伏乞將此事由,枚報營門,卽爲轉聞,俾蒙處分,千萬懇望是如爲有旀,副司直宋來熙呈單內,以爲臣竊伏窮廬,病與爲隣,宛轉牀席,無意人世,忽承守臣,齎傳恩諭,十行溫綸,反復諄切,視遇之隆,逈踰常例,又以輔導啓沃之責,有此絶異之盛眷,施諸蔑裂之賤品,惶霣震越,莫省所以仰對也。竊念臣以世祿之裔,本非山野之高蹈,則一近咫尺之地,獲瞻日月之光,豈無夙願,而數年以來,猥荷恩禮,備數徵辟,實是千萬不近似之故,寧伏誅罰,不敢承膺者,只效虞人之義,自甘溝壑之顚而已,從前迷執,今無異規,誠願聖慈,深燭情實,亟寢召旨,以安微分,不勝祈幸之至是如,故玆以枚擧牒報是如爲白有等以,緣由馳啓云云。踏啓字。
鄭㝡朝以左右捕盜廳言啓曰,謹依下敎,景慕宮樂器庫所藏樂器偸竊之漢,申飭譏校,刻期詗捕矣,捉得賊兒柳興喆爲名漢,多般究問,則所告內,去月十四日望祭享時及晦日朔祭享時,渠以司憲府官員,方席直,隨入宮內,瞰其庫壁之頹毁處,潛入庫中,樂器八種,分兩次偸竊情節,箇箇自服,故査問其賣贓處,方響片鐵九箇,杖鼓可莫金十一箇,笙簧一坐,爲先以本色推納,其餘則買贓漢,或冶造他物而轉賣,或散賣各處而未推,故今方詗探,而賊兒柳興喆段,別無更覈之端,移送秋曹,考律勘處,何如?傳曰,允。
又以刑曹言啓曰,傳曰,宮人多福,令秋曹遠地定配事,命下矣。多福慶尙道昌原府定配所,卽爲押送之意,敢啓。傳曰,知道。
行大司憲李翊會,執義柳幼麟,司諫趙啓昇,掌令李魯確·朴鳴載,持平吳鍾翕·洪在重,獻納兪象煥,副校理李垿,正言李晩奎·南性敎,副修撰韓啓源等啓曰,請書九亟施追奪官職之典。措辭見上答三司曰,不允。
行大司憲李翊會,執義柳幼獜,司諫趙啓昇,掌令李魯確·朴鳴載,持平吳鍾翕·洪在重,獻納兪象煥,正言李晩奎·南性敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請逆賊漢祿,亟施孥戮之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上答兩司曰,不允,國榮事,裕事,龜柱支屬事,鍾一·振采事,友文·光友等事,永喆事不允。肇源諸子事不允。宜學諸子事不允。李鶴秀事不允。時煥事,姜時煥事勿煩。
行大司憲李翊會,執義柳幼獜,掌令李魯確·朴鳴載,持平吳鍾翕·洪在重等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴鞫得情,夬施當律。措辭見上答府曰,韓鼎鎭事不允。申綱事不允。睦台錫事不允。尙度事不允。
司諫趙啓昇,獻納兪象煥,正言李晩奎·南性敎等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得正,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。措辭見上答院曰,不允。韓鼎鎭事不允。申綱事不允。睦台錫事不允。尙度事不允。又以義禁府言啓曰,以時原任大臣箚子批旨內,設鞫實係難愼,而不可無一番盤覈,所請依施事,命下矣。金鼎元已爲發配,依例發遣府都事,所到處執捉,具格拿來,何如?傳曰,允。
奉朝賀南公轍,領中樞府事李相璜,行判中樞府事朴宗薰,行判中樞府事李止淵,議政府右議政趙寅永,伏以臣等於近日金鼎元事,竊不勝相顧憂惋之至,處分雖降於薄竄,情節尙稽於窮覈,王章未伸,輿論愈沸,臺啓堂箚,鎭日叫閽,一例牢拒,不賜允兪,此豈大聖人廓揮乾斷,肅將天討之義哉?渠疏之所誣逼莫重,構陷一世,已盡臚列於章奏之間,恐不待更煩條陳,而以我殿下明聖,伏想已畢燭之矣,其語則至凶悖也,其意則至憯毒也,其計則至陰祕也,無將不敬,孰大於是,而渠不過鄕曲蟣蝨之賤,則設有怨天尤人凶國禍家之心,其何能獨辦此事乎?指嗾必有其人,根窩必有其地,此而不嚴加鞫訊,痛鋤淫醜,則伏莽之戒,甚可懼也,臣等愚衷耿耿,終宵繞壁,玆敢聯陳短牘,仰瀆宸嚴,伏願聖明,淵然深思,仰稟東朝,亟循臺請焉。取進止。答曰,省箚具悉卿等之懇,設鞫實係難愼,而卿等旣聯陳之矣,不可無一番盤覈,所請依施。仍傳曰,此批答,遣史官傳諭于時原任大臣。
檢閱南秉哲疏曰,伏以臣冒控情私,伏蒙恩暇,歸護母病,攢祝無地,由限已滿,召牌儼臨,義當蹶就直,而第臣母之病,諸證進退,今無異於請急之日,此是離捨,情理所難,玆敢冒死申籲於庚牌之下,臣情雖迫,臣罪益著矣。伏乞聖慈,俯垂憫憐,削臣簪筆之職,俾遂救護之情,勘臣瀆擾之罪,以爲慢命之戒焉,臣無任云云。省疏具悉。爾其勿辭救護。
上在昌德宮。停常參·經筵。
藥房提調金箕殷,副提調鄭基一啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金輔根啓曰,明日常參·經筵,取稟。傳曰,停。
鄭㝡朝啓曰,合辭方張之時,兩司無詣臺之員,事甚未安。未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
鄭基一啓曰,右承旨尹致定,今日不爲仕進,卽爲牌招,何如?傳曰,允。
傳于朴齊憲曰,進講自明日,間日爲之。
傳于金輔根曰,左承旨許遞,前望單子入之。
承旨前望單子入之,李時在落點。
金輔根啓曰,新除授左副承旨李時在,卽爲牌招,何如?傳曰,允。
傳于金輔根曰,承旨房望,順房爲之。
鄭㝡朝啓曰,行大司憲李翊會,執義柳幼獜,掌令李魯確·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義柳幼獜,掌令李魯確·朴鳴載,持平吳鍾翕·洪在重,司諫趙啓昇,獻納兪象煥,正言李晩奎·南性敎牌不進罷職傳旨,傳于朴齊憲曰,只推。
以右承旨尹致定牌不進罷職傳旨,傳于朴齊憲曰,只推。
以左副承旨李時在牌不進罷職傳旨,傳于朴齊憲曰,只推。
以咸鏡監司朴岐壽狀啓,北靑府人命渰死事,傳于金輔根曰,人命之渰死,若是夥多,聞極驚慘,元恤典外,別加顧助,如有生前身還布,竝蕩減事,分付。
以咸鏡監司朴岐壽狀啓,永興府民家失火事,傳于金輔根曰,聞甚矜惻,元恤典外別加顧助,結構奠接之方,廟堂措辭分付。
金輔根,以弘文館言啓曰,副應敎韓宓履,校理徐耆淳,旣有只推之命,竝卽牌招察任,何如?傳曰,允。
鄭㝡朝以左右捕盜廳言啓曰,謹依本廳草記批旨,景慕宮樂器庫樂器偸竊漢柳興喆,移送秋曹之意,敢啓。傳曰,知道。
又以刑曹言啓曰,左右捕盜廳啓辭內,謹依下敎,景慕宮樂器庫所藏樂器偸竊之漢,申飭譏校,刻期詗捕矣,捉得賊兒柳興喆爲名漢,多般究問,則所告內,去月十四日望祭享時及晦日朔祭享時,渠以司憲府官員,方席直,隨入宮內,瞰其庫壁之頹毁處,潛入庫中,樂器八種,分兩次偸竊情節,箇箇自服,故査問其賣贓處,方響片鐵九箇,杖鼓可莫金十一箇,笙簧一坐,爲先以本色推納,其餘則買贓漢,或治造他物而轉賣,或散賣各處而未推,故今方詗探,而賊兒柳興喆段,別無更覈之端,移送秋曹,考律勘處,何如?傳曰,允事,命下矣。謹按律文,則大明律盜大祀神御物條有曰,凡盜大祀神祗御用祭器玉帛牲牢饌具之屬,已至祭所而盜者皆斬,其未進神御及其餘官物,皆杖一百徒三年,柳興喆依此律,決杖一百後,江原道蔚珍縣,徒三年定配所,卽爲押送之意,敢啓。傳曰,知道。
庚子二月初十日未時,上御熙政堂,夕講入侍時,特進官朴永元,同知事李若愚,參贊官朴齊憲,侍讀官任百經,檢討官韓啓源,假注書尹載善,記注官趙相玉,記事官鄭基世,各持詩傳第五卷,以次進伏訖。上曰,史官分左右,上誦前受音一遍訖,百經讀自常棣之華,止兄弟求矣,仍奏釋義,上讀新受音十遍訖,命陳文義,百經曰,此章卽燕兄弟之樂歌,而凡詩之言兄弟處,非止一再,葛藟杕杜之兄弟諷刺之辭,斯干行葦之兄弟勸戒之旨,而皆不如常棣之申複委曲,說盡人情者也。蓋兄弟之生,異形同氣,死生苦樂,無適而不相須,天倫之重厚,至情之親愛,實莫如兄弟矣,宋臣眞德秀,以爲常棣詩,乃周公所作,而二叔處變之後也,然其憫然惻怛之情,溫然篤厚之恩,綢繆反復,溢於言外,故其後周世,亦賴宗藩之助,以固王室之勢,後世王者,其於是詩,可不深味,臣亦以眞德秀告君遺義,仰勉於殿下,伏願深留聖念焉,上曰,下番陳之,啓源曰,此章本旨,周公處兄弟之變作之,而其情志之切,發於詩而愈深矣,蓋人倫之篤,無過於兄弟,異形同氣,休戚苦樂,無適不相須,求其本源之理,則出乎天而賦於性,倫彝常情之不得不然,苟或惰棄倫常,不顧友篤,則爭財訟田之俗,漸至淆漓之境矣,豈非大可懼哉?夫大聖人御世出治之方,當以敦倫篤友爲本,伏願聖上,體念焉。上曰,經筵陳之,若愚曰,玉堂上下番,已爲悉陳,臣無容更爲煩陳,而蓋自古聖帝明王之治化,莫不親親而仁民,堯之親九族而平章協和是也,三代以來,皆爲率斯道以行,而以致仁化浹洽,治道郅隆,伏願深究乎文字章句以外之志,推類於仁民制治之至德要道,擧一世同歸于仁,則治化之成,可以比隆於古昔盛時矣,於斯而深思而默察,卽臣區區之望也。上曰,特進官陳之,永元曰,儒臣經筵,敷陳無餘,臣無容更達矣。上曰,參贊官陳之,齊憲曰,臣於此章,亦別無可陳之辭矣。上掩卷,命史官就座,仍命退,諸臣以次退出。
上在昌德宮。停常參·經筵。
夜自一更至四更,月暈。
金輔根啓曰,明日常參·經筵,取稟。傳曰,停。
李時在啓曰,合辭方張之時,兩司無詣臺之員,事甚未安。未肅拜·呈告人員,竝卽牌招,何如?傳曰,允。
金輔根啓曰,來十六日,日次儒生殿講日次,而毓祥宮春享祭齋戒相値,頉稟之意,敢啓。傳曰,知道。
尹致定啓曰,假注書尹載善,身病猝重,勢難察任,今姑改差,何如?傳曰,允。
尹載善改差,代以羅采奎爲假注書。
羅采奎在外,代以洪祐健爲假注書。
傳于尹致定曰,明日春到記,仁政殿命官爲之,左承旨馳往泮宮,夕食堂收取以來。
李時在啓曰,卽者義禁府都事來言,時囚無得過三日滯囚曾有定式矣,時囚罪人李鉉壽·金胤根,當爲捧供,而判義禁未差,同義禁趙冀永·趙庭和,俱有身病,李彦淳在外,不得備員開坐云,同義禁趙冀永·趙庭和,竝卽牌招,判義禁未差之代,政官牌招開政差出,待下批牌招,以爲備員開坐之地,何如?傳曰,竝許遞,與判義禁未差之代,前望單子入之。
金吾堂上前望單子入之,判義禁李羲甲,同義禁朴綺壽·朴來謙·李景在落點。
吏曹口傳政事,知義禁單朴綺壽。
李時在啓曰,卽者義禁府都事來言,時囚無得過三日滯囚,曾有定式矣,時囚罪人李鉉壽·金胤根,當爲捧供,而新除授判義禁李羲甲,知義禁朴綺壽,同義禁朴來謙·李景在未肅拜,不得開坐云,竝卽牌招,以爲開坐之地,何如?傳曰,允。
以全羅監司李穆淵狀啓,谷城縣民家失火事,傳于尹致定曰,聞甚矜惻,元恤典外別加顧助,結構奠接之方,廟堂措辭,分付。
李時在啓曰,行大司憲李翊會,執義柳幼麟,掌令李魯確·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義柳幼麟,掌令李魯確·朴鳴載,持平吳鍾翕·洪在重,司諫趙啓昇,獻納兪象煥,正言李晩奎·南性敎牌不進罷職傳旨,傳于尹致定曰,只推。
以副應敎韓宓履,校理徐耆淳牌不進罷職傳旨,傳于尹致定曰,只推。
尹致定,以弘文館言啓曰,副應敎韓宓履,校理徐耆淳,旣有只推之命,竝卽牌招察任,何如?傳曰,允。
又以禮曹言啓曰,卽接羅州幼學梁碩翰所志,則以爲族叔達連,嫡妾俱無子,以其同姓六寸兄達遠第二子錫龍,欲爲繼後,兩家諸族,相議完定,而達連夫妻,俱爲作故,拘於常規,不得循例禮斜,依定式草記稟處事呈狀矣,凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長梁碩翰所訴旣如此,依定式梁達遠第二子錫龍,立爲梁達連之後,何如?傳曰,允。
李時在,以都摠府言啓曰,副摠管李若愚,以漢城府左尹,本府坐起,晝仕出去之意,敢啓。傳曰,知道。
又以義禁府言啓曰,明日春到記,仁政殿命官爲之時,本府都事十員內五員赴擧,一員奉命在外,只有四員,而本府入直,當直入直·公事回公都事及仁政門·光範門·崇範門禁亂都事,無以推移,假都事二員,令該曹口傳差出,以爲分排擧行之地,何如?傳曰,允。
又以義禁府言啓曰,江原監司李光正啓本內,春川前前府使金胤根,前府使李是遠罪狀,竝令攸司稟處事啓下矣,金胤根今方待命,拿囚,李是遠定配蒙放後,未及上來云,依例發遣府書吏,所到處拿來,何如?傳曰,待待命拿囚。
右尹南履炯疏曰,伏以臣跧蹙鄕里,竊誦愆殃,伏奉漢城府右尹除旨於夢想之外,村閭動色,室家感〈恩〉,臣誠驚惶慙恧,不知所以自措也。臣本無似,不足備數於任事之末,而十有年來,偏膺州郡之命,不問劇易,庶竭魯鈍,而無奈事或掣肘,才不逮心,僨誤居多,涓埃蔑效,孤恩負心,謂如何哉?畢竟忠州巨逋,至發於徑遞年久之後,苟使臣審察其斂給,鉤檢其文簿,則寧有是耶?於是乎前後溺職之罪,益無所逃矣,糴法所在,近地薄竄,匪罰伊榮,曾未幾何,沛澤旁流,恩宥遽降,雨露霜雪,莫非造化,歸伏田畝,歌詠明時,自念辜戾,分宜廢棄,永矢自靖,以爲桑楡之收矣,頃者承宣特點,蕩滌寬典,有隕自天,旋以在外蒙遞,到底洪私,感涕無從,又此新除,華誥聯翩,臣歷日怵惕,繼之有萬萬惶懍者,猥以不肖之身,謬被非常之眷,自壞王府關和之典,貽累治朝綜覈之政也。蓋禁錮之律,法意莫嚴,非若微眚薄過或時可以特敍之比,而限年未準,除命先及,聖恩愈渥,臣罪愈大矣,臣雖愚昧,何敢妄恃寵靈,自幸徑勘,晏然若無故,而進身於周行,招同朝之指笑,爲後日之口實乎?廉防截然,趨膺無路,不避逋慢之誅,竊附自列之義,冒瀆崇嚴,伏乞聖慈,俯察微諒,亟遞見職,仍勘前律,俾國法惟行,私分獲安,臣無任云云。答曰,省疏具悉。往事不須追提,卿其勿辭行公。
庚子二月十一日辰時,上御熙政堂,進講入侍時,提學朴綺壽,參贊官鄭㝡朝,侍讀官任百經,記事官李寅夔,記注官趙相玉,記事官鄭基世,各持詩傳第五卷,以次進伏訖。上曰,史官分左右。上讀前受音一遍,綺壽讀自脊令在原,止烝也無戎,仍奏釋義。上讀新受音十遍訖,綺壽曰,此篇卽周公所作也,聖人之取義,雖一字一句,不可泛看,蓋兄弟,天顯之親,同己之情,其在患難之時,一心救急,異於他人者,其相愛之心,非出於勉强,卽自然之理也,非獨兄弟之義爲然,推類以看,則君臣之際亦同,國家豈能恒安乎?亦或有患難之時,必須培養公侯干城之人,伏節死義之臣,以爲急難之需,而先儒有言,欲求伏節死義之人,必取犯顔直諫之士,平時如不能犯諫,則雖當患難之時,豈可責之以節義乎?人君苟能於無事之時,必取此等人用之,則患難亦無由以生矣,伏願於此等處,深加聖念,收拾人才,以爲制治于未亂焉。上曰,玉堂陳之。百經曰,兄弟急難,朋友永歎,此親疎之分,自然之理也,朋友亦爲五倫之一,豈可見其患難,坐視而不救?但與兄弟切至之情,自有差等之殊,此可見抑揚反復之旨矣,雖以人主治化言之,由親及疎,自邇及遠,乃是秩秩然不可紊之道也,故帝堯之平章百姓,自本於親族,王季之奄有四方,亦因於友兄,所以親親,爲王政之先者也,伏願深加體驗焉。上曰,參贊官陳之,㝡朝曰,閣臣·儒臣,敷陳無餘,臣無容更達矣。上掩卷,命史官就座,仍命退,諸臣以次退出。
上在昌德宮。停常參·經筵。
夜自一更至五更,月暈。
金輔根啓曰,明日常參·經筵,取稟。傳曰,停。
李時在啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
傳于尹致定曰,讀券官朴綺壽,考官李紀淵,竝命官爲之。
李時在啓曰,行大司憲李翊會,執義柳幼獜,掌令李魯確·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義柳幼獜,掌令李魯確·朴鳴載,持平吳鍾翕·洪在重,司諫趙啓昇,獻納兪象煥,正言李晩奎·南性敎牌不進罷職傳旨,傳于李時在曰,只推。
以副應敎韓宓履,校理徐耆淳牌不進罷職傳旨,傳于金輔根曰,只推。
金輔根,以弘文館言啓曰,副應敎韓宓履,校理徐耆淳,旣有只推之命,竝卽牌招察任,何如?傳曰,允。
傳于尹致定曰,科次入侍。
傳于金輔根曰,發遣吏郞,諸執事淸齋與否,摘奸以來。
李時在,以都摠府言啓曰,今日入直內三廳武兼禁軍及軍兵等,當爲中日習射技放,而春到記相値,不得設行之意,敢啓。傳曰,知道。
戶曹判書李紀淵,判尹朴綺壽疏曰,伏以臣等今伏奉春到記講製命官擧行之命,歷考古規,資非崇品而當此任者,雖有一二可援之例,終非經法,有難冒膺,玆敢聯籲,伏乞聖明,俯垂諒察,亟賜變通,以重試體,以安私分焉,臣等無任云云。答曰,省疏具悉。前例已多,勿辭擧行。
同義禁朴來謙疏曰,伏以臣於客冬,以前任灣尹時洋人潛越事,至被譴削之典,臣不勝惶懍悸恧,歷屢月而莫省措躬之所也,夫灣尹之任,專掌邊政,尋常禁物之交易,尙有當律,往者邪書之出來,亦被重勘,況此殊俗異樣之人,符同凶孽,闖入境內,如踏無人之地,而職在守土,矇未覺察,關防疎漏,莫此爲甚,苟使臣威足以戢頑,明足以察奸,則豈有醜類之年年越境,而一未發覺哉,邦憲莫嚴,嶺海猶輕,大僚議奏,太涉善恕,聖度包容,罰止革職,曾未幾何,特敍遽下,今又伏奉金吾之命,資級依舊,除旨聯翩,寵榮所被,若偏臣身,而罪重罰輕,乍勘旋敍,在臣分義,尤增悚蹙,不可以已經薄勘,厭然自恕也審矣,玆敢短章自列,仰暴情實,伏乞聖明,俯垂鑑諒,亟賜鐫斥,以昭法紀,以安私分焉,臣無任云云。答曰,省疏具悉。往事何必更提?卿其勿辭行公。
庚子二月十二日酉時,上御熙政堂,科次入侍時,左承旨尹致定,記事官李寅夔,記事官鄭基世·南秉哲,讀券官漢城判尹朴綺壽,漢城左尹李若愚,行護軍徐左輔,對讀官行副護軍金景善·金大根,兵曹正郞洪永圭,副司果曺錫雨,以次進伏訖。上曰,史官分左右,科次爲之,錫雨進前讀奏第一張訖,綺壽曰,第一張書正字三下,第二第三張書草三下,第四第五張書次上乎?上可之,綺壽書等訖,上親坼祕封還下,致定讀奏封內訖,命書傳敎曰,春到記講居首通幼學金畯,製述居首賦三下幼學趙龜夏,竝直赴殿試,講之次通幼學尹星璐,賦之次草三下進士金奭均,竝直赴會試,講之次通幼學朴文碩等二人,賦之次草三下進士李熙淸,竝給二分,講之次略幼學尹顯夔等十五人,賦之次次上生員李審榘等二人,竝令該曹,考例施賞。又命書傳敎曰,入格儒生,明日待令,命試官先退,又命史官就座,仍命退,承史以次退出。
上在昌德宮。停常參·經筵。
金輔根啓曰,明日再明日弘陵忌辰祭齋戒正日,三明日十七日英陵忌辰祭齋戒正日相値,視事頉稟之意,敢啓。傳曰,知道。
李時在啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
金輔根啓曰,右副承旨鄭㝡朝,同副承旨朴齊憲,今日不爲仕進,竝卽牌招,何如?傳曰,允。
備忘記,忠淸兵使具載哲下直,長弓一張·長箭一部·片箭一部·筒兒一箇賜給。
傳于金輔根曰,禮房承旨,馳詣先農壇,奉審摘奸以來。
傳于金輔根曰,入格儒生入侍。
傳于金輔根曰,山林疏批,令地方官傳諭。
李時在啓曰,行大司憲李翊會,執義柳幼獜,掌令李魯確·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義柳幼獜,掌令李魯確·朴鳴載,持平吳鍾翕·洪在重,司諫趙啓昇,獻納兪象煥,正言李晩奎·南性敎牌不進罷職傳旨,傳于李時在曰,只推。
以右副承旨鄭㝡朝,同副承旨朴齊憲牌不進罷職傳旨,傳于李時在曰,只推。
以副應敎韓宓履,校理徐耆淳牌不進罷職傳旨,傳于李時在曰,只推。
以江原監司李光正狀啓,楊口縣民家失火事,傳于李時在曰,聞甚矜惻,元恤典外別加顧助,結構奠接之方,廟堂措辭,分付。
以江原監司李光正狀啓,平康縣民家失火事,傳于李時在曰,聞甚矜惻,元恤典外別加顧助,結構奠接之方,廟堂措辭,分付。
以黃海監司趙斗淳狀啓,新溪等邑民家失火事,傳于李時在曰,聞甚矜惻,元恤典外別加顧助,結構奠接之方,廟堂措辭,分付。
以平安監司金蘭淳狀啓,義州等邑民家失火事,傳于李時在曰,許多民戶之一時燒燼,聞甚驚惻,元恤典外別加顧助,結構奠接,俾無失時之弊事,廟堂措辭,分付。
金輔根,以弘文館言啓曰,副應敎韓宓履,旣有只推之命,卽爲牌招察任,何如?傳曰,允。
李時在以禁衛營言啓曰,臣完植進詣南廟,有頉處看審修改後,別單書入之意,敢啓。傳曰,知道。
又以御營廳言啓曰,東關王廟有頉處臣監董修改後,別單書入之意,敢啓。傳曰,知道。
又以摠戎廳言啓曰,本廳右部千摠鄭宅善,身病甚重,勢難察任,改差,何如?傳曰,允。
經筵官金仁根疏曰,伏以臣於昨年,瀝血陳籲,螻蟻微忱,未格聽卑之天,不惟不賜鐫改,溫批殊眷,轉益隆摯,除書繼降,猥叨掌憲之驟陞,鞶帶之遞,雖幸曲遂,經筵之銜,尙此虛縻,兢惶悖悸,如負大戾。不意玆者,誕宣別諭,敦勉鄭重,追奬臣父祖出處本末,逮及不肖賤臣,諄諄訓諭,逈出常格,終非全墜家訓欺天誣人之蹤,所可承聆,伏地九頓,感涕被面,五情失守,莫省措躬之所也。嗚呼,惟我聖上,値艱大之會,體元出治,一念典學,搜羅巖穴讀書之士,將使之任輔導資啓沃,當此側席求賢之時,瘖聾跛躄,莫不延頸想望,而如臣庸陋,最出人下者,盜竊虛名,濫廁其間,使臣設欲銜恩畏義,趨走爲恭,其爲上累綜核之政,下惑遠邇之聽聞何哉?仍念臣自在齠齔,荐驚喪威,且受氣甚薄,未老先凋,荒嬉偸惰,虛度半生,魚魯不辨,難免墻面,行己不端,自速衆咻,曷嘗有高尙藏修之意,居常恧蹙,不敢自比恒人,至於數縣朱墨之間,尙患短拙畢露,瘡疣莫掩,訟愆追尤,譴何是俟,乃反假借涵容,寵光愈隆,前後所被恩數,無異加袍帽於猿狙之身,雖欲齔裂而走,末由也已,臣身狼狽,顧不暇恤,其於淸朝用捨進退之義,所關非細,此臣所以寧伏虞人之誅,而不敢冒膺也明矣。玆敢疾聲呼籲,伏乞天地父母,諒臣危蹙之懇,察臣空疎之狀,仰稟東朝,收回新命,永刊選籍,因治臣逋慢之罪,使國體無損,不勝幸甚,臣無任云云。答曰,省疏具悉爾懇,頃於敦召之諭,已罄必致之懷,雖弓旌之禮,不用文具,然駕屨之義,庶回遐心,及見巽牘,大違所望,爾以乃家之人,獨不念乃祖乃父篤棐我先王之道,而邁邁不屑一向至此耶,悵歎之極,繼以慙恧,況今春煦漸長,講筵頻開,正宜左右納誨,牖玆寡昧,而若論其薰陶之責輔翼之功,則舍爾宿儒,疇當其任,顧予沖齡,志不足有爲而然歟,誠有所未孚而然歟?爾旣夙抱君民之計,久講格致之理,而世好也士望也,又非如木石爲群,果於忘世者,則豈可固守東岡之陂,不思所以幡然改圖乎?望須卽日登途,以副予側席之想焉。
庚子二月十三日辰時,上御熙政堂,春到記入格儒生入侍時,右承旨金輔根,記事官李寅夔,記事官鄭基世·南秉哲,以次進伏,講居首通幼學金畯,製述居首賦幼學趙龜夏,講之次通幼學朴文碩·金勉根,賦之次草三下進士李熙淸,講之次略幼學尹顯夔·韓應淳·金琦鉉,講之次粗幼學柳譔·鄭基憲·趙龍圭·李觀會·宋秉觀·李鼎信·尹哲求·趙鎭宗·金亮淵·李觀亨·李,之次次上進士閔達鏞,序立階下訖,上曰,史官分左右,輔根進前奏曰,儒生使之次第陞堂乎?上可之,畯等以次陞堂奏職姓名訖,退立階下,輔根曰,給分以上儒生,使之先出,其餘紙筆墨施賞乎?上可之,顯夔等以次跪受賞,引儀唱四拜,儒生等行禮訖,使之退出,仍命史官就座,又命退,承史以次退出。
庚子二月十三日辰時,上御熙政堂,進講入侍時,提學朴綺壽,參贊官李時在,侍讀官林肯洙,假注書洪祐健,記事官鄭基世·南秉哲,各持詩傳第五卷,以次進伏訖。上誦前受音一遍訖,綺壽讀自喪亂旣平,止和樂且孺,仍奏釋義訖,上讀新受音十遍訖,命陳文義,綺壽曰,此章言喪亂旣平之後,視兄弟反不如友生,小注所謂至親相責望,則兄弟易以生怨者,眞名言也,然此是悖理之甚者,下章所云,乃天理人道之經也,故儐爾籩豆飮酒之飫,而必兄弟旣具,然後和樂而且孺矣,孺者,小兒慕父母之謂,兄弟之間,似不當用此字,而此等處實合玩味,蓋兄弟者,一氣而分,與我同父母者也,故推愛親之心,則兄弟不可不相愛,孝友固一理也,孝於其親者,必友於兄弟,能孝而不能友者,未之有也,夫孝者,百行之源,譬之樹木,則孝猶根也,友則自孝而推,猶木之有榦也,推以至於仁民愛物,則又猶木之有枝柯也,而孝實爲其本,故能孝其親,則友固可以不待加勉矣。孔子曰,惟孝友于兄弟,施於有政,正謂此也,伏願於此等處,推類而體念焉。上曰,玉堂陳之,肯洙曰,此章大旨,閣臣已備陳之,臣請以餘意敷奏矣,夫兄弟,天屬之親,不可與朋友等比,而此云雖有兄弟,不如友生者,悖理之甚,故下章以兄弟旣具和樂且孺,反復申言,以明其朋友之不如兄弟,使之反循其本。蓋本者,天理也,人之所賦於天者,莫不有是理之當然,而人慾交蔽,易失其常,故聖人,以存天理遏人欲,爲修身進德之本,伏願殿下,雖燕閒幽獨之中,深加本源上工夫,一念之發,何者爲天理,何者爲人慾,合乎天理,則擴充之猶恐不及,發乎人慾,則痛絶之猶恐不克,日用事爲,一出於天理之正,而無一毫人慾之私,則物慾漸消,天理流行,推及於政令施措之間,無不得其正矣,懋哉懋哉。綺壽又奏曰,此下章,實有無限底意思,籩豆飮食,非不樂矣,而兄弟不具,則無與共享其樂者矣,蓋兄弟,天屬之親也,兄弟具在,則親愛之心,油然而自生,朋友雖親,其恩情固結,實有所不可及者,故其相愛之極,如小兒之慕父母,而孝親之心,亦可以由此而生矣,其旨可謂深切矣。夫恒人之情,莫親於兄弟,豈有愛兄弟不如朋友者哉?特緣私慾之交蔽,而良心之梏喪也,故反或有似此悖理之人,張儀之言曰,同父母親昆弟,尙有爭錢財者,人慾之害天理,其弊乃至於此,豈不大可懼哉?且不獨兄弟然也,推以至於宗族之遠,而其理同焉,苟能友于兄弟,則宗族之相敦睦,亦可以類推矣。上曰,參贊官陳之,時在曰,閣臣·儒臣,旣已備陳,臣無容更達矣。上掩卷,仍命退,諸臣以次退出。
上在昌德宮。停常參·經筵。
鄭㝡朝啓曰,行大司憲李翊會,執義柳幼獜,掌令李魯確·朴鳴載,持平吳鍾翕·洪在重呈辭,監察茶時之意,敢啓。傳曰,知道。
金輔根啓曰,同副承旨朴齊憲,今日不爲仕進,卽爲牌招,何如?傳曰,允。
鄭㝡朝啓曰,羅州營將趙述永下直肅單,誤書措語,致煩下問,臣之矇然捧入,不勝惶悚,原單子改修正以入,而奏御文字之如是疎忽,事甚駭然,當該營將及通禮院官員,竝所當重勘,而本院請推之外,無他可施之罰,何以爲之?敢稟。傳曰,竝從重推考。
備忘記,羅州營將趙述永下直,長弓一張·長箭一部·片箭一部,筒兒一箇賜給。
傳于金輔根曰,禮房承旨,馳詣宗廟·永寧殿·景慕宮,奉審摘奸以來。
傳于李時在曰,在外摠管許遞,前望單子入之。
摠管前望單子入之,都摠管權敦仁·尹宜善落點。
傳于金輔根曰,留院公事入之。
以副應校韓宓履牌不進罷職傳旨,傳于金輔根曰,只推。
以黃海監司趙斗淳狀啓,進上生靑魚,限內不得封進,惶恐待罪事,傳于金輔根曰,勿待罪事回諭。
金輔根,以吏曹言啓曰,平安監司金蘭淳狀啓,平壤庶尹金㝡秀,以其親病,受由上京,尙未還任,本邑以最尤甚,賑政方張,此時曠官,誠極憂悶,令該曹催促下送事啓下矣,自臣曹催促,則平壤庶尹金㝡秀,親病沈重,不得下去云,親病旣如是,則有難强令還任,改差,何如?傳曰,允。口傳各別擇差,當日辭朝。
吏曹口傳政事,以洪鍾英爲平壤庶尹。
金輔根,以禮曹言啓曰,卽接羅州幼學梁錫翰所志,則以爲族叔達周,嫡妾俱無子,以其同姓八寸弟達命第二子錫浩,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事呈狀矣,凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長梁錫翰所訴旣如此,依定式梁達命第二子錫浩,立爲梁達周之後,何如?傳曰,允。
又以禮曹言啓曰,卽接扶安幼學柳鎭性所志,則以爲同姓五寸姪祚永,嫡妾俱無子,以其同生弟渭永第二子相烈,欲爲繼後,兩家相議完定,而未及禮斜,祚永夫妻,俱爲作故,拘於常規,不得循例禮斜,依定式草記稟處事呈狀矣,凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長柳鎭性所訴旣如此,依定式柳渭永第二子相烈,立爲柳祚永之後,何如?傳曰,允。
鄭㝡朝,以義禁府言啓曰,江原監司李光正狀啓內,中軍洪墡,爲先罷黜,其罪狀,令攸司稟處事啓下矣,洪墡時在任所,依例發遣府書吏,交代後拿來,何如?傳曰,待待命拿囚。
義禁府啓目,春川前前府使金胤根原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允。又啓目,吾义前僉使劉白川原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,順懷墓守衛官金鉉壽原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
黃海監司趙斗淳疏曰,伏以臣道內賑事,今以次開張矣,民情則日以危急,飢口則日以滋繁,穀物量入,則日以殫縮,廩廩有狼狽僨敗之形,而公儲私蓄,攛挪無所,蚤夜相度,莫知爲濟,際伏奉嶺南穀劃送行會下者,嗚呼,是誠曠絶之澤也,陳煩之無待,而俯燭之旁達,前施之已渥,而繼恤之斯亟,臣於聞命之日,謹將判付辭旨,先行布諭於當賑州郡,使保抱携持之命,咸知夫天地父母之恩,而第臣於此,有冒悚申籲,顒俟處分者,西南海道,本自踔遠,運艘淹速,非如陸走輪箱之責以程限,萬一有風雨濤瀧,意外停滯之患,則其來不來,未可以時月計也,雖使裝發到泊,摠能如期,本道賑邑,多在於長山以北及向東峽路,水陸相去遼闊,兌撥翻傳往來之役,又不可以時日計也,而荏苒之頃,賑事則行將告竟矣,念之及此,豈不誠可惜而可憫也哉?道內延安,白川詳定大米之爲惠廳當納者,大較爲三千七百石零,而今此嶺穀,亦該廳當捧也苟於兩邑詳定中,湊取二千石之數,趁早俵排,以幸賙急之大政,而以劃下嶺穀,移充當納之詳定,則在該廳,經費所需,無甚彼此,在本道賑事緩急,有及期補助之效,在朝家救焚拯溺之政,有實惠下究之義,而不待險阻艱關之涉,取諸肘腋跬步之近者,事理方便,非無謂也,且伏念國朝,遇荒轉輸之際,或捧留正供,或換用公納,凡有陳聞,輒蒙孚允,此固前輩名臣碩畫良籌之所以獲乎其上者,臣愚無似,萬萬無能爲役,而惟我聖上洎我慈聖殿下,所以憂勤眷係乎斯民安危之會者,動于先王成憲,是監是述,苟係便當,曾不留難,今臣所請,非不僭妄,而揆以正供捧留之已例,則恐亦有差殊觀矣,而要之爲公納換用之故事而已,情窮勢迫,昧死控實,伏乞聖明,臶紆憫念,仰稟東朝,下臣此章,令廟堂,有以稟覆而財施之,千萬幸甚,臣無任云云。答曰,省疏具悉。賙賑之事,不可少緩,而且有可援之例,所請特爲許施。
上在昌德宮。停常參·經筵。
藥房提調金箕殷,副提調鄭基一啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
朴齊憲啓曰,行大司憲李翊會,執義柳幼獜,掌令李魯確·朴鳴載,持平吳鍾翕·洪在重呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
鄭基一啓曰,左承旨尹致定,右承旨金輔根,今日不爲仕進,竝卽牌招,何如?傳曰,允。
注書李寅夔病,代以李命允爲假注書。
金輔根,以禮曹言啓曰,對馬島主書契回答,當爲成送,而參議未差,不得擧行,令政院稟旨差出,以爲趁期修送之地,何如?傳曰,前望單子入之,禮曹參議前望單子入之,趙雲澈落點。
金輔根啓曰,新除授禮曹參議趙雲澈,方在刊削中,何以爲之,敢稟。傳曰,蕩滌敍用。
以左承旨尹致定牌不進罷職傳旨,傳于朴齊憲曰,只推。
傳于金輔根曰,發遣吏郞,諸執事淸齋與否,摘奸以來。
金輔根以奎章閣言啓曰,景慕宮御眞移安處所,今望奉審無頉之意,敢啓。傳曰,知道。
朴齊憲,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,利川以畿輔荐歉之邑,方議賙救,不宜一時瘝曠,而該府使,方有闕矣,其代令該曹,口傳各別擇差,仍令不多日內辭朝,何如?傳曰,允。
吏曹口傳政事,以申常顯爲利川府使。
上在昌德宮。停常參·經筵。
鄭㝡朝啓曰,行大司憲李翊會,執義柳幼獜,掌令李魯確·朴鳴載,持平吳鍾翕·洪在重呈辭,監察茶時之意,敢啓。傳曰,知道。
尹致定啓曰,左副承旨李時在,今日不爲仕進,卽爲牌招,何如?傳曰,允。
傳于金輔根曰,禮房承旨,馳詣受香諸處,奉審摘奸以來。
傳于尹致定曰,進講入侍。
傳于尹致定曰,留院公事入之。
以忠淸監司金英淳狀啓,林川等邑民家失火事,傳于李時在曰,民家之燒燼,若是夥多,聞甚矜惻,元恤典外別加顧助,卽爲結構奠接,俾無失所棲遑之弊事,廟堂措辭,分付。
傳于李時在曰,推鞫爲之。
傳于尹致定曰,進講停。
傳于李時在曰,委官右議政進去。
尹致定啓曰,推鞫爲之事,命下矣。右副承旨鄭㝡朝,卽爲牌招,何如?傳曰,允。
鄭㝡朝啓曰,臣㝡朝今日推鞫,進去下直之意,敢啓。傳曰,知道。
尹致定啓曰,事變假注書安國鎭,身病猝重,勢難察任,今姑改差,何如?傳曰,允。
安國鎭改差,代以沈敬澤爲事變假注書。
尹致定以成均館大司成意啓曰,文廟守僕,依宗社守僕例試才抄擇,別單啓下事,曾有定式矣,守僕李熙鎭汰去,代以曾經守僕試才抄擇,備三望受點次,別單書入之意,敢啓。傳曰,知道。
李時在,以兵曹言啓曰,今二月十七日,武臣堂上朔試射日次,而以國忌正日,不得爲之之意,敢啓。傳曰,知道。
鄭㝡朝,以義禁府言啓曰,今此推鞫時,假都事十員,令該曹口傳差出,以爲擧行之地,何如?傳曰,允。
義禁府問事郞廳,曺錫亨·任百經·韓啓源·宋柱獻。
庚子二月十六日辰時,上御熙政堂,進講入侍時,提學朴綺壽,參贊官尹致定,侍讀官李垿,假注書洪祐健,記事官洪在龍·南秉哲,各持詩傳第五卷,以次進伏訖。上誦前受音一遍訖,綺壽讀自妻子好合,止常棣八章,仍奏釋義。上讀新受音十遍訖,命陳文義,綺壽曰,今日畢講此章矣,此凡八章,而上七章則每章皆有兄弟二字,末章則總而結之,故只言是究是圖而已,詩經一部之內,罕有此體,此可見其丁寧申複,告戒後人之至意也。夫患難之時,相救者無如兄弟,而安寧之後,共樂者亦無如兄弟也,故妻子好合,樂則樂矣,而必兄弟旣具,然後其樂可以永久矣,中庸第十五章,亦引用此二章之語,而末又結之曰,父母其順矣乎,蓋言妻子好合,兄弟湛樂,一家之內,和氣融融,則父母亦必悅豫之矣,其旨義所屬,雖與此稍異,而此等處亦必參看,儘好矣。其在思齊之詩則曰,刑于寡妻至于兄弟,以御于家邦,其在大學則曰,宜其家人而後,可以敎國人,其下章又曰,宜兄宜弟而後,可以敎國人,又曰,其爲父子兄弟足法而後,民法之,大學則曾已進講,伏想記有矣,由是觀之,則出治之道,不在於他,實自妻子兄弟而始焉,而其本則又在於修身,身修則家齊,家齊則國治,推以至於天下之廣,兆民之衆,擧而措之而已,不待敎令,而必有觀感興起之效,每於此等文義,深加留念焉。上曰,玉堂陳之,垿曰,究者窮理之謂,大凡纔有其事,便有其理,苟不窮極其所以然之理,則所知淺陋,言實不符,無以見眞知力行之工矣,故小學敎人,必以窮理修身,爲進學之方,周公訓王,必以迪知忱恂,爲立政之要,伏願聖上,凡於事物之來,必窮其理而迪其知,一以明聖學,一以行王政,是臣所區區之望也。綺壽又奏曰,書經則殿下姑未及進講,而今以已講之大學言之,其所謂格物致知云者,卽此意也,蓋君子所以誠意正心,以至於治國平天下者,莫不以格致爲先,故臣謂聖學㝡初用工,亦宜自格致始也。上曰,參贊官陳之,致定曰,此章文義,閣臣·玉堂,已備陳之,臣無可更達矣。上掩卷,仍命退,諸臣以次退出。
上在昌德宮。停常參·經筵。
李時在啓曰,來二十一日朝參日次矣,敢稟。傳曰,停。
鄭基一啓曰,明日常參·經筵,取稟。傳曰,停。
李時在啓曰,行大司憲李翊會,執義柳幼麟,掌令李魯確·朴鳴載,持平吳鍾翕呈辭,洪在重推鞫進,監察茶時之意,敢啓。傳曰,知道。
鄭基一啓曰,右承旨金輔根,同副承旨朴齊憲,今日不爲仕進,竝卽牌招,何如?傳曰,允。
金輔根啓曰,卽者宗廟署官員來言,明日宗廟·永寧殿春奉審,執頉處修改時,提調一員,當爲進參,而都提調李止淵,提調李羲甲竝推鞫進,無以擧行云,何以爲之?敢稟。傳曰,提調許遞,前望單子入之。
宗廟提調前望單子入之,金在昌落點。
金輔根啓曰,卽者宗廟署官員來言,明日宗廟永寧殿修改時,提調一員,當爲進參,而都提調李止淵推鞫進,提調金在昌有身病,無以擧行云,提調卽爲牌招,何如?傳曰,提調許遞,前望單子入之。
宗廟提調前望單子入之,金履載落點。
傳于金輔根曰,知義禁許遞,前望單子入之。
知義禁前望單子入之,朴晦壽落點。
金輔根啓曰,卽者檢閱鄭基世,以其親病,陳疏徑出,原疏以國忌正日,纔已退却矣,所當直捧禁推傳旨,而此與無端徑出有異,推考警責,何如?傳曰,允。原疏捧入。
又啓曰,左右史不可不備,檢閱洪在龍,卽爲牌招入直,何如?傳曰,允。如有違牌,勿爲呼望。
又啓曰,卽者檢閱洪在龍,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以黃海監司趙斗淳狀啓,遂安等邑民家失火人物爛死事,傳于尹致定曰,種種有此流丐之衝火民家,燒燼與爛死,若是夥多,聞極驚懍,元恤典,道臣雖已擧行,別恤典亦爲題給,爛死人等如有生前身還布,竝蕩減,使之卽爲結構奠接,無有一民失所棲遑之弊,而譏捕禁戢之方,各別嚴飭於各該營邑鎭,更無如是之弊事,廟堂措辭嚴飭。
以同副承旨朴齊憲牌不進罷職傳旨,傳于李時在曰,只推。
金輔根,以禮曹言啓曰,今此庚子式年監試覆試試官,當爲擬入,而參判李敦榮病不來,參議趙雲澈未肅拜,無以備員擧行,令政院竝卽牌招,何如?傳曰,允。
又以禮曹言啓曰,今此庚子式年監試覆試試官,當爲磨鍊,而擬望之人乏少,閣臣竝擬,何如?傳曰,允。
又以禮曹言啓曰,今此庚子式年監試覆試試官,當爲磨鍊,而堂下無故可擬之人乏少,依近例以堂上官,通融擬入,而時無職名人,令該曹口傳付軍職,何如?傳曰,允。
又以禮曹言啓曰,大小科陳試人草記許赴事,曾有定式矣,甲午式年監試初試入格幼學趙栻·李容觀·金光斗·韓用武·林和鎭,公都會初試入格幼學金永爵·丁大林·蔡東陽·鄭龜東·韓璜,乙未年增廣監試初試入格幼學宋堉·金洛休·黃基錫·高致良,公都會初試入格幼學尹翼模·黃中炯·南述正·許煜·朴永豐·李基鎬,陞補初試入格幼學金沂千·高日章,丙申年陞補初試入格幼學梁世烈,公都會初試入格幼學李晩運,丁酉式年監試初試入格幼學田晉翊·蔡果永·朴來茂·崔龍文·白基洙·金七煥·李鎭濟·韓昌植·李政奎·李圭鎭·林龍洙·朴處元·李裕修·朴敎夏·吳敬淳·朴之昇·李玄錫·元師赫·安永彦·金卓容·權瑞榮·安聖魯·鄭敎榮·裴龍一·趙錫祜·洪啓信·李澈·李述祥·金在度·李驥秀·李應明·尹龍鎭·金斗弼·朴宗禹·金寅爕,童蒙金龍八,俱爲陳試,故取考其所受公文,則明白無疑,而在喪及朞服未葬,父子俱參人,竝許陳試,法典所載,一竝許赴於今此式年監試覆試之意,敢啓。傳曰,知道。
又以禮曹言啓曰,今此庚子式年監試覆試一所,設場於本曹矣,上直郞廳,依例移直朝房之意,敢啓。傳曰,知道。
李時在,以兵曹言啓曰,今二月二十日禁軍戎器點考日次,而臣秉鉉以生進覆試試官進去,不得設行之意,敢啓。傳曰,知道。
又以義禁府言啓曰,今此推鞫時,時囚不可混處府內,時囚罪人金胤根·李鉉壽·劉白川等,竝姑保放之意,敢啓。傳曰,知道。
兵曹口傳政事,副護軍單李源庚。
李時在以委官意啓曰,罪人發捕,嚴急,何如,而三日程往返,拖至八日,已萬萬稽滯,且以罪人之就捕,謂在發配之路,而文書搜探,初不擧行,揆以鞫廳格式,極爲疎忽,有關後弊,不可仍置,當該禁府都事朴基喆,爲先汰去,令該府拿問處之,何如?傳曰,允。
傳于李時在〈曰〉,推鞫姑罷,罪人金鼎元招辭。
檢閱鄭基世疏曰,伏以臣母,近因日候之不調,又添感滯,舊祟未蘇,新證更劇,診察對投,不容少緩,情私所迫,擅出禁扄,伏乞聖明,俯垂鑑諒,亟遞臣職,俾便救護,仍治臣罪,以肅朝綱焉,臣無任云云。答曰,省疏具悉。爾其勿辭救護。
上在昌德宮。停常參·經筵。
李時在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金輔根啓曰,明日常參·經筵,取稟。傳曰,停。傳于李時在曰,推鞫爲之。
李時在啓曰,合辭許久闕啓,事甚未安。推鞫進去外,未肅拜·呈告人員,竝卽牌招,何如?傳曰,允。
又啓曰,右副承旨鄭㝡朝,同副承旨朴齊憲,今日不爲仕進,竝卽〈牌招〉,何如?傳曰,允。
傳于金輔根曰,禮房承旨,馳詣受香所,奉審摘奸以來。
鄭㝡朝啓曰,臣㝡朝今日推鞫,進去下直之意,敢啓。傳曰,知道。
傳于金輔根曰,自今日至二十五日,進講停。
李時在啓曰,卽者副校理李垿,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂備員間,視事頉稟之意,敢啓。傳曰,知道。
傳于李時在曰,館錄爲之。
李時在啓曰,館錄爲之事,命下矣。副提學未差之代,政官牌招,開政差出,何如?傳曰,允。
傳于李時在曰,左承旨許遞,前望單子入之。
承旨前望單子入之,洪在喆落點。
傳于李時在曰,吏·刑換房。
朴齊憲啓曰,臣齊憲今日推鞫,進去下直之意,敢啓。傳曰,知道。
李時在啓曰,臣與同副承旨朴齊憲伴直矣,推鞫進去,伴直無人,右副承旨鄭㝡朝,卽爲牌招,何如?傳曰,允。
有政。吏批,判書金弘根進,參判未差,參議成遂默進,左副承旨李時在進。以李鼎臣爲吏曹參判,趙秉龜爲副提學,李彦淳爲同敦寧,鄭義命爲敦寧都正,尹尙圭·李魯集爲同春秋,李敏行爲司僕正,南百善爲軍器正,安允璟爲校書判校,白宗佺·金永鎭爲禮曹正郞,李學在爲廣興令,徐兢輔爲軍資奉事,朴麒錫爲懿昭墓守衛官,李迪漸·金得朋爲武烈祠參奉,故晉恩君姜必岳贈吏參例兼,兵曹參判姜世綸考,故承旨徐鳳淳贈兵參例兼,守全羅兵使徐相五考,司饔提調單興寅君最應,兼春秋三單兪世煥·金基纘·任百秀,成均博士單金圭衡。
兵批,判書趙秉鉉試所進,參判姜世綸在外未肅拜,參議權溭入直進,參知宋應龍病,右副承旨鄭㝡朝進,同知單洪致伯,僉知單朴禹鉉·柳相文·宋在益,護軍李彦淳·鄭鴻觀,副護軍金鼎集·尹致定·成原默·金公鉉·朴熙顯·權偌,以上竝單付。
吏批,再政。以金在星爲濟用判官,趙弘淳爲東部都事,兼春秋單白宗佺。兵批,再政。同知單朴世源。
鄭㝡朝啓曰,行大司憲李翊會,執義柳幼獜,掌令李魯確·朴鳴載,持平洪在重牌不進,吳鍾翕推鞫進,監察茶時之意,敢啓。傳曰,知道。
以執義柳幼獜,掌令李魯確·朴鳴載,持平洪在重,司諫趙啓昇,獻納兪象煥,正言南性敎牌不進罷職傳旨,傳于鄭㝡朝曰,只推。
李時在,以弘文館言啓曰,副敎理李垿陳疏徑出,上番闕直,事甚未安。應敎曺錫亨,副應敎韓宓履,校理任百經·徐耆淳,副校理林肯洙,竝卽牌招,以爲推移入直之地,何如?傳曰,允。
鄭㝡朝以備邊司言啓曰,因黃海監司趙斗淳民家失火人物爛死事狀啓判下,纔有所措辭關飭,而藉曰事出流丐,暗地衝火則盜也,其所鋤治,不宜緩忽,況人命爛死,至於此多,尤何可視若尋常,只以循例申飭之略干句語,草草登聞乎?由前而有不能察禁之失,由後而無到底警飭之意,事在省內,豈容若是?該道臣爲先從重推考,雖以帥臣言之,此等事,其可曰不聞不知乎?該兵使沈日永,亦爲從重推考,仍以刻期戢捕,一一勦除,無復伈泄,或致滋蔓之意,竝爲嚴飭分付,何如?傳曰,允。
又以義禁府委官意啓曰,問事郞廳宋柱獻,監試二所試官進去,其代兵曹正郞金穰根差下,文書浩多,有難擧行,副司果趙道淳·曺錫雨,加差下,何如?傳曰,允。
又以義禁府言啓曰,本府都事朴基喆汰去之代,令該曹口傳差出,以爲備員擧行之地,何如?傳曰,允。
吏曹口傳政事,以朴曾壽爲禁府都事。
罪人金鼎元,更推後刑問一次,訊杖第九度停刑。
傳于鄭㝡朝曰,推鞫姑罷。
吏曹參判李彦淳疏曰,伏以臣厚被兩朝洪造,猥忝二品卿班,歷揚華顯,曾蔑絲毫之報,待罪分司,全昧保釐之責,恩深若海,辜負如山,而犬馬之齒,奄迫七旬,數年之間,病伏窮蔀,望絶榮塗,意謂歌詠聖澤,以畢餘生矣,昨年四月初,伏見邸報,則臣名濫擬於亞銓新通,臣且惶且愧,愈久愈切,今又簪履不遺,恩點誤加,臣聞命隕越,無地措躬,顧此草莽之賤,何以得此於聖明也?不覺中夜以興,感淚被面,而臣竊伏念今之銓衡,卽古之冢宰也,雖在副貳之任,亦參黜陟之政,則其職之所係,重且大矣,其人之膺選,難且愼矣,必擇平日德望之克協輿論,而又能權衡於臧否,鍊熟於格例,然後庶免負乘之誚,顧臣愚陋之質,式日衰耗,遐逖之蹤,遇事生疎,萬不近似於淸朝用人之職,則何敢冒進要樞,瀆褻名器也哉?其在駕屨不俟之義,不敢息偃在家,行到安東府,短章自劾,伏乞聖慈,仰稟東朝,特賜遞改臣職,以便公私,不勝幸甚,臣無任云云。答曰,省疏具悉。所請依施。
副校理李垿疏曰,伏以臣於持被之中,卽接家信,則臣父老病,添以痰癖之症,食飮全却,轉側須人,家僮踵至,促臣歸視臣自聞此報,按住不得,玆敢忙陳短章,徑出禁扄,伏乞聖慈,俯垂鑑諒,亟遞臣所帶之職,以便救護,仍治臣擅離之罪,以昭法紀,臣無任云云。省疏具悉,爾其勿辭救護。
上在昌德宮。停常參·經筵。
朴齊憲啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
李時在啓曰,館錄爲之事,命下矣。新除授副提學趙秉龜,卽爲牌招,何如?傳曰,允。
又啓曰,行副提學趙秉龜牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
傳于朴齊憲曰,推鞫爲之。
朴齊憲啓曰,臣齊憲今日推鞫,進去下直之意,敢啓。傳曰,知道。
洪在喆啓曰,行大司憲李翊會,執義柳幼麟,掌令李魯確,持平吳鍾翕·洪在重牌不進,掌令朴鳴載推鞫進,監察茶時之意,敢啓。傳曰,知道。
以執義柳幼麟,掌令李魯確,持平吳鍾翕·洪在重,司諫趙啓昇,獻納兪象煥,正言李晩奎牌不進罷職傳旨,傳于洪在喆曰,只推。
以應敎曺錫亨,副應敎韓宓履,校理任百經·徐耆淳,副校理林肯洙牌不進罷職傳旨,傳于李時在曰,只推。
李時在,以弘文館言啓曰,上番闕直,事甚未安。應敎曺錫亨,副應敎韓宓履,校理任百經·徐耆淳,副校理林肯洙,旣有只推之命,竝卽牌招,以爲推移入直之地,何如?傳曰,允。
以應敎曺錫亨,副應敎韓宓履,校理任百經·徐耆淳,副校理林肯洙牌不進罷職傳旨,傳于李時在曰,只推。
李時在,以禮曹言啓曰,卽接開城幼學具性亮所志,則以爲族弟命亮,嫡妾俱無子,以其同姓十寸弟漢亮第二子尙質,欲爲繼後,兩家同議完定,而未及禮斜,命亮夫妻,俱爲作故,拘於常規,不得循例禮斜,依定式草記稟處事呈狀矣,凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長具性亮所訴旣如此,依定式具漢亮第二子尙質,立爲具命亮之後,何如?傳曰,允。
洪在喆以兵曹言啓曰,今二月二十日文臣朔試射試官望,十九日當爲擬入,而判書臣趙秉鉉,生進覆試試官進去,不得擧行之意,敢啓。傳曰,知道。
又以備邊司言啓曰,科弊提飭,非止一再,而今番監會,原係大比,故諸凡當禁條目外,亦以應赴成冊,區別修正,俾無雜亂之弊,今聞一二所初場場外所傳,則入門之際,冒赴紛遝,開場之後,外製狼藉,聽聞所及,莫不寒心,科場法意,何等嚴重,而略無顧忌,蕩然至此,苟有一分紀綱,寧容如是?當該不能禁飭之一二所禁亂官入門官與本司摘奸郞廳,竝令該府,拿問勘處,更卽各別擇送,俾爲按法糾察,何如?傳曰,允。
又以刑曹言啓曰,謹依下敎,毆打掖隷之禁府羅將李益秀·劉景浩·金漢碩·金柱玉等,一竝捉致,與被打別監崔演植,頭面査實,則崔演植所供內,今月十四日,買得囊纓次,往于鍾街,逢著所親羅將金柱玉,相與酬酢之際,姓名不知四五羅將輩,空然執頉,突入毆打,而柱玉挽解不得,畢竟驅入禁府內,紅衣則裂傷,草笠則破碎,艱辛逃命,僅出門外,則諸漢追蹤毆打,又復如前,傷處深重,將至死境,則諸漢始爲散歸,而渠則匍匐還歸云。李益秀所供內,伊日日暮時,適飮酒盃,逢著金柱玉·崔演植,則柱玉·演植,俱帶醉氣,始也言詰,轉成鬪鬨,渠果批頰柱玉,毆踢演植,而金漢碩極力挽解,故仍往他處,人定時更往禁府大門外,則演植適會出來矣,餘憤未已,堅執衣袂,一場毆打之際,所着紅衣草笠,自致裂破,毆打掖隷之罪,實無所逃云,劉景浩所供內,渠以伊日上直羅將,暮入府內,則益秀方張毆打演植,故果爲一次推背,略加助勢云,金漢碩所供內,益秀乘醉惹鬧,毆打演植,而柱玉要渠挽解,故曳出益秀,極力挽止,各自散歸,而渠則向往他處,家在府內之致,人定時入于府內,則柱玉·演植,俱爲泥醉,坐在庭畔,渠謂柱玉曰,俄者解鬪之後,何不趁卽上送,而率入府內乎?此非掖隷住足之所,偕往他處,待其醒酒爲好云爾,則演植不辨誰某,批其頰而破其笠矣,果不無憤心,一次推擠,仍卽還家云。金柱玉所供內,渠與演植,同入酒家,買飮數盃,方欲出來,忽被益秀之乘醉毆踢,無路逃脫之時,幸爲漢碩之挽止,而笠纓已落,衣縫盡裂,欲爲整頓次,同入府內,漢碩最後入來,謂以掖隷之入于府內,有駭瞻聆,要往他處云,而演植不知誰某,打頰裂笠,則漢碩手擠演植,直還渠家云矣,觀於諸招,始自街上,至于府內,又自府內,至于門外,三次猛毆,裂傷衣笠者,卽李益秀也,非但諸招之俱備,渠亦自服,罪實爲首,劉景浩之推背助勢,金漢碩之一次推擠,渠旣吐實,則其所合力,明若觀火,金柱玉則自初至終,少無所犯,率入掖隷於府內,亦極可駭,所當分輕重考律勘處,而旣伏承査實以入之命,上裁,何如?傳曰,分輕重考律勘處,可也。又以刑曹言啓曰,卽接平安監司金蘭淳文移,則泰川縣徒一年定配罪人洪宗己,限滿云矣,取考曹上配案,則宗己,以屯田作者偸竊打穀罪,己亥二月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以義禁府言啓曰,保放罪人金胤根·李鉉壽·劉白川等,還囚議處後,竝仍爲保放之意,敢啓。傳曰,知道。
又以義禁府言啓曰,今此推鞫時,時囚不可混處府內,時囚罪人朴基喆,捧供後姑爲保放之意,敢啓。傳曰,知道。
義禁府啓目粘連,向前金胤根亦,昨年以本邑還逋排年條未捧事,因道啓,已被奪告身之典,今不可以一事再勘,分揀放送,何如?判付啓依允。又啓目粘連,向前劉白川亦,營關旣到,實病果有,則何不卽爲枚報,乃反臨時稱頉,跡涉規避,罪難容貰,以此照律,何如?判付啓依允。又啓目粘連,向前李鉉壽亦,身爲莫重守衛之官,做此諸般鄙瑣之事,至於酷打呈狀之墓軍,尤是無嚴之駭擧,本曹旣已査啓,囚供全事發明,由前由後,不可參恕,以此照律,何如?判付啓依允。又啓目,義禁府都事朴基喆原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
義禁府照目粘連,順懷墓守衛官李鉉壽矣本府議啓內,身爲莫重守衛之官,做此諸般鄙瑣之事,至於酷打呈狀之墓軍,尤是無嚴之駭擧,本曹旣已査啓,囚供全事發明,由前由後,不可參恕,以此照律,罪杖八十收贖,奪告身三等,私罪。奉敎依允爲旀,功減一等爲良如敎。又照目粘連,吾义前僉使劉白川矣本府議啓內,營關旣到,實病果有,則何不卽爲枚報,乃反臨時稱頉,跡涉規避,罪難容貰,以此照律,罪笞五十收贖,解見任別敍,私罪。奉敎依允。又啓目粘連,向前朴基喆亦,都事奉命,陪道往還,罪人就捕,搜探文書,自是格例,違越不得者,而八箇日之無難拖到,一片紙之不爲搜來,莫曰生疎,大關後弊,以此照律,何如?判付啓依允。
洪在喆,以義禁府言啓曰,保放罪人李鉉壽·劉白川等,還囚照律,朴基喆還囚議處以入,而竝仍爲保放之意,敢啓。傳曰,知道。
罪人金鼎元,更推後刑問一次,訊杖第五度停刑。
傳于洪在喆曰,推鞫姑罷。
上在昌德宮。停常參·經筵。
藥房提調金箕殷,副提調鄭基一啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
朴齊憲啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
鄭基一啓曰,右承旨金輔根,今日不爲仕進,卽爲牌招,何如?傳曰,許遞,前望單子入之。
朴齊憲啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,吏曹參判李鼎臣,除拜後過三日不爲出肅,依定式推考警責,仍卽牌招察任,何如?傳曰,允。
傳于鄭㝡朝曰,都承旨許遞,前望單子入之。
承旨前望單子入之,李景在·洪羲錫落點。
傳于鄭㝡朝曰,承旨房望,順房爲之。
朴齊憲啓曰,行副提學趙秉龜牌不進,推考傳旨今方捧入,而館錄命下之後,如是違牌,事甚未安。更爲牌招,何如?傳曰,允。
又啓曰,行副提學趙秉龜再牌不進推考傳旨,今方捧入,而館錄命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
又啓曰,檢閱鄭基世,由限已過,卽爲牌招入直,何如?傳曰,允。
鄭㝡朝啓曰,明日傳香,禮房承旨當爲齋宿,新除授右承旨洪羲錫,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲李翊會,執義柳幼獜,掌令李魯確·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義柳幼獜,掌令李魯確·朴鳴載,持平吳鍾翕·洪在重,司諫趙啓昇,獻納兪象換,正言李晩奎·南性敎牌不進罷職傳旨,傳于鄭㝡朝曰,只推。
以黃海監司趙斗淳狀啓,載寧郡民家失火事,傳于朴齊憲曰,聞甚矜惻,元恤典外別加顧助,結構奠接之方,廟堂措辭,分付。
禮曹,來四月初四日行宗廟夏享大祭,親傳香取稟,奉敎敬依。
朴齊憲,以弘文館言啓曰,上番闕直,事甚未安。應敎曺錫亨,副應敎韓宓履,校理任百經·徐耆淳,旣有只推之命,竝卽牌招,以爲推移入直之地,何如?傳曰,允。
又以戶曹言啓曰,謹奉傳敎,延祐宮正堂以下簾帳等修改吉日時,令日官崔鳳煥推擇,則今二月二十五日辰時爲吉云,以此日時擧行之意,敢啓。傳曰,知道。
又以奉常寺都提調意啓曰,祭享所用春等中脯,依定式今二月二十日,始造之意,敢啓。傳曰,知道。
義禁府照目粘連,義禁府前都事朴基喆矣本府議啓內,都事奉命,倍道往還,罪人就捕,搜探文書,自是格例,違越不得者,而八箇日之無難拖到,一片紙之不爲搜來,莫曰生疎,大關後弊,以此照律,罪杖一百收贖,告身盡行追奪,私罪。奉敎依允爲旀,功減一等爲良如敎。又啓目,監試會試一所入門官李澤,禁亂官洪鳳周,摘奸郞廳李熙鏽·李鼎鎬,二所入門官邊亨淳,禁亂官李熙宗,摘奸郞廳吳吉善·柳琡等原情云云。傳旨內辭緣,泛稱遲晩,李澤·洪鳳周·李鼎鎬·邊亨淳·李熙宗等段,竝只刑推得情,李熙鏽曾經摠府郞,吳吉善·柳琡等段,曾經宣傳官,勿爲請刑,載在大典通編,竝只議處,何如?判付啓依允爲旀,李澤·洪鳳周·李鼎鎬·邊亨淳·李熙宗等段,竝只除刑推議處爲良如敎。
鄭㝡朝,以義禁府言啓曰,保放罪人朴基喆,還囚照律以入,而仍爲保放之意,敢啓。傳曰,知道。
又以義禁府言啓曰,今此推鞫時,時囚不可混處府內,時囚罪人李澤·洪鳳周·李熙鏽·李鼎鎬·邊亨淳·李熙宗·吳吉善·柳琡等,捧供後,竝姑爲保放之意,敢啓。傳曰,知道。
又以刑曹言啓曰,因毆打別監之羅將等査實草記,傳曰,分輕重考律勘處可也事,命下矣。謹按律文,則大明律鬪毆條有曰,毆制使者,杖一百徒三年,首犯李益秀,依此律決杖一百後,江原道蔚珍縣徒三年定配所,卽爲押送,助勢之劉景浩·金漢碩等,竝嚴刑一次,金柱玉所犯差輕,嚴杖懲勵,竝卽放送之意,敢啓。傳曰,知道。
上在昌德宮。停常參·經筵。
巳時午時,日暈。
鄭㝡朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭㝡朝啓曰,來二十五日朝參日次矣,敢稟。傳曰,停。
李景在啓曰,明日常參·經筵,取稟。傳曰,停。
鄭㝡朝啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
朴齊憲啓曰,行副提學趙秉龜再牌不進推考傳旨,今方捧入,而館錄命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招,傳于朴齊憲曰,副提學有闕之代,前望單子入之。
副提學前望單子入之,金興根落點。
朴齊憲啓曰,館錄爲之事,命下矣。新除授行副提學金興根,卽爲牌招,何如?傳曰,允。
又啓曰,行副提學金興根牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
傳于鄭㝡朝曰,推鞫爲之。
鄭㝡朝啓曰,臣㝡朝今日推鞫,進去下直之意,敢啓。傳曰,知道。
朴齊憲啓曰,行都承旨李景在須資出去,左承旨洪在喆,右承旨洪羲錫,左副承旨李時在,不爲仕進,右副承旨鄭㝡朝推鞫進,院中只有臣一人,伴直無人,左副承旨李時在,所當牌招,而拘於廳規,不得請牌,何以爲之?敢稟。傳曰,牌招。
朴齊憲以內醫院都提調·提調意啓曰,本院提調,例不得兼帶金吾之任矣,副提調李景在所帶同義禁,許遞,何如?
傳曰,副提調許遞,前望單子入之。
又以弘文館言啓曰,副應敎韓宓履,校理徐耆淳,旣有只推之命,竝卽牌招察任,何如?傳曰,允。
李時在啓曰,行大司憲李翊會,執義柳幼麟,掌令朴鳴載,持平吳鍾翕·洪在重牌不進,掌令李魯確推鞫進,監察茶時之意,敢啓。傳曰,知道。
以執義柳幼麟,掌令朴鳴載,持平吳鍾翕·洪在重,司諫趙啓昇,正言李晩奎·南性敎牌不進罷職傳旨,傳于李時在曰,只推。
以右承旨洪羲錫牌不進罷職傳旨,傳于李時在曰,只推。
以應敎曺錫亨,副應敎韓宓履,校理任百經·徐耆淳牌不進罷職傳旨,傳于朴齊憲曰,只推。
以江原監司李光正狀啓,通川郡民家失火事,傳于朴齊憲曰,聞甚矜惻,元恤典外別加顧助,結構奠接之方,廟堂措辭,分付。
李時在,以兵曹言啓曰,今二月二十一日武臣賓廳講書日次,而當此設鞫之時,不得循例擧行之意,敢啓。傳曰,知道。
義禁府啓目粘連,向前李澤·洪鳳周·李熙鏽·李鼎鎬·邊亨淳·李熙宗·吳吉善·柳琡等亦,科場禁條,法意何如,朝家提飭前後何如,而入門官李澤·邊亨淳等段,入門之際,冒赴紛遝,初不察飭,任其亂雜是白遣,禁亂官洪鳳周·李熙宗等段,入門之際,冒赴紛遝,開場後外製狼藉,全未察飭,不能嚴禁是白遣,摘奸郞廳李熙鏽·李鼎鎬·吳吉善·柳琡等段,紀綱若是蕩然,聽聞莫不寒心,而身爲糾察之任,終無摘發之擧,苟究各人等罪,不可但以溺職論,竝只以此照律,何如?判付啓依允。
李時在,以義禁府言啓曰,保放罪人李澤·洪鳳周·李熙鏽·李鼎鎬·邊亨淳·李熙宗·吳吉善·柳琡等,還囚議處後,竝仍爲保放之意,敢啓。傳曰,知道。
罪人金鼎元,更推後刑問一次,訊杖第五度停刑。
傳于李時在曰,推鞫撤罷。
副提學趙秉龜疏曰,伏以臣於日昨,伏奉除旨,以臣爲弘文館副提學者,館錄有命召牌儼臨,臣聞命驚怳,繼以惶恧,莫省所以自措也。夫玉署之長,極選也,瀛館之圈,重典也,臣固何狀人,而今忽加之以萬不近似之銜,責之以萬不堪承之事,則以臣視臣,自顧不稱,人之視臣,其將謂何,而其於朝家掄揀之政,得無左乎?臣於是,愧切負乘,義急循墻,不遑以職名之華峻,責任之綦重爲辭,只將難冒之義,悉陳紸纊之下,惟殿下垂察焉。臣之庸騃劣,百不猶人,想不待臣言,而庶幾日月之明,已無所遺照矣,臣果學術足以資啓沃,風裁足以主言議,鑑識足以定衡秤乎否乎,念臣跡忝肺腑,效蔑毫毛,猥廁卿列,已踰涯量,居常兢惕,若隕淵谷,區區所矢口而藉手者,亶在於謹守拙約,避遠淸顯,爲一分不報之報,斷斷此心,庶質神明,假使臣眞有可取之長,可堪之實,以我聖上生成之念,惟宜處之冗散,俾得終始全保,決不可擬議於人所艶羨之地,以取僨誤,以增罪戾,而乃反特點於常格之外,簡畀於群彦之先者,已是臣平日夢想之所不到。況左賢右戚,明王之所戒也,量材授任,昭代之盛事也,今乃以如臣近屬,如臣菲才,遽使之冒據主圈之席,評品可否於淸朝士大夫之進退,則上而玷聖德,下而辱名器,諒非細故,臣雖至愚,何敢以誤恩爲榮,仰累殿下則哲之明乎?且臣季父臣寅永,方任三事,當錄都堂,則猶父猶子之間,竝主一圈,不但公格之苟簡而已,實亦私義之萬萬不敢安也,參倚前衡,趨膺無路,鎭日違傲,冞增悚蹙,玆敢悉暴情實,仰瀆崇嚴,伏乞聖明,諒臣言之非出飾讓,念公器之不可緇玷,仰稟東朝,亟遞臣見帶職名,回授可堪之人,以便公私,千萬幸甚,臣無任云云。答曰,省疏具悉。卿言如此,所請依施。
上在昌德宮。停常參·經筵。
洪羲錫啓曰,明日再明日寧陵忌辰祭齋戒正日相値,視事頉稟之意,敢啓。傳曰,知道。
李時在啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
洪羲錫啓曰,右副承旨鄭㝡朝,今日不爲仕進,卽爲牌招,何如?傳曰,允。
又啓曰,事變假注書沈敬澤,身病猝重,勢難察任,今姑改差,何如?傳曰,允。
沈敬澤改差,代以安國鎭爲事變假注書。
洪羲錫啓曰,行副提學金興根再牌不進推考傳旨,今方捧入,而館錄命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招,如有違牌,勿爲呼望。
右承旨洪羲錫,左副承旨李時在,同副承旨朴齊憲等啓曰,臣等卽伏見鞫廳議啓判付下者,有罪人金鼎元減死絶島安置之命,臣等相顧愕貽,繼以憂歎,不敢知聖意之攸在耳。噫,彼鼎元,假托言事,投呈一疏,東閃西忽,罔非怨懟之心,胡叫亂嚷,至犯誣逼之科,神人之所共憤,王法之所當誅也,設鞫幾日,盤覈未竟,不惟刑章之未伸,遽擬覆載之假息,雖我殿下好生之德,無物不容,無荒不包,竊伏念莫重者憲章也,莫嚴者隄防也,似此重犯,豈可歸之於老悖,視若尋常罪囚,置之勿問之科也哉?臣等職忝惟允,不容泯默,玆敢相率仰籲,伏願殿下,亟寢成命,快正邦刑焉,惶恐敢啓。傳曰,已諭於諸大臣之批,勿煩。
傳于洪羲錫曰,右副承旨許遞,前望單子入之。
承旨前望單子入之,趙在慶落點。
洪羲錫啓曰,新除授右副承旨趙在慶,卽爲牌招,何如?傳曰,允。
傳于洪羲錫曰,承旨房望,順房爲之。
洪羲錫以內醫院都提調·提調意啓曰,本院提調,例不得兼帶金吾之任矣,副提調李景在所帶同義禁,許遞,何如?傳曰,允。
兵曹口傳政事,護軍趙秉龜。
傳于洪羲錫曰,副提學有闕之代,前望單子入之。
副提學前望單子入之,李景在落點。
洪羲錫啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,趙秉龜落點。
以副應敎韓宓履,校理徐耆淳牌不進罷職傳旨,傳于洪羲錫曰,只推。
洪羲錫,以弘文館言啓曰,副應敎韓宓履,校理徐耆淳,旣有只推之命,竝卽牌招察任,何如?傳曰,允。
以右副承旨趙在慶牌不進罷職傳旨,傳于朴齊憲曰,只推。
以京畿監司洪學淵狀啓,砥平縣民家失火事,傳于朴齊憲曰,聞甚矜惻,元恤典外別加顧助,結構奠接之方,廟堂措辭,分付。
以黃海監司趙斗淳狀啓,海州牧民家失火事,傳于朴齊憲曰,民家之燒燼,如是夥多,聞甚驚慘,元恤典外別加顧助,結構奠接之方,廟堂措辭,分付。
兵曹口傳政事,護軍金興根。
兵曹口傳政事,副護軍鄭㝡朝。
朴齊憲以備邊司言啓曰,義禁府都事朴基喆罪狀,纔自該府照律矣,追聞其發捕奉命之初,旣爲迂路入家,罪人就拿之後,又爲迂路過家,緣此稽緩,遂至多日云,鞫廳事體,何等嚴急,而莫重王旨,至滯私室,非但事未前有,萬萬驚駭,實是後弊所關,不可以已經勘處,置而勿論,該都事朴基喆,施以定配之典,何如?傳曰,允。
又以義禁府言啓曰,鞫廳今已撤罷矣,保放罪人李澤·洪鳳周·李熙鏽·李鼎鎬·邊亨淳·李熙宗·吳吉善·柳琡等,竝還囚之意,敢啓。傳曰,知道。
義禁府照目粘連,一所入門官李澤,禁亂官洪鳳周,摘奸郞廳李熙鏽·李鼎鎬,二所入門官邊亨淳,禁亂官李熙宗,摘奸郞廳吳吉善·柳琡等矣本府議啓內,科場禁條,法意何如,朝家提飭,前後何如,而入門官李澤·邊亨淳等段,入門之際,冒赴紛遝,初不察飭,任其亂雜是白遣,禁亂官洪鳳周·李熙宗等段,入門際冒赴紛遝,開場後外製狼藉,全未察飭,不能嚴禁是白遣,摘奸郞廳李熙鏽·李鼎鎬·吳吉善·柳琡等段,紀綱若是蕩然,聽聞莫不寒心,而身爲糾察之任,終無摘發之擧,苟究各人等罪,不可但以溺職論,竝只以此照律,罪各笞五十收贖,解見任別敍,竝只私罪。奉敎啓允爲旀,洪鳳周·李熙鏽·李鼎鎬·李熙宗·吳吉善·柳琡等段,竝只功減一等爲良如敎。
鞫廳罪人金鼎元議啓判付內,托以進言,敢售鬼蜮之計,連日所供,全事漫漶,不勝痛惋,而如此老悖之物,何足深誅?特爲減死,絶島安置,以懲亂言之罪爲良如敎。
行大司憲李翊會,執義柳幼麟,司諫趙啓昇,掌令李魯確·朴鳴載,持平吳鍾翕·洪在重,獻納兪象煥,副敎理李垿,正言李晩奎·南性敎,副修撰韓啓源等啓曰,請書九亟施追奪官爵之典。措辭見上答三司曰,不允。行大司憲李翊會,執義柳幼麟,司諫趙啓昇,掌令李魯確·朴鳴載,持平吳鍾翕·洪在重,獻納兪象煥,正言李晩奎·南性敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上噫嘻,痛矣。鼎元之罪,可勝誅哉,渠以蟣蝨之賤,素具梟獍之惡,不念國家陶甄之恩,積有平日怨懟之心,托以進言,投呈一疏,驟看外面,則雖似攻斥邪學,細究旨意,則罔非包藏禍心,手脚自露,肺肝如見,而至於兩條誣逼,是豈臣子所可萌心而發口乎,肆犯莫嚴之地,自干不敬之誅,天彝臣分,於此焉蔑矣,揣摩醞釀,決無獨辦之理,和應慫慂,必有同惡之濟,而究覈未竟,輕勘遽下,刑政之失,莫此爲甚,雖仰好生之大德,其奈輿憤之益激,況渠罪犯之關係莫重,供辭之漫漶無嚴,已是聖鑑之所盡燭,則尤不可一刻容貸於覆載之間,請島置罪人鼎元,更令王府,嚴覈得情,夬正典刑。答兩司曰,不允。國榮事,裕事,龜柱支屬事,鍾一·振采事,友文·光友等事,永喆事不允。肇源諸子事,宜學諸子事不允。李鶴秀事不允。時換事,姜時換事,勿煩。金鼎元事,旣已酌處矣,勿煩。行大司憲李翊會,執義柳幼麟,掌令李魯確·朴鳴載,持平吳鍾翕·洪在重等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴鞫得情,夬施當律。措辭見上答府曰,韓鼎鎭事不允。申綱事不允。尙度事不允。
司諫趙啓昇,獻納兪象煥,正言李晩奎·南性敎等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。韓鼎鎭事不允。申綱事不允。睦台錫事不允。尙度事不允。
朴齊憲,以義禁府言啓曰,鞫廳罪人金鼎元,減死絶島安置事,命下矣。罪人金鼎元全羅道康津縣薪智島,減死安置,而以判付內辭意,具罪目,依例發遣府羅將,押送配所,何如?傳曰,允。
奉朝賀南公轍,領府事李相璜,判府事朴宗薰·李止淵,右議政趙寅永等聯名箚曰,伏以臣等卽伏見鞫囚金鼎元議啓判下者,至以老悖之物何足深誅,遽有減死島置之命,臣等相顧愕貽,繼之以憂歎之至。臣等雖甚愚迷,有以知今玆處分,特出於天地好生之大德,聖人欽恤之盛意,而莫嚴者王章也,莫重者獄體也,有罪幸逭,法紀一壞,則其流之弊,必至於君綱臣分,無所維繫,世道人心,無所止泊,而魑魅虺蜮不逞之徒,其將接跡而起,豈不大可懼哉?噫,彼鼎元之罪,尙忍言哉,誣逼卽渠肆發之悖說,則無待乎更審,而不敬之斷案已定,構陷卽渠久蓄之祕計,則無待乎自服,而叵測之凶心畢露,況其根柢嗾囑,必有其人,終始忍杖,專事抵賴,旣不能取款於犯上,又不能覈實於到底,不但參鞫諸臣之齊憤共惋而已,群情愈鬱,衆論益沸,上貽失刑之憂,下乖按獄之規,誠非細故也,玆敢相率聯籲,仰瀆崇嚴,伏乞聖明,深留三思,仰稟東朝,亟收酌處之敎,仍命更加嚴訊,得情爲期,千萬幸甚。取進止。答曰,省箚具悉卿等之懇,此囚之至於鞫覈,卽是不可已之事,而連見所供,直一老悖怨懟之物,雖更嚴訊,知無可得之情,特貸一縷,意亦有在,卿等勿復爭執,可也。仍傳于洪羲錫曰,此批答,遣史官傳諭于時·原任大臣。
判義禁李羲甲,知義禁朴晦壽,同義禁朴來謙·李景在等聯名疏曰,伏以臣等卽伏見議啓判付下者,有罪人金鼎元減死絶島安置之命,臣等愕貽相顧,竊不勝憂歎之至,臣等雖甚愚迷,今此處分,非不欽仰我殿下德侔天地之好生,恩出龍蛇之化赤,而第此罪人,本以虺蝮之性,敢懷蝨蜮之毒,托以言事,投呈一疏,滿篇旨意,閃忽叵測,外假討邪之名,內售逞毒之計,其志則必欲戕人害物,其言則無非凶國禍家,然亦在渠猶屬薄細,至若中葉以下云云,嘉靖以下云云,大不敬之將心,和盤托出,斷案斯著。噫嘻,渠苟有一分人彜一分臣節,此等句語,焉敢萌諸心,而容易發諸口哉?況其綢繆醞釀,慫慂指嗾,決非獨辦,必有其人,而連日嚴訊盤覈之下,狠毒無比,忍杖抵賴,終不輸款,大小憤惋,去而愈激,際伏奉酌處之命,以若罪犯,似此情節,不施當律,遽置輕典,則亂賊無以知戢,世敎無以靖安,臣等職忝攸司,末由奉行,玆敢短章聯籲,仰瀆崇嚴,伏願聖明,仰稟東朝,亟寢成命,仍令臣府罪人金鼎元,更加嚴訊,期正邦刑,千萬幸甚,臣等無任云云。答曰,省疏具悉。已諭於諸大臣之批,卽爲擧行。
行大司憲李翊會,執義柳幼麟,司諫趙啓昇,掌令李魯確·朴鳴載,持平吳鍾翕·洪在重,獻納兪象煥,正言李晩奎·南性敎等聯名箚曰,伏以臣等伏聞判付下者,罪人金鼎元減死島置,仍有推鞫撤罷之命,臣等相顧愕然,實不知朝家處分之何以至此也。噫,鼎元凶肚禍心,積有醞釀,外托言事之名,陰售壞亂之計,句語則誣逼莫嚴之地,旨意則汚衊一世之人,論其負犯,誅殛猶輕,而此非渠所能獨辦,必有暗地糾結,爲之根窩,互相和應,爲之指嗾者,而屢日刑訊,一辭漫漶,恃其老頑,不卽輸款,神人齊憤,覆載難容,而乃以好生之德,遽降貸死之命,臣等達宵繞壁,竊不勝憂歎之至,古聖人以生道殺人,苟犯罔赦之罪,則必用當施之律,使世道靖謐而悖亂不作,乃所以爲好生之仁也,若或有罪而倖逭,骫法而曲貸,則亂臣賊子,將何懲畏而知戢乎?玆敢相率仰籲,伏乞聖明,亟寢成命,仍令王府,到底盤詰,期於得情,使王章伸而輿憤洩焉。取進止。答曰,省箚具悉。已諭於諸批,勿煩。
應敎曺錫亨,校理任百經,副校理李垿·林肯洙,修撰李是鍊,副修撰韓啓源等聯名箚曰,伏以臣等卽伏見金吾議啓判付下者,有鞫廳罪人金鼎元絶島安置之命,臣等相顧愕貽,繼以憂歎之至。噫,彼鼎元窮凶絶悖之狀,已悉於前後章奏,而所言皆不道之說,所犯卽無將之誅也,關係莫重,斷案自在,此所謂國人皆曰可殺者也,何幸聖鑑孔照,克循大僚之請,至有設鞫之擧,凶節由是而可覈,王章由是而可伸,而渠本賦性獰頑,造意陰譎,屢度盤詰,全事漫漶者,已極憤惋,而酌處遽下,特置傅生之典,以若負犯,施此薄勘,則其可曰國有常刑乎?臣竊恐從此以後,王綱漸至解紐,亂逆無所知懼,思之及此,豈不懍然而心寒哉?臣等衷情轉激,相率仰籲,伏乞聖明,淵然深思,廓揮乾斷,亟寢成命,更加嚴鞫,期於得情,夬施當律,以洩神人之憤焉。取進止。答曰,省箚具悉。已諭於諸大臣之批,勿煩。
行副提學金興根疏曰,伏以臣聞國家之用人,如匠石之用材,隨其長短,各制其宜,苟其材長旣無當,短亦靡適,則雖善用材者,無以爲計,如或强其無當,取之靡適,則事必不成,害且隨之,此理之所不免耳,臣以言乎材,則癰腫朽散,都無長短之可論,若使匠石遇之,其必揮手而過焉,臣之前後冒叨,罔非華要,殆同良材之無所不合,此已有欠於國家綜核之義,而至於玉署之長,責大論思,任重啓沃,歷數先輩,未有如臣空疎如臣拙劣者,或敢承當,則其爲玷聖簡而招物議,諒非細故,抑又有逡巡踧踖,不敢以趨走爲恭者,顧今悠悠萬事,莫急於聖學之進就,而乃以臣之無似,遽受經幄之任,猥處群彦之右,縱使臣日三登對,橫經前席,必知其無所裨補,況又圈事有命,是擧也甄發俊乂,掄選才學,將以備顧問,而朝夕納誨,實有國之大政也,苟不能鑑別審裁,克稱乃職,則是誠重誤國事,而竟無裨補於聖學,有臣而不能裨補聖學,厥罪何居?臣念之及此,恐懼憂慄,不敢不以缷解爲期者也,至於職任之愈峻,門戶之增耀,有不暇緩聲仰籲,違牌路阻,進身末由,玆敢隨詣朝房,畢暴衷懇,伏乞聖慈,俯垂諒察,仰稟東朝,遞臣見帶之銜,俾公事亟竣,私分獲安焉。臣方丐免,何敢贅他,而卽伏見鞫廳議啓判下者,罪人金鼎元,有島置之命,臣不勝愕貽而憂歎。噫,情節之叵測,辭語之凶憯,旣係獰頑,且極陰險,正宜到底鉤詰,覈出根由,今若歸之以老悖,遽下惟輕之典,大聖人好生之德,固攢頌萬萬,而當覈不覈,置之勿問,則似此不逞之徒,其將何所懲畏?伏願聖明,淵然深思,亟寢成命,仍令益加嚴訊,期於得情焉,臣無任云云。答曰,省疏具悉。金鼎元事,已諭於諸批矣,本職許遞。
行大司諫尹命圭疏曰,伏以從古亂逆何限,而豈有如金鼎元之不敬不道者哉?渠以梟心獍腸,敢肆滿紙之凶言,上以誣逼於莫重莫嚴之地,下以網打乎在朝在位之人,謂之斥邪,特其假耳,究厥語脈,萬戮猶輕,臺啓峻發,輿論胥騰,何幸大僚聯請,鞫命遽下,意謂情節斯獲,指嗾斯覈,慘毒之物,敢忍幾度之刑,屢日嚴訊,終未鉤實,臣未赴鞫座,雖不得參聽,腔血如沸,方激人得誅之忱,豈料酌處之命,忽降於此際耶?判付若曰敢售鬼蜮之計,又曰專事漫漶,不勝痛惋。噫,鬼蜮是何等妖孽,漫漶是何等極罪,天鑑悉燭,至發痛惋之音,則似此凶徒,何可以老悖曲諒,而使之安置於絶島而止乎?邦憲至嚴於治逆,則亂言卽逆,如或失之於太輕,何以示其當懲?臣自聞此命,衷情抑塞,終夜繞壁,玆敢冒昧控籲,伏望聖明,亟汗撤鞫之命,更令王府,到底盤詰,期於得情,快正當律,以伸王章,以洩神人之憤焉。仍伏念臣之難冒之情勢,已暴於前疏,今不敢疊陳,而名以諫長,鞫事方張,未免縮首而闕參,臺箚繼起,又難如例而聯名,是豈明張之悃,有後於人而然者哉?噫,護逆顧瞻,卽人臣之惡名,苟或一涉於如許指目,則雖沒齒自靖,誠非過義,況復叨其職,爲三朔之久者乎?日事違傲,不加之罪焉,以疏自列,復承勿辭之批,臣於是,踧踖自悼,罔知攸爲。夫臣下之辭職,或在於可辭不可辭之間,而若得勿辭之恩旨,則未敢固守辭義,出矣仕矣,如臣經劫之危蹤,何敢謂有勿辭之命,而不爲更辭於憫覆之下哉?臣亦四維中物耳,安得無望於禮使之睿眷乎?至若使務之相妨,亦不暇論,伏乞聖慈,特許遞改,仍使選部,永刊臣名於臺望,俾朝籍毋淆,私義得遂,千萬幸甚,臣無任云云。答曰,省疏具悉。金鼎元事,已諭於諸批,卿其勿辭。
上在昌德宮。停常參·經筵。
趙在慶啓曰,行大司憲李翊會,執義柳幼麟,掌令李魯確·朴鳴載,持平吳鍾翕·洪在重呈辭,監察茶時之意,敢啓。傳曰,知道。
洪羲錫啓曰,左副承旨李時在,今日不爲仕進,卽爲牌招,何如?傳曰,允。
又啓曰,館錄爲之事,命下矣。新除授行副提學李景在,卽爲牌招,何如?傳曰,允。
又啓曰,行副提學李景在牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。如有違牌,勿爲呼望。
以平安監司金蘭淳狀啓,平壤等邑民家失火事,傳于趙在慶曰,聞甚矜惻,元恤典外別加顧助,結構奠接之方,廟堂措辭分付。
以副應敎韓宓履,校理徐耆淳牌不進罷職傳旨,傳于洪羲錫曰,只推。
洪羲錫,以吏曹言啓曰,司宰監主簿朴奎瑞,以其身病,呈狀乞遞,改差,何如?傳曰,允。
趙在慶以備邊司言啓曰,日前二所終場時,有自外越墻人,爲摘奸備郞所捉,着枷付之憲隷,則監試臺監,私自放送,仍爲失捕云,職在糾察,不惟不能據職,乃反蔑法縱奸,一至於此,紀綱之壞,良可寒心,當該監察權致和,爲先汰去,令該府拿問嚴勘,何如?傳曰,允。
又以義禁府言啓曰,義禁府前都事朴基喆,施以定配之典事,承傳啓下矣,朴基喆全羅道靈巖郡定配,而以承傳內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
自巳時至申時,灑雨下雨,測雨器水深六分。
洪在喆啓曰,明日常參·經筵,取稟。傳曰,停。
李時在啓曰,行大司憲李翊會,執義柳幼麟,掌令李魯確·朴鳴載,持平吳鍾翕·洪在重呈辭,監察茶時之意,敢啓。〈傳曰,〉知道。
洪在喆啓曰,同副承旨朴齊憲,今日不爲仕進,卽爲牌招,何如?傳曰,允。
以同副承旨朴齊憲牌不進罷職傳旨,傳于洪羲錫曰,只推。
傳于洪羲錫曰,同副承旨許遞,前望單子入之。
承旨前望單子入之,李寅皐落點。
趙在京,以禮曹言啓曰,太廟歲首展謁吉日,以何間推擇乎?敢稟。傳曰,晦初間擇入。
又以禮曹言啓曰,以太廟展謁取稟草記,傳曰,晦初間擇入事,命下矣。展謁吉日,令日官李秉洪推擇,則今二月二十八日二十九日俱吉,來三月初則連値齋日云,以何日定行乎?敢稟。傳曰,二十九日爲之。
洪羲錫,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,今二月二十九日大駕詣宗廟展謁時,隨駕營門,當爲磨鍊矣,禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍五哨,馬軍三哨,御將都領爲先後廂,禁軍三番磨鍊,留營留陣,置之,可也。
上在昌德宮。停常參·經筵。
藥房都提調趙寅永,提調金箕殷,副提調洪在喆啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪在喆啓曰,明日常參·經筵,取稟。傳曰,停。
又啓曰,右副承旨李時在,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,羅暖萬戶趙兢錫,雲寵萬戶李希濂下直,各長弓一張·長箭一部·片箭一部·筒兒一箇賜給。
禮曹,來三月十四日中宮殿誕日陳賀時,應行節目,參考前例磨鍊爲白去乎,依此擧行,何如?判付啓,權停爲良如敎。
持平吳鍾翕,校理任百經,正言李晩奎,副修撰韓啓源等啓曰,請書九亟施追奪官爵之典。措辭見上答三司曰,不允。持平吳鍾翕,正言李晩奎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴壽,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請島置罪人鼎元,更令王府,嚴覈得情,夬正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事不允。肇源諸子事,宜學諸子事不允。李鶴秀事不允。姜時煥事勿煩。金鼎元事,旣已酌處矣,勿煩。持平吳鍾翕啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子〈島〉荐棘罪人尙度,亟令王府,嚴鞫得情,夬施當律。措辭見上答府曰,韓鼎鎭事不允。申綱事不允。睦台錫事不允。尙度事不允。正言李晩奎啓曰,請梟示罪人性世,亟施孥戮之典措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。措辭見上答院曰,不允。韓鼎鎭事不允。申綱事不允。睦台錫事不允。尙度事不允。
洪在喆,以弘文館言啓曰,校理徐耆淳,卽爲牌招察任,何如?傳曰,允。
又以戶曹言啓曰,各道年終錢穀御覽會計,每於翼年二月二十五日,啓請修正,自是定式,而京畿則以竹山等邑還餉當捧條,俱未準捧,會案勘報,因此愆期,限內不得磨勘事,道臣旣有登聞,咸鏡道則以鏡城·富寧兩邑還逋査啓之後,今纔行會,趁限修上,萬無其路之意,該道臣移文,臣曹御覽會計,待兩道會案上來,修正以入,何如?傳曰,允。
又以奉常寺都提調提調意啓曰,祭享所用春等中脯三百五十五貼三條,今二月二十五日畢造,而所入牛隻,爲三十六首矣,進上看品中脯二貼,依定式封進之意,敢啓。傳曰,知道。
洪羲錫,以刑曹言啓曰,今番監試覆試時,試所作奸之儒生朴信爀·朴龍德,自一所捉送臣曹,故嚴加査實,則借述代述之罪,具已遲晩矣,謹按律文,則大典通編諸科條有曰,借述代述者,限己身降定水軍,信爀·龍德·依例令兵曹擧行,何如?傳曰,允。
義禁府啓目,春川前府使李是遠原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允。又啓目,監試覆試二所監試官權致和原情云云。傳旨內辭緣,泛稱遲晩,刑推得情,何如?啓,除刑推議處爲良如敎。又啓目,江原前中軍洪墡原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
行都承旨趙秉龜疏曰,伏以臣季父右議政臣寅永,見帶監春秋館事,臣之春秋兼銜,在所當遞,頃旣陳籲,獲蒙體諒,今者援例,宜無異同,伏乞聖明,亟令選部,照法鐫改,以存公格,千萬幸甚,臣無任云云。答曰,省疏具悉。所請依施。
行副提學李景在疏曰,伏以臣聞明王任官,惟才是庸,人臣受職,必量而入,苟或匪才而任,其官也瘝,不量而受,其職也曠,此必然之理也,凡厥庶官,莫不皆然,況乎世所稱華要之地,淸峻之銜,上豈可以濫授,下豈可以冒膺也哉?竊伏念臣之再叨院銜,爲日無多,忽於意外,復伏奉除旨,以臣爲弘文館副提學者,臣聞命震驚,繼以懍悸,實不知措躬之所。夫瀛館之職,唐宋學士之任耳,裨補君德,糾擧時政,以至詞翰敎命,無非聲明佐治,則固非人人之所可冒居,而至於長席,尤有別焉,蓋其居一館之首,爲群僚之式,責任之綦重,有足關於世道之汚隆,其任也重,故其揀也愼,揀之愼,故其人爲尤難,是以前輩名碩之居是職者,蓋未嘗不才學兩優,望實俱隆,而雖以臣所見聞者言之,鴻匠宿儒,磊落相望,斷然無如臣下劣,沒沒無稱者,臣自受命以來,屢回疇度,有不可冒當者三焉。臣幼而失學,長益荒嬉,僥倖一第,早犯不幸,經術糟粕,尙矣無論,功令蹊逕,亦且未解,夷考其中,直一沒字碑耳,如是而尙可以資啓沃而賁鴻猷耶,其不可者一也,臣以菲才,濫沐洪造,歷試外內,滾到卿列,華貫膴仕,兜攬殆遍,涯分已踰,報效全蔑,居常愧懼,若隕淵谷,而今又進進不已,至于朝管銀臺,夕長玉署,則豈不亦澆濫之極乎?自顧微分,萬萬難安,其不可者二也,方今圈事有命,群彦林立,有如蘊玉之待沽,政宜匠石之量材,而乃反使如臣庸愚,主張圈席,稱錘乎淸朝士大夫之品第,則其將取舍不得其平,僨誤可以立待,其不可者三也,凡此三者,固是臣自量之甚明者,而抑亦同朝之所共識,竊庶幾日月之明,亦必俯燭之無遺矣,噫,騏驥之任,不可以駑駘而責之,梗楠之用,不可以樗櫟而代之,臣雖欲拚棄廉隅,趨走爲恭,而其於玷聖簡而招物議何哉?臣抱玆耿耿,政擬仰首鳴號,召牌荐降,呼望路阻,適値齋令,回旋不得,雖未免章皇出肅,而因仍蹲冒,斷無其望,玆敢悉暴衷懇,仰瀆崇嚴,伏乞聖明,念名器之不可濫畀,察臣言之匪出飾讓,亟賜鐫改,俾幸公私,仍治臣瀆擾之罪,以肅朝綱焉,臣無任云云。答曰,省疏具悉。館錄有命,勿辭卽爲會圈。
上在昌德宮。停常參·經筵。
李寅皐啓曰,明日常參·經筵,取稟。傳曰,停。
傳于洪羲錫曰,進講入侍。
李寅皐啓曰,卽者副修撰韓啓源,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
以校理徐耆淳牌不進罷職傳旨,傳于李寅皐曰,只推。
李寅皐,以弘文館言啓曰,副修撰韓啓源,陳疏徑出,下番闕直,事甚未安。修撰李是練·曺雲承,副修撰宋柱獻,竝卽牌招,以爲推移入直,校理徐耆淳,旣有只推之命,一體牌招察任,何如?傳曰,允。
傳于洪羲錫曰,大司憲許遞,前望單子入之。
大司憲前望單子入之,宋啓幹落點。
持平洪在重,副校理李垿,正言南性敎等啓曰,請書九亟施追奪官爵之典。措辭見上答三司曰,不允,持平洪在重,正言南性敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請勿故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請島〈配〉罪人鼎元,更令王府,嚴覈得情,快正典刑。措辭見上答兩司曰,不允。國榮事,裕事,龜柱支屬事,鍾一·振采事,友文·光友等事,永喆事不允。肇源諸子事不允。宜學諸子事不允。李鶴秀事不允。姜時煥事勿煩。金鼎元事,旣已酌處,勿煩。持平洪在重啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴鞫得正,夬施當律。措辭見上答府曰,韓鼎鎭事不允。申綱事不允。睦台錫事不允。尙度事不允。正言南性敎啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得正,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。措辭見上答院曰,不允。韓正鎭事不允。申綱事不允。睦台錫事不允。尙度事不允。
洪羲錫,以兵曹言啓曰,今二十九日宗廟擧動時,本曹堂上守宮及侍衛,當爲備員,而參判姜世綸在外未肅拜,參知宋應龍有實故,無以進參,參判·參知,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,竝許遞,前望單子入之。
兵曹堂上前望單子入之,參判李完植,參知鄭㝡朝落點。
洪羲錫,以兵曹言啓曰,今月二十九日,二內禁軍番次,而該番將沈樂臣,身病猝重,萬無供職之望云,改差,其代依承傳口傳擬入,何如?傳曰,允。
兵曹口傳政事,以柳亨植爲內禁將。
洪羲錫以備邊司言啓曰,進香使離發,當在不遠,而今番訃勅順付,實係殊典,不可視以年例稱謝,此則具方物付送於進香使行,撰咨時,亦令知此擧行,使號以陳慰進香兼謝恩使,待開政下批,拜表日字,待節使回還,以迎詔翌日爲定之意,竝爲分付於該曹該院,何如?傳曰,允。
副修撰韓啓源疏曰,伏以臣於持被之中,卽接家信,則臣母素患風眩之症,近因日候之不調,一倍添劇,委頓床笫,家僮踵至,促臣歸視,臣自聞此報,方寸煎灼,按住不得,忙陳短章,徑出禁扄,伏乞聖慈,俯賜鑑諒,亟遞臣所帶之職,俾便救護,仍治臣擅離之罪,以昭法紀焉,臣無任云云。省疏具悉,爾其勿辭救護。
庚子二月二十六日辰時,上御熙政堂,進講入侍時,提學朴綺壽,參贊官洪羲錫,侍讀官任百經,假注書李命允,記事官鄭基世·南秉哲,各持詩傳第五卷,以次進伏訖。上曰,史官分左右,上讀前受音一遍,綺壽讀自伐木丁丁,止終和且平,仍奏釋義,上讀新受音十遍訖,綺壽曰,此章旨意,與大學綿蠻黃鳥章可以人不如鳥之意,相似,蓋彼鳥微物也,而猶以同聲相求,則況於人乎?大抵朋友,五倫之一也,友道至重,故君子所以責善也,且非但以在下者爲言,千乘之君,猶有友士之道,故君臣之間,雖有天尊地卑之等,若其情義之相通,有若朋友之相須,伏願此等處,益加體念焉。上曰,玉堂陳之。百經曰,朋友卽五倫之一也,自天子至於庶人,未有不須友而成者,故君上宴其臣下,而猶謂之朋友故舊者,敬之至也,蓋伐木,非獨力而成,故曰丁丁,以其聲之相應也,鳥鳴,非獨鳥而和,故曰嚶嚶,以其聲之相求也,伐木微事,猶且相應,鳴鳥微物,猶且相求,人其可以無友乎?以此詩反復觀之,則言朋友相須之義,不言君臣有截之分,有周先王,尊德樂道如此,豈非後世人主柯則處乎?伏願深加體〈念〉焉。上曰,參贊官陳之。羲錫曰,閣臣·儒臣所奏切實,臣無容更達矣。綺壽又奏曰,伏聆前受音一遍,亦多措誤處,伏未知燕閑之中,所留心者何事,而不留聖聰於講學之上乎?今則春晷漸長,講筵正宜之時,且古今興亡治亂之跡,在於史記,雖日講經書,若不留心於史學,則實無下手處矣,且臣於先朝,屢侍講筵,而多以國朝寶鑑陳奏,此蓋我朝之事實,詳在於是編矣,此實急先務也,伏願日以法講進講爲課,間以召對別講,無或一日間斷,是臣區區之祝,而悠悠萬事,無過乎聖學之本也。上掩卷,命史官就座,仍命退,諸臣以次退出。
上在昌德宮。停常參·經筵。
洪在喆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙在慶啓曰,來初一日輪對日次,而禧陵忌辰祭齋戒相値,頉稟之意,敢啓。傳曰,知道。
又啓曰,玉堂備員間,視事頉稟之意,敢啓。傳曰,知道。
傳于趙在慶曰,自明日進講停。
洪羲錫啓曰,卽者義禁府都事來言,時囚無得過三日滯囚,曾有定式矣,時囚罪人權致和·李是遠·洪墡等,當爲議處,而判義禁李羲甲有身病,次堂例不得擧行云,判義禁,卽爲牌招,何如?傳曰,次堂擧行。
傳于趙在慶曰,判義禁許遞,前望單子入之。
判義禁前望單子入之,權敦仁落點。
傳于趙在慶曰,大司憲許遞,前望單子入之。
掌令朴鳴載,獻納兪象煥,副校理李垿等啓曰,請書九亟施追奪官爵之典。措辭見上答三司曰,不允。
掌令朴鳴載,獻納兪象煥等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典,措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請島置罪人鼎元,更令王府,嚴覈得情,夬正典刑。措辭見上答兩司曰,不允,國榮事·裕事·龜柱支屬事,鍾一·振采事,友文·光友等事,永喆事不允。肇源諸子事不允。宜學諸子事不允。李鶴秀事不允。姜時煥事勿煩。金鼎元事,旣已酌處矣,勿煩。掌令朴鳴載啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴鞫得情,夬施當律。措辭見上答府曰,韓鼎鎭事不允。申綱事不允。睦台錫事不允。尙度事不允。獻納兪象煥啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,嚴鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情,夬正典刑。措辭見上答院曰,不允。韓鼎鎭事不允。申綱事不允。睦台錫事不允。尙度事不允。
大司憲前望單子入之,朴綺壽落點。
以京畿監司洪學淵狀啓,金浦郡守閔魯行,以其親病,屢呈辭狀,不得已罷黜事,傳于趙在慶曰,令該曹口傳各別擇差,明日下送。
趙在慶,以吏曹言啓曰,今此禧陵忌辰祭獻官,前參知宋應龍埴差,而時無職名,令該曹口傳付軍職,何如?傳曰,允。
兵曹口傳政事,副護軍單宋應龍。
以校理徐耆淳,修撰李是鍊·曺雲承,副修撰宋柱獻牌不進罷職傳旨,傳于趙在慶曰,只推。
趙在慶,以弘文館言啓曰,副應敎未差,副校理林肯洙奉命在外,副修撰韓啓源陳疏受由,下番闕直,事甚未安。校理徐耆淳,修撰李是鍊·曺雲承,副修撰宋柱獻,旣有只推之命,與應敎曺錫亨,校理任百經,竝卽牌招,以爲推移入直之地,何如?傳曰,允。
洪在喆,以都摠府言啓曰,今此動駕時,侍衛·寶劍·守宮,當爲備員,而都摠管權敦仁在外,金賢根,副摠管趙冀永俱有實病,李若愚差祭,無以備員,令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。竝許遞。
兵曹口傳政事,以朴綺壽·鄭基一爲都摠管,張敎根·朴蓍會爲副摠管。
兵曹,副摠管單鄭基一。
洪在喆,以訓鍊都監言啓曰,本局千摠趙存卿,身病甚重,勢難察任,改差,何如?傳曰,允。
吏曹口傳政事,以洪吉周爲金浦郡守。
知義禁朴晦壽,同義禁朴來謙等聯名疏曰,伏以臣等伏見喉院啓辭批旨下者,有令次堂擧行之命,臣等固當蹶趨承,而第伏念尋常罪囚之循例捧供,雖有應行之例,至於議讞,事體重大,除非首堂,則莫敢代斲,不但故例卽然,自有受敎截嚴,故前此命下之時,擧皆援例仰陳,輒蒙體諒,蓋所以遵成憲而重體貌也,臣等何敢徒懷嚴畏,晏然遽當於格例之外乎?百爾思量,擧行無路,玆敢聯章,仰瀆崇嚴,伏乞聖明,特寢成命,以存公格,以安私分,千萬幸甚,臣等無任云云。答曰,省疏具悉。次堂擧行之命,當還收矣。
上在昌德宮。停常參·經筵。
申時,日暈兩珥。
趙秉龜啓曰,左承旨李寅皐,右承旨洪在喆,今日不爲仕進,竝卽牌招,何如?傳曰,允。
又啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
洪羲錫啓曰,卽者義禁府都事來言,時囚無得過三日滯囚,曾有定式矣,時囚罪人權致和·李是遠·洪墡等,當爲議處,而新除授判義禁權敦仁在外,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,金箕殷落點。
洪羲錫啓曰,卽者義禁府都事來言,時囚無得過三日滯囚,曾有定式矣,時囚罪人權致和·李是遠·洪墡等,當爲議處,而新除授判義禁金箕殷未肅拜,次堂例不得擧行云,判義禁卽爲牌招,何如?傳曰,允。
李寅皐以內醫院都提調意啓曰,本院提調,例不得兼帶刑獄之官,而提調金箕殷,除拜判義禁矣,所帶判義禁,今姑許遞,何如?傳曰,本院提調許遞,前望單子入之。
藥房提調前望單子入之,洪敬謨落點。
傳于洪羲錫曰,明日出宮內門路,以協陽門爲之。
李寅皐以奎章閣言啓曰,守宮檢校待敎金正喜,待明朝牌招,何如?傳曰,允。
以右承旨洪在喆牌不進罷職傳旨,傳于趙在慶曰,只推。
以應敎曺錫亨,校理任百經·徐耆淳,修撰李是鍊·曺雲承,副修撰宋柱獻牌不進罷職傳旨,傳于趙在慶曰,只推。
李寅皐,以弘文館言啓曰,下番厥直,事甚未安。應敎曺錫亨,校理任百經·徐耆淳,修撰李是鍊,副修撰宋柱獻,旣有只推之命,竝卽牌招,以爲推移入直之地,何如?傳曰,允。
趙在慶以吏批言啓曰,卽接通禮院牒報,則以爲明日宗廟擧動時,左右通禮,不可不備員,而左通禮有闕之代,卽速變通,以爲及時擧行之地云,通禮院左通禮有闕之代,口傳備擬以入之意,敢啓。傳曰,知道。
吏曹口傳政事,以李基華爲左通禮。
司諫趙啓昇,掌令李魯確,副校理李垿等啓曰,請書九亟施追奪官爵之典。措辭見上答三司曰,不允。司諫趙啓昇,掌令李魯確等啓曰,請物故罪人國榮,亟施孥籍之典。措辭見上請勿故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請勿故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請島置罪人鼎元,更令王府,嚴覈得情,夬正典刑。措辭見上答兩司曰,不允。國榮事·裕事·龜柱支屬事,鍾一·振采事,友文·光友等事,永喆事不允。肇源諸子事不允。宜學諸子事不允。李鶴秀事不允。姜時煥事勿煩。金鼎元事,旣已酌處矣,勿煩矣。
掌令李魯確啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島荐棘罪人尙度,亟令王府,嚴鞫得情,夬施當律。措辭見上答府曰,韓鼎鎭事不允。申綱事不允。睦台錫事不允。尙度事不允。
司諫趙啓昇啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得正,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島荐棘罪人尙度,拿鞫得情夬正典刑。措辭見上答院曰,不允。韓鼎鎭事不允。申綱事不允。睦台錫事不允。尙度事不允。
洪羲錫,以都摠府言啓曰,新除授副摠管鄭基一,時無職名,令該曹口傳付軍職,何如?傳曰,允。
兵曹口傳政事,護軍鄭基一。
洪羲錫,以兵曹言啓曰,因刑曹草記,今番監試覆試時,借述代述之儒生朴信爀·朴龍德,依律文降定水軍,令兵曹,定配所押送事允下矣,借述罪人朴信爀,慶尙道延日縣水軍充定,代述罪人朴龍德,全羅道羅州牧水軍充定,定驛子押送之意,敢啓。傳曰,知道。
又以禁衛營言啓曰,本營千摠李敬達,身病猝重,勢難察任,改差,何如?傳曰,允。
又以義禁〈府〉言啓曰,今二十九日動駕敎是時,本府都事十員內九員,以大駕各差備進去,只有一員,當直別入直,而本府入直及公事回公都事,無以推移備員,假都事二員,令該曹口傳差出,以爲分排擧行之地,何如?傳曰,允。
敦寧都正鄭義命疏曰,伏以臣於日昨,伏奉除旨,以臣爲敦寧府都正者,臣感激居先,少伸叩謝之忱,而第臣見無敦寧,揆以格例,其不可冒據也審矣,玆控短章,仰瀆崇嚴,伏乞聖明,俯垂鑑諒,亟令選部,照例遞改,以存公格,以安私分,千萬幸甚,臣無任云云。省疏具悉,疏辭,下該曹稟處。
上在昌德宮。停常參·經筵。
大駕詣宗廟,入齋室後,內閣·政院·藥房·玉堂口傳問安。答曰,知道。
大王大妃殿·王大妃殿,遣承旨問安。答曰,知道。
展拜後,內閣·政院·藥房·玉堂口傳問安。答曰,知道。
還內後,內閣·政院·藥房·玉堂口傳問安。答曰,知道。
藥房都提調趙寅永,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪在喆啓曰,司僕寺內乘,來言捲簾,取稟。傳曰,捲三面。
又啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
傳于李寅臯曰,禮房承旨,馳詣宗廟·景慕宮,奉審摘奸以來。
傳于趙秉龜曰,貢市堂上,率貢市人,還宮時敦化門外待令。
傳于李寅皐曰,在外藥院提調許遞,前望單子入之。
藥房提調前望單子入之,金弘根落點。
趙在慶啓曰,臣以大王大妃殿·王大妃殿問安,進去下直之意,敢啓。傳曰,知道。
趙秉龜啓曰,明日傳香,禮房承旨當爲齋宿,而左承旨李寅臯,纔已須資出去矣,卽爲牌招,何如?傳曰,允。
趙在慶啓曰,明日再明日禧陵忌辰祭齋戒正日,三明日懿昭墓忌辰祭齋戒,初四日初五日元陵忌辰祭齋戒·正日相値,視事頉稟之意,敢啓。傳曰,知道。
洪羲錫啓曰,判義禁金箕殷牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。如有違牌,勿爲呼望。
傳于洪羲錫曰,判義禁有闕之代,前望單子入之。
洪羲錫啓曰,卽者義禁府都事來言,今日動駕時,駕側鳴錚罪人鄭日右一人,移送秋曹云矣,敢啓。傳曰,知道。
以應敎曺錫亨,校理任百經·徐耆淳,修撰李是鍊,副修撰宋柱獻牌不進罷職傳旨,傳于趙在慶曰,只推。
趙在慶,以弘文館言啓曰,校理徐耆淳,旣有只推之命,卽爲牌招察任,何如?傳曰,允。
又以奎章閣言啓曰,大駕今已還宮,守宮檢校待敎金正喜,依定式減下,何如?傳曰,允。
洪在〈喆〉,以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
趙在慶,以吏曹言啓曰,今此寒食祭祭官,當爲磨鍊,而除老病公頉,實無推移排比之路,依近例刑官及司饔院官員年六十以上人,通融塡差,而其中時無職名人員,令該曹口傳付軍職,何如?傳曰,允。
吏曹啓目粘連啓下是白有如,觀此敦寧府都正鄭義命上疏,則以爲臣見無敦寧,揆以格例,其不可冒據也審矣,伏乞聖明,俯垂鑑諒,亟令選部,照例遞改亦爲白有臥乎所,旣無敦寧,則揆以格例,不可仍置,敦寧府都正鄭義命,改差何如?判付啓依允。
大司憲朴綺壽疏曰,伏以臣待罪京兆,居然四朔于玆,而賤疾長苦,赴坐常稀,惟瘝曠是懼,日前又蒙都憲特點,伊來除旨聯翩,恩造若偏,寵榮所及,感愧交竝,然而臣於見職,未嘗出膺,乍除旋遞,每蒙體諒,近又試場,榮悴之餘,重添寒感,委身床笫,當此聲討方張之時,無以隨衆詣臺,今日動駕,亦未進參陪班,蹙伏私次,惶隕靡措,伏乞亟遞臣職,仍治臣逋慢之罪,以昭法紀焉,臣旣不以言職自居,而忠憤所激,玆效明張之義焉。噫,彼鼎元,本以鄕曲卑微之類,久荷國家陶甄之恩,不思報效,中懷怨懟,投呈一疏,旨意陰慘,外托邪黨之攻斥,陰圖朝著之網打,遣辭叵測,禍心畢露,而至於數三句語之自歸誣逼,犯上不敬,卽渠之斷案,臣於其時,適叨金吾之任,一番進參鞫坐,觀其納供,則遊辭漫漶,欲爲死中求生之計,老賊多奸,痛惋弸中,後因忍杖不服,竟有酌處之命,聖心雖出於好生,群情莫遏於致討,聖旨若曰,老悖之物,何足深誅,夫罪在適輕適重之間者,容或以老悖而付之寬典,渠之負犯至重,乃在罔赦之科,則以大聖人生道殺人之義,亟施誅殛之典,以折奸萌,以定民志,斷不可已,豈可以老悖而遽施惟輕之律乎?臣恐由此而亂賊無所懲畏,世道無以寧靖,羸豕霜氷之憂,庸有極哉?伏願聖明,淵然深思,廓揮乾斷,島置罪人鼎元,亟命拿來,更加鞫覈,期於得情,快正典刑,以洩輿憤焉,臣無任云云。答曰,省疏具悉。金鼎元事,旣已酌處矣,勿煩,卿其勿辭,調理行公。
判義禁金箕殷疏曰,伏以臣於見職,自來不敢冒膺之私義,悉陳於前後疏籲,輒蒙恩遞,則聖鑑亦已俯燭其難强之情矣,今無容更事覼縷,重犯煩瀆之罪,而第臣月前,叨添藥院提擧之任,義重嘗藥,未敢言私,每當日次,隨卽進參,巧値餘寒尙酷,輒又侵晨而遡風,重添外氣,委頓床笫,已爲數日,寒熱無常交作,喘嗽乘時兼發,頑痰寒喉,食飮全阻,四體戰掉,動嚲不得,精神昏瞀,如墮雲霧,家常凡百,無以自力。假使臣雖無前日情勢,目下實狀,萬無時日內彈束赴公之望,諸囚議處有命,而承膺末由,召牌儼臨,而冒犯違傲,尤切悚惶,今又牌望路阻,情窮勢迫,玆敢擔詣朝房,收拾病思,忙構短章,仰首嗚呼,伏乞聖慈,俯垂矜察,特許亟遞臣新授判金吾之任,俾得以安意調治,以卒生成之澤,仍治臣瀆擾之罪,以肅朝綱,不勝幸甚,臣無任云云。答曰,省疏具悉。所請依施。
廣州留守徐熹淳疏曰,伏以臣之父母墳山,在於京畿陽智·利川等地,而地是接壤,松楸入望,經歲曠掃,雨露增感,守臣之陳疏省墳,自多已例,玆敢冒瀆於崇嚴之下,伏乞聖慈,特許往來之暇,俾伸至切之情,不勝大願,臣無任云云。答曰,省疏具悉。卿其往省焉。
庚子二月二十九日辰時,大駕詣宗廟展謁擧動入侍時,行都承旨趙秉龜,左承旨李寅臯,右承旨洪在喆,左副承旨洪羲錫,右副承旨李時在,同副承旨趙在慶,假注書洪祐健·李命允,記事官鄭基世·南秉哲,直提學金興根,檢校直閣李公翼·金左根,檢校待敎金學性·金洙根以次侍立,時至,通禮跪啓請外辦,上具翼善冠·衮龍袍,乘輿出宣化門外,藥房都提調趙寅永,提調金弘根,副提調洪在喆進前奏曰,朝氣尙峭,侵早勞動,聖體,若何?上曰,一樣矣。至協陽門外,通禮跪啓請降輿乘輦,上降輿乘輦,由肅章門·進善門出敦化門進發,至宗廟大門外,通禮跪啓請降輦乘輿,上降輦乘輿,入廟門,至降輿所,上降輿入齋室,展拜時至,通禮跪啓請出次,上改具冕服出次,至東神門外,通禮跪啓請執圭,秉龜進圭,上執圭,入東神門,在喆進前奏曰,侍衛軍兵,來待西神門外乎?上可之,賤臣承命出傳,上入就辦位,行四拜禮訖,上入殿內,各室奉審訖,上由西神門,詣永寧殿,入就辦位,行四拜禮訖,各室奉審如上儀,出殿門釋圭,秉龜跪受,判府事朴宗薰·李止淵,右議政趙寅永等進前奏曰,展謁禮成,宸誠克伸,朝氣尙峭,勞動旣多,聖體,若何?上曰,一樣矣。兵曹判書趙秉鉉進前奏曰,今番幸行時,十里外斥堠·伏兵·傳語軍,竝置之事,命下矣。癸巳徽慶園,昨年綏陵動駕時,皆因特敎除之,而此時則陵所園所之程堠,纔踰十里,故仍以訓局軍及衛軍擧行,而今番則自陵所至雨裝峴,爲二十餘里,京軍之越境擧行,其勢末由,許久間斷,亦極未安,外邑軫弊之聖念,臣固欽仰,而蹕路肅警,事體自別,十里外斥堠·伏兵·傳語等節,依前草記擧行,何如?上曰,依爲之。出擧條。戶曹判書李紀淵進前奏曰,奉安閣御眞還安吉日,已爲推擇啓下矣,雖依前爲東上之制,而就東一間空處,西向排設,以爲純宗御眞大本展奉之所,則儀節雖若少改,情文恐合便順,故敢此仰達矣,上曰,依爲之。以西爲上,可也。出擧條。通禮跪啓請外辦,上具翼善冠·衮龍袍出次,通禮跪啓請乘輿,上乘輿出廟門外,通禮跪啓請降輿乘輦,上降輿乘輦,至敦化門外,命駐蹕,傳曰,貢市堂上,率貢市人入侍,在喆進前奏曰,以已下標信,開作門乎?上可之,貢市堂上趙秉鉉,率貢市人入侍時,秉龜進前奏曰,諸貢〈市〉人所懷,已盡捧矣,何以爲之乎?上曰,竝下備邊司,可也。仍命回鑾,由敦化門·進善門·肅章門,至協陽門外,通禮跪啓請降輦乘輿,上降輦乘輿,入協陽門,在喆請出標信解嚴,上可之,仍由宣化門還內,諸臣以次退出。
上在昌德宮。停常參·經筵。
洪羲錫啓曰,行大司憲朴綺壽未肅拜,執義柳幼獜,掌令李魯確·朴鳴載,持平吳鍾翕·洪在重呈辭,監察茶時之意,敢啓。傳曰,知道。
又啓曰,來五日,朝參日次,而元陵忌辰祭正日相値,頉稟之意,敢啓。傳曰,知道。
判義禁前望單子入之,權敦仁落點。
洪羲錫啓曰,卽者義禁府都事來言,時囚無得過三日滯囚,曾有定式矣,時囚罪人權致和·李是遠·洪墡等,當爲議處,而新除授判義禁權敦仁在外,次堂例不得擧行云,何以爲之?敢稟。傳曰,許遞,前望單子入之。
洪羲錫啓曰,以左承旨李寅皐牌不進罷職傳旨,傳于李時在曰,只推。
洪羲錫啓曰,明日傳香,禮房承旨當爲齋宿,左承旨李寅皐,所當牌招,而拘於廳規,不得請牌,何以爲之?敢稟。傳曰,牌招。
傳于李寅皐曰,發遣吏郞,諸執事淸齋與否,摘奸以來。
京畿監司洪學淵狀啓,宗廟薦新生絡蹄,未及産出,限內不得封進,惶恐待罪事,傳于洪羲錫曰,勿待罪回諭。
兵曹口傳政事,副護軍朴齊憲,副司果李容敏,以上竝單付。
以校理徐耆淳牌不進罷職傳旨,傳于李寅皐曰,只推。
李寅皐,以奎章閣言啓曰,景慕宮御眞移安處所,今朔奉審無頉之意敢啓。傳曰,知道。
又以奎章閣言啓曰,卽接內需司牒報,則咸興·永興兩本宮四月別大祭時造燭封香吉日,今月十一日巽時,衣襨·香燭·祭品奉詣吉日,同月十二日辰時俱吉云,以此日時擧行之意,敢啓。傳曰,知道。
又以禮曹言啓曰,卽接靑山幼學鄭鉉直所志,則以爲族孫淳民,嫡妾俱無子,以其同姓八寸兄淳容第五子相僑,欲爲繼後,兩家諸族,相議完定,而淳容夫妻,俱爲作故,拘於常規,不得循例禮斜,依定式草記稟處事,呈狀矣,凡係繼宗立後,兩邊與受明有可據,而不得登聞者,許令該曹,論理草記事,曾有筵奏定式,而門長鄭鉉直所訴旣如此,依定式鄭淳容第五子相僑,立爲鄭淳民之後,何如?傳曰,允。
洪羲錫,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,今此陳慰進香兼謝恩使一行赴燕時,所把驛馬,預爲分定,然後可無窘急之弊,今亦依例知委,而應把驛馬三十匹內,忠淸道五匹,全羅道八匹,慶尙道十三匹,今三月二十日京中逢點,江原道二匹,咸鏡道二匹,直送安州,來四月初一日逢點事,各道監司處行移,何如?傳曰,允。
左副承旨洪羲錫疏曰,伏以人有疾痛,必呼天地與父母,卽常情也,今臣有至切之私,甚於疾痛,而殿下之於臣,天地也父母也,安得不疾聲而必呼也哉?臣曾於年前,猥徹乞養之章,特蒙錫類之恩,周歲南邑,獲遂至願,臣母衰喘之保有今日,寔我聖上賜也,母子相對,至今感頌,而顧無涓埃之報,反紆緋玉之寵,屢叨邇密之列,依近日月之光,榮渥至矣,涯分極矣,其何敢更有餘望,仰干恩私,而第臣母今年七十有二歲矣,年益耄而氣益衰,神息之綿綴,疾恙之沈淹,視前而又不知落下幾層,昏昏床玆,若不保朝夕,苟能以甘旨之供藥餌之補,迨此時調養,則庶可以少駐崦嵫之急景,而臣家本寒素,計拙謀生,滫瀡猶患難繼,滋補尤何可論?子髮亦旣種種,而尙貽衣食之憂,母病若是奄奄,而未效便養之誠,每自循省,怵焉惕然。噫,臣以區區之私懇,再煩丐恩,豈不知萬萬猥越,而誠以情之所迫,勢之所急,有異乎衆,不敢不有厚望於孝理之化耳,臣聞事君之義,有懷無隱,上天之仁,有願曲遂,臣若抱玆情願,囁嚅於可陳之日,則是有犯於無隱之義,而自阻於曲遂之仁也,玆敢冒昧控訴,仰瀆崇嚴,伏乞聖慈,俯垂矜諒,下臣此疏於選部,許畀一小邑,俾伸至願,則生成大造,隕結難報,臣無任云云。省疏具悉。疏辭,許令該曹,稟處。
上在昌德宮。停常參·經筵。
李寅皐啓曰,右承旨洪在喆,今日不爲仕進,卽爲牌招,何如?傳曰,允。
傳于李寅皐曰,禮房承旨,馳詣先蠶壇,奉審摘奸以來。
李寅皐啓曰,副應敎未差,校理任百經,修撰李是鍊差祭,副校理林肯洙在外,修撰曺雲承呈辭受由,玉堂上下番俱空,事甚未安。副提學李景在,應敎曺錫亨,校理徐耆淳,副校理李垿,副修撰韓啓源·宋柱獻,竝卽牌招,推移入直,何如?傳曰,副提學外竝許遞,前望單子入之。
玉堂前望單子入之,應敎金英根,校理李晉翼·徐耆淳,副校理宋柱獻落點。
李寅皐啓曰,新除授校理李晉翼,方在罷散中,何以爲之?敢稟。傳曰,敍用。
又啓曰,玉堂上下番俱空,事甚未安。副提學李景在,新除授應敎金英根,校理李晉翼·徐耆淳,副校理宋柱獻,竝卽牌招,推移入直,何如?傳曰,允。
李寅皐,以弘文館言啓曰,下番無他推移之員,不得已以上番,姑降入直之意,敢啓。傳曰,知道。
判義禁前望單子入之,權敦仁落點。
洪羲錫啓曰,卽者義禁府都事來言,時囚無得過三日滯囚,曾有定式矣,時囚罪人權致和·李是遠·洪墡等,當爲議處,而新除授判義禁權敦仁未肅拜,次堂例不得擧行云,判義禁,卽爲牌招,何如?傳曰,允。
又啓曰,卽者刑曹郞廳來言,擊錚捧供,毋得過三日,曾有定式矣,擊錚罪人鄭日右,當爲捧供,而判書金履載在外,次堂例不得擧行云,何以爲之?敢稟。傳曰,次堂擧行。
傳于洪羲錫曰,中官金光弼,擧措駭妄,康津縣薪智島定配。
以右承旨洪在喆牌不進罷職傳旨,傳于李時在曰,只推。
以應敎金英根,校理李晉翼牌不進罷職傳旨,傳于李時在曰,只推。
以忠淸監司金英淳狀啓,恩津縣民家失火事,傳于李時在曰,聞甚矜惻,元恤典外,別加顧助,結構奠接之方,廟堂措辭,分付。
李寅皐,以吏曹言啓曰,今此大報壇祭祭官中,時無職名人,令該曹口傳付軍職,何如?傳曰,允。
兵曹口傳政事,副司果曺錫亨·李垿·李是鍊·曺雲承·韓啓源,以上竝單付。
洪羲錫,以備邊司言啓曰,冬至三使,前有請罷之擧矣,第今勅書順付之後,陪來使臣,若無職名,則必有儀節間拘礙之端,且聞還渡在近云,三使臣竝敍用,仍令該曹,口傳付銜,撥路知委,何如?傳曰,允。
兵曹口傳政事,判府事加設單李嘉愚,護軍單李魯秉,副司果單李正履。
洪羲錫,以禁衛營言啓曰,本營騎士別將趙德永,身病猝重,勢難察任,改差,何如?傳曰,允。
又以義禁府言啓曰,中官金光弼,康津縣薪智島定配事,承傳啓下矣,金光弼,全羅道康津縣薪智島定配,而以承傳內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
傳于李寅皐曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于李寅皐曰,禮房承旨,馳詣懿昭墓,奉審摘奸以來。
趙秉龜啓曰,假注書洪祐健,身病猝重,勢難察任,今姑改差,何如?傳曰,允。
洪祐健改差,代以趙然昌爲假注書。
李時在啓曰,卽者檢閱南秉哲,以其親病,陳疏徑出,原疏,以懿昭墓忌辰祭齋戒,纔已退却矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱洪在龍·鄭基世,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳于洪在喆曰,同副承旨許遞,前望單子入之。
承旨前望單子入之,洪祐喆落點。
傳于洪在喆曰,承旨房望,順房爲之,吏戶換房,禮工換房。
洪在喆,以禮曹言啓曰,景慕宮展謁,每於孟春孟秋取稟事定式矣,今春展謁吉日,以何間推擇乎?敢稟。傳曰,初十日爲之。
傳于洪羲錫曰,景慕宮展謁時門路,以月覲門·逌覲門爲之,侍衛,入直磨鍊。
洪在喆,以弘文館言啓曰,新錄事,命下矣。應敎金英根,校理李晉翼,旣有只推之命,竝卽牌招,以爲備員擧行之地,何如?傳曰,允。
以校理李晉翼牌不進罷職傳旨,傳于洪羲錫曰,只推。
洪在喆,以弘文館言啓曰,新錄事,臣等今方齊會本館,雖已備員,而校理李晉翼牌不進,旣有帶職僚員,則有違館規,不得會圈,何以爲之?敢稟。傳曰,牌招,如有違牌,勿爲呼望。
弘文錄四點,趙徽林·李豊翼·金始淵·金建洙·尹敎成·金應均·沈膺泰·曺錫雨·李宗秉·趙道淳·沈敦永·李時愚·李憲周·李經在·南性敎·李寅奭·任百秀。
特進官抄啓,南履炯·韓益相·徐英淳·李魯秉·李敦榮·徐箕淳·沈宜臣·趙容和·韓鎭㦿·張敎根·金鼎均·姜世綸。
以全羅監司李穆淵狀啓,長興府民家失火事,傳于洪羲錫曰,聞甚矜惻,元恤典外,別加顧助,結構奠接之方,廟堂措辭,分付。
洪在喆,以成均館同知館事大司成意啓曰,今三月初三日,儒生課試,當爲設行,而大提學未差,限內不得爲之之意,敢啓。傳曰,知道。
洪羲錫,以備邊司言啓曰,卽見冬至使先來狀啓,則皇后前方物,有照例發回之擧,而仍爲受來,終欠事面,且考乾隆丁酉已例,則亦有方物還給之事,而以不得奉承之意,別成一咨,付送於進香使,赴京後使之觀勢擧行矣,今番則還給物種,旣云輸到灣上,仍令留置該府,待進香使入去時,照數齎往,呈納禮部,而咨文則亦以不得奉承之意,具由撰出,一體付送事,竝爲分付,何如?傳曰,允。
又以備邊司言啓曰,今番節行回還時,皇后傳訃勅,順付出來矣,到京日迎接儀節,照例擧行之意,分付該曹,何如?傳曰,允。
又以備邊司言啓曰,卽見廣州留守徐憙淳所報,則以爲春窮轉甚,已設救急,而飢口滋多,塗抹無路,就湖西所在本營賑餘穀耗條,一千一百三十六石零,代錢特許劃下,以爲及時排巡之地云矣,救急請劃,實非經法,而近年以來,殆成例規,蓋以賑事爲言,不得不越格許施,則今此該府所請,有難異同,且本穀,卽其所管,而又係各年添耗者,則以此取用,不爲無說,依所報許施,何如?傳曰,允。
又以兵曹言啓曰,宣傳官吳顯佑,身病猝重,無望供職,五衛將朴禹鉉·柳相文·洪致伯除授在外,上來無期,新除授全羅兵使李能權,素抱痰癖之疾,添劇換節之時,萬無時月內起動作行之望,戶奴呈狀矣,實病旣如此,則有難强令赴任,竝改差,何如?傳曰,允。
又以訓鍊都監言啓曰,本局千摠吳致賢,身病甚重,勢難察任,改差,何如?傳曰,允。
上在昌德宮。停常參·經筵。
洪羲錫啓曰,行大司憲朴綺壽未肅拜,執義柳幼麟,掌令李魯確·朴鳴載,持平吳鍾翕呈辭,持平洪在重差祭,監察茶時之意,敢啓。傳曰,知道。
又啓曰,右副承旨李時在,今日不爲仕進,卽爲牌招,何如?傳曰,允。
又啓曰,假注書李命允,身病猝重,勢難察任,今姑改差,何如?傳曰,允。
李命允改差,代以徐相敎爲假注書。
以檢閱洪在龍牌不進罷職傳旨,傳于洪祐喆曰,只推。
洪祐喆啓曰,左右史不可不備,檢閱洪在龍,旣有只推之命,卽爲牌招入直,何如?傳曰,允。
以右副承旨李時在牌不進罷職傳旨,傳于洪祐喆曰,許遞,前望單子入之。
承旨前望單子入之,李源庚落點。
洪羲錫啓曰,新除授右副承旨李源庚,卽爲牌招,何如?傳曰,允。
傳于洪羲錫曰,右副承旨許遞,前望單子入之。
承旨前望單子入之,洪鍾應落點。
傳于洪羲錫曰,承旨房望,順房爲之,吏戶換房,禮工換房。
傳于洪祐喆曰,留院公事入之。
洪祐喆啓曰,卽者校理徐耆淳,以其親病,陳疏徑出,原疏以國忌齋戒,纔已退却矣,所當直捧禁推傳旨,而此與無端徑出有異,推考警責,何如?傳曰,允。
洪羲錫,以備邊司言啓曰,法司堂上,方多有闕,刑曹判書,今又在外,詞訟劇地,不宜久曠,在外刑判,姑爲許遞,與他堂未差之代,政官牌招,開政差出,何如?傳曰,允。
洪祐喆啓曰,吏曹判書金弘根,參判李鼎臣,參議成遂默牌不進,推考傳旨及罷職傳旨,今方捧入,而開政命下之後,如是違牌,事甚未安。判書參判,竝更牌招,何如?傳曰,允。參議只推,一體牌招。
洪祐喆,以弘文館言啓曰,下番副校理臣宋柱獻,以御營廳從事官,今日軍布上下時,晝仕出去之意,敢啓。傳曰,知道。
洪祐喆啓曰,應敎金英根內閣直,副應敎·副校理一員,修撰二員未差,校理徐耆淳,陳疏徑出,副校理宋柱獻,監軍受牌,玉堂上下番俱空,事甚未安。副提學李景在,校理李晉翼,竝卽牌招入直,何如?傳曰,允。未差之代,今日政差出。
洪祐喆,以吏曹言啓曰,因江原監司李光正狀啓,江陵府使李能淵,受由上京,尙未還任,該府以百端弊敗之局,民情邑務,去益艱虞,此時曠官,一時悶急,令該曹催促下送事啓下矣,自臣曹催促,則江陵府使李能淵,身病沈重,不得下去云,其身病旣如是,則有難强令還任,罷黜,何如?傳曰,允。
有政。吏批,判書金弘根牌招不進,參判李鼎臣進,參議成遂默牌招不進,同副承旨洪祐喆進,啓曰,判書金弘根,參議成遂默,竝牌招不進,小臣獨政未安,何以爲之?敢稟。傳曰,仍爲之,以曺錫亨爲副應敎,兪象煥爲副校理,李垿·金逸淵爲修撰,曺雲承·任百經爲副修撰,金箕殷爲刑曹判書,朴晦壽爲判尹,南履炯爲戶曹參判,金輔根爲敦寧都正,朴齊憲爲刑曹參議,朴齊尙爲工曹參議,李憲瑋爲同義禁,權敦仁爲同春秋,金輦爲司藝,崔在燁爲監察,朴皓壽爲典籍,申鍾益爲奉常主簿,崔遇亨爲軍資奉事,柳在起爲昭顯墓守衛官,李源祚爲江陵府使,許雲老爲靑丹察訪。祭酒單宋啓榦,承文博士單白弘洙,著作單楊廷彬,兼養賢直長單金圭衡,奉常奉事單張德良,陳慰進香兼謝恩使單完昌君時仁,副使單尹命圭,書狀官單韓啓源,兼掌令單韓啓源。
兵批,判書趙秉鉉進,參判李完植病,參議權溭入直,參知鄭㝡朝病,左副承旨洪羲錫進。以李敦榮爲都摠管,李憲球爲同知,李在純爲僉知,李容駿爲宣傳官,柳信儉爲內禁將,玄夏圭·李克問·南漢九爲五衛將,徐榮運爲慶熙將,白樂莘爲訓鍊主簿,韓友善·申泰益爲守門將,趙德永爲全羅兵使,黃勉基爲江原中軍,雲頭里權管單金處信,僉知單柳亨植,上護軍金履載·朴岐壽,大護軍李翊會,護軍姜世綸,副護軍金輔根·鄭義命,副司直韓宓履,副司果李光濟·金箕永,以上竝單付。吏批,再政。知義禁單李憲瑋,知春秋單權敦仁。兵批,再政。副摠管單李敦榮。
備邊司,以鄭元容爲咸鏡監司。
以平安監司金蘭淳狀啓,泰川縣民家失火事,傳于洪祐喆曰,聞甚矜惻,元恤典外,別加顧助,結構奠接之方,廟堂措辭,分付。
以吏曹參議成遂默再牌不進罷職傳旨,傳于洪祐喆曰,只推。
洪祐喆,以禮曹言啓曰,因備邊司草記,今番回還節行,順付皇后傳訃勅到京日,迎接儀節,照例擧行之意,分付該曹事允下矣,訃勅順付,係是初有之事,當依皇后頒諡勅順付時例,以百官郊迎殿庭行禮,添入擧哀節次,自上行禮之節,亦依正至聖節望闕禮例磨鍊,而至於行禮處所,則在前訃勅時,多有空闕擧行之例,今亦依此爲之,何如?傳曰,允。
洪羲錫,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
咸鏡監司朴岐壽疏曰,伏以臣猥以無似,謬膺藩寄,居然經歲于玆矣,量能揣材,夫豈有一分堪承之望,而簡毗隆重,事會嚴急,仰感俯怵,黽勉冒赴,惟以蹶之義,庶圖涓埃之報矣。果然匪據招咎,極備爲災,以若七八年荐饑之民,又遭十五邑大無之秋,鶉鵠載遍於行路,鴻雁未集於中澤,咸以南幾萬生靈,殆哉岌岌,將有盡劉之慮,幸賴閔覆之天,克推如傷之念,還政之莫嚴,而曲循其停捧,公穀之至重,而俾得以救急,北民之式至今延活,莫非盛德也至渥也,然而秋還旣未準捧,還分無以排巡,移運又此不敷,賙賑無以廣施,則窮春民情,尤倍曩時,惟當益殫心膂,仰體委寄之重,豈或逡巡辭退,以爲臣自便之計哉?顧臣性本倥侗,才又綿劣,威不足以彈壓,明不能以綜察,上之無以宣布德意,下之無以懷集流散,凡所猷爲,罔非辜負,而重以痰眩之祟,不伏水土,胸膈痞滯,神精昏耗,風火交煽,怔忡迭發,諸般形證,轉成苦劇,簿書之間,尙患昏謬,施措之際,率多遺忘,以其才則如彼其疎迂,以其病則若是其沈痼,今若因仍蹲冒,竟至於大僨誤大狼狽,則至時臣雖被斧鉞之誅,亦何補於溝壑之民哉?矧又陵寢奉審,事體尤重,春秋行部,期會有限,而念臣病情,萬無時月內蠢動之望,用是悶隘,若添一病,玆暴由中之懇,仰冀體下之仁,伏乞聖慈,俯垂矜諒,仰稟東朝,劃賜鐫罷,俾重任無曠,私分獲安,不勝幸甚,臣無任云云。答曰,省疏具悉。所請依施。
上在昌德宮。停常參·經筵。
藥房都提調趙寅永,提調金弘根,副提調洪在喆啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加減健脾湯,自今日停止事,榻前下敎。
洪祐喆啓曰,玉堂備員間視事頉稟之意,敢啓。傳曰,知道。
洪羲錫啓曰,行大司憲朴綺壽未肅拜,執義柳幼麟,掌令李魯確·朴鳴載,持平吳鍾翕·洪在重呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,右副承旨洪鍾應,今日不爲仕進,卽爲牌招,何如?傳曰,允。
以右副承旨洪鍾應牌不進罷職傳旨,傳于洪祐喆曰,只推。
以校理李晉翼牌不進罷職傳旨,傳于洪祐喆曰,只推。
洪祐喆啓曰,應敎金英根內閣直校理,一員未差。副校理宋柱獻差祭,修撰金逸淵在外,玉堂上下番俱空,事甚未安。校理李晉翼,旣有只推之命,與行副提學李景在,副應敎曺錫亨,副校理兪象煥,修撰李垿,副修撰曺雲承·任百經,竝卽牌招,推移入直,何如?傳曰,允。
又啓曰,卽者掌苑署官員來言,今十四日中宮殿誕日物膳進上果種,本署提調,當爲前期看品,而提調李彦淳在外,不得擧行云,何以爲之?敢稟。傳曰,許遞,前望單子入之。
掌苑提調前望單子入之,李羲甲落點。
洪祐喆啓曰,吏曹郞廳來言,臺諫有闕,政事,取稟。傳曰,政官牌招開政。
有政。吏批,判書金弘根進,參判李鼎臣,參議成遂默竝牌招不進,同副洪祐喆進。以徐耆淳爲獻納,朴岐壽爲知敦寧,李憲球爲右尹,洪敬謨爲藝文提學,李鼎臣爲內贍提調,李亮淵爲軍資正,鄭基植爲引儀,金炳喬爲濟用奉事,崔殷植爲利仁察訪,金奎應爲長水察訪,徐致寬爲安奇察訪,咸鏡監司單鄭元容,前察訪金光漢今加通政,加資事覆啓判下,故僉正趙鎭祿贈兵參訓都例兼,故通德趙敷贈左承旨,故通德趙尙遠贈僕正,以上守全羅兵使趙德永三代。
兵批,判書趙秉鉉病,參判李完植病,參議權溭入直進,參知鄭㝡朝病,左副承旨洪羲錫進,同知單徐榮運,僉知三單李克問·南漢九·玄夏圭,副司果單洪熙朝,兼咸鏡道兵馬水軍節度使單鄭元容。
吏批,再政。以朴來萬爲校理,嚴著爲司饔主簿,柳相林爲活人別提,宋禧鼎爲瓦署別提。
洪羲錫啓曰,臣與同副承旨洪祐喆伴直矣,以其親病,陳疏徑出,而原疏以國忌正日,不得捧入矣,伴直無人,右副承旨洪鍾應,旣有只推之命,更爲牌招,何如?傳曰,允。
以吏曹參議成遂默牌不進罷職傳旨,傳于洪鍾應曰,只推。
洪祐喆,以吏批言啓曰,司僕寺正李敏行,禮曹正郞白宗佺,成均館直講李義晉,俱以身病,呈狀乞遞,竝改差,何如?傳曰,允。
洪羲錫,以備邊司言啓曰,卽見咸鏡前監司朴岐壽狀啓,則以爲前北兵使李存敬,向以都試雜亂,歸咎於參試之鍾城府使任泰錫,不當之會寧府使趙元錫,仍請狀罷,而語沒把捉,事係劻勷,故以此非邊務軍務,則罷拿之兵使,循例封啓,有違法例云,則又以開市有弊樣,會·鍾兩倅,論罪請罷,故査問評事處,則市事無頉,兩倅無罪云矣,該兵使之因都試事見阻,憑藉逞憾,自歸誣罔,不可仍置,其罪狀,請令廟堂稟處矣。今以前道臣條列論啓,參互虛實,則前北閫事,不可但以駭妄言也,計莫掩於分罪,跡自歸於逞憾,而邊情事體,何等愼重,指無謂有,誣罔至此,此等無嚴之類,不可尋常處之,卽爲發送宣傳官義禁府都事,就前北兵使李存敬所到處,奪符拿來,添問目嚴加勘律,其所論罷之會·鍾兩邑守令,道啓旣以無可罪之端爲言,前帥臣狀啓勿施,何如?傳曰,允。
又以備邊司言啓曰,關北新伯,未知何時離發,而此月內,似無以赴營,今春巡歷,勢將停止,至於各陵奉審,新伯赴任之時,使之按例擧行,何如?傳曰,允。
又以備邊司言啓曰,會寧·慶源開市,旣已完畢,令槐院撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
洪鍾應,以義禁府言啓曰,備邊司草記內,卽爲發送宣傳官義禁府都事,就前北兵使李存敬所到處,奪符拿來,添問目嚴加勘律事,批旨內允下矣,依例發遣府都事,李存敬所到處,奪符後拿來之意,敢啓。傳曰,知道。
上在昌德宮。停常參·經筵。
洪鍾應啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
趙秉龜啓曰,左承旨李寅臯,右承旨洪在喆,同副承旨洪祐喆,今日不爲仕進,竝卽牌招,何如?傳曰,允。
洪鍾應啓曰,刑曹判書金箕殷,判尹朴晦壽,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣,刑曹參議朴齊憲,工曹參議朴齊尙,除拜後過三日,不爲出肅,事體所在,誠極未安,竝從重推考,仍卽牌招察任,何如?傳曰,允。
傳于洪羲錫曰,原任直閣李景在,馳詣健陵,奉審摘奸,仍詣顯隆園·華寧殿,一體奉審以來。
傳于洪羲錫曰,今番幸行還宮時,晝停置之。
傳于洪羲錫曰,中官宋希哲擧措駭妄,絶島定配。
洪鍾應啓曰,行大司憲朴綺壽,執義柳幼麟,掌令李魯確·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義柳幼麟,掌令李魯確·朴鳴載,持平吳鍾翕·洪在重,司諫趙啓昇,獻納徐耆淳,正言李晩奎·南性敎牌不進罷職傳旨,傳于洪鍾應曰,只推。
以副應敎曺錫亨,校理李晉翼,副校理兪象煥,修撰李垿,副修撰曺雲承·任百經牌不進罷職傳旨,傳于洪鍾應曰,只推。
洪羲錫啓曰,玉堂上下番俱空,事甚未安。副應敎曺錫亨,副校理兪象煥,修撰李垿,副修撰曺雲承·任百經,旣有只推之命,校理李晉翼疏批已下,竝卽牌招,推移入直,何如?傳曰,允。
以左承旨李寅臯,右承旨洪在喆,同副承旨洪祐喆牌不進罷職傳旨,傳于洪鍾應曰,只推。
洪羲錫啓曰,明日傳香,禮房承旨,當爲齋宿,同副承旨洪祐喆,旣有只推之命,更爲牌招,何如?傳曰,允。如有違牌,勿爲呼望。
以副應敎曺錫亨,校理李晉翼,副校理兪象煥,修撰李垿,副修撰曺雲承·任百經牌不進罷職傳旨,傳于洪羲錫曰,只推。
以黃海監司趙斗淳狀啓,瑞興府人命爛死事,傳于洪鍾應曰,當此春窮,民家被燒,而人命爛死,聞極驚慘,元恤典外,別加顧助,如有生前身·還布,竝蕩減事,廟堂措辭,分付。
洪祐喆,以吏曹言啓曰,卽接司僕寺牒報,則以爲,明日旗軍洗馬時,本寺正未差之代,卽速變通,以爲差備擧行之地云,司僕寺正未差之代,口傳備擬以入之意,敢啓。傳曰,知道。
吏曹口傳政事,以韓啓源爲司僕正。
洪羲錫,以備邊司言啓曰,貢市人詢瘼事,命下矣。取見其所懷,則狗皮契貢人等以爲,矣貢所管水獺皮,卽事大方物及進上所需,關係至重且大,且其爲物,只産於東海沿邑,所出旣罕,求貿極艱,而松·灣商之榷取潛越,蕩無紀極,來頭闕貢,勢所必至,毋論獵夫及商賈輩,締結買賣之類,到底査禁,灣商之巨猾者,依法典用律後,邊門披驗之節,亦爲各別申明事也。此是進上與方物所需,則關係何如,而不有法禁,潛買潛越,若是狼藉,此而不嚴防,則該貢擧行,竟或有生事之慮,各別關飭於松·灣等處,無敢如前冒禁之地,祭享軍契貢人等以爲,矣貢擧行中科試場外軍數旣無多,而科場雜亂之弊,愈往愈甚,毆打軍人,越墻攔入,每致場內搔擾,一經科場,幾至難保,依宮墻外守直軍變通例,場外軍,亦以有名色官軍排立,俾殘貢支保事也,科場與宮墻有異,不可援而爲例,而但殘貢弱奴,似無以如法禁亂,分付兵曹,苟無掣礙之端,從長處之。鴨島契貢人等以爲,鴨島草場一百三十結劃給之地,浦落年增,今未滿半島,數十年無受價空進排之數,不知爲幾萬束,浦落見減之結,劃給代土,無受價進排之數,亦爲別下處分也,代土與別下之請,有不可擧論,置之,令該曹從長矯捄,而泥生處打量推給,亦爲依前稟覆擧行之意,一體申飭。西氷庫貢人等以爲,西庫藏氷,自今移屬於楊花庫,破氷,亦與東氷庫貢人,彼此斥賣,均蒙其利事也,以所懷見之,該貢之稱屈,實爲無怪,而兩貢式例之各自不同,亦必有所以而然,令該庫,博考前後文案,參互彼此事勢,竝與移庫之請,而公平決給。紙廛市民等以爲,廛樣蕩殘,弊到極處,公私負債,洽爲十餘萬兩,而其中七萬兩,今將排減於受價矣,雖依數受價,尙患不足,竝與受價而減縮,則莫重進排,萬無措辦之道,見今事勢,十分遑急,廢市呼訴,彷徨道路,已經年月,終無可紓之望,特垂雨露之澤,矣廛所負公錢,寬加年限,以爲周急奉公之地事也。公錢退等,不可遽議,而近年以來,連値楮歉,該廛事勢,委實可悶,不可無別般曲軫之擧,分付惠廳,量宜寬限,俾爲紓力之地。布廛市民等以爲,苧廛之曝白門布無難亂賣之弊,另加禁斷,嚴立程式事也,布·苧兩廛之互相買賣,俱有其說,分付該署,從公決處,無敢更事煩聒。沙器廛市民等以爲,丁酉嘉禮時進排中,有足器則無減受價,無足器則仍無受價,歸屬無處,特賜處分,俾爲受價事也,此必有已例令該曹考例處之。綿子廛市民等以爲,鄕彈一種復禁亂賣事也,鄕彈通共,非徒已多年所,卽亦事勢使然,置之,何如?傳曰,允。
洪鍾應,以刑曹言啓曰,頃因宣惠廳啓辭,平山大同米三百四十石,中間乾沒之京江主人李憲相,窮覈得情事,命下矣。憲相,嚴刑窮覈,則莫重正賦全數弄奸情節,箇箇遲晩,取考律文,則大典通編漕轉條,有曰沙格故爲延拖,弄奸漕運,不入倉二十石以上,絶島定配,憲相依此律,全羅道羅州牧智島,定配所,卽爲押送之意,敢啓。傳曰,知道。
又以刑曹言啓曰,卽接江原監司李光正文移,則三陟府徒一年定配罪人私奴銀金,限滿云矣,取考曹上配案,則銀金,以詬罵士族罪,己亥三月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以義禁府言啓曰,中官宋希哲,絶島定配事,承傳啓下矣,宋希哲,全羅道羅州牧智島,絶島定配,而以承傳內辭意,具罪目,依例發遣府書吏,押送配所,何如?傳曰,允。
吏曹啓目粘連,觀此承政院左副承旨洪羲錫上疏,則以爲,臣母年今七十有二歲矣,年益耄而氣益衰,神息之綿綴,疾恙之沈淹,若不保朝夕,苟然以甘旨之供,藥餌之補,迨此時調養,則庶可以少駐崦嵫之急景,而家本寒素,計拙謀生,滫瀡猶患難繼,滋補尤何可論?伏乞矜諒,下臣此疏於選部,許畀一小邑,俾伸至願亦爲白臥乎所,洪羲錫之家貧親老菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,邇列之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
義禁府啓目,玉浦前萬戶李春茂原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
又啓目粘連,向前李是遠亦,四旬開倉積逋之收殺未易,至月啓罷勘簿之期限尙遠,參究事勢,容有可恕是白乎矣,道啓旣有論列,糴法且爲嚴重,以此照律,何如?判付啓依允。又啓目粘連,向前洪墡亦,越職而松贖穀禁,徒致怨咨之朋興,逞慼而棍治營屬,不免事體之乖悖,以此照律,何如?判付啓依允。又啓目粘連,向前權致和亦,下隷之錯爲換放,雖非該官之故縱,囚徒之矇不照察,難免當場之溺職,以此照律,何如?判付啓依允。
完昌君時仁疏曰,伏以臣猥忝專對之任,實無堪承之望,而義重往役,不敢丐免,出疆之期,行將不遠矣,臣之父母墳山,在於京畿楊州·果川·龍仁等地,而玆當遠離之際,益切松楸之戀,敢陳短章,猥瀆崇嚴。伏乞聖慈,特許往還之暇,俾伸至情,千萬幸甚,臣無任云云。答曰,省疏具悉。卿其往省焉。
兵曹參判姜世綸疏曰,伏以臣卽衰朽病蟄之一賤品耳,人旣倥侗,識又鹵莽,而早歲通籍,廁跡邇班,內外踐歷,非不久也,涓埃報答,無所效焉,鳧雁去來,徒負明時,狗馬光陰,已迫急景,滚到八耋,居然爲四朝舊物,猥蒙聖朝優老之恩,遽侈卿月晉秩之榮,旬日之內,除旨聯翩,以臣爲兵曹參判,遠承華誥,窮閻頓輝,祗奉寵命,闔門動色,加以恩及泉壤,感結幽明,臣扶起病殼,雙擎九頓,實不知措躬之所也。第伏念命德之器,不可以食年而遽授,宿衛之職,不可以遠人而虛縻,伏況臣自少善病,老益沈痼,多在床第,人事徒絶者,爾來十數年矣。積違天陛,京闕如夢,院漏甎步,若隔前生,區區戀君之誠,豈不欲蹶趨造,重入脩門,復覲日月之光,少伸葵藿之忱,而筋力奔走,旣無其路,田野逋慢,徒增罪戾,北望雲天,日夕所攢祝者,祗願我殿下堅立聖志而厚樹根基,益懋聖學而日造高明,仰承宋宣仁徽音,誕敷堯·舜之治,遠邁周成王少康,丕紹祖宗之緖,振肅綱紀,奮勵不張之四維,嚴立章程,興動恬嬉之百工,懲貪奬廉,愼擇守令,黜幽陟明,蕫飭方岳,俾拯倒懸之民生,益綿祈永之洪休,則臣與山南父老,優遊仁壽之域,歌頌德化之盛,臣雖死之日,猶生之年也,至若官職去就,有非老病賤臣,所可擬議。伏乞天地父母,俯鑑愚衷,特軫聖念,許解本職,以安私分,不勝幸甚,臣無任云云。答曰,省疏具悉。本職已遞差矣。
校理李晉翼疏曰,伏以臣罪著溺職,罰止簿罷,杜門跧伏,愆尤是訟,千萬不自意,玉署恩點,有隕自天,繼而降特敍之命,臣於是惝怳震越,尤不知措躬之所也。噫,臣本謏學寡聞,最居人下,尋常功令,尙患不工,代撰詞命,尤何遽議,祗緣厚被恩造,屢玷經幄,感激居先,趨走爲恭,黔驢技窮,梁鵜招譏,觸事生疣,理所必至,乃於昨冬陶山侑文之撰進也。竟以句語之不審,致煩籌啓之請罷。夫演潤王言,固是儒臣之職也,而臣於遣辭之際,未及照檢,至使莫重文字,臨時改撰,撫躬慙恧,無面可顯,今何可以時月稍久,揚揚殫束,諉之以宿趼,自處以無故乎?日前圈坐,牌望路阻,雖不得不拚棄暫膺,黽勉參席,而顧臣情踪之悚蹙,與前等耳,聖恩雖感於包荒,私義實難於蹲冒,間因齋日,未卽徹籲,今始悉暴衷懇,仰瀆崇嚴。伏乞聖慈,俯垂鑑諒,亟鐫臣所帶之職,仍勘臣瀆擾之罪焉,臣方自訟,不宜贅他,而忠憤所激,敢效明張之義。噫,鼎元之罪,可勝誅哉。渠以蟣蝨之賤,素抱梟獍之心,投呈一疏,旨意陰慘,外托攻邪,內實樂禍,滿紙叫呶,無非怨國之心,一篇譏斥,全出逞毒之計,至若數三句之誣逼犯上,卽渠罔赦之斷案,而鞫覈未竟,遽有酌處之命,王章未伸,輿情轉沸,今若歸之以老悖之物,而施之以惟輕之律,則臣恐亂賊無所懲畏,世道無以寧靖。伏願聖明,亟從臺閣之請,夬施典刑,俾絶奸萌焉,臣無任云云。省疏具悉。往事不須追提,金鼎元事,旣已酌處,勿煩勿辭。
上在昌德宮。停常參·經筵。
洪鍾應啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
洪祐喆啓曰,明日·再明日,健陵忌辰祭齋戒正日,三明日動駕,十一日生進放榜相値,視事頉稟之意,敢啓。傳曰,知道。
洪鍾應啓曰,來十一日,朝參日次,而生進放榜相値,頉稟之意,敢啓,傳曰,知道。
洪祐喆啓曰,來十一日,輪對日次,而生進放榜相値,頉稟之意,敢啓。傳曰,知道。
洪鍾應啓曰,訓鍊大將趙萬永,以司僕提調,旗軍洗馬,今方沙阿里出去矣,所佩命召,何以爲之?敢稟,傳曰,仍佩往來。
洪祐喆啓曰,玉堂上下番俱空,事甚未安。副應敎曺錫亨,校理李晉翼,副校理兪象煥,修撰李垿,副修撰曺雲承·任百經,旣有只推之命,竝卽牌招,推移入直,何如?傳曰,允。
傳于洪祐喆曰,左承旨許遞,前望單子入之。
承旨前望單子入之,李敦榮落點。
傳于洪祐喆曰,禮曹參判有闕之代,金左根除授。
吏曹,禮曹參判金左根,今加嘉善,除授事承傳。
洪鍾應啓曰,行大司憲朴綺壽,執義柳幼獜,掌令李魯確·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義柳幼獜,掌令李魯確·朴鳴載,持平吳鍾翕·洪在重,司諫趙啓昇,獻納徐耆淳,正言李晩奎·南性敎牌不進罷職傳旨,傳于洪鍾應曰,只推。
洪祐喆,以弘文館言啓曰,校理朴來萬,時在京畿交河地,修撰金逸淵,時在高陽地,經筵入番事緊,請竝斯速乘馹上來事,下諭。答曰,依啓。
洪祐喆,以都摠府言啓曰,今日入直內三廳武兼禁軍及軍兵等,當爲中日習射技放,而旗軍洗馬相値,不得設行之意,敢啓。傳曰,知道。
又以禁衛營言啓曰,本營千摠鄭宅善,身病猝重,勢難察任,改差,何如?傳曰,允。
又以御營廳言啓曰,本廳千摠李圭徹,身病甚重,勢難察任,改差,何如?傳曰,允。
吏曹判書金弘根疏曰,伏以典選,重任也,曷嘗有任之而不辭,辭之而不力者乎?臣則疾病危苦,急於父母之呼,不遑以不稱不堪之實,悉暴而備陳之,是不但辭之不力,與不辭無以異也,及夫恩批鄭重,繼以違召路阻,擡騂策殘,勉伸叩謝之忱,而臣猶未敢有其職而行其事也,區區望幸,擬申懇籲,退而思惟,有不敢焉者。臣自通籍以來,冥升不已,至於八座之顯,而十有餘年之間,未有久於一官勞於一務,爲國家效絲毫裨益,今隆寄如此溫諭如此,而無有株守之畫,不思盡瘁之之義,則塵刹報佛,無時可期,要之病與齒添,有退無進,溘先朝露,抱恨,如何?臣於是他不計量,力疾就職,干今月三易而屢行政矣,顧其心則憚竭對揚,以塞一日之責,而身履其地,漸知裏許,愈久而愈難,愈難而不可爲也,欲一循年勞,則按簿呼名,一吏足矣之譏,可以爲戒,而其弊也泥,欲擧爾所知,則非親非戚,何以識賢之說,可以自解,而其跡也蔽,善乎?周必大之言曰,古之銓綜,存乎人,今之銓綜,存乎法,欲酌古今中制,當令人法竝行,此誠至論之先獲,苟如是也,非鑑衡俱優而得乎?鑑屬於明,衡屬於公,公或勉而致之,明不可以强而能焉,衡之無鑑,同歸於廢,臣之愚闇,其可能別流品而平銓序,克副公明之實乎?臣素習懶拙,不喜與人交款,同朝士大夫之班聯相近,而猶有不知爲誰某,況凡百庶僚之聲塵不及,竝與面名而全昧者乎?自居是任,雖或循例延訪,一揖而退,數語而止,無由懸度其能否,硬斷其用舍,則每一差擬,夾帒枵然,倉卒搜索,若射覆者之臆決,拈䦰者之手模,選擧之重,寧容乃爾?臣又性狷滯,自信或過,而不能採博,先入是主,則罔覺執迷,如下愚之不移,樂彦輔之雍容自守,未必謂是,山巨源之意在賞拔,相去遠矣,至若某擬失當,某事致僨,臣固不可一一自實,纔有一毫不慊於心者,皆僨與失也,臣於注措之餘,反省憂悚,不特不慊而已,一日二日,失此僨彼,積而至於終不可逭則臣雖不恤,其於國事何哉?惟有及今缷免,乞身而退,報補雖負初心,釁咎不至畢露,上不失爲使禮,下猶可以免罪,豈非兩幸於公私乎?若臣病狀,亦旣屢瀆,而近又將攝失宜,熏悴爲售,較諸時月之前,駸駸然更落幾分,失今不治,知亦無如何矣,臣於受命之初,固已不有其身,旣審無補於公,則私亦可得以言也,倘使臣還他本分,處散就閒,濟以醫藥,容或有回瘳之望,亦惟天地大德,惻然欲其生也,臣何可徒懷怵畏,自阻於仁覆之下乎?噫,始不力辭,今遽求去,人必疑臣徑庭,臣亦難於答是,而情實之由前由後,亦各有義諦之不容已者,凡玆所陳,亶從肝血中瀝出,非爲應文之辭,苟補前疏之所不遑也,天鑑在上,庶有以照燭而孚格之矣。伏乞聖慈,俯賜諒察,亟稟東朝,特遞臣吏曹判書之任,不勝幸祝之至,臣不勝云云。答曰,省疏具悉。卿其勿辭行公。
上在昌德宮。停常參·經筵。
大王大妃殿進御二錢重人蔘粟米飮,自今日一貼式限二貼煎入事,榻前下敎。
洪在喆啓曰,行大司憲朴綺壽未肅拜,執義柳幼麟,掌令李魯確·朴鳴載,持平吳鍾翕·洪在重呈辭,監察茶時之意,敢啓。傳曰,知道。
趙秉龜啓曰,左副承旨洪羲錫,今日不爲仕進,卽爲牌招,何如?傳曰,允。
洪祐喆,以禮曹言啓曰,今三月初十日,行大報壇祭所用犧牲,小宗伯與本署提調,當爲眼同看品,而本曹參判金左根未肅拜,無以擧行,令政院牌招,以爲看品之地,何如?傳曰,允。
洪祐喆啓曰,禮曹參判金左根牌不進推考傳旨,今方捧入,而犧牲看品,當爲擧行,如是違牌,事甚未安。更爲牌招,何如?傳曰,許遞,前望單子入之。
禮曹參判前望單子入之,徐英淳落點。
洪祐喆啓曰,新除授禮曹參判徐英淳,卽爲牌招,犧牲看品進參,何如?傳曰,允。
傳于洪祐喆曰,發遣吏郞,諸執事淸齋與否,摘奸以來。
以左副承旨洪羲錫牌不進罷職傳旨,傳于洪祐喆曰,只推。
以副應敎曺錫亨,校理李晉翼,修撰李垿,副修撰任百經牌不進罷職傳旨,傳于洪祐喆曰,只推。
吏曹,典禮講一所試官李繪九·柳榮河,二所試官李光載·柳興吉。
兵曹口傳政事,護軍單金左根。
趙秉龜,以戶曹言啓曰,謹奉傳敎,宣禧宮正堂以下簾帳等修改吉日時,令日官李明元推擇,則今三月二十二日卯時爲吉云,以此日時擧行之意,敢啓。傳曰,知道。
洪祐喆,以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成李繪九差祭進去,直講未差,典籍朴奎瑞呈辭在外,時無入直之員,以他郞官,姑爲代直,何如?傳曰,允。
洪在喆,以義禁府言啓曰,忠淸監司金英淳啓本內,當該兵虞候申泰羲,洪州牧使李玄五罪狀,令攸司稟處事,啓下矣。申泰羲,時在任所,依例發遣府羅將,交代後拿來,李玄五,亦在任所云,依例發遣府羅將拿來,何如?傳曰,待待命拿囚。
上在昌德宮。停常參·經筵。
自卯時至未時,灑雨下雨,測雨器水深四分。
洪在喆啓曰,行大司憲朴綺壽未肅拜,執義柳幼麟,掌令李魯確·朴鳴載,持平吳鍾翕·洪在重呈辭,監察茶時之意,敢啓。傳曰,知道。
又啓曰,右副承旨洪鍾應,今日不爲仕進,卽爲牌招,何如?傳曰,允。
傳于洪祐喆曰,禮房承旨進詣皇壇,奉審摘奸以來。
洪在喆啓曰,今十六日健元陵·元陵親祭祭文,當爲製進,而藝文提學洪敬謨在外,弘文提學權敦仁,待明朝牌招,使之製進,何如?傳曰,弘文提學許遞,前望單子入之。
弘文提學前望單子入之,申在植落點。
洪祐喆啓曰,今十六日健元陵·元陵親祭祭文,當爲製進,而藝文提學洪敬謨,新除授弘文提學申在植在外,何以爲之?敢稟。傳曰,弘文提學許遞,前望單子入之。
弘文提學前望單子入之,金履載落點。
傳于洪在喆曰,明日出宮內門路,以宜春門爲之。
傳于洪在喆曰,奉審閣臣入侍。
洪羲錫啓曰,副提學李景在,旣入闕中,時値館直之不備,而仍不就直,直爲出去,事甚未安。推考,何如?傳曰,允。
洪祐喆,以弘文館言啓曰,修撰金逸淵在外,副修撰曺雲承差祭,下番闕直,事甚未安。修撰李垿,副修撰任百經,竝卽牌招,以爲推移入直之地,何如?傳曰,允。
以右副承旨洪鍾應牌不進罷職傳旨,傳于洪羲錫曰,只推。
以修撰李垿,副修撰任百經牌不進罷職傳旨,傳于洪羲錫曰,只推。
庚子三月初九日申時,上御熙政堂。奉審閣臣入侍時,右承旨洪在喆,假注書徐相敎,記事官金龍銓·鄭基世,原任直閣李景在,以次進伏訖。上曰,史官分左右,閣臣進前。景在進前奏曰,臣承命馳詣健陵,陵上奉審則無頉,丁字閣·碑閣奉審則無頉,祭物·祭器·祭井看審則淨潔,諸執事摘奸則無頉,仍留監祭,將事安寧,仍詣顯隆園,園上奉審則無頉,丁字閣·碑閣奉審則無頉,仍詣華寧殿,殿內奉審則無頉之意,敢此仰達矣。命史官就座,仍命退。承史以次退出。
上在昌德宮。停常參·經筵。
巳時午時,日暈。
自五更至十一日開東,灑雨下雨,測雨器水深五分。
上詣景慕宮,入齋室後,內閣·政院·藥房·玉堂口傳問安。答曰,知道。
還內後,內閣·政院·藥房·玉堂口傳問安。答曰,知道。
藥房提調金弘根,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪鍾應啓曰,行大司憲朴綺壽未肅拜,執義柳幼麟,掌令李魯確·朴鳴載,持平吳鍾翕·洪在重呈辭,監察茶時之意,敢啓。傳曰,知道。
洪在喆啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
洪祐喆啓曰,今十六日健元陵·元陵親祭祭文,當爲製進,而藝文提學洪敬謨,新除授弘文提學金履載在外,何以爲之?敢稟。傳曰,弘文提學許遞,前望單子入之。弘文提學前望單子入之,趙秉鉉落點。
洪祐喆啓曰,今十六日健元陵·元陵親祭祭文,當爲製進,而藝文提學洪敬謨在外,新除授弘文提學趙秉鉉,旣在闕中,使之製進,何如?傳曰,允。
趙秉龜,以戶曹言啓曰,奉安閣改建之役,今已完畢之意,敢啓。傳曰,知道。
傳于洪祐喆曰,奉安閣重建時,都提調以下,別單書入。
以奉安閣重建時都提調以下別單,傳于洪祐喆曰,都提調李相璜,內下大豹皮一令賜給,提調李紀淵,內下大虎皮一令賜給,戶曹判書李紀淵加資,正郞徐麟淳,假監役朴麟壽,本宮令李章五·趙雲始·權用正竝陞敍,別看役前府使洪應燮,前五衛將安時赫,竝相當外職除授,其餘擇日官·奏時官·計士·畫員·牌將·植木牌將·待令捕校·守僕·員役·工匠等,竝依判下施賞。
傳于洪祐喆曰,今番賞典中,一人雖兼數事,無得疊受。
傳于李敦榮曰,政官牌招開政,賞典下批。
傳于洪鍾應曰,昨年奉安閣失火時守僕等定配,竝放送。
傳于洪鍾應曰,務安縣定配罪人朴孝聞放送。
傳于李敦榮曰,左副承旨許遞,前望單子入之。
承旨前望單子入之,李寅臯落點。
洪在喆啓曰,今此幸行時,何大臣留都乎?敢稟。傳曰,領府事留都。
兵曹,以金箕殷爲留都大將。
洪鍾應啓曰,明日生進放榜,兩司侍臣,當爲進參,未肅拜·呈告人員,竝待開門牌招,何如?傳曰,允。
洪祐喆,以弘文館言啓曰,下番闕直,事甚未安。修撰李垿,副修撰任百經,旣有只推之命,與副修撰曺雲承竝卽牌招,以爲推移入直之地,何如?傳曰,允。
以修撰李垿,副修撰任百經·曺雲承牌不進罷職傳旨,傳于洪祐喆曰,只推。
洪在喆,以濬川司言啓曰,今月十三日,自松杞橋濬川始役之意,敢啓。傳曰,知道。
行護軍金左根疏曰,伏以奉三無私,王者致治之大範也,操爵祿之柄而爲勵世磨鈍之具,玉尺量才,各適其任,罔或以疎戚爲間,此自昔哲后之所共由也。亦惟我聖上,臨御以來,大正至公之是務,未嘗私人以官,可與合天地之大日月之明,而優恩異渥,於臣最偏,至于今玆,禮參特擢而極焉,臣誠慙恧惶悸,無地自容。噫,惟月之班,序於卿貳,階峻望隆,有非人人之可擬,故雖積其勞而久於次者,未或輕畀,惟有德者命之,寵以車服之章,非臣顓蒙夢想議到,而誤恩遽侈,遍世瞠駭,是擧也果可謂粹然一出於公乎?人必曰臣之所處故耳。原夫聖意攸嚮,亦未始不由於此,堂堂名器,誠非私恩之所可玷褻也。臣托屬葭孚,依近末光,上之所以愛護臣者,尤宜其全保終始,俾不底于獲戾招咎,如或愛之,適以害之,則豈臣平日所仰望乎哉?臣之庸愚,天鑑之所燭,而淸要華顯,輒居人先,回視時彦,邈焉寡儔,則所嘗叨者,無往非濫,而今不但太濫已矣。臣是數年前一韋褐也,自夫策名,孟晉不已,如升浮屠者,拾級循梯,容易滚到,則所嘗歷者,已極其驟,而今不但太驟焉矣。且臣門戶之盈,如已開之花,已滿之器,兢惕自持,相戒以勖者,亦已久矣,今又不止於盈,殆將溢焉。夫濫而驟而盈也,三者有一,難乎免矣,矧兼而有之藐薄之身乎?詩云,靜言思之,寤擗有摽。正道臣今日情事,而父母之愛其子也。有或不量其腹,不節其食,徒欲飽之,則不傷於疳與脹者鮮矣,其心未必不愛,而非所以愛之之實也。殿下於臣,卽父母耳,無或與是相近乎?臣旣從事宦途,豈不知晉秩爲榮,寵命是感,而纔有所較量參倚,有不待兩言而決者,上致聖政之累,下召臣家之災,臣不勝大懼也。至若麟楦鵜梁,爲世嗤點,有未暇恤矣。職名雖解,品秩自在,歷日思惟,進身無路,披瀝衷懇,仰瀆崇嚴。伏乞聖慈,仰稟東朝,亟收臣新授資級,以幸公私焉。臣無任云云。答曰,省疏具悉。卿其勿辭行公。
庚子三月初十日卯時,上詣景慕宮。春展謁入侍時,行都承旨趙秉龜,行左承旨李敦榮,右承旨洪在喆,左副承旨洪羲錫,右副承旨洪鍾應,同副承旨洪祐喆,記事官李寅夔,假注書徐相敎,記事官鄭基世·南秉哲,直提學金興根,原任直閣李景在·金鼎集·吳取善,檢校直閣李公翼·鄭㝡朝,原任待敎金正喜,檢敎待敎金學性·金洙根·金英根,以次侍立。時至,通禮跪啓請外辨。上具翼善冠·衮龍袍,出宜春門外。藥房提調金弘根,副提調洪在喆進前奏曰,侵早勞動,聖體,若何?上曰,一樣矣。通禮跪啓請乘輿,上乘輿,由月覲門·逌覲門·日瞻門,至景慕宮齋室門外。通禮跪啓請降輿,上降輿入齋室。展拜時至,通禮跪啓請出次,上改具冕服出次。通禮跪啓請執圭,秉龜進圭,上執圭入就板位,行再拜禮訖,陞自東階,奉審室內訖,仍詣移安廳就板位,行四拜禮訖。上曰,還安時,時原任大臣·國舅·宗親·儀賓入參。賤臣承命出傳。還安時至,閣臣分奉三朝御眞,詣望廟樓展奉後,上行四拜禮,仍爲奉審捲奉訖。通禮跪啓請釋圭,上釋圭,秉龜跪受。領府事李相璜,判府事朴宗薰·李止淵,右議政趙寅永等進前奏曰,日吉辰良,三朝御眞還奉萬安,臣等無任慶忭之忱矣。朝氣猶峭,勞動旣多,聖體,若何?上曰,一樣矣。今日還奉萬寧,不勝欣幸矣。還御齋室後,問安勿爲之事。出傳敎通禮跪啓請外辦,上改具翼善冠·衮龍袍,出齋室門外。通禮跪啓請乘輿,上乘輿出日瞻門·逌覲門,由月覲門,入宜春門還內,命出標信解嚴。諸臣以次退出。
上在昌德宮。停常參·經筵。
洪祐喆啓曰,玉堂備員間,視事,頉稟之意,敢啓。傳曰,知道。
洪鍾應啓曰,合辭許久闕啓,事甚未安。傳旨未下外,未肅拜人員,竝卽牌招,何如?傳曰,允。
趙秉龜啓曰,行左承旨李敦榮,右承旨李寅臯,今日不爲仕進,竝卽牌招,何如?傳曰,允。
以執義柳幼麟,掌令李魯確·朴鳴載,持平吳鍾翕·洪在重,司諫趙啓昇,獻納徐耆淳,正言李晩奎·南性敎牌不進罷職傳旨,傳于洪鍾應曰,只推。
洪鍾應啓曰,執義柳幼麟,掌令李魯確·朴鳴載,持平吳鍾翕·洪在重,司諫趙啓昇,獻納徐耆淳,正言李晩奎·南性敎,旣有只推之命,一體牌招,何如?傳曰,允。
洪祐喆啓曰,吏曹判書金弘根,參判李鼎臣,參議成遂默牌不進推考傳旨及罷職傳旨,今方捧入,而開政命下,已至經宿,如是違牌,事甚未安。判書·參判,竝更牌招,何如?傳曰,允。
又啓曰,吏曹判書金弘根,參判李鼎臣,參議成遂默牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以吏曹參議成遂默牌不進罷職傳旨,傳于洪鍾應曰,只推。
洪祐喆啓曰,吏曹參議成遂默,旣有只推之命,一體牌招,何如?傳曰,允。
洪祐喆,以吏批言啓曰,司錄薦狀,纔已啓下臣曹矣。其中金在瓘,方在罷散中,何以爲之?敢稟。傳曰,敍用。
有政。吏批,判書金弘根牌不進,參判李鼎臣進,參議成遂默牌不進,右承旨李寅臯進。啓曰,判書金弘根,參議成遂默,竝牌招不進,小臣獨政未安,何以爲之?敢稟。傳曰,仍爲之。以許㥌爲禮曹正郞,李羲敎爲直講,李翊會爲分內醫提調,林樂鎭爲司錄,羅重綱·金應敬爲武烈祠參奉,李維馨爲忠淸都事,兼春秋單李東韻,戶曹判書李紀淵今加崇政加資事,承傳。
兵批,判書趙秉鉉病,參判李完植病,參議權溭入直進,參知鄭㝡朝病,同副承旨洪祐喆進。副護軍洪羲錫·林永洙·金光漢,副司果朴獜壽,以上竝單付。
吏批,再政。以金肅淵爲假監役,金履喆爲慶尙都事。
洪鍾應啓曰,行大司憲朴綺壽,執義柳幼麟,掌令李魯確·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義柳幼麟,掌令李魯確·朴鳴載,持平吳鍾翕·洪在重,司諫趙啓昇,獻納徐耆淳,正言李晩奎·南性敎牌不進罷職傳旨,傳于洪鍾應曰,只推。
以吏曹參議成遂默再牌不進罷職傳旨,傳于洪鍾應曰,只推。
以忠淸監司金英淳狀啓,木川縣民家失火事,傳于李寅臯曰,聞甚矜惻,元恤典外,別加顧助,結搆奠接之方,廟堂措辭,分付。
以黃海監司趙斗淳狀啓,瑞興縣民家失火事,傳于李寅臯曰,聞甚矜惻,元恤典外,別加顧助,結搆奠接之方,廟堂措辭,分付。
洪祐喆,以弘文館言啓曰,下番闕直,事甚未安。修撰李垿,副修撰曺雲承·任百經,旣有只推之命,竝卽牌招,以爲推移入直之地,何如?傳曰,允。
李寅臯,以戶曹言啓曰,謹奉傳敎,藏譜閣前後面蘆簾·懿昭廟薍簾修改吉日時,令日官金昌勳推擇,則今三月十三日午時爲吉云,以此日時擧行之意,敢啓。傳曰,知道。
洪鍾應,以訓鍊都監言啓曰,今此幸行時,隨駕武藝別監一百六十二人饌價錢,每人各三錢,門旗手二十八名,每名各一錢五分,依例分給之意,敢啓。傳曰,知道。
又以刑曹言啓曰,傳曰,昨年奉安閣失火時守僕等定配,竝放送事,命下矣。忠淸道溫陽郡定配罪人洪允根,木川縣定配罪人金錫禧,黃海道延安府定配罪人孫錫基,卽爲放送事,分付各該道臣之意,敢啓。傳曰,知道。
又以義禁府言啓曰,今十六日幸行時,本府都事十員內,一員奉命在外,四員以大駕各差備進參,四員以文武科一二所禁亂官進去,而只有一員,本府入直及當直·別入直·公事回公都事,無以推移,出使都事之代,令該曹口傳相換,假都事一員,亦令該曹口傳差出,以爲分排擧行之地,何如?傳曰,允。
吏曹口傳政事,禁府都事李元大,義盈主簿趙鳳植相換。
洪鍾應,以義禁府言啓曰,務安縣定配罪人朴孝問放送事,承傳啓下矣。朴孝問放送事,分付該道道臣之意,敢啓。傳曰,知道。
兵曹,留都從事官單趙道淳。
義禁府照目粘連,春川前府使李是遠矣本府議啓內,四旬開倉,積捕之收殺未易,至月啓罷,勘簿之期限尙遠,參究事勢,容有可恕是白乎矣,道啓旣有論列,糴法且爲嚴重。以此照律,罪杖七十收贖,奪告身二等私罪,奉敎依允爲旀,功減一等爲良如敎。又照目粘連,監試覆試二所監試官權致和矣本府議啓內,下隷之錯爲換放,雖非該官之故縱,囚徒之矇不照察,難免當場之溺職,以此照律,罪杖六十收贖,奪告身一等私罪,奉敎依允爲旀,功減一等爲良如敎。又照目粘連,江原前中軍洪墡矣本府議啓內,越職而松贖穀禁,徒致怨咨之朋興,逞憾而棍治營屬,不免事體之乖悖。以此照律,罪杖八十收贖,奪告身三等私罪,奉敎依允爲旀,功減一等爲良如敎。又照目粘連,向前李春茂亦,倭漂領護,法意何如,而諉以遭風,落後經宿,以致倭船之獨抵館所,大違法例,難逭重勘,以此照律,何如?判付啓依允。
上在昌德宮。停常參·經筵。
洪鍾應啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
傳于洪祐喆曰,生進謝恩,當親受矣,該房知悉。
兵曹口傳政事,五衛將加設四單崔東烈·崔晩賢·金弼煥·韓永湜。
洪祐喆啓曰,行大司憲朴綺壽,執義柳幼麟,掌令李魯確·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義柳幼麟,掌令李魯確·朴鳴載,持平吳鍾翕·洪在重,司諫趙啓昇,獻納徐耆淳,正言李晩奎·南性敎牌不進罷職傳旨,傳于洪在喆曰,只推。
以修撰李垿,副修撰曺雲承·任百經牌不進罷職傳旨,傳于洪祐喆曰,只推。
洪祐喆,以弘文館言啓曰,下番闕直,事甚未安。修撰李垿,副修撰曺雲承·任百經,旣有只推之命,竝卽牌招,以爲推移入直之地,何如?傳曰,允。
洪在喆,以兵曹言啓曰,今此幸行時,本曹堂上·郞廳·守宮及侍衛,當爲備員,而參判李完植陣上進,參知鄭㝡朝有實故,無以備員,令政院稟旨變通,正郞金漢益,身病猝重,屢度呈狀乞遞,今姑改差,竝令該曹,以在京無故人口傳差出,參判·參知,待下批牌招,以爲進參之地,何如?傳曰,允。竝許遞。
吏曹口傳政事,以朴來謙爲兵曹參判,成龍申爲參知,金永三爲正郞。
吏曹口傳政事,兵曹參議成龍申,參知權溭。
兵曹口傳政事,副護軍單鄭㝡朝。
以京畿監司洪學淵狀啓,交河郡守李根天遭母喪事,傳于李敦榮曰,令該曹口傳,各別擇差,不多日內下送。
洪在喆,以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
又以備邊司言啓曰,今此幸行時,外邑結所之奸弊,各司飯供之淆濫,俱宜別遣摘奸,以爲隨現嚴繩之地,應敎金英根,副修撰曺雲承,本司郞廳差下,何如?傳曰,允。
又以訓鍊都監言啓曰,本局哨官金炳一,身病甚重,勢難察任,改差,何如?傳曰,允。
義禁府照目粘連,玉浦前萬戶李春茂矣本府議啓內,倭漂領護,法意何如,而諉以遭風,落後經宿,以致倭船之獨抵館所,大違法例,難逭重勘。以此照律,罪,杖一百收贖,告身盡行追奪,私罪,奉敎依允。
庚子三月十二日辰時,上御熙政堂。生進謝恩親受入侍時,行都承旨趙秉龜,行左承旨李敦榮,右承旨李寅臯,左副承旨洪在喆,右副承旨洪鍾應,同副承旨洪祐喆,記事官李寅夔,假注書徐相敎,記事官洪在龍·鄭基世,檢校待敎金英根,以次進伏,生員李敏老,進士金世鎬等,分東西序立訖。上曰,史官分左右。秉龜進前奏曰,後拜人,使之隨入乎?上曰,唯。賤臣承命出來,使後拜人隨入。贊儀唱四拜,生進先行四拜禮,仍宣醞訖。秉龜曰,登筵諸臣中,有後拜人,使之後拜乎?上曰,唯。在喆·鍾應·英根下殿。贊儀唱四拜,生進及後拜人,行四拜禮。秉龜曰,生進等使之進前乎?上曰,生進各一等五人竝十人及八十以上老人四人,使之陞殿,可也。生員李敏老,進士金世鎬,老人崔東烈等,以次進前,奏職姓名,以次退出。上命書傳敎曰,生員崔東烈·崔晩賢·金弼煥·韓永湜,竝五衛將,口傳加設單付。賤臣出去頒布,生進以次先退。上曰,史官就座。仍命退,諸臣以次退出。
上在昌德宮。停常參·經筵。
巳時午時,日暈。
洪鍾應啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
李敦榮啓曰,右承旨李寅臯,右副承旨洪鍾應,同副承旨洪祐喆,今日不爲仕進,竝卽牌招,何如?傳曰,允。
洪鍾應啓曰,行司憲朴綺壽,執義柳幼麟,掌令李魯確·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義柳幼麟,掌令李魯確·朴鳴載,持平吳鍾翕·洪在重,司諫趙啓昇,獻納徐耆淳,正言李晩奎·南性敎牌不進罷職傳旨,傳于洪鍾應曰,只推。
以右承旨李寅臯,同副承旨洪祐喆牌不進罷職傳旨,傳于洪鍾應曰,只推。
洪在喆啓曰,明日傳香,禮房承旨當爲齋宿,而同副承旨洪祐喆,旣有只推之命,更爲牌招,何如?傳曰,允。
又啓曰,禁衛大將李完植,時無職名,令該曹口傳付軍職,何如?傳曰,允。
兵曹口傳政事,護軍單李完植。
以修撰李垿,副修撰曺雲承·任百經牌不進罷職傳旨,傳于洪祐喆曰,只推。
洪祐喆,以弘文館言啓曰,下番闕直,事甚未安。修撰李垿,副修撰任百經差祭,副修撰曺雲承,旣有只推之命,修撰金逸淵,自鄕上來云,一體牌招,以爲推移入直之地,何如?傳曰,允。
大王大妃殿傳于洪鍾應曰,時原任大臣來待。
洪鍾應啓曰,時原任大臣,依下敎來待矣。傳曰,入侍。
傳于洪鍾應曰,公事閪失之中官韓應淳·李正植,竝令該府拿問嚴勘。
以黃海監司趙斗淳狀啓,薦新生石首魚限內不得封進,惶恐待罪事,傳于洪祐喆曰,勿待罪事,回諭。
吏曹口傳政事,以洪冕周爲交河郡守。
吏曹,典禮講一所試官李繪九有頉,代金,柳榮河有頉,代李羲敎。
洪在喆,以兵曹言啓曰,闕內入直訓鍊都監局別將·把摠·哨官·內三廳將·守門將·禁衛營哨官等番單子,每中日入啓受點矣。今三月十六日,中日當次,而幸行相値,勢難入啓受點,依例回鑾翌日,入啓受點,分所單子,待受點卽爲書入,巡將監軍,依例以今十五日受點人員,十六日至,使之仍察之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而健元陵·元陵親祭散齋相値,不得設行之意,敢啓。傳曰,知道。
庚子三月十三日四更二點,上御熙政堂。大王大妃殿垂簾,時原任大臣入侍時,右副承旨洪鍾應,假注書徐相敎,記事官鄭基世·南秉哲,領府事李相璜,判府事朴宗薰·李止淵,右議政趙寅永,以次進伏訖。上曰,史官分左右。大王大妃殿敎曰,錦伯狀啓入來,故召卿等矣。上仍命夾侍,出給啓本,鍾應跪受,傳于相璜,相璜等以次取覽訖。大王大妃殿敎曰,其所凶言,何以處之則好耶?相璜曰,臣等亦見謄報,而近來變怪層生,無事不有,又有如彼之凶變,驚心痛骨,不知爲達。狀啓中凶言之如何,不有措語,而其曰不忍聞不敢道,則其窮凶絶慝,亘古所無,可以推知矣,不可晷刻留置。事關惡逆,卽令王府擧行,然後王章可伸,亂賊知懼,伏願亟賜處分焉。宗薰曰,雖不明言其爲何許凶言,而旣不敢形言,則其凶可知。啓中有曰罪犯惡逆,此二字卽其斷案,無論蟣蝨之微物,自有王府之關和。似此惡逆,必如法擧行,依律處斷,然後亂賊可以懲畏,民心可以底定矣。止淵曰,湖中數年之間,連有凶變,民心之陷溺,可謂無所不有矣。此等處王章如不夬施,亂賊無以知戢,亟令王府如法擧行,斷不可已矣。寅永曰,每於獄情,或有疑端,而此事則自渠口肆發凶言,更無可疑。如此之類,令王府依律勘處,然後王章可伸,人心可定,此豈可已者乎?大王大妃殿敎曰,大臣之言,可以知矣。狀啓中不書其凶言,則其凶可知。若有盤覈之端,則錦伯狀辭,似應言之,而渠不過死中求生之計,則今不必張大其事,以致騷擾,予意則然矣。相璜曰,國有常法,罪犯惡逆,而不使王府擧行,則不但無以使亂賊知懼,自下事體,亦不當如是草率矣。宗薰曰,王府關和,自上亦不得撓屈矣。此豈可自外擧行,草率勘斷乎?年前湖西,有似此之變怪,其時臣等,爭執不固,竟自本道擧行,一已過矣,其可再乎?張大之慮,不過一時之事,關石之重,實是萬世之典,何可每每苟簡,便作常例看乎?臣等雖甚愚迷,實非爲此卑賤微小之物而必欲張大其事也。渠雖卑微,法則重大,臣等之言,斷斷爲王章之至重,伏願更加深思焉。止淵曰,以狀辭看之,只是肆發凶言,別無可覈者,而渠以蟣蝨之賤,發此至凶之說,則亦安知無根因情節乎?此不可不盤覈,而且渠旣犯惡逆,則何可念張大之弊而屈莫重之法乎?王府擧行,卽經法之所不容已也。年前自本道擧行亦數次,而聖意雖深軫騷擾之弊,自下擧行,實不可番番如是矣。然則刑法將至蕩然,亂賊何可懲畏乎?臣等之意,如法處斷之外,更無他論矣。寅永曰,慈聖下敎,實切當矣。若有査覈之端,則錦伯亦當言之,而不言者,卽罪犯絶悖也。旣知罪犯絶悖,而若草率勘斷,則其於王法之自此壞損,亂賊之無所懲畏,何哉?伏願深思焉。相璜曰,年前大興逆變,自上深念張大騷擾之弊,自本道擧行,卽用一時權道也,臣等亦未得爭執,竟使王章屈焉,外論亦以爲甚非矣。大王大妃殿敎曰,予豈不知事體,而如有可覈者,則豈念爲弊而不覈乎?今番亦欲自本道處之矣。此雖非經法,凡人耳聞,不如目見,大會本道軍民而使衆見之,則亦豈非懲戢處乎?仍命承旨書傳敎。宗薰曰,夜氣甚寒,更漏將撤,下情甚憧憧。傳敎承書,將致遲延,傳敎則雖下於臣等退出之後,亦未晩矣。止淵曰,俄伏見謄報,其在事體,不可不請對,故臣等來會闕外之際,伏承來待之命,而今已夜深,有難煩達。且臣等旣已登筵齊奏,則其所勘處,固非一時爲急,而明日異於他日,再明更對承敎,亦未爲不可矣。大王大妃殿敎曰,卿言,好矣。傳敎從當書下矣。命大臣先退,又命史官就座。仍命退,諸臣以次退出。
上在昌德宮。停常參·經筵。
中宮殿誕日,大殿·大王大妃殿·王大妃殿,內閣·政院·玉堂·朝廷二品以上·六曹堂上口傳問安。答曰,知道。
中宮殿,內閣·政院·玉堂·朝廷二品以上·六曹堂上單子問安。答曰,知道。
洪在喆啓曰,明日·再明日健元陵·元陵親祭齋戒正日相値,視事,頉稟之意,敢啓。傳曰,知道。
洪祐喆啓曰,行大司憲朴綺壽未肅拜,執義柳幼麟,掌令李魯確·朴鳴載,持平吳鍾翕·洪在重呈辭,監察茶時之意,敢啓。傳曰,知道。
傳于洪在喆曰,禮房承旨馳詣宗廟·景慕宮,奉審摘奸以來。
洪在喆,以禮曹言啓曰,今此庚子式年文科覆試講經試官,當爲磨鍊,而擬望之人乏少,承旨竝擬,何如?傳曰,允。
又以禮曹言啓曰,今此庚子式年文科覆試講經試官,當爲磨鍊,而堂下無故可擬之人乏少,依近例,以堂上官通瀜擬入,而時無職名人,令該曹口傳付軍職,何如?傳曰,允。
洪在喆啓曰,文科覆試二所試官朴永元,陳疏承批之後,謂有情勢,奉牌闕外,屢度催促,終不入來,事體所在,誠甚未安。從重推考,何如?傳曰,允。
又啓曰,文科覆試二所試官朴永元,連加催促,一向奉牌,無意承膺,事體道理,俱極未安。從重推考,何如?傳曰,允。更爲嚴飭入來。
李敦榮啓曰,文科覆試二所參試官黃,方在職牒還授中,而該曹之失檢擬望,至於啓下者,事甚疎忽。臣之矇然捧入,不勝惶悚,而原望筒,使之改付標以入,當該堂上,不可無警,推考,何如?傳曰,允。
又啓曰,文科覆試二所試官朴永元陳疏,李憲瑋在外,無以備員受點,令該曹更爲擬入,何如?傳曰,允。
傳于洪祐喆曰,工曹判書朴永元,施以罷職之典。
傳于洪祐喆曰,大司諫許遞,前望單子入之。
傳于洪祐喆曰,差祭臺諫竝許遞,前望單子入之。臺諫前望單子入之,大司諫李在鶴,司諫韓宓履,掌令李鳳純,獻納李光載,正言柳來維落點。
以江原監司李光正狀啓,通川郡民家失火事,傳于趙秉龜曰,聞甚矜惻,元恤典外,別加顧助,結搆奠接之方,廟堂措辭,分付。
李敦榮,以吏曹言啓曰,今此元陵親祭敎是時,大祝前獻納徐耆淳,時無職名,令該曹口傳付軍職,何如?傳曰,允。
兵曹口傳政事,副司果單徐耆淳。
洪在喆,以禮曹言啓曰,卽接四館所牒呈,則己亥九月秋到記殿講入格幼學尹致賢,製述入格生員睦仁栽,同年十一月柑製入格幼學趙鳳夏,庚子二月春到記殿講入格幼學金畯,製述入格幼學趙龜夏,以上直赴殿試,己亥九月秋到記殿講入格幼學鄭駿容,庚子二月春到記殿講入格幼學尹星璐,以上直赴會試事,命下,竝於今番,分等許赴事,報來矣。幼學尹致賢等五人,直赴於今此式年文科殿試,幼學鄭駿容等二人,直赴於文科覆試講經之意,分付,何如?傳曰,允。
又以禮曹言啓曰,大小科陳試人草記許赴事,曾有定式矣。乙未年通讀初試入格幼學李殷春,丁酉式年文科初試入格幼學李秉魯·金達淵·崔龍鎭·成錫魯·李以楫·李東·姜晢一·李益淵·李守曾·申大暄·趙基和·朴奎淵,俱爲陳試,故取考其所受公文,則明白無疑,而在喪及朞服未葬人,竝許陳試,法典所載,一竝許赴於今此式年文科覆試講經之意,敢啓。傳曰,知道。
又以禮曹言啓曰,今此庚子式年文科覆試講經一所,設場於本曹矣。上直郞廳,依例移直朝房之意,敢啓。傳曰,知道。
李寅臯,以兵曹言啓曰,今此幸行,西班陪從官中,時無職名人,依例口傳付軍職以入之意,敢啓。傳曰,知道。
兵曹口傳政事,副司果單趙啓昇。
兵曹口傳政事,副司果單李魯確·南性敎。
李寅臯,以禁衛營言啓曰,健元陵·元陵·綏陵幸行時,本營隨駕事,命下矣。銅龍門則哨官朴敬先,御營廳京中哨軍三十名,西營則哨官金柱秀,助番牙兵四十名,廣智營則哨官李春亨,助番牙兵五十名,率領入直,新營則千摠具廷鉉,騎士將李羲命,把摠尹翼成,哨官金正求,敎鍊官崔昌信,騎士二十五人,兼別破陣二名,京標下軍三十名,率領入直,南別營則哨官具明鉉,別騎衛一人,別牙兵七名,率領守直,火藥庫則哨官金玉聲,別破陣八名,兼別破軍六名,率領守直之意,敢啓。傳曰,知道。
工曹判書朴永元疏曰,伏以臣見擬於文科覆試試官之望,天牌儼臨矣。駕屨之意,臣豈全昧,而第臣於年前,猥膺考試之命,以經義魁作之誤選失旨,至被大僚論奏,罰雖止於問備,罪則著於僨誤,而臣之蔑學矇經之實,於是焉彰露無餘矣。自玆以往,凡係試役,卽臣鐵限,不唯臣自畫如此,亦爲通朝之所共諒。月前試望之擬,冒陳情實之籲,適値齋日,疏未登徹,而咫尺脩門,進身不得,至煩喉院之稟,倖逭違慢之誅,惶蹙之心,追惟猶悸,今臣所處,豈有前後之殊哉?莫嚴者試體也,難越者大防也。抗顔趨承,斷無是望,玆敢隨牌朝房,申控短章。伏乞聖明,俯賜鑑燭,亟許變通,仍治臣積逋屢瀆之罪,以警具僚,以安私分,千萬幸甚。臣無任云云。答曰,省疏具悉。往事何必追提?卿其勿辭,卽爲入來。
上在昌德宮。停常參·經筵。
藥房都提調趙寅永,提調金弘根,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
洪祐喆啓曰,行大司憲朴綺壽,掌令李鳳純·朴鳴載,持平洪在重試所進,執義柳幼麟,持平吳鍾翕呈辭,監察茶時之意,敢啓。傳曰,知道。
李寅臯啓曰,備邊司郞廳來言,今日賓廳日次,而健元陵·元陵親祭齋戒相値,不得來會云矣,敢啓。傳曰,知道。
洪在喆啓曰,明日大駕詣健元陵,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
大王大妃殿,傳于洪祐喆曰,日前錦伯狀啓,罪人凶言,可知其極爲凶悖,諸大臣之請令王府按例擧行,固是矣,而雖以狀啓觀之,厥漢不過死中求生之計,與狂易無異,且明知其根因情節之別無可覈者。罪人金百周,令本道直捧結案以聞。
洪祐喆啓曰,卽者義禁府都事來言,明日幸行時,本府堂上一員,當爲陪從,而判義禁權敦仁,知義禁朴晦壽,同義禁朴來謙試官進,知義禁李憲瑋在外,無以進參云,何以爲之?敢稟。傳曰,在外知義禁許遞,口傳差出。
吏曹口傳政事,以李鼎臣爲知義禁。
吏曹口傳政事,同義禁單李鼎臣。
洪在喆,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,守宮檢校待敎金正喜,待開門牌招,何如?傳曰,允。
李寅臯,以兵曹言啓曰,今此幸行時,右邊捕盜大將具信喜,以御營中軍隨駕矣。在前如此之時,有他邊大將兼察之例,回鑾間,捕盜大將任聖皐,姑令兼察,何如?傳曰,允。
李寅臯啓曰,因兵曹草記,今此幸行時,右邊捕盜大將具信喜,以御營中軍隨駕矣。在前如此之時,有他邊大將兼察之例,回鑾間,左邊捕盜大將任聖皐,姑令兼察事,允下矣。兼察右邊捕盜大將任聖皐,卽爲牌招聽傳敎,何如?傳曰,允。
傳于洪在喆曰,當該承旨推考。
傳于李寅臯曰,明日出宮內門路,以協陽門爲之。
李寅臯,以兵曹言啓曰,再明日幸行時,本曹堂上守宮及侍衛,當爲備員,而參判朴來謙試官進,無以備員,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以徐左輔爲兵曹參判。
李寅臯,以都摠府言啓曰,今此幸行時,侍衛·寶劍,當爲備員,而副摠管鄭基一·南履炯試官進,朴蓍會以禁衛中軍陣上進,一員未差,無以備員,令政院稟旨變通,與未差之代,竝令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以李羲準·金在根·沈宜臣·李鼎臣爲副摠管。
兵曹,都摠管單李羲準。
李寅臯,以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
又以兵曹言啓曰,今三月十七日武臣堂上祿試射試官望,十六日當爲入啓,而幸行相値,依例後日退行之意,敢啓。傳曰,知道。
又以兵曹言啓曰,明日幸行時,本曹郞廳守宮及侍衛,當爲備員,而正郞金穰根,身病猝重,屢度呈狀乞遞,今姑改差,其代,令該曹口傳差出,以爲進參之地,何如?傳曰,允。
吏曹口傳政事,以李濟達爲兵曹正郞。
以韓應淳·李正植拿處傳旨,傳于洪祐喆曰,竝分揀放送。
洪在喆,以義禁府言啓曰,時囚罪人韓應淳·李正植竝放送事,承傳啓下矣。韓應淳·李正植等,竝放送之意,敢啓。傳曰,知道。
李寅臯,以武一所試官意啓曰,臣所今日平明開場,而應付擧子九十三人內,無緣不赴者二十三人除,實數七十人,丁酉式年陳試一人,合爲七十一人矣。先自木箭試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至地字半字,合爲七十二人矣。先自木箭試取之意,敢啓。傳曰,知道。
又以兵曹言啓曰,明日幸行相値,式年武科覆試一二所,竝依例停試,試官及差備官,多有隨駕及留都人員,今日差早撤場之意,分付試所,何如?傳曰,允。
又以武一所試官意啓曰,臣所今日木箭應射擧子十四人內,一矢入格一人,二矢入格七人,三矢入格五人,合爲十三人,而卽因兵曹草記,明日幸行相値,今姑撤場之意,敢啓。傳曰,知道。
又以武二所試官意啓曰,臣所今日木箭應射擧子十人內,三矢入格八人,二矢入格二人,合爲九人,而因兵曹草記,明日幸行相値,今姑撤場之意,敢啓。傳曰,知道。
庚子三月十五日辰時,上御熙政堂。藥房入診入侍時,都提調趙寅永,提調金弘根,副提調洪在喆,記事官李寅夔,記注官李昌廷,記事官鄭基世,待敎南秉哲,以次進伏,醫官崔暄·金漢雋·秦慶煥·李河錫,進伏楹外訖。上曰,史官分左右。寅永曰,日氣比數日前稍解,而朝氣猶峭,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,醫官入診乎?上可之。暄等以次診候訖,退伏奏曰,脈候左右三部調均矣。寅永曰,畿伯瓜期,在於今朔,而幸行隔日,過幸行待改差代,何如?上曰,依此爲之。寅永曰,大臣·宗親·儀賓之出疆時,每有遣御醫之例。今番完昌君之行,御醫望,亦依例修單以入,何如?上曰,依此爲之。仍命史官就座,又命退醫官先退。諸臣以次退出。
上在昌德宮。停常參·經筵。
大駕詣健元陵,入齋室後,大王大妃殿·王大妃殿,遣承旨問安。答曰,知道。
元陵親祭,還入健元陵齋室後,內閣·政院·藥房·玉堂·朝廷二品以上·六曹堂上口傳問安。答曰,知道。還內後,內閣·政院·藥房·玉堂·朝廷二品以上·六曹堂上口傳問安。答曰,知道。
李寅臯啓曰,司僕寺內乘來言,捲窓,取稟。傳曰,捲三窓。
洪在喆啓曰,明日常參·經筵,取稟。傳曰,停。
傳于金洛龍曰,守宮承旨馳詣宣武祠,奉審摘奸以啓。
庚子三月十六日卯時,大駕詣健元陵·元陵親祭。仍詣綏陵展謁幸行入侍時,行都承旨趙秉龜,行左承旨李敦榮,右承旨李寅臯,左副承旨洪在喆,右副承旨洪鍾應,同副承旨洪祐喆,記事官李寅夔,假注書徐相敎,記事官鄭基世·南秉哲,直提學金興根,原任直閣李景在·金鼎集,檢校直閣金左根,檢校待敎金學性,以次序立。時至,通禮跪啓請外辦,上具戎服,乘轎出宣化門。藥房提調金弘根,副提調洪在喆進前奏曰,侵早勞動,聖體,若何?上曰,一樣矣。由協陽門出肅章門外,駕馬出敦化門。宣傳官啓稟行鼓擧行進發,至宗廟洞口前路,上下轎步過,還御駕轎進發,出興仁之門。宣傳官啓稟鳴金二下吹打作,行至廟洞晝停所,下轎入幄次,問安勿爲之事。出傳敎少選,兵曹判書趙秉鉉,進軍令命下,初吹辰正一刻,二吹辰正二刻。三吹時至,上出幄次,仍乘轎進發,至健元陵洞口外。宣傳官啓稟鳴金三下吹打止,至洞口,上下轎乘輿,至齋室門外,降輿入齋室,問安勿爲之事。出傳敎少頃,上改具翼善冠·黲袍·烏犀帶,出齋室門外,仍乘輿至紅箭門外,降輿詣板位,行四拜禮訖。上命百官先入就位,仍步詣陵上奉審,仍詣碑閣奉審訖,入小次。親祭時至,贊儀前導,上詣板位,行四拜禮,仍詣尊所西向立。近侍酌酒,仍詣神位前三上香,執酌獻酌,仍少退跪。大祝待敎南秉哲詭讀祝文訖,上降復位,亞獻官判府事朴宗薰行亞獻禮,終獻官右議政趙寅永行終獻禮如儀訖。上行四拜禮,命亞獻官望燎訖,上還入小次,問安勿爲之事。出傳敎少頃,上出紅箭門外,乘輿仍詣元陵,至紅箭門,降輿入齋室,少頃,詣板位行四拜禮訖。上命百官先入就位,仍步詣陵上奉審,仍詣碑閣奉審訖。入小次,傳曰,左承旨·右副承旨分詣局內諸陵及泰陵·康陵,奉審以來。出傳敎親祭時至,贊儀前導,上詣尊所西向立。近侍酌酒,仍詣神位前三上香,執酌獻酌,少退跪,大祝司果徐耆淳跪讀祝文訖,上降復位,亞獻官判府事李止淵行亞獻禮,終獻官東寧尉金賢根行終獻禮如儀訖。上行四拜禮,命亞獻官望燎訖,上出紅箭門,仍乘輿。判府事朴宗薰·李止淵,右議政趙寅永等進前奏曰,日吉辰良,祗謁兩陵,聖慕克伸,群情胥悅。勞動旣多,聖體,若何?上曰,一樣矣。還御健元陵齋室,傳曰,京畿監司率各務差使員,還宮時綏陵齋室待令。出傳敎仍命自陵洞口,至興仁之門外捧上言。出傳敎少選,兵曹判書趙秉鉉進還宮時刻單子,命下初吹未初一刻,二吹未初二刻。三吹時至,上改具戎服,出齋室門外,乘輿出洞口,乘駕轎進發,至綏陵洞口,下轎乘輿,至齋室門外,降輿入齋室,問安勿爲之事。出傳敎少頃,上改具翼善冠·黲袍·烏犀帶,出齋室乘輿,至紅箭門,降輿詣板位,行四拜禮,仍步詣陵上奉審,仍詣碑閣奉審訖,出紅箭門,乘輿還御齋室,問安勿爲之事。出傳敎仍命禮房承旨馳詣懿陵·徽慶園,奉審以來。又命京畿監司,率各務差使員入侍,京畿監司洪學淵,楊州牧使徐念淳,坡州牧使吳顯文,始興縣令李濟憲,加平郡守李正夏,平邱察訪安恒履,延曙察訪全國憲,以次進伏,奏職姓名訖。上曰,今番動駕,得無列邑之貽弊乎?學淵曰,聖念特軫下情,凡係民弊,輒令除之,務從省約,初無民弊之可達矣。念淳曰,今番幸行,初無可達之弊,而以本邑還餉事,有區區所懷矣。上曰,出去,擧條書入,可也。顯文等竝奏曰,臣等亦無可達之弊矣。命退,諸臣以次退出。楊州牧使徐念淳所啓,臣以本州事勢,獲此方寸之地,竊有所仰達者矣。本州城餉·倉還·流來舊逋合折米一萬二千七百十四石四斗三升,限十三年除耗排捧,每年一千石,詳定價三千兩式,上送巡營移轉事,卽前前牧使臣閔永勳疏請準施者,而此出於伊時倅臣苦心劃策,無中辦有,期完舊逋之方,而第其每年三千兩區劃辦出者,卽本州吏奴軍卒及各陵軍驛卒各樣結復料條中,收斂除出者也。臣於此,固不敢更陳意見,以冀格外之恩,而大抵字卹之政,吏民一也。本州多奉陵寢,擧行浩繁,三岐孔路,迎送絡繹,吏役則素稱其偏苦,所賴者惟在於復戶,而今旣割此充彼,無以聊生,則吏旣散四,無意立役,間或有募屬勒差者,則或逃躱相望,或故犯罪科。弊到此極,邑不爲邑,而且渠輩輒以復戶預賣,積成謬習。利有所歸,民易樂從,畢竟椎剝無路,徵斂及民,故前前牧使時,亦未免再徵於民。此事若行之一年,則一年無邑,二年行之,則二年無邑,顧安保其十三年無弊遵行哉?且衛寢之軍吏,傳命之郵驛,所重何如,而亦在減復之中,係是行不得之政也。自臣到任以來,此輩之盈庭呼訴,已不勝其紛紜,此誠左右思量,無可捄之道矣。臣謹按掌考,本州一境之四百年,蒙被國恩,天高地厚,我殿下今日此地,初幸聖祖弓釰之所,此地是維揚也,今日是嘉會也。臣旣登對,徒懷嚴畏而自阻,則是臣死有餘罪也。右項所陳排移條一萬二千七百十四石四斗三升內,除己亥已納城餉條一千石,則今在爲一萬一千七百十四石四斗三升,而其中一千四百二十五石,城餉也,七百十四石四斗三升,城餉各年舊耗條也,九千五百七十五石,倉還也,第排移節目,穀旣除耗,價是詳定,則今雖稍寬年限,還摠固自如矣。特許每年九百兩式排移輸送,則臣謹當不撓於民,不斂於各樣復料,而有可以區劃磨勘之道。其所以磨勘之節,則城餉所重自別,先從餉米爲始,竝與各年舊耗條,合二千一百三十九石四斗三升,限八年先爲磨勘,倉還則自戊申以後,亦以每歲九百兩磨鍊排限,則維揚一區,可見復成邑樣矣。還·餉法意,本自嚴重,排限久遠,實係切悶,臣固知此言萬萬猥越,而誠以不如是,則無邑而後已。今當千載一時之會,臣職在司牧,不敢不陳。伏願將臣所達,下詢廟堂裁處焉。上曰,令廟堂,稟處。出擧條上曰,三嚴斯速爲之。仍出齋室門外,乘輿至洞口,降輿乘轎,進發至興仁之門。宣傳官啓稟鳴金三下吹打止,入興仁之門,至宗廟洞口前路,下轎步過,還御駕轎,入敦化門,由進善門·肅章門·協陽門·宣化門還內,命解嚴。諸臣以次退出。
上在昌德宮。停常參·經筵。
大殿,內閣·政院·玉堂·朝廷二品以上·六曹堂上翌日口傳問安。答曰,知道。大王大妃殿·王大妃殿·中宮殿,內閣·政院·玉堂口傳問安。答曰,知道。
藥房都提調趙寅永,提調金弘根,副提調洪在喆啓曰,祗謁仙寢,聖慕克伸,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪祐喆啓曰,來二十一日,朝參日次矣,敢稟。傳曰,停。
洪鍾應啓曰,明日常參·經筵,取稟。傳曰,停。
洪祐喆啓曰,合辭許久闕啓,事甚未安。試所進去外,呈告人員,竝卽牌招,何如?傳曰,允。
洪鍾應啓曰,三皇忌辰日親行望拜禮,前期一日以稟事,曾有定式矣。今十九日毅宗皇帝忌辰日親行望拜禮,何以爲之?敢稟。傳曰,北苑望拜禮,當親行矣,該房知悉。
注書李寅夔病,代以趙然昌爲假注書。
趙然昌在外,代以金益文爲假注書。
傳于趙秉龜曰,健元陵·元陵親祭時,亞獻官以下,別單書入。
以健元陵·元陵親祭時,亞獻官以下別單,傳于趙秉龜曰,健元陵亞獻官判府事朴宗薰,終獻官右議政趙寅永,各內下大豹皮一令賜給,贊禮禮曹判書李羲準,內下大虎皮一令賜給,典祀官奉常正柳榮河,祝史副司果趙啓昇,齋郞修撰金逸淵,贊者兼引儀申鍾賢·趙永紀,謁者引儀李羲鏞·李東柱,贊引兼引儀沈樂愼,假引儀金穆淳,祭監監察李彙載·金學秀,各兒馬一匹賜給,陵司參奉李行翼陞六,執禮校理李晉翼,執尊左通禮李基華,大祝待敎南秉哲,令李民耆竝陞敍,參奉李行翼陞六,元陵亞獻官判府事李止淵,終獻官東寧尉金賢根,各內下大豹皮一令賜給,贊禮禮曹判書李羲準,內下大虎皮一令賜給,典祀官副司果李佑伯,祝史副司果李魯確,齋郞副司果南性敎,贊者兼引儀申鍾賢·趙永紀,謁者引儀李羲鏞·李東柱,贊引兼引儀沈樂愼,假引儀金穆淳,祭監監察李彙載·金學秀,各兒馬一匹賜給,陵司參奉李東喬陞六,執禮副應敎曺錫亨,執尊副司果李是鍊,大祝副司果徐耆淳,別檢申佐模竝陞敍,參奉李東喬陞六,其餘守僕員役等,竝依判下施賞。
傳于趙秉龜曰,局內諸陵官,竝各上絃弓一張賜給。
傳于趙秉龜曰,綏陵陵官,竝各上絃弓一張賜給,守僕以下,依昨年例施賞。
傳于趙秉龜曰,禮房承旨加資。
傳于趙秉龜曰,地方官楊州牧使徐念淳,今番監董之役,宜有示意之擧,加資。
傳于趙秉龜曰,今番賞典中,一人雖兼數事,毋得疊授。
傳于洪鍾應曰,謹依癸亥年例,德興大院君墓,遣完昌君行事,祭文,令文任撰進。
傳于洪鍾應曰,恩信君墓,遣內侍致祭,淸原府院君墓·豊陵府院君墓,遣承旨致祭,鰲興府院君墓,遣地方官致祭。
傳于洪鍾應曰,石室書院,遣禮官致祭。
傳于洪鍾應曰,二十二日,瑞蔥臺·春塘臺爲之。
洪祐喆啓曰,卽者義禁府都事來言,今日幸行時駕側鳴錚罪人李熙命等六十人,移送秋曹云矣,敢啓。傳曰,知道。
洪祐喆啓曰,卽者刑曹郞廳來言,昨日幸行時衛外擊錚人等,當爲捧供,而判書金箕殷有實病,次堂例不得擧行云,判書卽爲牌招,何如?傳曰,允。
又啓曰,行刑曹判書金箕殷牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,卽者義禁府都事來言,錦營獄在囚罪人金百周,令本道直捧結案事,命下,而律名則例有判堂,就議大臣後,稟旨分付該道矣。判義禁權敦仁試官進,不得擧行云,何以爲之?敢稟。傳曰,許遞,政官牌招開政。
洪鍾應啓曰,吏曹判書金弘根,參判李鼎臣,參議成遂默牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以全羅監司李穆淵狀啓,泰仁縣監鄭琬容身死事,傳于洪鍾應曰,今日政差出,明日下送。
洪祐喆啓曰,行大司憲朴綺壽,掌令李鳳純·朴鳴載,持平洪在重試所進,執義柳幼麟,持平吳鍾翕牌不進,監察茶時之意,敢啓。傳曰,知道。
以執義柳幼麟,持平吳鍾翕牌不進罷職傳旨,傳于洪祐喆曰,只推。
洪鍾應,以奎章閣言啓曰,大駕今已還宮,守宮檢校待敎金正喜,依定式減下,何如?傳曰,允。
又以弘文館言啓曰,修撰李垿,卽爲牌招察任,何如?傳曰,允。
又以吏曹言啓曰,軍資監正李亮淵,以其身病,呈狀乞遞,改差,何如?傳曰,允。
洪祐喆,以兵曹言啓曰,五衛將李克問·南漢九,俱以老病在鄕,上來無期,李周會,忠壯衛將沈範祖,景福宮衛將朴世源,慶熙宮衛將徐榮運,俱以病難供職,呈狀乞遞,竝改差,何如?傳曰,允。
又以兵曹言啓曰,今番健元陵·元陵·綏陵幸行時,隨駕將官·將校·軍兵·各差備等犒饋,依定奪,乾物分給之意,敢啓。傳曰,知道。
又以備邊司言啓曰,春務方殷,守令不可曠官,未下直與上京守令,竝令該曹催促下送,何如?傳曰,允。
又以訓鍊都監言啓曰,今番幸行時,隨駕將官·將校·軍兵及武藝別監等犒饋,依定奪,以乾物磨鍊分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,隨駕將官及駕前別抄將校·軍兵等處,依定奪,乾犒饋磨鍊分給之意,敢啓。傳曰,知道。
又以摠戎廳言啓曰,今番幸行時,隨駕將校·軍兵等處,乾犒饋,依定式磨鍊分給之意,敢啓。傳曰,知道。
又以武一所試官意啓曰,臣所今日平明開場,再昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,再昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子五十八人內,三矢入格十一人,二矢入格八人,一矢入格九人,再昨日入格十三人,合爲四十一人矣。木箭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日木箭應射擧子六十二人內,三矢入格二十二人,二矢入格十四人,一矢入格九人,再昨日入格九人,合爲五十四人矣。木箭今已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子四人內,入格四人矣。日暮姑停之意,敢啓。傳曰,知道。
又以武二所試官意啓曰,臣所今日鐵箭應射擧子四人,俱以三矢入格矣。日暮姑停之意,敢啓。傳曰,知道。
行大司憲朴綺壽疏曰,伏以春露旣濡,陟降如臨,祗謁三陵,聖慕克伸,回鑾萬安,群情胥悅,臣方受武所監試之任,而昨於東朝處分下者,有不容泯默焉。噫,彼百周凶言,臣雖未之聞知,而以道啓觀之,則至謂耳不忍聞,口不敢道,亘古所無之變,而斷之以惡逆,則其言罔測不道,自可推知,孰不神驚膽掉,直欲手磔而口臠?諸大臣之深夜登對,仰請鞫覈,揆以國體,在所不已,輿情方激,顒俟兪音,而遽下自本道捧結案以聞之命,臣誠愕然失圖,繼之以憂歎也。國家治逆,自有常法,一或干紀犯分,則不以卑賤而有所低昂,亦不以痴狂而有所同異,拿致王府,嚴鞫正刑,卽我祖宗朝已行之彝典。渠雖極卑賤似顚狂,而亦具人性,豈不知君臣之義,如天尊地卑,截然不可犯,而肆發凶悖之說,甘歸惡逆之科,此若治之以尋常一罪,委諸本道而用律,則國體何以尊嚴,亂賊何所懲畏,亦安知無根因情節之可以究覈者,而草草勘斷至此?刑政大事,關係不輕,區區繞壁之憂,不能自已,玆敢瀝血陳章,仰瀆崇嚴。伏乞聖明,俯賜鑑諒,仰稟東朝,罪人百周,亟命拿來王府,嚴加訊鞫,施以治逆之律,以尊國體,以洩輿憤焉。臣無任云云。答曰,省疏具悉。旣無可覈之端,且有東朝處分,勿煩。
副提學李景在,應敎金英根,副應敎曺錫亨,校理李晉翼,副校理宋柱獻·兪象煥,修撰金逸淵,副修撰任百經·曺雲承等箚曰,伏以臣等日昨,伏見東朝傳敎下者,有凶言罪人百周令本道捧結案以聞之命,臣等相顧愕眙,繼以憂歎,仰揣聖意出於情節根因之無足深覈,而道啓至謂耳不忍聞,口不敢道,亘古所無之凶言,斷以惡逆,則渠雖卑賤之類,苟有人彝,應知天尊地卑之義,而豈敢以此等說,萌諸心發諸口乎?諸大臣仰請拿鞫,已知廟議之大同,輿情之莫遏,而況近來人心不淑,世變層生,其在防患慮亂之道,安知無根柢之必有可覈者哉?今若以痴獃狂易,有所容貸,則亂賊無所懲畏,隄防從以壞了,是誠大可懼也。臣等之繞壁深憂,實不在於一百周而已,職忝論思,不容泯默,玆敢相率仰籲。伏乞聖明,亟稟東朝,卽令王府拿鞫,以正邦憲,以洩輿憤焉。取進止。答曰,省箚具悉。已諭於都憲之批,勿煩。
獻納李光載疏曰,伏以臣資鈍識蔑,百無肖似,前後忝叨言職,不知幾遭,而或怵義分,或緣事會,黽勉冒肅,未嘗出一言論一事,以裨補聖化之萬一,效蔑絲毫,罪積邱山,居常愧懼,若隕淵谷。迺者納言特點,忽下於夢想之外,臣始焉惝怳,繼以恧蹙,若無所容。試牌儼臨,雖不得不暫膺肅命,而仍値幸行,冒參陪扈之列,因緣蹲據,終涉靦然,玆敢略暴衷懇,仰瀆崇嚴。伏乞聖明,俯賜鑑諒,亟遞臣所帶之職,仍治臣瀆撓之罪焉。臣方丐免,不宜贅他,而臣於日昨,伏覩慈殿處分下者,竊不勝愕然訝惑之至。噫,彼罪人百周之凶言,道啓至謂耳不忍聞,口不敢道,亘古所無之變,斷之以惡逆,則其情狀之凶悖,罪惡之貫盈,神人之胥憤,輿情共鬱,伏惟聖鑑,亦已洞悉,而遽命自本道捧結案以聞者,是豈大聖人天討有罪之義,而亦安知無根因情節之必得究覈者哉?繞壁憂歎,不容泯默,玆敢冒瀆崇嚴。伏乞聖明,仰稟東朝,亟令王府,拿鞫嚴覈,以伸王章,以洩輿憤焉。臣無任云云。省疏具悉。百周事,已諭於玉堂之批矣,勿辭察職。
上在昌德宮。停常參·經筵。
洪鍾應啓曰,明日北苑望拜禮相値,視事,頉稟之意,敢啓。傳曰,知道。
洪祐喆啓曰,合辭許久闕啓,事甚未安。試所進去外,呈告人員,竝卽牌招,何如?傳曰,允。
洪鍾應啓曰,明日北苑望拜禮時,闕字牌及爐盒,當爲奉來,門路以何處爲之乎?敢稟。傳曰,永肅門爲之。
洪祐喆啓曰,卽者檢閱洪在龍·鄭基世,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。竝陞六。
洪鍾應啓曰,假注書徐相敎,身病猝重,勢難察任,今姑改差,何如?傳曰,允。
徐相敎改差,代以洪祐健爲假注書。
洪鍾應啓曰,今日齋宿承旨,當爲備員,而行都承旨趙秉龜,行左承旨李敦榮,右承旨李寅臯,左副承旨洪在喆,不爲仕進,竝所當牌招,而拘於廳規,不得請牌,何以爲之?敢稟。傳曰,竝牌招。
傳于洪鍾應曰,左承旨許遞,前望單子入之。
承旨前望單子入之,南履炯落點。
洪祐喆啓曰,吏曹判書金弘根,參判李鼎臣,參議成遂默再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,參議只推,與判書·參判,竝更牌招,如有違牌,勿爲呼望。
又啓曰,今日齋宿承旨,當爲備員,新除授行左承旨南履炯,方在試所,何以爲之?敢稟。傳曰,許遞,今日政差出。
傳于洪鍾應曰,今二十二日,自內詣景祐宮,當展拜矣。侍衛入直磨鍊,門路,以曜金門爲之。
傳于洪鍾應曰,瑞蔥臺,退定於今二十八日。
傳于洪鍾應曰,今番幸行時,司僕提調以下,別單書入。
傳于洪祐喆曰,中官金翼鎬加資。
傳于洪鍾應曰,壽進宮所任尹濟弘定配。
洪祐喆啓曰,行刑曹判書金箕殷再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
洪鍾應啓曰,明日北苑望拜禮時,九卿當爲進參,而行刑曹判書金箕殷病不進,卽爲牌招,判尹朴晦壽試所進,何以爲之,而工曹判書未差,今日政差出,待下比牌招,以爲淸齋之地,何如?傳曰,允。刑曹判書與判尹竝許遞,今日政差出。
傳于洪祐喆曰,戶曹參判有闕之代,今日政差出。
洪鍾應,以吏曹言啓曰,健元陵親祭時,執尊通禮院左通禮李基華,元陵親祭時,執禮弘文館副應敎曺錫亨,執尊副司果李是鍊,竝陞敍事,命下矣。俱已經準職,何以爲之?敢稟。傳曰,加資。
又以吏曹言啓曰,因備邊司草記,春務方殷,守令不可曠官,未下直與上京守令,竝令該曹催促下直事,允下矣。自臣曹催促,則未下直守令交河郡守洪冕周,今月二十日辭朝,上京守令定州牧使吳一善,今月二十日下去,羅州牧使李玄好,身病沈重,不得下去云。其身病旣如是,則有難强令還任,羅州牧使李玄好罷黜,何如?傳曰,允。
洪祐喆,以兵曹言啓曰,文臣兼宣傳官宋柱獻,以其病難供職,呈狀乞遞,改差,何如?傳曰,允。
又以兵曹言啓曰,五衛將玄夏圭,以其病難供職,呈狀乞遞,改差,何如?傳曰,允。
有政。吏批,判書金弘根進,參判李鼎臣進,參議成遂默式暇,右副承旨洪祐喆進。啓曰,刑曹判書,今當差出,而擬望之人乏少,政府·西壁竝擬,何如?傳曰,允。又啓曰,羅州牧使,今當差出,而本州以湖南雄邑,物衆地大,素稱難治,不可不擇差,他道有聲績未準朔守令竝擬,何如?傳曰,允。以李憲瑋爲刑曹判書,金敎根爲工曹判書,洪敬模爲判尹,李紀淵爲判義禁,金左根爲知春秋,金鼎均爲同經筵,洪龜燮爲左通禮,吳致淳爲宗簿正,洪直弼爲軍資正,兪漢方爲戶曹佐郞,梁鍾華爲翼陵令,申佐模爲典籍,金錫熙爲元陵別檢,閔達鏞爲健元陵參奉,林泰洙爲元陵參奉,李奎鉉爲京畿監司,沈宜復爲羅州牧使,趙雲始爲泰仁縣監,李承憲爲京畿都事,左副承旨洪在喆,楊州牧使徐念淳今加嘉善,左通禮李基華,副應敎曺錫亨,副司果李是鍊今加通政,加資事承傳,尹命圭爲戶曹參判。
洪鍾應,以兵批言啓曰,前監司洪學淵,自吏曹送西矣。瓜滿監司,例爲隨品付樞銜,而資級係是嘉善,同中樞有闕之代,依例下批之意,敢啓。傳曰,知道。
兵批,判書趙秉鉉進,參判徐左輔試所進,參議成龍申入直,參知權溭病,左副承旨洪鍾應進。以徐英淳爲副摠管,洪達世·許策爲五衛將,李仁模爲忠壯將,高漢星爲景福將,崔忠源爲慶熙將,南秉哲爲文兼,沈秉奎爲武兼,申鳳圭爲忠淸兵虞候,黃土歧,權管李寅奎,知事金漢雋,同知洪學淵,僉知加設崔東烈·崔晩賢·金弼煥·韓永湜,上護軍金箕殷·朴晦壽,護軍尹命圭·朴來謙·李敦榮,副護軍曺錫亨·李基華·李是鍊,副司果南秉哲·申佐模·李行翼·李東喬,以上竝單付。
洪鍾應啓曰,咸興都護府判官,今當差出,而本府以營下劇邑,物衆地大,素稱難治,不可不擇差,他道有聲績未準朔守令竝擬,何如?傳曰,允。
吏批,再政。以曺錫亨爲承旨,徐耆淳爲副應敎,尹致英爲景慕宮令,李源吉爲恭陵令,朴麟壽爲監察,尹致容爲咸興判官,同春秋單金左根,行左承旨洪在喆。
兵批,再政。以朴晦壽爲知事,柳宜祥·李浩兢爲五衛將,同知高漢星,僉知洪達世·許策,護軍南履炯,兼京畿兵馬水軍節度使李奎鉉,以上竝單付。
洪祐喆啓曰,行大司憲朴綺壽,掌令李鳳純·朴鳴載,持平洪在重試所進,執義柳幼麟牌不進,持平吳鍾翕陳疏,監察茶時之意,敢啓。傳曰,知道
以執義柳幼麟,獻納李光載牌不進罷職傳旨,傳于洪祐喆曰,只推。
洪祐喆啓曰,今日齋宿承旨,當爲備員,行左承旨洪在喆,所當更請牌招,而拘於廳規,不得請牌,何以爲之?敢稟。傳曰,牌招。
以右承旨李寅臯牌不進罷職傳旨,傳于洪祐喆曰,只推。
洪鍾應啓曰,今日齋宿承旨,當爲備員,右承旨李寅臯,旣有只推之命,所當更請牌招,而拘於廳規,不得請牌,何以爲之,?而新除授同副承旨曺錫亨,卽爲牌招,何如?傳曰,允。牌招。
洪祐喆啓曰,明日北苑望拜禮時,九卿當爲進參,新除授刑曹判書李憲瑋,判尹洪敬謨,竝卽牌招,以爲淸齋之地,何如?傳曰,允。
洪鍾應啓曰,明日北苑望拜禮時,兩司侍臣,當爲進參,除試所進去外,呈告人員,竝待開門牌招,何如?傳曰,允。
傳于洪祐喆曰,明日出宮門路,以宜春門爲之。
以平安監司金蘭淳狀啓,平壤等邑民家失火人命爛死事,傳于洪祐喆曰,聞甚矜惻,元恤典外,別加顧助,爛死人,如有生前身·還布,竝蕩減,結搆奠接之方,廟堂措辭,分付。
以修撰李垿牌不進罷職傳旨,傳于洪祐喆曰,只推。
洪鍾應,以弘文館言啓曰,修撰李垿,旣有只推之命,卽爲牌招察任,何如?傳曰,允。
以修撰李垿牌不進罷職傳旨,傳于洪祐喆曰,只推。
洪鍾應,以禮曹言啓曰,因備邊司草記,陳慰進香兼謝恩使拜表日子,待節使回還,以迎詔翌日爲定之意,分付該曹事,允下矣。卽接回還節使移文,則今此順付勅書到京,在今三月二十五日云,陳慰進香兼謝恩使拜表,以二十六日辰時擧行之意,敢啓。傳曰,知道。
又以內醫院都提調·提調意啓曰,院內醫金有鼎有頉,代前參奉方載鏞還差,何如?傳曰,允。
洪祐喆,以兵曹言啓曰,謹依判下成冊,今番健元陵·元陵·綏陵幸行時元內吹朴聖煥等三十名處,木各一疋分給之意,敢啓。傳曰,知道。
又以兵曹言啓曰,在前自曜金門·景祐宮展拜時,廣智營·西營入直軍各三十名除出,訓鍊大將率領,曜金門外設布帳外排立矣。今番則何以爲之乎?敢稟。傳曰,御將率領排立。
又以備邊司言啓曰,价川郡殿牌作變罪人,旣已承款,敬差官當爲差送矣。謹考正宗己亥,北關亦有此變,而因該道災歲廚傳之弊,令道臣具格擧行,敬差官則稟旨安徐,而且近例監刑官,多以道內守令差定假都事擧行。今此關西賑政方張,凡屬除弊之方,不可不念,敬差官與監刑官,竝依此例施行事,分付,何如?傳曰,允。
又以司僕寺一二提調意啓曰,謹依下敎,本寺提調以下,別單書入之意,敢啓。傳曰,知道。
又以禁衛營言啓曰,謹依成冊啓下,駕前前排牢子丁志成等三十名,巡令手金興大等二十八名,挾馬旗手李昌郁等十二名,各木一疋,信箭手金得伊等二名,各木二疋施賞之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
又以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子三十七人內,三矢入格三十五人,二矢入格一人,昨日入格四人,合爲四十人矣。鐵箭今已畢試,片箭鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子五十人內,三矢入格四十六人,二矢入格三人,一矢入格一人,昨日入格四人,合爲五十四人矣。鐵箭今已畢試,片箭鱗次試取之意,敢啓。傳曰,知道。
又以武一所試官意啓曰,臣所今日片箭應射擧子四十人內,無一人得中矣。片箭今已畢試,鳥銃鱗次試取之意,敢啓。傳曰,知道。
又以武二所試官意啓曰,臣所今日片箭應射擧子五十二人內,邊一中入格三人矣。片箭今已畢試,鳥銃鱗次試放之意,敢啓。傳曰,知道。
又以武一所試官意啓曰,臣所今日鳥銃應放擧子四十人內,貫一中邊一中二人,邊二中六人,貫一中一人,邊一中八人,合爲十七人矣。鳥銃今已畢試,騎芻鱗次試取,而應射擧子二十人內,無一人得中矣。日暮姑停之意,敢啓。傳曰,知道。
又以武二所試官意啓曰,臣所今日鳥銃應放擧子十六人內,邊二中入格二人,邊一中入格二人,合爲四人矣。日暮姑停之意,敢啓。傳曰,知道。
司諫韓宓履疏曰,伏以國家刑政,自有常憲,凡厥罪犯之干係凶逆者,付諸王府,拿鞫正刑,卽不易之典也。噫,彼百周之凶言,只據道啓而觀之,至謂不忍聞不敢道,則其言涉不道罪犯惡逆,推可知矣。諸大臣之深夜請對,仰請鞫覈,正是國體刑憲之不容已者,而遽有此本道捧結案之命,臣不勝愕眙憂慨之至。渠雖至賤至卑之流,而其具人性則一也,所犯卽是凶逆,則惟當以凶逆治之而已,豈可以其卑賤而不施當施之律乎?凡一罪以下,或有自本道用律之例,而決不可施之於此等凶逆。況其根因情節,未必無深究詳覈者,則如是勘斷,不免草草,其如虧損國體,撕壞刑章,諒非細故,而輿情之齎憤,物議之駭聽,當如何哉?臣方見縻監試,雖不能擅離職次,而事在目下,有不容泯默,玆敢瀝血陳章,仰瀆崇嚴。伏乞聖明,俯賜鑑諒,仰稟東朝,亟許大僚之請,拏鞫嚴訊,施以治逆之律,以爲尊國體洩輿憤焉。臣無任云云。省疏具悉。已諭於昨日都憲之批矣,勿煩。
執義柳幼麟疏曰,伏以亂臣賊子,從古何限,而豈有如金百周之窮天地亘萬古至凶絶悖者哉?渠以鄕曲蟣蝨之賤,敢肆滔天,鯨鯢之言,耳不忍聞,口不敢道,凡有血氣之倫者,孰不膽掉而髮豎乎?究其情節,萬剮猶輕,輿情之所共憤,神人之所其戮,雖於婦嬬之微,牛馬之走,莫不欲寢皮而食肉。臣自聞此報,腔血如沸,際伏見慈聖殿下傳敎頒下者,臣固欽歎萬萬,而罪惡至重,不可一日假息於覆載之間,故大僚請覈,憲長繼陳,未敢知我殿下,胡爲而靳許也?在國家覈逆之政,不可以狂易而論,亦不可以無因而恕,按鞫得情,在所不已。今此自本道捧結案以聞之命,臣誠愕然繞壁,罔知攸措。噫,國有常法,渠焉敢逭?罪有當律,法所難貸,卑賤亦是人類,豈容如是?如是凶逆,終不得以盤覈,則如有根柢窩窟,自掩自護,亦將何以鉤得耶?三尺自在,八域共誅。伏願殿下,仰稟東朝,亟反兪音,俾雪輿憤焉。仍伏念臣於年來,屢叨此職,惶霣冞深,不得不一伸叩叨之忱,而病伏旅次,無望彈束,溺職之愆,瀆擾之罪,誅殛實所甘心,自顧慙恧,撫躬靡措。伏乞聖明,亟許遞改,仍刊臣職名,毋淆朝籍,以安私分,千萬幸甚。臣無任云云。省疏具悉。已諭於昨日都憲之批矣,勿煩。
掌令朴鳴載疏曰,伏以臣以武所監臺,方在試院,而日昨伏見東朝處分下者,有罪人百周自本道捧結案以聞之命,臣於此愕然失圖,有不容泯默焉。噫,彼百周,是何等凶獰之漢,而肆發不敢道不忍聞,亘古所無之凶言,至登於道啓,其心之包藏有素,其言之凶悖不道,自可推知。諸大臣之登對請覈,卽是王章之所不容已,輿憤之所可必伸,而今乃不許王府之鞫覈,遽委道臣而用律,此不但刑政失當,何以使亂賊知懼乎?雖以卑賤之莫渠若,而豈不知上天之嚴畏?雖若根因之無可覆,而必有凶徒之譸張,此必訊于鞫庭,然後情節自可畢露,肆諸市朝,然後刑章亦且得正。伏乞聖明,更加三思,仰稟東朝,罪人百周,亟命拿鞫得情,施以治逆之律,以爲尊國體戢亂萌之地,斷不可已。臣無任云云。省疏具悉。已諭於昨日都憲之批矣,勿煩。
持平吳鍾翕疏曰,伏以祗謁仙寢,聖慕克伸,回鑾萬安,群情胥悅,臣隨駕之餘,病伏旅邸,昨於東朝處分之下者,有不容泯默焉。噫,罪人百周,凶言悖說,卽亘古所無之變怪也。道啓纔已登聞,大僚旣以請罪,公議所同,輿憤莫遏,而遽降令本道捧結案以聞之命,諉以痴狂,雖出於聖度之寬弘,失之太輕,其可曰王章之所存乎?矧今世變層生,人心不淑,其在慮亂防患之道,不宜少緩,又安知無根因情節之必有可覈者乎?此而容貸,則亂賊無所懲畏,隄防從以壞了,今之憂懼,奚止於一百周而已哉?臣職忝言官,不勝憂惋,玆陳短章,仰瀆崇嚴。伏願殿下,仰稟東朝,亟令王府,拿鞫嚴覈,以折奸萌,以重國綱焉。臣無任云云。省疏具悉。已諭於昨日都憲之批矣,勿煩。
上在昌德宮。停常參·經筵。
望拜禮還內後,內閣·政院·藥房·玉堂口傳問安。答曰,知道。
曺錫亨啓曰,明日常參·經筵,取稟。傳曰,只晝講。
洪祐喆啓曰,行大司憲朴綺壽,掌令李鳳純·朴鳴載,持平洪在重試所進,執義柳幼麟,持平吳鍾翕牌不進,監察茶時之意,敢啓。傳曰,知道。
趙秉龜啓曰,今日望拜禮時,承旨當爲備員,而行左承旨洪在喆不爲仕進,卽爲牌招,何如?傳曰,允。如有違牌,勿爲呼望。
傳于洪鍾應曰,左副承旨,與禮曹堂上·戶曹郞廳,依定式馳詣宣武祠,奉審以來。
傳于洪在喆曰,北苑望拜禮參班儒武,當應製射藝矣。儒生則暎花堂親臨磨鍊,弘文提學牌招,武士則北營摠戎使試取。
以今番幸行時司僕提調以下別單,傳于洪在喆曰,提調領敦寧趙萬永,內下大鹿皮一令賜給,正韓啓源,僉正洪翰周,判官金萬根,各上弦弓一張賜給,兼內乘李宜植·趙羲豊,各內下筒箇一部賜給,員役等,竝依昨年例施賞。
洪祐喆啓曰,今此京外上言一百二十六張內,一百八張,以猥濫拔去,十八張,分下各該司次捧入之意,敢啓。傳曰,知道。
又啓曰,卽者義禁府都事來言,錦營獄在囚罪人金百周律名,判堂當就議大臣,而新除授判義禁李紀淵未肅拜,不得擧行云,卽爲牌招,何如?傳曰,允。
傳于洪祐喆曰,定配罪人吳再得等四名,竝放送。
傳于洪在喆曰,當自內還宮矣,該房知悉。
傳于洪在喆曰,參班儒生應製排律居首三下一幼學金炳準,直赴會試,之次三下幼學李炳學,給二分,之次草三下生員金寅根等三人,各朱書百選一件,之次次上幼學金康淳等十五人,各奎章全韻一件賜給。
傳于洪在喆曰,入格儒生,明日延英門外施賞。
以京畿監司洪學淵狀啓,陽智縣民家失火事,傳于趙秉龜曰,聞甚矜惻,元恤典外,別加顧助,結搆奠接之方,廟堂措辭,分付。
以黃海監司趙斗淳狀啓,瑞興府民家失火事,傳于趙秉龜曰,聞甚矜惻,元恤典外,別加顧助,結搆奠接之方,廟堂措辭,分付。
洪祐喆啓曰,明日次對,兩司當爲進參,試所進去外,呈告人員,竝待開門牌招,何如?傳曰,允。
以執義柳幼麟,持平吳鍾翕,獻納李光載牌不進罷職傳旨,傳于洪祐喆曰,只推。
洪在喆,以弘文館言啓曰,修撰李垿,旣有只推之命,與新除授副應敎徐耆淳,一體牌招察任,何如?傳曰,允。
洪鍾應,以都摠府言啓曰,今日入直內三廳武兼·禁軍及軍兵等,當爲中日習射技放,而北苑親行望拜禮相値,不得設行之意,敢啓。傳曰,知道。
又以兵曹言啓曰,今三月二十日文臣朔試射試官望,纔已受點,而訓鍊院慕華館武科覆試,姑未畢試,不得設行之意,敢啓。傳曰,知道。
又以武一所試官意啓曰,臣所今日開場,昨日未畢試騎芻,仍爲試取之意,敢啓。傳曰,知道。
又以武二所試官意啓曰,臣所今日當爲開場,而殿座相値,不得設行之意,敢啓。傳曰,知道。
又以武一所試官意啓曰,臣所今日騎芻應射擧子二十人內,無一人得中矣。騎芻今已畢試,騎槍鱗次試取,而無一人應試,故仍爲開講試取之意,敢啓。傳曰,知道。
又以武一所試官意啓曰,臣所今日應講擧子十人內,入格六人矣。日暮姑停之意,敢啓。傳曰,知道。
洪祐喆,以刑曹言啓曰,傳曰,壽進宮所任尹濟弘定配事,命下矣。濟弘,平安道雲山郡定配所,卽爲押送之意,敢啓。傳曰,知道。
又以義禁府言啓曰,錦營獄在囚罪人金百周,令本道直捧結案以聞事,命下矣。旣將捧結案,則律名,當自本府定送,以大逆不道罪,具格擧行事,就議大臣後,分付該道道臣之意,敢啓。傳曰,知道。
正言柳來維疏曰,伏以臣本庸陋,濫竊科第,淸朝耳目之任,萬不襯當,不意日者,薇垣除旨,忽下於夢想之外,繼有試命,義分是怵,事會適湊,章皇出肅,待罪試所,有不敢爲辭免之計,左右迫隘,罔知攸措,卽伏見東朝處分下者,竊不勝憂歎之至。噫,彼百周之凶言,第以道啓觀之,旣曰耳不忍聞,口不敢道,又曰亘古所無之變,而斷之以惡逆,則其窮凶絶悖,不容假貸於覆載之間者,自可推知,揆以國體,設鞫覈情,在所不已,而自本道捧結案之命,何爲而遽下也?臣誠愕然失圖。噫,國家刑政,莫大於治亂賊,則豈可諉以卑微不足齒,根因不足覈,而遽使道臣而酌處乎?伏乞聖明,淵然深思,仰稟東朝,凶言罪人百周,亟令王府,拿鞫得情,施以當律,俾典刑伸而輿憤洩焉。臣無任云云。答曰,省疏具悉。已諭於都憲之批,勿煩。
庚子三月十九日卯時,上詣北苑。望拜禮親行入侍時,行都承旨趙秉龜,右承旨李寅臯,左副承旨洪鍾應,右副承旨洪祐喆,同副承旨曺錫亨,假注書金益文·洪祐健,記事官李東韻·金龍銓,直提學金興根,檢校待敎金學性,檢校直閣鄭㝡朝,檢敎待敎金洙根·金英根,以次侍立。時至,通禮跪啓請外辦,上具翼善冠·黑圓領袍,出宜春門。藥房都提調趙寅永,提調金弘根進前奏曰,日候晴暖,聖體,若何?上曰,一樣矣。仍步詣北苑板位所,通禮前導,詣拜位北向立。贊儀唱四拜,上行四拜禮訖。贊儀唱跪,上跪。司香官二員進香案前跪,三上香·俯伏·興·退。贊儀唱四拜,上行四拜禮訖。判府事李止淵,右議政趙寅永進前奏曰,侵早勞動,聖體,若何?上曰,一樣矣。仍由宜春門還內,命侍衛權退,諸臣以次退。
庚子三月十九日辰時,上詣暎花堂。參班儒生應製試取入侍時,行都承旨趙秉龜,右承旨李寅臯,左副承旨洪鍾應,右副承旨洪祐喆,同副承旨曺錫亨,假注書金益文·洪祐健,記事官李東韻·金龍銓,直提學金興根,檢校待敎金學性,檢校直閣鄭㝡朝,檢校待敎金洙根·金英根以次侍立。時至,通禮跪啓請外辦,上具翼善冠·衮龍袍,乘輿出宜春門,詣暎花堂,降輿陞座。秉龜曰,堂后故規,下注書陞六,則上注書例不得行公矣。下注書鄭基世,旣已陞六,上注書李寅夔,勢難行公,何以爲之乎?上曰,陞六,可也。出擧條秉龜曰,宣武祠奉審臣,以戶房承旨,當爲進去矣。上曰,工房承旨進去,可也。鍾應承命,下直出去。秉龜曰,儒生今將入庭,請下標信擧行。秉龜讀奏入門單子,合爲一百八十一人,試官弘文提學趙秉鉉,對讀官檢校待敎金英根,校理兪象煥,副修撰任百經,率儒生行禮訖,以次進伏。命秉鉉書排律七言十韻,念彼周京,押京限未時,秉龜進前,跪啓宣敎懸題。上入便次,命待衛權退。少頃,通禮跪啓禮畢,上自內還宮,出標信解嚴,諸臣以次退出。
上在昌德宮。停常參,只晝講。
自卯時至人定,灑雨下雨,測雨器水深一寸三分。
藥房都提調趙寅永,提調金弘根,副提調洪在喆啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
曺錫亨啓曰,明日常參·經筵,取稟。傳曰,停。
又啓曰,行大司憲朴綺壽,掌令李鳳純·朴鳴載,持平洪在重試所進,執義柳幼麟,持平吳鍾翕牌不進,監察茶時之意,敢啓。傳曰,知道。
洪在喆啓曰,右承旨李寅臯,左副承旨洪鍾應,右副承旨洪祐喆,今日不爲仕進,竝卽牌招,何如?傳曰,允。
傳于曺錫亨曰,大臣·備局堂上引見。
備邊司,以徐左輔爲開城留守。
曺錫亨啓曰,注書有闕之代,被薦人徐相敎·沈敬澤·金益文薦狀,依例成送吏曹之意,敢啓。傳曰,知道。
又啓曰,行都承旨趙秉龜,右承旨李寅臯,左副承旨洪鍾應,右副承旨洪祐喆不爲仕進,行左承旨洪在喆藥院進,臣吏兵批兼進之意,敢啓。傳曰,知道。
曺錫亨,以吏曹言啓曰,軍資監正洪直弼,以其身病,呈狀乞遞,改差,何如?傳曰,允。
有政。吏批,判書金弘根進,參判李鼎臣,參議成遂默竝牌招不進,同副承旨曺錫亨進。以李正履爲校理,鄭鴻慶爲兵曹參判,洪學淵爲刑曹參判,張敎根爲同經筵,李憲瑋爲司饔提調,金在根爲軍資正,徐世輔爲工曹正郞,李寅夔爲典籍,李東喬爲掌樂主簿,徐相敎爲注書,洪羲錫爲竹山府使,南芝耇爲報恩郡守,金老商爲比安縣監,開城留守單徐左輔。
兵批,判書趙秉鉉病,參判未差,參議成龍申病,參知權溭入直進,同副承旨曺錫亨進。同知單崔忠源,僉知單柳宜祥·李浩兢,大護軍朴永元,護軍洪穉圭,副司直朴來萬,副司果洪在龍·鄭基世·李寅夔,以上竝單付,兼管理使徐左輔。
曺錫亨啓曰,注書有闕之代,被薦人沈敬澤·金益文·李玄文薦狀,依例成送吏曹之意,敢啓。傳曰,知道。
以執義柳幼麟,持平吳鍾翕,獻納李光載牌不進罷職傳旨,傳于曺錫亨曰,只推。
以吏曹參議成遂默牌不進罷職傳旨,傳于曺錫亨曰,只推。
以右承旨李寅臯,左副承旨洪鍾應,右副承旨洪祐喆牌不進罷職傳旨,傳于曺錫亨曰,只推。
曺錫亨啓曰,行都承旨趙秉龜,右承旨李寅臯,左副承旨洪鍾應,右副承旨洪祐喆不爲仕進,行左承旨洪在喆藥院進,院中只有臣一人,伴直無人。右副承旨洪祐喆,旣有只推之命,所當牌招,而拘於廳規,不得請牌,何以爲之?敢稟。傳曰,牌招,如有違牌,勿爲呼望。
又啓曰,新除受注書徐相敎,卽爲牌招察任,何如?傳曰,允。
以副應敎徐耆淳,修撰李垿牌不進罷職傳旨,傳于曺錫亨曰,只推。
曺錫亨,以弘文館言啓曰,副應敎徐耆淳,修撰李垿,旣有只推之命,竝卽牌招察任,何如?傳曰,允。
又以奎章閣言啓曰,頒賜冊子安寶次,奎章之寶請出之意,敢啓。傳曰,知道。
又以兵曹言啓曰,今三月十七日武臣堂上祿試射,以後日退行事,草記,蒙允矣。今二十一日設行,而試官望備擬以入之意,敢啓。傳曰,知道。
又以武一所試官意啓曰,臣所今日平明開場,昨日未畢試講書,仍爲試取之意,敢啓。傳曰,知道。
又以武二所試官意啓曰,臣所今日平明開場,再昨日未畢放鳥銃,仍爲試放之意,敢啓。傳曰,知道。
又以武二所試官意啓曰,臣所今日鳥銃應放擧子二十七人內,邊二中入格一人,貫一中入格二人,邊一中入格十人,再昨日入格四人,合爲十七人矣。鳥銃今已畢放,騎芻仍爲試取之意,敢啓。傳曰,知道。
又以武二所試官意啓曰,臣所今日騎芻應射擧子十七人,而無一人入格矣。騎槍當爲試取,而無一人應試者,故仍爲捧講之意,敢啓。傳曰,知道。
又以武一所試官意啓曰,臣所今日應講擧子二十一人內,入格八人,昨日入格六人,合爲十四人矣。各技皆已畢試,今方修整榜目之意,敢啓。傳曰,知道。
又以武二所試官意啓曰,臣所今日應講擧子二十三人內,入格十四人矣。各技皆已畢試,今方計劃修整榜目之意,敢啓。傳曰,知道。
曺錫亨啓曰,試官之出榜詣闕,例也,而武一所試官徐左輔,監試官朴鳴載·韓宓履,謂有身病,自外徑歸,事甚未安。竝推考,何如?傳曰,允。
又啓曰,試官之出榜詣闕,例也,而武二所監試官朴綺壽·柳來維,謂有身病,自外徑歸,事甚未安。竝推考,何如?傳曰,允。
洪祐喆,以刑曹言啓曰,傳曰,吳再得等四名,竝放送事,命下矣。慶尙道聞慶縣定配罪人吳再得,全羅道珍山郡定配罪人朴萬金,高山縣定配罪人龍乭伊,平安道中和府定配罪人宋氏宗等,分付各該道臣,卽爲放送之意,敢啓。傳曰,知道。
庚子三月二十日辰時,上御熙政堂。大王大妃殿垂簾,大臣·備局堂上引見入侍時,同副承旨曺錫亨,假注書洪祐健,事變假注書安國鎭,記注官李昌廷·趙相玉,右議政趙寅永,行戶曹判書李紀淵,刑曹判書李憲瑋,禮曹判書李羲準,兵曹判書趙秉鉉,吏曹判書金弘根,行護軍金興根,校理宋柱獻,以次進伏訖。上曰,史官分左右。寅永進前奏曰,雨中日候蒸鬱,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,喜雨知時,麥農渴望之餘,不勝萬幸,而日氣蒸濕,濃雲尙密,繼此霑足,方切顒企矣。大王大妃殿敎曰,喜雨周洽,誠甚幸矣。且日候之淸溫和平,實春來之所初有,日前大殿幸行還宮之後,諸節安寧,甚爲喜幸矣。寅永曰,回鑾萬安,臣等亦不任萬萬慶祝矣。敎曰,健元陵展謁行禮順成,陟降洋洋,庶降無疆之福,不勝欣感矣。仍敎曰,次對爲之。寅永曰,卽見開城前留守李奎鉉狀啓,則以爲,關西所在本營,辛卯作穀四千石中二千石,自該道謂有庚申貸去錢零餘未報,移錄餉簿,自乙未耗條二百石,除留不送,支放歲縮,庫儲罄竭,明年以後,更無着手充補之道,且前貸零餘,旣入蠲蕩,還報與否,有非可論,自今年耗條二百石,依前作送事,請令廟堂稟處矣。關西則以前貸當報爲辭,松營則以原錢盡蕩爲言,俱有所執,誠難硬定,而第以事理推之,則松之貸來,已過四十年,箕之執留,只爲二百石,則在松償債,實難遽議,在箕添錄,不足有無。松營事勢之今至弩末,誠如守臣啓聞,不可不參互彼此,有所變通,自今年辛卯穀二千石耗移錄條,依狀請還屬松營事,分付守臣·道臣,何如?大王大妃殿答曰,依爲之。出擧條又所啓,卽見京畿前監司洪學淵狀啓,則以爲,竹山府使張洛賢,還官之路,本府民安達源等,有作黨犯打之變云,故別定査官,使之嚴覈矣。會査官安城郡守鄭晩敎,振威縣令黃鍾林,枚擧作變諸漢供招報來,而其中安達源,以其弟達吉被捉於雜技,乃敢募人作黨,無難犯官,打隷破轎,若將厮殺,所犯情節,合置重辟。李厚邑金·李曾允,首倡躬犯,尹甲孫·金完大,助勢手犯,竝不可尋常刑配。安達民,露出白刃,斷去渠兄達吉所縛紅絲,其所作變,是兄是弟,而罪其家長,則合置減等之律。安達孫·吳道石·尹致福·金漢成·兪大根,旣入同黨,隨從之罪,在所難免,而事係世變,律無可援,請令廟堂稟處。至於李化心·張用玉·林學用等三漢,觀於査案,別無深罪之端,自本營酌放云矣。國綱之頹弛至此,民習之獰頑如彼,甚有安達源之作變而極矣。其弟被捉,不過輕勘之罪,該倅躬督,又異發差之擧,則渠何敢聚徒黨而倡凶謀,執器仗而逞急勢,以至破轎打隷,露刃斷縛?白晝四達之市,恣行剽吏,赤縣百里之地,惟意劫囚,此實前所未聞,不可以尋常罪犯論,固當不分首從,竝用一律,而謹按大明律,凡犯罪拒逋者,歐人至折傷以上者,絞殺人者斬,此以當犯之拒官差言也。至於聚黨持械,犯官掠囚,當用加倍之律,通編刑典,有邑民向官長放砲者,作變處不待時斬,註云首謀同律,脅從減死定配,今於此獄,允合參用。其中造謀安達源,首倡李厚邑金·李曾允三漢,究厥情節,罪無異同,出付鎭營,大會軍民,梟首警衆。其次尹甲孫·金完大等,旣有助勢手犯之招,安達民,露出白刃,斷去紅絲者,亦與其兄達源無異,而一室兩辟,亦合參量,竝嚴刑三次後,限己身絶島爲奴。安達孫等五漢,卽係隨從,竝嚴刑二次後,流三千里定配。其餘李化心等三漢,旣無深罪之端云,依道啓自本營酌處,何如?大王大妃殿答曰,所奏甚好。依爲之。出擧條仍敎曰,此實前所未聞之變,極爲驚心矣。紀綱雖曰解弛,寧有身爲邑民,手犯官長之變乎?寅永曰,武臣乘轎,朝禁至嚴,今見安達源獄案,則打破轎子之語,屢出囚招。該倅之冒禁就便,不可仍置,竹山府使張洛賢,爲先罷黜,令該府拿問處之,仍以此意,行會諸道,以爲申明舊典,俾各惕念之地,何如?大王大妃殿答曰,依爲之。出擧條寅永曰,頃仍咸鏡前監司朴岐壽狀請,長津民之移接於江界七坪者,應役本府便否,關問關西道臣後,稟處之意,筵奏行會矣。卽見平安監司金蘭淳狀啓,則以爲,七坪居民之自長津移來者爲三百十八戶,而有多年樂土之業,築斯籍斯,納稅受還,況自戶蔘罷後,計丁貿貢,猶患不足,今若移役,則所失之丁,無處加排。且從古以來,有分土而無分民,土係江界,民屬長津,自是事理之外,畢竟行不得之政,請令廟堂稟處矣。此係江界審定之制,逃逋搜括之政,不可不先使本道論啓後,可決便否,而今此箕伯所啓若此明的,長津移來之戶,至近四百,在該邑未嘗非供役分糴之受害處,以江界言之,則有分土無分民云者,誠爲切當語也。苟使長津,克盡招撫懷綏之方,則草萊可闢,澤鴻可集,不此之務而只請割土者,實乖事理,又若使之居江土供津役,則此又行不得之事也,七坪一款置之。至於營賑耗之限年劃給,以捄積弊,旣異朝家之經費,且有道臣之措劃,依原狀請,特爲許施,而凡係排年之擧,原初經理,非不纖悉,一年二年,輒皆伈泄,以致限滿,則必請退年,此又如此,則是乃割內地有限之財,應荒徼無已之求者也。然則今此特施之典,反歸添弊之端,以此另加關飭,預爲知悉,戶口加減,各別察飭,俾作該守令黜陟之第一事件,何如?大王大妃殿答曰,依爲之。出擧條寅永曰,卽見楊州牧使徐念淳所奏,則以爲,本州舊逋還餉折米一萬二千七百十四石零,每年一千石,詳定價三千兩,限十三年,除耗排捧,上送巡營移轉事,前已節目施行,而此皆斂出於吏奴軍卒及陵軍·驛卒結復料條,故渠輩無賴散四,邑不爲邑,弊到此極,難保遵行,除己亥已納城餉一千石,其餘城餉一千四百二十五石,各年餉耗七百十四石零,每年九百兩,限八年先爲磨勘,倉還九千五百七十五石,自戊申亦許每歲九百兩排限事,請詢廟堂裁處矣。此事極爲難處,前牧之疏陳年排,似爲纖悉,庶無祛弊生弊之端,而不出數年,今牧之所奏,又若是一切相反,可否之間,無由硬定,先令道臣溯考還簿與捄弊條之如何辦出及今牧所奏辭意之可不可,消詳報來後,更爲稟處,何如?大王大妃殿答曰,依爲之。出擧條仍敎曰,若以陵軍復戶吏奴料條,盡爲斂出,入於完逋之數,則是欲捄弊而反生弊也。必欲如是捄弊,則復豈有難事哉?此實萬萬不成說,而渠輩亦將何所資生乎?寅永曰,然矣。以是之故,渠輩無所資賴,至於不能應役之境。今牧所奏,良以此也,更令道査,似好矣。寅永曰,凡經行之薦,貴乎精,不在乎博。蓋擇之精則庶得其實,取之博則易歸於濫故也。臣於昨冬,以今年諸道式年道薦人,務加精抄,就應薦之法,寓別薦之意事,筵稟,蒙允矣。今以諸道薦狀通計,則合爲二十五人,謂以別薦,則似爲大博,謂以應薦,則又非稟白之本意也。臣意則令銓曹廣採公議,其中經行尤著者若干人,更爲抄啓,次次收用,其餘則因以道薦例施行,似合事宜,故敢此仰達矣。大王大妃殿答曰,此言甚好。依爲之。出擧條寅永曰,日前東堂試望之耆堂外可擬者,雖甚苟艱,亦可僅僅分排,而乃以耆堂之純望,至煩改擬之特敎,揆以事體,極涉未安。當該禮曹堂上,竝從重推考,何如?上曰,依爲之。出擧條寅永曰,向以前北兵使事,至請奪符拿來矣。第於北評事査報,不無事面之有礙者,評事之於帥臣,名係幕官,體統不輕,今因道關之行査,措語之際,有若立證者然。此似出於從實論報,未諳規例,而將幕之間,終涉未安,不可以開市後文牒抗禮,有所參量。北評事兪錫煥,施以罷職之典,何如?大王大妃殿答曰,依爲之。出擧條寅永曰,謁陵之禮,至重且嚴,班儀之第次,軍行之遲速,自有定規,不容一毫違越者,卽所以辨序爵之制,寓鍊戎之意也。今番幸行時,禁旅所騎,全不成樣,以致御前前排,屢次停駐,固已萬萬寒心,而雖以郊迎言之,多有日暮而徑還,未免觀瞻之駭歎,逮夫駕過之後,爭先紛沓,不計班次,無復有肅穆整暇之容。夫朝廷之所以儀式,以其有敬謹之禮度也,師旅之所以統御,以其有進退之紀律也。禮度紀律,一至於此,言念國體,寧欲無訛,第恬嬉成習,頹墮已久,有不可振擧於猝乍,而先以令申之義,嚴警具位,俾各謹守邦規,如或更有違越,隨現重繩,仍令各營,別飭馬政,或有代烙貰把之如前作奸者,直以師律施行。且侍衛內騎驢,自是禁條,仗馬外乘馬,又係恒典,而近多無難犯科,看作尋常,此亦一體嚴飭,何如?大王大妃殿答曰,所奏,是矣,依爲之。出擧條寅永曰,軍馬申飭事,臣方仰奏矣。近來馬政,太不成說,輦轂之下,馬匹極少,雖以今番幸行時觀之,一匹之貰,至爲二三十兩之多,隨班百官,以其貰馬之難,多有窘束之弊云矣。大王大妃殿敎曰,馬匹之貴,何至如是乎?寅永曰,今年太價翔聳,喂養之資,極爲艱乏。且近來朝士,專尙騎驢,又況乘轎成俗,無論上下貴賤,程途遠近,皆以乘轎爲主,故絶無立馬而給貰者,馬摠之減,亶由於是。古者數馬以對,以知其國之貧富,馬政之至此艱窘,亦非細故,臣今旣發端,欲於日後,更爲詳奏矣。敎曰,乘轎之弊,果如此矣。必禁乘轎,然後可無馬匹不足之歎矣。寅永曰,乘轎原有禁令矣。敎曰,乘轎之有禁令,予亦知之矣。寅永曰,咸鏡監司下批,已過一望,尙不出肅,交代之期,奉審之限,漸至許久延拖,揆以事體,萬萬未安。令政院各別申飭,使之從速辭朝,何如?大王大妃殿答曰,北伯事,未知以何事不爲出肅,而前伯以病辭遞,且有救急之政,而奉審之差晩,尤爲未安。依所奏各別申飭,可也。出擧條寅永曰,昨日北苑行禮,仍試參班儒武,此實我聖上風泉之念,遹追先軌也。臣固欽仰萬萬,而因此有一番仰達者。丁酉之役,摧破島夷,卽天將麻提督之力也,偉功壯蹟,實不下於李提督平壤之捷,在我東土,雖百世不可忘也。其後裔因亂東渡,或有先輩記述,至入於尊周彙編,故自正廟時屢加搜訪,未得其人,近聞有寓在嶺南者,誠爲稀異矣。分付道臣,卽速起送,因令軍門,付料收用,俾得入參於皇壇享禮之班,何如?大王大妃殿答曰,事甚貴矣,依爲之。出擧條寅永曰,臣於前判書朴永元試望撕捱事,不勝慨然。一番疏引,容或無怪,屢飭之下,竟事違傲者,固萬萬過當,而伊時罷職之典,只出蕫飭之聖意,則有不必許久仍置,請令敍用,與行知敦寧府事朴岐壽,守判中樞府事李嘉愚,竝備堂還差,朴永元,仍察有司之任,何如?上曰,依爲之。出擧條寅永曰,秋曹堂上有呈告人云,與在外玉堂竝許遞,政官牌招,開政差出,何如?上曰,依爲之。出擧條大王大妃殿敎曰,大臣就座。錫亨曰,諸宰奏事。紀淵進前奏曰,年前以太倉倉屬偸竊庫穀事,移送秋曹,待米太畢徵後,分首從施以當律之意,草記,蒙允矣。崔錫璘之造謀設計,自爲首犯之狀,業已昭著於本曹究覈之時,不可以已盡徵捧,循例勘配而止。且因此而又有仰奏者,近來稅穀偸犯之習,無所不有,至於昨年大興沙工金萬興,興德船主金奇宅之狼藉偸賣,放債牟利而極矣。當此紀綱解紐之日,如無別般嚴懲之擧,則畢竟將無稅法而後已。況國典所載,元係一律,到今現發査懲之後,亦不可夤緣闊狹也。固知船漢輩之作奸,非今斯今,倖逭者多,而若因一番懲創,能有知戢遠罪之效,則非但爲捧稅之可期無弊,亦豈非生道殺人之義乎?至若洪州沙工元錫圭,連山沙工李萬石,興德沙工金善玉等所犯石數,比諸上項兩漢,似不無分等之別,而事關重辟,有難擅斷,竝下詢大臣處之,何如?大王大妃殿敎曰,此事關係,誠不少矣。紀綱解弛,至有如此變怪,一番懲創之擧,斷不可已。卿之所奏得宜,而第事關極律,大臣之意,何如?右議政趙寅永曰,太倉事,卽臣待罪度支時草記者也。謀掩私逋,擅開公庫,廣聚徒役,狼藉作奸,若是之無嚴,此而不用一律,其可曰國有法乎?至於船漢輩作奸,非今斯今,不可勝誅,而比年運弊,兪往兪甚,凡自朝廷之上下,至閭巷匹庶,莫不曰此輩必大加懲創,然後運事庶可支持云。此實大同之公議,而況稽之國典,亦不可闊狹者乎?第戶判所奏之姑以偸弄多寡參互分等云者,固是情法折衷之論也。其所次律者,亦不可尋常處之,各別重刑,遠惡島減死爲奴,然後足爲懲勵之道,而其中石數最多者兩漢,直施梟首之典爲宜,太倉偸開者,令秋曹捧結案,置之大辟,似合法理矣。大王大妃殿答曰,大臣之言如此,依爲之。出擧條仍敎曰,庫中所儲,非止爲一二石,則渠何能如是換出乎?寅永曰,渠以狡猾之習,多聚朋類,潛換彼庫之穀,以充此庫之數,如是轉移,欲掩日前逋縮之現發,此輩苟或知一分國綱,豈敢若是無嚴乎?眞所謂殺之罔赦者也。錫亨曰,玉堂所懷奏之。柱獻曰,無所懷矣。錫亨曰,今日賓對,兩司無一人進參,事甚未安。違牌諸臺竝推考,何如?上曰,依爲之。出擧條大王大妃殿命大臣先退,上命史官就座。仍命退,諸臣以次退出。
庚子三月二十日辰時,上御熙政堂。晝講入侍時,知事李羲準,特進官尹聲大,參贊官曺錫亨,侍讀官宋柱獻,檢討官任百經,假注書金益文,記注官李昌廷·趙相玉,各持詩傳第五卷,宗臣興寅君最應,以次進伏,武臣趙毅存,進伏楹外訖。上曰,史官分左右。上誦前受音一遍訖。柱獻讀自伐木許許,至微我有咎,仍奏釋義。上讀新受音十遍訖,命陳文義。柱獻曰,此章卽與朋宴樂之事也。全篇辭意,淳厚款曲,惟盡在我之恩情而已,不問其彼之於我如何,故以寧適不來兩句,重言而結之,古所謂厚自責而薄望於人,卽指是耳。處朋友之要道,豈有過此乎?君臣之間,亦猶是焉。雖以鹿鳴章言之,其式燕以敖及以燕樂嘉賓之心云者,何莫非披示恩情?先盡在我之道,則用是道而君臣也朋友也,以至經邦國齊民庶,無適不可。伏願於此等處,深留睿念焉。上曰,下番陳之。百經曰,此詩三章,皆求友之意也。雖以天子之尊,宴其群臣,而敬其禮則曰朋曰友,親其賢則諸父諸舅云者,此是不挾貴不挾長之意矣。自古人君,亦有友其臣者,費惠公之顔般,魯繆公之子思是也。蓋友賢,爲其求道,求道,在於講學。伏願殿下,益勉緝熙之工,如此詩之善可爲法處,深加體驗焉。上曰,知事陳之。羲準曰,此章之微我不顧,微我有咎,蓋言其盡在我之道,而不問其彼之於我如何也。此誠處朋友之要道,而人君之招徠賢士,亦有是道,自上若勤干旌之招,則賢士豈忘駕屨之義,而或適有病,無以登道,或不敢自處以賢士,敦召之下,未卽承膺。苟勉側席之念,以必致於朝爲期,則林下懷道讀書之士,豈敢不幡然于于出入經席,以佑我文明之治哉?顧今春晷益長,講筵頻開,政宜招徠儒賢,裨補緝熙之工,而雖或寧適不來,益軫微我不顧之義焉。上曰,特進官陳之。聲大曰,經筵玉堂所奏甚好,臣無他可達之辭矣。上曰,參贊官陳之。錫亨曰,玉堂與經筵,數陳無餘,臣無容更達矣。上掩卷,命史官就座。仍命退,諸臣以次退出。
上在昌德宮。停常參·經筵。
自卯時至未時,灑雨下雨,測雨器水深二分。
洪祐喆啓曰,合辭許久闕啓,事甚未安。試所進去外,呈告人員,竝卽牌招,何如?傳曰,允。
曺錫亨啓曰,明日動駕,再明日·三明日英陵忌辰祭齋戒正日,二十五日·二十六日明陵忌辰祭齋戒正日相値,視事,頉稟之意,敢啓。傳曰,知道。
洪祐喆啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,行大司憲朴綺壽,執義柳幼麟,掌令朴鳴載,持平吳鍾翕牌不進,掌令李鳳純,持平洪在重試所進,監察茶時之意,敢啓。傳曰,知道。
以執義柳幼麟,掌令朴鳴載,持平吳鍾翕,司諫韓宓履,獻納李光載,正言柳來維牌不進罷職傳旨,傳于洪祐喆曰,只推。
傳于洪祐喆曰,明日出宮內門路,以協陽門爲之。
以副應敎徐耆淳,修撰李垿牌不進罷職傳旨,傳于曺錫亨曰,只推。
曺錫亨,以弘文館言啓曰,副應敎徐耆淳,修撰李垿,旣有只推之命,竝卽牌招察任,何如?傳曰,允。
以修撰李垿牌不進罷職傳旨,傳于曺錫亨曰,只推。
洪祐喆,以兵曹言啓曰,北苑望拜禮時,參班武士試取入格人等,謹依別單判下施賞,而不粧弓,以軍器寺所在者,取來頒給之意,敢啓。傳曰,知道。
行左承旨洪在喆疏曰,伏以肇謁仙寢,聖慕克展,日吉辰良,鑾路利旋,上慰列祖之陟降,仰供兩殿之悅豫,來途群姓,懽祝齊騰。臣於是際,忝叨邇密,陪扈於羽旄之間,周旋於尊豆之側,與覩爲榮,益切攢頌,不謂謬恩至及賤品,迺者宣旨特加臣嘉善之階,臣驚惝兢惶,莫省攸措。臣竊念卿班寔峻,命必有德,上之濫授,下之冒受,同歸於失,失則有愆。顧臣通籍,居然爲十有五年,而偏蒙洪造,毛髮頂踵,非臣私有,緋玉趨翔,已踰涯分,點檢以往,無一裨效,每自循省,不覺愧汗。今又冥摘負乘,更進一步,則不衷之災,猶屬臣身,而如此儱侗顓劣,最居人下者,遽擢宰列,不少難愼,則是豈見許於公議,而又不仰累於則哲之簡也哉?親獻禮成,恩賞普加,恭認聖念,雖出於一體示意之擧,而玷辱名器,傳笑廷紳,職由臣故,諒非細憂。此其爵與人懸萬不相稱之實,不待計量,自知明甚,苟非然者。以臣無似,獲追先武,將此異數,告喜偏母,實是臣百生難遭之榮與幸耳。奉誥以還,感淚無從,何暇爲備例逡巡計,而歷日思惟,無望堪膺。適會陪班,牌召望阻,冒悚包羞,暫伸叩謝,諉以因緣一出,恬若固有,斷非臣區區衷私,所敢自安,玆敢陳披瀝之悃,悉控聽卑之天。伏乞聖明,俯垂鑑燭,軫恩典之不可輕褻,察臣言之匪出飾讓,亟收新資,俾重官方,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
自人定至五更,灑雨下雨,測雨器水深二分。
上詣景祐宮,入齋室後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
洪在喆啓曰,行大司憲朴綺壽,執義柳幼麟,掌令朴鳴載,持平吳鍾翕呈辭,掌令李鳳純,持平洪在重試所進,監察茶時之意,敢啓。傳曰,知道。
傳于李寅臯曰,侍衛軍兵雨具,從便爲之。
傳于李寅臯曰,太廟夏享大祭親傳香後,仍詣展謁,親行省牲省器矣。該房知悉。
洪在喆,以弘文館言啓曰,修撰李垿,旣有只推之命,卽爲牌招察任,何如?傳曰,允。
以修撰李垿牌不進罷職傳旨,傳于洪在喆曰,只推。
李寅臯,以御營廳言啓曰,謹依啓下,傳旨罪人金奇宅,當爲梟首,而自秋曹姑未捧結案,待該曹覆啓稟處後,擧行之意,敢啓。傳曰,知道。
洪祐喆,以刑曹言啓曰,今三月二十日大臣·備局堂上引見入侍時,右議政趙寅永所啓,卽見京畿前監司洪學淵狀啓,則以爲,竹山府使張洛賢,還官之路,本府民安達源等,有作黨犯打之變云,故別定査官,使之嚴覈矣。會査官安城郡守鄭晩敎,振威縣令黃鍾林,枚擧作變諸漢供招報來,而其中安達源,以其弟達吉,被捉於雜技,乃敢募人作黨,無難犯官,打隷破轎,若將厮殺,所犯情節,合置重辟。李厚邑金·李曾允,首倡躬犯,尹甲孫·金完大,助勢手犯,竝不可尋常刑配。安達民,露出白刃,斷去渠兄達吉所縛紅絲,其所作變,是兄是弟,而罪其家長,則合置減等之律。安達孫·吳道石·尹致福·金漢成·兪大根,旣入同黨,隨從之罪,在所難免,而事係世變,律無可援,請令廟堂稟處。至於李化心·張用玉·林學用等三漢,觀於査案,別無深罪之端,自本營酌放云矣。國綱之類弛至此,民習之獰頑如彼,甚有安達源之作變而極矣。其弟被捉,不過輕勘之罪,該倅躬督,又異發差之擧,則渠何敢聚徒黨而倡凶謀,執器仗而逞急勢,以至破轎打隷,露刃斷縛?白晝四達之市,恣行剽吏,赤縣百里之地,惟意劫囚,此實前所未聞,不可以尋常罪犯論,固當不分首從,竝用一律,而謹按大明律,凡犯罪拒捕者,毆人至折傷以上者,絞殺人者斬,此以當犯之拒官差言也。至於聚黨持械犯官掠囚,當用加倍之律,通編別典,有邑民向官長放砲者,作變處不待時斬,註云首謀同律,脅從減死定配。今於此獄,允合參用,其中造謀安達源,首倡李厚邑金·李曾允三漢,究厥情節,罪無異同,出付鎭營,大會軍民,梟首警衆,其次尹甲孫·金完大等,旣有助勢首犯之招,安達民露出白刃,斷去紅絲者,亦與其兄達源無異,而一室兩辟,亦合參量,竝嚴刑三次後,限己身絶島爲奴。安達孫等五漢,卽係隨從,竝嚴刑二次後,流三千里定配。其餘李化心等三漢,旣無深罪之端云,依道啓自本營酌處,何如?大王大妃殿答曰,大臣所奏甚好,依爲之事,批下矣。造謀之安達源,首倡之李厚邑金·李曾允等三漢,成送勘合,卽爲梟首警衆,其次尹甲孫等三漢,嚴刑三次,限己身絶島爲奴,安達孫等五漢,嚴刑二次,流三千里定配,李化心等三漢,依道啓酌處事,分付道臣之意,敢啓。傳曰,知道。
又以義禁府言啓曰,竹山府使張洛賢,爲先罷黜拿問處之事,傳旨啓下矣。張洛賢,時在任所,依例發遣府書吏,差兼官後拿來,何如?傳曰,待待命拿囚。
咸鏡監司鄭元容疏曰,伏以臣於屛蟄淹病之中,忽伏奉北藩除旨,臣驚惶隕越,不省攸爲。顧今關南大饑,民事方急,此時此任之稱與不稱,非臣滓累之蹤所敢陳暴,臣之不可冒進之狀,具在前疏,伏想聖明,已爲俯燭,而同朝亦當見諒也。臣本以世祿之裔,久處邇密之列,義不當去,情不忍去,而立身一敗,萬計瓦解,拚不當去之義,而義不當不去,按不忍去之情,而情不忍不去,寂寞荒郊,訟愆潛居,聖德如天,憫恤矜顧,甄錄荐加,敦飭屢降,慈敎曉之以太過,宸批申之以洞悉,湔垢包瑕,期造周行,臣銘肺鏤髓,方寸愈激,不自覺其超越萬重之鐵防,冒入禁闥之中,而退始循省,體汗顔騂,昌披放倒,人將謂何?主恩之所係戀,臣分之所怵迫,雖不得不一番呈身,而若臣可去之情與義,顧自如耳,今乃全失所守,因緣媒進,從他笑罵,耐彈復起,則眞是不識世間羞恥事者也。縱使臣遠恥遠辱,身名倖完,小器已溢,宜存知止之戒,而驚魂未定於駭浪,悸心尙存於曲木,萬念都宿,寸步不前,其何以收拾動嚲復執公家之役乎?奉隆命而一膺,則私分粗伸於趨走,察微諒而永退,則洪渥更深於成就。臣之夙宵所祈祝者,仰承曲遂之澤,俯遵永矢之願,忱誠常係於觚稜,形骸長寄於邱壑,要以息補之方,視爲塵刹之報而已,今玆之命,是豈夢想攸倒哉?窮跡益蹙,譴罰是竢,筵飭截嚴,催臣祗肅,臣進退不得,何所因極?已虧之質,固無異於前後,必劃之志,亦何間於內外?猥託寵靈之憑恃,妄效夷險之不避,樹旄擁節,恬若固有,則是自置身於四維之外也,其於重貽淸朝之玷累,轉駭遐方之瞻聆何哉?且臣昔疾今添,實爲難强,而情旣當去,不敢疊陳。伏乞聖慈,諒臣艮限之勢,無以復就,憐臣褊滯之性,無以自强,將臣新授職名,仰稟東朝,亟賜鐫斥,仍治臣違慢之罪,俾朝綱振而私心安焉。臣無任云云。答曰,省疏具悉。卿之引義,迄可休矣,猶有未盡禮使之道而然乎?奉審之節,賙救之政,一時爲急,卿無復辭,從速辭朝。
開城留守徐左輔疏曰,伏以祗謁仙寢,聖慕克伸,日吉辰良,回鑾萬安,上慰列祖之陟降,仰供兩殿之悅豫,夾途群黎,歡聲齊騰。臣於是際,適忝侍衛之班,周旋羽毛之間,與覩爲榮,益切攢祝,千萬不自意,日前伏奉除旨,以臣爲開城府留守者,臣始焉榮感,繼而踧踖,終莫知可以冒據之說也。何以然也?臣有偏母,年迫八耋,潘輿毛檄,固至願之攸在,今玆所叨,非與州郡同,旌節足以供其懽,滫瀡足以致其養,情志滿足,夫豈欲辭巽爲,而萬有一强其不能,遂底僨敗,于以孤簡畀之至意,則臣之罪,於是乎莫逃,而區區烏哺之私,亦有不暇計者矣。臣性旣疎迂,材又最下,立朝以來,擔荷吏事者,纔一謬承百里之寄而已,而此猶骫劣,無績庸可紀,況玆保釐之責,是何嘗髣髴於臣乎?臣於外道事情,固未能一一懸揣,至若松京,壤界也近,故耳目也詳,其地則按勝國之基,其民則浹列祖之澤,車轂之所衝,貨幣之所積,靡不資焉於此,而挽近荐歉,恒産大蹙,櫛比之屋,今焉窮蔀,殷富之財,餘者虛券,官府之弊,亦由是而莫可捄,臣有何才具,可以蘇其殘乎,有何威望,可以鎭其囂乎?敞箄不能止鹽海之鹺,破斧不能析盤根之固,臣之不中器使,顧何異於是也?仍念臣,徒以先庥,歷揚已多,殫竭報效,乃分之宜,而自攀剡誥,輒思缷免,規規以崇讓爲事者,此豈不欲仰藉恩榮,少酬塵刹之願而然哉?誠以古人量入之戒,參倚已熟,有不容厭然而自居也故耳,玆敢冒入文字,畢臚不稱之實。伏願聖明,俯賜鑑諒,仰稟東朝,亟遞臣新授居留之任,俾公私毋至兩誤焉。臣無任云云。答曰,省疏具悉。卿其勿辭察任。
庚子三月二十二日卯時,上詣景祐宮。展拜入侍時,行都承旨趙秉龜,行左承旨洪在喆,右承旨李寅臯,左副承旨洪鍾應,右副承旨洪祐喆,同副承旨曺錫亨,記事官徐相敎,假注書洪祐健,記事官金龍銓·李東韻,檢校直閣金左根·李公翼·鄭㝡朝,檢校待敎金學性·金英根,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金弘根,副提調洪在喆進前奏曰,雨中日氣陰濕,侵早勞動,聖體,若何?上曰,一樣矣。兵曹判書趙秉鉉進前奏曰,軍職侍衛,尤係自別,而出宮時屆,無一人來待,揆以事體,極爲駭然。當該別軍職,事過後,竝令該府拿問處之,何如?上曰,依爲之。出擧條仍出協陽門,由肅章門·進善門,出曜金門,至景祐宮東門外。通禮跪啓請降輿,上降輿入齋室。展拜時至,上仍具翼善冠·衮龍袍,入就拜位。贊儀唱再拜,上行再拜禮,詣廟內奉審訖,仍詣誠一軒,入就拜位。贊儀唱四拜,上行四拜禮訖。命閣臣捲帳,奉審純宗大王御眞一本,翼宗大王御眞三本訖。命侍衛軍兵來待西門外,賤臣承命出傳。上還入齋室後,問安勿爲之事,駕前下敎,仍命侍衛權退。少頃,通禮跪啓請外辦,上出齋室乘輿,出宮東門,入曜金門,由進善門·肅章門,入協陽門。寅臯請出標信解嚴,上可之。仍由宣化門還內,諸臣以次退出。
上在昌德宮。停常參·經筵。
洪祐喆啓曰,行大司憲朴綺壽,執義柳幼麟,掌令朴鳴載,持平吳鍾翕呈辭,掌令李鳳純,持平洪在重試所進,監察茶時之意,敢啓。傳曰,知道。
曺錫亨啓曰,今二十七日,豊陵府院君墓,遣承旨致祭事,命下矣。何承旨進去乎?敢稟。傳曰,左承旨進去。
曺錫亨,以吏曹言啓曰,新除授報恩郡守南芝耈呈狀內,矣身親病沈重,實無離捨遠赴之望,卽速入啓遞改云。其親病旣如是沈重,則有難强令遠赴,改差,何如?傳曰,近邑守令中相換。
洪祐喆,以備邊司言啓曰,卽見咸鏡監司朴岐壽狀啓,則以爲,南關各邑戶曹納蔘布及均廳納詳定錢布,例於四五月內,準數上納,而見今應納邑中,安邊等十邑,以救急之邑,公私懸罄,旣無責捧之道,且無推移之策,上項十邑之戶惠廳所納貢物錢布,待秋成退限上納事,請令廟堂稟旨分付矣。南關十邑,旣經荐饑,又値賙救,則上納之趁期督捧,固爲窘迫,如是仰請,雖出於或情之萬不獲已,而第念關北之蔘布詳定,名雖不同,實則兩稅,其爲法意,至嚴且重,溯考已往,雖於大歉公賑之歲,未嘗有道臣啓聞請停之擧。此路一開,後弊難言,事體所在,有難泛看,前咸鏡監司朴岐壽,施以罷職之典,原狀啓置之,何如?傳曰,允。
上在昌德宮。停常參·經筵。
洪祐喆啓曰,行大司憲朴綺壽,執義柳幼麟,掌令朴鳴載,持平吳鍾翕呈辭,掌令李鳳純,持平洪在重試所進,監察茶時之意,敢啓。傳曰,知道。
曺錫亨啓曰,臣錫亨,今日方物封裏進去,下直之意,敢啓。傳曰,知道。
傳于洪祐喆曰,三日製,明日爲之,弘文提學,待明朝牌招。
洪祐喆啓曰,行都承旨趙秉龜,行左承旨洪在喆,右承旨李寅臯,左副承旨洪鍾應,不爲仕進。同副承旨曺錫亨,方物封裏進去,院中只有臣一人,伴直無人。同副承旨曺錫亨,卽爲牌招,何如?傳曰,允。
又啓曰,明日傳香,禮房承旨,當爲齊宿,行左承旨洪在喆,所當牌招,而拘於廳規,不得請牌,何以爲之?敢稟。傳曰,牌招。
洪祐喆,以備邊司言啓曰,卽見廣州留守徐憙淳狀啓,則以爲,本府武士,皆以耕作之民,當此農節,曠日齎糧,赴試相妨,今春等都試,特許待秋合設事,請令廟堂稟旨分付矣。今旣節晩,漸致農殷,退行合設,亦多已例,依狀請許施,何如?傳曰,允。
上在昌德宮。停常參·經筵。
自巳時至未時,日暈。
藥房副提調洪在喆啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
洪祐喆啓曰,行大司憲朴綺壽,執義柳幼麟,掌令朴鳴載,持平吳鍾翕呈辭,掌令李鳳純,持平洪在重試所進,監察茶時之意,敢啓。傳曰,知道。
李寅臯啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
趙秉龜啓曰,左副承旨洪鍾應,今日不爲仕進,卽爲牌招,何如?傳曰,許遞,前望單子入之。
洪在喆啓曰,臣在喆,今日勅書迎接行禮進去,下直之意,敢啓。傳曰,知道。
李寅臯啓曰,左邊捕盜大將任聖皐,右邊捕盜大將具信喜迎詔事,今方慕華館出去矣。所佩命召及大將牌·傳令牌,何以爲之?敢稟。傳曰,仍牌往來。
曺錫亨啓曰,弘文提學趙秉鉉,旣已承牌,內閣提學朴綺壽,藝文提學洪敬謨,竝卽牌招,同參考試,何如?傳曰,允。
傳于李寅臯曰,右承旨持此御題,與弘文提學偕往泮宮,試取以來。
承旨前望單子入之,金大根落默。
趙秉龜啓曰,新除授左副承旨金大根,卽爲牌招,何如?傳曰,允。
傳于曺錫亨曰,今番夏亨大祭,依親行例磨鍊。
傳于金大根曰,留院上疏入之。
李寅臯啓曰,臣與弘文提學,偕往泮宮,三日製儒生試取,則收券爲二百三十張矣。捧入之意,敢啓。傳曰,知道。
傳于金大根曰,回還三使臣入侍。
傳于李寅臯曰,科次入侍。
洪祐喆啓曰,明日拜表,兩司當爲進參,呈告人員,竝待開門牌招,何如?傳曰,允。
曺錫亨啓曰,試官之出榜詣闕,例也,而文二所監試官李晩奎,謂有身病,自外徑歸,事甚未安。推考,何如?傳曰,允。
以江原監司李光正狀啓,通川郡民家失火事,傳于趙秉龜曰,聞甚矜惻,元恤典外,別加顧助,結構奠接之方,廟堂措辭,分付。
曺錫亨,以禮曹言啓曰,今番夏享大祭,依親行例磨鍊事,命下矣。永寧殿,當爲一體設行,而太廟香祝親傳時,永寧殿香祝親傳之節,亦爲一體磨鍊擧行乎?敢稟。傳曰,依例磨鍊。
李寅臯,以兵曹言啓曰,來四月初四日庚子式年武科殿試節目,當爲磨鍊,而凡於殿試親臨,與命官前期稟旨後擧行事,曾有定式矣。今番則何以爲之,而處所以何處擧行乎?敢稟。傳曰,親臨磨鍊,處所,春塘臺爲之。
曺錫亨,以承文院都提調意啓曰,今此冬至兼謝恩使回使齎來勅書一道,提調一員,陪進奉安于奉安閣後,仍行奉審之意,敢啓。傳曰,知道。
李寅臯,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
趙秉龜,以戶曹言啓曰,臣紀淵,與正郞臣徐麟淳,依定式進詣彰義宮藏譜閣奉審,則姑無頉處之意,敢啓。傳曰,知道。
又以戶曹言啓曰,臣紀淵,與正郞臣徐麟淳,進詣慶熙宮差備內,啓下手本中有頉處,眼同看審,則行閣椽木間間有頉處,故今方次次修改,始役則擇日擧行之意,敢啓。傳曰,知道。
又以戶曹言啓曰,時御所內各司,依定式發遣本曹正郞臣徐麟淳,與兵曹參議臣成龍申,佐郞臣安永豊,東所衛將臣張興燮,西所衛將臣王德元,南所衛將臣李顯喆,北所衛將臣李羲中,眼同看審後,有頉處別單書入,而修改則擇日擧行之意,敢啓。傳曰,知道。
大司諫李在鶴疏曰,伏以臣庸愚憒劣,百不猶人,而諫長恩除,出於特點,是豈如臣蔑裂所可堪任?臣誠惝怳感激,莫省攸措。適因試牌儼臨,冒沒出肅,雖緣事會之不得不爾,臣豈始以諫職自處也哉?試事纔畢,固宜與諸試官同爲反面,而素患積聚,猝然肆發,左右牽引,動止俱妨,自外徑歸,委頓床玆,滿心惶懍,益無自容。伏乞聖慈,亟遞臣職,仍治臣違慢之罪焉。臣自試院歸,伏覩慈殿處分下者,罪人百周,令本道捧結案以聞,臣實訝惑,繼之以憂歎也。夫其凶言,臣雖未詳爲何,而道啓旣斷以不忍不敢,大僚登對,請之以鞫覈,其情節之凶慘,罪惡之貫盈,此而可知,神魂俱驚,心骨交顫,直欲口臠手磔而不可得也。其不忍不敢之凶言,旣將置之當律,則彼雖鄕曲卑微,安知無根由之醞釀,而不一鞫覈,直捧結案,非但獄體之不成,章法之無據,使此前古所未有之極逆凶醜,草草勘斷,初不鉤得情節,則其何以永折凶窩,少洩神人之憤哉?臣於鎖院之日,未伸沐浴之義,退始聞知,不容泯默,玆入文字,仰瀆崇嚴。伏願聖明,特念民彝之不可不正,王章之不可不伸,仰稟東朝,卽令王府,拿鞫嚴覈,夬正典刑,以嚴獄體,以答輿憤焉。臣無任云云。省疏具悉。已諭於諸批矣,勿煩,爾其勿辭察職。
掌令李鳳純疏曰,伏以臣賦性庸愚,學識空疎,淸朝耳目,初不近似,而千萬夢想之外,忽伏奉掌憲特點,適會試期,天牌儼臨,怵畏義分,章皇出肅,而鎖院旬餘,宿病越添,拆號之日,自外徑退,惶懍靡措,玆敢略暴衷懇,仰瀆崇嚴。伏乞聖慈,俯垂鑑諒,特賜鐫改,仍治臣瀆擾之罪焉。臣於乞免,不宜贅他,而方自試院出來,伏覩慈聖處分下者,有凶言罪人百周令本道捧結案以聞之命,竊不勝愕然憂歎之至。噫,彼百周,渠以蟣蝨之賤,敢肆梟獍之性,有耳不忍聞,口不敢道之凶言,至登道啓,則此誠窮天地亘萬古所無之極逆大憝也,我東方血氣之倫,孰不欲食肉寢皮也哉?凶悖之情節未覈,醞釀之根窩未破,而委諸本道,遽加酌處,則揆以常憲,失之太寬,將何以洩輿憤而懲亂萌乎?大僚拿鞫之請,都憲嚴覈之疏,寔出於一國共公之議,而兪音尙蘄,臣繞壁徊徨,不能自已。伏願聖明,淵然三思,仰稟東朝,罪人百周,亟令王府,拿來嚴鞫,施以當律,伸王章而嚴國體焉。臣無任云云。省疏具悉。已諭於諸批矣,勿煩,爾其勿辭察職。
持平洪在重疏曰,伏以臣於見職,萬不近似,非但臣自知甚明,卽通朝之所共見諒也,而夤緣事會,始有靦而冒膺,瀆撓是懼,終如裒而久據。迺者監試官受點之後,浹旬鎖院,重觸峭寒,素患痰眩,挾滯闖發,頭眼暈轉,神息昏瞀,纔竣試事,舁還私次,禮旣壞於反命,跡又涉於占便,撫躬慙恧,無地自容。伏乞聖慈,俯賜鑑諒,亟遞臣職,俾便調息,仍治臣罪,以昭法紀焉。臣於病伏之中,追見近日邸報,則以凶言罪人百周事,臺疏堂箚,相繼迭發,而前後批旨,一例靳允,臣於是有不勝愕然憂歎之至。噫,彼百周,雖未知其釀得何樣凶謀,做出何等凶說,而道臣所啓,旣謂之不忍聞不敢道,則其言之干係至重,蓋可想矣。其言也,旣歸於不忍聞不敢進,則其情之干犯大逆,亦可揣矣。東朝處分,縱出於包荒之大德,而王府關和,自有異典,則豈可以其人之不過蟣蝨,其言之有若風狂,而曾不一番究覈,歸之無足可問哉?亦在嚴覈之道,不當若是。伏願殿下,淵然深思,廓揮乾斷,仰稟東朝,夬賜兪音,以爲折奸萌洩輿憤焉。臣無任云云。省疏具悉。已諭於諸批矣,勿煩,爾其勿辭察職。
庚子三月二十五日申時,上御熙政堂。大王大妃殿垂簾,回還三使臣入侍時,左副承旨金大根,假注書洪祐健,記注官趙相玉,記事官金龍銓,正使李嘉愚,副使李魯秉,書狀官李正履,以次進伏訖。上曰,史官分左右。大王大妃殿敎曰,三使臣進前。嘉愚等進前。敎曰,無事往還乎?嘉愚等曰,憑特王靈,善爲往還矣。敎曰,離發之時,歸期甚覺杳然,今已平安回還,極爲多幸矣。嘉愚曰,一行皆無恙出來矣。敎曰,今番則意外彼中有事,我國凡節,亦爲悶然,勅書今已順付,甚爲喜幸矣。嘉愚曰,臣等亦於伊時,念及我國支勅等節,預不覺茫然,今獲順付,誠爲萬幸矣。敎曰,卿等初入皇城時,已聞皇后有病乎?嘉愚曰,臣等初到皇城,果聞皇后有疾久苦,竟至於崩逝矣。敎曰,其時處變,何以爲之,而亦果受服乎?嘉愚曰,別無大段難處之事,彼人只給服布,如棉布者,名一匹於使臣以下至象譯等處,而更無知委,故不爲受服矣。敎曰,哭班果入參乎?嘉愚曰,亦以無知委,故不參矣。敎曰,彼人服着,果何如耶?嘉愚曰,彼人則只着白周衣·兜子,去垂飾而已,實與皇帝大喪有異云矣。敎曰,入我境後,麥農,何如?嘉愚曰,窮春民勢,萬不成說,而見今雨暘頗適,麥農則似有善就之望矣。敎曰,卿等退去,善爲休息也。仍命退,三使臣先退。上命史官就座,仍命退,承史以次退出。
庚子三月二十五日申時,上御熙政堂。三日製科次入侍時,右承旨李寅臯,假注書洪祐健,記注官趙相玉,記事官金龍銓,試官弘文提學趙秉鉉,對讀官副校理兪象煥,修撰金逸淵,兵曹佐郞安允中,以次進伏訖。上曰,史官分左右。允中讀奏第一券至第三句。上曰,止之。秉鉉曰,試券書等,何以爲之乎?上曰,第一二張,書三下,其下三張,竝書次上,可也。秉鉉曰,當書正字三下乎?上可之。秉鉉書等訖,奏曰,第一張,當書一字乎?上可之。上命寅臯坼祕封,寅臯讀奏封內訖。秉鉉曰,第四名韓敬源,卽今年新榜進士也。進士之圓點未滿者,若無通方外之命,則例不得赴試,而韓敬源之以新榜赴試,有違格例,拔去,何如?上曰,依此爲之。秉鉉曰,當於預差二張內,取一張乎?上可之。秉鉉曰,預差餘一張,書外字乎?上可之。秉鉉取預差一張書次上訖,授寅臯坼封,讀奏封內訖。上命書傳敎曰,三日製居首賦三下一進士申轍求,直赴會試,之次三下進士金鼎鎬,給二分,之次次上進士李鍾敏等三人,竝令該曹考例施賞。又命書傳敎曰,入格儒生,明日延英門外施賞。仍命史官就座,又命退,諸臣以次退出。
上在昌德宮。停常參·經筵。
自午時至申時,日暈。
曺錫亨啓曰,明日常參·經筵,取稟。傳曰,停。
李寅臯啓曰,行大司憲朴綺壽,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
又啓曰,右副承旨洪祐喆,今日不爲仕進,卽爲牌招,何如?傳曰,允。
又啓曰,左邊捕盜大將任聖皐,右邊捕盜大將具信喜,今日拜表,慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
傳于曺錫亨曰,三使臣留待。
傳于曺錫亨曰,三使臣入侍。
曺錫亨啓曰,今日拜表,憲府則監察代行矣。雖無諫院,仍爲行禮之意,敢啓。傳曰,知道。
傳于李寅臯曰,豐陵府院君墓致祭,右承旨進去。
傳于曺錫亨曰,留院上疏入之。
李寅臯啓曰,明日傳香,禮房承旨,當爲齋宿。而行左承旨洪在喆,不爲仕進,所當牌招,而拘於廳規,不得請牌,何以爲之?敢稟。傳曰,牌招。
洪在喆啓曰,文科會試參試官朴齊明,謂有情勢,陳疏到院,而原疏以國忌正日,纔已退却矣。奉牌闕外,不卽入來,揆以事體,極爲未安。從重推考,何如?傳曰,允。
以大司諫李在鶴,司諫韓宓履,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于曺錫亨曰,只推。
以右副承旨洪祐喆牌不進罷職傳旨,傳于曺錫亨曰,只推。
以吏曹參議成遂默牌不進罷職傳旨,傳于曺錫亨曰,只推。
以慶尙監司金道喜狀啓,熊川縣監尹義烈,身病沈篤,屢度呈辭,不得已罷黜事,傳于曺錫亨曰,令該曹口傳差出,不多日內下送。
吏曹口傳政事,以李鍾應爲熊川縣監。
曺錫亨,以吏曹言啓曰,今此宗廟夏享大祭薦俎官預差,前承旨洪鍾應塡差,而時無職名,令該曹口傳付軍職,何如?傳曰,允。
兵曹口傳政事,副護軍單洪鍾應。
洪在喆,以承文院議政府右參贊意啓曰,今日慕華館査對時,六曹堂上,當爲進參,而吏曹判書金弘根病不來,參判李鼎臣試牌進,參議成遂默病不來,吏曹判書金弘根,參議成遂默,令政院竝卽牌招,以爲備員開坐之地,何如?傳曰,允。
又以承文院都提調意啓曰,節使回使帶來咨文中,有使臣參宴事,濟州漂民出送事矣。以前頭使行奉表稱謝之意,依例撰出先通咨文,正書安寶後,定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。
金大根,以戶曹言啓曰,臣紀淵,與佐郞臣洪配厚,依定式進詣鄕校洞於義宮奉安閣奉審,則姑無頉處之意,敢啓。傳曰,知道。
又以戶曹言啓曰,臣紀淵,與佐郞臣洪配厚,工曹判書臣金敎根,佐郞臣成敎默,依定式進詣於義本宮奉審,則姑無頉處之意,敢啓。傳曰,知道。
又以戶曹言啓曰,大嬪宮,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
洪在喆,以禮曹言啓曰,今此庚子式年文科會試試官,當爲磨鍊,而擬望之人乏少,承旨竝擬,何如?傳曰,允。
又以禮曹言啓曰,今此庚子式年文科會試試官,當爲磨鍊,而堂下無故可擬之人乏少,依近例,以堂上官通瀜擬入之意,敢啓。傳曰,知道。
李寅臯,以兵曹言啓曰,來四月初三日,大駕詣宗廟展謁,仍行夏享大祭,省牲省器時,隨駕營門,當爲磨鍊矣。禁·御兩營,鄕軍則今旣停番,何營軍兵隨駕,何營軍兵留陳,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依今春展謁例磨鍊。
正言李晩奎疏曰,伏以臣卽嶺外一賤品耳,姿本庸愚,識又空疎,淸朝諫諍,何嘗近似,而猥蒙恩點,四朔虛縻,私分雖極於榮耀,名器由是而玷汚,居常惶懼,如集于木。日前文所會圍,監試有命,十許日鎖院,昨纔退出,而素患癖積,斗添於憊頓之餘,不得不擔舁徑還,至速喉院之請推,臣心悚恧,於是益切。以今病情,彈束從仕,實無其望。伏願聖明,曲垂恩諒,亟遞臣職名,俾安微分焉。臣於丐免之章,不宜贅他,而向在試院,伏見東朝處分下者,有罪人百周,自本道捧結案以聞之命,臣於此愕然失圖,繼以憂歎,有不容泯默焉。噫,彼百周之凶言,臣雖未之聞知,而槪以道啓觀之,至謂耳不忍聞,口不敢道,斷之以惡逆,則其言之絶悖,其心之不道,自可推知,人孰不神喪膽掉,直欲手磔而口臠哉?雖曰下賤,而豈不知天尊地卑之截然,莫可犯也,亦似痴狂,而安知無根因窩窟之暗地糾結者耶?大臣·三司,迭請鞫覈,此實擧國同聲之討,而不賜允兪,只令營獄,草草勘斷而止,如是而提防何以嚴乎,王章何以伸乎?伏願殿下,更加三思,仰稟東朝,罪人百周,亟令拿鞫得情,施以治逆之律,俾國體尊焉,亂萌戢焉。臣無任云云。省疏具悉。已諭於諸批,勿煩,爾其勿辭察職。
庚子三月二十六日辰時,上御熙政堂。大王大妃殿垂簾,陳慰進香兼謝恩三使臣入侍時,同副承旨曺錫亨,記事官徐相敎,記事官金龍銓·李東韻,正使完昌君時仁,副使尹命圭,書狀官韓啓源,以次進伏訖。上曰,史官分左右。大王大妃殿敎曰,三使臣進前。時仁等進前,奏職姓名訖。敎曰,何時使行凡事,可不另飭,而近來之弊尤多。與前自別者,卿等亦應知此,而須各別操飭,無使朝令歸於空言,善爲往返也。時仁等起伏奏曰,下敎若是鄭重,敢不銘念對揚乎?敎曰,完昌君年今幾何?時仁曰,今爲三十五歲矣。上曰,卿等無事往還也。仍命頒賜臘藥·扇子等種,時仁等祗受訖。命三使臣先退,仍命史官就座。又命退,諸臣以次退出。
上在昌德宮。停常參·經筵。
洪祐喆啓曰,明日常參·經筵,取稟。傳曰,停。
李寅臯啓曰,合辭許久闕啓,事甚未安。試所進去外,呈告人員,竝卽牌招,何如?傳曰,允。
洪在喆啓曰,左副承旨金大根,今日不爲仕進,卽爲牌招,何如?傳曰,允。
傳于洪在喆曰,禮房承旨馳詣社稷,奉審摘奸以來。
李寅臯啓曰,右邊捕盜大將具信喜,以御營中軍習陳事,今方鷺梁出去矣。所佩命召及大將牌·傳令牌,何以爲之?敢稟。傳曰,仍佩往來。
傳于金大根曰,當該承旨,從重推考。
以徐相五·吳致賢·李圭徹·朴敬鎭·柳相鼎·李重根·吳鼎周·朴性秀·申觀浩·李錫龜等囚單子,傳于李寅臯曰,飭已施矣,竝分揀放送。
李寅臯啓曰,行大司憲朴綺壽試所進,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義柳幼麟,掌令李鳳純·朴鳴載,持平吳鍾翕·洪在重,司諫韓宓履,獻納李光載,正言柳來維·李晩奎牌不進罷職傳旨,傳于李寅臯曰,只推。
以全羅監司李穆淵狀啓,潭陽府民家失火事,傳于洪在喆曰,聞甚矜惻,元恤典外,別加顧助,結構奠接之方,廟堂措辭,分付。
傳于李寅臯曰,明日出宮門路,以協陽門爲之。
曺錫亨,以吏曹言啓曰,卽接司僕寺牒報,則以爲,明日親臨瑞蔥臺時,本寺正,例爲進輿差備,而正韓啓源,奉命出疆矣,其代,卽速變通,以爲差備擧行之地云。司僕寺正韓啓源,今姑改差,其代,口傳備擬以入之意,敢啓。傳曰,知道。
洪在喆,以弘文館言啓曰,修撰李垿,卽爲牌招察任,何如?傳曰,允。
兵曹,來四月初四日式年武科,春塘臺親臨殿試敎是時,直赴殿試人規矩,騎芻一次一中,貫革五矢一百二十步,一巡一中,講書粗以上,以上取一技落點。
兵曹,來四月初四日式年武科,春塘臺親臨殿試敎是時,原榜人規矩,鐵箭三矢一百步,一矢貫革,五矢一百二十步,一巡一中,講書粗以上,以上取二技落點。
吏曹口傳政事,以李晦淵爲司僕正。
兵曹口傳政事,護軍單尹命圭,副司果韓啓源。
洪在喆,以禮曹言啓曰,各陵·園·墓所,今春植木及播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
又以禮曹言啓曰,卽接海美幼學李長豊所志,則以爲,同姓五寸姪重晦,嫡·妾俱無子,以其同姓二十四寸兄得鍊第三子舜吉,欲爲繼後,兩家諸族,相議完定,而重晦夫妻,俱爲作故,拘於常規,不得循例禮斜,依定式草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李長豊所訴旣如此,依定式,李得鍊第三字舜吉,立爲李重晦之後,何如?傳曰,允。
李寅臯,以兵曹言啓曰,明日親臨瑞蔥臺時,別雲劍李景在,時無職名,依例口傳付軍職,何如?傳曰,允。
兵曹口傳政事,護軍李景在。
李寅臯,以訓鍊都監言啓曰,本局千摠任泰淳,身病甚重,勢難察任,改差,何如?傳曰,允。
又以御營廳言啓曰,罪人金奇宅,大會軍民於沙場,梟首警衆之意,敢啓。傳曰,知道。
義禁府啓目,前北兵使李存敬原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。又啓目,竹山府使張洛賢原情云云,問目內辭緣,泛稱遲晩,所當請刑是白乎矣,別軍職勿爲請刑,載在大典通編,議處,何如?判付啓依允。
咸鏡監司鄭元容疏曰,伏以臣自取顚沛,而荷終始拂拭之恩,自分屛廢,而荷前後收錄之恩。臣有孤負之罪,而庇覆之如仁天,臣〈有〉傲蹇之罪,而寬貸之如陽春。綸言由臣而屢降,聖念由臣而曲費。惟我聖上曁我慈聖殿下之於賤臣,不啻拯之坑坎之中,而導雲宵之亨衢,潤之槁朽之際,而注雨露之膏澤。若臣遭罹,曾所罕聞,而若臣蒙被,亦所罕覯。臣雖冥頑,寧不知感?受施思報,在敵猶然,況臣子之於君上乎?日者批旨,開誨周摯,至以禮使爲敎,申之以勿爲復辭,臣惶汗浹髓,不知死所。噫,臣之今日之辭,是豈可已而不已者哉?臣初無高蹈之志,則爵祿所當慕也,素切圖酬之願,則筋力所可殫也。今臣積誠血懇,與本來志願,一切相反,命之窮矣,誰怨誰尤?臣嘗奉敎於君子矣。人臣處官職,去就有義,辭受有節,情有所不安,則抗違非慢,理有所不便,則趨走非恭。上之使下,必審其義而無抑行焉,下之事上,必謹其節而無枉循焉。九經著體下之政,四維爲勵世之具,故其辭其受,非爲一人一身之私計,所關非細,不可踰也。今使臣廉義抛置一邊,榮利視若分內,四牡原隰,褰幨咨詢,厭然抗顔於吏民之上,則躬之不律,何以導俗,名之重玷,何以眎衆?臣旣有艮限,則才具非所當言,病狀非所當云,而痛切呼亟,言由中出。臣質本脆弱,又抱貞疾,因病添衰,因衰添病。耳重眼昏,聰明全減於曩時,氣耗血燥,榮衛大脫於近年。風熱上行而指節遍生㿍癤,濕痰下注而脛股轉成痿痺,形勞慮煩,輒發暈眩。俄者所言,忽焉已忘,朝之所爲,夕而不記。浸浸如將萎之草,不可以復榮,已涸之泉,不可以復浥,葸綴癃痼之狀,諒非刀圭可效。近又挾滯挾感,百證交切,積聚衝亘,寒熱迭作,飮啖全却,精思迷瞀,宛轉叫苦,殆無省覺,而惟是求解一念,至發譫囈。臣情到此,亦云窮且迫矣,玆敢申暴衷悃,仰瀆崇嚴。伏乞聖明,矜臣切苦之情,憫臣難强之病,仰稟東朝,亟降威罰,以便公私,不勝至祝。臣無任云云。答曰,省疏具悉。日昨之批,已諭卿不可不膺之義,謂卿亦當無更辭之辭,所陳又如此,誠爲之慨歎。雖曰有病,豈至於不可强乎?如或更爲煩瀆,則尤非所望於卿者,卿其諒爲之也。
戶曹參判尹命圭疏曰,伏以臣猥膺專對之命,行將出疆矣。瞻望觚稜,不任戀結之忱,而臣所叨戶曹參判之任,不宜仍帶往來,玆敢援例陳章,仰瀆崇嚴。伏乞聖慈,俯賜諒察,許令選部,照例遞改,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
洪在喆啓曰,明日·再明日光陵忌辰祭齋戒正日相値,視事,頉稟之意,敢啓。傳曰,知道。
洪祐喆啓曰,合辭許久闕啓,事甚未安。試所進去外,呈告人員,竝卽牌招,何如?傳曰,允。
又啓曰,行大司憲朴綺壽試所進,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義柳幼麟,掌令李鳳純·朴鳴載,持平吳鍾翕·洪在重,司諫韓宓履,獻納李光載,正言柳來維·李晩奎牌不進罷職傳旨,傳于洪祐喆曰,只推。
以忠淸監司金英淳狀啓,林川等邑民家失火事,傳于趙秉龜曰,許多民戶之一時燒燼,聞甚驚惻。元恤典外,別加顧助,燒死人,如有生前身·還布,竝蕩減,卽爲結構奠接,俾無失所之弊事,廟堂措辭,分付。
李寅臯,以都摠府言啓曰,今日入直內三廳武兼·禁軍及軍兵等,當爲中日習射技放,而親臨瑞蔥臺相値,不得設行之意,敢啓。傳曰,知道。
守判中樞府事李嘉愚疏曰,伏以無狀賤臣,猥膺使命,智識昏短,處事疎繆,夙宵憂懼,惟譴何是俟,畢竟以諺書狀啓事,至被罷職之典矣。夫諺啓,從前奉使者留館,時或値事係緊急,不可不登時啓聞者,則無論本事之彼中諱祕與不諱祕,輒以諺書代眞,雇得彼人,密囑付送者。蓋以不如是,則數千里遠程,恐有不虞之慮,而不欲使我國公家文蹟,許令彼人窺覘之意也。已例可據,非止一二,故今番亦未免循例而信心行之矣。雖然,諺書,卽俗行之方言也,狀啓,乃乙覽之文字也。事面體貌,俱極猥屑,果然大僚請譴,出於正事面而尊體貌,則臣固當甘受爲罪,何敢抗顔而自明也?不料恩敍旋降,官銜自如,臣誠惶隕感激,措躬無所,而情禮居先,義分是懼,雖不得不反面登筵,粗伸經歲逖違之忱,而臣之私心慙悚,誠不容以時日之稍久,晏然自恕也審矣。退伏私次,歷日徊徨,玆敢略暴衷懇,仰瀆崇嚴。伏乞聖慈,俯賜鑑諒,亟勘臣當被之律,俾王綱振肅,私分獲安焉。臣無任云云。答曰,省疏具悉。請罷,存事體也,卿其勿辭行公。
庚子三月二十八日辰時,上詣春塘臺·瑞蔥臺。入侍時,行都承旨趙秉龜,行左承旨洪在喆,右承旨李寅臯,左副承旨金大根,右副承旨洪祐喆,同副承旨曺錫亨,記事官徐相敎,假注書洪祐健,記注官趙相玉·李昌廷,檢校直閣金左根·李公翼,檢敎待敎金學性,以次侍立訖。上具戎服,乘輿出宣化門。藥房提調金弘根,副提調洪在喆進前奏曰,侵早勞動,聖體,若何?上曰,一樣矣。仍出協陽門,由建陽門,至明光門外,宣傳官跪稟鳴金二下大吹打。至靑陽門外,宣傳官跪稟鳴金三下吹打止。駕小住札住營,行迎接禮訖,宣傳官跪稟鳴金二下大吹打。至春塘臺,上降輿陞座,宣傳官跪稟鳴金三下吹打止。宣傳官稟御營廳敎鍊官崔致興,駕過之時,犯過御路,記過,何如?上可之。兵曹判書趙秉鉉,宣傳官閔致默等,先行參現,各班叩頭訖。寅臯稟兵曹判書監試次,仍留壇上,何如?上可之。宣傳官稟宣傳官閔致默擧行之際,有所失措,記過,何如?上可之。宣傳官跪稟陞壇號令鳴金二下大吹打,少頃,又稟鳴金三下吹打止。御營大將金祖根,從事官宋柱獻,禁衛大將李完植,從事官元世顯,壇上參現,各營將官以下,壇下參現,馬兵以下,作門外分班叩頭訖。寅臯稟兩營將臣監試次,仍留壇上,何如?上可之。宣傳官稟宣傳官李應謙擧行之際,有所失措,記過,何如?上可之。上入小次。寅臯,以司謁入稟曰,依例送令旗,使兩將臣分詣丹楓亭不老門考試,何如?上可之。又以司謁入稟曰,試官苟艱,堂上宣傳官,別軍職各一員加差下,使之分詣,何如?上可之。又以司謁入稟曰,軍兵砲放,當使禁軍別將試放,而以何處擧行乎?上曰,以訓鍊院爲之。又以司謁入稟曰,禁軍別將,以砲放試放事,訓鍊院進去矣。禁軍則使一內將率領擧行,何如?上可之。試射訖,上出次,命馬上才及各技藝,以次試取。小頃,上還入小次,試各技藝畢。上出次,賜饌于諸臣。小頃,上還入小次。宣傳官稟俄者記過諸人,何以爲之乎?上曰,竝分揀。仍下敎曰,還宮當自內爲之矣。侍衛自外退去,命出信箭解嚴。諸臣以次退出。
上在昌德宮。停常參·經筵。
自巳時至未時,日暈。
洪祐喆啓曰,行大司憲朴綺壽試所進,執義柳幼麟,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
傳于洪祐喆曰,前後批諭,昭晢無餘,而一向無意進身,豈有似此事體乎?咸鏡監司,施以補外之典,使之當日辭朝。
傳于洪祐喆曰,召對爲之。
曺錫亨啓曰,試官之出榜詣闕,例也,而文科會試監試官朴綺壽·李在鶴,謂有身病,自外徑歸,事甚未安。竝推考,何如?傳曰,允。
洪祐喆啓曰,明日傳香,禮房承旨當爲齋宿,行左承旨洪在喆,不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于曺錫亨曰,留院公事入之。
傳于曺錫亨曰,摠管有闕之代,前望單子入之。
摠管前望單子入之,都摠管朴岐壽落點。
洪祐喆啓曰,新除授都摠管朴岐壽,方在罷散中,何以爲之?敢稟。傳曰,敍用。
傳于曺錫亨曰,發遣吏郞,諸執事淸齋與否,摘奸以來。
備忘記,咸鏡監司鄭元容下直,長弓一張,長箭一部,片箭一部,筒兒一箇賜給。
曺錫亨,以禮曹言啓曰,來四月庚子式年文科殿試時,親臨與命官,何以爲之,而處所,以何處擧行乎?敢稟。傳曰,親臨磨鍊,處所,春塘臺爲之。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成李繒九差祭,直講李羲敎身病呈旬,典籍朴奎瑞呈辭在外,時無入直之員,以他郞官,姑爲代直,何如?傳曰,允。
洪祐喆,以兵曹言啓曰,宣傳官金鍵,以其病難供職,呈狀乞遞,改差,何如?傳曰,允。
又以禁衛營言啓曰,瑞蔥臺試放時,鳥銃入格帳幕軍盧三得等二十四名,謹依單子判下,以本營木布施賞之意,敢啓。傳曰,知道。
又以御營廳言啓曰,瑞蔥臺試射放時,柳葉箭入格駕前別抄金景哲邊三中,筒箇一部,洪基永貫一中邊一中,弓矢一部,金明顯等三人邊二中,各弓箭一部,朴瑛羲等二人貫一中,各帿弓一張,趙興信等四人邊一中,各長弓一張,片箭入格駕前別抄文相信貫一中,弓箭一部,金晶煥等五人邊一中,各帿弓一張,鳥銃入格帳幕軍金命浩等邊三中,各木二疋布一疋,申鳳文等四名貫一中邊一中,各木一疋布一疋,金光得等八名邊二中,各布二疋,邊辰浩等二名貫一中,各木一疋,姜啓孫等十三名邊一中,各布一疋,謹依別單啓下,以軍器寺筒箇及本廳木布施賞之意,敢啓。傳曰,知道。
又以御營廳言啓曰,本廳軍色從事官宋柱獻,身病甚重,勢難察任,改差,何如?傳曰,允。
又以義禁府言啓曰,平安兵使金煐狀啓內,方山萬戶金祐得,爲先罷黜,其罪狀,令攸司,稟處事,啓下矣。金祐得,時在任所,發遣府羅將,交代後拿來,何如?傳曰,待待命拿囚。
敎咸鏡監司鄭元容書。王若曰,西滸眷陶窰之基,誕啓五百年洪業,北門掌鎖鑰之重,庸畀卄四州雄藩,遂擢卿月崇班,仍作福星流照。顧玆海東八路,最重關北一方,兩宮之佳氣鬱蔥,風雲護龍興之地,六府之列鎭控引,山河按虎踞之形。其産則蔘貂銅鐵之饒,國中之奇貨爭走,其俗則弓馬金革之勇,直北之習氣尙存。伊來歉荒之歲仍,以致生靈之日困,互市之情僞難別,易啓爭桑之虞,交倉之峙積皆虛,無復發棠之策。海利相射,訴牒繁於漁場,社氓競招,逋藪萃於稅礦,苟欲凋弊之蘇息,莫若按察之揀倫。庚癸之呼若聞,屢誦如綸如綍,乙丙之憂仰體,疇可來旬來宣。當是時屬之誰乎?非宿望莫可使也。惟卿王國吉士,名祖肖孫,有黼黻華國之材,令聞著簪筆之日,服詩禮傳家之訓,夙譽播釋褐之初。靜以制動,簡以制煩,明達歐陽子政事,身若不勝,言若不出,端凝李文靖風儀。掌圖書於奎華,蜚英早歲,飾笙鏞於藝苑,矜式淸朝。張乖崖之方面全才,試之箕藩關闑,陸敬輿之盡心邦務,驗諸籌司銓曹。進退險夷之靡渝,內外任使之歷遍,猗簡心之惟在,何適不宜?果薦名之僉同,吾與縻爾,玆授卿以咸鏡道觀察使·兼兵馬水軍節度使·都巡察使·咸興府尹,卿其祗服寵命,勉懷良圖。曩時桂州之分憂,纔已試於盤錯,今日棠茇之宣化,志可想於澄淸。懲貪饕而簡廉能,須明黜陟之政,觀風俗而察幽隱,益殫懷保之規。關防最要於三邊,州郡邑堡之羅列,管轄全付於一路,錢穀甲兵之浩繁。災荒未蘇,勸課則如龔遂之冶渤海,顚連相屬,安集則如富弼之活靑州。追下邑褰帷之治,寧或專美,想蜀坂叱馭之志,勿憚獨賢,自餘稟裁,厥有典憲。於戲,作屛翰於玉塞,黑江無波,下鈇鉞於靑冥,白山增重。蹔屈台斗之步,行且召卿,庶弛宵旴之憂,欽哉往汝,故玆敎示,想宜知悉。知製敎南秉哲製進。
庚子三月二十九日辰時,上御熙政堂。召對入侍時,參贊官洪祐喆,檢校直閣李公翼,侍讀官李晉翼,檢討官任百經,記事官徐相敎,記注官趙相玉,記事官金龍銓,各持詩傳第五卷,以次進伏訖。上曰,史官分左右。上開卷,讀自伐木于阪,止飮此醑矣,十遍訖,命陳文義。晉翼曰,乾糇之愆,只是微細,而猶恐失德,克致其愼,則古人之愼過,於此可見矣。上曰,乾糇何謂也?晉翼曰,食之薄也之謂也。此章所云,專指朋友同儕之間,俾篤恩義,勿之有愆,而臣於愆字之義,竊有區區仰勉者。書曰,監于先王成憲,其永無愆。詩曰,不愆不忘,率由舊章。蓋成憲·舊章,卽先聖王所以因時制宜,垂裕後昆,歷萬世而無弊者也。苟能率乃攸行,守而勿失,則自無愆尤之可議。孟子所謂遵先王之法而過者,未之有也者,此也。洪惟我朝,聖神相承,治成制定,憲章咸備,燕翼之謨昭垂,豳柯之則不遠。伏願殿下,克軫監先憲由舊章之方,猛加澄省焉。上曰,下番陳之。百經曰,此詩燕樂朋友之義,已有仰陳,今不必更爲敷衍,而臣於迨我暇矣一句,竊有所仰勉於爲治爲學之道矣。大抵人君,代天理物,一日萬幾,故文王聖人也,而不遑暇食,漢高英主也,而日不暇給。況後世人主,豈可不兢兢業業於無怠無荒乎?顧今國家閒暇,春晷舒長,此政聖學日就之會也,而蓋懋學之工,不息爲主,爲治之本,無逸居先。伏願殿下,雖在燕濩之中,膳寢之暇,寸陰是惜,一曝爲戒,學可臻於光明,治可徯於丕應,其可不懋哉懋哉?上曰,閣臣陳之。公翼曰,儒臣已爲詳陳,臣無容更奏,而鹿鳴以下五詩,卽人君燕娛臣僚之詩也。其尊賢親親之意,出於辭表,千載之下,可想其君臣相得之盛。大抵君臣之際,上可以盡禮,下可以盡忠,上下相孚,政治可期。伏望殿下,勿以尋常章句泛看,溫繹玩味,期有心得窮行之效焉。上曰,參贊官陳之。祐喆曰,儒臣·閣臣,備陳無餘,臣無容更達矣。上掩卷,命史官就座。仍命退,諸臣以次退出。
上在昌德宮。停常參·經筵。
藥房都提調趙寅永,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金大根啓曰,行大司憲朴綺燾,執義柳幼麟,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
趙秉龜啓曰,右承旨李寅臯,今日不爲仕進,卽爲牌招,何如?傳曰,允。
傳于曺錫亨曰,傳香承旨馳詣宗廟·景慕宮,奉審摘奸,仍詣受香所,奉審摘奸以來。
曺錫亨,以弘文館言啓曰,下番副修撰臣任百經,以宗廟夏亨大祭祭官,今日議政府肆議時,晝仕出去之意,敢啓。傳曰,知道。
曺錫亨啓曰,玉堂備員間,視事,頉稟之意,敢啓。傳曰,知道。
曺錫亨,以弘文館言啓曰,應敎金英根內閣進,副校理兪象煥差祭,上番闕直,事甚未安。副應敎徐耆淳,校理李晉翼·李正履,副校理宋柱獻,竝卽牌招,以爲推移入直之地,何如?傳曰,允。
曺錫亨啓曰,明日常參·經筵,取稟。傳曰,停。
金大根,以都摠府言啓曰,今此動駕時,侍衛·寶劍·守宮,當爲備員,而都摠管朴岐壽在外,李羲準,副摠管徐英淳差祭,李鼎會有實病,無以備員,令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,允。
金大根啓曰,因都摠府草記,今此動駕時,侍衛寶劍·守宮,當爲備員,而都摠管朴岐壽在外,李羲準,副摠管徐英淳差祭,李鼎會有實病,無以備員,令政院稟旨變通,仍令該曹,以在京無故人,口傳差出,待下批牌招,以爲備員進參之地事,允下矣。合有變通之道,何以爲之?敢稟。傳曰,竝許遞。
兵曹口傳政事,以金炳疇·李憲球爲都摠管,李敦榮·朴蓍會爲副摠管。
兵曹,副摠管單李憲球。
大王大妃殿傳于趙秉龜曰,近聞都下流丐甚多,到處光景,極爲慘然云。雖窮春事勢,自然如是,每一思之,其所矜惻,實無與比。卽令京兆五部,精抄救急,更無捐瘠之患事,廟堂,申飭。
以咸鏡監司朴岐壽狀啓,北靑府民家失火事,傳于趙秉龜曰,聞甚矜惻,元恤典外,別加顧助,爛死人,如有生前身·還布,竝蕩減,卽爲結構奠接,俾無失所之弊事,廟堂措辭,分付。
以右承旨李寅臯牌不進罷職傳旨,傳于曺錫亨曰,只推。
以副應敎徐耆淳,校理李晉翼·李正履牌不進罷職傳旨,傳于曺錫亨曰,只推。
洪在喆,以內醫院都提調意啓曰,提調金弘根,今日問安,不爲仕進,卽爲牌招,何如?傳曰,允。
趙秉龜,以戶曹言啓曰,文昭殿牌閣·蠶壇牌閣·追慕洞牌閣·淨業院牌閣·流霞亭·養正齊,依定式發遣本曹郞廳奉審,則姑無頉處之意,敢啓。傳曰,知道。
又以宣惠廳言啓曰,三月令宗廟薦新蕨菜,全羅道當次,而貢人處,使之趁期封進矣。今年春序差晩,今始萌芽,尙不採得,故限內不得封進。莫重薦新,致此過限,臣則惶恐待罪,而在前如此之時,亦有退限之例。待稍長新採,卽爲封進之意,分付該曹,何如?傳曰,允。勿待罪。
曺錫亨,以忠勳府言啓曰,本府書寫忠義衛宋禹錫瓜滿,代以嫡長忠義衛前縣監張極老差下,依例假郞廳稱號,何如?傳曰,允。
金大根,以兵曹言啓曰,禁軍習陣,當爲設行,而本曹連因有故,不得設行之意,敢啓。傳曰,知道。
又以兵曹言啓曰,瑞蔥臺試射放入格宣傳官·中官別監·事知弓人·矢人·統長·武藝別監·門旗手·駕後禁軍·交龍旗馬上奉持·步下奉持等,謹依判下別單,分等施賞,而筒箇·弓矢,以軍器寺所在者取來頒給,木布,以本曹所在頒給之意,敢啓。傳曰,知道。
又以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
又以訓鍊都監言啓曰,今番瑞蔥臺試射時及訓鍊院試放時,本局將官·將校·軍兵等射砲藝入格之類,謹依判下單子,以軍器寺筒箇·弓箭,戶曹木布,施賞之意,敢啓。傳曰,知道。
上在昌德宮。停常參·經筵。
自卯時至人定,灑雨下雨,測雨器水深九分。
金大根啓曰,來初五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
備妄記,開城留守徐左輔下直,長弓一張,長箭一部,全羅兵使趙德永下直,長弓一張,長箭一部,片箭一部,筒兒一箇賜給。
金大根啓曰,右副承旨洪祐喆,今日不爲仕進,卽爲牌招,何如?傳曰,允。
洪祐喆啓曰,密符親納,例也,而前開城留守李奎鉉,謂有身病,使其褊裨替納,事甚未安。推考,何如?傳曰,允。
又啓曰,行大司憲朴綺壽,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫韓宓履,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于洪祐喆曰,只推。
金大根,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以吏曹言啓曰,成均館典籍朴皓壽,以其身病,呈狀乞遞,改差,何如?傳曰,允。
又以禮曹言啓曰,卽接忠淸監司金英淳移文,則以爲,洪州牧鄕校聖殿正間棟椽朽傷,雨水滲漏,不可不及今修改,告由·移還安祭香祝,自本曹啓稟下送云矣。洪州牧鄕校聖殿修改時,先告事由·移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以兵曹言啓曰,再明日宗廟動駕時,本曹堂上守宮及侍衛,當爲備員,而參知權溭有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
又以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以禁衛營言啓曰,今此庚子式年武科殿試時,本營將校軍兵中,直赴應試應頉人,別單書入之意,敢啓。傳曰,知道。
又以御營廳言啓曰,今此式年武科春塘臺親臨殿試時,本廳將校·軍兵直赴應試人及應頉人,別單書人之意,敢啓。傳曰,知道。
又以義禁府言啓曰,京畿監司洪學淵啓本內,驪州牧使李源達,竹山前府使張洛賢,陽根郡守李寅在,陽城縣監韓鎭書,高陽郡守李玄緖等罪狀,竝令攸司稟處事,啓下矣。張洛賢,前以他罪,旣已就囚,待開坐捧供,李源達·李寅在·韓鎭書·李玄緖等,時在任所云。依例發遣府書吏羅將,竝拿來,何如?傳曰,竝待待命拿囚。
又以義禁府言啓曰,忠淸監司金英淳啓本內,大逆不道罪人百周,具格結案馳啓,令該府照法處斷事,啓下矣。謹按律文,則大明律謀反大逆條有曰,凡大逆,但共謀者不分首從,皆凌遲處死。同律死囚覆奏待報條有曰,其犯十惡之罪應死者,決不待時矣。大逆不道罪人百周,當爲不待時凌遲處死,而方囚錦營獄,依已例發遣府都事,與該道道臣眼同依律正法,而緣坐査出,籍沒家産,破家瀦澤,降邑號,罷守令等事,待罪人正法,狀聞擧行,何如?傳曰,允。
敎開城留守徐左輔書。王若曰,周東郊重保釐之責,其地則藩蔽邦畿,宋北門任鎖鑰之才,是職也維持內外,玆撤東班卿月,俾作西土福星。言念漢陽分司,最重開城一府,朱門畫戟,管理營之體貌不輕,靑石·碧瀾,保障地之山河鞏固。商賈駔儈之出沒,其利也海錯山珍,閭閻民物之繁華,其勢如星羅棊鋪。挽近饑荒之荐至,致此凋弊之滋多,奢侈漸增,窮蔀之甁罌已罄,負逋相續,薄俗之訟獄多端。名區素擅於朴淵,四時遊人過客,大路直通於鴨水,每歲馹騎使星。顧今時捄弊之方,蓋莫如得人爲可,惟卿先卿肖子,三朝舊臣,綜明鍊達之才,已識宰相器局,恬雅疎曠之像,乃見古家典型。早播聲名,周旋乎橫經輔德之列,夙著威望,歷試于製錦持斧之時,佐銓席而注擬極公,處銀臺而出納惟允。當是任疇咨若采,有此人吾復何憂?玆授卿以開城府留守兼管理使,卿其體予委毗之衷,愼乃牧禦之策。詰戎兵而興學校,仗文武之全才,鋤奸猾而恤困窮,須威惠之竝濟。苟可蘇瘼而祛弊,莫曰事勢或難,凡屬利國而安民,許令便宜自決。於戲,行且召矣,往汝欽哉。承起居於班行,不遠伊邇,參訏謨於廊廟,益殫乃誠,故玆敎示,想宜知悉。知製敎曺雲承製進。
副校理宋柱獻疏曰,伏以臣家素單寒,人又魯下,重以荒嬉失學,文識鹵莽,僥倖一第,已是夢外,而瀛館淸選,屢玷華誥。論思之責,啓沃之任,自知其萬不近似,則猿狙冠裳,匪榮伊媿,顧何敢偃然自處以經幄之列,妄效陳情之故事哉?第臣至苦至切之私,竊有按抑而不可得者,玆敢仰首一籲於仁覆之下,惟聖明垂察焉。臣少失所恃,終鮮兄弟,煢煢單孑,惟老父是依。臣父保抱携持,顧復敎諭,躬兼慈母之勞,得至有今日。荏苒之頃,臣父年今六十有八,而筋力日以衰頹,疾病日以侵尋。臣家無甔石之收,廚患蔬糲之辦,至於甘旨之滋養,藥餌之調補,尤無暇論矣。竊伏念孝理之推,王政所先也,專城之養,人子至願也。藉使臣父病不至沈綿,臣家力能供滫瀡,臣之及時乞養,粗伸反哺之計,猶是人情之所當然,況臣目下情勢,汲汲乎有朝夕不繼之慮哉?今若徒懷嚴畏,泯默度日,致令臣父,崦嵫漸迫,調養失適,則後雖有鍾鼎之榮,尙何追哉?情私所迫,甘犯瀆撓。伏乞聖慈,俯垂鑑諒,特命選部,畀臣一小縣,俾遂便養之願。臣無任云云。省疏具悉。疏辭,許令該曹,稟處。
吏曹啓目,粘連啓下是白有亦,觀此弘文館副校理宋柱獻上疏,則以爲,臣父年今六十有八,而筋力日以衰頹,疾病日以侵尋,家無甔石之收,廚患蔬糲之辦,至於甘旨之滋養,藥餌之調補,尤無暇論矣。竊伏念孝理之推,王政所先也,專城之養,人子至願也。及時乞養,粗伸反哺之計,猶是人情之所當然,況目下情勢,汲汲乎有朝夕不繼之慮哉?今若徒懷嚴畏,泯默度日,致令臣父,崦嵫漸迫,調養失適,則後雖有鍾鼎之榮,尙何追哉?伏乞特命選部,畀臣一小縣,俾遂便養之願亦爲白有臥乎所,宋柱獻之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣出補外邑,事體不輕,臣曹不敢擅便,上裁,何如?判付啓依回啓施行爲良如敎。
京畿監司李奎鉉疏曰,伏以臣菲才蔑識,猥叨分司,居然歲再易矣。局弊而無所釐捄,民饑而不能奠濟,徒竊厚廩,莫副隆眷,夙夜悸恐,惟譴何是俟,不意畿闑移授之命,忽下於此際,華誥誕宣,聽聞動色,臣誠驚惶懍惕,不知措躬之所也。藩寄之重,何路不然,而惟玆畿甸,其地則漢制之三輔也,其賦則禹服之納總也。拱護陵園,捍衛城闉,體貌之尊,剸理之難,視他爲別,從前差擬,其難其愼。且況挽近以來,臶歲歉荒,公私俱罄,邑無完局,而倉厫但擁虛簿,民多失業,而賦役都歸逋戶,守宰專事規避,而遞易無常,吏鄕恣意舞弄,而法綱漸弛,破敗之形,憂虞之機,惟此時尤有甚焉。政須聲望足以彈壓,聰明足以董察者,庶幾其維持整頓,而今乃遽爾畀之於如臣衰朽疎闇屢試蔑效者,得不有乖於聖朝綜核之政乎?臣百無一能,最居人下,內外踐歷,罔非僥濫,恩重邱山而報乏絲毫,衰先蒲柳而病纏刀圭,居官則厭煩而思閒,臨事則易忘而多錯。雖其區區志願,常以隨遇殫竭爲一分自效之道,而奈此材不勝任,力所難强何哉。苟非然者,留節移藩,世所共艶,桐鄕踵武,人以爲榮,仰承委毗之盛眷,勉追先臣之舊蹟,卽臣子難得之會,何苦爲辭巽之計,而責任之綦重若彼,才具之不稱如此,歷日揣量,承膺無望,玆敢略暴衷情,冒瀆崇嚴。伏乞聖明,念重任之不宜輕授,諒微懇之匪出例讓,仰稟東朝,亟遞臣新授職名,以幸國事,以安賤分,不勝大願。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
李寅臯啓曰,明日宗廟夏亨大祭齋戒,再明日文武科殿試相値,視事,頉稟之意,敢啓。傳曰,知道。
洪祐喆啓曰,合辭許久闕啓,事甚未安。呈告人員,竝卽牌招,何如?傳曰,允。
李寅臯啓曰,同副承旨曺錫亨,今日不爲仕進,卽爲牌招,何如?傳曰,允。
傳于曺錫亨曰,左承旨許遞,前望單子入之。
承旨前望單子入之,宋祥來落點。
李寅臯啓曰,新除授承旨宋祥來,方在刊削中,何以爲之?敢稟。傳曰,蕩滌敍用。
又啓曰,左副承旨宋祥來,卽爲牌招,何如?傳曰,允。
傳于曺錫亨曰,藥院提調許遞,前望單子入之。
內醫提調前望單子入之,朴晦壽落點。
李寅臯啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
洪祐喆啓曰,行大司憲朴綺壽,執義柳幼麟,掌令李鳳純·朴鳴載,持平吳鍾翕,洪在重牌不進,監察茶時之意,敢啓。傳曰,知道。
以大司諫李在鶴,司諫韓宓履,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于洪祐喆曰,只推。
以左副承旨宋祥來牌不進罷職傳旨,傳于洪祐喆曰,許遞,前望單子入之。
承旨前望單子入之,李謙在落點。
傳于李寅臯曰,明日北宮內門路,以協陽門爲之。
傳于曺錫亨曰,發遣吏郞,諸執事淸齋與否,摘奸以來。
吏曹口傳政事,以李是鍊爲兵曹參知。
以兵曹參知李是鍊牌不進罷職傳旨,傳于洪祐喆曰,只推。
曺錫亨,以奎章閣言啓曰,守宮檢校待敎金正喜,待明朝牌招,何如?傳曰,允。
又以內醫院都提調意啓曰,本院提調,例不得兼帶刑獄之官矣。提調朴晦壽所帶知義禁,許遞,何如?傳曰,允。
又以吏曹言啓曰,卽接平安道安州幼學安命侃所報,則以爲矣,身父前都正邁權,乾隆庚子文科及第,今爲回榜,故應榜次上來矣,將至瑞興,衰病闖發,委頓店舍,前進無望云。故取考榜目及紅牌,則參榜年條,果爲的實矣。在前回榜之人病不上來者,花牌則成送頒給,多有已例,今亦依此例擧行,何如?傳曰,允。
李寅臯,以兵曹言啓曰,今四月初四日宗廟·永寧殿夏享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式,軍門將官代差以入之意,敢啓。傳曰,知道。
又以摠戎廳言啓曰,今此式年武科親臨殿試時,本廳將校·軍兵及南陽·坡州·長端別驍士應試及應頉人,別單書入之意,敢啓。傳曰,知道。
洪祐喆,以義禁府言啓曰,明日動駕時,本府都事十員內,九員以大駕各差備進參,一員奉命在外,當直別入直·本府入直·公事回公都事,無以推移,出使都事之代,令該曹口傳相換,假都事二員,亦令該曹口傳差出,以爲分排擧行之地,何如?傳曰,允。
吏曹口傳政事,禁府都事趙鳳植,活人別提李祉秀相換。
義禁府啓目,竹山前府使張洛賢原情云云。問目內辭緣,泛稱遲晩,所當請刑是白乎矣,曾經別軍職勿爲請刑,載在大典通編,議處,何如?判付啓依允。又啓目,粘連向前李存敬亦,行事鄙瑣,縱無指的之可執,榜目作奸,難免操束之失嚴分叱除良,至於兩倅論罷,跡涉逞憾,自歸不實,以此照律,何如?判付啓依允。
義禁府照目,粘連前北兵使李存敬矣本府議啓內,行事鄙瑣,縱無指的之可執,榜目作奸,難免操束之失嚴分叱除良,至於兩倅論罷,跡涉逞憾,自歸不實,以此照律,罪從重論,杖一百收贖,告身盡行追奪,徒三年定配,私罪,奉敎依允爲旀,功議各減一等爲良如敎。又啓目,粘連向前張洛賢亦,武臣乘轎,本有朝禁,不可以貰騎步轎,作爲分疏之端是白遣,還穀未捧事段,當初排捧之請,旣未見施,則守令之職,惟當收穀之不暇是白去乙,兩載居官,全無所捧,藉曰專力於各樣公納,有難曲恕於莫重糴法,以此照律,何如?判付啓依允。
上在昌德宮。停常參·經筵。
大駕詣宗廟,入齋室後,內閣·政院·藥房·玉堂口傳問安。答曰,知道。
展拜後省牲·省器,還入齋室後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
金大根啓曰,司僕寺內乘來言捲簾,取稟。傳曰,捲三面。
傳于曺錫亨曰,藥房提調許遞,前望單子入之。
藥房提調前望單子入之,洪敬謨落點。
傳于曺錫亨曰,禮工換房。
傳于曺錫亨曰,承旨房望,兵禮換房。
曺錫亨啓曰,臣以大王大妃殿·王大妃殿問安進去,下直之意,敢啓。傳曰,知道。
又啓曰,今此式年武科殿試試官望中,時無職名人,令該曹口傳付軍職,何如?傳曰,允。
傳于李寅臯曰,明日出宮門路,以協陽門爲之。
洪祐喆啓曰,明日殿試,兩司侍臣,當爲進參,呈告人員,竝待開門牌招,何如?傳曰,允。
曺錫亨啓曰,文科殿試對讀官成遂默,謂有情勢,陳疏到院,而原疏以宗廟夏享大祭齋戒,纔已退却矣。奉牌闕外,不卽入來,揆以事體,極爲未安。從重推考,何如?傳曰,允。
傳于曺錫亨曰,留院公事入之。
洪祐喆啓曰,卽者義禁府都事來言,今日動駕時,駕側鳴錚罪人私奴所回一名,移送秋曹云矣,敢啓。傳曰,知道。
兵曹口傳政事,副護軍單權溭·金鍵。
李寅臯,以弘文館言啓曰,應敎金英根內閣進,校理李晉翼,副校理宋柱獻差祭,上番闕直,事甚未安。副應敎徐耆淳,校理李正履,副校理兪象煥,竝卽牌招,以爲推移入直之地,何如?傳曰,允。
又以奎章閣言啓曰,大駕今已還宮,守宮檢校待敎金正喜,依定式減下,何如?傳曰,允。
金大根,以訓鍊都監言啓曰,今此式年武科殿試時,本局將校·軍兵及武藝廳中,直赴殿試應試應頉之類,別單書入之意,敢啓。傳曰,知道。
洪祐喆,以義禁府言啓曰,時囚罪人李存敬,杖一百徒三年定配照律公事判付內,依允,公·議各減一等事,命下矣。李存敬公·議各減一等,杖八十收贖,告身盡行追奪,江原道狼川縣山陽驛,徒二年定配,而以議啓內辭意具罪目,依例發遣府書吏,押送配所,何如?傳曰,允。
庚子四月初三日辰時,上詣仁政殿月臺。宗廟夏享大祭香祝親傳,仍詣宗廟展拜,省牲器入侍時,行都承旨趙秉龜,左承旨李寅臯,右承旨金大根,左副承旨李謙在,右副承旨洪祐喆,同副承旨曺錫亨,記事官徐相敎,假注書洪祐健,記注官趙相玉·李昌廷,檢校直閣李公翼·鄭㝡朝,檢校待敎金學性,以次侍立。時至,通禮跪啓請外辨,上具翼善冠·衮龍袍,乘輿出宣化門。藥房都提調趙寅永,副提調李寅臯進前奏曰,侵早勞動,聖體,若何?上曰,一樣矣。仍出協陽門,由肅章門,至仁政門外。通禮跪啓請降輿,上降輿,入就縟位南向立。宗廟初獻官判府事朴宗薰,永寧殿初獻官判府事李止淵,以次詣縟位之左。通禮跪啓請跪,上跪。香室官以次捧香祝,跪授寅臯,寅臯傳捧,以次東向跪進。上受之,以次授宗薰·止淵,宗薰·止淵以次西向跪受·興。上降階,就祗送位西向立,宗薰·止淵捧香祝,由正階出。贊儀唱鞠躬,上鞠躬祗送。香祝過後,贊儀唱平身,上平身祗送訖。上還入幄次後,問安勿爲之事,下敎。香祝進發後有頃,上出次。通禮跪啓請乘輿,上乘輿,出仁政門。通禮跪啓請降輿乘輦,上降輿乘輦,由進善門,出敦化門進發,至宗廟大門外。通禮跪啓請降輦乘輿,上降輦乘輿,至降輿所。通禮跪啓請降輿,上降輿,入齋室。展拜時至,通禮跪啓請外辦,上改具冕服以出。秉龜進圭,上執圭,入就版位。贊儀唱四拜,上行四拜禮訖,命侍衛軍兵來待于西神門外,賤臣承命出傳。上陞詣殿內,各室奉審訖,詣第一室尊所,視滌濯。執事者擧冪告潔。第二室以下,竝如上儀。仍詣祭器庫看審訖,仍詣永寧殿,行四拜禮。各室奉審,各室省器,竝如上儀訖,還出東門。領府事李相璜,右議政趙寅永進前奏曰,日候晴和,而朝氣尙峭,勞動餘,聖體,若何?上曰,一樣矣。上釋圭,秉龜跪受圭。通禮跪啓請乘輿,上乘輿,還至廟南門外。通禮跪啓請降輿,上降輿步過。通禮跪啓請乘輿,上乘輿,還入小次。省牲時至,上具遠遊冠·絳紗袍以出,秉龜進圭,上執圭,詣省牲位。獻官判府事朴宗薰,判府事李止淵進前奏曰,朝氣尙覺峭寒,勞動旣多,聖體,若何?上曰,一樣矣。禮儀使跪啓請省牲,掌牲令帥其屬,北向跪擧手曰腯,諸大祝各巡牲一帀,西向擧手曰充。省牲訖,諸大祝與掌牲令,以次牽牲出。上釋圭,秉龜跪受圭。上小步還入齋室後,問安勿爲之事,下敎。命諸執事擧案,以親受例受之,寅臯受擧案,佾舞工人摘奸訖。通禮跪請外辦,上改具翼善冠·衮龍袍以出。通禮跪啓請乘輿,上乘輿出宗廟大門外。通禮跪啓請降輿乘輦,進發入敦化門,由進善門·肅章門,至協陽門外。通禮跪啓請降輦乘輿,上降輦乘輿,入協陽門。大根請出標信解嚴,上可之。兵曹判書趙秉鉉進前奏曰,放仗入稟之際,宣傳官擧行顚倒,做錯非細,極爲駭然。當該宣傳官,令該府拿問處之,何如?上曰,依爲之。出擧條。仍由宣化門還內,諸臣以次退出。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
李寅臯啓曰,明日常參·經筵,取稟。傳曰,停。
洪祐喆啓曰,行大司憲朴綺壽呈辭,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
備忘記,京畿監司李奎鉉下直,長弓一張,片箭一部賜給。
以閔致默囚單子,傳于洪祐喆曰,飭已施矣,分揀放送。
以執義柳幼麟,掌令李鳳純·朴鳴載,持平吳鍾翕·洪在重,司諫韓宓履,獻納李光載,正言柳來維·李晩奎牌不進罷職傳旨,傳于洪祐喆曰,只推。
以校理李正履,副校理兪象煥牌不進罷職傳旨,傳于曺錫亨曰,只推。
曺錫亨,以吏曹言啓曰,成均館直講李羲敎,成均館典籍李寅蘷,俱以身病,呈狀乞遞,竝改差,何如?傳曰,允。
又以吏曹言啓曰,成均館典籍卓碩行,除拜後過限未肅拜,氷庫別提趙星鎭,受由過限不上來,竝改差,何如?傳曰,允。
金大根,以都摠府言啓曰,今日入直內三廳武兼·禁軍及軍兵等,當爲中日習射技放,而親臨殿試相値,不得設行之意,敢啓。傳曰,知道。
又以兵曹言啓曰,直赴殿試奉承傳武藝別監文世賢等三百八十三人,隨其錄名,依例許赴於明日殿試之意,敢啓。傳曰,知道。
又以兵曹言啓曰,今四月初四日庚子式年武科春塘臺親臨殿試時,直赴殿試人應試應頉區別,別單書人之意,敢啓。傳曰,知道。
又以兵曹言啓曰,部將李行源,直赴殿試奉承傳,其子閑良種寬,式年覆試參榜矣。今番殿試時,父子同時較藝,有違法式,種寬退付後殿試,何如?傳曰,允。
又以兵曹言啓曰,直赴殿試人之唱第前作故者,付之榜末,成給紅牌,曾有其例矣。別武士李秉瓚,馬兵蔡衡晙,訓局軍李再甲,牙兵金聖雲,哨軍李仁得,大旗手金宗錫等六人作故,今番殿試時,依例付之榜末,成給紅牌,何如?傳曰,允。
又以兵曹言啓曰,今四月初四日戌正一刻六分立夏,四月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以御營廳言啓曰,本廳騎士將洪憲範,身病甚重,勢難察任,改差,何如?傳曰,允。
敎京畿監司李奎鉉書。王若曰,畿千里所止,任重漢三輔分憂,蕃四方于宣,班撤宋西京留後,誕敷綸綍之諭,庸侈幨帷之行。惟卿珪璋令姿,簪組華閥,風儀峻整,對人若聳壑昂霄,才識練通,臨事則輕車熟路。荷先朝心簡之眷,展驥步於雲衢,有故家趾美之譽,擅鳳毛於詞掖。芹宮之長,東銓之佐,鑑衡稱平,萊府之伯,南湖之藩,棨戟增重。任周郊保釐之責,倚毗斯專,當漢〈?〉發賑之時,勞勩亦著。內而及外,肆踐歷之旣優,公而忘私,合盤錯之可試。念我根本重地,卽是畿甸一方,陵園護弓劍之藏,禮莫尊於春秋灑掃,河山控襟帶之固,備不虞於陰雨綢繆。冠蓋舟車之相通,處八路之咽呃,總梏粟米之所賦,視列郡如股肱。第緣近年之歉荒,以致一道之凋瘵,黔黎切呼庚之歎,寢食靡安,黃白多簽丁之冤,緩急奚恃?倉廩俱枵,吏緣爲奸,杼柚其空,稅從何出?念周澤集鴻之詠,曷爲近者悅遠者懷?當豳郊聽雁之期,政急補不足助不給。顧今方面之重寄,莫如副手之良工,玆授卿以京畿觀察使·兼兵馬水軍節度使·水原府留守·開城府留守·江華府留守·廣州府留守·巡察使,卿其益殫素心,復樹嘉績。柔亦不茹,强亦不吐,庶幾其黜陟之嚴,明生於公,威生於廉,何有乎剸理之劇?澄淸則如范孟博之攬轡,簡易則如趙閱道之携琴。伊保障繭絲之各適其宜,惟在綜理之克擧,如車輪鳥翼之不可偏廢,所貴寬猛之相須。祛瘼蘇殘,勿以姑息爲政,承流宣化,必使措處得當,其餘稟裁,厥有典憲。於戲,蕭太傅之入馮翊,可見威惠之竝行,富鄭公之莅靑州,先恤窮乏之無告。與共理良二千石,庶弛霄旰之憂,環一路餘三十州,可興陽春之頌,故玆敎示,想宜知悉。知製敎任百經製進。
庚子四月初四日辰時,上詣春塘臺。式年文武科殿試入侍時,行都承旨趙秉龜,左承旨李寅臯,右承旨金大根,左副承旨李謙在,右副承旨洪祐喆,同副承旨曺錫亨,記事官徐相敎,假注書洪祐健,記事官金龍銓·李東韻,檢校直閣金左根·李公翼·鄭㝡朝,檢校待敎金學性,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調洪敬謨,副提調李寅臯進前奏曰,侵早勞動,聖體,若何?上曰,一樣矣。仍出協陽門,由建陽門·靑陽門,詣春塘臺,降輿陞座。大根曰,儒生今將入場,開布城,當以俄下標信擧行乎?上曰,以令旗擧行,可也。謙在讀奏入門單子,合爲三十八人。讀券官議政府右議政趙寅永,行護軍金興根,行護軍李景在,行副護軍金鼎集,行副護軍李圭祊,副司果南秉哲,副司果鄭基世,考官兵曹判書趙秉鉉,行護軍李完植,行護軍具信喜,僉知中樞府事徐相五,前宣傳官金鍵,行副護軍金宅基,訓鍊院副正柳相夔,率文武擧子,行四拜禮,陞詣試官位侍立訖。寅永進前奏曰,昨日日候晴佳,回鑾萬安,臣等不勝慶祝,而今又臨殿試士,勞動旣多,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅臯請頒紙,上可之,寅臯承命頒紙訖。大根曰,武科直赴殿試人,依例分所試取,何如?上可之。大根曰,直赴人規矩,三技中先試何技乎?上曰,先試騎芻,可也。仍命興根·景在,書銘靑陽門,限未時。謙在進前跪啓宣敎懸題。秉龜曰,文所試官,使之權退,何如?上可之。仍入小次,小頃出次。錫亨讀奏前京畿監司洪學淵遞來肅拜單子,學淵進納密符,大根受符,學淵肅拜退出。大根請出密匣,上命下密匣,仍入小次。大根修納密匣訖,又以司謁入稟曰,直赴人訓局軍朴枝昌,中路得病,不得趁期來待矣,今聞方纔入來云。在前如此之時,亦有許令赴試之例,今番則何以爲之乎?上曰,依近例許赴,可也。大根曰,騎芻今已畢試,鐵箭·柳葉箭中,當先取何技乎?上曰,先試鐵箭,可也。謙在,以司謁入稟曰,收券已訖,考試,何如?上可之。寅永考試訖。謙在,以司謁入稟曰,考試已訖,科次,何如?上可之,仍出次。基世進前讀奏甲科三人試券各三四句,上曰,止之。寅永曰,試券皆以三下書等乎?上可之,寅永書等訖。上命謙在拆祕封。謙在拆封,以次讀奏封內,至乙科第二名,上曰,止之。文科拆封,武科各技畢。秉龜曰,文武科試官,使之先退,何如?上可之。仍命書傳敎曰,文忠公趙得永之孫,聯參科場,事甚貴矣。不可無示意之擧,放榜日,遣承旨致祭于文忠公祠版。小頃,通禮跪啓請禮畢,上降座乘輿,由靑陽門·建陽門,入協陽門。大根請出標信解嚴,上可之。仍由宣化門還內,諸臣以次退出。
上在昌德宮。停常參·經筵。
藥房提調洪敬謨,副提調李寅皐啓曰,親臨殿試,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李寅皐啓曰,明日·再明日,泰陵忌辰祭,齋戒正日相値,視事頉稟之意,敢啓。傳曰,知道。
洪祐喆啓曰,合辭許久闕啓,事甚未安。呈告人員,竝卽牌招,何如?傳曰,允。
李寅皐啓曰,右承旨金大根,今日不爲仕進,卽爲牌招,何如?傳曰,允。
洪祐喆啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
曺錫亨啓曰,吏曹郞廳來言,新恩政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書金弘根,參判李鼎臣,參議成遂默,俱以病不來,不得開政云,竝卽牌招,何如?傳曰,允。
又啓曰,吏曹判書金弘根,參判李鼎臣,參議成遂默牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
傳于曺錫亨曰,前檢閱洪在龍·鄭基世·南秉哲,別兼春秋差下。
傳于曺錫亨曰,原任待敎南秉哲,檢校差下。
曺錫亨,以吏曹言啓曰,今此庚子式年文科甲科第二人第三人,當付七品職,而時無見窠,生進直長中仕日最多者,依例六品遷轉後,推移付職,何如?傳曰,允。
又以奎章閣言啓曰,原任待敎南秉哲,檢校差下事,命下矣。卽爲牌招察任,何如?傳曰,允。
有政。吏批,判書金弘根牌招不進,參判李鼎臣進,參議成遂默牌招不進,同副承旨曺錫亨進。啓曰,判書金弘根,參議成遂默牌招不進,小臣獨政未安,何以爲之?敢稟。傳曰,仍爲之。以朴永元爲知敦寧,金左根爲戶曹參判,洪在喆爲工曹參判,金左根爲知義禁,李基華爲敦寧都正,鄭基植爲漢城庶尹,朴奎賢爲直講,金來淳爲忠勳都事,李復鉉爲顯陵令,趙獻永·朴斆默爲氷庫別提,吉履元·白宗佺爲典籍,沈敬澤爲注書,報恩郡守南芝耉,白川郡守任奭朝相換,行副護軍安邁權今加嘉善,文科回榜人依定式加資,別兼春秋三單洪在龍·鄭基世·南秉哲。
兵批,判書趙秉鉉,參判鄭鴻慶,參議成龍申病,參知李是鍊入直進,右副承旨洪祐喆進。上護軍朴岐壽,護軍洪在喆·沈宜臣,副護軍宋祥來·金輔根,副司果吉履元,副司正鄭雲翼·元世烈,以上竝單付。
吏批,再政。以李魯濚爲光陵令,典籍單趙龜夏,文科甲科第一人,引儀單張斗衡,武科甲科第一人,義盈直長單鄭駿容,文科甲科第二人,內資直長單李在立,文科甲科第三人,同義禁單金左根。
兵批,再政。護軍安邁權,副司果白胤洙·李熙麟·李謙熙,以上竝單付。
曺錫亨啓曰,左右史不可不備,別兼春秋洪在龍·鄭基世·南秉哲,竝卽牌招,推移入直,何如?傳曰,允。
新除授注書沈敬澤,卽爲牌招察任,何如?傳曰,允。
又啓曰,明日傳香,禮房承旨當爲齋宿,左承旨李寅皐,纔已須資出去矣,所當牌招,而拘於廳規,不得請牌,何以爲之?敢稟。傳曰,牌招。
傳于曺錫亨曰,都承旨許遞,前望單子入之。
承旨前望單子入之,李景在落點。
傳于洪祐喆曰,承旨房望,順房爲之。
洪祐喆啓曰,行大司憲朴綺壽,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫韓宓履,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重,牌不進罷職傳旨,傳于洪祐喆曰,只推。
以右承旨金大根牌不進罷職傳旨,傳于洪祐喆曰,只推。
以吏曹參議成遂默再牌不進罷職傳旨,傳于曺錫亨曰,只推。
以左承旨李寅皐牌不進罷職傳旨,傳于洪祐喆曰,只推。
曺錫亨啓曰,明日傳香,禮房承旨當爲齋宿,右承旨金大根,所當牌招,而拘於廳規,不得請牌,何以爲之,敢稟。傳曰,牌招。
兵曹口傳政事,護軍單趙秉龜。
曺錫亨,以禮曹言啓曰,卽接忠淸監司金英淳移文,則以爲懷仁縣鄕校聖殿正間,仰土剝落,棟椽朽傷,不可不及今修改,告由移還安祭香祝,自本曹啓稟下送云矣。懷仁縣鄕校聖殿修改時,先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接咸鏡監司朴岐壽移文,則以爲慶源府鄕校聖殿,年久傾側,所見未安,不可不趁今修改,告由移還安祭香祝,自本曹啓稟下送云矣。慶源府鄕校聖殿修改時,先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
洪祐喆,以御營廳言啓曰,本廳中軍具信喜,身病甚重,勢難察任,改差,何如?傳曰,允。
義禁府照目粘連,竹山前府使張洛賢矣本府議啓內,武臣乘轎,本有朝禁,不可以貰騎步轎,作爲分疏之端是白遣,還穀未捧事段,當初排捧之請,旣未見施,則守令之職,惟當收殺之不暇是白去乙,兩載居官,全無所捧,藉曰專力於各樣公納,有難曲恕於莫重糴法,以此照律,罪杖八十收贖,奪告身三等私罪,奉敎依允爲旀,功減一等爲良如敎。
左副承旨李謙在疏曰,伏以春秋館相避,格例甚嚴,而臣之妻兄臣金左根,方帶春秋館同知事之任,臣之兼館春秋館修撰官,在法當遞。玆敢援例陳章,仰瀆崇嚴,伏乞聖慈,俯賜鑑諒,亟遞臣春秋兼銜,以存公格,以安賤分,不勝幸甚。臣無任云云。省疏具悉。所請依施。
上在昌德宮。停常參·經筵。
李謙在啓曰,行大司憲朴綺壽,執義柳幼麟,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
注書徐相敎病,代以成容默爲假注書。
傳于李景在曰,召對爲之。
傳于李景在曰,右承旨許遞,前望單子入之。
傳于李景在曰,左承旨許遞,前望單子入之。
承旨前望單子入之,李鼎臣·李寅弼落點。
傳于李景在,承旨房望,順房爲之。
李景在啓曰,新除授行左承旨李鼎臣,左副承旨李寅弼,幷卽牌招,何如?傳曰,允。
傳于李景在曰,右副承旨許遞,前望單子入之。
承旨前望單子入之,金鼎集落點。
傳于李景在〈曰〉,承旨房望,順房爲之。
李謙在啓曰,臣與右副承旨洪祐喆伴直矣,纔已許遞出去。新除授右承旨金鼎集,所當牌招,而拘於廳規,不得請牌,何以爲之?敢稟。傳曰,牌招。
傳于金鼎集曰,吏曹參判有闕之代,行護軍趙秉龜除授。
吏曹,吏曹參判單趙秉龜。
金鼎集啓曰,校理李正履,謂有身病,無端徑出,依定式禁推傳旨捧入之意,敢啓。傳曰,知道。
以校理李正履禁推傳旨,傳于金鼎集曰,分揀。
金鼎集,以弘文館言啓曰,應敎金英根內閣進,校理李正履身病出去,上番闕直,事甚未安。副應敎徐耆淳,校理李晉翼,副校理宋柱獻·兪象煥,竝卽牌招,以爲推移入直之地,何如?傳曰,允。
以右承旨金大根牌不進罷職傳旨,傳于李謙在曰,只推。
以左副承旨李寅弼牌不進罷職傳旨,傳于李謙在曰,只推。
傳于金鼎集曰,留院公事入之。
以平安監司金蘭淳狀啓,成川等邑民家失火事,傳于李謙在曰,聞甚矜惻,元恤典外別加顧助,結構奠接之方,廟堂措辭,分付。
李謙在,以戶曹言啓曰,各道年終錢穀御覽會計,待京畿·咸鏡道會案上來,修正以入事,前已草記矣。兩道會案,今纔來到,御覽會計修正次,請出之意,敢啓。傳曰,知道。
又以兵曹言啓曰,禁軍別將白殷鎭,身病猝重,無望供職,呈狀乞遞。實病旣如此,則有難强令察任,改差,何如?傳曰,允。
兵曹,以趙運永爲禁軍別將。
兵曹,以李鼎會爲御營中軍。
修撰金逸淵疏曰,伏以臣,姿本庸愚,學又空疎,淸朝論思之任,初非可擬,而方今聖學日就,經筵頻開,凡在館職,未或暫曠。臣於此時,備數隻日之班,獲侍尺天之近,地分淸切,榮幸無比。只緣見識鹵莽,裨補無術,心常愧懼,若隕淵谷,顧何敢唐突言私,有若占便之爲哉?然而痛切呼亟,言由中出。臣稟賦虛脆,疾病侵尋,症祟夙抱於貞痼,形骸日至於衰謝。近又感冒越添,痰癖肆頑,食飮全却,藥餌罔效,以今貌樣,旬月之內,蠢動無路。玆敢不避煩猥,仰瀆崇嚴,伏乞聖慈,俯賜鑑諒,特許鐫改,仍治臣瀆撓之罪焉。臣於丐免之章,不宜贅他,而事在目前,不容泯默,敢此附陳,惟聖明垂察焉。夫專對之任,關係甚重,雖云年貢之常例,乃是事大之彝典,則其體貌之不輕,有非尋常奉命之比,而近聞今番回還節使之留接館中也,許多猖披之譏,縱不可以傳說,一一取信,竟因擧措之失儀,應參宴禮,多見斥退,禮部之官,至被住捧,擬咨之擧,難掩衆口。纔渡鴨綠,一世喧藉,苟能句檢而律己,不至放倒而見侮,寧有是哉?貽羞包辱,莫此爲甚,臣竊愧歎,直欲無聞也。此若諉之遂事,置而勿問,大非尊國體之義,亦乖正事面之道。臣謂回還三使臣,亟施譴削之典,宜矣。臣無任云云。省疏具悉。事甚可駭,所請依施,爾其勿辭察職。
庚子四月初六日辰時,上御熙政堂。召對入侍時,參贊官李景在,侍講官徐耆淳,檢討官李垿,檢校待敎南秉哲,記事官沈敬澤,記注官李昌廷·趙相玉,各持史略第一卷,以次進伏訖。上曰,史官分左右。上曰,上番讀之。耆淳讀自仲病,止三子專權。上曰,文義陳之。耆淳曰,蕭何擧曹參而自代,諸葛亮薦蔣琬而托付,則以管仲之智,方其問相之時,宜有可擬之人,而但言其不可三子,又不能力擧賢良,而桓公溺愛於六寵,不有他日相爭之慮。仲死公葬之後,三子專政,六寵相爭,國事一亂塗地。此時君臣,若能致其d遠,明於知人,則何至於使天下不復宗齊耶?自古及今,國之治亂盛衰,亶係於用賢斥邪之間。伏願殿下,講學之燕間之時,必以存遠慮明知人之工,爲上焉。上曰,下番讀之。垿讀自仲病,止三子專權。上曰,文義陳之。垿曰,按管仲處戰國之世,相齊桓九合諸侯,一匡天下,有攘夷狄尊中夏之功,而終非王佐之才,故夫子,大管仲之功而小其器矣。仲病,桓公問誰可代相,仍問易牙·開方·豎刁何如,則管仲,只以非人情不可近答之,而終不薦一人,使桓公,卒近三子而專權,可勝惜哉。蓋輔相者,論道經邦,燮理陰陽,職任之大,無愈此矣,豈可不擇才而用之乎?是以自古有爲之君,未嘗不以擇任賢輔,爲致治之本,而爲其輔相者,亦未嘗不以旁招俊乂,爲己任。故皐陶曰在知人,禹曰知人則哲,能官人。以此觀之,知人可知其難事,而臣謂人君處崇高之位,能正其心,湛然淸明,物莫能惑,則發號施令,罔有不臧,而朝廷正矣,朝廷正,則賢不肖有別,君子小人,不相易位,而百官正矣。伏願殿下,於此等文義,毋忽焉。上曰,閣臣讀之。秉哲讀自仲病,止三子專權。上曰,文義陳之。秉哲曰,玉堂備陳無餘,臣無容更達矣。上曰,參贊官讀之。景在讀自仲病,止三子專權。上曰,文義陳之。景在曰,兩儒臣備陳,臣則無容更奏矣。上掩卷,命史官就座,仍命退,諸臣以次退出。
上在昌德宮。停常參·經筵。
夜一更,月暈。
金鼎集啓曰,玉堂備員間,視事頉稟之意,敢啓。傳曰,知道。
李鼎臣啓曰,來十一日朝參日次矣,敢稟。傳曰,停。
又啓曰,行大司憲朴綺壽,執義柳幼麟,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
又啓曰,右副承旨李寅弼,同副承旨曺錫亨,今日不爲仕進,竝卽牌招,何如?傳曰,允。
金鼎集啓曰,知敦寧朴永元,戶曹參判同義禁金左根,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。敦寧都正李基華,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,戶曹參判金左根,旣肅本職,所帶同義禁,不爲肅謝,直爲出去,事甚未安。推考,何如?傳曰,允。
傳于金鼎集曰,召對爲之。
傳于金鼎集曰,左副承旨·右副承旨竝許遞,前望單子入之。
承旨前望單子入之,黃·朴齊憲落點。
金鼎集啓曰,新除授承旨黃,方在職牒還授中,何以爲之,敢稟。傳曰,敍用。
傳于金鼎集曰,承旨房望,順房爲之。
李鼎臣啓曰,左副承旨黃,右副承旨朴齊憲,竝卽牌招,何如?傳曰,允。
又啓曰,左副承旨黃,時在京畿南陽地,斯速乘馹上來事,下諭,何如?傳曰,許遞。前望單子入之。
承旨前望單子入之,金景善落點。
以副應敎徐耆淳,校理李晉翼,副校理宋柱獻牌不進罷職傳旨,傳于金鼎集曰,只推。
以副校理兪象煥牌不進罷職傳旨,傳于金鼎集曰,只推。
金鼎集,以弘文館言啓曰,上番闕直,事甚未安。副應敎徐耆淳,校理李晉翼,副校理宋柱獻·兪象煥,旣有只推之命,竝卽牌招,以爲推移入直之地,何如?傳曰,允。
金鼎集啓曰,明日常參·經筵,取稟。傳曰,停。
以同副承旨曺錫亨牌不進罷職傳旨,傳于金鼎集曰,只推。
以敦寧都正李基華牌不進罷職傳旨,傳于金鼎集曰,只推。
以副應敎徐耆淳,副校理宋柱獻牌不進罷職傳旨,傳于金鼎集曰,只推。
金鼎集,以禮曹言啓曰,今四月初十日卯時,庚子式年文武科放榜,親臨與權停例,何以爲之,而處所以何處擧行乎?敢稟。傳曰,親臨磨鍊,處所仁政殿爲之。
又以禮曹言啓曰,永禧殿展謁,非酌獻禮年次,則每於歲首太廟展謁時,一體展謁事,曾有定式矣。今番則何以爲之乎?敢稟。傳曰,展謁日子,以望後念前擇入。
又以禮曹言啓曰,以永禧殿展謁取稟草記,傳曰,展謁日子,以望後念前擇入事,命下矣。展謁吉日,令日官李秉洪推擇,則今四月十六日·十七日·十八日·十九日俱吉云,以何日定行乎?敢稟。傳曰,以十六日爲之。
又以禮曹言啓曰,儲慶宮·毓祥宮·延祐宮展拜,每年季春取稟事,曾有定式矣。展拜吉日,以何間推擇乎?敢稟。傳曰,永禧殿展謁日,同爲展拜,而宣禧宮一體展拜矣。
李鼎臣,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
庚子四月初七日辰時,上御熙政堂。召對入侍時,參贊官金鼎集,檢討官李垿,檢校待敎南秉哲,假注書成容默,記注官趙相玉,記事官金龍銓,各持史略第一卷,以次進伏訖。上曰,史官分左右。上曰,玉堂讀之。垿讀自公內寵如夫人者六,止擧而侍火者七十餘家。上命陳文義,垿曰,晏子,景公時人,相於齊而以節儉力行,見重一國,故史稱之矣。狐裘卽大夫服也,至於三十年,言其久也。豚肩不掩豆,自奉之薄也。齊國之士,待而擧火者,七十餘家,賑給之廣也。晏子不過一齊之臣,而猶尙如此,況人君處至尊之位,億兆元元之所依賴而仰哺者乎?是以堯都平陽,茅茨不剪,土階三等,文王卑服,卽康功田功,皆以崇儉爲德,而天下大治,此豈非後世人主之所當鑑法者哉?伏願聖明,益懋體察之工焉。上曰,閣臣讀之。垿曰,臣所讀以下,繼而讀之乎?上曰,所讀者復讀,可也。秉哲讀奏一遍訖。命陳文義。秉哲曰,儒臣備陳無餘,臣無容更達矣。上曰,參贊官讀之。鼎集讀奏一遍訖。命陳文義。鼎集曰,臣亦無可達之辭矣。上掩卷,命史官就座,仍命退,諸臣以次退出。
上在昌德宮。停常參·經筵。
夜自一更至三更,月暈。
金鼎集啓曰,明日常參·經筵,取稟。傳曰,停。
朴齊憲啓曰,合辭許久闕啓,事甚未安。呈告人員,竝卽牌招,何如?傳曰,允。
金鼎集啓曰,同副承旨曺錫亨,今日不爲仕進,卽爲牌招,何如?傳曰,允。
又啓曰,今初十日淸原府院君墓,遣承旨致祭事,命下矣。何承旨進去乎?敢稟。傳曰,左副承旨進去。
又啓曰,文忠公趙得永祠板,放榜日遣承旨致祭事,命下矣。何承旨進去乎?敢稟。傳曰,都承旨進去。
朴齊憲啓曰,行大司憲朴綺壽,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫韓宓履,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重,牌不進罷職傳旨,傳于朴齊憲曰,只推。
以江原監司李光正狀啓,狼川縣民家失火事,傳于曺錫亨曰,聞甚矜惻,元恤典外,別加顧助,結構奠接之方,廟堂措辭,分付。
金鼎集,以禮曹言啓曰,式年雜科覆試,在於今四月十六日,而動駕相値,以十七日退行,原粘目中,改付標以入之意,敢啓。傳曰,知道。
金景善,以兵曹言啓曰,今十六日大駕詣永禧殿展謁,儲慶宮展拜,毓祥宮展拜,延祜宮展拜,宣禧宮展拜時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局馬軍四哨,步軍七哨,禁將都領爲先後廂,禁軍三番爲之,留陣摠使爲之,留營置之。
敦寧都正李基華疏曰,伏以臣,猥以無似,獲蒙恩資,自顧微分,榮感無比,而又伏奉除旨,以臣爲敦寧府都正者,召牌儼臨,臣感激恩命,義當竭蹶趨膺,而第臣本無敦寧,其在格例,不宜冒據。玆控短章,仰瀆崇嚴,伏乞聖慈,俯垂鑑諒,亟許遞改,以存公格,以安私分,千萬幸甚。臣無任云云。省疏具悉。疏辭,下該曹稟處。
吏曹啓目,粘連觀此敦寧府都正李基華上疏,則以爲臣本無敦寧,其在格例,不宜冒據,伏乞聖慈,俯垂鑑諒,亟許遞改亦爲白有臥乎所,旣無敦寧,則揆以公格,不可仍置。敦寧都正李基華,依例改差,何如?判付啓依允。
上在昌德宮。停常參·經筵。
曺錫亨啓曰,明日親臨文武科放榜相値,視事頉稟之意,敢啓。傳曰,知道。
朴齊憲啓曰,合辭許久闕啓,事甚未安。呈告人員,竝卽牌招,何如?傳曰,允。
金景善啓曰,臣景善今日入直禁軍戎器點考,進去下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
曺錫亨啓曰,卽者修撰李垿,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
朴齊憲啓曰,行大司憲朴綺壽,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫韓宓履,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重,牌不進罷職傳旨,傳于朴齊憲曰,只推。
傳曰,卿卽我先王之所簡拔也,小子之所尊禮也,願見之懷,夙宵不忘,則卿雖高年久攝,迨此日候溫煗,安車就道,諒無甚妨,而亦可以爲追先王之殊遇,慰小子之渴想。玆遣近侍,宣此至意,不在多誥,惟望諒悉。仍傳于曺錫亨曰,此別諭,遣史官傳諭于祭酒宋啓榦。
傳曰,寡人沖年御極,學未知方,專資乎啓沃輔導,而苟求其人,豈非爾等林下讀書之賢哉?前後敦勉,非不至矣,一向無幡然變動之意者,或以寡人質下志卑,無足有爲而然歟,誠淺禮薄,無足可感而然歟?反躬自慙,繼以慨歎。玆又別遣近侍,布此縷縷,此非但予言也,卽亦擧國臣民之所共望也。須諒此意,卽起上道。仍傳于曺錫亨曰,此別諭,遣史官傳諭于經筵官金仁根·成近默·宋來熙。
注書沈敬澤奉命在外,代以白弘洙爲假注書。
安國鎭奉命在外,代以金圭衡爲事變假注書。
傳于曺錫亨曰,玉堂有闕之代,政官牌招開政。
曺錫亨啓曰,吏曹判書金弘根,參判趙秉龜,參議成遂默牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參〈判〉,竝更牌招,何如?傳曰,允。參議只推,一體牌招。
曺錫亨,以弘文館言啓曰,修撰李垿,陳疏徑出,下番闕直,事甚未安。修撰金逸淵,副修撰任百經·曺雲承,竝卽牌招,以爲推移入直之地,何如?傳曰,允。
以修撰金逸淵,副修撰任百經·曺雲承牌不進罷職傳旨,傳于曺錫亨曰,只推。
曺錫亨啓曰,吏曹判書金弘根,參判趙秉龜,參議成遂默再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,所當牌招,而係是一日三牌,何以爲之,敢稟。傳曰,參議只推,一體牌招。
傳于金景善曰,明日出宮門路,以協陽門爲之。
金景善,以兵曹言啓曰,文臣兼宣傳官南秉哲,以其病難供職,呈狀乞遞,改差,何如?傳曰,允。
朴齊憲,以義禁府言啓曰,大逆不道罪人百周,旣已承服正刑矣。其父母妻妾·子女祖孫·兄弟姊妹·子之妻妾·伯叔父兄弟之子,年歲·姓名·存沒·居住,令漢城府考出帳籍,亦爲分付五部及各該道,應坐諸人,一一査出,成冊牒報後,依律擧行,而籍沒家産·破家瀦澤·降邑號·罷守令等事,令各該司捧承傳擧行,何如?傳曰,允。
修撰李垿疏曰,伏以,臣於持被之中,卽接家信,則臣父素患癃老之症,近因調將之失宜,一倍添劇,轉側須人,家僮踵至,促臣歸視。臣自聞此報,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣職,以便歸護,仍治臣罪,以昭法紀。臣無任云云。省疏具悉。爾其勿辭救護。
上在昌德宮。停常參·經筵。
上詣仁政殿。文武科放榜,還內後,內閣·政院·藥房·玉堂口傳問安。答曰,知道。
藥房都提調趙寅永,提調洪敬謨,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金鼎集啓曰,玉堂備員間,視事頉稟之意,敢啓。傳曰,知道。
朴齊憲啓曰,行大司憲朴綺壽,執義柳幼麟,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
金景善啓曰,備邊司郞廳來言,今日賓廳日次,而親臨文武科放榜相値,不得來會云矣,敢啓。傳曰,知道。
李景在啓曰,臣今日文忠公趙得永祠版致祭進去,下直之意,敢啓。傳曰,知道。
傳于金鼎集曰,左承旨許遞,前望單子入之。
承旨前望單子入之,金學性落點。
金鼎集啓曰,吏曹判書金弘根,參判趙秉龜三牌不進,推考傳旨及參議成遂默三牌不進,依定式禁推傳旨,今方捧入,而開政命下之後,連事違召,無意承膺,揆以事體,誠極未安。判書·參判,竝所當更請牌招,而係是一日四牌,何以爲之?敢稟。傳曰,更爲牌招,參議分揀,一體牌招,如有違牌,勿爲呼望。
有政。吏批,判書金弘根式暇,參判趙秉龜式暇,參議成遂默進,右副承旨朴齊憲進。啓曰,判書金弘根,參判趙秉龜竝式暇,小臣獨政未安,何以爲之?敢稟。傳曰,只出緊任。以南秉哲爲校理,李鼎臣爲左尹,鄭㝡朝爲刑曹參議,韓鎭㦿爲同經筵。
朴齊憲,以兵曹言啓曰,五衛將李羲中·宋在益,以其病難供職,呈狀乞遞,竝改差,何如?傳曰,允。
兵批,判書趙秉鉉進,參判鄭鴻慶,參議成龍申病,參知李是鍊入直,左承旨金鼎集進。以沈宜臣爲同知,洪在喆爲副摠管,李能權爲宣傳官,金有喆·申在敬·李一兢爲五衛將,金得秀爲景福將,金快權爲慶熙將,鄭基世爲文兼,趙羲贊·任商準爲宣傳官,鄭壽基爲管城將,李東翰爲防踏僉使,申道俊爲知世浦萬戶,張虎翼爲方山萬戶,護軍李鼎臣·李若愚,副護軍李寅皐·金大根·李寅弼·黃·李謙在·洪祐喆·李基華,司果洪秉周·李行源,以上竝單付。前守門將崔熹錫,今加折衝加資事,承傳。
以統長李重根手本,別監金熹淳,違越約束,行身不謹,爲先除下後,令攸司科治事,傳于朴齊憲曰,令秋曹刑配。
以咸鏡監司朴岐壽狀啓,洪原縣人命渰死事,傳于朴齊憲曰,聞甚矜惻,元恤典外,別加顧助,如有生前身還布,竝蕩減事,廟堂措辭,分付。
金鼎集,以弘文館言啓曰,下番闕直,事甚未安。修撰金逸淵,副修撰任百經·曺雲承,旣有只推之命,竝卽牌招,以爲推移入直之地,何如?傳曰,允。
以修撰金逸淵,副修撰任百經·曺雲承牌不進罷職傳旨,傳于金鼎集曰,只推。
金鼎集,以弘文館言啓曰,下番闕直,事甚未安。修撰金逸淵,副修撰任百經·曺雲承,旣有只推之命,竝更牌招,以爲推移入直之地,何如?傳曰,允。
朴齊憲,以都摠府言啓曰,今日入直內三廳武兼禁軍及軍兵等,當爲中日習射技放,而親臨放榜相値,不得設行之意,敢啓。傳曰,知道。
又以刑曹言啓曰,因義禁府啓辭,大逆不道罪人百周,籍沒家産事,命下矣。罪人百周奴婢有無,令京兆考出帳籍,亦爲知悉五部及各該道,使之一一査出,修成冊報來後,永屬公賤之意,敢啓。傳曰,知道。
注書沈敬澤書啓,臣於本月初九日未時量,敬奉聖諭,當日戌時量,馳到京畿果川縣縣內面鄕校洞,經筵官成近默所住處,傳諭是白乎則,以爲近侍傳諭,附奏仰覆,何等禮貌,何等僭猥,臣是何人,可以當此?罪深逋傲,義取爰辭。玆不得不冒死哀號,以俟嚴譴,伏不勝惶霣戰灼之至。臣於正月恩諭之下,因縣道轉達情勢,而有罪未勘,惟日悚蹙矣。今此簪筆之臣,遽侈宸翰之頒,是豈夢想攸到?直欲鑽地以入而不可得也。敦迫收召之極,而至於兩款然歟之句,尤非如臣賤品,所堪承聞者。精爽飛越,五內失守等語,猶屬尋常蹈襲,何敢張皇煩達?招而不往,雖虞人之可據,死有餘罪,宜司敗之歸身。第臣之素患心氣,前疏已陳,而目下更添痰眩,末由運動,謹當稍俟病間,冒控疏籲,畢暴血懇,更請罪名之結正而已是如是白乎旀,臣則仍爲復路,緣由竝以馳啓云云。踏啓字。
庚子四月初十日辰時,上詣仁政殿。文武科放榜入侍時,行都承旨李景在,行左承旨李鼎臣,右承旨金鼎集,左副承旨金景善,右副承旨朴齊憲,同副承旨曺錫亨,假注書成容默·白弘洙,別兼春秋洪在龍·鄭基世,直提學金興根,檢校直閣金左根·鄭㝡朝,檢校待敎南東哲,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調洪敬謨,副提調李景在進前奏曰,侵早勞動,聖體,若何?上曰,一樣矣。仍出協陽門,由肅章門入仁政門,至仁政殿月臺。通禮跪啓請降輿。上降輿。景在進圭。上執圭陞座。兵曹判書趙秉鉉進前奏曰,南行宣傳部將之受祿,準朔科後陞六,例也。前宣傳官洪秉周,前部將李行源,或未滿六朔之限,或未受司果之祿,在前如此之類,每一經稟,輒蒙處分,故敢此仰達矣。上曰,陞六,可也。贊儀唱文武百官入就位,行四拜禮,文武百官就位,行四拜訖。文武新恩分東西庭,行四拜禮,仍行文武新恩放榜。放榜官唱文武擧人,入就位,行四拜禮訖。上特命賜樂。文科壯元趙龜夏,仍命各賜牌賜花,景在·景善各頒賜紅牌,竝賜花及蓋訖。宣醞,行四拜禮,退出。致詞官致詞。文武百官行禮訖,通禮跪告禮畢。上降座乘輿。藥房都提調趙寅永進前奏曰,移時勞動,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。仍出仁政門,由肅章門·協陽門還內,命出標信解嚴。諸臣以次退出。
上在昌德宮。停常參·經筵。
自辰時至酉時,灑雨下雨,測雨器水深七分。
金景善啓曰,來十六日日次儒生殿講日次,而動駕相値,頉稟之意,敢啓。傳曰,知道。
又啓曰,來十六日漢學文臣殿講日次,而動駕相値,頉稟之意,敢啓。傳曰,知道。
朴齊憲啓曰,合辭許久闕啓,事甚未安。呈告人員,竝卽牌招,何如?傳曰,允。
金鼎集啓曰,臣鼎集依定式進詣香室,奉審香·祝櫃·祝板·袱子,則精潔之意,敢啓。傳曰,知道。
傳于李景在曰,新恩謝恩,當親受矣,該房知悉。
注書沈敬澤病,代以李命允爲假注書。
金鼎集啓曰,假注書白弘洙,身病猝重,勢難察任,今姑改差,何如?傳曰,允。
白弘洙改差,代以尹致賢爲假注書。
傳于金景善曰,承旨房望,順房爲之。
傳于金景善曰,禮工換房。
傳于金景善曰,同副承旨許遞,前望單子入之。
承旨前望單子入之,趙雲澈落點。
傳于金景善曰,吏禮換房。
李命允有頉,代以楊廷彬爲假注書。
尹致賢有頉,代以趙鳳夏爲假注書。
傳于金景善曰,吏曹參判有闕之代,前望單子入之。
吏曹參判前望單子入之,趙冀永落點。
傳于金景善曰,禮曹參議有闕之代,前望單子入之。
禮曹參議前望單子入之,李寅臯落點。
以修撰金逸淵,副修撰任百經·曺雲承再牌不進罷職傳旨,傳于金景善曰,只推。
金景善,以弘文館言啓曰,下番闕直,事甚未安。修撰金逸淵,副修撰任百經·曺雲承,旣有只推之命,竝卽牌招,以爲推移入直之地,何如?傳曰,允。
朴齊憲啓曰,行大司憲朴綺壽,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫韓宓履,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于朴齊憲曰,只推。
以全羅監司李穆淵狀啓,玉果縣民家失火事,傳于朴齊憲曰,聞甚矜惻,元恤典外,別加顧助,結構奠接之方,廟堂措辭,分付。
金景善,以吏曹言啓曰,因義禁府草記,大逆不道罪人百周,旣已承服正刑矣。降邑號·罷守令等事,令該司捧承傳擧行事,允下矣。問于義禁府,則大逆不道罪人百周,胎生於忠淸道懷德縣,時居於同道鎭岑縣,而守令勿罷事,曾有定奪,胎生邑則勿爲降號事,亦有定式。以時居邑鎭岑縣監,班次於諸縣之末,以示貶降之意,何如?傳曰,允。
又以戶曹言啓曰,時御所內各司雨漏修改吉日時,令日官金昌勳推擇,則今四月二十二日午時爲吉云,以此日時擧行之意,敢啓。傳曰,知道。
又以禮曹言啓曰,卽接陜川幼學朴文馥所志,則以爲,同姓七寸姪基榮,嫡妾俱無子,以其同姓八寸兄基馹第二子奎煥,欲爲繼後,兩家諸族,相議完定,而未及禮斜,生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長朴文馥所訴旣如此,依定式朴基馹第二子奎煥,立爲朴基榮之後,何如?傳曰,允。
兵曹口傳政事,護軍單趙秉龜。
義禁府啓目,驪州牧使李源達,楊根郡守李寅在,陽城縣監韓鎭書,高陽郡守李玄緖等原情云云。問目內辭緣,泛稱遲晩,李寅在·韓鎭書·李玄緖等段,竝只刑推得情爲白乎旀,李源達段,所當請刑是白乎矣,曾經侍從,勿爲請刑,載在大典通編,議處,何如?判付,啓依允爲旀,李寅在·韓鎭書·李玄緖等段,竝只除刑推議處爲良如敎。
吏曹參判趙秉龜疏曰,伏以,臣於年前,猥叨三銓,再控至懇,獲遂微諒,感頌之極,如新受賜,竊自謂區區情實,已有聖明之所俯燭,則從此選部一步,上不應更授,下不當復忝,而臣亦以粗守本分,庶免大戾爲幸。迺者亞銓特除,忽下於千萬夢想之外,臣誠惝怳靡措,繼以訝惑也。夫亞銓不輕之任也,特除非常之恩也。以是而施之尋常疏逖之臣,猶非盛世美事,況如臣常依日月之末光,最被天地之厚渥者乎?擧措之下,瞻聆俱駭,此非但在臣身,爲難冒之情,必辭之義而已,是將以私昵偏係之譏,貽累於我殿下平明之治,臣罪至此,尤當如何?且臣前以銓銜控辭,已蒙恩遞,今臣所授,班秩則視昔而愈進,職任則較前而尤緊,其爲必不可堪,決不可承,不啻倍蓰,則似此情悃,恐不待臣言之覼縷,而必有所洞察者矣。臣於治疏將上之際,開政有命,牌望路阻,雖不得不章皇出肅,粗伸趨走之禮,而若臣必辭乃已之義諦,則又不在出膺與不出膺也。玆敢悉暴前後事狀,仰瀆崇嚴,伏願殿下,俯賜鑑諒,亟遞臣吏曹參判之任,俾私分安而公器重焉。臣無任云云。答曰,省疏具悉。所陳如此,特爲許施。
庚子四月十一日辰時,上御熙政堂。新恩謝恩親受入侍時,行都承旨李景在,左承旨金鼎集,右承旨金景善,左副承旨金學性,右副承旨朴齊憲,同副承旨曺錫亨,記事官沈敬澤,假注書白弘洙,別兼春秋洪在龍·鄭基世,待敎南秉哲,以次進伏訖。上命史官分左右。景在曰,新恩後陪人,亦使之隨入乎?上曰,唯。景在曰,武科則只使三甲升殿乎?上曰,前例,如何?景在曰,本無定例,惟在處分。上命甲科三人升殿。文科甲科趙龜夏·鄭駿容·李在立,乙科金畯·趙永大·李東·林倜·金大圭·申直模·文東瑝,丙科睦仁栽·金用鼎·趙鳳夏·金璉五·金東燮·李廣貞·金錫模·金昌秀·金文煥·趙禮根·許銑·石基坤·金夏鎭·白文振·李學禮·姜晢一·柳道海·朴光立·李鼎信·李建春·兪貞煥·成錫魯·孫相馹·金達淵·朴齊淵·姜冕奎·尹致賢·李在瀚,武科甲科張斗衡·鄭雲翼·元世烈,以次進前,各奏職姓名訖。上特命文科壯元兄弟趙龜夏·趙鳳夏呼新來,命別兼春秋鄭基世塗墨,設樂進退訖,以次退出。上命史官就座,仍命退,諸臣以次退出。
上在昌德宮。停常參·經筵。
朴齊憲啓曰,合辭許久闕啓,事甚未安。呈告人員,竝卽牌招,何如?傳曰,允。
金學性啓曰,右副承旨趙雲澈,今日不爲仕進,卽爲牌招,何如?傳曰,允。
朴齊憲啓曰,左尹李鼎臣,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。刑曹參議鄭㝡朝,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
趙雲澈啓曰,假注書楊廷彬,身病猝重,勢難察任,今姑改差,何如?傳曰,允。
又啓曰,事變假注書金圭衡,身病猝重,勢難察任,今姑改差,何如?傳曰,允。
趙鳳夏有頉,代以柳道海爲假注書。
柳道海有頉,代以姜冕奎爲假注書。
楊廷彬改差,代以金昌秀爲假注書。
金奎衡改差,代以金大圭爲事變假注書。
朴齊憲啓曰,行大司憲朴綺壽,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫韓宓履,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于朴齊憲曰,只推。
以黃海監司趙斗淳狀啓,進上乾秀魚卵等,尙未成實,限內不得封進,惶恐待罪事,傳于朴齊憲曰,勿待罪事,回諭。
傳于朴齊憲曰,全羅道羅州牧智島定配罪人宋希哲,潭陽府定配罪人全在光,竝放送事,分付道臣。
以修撰金逸淵,副修撰任百經·曺雲承牌不進罷職傳旨,傳于朴齊憲曰,只推。
趙雲澈,以弘文館言啓曰,下番闕直,事甚未安。修撰金逸淵,副修撰任百經·曺雲承,旣有只推之命,修撰李垿,由限已過,竝卽牌招,以爲推移入直之地,何如?傳曰,允。
朴齊憲,以刑曹言啓曰,統長李重根手本內,武藝別監金喜淳,違越約束,行身不謹,爲先除下,令攸司科治事,傳曰,令秋曹刑配事,命下矣。喜淳嚴刑一次後,慶尙道慶山縣定配所,卽爲押送之意,敢啓。傳曰,知道。
又以刑曹言啓曰,謹依下敎,昨日放榜時,賜花偸竊之金命福·金聲玉等,各嚴刑一次後,命福,慶尙道陜川郡,聲玉,全羅道羅州牧定配所,竝卽押送之意,敢啓。傳曰,知道。
上在昌德宮。停常參·經筵。
朴齊憲,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
朴齊憲啓曰,合辭許久闕啓,事甚未安。呈告人員,竝卽牌招,何如?傳曰,允。
金鼎集啓曰,右承旨金景善,左副承旨金學性,今日不爲仕進,竝卽牌招,何如?傳曰,允。
金昌秀有頉,代以尹致賢爲假注書。
姜冕奎有頉,代以睦仁㘽爲假注書。
金大圭有頉,代以姜晢一爲事變假注書。
趙雲澈啓曰,臣與左承旨金鼎集伴直矣,纔已陳疏徑出,伴直無人,同副承旨朴齊憲,卽爲牌招,何如?傳曰,允。
傳于趙雲澈曰,承旨有闕之代,前望單子入之。
承旨前望單子入之,洪說謨落點。
以右承旨金景善,左副承旨金學性牌不進罷職傳旨,傳于趙雲澈曰,只推。
趙雲澈啓曰,同副承旨朴齊憲牌不進,伴直無人,左副承旨金學性,所當牌招,而拘於廳規,不得請牌,何以爲之?敢稟。傳曰,牌招。
睦仁㦳有頉,代以兪貞煥爲假注書。
尹致賢在外,代以李在瀚爲假注書。
姜晢一有頉,代以白文振爲事變假注書。
兪貞煥在外,代以金達淵爲假注書。
李在瀚有頉,代以朴齊淵爲假注書。
白文振有頉,代以金用鼎爲事變假注書。
趙雲澈啓曰,行大司憲朴綺壽,執義柳幼麟,掌令李鳳純·朴鳴載,持平吳鍾翕·洪在重,牌不進,監察茶時之意,敢啓。傳曰,知道。
以大司諫李在鶴,司諫韓宓履,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重,牌不進罷職傳旨,傳于趙雲澈曰,只推。
以同副承旨朴齊憲牌不進罷職傳旨,傳于趙雲澈曰,只推。
以修撰金逸淵牌不進罷職傳旨,傳于趙雲澈曰,只推。
以修撰李垿,副修撰任百經·曺雲承,牌不進罷職傳旨,傳于趙雲澈曰,只推。
趙雲澈,以弘文館言啓曰,下番闕直,事甚未安。修撰李垿·金逸淵,副修撰任百經·曺雲承,旣有只推之命,竝卽牌招,以爲推移入直之地,何如?傳曰,允。
以修撰李垿·金逸淵,副修撰任百經·曺雲承,牌不進罷職傳旨,傳于趙雲澈曰,只推。
兼春秋李東韻書啓,臣於本月初九日未時量,敬奉聖諭,馳往傳諭于京畿驪州牧州內面上洞里經筵官金仁根所住處爲白乎則,以爲臣以屛伏草野之蹤,猥伏蒙敦諭之隆摯,俯仰跼蹙,無地自容。從當冒入文字,仰暴情實云云是白乎所,臣則仍爲復路,緣由馳啓爲白臥乎事。踏啓字。
趙雲澈,以兵曹言啓曰,今四月初四日庚子式年武科殿試時,原榜二所入格李熙周,以身病,不爲應試,依例陳試,直赴殿試人武藝別監文世賢等三百八十四人內,三百六十七人應試,參榜別武士李秉瓚,馬兵蔡衡晙,訓局軍李再甲,牙兵金聖雲,大旗手金宗錫,哨軍李仁得等六人作故,所授帖文,依例收聚爻周,別武士李鍾華·朴處恒·崔海明,羽林衛李肯植,標下軍韓相賢,馬兵劉聖寬等六人,竝遭故,依法典陳試,訓局軍尹昌殷,身病不赴,係是三式年內,依例陳試,摠戎廳付料軍官姜翊周,禁衛營別騎衛鄭顯憙,濟州馬兵金錫敦等三人,無緣不赴,其委折,關問各該營及該道臣後,稟處,何如?傳曰,允。
又以義禁府言啓曰,全羅道羅州牧智島定配罪人宋希哲,潭陽府定配罪人全在完,竝放送事,承傳啓下矣。宋希哲·全在完等放送事,分付該道道臣之意,敢啓。傳曰,知道。
義禁府啓目帖連,向前李源達·李寅在·韓鎭書·李玄緖等亦,俱以積弊荐歉之餘,難責流逋之一時收殺是白乎乃,無論所捧之差少差多,均之爲來捧磨勘,則論以糴法,寧容若是?竝只以此照律,何如?判付,啓依允。
左承旨金鼎集疏曰,伏以,臣於坐直之中,卽接家信,則臣母所患痰癖之症,一倍添劇,委頓床玆。臣聞此報,方寸煎灼,按住不得,忙陳短章,徑出禁扃。伏乞聖慈,俯垂鑑諒,亟遞臣職,以便救護,仍治臣擅離之罪,以肅朝綱焉。臣無任云云。省疏具悉。所請依施。
上在昌德宮。停常參·經筵。
朴齊憲啓曰,行大司憲朴綺壽,執義柳幼麟,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
金學性啓曰,同副承旨朴齊憲,今日不爲仕進,卽爲牌招,何如?傳曰,允。
傳于趙雲澈曰,禮房承旨馳詣宗廟·景慕宮,奉審摘奸以來。
朴齊淵有頉,代以鄭駿容爲假注書。
金達淵有頉,代以孫相馹爲假注書。
金用鼎有頉,代以金夏鎭爲事變假注書。
鄭駿容有頉,代以申直模爲假注書。
孫相馹有頉,代以趙禮根爲假注書。
金夏鎭有頉,代以金文煥爲事變假注書。
申直模有頉,代以李廣貞爲假注書。
趙禮根有頉,代以李在立爲假注書。
金文煥有頉,代以許銑爲事變假注書。
洪說模啓曰,卽者觀象監官員來言,今此陰陽科覆試時,提調二員,當爲備望,而提調右議政趙寅永,以大臣不得參望云,何以爲之?敢稟。傳曰,許副。前望單子入之。
觀象監提調前望單子入之,趙秉鉉落點。
洪說謨以奎章閣言啓曰,明日卽奉慕堂夏孟朔奉審日次,臣等進詣擧行之意,敢啓。傳曰,知道。
又以弘文館言啓曰,下番闕直,事甚未安。修撰金逸淵·李垿,副修撰任百經·曺雲承,旣有只推之命,竝卽牌招,以爲推移入直之地,何如?傳曰,允。
以修撰李垿·金逸淵,副修撰曺雲承牌不進罷職傳旨,傳于朴齊憲曰,只推。
洪說謨,以吏曹言啓曰,成均館典籍趙龜夏,以其身病,呈狀乞遞,改差,何如?傳曰,允。
刑曹啓目,粘連咸興柳宅淵獄事。此獄段,左右肚傷痕,不啻明的,初覆檢供招,無異承款,訊推取服,何如?判付,啓依允。又啓目粘連,端川金長用獄事。此獄段,謂寡女之可奪,心術窮兇,使母子而倂命,情理絶悲,窮訊償命,何如?判付,啓依允。又啓目粘連,洪原朴正云獄事。此獄段,三四處傷痕,無非要害必死,五百金講和,卽是眞贓斷案,窮訊償命,何如?判付,啓依允。又啓目粘連,鍾城吳陽益獄事。此獄段,兩檢之痕損,不無相左,三條之起疑,亦有所見,似此然疑之獄,合施推輕之典,臣曹不能擅便,下詢大臣處之,何如?判付,啓依允。又啓目,粘連京囚李鎭倫獄事。此獄段,詞證已具於初檢之時,實因始正於覆檢之後,檢至三度,印如一板,訊推取服,何如?判付,啓依允。又啓目粘連,光州金尙玄獄事。此獄段,咬痕之注毒,脈錄分明,醫人之瞞邀,斷案自在,訊推取服,何如?判付,啓依允。又啓目粘連,堤川金七孫獄事。此獄段,觀於脈錄,旣無喝起之痕,參以情狀,初無嫌怨之端,道啓所論,不無意見,似此之獄,合施推輕,上裁,何如?判付,啓依回啓爲良如敎。又啓目粘連,平壤韓德兼獄事。臣於年前審理時,有所附陳,而前後道啓所論,必有所見而然,下詢大臣處之,何如?判付,啓依允。又啓目粘連,平壤洪龍云獄事。臣於年前審理時,有所附陳,而前後道啓所論,必有所見而然,下詢大臣處之,何如?判付,啓依允。又啓目粘連,定州金尙文獄事。房內之踢,三證明的,胸上之癊,副檢吻合,窮訊得情,何如?啓依允。又啓目粘連,安州朴貴采獄事。腎岸之痕,至過一尺,參看之症,不啻十目,窮訊得情,何如?判付,啓依允。又啓目粘連,淸州尹興伊獄事。觀於脈錄,身無完處,窮其情跡,不可容貸,窮訊償命,何如?判付,啓依允。又啓目粘連,庇仁林今實獄事。脊背上四寸餘硬癊,脈錄吻合,屍帳中被踢後致死,實因亦同,訊推取服,何如?判付,啓依允。又啓目粘連,公州金成太獄事。頂心發紅,吻合被踢,喉下微白,決非自縊,依前訊推,何如?判付,啓依允。
上在昌德宮。停常參·經筵。
藥房提調洪敬謨,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙雲澈啓曰,明日動駕相値,視事頉稟之意,敢啓。傳曰,知道。
朴齊憲啓曰,行大司憲朴綺壽,執義柳幼麟,掌令李鳳純·朴鳴載,持平吳鍾翕·洪在重,呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
趙雲澈啓曰,明日大駕詣永禧殿入齋室後,大王大妃殿·王大妃殿問安,何承旨進去乎?敢稟。傳曰,左承旨進去。
李廣貞有頉,代以金畯爲假注書。
李在立有頉,代以申直模爲假注書。
申直模在外,代以林倜爲假注書。
許銑有頉,代以金文煥爲事變假注書。
金文煥在外,代以石基坤爲事變假注書。
傳于金景善曰,召對爲之。
趙雲澈啓曰,卽者禮曹郞廳來言,再明日雜科覆試時,本曹堂上,當爲備員,而判書李羲準有身病,參議李寅臯未肅拜,不得擧行云,竝卽牌招,何如?傳曰,竝許遞,前望單子入之。
禮曹堂上前望單子入之,判書朴綺壽,參議南獻敎落點。
金景善啓曰,吏曹郞廳來言,臺諫有闕,政事,取稟。傳曰,前望單子入之。
大司憲前前望單子入之,李若愚落點。
傳于朴齊憲曰,留院公事入之。
傳于朴齊憲曰,明日出宮內門路,以協陽門爲之。
以忠淸監司金英淳狀啓,全義縣民家失火事,傳于金景善曰,聞甚矜惻,元恤〈典〉外,別加顧助,結構奠接之方,廟堂措辭,分付。
趙雲澈,以奎章閣言啓曰,臣等進詣奉謨堂奉審,而閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
朴齊憲,以兵曹言啓曰,明日動駕時,本曹郞廳守宮及侍衛各差備,不可不備員,而正郞洪永圭,身病猝重,屢度呈狀乞遞,今姑改差,其代令該曹,以在京無故人口傳差出,以爲進參之地,何如?傳曰,允。
吏曹口傳政事,以徐耆淳爲兵曹正郞。
朴齊憲,以義禁府言啓曰,今十六日動駕時,本府都事十員內,九員以大駕各差備進參,只有一員,當直別入直,而本府入直都事及公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
庚子四月十五日辰時,上御照政堂。召對入侍時,參贊官金景善,侍讀官李晉翼,檢討官任百經,檢校待敎南秉哲,記事官沈敬澤,記注官趙相玉·李昌廷,各持史略一卷,以次進伏訖。上曰,史官分左右。上曰,上番讀之。晉翼讀自晏子出,止是以求去也。上曰,文義陳之。晉翼曰,僕御,卽卑賤者事,而乃反氣揚而意足,卿相,居尊貴之地,常懷位高而志遜,雖緣貴賤之迥殊,志氣之不同,而以一國卿相之志常自下,猶足感歎。況古昔聖王之居上不驕,卽帝王家禦下之道。故夏禹有不自滿假之訓,羲經著卑以自牧之戒,伏願殿下懋哉。上曰,下番讀之。百經讀自晏子出,止是以求去也。上曰,文義陳之。百經曰,晏子之爵位,如彼其顯,而志氣常以自下,故名聲愈彰,功烈愈著,爲齊名相,與管仲竝稱,此乃君子卑牧之道也。雖聖人之德,人主之尊,謙則受益,亢必有悔。是以周公大聖也,而吐哺握髮,以待天下之士,唐宗中主也,而假借辭色,以盡群下之情矣。伏願殿下臨筵召接之際,稍簡威儀,虛己翕受,如家人父子之禮,使臣僚各盡其懷,則非但唐·虞都兪之盛,實爲天地交泰之象,豈不有光於聖德?懋哉懋哉。上曰,閣臣讀之。秉哲讀自晏子出,止是以求去也。上曰,文義陳之。秉哲曰,玉堂備陳無餘,臣無容更達矣。上曰,參贊官讀之。景善讀自晏子出,止是以求去也。上曰,文義陳之。景善曰,兩儒臣備盡,臣則無容更奏矣。上掩卷,命史官就座,仍命退,諸臣以次退出。
上在昌德宮。停常參·經筵。
大駕詣永禧殿。入齋室後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨問安。答曰,知道。展謁後,內閣·政院·藥房,玉堂口傳問安。答曰,知道。仍詣毓祥宮入齋室後,內閣·政院·藥房·玉堂口傳問安。答曰,知道。展拜後,內閣·政院·藥房·玉堂口傳問安。答曰,知道。
趙雲澈啓曰,明日常參·經筵,取稟。傳曰,晝講爲之。
金學性啓曰,司僕寺內乘來言,捲簾,取稟。傳曰,捲三面。
李景在啓曰,今日動駕,承旨當爲備員,而左副承旨洪說謨,不爲仕進,卽爲牌招,何如?傳曰,許遞。前望單子入之。
林倜在外,代以趙鳳夏爲假注書。
石基坤在外,代以金圭衡爲事變假注書。
金景善啓曰,臣以大王大妃殿·王大妃殿問安,進去下直之意,敢啓。傳曰,知道。
承旨前望單子入之,徐戴淳落點。
李景在啓曰,新除授左承旨徐戴淳,卽爲牌招,何如?傳曰,允。
以左承旨徐戴淳牌不進罷職傳旨,傳于朴齊憲曰,只推。
李景在啓曰,今日動駕,承旨當爲備員,而左承旨徐戴淳,旣有只推之命,更爲牌招,何如?傳曰,允。
以左承旨徐戴淳再牌不進罷職傳旨,傳于朴齊憲曰,只推。
朴齊憲啓曰,卽者義禁府都事來言,今日動駕時,駕側鳴錚罪人金義文等二人,移送秋曹云矣,敢啓。傳曰,知道。
朴齊憲,以都摠府言啓曰,闕門守直,何等嚴重,而動駕時尤爲自別,使本府郞廳,摘奸各門,則把門軍卒,多有擅離者,把守之疎忽,極爲駭然。通化·宣仁兩守門將之偃處房中,恬不察飭,致此怠慢疎虞之擧,臣等之常時不能檢飭,不勝惶悚,而兩門守門將,不可無警,令該府拿問處之,何如?傳曰,允。
庚子四月十六日卯時,上詣永禧殿·儲慶宮·毓祥宮·延祜宮·宣禧宮擧動入侍時,行都承旨李景在,右承旨金景善,左副承旨金學性,右副承旨趙雲澈,同副承旨朴齊憲,記事官徐相敎·沈敬澤,別兼春秋洪在龍·鄭基世,直提學金興根,檢校直閣金左根,檢校待敎金洙根·南秉哲,以次詣閤侍立。時至,鼓三嚴,通禮跪啓請外辦,上具翼善冠·衮龍袍,乘輿出宣化門。藥房提調洪敬謨,副提調李景在進前奏曰,侵早勞動,聖體,若何?上曰,一樣矣。仍出協陽門。通禮跪啓請降輿乘輦,上降輿乘輦,由肅章門·進善門,出敦化門。通禮跪啓請進發,上進發,由把子橋鍾閣前路,詣永禧殿,至殿大門外。通禮跪啓請降輦乘輿,上降輦乘輿。通禮前導,入齋室少頃,跪啓請外辦。上入就版位,行四拜禮,仍爲奉審,還入齋室後,傳曰,儲慶宮展拜時,百官行禮,置之。少頃,通禮跪啓請外辦,上乘輿,出殿大門外。通禮跪啓請降輿乘輦,上降輿乘輦,詣儲慶宮,至宮大門外。通禮跪啓降輦乘輿,上降輦乘輿。通禮前導,入齋室後,問安勿爲之事,下敎。少頃,通禮跪啓請外辦,上入就版位,行再拜禮,仍爲奉審,還入齋室後,傳曰,諸司預備。少頃,通禮跪啓請外辦,上乘輿出宮大門外。通禮跪啓降輿乘輦,上降輿乘輦,由鍾閣前路·六曹前路,詣毓祥宮,至宮大門外。通禮跪啓請降輦乘輿。上降輦乘輿。通禮前導,入齋室。少頃,通禮跪啓請外辦,上入就版位,行再拜禮,仍爲奉審訖,仍詣冷泉亭,行四拜禮訖。傳曰,延祜宮展拜時,百官行禮,置之。上自夾門,詣延祜宮,就版位,行再拜禮,仍爲奉審,還入齋室後,問安勿爲之事,下敎。少頃,通禮跪啓請外辦,上乘輿出毓祥宮大門,由宮門外西邊路,詣宣禧宮。通禮前導,入齋室。少頃,通禮跪啓請外辨,上入就版位,行再拜禮,仍爲奉審,還入齋室後,問安勿爲之事下敎。少頃,通禮跪啓請外辦,上乘輿出宮大門外。通禮跪啓請降輿乘輦,上降輿乘輦,由紫繡橋前路·光化門前路,入敦化門·進善門·肅章門,至協陽門外。通禮跪啓請降輦乘輿,上降輦乘輿,仍由協陽門·宣化門還內,命出標信解嚴。諸臣以次退出。
上在昌德宮。停常參,只晝講。
夜自五更至十八日開東,灑雨下雨,測雨器水深二分。
金景善啓曰,明日常參,經筵,取稟。傳曰,停。
朴齊憲啓曰,來二十一日朝參日次矣,敢稟。傳曰,停。
又啓曰,合辭許久闕啓,事甚未安。雜科進去外,未肅拜·呈告人員,竝卽牌招,何如?傳曰,允。
金景善啓曰,左副承旨金學性,右副承旨趙雲澈,今日不爲仕進,竝卽牌招,何如?傳曰,允。
注書沈敬澤病,代以趙鳳夏爲假注書。
朴齊憲啓曰,假注書趙鳳夏,時無職名,令該曹依例付軍職,冠帶常仕,何如?傳曰,允。
傳于朴齊憲曰,中官金雲璧,擧措駭妄,遠地竄配。
傳于金學性曰,吏曹判書有闕之代,前望單子入之。
吏曹判書前望單子入之,權敦仁落點。
大司憲李若愚啓曰,臣魯莽謭劣,本不合於淸朝耳目之列,至於都憲重任,尤非近似,而恩命忽下,召牌儼臨,雖不得不章皇出肅,粗伸叩謝之忱,而臣於合啓中,有私義之難於冒參者,前旣引避,特蒙體諒,今臣處義,宜無異同,請命遞斥臣職。答曰,依啓。
金學性啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,李翊會落點。
以慶尙監司金道喜狀啓,薦新生竹筍,節候尙早,姑未萌芽,限內不得封進,惶恐待罪事,傳于金學性曰,勿待罪事,回諭。
以大司諫李在鶴,司諫韓宓履,獻納李光載,正言柳來維,執義柳幼麟,掌令李鳳純·朴鳴載,持平洪在重牌不進罷職傳旨,傳于朴齊憲曰,只推。
以右副承旨趙雲澈牌不進罷職傳旨,傳于朴齊憲曰,只推。
金學性,以都摠府言啓曰,副摠管朴蓍會,以武臣堂上朔試射試官,訓鍊院晝仕出去之意,敢啓。傳曰,知道。
又以兵曹言啓曰,禁軍別將趙運永,身病猝重,無望供職,呈狀乞遞。領軍之任,不可暫曠,今姑改差,何如?傳曰,允。
兵曹,以金魯甲爲禁軍別將。
義禁府照目粘連,驪州牧使李源達,楊根郡守李寅在,陽城縣監韓鎭書,高陽郡守李玄緖等矣本府議啓內,俱以積弊荐歉之餘,難責流逋之一時收殺是白乎乃,無論所捧之差少差多,均之爲未捧磨勘,則論以糴法,寧容若是。竝只以此照律,罪各杖八十收贖,奪告身三等私罪,奉敎依允爲旀,李源達·李寅在·韓鎭書等段,竝只功減一等,李玄緖段,功議各減一等爲良如敎。
金學性,以備邊司言啓曰,京畿驪州等四邑守令,皆以還上未捧,原律照勘矣。其所未捧之由,藉曰舊逋也荐歉也,而糴法至重,不容一毫闊狹,以開越格望倖之門。第此四邑,俱以最弊之地,多有救急之政,目下事勢,實難竝遞。驪州牧使李源達,楊根郡守李寅在,高陽郡守李玄緖,陽城縣監韓鎭書,姑使之戴罪仍任,催促還官,期於準數督捧,何如?傳曰,允。
又以濬川司言啓曰,濬川自松杞橋,至永都橋,今日畢役之意,敢啓。傳曰,知道。
朴齊憲,以義禁府言啓曰,中官金雲璧,遠地竄配事,承傳啓下矣。金雲璧慶尙道蔚山府遠地竄配,而以承傳內辭意,具罪目,依例遣府書吏,押送配所,何如?傳曰,允。
吏曹判書金弘根疏曰,伏以太廟攝禴,牲器親省,南殿祗謁,鸞蹕利旋,藹宸慕而晠禮載擧,騰輿頌而攢忭冞切,臣於昏淹呻囈之中,猶不勝歡欣幸祝之至,仍伏念臣於見職,至今蹲仍,豈理也哉?病實難强,才實不堪,再控血懇,未蒙兪音,是臣誠淺辭拙,無足以仰格崇聽,以臣言,爲未必盡然。雖曰難强,而病或不至於沈劇,雖曰不堪,而才或不至於僨敗,所讓止文具焉爾。噫,告之不以實,矯情也,讓之不以誠,近名也。臣雖無狀,平日所藉手於事君處世,而勉勉不已者,卽誠實二字,則豈欲負心欺天,乃至此耶?昔之人,有不爲虛讓,其所辭必於不受,我朝名碩,亦於所可能,多不設讓,其德量質直,非臣庸愚,髣髴跂及,而臣則旣辭而膺,旣膺而又辭,又辭而不獲命,則淟涊趨走,不知爲恥,何其無特操之甚歟?臣於是,愧古人多,而上之不諒,亦或由是也耳。然臣嘗聞人臣之義,位愈高而思以報答者愈當勤。臣之始也膺命,迄此低徊,實亦有感於斯言,而處已久矣,知無對揚隆寄,揣之熟矣,終難稱平物情,則求解一念,不得不日急一日,寤寐如結。且臣目下病狀,極係憂危,有非嚮時本證之比。蓋自前月以來,公擾私冗,荐湊疊倂,課曉而起,無日不忙,殆數旬餘,而神力筋骸,大致勞疲,喘咳湧急,臨飧輒停,行走窘艱,失汗太過,中氣餒焉,外邪乘之。始謂輪行感冒,强策赴公,退卽一倍添劇,形祟迭換,風火升而頭目疼刺,寒濕壅而肢體麻硬,脾不胃攝,有食必瀉,榮失衛和,當寢不寧,駸駸然眞元日耗,全無陽界意思,燠室閉戶,莫知薰溫,重帷挾纊,猶患澿㾕,敦事醫藥,未有毫分減勢。以今推來,難期時月蠢動,曹務之在所卽擧,而竝屬瘝廢,政牌則每煩屢降,而只事違傲,堂堂天官,豈臣養病之坊,而事面之苟渝,分義之虧慢,以臣議臣,合置何罪。臣若徒懷嚴畏,不思劃卽變通,公私狼貝,可立而致,惶隘悶懼,豈容晷刻自安也哉?明鑑在上,大德好生,披瀝衷悃,悉暴形實,伏乞聖慈,察臣言之萬萬非飭,仰稟東朝,亟遞臣選部之任,以幸國事,仍治臣屢瀆之罪,以安微分焉。臣無任云云。答曰,省疏具悉。所陳又如此,許遞。
今四月十七日辰時,上御照政堂。晝講入侍時,同知事張敎根,特進官沈宜臣,參贊官朴齊憲,侍讀官李晉翼,檢討官任百經,記事官徐相敎,記事官李東韻,別兼春秋鄭基世,各持詩傳第五卷,宗臣興寅君最應,以次進伏。武臣徐相五進伏楹外訖。上曰,史官分左右。上誦前受音一遍訖。晉翼讀自天保定爾亦孔之固,止維日不足,仍奏釋義訖。上讀新受音十遍訖,命陳文義。晉翼曰,此章卽與宴嘉賓祝君之辭,此可謂善頌善禱者,而然而保定所以孔固者,專係君德之孚格。蓋有是德而後,能享是福,故中庸大德爲得祿之符,洪範好德爲嚮福之本者,此也。然則天所以單厚之多益之戩穀之者,皆由於君德之格天,天降遐福者也,豈不盛哉?伏願聖上,懋修厥德,克享天心,益膺天保九如之頌焉。上曰,下番陳之。百經曰,受天百祿,降爾遐福,言天人相與之際也。臣子報君之辭,祝福居先,而若盡言福祿,則近於容悅,故一篇之內重複言天者,可見頌禱之中,亦有勉戒之意也。故大禹之贊虞舜曰,昭受上帝,申命用休,大明之頌文王曰,昭事上帝,聿懷多福,蓋人君之誠,卽求福之道也。伏願殿下,克懋對越之心,恒存寅畏之念,則天之降福,亦維日不足矣,念哉念哉。上曰,同知事陳之。敎根曰,上下番所奏,甚好矣,而此章卽報答之詩也。愛君之誠,可見於頌禱之際,而大抵人君,懋修厥德,孚格天心,則天之降福,亦可維日不足,此所謂有是德稱是福者也。伏願殿下,凡於正令施措之間,益修厥德,懋盡對越之心,則天人相與之理,自膺保定戩穀之福矣。上曰,特進官陳之。宜臣曰,上下番儒臣及同知事,敷陳無餘,臣無容更達矣。上曰,參贊官陳之。齊憲曰,臣亦無可達之辭矣。上掩卷,命史官就座,仍命退。諸臣以次退出。
上在昌德宮。停常參·經筵。
朴齊憲啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。雜科進去外,未肅拜·呈告人員,竝卽牌招,何如?傳曰,允。
金學性啓曰,右副承旨趙雲澈,今日不爲仕進,卽爲牌招,何如?傳曰,允。
傳于朴齊憲曰,召對爲之。
朴齊憲啓曰,行都承旨李景在雜科進,左承旨徐戴淳,右承旨金景善不爲仕進,左副承旨金學性內閣進,右副承旨趙雲澈牌不進,院中只有臣一人,伴直無人,左副承旨金學性,所當牌招,而拘於廳規,不得請牌,何以爲之?敢稟。傳曰,牌招。
注書徐相敎病,代以金昌秀爲假注書。
金昌秀在外,代以尹致賢爲假注書。
以右副承旨趙雲澈牌不進罷職傳旨,傳于朴齊憲曰,只推。
傳于朴齊憲曰,左承旨·右副承旨竝許遞,前望單子入之。
承旨前望單子入之,洪鍾應·李謙在落點。
朴齊憲啓曰,伴直無人,新除授右副承旨洪鍾應,所當牌招,而拘於廳規,不得請牌,何以爲之?敢稟。傳曰,牌招。
傳于朴齊憲曰,刑工換房。
兵曹,以具信喜爲都監中軍。
朴齊憲啓曰,右邊捕盜大將具信喜,以都監中軍,明日習陣,鷺梁出去矣。所佩命召及大將牌·傳令牌,何以爲之?敢稟。傳曰,仍佩往來。
又啓曰,行大司憲李翊會執義柳幼麟,掌令李鳳純·朴鳴載,持平洪在重牌不進,持平吳鍾翕雜科進,監察茶時之意,敢啓。傳曰,知道。
以大司諫李在鶴,司諫韓宓履,獻納李光載,正言柳來維,執義柳幼麟,掌令李鳳純·朴鳴載,持平洪在重牌不進罷職傳旨,傳于朴齊憲曰,只推。
以左副承旨金學性牌不進罷職傳旨,傳于朴齊憲曰,只推。
以右副承旨洪鍾應牌不進罷職傳旨,傳于朴齊憲曰,只推。
朴齊憲,以御營廳言啓曰,去夜初更量,幼學李元國,犯夜被捉於本廳巡邏,依例移送秋曹之意,敢啓。傳曰,知道。
又以義禁府言啓曰,平安監司金蘭淳狀啓內,龜城府使李昇淵,庫監之偸出火藥,旣至屢次,而矇不覺察,以致放火之境,拿問嚴勘,在所不已,本府方以救急,凡百需用,該府使自當擧行,使之畢賑後就囚,恐未知何如,令攸司稟處事,啓下矣。李昇淵,以兼營將守令,時在任所,待畢賑,依例發遣府書吏,差兼官後拿來,何如?傳曰,待待命拿囚。義禁府啓目,通化門守門將孫宗瑾,宣化門守門將吳泰煥等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
事變假注書安國鎭狀啓,臣於本月初九日申時量,敬奉聖諭,同月十四日辰時量,馳到忠淸道懷德縣東面楸洞祭酒宋啓榦所住處,傳諭是白乎則,以爲臣向因縣道,悉暴情實,方待重勘,不自意聖度無量,不惟不罪,特賜寬暇,天地至大,雖蒙包荒之德,日月有明,尙遠容隙之照,又此萬萬夢外,近侍遠臨,齎傳別諭,首提先朝簡拔之事,繼布聖上一見之意,開示以如渴之誠,期待以側席之禮,絲綸懇摯,恩數曠絶,實非如臣千不近似之人,所可堪承者。臣伏地受命,惶汗浹背,益不知死所矣。臣雖無狀,豈無追先報陛之願,分義當不俟屨,而廉恥有難壞防,且桑楡之景,已迫崦嵫,膏肓之疾,未易藥石,則雖欲冒沒承膺,其勢末由,坐違嚴命,罪合刑章,席藁私次,恭俟處分云是白遣。同日酉時量,臣仍又馳到同縣外南面龍田里副司直宋來熙所住處,傳諭是白乎則,以爲臣向在春間,罄悉衷曲,附陳縣道,俾卽狀聞,而自謂必蒙仁天之照鑑矣。微誠未獲上孚,忽於玆者,近侍遠臨,齎傳召旨,如臣螻蟻之賤,何等微細,而致勤聖敎,至於如此哉?揣量涯分,實難堪承,伏地震灼,惶汗浹衣,罔知措躬之所。從當收拾神魂,申上章牘,仰蘄聖明之財察,此外更無所達云矣爲白有等以,緣由馳啓爲白乎旀,臣則仍爲復路之意,敢啓云云。踏啓字。
兵曹判書趙秉鉉疏曰,伏以,太廟攝禴,牲器親省,南殿祗謁,鸞儀利旋,宸慕克伸,晠禮載展,群情攢頌,大小普賴。仍念臣以百無攸當之姿,受萬不稱似之任,疾恙之難强,而未恤顚跲,事務之孔劇,而罔有裁理,恬然淟涊,愈甚貪戀,縱令自視,汔亦可休。是豈臣全昧進退之義,徒爲趨走之恭而然哉?曩暴衷懇,反媒隆寵,諭之以勿辭,勉之以恢張,臣兢踖感惶,不敢自安。苟若復罄微諒,則煩瀆爲懼,抑欲憑恃蹲仍,則廉防是乖,憫情志之維谷,訟悸恐之集木,一日二日,黽勉至此,顧影思惟,大負初心。噫,見帶非漫職耳,錢布出納,節制靲鞱,俱非臣所可能,而銓注特其一事也。尙患其不克委畀之殊眷,仰答振滯之德音,尸素瘝厥,積成孤負,點檢追尤,騂發汗浹,方其始除,猶諉試可,旣知蔑效,宜卽斥免。今乃優假縻爾,有若責成者然,臣心之縮恧,固不足言,公器之苟簡,寧有是否?況臣貞痼,積聚爲祟,風眩外作,而窘跌若在頃刻,火痰上升,而煩憹無時發作,糜漿輒致阻閼,刀圭難責對投,羸脆轉成戍削,榮衛遂至枯萎,雖在私居投閑之時,每以鏟氄息煩,爲救療延縷之資,自從職事關心,耗脫無餘。又因將攝失宜,形症倍肆,而强欲棄冒據,蹣跚於宿衛鹵簿之後,其勢誠末由也。且臣近以迷息聯第,重爲之不幸,乃蒙我殿下,記念先故,特命恩侑,聖旨之下,感極幽明,而繼又侈之以梨園法部,光寵燀赫,非臣所堪。臣雖生生隕結,何以報答於萬一乎?然而福有斟量,物忌盈盛,顚越之機,不待智者而可知矣。臣由是憂怖,罔知所出,神魂爲之遁消,寢夢爲之驚惕,病中添病,無由自力,似此實悃,非敢有一毫矯飭也。上天至仁,曲遂萬物,父母孔邇,慈覆恩斯,殿下之於臣,卽天也父母也,臣安得不以曲遂之仁,慈覆之恩,仰望於今日也哉?玆敢申控披瀝,干瀆崇嚴,伏願聖明,俯賜諒察,憐臣情之切迫,念重任之毋曠,仰稟東朝,亟解臣所叨本兵之職,俾安賤分,不勝大願,臣無任云云。答曰,省疏具悉。卿其勿辭,調理行公。
庚子四月十八日辰時,上御熙政堂。召對入侍時,參贊官朴齊憲,檢校直閣鄭㝡朝,侍讀官宋柱獻,檢討官任百經,假注書趙鳳夏,記事官金龍銓,別兼春秋鄭基世,各持史略第一卷,以次進伏訖。上曰,史官分左右。上曰,上番讀之。柱獻讀自御者乃自抑損,止遂絶不祀。命陳文義。柱獻曰,抑損,卽抑下謙損之謂也。惟彼御者,激於一言,能知遷善,古人所謂人孰無過,改之爲貴,儘是實際語矣。僕御至賤卑也,改過至難爲也,惟其賤者而辦此至難之事,故晏子所以深許而薦用之也。若以帝王之貴,上聖之姿,加以謙抑之美,則過何從生?改不容施,而標準導率,民皆興讓。伏願殿下,深留睿念焉。上曰,下番讀之。百經讀一遍訖。命陳文義。百經曰,僕御之類,不過卑賤之人,而一言感悟,改過從善,則可薦爲大夫。晏子以齊國之相,其所薦引之道,猶尙如此,況人主之用人乎?故百里奚擧於飯牛,金日磾拔於圉馬,秦穆之覇業,漢帝之興隆,皆由於立賢無方,惟才是用之致也。伏願殿下,克恢則哲之明,益懋求賢之政焉。上曰,閣臣讀之。㝡朝讀一遍訖。命陳文義。㝡朝曰,上下番儒臣所奏誠好,臣無容更達矣。上曰,參贊官讀之。齊憲讀一遍訖。命陳文義。齊憲曰,臣亦別無可陳之文義矣。上曰,史官各一番讀之。賤臣及龍銓·基世,各以次讀一遍訖。上掩卷,命史官就座,仍命退。諸臣以次退出。
上在昌德宮。停常參·經筵。
金景善,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金景善啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。雜科進去外,未肅拜·呈告人員,竝卽牌招,何如?傳曰,允。
又啓曰,右承旨金學性,右副承旨洪鍾應,今日不爲仕進,竝卽牌招,何如?傳曰,允。
又啓曰,左副承旨李謙在,時在京畿加平地,斯速乘馹上來事,下諭,何如?傳曰,許遞。前望單子入之。
承旨前望單子入之,金胤根落點。
金景善啓曰,新除授左副承旨金胤根,卽爲牌招,何如?傳曰,允。
傳于金景善曰,承旨有闕之代,前望單子入之。
承旨前望單子入之,宋持養落點。
金景善啓曰,假注書尹致贒,時無職名,令該曹依例付軍職,冠帶常仕,何如?傳曰,允。
又啓曰,行大司憲李翊會,執義柳幼麟,掌令李鳳純·朴鳴載,持平吳鍾翕牌不進,持平洪在重雜科進,監察茶時之意,敢啓。傳曰,知道。
以大司諫李在鶴,司諫韓宓履,獻納李光載,正言李晩奎,執義柳幼麟,掌令李鳳純·朴鳴載,持平吳鍾翕牌不進罷職傳旨,傳于金景善曰,只推。
以右承旨金學性,右副承旨洪鍾應牌不進罷職傳旨,傳于金景善曰,只推。
金景善啓曰,明日次對,兩司當爲進參,雜科進去外,未肅拜·呈告人員,竝待開門牌招,何如?傳曰,允。
以忠淸監司金英淳狀啓,淸州牧民家失火事,傳于金景善曰,聞甚矜惻,元恤典外,別加顧助,結構奠接之方,廟堂措辭,分付。
金景善,以兵曹言啓曰,闕內夜巡時,本曹郞廳,與守門將眼同監鑰,自是法例。金虎門守門將申泰益,偃處房內,不同監鑰,故屢度申飭,終不知警。昨夜檢鑰時,一向怠慢,故處房內,門考愼重之意,寧或如是?事未前有,萬萬駭然。當該守門將,令該府拿問處之,何如?傳曰,允。
又以刑曹言啓曰,因御營廳啓辭,去夜初更量,犯夜幼學李元國,移送秋曹事,命下矣。李元國依更數決笞五十度,放送之意,敢啓。傳曰,知道。
又以義禁府言啓曰,江原監司李光正狀啓內,橫城前縣監南衡老罪狀,令攸司稟處事,啓下矣。南衡老今方待命,拿囚之意,敢啓。傳曰,知道。
義禁府啓目粘連,向前孫實瑾·吳泰煥等亦,雖無伊日擅離之罪,難免常時失檢之責,竝只以此照律,何如?判付,啓依允。
同副承旨朴齊憲疏曰,伏以,臣卽接家信,則臣母素患痰厥之證,近因日候不適,諸證一倍添劇,達夜失睡,食飮全廢,昏昏牀笫,轉側須人。臣自聞此報,方寸煎灼,按住不得。玆敢略陳短章,徑出禁扃。伏乞聖明,俯垂鑑諒,特遞臣見帶之職,以便救護,仍治臣擅離之罪,以肅朝綱焉。臣無任云云。省疏具悉。所請依施。
今四月十九日辰時,上御熙政堂。晝講入侍時,同知事韓鎭㦿,特進官李敦榮,參贊官朴齊憲,侍讀官宋柱獻,檢討官曺雲承,假注書趙鳳夏,記注官李昌廷,別兼春秋洪在龍,各持詩傳第五卷,以次進伏。武臣任聖臯進伏楹外訖。上曰,史官分左右。上誦前受音一遍訖。柱獻讀自天保定爾,以莫不興,止萬壽無疆。仍奏釋義訖。上讀新受音十遍訖。命陳文義。柱獻曰,此章亦是報答君恩之語也。以山阜岡陵川至,祝君之壽考福祿,高大盛長而未可量,亦可見伊時諸臣忠愛之誠。然人臣之報答君恩,亦多其術,賡謌之君德陳勉,益稷之導揚治化,何莫非祝君愛君之誠,則此詩之只以福祿祈祝於君,似或異前人之述,而傳曰,大德必得其壽,必得其祿。壽考福祿,自天降之,而求之之道,宜莫如大德,則此詩之以是爲祝,其於陳勉導揚,抑亦深且切矣。伏願殿下,深留睿念,仔仔講學,聖敬日躋,治化普洽,則壽考福祿,當如岡陵川至之大且盛矣,曷不休哉?上曰,下番陳之。雲承曰,鹿鳴以下三篇,君上燕饗群臣之詩,此則群臣祝願君上之詩也。君臣之際,流通融洽,殷勤忠厚之意,洋溢辭表,始言天之保定,俾受百祿,及於孝享先王,卜爾無疆,其言之切至,一節深於一節矣。蓋謂人君之德,上無愧於先王,下無愧於斯民,然後福祿,愈遠而愈彰矣。無愧先王之道,非特享祀爲孝,勤政愛民,不墜先王成憲,則孝莫大於是,而無疆之福祿,將自至,維日不足矣。於此等旨義,沈潛玩繹,深留聖念,區區之望也。上曰,同知事陳之。鎭㦿曰,上下番所奏,誠甚好矣。蓋天保一詩,人臣祝君之辭也。至於第四章吉蠲爲饎一節,若無與於頌禱之意,而國之大事在祀,則莫重者祭祀也。將欲祝君之福,必先祝君之德,祝君之德,亦莫大於祀典,則今曰吉蠲爲饎,是用孝享云者,其意若曰,人君有是誠,然後可以致此福,而頌美之中,亦有責難之意也。若專言福祿之盛大,而不言致福之由,則豈古者君臣相與之義也耶?成周晠際,上下情志流通,靄然有興隆之象而頌祝之中,又必擧尊邦禮重祀典之成憲,有懋實底德化。伏願殿下,取其忠厚質實之意而體念焉。上曰,特進官陳之。敦榮曰,上下番儒臣及同知事,備陳無餘,臣無容更達矣。上曰,參贊官陳之。齊憲曰,臣亦無可達之辭矣。上掩卷,命史官就座,仍命退。諸臣以次退出。
上在昌德宮。停常參·經筵。
藥房都提調趙寅永,提調洪敬謨,右承旨金景善啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
金胤根啓曰,行大司憲李翊會,執義柳幼麟,掌令朴鳴載,持平吳鍾翕·洪在重牌不進,掌令李鳳純雜科進,監察茶時之意,敢啓。傳曰,知道。
洪鍾應啓曰,明日常參·經筵,取稟。傳曰,只晝講。
金景善啓曰,左副承旨金學性,今日不爲仕進,卽爲牌招,何如?傳曰,允。
傳于金胤根曰,大臣·備局堂上引見。
金景善啓曰,假注書趙鳳夏,身病猝重,勢難察任,今姑改差,何如?傳曰,允。
趙鳳夏改差,代以白弘洙爲假注書。
洪鍾應,以內醫院都提調·提調意啓曰,副提調李景在,今日問安,不爲仕進,卽爲牌招,何如?傳曰,允。
吏曹口傳政事,驪州牧使李源達,楊根郡守李寅在,高陽郡守李玄緖,陽城縣監韓鎭書,已上仍任事,承傳。
以平安監司金蘭淳狀啓,陽德縣民家失火事,傳于宋持養曰,聞甚矜惻,元恤典外,別加顧助,結構奠接之方,廟堂措辭,分付。
以大司諫李在鶴,司諫韓宓履,獻納李光載,正言李晩奎,執義柳幼麟,掌令朴鳴載,持平吳鍾翕·洪在重牌不進罷職傳旨,傳于金胤根曰,只推。
以左副承旨金學性牌不進罷職傳旨,傳于金胤根曰,只推。
洪鍾應,以吏曹言啓曰,贈諡翼貞公韓用龜延諡,定行於來五月初二日全羅道鎭安縣矣。賜諡官單子,書入之意,敢啓。傳曰,知道。
義禁府啓目,橫城前縣監南衡老原情云云。問目內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付,啓依允。又啓目,守門將申泰益原情云云。傳旨內辭緣,泛稱遲晩,刑推得情,何如?判付,啓,除刑推議處爲良如敎。
庚子四月二十日辰時,上御熙政堂。晝講入侍時,同知事韓鎭㦿,特進官朴來謙,參贊官金胤根,侍讀官宋柱獻,檢討官曺雲承,假注書趙鳳夏,記注官李昌廷,別兼春秋洪在龍,各持詩傳第五卷,以次進伏。武臣具信喜,進伏楹外訖。上曰,史官分左右。上誦前受音一遍訖。柱獻讀自神之弔矣,止天保六章,仍奏釋義訖。上讀新受音十遍訖,命陳文義。柱獻曰,四時長靑而茁茂者,松栢之外,豈無他樹,而但松柏則異於凡卉,舊葉將凋,新葉復生,陸續相繼,無時間斷,當寒不變,愈久愈茂。故詩人以無不爾或承,形容禍祿之無窮,此可謂善於祝君也。臣於是竊有所仰勉者。非但福祿爲然,學亦猶是。猗彼松柏之葉,譬諸日新緝熙之工,則今日一葉,明日一葉,生生不斷,鬱鬱含翠,卽今日一進,明日一進,仔仔不已,溫古而知新也。聖學之要,亶不外是,伏願深留睿念焉。上曰,下番陳之。雲承曰,此章皆是頌禱之辭也。壽福之得,必由大德,而德之一字,始見於此,誠爲一篇之綱領也。民之質朴,由於君之修德,此不可勉强而爲之也,非謂行某事則可以爲德於民也。無爲而化,自然及民,若上天之載,無聲無臭,而萬物被其化育也。修德之道無他,法先聖之德行,先王之德行,以實心行實政則德化之及,自在於不知之中,不亦盛哉?方今日御經筵,講讀聖經,堯·舜·文·武之事,講之已熟矣,勿視以文具,必躬行而心得之,則聖德之賢於堯·舜·文·武,遠矣。伏願懋哉懋哉。上曰,同知事陳之。鎭㦿曰,成周晠際,上下之情志流通,均享盛大悠久之福,上以鹿鳴詩,讌饗群臣,下以天保一篇,報答君德,九如之頌,無非福祿無疆之祝,而文意重復,有以見愛君親上之深且切矣。凡我晉接臣隣,共被昭隆之契,孰不有周人九如之祝?蓋九如之意,皆是道得興盛浸長中出來,而其中如月之恒,如日之升,如松栢之茂三如字,尤取其方進而不已,相承而無替者也。此固善喩,又可取而爲譬。聖學之方進不已,亦如日月之恒升,松栢之相繼,則豈不盛哉?福祿無疆之休,亦可以自臻,伏願殿下,懋哉懋哉。上曰,特進官陳之。來謙曰,此詩卽周之人臣,所以答鹿鳴也。蓋周之人君,以鹿鳴以下五詩,燕其臣,君恩至重,臣雖有犬馬之勞,不足以上答。故惟頌祝其福祿以報之,於此可見周家君臣相與之際,出於誠心,非出於勉强也。此詩與豳風七月詩,大意相符。蓋周之先公,以農桑敎民,使民給足於衣食,而未嘗以爲惠也。周之民,亦自力農桑,以樂其生,歲終休暇之時,殺羊稱兕,躋堂祝壽,而亦未嘗自以爲是足以報其上也。故先儒之言,以爲上以誠愛下,下以誠事上,而兩不知其所以然,後世人君,監此二詩,使臣養民,一以誠意,則人臣之受賜者,又孰不至誠事上,如公堂之祝壽天保之頌福乎?伏願殿下,於此一誠字,深留聖意焉。上曰,參贊官陳之。胤根曰,上下番儒臣及同知事·特進官,備盡無餘,臣則別無可達之辭矣。上掩卷,命史官就座,仍命退。諸臣以次退出
庚子四月二十日辰時,上御熙政堂。大王大妃殿垂簾,藥房入診,大臣·備局堂上引見入侍時,都提調趙寅永,提調洪敬謨,右承旨金景善,假注書趙鳳夏,記事官李東韻,別兼春秋洪在龍,檢校待敎金洙根,右副承旨金胤根,假注書尹致贒,事變假注書金圭衡,行戶曹判書李紀淵,刑曹判書李憲瑋,知敦寧府事朴永元,行護軍李惟秀·李完植,校理宋柱獻,以次進伏。醫官金珪·金漢雋·南正吉·卞宗浩,進伏楹外訖。上曰,史官分左右。寅永進前奏曰,伊來朝晝之間,寒暖不調,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,醫官使之入診乎?上曰,置之,可也。仍命醫官先退。大王大妃殿敎曰,次對爲之。寅永曰,今春陵獻廟省,各宮展拜,次第告成,繼以經筵召對,課日孜孜,又有向者親諭儒賢,期欲招來之擧,此皆大聖人懋時之勤,求賢之誠,將此做去,卽爲堯爲舜之機,臣固欽仰攢誦,殆欲手舞而足蹈也。第念聖學工程,最忌間斷,故禹之德,在於惜寸陰,湯之德,在於日新又新,文王之德,在於純亦不已,此三王之所以爲聖,而究其實,則不過無間斷而已。顧今擧國臣民所蘄望於我殿下者,豈在三王下哉?繼自今益加乾惕,益加日就,是臣區區之祝,而如値齋日停講之時,則雖無下敎,召對依晝講例,前一日入稟取旨事,定式施行,則似於聖學課程,不爲無助。且念勸講進講之規,非不便好,而見今當進之閣臣,極爲苟艱。謹稽先朝進講之例,亦合撤罷,以經筵擧行,至於召對,則無論時原任入直與否,又可入參,故敢此仰達,而竊想儒賢去就,不係於隆以虛禮也,只我殿下一心上向學之誠,而誠之所著,亦惟曰聖工之無間斷也。伏願殿下懋哉。上曰,所陳,好矣,依爲之。出擧條寅永曰,卽見黃海監司趙斗淳狀啓,則以爲,本營支放穀停蕩條給代,每以加分耗請得取用,便成年例,道內會付應留各穀,限一萬四千石特許加分事,請令廟堂稟旨分付矣。加分雖係審愼,近例猝難擺脫,今姑依所請施行,何如?大王大妃殿答曰,依爲之。仍敎曰,加分之法,創自何時?寅永曰,係是挽近之例,而蓋五十年以後事也。寅永曰,卽見開城前留守李奎鉉狀啓,則以爲,本營所管大興山城長湍次知各穀,爲二千二百九十餘石,而歲輒下捧留庫四百七十餘石,自甲午不爲分給,因循至今,上漏下濕,殆無穀形。以此勒分,便是白懲,就元穀半留條,限六年盡分取耗充數,事甚便好,而從今以後,申飭該道,毋論長湍·金川所在城餉,除非本邑尤甚之邑,一遵餉法,上捧分留事,請令廟堂稟處矣。留庫之七年不分,以致竝歸塵土者,揆以餉法糴政,不可但以不察言。甲午以後前後守臣,竝捧現告,施以越捧之典。到今事勢,旣難蕩減,又當充補,則元穀中限年加分,不害爲方便之策,竝與上捧分留事,依所請施行,何如?大王大妃殿答曰,依爲之。出擧條。寅永曰,頃因楊州牧使徐念淳所奏,本州舊逋還餉,排限變通事,更令道臣,消詳報來後稟處之意,覆奏行會矣。卽見京畿監司李奎鉉所報,則以爲,雜項零瑣之稍涉苟且者,竝爲勿論,吏奴以下各廳都復取剩條及各樣冒下査得條,合而計之,則猶可爲二千一百餘兩,歲可作七百石,排不過二十年。如是措處,則可得無弊遵行,而該邑還簿,則前前倅釐正節目後,聞已燒火,今無見存云矣。前前牧之以千包詳定,分排十三年移轉者,固可漸次完逋,而未及數年,又未免祛弊而生弊,至登新牧稟奏。今以前後文蹟,參量事勢,兩倅所論,雖各有據,由前則害偏人吏,邑難成樣,由後則減摠退排,殆無限量,而道臣之請,猶或爲折衷方便之道。然則在各復取剩,庶不妨於邑屬,在排限年條,亦不至於久施,依此施行,實合妥當。第念糴弊之極,莫今時若,勿論其現發與否,殆乎無邑無此逋,眞所謂誅不可勝,法無所施者也。然而此邑,則三輔之藩衛,各陵之拱護,與他有異,不可不十分存恤,以追列聖朝眷眷撫愛之至意,而弊又到此,不容無格外曠絶之擧。就倉還中民未捧折米四千三百七石零,特令蠲蕩,以示朝家到底軫念爲好,而其在排限,足可爲從速了勘之方。但移轉一事,甚爲關念,在此似若除弊,在他豈非移疾?況本邑餘穀,爲六千石,則水旱之備,將何容措?自今年以排捧條,勿爲移轉,仍作本邑還,分均裒益事,竝爲分付,至於前前牧使閔永勳還簿燒火一款,曾所未聞,極爲驚駭。不可以事屬旣往,置而勿論,令該府拿問嚴勘,何如?大王大妃殿答曰,依爲之。出擧條仍敎曰,曾觀其疏辭,謂有永久蘇弊之效矣,今不幾年,胡至於此?寅永曰,該牧使之伊時陳疏,亦出於完逋之苦心,而措劃未能善處,有此救弊而生弊矣。敎曰,還簿燒火,果是何意?寅永曰,此出於排年節目已成,謂無所用之故,而實駭妄矣。寅永曰,卽見慶尙監司金道喜狀啓,則以爲,本道各營邑鎭戰兵船改造之限,右道一百朔,左道以海洋較險,爲八十朔,而近來戰船,便成虛文,新造而不便於駕海,年久而掛置於港口,造船遲速,無足損益。且頻年取材,山容童濯,左道戰兵船·伺候船改造,竝依右道例,百朔定限事,請令廟堂稟旨,分付矣。戰船改造之定限遲速,固有意義,而夷考其實,誠如道臣所論,依所請許施。且嶺左船限,旣以右道例百朔定限,則湖南各名船隻,亦不宜異同,竝依此式,永爲遵行事,分付,何如?大王大妃殿答曰,依爲之。出擧條。寅永曰,臣又有因此事仰達者矣。沿海宜松處封標禁養,原有式例,不容違越者,卽由海防必資船隻,船材必取松田故也。挽近此政,許久頹弛,昔之鬱密者,在在童濯,新造改槊,無處斫取,兩南諸沿,只有數三處可入斧斤,而此亦取之無節,漸成赭山。此曾臣按藩時,多所目睹者,則言念松政,憂虞不少,而以是之故,各處戰兵等船,過限請改之報,無以按例許題。雖曰事勢所拘,揆以戎備,亦豈不悶然乎?以此事意,嚴加申飭,松田禁護之節,一遵節目施行,預於有松處,多取松子,別定監色,年年播植於在案無松之地,無敢視以文具,亦以播植幾何之數,別爲報來事,定式施行,而戰漕通用之論,厥惟久矣。每以水帥持難,迄未有定。然而龜船則制度有異兵船,防船則比之漕船,尺量甚小,難載千包,而至於戰船,則體樣不甚相遠,足可互用,其所各自措備者,不過上裝器械等屬,而船必頻頻使用,然後不致速朽之患,而各處戰兵船,多繫陸地,全不鍊習,徒存名色,擧無實用。今若挨次換用於漕船,則庶無此弊,而沿海松政,少可支持。此係水軍大政,姑先收議於原任大臣及備堂後,又爲關問於三南道帥臣處,可否間更爲稟定,何如?大王大妃殿答曰,所陳,好矣,依爲之。出擧條寅永曰,向以軍馬申飭事,略發其端矣。禮言國君之富,數馬以對,蓋以戎備所重,專在馬政故也。挽近百度皆弛,甚至禁旅納馬之法,全不致察,或借或貰,苟且捱過,一內禁軍,則例於納馬口傳之後,必過六朔,始付額外,而今則此法蕩然,口傳翌日,竝皆出付。故擧禁旅,絶無立馬者。且所謂步轎者,本是閭巷婦女或老病者代步之物,而近來無論貴賤老幼遠近險夷,莫不取便乘此,有屋之制,去益奇麗,丁壯之力,盡竭擔荷,而外邑則多調奴令,不計千里,故都下之貰馬,各官之刷馬,以其無用而漸縮,末流之弊,不可勝言。況元有禁令者乎?外間諸護議,皆以爲此禁不可不申嚴,而第使之全廢不用,則亦有所空礙相妨者。先自廟堂,爛加商確,條列其當禁者,成節目啓下後,頒行禁旅納馬口傳額外之式,各別嚴飭,以復古規,而又或如前隳壞,則當該別將,隨現重勘之意,分付兵曹,何如?大王大妃殿答曰,依爲之。出擧條寅永曰,臣又有因此事提稟者。濟州貢馬,常年則其數無多,而式年則恰近六百匹矣。第軍馬頒給,未滿三分之一。臣意則凡賜與雜頉之數,一從常年例施行,其餘竝分排加給於軍馬,則其於戎備,所獲甚多,故敢此仰達矣。上曰,依爲之。出擧條寅永曰,王政專係於諴小國,法尤在於抑强,而近來士夫家之侵虐平民,比比入聞,不法之刑,恣行於私門,無名之債,有甚於强奪,都下如此,遐土可知。此而不禁,民豈聊生?令前所犯,雖難一一査出,自今嚴飭法司,如有此等之現發者,儒生直爲刑配,朝士草記重勘,而亦以此關飭於諸都各道,何如?大王大妃殿答曰,國有紀綱,法司旣有禁令,則豈有是乎?以此各別嚴飭,可也。出擧條仍敎曰,人有廉恥,豈可勒捧不當捧之債乎?如此之人,究其心腸,誠可異也。寅永曰,日前箕伯,以龜城府使畢賑後請拿事登啓,此係民事,不得不然,而措語中姑令戴罪云者,有違道臣狀請之格例。平安監司金蘭淳,推考警責,何如?大王大妃殿答曰,依爲之。出擧條寅永曰,上護軍朴岐壽,今已敍用,備堂還差,何如?大王大妃殿答曰,依爲之。出擧條寅永曰,向以驪州等四邑守令請仍事,草記蒙允矣。尙未下批,無由還任,而畿內民情,日漸遑汲,多邑瘝曠,一時可悶。令該曹口傳擧行,何如?大王大妃殿答曰,依爲之。出擧條寅永曰,今番訃勅順付,係是創有之特例,而周旋之際,所費紋銀,爲三千兩云矣。此旣公用,不可不趁卽償給,依已例,令關西道臣,從便區處,至於效勞之任譯,不可無激勸之道,令該院施以加資,而首譯則聞已資窮。在前如此之類,或有代賞之例,以其子從願付之等第事,分付,何如?上曰,依爲之。出擧條寅永曰,月前以李判府事從便省墓事提稟,而伊時因朝廷有事徑還,今又欲如前往來,故玆以仰達,而禁衛大將李完植,方欲掃墳於水原·楊州等地。時帶將任,法不得呈辭,或有筵稟後從便往來之例,故竝此仰達矣。上曰,依此爲之,可也。大王大妃殿敎曰,流丐賑給,何以擧行乎?每念及此,心甚不安矣。寅永曰,向因慈敎,流丐每一名,日給五分錢,以十日排巡擧行,而此是賑廳已例也。今月初四日,始爲分給,而數近二千,十七日爲再分給,而數過四千,此乃近地流丐,聞風坌集,誠或有不當入而濫入者,此則實無以區別矣。至於再巡之差退三日,方擬分付該廳,進定後巡,以充三日未給之數矣。敎曰,何爲三日不給乎?寅永曰,姑未知緣何事端,而雖以外邑言之,排巡之際,或不無一二日差退者矣。第今道傍僵屍,無日無之,甚爲憫惻矣。大王大妃殿敎曰,各別申飭,以報三日退巡之數,俾有實效,可也。寅永曰,常談有曰麥嶺,若過麥嶺,則民憂或可少紓矣。大王大妃殿曰,今春麥農,果如何云,而聞有蟲災,果然否?寅永曰,畿湖則秋牟間或不足,而春牟則庶有登熟之望,兩南則大豐,而兩西亦爲善就。惟北關,又將告歉云,此爲可悶。至於蟲災,則畿邑間間有之,而不過爲十分之一云矣。大王大妃殿曰,聞關西米價,一石多至五十兩云,果然否?寅永曰,向果有是說,而如是者六七日而已,近日所聞,則爲二十七兩云。二十七兩,亦是曾所未有之事矣。大王大妃殿曰,近年兩西,可謂屢豐,而一年失稔,何遽至此?寅永曰,關西專以田穀爲生,而昨年關西田穀,可謂全不掛鎌,而大米則貿來於海西之黃州·鳳山等若而邑,而海西慘被昨年大歉,故穀價至於如此矣。兩南商賈貿米之船,今則幾乎入去,而嶺南移運穀,亦當次第入去矣。大王大妃殿曰,大臣就座。胤根曰,諸宰奏事。紀淵等曰,無可奏之事矣。胤根曰,玉堂所懷奏之。柱獻曰,無所懷矣。胤根曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條大王大妃殿命大臣先退。上命史官就座,仍命退。諸臣以次退出。
上在昌德宮。停常參·經筵。
金胤根啓曰,來二十五日朝參日次矣,敢稟。傳曰,停。
宋持養啓曰,明日常參·經筵,取稟。傳曰,停。
金胤根啓曰,合辭許久闕啓,事甚未安。雜科進去外,呈告人員,竝卽牌招,何如?傳曰,允。
宋持養啓曰,右承旨金景善,左副承旨金學性,今日不爲仕進,竝卽牌招,何如?傳曰,允。
金胤根啓曰,行大司憲李翊會,執義柳幼麟雜科進,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫韓宓履,正言李晩奎·柳來維,掌令李鳳純·朴鳴載,持平吳鍾翕·洪在重牌不進罷職傳旨,傳于金胤根曰,只推。
以右承旨金景善,左副承旨金學性牌不進罷職傳旨,傳于金胤根曰,只推。
以黃海監司趙斗淳狀啓,載寧郡民家失火事,傳于金胤根曰,聞甚矜惻,元恤典外,別加顧助,結構奠接之方,廟堂措辭,分付。
宋持養,以承文院都提調意啓曰,漂民出送事,禮部咨文出來矣。以前頭使行奉表稱謝之意,先通咨文,依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
禮曹,來五月十五日明敬文仁大王大妃殿誕日陳賀時,應行節目,參考前例磨鍊爲白去乎,依此擧行,何如?判付啓。旣承慈敎,權停爲良如敎。
義禁府照目粘連,通化門守門將孫宗瑾,宣仁門守門將吳泰煥等矣本府議啓內,雖無伊日擅離之罪,難免常時失檢之責,竝只以此照律,罪各笞四十收贖,附過還職私罪,奉敎依允。
又啓目粘連,向前申泰益亦,適値困睡於巡夜之際,未能趁待於監鑰之時者,縱異擅離,難免稽忽,以此照律,何如?判付,啓依允。
又啓目粘連,向前南衡老,作還錢之仍不分給,而爲守令者,無難私用,其在法理,決非所敢是白去乙,道啓旣據査簿,囚供自歸虛錄,以此照律,何如?判付,啓依允。
庚子四月二十一日午時,上御熙政堂。晝講入侍時,同知事韓鎭㦿,特進官李惟秀,參贊官宋持養,侍讀官宋柱獻,檢討官曺雲承,假注書白弘洙,記事官李東韻,別兼春秋南秉哲,各持詩傳第五卷,宗臣興寅君最應,以次進伏。武臣沈能俊,進伏楹外訖。上曰,史官分左右。上誦前受音一遍訖。柱獻讀自采薇采薇,止玁狁之故,仍奏釋義訖。上讀新受音十遍訖,命陳文義。柱獻曰,上之使下,出於不獲已之心,則在下者,必當樂赴,而不避水火矣。雖以此章言之,靡室靡家,玁狁之故,不遑啓居,玁狁之故云者,伊時征戍之人,的知是役,非窮兵而瀆武,卽出於不獲已之擧,故重言復言。人皆致愾於玁狁,無一毫怨尤之意。古昔聖王之使民以時,民忘其勞,正指是耳。由是觀之,爲人君上者,若以仁民愛物之心爲心,則民雖至愚,自然相感,非但兵革之勞,無所怨尤,雖遇饑饉流離之時,必當欣欣然忘其飢寒之來逼,古所謂聖世之民,民忘饑饉,儘非虛言也。伏願於此,深留睿念焉。上曰,下番陳之。雲承曰,此章遣戍役之詩也。軍士之舍其室家,出戍邊遠,將至經歲者,難保無愁怨之心,而君上㦖其勞苦,作此詩以慰其勤苦悲傷之情,又風以義,一詩之中,私情公義,兩得其宜,所以感人者深。故戍役之軍,亦感其德意,忘其勞苦,蓋軍亦民也。民雖至賤而亦至重,故書曰,民惟邦本,本固邦寧。論語曰,百姓不足,君誰與足,民之爲重於國,固如是矣。顧今荐經饑荒,窮蔀之民,皆有塡壑之憂,其愁苦之狀,甚於征戍之勞矣。殿下每於燕閑之時,軫念民生之困窮,常曰何以則使吾民免此愁苦,以實心行實政,則民將感其德意,忘其愁苦矣。伏願深留聖念焉。上曰,經筵官陳之。鎭㦿曰,此章在上之人,遣戍役之時,體民情之勞苦,設爲此詩,而民情亦不外于此矣。蓋民情之所厭避勞苦,莫如戍役之遠,而怨咨之聲,不及於在上之役使,愁歎之意,專在於玁狁之侵陵,靡室靡家,不遑啓居,皆歸於玁狁之故者,特以役之也出於不得已也,往之也亦出於不容已之義也。苟或如秦皇·漢武,窮兵黷武,徒事邊功,則民之怨咨,安得不歸於在上之役使乎?蜀漢諸葛武侯,以疲弊之益州,連年動衆,六出祁山,當時蜀民,未聞以此怨咨武侯者,知其漢賊不兩立之大義耳。夫子曰,佚道使民,雖勞無怨,尊中國攘夷狄,奚啻爲佚道使民而已哉?大抵征伐者,聖人所不得已之政,而春秋以來,絶無義戰。伏願殿下,於此等處,深留聖意,明辨其得失焉。上曰,特進官陳之。惟秀曰,經筵儒臣,備盡無餘,臣無容更達矣。上曰,參贊官陳之。持養曰,臣亦無可達之辭矣。上掩卷,命史官就座,仍命退。諸臣以次退出。
上在昌德宮。停常參,只晝講。
金胤根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
宋持養啓曰,明日常參·經筵,取稟。傳曰,只晝講。
洪鍾應啓曰,合辭許久闕啓,事甚未安。雜科進去外,呈告人員,竝卽牌招,何如?傳曰,允。
宋持養啓曰,右承旨金景善,左副承旨金學性,同副承旨洪鍾應,今日不爲仕進,竝卽牌招,何如?傳曰,允。
又啓曰,假注書尹致賢,身病猝重,勢難察任,今姑改差,何如?傳曰,允。
尹致贒改差,代以尹載善爲假注書。
傳于洪鍾應曰,左副承旨許遞,前望單子入之。
承旨前望單子入之,韓鎭庭落點。
傳于宋持養曰,承旨房望,順房爲之。
洪鍾應啓曰,行大司憲李翊會,掌令朴鳴載雜科進,執義柳幼麟,掌令李鳳純,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫韓宓履,正言李晩奎·柳來維,執義柳幼麟,掌令李鳳純,持平吳鍾翕·洪在重牌不進罷職傳旨,傳于宋持養曰,只推。
以右承旨金景善,左副承旨金學性牌不進罷職傳旨,傳于洪鍾應曰,只推。
兵曹口傳政事,副護軍單金學性。
義禁府啓目,楊州前前牧使閔永勳原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。
又照目粘連,橫城前縣監南衡老矣本府議啓內,作還錢之仍不分給,而爲守令者,無難私用,其在法理,決非所敢是白去乙,道啓旣據査簿,囚供自歸虛錄,以此照律,罪告身盡行追奪,徒三年定配,又五年禁錮私罪,奉敎依允爲旀,功議各減一等。
又照目粘連,守門將申泰益矣本府議啓內,適値困睡於巡夜之際,未能趁待於監鑰之時者,縱異擅便,難免稽忽,以此照律,罪笞五十收續,解見任別敍私罪,奉敎依允爲旀,功減一等爲良如敎。
義禁府啓目粘連,啓下是白有亦,刑曹啓目內,向前罪人玄敬源亦,殿牌作變節次,旣已箇箇承款,同推考覆親問,結案更覈,取招馳啓爲白有如乎,依例令義禁府稟處亦爲白有置。向來筵稟定式之後,孥戮破家瀦澤等節,自在勿論中是白在果,旁照犯上不道律罪人敬源,依已例令本道道臣,就近邑守令中別定假都事,卽其地不待時處斬之意,分付,何如?判付,啓依允。
同敦寧李彦淳疏曰,伏以,臣於二月初,敢陳亞銓辭疏,伏承恩遞批旨,方切莊誦而感泣,晩後伏見邸報,則又以臣除同知敦寧府事。臣本無敦寧,於本職例不敢承膺,而久縻虛銜,極爲震悚。玆敢馳進縣道,短章乞免。伏願聖慈,特賜遞改,以便公私,不勝幸甚。臣無任云云。答曰,省疏具悉。所請依施。
副司直成遂默疏曰,伏以,臣於日前近侍之復命也,駕悸迷錯,辭不達意,而臣以已仕之小臣,荷匪常之恩禮,進退不得,語默俱罪,情迹臲卼,形神受病,而玆不得不縮伏私次,僭越封章,冒瀆崇嚴,尤增死罪。賤臣昨年來,所叨承恩命,已萬萬僭踰,而至于今番自反之隆旨而極矣。噫,尊德樂義,可與有爲,致誠盡禮,可以相感,自非行道之賢,自重之士,其孰與此?今則反是,上有有爲之聖,而臣非自重之士,則臣之不敢進者,政以恩禮之不敢當故也。虞人不往,聖人攸取,而孟子繼之曰,況以不賢人之招,招賢人乎,以此推之,則又況以賢者之招,招不賢者,而尙可往乎哉?此謂上失擧於下,下得罪於上,而不能無憾於天地之大也。蓋其知臣者誤,故所以寵臣者亦誤,臣請申暴情實焉。臣本小人之儒,市井之臣,覓擧而干祿,試郡而罔功,文學則矇經不恥,行義則在家無聞,重以病祟喪慼,念絶猷爲,非惟自知者明,抑亦易見之迹也。迺者橫被薦引,濫叨峻選,則驚懼退伏,其勢然也,而於是乎招之以招賢之儀,禮之以禮賢之規。噫,因其賢而禮之,因其隱而招之,是爲命德之天,則懋實之王政也,而於臣則不然,賢之隱之,特出於恩造之私,而顧臣愚且仕之本分,自如也。臣雖欲自欺,人不可欺也,況欺天乎?欺冒是懼,而逋慢愈甚,爲人臣而負此欺天慢天之罪,將安所歸?借使臣一玷薦章之後,只有閑漫差除,猶將逡巡退縮,況乎問其官,則經筵之銜也,問其招,則勸講之責也。此何等重任,而緣臣僞冒,以致有名無實者,此尤臣負國之罪,故前者奏狀,有所自引矣。及承日前隆旨,益驗臣罪之無所逃也。訓辭所指,丁寧懇惻,仰認我殿下有爲之志,已察擧國臣民之望矣。其事之重且大如此,則是宜專任眞賢,頻接儒臣,陪侍燕閑,朝夕講論,薰陶德性,調護聖躬,以底于聰明日開,志氣日定,聖學日就,仁聲日聞,用副人心之蘄望,自貽哲命之眷祐,方是實事實效,而今乃於不學無似之如臣者,强責啓沃輔導之任,輕加誠淺禮薄之敎,臣竊惑焉。禮之愈隆,招之愈勤,而臣之不敢進,益決矣,則畢竟無補於聖學,有損於國體,而臣分愈虧,臣罪愈大而已。其於治朝懋實之政,迪彝之化,未敢知何如也。爲今之道,恐莫如移待臣之禮,以延眞賢,反取臣之心,以用眞賢,期有輔導之實效,而至於臣欺負逋慢之罪,豈容一向寬貸也耶?不待臣自列,宜有處分,而今此申籲,披瀝肝血。伏願聖明,仰稟東朝,深詔大僚,先刊臣薦籍,繼議臣當律,以尊國體,以勵臣分,不勝幸甚。臣無任云云。答曰,省疏具悉爾懇。延佇之餘,大失所圖。此由寡昧未能盡其誠禮,以致東崗之陂,去益浼浼也。雖然,予之所望者,惟在爾克追爾祖先正左右我先王而已,望爾勿復控辭,俟間簉朝,以副予至意。仍傳于宋持養曰,此批答,遣地方官傳諭于經筵官成近默。
副司直宋來熙疏曰,伏以,臣於前年,冒上一疏,罄陳謭劣無似之實,以蘄聖明之照察矣。及承批旨,眷渥愈隆,至敎以資啓沃而任輔導,若眞有可資可任之經術者然。臣自顧騂恧,措躬無地。繼以有臺憲之除,雖卽蒙遞而此在文纓,猶爲選職,緣臣虛僞,重浼名器,內愧外靦,若霣淵谷,而懼於瀆擾,旣不敢再煩宸嚴,則惕息田廬,久而靡已。不料玆者,復加收召,前後溫諭,賁然洊降,奎章璀璨,華衮煒煌,事出例表,恩生分外,臣竊不自知魯莽賤陋,何以得此曠世之異數乎?昔之愧恧,今焉驚惑。噫,聖人之言,稱物平情,爲世準式,固不可不審也。今乃以臣之場屋棄才,謂之有窮經之用,蔭塗閒蹤,擬之守東崗之陂,此由代撰之臣,下語謬誤,而王言一布,遐邇傾聽,大係朝家之政令,何其冒虛失實,若是之甚也,況此旁招之盛禮,非但備筵席之顧問而已,將責之以君德成就,則必待抱道薀德龍藏鳳擧之士,而備數混及於如臣庸雜者,無異猿狙之冠冕,鼯鼠之羈馽矣。竊伏見殿下,頻御經筵,不能無革舊來新之望,溢於諭音,有以仰揣於方懋聖學,遜志時敏,以爲修己圖治之本,正宜博求宏儒,明於帝王之學者,獲成其薰陶涵養之功,則孰不洗心拭目,佇望唐虞之盛,而其所擬以爲資輔之具者,若是草草而失當,則遠方流聞,又孰不解體而失望也哉?士生斯世,受知君父,效其尺寸,以答恩遇者,苟非潔身長往之類,誰則不願?臣之邇來所蒙,冠絶今古,沒身沈宗,難報萬一,豈不欲赴闕陳謝,獲瞻淸光,而今反甘伏違慢之罪,跬步莫動者,非敢有盤桓偃蹇之意。只是臣自知甚詳,自量甚熟,恩禮非常,無由克荷,一己之顚躓姑捨,切恐以蟣蝨之微,仰累日月之明也。夫君令臣恭,古今之通誼,而古人又謂可進而進,以進爲恭,不可進而不進,以不進爲恭,今臣於此,亦有所受者矣。臣又嘗聞朱子有言曰,士大夫出處得失,不獨其身之事,關風俗之盛衰。臣雖至庸極陋,無所比數,亦豈忍甘心暴棄,不復以士夫自處哉?加以臣受氣甚薄,少嬰痼疾,漸益沈劇之中,近添風眩之祟,頭目彙霿,經冬坏蟄,及此陽和,猶閉戶涔居,不得出庭除一步地。雖非向上所陳,卽此病狀,決難承命趨程,非敢矯飾,以益欺蔽之罪戾。伏乞聖慈,察臣愚蒙之本無可取,諒臣病情之實難可强,亟寢召旨,俾臣安命邱壑,以卒生成之澤,千萬幸甚。臣無任云云。答曰,省疏具悉爾懇。前遣近侍,別宣親諭者,豈出於彌文虛禮,而巽牘又至,悵歎良深。爾雖終始牢讓,予則曰今日輔導,捨爾其誰?爾若不出,其可曰克追乃祖先正乎?不在多誥,尙望幡然。仍傳于宋持養曰,此批答,遣地方官傳諭于經筵官宋來熙。
上在昌德宮。停常參·經筵。
自人定至三更,灑雨下雨,測雨器水深三分。
宋持養啓曰,明日常參·經筵,取稟。傳曰,只晝講。
洪鍾應啓曰,合辭許久闕啓,事甚未安。雜科進去外,呈告人員,竝卽牌招,何如?傳曰,允。
李景在啓曰,左承旨宋持養,右承旨金景善,今日不爲仕進,竝卽牌招,何如?傳曰,允。右承旨許遞,前望單子入之。
承旨前望單子入之,成遂默落點。
傳于李景在曰,承旨房望,順房爲之。
宋持養啓曰,假注書尹載善,時無職名,令該曹依例付軍職,冠帶常仕,何如?傳曰,允。
傳于宋持養曰,吏曹參議有闕之代,前望單子入之。
吏曹參議前望單子入之,金洙根落點。
宋持養啓曰,新除授吏曹參議金洙根,以前任安東府使,方在解由未出中,何以爲之?敢稟。傳曰,勿拘。
洪鍾應啓曰,行大司憲李翊會,執義柳幼麟,掌令李鳳純·朴鳴載,持平吳鍾翕牌不進,持平洪在重雜科進,監察茶時之意,敢啓。傳曰,知道。
以大司諫李在鶴,司諫韓宓履,獻納李光載,正言柳來維,執義柳幼麟,掌令李鳳純·朴鳴載,持平吳鍾翕牌不進罷職傳旨,傳于洪鍾應曰,只推。
金胤根,以都摠府言啓曰,副摠管李憲球,以漢城府右尹,本府坐起,晝仕出去之意,敢啓。傳曰,知道。
又以兵曹言啓曰,輪對武臣加抄啓人員,別單書入之意,敢啓。傳曰,知道。
又以兵曹言啓曰,今月二十七日一兼禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以李熠爲兼司僕將。
兵曹口傳政事,副護軍單李熠。
洪鍾應,以義禁府言啓曰,時囚罪人南衡老,告身盡行追奪,徒三年定配,又五年禁錮照律公事,判付內,依允。功議各減一等事,命下矣。南衡老功議各減一等,告身盡行追奪,江原道通川郡朝珍驛,徒二年定配,又五年禁錮,而以議啓內辭意,具罪目,依例發遣府書吏,押送配所,何如?傳曰,允。
庚子四月二十三日午時,上御熙政堂。晝講入侍時,同知事韓鎭㦿,特進官洪學淵,參贊官洪鍾應,侍讀官宋柱獻,檢討官曺雲承,假注書白弘洙,記事官金龍銓,別兼春秋洪在龍,各持詩傳第五卷,以次進伏。武臣吳致賢,進伏楹外訖。上曰,史官分左右。上誦前受音一遍訖。柱獻讀自采薇采薇,薇亦柔止,止靡使歸聘,仍奏釋義訖。上讀新受音十遍訖,命陳文義。柱獻曰,采薇之義,雖屬興起,而興起之中,實有賦其事之義。首章之薇亦作止,卽指啓行時薇芽之初生也,此章之薇亦柔止,卽指我戍未定,而薇已稍長,則詩人所以借此起興,而情實亦從以備矣。風·雅之篇,類此者甚多,如豳風七月章春日載陽之句,賦事之中,亦有興起之妙想,此皆六義中所未道者,而言外之義,槪可以意究矣。若於講讀之際,沈潛玩味,則詩人運思之妙,庶可默會於聖衷矣。上曰,下番陳之。雲承曰,此言我戍未定,靡使歸聘者,言戍事之未已,而無以問其室家之安否也,其情切悲,而以其重於公義,不遑顧私,此非徒戍者之勤於王事而然也,實由上之使之以道也。君臣之間,等威截然,君之所使,臣不敢不奉承,而若使之不以其道,則雖奉承而無以服其心矣。故論語曰,君使臣以禮,臣事君以忠,此章范氏註曰,於采薇,見先王以人道使人。以此觀之,古帝王使臣之道,蓋可見矣。伏願於此等處,深究而體念焉。上曰,經筵官陳之。鎭㦿曰,此章全篇,設爲戍役之民勞苦之情作之,而此大文中憂心烈烈,載飢載渴數句語,最是曲盡人情,極道困苦,憧憧一念,若恫在己,此所謂三代仁義之師也。以此師征,何往不克?蓋成周之世,勞還率遣,戍役之詩,皆敍其勤苦悲傷之情以憫之。故其民歡欣感激,敵愾之義,先於私情。易曰,說以使民,民忘其勞者,政謂此耳。雖以漢文之中主,方春一詔,能令疲癃皆起,夫民情之感戴,輒隨德意,有如影響,推是以往,則如傷惻怛之意,奚獨於師旅之間哉?仁人在上,群黎百姓,皆吾赤子,凡係懷保奠安之方,如慈母之於嬰兒。雖當飢荒之歲,拔諸溝壑,寘之袵席,使斯民忘飢忘渴,豈非古昔先王發政施仁,先斯四者之盛德也哉?月前流丐廣施之恩澤,卽先王先四之政,群情之歡欣感激,豈啻如周家戍役之士乎?伏願殿下,推此仁政,懋哉懋哉。上曰,特進官陳之。學淵曰,經筵儒臣,備陳無餘,臣無容更達矣。上曰,參贊官陳之。鍾應曰,臣亦無可達之辭矣。上掩卷,命史官就座,仍命退,諸臣以次退出。
上在昌德宮。停常參,只晝講。
成遂默啓曰,明日常參·經筵,取稟。傳曰,停。
韓鎭庭啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,行大司憲李翊會,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫韓宓履,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于韓鍾庭曰,只推。
以黃海監司趙斗淳狀啓,谷山府民家失火事,傳于成遂默曰,聞甚矜惻,元恤典外,別加顧助,結構奠接之方,廟堂措辭,分付。
成遂默,以禮曹言啓曰,試考恩賜儒生直赴給分帖,過科後,令成均館收聚爻周後草記事,曾有定式矣。卽接成均館所報,則今此式年文科殿試時,直赴殿試儒生幼學趙龜夏·金畯,生員睦仁㘽,幼學趙鳳夏·尹致贒,直赴會試儒生幼學鄭駿容,給分儒生幼學金文煥等七人登科,直赴會試儒生幼學李久榮·尹星璐,給分儒生幼學朴致奎·朴宗煥·李宗傳·鄭夔容等六人未參榜,合儒生十三人,前所受直赴給分帖,一竝收聚以送云矣。依定式爻周之意,敢啓。傳曰,知道。
又以司譯院都提調·提調意啓曰,因大臣筵奏,今番訃勅順付時,效勞之任譯,施以加資,而首譯則聞已資窮,以其子,從願付之等第事,允下矣。堂上任譯崔厚民·朴在豊,施以加資,堂下任譯,竝置之,首譯金相淳子景道,依其願付之倭學等第,而曾於庚寅御眞圖寫時別單中,別看役秦東益,以其子收用於該院事,判下矣。秦東益子堂上譯官秦膺煥,亦爲加資施行,何如?傳曰,允。
韓鎭庭,以兵曹言啓曰,新除授兼司僕將李熠,時無職名,依例口傳付軍職以入之意,敢啓。傳曰,知道。
又以刑曹言啓曰,卽接江原監司李光正文移,則金化縣徒一年定配罪人吳行道,洪川縣徒一年定配罪人沈亨錫,限滿云矣。取考曹上配案,則行道以叔姪間鬪罵罪,亨錫攔入闕內罪,己亥四月定配,俱爲限滿的實,依法典放送後,徒流案頉下事,分付道臣之意,敢啓。傳曰,知道。
又以刑曹言啓曰,私門徵債,自有法禁,況日前筵奏飭敎,何等截嚴,而前縣監李樂重,濫捉平民,私門拘囚,欲徵無名之債錢,揆以紀綱,萬萬駭痛。李樂重爲先令該府,拿問處之,憑藉橫侵之下屬,竝自臣曹,照法重繩,何如?傳曰,允。拿問嚴勘。
義禁府啓目,洪州牧使李玄五原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,向前閔永勳亦,囚供則雖以經勘爲辭,而昨年因繡啓議律時,以諸條所犯,混淪照入是白乎矣,到今大僚筵奏,旣以燒火倉簿,單擧請勘,則恐不可以一事再勘論是白如乎,査閱路斷,數目錯亂,情雖出於釐正,跡自歸於棄毁,以此照律,何如?判付,啓依允。
經筵官金仁根疏曰,伏以,臣盜竊虛名,濫叨殊渥,猥控危懇,兪音尙閟,恩顧愈往踰分,逋慢轉益添辜,夙夜兢惕,若隕淵谷。不意日者,近侍之臣,遠辱蓬蓽,特降聖諭,首尾百有餘言,懇惻諄切,過自謙抑,多非人臣所敢承聞者,擎讀以還,震恐駴汗,心魂飛越,臣罪至此,而益無所容貸也。嗚呼,惟我聖上,以聰明睿智之姿,當民國艱虞之際,誠心典學,虛己求〈人〉,法筵頻開,俊㐅旁招,此正萬化更始,八域顒望之會,凡有襪線之資者,孰不願補衣裳,而顧臣愚下,混被異數,殆同設鐘鼓於鶢鶋之前,其所以壞國體而䙝名器,當復如何?臣以世臣遺裔,亦嘗獲霑祿仕,隨參班行,初非草茅隱遯者流耳,葵藿之忱,駕屨之義,臣雖矇騃,亦豈全昧,而屢犯方命辜恩之科,一未冒膺者,寔出於甚不得已也。臣之鹵莽蔑識,無足齒於恒人之狀,前旣罄暴,無容更瀆,而竊恐他日,虛罔欺僞之習,必將緣臣益滋,聖上苟以是思之,其所鐫斥,決不俟臣言之縷縷矣。又況臣蒲柳薄質,近添風眩,形枯神鑠,日夕㱡㱡,作一病癈之物,設欲竭蹶趨命,其勢末由也已。顧乃一召再召,敦勉不置,曠古盛典,反歸文具,瞻聆所及,莫不譏議。臣之惶恧悶阨,猶不暇自恤,而朝廷擧措之失,寧不大可惜哉?伏願聖明,察臣此懇,非出一毫飾讓,亟刊選籍,永寢收召之命,使之涵泳聖澤,以全匹夫之微諒,不勝大幸。臣無任云云。答曰,省疏具悉爾懇。儒賢出處,固所自重,而今日諸儒賢之同然一辭,竝矢考槃者,實未知義諦之如何。於是乎益覺予誠淺禮薄,且慙且悵。爾須更念爾家世篤忠貞,非與高尙不事者同,亟回遐心,用副延佇。仍傳于韓鎭庭曰,此批答,遣地方官傳諭于經筵官金仁根。
庚子四月二十四日午時,上御熙政堂。晝講入侍時,同知事韓鎭㦿,特進官鄭基一,參贊官韓鎭庭,侍讀官李晉翼,檢討官李垿,假注書尹載善,記事官李東韻,別兼春秋洪在龍,各持詩傳第五卷,宗臣興寅君最應,以次進伏。武臣李圭澈,進伏楹外訖。上曰,史官分左右。上誦前受音一遍訖。晉翼讀自采薇采薇,薇亦剛止,止我行不來,仍奏釋義訖。上讀新受音十遍訖,命陳文義。晉翼曰,前章之柔止,此章之剛止云者,蓋以薇芽之柔剛,指其天時之變嬗,而臣於剛柔二字,竊有區區陳勉之義。夫剛柔者,人君馭世之大權,而抑揚進退,莫不由此。故洪範之六三德,剛克柔克,互相爲用,而聖人權其輕重,臨機制變,或以剛克剛,以柔克柔,或以柔克剛,以剛克柔,泛應曲當,各盡其宜,使天下民俗,咸歸皇極中正之域者,剛柔相濟之功也。又於此章末句,先儒有曰,憂心孔疚,切於仁,我行不來,安於義,此可見仁義竝行之義也。人君苟能行仁施義,則上下交孚,情志相通,勇於報國,莫敢不服,豈不盛哉?伏願殿下,今以剛克柔克之義,爲抑揚進退之用,以體仁遵義之道,爲馭世體下之方焉。上曰,下番陳之。垿曰,謹按西山眞氏云,文王時爲西伯,以天子之命,命將遣戍,而歌采薇以勞者也。外若戍者之言,而實是文王之辭也。曰王事靡盬,不遑啓處,念戍者之勤勞王事,不能安其居處也。曰憂心孔疚,我行不來,念戍者之竭力報國,此行無歸期也,此蓋戍者之情,鬱結于中,不能以自愬者,文王乃先其未發,歌詠以勞苦之,如其身之疾疚焉。遐想其時,上下交孚,歡欣感激,有不能自已者也。非但戍役爲然,凡民之勞苦,而上能曲察其情,則雖勞而不怨,雖憂而能勵矣。今之農夫紅女,疲勞饑渴之狀,戚嗟愁苦之態,往往有甚於古之戍役,而豪華富貴之家,尙能知之者鮮矣。況可得上徹於九重之邃乎?今我殿下,爲民體下之政,不必專美於文王·周公,階前萬里,恒若臨民,恤民之憂,如己之憂,則民亦將以上之憂爲憂矣,此大易所云悅以使民,民忘其勞者也。惟聖明垂察焉。上曰,同知事陳之。鎭㦿〈曰〉,此大文中歲亦陽止一句語,有可以見君子之愛陽而惡陰也。陽止之月,卽十月,而十月是純陰用事之月。故嫌於無陽,而名之曰陽月也,則此豈非惡陰之義耶?伏願殿下,推陽止之微義,察消長之一理,以抑陰扶陽之政,爲燮理萬化之本焉。上曰,特進官陳之。基一曰,上下番儒臣及同知事,備陳無餘,臣則別無可達辭矣。上曰,參贊官陳之。鎭庭曰,臣亦無可達之辭矣。上掩卷,命史官就座,仍命退,諸臣以次退出。
上在昌德宮。停常參·經筵。
藥房都提調趙寅永,提調洪敬謨,左承旨成遂默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金胤根,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
宋持養啓曰,明日常參·經筵,取稟。傳曰,只晝講。
金胤根啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
成遂默啓曰,左副承旨金胤根,右副承旨洪鍾應,今日不爲仕進,竝卽牌招,何如?傳曰,允。
金胤根啓曰,禁衛大將李完植掃墳事,水原·楊州等地,今方出去矣。所佩命召,來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,御將兼察。
又啓曰,禁衛大將,以御將兼察事,命下矣。兼察禁衛大將金祖根,卽爲牌招,聽傳敎,何如?傳曰,從事官發牌,聽傳敎。
韓鎭庭啓曰,密符親納例也,而前咸鏡監司朴岐壽,謂有身病,使其褊裨替納,事甚未安。推考,何如?傳曰,允。
金胤根啓曰,行大司憲李翊會,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫韓宓履,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于金胤根曰,只推。
以右副承旨洪鍾應牌不進罷職傳旨,傳于金胤根曰,只推。
宋持養,以內醫院都提調·提調意啓曰,副提調李景在,今日問安,不爲仕進,卽爲牌招,何如?傳曰,允。
金胤根,以義禁府言啓曰,因刑曹啓辭,前縣監李樂重,令該府拿問嚴勘事,命下矣。李樂重今方待命,拿囚之意,敢啓。傳曰,知道。
義禁府啓目,前縣監李樂重原情云云。問目內辭緣,泛稱遲晩,刑推得情,何如?判付,啓除刑推議處爲良如敎。
又啓目粘連,向前李玄五亦,以若弊邑荐歉,難期舊逋準捧是白乎矣,糴法莫嚴,無由曲恕,以此照律,何如?判付,啓依允。
又照目粘連,楊州前前牧使閔永勳矣本府議啓內,囚供則雖以經勘爲辭,而昨年因繡啓依律時,以諸條所犯,混淪照入是白乎矣,到今大僚筵奏,旣以燒火倉簿,單擧請勘,則恐不可以一事再勘論是白如乎,査閱路斷,數目錯亂,情雖出於釐正,跡自歸於棄毁,以此照律,罪杖一百收續,告身盡行追奪私罪,奉敎依允爲旀,功減一等爲良如敎。
兵曹判書趙秉鉉疏曰,伏以,臣情有所窘迫,病有所纏痼,冒悚據實,仰丐體諒,期卸荷擔之重,思準知止之願,及奉批旨,兪音邈然,惝怳失圖,歷日憫隘。臣之前後拱籲,不至一再,每有暴私,輒紆殊眷,疾痛之呼,自底例讓,鞶帶之裭,未蒙開許,滿心抑塞,無地自容。如使臣,苟能耐官居而稱器使,效寸技而陳綿力,則寧敢妄托執謙,而負殫竭之悃,甘歸逋慢,而犯規避之辜也哉?噫,今臣此職,非徒濫焉,亦旣久矣。僥濫之懼,以久彌增,莫酬期勉之摯,適爲孤恩之科,是所以情與病,俱苦而交切,莫由一日自安耳。況奈蚊負漸愈難勝,駘蹶竟違致遠,睿諭縱勤於慰藉,愆尤自速於瘝曠,報蔑絲毫,罪積邱山,誠恐一朝僨敗,竟陷大戾,重以累委寄之托,傷殿下之明,則臣雖萬被郵罰,何以少續?由中之懇,亶非虛假,而巽薄之辭,未見上格,臣於是乎實不能無憾於天地之大日月之照也。至若狗馬賤恙,雖未暇支蔓猥屑,而緣瘁而作,遇煩則劇,寄性命於藥裹,掩寒暑於牀笫,仰遵恩答,姑專調息,則曹務鞅掌,憂悸熏念,牽攣公牒,强欲剸察,則神思委薾,抖擻沒着,廉維全壞,公私兩缺,徊徨隕越,罔知攸措。玆敢積誠申控,更瀆崇嚴,伏乞聖慈,曲賜憐察,特推成物之仁,俯垂體下之恩,仰稟東朝,劃改見帶,俾卒終始生成之澤,千萬幸甚。臣無任云云。答曰,省疏具悉。旣無必遞之義,病又不至於難强,卿其勿辭行公。
上在昌德〈宮〉。停常參,只晝講。
宋持養啓曰,明日常參·經筵,取稟。傳曰,只晝講。
洪鍾應啓曰,合辭許久闕啓,事甚未安。呈告人員,竝卽牌招,何如?傳曰,允。
傳于洪鍾應曰,中官李奎榮,全羅道康津縣薪智島定配。
傳于宋持養曰,在外經筵許遞,政官牌招開政。
洪鍾應啓曰,行大司憲李翊會,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫韓宓履,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于洪鍾應曰,只推。
宋持養,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶〈壇〉·馬祖壇·南郊南壇·雩祀壇·漢江壇·司寒壇·北郊祈雨壇·厲壇,次第看審,則壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
洪鍾應,以義禁府言啓曰,中官李奎榮,全羅道康津縣薪智島定配事,承傳啓下矣。李奎榮全羅道薪智島定配,而以承傳內辭意,具罪目,依例發遣羅將,〈押〉送配所,何如?傳曰,允。
庚子四月二十六日午時,上御熙政堂。晝講入侍時,同知事韓鎭㦿,特進官鄭鴻慶,參贊官成遂默,侍讀官李晉翼,檢討官李垿,假注書白弘洙,記注官趙相玉,別兼春秋南秉哲,各持詩傳第五卷,宗臣興完君晸應,以次進伏。武臣沈樂臣進伏楹外訖。上曰,史官分左右。上誦前受音一遍訖。晉翼讀自彼爾維何,止一月三捷,仍奏釋義訖。上讀新受音十遍訖,命陳文義。晉翼曰,一月三捷,雖冀速捷,而猶以三爲期者,蓋不欲一戰而取勝,要使在彼而心服,在此而非倖,先儒所謂采薇一詩,見先王仁厚之至者,此也。大抵人君,以仁厚之心,行仁厚之政,則在下者雖勞而不怨,憂而能勵,此眞悅以使民,民忘其勞者也。伏願殿下,於仁義二字,尤加體念焉。上曰,下番陳之。垿曰,謹按此曰路者,卽路車也,曰君子者,卽將帥也。此章大旨,只云遣戍役之詩,故彭氏疑其不及將帥。然旣曰君子,則豈非將帥乎?昔我正宗大王,講論此章,敎曰,此戍役之詩,是泛言之也,實則未嘗不及將帥。以篇內君子之車,君子所依等語觀之,可見小註彭氏之說,恐非是,未知如何。侍講官仰對曰,先儒論采薇以下三詩,遣將帥及戍役,同歌同時,欲其同心也,反以勞之,異歌異時,殊尊卑也,此言得之。彭氏之誤,誠如聖敎矣。當日俯詢之聖旨,非但解千古之疑難,似垂訓於今日之講筵也,豈不休哉?蓋聖學將就之方,貴無間斷,功在討論,然後緝熙之功,自底光明矣。伏願殿下,益加體念焉。上曰,同知事陳之。鎭㦿曰,凡師旅之行,以氣爲主,氣先竭則有兵不振之嘆。此詩雖出於遣戍役而憫勞苦之意,全篇徒說其悲傷困苦之狀,有如靡室靡家,不遑啓居,憂心烈烈,載飢載渴,王事靡盬,憂心孔疚等語云爾,則師氣易阻,雖有敵愾之義,從何有奮發底象?至于此章,忽以彼爾之華,起興之,繼以彼路之車,用實焉。又以四牡之壯,有月三必捷之勢,風勵鼓發,頓令王師倍壯,於是乎詩體之滚滚有次序,槪可見矣。蓋先述勞苦,道其情也,後言三捷,勸其義也,此不特詩人善於敍事,在先王人道使人之義,必有精微之旨,存焉。伏願殿下,燕蠖之暇,溫繹玩味,則庶有裨於聖工之進,益矣。上曰,特進官陳之。鴻慶曰,此章以常棣之華起興,而樂道其君子之容,以美將帥之賢。蓋以先王之激勸有道,而士卒之響義如此,則便是湯·武仁義之師也。故孟子曰,仁者無敵於天下,苟如是則何敵之不摧,何戰之不捷乎?雖於昇平之時,亦當安不忘危,必有武備,敍其勞苦而慰說其情,念其飢渴而風勵其義,則三軍之心,無不感激,皆欲如手足之捍頭目,子弟之衛父兄。故孟子曰,天時不如地利,地利不如人和。夫人和之道無他,惟在於上之所以體下而已。因此推之,中庸九經,體群臣子庶民,莫不皆然。君使臣以禮,則臣事君以忠,悅以使民,則民忘其勞者是耳。伏願聖明,益加體念焉。上曰,參贊官陳之。遂默曰,上下番儒臣及同知事·特進官,備陳無餘,臣無容更達矣。上掩卷,命史官就座,仍命退,諸臣以次退出。
上在昌德宮。停常參,只晝講。
自午時至申時,日暈。
韓鎭庭啓曰,明日常參·經筵,取稟。傳曰,只晝講。
又啓曰,來初一日輪對日次,而景慕宮夏享大祭齋戒相値,頉稟之意,敢啓。傳曰,知道。
洪鍾應啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,假注書尹載善,身病猝重,勢難察任,今姑改差,何如?傳曰,允。
尹載善改差,代以金錫模爲假注書。
韓鍾庭啓曰,行吏曹判書權敦仁,參判趙冀永,參議金洙根牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,行吏曹判書權敦仁,參判趙冀永,參議金洙根,牌不進推考傳旨及罷職傳旨,今方捧入,而開政命下,已至經宿,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
有政。吏批,行判書權敦仁陳疏,參判趙冀永進,參議金洙根式暇,同副承旨韓鎭庭進。啓曰,行判書權敦仁陳疏入啓,參議金洙根式暇,小臣獨政未安,何以爲之?敢稟。傳曰,仍爲之。以韓宓履爲副應敎,朴岐壽·朴綺壽爲知經筵,洪學淵·李憲球爲同經筵,尹致謙爲同敦寧,洪在喆爲同義禁,趙秉龜爲大司成,曺錫亨爲敦寧都正,金普根爲繕工主簿,馬翰良爲咸鏡都事。
兵批,判書趙秉鉉病,參判鄭鴻慶病,參議成龍申病,參知李是鍊入直進,右副承旨洪鍾應進。同知單金快權,僉知單金有喆,大護軍金弘根·李羲準,護軍李若愚·李彦淳,副護軍金景善·金鼎集·徐戴淳·李謙在·洪說謨·趙雲澈·朴齊憲·曺錫亨·李寅臯·崔憙錫,副司正尹載善,以上竝單付。
韓鎭庭啓曰,今此端午帖製述人中,時無職名人,令該曹口傳付軍職,何如?傳曰,允。
兵曹口傳政事,副司果單金德喜·金穰根·洪永圭·李寅夔·趙龜夏。
韓鎭庭啓曰,端午帖製述人,旣已抄啓矣。弘文提學趙秉鉉,待明朝牌招,使之出韻科次,何如?傳曰,允。
洪鍾應啓曰,行大司憲李翊會,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫韓宓履,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于洪鍾應曰,只推。
韓鎭庭啓曰,吏曹郞廳來言,臺諫有闕,政事,取稟。傳曰,前望單子入之。
洪鍾應,以都摠府言啓曰,副摠管李顯英,以摠戎中軍,本營諸將官射會監試事,訓鍊院晝仕出去之意,敢啓。傳曰,知道。
又以兵曹言啓曰,文臣兼宣傳官鄭基世,以其病難供職,呈狀乞遞,改差,何如?傳曰,允。
又以訓鍊都監言啓曰,本局把摠李承德,身病甚重,勢難察任,改差,何如?傳曰,允。
又以義禁府言啓曰,卽接忠淸道鎭岑縣監徐士淳牒報及成冊,則大逆不道罪人百周應坐之類,査出以來矣。百周子良吉,年五歲懸錄,依律文免絞,全羅道龍潭縣緣坐爲奴,而自該縣,已爲保授云,依例令刑曹押送配所,何如?傳曰,允。
義禁府啓目粘連,向前李樂重亦,旣已現發於大僚筵奏之後,固當嚴徵於朝家申令之初是白乎乃,今此囚供發明,有難直加勘斷兺除良,取考秋曹査案,則專是奴屬之自下拘執,初非主斑之指揮推捉是如是白乎矣,身爲家長,敢曰不知,況事係民隱,跡涉橫侵,此不可諉非身犯,而有所曲恕,以此照律,何如?判付,啓依允。又照目粘連,洪州牧使李玄五矣本府議啓內,以若弊邑荐歉,難期舊逋準捧是白乎矣,糴法莫嚴,無由曲恕,以此照律,罪杖八十收續,奪告身三等私罪,奉敎依允爲旀,功減一等爲良如敎。
行吏曹判書權敦仁疏曰,伏以,臣於昨秋,叨忝玆職,辭不獲命,遂乃冒應,四朔之內,疾病過半,縱時有三數行政,又種種謬誤,臣亦不敢以自恕,三籲苦懇,竟蒙諒退。臣至今感念恩造,拊心慙負,竊庶幸其終始生成,不底大戾,不自意前望特點,復加於臣。夫臣昔之膺也,非臣材具,足以稱隆寄也,特殿下鑑燭之未悉也,及其退也,果然材具之無當,瑕類之不掩,殿下亦許之退,則殿下始燭悉於臣也。夫大堯官人,亦不過曰試可乃已,試可而無所可,乃已而卽已之,上所以無憾於用人,下亦所以短長本末之畢輸無隱也。若旣已而猶不已之,旣試而欲又試之,不審殿下官人,將何所取於其人也?苟謂臣前固無能,後必能之,則斷然非理也。雖則無能,姑且任之,望功而責成焉,則顧今衆多賢才,前望林立之中,獨斷斷不捨於無能不效之賤臣,得無甚苟且乎?且臣已處之任,卽國之重務也。歲饑民困,財蓄日匱,百計支拄,調度多失,臣實非聰明智慮有幹能者,極竭魯鈍,尙懼不克負荷,重使之處於六府之長,主持銓衡,旁綰金穀,是不翅蚊背之安泰山,其不僨者有之乎?況臣孤弱,自知眇福,一朝以如此重務,竝如此兜攬晏然不知變,終必不免有殃咎之召,殿下亦將何以處臣哉?臣由是大恐,彌日不寧,敢犯違傲,略入文字。伏乞聖明,特賜照察,仰稟東朝,亟遞臣新授銓任,以幸公私,不勝大願。臣無任云云。答曰,省疏具悉。卿其勿辭行公。
庚子四月二十七日卯時,上御熙政堂。晝講入侍時,同知事韓鎭㦿,特進官李羲肇,參贊官洪鍾應,侍讀官兪象煥,檢討官李垿,假注書尹載善,記事官金龍銓,別兼春秋南秉哲,各持詩傳第五卷,宗臣興寅君最應,以次進伏。武臣朴蓍會進伏楹外訖。上曰,史官分左右。上誦前受音一遍訖。象煥讀自駕彼四牡,止玁狁孔棘,仍奏釋義訖。上讀新受音十遍訖,命陳文義。象煥曰,大抵此章旨義,專在於豈不日戒之義,而上下一心,三軍同力,行列整肅,器械精緻,則不以我之强盛,忽彼之扞禦,日相警戒不忘備者。故易著思患預防之訓,書有儆戒無虞之謨者,此皆日戒之義也。在軍法猶尙如此,況帝王家學問上,亦豈無推移警戒乎?講辨問難,將以警備乎政令施措也,學問緝熙,講論光明,則政事由是而合度,施爲自此而得宜,有似乎師出以律,以奏膚功者也。伏願殿下,勿以戍役詩句語忽之,必於戒字上功夫,深加留念焉。上曰,下番陳之。垿曰,謹按此詩前三章,遣戍役之辭也,四章五章,言將帥率領戍役而行也,其車馬之美,威儀之盛,足令三軍增氣,有戰必勝攻必取之勢。故上章末曰,一月三捷,至於此章,再言四牡,而上四牡,君子所乘者,故騤騤然有壯健之威,下四牡,兵車所駕者,故翼翼然有整治之象矣。旣到所征之地,軍容閑習,器械精好,而不以備豫之盛,敢忽防患之道,故於是乎君子小人,日相警戒,此皆出於感激歡欣,同心報國也。一詩之中,以私情公義,反覆言之,此所以聖人感人之深也。易之咸曰,聖人感人心,而天下和平,此實後世帝王服膺之訓也。伏願殿下,深軫體下之政,以感人心,爲政治之道焉。上曰,同知事陳之,鎭㦿曰,此篇之旨,連日敷奏,今無容更達矣。上曰,特進官陳之。羲準曰,上下番儒臣所奏切實,伏望於此體念,而臣則無更達之辭矣。上曰,參贊官陳之。鍾應曰,臣亦無可達矣。上掩卷,命史官就座,仍命退,諸臣以次退出。
上在昌德宮。停常參,只晝講。
自申時至人定,灑雨下雨,測雨器水深五分。自人定至二十九日開東,灑雨下雨,測雨器水深一寸。
金胤根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
宋持養啓曰,明日常參·經筵,取稟。傳曰,只晝講。
洪鍾應啓曰,合辭許久闕啓,事甚未安。呈告人員,竝卽牌招,何如?傳曰,允。
司諫前望單子入之,李佑伯落點。
金胤根啓曰,新除授司諫李佑伯,一體牌招,何如?傳曰,允。
金錫模在外,代以李鼎信爲假注書。
李鼎信有頉,代以成錫魯爲假注書。
金胤根啓曰,行大司憲李翊會,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于金胤根曰,只推。
金胤根啓曰,行大司憲李翊會,謂以先壠有事,陳疏徑行,事甚未安。原疏纔已退却矣,推考,何如?傳曰,允。
傳于金胤根曰,大司憲許遞,前望單子入之。
大司憲前望單子入之,宋啓榦落點。
傳于宋持養曰,當該承旨推考。
以忠淸監司金英淳狀啓,沃川郡民家失火事,傳于成遂默曰,許多民戶之一時燒燼,聞甚驚惻,元恤典外,別加顧助,燒死人如有生前身還布,竝蕩減,卽爲結構奠接,俾無失所之弊事,廟堂措辭,分付。
以黃海監司趙斗淳狀啓,黃州牧民家失火事,傳于成遂默曰,聞甚矜惻,元恤典外,別加顧助,結構奠接之方,廟堂措辭,分付。
宋持養,以弘文館言啓曰,新除授副應敎韓宓履,卽爲牌招察任,何如?傳曰,允。
金胤根以備邊司言啓曰,昨日政事中繕工主簿望,以復職擬入蒙點矣。方有虛司果未區處者,而經出甄復,設有可援之例,終違銓格,原望筒勿施,何如?傳曰,允。
又以刑曹言啓曰,義禁府啓辭內,卽接忠淸道鎭岑縣監徐士淳牒報及成冊,則大逆不道罪人百周應坐之類,査出以來矣。百周子良吉,年五歲縣錄,依律文免絞,全羅道龍潭縣緣坐爲奴,而自該縣,已爲保授云,依例令刑曹,押送配所,何如?傳曰,允事,命下矣。罪人良吉,令該道道臣,依例卽爲押送于配所之意,敢啓。傳曰,知道。
庚子四月二十八日卯時,上御熙政堂。晝講入侍時,知事朴綺壽,特進官徐英淳,參贊官韓鎭庭,侍讀官兪象煥,檢討官李垿,假注書白弘洙,記事官李東韻,別兼春秋南秉哲,各持詩傳第五卷,宗臣興完君晸應,以次進伏。武臣李能權進伏楹外訖。上曰,史官分左右。上誦前受音一遍訖。象煥讀自昔我往矣,楊柳依依,止采薇六章,仍奏釋義訖。上讀新受音十遍訖,命陳文義。象煥曰,此一章包六章而言之也。始述往來之遠近,次敍在道而飢渴,終言征役之傷悲,極道其勞苦之情,則君子能察其情,而上下相孚,雖勞而不怨,雖憂而能勵者,此可見先王之以人道使人,而仁厚之澤入人者深也。由是觀之,則不但以征伐論之,大抵爲人上者,得民制治之道,不外乎說以使民,民忘其勞,故雖以大禹之聖,一饋十起,以勞天下之民,且以文王之德,日中不遑,用咸和萬民者,卽厚下安宅固本寧邦之術也。今我殿下,臨御八域,咸育群生,必先本之典學,推諸發施,以之懷保小民,則何有乎治化之郅隆,生民之奠安也哉?伏願深留聖念焉。上曰,下番陳之。垿曰,謹按此章,言事成之後,摠敍其事,而遣戍之初,豫述往反之辭也。第二章之載飢載渴,念戍者以歸期尙遠爲憂,而又重之以飢渴也,卒章之載渴載飢,念戍者行役之久,飢渴傷悲,而人莫知也。此皆戍者之不能自道者,而文王代言之如此,此可見聖人以己之心,爲人之心,使民忘其勞而忠於上也,此大學所謂道得衆則得國之義也。自古有爲之君臣,莫不以生民飢渴爲憂。故宋臣張南軒栻,入侍經筵,言於孝宗曰,周公之告成王,見於詩有若七月,見於書有若無逸,欲知稼穡之難,小人之依,帝王傳心法之要,端在於此。夫治常生於治,故其必嚴恭朝夕而不敢怠也,懷保小民而不敢康也。思天下之飢渴,若己飢寒之也,是心常存,則豈非治所由興哉?此言最爲切至。顧今饑饉荐至,生民之飢渴,不啻若采薇之戍卒,重可哀憐也。今我殿下,爲民父母,伏願以懷保小民,爲固邦本之道焉。上曰,知事陳之。綺壽曰,下番所奏張栻之言,極爲切當,而大抵人君要道,無如察下情,惟其察下情,是以勞而不怨。易曰,悅以使民,民忘其勞,又曰說之大,民勸矣哉,信此之謂也。夫子曰,愛之能勿勞乎,民雖不可不勞,而勞而知其情,則何怨之及上乎?以此章我心傷悲,莫知我哀觀之,雖若下之怨上,而實則上之人體下之情,作詩以勞之也。方今目下民情,萬萬遑急。臣聞之故老,如此之年,振古所無云矣。兩西所聞,已極驚慘,而都下流丐聚至,而四萬餘名,死亡相續,朝家德意隆至,移粟而設賑,上之德意,民亦知之。故其情雖急,愛戴之誠,莫不至極。在上之道,貴乎察下情,而察下情而已。蓋民悅則和氣上格,民愁則乖氣下降,其感應之速,捷於影響。伏願殿下,於此等處,恒留睿念,則祖宗皇天,降福無疆,繼自今,歲之大有,亦可望矣。孟子曰,爲民父母,如之何其使斯民飢而死也,又曰黎民不飢不寒,然而不王者未之有也。此等句語,每每體念焉。上曰,特進官陳之。英淳曰,經筵·儒臣,備陳無餘,臣無容更達矣。上曰,參贊官陳之。鎭庭曰,臣亦無可達之辭矣。上掩卷,命史官就座,仍命退,諸臣以次退出。
上在昌德宮。停常參,只晝講。
藥房提調洪敬謨,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
宋持養啓曰,明日景慕宮夏享大祭齋戒相値,視事頉稟之意,敢啓。答曰,知道。
又啓曰,明日召對,取稟。傳曰,爲之。
金胤根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
宋持養啓曰,行大司成趙秉龜,同義禁洪在喆,除拜後過三日不爲出肅,竝依定式推考警責,仍卽牌招察任,何如?傳曰,允。
成錫魯在外,代以李建春爲假注書。
李建春在外,代以朴光立爲假注書。
傳于宋持養曰,禮房承旨,馳詣宗廟·景慕宮,奉審摘奸以來。
韓鎭庭啓曰,大司憲宋啓幹在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李祐伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于韓鎭庭曰,只推。
傳于宋持養曰,發遣吏郞,諸執事淸齋與否,摘奸以來。
以京畿監司李奎鉉狀啓,宗廟·景慕宮薦新生眞魚,節序差早,限內不得封進,惶恐待罪事,傳于成遂默曰,勿待罪事,回諭。
以全羅監司李穆淵狀啓,任實縣民家失火事,傳于成遂默曰,當此農殷之時,許多民戶之一時燒燼,聞極驚慘,元恤典外,別加顧助,趁卽結構奠接,俾無捿遑失所之歎事,廟堂措辭,分付。
以全羅監司李穆淵狀啓,珍山郡民家失火事,傳于成遂默曰,聞甚矜惻,元恤典外,別加顧助,結構奠接之方,廟堂措辭,分付。
宋持養,以司饔院監膳提調意啓曰,鷹師契貢人等呼訴內,京貿山雉,今已垂之,將無以封進云。依前傳敎定式,明日爲始,各殿日下生雉,以活鷄全數代封之意,敢啓。傳曰,知道。
韓鎭庭,以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
義禁府照目帖連,前縣監李樂重矣本府議啓內,旣已現發於大僚筵飭之後,固當嚴懲於朝家申令之初是白乎乃,今此囚供發明,有難直加勘斷兺除良,取考秋曹査案,則專是奴屬之自下拘執,初非主班之指揮推捉是如是白乎矣,身爲家長,敢曰不知,況事係民隱,跡涉橫侵,此不可諉非身犯,而有所曲恕。以此照律,罪杖一百收贖,告身盡行追奪,流三千里定配私罪,奉敎依允爲旀,功議各減一等爲良如敎。
吏曹參議金洙根疏曰,伏以,臣至庸極陋,本不足備數於淸朝百執事之末,而蹈藉世蔭,夤緣倖會,前後歷揚,罔非踰濫,報效旣蔑絲毫,悚慄常若淵谷,迺者三銓新命,忽下於千萬夢想之外,此非但臣之自知不稱,亦必通朝之所共嗤點者也。況臣出入邇列,居然六七年于玆,本末長短,宜莫逃於淵鑑之下,則豈謂臣一毫近似於是任哉?直不過以猥塵淸塗,節次推擬,名在前望,天點偶及耳。雖然,國家用人之政,惟銓官是聽,陟黜臧否,激揚淸濁,莫非銓官之事,而參聞末議者,均有其責。是以自古名碩,猶莫不逡巡却顧,何嘗有譾劣如臣,疎闇如臣者,一或濫竽於其間也哉?且臣家世儒,素聞見謏寡,同朝才彦,半不識面,流品階級,未嘗經心,雖欲冒進政席,强論可否,顧何異於眇者之求視,聾者之審音也?托名華要,在常情孰不榮耀,而貽譏尸素,於私分必招殃咎,此臣所以歷日震懍,不知措躬之所也。日昨政命,違牌路阻,不得不拚棄廉隅,黽勉祗肅,而今若諉以已出,晏若固有,則尤非臣平日之所自諒也。玆敢披攊肺肝,仰瀆崇嚴,伏乞聖慈,諒臣之言非出崇讓,念是職之不可虛授,仰稟東朝,亟許遞免,以重公器,以遂微願焉。臣無任云云。省疏具悉。爾其勿辭察職。
庚子四月二十九日卯時,上御熙政堂。晝講入侍時,知事李羲準,特進官尹致謙,參贊官金胤根,侍讀官李晉翼,檢討官任百經,假注書白弘洙,記事官李東韻,別兼春秋洪在龍,各持詩傳第五卷,宗臣興完君晸應,以次進伏。武臣李定鉉,進伏楹外訖。上曰,史官分左右。上誦前受音一遍訖。晉翼讀自我出我車,止維其棘矣,仍奏釋義訖。上讀新受音十遍訖,命陳文義。晉翼曰,郊外謂之牧者,言其地可放牧,牧之爲言養也。故養牲之官,亦謂之牧,周禮之牧人,是也。非但養牲之官謂之牧,養民之官,亦謂之牧,虞之十二牧,周之九牧,是也。非但養民之官謂之牧,人君亦有養民之責,故書之呂刑曰,惟作天牧,作天牧云者,言爲天牧養斯民也。養民之道,當如父母之養其子,一寒暑一飢飽,憧憧不忘,恩勤顧恤,則凡吾林林蔥蔥,皆當得其養矣。此雖言外之旨,足爲反隅之譬,伏願體念焉。上曰,下番陳之。百經曰,出車之初,先言王事之多難,以戒其僕夫,則可見其尊敬王命,憂勤國事之意也。蓋下之事上,係於上之使下。故君使臣以禮,臣事君以忠,君視臣如手足,臣視君如腹心,所以南仲敵愾之忠,出於先王體下之恩矣。亦粵我殿下,禮使臣隣,如周家忠厚之風,則今日在廷之臣,孰非南仲之賢乎?念哉念哉。上曰,知事陳之。羲準曰,上下番儒臣所奏,已極切實,臣則別無所奏矣。上曰,特進官陳之。致謙曰,臣亦無可達之辭矣。上曰參贊官陳之。胤根曰,詩之至此,別無文義可以敷衍之言,則儒臣備陳無餘,臣無容更達矣。上掩卷,命史官就座,仍命退,諸臣以次退出。
上在昌德宮。停常參·經筵。
自巳時至未時,日暈。
洪鍾應啓曰,來初五日,朝參日次,而綏陵忌辰祭齋戒相値,頉稟之意,敢啓。傳曰,知道。
宋持養啓曰,明日常參,取稟。傳曰,只晝講。
洪鍾應啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
傳于洪鍾應曰,召對入侍。
傳于宋持養曰,禮房承旨,馳詣景慕宮,奉審摘奸以來。
朴光立在外,代以趙永大爲假注書。
趙永大在外,代以李東爲假注書。
傳于宋持養曰,政官牌招開政。
宋持養,以吏批言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
又以吏曹言啓曰,今此端午祭祭官,當爲磨鍊,而除老病·公頉,實無推移排比之路。依近例,刑官及司饔院官員年六十以上人,通融塡差以入,而其中時無職名人,令該曹口傳付軍職,何如?傳曰,允。
洪鍾應,以兵批言啓曰,陞資拜營將者,瓜滿前,以不職遞罷,則不計朔數多少,還收資級,載在法典矣。前全州營將李明學,旣以身病遞罷,所授加資,依例還收之意,敢啓。傳曰,知道。
又以兵曹言啓曰,每當儲窠之月,虛司果,不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又以兵曹言啓曰,宣傳官李應謙,五衛將洪達世·李顯喆·張興爕·金魯學,景福宮衛將金得秀·高漢星,慶熙宮衛將崔忠源·金快權,俱以病難供職,呈狀乞遞,五衛將金有喆,老病在鄕,上來無期云,竝改差,何如?傳曰,允。
有政。吏批,行判書權敦仁進,參判趙冀永,參議金洙根,竝牌招不進,右承旨宋持養進。以申佐模爲禮曹佐郞,林性洙爲軍器僉正,李鳳寧爲繕工主簿,李命允爲徽陵別檢,南履炯爲洪州牧使,朴宗炯爲重林察訪,尹玉鉉爲松羅察訪,兼祭酒單宋啓榦。
兵批,判書趙秉鉉進,參判鄭鴻慶病,參議成龍申病,參知李是鍊入直,同副承旨韓鎭庭進。啓曰,全州營將,今當差出,而擬望之人乏少,未準朔禁軍將竝擬,何如?傳曰,允。以金弘根爲知事,安邁權爲都摠管,鄭基一爲同知,申杓爲訓鍊判官,趙秉懿爲羽林將,洪在龍爲文兼,柳亨植爲全州營將,元策爲滿浦僉使,同知單金得秀,僉知單李肯道·李羲臣·許潤大,護軍李翊會,前營將李明學,折衝今降禦侮。
吏批,再政。李度亨爲內資主簿,朴斆默爲平市主簿。
兵批,再政。以金翰喆爲宣傳官,李熙絅爲內禁將,金東翼·崔憙錫·李慶年爲五衛將,尹秀甲·安廷一爲景福將,鄭允皞爲慶熙將,李宅熙爲宣傳官,副護軍單李應謙,副摠管單安邁權。
以吏曹參議金洙根牌不進罷職傳旨,傳于洪鍾應曰,只推。
宋持養,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
醫官金光說書啓,陳慰進香兼謝恩使完昌君時仁,無事作行,本月二十六日午時量,渡江入去之意,詮次啓達。傳曰,知道。
洪鍾應,以義禁府言啓曰,咸鏡監司朴歧壽狀啓內,西北鎭前僉使崔鵬遠·金應聲,時僉使馬行逸等罪狀,令攸司稟處事,啓下矣。崔鵬遠家在咸鏡道洪原地,金應聲家在明川地云,依例發遣府書吏,竝拿來,馬行逸時在任所,依例發遣府書吏,交代後拿來,何如?傳曰,待待命拿囚。
又以義禁府言啓曰,時囚罪人李樂重,杖一百流三千里照律公事判付內,依允,功議各減一等事,命下矣。李樂重,功議各減一等,杖九十收贖,告身盡行追奪,忠淸道稷山縣成歡驛,徒二年半定配,而以議啓內辭意,具罪目,依例發遣府羅將,押送配所,何如?傳曰,允。
庚子五月初一日辰時,上御熙政堂。召對入侍時,參贊官洪鍾應,檢校直閣鄭㝡朝,侍讀官兪象煥,檢討官任百經,假注書白弘洙,記事官金龍銓,別兼春秋洪在龍,各持史略第一卷,以次進伏訖。上曰,史官分左右。上曰,上番讀之。象煥讀自田氏齊者,止諡敬仲。命陳文義。象煥曰,此章別無可達之文義。然其中敬之一字,最是緊要底旨意,而爲人君者,尤當服膺而體認也。大抵敬者,一德之權輿,萬善之樞紐。故自古明王聖君,莫不以敬爲主,成湯之至德而聖敬日躋,文王之聖工而緝熙敬止,以至於召公之告君曰,王敬作所云爾,則出治之本,在於典學,典學之本,在於毋不敬矣。今我殿下欲做比隆之治,晉修之工,必於敬字上工夫,深加聖念,是臣區區之望也。上曰,下番讀之。百經讀一遍訖,命陳文義,百經曰,陳完,覉旅之臣也,工正,六卿之一也,而隣國公族,因窮而歸,故俾縻其爵,優待以禮,可見桓公存恤之仁,收攬之明矣。顧今草野寒微之士,雖有蘊抱經濟之才,美玉無以自售,良金亦難自躍,必待朝家搜訪而後,可以需用。伏願殿下,廣致禮羅,量材授官,則奚但爲桓公收攬之明,亦可期大堯則哲之聖,念哉念哉。上曰,閣臣讀之。㝡朝讀一遍訖,命陳文義,㝡朝曰,上下番儒臣,備陳無餘,臣無容更達矣。上曰,參贊官讀之。鍾應讀一遍訖,命陳文義,鍾應曰,臣亦無可陳之文義矣。上掩卷,命史官就座,仍命退,諸臣以次退出。
上在昌德宮。停常參,只晝講。
韓鎭庭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
宋持養啓曰,明日·再明日,寧陵忌辰祭齋戒正日,三明日·初六日,綏陵忌辰祭齋戒正日,初七日·初八日,長陵忌辰祭齋戒正日,初九日·初十日,獻陵忌辰祭齋戒正日,十一日,孝昌墓忌辰祭正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
韓鎭庭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
宋持養啓曰,右副承旨洪鍾應,今日不爲仕進,卽爲牌招,何如?傳曰,允。
李東在外,代以金秉爕爲假注書。
金秉爕在外,代以金璉五爲假注書。
傳于宋持養曰,式暇承旨許遞,前望單子入之。
承旨前望單子入之,洪祐喆落點。
宋持養啓曰,新除授同副承旨洪祐喆,卽爲牌招,何如?傳曰,允。
韓鎭庭啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以左副承旨洪鍾應牌不進罷職傳旨,傳于宋持養曰,只推。
以同副承旨洪祐喆牌不進罷職傳旨,傳于宋持養曰,只推。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于韓鎭庭曰,只推。
以京畿監司李奎鉉狀啓,砥平縣民家失火事,傳于宋持養曰,聞甚矜惻,元恤典外,別加顧助,結構奠接之方,廟堂措辭,分付。
宋持養,以戶曹言啓曰,本曹方有擧行之事,而難付生手,正郞洪在果,今姑仍任,何如?傳曰,允。
宋持養,以成均館行大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成李繪九呈旬,直講朴奎賢差祭,典籍朴奎瑞呈辭在外,時無入直之員,以他郞官,姑爲代直,何如?傳曰,允。
韓鎭庭,以摠戎廳言啓曰,本廳哨官元粲,身病甚重,勢難察任,改差,何如?傳曰,允。
庚子五月初二日卯時,上御熙政堂。晝講入侍時,知事李羲準,特進官朴來謙,參贊官宋持養,侍讀官兪象煥,檢討官任百經,假注書白弘洙,記事官金龍銓,別兼春秋鄭基世,各持詩傳第五卷,宗臣興寅君最應,以次進伏。武臣金鍵,進伏楹外訖。上曰,史官分左右。上誦前受音一遍訖。象煥讀自我出我車,于彼郊矣,止僕夫況瘁,仍奏釋義訖。上讀新受音十遍訖,命陳文義。象煥曰,今此南仲之征伐玁狁也,車馬極其强盛,旗幟雖已整齊,自以爲任大責重,而恒存持重謹畏之心,亦不至輕佻率易,而必有戒愼恐懼之貌。故爲將帥者,憂心悄悄,爲僕夫者,情怳憔悴,則是將卒俱有戒懼之心,而卽所謂子行三軍,必也臨事而懼者也。此非但以戰伐言之,爲學之道,亦有此箇義理。故中庸曰,戒愼乎其所不睹,恐懼乎其所不聞。今我殿下沖齡御極,躬莅萬機,一心寅畏,兢兢業業,必以堯·舜之心爲心,而今日君臣上下,莫不以臨淵履氷,爲第一義,則雖無疆惟恤,亦無疆惟休矣。伏願戒哉戒哉。繼此仰達,極其悚惶,大抵讀書之法,章句內如或間斷,則他念易萌,聖工不得專一矣,伏願更加留念焉。上曰,下番陳之。百經曰,此詩,慰勞還帥之詩也,而先言將帥之憂心,至及僕夫之況瘁,此是先王曲軫下情處也。蓋人主之通下情,卽仁心之一端,而止仁,爲君道之先矣。今惟我殿下,以不忍人之心,行不忍人之政,匹夫匹婦之不獲其所,恫若在己,視之如傷,則天下可以歸仁,豈不休哉?克軫行仁之道,是臣區區之望也。上曰,經筵官陳之。羲準曰,上下番儒臣,已極備陳,臣無容更達矣。上曰,特進官陳之。來謙曰,臣亦別無可陳之文義矣。上曰,參贊官陳之。持養曰,臣亦無可達之辭矣。上掩卷,命史官就座,仍命退。諸臣以次退出。
上在昌德宮。停常參·經筵。
宋持養啓曰,明日召對,取稟。傳曰,停。
洪鍾應啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重,呈辭,監察茶時之意,敢啓。傳曰,知道。
李景在啓曰,左承旨成遂默,同副承旨洪祐喆,今日不爲仕進,竝卽牌招,何如?傳曰,允。
金璉五在外,代以尹致賢爲假注書。
尹致賢在外,代以沈宜元爲假注書。
以黃海監司趙斗淳狀啓,載寧郡守金勉淳身死事,傳于李景在曰,令該曹口傳擇差,不多日內下送。
吏曹口傳政事,以李晦淵爲載寧郡守。
以平安監司金蘭淳狀啓,陽德等邑民家失火事,傳于成遂默曰,聞甚矜惻,元恤典外,別加顧助,結構奠接之方,廟堂措辭,分付。
宋持養,以禮曹言啓曰,卽接和順幼學崔圭鉉所志,則以爲,族曾孫炳泰,嫡妾俱無子,以其同姓八寸兄煥穆第二子允大,欲爲繼後,兩家諸族,相議完定,而炳泰夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長崔圭鉉所訴旣如此,依定式崔煥穆第二子允大,立爲崔炳泰之後,何如?傳曰,允。
洪祐喆,以都摠府言啓曰,副摠管李顯英,以摠戎中軍,本營諸將官射會監試事,南別營晝仕出去之意,敢啓。傳曰,知道。
上在昌德宮。停常參·經筵。
宋持養啓曰,明日召對,取稟。傳曰,停。
洪鍾應啓曰,大司憲宋啓榦在外,執義柳幼麟,掌令李鳳純·朴鳴載,持平洪在重差祭,持平吳鍾翕呈辭,監察茶時之意,敢啓。傳曰,知道。
傳于宋持養曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于宋持養曰,原任直閣金鼎集,馳詣綏陵,奉審摘奸,仍留監祭,仍詣懿陵,一體奉審以來。
沈宜元有頉,代以鄭駿容爲假注書。
永陵獻官鄭鴻慶書啓,臣於昨日良中,受香祝出來,今日良中,來到本陵,安香是白乎所,卽伏聞典祀官,昨日來到典祀廳,奉安祭物,堅封欌鎖是白加尼,去夜良中,奉常寺書員庫直陪來者,不善守直,偸賊啓封,祭物中,粘米·白米·飯米·木麥米·芥子·石茸·加士里·胡椒實·胡桃實·栢子實·榧子·生栗·挾栢子·太末以上十四種,竝只見失是如乎,典祀官不勝驚惶,卽已馳報該寺,更爲受來祭物,趁時過享計料是如是白乎乃,莫重祭物,至有此變,事未前有,萬萬驚悚,緣由書啓云云。踏啓字。
大王大妃殿,傳于宋持養曰,今見永陵獻官書啓,實是無前變怪。祭物,雖更趁時封進,豈有如此萬萬驚悚之事乎?典祀官及本陵陵官,事過後拿問,各別嚴勘,該寺與本陵員役等,從重科治,譏詗之節,申飭於左右捕廳及畿營,期於不日內捉得之意,分付。
宋持養啓曰,卽見永陵端午祭獻官鄭鴻慶書啓,以爲今日陪奉香祝,來到本陵,則典祀廳奉安祭物十四種,昨夜爲盜所偸,典祀官,已報該寺,更爲受來祭物計料爲辭矣。莫重祭物,不謹守直,以致偸失之境,事未前有,萬萬驚悚。祭物則該寺官員,雖已陪進,而當該典祀官及不善照飭之本陵官,竝所當重勘,而本院請推之外,無他可施之罰,何以爲之,而該寺及本陵員役,竝令攸司,從重科治,譏詗之節,各別申飭於畿營及左右捕廳,何如?傳曰,允。竝拿問嚴勘。
宋持養,以奉常寺都提調·提調意啓曰,卽接永陵端午祭典祀官吳致淳所報,則昨日陪進祭品,奉安本陵典祀廳矣,夜間有偸竊之變,見失許多,卽速更爲封進云矣。聞極驚悚,祭物各種,更爲監封,使本寺郞廳,星火陪進,以爲及時熟設之地,而此是前所未有之變怪,分付捕廳及畿營,所犯賊漢,使之刻期捕捉,依律處斷,不謹守護之本陵入番員役,竝令畿營,捉致窮覈,照法勘斷,而祭品所重,何如,則奉安守直之節,事當十分惕念察飭,而身爲典祀官,致此無前之變,無所逃罪。雖以本陵官言之,不能檢飭之罪,在所難免。當該典祀官吳致淳及本陵入直官員,捧現告,過享後竝令該府,拿問處之,何如?傳曰,允。
醫官金光說書啓,陳慰進香兼謝恩使完昌君時仁,無事作行,本月二十七日午時量,入柵前進之意,詮次啓達。傳曰,知道。
洪鍾應,以禁衛營言啓曰,本營千摠具廷鉉,身病猝重,勢〈難〉察任,改差,何如?傳曰,允。
上在昌德宮。停常參·經筵。
藥房都提調趙寅永,提調洪敬謨,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御二錢重人蔘粟米飮,自今日一貼式限二貼煎入事,榻前下敎。
王大妃殿進御二錢重人蔘粟米飮,自今日一貼式限二貼煎入事,榻前下敎。
宋持養啓曰,明日召對,取稟。傳曰,停。
洪鍾應啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重,呈辭,監察茶時之意,敢啓。傳曰,知道。
洪祐喆啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
洪祐喆,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以義禁府言啓曰,卽接黃海監司趙斗淳牒報,則道內遂安郡位羅驛徒一年定配罪人吳處泓,今四月限滿爲辭矣。吳處泓徒限已滿,依例放送事,分付該道道臣之意,敢啓。傳曰,知道。
刑曹啓目粘連,鍾城吳陽益獄事,兩檢之痕損,不無相左,三條之起疑,亦有所見,似此疑獄,合施惟輕,下詢大臣處之,何如?判付,啓依允。曹啓目,問議大臣,則判中樞府事朴宗薰以爲,部位則脊背必死,傷痕則爛後乾貼,保辜立限,法意甚嚴,將養不效,形症無驗,恐難起疑云。判中樞府事李止淵以爲,痕損的確,詞證又備,論以情法,不須起疑云。右議政趙寅永以爲,限內致命,在法必償,傅生之典,恐難議到云矣。大臣之議如此,上裁,何如?啓。依諸大臣議施行爲良如敎。又啓目粘連,平壤洪龍云獄事。臣於年前審理有所附陳,而前後道啓所論若是,下詢大臣處之,何如?啓依允。曹啓目,問議大臣,則判中樞府事朴宗薰以爲,文案則類多疎漏,論列則皆出模索,況無一看證,未經質覈,難以遽斷重律云。判中樞府事李止淵以爲,脈錄未免模糊,論斷多出模索,若論審克之體,似在疑輕之科云。右議政趙寅永以爲,脈錄脗合於被人縊勒條,而與自縊勒條,全不相襯,有不容以其然豈然之說,有所抵仰云矣。大臣之議如此,上裁,何如?啓。依右相議施行爲良如敎。又啓目粘連,平壤韓德兼獄事。臣於年前審理,有所附陳,而前後道啓所論若是,下詢大臣處之,何如?啓依允。曹啓目,問議大臣,則判中樞府事朴宗薰以爲,人在渠手,雖曰非我,人孰信之云。判中樞府事李止淵以爲,忍忘在手,人自偶觸,則律文所謂過失傷也,到今傅生,未必爲失刑云。右議政趙寅永以爲,事變起於倉卒,元無可證之眼,蔽一言曰,敢折之難,未決之疑也,似此獄情,以過失殺傷人條,參互援用,或不甚舛於罪疑之訓矣云矣。大臣之議如此,上裁,何如?啓。依兩大臣議施行爲良如敎。
上在昌德宮。停常參·經筵。
宋持養啓曰,明日召對,取稟。傳曰,爲之。
韓鎭庭啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
成遂默啓曰,假注書白弘洙,身病猝重,勢難察任,今姑改差,何如?傳曰,允。
備忘記,全州營將柳亨植下直,長弓一張,長箭一部,片箭一部,筒兒一箇賜給。
傳于成遂默曰,奉審閣臣入侍。
白弘洙改差,代以文東瑝爲假注書。
文東瑝在外,代以睦仁㘽爲假注書。
宋持養,以吏曹言啓曰,新除授載寧郡守李晦淵,以其身病,屢度呈狀,不得下去云。身病旣如是,則有難强令往赴,罷黜,何如?傳曰,允。
又以吏曹言啓曰,今此獻陵忌辰祭典祀官兼大祝,前佐郞李珽塡差,而時無職名,令該曹口傳付軍職,何如?傳曰,允。
洪祐喆,以備邊司言啓曰,載寧郡守李晦淵,自該曹,以病請罷矣。本邑賑事未畢,不容一時曠官,其代,令該曹口傳差出,催促下送,何如?傳曰,允。
吏曹口傳政事,以徐麟淳爲載寧郡守。
兵曹口傳政事,副司果單李珽。
庚子五月初六日卯時,上御熙政堂。奉審閣臣入侍時,左承旨成遂默,假注書鄭駿容,記注官李昌廷,別兼春秋南秉哲,原任直閣金鼎集,以次進伏訖。上曰,史官分左右。鼎集進前奏曰,臣承命馳詣綏陵陵上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉,仍留監祭,享事安寧過行,仍詣懿陵,一體奉審則無頉矣。命史官就座,仍命退,諸臣以次退出。
上在昌德宮。停常參·經筵。
韓鎭庭啓曰,明日召對,取稟。傳曰,停。
洪祐喆啓曰,來十一日,朝參日次,而孝昌墓忌辰祭正日相値,頉稟之意,敢啓。傳曰,知道。
韓鎭庭啓曰,來十一日,輪對日次,而孝昌墓忌辰祭正日相値,頉稟之意,敢啓。傳曰,知道。
又啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
傳于洪祐喆曰,召對入侍。
韓鎭庭啓曰,假注書睦仁㘽時無職名,令該曹依例付軍職,冠帶常仕,何如?傳曰,允。
庚子五月初七日辰時,上御熙政堂。召對入侍時,參贊官洪祐喆,檢校待敎金學性,侍讀官兪象煥,檢討官任百經,假注書鄭駿容,記注官李昌廷,別兼春秋洪在龍,各持史略第一卷,以次進伏訖。上曰,史官分左右。上曰,上番讀之。象煥讀自五世至釐子乞,止乞專政。命陳文義。象煥曰,釐子乞,卽陳完五世孫也。完自陳奔齊,位至工正,而其實則羈旅也。至于屢世,而民心尙不附,故乞爲大夫,收賦稅時,糴以小斗,糶以大斗者,雖若小惠之未遍,其爲陰德則一也。以此推之,爲人上者,如欲得民心以爲政,則必也損上而益下,厚往而薄來,以爲民實惠。故有子曰,百姓足,君誰與不足,傅說曰,后匪民,罔以辟四方者,此也。今我殿下承艱大之業,臨愛戴之民,必也寅畏一念,子惠萬姓,使之藏富,而以爲足國之道焉。上曰,下番讀之。百經讀一遍訖。命陳文義。百經曰,賦稅之多寡,斗斛之大小,自有王家之定制,有非臣下之擅改,而陳乞之糶以大斗,糴以小斗,卽市恩沽惠之私也。然薄取厚施,王道之始,損上益下,仁政之先。故齊民之歸陳氏,如水就下,若使景公之政,省斂簡徭,助乏賑窮,君不增賦,民有餘力,則以齊爲王,豈不易於反手乎?藏富於民,是爲豐國,分人以財,謂之惠政。伏願殿下,念財散民聚之訓,爲本固邦寧之道焉。上曰,閣臣讀之。學性讀一遍訖。命陳文義。學性曰,上下番儒臣,備陳無餘,臣無容更達矣。上曰,參贊官讀之。祐喆讀一遍訖。命陳文義。祐喆曰,下番所奏切實,臣亦無可達之辭矣。上掩卷,命史官就座,仍命退。諸臣以次退出。
上在昌德宮。停常參·經筵。
宋持養啓曰,明日召對,取稟。傳曰,停。
洪祐喆啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
宋持養啓曰,左副承旨洪鍾應,今日不爲仕進,卽爲牌招,何如?傳曰,允。
又啓曰,三皇忌辰日親行望拜禮,前期一日以稟事,曾有定式矣。今初十日,太祖高皇帝忌辰日,親行望拜禮,何以爲之?敢稟。傳曰,北苑望拜禮,當親行,而齋宿,便殿爲之。
傳于宋持養曰,右副承旨許遞,前望單子入之。
承旨前望單子入之,趙鶴年落點。
傳于宋持養曰,承旨房望,順房爲之。
傳于洪祐喆曰,中官趙漢吉,令該府拿問嚴勘。
以黃海監司趙斗淳狀啓,黃州牧使尹行定,暗行御史旣已封庫,爲先罷黜事,傳于宋持養曰,令該曹口傳擇差,當日下送。
吏曹口傳政事,以金鼎集爲黃州牧使。
傳于宋持養曰,留院公事入之。
以趙漢吉囚單子,傳于洪祐喆曰,飭已施矣,分揀放送。
以左副承旨洪鍾應牌不進罷職傳旨,傳于洪祐喆曰,只推。
洪祐喆,以都摠府啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以摠戎廳言啓曰,本廳左司把摠徐相稷,身病甚重,勢難察任,改差,何如?傳曰,允。
上在昌德宮。停常參·經筵。
洪鍾應啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
又啓曰,明日北苑望拜禮時,闕字牌及罏盒,當爲奉來,門路,以何處爲之乎,敢稟。傳曰,永肅門爲之。
又啓曰,明日北苑望拜禮時,兩司長官,當爲進參,大司憲宋啓榦在外,何以爲之,而大司諫李在鶴病不進,卽爲牌招,以爲淸齋之地,何如?傳曰,允。
又啓曰,明日北苑望拜禮時,兩司侍臣,當爲進參,呈告人員,竝待開門牌招,何如?傳曰,允。
李景在啓曰,右副承旨趙鶴年,時在水原地,斯速乘馹上來事,下諭,何如?傳曰,許遞。前望單子入之。
承旨前望單子入之,金輔根落點。
李景在啓曰,新除授左副承旨金輔根,卽爲牌招,何如?傳曰,允。
傳于李景在曰,左副承旨許遞,前望單子入之。
承旨前望單子入之,李寅溥落點。
洪鍾應啓曰,今日齋宿承旨,當爲備員,新除授行左承旨李寅溥,所當牌招,而拘於廳規,不得請牌,何以爲之?敢稟。傳曰,牌招。
又啓曰,今日齋宿承旨,當爲備員,而行左承旨李寅溥在外,何以爲之?敢稟。傳曰,許遞。前望單子入之。
承旨前望單子入之,鄭㝡朝落點。
傳于洪鍾應曰,明日出宮門路,以宜春門爲之。
以大司諫李在鶴牌不進罷職傳旨,傳于洪鍾應曰,只推。
李景在,以吏曹言啓曰,卽接司僕寺牒報,則以爲明日北苑望拜禮敎是時,本寺正,例爲進輿差備,而正未差之代,卽爲口傳差出,以爲差備擧行之地云。司僕寺正未差之代,口傳備擬以入之意,敢啓。傳曰,知道。
吏曹口傳政事,以徐耆淳爲司僕正。
李景在,以吏曹言啓曰,新除授黃州牧使金鼎集,以其親病沈重,屢度呈辭,萬無離側赴任之望云。其親病旣如是,則有難强令往赴,改差,何如?傳曰,允。
成遂默,以漢城府言啓曰,向因大臣筵奏,麻提督子孫之寓在嶺南者,搜訪報來事,發關該道矣。卽者麻提督九代孫夏帛,自晉州上來,使之入參於享禮,而明年爲始,添入都錄之意,敢啓。傳曰,知道。
洪鍾應,以訓鍊都監言啓曰,謹依右議政趙寅永擧條批旨,麻提督後孫閑良夏帛,依李提督嗣孫鼎漢之例,本局加設哨官差下之意,敢啓。傳曰,知道。
上在昌德宮。停常參·經筵。
自卯時至人定,灑雨下雨,測雨器水深三寸一分,自人定至十一日開東,灑雨下雨,測雨器水深一寸九分。
望拜禮還內後,內閣·政院·藥房·玉堂口傳問安。答曰,知道。
藥房都提調趙寅永,提調洪敬謨,副提調李景在啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
宋持養啓曰,明日召對,取稟。傳曰,停。
鄭㝡朝啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
洪鍾應啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于宋持養曰,禮房承旨,馳詣孝昌墓,奉審摘奸以來。
傳于成遂默曰,戶房承旨,與禮曹堂上·戶曹郞廳,依定式馳詣宣武祠,奉審以來。
傳于洪鍾應曰,侍衛軍兵雨具,從便爲之。
洪鍾應,以備邊司言啓曰,今日行禮時,九卿參班,只有一人,儀節所載,誠極未安。除侍衛應頉外,竝捧現告從重推考,至於參班儒武,待令闕外,而未及知委,無一入參云。令政院各別査實不善擧行之,該房承旨,與當該堂上,亦爲捧現告,從重推考,該吏等,令攸司科治,何如?傳曰,允。
鄭㝡朝啓曰,今日望拜禮時,應參儒武,待令闕外,而不善知委,竟未參班,事未前有,極爲駭然,臣之不能先卽提飭,不勝惶恐,當該漢城府官員,所當重勘,而本院請推之外,無他可施之罰,何以爲之,敢稟。傳曰,拿處。
以執義柳幼麟,掌令李鳳純·朴鳴載,持平吳鍾翕·洪在重,司諫李佑伯,獻納李光載,正言李晩奎牌不進罷職傳旨,傳于鄭㝡朝曰,只推。
吏曹口傳政事,以沈宜升爲黃州牧使。
宋持養,以內醫院都提調·提調意啓曰,前鍼醫李昌佑,前議藥同參李昌佐,旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副司果單李昌佐·李昌佑。
洪鍾應,以訓鍊都監言啓曰,本局別將徐相五,身病甚重,勢難察任,改差,何如?傳曰,允。
庚子五月初十日辰時,上御熙政堂。大王大妃殿垂簾,藥房入診入侍時,都提調趙寅永,提調洪敬謨,副提調李景在,檢校直閣鄭㝡朝,記事官徐相敎,別兼春秋鄭基世·南秉哲,以次進伏。醫官崔暄·金時中·秦慶煥·卞宗浩,進伏楹外訖。上曰,史官分左右。寅永進前奏曰,近日日候漸熱,今日又蒸鬱,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,醫官使之診候乎?上曰,置之。仍命醫官先退。寅永曰,有一經稟事,敢此仰達矣。金順性爲名人,卽始染邪學,而因進告洋人,賞授五衛將者也,近以至凶至㦧無根之說,譸張煽惑云,故聞甚驚駭,試使捕廳査問,則供以得聞於洪元謨爲名人,而對質於元謨,則互相發明,有難以平問取服矣。大抵其說雖甚荒亂,其事極其重大,此輩之倡說與傳播間,不可不嚴覈得情,渠又無足以朝官待之,爲先令兩捕將,施刑更査後處之,何如?大王大妃殿敎曰,未知其言之如何,而雖無根柢,旣云至凶至㦧,則不可不盤詰,依所奏,令捕將,爲先嚴覈,而大抵近來捕廳擧行,極爲寒心,今番則無敢如前之意,嚴飭可也。寅永曰,世變層生,人心日乖,似此怪事,式月斯生,誠非細憂,而關係重大,不可不施刑嚴覈,査得其兩漢中誰爲凶犯矣。大王大妃殿敎曰,然矣。寅永曰,今此所奏,不必以擧條書出,以筵說爲之似好,而令政院,兩捕將發牌聽傳敎,何如?大王大妃殿敎曰,依此爲之。仍敎曰,金漢與洪姓人,素所親熟耶?寅永曰,聞果相親,而洪元謨,卽故承旨羲運之子也,羲運在正廟末年,出入三司,亦嘗斥邪,而至先朝時罪廢者也。寅永曰,新差黃州牧使,以其親病啓遞矣,本邑事勢,不可一日曠官,其未差之代,依初下敎,令該曹口傳差出,當日下送,何如?上曰,依爲之。出榻敎大王大妃殿敎曰,惜乾之餘,今有雨意,甚多幸矣。寅永曰,見今麥事漸登,三南則大豐云,而今日雨意,繼有沛然之望,誠爲萬幸矣。惠廳賑給之流丐輩,差過一旬,則麥農告熟,庶可有資生之道,姑俟次巡,欲令還送于各其道矣。大王大妃殿敎曰,唯。命大臣先退,仍命史官就座,又命退,承史以次退出。
庚子五月初十日卯時,上詣北苑望拜禮親行入侍時,行都承旨李景在,左承旨成遂默,右承旨宋持養,左副承旨洪鍾應,右副承旨鄭㝡朝,同副承旨洪祐喆,記事官徐相敎·沈敬澤,別兼春秋鄭基世·南秉哲,直提學金興根,檢校直閣金左根,檢校待敎金學性·金洙根,以次侍立。時至,通禮跪啓請外辦。上具翼善冠·黑圓領袍,出宜春門,仍步詣北苑板位所。通禮前導詣拜位北向立。贊儀唱四拜。上行四拜禮訖。贊儀唱跪。上跪。司香官二員,進香案前,三上香俯伏興退。贊儀唱四拜。上行四拜禮訖。遂默進前奏曰,臣以戶房承旨,宣武祠奉審進去矣。上曰,唯。上仍由宜春門還內,命出標信解嚴,諸臣以次退出。
上在昌德宮。停常參·經筵。
自開東至人定,灑雨下雨,測雨器水深三寸四分。
洪祐喆啓曰,明日常參·經筵,取稟。傳曰,停。
又啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
傳于洪祐喆曰,知申外不爲仕進承旨,竝許遞,政官牌招開政,如有違牌,勿爲呼望。
以京畿監司李奎鉉狀啓,田稅上納申飭事,南陽府吏鄕,發關推捉,則該府使金鍏强以爲,引連呈辭狀,不得已罷黜事,傳于洪祐喆曰,今日政差出,不多日內下送。
洪祐喆啓曰,行都承旨李景在,左副承旨洪鍾應式暇,左承旨·右承旨·右副承旨未差,臣吏兵批兼進之意,敢啓。傳曰,知道。
有政。吏批,行判書權敦仁進,參判趙冀永,參議金洙根竝式暇,同副承旨洪祐喆進。以李根友·趙雲澈·李源庚爲承旨,以李晉翼爲應敎,成遂默爲刑曹參議,尹聲大爲同經筵,洪晉淵爲戶曹正郞,朴來萬爲兵曹正郞,文義行爲軍器判官,金穰根爲西學敎授,崔爔爲氷庫別提,李謙在爲南陽府使,李顯英爲伊川府使,申在貞爲樂安郡守,柳相晉爲雲峰縣監,朴惟儉爲金井察訪,金龍銓爲參禮察訪,許傳爲麒麟察訪,盧鎭衡爲景陽察訪,戶曹正郞洪在果,仍任事承傳。
兵批,判書趙秉鉉病,參判鄭鴻慶病,參議成龍申病,參知李是鍊入直進,同副承旨洪祐喆進。同知單尹秀甲,僉知三單李熙絅·崔憙錫·鄭允皞,護軍李寅溥·尹行熙,副護軍成遂默·宋持養·金胤根·趙鶴年·金輔根·韓鎭庭·金東健·金鼎集·金敎喜·李光暎,副司果洪仁秀·李羲俊,以上竝單付。
吏批,再政。洪永圭爲校理,吉履元爲兵曹佐郞,前郡守洪大恒今加通政,加資覆啓判下。
兵批,再政。同知單安廷一,僉知單李慶年,以上竝單付。
洪祐喆啓曰,伴直無人,新除授右副承旨李源庚,所當牌招,而拘於廳規,不得請牌,何以爲之,敢稟。傳曰,牌招。
傳于洪祐喆曰,中官兪致定加資。
洪祐喆,以禮曹言啓曰,卽接成均館所報,則今日雨水,大聖殿正殿斑子兩處滲漏,正位床前及東配位床前地衣,俱爲沾濕云矣。修改之節,待晴擇日擧行,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而孝昌墓忌辰祭正日相値,不得設行之意,敢啓。傳曰,知道。
兵曹口傳政事,副護軍單鄭㝡朝。
上在昌德宮。停常參·經筵。
李根友啓曰,明日常參·經筵,取稟。傳曰,停。
洪鍾應啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李根友啓曰,左副承旨趙雲澈,今日不爲仕進,卽爲牌招,何如?傳曰,允。
傳于李根友曰,承旨有闕之代,前望單子入之。
承旨前望單子入之。金大根落點。
以右副承旨李源庚牌不進罷職傳旨,傳于洪鍾應曰,只推。
李根友,以弘文館言啓曰,新除授應敎李晉翼,校理洪永圭,竝卽牌招察任,何如?傳曰,允。
洪鍾應啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于洪鍾應曰,只推。
以左副承旨趙雲澈牌不進罷職傳旨,傳于洪鍾應曰,只推。
以應敎李晉翼,校理洪永圭牌不進罷職傳旨,傳于洪鍾應曰,只推。
大王大妃殿傳于洪鍾應曰,卽見捕廳文案,不過以渠輩之無根亂言,自唱自和也。雖無足大爲驚惋,又無足深爲究覈,若非金漢妖凶叵測洪漢怨懟悖亂,亦豈敢如是唱和?完厥罪狀,別無可以分等,而旣有捕廳跋辭,竝移送秋曹,各別嚴刑後,金順性絶島定配,洪元謨遠地定配,勿揀赦前。
洪鍾應,以左右捕盜廳言啓曰,謹依下敎,罪人金順性·洪元謨等,竝移送秋曹之意,敢啓。傳曰,知道。
又以刑曹言啓曰,大王大妃殿傳曰,卽見捕廳文案,不過以渠輩之無根亂言,自唱自和也。雖無足大爲驚惋,又無足深爲究覈,若非金漢妖凶叵測,洪漢怨懟悖亂,亦豈敢如是唱和?究厥罪惡,別無可以分等,而旣有捕廳跋辭,竝移送秋曹,各別嚴刑後,金順性絶島定配,洪元謨遠地定配,勿揀赦前事,命下矣。金順性·洪元謨,各嚴刑一次後,順性全羅道珍島郡金甲島,元謨咸鏡道慶源府,竝定配所,卽爲押送之意,敢啓。傳曰,知道。
又以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
又以兵曹言啓曰,卽接慶熙宮入直衛將金相楫牒報,則崇義門北邊墻垣三間頹圮云。爲先令繕工監,把子圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
又以備邊司言啓曰,都下流丐救急事,曾有慈敎矣。聞自賑廳,已給四巡,又於日間,將分畢巡,而見今麥事登場,雖外邑設賑處,皆當撤罷,依已例畢巡,分給日,令畿營,竝押送原籍官,俾得安土復業之地,何如?傳曰,允。
又以備邊司言啓曰,卽見慶尙監司金道喜狀啓,則以爲順興逋還,別定査官,與該府使,眼同詳覈矣。會査官豐基郡守沈鐛,順興府使朴雲壽,以各年反逋,區別報來,而該府始自辛卯,連値荐歉,虛勘舊還,添出新逋,至戊戌八年之間,耗上生耗,合吏民反逋,各穀爲二萬六千四百三石零,以若巨逋,猝難準刷,限二十年特許除耗排捧事,請令廟堂稟旨分付,而始逋掩逋前後守令,令攸司稟處矣。此邑排布,迄可休矣,首尾三十年之間,逋上添逋,排後加排,逋自五千而至七千,以至二萬六千包之現發,排自五年而爲十年,以至二十年之狀請,假使今日,一準道啓施行,推諸已往,必復如是,不過爲目下磨勘之方便,而糴法之蕩然,更無可論,況考已例,亦無二十年排逋者,此路一開,後弊難言,該道臣從重推考,原狀啓還下送,俾以從速收捧之道,更爲條列登聞,以爲稟處之地,前後邑倅,旣有道臣指名狀聞,竝令該府,從輕重勘處,何如?傳曰,允。
又以訓鍊都監言啓曰,本局千摠李能權,身病甚重,勢難察任,改差,何如?傳曰,允。
又以刑曹言啓曰,謹依下敎,於義本宮北墻瓦子撤去漢朴長孫,嚴刑一次後,咸鏡道長津府定配所,卽爲押送之意,敢啓。傳曰,知道。
兵曹,以白殷鎭爲摠戎中軍。
義禁府啓目,漢城府判官尹載成原情云云。傳旨內辭緣,泛稱遲晩,刑推得情,何如?判付。啓除刑推議處爲良如敎。又啓目,永陵典祀官吳致淳,令李鍾奎等原情云云。傳旨內辭緣,泛稱遲晩,所當請刑是白乎矣,吳致淳段,曾經侍從,勿爲請刑,載在大典通編,李鍾奎段,年過七十,法不當請刑,竝只議處,何如?判付。啓依允。
同副承旨洪祐喆疏曰,伏以臣,卽接家信,則臣父素患濕痰之症,因暑乍添,挾感愈苦,寢啖失宜云。臣纔聞此報,私情焦悶,忙陳短章,徑出禁扄。伏乞聖慈,亟遞臣所帶之銜,以便救護,仍治臣擅離之罪,以肅朝綱焉,臣無任云云。省疏具悉。所請依施。
上在昌德宮。停常參·經筵。
金大根啓曰,明日常參·經筵,取稟。傳曰,停。
洪鍾應啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金大根啓曰,右副承旨趙雲澈,同副承旨李源庚,今日不爲仕進,竝卽牌招,何如?傳曰,允。
洪鍾應啓曰,三品官之無得過三日循例請牌,曾有定式矣。刑曹參議成遂默,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
李根友啓曰,卽者義禁府都事來言,時囚罪人吳致淳·李鍾奎·尹載成等,當爲議處,而判義禁李紀淵有身病,次堂例不得擧行云。判義禁,卽爲牌招,何如?傳曰,許遞,前望單子入之。
判義禁前望單子入之,朴岐壽落點。
李根友啓曰,卽者義禁府都事來言,時囚罪人李鍾奎·吳致淳·尹載成等,當爲議處,而新除授判義禁朴岐壽未肅拜,次堂例不得擧行云。判義禁,卽爲牌招,何如?傳曰,允。
又啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于李根友曰,只推。
以右副承旨趙雲澈,同副承旨李源庚牌不進罷職傳旨,傳于李根友曰,只推。
金大根啓曰,明日傳香,禮房承旨當爲齋宿,而右副承旨趙雲澈,旣有只推之命,更爲牌招,何如?傳曰,允。
以右副承旨趙雲澈再牌不進罷職傳旨,傳于李根友曰,只推。
金大根,以弘文館言啓曰,應敎李晉翼,校理洪永圭,旣有只推之命,竝卽牌招察任,何如?傳曰,允。
以應敎李晉翼牌不進罷職傳旨,傳于李根友曰,只推。
李根友,以吏曹言啓曰,因忠淸監司金英淳狀啓,新除授洪州牧使南履炯,姑未赴任,而見今稅捧未畢,農務方殷,此際曠官,一時可悶,令該曹催促下送,以爲卽速赴任事,允下矣。自臣曹催促,則身病猝劇,萬無赴任之望云。其身病旣如是,則有難强令赴任,罷黜,何如?傳曰,允。口傳擇差,明日下送。
吏曹口傳政事,以李鐸遠爲洪州牧使。
李根友,以都摠府言啓曰,副摠管朴蓍會,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,卽聞島配罪人金順性,以金甲島定配云矣。此囚情節,至妖至憯,雖以好生之德,有此酌處之命,豈可以近島善地,有若尋常勘律者乎?當該堂上,難免不審之失,施以從重推考,仍令遠惡島,改定配所,何如?傳曰,允。
上在昌德宮。停常參·經筵。
藥房提調洪敬謨,副提調李景在啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李根友,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李根友啓曰,明日大王大妃殿誕日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨洪鍾應,右副承旨趙雲澈,同副承旨李源庚,今日不爲仕進,竝卽牌招,何如?傳曰,竝許遞,前望單子入之。
又啓曰,奏御文字,何等審愼,而洪州牧使李鐸遠下直肅拜單子,洪州之州字,誤書以川字,致勤下敎,臣之矇然捧入,不勝惶悚,當該通禮院官員,所當重勘,而本院請推之外,無他可施之罰,何以爲之,而該牧使,不可無警,從重推考,何如?傳曰,允。拿處,爾亦推考。
傳于金大根曰,傳香承旨,馳詣宗廟·景慕宮,奉審摘奸以來。
承旨前望單子入之,徐念淳·尹致秀·鄭德和落點。
傳于李根友曰,承旨房望,順房爲之,戶·刑換房。
李根友啓曰,新除授右承旨尹致秀,同副承旨鄭德和,竝卽牌招,何如?傳曰,允。
又啓曰,判義禁朴歧壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁朴岐壽牌不進推考傳旨,令方捧入,而開坐命下之後,如是違牌,事甚未安。更爲牌招,何如?傳曰,許遞,前望單子入之。
判義禁前望單子入之,李羲甲落點。
李根友啓曰,開坐事,命下矣。新除授判義禁李羲甲,卽爲牌招,何如?傳曰,允。
以慶尙監司金道喜狀啓,延日縣民家失火事,傳于鄭德和曰,當此農殷之時,許多民戶之燒燼,聞甚矜惻,元恤典外,別加顧助,結構奠接之方,廟堂措辭分付。
以黃海監司趙斗淳狀啓,鳳山郡民家失火事,傳于鄭德和曰,當此農殷之時,民家之燒燼,若是夥多,聞甚驚慘,元恤典外,別加顧助,卽爲結構奠接,俾無失所棲遑之弊事,廟堂措辭分付。
兵曹口傳政事,副護軍單洪祐喆。
李根友啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于李根友曰,只推。
鄭德和,以弘文館言啓曰,應敎李晉翼,旣有只推之命,卽爲牌招察任,何如?傳曰,允。
李根友,以刑曹言啓曰,備邊司啓辭內,卽聞島配罪人金順性,以金甲島定配云矣。此囚情節,至妖至憯,雖以好生之德,有此酌處之命,豈可以近島善地,有若尋常勘律者乎?當該堂上,難免不審之失,施以從重推考,仍令遠惡島,改定配所,何如?傳曰,允事,命下矣。順性,全羅道康津縣薪智島,改定配所,仍卽押送之意,敢啓。傳曰,知道。
又以義禁府言啓曰,因備邊司草記,順興府前後邑倅,旣有道臣指名狀聞,竝令該府,從輕重勘處事,允下矣。申匡一,旣己身死勿論,韓光臣,家在慶尙道順興地,申在獻,下去京畿楊州地,南勉敎,下去果川地云。依例發遣府書吏·羅將,竝拿來,何如?傳曰,待待命拿囚。
刑曹判書李憲瑋疏曰,伏以臣,以儱侗疎闇,待罪秋曹,畢竟僨誤,固所預料,果於今番金順性之定配所,而做錯甚大,豈以此囚之妖兇叵測,置諸近島善地乎?此臣不知道里之遠近風土之善惡,考案拈出,致若尋常例勘,藉曰不知,不知亦罪也。亂類從此而無所懲畏,刑章由是而將至解弛,全昧綜核,厥罪何居,纔因籌司草記,改定配所,臣之不職之悚,不審之懼,固不可問備而自安於心,玆敢冒入文字,竊附自列。伏乞聖慈,俯賜鑑諒,特遞臣所帶之任,仍治臣失誤之罪,以爲不職不審者之戒焉,臣無任云云。答曰,省疏具悉。不須深引,勿辭行公。
上在昌德宮。停常參·經筵。
午時未時,日暈。
大王大妃殿誕日,大殿,內閣·政院·玉堂·朝廷二品以上·六曹堂上·奉朝賀口傳問安。答曰,知道。大王大妃殿,內閣·政院·玉堂·朝廷二品以上·六曹堂上·奉朝賀單子問安。答曰,知道。王大妃殿·中宮殿,內閣政院·玉堂·朝廷二品以上·六曹堂上·奉朝賀口傳問安。答曰,知道。
金大根啓曰,明日常參·經筵,取稟。傳曰,停。
徐念淳啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
李根友啓曰,備邊司郞廳來言,今日賓廳日次,而大王大妃殿誕日問安相値,不得來會云矣,敢啓。傳曰,知道。
傳于李景在曰,承旨有闕之代,前望單子入之。
承旨前望單子入之,李是遠落點。
徐念淳啓曰,新除授承旨李是遠,方在罷散被謫蒙放中,以前任春川府使,亦在解由未出中,何以爲之,敢稟。傳曰,蕩滌敍用勿拘。
以應敎李晉翼牌不進罷職傳旨,傳于徐念淳曰,只推。
金大根,以弘文館言啓曰,應敎李晉翼,旣有只推之命,卽爲牌招察任,何如?傳曰,允。
以應敎李晉翼牌不進罷職傳旨,傳于徐念淳曰,只推。
金大根,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以禮曹言啓曰,今此大王大妃殿誕日諸道所封賀箋中,會寧府使趙元錫,以應封官,兼別軍職,故各爲封箋,興海郡守咸英錫,彦陽縣監成元鎭,雖非應封官,亦以別軍職封箋矣。一體看審捧入,而黃州牧使尹行定,纔已坐罷,所封箋文,依前例不爲捧入之意,敢啓。傳曰,知道。
徐念淳,以義禁府言啓曰,通禮院假引儀李學基拿處事,傳旨啓下矣。李學基係是雜岐,依定式移送秋曹之意,敢啓。傳曰,知道。
又以刑曹言啓曰,承政院啓辭內,奏御文字,何等審愼,而洪州牧使李鐸遠下直肅拜單子,洪州之州字,誤書以川字,致勤下敎,臣之矇然捧入,不勝惶悚,當該通禮院官員,所當重勘,而本院請推之外,無他可施之罰,何以爲之,而該牧使,不可無警,從重推考,何如?傳曰,允。拿處,爾亦推考,義禁府啓辭內,通禮院假引儀李學基拿處事,傳旨啓下矣。李學基係是雜岐,依定式移送秋曹之意,敢啓。傳曰,知道事,命下矣。謹按律文,則大明律上書奏事犯諱條,有曰上書及奏事錯誤者,杖六十,李學基,依此律勘處之意,敢啓。傳曰,知道。
右副承旨尹致秀疏曰,伏以,臣與左副承旨臣李根友,有友壻應避之嫌,揆以格例,在下當遞,玆陳短章,仰瀆崇嚴。伏乞聖慈,特許遞改,俾存公格,千萬幸甚,臣無任云云。省疏具悉。所請依施。
上在昌德宮。停常參·經筵。
金大根啓曰,明日召對,取稟。傳曰,停。
鄭德和啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金大根啓曰,同副承旨李是遠,時在江華地,斯速乘馹上來事,下諭,何如?傳曰,許遞,前望單子入之。
備忘記,方山萬戶張虎翼下直,長弓一張,長箭一部,筒兒一箇賜給。
承旨前望單子入之,朴齊明落點。
注書沈敬澤病代,以鄭駿容爲假注書。
鄭德和啓曰,肅謝法意,何等審愼,而差使員通津府使尹明儉,旣呈下直單子,不爲入來,事甚駭然,原單子勿施,雖以通禮院官員言之,捧單之際,不能照察,致有此混呈之擧,亦甚疎忽,竝所當重勘,而本院請推之外,無他可施之罰,何以爲之?敢稟。傳曰,竝拿處。
金大根啓曰,卽者副校理宋柱獻,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂備員間,視事頉稟之意,敢啓。傳曰,只道。
金大根,以弘文館言啓曰,校理南秉哲內閣進,副校理宋柱獻陳疏徑出,上番闕直,事甚未安。應敎李晉翼,副應敎韓宓履,校理洪永圭,副校理兪象煥,竝卽牌招,以爲推移入直之地,何如?傳曰,允。
又以奎章閣言啓曰,原任待敎金英根父喪,依定式遣檢書官,致賻致弔,仍爲勸粥以來之意,敢啓。傳曰,知道。
鄭德和啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于鄭德和曰,只推。
以應敎李晉翼,副應敎韓宓履,校理洪永圭,副校理兪象煥牌不進罷職傳旨,傳于鄭德和曰,只推。
鄭德和,以義禁府言啓曰,通津府使尹明儉,通禮院假引儀金相愈等拿處事,傳旨啓下矣,尹明儉,今方待命拿囚,金相愈,係是雜岐,依定式移送秋曹之意,敢啓。傳曰,知道。
副校理宋柱獻疏曰,伏以,臣卽接家信,則臣父素患痰癖之症,當暑添劇,食飮全却,動作須人。臣自聞此報,情私焦迫,忙陳短章,徑出禁扄。伏望聖慈,俯賜鑑諒,極遞臣所帶之職,俾便救護,仍治臣擅離之罪,以肅朝綱,千萬幸甚焉,臣無任云云。省疏具悉。爾其勿辭救護。
上在昌德宮。停常參·經筵。
鄭德和,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭德和啓曰,明日召對,取稟。傳曰,停。
又啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金大根啓曰,右副承旨李根友,今日不爲仕進,卽爲牌招,何如?傳曰,允。
注書徐相敎病代,以李鼎信爲假注書。
大王大妃殿傳于李根友曰,咸從府定配罪人林亨壽,靈巖郡定配罪人尹義儉,放送。
傳于李根友曰,中官崔錫禧絶島定配,趙漢吉定配。
鄭德和啓曰,卽者別兼春秋南秉哲,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋洪在龍·鄭基世,竝卽牌招入直,何如?傳曰,允。
鄭德和,以弘文館言啓曰,上番闕直,事甚未安。應敎李晉翼,副應敎韓宓履,校理洪永圭,副校理兪象煥,旣有只推之命,竝卽牌招,以爲推移入直之地,何如?傳曰,允。
鄭德和啓曰,明日常參·經筵,取稟。傳曰,停。
李根友啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于李根友曰,只推。
以別兼春秋鄭基世牌不進罷職傳旨,傳于李根友曰,只推。
以副應敎韓宓履,校理洪永圭牌不進罷職傳旨,傳于李根友曰,只推。
李根友,以武臣堂上朔試射試官意啓曰,今日試射時,五衛將申在敏,無緣不參,依承傳罷職,何如?傳曰,允。
又以義禁府言啓曰,咸從府定配罪人林亨壽,靈巖郡定配罪人尹義儉放送事,承傳啓下矣。林亨壽·尹義儉等放送事,分付各該道道臣之意,敢啓。傳曰,知道。
又以刑曹言啓曰,承政院啓辭內,肅謝法意何等審愼,而差使員通津府使尹明儉,旣呈下直單子,不爲入來,事甚駭然,原單子勿施,雖以通禮院官員言之,捧單之際,不能照察,致有此混呈之擧,亦甚疎忽,竝所當重勘,而本院請推之外,無他可施之罰,何以爲之,敢稟。傳曰,竝拿處,義禁府啓辭內,通津府使尹明儉,通禮院假引儀金相愈等拿處事,傳旨啓下矣。尹明儉,今方待命,拿囚,金相愈,係是雜岐,依定式移送秋曹之意,敢啓。傳曰,知道事,命下矣。謹按律文,則大明律不應爲條,有曰凡不應得爲而爲之者,笞四十,金相愈,依此律勘處之意,敢啓。傳曰,知道。
義禁府啓目,順興前縣監申在獻,前府使南勉敎等原情云云。問目內辭緣,泛稱遲晩,申在獻段,所當請刑是白乎矣,曾經侍從,勿爲請刑,載在大典通編,議處,南勉敎段,刑推得情,何如?判付。啓依允爲旀,南勉敎段,除刑推議處爲良如敎。又啓目,通津府使尹明儉原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付。啓依允。又啓目,向前吳致淳·李鍾奎等亦,莫重祀享之庶品,有此偸竊之變,事未前有,萬萬驚悚,吳致淳段,以祭物陪進之官,不克典守,李鍾奎段,以當日入直之官,亦失警飭,揆以法意,焉逭重勘,不可循例照律而止,竝只施以定配之典,何如?判付。啓依允。又啓目,向前尹載成亦,應參儒生,雖已整待,而行禮班聯,竟未入陪,身爲領率之官,難免失誤之罪,以此照律,何如?判付。啓依允。
行左承旨徐念淳疏曰,伏以,臣至庸極陋之品,匪才蔑識之蹤,策名十四年間,偏蒙我兩聖朝陶鑄之澤,入踐淸華,出典州縣,自簪筆而升緋玉,是豈臣夢寐之攸及,而人亦何嘗以此而期臣者哉?恩榮曠絶,涯分踰濫,居常懍惴,如集于木,迺者東陵親祼之日,伏奉聖旨,諭之以今番監董之役,申之以宜有示意之擧,特授臣以嘉善階,臣聞命驚惶,攀誥感涕,蹙蹙靡騁,閱數月而益無容措也。夫爵賞者,人主之所宜愼惜,而今乃施之於不當施之地,不少留難,何也?以臣職守地方,適忝董役,謂能有可賞之勞乎?拮据物財,木石俱備,地部之籌劃,而臣不與焉,區別匠募,矩矱各宜,巡營之指揮,而臣未能焉,若臣則不過是奉而周旋往來看飭而已,供職無狀,罪則有之,迹其終始,勞豈云乎?似此實狀,有不可誣也,乃反望外謬恩,有隕自天,是所謂罔功而賞,臣雖愚迷,寧不慙悚,貳卿峻秩也,命德公器也,聲望爲世所推則畀之,才能可備任使則居之,臣何嘗有一於此乎?庸而且陋,最居人下,同朝之所共知,而聖明之所俯燭也。今若苟然充數,濫廁其間,朝紳以之貽羞,嗤點從以四至,於是乎臣將何說而解之乎?器之盈者溢,服不衷者災,此物理之所必然,又豈不大可懼哉?噫,臣自祖先來,受國厚恩,與天無極,頂踵毛髮,罔非造化,世世生生,惟隕結是期,臣之一身,亦非臣自有,夷險燥濕,生死向前而已,顧何敢修飾例讓,忘自附於辭受之義乎?且臣之待罪維楊,日月不爲不多,絲毫罔效,而瘡疣畢露,律干不職,而寵媒內遷,承宣特點,逈出格外,前後恩造,若偏臣身,如臣無似,何以得此?適値慶辰,小大咸造,獨阻候班,義所不敢,雖不得不冒沒肅命,少伸攢祝之忱,而其不可諉之夤緣一出,抗顔彯纓,因仍蹲冒也明矣,玆敢披瀝肝膈,罄陳實狀。伏乞聖慈,俯垂鑑諒,仰稟東朝,收還臣爵秩,以重名器,以安私分,不勝大願,臣無任云云。答曰,省疏具悉。卿其勿辭行公。
別兼春秋南秉哲疏曰,伏以,臣卽接家信,臣父素患痰癖之疾,近緣日候之不宜,諸症添損,連事藥餌,尙未快瘳,臣聞此報,不能自定,玆敢陳章徑出。伏乞聖慈,俯賜鑑諒,亟遞臣所帶之職,仍治臣擅離之罪,俾便救護,以肅法紀焉,臣無任云云。省疏具悉。爾其勿辭救護。
修撰李垿疏曰,伏以,臣至愚極庸,本不合於淸朝啓沃之任,而忝侍經幄,已多年所,徒荷拂拭之恩,曾無絲毫之補,居恒兢惕,若隕淵谷,臣何敢以見職自居,忘效古人陳情之義哉?第伏念,人有疾痛,必呼父母,乃其常情也。今臣至苦至切之情,有甚於疾痛,豈得不疾聲呼籲於君父之前,以厚望於孝理之化乎?臣於癸巳年間,猥徹乞養之章,特蒙錫類之仁,周歲南邑,將老致養,臣父衰病之質,保有今日,莫非我先大王恩賜也。父子相對,感激至今,而況臣於近日,屢叨本職,龍樓隻日,依近耿光,自顧微分,榮渥已極,更有何餘望敢干恩私,而第臣父年今八十有三矣,氣從年衰,病由飢甚,筋力之綿綴,神息之沈淹,比視於前,不知減却幾層,風眩頻發,寧日恒少,小失調治,症輒危劇,臣情到此,寧不悶迫,臣家本貧寒,生業空疎,計日滫㵦,猶患難繼,及時調補,尤非可論,爲人子之心,其隱痛至恨,當如何哉?苟能以甘旨之供,藥餌之補,殆此時調養,則庶可以小住崦嵫之急景,而臣若徒懷嚴畏,不能仰陳情實,得伸烏鳥反哺之私,則後雖有鍾鼎之祿,尙何追哉?臣非不知再煩丐恩,極涉猥越,而目下情勢,萬萬遑急,玆敢不避煩瀆,仰首悲鳴於仁覆之下。伏乞聖慈,俯垂哀憐,特命有司,畀臣一小縣,俾遂至願於頹景餘日,則是殿下再造之恩,而臣父再生之日也,臣雖隕首剖肝,何以仰酬其萬一哉?臣無任云云。省疏具悉。疏辭,許令該曹稟處。
上在昌德宮。停常參·經筵。
自辰時至午時,灑雨下雨,測雨器水深一分。
李根友啓曰,明日常參·經筵,取稟。傳曰,停。
徐念淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李景在啓曰,左副承旨金大根,今日不爲仕進,卽爲牌招,何如?傳曰,允。
又啓曰,假注書鄭駿容,身病猝重,勢難察任,今姑改差,何如?傳曰,允。
鄭駿容改差,代以趙鳳夏爲假注書。
趙鳳夏有頉,代以沈宜元爲假注書。
李景在啓曰,左右史不可不備,別兼春秋鄭基世,旣有只推之命,卽爲牌招入直,何如?傳曰,允。
以左副承旨金大根牌不進罷職傳旨,傳于徐念淳曰,只推。
徐念淳啓曰,明日傳香,禮房承旨當爲齋宿,而左副承旨金大根,旣有只推之命,更爲牌招,何如?傳曰,允。
又啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于徐念淳曰,只推。
李根友,以兵曹言啓曰,宣傳官李能權,文臣兼宣傳官洪在龍,俱以病難供職,呈狀乞遞,竝改差,何如?傳曰,允。
徐念淳,以義禁府言啓曰,因本府議啓,時囚罪人吳致淳·李鍾奎,不可循例照律而止,竝施以定配之典事,判付內,依允事,命下矣。吳致淳,慶尙道比安縣,李鍾奎,義城縣定配,而以議啓內辭意,具罪目,依例發遣府羅將,押送于各其配所,何如?傳曰,允。如有功議,各減一等。
又以義禁府言啓曰,中官崔錫禧,絶島定配,趙漢吉定配事,承傳啓下矣。崔錫禧,全羅道羅州牧智島,絶島定配,趙漢吉,樂安郡定配,而以承傳內辭意,具罪目,依例發遣府書吏·羅將,押送于各其配所,何如?傳曰,允。
吏曹啓目,粘連啓下是白有亦,觀此弘文館修撰李垿上疏,則以爲臣父年今八十有三矣,氣從年衰,病由饑甚,風眩頻發,寧日恒少,臣家本貧寒,生業空疎,計日滫㵦,猶患難繼,及時調補,尤非可願。伏乞特命畀臣一小縣,俾遂至願亦爲白有臥乎所,李垿之家貧親老菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付。啓依回啓施行爲良如敎。
義禁府照目,粘連漢城府判官尹載成矣本府議啓內,應參儒武,雖已整待,而行禮班聯,竟未入陪,身爲領率之官,難免失誤之罪,以此照律,罪笞四十收贖,附過還職私罪,奉敎依允爲旀,功減一等爲良如敎。又啓目粘連,向前尹明儉亦,外官拜謝,亦關朝儀,而旣納單子,不爲下直,縱緣下屬之混呈,未免轉托之欠詳,以此照律,何如?判付。啓依允。又啓目,粘連向前申在獻段,邑則至殘,歲亦荐歉是白乎乃,積逋旣未收捧,每年未免虛勘是白遣,南勉敎段,莅任藉曰屬耳,勘簿旣徑其手兺除良,畢竟積逋,同歸未捧是白如乎,糴法莫嚴,當律自有,竝只以此照律,何如?判付。啓依允。
上在昌德宮。停常參·經筵。
金大根啓曰,明日·再明日,顯隆園忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
李根友啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于金大根曰,檢校待敎金學性,馳詣顯隆園,奉審摘奸,仍詣健陵·華寧殿,一體奉審以來。
鄭德和啓曰,假注書李鼎信·沈宜元,時無職名,令該曹依例付軍職,冠帶常仕,何如?傳曰,允。
傳于鄭德和曰,蔚山府定配罪人金雲壁,放送。
以忠淸監司金英淳狀啓,稷山縣監鄭老錫遭母喪事,傳于鄭德和曰,令該曹口傳各別擇差,不多日內下送。
鄭德和啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于鄭德和曰,只推。
鄭德和,以兵曹言啓曰,今五月二十日,文臣朔試射日,而顯隆園忌辰祭齋戒相値,不得爲之之意,敢啓。傳曰,知道。
又以義禁府言啓曰,以吳致淳·李鍾奎等定配草記,傳曰,允。如有功議,各減一等事,命下矣。吳致淳五代祖斗寅,保社原從功臣,而非議親,李鍾奎·楊原君憘九寸親,以議親而非功臣云。竝減一等,以徒三年定配,而吳致淳,忠淸道槐山郡仁山驛,李鍾奎,木川縣迎春驛,改定配所,以議啓內辭意,具罪目,依例發遣府羅將,押送于各其配所,何如?傳曰,允。
義禁府照目,粘連通津府使尹明儉矣本府啓內,外官拜辭,亦關朝儀,而旣納單子,不爲下直,縱緣下屬之混呈,未免轉托之欠詳,以此照律,罪笞四十收贖,附過還職私罪,奉敎依允。又照目,粘連順興前縣監申在獻,前府使南勉敎等矣本府議啓內,申在獻段,邑則至殘,歲亦荐歉是白乎乃,積逋旣未收捧,每年未免虛勘是白遣,南勉敎段,莅任藉曰屬耳,勘簿旣經其手兺除良,畢竟積逋,同歸未捧是白如乎,糴法莫嚴,當律自有,竝只以此照律罪,申在獻·南勉敎等段,各告身盡行追奪,徒三年定配,勿揀赦前私罪,奉敎依允爲旀,申在獻段,功議各減一等,南勉敎段,功減一等爲良如敎。
上在昌德宮。停常參·經筵。
藥房提調洪敬謨,副提調李景在啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金大根啓曰,明日召對,取稟,傳曰,停。
李根友啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
李景在啓曰,行左承旨徐念淳,右承旨朴齊明,右副承旨李根友,今日不爲仕進,竝卽牌招,何如?傳曰,允。
金大根啓曰,左右史不可不備,別兼春秋南秉哲,由限已過,卽爲牌招入直,何如?傳曰,允。
傳于金大根曰,發遣吏郞,諸執事淸齋與否,摘奸以來。
禮曹,來七月初三日行宗廟·永寧殿秋享大祭,親傳香取稟,奉敎敬依。
傳于李根友曰,康津縣薪智島定配罪人李奎榮,放送。
以右承旨朴齊明牌不進罷職傳旨,傳于李根友曰,只推。
以別兼春秋南秉哲牌不進罷職傳旨,傳于李根友曰,只推。
以江原監司李光正狀啓,楊口縣監沈元澤遭母喪事,傳于李根友曰,令該曹口傳各別擇差,不多日內下送。
吏曹口傳政事,以李民耆爲稷山縣監。
金大根,以禮曹言啓曰,今五月二十四日,行健元陵忌辰祭享,本陵兩官,當爲備員將事,而令李民耆移拜外任,無以擧行,令有闕之代,令該曹,以在京無故人,口傳差出,以爲備員將事之地,何如?傳曰,允。
吏曹口傳政事,以金在星,爲健元陵令。
李根友,以都摠府言啓曰,今日入直內三廳武兼禁軍及軍兵等,當爲中日習射技放,而顯隆園忌辰祭齋戒相値,不得設行之意,敢啓。傳曰,知道。
又以兵曹言啓曰,禁軍來秋冬等祿試射時,騎芻·柳葉箭沒技人,別單書入之意,敢啓。傳曰,知道。
又以義禁府言啓曰,蔚山府定配罪人金雲璧放送事,承傳啓下矣。金雲璧放送事,分付該道道臣之意,敢啓。傳曰,知道。
又以義禁府言啓曰,時囚罪人申在獻·南勉敎等,徒三年定配,勿揀赦前照律公事,判付內,依允,申在獻,功議各減一等,南勉敎功減一等事,命下矣。申在獻,功議各減一等,告身盡行追奪,江原道狼川縣山陽驛,徒二年定配,勿揀赦前,南勉敎,功減一等,告身盡行追奪,黃海道白川郡金谷驛,徒二年半定配,勿揀赦前,以議啓內辭意,具罪目,依例發遣府書吏·羅將,押送于各其配所,何如?傳曰,允。
上在昌德宮。停常參·經筵。
李根友啓曰,來二十五日,朝參日次矣,敢稟。傳曰,停。
金大根啓曰,明日常參·經筵,取稟。傳曰,停。
徐念淳啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
又啓曰,右承旨朴齊明,今日不爲仕進,卽爲牌招,何如?傳曰,允。
金大根啓曰,左右史不可不備,別兼春秋南秉哲,旣有只推之命,卽爲牌招入直,何如?傳曰,允。
傳于金大根曰,禮房承旨,馳詣受香諸處,奉審摘奸以來。
傳于徐念淳曰,中官姜元基,遠地竄配。
以右承旨朴齊明牌不進罷職傳旨,傳于徐念淳曰,只推。
吏曹口傳政事,以鄭世顯爲楊口縣監。
鄭德和,以吏曹言啓曰,今此文禧廟夏享祭獻官趙雲澈,時無職名,令該曹口傳付軍職,何如?傳曰,允。
兵曹口傳政事,副護軍單趙雲澈。
李根友,以禁衛營言啓曰,謹依定式,臣完植進詣南壇,奉審摘奸,則壇上與階砌紅箭門內外俱爲無頉,松木則漸就蒼鬱,禁樵守護等節,另加申飭之意,敢啓。傳曰,知道。
徐念淳,以義禁府言啓曰,康津縣薪智島定配罪人李奎榮放送事,承傳啓下矣。李奎榮放送事,分付該道道臣之意,敢啓。傳曰,知道。
上在昌德宮。停常參·經筵。
自卯時至申時,灑雨下雨,測雨器水深六分。
鄭德和啓曰,明日·再明日,健元陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
李根友啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
朴齊明啓曰,左副承旨金大根,今日不爲仕進,卽爲牌招,何如?傳曰,允。
以慶尙監司金道喜狀啓,進上竹笋,節序差早,限內不得封進,惶恐待罪事,傳于朴齊明曰,勿待罪事,回諭。
鄭德和啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于鄭德和曰,只推。
金大根,以禮曹言啓曰,今二十四日行健元陵忌辰祭享時,本陵兩官,當爲備員,而參奉閔達鏞,身病猝重,無以進參云。今姑改差,其代,令該曹,以在京無故人,口傳差出,以爲備員將事之地,何如?傳曰,允。
吏曹口傳政事,以李承元爲健元陵參奉。
鄭德和,以都摠府言啓曰,副摠管朴蓍會,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以義禁府言啓曰,中官姜元基,遠地竄配事,承傳啓下矣。姜元基全羅道靈巖郡,遠地竄配,而以承傳內辭意,具罪目,依例發遣府書吏,押送配所,何如?傳曰,允。
上在昌德宮。停常參·經筵。
金大根啓曰,明日召對,取稟。傳曰,停。
鄭德和啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
李景在啓曰,行左承旨徐念淳,今日不爲仕進,卽爲牌招,何如?傳曰,允。
傳于金大根曰,禮房承旨,馳詣健元陵,奉審摘奸,局內諸陵,一體奉審以來。
兵曹口傳政事,大護軍單朴綺壽。
鄭德和,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以成均館行大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成李繪九,直講朴奎賢,俱以身病呈旬,典籍朴奎瑞呈辭在外,時無入直之員,以他郞官,姑爲代直,何如?傳曰,允。
上在昌德宮。停常參·經筵。
自巳時至未時,日暈。
鄭德和啓曰,明日常參·經筵,取稟。傳曰,只晝講。
徐念淳啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
又啓曰,左副承旨金大根,今日不爲仕進,卽爲牌招,何如?傳曰,允。
以左副承旨金大根牌不進罷職傳旨,傳于徐念淳曰,只推。
徐念淳啓曰,明日傳香,禮房承旨當爲齋宿,而左副承旨金大根,旣有只推之命,更爲牌招,何如?傳曰,允。
又啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
徐念淳,以兵曹言啓曰,文臣兼宣傳官林肯洙,以其病難供職,呈狀乞遞,改差,何如?傳曰,允。
上在昌德宮。停常參,只晝講。
藥房都提調趙寅永,提調洪敬謨,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金大根啓曰,明日常參·經筵,取稟。傳曰,停。
徐念淳啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
又啓曰,右副承旨李根友,今日不爲仕進,卽爲牌招,何如?傳曰,允。
備忘記,雲峰縣監柳相晉下直,長弓一張,長箭一部,片箭一部,筒兒一個賜給。
傳于金大根曰,禮房承旨,馳詣文廟,奉審摘奸以來。
傳于徐念淳曰,大臣·備局堂上引見。
傳于徐念淳曰,式暇承旨竝許遞,前望單子入之。
承旨前望單子入之,李魯秉·金箕晩落點。
徐念淳啓曰,新除授李魯秉,方在譴削中,何以爲之?敢稟。傳曰,蕩滌敍用。
傳于徐念淳曰,承旨房望,順房爲之,禮刑換房。
徐念淳,以兵曹言啓曰,景福宮衛將安廷一,以其病難供職,呈狀乞遞,改差,何如?傳曰,允。
有政。吏批,行判書權敦仁進,參判趙冀永,參議金洙根牌招不進,左副承旨金大根進。以李翊會爲禮曹判書,鄭基一爲同經筵,以金穰根爲宗簿正,成好謙爲開城經歷,柳相林爲濟用判官,朴巘壽爲永陵令,鄭海宗爲綏陵令,朴崇逌爲典設別提,李熙殷爲司饔直長,韓兢人爲京畿都事,趙咸永爲楊州牧使,兼春秋單吉履元,故通德安正采贈戶參例兼,故學生安昕贈左承旨,故學生安謹之贈樂正,以上副摠管安邁權三代追贈。
兵批,判書趙秉鉉進,參判鄭鴻慶,參議成龍申病,參知李是鍊入直,行左承旨徐念淳進。以姜世綸·白殷鎭爲副摠管,徐相五爲宣傳官,李殷祜·李勉恒·洪天用爲五衛將,尹守寬爲景福將,安文欽爲慶熙將,洪永錫爲中樞經歷,尹喜弼爲都摠經歷,曺錫雨·李寅夔爲文兼,沈宜豊爲全羅兵虞候,副護軍洪鍾應·李源庚·尹致秀·李是遠·李能權·洪大恒·李光暎,副司果李儒虎,副司正沈宜元·李鼎信,以上竝單付,東道參軍李得潞,今加折衝,加資事承傳。
吏批,再政。以兪漢方爲長寧殿令,尹榮遠爲徽慶園令,趙光濂爲穆陵別〈檢〉,吳就範·趙景躍爲武烈祠參奉,故學生金尙運贈童敎,孝行卓異,贈職事承傳。
兵批,再政。以尹善應爲都摠管,李義純爲訓鍊判官,同知單安文欽,僉知三單李殷祜·李勉恒·尹守寬,副護軍李得潞·朴齊明·鄭德和,副司果韓致容,以上竝單付。
以右副承旨李根友牌不進罷職傳旨,傳于徐念淳曰,只推。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于徐念淳曰,只推。
以吏曹參議金洙根牌不進罷職傳旨,傳于徐念淳曰,只推。
徐念淳,以備邊司言啓曰,乘轎禁令節目書入之意,敢啓。傳曰,知道。
義禁府啓曰,忠淸前兵虞候申泰羲原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
庚子五月二十五日卯時,上御熙政堂。晝講入侍時,同知事尹聲大,特進官李完植,參贊官金大根,侍讀官兪象煥,檢討官任百經,假注書李鼎信,記注官李昌廷,別兼春秋南秉哲,各持詩傳第五卷,興完君晸應,以次進伏。武臣韓應浩,進伏楹外訖。上曰,史官分左右。上誦前受音一遍訖。象煥讀自王命南仲,止玁狁于襄,仍奏釋義訖。上讀新受音十遍訖,命陳文義。象煥曰,前章旣盡戒懼之意,此章又言奮揚之義者,卽易所謂靜翕動闢之理,竝行而不相悖者也,此非但以師律而言之,在人君發號施令之際,亦有此箇道理,故記曰,一弛一張,文武之道,今我殿下總攬軍國,必也體天地翕闢之理,法文武弛張之道,兢業以自持,振勵以爲政,則三代之治,復見於今日矣,伏願留神焉。上曰,下番陳之。百經曰,王者禦戎之道,守備爲本,攻戰爲末,故以若車馬之盛壯,軍容之整肅,城彼朔方,只除其難,此是聖人不得已用之意也,然孟子曰,地利不如人和,又曰,國君好仁,無敵於天下,亦何必築斯城也而後,爲陰雨之備哉?今我殿下行施仁之政,懋興仁之道,仁聲仁聞,洽于民心,則野人無非干城,衆心可以成城矣,念哉念哉。上曰,同知事陳之。聲大曰,文義,玉堂已陳,臣無容更奏,第念此詩六章之旨,皆以慰勞爲本,而前三章,如秋霜之肅,後三章,如春風之和,蓋自古行師之法,臨事而尙嚴肅,旣還而尙和樂,故出則有誓,歸曰凱旋,戒之美之,慰之勞之,公義私情,竝行不悖,詩人之善喩,有如是者矣。且於前章,程夫子曰,上能察其情,則雖勞而不怨,雖憂而能勵,范祖禹曰,先王以人道使人,不獨采薇詩爲然,亦於出車章可見,此豈但用之於遣戍還率也哉?凡人君之體下御衆之道,先須察其情而使以人,如此詩之慰而勞焉,則必有悅以使民民忘其勞之效。伏願聖明,深加留念焉。上曰,特進官陳之。完植曰,上下番儒臣及同知事所奏切實,臣無容更達矣。上曰,參贊官陳之。大根曰,臣亦無可達矣。上掩卷,命史官就座,仍命退,諸臣以次退出。
庚子五月二十五日辰時,上御熙政堂。大王大妃殿垂簾,大臣備局堂上引見入侍時,行左承旨徐念淳,假注書沈宜元,事變假注書金圭衡,記注官李昌廷,別兼春秋南秉哲,右議政趙寅永,行吏曹判書權敦仁,行戶曹判書李紀淵,漢城判尹洪敬謨,兵曹判書趙秉鉉,行護軍李惟秀·李完植,副校理兪象煥,以次進伏訖。上曰,史官分左右。寅永進前奏曰,伊來朝晝異候,此時節宣尤難,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。大王大妃殿敎曰,次對爲之。寅永曰,卽見咸鏡前監司朴歧壽狀啓,則枚擧吉州牧使任泰瑛,會査官明川府使李周喆牒呈以爲,西北鎭鎭校廉處玉,以多年軍器監官,各樣軍器與銅銃,無難偸出,聚會徒黨,私自鑄錢,究厥所犯,實係罔赦,私鑄諸漢中,首犯朴仲道·朴文弘·金宗珏·安士義·李元水·許天等,終始同參,俱係重犯,而朴文弘,知機逃躱,故今方詗捕,其〈餘〉六漢,具格嚴囚于吉州牧,見失軍物,則流來犯逋人處,査出懲捧,至於已入鑄爐指懲無處者,申飭兵營,就各邑鎭軍物餘裕處,推移充上事,竝請令廟堂稟處,各年鎭將及時僉使馬行逸罪狀,請令攸司稟處矣。近來民習日頑,暋不知畏,此等偸竊,看作尋常,向者龜城火藥盜賣之啓,曾未幾日,又有此西北鎭軍器偸出,仍犯私鑄者,言念國綱,實爲寒心,凡軍器偸取與私鑄錢,俱有原律,不容闊狹,該鎭監官廉處玉,旣犯兩罪,當以重論,爲先令主鎭防營,捧侤音,梟首警衆,私鑄首犯朴仲道等五漢,渠旣自服,竝依法典捧結案,施以當律,在逃之朴文弘,尙未捉得,萬萬痛駭,令本道各別譏詗,期於刻日掩捕,而該鎭見失軍器之從便移充,依道啓施行事分付,何如?大王大妃殿答曰,依爲之。出擧條寅永曰,卽見咸鏡監司鄭元容狀啓,則以爲,北土異於南沿,牟麥成熟,自來最晩,入實尙遠,民食益艱,就各邑所在元還餉及交濟久置應留條中,各穀限七千石,特許加分事,請令廟堂稟旨分付矣。關北牟麥,成熟最晩,賑餘民食,此時尤艱,不可以分留定式,有所爲拘,各穀加分,依狀請數爻許施,何如?大王大妃殿答曰,依爲之。出擧條寅永曰,大歉之餘,各道麥農,竝得善就,爲民事誠萬幸矣,至於夏糴一事,最關嗣歲備豫,如今之年,不可不準數畢捧,揆以目下民情,似不至甚以爲難,以此各別關飭於諸道四都,俾無如前虛勘之弊,何如?大王大妃殿答曰,依爲之。出擧條寅永曰,臣於昨冬,以殿最一事提奏者,蓋以生民休戚,專係於守宰之善不善,而其要不過黜陟二字故耳,外道則旣有飭令,自當惕念奉行,而第念京司褒貶,例不致意,槪以上考磨勘者,有非制法本意也,況他日之守宰,卽今日之郞僚,則烏得不先自京司,審其月朝乎?且如錢穀詞訟等衙門逋縮之弊,干囑之患,不可謂無一犯科,則尤不宜一向闊略也明矣,其在核實之政,合有申嚴之擧,故敢此仰達矣。大王大妃殿答曰,大臣之言,果是矣。京司褒貶,本無中下,是豈盡善而然?依大臣所奏,各別申飭,可也。出擧條寅永曰,有國所重,在於積儲,故古者三年耕,必有一年食,以三十年之通,有十年之蓄,然後謂之太平,此非聚斂而然也,卽不過量入爲出,節有餘,以備不虞也,雖以我朝言之,祖宗盛際,尙矣無論,至於近年,尙有餘儲,而今則京外封樁,竝皆蕩然,雖有水旱盜賊之費,東西模擬,着手無地,言念國計,良可哀痛,數年歉荒,非不荐酷,較之於已往已甲,則大相懸殊,而民間市直之高踊,不啻倍蓰,是無他,國無所蓄,民無所恃,使市井刁蹬之輩,操其低昂之權也。古所謂國無一年之蓄,國非其國者,不幸近之,以此極至之弊,不思所以及今變通,如救焚拯溺,則竊恐他日憂虞,不止於此也,國制凡錢穀用餘者,皆爲別儲,號曰封不動,而挽近以來,非但無用餘別儲也,竝與從前封不動者而竭之無餘,苟求其源,專由於稅入歲縮,用度日增故也。流來已久,猝難釐正,而若於有錢穀衙門,省其冗濫,節其出入,則亦可以每年若干歸之封樁,先從京各司各營有財賦處參量多寡,以米·錢·木各幾許,作爲歲課,號曰別置,除非軍國大事,無或犯用,如有不得不出納者,自該司先報籌司,以待稟處後施行事,永爲定式,則一年二年之間,其所儲蓄,似甚零瑣,而果能久久做去,以圖遠計,則後必有食效之時,目下急務,似無先於此者,世之議者必曰,以今所見,入不當出,則奚暇能及於除留云,而若使此式一定,移易他不得,則餘外浮文濫費,自可漸次節略,恐不當以見在窘跲,斷然謂不可行也。又必曰,假使依式施行,卽不過文書上煩弊,有何所益於元會計加減,而其弊也將爲欠逋之窟云,而此亦有不然者,惟其用度無限,終無蓄儲之期,悠悠泛泛,坐送歲月,故不得不爲此一切之政,而至於欠逋一款,惟在反閱之以時典守之以法也,曷嘗聞先慮逋欠,竝與蓄儲而癈之哉?伏願先爲下詢於登筵諸備堂,處之,何如?大王大妃殿敎曰,諸備堂,各陳所見,行吏曹判書權敦仁曰,臣今待罪惠堂矣,以惠廳事言之,歲入多耗,經用日詘,一年支調,常患不足,若干封樁,安得不枵?用度則去益無節,財賦則無少儲蓄,若是沁泄以去,將成何許貌樣耶?以今本廳事勢,若責多數封樁之一朝準備,則誠恐行不得,而今此大臣所奏,非但目下之無甚難行,行不幾年,已當收效,永久而行,其效益博,理財經遠之謨,無有過於此者,臣意則大好無容他議矣。行戶曹判書李紀淵曰,以度支經費言之,則收租米邊,雖在登稔之歲,元來入不當出,而戊戌己亥兩年摠之不足,至爲萬餘石之多,若使錢木稍得贏餘,則庶可以方便塗抹,而所謂各項應下,皆是已往豐亨之例,有非今日貌樣,所可支當,而至於別下名色轉無限量,故錢木贏餘,亦無可論,此誠目下悶急之最者,而大僚所奏別置一款,果是節省備豫兩得之要,臣於是,豈或有他見哉?第伏念節省二字,雖似陳談,而節省然後始可有用餘,不能節省,而强欲留儲,卽行不得之政也,若得上下同心,十分着力,無忽微細,無拘故常,以爲量入爲出之道,則紅腐貫朽,卽次第件事,是臣區區之望也。漢城府判尹洪敬謨曰,大臣所奏,實出於廣儲蓄備不虞之意,果是目下之要道,臣無容他議矣。兵曹判書趙秉鉉曰,臣今待罪兵曹,而一切理財,疎闇尤甚,雖未詳其經用贏絀,而槪以一年所捧,較諸一年應下,則未必有不足之患,而但用之無漸,欠於節濫也,故甚至支放恒式,或致窘跲之境,然而苟能典守省約,寧有不敷之理哉?大臣所奏,亶出於裕畜慮遠之圖,如其永久無替,則民國之實效,無過於此者,臣無容他見矣。摠戎使李惟秀曰,登筵諸備堂,已盡奏達,臣無容更達矣。禁衛大將李完植曰,已有諸堂所奏,臣無容他達矣。大王大妃殿答曰,大臣所奏好矣,諸備堂之見如此,依爲之。出擧條仍敎曰,財用有足之時,節用固好,而況今國計罔涯之時,有此節財用備貯蓄之擧,則誠幸矣。寅永曰,燕路馬弊,日加月增,列邑疲於奔命,小民困於責辦者,蓋緣使行房卜,初無定數故也,此雖朝家優假出疆之意,不行細瑣之政,而實非使行所携之包,所知之數,眞箇若是也,特象胥輩爲渠運輸之利,圖踏印紙,混托房卜,以致貽害於沿道也,自今回來三使馬馱之數,量定幾匹,永爲式例,無敢一毫違越之意,行關知委於西路,何如?大王大妃殿答曰,依爲之,如是定式之後,若有違越之弊,則使臣外該守令,亦爲論勘,可也。出擧條寅永曰,自前先正祀孫,或有未及蔭仕之年者,每多啓稟勿拘之擧矣,聞文獻公臣鄭汝昌,文簡公臣成渾祀孫,見無蔭職云,竝依已例,勿拘錄用之意,分付銓曹,何如?上曰,依爲之。出擧條寅永曰,牌望勿呼之命,前固有之,而或値事會之急迫,或緣情勢之敦飭,必也不得已而始下者,元非尋常應行之擧措也,近者開政傳敎,因命違牌,勿呼者頻頻有之,命令似欠於紆餘,趨走多近於顚倒,雖曰節目間小事,亦礙瞻聆,書所云不矜細行,終累大德者,正指此等處也,繼自今深加聖念,凡係故規已例之可遵,克詳克審,務得其當,是臣區區之望也。上曰,大臣所奏好矣,當留念矣。寅永曰,大比之後,例宜分館,申飭該院,從速磨勘,何如?大王大妃殿答曰,依爲之。出擧條寅永曰,一月六對,法意有在,今雖不能悉如舊規,諸堂之無故懸病甚多,誠爲未安,除耆社與實病外,今日不參備堂,捧現告推考警責,何如?大王大妃殿答曰,依爲之。出擧條寅永曰,楊州以畿輔劇邑,不宜久曠,該牧使有闕之代,政官牌招,開政差出,催促下送,何如?上曰,依爲之。出擧條大王大妃殿敎曰,大臣就座。念淳曰,諸宰奏事。敦仁曰,前以各道昨年賦納未收,定限嚴督事,筵奏行會矣,其間或有全道畢納者,或陸續輸上者,所捧未可曰不多,而各邑中尙不無餘數之稍過,塞責之零星,揆以法意,萬萬駭歎,無論數爻之參差,旣越定限,斷當分等勘罪,公州判官洪耆爕,天安郡守鄭允容,沔川郡守宋觀洙,唐津縣監嚴錫鼎,義城縣令申在東,英陽縣監李基恢,傡爲先罷職,令該府拿問處之。淸州牧使徐有民,木川縣監張錫愚,淸風府使玄仁福,義興縣監洪明厚,眞寶縣監林孝謙,原州判官金在厚,寧越府使黃浩民,麟蹄縣監金箕淳,金川郡守吳光默,竝拿問勘處。陰城縣監申命準,槐山郡守徐承淳,安東府使朴容壽,江陵府使李源祚,各樣未納,數亦居多,所當竝請罷拿,而莅任屬耳,亦難責其積逋之卽完,今姑安徐,與其外未收各邑,一體刻日董督,期於準納,且觀來月晦前,如復延拖,則更爲論勘之意,知委嚴飭,何如?大王大妃殿答曰,依爲之。出擧條秉鉉曰,前全州營將李明學,因本道啓罷,依例降資,而以其私情之難於在官,引義遞任矣,通編,陞資拜營時瓜前,以不職遞罷還收資級條註,有以他罪見罷者否之文,又況在前如此之類,每有提稟復資之例,故敢此仰達矣。大王大妃殿答曰,復資施行,可也。出擧條秉鉉曰,營將十五朔以前,毋得遷轉,卽通編所載,而陞資條註又曰,未準朔貶下,則雖開拆前移職亦收資,然則準朔,似指十五朔,而準朔以後,則雖貶遞或不爲收資之謂也,前忠州營將李東植,洽滿二十朔,已爲內移,而因該道之未及聞知,依例等第矣,法文旣有準朔之區別,則已準朔而遞罷者,似當復資,而官制有重,且係罕例,下詢大臣·將臣處之,何如?大王大妃殿敎曰,大臣·將臣之意,何如?寅永曰,法典果如此,而營將元無一定之瓜朔,且有十五朔遷轉之文,則以此爲準朔云者,似不大違,而此則已經二十朔云,然則其所呼屈,容或無怪矣。惟秀曰,營將履歷之用不用,在於限前限後,而今此李東植,限滿內遷後,貶罷復資,似好矣。完植曰,李東植貶罷,在於限滿內遷之後,似當有分別,至於收資,果不無稱屈之論矣。大王大妃殿答曰,大臣·將臣之意如此,復資可也。出擧條秉鉉曰,臣適待罪槐院提擧,本院事,有稟奏者矣,寫字官金榮,前後節使·別行·陪進表咨回還先來者,準滿十次,較諸灣撥久勤,番數多寡,雖不相稱,道里遠近,似合依倣,曾前任譯先來之未滿此數者,或已有酬勞施賞之擧,此亦施以邊將調用之典恐好,故敢此仰達矣。大王大妃殿答曰,依爲之。出擧條寅永進前奏曰,俄者惠堂所請愆納守令之罷拿,誠爲不可不已之事,而臣於昨年,待罪此職,亦有此奏矣,顧今法綱日下,苟無這這論罪之擧,則正供捧納,實無其期,而第念荐歉事情,難責常例,且其中亦有流來痼瘼,實非守令慢忽之咎者,而況夏糴方張之時,近卄邑往來迎送之弊,宜有參量,又或於上納事,不無相妨者,臣意則竝姑分揀,令該廳更爲展限,使之戴罪督納,而如又過限,係是兩罪俱發,過此後各別嚴勘,似爲妥當。大抵上納愆滯,專由道臣不能檢督之失,再昨年大同未納之各該道臣,竝捧現告,施以從重推考之典,何如?大王大妃殿答曰,依爲之。出擧條寅永曰,諸宰稟事之前,徑推臺諫,未免做錯,當該承旨推考,何如?上曰,依爲之。出擧條念淳曰,玉堂所懷奏之。象煥曰,無所懷矣。念淳曰,假注書沈宜元,讀批之際,有所做錯,推考,何如?上曰,依爲之。出擧條念淳曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條寅永曰,臣有區區私懇,敢此仰達矣。以臣至庸之姿,至拙之材,有何一分堪承於莫重莫大之任,而嚴命所迫,逃遁不得,備位匀軸,亦過半載,而上自君德朝綱,下至世道人心,尙未有進一言辦一策,以爲裨補之地,雖以流丐言之,自初及今,殭殍之揜埋者,殆以屢千爲計,古人,以匹夫匹婦不獲其所,若撻于市云,則臣雖萬萬無似,旣在其位,獨不愧於心乎?漢之大臣,多以災咎策免者,蓋以其任專故其責深也,若論災咎,豈有過於今番殭殍之數,而都下如此,各道設賑諸處,又可推知,有相如此,將焉用彼?此不但以已試蔑效故也,爲今日國家計,莫如將如臣無能者,急加退斥,改卜賢德,圖任庶政,然後庶或爲一分維持之道矣。且臣羸弱,素抱貞疾,雖閒司漫職,實多瘝曠之歎,況可以獨當鼎席,酬酢百務,而能有支持捱過之望乎?臣抱此耿耿,夙宵未忘而只緣廟堂多事,不敢爲丐免之計矣。今焉賑已告訖,麥又登熟,似不至目下遑急,故始敢縷縷,實非臣出於私情也,卽斷斷苦心,在於治忽所關也。伏願聖明,特賜鑑諒焉。大王大妃殿敎曰,年來歉荒之餘,何幸上天至仁,麥事受明,上下之間,固當益勵精神,黽勉圖治矣,豈大臣辭免之時乎?方今上下所依恃者,專在大臣,以流丐言之,何必大臣獨爲引咎乎?勿復爲辭巽之計,可也。大殿天資英睿,春秋鼎盛,盤泰之業,於是可期,臣僚之言,亦無不聽施,此時求解,萬萬過當,卿其益思殫竭,以臻至治,是所望也。寅永曰,殿下聰明睿知,卽上聖之姿,數年以來,又有將就之盛,故八域蒼生,方且愛戴顒仰,而況我慈聖殿下曁我殿下,凡於臣隣之言,一槪翕受,未嘗有訑訑之色矣,然而至治未臻,國勢日下者,只緣如臣鹵下者,未能進昌言嘉謨故也,此尤臣不能自安者也。大王大妃殿敎曰,此是千萬意外之擧措也,勿復爲如此言好矣。仍命大臣就座。寅永曰,乘轎禁斷節目,退去當書入矣。敎曰,唯。仍命大臣先退。上曰,史官就座。仍命退,諸臣以次退出。
上在昌德宮。停常參·經筵。
李根友,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李根友啓曰,明日常參·經筵,取稟。傳曰,停。
徐念淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,行左承旨李魯秉,時在京畿驪州地,斯速乘馹上來事,下諭,何如?傳曰,許遞,前望單子入之。
承旨前望單子入之,權用經落點。
李根友啓曰,新除授同副承旨權用經,卽爲牌招,何如?傳曰,允。
又啓曰,同副承旨權用經,時在忠淸道淸風地,斯速乘馹上來事,下諭,何如?傳曰,許遞,前望單子入之。
承旨前望單子入之,鄭禮容落點。
傳于李根友曰,承旨房望,順房爲之,戶·刑換房。
金箕晩啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于金箕晩曰,只推。
金箕晩,以刑曹言啓曰,今五月二十五日大臣·備局堂上引見入侍時,右議政趙寅永所啓,卽見咸鏡前監司朴歧壽狀啓,則枚擧吉州牧使任泰瑛,會査官明川府使李周喆牒呈,以爲西北鎭鎭校廉處玉,以多年軍器監官,各樣軍器與銅銃,無難偸出,聚會徒黨,私自鑄錢,究厥所犯,實係罔赦,私鑄諸漢中首犯朴仲道·朴文弘·金宗珏·安士義·李元水·許天等,終始同參,俱係重犯,而朴文弘,知機逃躱,故今方詗捕,其六漢,具格嚴囚于吉州牧,見失軍物,則流來犯逋人處,査出徵捧,至於已入鑄爐指徵無處者,申飭兵營,就各邑鎭軍物餘裕處,推移充上事,竝請令廟堂稟處,各年鎭將及時僉使馬行逸罪狀,請令有司稟處矣。近來民心日頑,暋不知畏,此等偸竊,看作尋常,向者龜城火藥盜賣之啓,曾未幾日,又有此軍器偸出仍犯私鑄者,言念國綱,實爲寒心,凡軍器偸取與私鑄錢,俱有原律,不容闊狹,該鎭監官廉處玉,旣犯兩罪,當以重論,爲先令主鎭防營捧侤音,梟首警衆,私鑄首犯朴仲道等五漢,渠旣自服,竝依法典捧結案,施以當律,在逃之朴文弘,尙未捉得,萬萬痛駭,令本道各別譏詗,期於刻日掩捕,而該鎭見失軍器之從便移充,依道啓施行事,分付,何如?大王大妃殿答曰,依爲之事,命下矣。偸出軍器私自鑄錢罪人廉處玉,捧侤音後大會軍民,梟首警衆,私鑄錢首犯罪人朴仲道·金宗珏·安士義·李元水·許天等五名,令道臣具格捧結案狀聞後稟處,在逃朴文弘,刻期譏詗,不日捉得,一體擧行之意,分付,何如?傳曰,允。
又以義禁府言啓曰,法聖僉使李圭殷,長城府使宋宗洙,開城經歷朴龍九等拿來,與開城留守狀啓,宣惠廳粘目,憑閱處之事,傳旨啓下矣。李圭殷,待稅米畢納後拿囚,宋宗洙,時在任所,朴龍九,今雖遞任,姑未上來云,竝依例發遣府羅將,拿來,何如?傳曰,竝待待命拿囚。
義禁府啓目,西北前僉使崔鵬遠原情云云。問目內辭緣,泛稱遲晩,刑推得情,何如?啓除刑推議處爲良如敎。又啓目,粘連向前申泰羲亦,積逋旣係流來,慘歉又値連年,而其所收捧,不爲不多,道啓亦許以誠勤是白遣,其餘未捧,當年卽發,則又與虛勘不同是白乎矣,糴法莫嚴,餉穀尤重,終不可容貸,以此照律,何如?判付。啓依允。
上在昌德宮。停常參·經筵。
李景在啓曰,明日常參·經筵,取稟。傳曰,停。
李根友啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李景在啓曰,行左承旨徐念淳,左副承旨金大根,今日不爲仕進,竝卽牌招,何如?傳曰,允。
又啓曰,禮曹判書李翊會,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,行右承旨鄭禮容,時在水原地,斯速乘馹上來事,下諭,何如?傳曰,許遞,前望單子入之。
承旨前望單子入之,徐元淳落點。
李根友啓曰,新除授同副承旨徐元淳,卽爲牌招,何如?傳曰,允。
傳于李根友曰,承旨房望,順房爲之,戶·刑換房。
傳于李根友曰,在外與有實故摠管,竝許遞前望單子入之。
摠管前望單子入之,都摠管宋冕載·李嘉愚,副摠管韓鎭㦿·金鼎均·金魯甲·李忠運落點。
李根友啓曰,新除授都摠管宋冕載,方在不敍中,李嘉愚,方在譴削中,何以爲之?敢稟。傳曰,竝蕩滌敍用。
金箕晩啓曰,卽者副修撰任百經,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
金箕晩,以弘文館言啓曰,副修撰任百經陳疏徑出,下番闕直,事甚未安。修撰李垿·金逸淵,副修撰曺雲承,竝卽牌招,以爲推移入直之地,何如?傳曰,允。
李根友啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于李根友曰,只推。
以左副承旨金大根牌不進罷職傳旨,傳于李根友曰,只推。
金箕晩,以吏曹言啓曰,因慶尙監司金道喜移文,順興府使朴雲壽,以覲親事,三月二十八日,受由上京,而該府以積弊之邑,此時曠官,一日可悶,催促還任事移文,故自臣曹催促,則親病猝重,不得下去云。親病旣如是沈重,有難强令還任,順興府使朴雲壽,改差,何如?傳曰,允。
又以戶曹言啓曰,謹奉傳敎,璿源殿簾帳遮陽雨漏修改吉日時,令日官金昌勳推擇,則來六月初四日巽時爲吉云。以此日時擧行之意,敢啓。傳曰,知道。
李根友,以兵曹言啓曰,內禁衛將李熙絅,以其病難供職,呈狀乞遞,改差,何如?傳曰,允。
義禁府照目,粘連忠淸前兵虞候申泰羲矣,本府議啓內,積逋旣係流來,慘歉又値連年,而其所收捧,不爲不多,道啓亦許以誠勤是白遣,其餘未捧,當年卽發,則又與虛勘不同是白乎矣,糴法莫嚴,餉穀尤重,終不可容貰,以此照律,罪杖八十收贖,奪告身三等私罪,奉敎依允爲旀,功議各減一等爲良如敎。又啓目,粘連向前崔鵬遠亦,戎器典守,何如?而到防之時,曾不照數點閱,居鎭之際,亦未隨時察飭,以致該將兵校流伊偸出,遂使應禁軍物,若是見失,事未前有,罪實難貰,以此照律,何如?判付。啓依允。
副修撰任百經疏曰,伏以,臣卽接家信,則臣母癃痼之症,又添癨氣,嘔瀉交作,氣息益綴,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扄。伏乞聖慈,亟遞臣所帶之職,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
徐元淳啓曰,玉堂備員間,視事頉稟之意,敢啓。傳曰,知道。
又啓曰,〈明日〉召對,取稟。傳曰,爲之。
李根友啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
徐元淳啓曰,明日傳香,禮房承旨,當爲齋宿,右承旨金大根,不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于李根友曰,左承旨·右承旨竝許遞,前望單子入之。
承旨前望單子入之,金鍏·李公翼落點。
李根友啓曰,新除授承旨金鍏,方在罷散中,以前任南陽府使,亦在解由未出中,何以爲之?敢稟。傳曰,敍用勿拘。
以修撰李垿·金逸淵,副修撰曺雲承牌不進罷職傳旨,傳于李根友曰,只推。
徐元淳,以弘文館言啓曰,下番闕直,事甚未安。修撰李垿·金逸淵,副修撰曺雲承,旣有只推之命,竝卽牌招,以爲推移入直之地,何如?傳曰,允。
傳于李根友曰,中官宋載和,施以竄配。
李根友啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于徐元淳曰,只推。
以京畿監司李奎鉉狀啓,陽城縣監韓鎭書身死事,傳于徐元淳曰,令該曹口傳擇差,不多日內下送。
吏曹口傳政事,以任燧爲陽城縣監。
徐元淳,以禮曹言啓曰,卽接忠淸監司金英淳移文,則以爲結城縣鄕校聖殿正間瓦土頹圮榱桷朽傷滲漏之患,一時悚悶,不可不及今修改,告由移還安祭香祝,自本曹啓稟下送云矣。結城縣鄕校聖殿修改時先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
李根友,以都摠府言啓曰,新除授都摠管宋冕載·李嘉愚,時無職名,竝令該曹,口傳付軍職,何如?傳曰,允。
兵曹口傳政事,大護軍單李嘉愚·宋冕載。
李根友,以兵曹言啓曰,來六月初二日,二內禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以鄭宅善爲內禁將。
李根友,以摠戎廳言啓曰,昨日本廳哨官差出時,出身朴枝壽之枝字,誤以芝字書塡,至於蒙點矣。臣之不審,不勝惶恐,而原單子,使之改付標以入之意,敢啓。傳曰,知道。
義禁府照目,粘連西北前僉使崔鵬遠矣,本府議啓內,戎器典守,所重何如,而到防之時,曾不照數點閱,居鎭之際,亦未隨時察飭,以致該掌兵校流伊偸出,遂使應禁軍物,若是見失,事未前有,罪實難貰,以此照律,罪杖九十收贖,告身盡行追奪,徒二年半定配私罪,奉敎依允。
李根友,以義禁府言啓曰,時囚罪人崔鵬遠,以杖九十徒二年半定配照律以入,而方在遭故中,依大典通編推斷條,徒流以下之罪,喪前所犯,而喪後勘斷者,從勘斷時收續之律,崔鵬遠,杖九十徒二年半定配,依法典收續,只告身盡行追奪放送,何如?傳曰,允。
上在昌德宮。停常參·經筵。
自巳時至人定,灑雨下雨,測雨器水深三分。
藥房提調洪敬謨,副提調李景在啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金箕晩,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李公翼啓曰,明日召對,取稟。傳曰,停。
金箕晩啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李景在啓曰,左承旨金鍏,右承旨李根友,今日不爲仕進,竝卽牌招,何如?傳曰,允。
傳于李公翼曰,傳香承旨,馳詣宗廟·景慕宮,奉審摘奸以來。
傳于李景在曰,召對入侍。
以修撰金逸淵,副修撰曺雲承牌不進罷職傳旨,傳于金箕晩曰,只推。
李公翼啓曰,明日常參·經筵,取稟。傳曰,只晝講。
金箕晩啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于金箕晩曰,只推。
以左承旨金鍏,右承旨李根友牌不進罷職傳旨,傳于金箕晩曰,只推。
以修撰金逸淵牌不進罷職傳旨,傳于金箕晩曰,只推。
以平安監司金蘭淳狀啓,龍川府使權謙,暗行御史今已封庫,爲先罷黜事,傳于徐元淳曰,令該曹口傳各別擇差,明日下送。
以平安監司金蘭淳狀啓,中和等邑民家失火事,傳于徐元淳曰,聞甚矜惻,元恤典外,別加顧助,結構奠接之方,廟堂措辭分付。
金箕晩,以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
又以備邊司言啓曰,卽見水原留守沈能岳狀啓,則以爲會付還餉,自來不敷,歉餘農節,巡還難繼,本府留庫中租·米太合一萬一千五百二十八石七斗,屬邑餉租四千二百十八石,特許加分事,請令廟堂稟旨分付矣。本府加分,便成年例,而昨今年所請,漸益夥多,揆以還餉法意,在所難愼,而第其許多事勢,不容不有此變通,竝姑依請許施,何如?傳曰,允。
又以義禁府言啓曰,中官宋載和竄配事,承傳啓下矣。宋載和,慶尙道咸安郡竄配,而以承傳內辭意,具罪目,依例發遣府羅將,押送配所,何如?傳曰,飭已施矣,分揀放送。
庚子五月二十九日午時,上御熙政堂。召對入侍時,參贊官李景在,檢校直閣李公翼,侍講官李晉翼,假注書李鼎信,記注官李昌廷,記事官吉履元,各持史略第一卷,以次進伏訖。上曰,史官分左右。上曰,玉堂讀之。晉翼讀自卒成子恒立,止且有齊也。命陳文義。晉翼曰,文義別無所奏者,而此說,詳載左傳哀公十四年,孔子請討陳恒,哀公以魯弱辭,孔子對曰,以魯之衆,加齊之半,可克,大哉聖人之言也,齊·魯之不相敵,固久矣,以仁伐不仁,以義伐不義,所謂仁義之師,仁義之師,所向無敵,有何强弱之可論耶?是知仁義者,王政之所當先也。故易曰,君子體仁,足以長人,語曰,上好義則民莫敢不服。伏願殿下仁以發政,義以制事,置一世於仁義之域焉。上曰,閣臣讀之。公翼讀一遍訖。命陳文義。公翼曰,此章文義,別無仰奏,且儒臣所奏甚好。伏願殿下,於工夫上,極軫蘊繹,無或間斷焉。上曰,參贊官讀之。景在讀一遍訖。命陳文義。景在曰,臣無容更達矣。上掩卷。景在曰,以玉堂不備,經筵頉稟,已是苟艱,召對成命,亦在昨日,則異於無時命下,而下番玉堂,無端違牌,竟未備員,事甚未安。違牌玉堂,竝推考,仍卽牌招入直,何如?上曰,依爲之。命史官就座,仍命退,諸臣以次退出。
上在昌德宮。停常參,只晝講。
李公翼啓曰,明日常參·經筵,取稟。傳曰,停。
金箕晩啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,楊州牧使趙咸永下直,長弓一張,長箭一部,片箭一部,筒兒一箇賜給。
傳于金箕晩曰,備忘誤書不審之當該中官,竝令該府,拿問處之。
金箕晩啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于徐元淳曰,只推。
吏曹口傳政事,以趙毅存爲龍川府使。
李公翼,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以吏曹言啓曰,禮曹佐郞申佐模,以其身病,呈狀乞遞,改差,何如?傳曰,允。
金箕晩,以兵曹言啓曰,每都政,新資五窠,例爲差出,而今番營將·中軍虞候,姑無準二十朔者,雖未滿朔數,依例推移內遷,何如?傳曰,允。
又以備邊司言啓曰,卽見忠淸監司金英淳狀啓,則以爲道內穀摠,自來不敷,只以應分,排巡無路,還軍餉留庫中米一千石,租二千石,太一千石,特許加分事,請令廟堂稟旨分付矣。每當農節,特許加分,便成年例,而歉餘民情,尤所當念,依狀請數爻許施,何如?傳曰,允。
又以禁衛營言啓曰,本營哨官崔宗岱,身病猝重,勢難察任,改差,何如?傳曰,允。
左承旨金鍏疏曰,伏以,臣於罷散跧伏之中,忽伏奉銀臺除旨,繼之甄敍有命,榮叨宿跰,恩出常格,臣荷寵若驚,撫分增懼,不知何以得此於聖明也。竊伏念,臣才本鹵下,尤疎吏事,一自待罪畿邑,觸處僨誤,隨事瘡疣,以臣自料,宜在汰黜之列,厥已久矣,適因身病沈劇,尋單乞遞,而及見道啓所論列,則乃以强引二字,作爲題目,臣誠滿心訝惑,歷屢日而不能自釋也。臣旣求解得解,在臣固幸耳,唯之與阿,相去無幾,本不足多較,第臣辭單,專以病爲辭,無一字贅他,則題外勘斷,無或近於强覓耶?設其時有可引之端,其跡有可引之嫌,而初旣不形諸文字,顧其在內者心耳,乃緣臣言行無素,未嘗見孚,致此情與跡判,言與事左,莫非臣滄浪之取也。臣惟自反自訟,而念之慙恧,實無以抗顔周行,今於庚牌之下,承膺無路,玆敢略陳短章,仰瀆崇嚴。伏乞聖慈,俯垂鑑諒,仰稟東朝,亟遞臣新授承宣之職,仍治臣罪,以爲不職者戒焉,臣無任云云。省疏具悉。旣往何必追辨?勿辭,卽爲肅命。
庚子六月初一日辰時,上御熙政堂。晝講入侍時,同知事尹聲大,特進官徐英淳,參贊官金箕晩,侍講官李晉翼,檢討官曺雲承,假注書沈宜元,記注官李昌廷,別兼春秋南秉哲,各持詩傳第五卷。宗臣興寅君最應,以次進伏。武臣朴蓍會進伏楹外訖。上曰,史官分左右。上誦前受音一遍訖。晉翼讀自昔我往矣,止畏此簡書,仍奏釋義。上讀新受音十遍訖,命陳文義。晉翼曰,此詩第一章,旣言王事多難,至此章,又言王事多難,古人臨事戒懼之意,於此可見,夫南仲之奉辭致討,其出也有名,其作也有勇,其往無敵,而猶此視以多難,不敢輕易,此所以旣却玁狁,又平西戎者也。大抵人之於事,無論小大,視以多難,致其愼重而後,自無僨事之歎,雖以君道言之,凡於君國子民,無往非難,大禹謨之后克艱厥后政乃㐅者,此言其君位之多難也,伊訓之任官維賢材,其難其愼者,此言其官人之多難也,太甲之毋輕民事惟難者,此言其治民之亦多難也。伏願聖上,於此難字之義,亟加體念焉。上曰,下番陳之。雲承曰,此言豈不懷歸畏此簡書?簡書者,臨遣策命之辭也,君上之所命也,悶其勞苦,期以戰勝,理直義明,委曲懇惻,故將卒之奉行也,戒懼祗愼,猶恐或違,以義忘私,不憚勞苦,於此而可見情志流通,忠信交孚矣,非徒戎事爲然,凡於政令施措,無不以辭命爲重,王言一出,八域咸信,可不愼哉,可不懼哉?伏願殿下,每於辭命之間,以信爲主,則臣民之奉行,亦當以忠爲期矣,懋哉懋哉。上曰,同知事陳之。聲大曰,此詩文義,臣於日前侍講時,略有所達矣,此章則述其夏春在道之事,而黍稷方華,往時所見也,雨雪載塗,來時所遭也,不遑啓居,勤勵王事之謂也,畏此簡書,忠敬策命之謂也,詠時物之屢變,歎行役之旣勞,公私情義,反覆爲言,敍其始終,體悉且詳,當與采薇詩合觀,尤可見古昔先王,以己之心,爲人之心,此所以人懷敵愾,士多急難者,伏願聖明,體念而留神焉。上曰,特進官陳之。英淳曰,經筵·玉堂所奏甚好,臣無他可達之辭矣。上曰,參贊官陳之。箕晩曰,玉堂·經筵,敷陳無餘,臣無容更達矣。上掩卷,命史官就座,仍命退,諸臣以次退出。
上在昌德宮。停常參·經筵。
自未時至人定,灑雨下雨,測雨器水深一寸二分,自人定至初三日開東,灑雨下雨,測雨器水深一寸一分。
李根友啓曰,明日常參·經筵,取稟。傳曰,停。
金鍏啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于李根友曰,吏·禮換房。
以吳在善·楊鳳允囚單子,傳于金鍏曰,飭已施矣,分揀放送。
傳于金鍏曰,伏侍莫近於內官,則其愼尤重,有罪必罰,懲其後也,內官韓珩和,有罔赦之罪,令該府遠惡島,勿限年定配。
傳于金鍏曰,罰已施矣,全羅道羅州牧智島定配罪人崔錫禧,樂安郡定配罪人趙漢吉,靈巖郡定配罪人姜元基,竝放送。
金鍏啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于金鍏曰,只推。
金鍏,以兵曹言啓曰,今月初五日,一兼禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以申從洛爲兼司僕將。
金鍏,以御營廳言啓曰,本廳中軍李鼎會,身病甚重,勢難察任,改差,何如?傳曰,允。
上在昌德宮。停常參·經筵。
李根友啓曰,明日常參·經筵,取稟。傳曰,只晝講。
金鍏啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李景在啓曰,左副承旨金箕晩,今日不爲仕進,卽爲牌招,何如?傳曰,允。
備忘記,滿浦僉使元策下直,長弓一張,長箭一部,片箭一部,筒兒一箇賜給。
李公翼啓曰,假注書李鼎信,身病猝重,勢難察任,今姑改差,何如?傳曰,允。
李鼎信改差,代以黃燝爲假注書。
金鍏啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于金鍏曰,只推。
以左副承旨金箕晩牌不進罷職傳旨,傳于金鍏曰,只推。
李公翼,以吏曹言啓曰,新除授龍川府使趙毅存戶奴呈狀內,矣上典,今初一日辭朝後,及到高陽地,身病猝重,萬無遠路赴任之望云。身病旣如是沈重,則有難强令遠赴,罷黜,何如?傳曰,口傳差出,不多日內下送。
吏曹口傳政事,以閔致默爲龍川府使。
兵曹,以沈漢永爲御營中軍。
李根友,以戶曹言啓曰,臣紀淵,今日以慶尙道右漕倉漕船點檢事,出來江上矣。左漕倉昌原等八邑己亥條田稅大同合米一萬三千五百九石零,太一千九百四十七石零,本倉元漕船十五隻分載,無事到泊于西江前洋,故一體點檢之意,敢啓。傳曰,知道。
徐元淳,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,宣傳官金翰喆,除授在外,過限未肅拜,武臣兼宣傳官梁建洙,身病猝重,無望供職,呈狀乞遞,竝改差,何如?傳曰,允。
金鍏,以義禁府言啓曰,內官韓珩和,遠惡島,勿限年定配事,承傳啓下矣。韓珩和,全羅道康津縣薪智島遠惡島,勿限年定配,而以承傳內辭意,具罪目,依例發遣府書吏,押送配所,何如?傳曰,允。
又以義禁府言啓曰,全羅道羅州牧智島定配罪人崔錫禧,樂安郡定配罪人趙漢吉,靈巖郡定配罪人姜元基,竝放送事,承傳啓下矣。崔錫禧·趙漢吉·姜元基等,竝放送事,分付該道道臣之意,敢啓。傳曰,知道。
上在昌德宮。停常參,只晝講。
自卯時至未時,灑雨下雨,測雨器水深一寸。
李根友啓曰,明日常參·經筵,取稟。傳曰,只晝講。
金箕晩啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李根友啓曰,右副承旨李公翼,今日不爲仕進,卽爲牌招,何如?傳曰,允。
金箕晩啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于金箕晩曰,只推。
以右副承旨李公翼牌不進罷職傳旨,傳于徐元淳曰,只推。
義禁府啓目,龜城府使李昇淵原情云云。問目內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付。啓依允。
庚子六月初四日辰時,上御熙政堂。晝講入侍時,同知事尹聲大,特進官李完植,參贊官李根友,侍講官李晉翼,檢討官曺雲承,假注書沈宜元,記注官李昌廷,別兼春秋南秉哲,各持詩傳第五卷。宗臣興寅君最應,以次進伏。武臣金魯甲,進伏楹外訖。上曰,史官分左右。上誦前受音一遍訖。晉翼讀自喓喓草蟲,止薄伐西戎,仍奏釋義訖。上讀新受音十遍訖,命陳文義。晉翼曰,未見則憂,旣見則降,此述室家思念之情,而臣以爲人主思賢之誠,當如此,大抵成湯之於伊尹,文王之於呂尙,其未見之憂,旣見之喜,豈特此室家思念之譬而已哉?然而人主之〈於〉賢臣,徒知未見則憂其不得,旣見則喜其得致,而不知所以尊賢而用賢,則是可曰以實心思賢耶?旣不以實心思賢,則恐賢者將遐擧而深入,其何可致之朝端?如伊尹之於殷,呂尙之於周也。今殿下以實心思賢,則林下宿德之賢,將見幡然而起,賁然而來,皆立於殿下之朝矣。古語曰,聖主必待賢臣而弘功業,殿下念哉。上曰,下番陳之。雲承曰,此章申言赫赫南仲,蓋贊美之辭,而不惟南仲之爲人赫赫也,師出有名,理直義明,故車馬壯盛,旗幟鮮明,大將南仲之威名,隨而赫赫,實由周王德化之顯赫也,人君爲政之道,亦不外是,政令施措,一出乎理之直義之明,則治化嵬蕩,自底赫赫,雖以講學言之,日御經筵,無或間斷,討論理義之微奧,得免寒曝之爲歎,則日新又新,至于緝熙光明之域,聖學亦當赫赫矣,伏願推類而體念焉。上曰,同知事陳之。聲大曰,此章文義,玉堂已陳,臣無容更奏,第未見君子,則曰憂心忡忡,旣見君子,則曰我心則降,未見旣見,俱是在道之時,而特於未見之日,先言旣見之心者,以其未見也,則必是憂而念之,及其旣見也,則亦當喜而樂之,故思念企望,若此之切。又曰,赫赫南仲,薄伐西戎,旣北伐而又西伐,則亦將久於外而期且遠也,不言室家之爲憂,但美將帥之成功者,實有先公後私之義,益知爲此詩者,善道其人情矣,如有在上體下之仁,豈無群下向上之忠也哉?伏願聖明,每於章句之間,深察而體念焉。上曰,特進官陳之。完植曰,經筵玉堂,備陳無餘,臣無容更達矣。上曰,參贊官陳之。根友曰,臣亦無仰達之辭矣。上掩卷,命史官就座,仍命退,諸臣以次退出。
上在昌德宮。停常參,只晝講。
藥房都提調趙寅永,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
李公翼啓曰,明日常參·經筵,取稟。傳曰,只晝講。
金鍏啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李景在啓曰,右承旨李根友,今日不爲仕進,卽爲牌招,何如?傳曰,允。
金箕晩啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李公翼,以內醫院都提調意啓曰,提調洪敬謨,今日問安,不爲仕進,卽爲牌招,何如?傳曰,允。
又以吏曹言啓曰,新除授龍川府使閔致默,以其親年七十四歲,呈狀乞遞,依法典改差,何如?傳曰,允。
金箕晩,以兵曹言啓曰,五衛將李殷祜·崔憙錫·許策·王德元·柳宜祥·李勉恒·李慶年,俱以病難供職,呈狀乞遞,竝改差,何如?傳曰,允。
兵曹口傳政事,副司果單南秉哲。
徐元淳啓曰,卽見漢城府坐不坐單子,則連三日無緣不坐,詞訟劇地,委屬可悶,當該堂上,竝推考,何如?傳曰,允。
李公翼啓曰,行吏曹判書權敦仁,參判趙冀永,參議金洙根牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
金鍏啓曰,大司憲宋啓榦在外,執義柳幼麟,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義柳幼麟,掌令李鳳純·朴鳴載,持平吳鍾翕·洪在重牌不進罷職傳旨,傳于金鍏曰,只推。
以右承旨李根友牌不進罷職傳旨,傳于金鍏曰,只推。
有政。吏批,行判書權敦仁,參判趙冀永牌不進,參議金洙根進,同副承旨徐元淳進,啓曰,行判書權敦仁,參判趙冀永竝牌招不進,小臣獨政未安,何以爲之?敢稟。傳曰,只出緊任。以徐耆淳爲副應敎,兪鎭五·柳幼麟爲校理,南秉哲·金穰根爲副校理,林肯洙·趙啓昇爲修撰,權敦仁·李憲瑋·李嘉愚爲知經筵,金陽淳·李敦榮爲同經筵,李東喬爲戶曹佐郞,成龍申爲順興府使,李圭夏爲龍川府使。
兵批,判書趙秉鉉進,參判鄭鴻慶入直,參議成龍申,參知李是鍊病,左副承旨金箕晩進。以李熙絅·白魯洙爲宣傳官,朴來益·尹惠鎭·李膺緖·金春根·趙果永爲五衛將,徐相稷·李孝權爲訓鍊主簿,安鼎錫爲武兼,金宗述爲威鳳別將,護軍李魯秉·徐念淳·鄭禮容,副護軍金大根·權用經·金翰喆·閔致默,副司直韓宓履·洪永圭·宋柱獻·兪象煥,副司果李垿·金逸淵,以上竝單付,前營將李東植·李明學,今加折衝,復資事承傳。
傳于徐元淳曰,見窠皆令差出。
吏批,再政。以金逸淵爲執義,曺錫亨爲兵曹參議,李元會爲宗簿正,趙完植爲司僕正,權炳益爲禮曹佐郞,金學羲爲贊儀,禹尙俊爲弘陵令,李秉圭爲掌樂主簿,金敎性爲東部都事,李殷榮爲泰陵參奉,黃履健爲懿昭墓守衛官,奉常副奉事單韓秉佑。
兵批,再政。以洪頤喆·李洛培爲五衛將,李東弼爲部將,僉知二單朴來益·尹惠鎭。
庚子六月初五日辰時,上御熙政堂。藥房入診,晝講同爲入侍時,都提調趙寅永,副提調李景在,假注書沈宜元,記注官李昌廷,記事官吉履元,檢校待敎南秉哲,同知事尹聲大,特進官鄭鴻慶,參贊官徐元淳,侍講官李晉翼,檢討官曺雲承,假注書黃燝,各持詩傳第五卷,以次進伏。武臣白殷鎭,醫官崔暄·金漢雋·金殷相·南正吉,進伏楹外訖。上曰,史官分左右。寅永進前奏曰,伊來日候蒸鬱,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,醫官使之入診乎?上,可之。暄等以次診候訖,退伏奏曰,脈候左右三部調均矣。命醫官先退。上誦前受音一遍訖。晉翼讀自春日遲遲,止出車六章,仍奏釋義。上讀新受音十遍訖,命陳文義。晉翼曰,此章可謂善形容室家情思,以景物則暄姸可愛,以草木則榮茂可悅,以禽鳥則和鳴可樂,而將帥之凱旋,適在此時,則其懽欣之情,和悅之思,當如何,先王之所以曲軫之深體之者,槪可想見於此等文字矣,先儒云,此詩前三章如秋霜,後三章如春風,秋霜者,言其嚴也,春風者,言其和也。大抵行師之法,始出尙嚴,旣還尙和,一嚴一和,各得其宜,而至若人君馭下之道,嚴與和,不可偏廢,亦不可偏勝,故必嚴而不至於苛,和而不至於流而後,尊卑之等威不紊,上下之情志相孚,伏願殿下念哉。上曰,下番陳之。雲承曰,上章始言玁狁于襄,終章又言玁狁于夷,間有西戎之伐,而獨以玁狁申言者,以明其有始有終也,蓋南仲之受命出師,始以玁狁之難,故述其凱還,而終言玁狁之平,美其事之終而功之成也。夫事無大小,而有始則必有終,然後可以成功,至於講學,較他事尤切,故說命曰,念終始典于學,雖有始而若未有終,則何以責其將就之功耶?顧今詩傳始講,已爲三年,而尙未過半,有終之期,其將渺然矣,豈不有欠於緝熙之工歟?伏願繼自今,連日開講,無或間斷,克念有終之道焉。上曰,同知事陳之。聲大曰,臣於此詩,以後三章如春風之和,擧輔氏之言而仰奏矣,四章五章,尙有在道勞苦之意,而至於六章,乃述其歸日之歡情,上四句,言其時物之和,下四句言其凱還之樂,于此之時,上下相勞而和氣藹然,室家相迎而樂意充然,始也如秋霜之肅者,終焉若春風之和矣,儘乎詩人之善爲形容也,末句曰,玁狁于夷,夷者平也,王師之征,正其不正而已,初非屠城蕩巢之謂也,此實周之先王,勞率勞衆,美其功而極其情,先得將士之歡心,竟致戎狄之歸化也。伏願聖明,必於此等處,深加留念焉。上曰,特進官陳之。鴻慶曰,此章雖賦陳其事,而亦似起興之體,蓋前有雨雪,而今焉靑陽暄姸,前有草蟲,而今焉黃鸝和鳴,春和景物,若是方盛,而此際王師旋凱,和氣蠁,今夫詠歌其事,先言遲遲春日時物之華,以美赫赫南仲功業之盛,然實贊周王之化,洪鬯如春,而民物之樂,亦皆如草木禽鳥也,想其氣象,萬物皆有自得,而上下與天地同流矣,是以先儒論此詩前後如秋霜春風,此所謂王者之師,而周道之所以興也。大抵天道之霜雪雨露,無非敎也,王道之刑政禮樂,亦無非敎也,必以霜雪之威,而布其政令,雨露之澤,而導之禮樂,則四方昇平,萬物同春,朝廷鄕黨,亦將歌頌聖化,豈不與周之盛時,同其氣象乎?伏願聖明,益加體念焉。上曰,參贊官陳之。元淳曰,上下番儒臣及經筵官特進官,備陳無餘,臣無容更達矣。寅永進前奏曰,臣之獲覩講筵,居然十朔之久矣,古人云,士別三日,刮目相對,士於三日之間,猶有刮目之益,況聖學課程,計以十朔,而以臣今日仰聆者,較諸已往,實未敢謂有幾分長進者,是豈臣夙宵憧憧以仰望於聖明者乎?講學之道,不宜間斷,啓沃之規,尤忌寒曝,故易之乾曰,進德修業,欲及時也,蓋以聖人之學,要在不失其時,苟無朝乾夕惕之勤,難期日就月將之效,今殿下經稟則每多無故而停免,臨講則又無發問而討論,只以筵臣,草草文義備例而止,亦未見留神察納,以爲玩索溫繹之資,如是悠泛,非但無益而已,竝與前所誦讀學習者,而當又日遠日忘,甚非所以作聖之功也。伏願繼自今,猛加省察,奮發大志,日必課講,講必問難,克體博審之義,益臻緝熙之域,是臣區區之望也。上曰,所陳好矣,當體念矣。寅永曰,當此講筵日開之時,經筵及玉堂,多有實故,不得輪回登筵,事甚苟艱,呈告及有實故在外經筵·玉堂,竝許遞,令政院政官牌招,開政差出,何如?上曰,依爲之。出擧條元淳曰,藥房入侍,晝講筵體,當有次序,而講筵注書,徑先進前,做錯非細,雖緣生疎,不可無警,當該假注書黃燝推考,何如?上曰,依爲之。出擧條上掩卷,命史官就座,仍命退,諸臣以次退出。
上在昌德宮。停常參,只晝講。
申時酉時,灑雨下雨,測雨器水深二分。
自人定至初七日開東,灑雨下雨,測雨器水深六分。
金箕晩,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李根友啓曰,明日,再明日,明陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,爲之。
金鍏啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李公翼啓曰,假注書黃燝,身病猝重,勢難察任,今姑改差,何如?傳曰,允。
黃燝改差,代以趙然昌爲假注書。
李根友,以弘文館言啓曰,新除授副應敎徐耆淳,校理柳幼麟,副校理金穰根,修撰林肯洙,竝卽牌招察任,何如?傳曰,允。
又以弘文館言啓曰,新除授校理兪鎭五,時在京畿抱川地,修撰趙啓昇,時在楊州地,經筵入番事緊,請竝斯速乘馹上來事,下諭。答曰,依啓。
李根友啓曰,卽者應敎李晉翼,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
金鍏啓曰,大司憲宋啓榦在外,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義金逸淵,掌令李鳳純·朴鳴載,持平吳鍾翕·洪在重牌不進罷職傳旨,傳于金鍏曰,只推。
以校理柳幼麟牌不進罷職傳旨,傳于金鍏曰,只推。
應敎李晉翼疏曰,伏以,臣今接家信,則臣之老母素患風眩之症,夜添暑感,食飮全却,委頓床笫,轉側須人,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扄。伏乞聖慈,特垂恩諒,亟遞臣所帶之職,俾便救護,仍治臣瀆撓之罪,以肅朝綱焉,臣無任云云。省疏具悉。爾其勿辭救護。
庚子六月初六日卯時,上御熙政堂。晝講入侍時,同知事尹聲大,特進官沈宜臣,參贊官金鍏,侍講官李晉翼,檢討官任百經,假注書沈宜元,記注官李昌廷,記事官李東韻,各持詩傳第五卷。宗臣興完君晸應,以次進伏。武臣沈樂臣,進伏楹外訖。上曰,史官分左右。上誦前受音一遍訖。晉翼讀自有枤之杜,止征夫遑止,仍奏釋義訖。上讀新受音十遍訖,命陳文義。晉翼曰,繼嗣我日,集傳以爲,以日繼日而無休息之期也,此指征夫戍役之久,而臣因此集傳之義,竊有區區仰勉,夫學問者,將以致知而明理,苟不致知而明理,則誠正治平,亦將何以向前下手?是故古昔聖人,於學問之工,以日繼日,無少休息,夏禹之惜寸陰,殷湯之日日新,周成王之日就月將是也,是知學問之法,嚴立課程,日夕乾惕而後,方有開發之功,可期進修之益,而今殿下講筵恒多停輟,旨義初無問難,使此雙隻之講規,未免爲應文備數之歸也。況一日三講,尙矣未聞,十寒一曝,不能無憂,則是豈聖人懋學時敏之義哉?伏願殿下,繼自今,勵志奮發,以日繼日,無或間斷,無使聖工,有休息之歎焉。上曰,下番陳之。百經曰,此章勞還役之詩也,先言王事靡監,後及女心傷悲,以婦女室家之情,亦知先公後私之義,苟非在上之人,悅而使民,則曷致在下之人,勞而不怨乎?至於後世人主,不以人道使民,故鴇羽之憂其父母,揚之水之怨其戌役,是也,由是觀之,風俗之淳漓,民情之向背,專係於人主導率之如何。伏願我殿下,亦以體下情,爲厚民俗之本焉。上曰,同知事陳之。聲大曰,此枤柱之詩,與采薇出車二詩,合而觀之,則其事其義,小異而大同,臣不敢引他敷陳,至如繼嗣我日四字,卽諸詩之所未著者,而玉堂斷此句義,仰勉聖工,深得啓沃之道矣,第懋學修德之要所貴乎至誠而不息,故日新而又新,無間斷之時者,商湯之進德也,日就月將,有緝熙之工者,周成之典學也,皆以日繼日,無休息之義,而政合於今日講學之方也。伏願聖明,念玆在玆,期有日新日就之盛焉。上曰,特進官陳之。宜臣曰,上下番儒臣及經筵,備陳無餘,臣無容更達矣。上曰,參贊官陳之。鍏曰,臣亦無仰達之辭矣。上掩卷,命史官就座,仍命退,諸臣以次退出。
上在昌德宮。停常參·經筵。
自開東至酉時,灑雨下雨,測雨器水深六分。
金鍏啓曰,來十一日,朝參日次矣,敢稟。傳曰,停。
李公翼啓曰,明日召對,取稟。傳曰,爲之。
金鍏啓曰,大司憲宋啓榦在外,執義金逸淵未肅拜,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
李公翼啓曰,三品官之無得過三日循例請牌,曾有定式矣。兵曹參議曺錫亨,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于李公翼曰,召對入侍。
趙然昌有頉,代以林樂鎭爲假注書。
傳于李公翼曰,吏兵批歲抄點下者,依例捧傳旨。
金鍏啓曰,卽者義禁府都事來言,時囚無得過三日滯囚,曾有定式矣。時囚罪人李昇淵,當爲議處,而判義禁未差,次堂例不得擧行云。判義禁未差之代,政官牌招,開政差出,待下批牌招,以爲開坐之地,何如?傳曰,允。
李公翼啓曰,行吏曹判書權敦仁,參判趙冀永,參議金洙根牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,行判書權敦仁,參判趙冀永牌不進,參議金洙根進,右副承旨李公翼進。啓曰,行判書權敦仁,參判趙冀永竝牌招不進,小臣獨政未安,何以爲之?敢稟。傳曰,只出緊任。以李紀淵爲判義禁,李淇錫爲北部令。
兵批,判書趙秉鉉,參判鄭鴻慶,參議曺錫亨病,參知李是鍊入直進,左承旨金鍏進。僉知二單洪頤喆·李洛培,護軍南履炯·尹義儉·李行敎,副護軍趙亨復·朴榮顯·金善一·趙熙錫·尹義烈·金箕祖·李明學·池濟穆·申在敏·李有達,以上竝單付。
以左副承旨金箕晩,同副承旨徐元淳牌不進罷職傳旨,傳于金鍏曰,只推。
金鍏,以都摠府言啓曰,副摠管沈漢永,以御營中軍,褒貶講坐起事,南別營晝仕出去之意,敢啓。傳曰,知道。
又以義禁府言啓曰,忠淸監司金英淳狀啓內,淸州前牧使申常顯·李玄好·李彙寧,兼任前淸州鎭營將吳顯佑罪狀,竝令攸司稟處事,啓下矣。申常顯,以利川府使,時在任所,李玄好,下去忠淸道定山地,李彙寧,下去慶尙道禮安地,吳顯佑,下去黃海道海州地云,竝依例發遣府書吏·羅將拿來,何如?傳曰,待待命拿囚。
庚子六月初七日卯時,上御熙政堂。召對入侍時,參贊官李公翼,檢校直閣鄭最朝,侍讀官金穰根,檢討官任百經,假注書沈宜元,記注官趙相玉,記事官吉履元,各持史略第一卷,以次進伏訖。上曰,史官分左右。上曰,玉堂讀之。穰根讀自歷莊子白,止穰穰滿家。命陳文義。穰根曰,諸侯之來伐,楚兵之大發,皆由齊之不治,苟使齊王,以德爲政,治化四達,則海內將斂袵而往朝,何敢擧兵謀齊?此所謂人必自侮而後人侮之者也,後來如無奮勵大振作,則齊之爲齊,未可知也,此足爲後世人主之鑑戒。伏願殿下,於此等文字,深加垂察焉。上曰,下番讀之,因奏文義。百經曰,朝廷之禮,莫重於名器,君臣之分,莫嚴於尊卑,故繁纓小物也而孔子惜之,正名細務也,而孔子先之矣,田和,僭亂之陪臣,公侯,尊寵之爵秩,而當時周王,不能討犯分之罪,乃反有錫命之典,其可曰禮樂征伐,自天子出乎,王室雖曰微弱,諸侯縱云强盛,如無三晉之許封,豈有田齊之請命,故名器不可不重,尊卑不可不嚴者此也,宋臣胡寅曰,人主之善爲天下國家者,必謹於微而已矣,卑宮菲服,慮侈汰也,不遑暇食,防逸豫也,兢業危懼,戒驕逸也,動守憲度,虞禍亂也,苟如是也,雖三晉之强,田齊之僭,豈敢朶頣於名器哉?胡寅此言,誠爲後世人辟鑑法處。伏願殿下,深留聖念於謹微之工焉。上曰,閣臣讀之,因奏文義。最朝讀一遍訖,因奏文義曰,此篇文義,儒臣上下番,旣已備陳,臣無容更達,而近日連日開講,繼之有召對之命,臣等不勝欽仰攢祝,而大抵講學之法,不爲間斷,爲第一件事,夏禹之每惜寸陰,孔聖之學而時習,皆出於不爲間斷之意也,殿下於講學之上,念玆在玆,日以爲常,無或間斷,則聖學可以日就,聖德亦爲日新,豈不休哉?伏願懋哉懋哉。上曰,參贊官讀之。公翼讀一遍訖,命陳文義。公翼曰,玉堂·閣臣,已詳細敷奏,臣無容更奏,而齊已請救於趙,淳于髠,仰天大笑,以其所持者狹,所欲者奢故耳,非特此事,至於學問上,尤有甚焉,學問淺薄,則言行疎拙,必然之理也。惟我殿下日開講筵,固所欽仰萬萬,而如或按例而已,不爲討論疑難,則蘊奧何以玩索,而恐未免書自書我自我之慮,伏望於經於史,勿爲泛忽看讀,有可以自勉者,有可以自懲者,念玆在玆,俾有心得躬行之效,則治法政謨,不期三代之治,而自如三代之熙皞矣,此亶在聖心之勤忽如何,臣等於此,申切區區之望焉。上掩卷,命史官就座,仍命退,諸臣以次退出。
上在昌德宮。停常參·經筵。
徐元淳啓曰,明日常參·經筵,取稟。傳曰,只晝講。
金箕晩啓曰,大司憲宋啓榦在外,執義金逸淵未肅拜,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
金鍏啓曰,右承旨李根友,今日不爲仕進,卽爲牌招,何如?傳曰,允。
又啓曰,判義禁李紀淵牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于金箕晩曰,召對入侍。
傳于金箕晩曰,都承旨許遞,前望單子入之。
承旨前望單子入之,金左根落點。
傳于金箕晩曰,承旨房望,順房爲之,戶·刑換房。
以右承旨李根友牌不進罷職傳旨,傳于徐元淳曰,只推。
金箕晩,以都摠府言啓曰,副摠管朴蓍會,以禁衛中軍,本營諸將官射會監試事,南別營晝仕出去之意,敢啓。傳曰,知道。
庚子六月初八日卯時,上御熙政堂。召對入侍時,參贊官金箕晩,檢校直閣李公翼,侍讀官金穰根,檢討官任百經,假注書沈宜元,記注官趙相玉,記事官吉履元,各持史略第一卷,以次進伏訖。上曰,史官分左右。上曰,玉堂讀之。穰根讀自臣見其所持者狹,止髠乃行訖。命陳文義。穰根曰,所持者狹所欲者奢者,淳于髠之以穰田之事,諷喩齊王之辭也,推類而言之,則人君所大欲,莫過於民國治平,而苟不修德,只望功效,則何異於所持狹所欲奢耶?是故欲治國者,先修其身,求諸人,莫若求諸己。伏願殿下,以懋聖德,爲萬事之本焉。上曰,下番讀之。百經讀一遍訖。命陳文義。百經曰,淳于髠,齊之辯士也,以穰田者之說,譬喩於請救之行者,雖爲滑稽之談,此亦諷諫之道,威王之旋卽覺悟,益其金璧,亦穎悟有爲之君也。大抵人君之德,莫盛於從諫,捨己從人,舜之聖也,聞言拜昌,禹之德也,從諫弗咈,湯之賢也,是以芻蕘之賤,言必有詢,御之類,職有所箴,言可用則納之,勿以人而廢焉,此乃聖益聖之道也。顧今臣等,日登講席,仰對旨義,而學謏辭蕪,固不足有槪於聖衷,然愚者之慮,亦有一得,狂夫之言,聖人有取。伏願潛心諦聽,虛襟開納,則榮爝之微,亦有補於太陽,涓涔之流,可以控於滄海矣,念哉念哉。上曰,閣臣讀之。公翼讀一遍訖。命陳文義。公翼曰,此章文義,上下番儒臣,備陳無餘,臣無容更達矣。上曰,參贊官讀之。箕晩讀一遍訖。命陳文義。箕晩曰,臣亦無可達之辭,而伊來連日開講,臣等固欽仰萬萬矣,月前大臣,奏以召對依晝講例入稟取旨者,蓋欲聖學,無使間斷而然,而今日召對,不過數行而止,又不爲發問,有若應文備數然,如是而敢望聖工之至於緝熙之域乎?若臨講而玩索,明辨而發問,則其功效之益,不在於章句之多寡矣。伏願繼自今,體念而發問焉。上掩卷,命史官就座,仍命退,諸臣以次退出。
上在昌德宮。停常參,只晝講。
金箕晩,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐元淳啓曰,明日常參·經筵,取稟。傳曰,停。
金箕晩啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,大司憲宋啓榦在外,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義金逸淵,掌令李鳳純·朴鳴載,持平吳鍾翕·洪在重牌不進罷職傳旨,傳于金箕晩曰,只推。
以忠淸監司金英淳狀啓,洪州牧使李鐸遠身死事,傳于金左根曰,令該曹口傳各別擇差,不多日內下送。
徐元淳,以弘文館言啓曰,校理柳幼麟,卽爲牌招察任,何如?傳曰,允。
以校理柳幼麟牌不進罷職傳旨,傳于金箕晩曰,只推。
金箕晩,以兵曹言啓曰,文臣兼宣傳官曺錫雨·李寅夔,俱以病難供職,呈狀乞遞,竝改差,何如?傳曰,允。
又以都摠府言啓曰,副摠管朴蓍會,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以刑曹言啓曰,卽接黃海監司趙斗淳移文,則谷山府徒二年定配罪人金鎭孝限滿云矣。取考曹上配案,則鎭孝以刃傷人物罪,戊戌六月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
義禁府啓目,向前李昇淵,亦謂於庫舍被燒之後,始覺火藥偸出之狀云者,揆以事情,容或似然是白乎乃,居常旣未察奸,臨時又失防患,論厥溺職,難免當勘,以此照律,何如?判付。啓依允。又啓目,淸州前牧使申常顯·李玄好等原情云云。問目內辭緣,泛稱遲晩,竝只刑推得情,何如?判付。啓竝只除刑推議處爲良如敎。又啓目,開城經歷朴龍九原情云云。傳旨問目內辭緣,泛稱達晩,所當請刑是白乎矣,曾經侍從,勿爲請刑,載在大典通編,議處,何如?判付。啓依允。
修撰林肯洙疏曰,伏以,臣見叨館職,才肅恩命,而第臣所帶春秋兼銜,與應敎臣李晉翼,有內外從應避之嫌矣,揆以格例,在下當遞,玆綴短章,仰瀆崇嚴。伏乞聖明,俯垂鑑諒,亟許遞改,以存公格焉,臣無任云云。省疏具悉。所請依施。
庚子六月初九日卯時,上御熙政堂。晝講入侍時,同知事李敦榮,特進官李憲球,參贊官李公翼,侍讀官金穰根,檢討官任百經,假注書林樂鎭,記注官李昌廷,記事官吉履元,各持詩傳第五卷,以次進伏。武臣申性浩,進伏楹外訖。上曰,史官分左右。上誦前受音一遍訖。穰根讀自有枤之杜其葉萋萋,止征夫歸止,仍奏釋義訖。上讀新受音十遍訖,命陳文義。穰根曰,王事不可不堅固,何敢徇私廢公,以是當其思歸之時,先王事而後傷悲也,先王之勞師勞衆也,能曲盡其情,故忘其勞忠於上,而雖征夫之女,述其室家之私情,亦知莫掩之公義,公私竝行而不相悖,於此,益見德化之洽於民心也。伏願殿下,曲念下情,無使匹夫匹婦,不獲其所,周家先王之治,復見於今日,勉哉勉哉。上曰,下番陳之。百經曰,此章文義,已爲仰陳於第一章,別無敷衍處,而第其王事靡監之監字,卽不堅固之意也,非但王事,不可不堅固,凡天下萬事,何莫非堅固而成,疎漏而敗者乎?蓋人主萬化之本,亦惟在於先立其志,而立志堅固,則見理明透,無所動搖,以言乎聖學,外物不能蔽誘,可臻於緝熙光明之域,以言乎聖德,私慾不敢馳騖,自至於純然無瑕之境,譬若建一屋子,先固基址,然後間架欀桷,安排停當,無傾圮欹歪之患,有顚樸不破之美矣,第其立志之要,亶在於主敬,主敬之工,不外乎愼獨,伏願亟加省念焉。上曰,同知事陳之。敦榮曰,此章與四牡采薇出車,同其旨義,聖王以己之心,爲人之心,故能曲盡其情,使民忘死而忠上如此,凡上之於下,其體恤軫念,豈但征戍勞苦者爲然?薄海之內,林林蔥蔥,皆吾君之赤子也,寒暑之曰咨,疾病之無告,恒若恫瘝在己,雖微必燭,無幽不違,然後始可見近悅遠來,咸囿於大化之中,伏願似此處,深留聖旨,俾有推擴之效焉。上曰,特進官陳之。憲球曰,上下番玉堂及同知事,備陳無餘,臣無容更達矣。上曰,參贊官陳之。公翼曰,上下番儒臣及經筵,已詳細陳奏,臣無容更事敷衍以達矣,近日日開講筵,臣等固所欽仰萬萬,而如果按例而已,則將有何益?聖學將就,惟在誠勤,伏望每於臨講之時,發問討疑,期有必得,則聖學日新,緝熙光明之域,不日可待,臣等於此,申切區區之願,懋哉懋哉。上掩卷,命史官就座,仍命退,諸臣以次退出。
上在昌德宮。停常參·經筵。
藥房提調洪敬謨,副提調金左根啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金左根啓曰,明日常參·經筵,取稟。傳曰,只晝講。
金箕晩啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金左根啓曰,右承旨李根友,今日不爲仕進,卽爲牌招,何如?傳曰,允。
金箕晩啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
金左根啓曰,事變假注書金圭衡,身病猝重,勢難察任,今姑改差,何如?傳曰,允。
金圭衡改差,代以丁義衍爲事變假注書。
吏曹口傳政事,以宋持養爲洪州牧使。
金箕晩啓曰,大司憲宋啓榦在外,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義金逸淵,掌令李鳳純·朴鳴載,持平吳鍾翕·洪在重牌不進罷職傳旨,傳于徐元淳曰,只推。
李根友,以弘文館言啓曰,校理柳幼麟,旣有只推之命,卽爲牌招察任,何如?傳曰,允。
金箕晩,以刑曹言啓曰,卽接全羅監司李穆淵文移,則金溝縣徒一年定配罪人羅學東,限滿云矣。取考曹上配案,則學東,以詬辱士族罪,己亥六月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以義禁府言啓曰,綾州牧使李奎憲,務安縣監李魯奎,高陽郡守李玄緖等拿來,與京畿監司狀啓,戶曹粘目,憑閱處之事,傳旨啓下矣。李玄緖,今方待命拿囚,李奎憲·李魯奎等,時在任所,依例發遣府羅將,竝拿來,何如?傳曰,待待命拿囚。
義禁府啓目,淸州兼任前營將吳顯佑原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付。啓依允。又啓目,高陽郡守李玄緖原情云云。問目內辭緣,泛稱遲晩,刑推得情,何如?判付。啓除刑推議處爲良如敎。又啓目,粘連向前朴龍九亦,不謹指路,而致此境內之覆敗,未卽鈞拯,而又至穀物之腐傷,由前由後,俱係失檢,以此照律,何如?判付。啓依允。又啓目,粘連向前申常顯·李玄好等亦,舊還之逐年虛勘,遂成仍襲者,縱或諉之於荐歉事勢,而糴法之嚴,到此蕩然兺除良,作錢立本也,牟租互換也,數雖不多,竟又添逋,則俱不可以在任無幾所捧略干,作爲參恕之資,竝只以此照律,何如?判付。啓依允。又照目,粘連,龜城府使李昇淵矣,本府議啓內,謂於庫舍被燒之後,始覺火藥偸出之狀云者,揆以事情容或似然是白乎乃,居常旣未察奸,臨時又失防患,論厥溺職,難免當勘,以此照律罪,杖一百收贖,告身盡行追奪私罪,奉敎依允爲旀,功減一等爲良如敎。
上在昌德宮。停常參,只晝講。
徐元淳啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李根友啓曰,左副承旨金箕晩,今日不爲仕進,卽爲牌招,何如?傳曰,允。
徐元淳啓曰,行都承旨金左根,左承旨金鍏不爲仕進,右承旨李根友,右副承旨李公翼式暇,左副承旨金箕晩牌不進,院中只有臣一人,伴直無人,左承旨金鍏,所當牌招,而拘於廳規,不得請牌,何以爲之?敢稟。傳曰,左承旨·左副承旨竝許遞,前望單子入之。
承旨前望單子入之,李若愚·柳榮輔落點。
傳于徐元淳曰,承旨房望,順房爲之。
丁義衍在外代,以張德良爲事變假注書。
徐元淳啓曰,假注書林樂鎭,身病猝重,勢難察任,今姑改差,何如?傳曰,允。
林樂鎭改差,代以尹行福爲假注書。
徐元淳啓曰,伴直無人,新除授右副承旨柳榮輔,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲宋啓榦在外,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以大司諫李在鶴,司諫李佑伯,獻納李光載,正言李晩奎·柳來維,執義金逸淵,掌令李鳳純·朴鳴載,持平吳鍾翕·洪在重牌不進罷職傳旨,傳于徐元淳曰,只推。
以左副承旨金箕晩牌不進罷職傳旨,傳于徐元淳曰,只推。
徐元淳,以都摠府言啓曰,副摠管沈漢永,以御營中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,洪州牧使李鐸遠,在任身死,而曾經承旨矣。返柩時擔軍,依法典題給之意,分付所經各道,何如?傳曰,允。
義禁府照目,粘連淸州前牧使申常顯·李玄好等矣,本府議啓內,舊還之逐年虛勘,遂成仍襲者,縱或諉之於荐歉事勢,而糴法之嚴,到此蕩然兺除良,作錢立本也,牟租互換也,數雖不多,竟又添逋,俱不可以在任無幾所捧略干,作爲參恕之資,竝以此照律罪,各告身盡行追奪,徒三年定配,勿揀赦前,竝只私罪,奉敎依允爲旀,申常顯段,功議各減一等,李玄好段,功減一等爲良如敎。又照目,粘連開城府前經歷朴龍九矣,本府議啓內,不謹指路,而致此境內之覆敗,未卽鉤拯,而又至穀物之腐傷,由前由後,俱係失檢,以此照律,罪笞四十收贖,解見任別敍私罪,奉敎依允爲旀,功減一等爲良如敎。又照目,粘連向前李玄緖亦,境內敗船,縱無不謹護送之跡,拯後偸穀,難免未能檢飭之失,以此照律,何如?判付。啓依允。又照目,粘連,向前吳顯佑亦,囚供則謂以若干日兼任,初無夏秋穀磨勘是如是白兺除良,積年流逋之暫時責捧,參以事勢,尤係末由是白乎乃,道啓所論,旣有現告,糴法攸關,無以全恕,以此照律,何如?判付。啓依允。
庚子六月十一日卯時,上御熙政堂。晝講入侍時,知事李憲瑋,特進官韓鎭㦿,參贊官徐元淳,侍讀官柳幼麟,檢討官林肯洙,假注書林樂鎭,記注官趙相玉,記事官李東韻,各持詩傳第五卷。宗臣興完君晸應,以次進伏。武臣沈樂臣,進伏楹外訖。上曰,史官分左右。上誦前受音一遍訖。幼麟讀自陟彼北山言采其杞,止征夫不遠,仍奏釋義訖。上讀新受音十遍訖,命陳文義。幼麟曰,詩之爲書,以感發人之善心,懲創人之逸志,爲大綱領,而此章勞還役,故欲敍其情,先言王事靡監,後言憂我父母云者,在昔聖君哲辟之敎民,如父母之敎子,使之以時,導之以義,曲盡下情,雖使役民自敍,不過如此,故民愛其上,忘勞赴公,如子弟之衛父兄,手足之捍頭目,雖愚夫愚婦,亦知先公後私之義,莫非悅而使民曲盡其情者也。伏願深軫體下之道,此章之意,日日三復焉。上曰,下番陳之。肯洙曰,陟彼北山言采其杞者,隨其節物之變而言者也,連三章輒云王事靡監者,此非在上者,專以此責民者也,當時周民,皆能知事上之義,故慰勞還役之時,將敍其室家相念之情,而先言其平日先公之義也,蓋在下者,必以奉公爲先,在上者,必以體下爲政,上下之間,各得其宜,此成周所以維持鞏固享國久遠者也,苟或爲人上,而不能盡體下之道,祗責其奉上之義,則民皆黽勉王事,不能無愁苦之狀,如變風揚之水·鴇羽章是也,而亦爲後世監戒之資也。伏願殿下,體下二字,益加體念焉。上曰,知事陳之。憲瑋曰,此章文義,臣無容仰達矣,上下番儒臣所奏,甚切實而詳明。伏願殿下,亟加留念而採納焉。上曰,特進官陳之。鎭㦿曰,上下番玉堂,備陳無餘,臣無容仰達矣。上曰,參贊官陳之。元淳曰,臣亦無可達矣。上掩卷,命史官就座,仍命退,諸臣以次退出。
上在昌德宮。停常參,只晝講。
李公翼,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李公翼啓曰,明日常參·經筵,取稟。傳曰,停。
柳榮輔啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于柳榮輔曰,大司憲·大司諫竝許遞,前望單子入之。
臺諫前望單子入之,大司憲朴綺壽,大司諫李錫祜落點。
柳榮輔啓曰,新除授行大司憲朴綺壽,行大司諫李錫祜,一體牌招,何如?傳曰,允。
李公翼啓曰,注書之懸頉,飭敎何如,而假注書尹行福,昨日蒙點後,連加催促,謂有實病,尙不入來,揆以事體,萬萬駭然,所當重勘,而本院請推之外,無他可施之罰,何以爲之?而當該不審擬望之注書,從重推考,何如?傳曰,允。拿處。
尹行福拿處,代以金得秀爲假注書。
李公翼,以吏曹言啓曰,今日本曹褒貶坐起時,堂上不可不備員,而參議金洙根病不來,令政院卽爲牌招,以爲同參開坐之地,何如?傳曰,允。
柳榮輔啓曰,行大司憲朴綺壽,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義金逸淵,掌令李鳳純·朴鳴載,持平吳鍾翕·洪在重,司諫李佑伯,獻納李光載,正言李晩奎·柳來維牌不進罷職傳旨,傳于柳榮輔曰,只推。
以吏曹參議金洙根牌不進罷職傳旨,傳于柳榮輔曰,只推。
李公翼,以都摠府言啓曰,副摠管金魯甲,以禁軍別將,龍虎營褒貶進參事,外兵曹晝仕出去之意,敢啓。傳曰,知道。
柳榮輔,以義禁府言啓曰,卽接江原道春川府富昌驛徒配罪人睦仁培戶奴呈狀,則以爲其上典,今月初十日遭母喪云。依〈法〉典歸葬間給由,何如?傳曰,允。
又以義禁府言啓曰,時囚罪人申常顯·李玄好等,告身盡行追奪,徒三年定配,勿揀赦前照律公事,判付內,依允,申常顯功議各減一等,李玄好功減一等事,命下矣。申常顯功議各減一等,告身盡行追奪,江原道原州牧丹邱驛,徒二年定配,勿揀赦前,李玄好,功減一等,告身盡行追奪,忠淸道大興縣光時驛,徒二年半定配,勿揀赦前,而以議啓內辭意,具罪目,依例發遣府羅將,押送于各其配所,何如?傳曰,允。
義禁府照目,粘連淸州兼任前營將吳顯佑矣,本府議啓內,囚供則謂以若干日兼任,初無夏秋穀磨勘是如是白兺除良,積年流逋之暫時責捧,參以事勢,尤係末由是白乎乃,道啓所論,旣有現告,糴法攸關,無以全恕,以此照律,罪笞四十收贖,附過還職私罪,奉敎依允爲旀,功減一等爲良如敎。又照目,粘連高陽郡守李玄緖矣,本府議啓內,境內敗船,縱無不謹護送之跡,拯後偸穀,難免未能檢飭之失,以此照律,罪笞四十收贖,附過還職私罪,奉敎依允爲旀,功議各減一等爲良如敎。又照目,法聖僉使李圭殷原情云云。傳旨問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付。啓依允。
庚子六月十二日卯時,上御熙政堂。晝講入侍時,同知事尹聲大,特進官朴來謙,參贊官徐元淳,侍讀官柳幼麟,檢討官林肯洙,假注書沈宜元,記事官吉履元,別兼春秋南秉哲,各持詩傳第五卷。宗臣興寅君最應,以次進伏。武臣李定鉉,進伏楹外訖。上曰,史官分左右。上誦前受音一遍訖。幼麟讀自匪載匪來,止征夫邇止,仍奏釋義訖。上讀新受音十遍訖,命陳文義。幼麟曰,此詩四章之內,前三章,述其室家思念之情,而其曰有睆其實其葉萋萋,言采其杞者,感時物之變遷也。又曰女心傷止·女心悲止·征夫遑止·征夫歸止·征夫不遠·征夫邇止者,思益切而意益深,一節緊於一節也,連三章輒云王事靡監者,兼公義爲言,而至於卒章,專以私情勞之,此先王所以以己心爲人心,曲循人情者也,故雖匹夫匹婦,亦知先公後私之義,樂赴王事,殫心竭力,此莫非悅而使民,民忘其勞者。伏願殿下,深體此章之旨意,無或泛過,潛心玩味,是臣區區之望也。上曰,下番陳之。肯洙曰,期逝不至云者,惟恐從役之人,過期不至也,蓋凡事莫不有期,而王者使民之道,尤不可無其期限,故論語曰,使民以時,禮記曰,用民之力,歲不過三日,苟或不念民勞,無其節限,則自不無怨咨愁苦之聲矣,況從役雖是王者不得已之事,而旣見節物之屢變,則日月多矣,惟恐其過期不還,故敍其室家思念之情,而至及於且卜且筮,雖使其室家,自敍其事,亦無以過此矣,此先王所以曲盡下情,民忘其勞者也,伏願此等處,益加體念焉。上曰,同知事陳之。聲大曰,此杕杜詩第四章也,前三章,述其室家之私情,而兼言公義,卒章則專言其私而勞慰之,蓋征夫之在外者,期逝而不至,則思念憂傷,宜其深切,而輒言王事靡鹽者,雖以征婦之愚,亦知勤王之事,初無怨訴之言,惟喜卜筮之偕,想料其不遠,决定其邇止,如非詩人形容之善,那盡征婦委曲之情,凡觀詩之法,必探賾奧旨,可以懲創者懲創之,可以感發者感發焉,以驗當時王政之如何,民俗之如何,雖閭閻詞章之士猶然,況爲人君而居臨御之位,豈不體而察之,推以及焉,以作典學之一助乎?伏願聖明,懋哉懋哉。上曰,特進官陳之。來謙曰,此章文義,儒臣及經筵,備陳無餘,臣無容仰達,而臣於前月初,以特進官,入侍講筵,則其時講出車第二章矣,歷四十餘日,而今又登筵,纔至於杕杜末章,如是而敢望聖學之有將就之盛乎?其間或値齋日,而雖有停止之日,若留聖念於講學,勤勤孜孜,則四十日之間,尙未了出車·杕杜二章詩乎?二詩合不過二十行矣,以閭里匹庶之工言之,則無踰一兩日可畢,而況帝王之學,異於匹庶,尙存人一己百之工,然後自底於緝熙之域。伏願繼自今,益加勤孜,課日而必開講,臨講而必發問,以副臣等區區之望焉。上曰,參贊官陳之。元淳曰,臣亦無可達之辭。上掩卷,命史官就座,仍命退,諸臣以次退出。
上在昌德宮。停常參·經筵。
李根友啓曰,明日常參·經筵,取稟。傳曰,停。
柳榮輔啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金左根啓曰,行左承旨李若愚,今日不爲仕進,卽爲牌招,何如?傳曰,允。
傳于柳榮輔曰,全羅道康津縣薪智島竄配罪人韓珩和,放送。
柳榮輔啓曰,行大司憲朴綺壽,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義金逸淵,掌令李鳳純·朴鳴載,持平吳鍾翕·洪在重,司諫李佑伯,獻納李光載,正言李晩奎·柳來維牌不進罷職傳旨,傳于柳榮輔曰,只推。
上在昌德宮。停常參·經筵。
柳榮輔啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李根友啓曰,明日上前開坼相値,視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,本院今春夏等褒貶,當爲磨勘,而行都承旨金左根不爲仕進,不得如例磨勘之意,敢啓。傳曰,知道。
傳于李根友曰,禮房承旨,馳詣宗廟·景慕宮,奉審摘奸以來。
傳于柳榮輔曰,當該承旨推考。
柳榮輔啓曰,行大司憲朴綺壽,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義金逸淵,掌令李鳳純·朴鳴載,持平吳鍾翕·洪在重,司諫李佑伯,獻納李光載,正言李晩奎·柳來維牌不進罷職傳旨,傳于柳榮輔曰,只推。
以京畿監司李奎鉉狀啓,砥平縣民家失火事,傳于柳榮輔曰,聞甚矜惻,元恤典外,別加顧助,結構奠接之方,廟堂措辭分付。
柳榮輔,以義禁府言啓曰,全羅道康津縣薪智島竄配罪人韓珩和放送事,承傳啓下矣。韓珩和放送事,分付道臣之意,敢啓。傳曰,知道。
又以訓鍊都監言啓曰,本局哨官安宅臣,身病甚重,勢難察任,改差,何如?傳曰,允。
義禁府啓目,假注書尹行福原情云云。傳旨內辭緣,泛稱遲晩,刑推得情,何如?判付。啓飭已施矣,分揀放送。
上在昌德宮。停常參·經筵。
藥房提調洪敬謨,副提調金左根啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李根友啓曰,明日常參·經筵,取稟。傳曰,停。
柳榮輔啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
金左根啓曰,行左承旨李若愚,今日不爲仕進,卽爲牌招,何如?傳曰,允。
以平安監司金蘭淳狀啓,郭山郡守沈樂承,還任之路,聞親病急報,連呈辭狀,不得已罷黜事,傳于李根友曰,令該曹口傳各別擇差,明日下送。
吏曹口傳政事,以尹翼成爲郭山郡守。
柳榮輔啓曰,行大司憲朴綺壽,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義金逸淵,掌令李鳳純·朴鳴載,持平吳鍾翕·洪在重,司諫李佑伯,獻納李光載,正言李晩奎·柳來維牌不進罷職傳旨,傳于柳榮輔曰,只推。
李根友啓曰,吏曹郞廳來言,守令有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而行判書權敦仁,參判趙冀永,參議金洙根,俱以病不來,不得開政云。竝卽牌招,何如?傳曰,允。
傳于李根友曰,同副承旨許遞,今日政差出。
李根友,以奎章閣言啓曰,景慕宮望廟樓,今望奉審無頉之意,敢啓。傳曰,知道。
柳榮輔,以都摠府言啓曰,今日入直內三廳武兼禁軍及軍兵等,當爲中日習射技放,而上前開坼相値,不得設行之意,敢啓。傳曰,知道。
李根友,以吏曹言啓曰,禮曹佐郞宋顯洙,以其身病,呈狀乞遞,改差,何如?傳曰,允。
又以吏曹言啓曰,新除授洪州牧使宋持養戶奴呈狀內,矣上典素患痰癖之症,當此換節之時,一倍添劇,時日之內,萬無起動赴任之望,卽速入啓遞改云。其身病旣如是,則有難强令往赴,罷黜,何如?傳曰,允。
又以吏批言啓曰,成均館司藝金輦,成均館典籍朴奎瑞,俱以受由,過限不上來,竝改差,何如?傳曰,允。
又以吏批言啓曰,忠淸道都事李維馨,慶尙道都事金履喆,俱以除拜,過限未肅拜,竝改差,何如?傳曰,允。
有政。吏批,行判書權敦仁進,參判趙冀永,參議金洙根竝牌招不進,右副承旨柳榮輔進。以徐耆淳爲同副承旨,徐念淳爲戶曹參判,朱弼相爲敦寧都正,李潭九爲禮曹佐郞,尹英培爲獻陵參奉,李敏行爲洪州牧使,沈鐛爲利川府使,吳致豊爲龜城府使,祭酒單宋啓榦,學生朴必中·金鎭復·金鏶,已上贈童敎,孝行卓異贈職事承傳,前縣監安宅臣,今加通政,加資事承傳。
柳榮輔,以兵曹言啓曰,宣傳官徐相五·李容駿,五衛將洪頤喆·李洛培,景慕宮衛將尹秀甲·尹守寬,慶熙宮衛將安文欽·金相楫,俱以病難供職,呈狀乞遞,五衛將朴來益,前任慶州營將尹惠鎭,前任大丘營將李膺緖,前任平安監營中軍金春根,前任統虞候趙果永,前任平安兵虞候,上來間該廳番次苟艱云,竝改差,何如?傳曰,允。
兵批,判書趙秉鉉進,參判鄭鴻慶病,參議曺錫亨病,參知李是鍊入直進,右承旨李根友進。僉知二單徐相五·朴敬鎭,護軍李景在·鄭宅信,副護軍金鍏·金箕晩·徐元淳·李在鶴·尹正鎭·吳致文·趙鎭溥·李容稷·張南奎·金夏淵·李承道,以上竝單付。
吏批,再政。以金廷雲爲司藝,吳淳常爲引儀,裴學洙爲懿昭墓守衛官,金濬爲忠淸都事,全道海爲慶尙都事,徐光奎爲豐基郡守。
傳于李根友曰,承旨房望,順房爲之。
以吏曹參議金洙根牌不進罷職傳旨,傳于柳榮輔曰,只推。
李根友,以奎章閣言啓曰,本閣今庚子年春夏等褒貶,當爲磨勘,而提學朴綺壽,直提學金興根,俱有實病,提學一員,直提學一員未差,不得擧行,外閣褒貶,亦不得爲之之意,敢啓。傳曰,知道。
又以弘文館提學意啓曰,今春夏等本館褒貶,當爲等第磨勘,而以領館事不備,限內不得爲之之意,敢啓。傳曰,知道。
又以中樞府言啓曰,本府郞廳及醫員·錄事等今庚子年春夏等褒貶,當爲等第,而領中樞府事臣李相璜有身病,判中樞府事臣洪奭周在外未肅拜,判中樞府事臣朴宗薰,臣李止淵,俱有身病,限內不得磨勘之意,敢啓。傳曰,知道。
又以耆老所言啓曰,本所堂上,多有身病,無參坐之人,今庚子春夏等褒貶,限內不得磨勘之意,敢啓。傳曰,知道。
又以忠勳府言啓曰,本府今春夏等褒貶,當爲磨勘,而堂上不備,限內不得爲之之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事趙萬永身病,不得爲之之意,敢啓。傳曰,知道。
又以儀賓府言啓曰,本府郞廳矣今春夏等褒貶等第,當爲磨勘,而永明尉臣洪顯周·東寧尉臣金賢根·昌寧尉臣金炳疇·南寧尉臣尹宜善,俱有身病,限內不得爲之之意,敢啓。傳曰,知道。
又以吏曹言啓曰,曹所屬宗簿寺·司饔院官員等今春夏等褒貶,當爲等第,而俱因提調有故,不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員今庚子春夏等褒貶,依前例磨鍊以入,而軍資監·司䆃寺·司宰監,因都提調·提調有故,不得磨勘,去秋冬等褒貶時,軍資監·內資寺·長興庫·濟用監·司䆃寺·內贍寺·司宰監·司圃署,因都提調·提調有故,限內不得磨勘矣。今則各其官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今庚子春夏等褒貶等第,磨勘以入,而自壬辰秋冬等,至己亥秋冬等褒貶,今已過時,郞廳亦多遞易,依前例不得磨勘之意,敢啓。傳曰,知道。
又以禮曹言啓曰,各陵·殿·園·墓本曹郞廳·四學童蒙敎官·通禮院·典牲署·掌樂院·禮賓寺·東西氷庫·東西活人署·圖畫署官員等今庚子年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·觀象監·內醫院·司譯院·典醫監·惠民署·東南關王廟官員等褒貶,各其司領事都提調·提調及堂上有故,或不備,不得一時磨勘之意,敢啓。傳曰,知道。
又以禮曹言啓曰,今此本曹春夏等褒貶等第時,掌樂院樂師啓本中,一處刀擦之意,敢啓。傳曰,知道。
柳榮輔,以兵曹言啓曰,本曹今庚子年春夏等褒貶等第,磨鍊以入,而曹所屬軍器寺·司僕寺·訓鍊院官員及部將褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等今庚子年春夏等褒貶,當爲磨勘,而都摠管宋冕載在外未肅拜,限內不得設行之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等今庚子年春夏等褒貶,當爲等第,而都提調臣朴宗薰有身病,限內不得磨勘之意敢啓。傳曰,知道。
又以禁衛營都提調意啓曰,本營從事官及諸將官今庚子春夏等褒貶,當爲等第,而臣止淵有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今庚子年春夏等褒貶,當爲等第,而都提調臣李相璜有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今庚子年春夏等褒貶,當爲等第而臣等俱有故,限內不得磨勘之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而臣紀淵有身病,限內不得擧行之意,敢啓。傳曰,知道。
又以刑曹之言啓曰,卽接慶尙監司金道喜文移,則柒原縣徒三年定配罪人沈奭之限滿云矣。取考曹上配案,則奭之以罪人鏔子,肆然鳴金罪,丁酉六月定配,今已限滿的實,依法典放送後,徙流案頉下事,分付道臣之意,敢啓。傳曰,知道。
李根友,以工曹言啓曰,本曹郞廳今庚子年春夏等褒貶,及屬司掌苑署·瓦署官員今庚子年春夏等褒貶,合三度磨勘以入,而屬司尙衣院·繕工監·造紙署·典涓司,今庚子年春夏等褒貶,因各該司提調有故,限內不得磨勘,而尙衣院·繕工監·掌苑署·造紙署·典涓司,去己亥年秋冬等褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
李根友啓曰,卽伏見諸道今春夏等褒貶啓本,則咸鏡監司鄭元容,守令無一人居中居下,全羅監司李穆淵,平安監司金蘭淳,無一人居下,殊無嚴明殿最之意,竝推考警責,何如?傳曰,允。
柳榮輔啓曰,卽伏見諸道今春夏等褒貶啓本,則黃海兵使沈日永,水使申從鎬,全羅監司李穆淵,左水使李亨在,右水使李景純,平安監司金蘭淳,慶尙監司金道喜,左水使李明植,統制使李升權,邊將無一人居中居下,京畿水使李儒常,忠淸水使沈有祖,平安兵使金煐,南兵使朴潤榮,邊將無一人居下,殊無嚴明殿最之意,竝推考警責,何如?傳曰,允。
上在昌德宮。停常參·經筵。
李根友啓曰,明日常參·經筵,取稟。傳曰,停。
柳榮輔啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李根友啓曰,左副承旨李公翼,今日不爲仕進,卽爲牌招,何如?傳曰,允。
柳榮輔啓曰,大司憲朴綺壽,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義金逸淵,掌令李鳳純·朴鳴載,持平吳鍾翕·洪在重,司諫李佑伯,獻納李光載,正言李晩奎·柳來維牌不進罷職傳旨,傳于柳榮輔曰,只推。
以左副承旨李公翼牌不進罷職傳旨,傳于柳榮輔曰,只推。
徐耆淳,以吏曹言啓曰,諸道道薦人,令銓曹,廣採公議,更爲抄啓,次次收用事,大臣筵奏,蒙允矣。諸道道薦中,經行尤著者六人,別單抄啓之意,敢啓。傳曰,知道。
吏曹,諸道道薦經行尤著人抄啓,幼學李光老·宋達洙·成致默·崔琳·李秉坤,生員嚴翼鉉。
徐耆淳,以奉常寺都提調·提調意啓曰,東籍親耕田所種大麥打作,則所出爲六石十三斗,小麥打作,則所出爲二石三斗之意,敢啓。傳曰,知道。
柳榮輔,以都摠府言啓曰,副摠管金魯甲,以禁軍別將,將鬼薦取才坐起進參事,南小營晝仕出去之意,敢啓。傳曰,知道。
又以兵曹言啓曰,慶尙監司金道喜狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
義禁府啓目,粘連向前李圭殷亦,漕船致敗三隻以上,而始爲論罪,載在通編是白乎乃,此囚段,該廳請勘,歸之故敗,則必有明的可執之跡而然,不可以船上二隻供又分疏,有所原恕,以此照律,何如?判付。啓依允。
上在昌德宮。停常參·經筵。
徐耆淳啓曰,明日常參·經筵,取稟。傳曰,允。
柳榮輔啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李若愚啓曰,右承旨李根友,今日不爲仕進,卽爲牌招,何如?傳曰,允。
柳榮輔啓曰,行大司憲朴綺壽,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義金逸淵,掌令李鳳純·朴鳴載,持平吳鍾翕·洪在重,司諫李佑伯,獻納李光載,正言李晩奎·柳來維牌不進罷職傳旨,傳于柳榮輔曰,只推。
以右承旨李根友牌不進罷職傳旨,傳于柳榮輔曰,只推。
徐耆淳,以吏曹言啓曰,今日本曹開折坐起時,考見諸道褒貶啓本,則永春縣監宋持宇,以衰聵且恕迎送是念爲目,宜置下考,而置諸中考,熙川郡守鄭喆東,以胡多奸猾爲目,宜置中考,而置諸上考,殊無嚴明殿最之意,兩道道臣,竝推考警責,永春縣監宋持宇罷黜,熙川郡守鄭喆東,中考施行,何如?傳曰,允。
又以吏曹言啓曰,積城縣監申豊朝,六年窠守令,三次居中,而其間一中,雖因赦令蕩滌,其不治可知,依例罷黜,何如?傳曰,允。
又以吏曹言啓曰,奏御文字,何等審愼,而慶尙道褒貶啓本中,彦陽縣監成元鎭之元字,誤以原字書啓,當該道臣推考,何如?傳曰,允。
李公翼,以兵曹言啓曰,宣薦內禁衛取才三枝入格別單及宣·部·守三薦參上武臣前銜作散人別取才入格矢數·落仕年條·居住·薦名,各其名下懸註以入之意,敢啓。傳曰,知道。
又以兵曹言啓曰,嶺南別試武士,更爲試取事,草記允下後,各以本道入格技藝試取,則泗川重試金相仁講書入格,宜寧閑良權秉奕片箭不,南海閑良韓在守騎芻不,大丘閑良崔錫寬,善山閑良鄭瀷,居昌閑良張斗辰,俱爲病不上來,未入格者,竝給糧下送,而在前抄上武士試取時,能講者,出身初仕或軍門調用,依判下擧行矣。今此入格金相仁,別單書入之意,敢啓。傳曰,知道。
義禁府照目,粘連法聖僉使李奎殷矣,本府議啓內,漕船致敗三隻以上之始爲論罪,載在大典通編是白乎乃此囚段,該廳請勘,歸之故敗,則必有明的可執之跡而然,不可以船止二隻供又分疎,有所原恕,以此照律,罪杖八十收贖,奪告身三等私罪,奉敎依允爲旀,功議各減一等爲良如敎。
上在昌德宮。停常參·經筵。
自開東至人定,灑雨下雨,測雨器水深一寸四分。
自人定至五更,灑雨下雨,測雨器水深五分。
金左根啓曰,明日常參·經筵,取稟。傳曰,只晝講。
李公翼啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金左根啓曰,右承旨李根友,今日不爲仕進,卽爲牌招,何如?傳曰,允。
又啓曰,假注書金得秀,身病猝重,勢難察任,今姑改差,何如?傳曰,允。
金得秀改差,代以成容默爲假注書。
柳榮輔啓曰,行大司憲朴綺壽,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義金逸淵,掌令李鳳純·朴鳴載,持平吳鍾翕·洪在重,司諫李佑伯,獻納李光載,正言李晩奎·柳來維牌不進罷職傳旨,傳于柳榮輔曰,只推。
李公翼,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以備邊司言啓曰,以戰漕船通用可否事,原任大臣及諸備堂收議,今已齊到,故別單書入,而依筵奏別下措辭,關問於三南道臣及統制使·諸水使處,使之具意見啓聞後,更爲稟處之地,何如?傳曰,允。
上在昌德宮。停常參,只晝講。
李根友啓曰,明日常參·經筵,取稟。傳曰,只晝講。
柳榮輔啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李根友啓曰,今二十二日,都目政事爲之之意,敢啓。傳曰,知道。
柳榮輔啓曰,行大司憲朴綺壽,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義金逸淵,掌令李鳳純·朴鳴載,持平吳鍾翕·洪在重,司諫李佑伯,獻納李光載,正言李晩奎,柳來維牌不進罷職傳旨,傳于柳榮輔曰,只推。
柳榮輔啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
義禁府啓目,方山前萬戶金祐得原情云云。問目內辭緣,泛稱遲晩,刑推得情,何如?判付。啓除刑推議處爲良如敎。
庚子六月十九日卯時,上御熙政堂。晝講入侍時,同知事李敦榮,特進官李惟秀,參贊官柳榮輔,侍讀官金穰根,檢討官任百經,假注書沈宜元,記注官趙相玉,記事官李東韻,各持詩傳第五卷,宗臣興寅君最應,以次進伏。武臣朴蓍會,進伏楹外訖。上曰,史官分左右。上誦前受音一遍訖。穰根讀自魚麗于罶鱨鯊,止旨且有,仍奏釋義訖。上讀新受音十遍,命陳文義。穰根曰,朝曰君臣,燕曰賓主,所以通上下之情也,然必也上有君子之德,下有嘉賓之譽,然後乃可謂各盡其道也,此詩之旨酒時物,道達主人樂賓之誠也,而戴禮之一獻百拜,周誥之德將無醉,或恐飮酒失儀也,可不戒哉?粵惟我肅廟朝壬申,宣醞館僚,因賜銀桃盃一具,刻以酒敢多又,又伐德喪心,寧逾三爵,予訓汝欽,蓋御製御筆也,至今藏奉,若弘璧琬琰,可以仰認我聖朝燕賓之禮,亦寓戒酒之訓也,欲法先王,當法祖宗。伏願殿下,念哉念哉。上曰,下番陳之。百經曰,此章,卽燕饗通用之樂歌,而先言魚之衆多,且興酒之旨美,可見羞品之豐盛,禮意之勤摯也,非但燕賓之禮,以物爲,王者待賢之道,亦無物不誠,故玉帛以聘之,干旄以迎之,廩人繼米,包人繼肉,儀可及物,誠足感人,則巖穴尙志之士,畎畝樂道之人,孰不聞風興起,于于然羽儀王庭乎?苟如是也賢者在位,能者在職,情志無阻隔之歎,治化在參贊之美矣,豈不休哉?伏願殿下,待賢之際,必如周家饗賓之禮,則文武成康之治,何難復覩於今日乎?念哉懋哉。上曰,同知事陳之。敦榮曰,此章卽燕饗之樂歌,而其所起興,必以魚麗,而重言復言者,亦有玩味之義,夫魚微物也,太平而後微物衆多,微物之所以衆多,蓋由於取之有時,用之有道,王制曰,獺祭魚然後虞人入澤梁,此取之有時,周頌曰,潛有多魚,以享以祀,此用之有道,聖王之物不妄夭殺,便得生養之意,斯可見矣,以此引伸,民亦爲然,民樂則頌其魚物,民困則譬於魚喁,仁民受物,豈其二致?聖人之學,異於凡庶,每於臨講時,毋徒拘拘於章句之間,留神於推類遠覧之工,是臣區區之望也。上曰,特進官陳之。惟秀曰,上下番儒臣及經筵,備陳無餘,臣無容更達。上曰,參贊官陳之。榮輔曰,臣亦無仰達之辭矣。上掩卷,命史官就座,仍命退,諸臣以次退出。
上在昌德宮。停常參,只晝講。
藥房都提調趙寅永,提調洪敬謨,副提調金左根啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿,氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
李根友啓曰,明日常參·經筵,取稟。傳曰,停。
柳榮輔啓曰,行大司憲朴綺壽,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
傳于李公翼曰,大臣·備局堂上引見。
以執義金逸淵,掌令李鳳純·朴鳴載,持平吳鍾翕·洪在重,司諫李佑伯,獻納李光載,正言李晩奎·柳來維牌不進罷職傳旨,傳于柳榮輔曰,只推。
李根友,以奎章閣言啓曰,原任待敎金英根,父喪卒哭日,依定式遣檢書官,勸肉以來之意,敢啓。傳曰,知道。
李公翼,以兵曹言啓曰,今月二十三日,一兼禁軍番次,而該番將申從洛,身病猝重,時日之內,萬無供職之望云。改差,其代依承傳口傳擬入,何如?傳曰,允。
兵曹口傳政事,以金壽喜爲兼司僕將。
義禁府啓目,靈光郡守尹敎成原情云云。傳旨問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付。啓依允。
庚子六月二十日卯時,上御熙政堂。晝講入侍時,知事李憲瑋,特進官李完植,參贊官徐耆淳,侍讀官金穰根,檢討官任百經,假注書沈宜元,記注官李昌廷,記事官吉履元,各持詩傳第五卷,以次進伏。武臣徐相五,進伏楹外訖。上曰,史官分左右。上誦前受音一遍訖。穰根讀自物其多矣,止魚麗六章,仍奏釋義。上讀新受音十遍訖,命陳文義。穰根曰,維其時云者,雖魚之微物,取之有時,故若是其衆多,可以見太平之世,王化之及物也,雖以聖學言之,今我殿下,及孔聖志學之年,懋殷宗時敏之功,日開講筵,頻接臣隣,臣固欽仰萬萬,第爲學之道,有十寒一曝之戒,則有九仞一簣之虧,不可失者時也。當此盛暑,停講不遠,易有間斷之慮,朝夕淸涼之時,頻行召對,以爲接續緝熙之工,則此亦維其時之義,念哉念哉。上曰,下番陳之。百經曰,此三章,衍前章之辭美其物與酒稱,別無文義之更陳,而謹按註疏,文王始於憂勤,武王終於安樂,萬物衆多,可以備禮,詩人美其事而作魚麗也,蓋人君安樂之道,在於憂勤,書曰,無逸乃逸,古語曰,憂勤生安樂,顧今民殷物阜,中外安樂之道,亦係我殿下憂勤萬機不自暇豫之德矣。伏願體文王憂勤之治,以爲萬世垂裕之圖焉。上曰,知事陳之。憲瑋曰,此章別無文義,而第不宜徒讀章句,惟此維其時一節,亦足以推類而措之於日用之間,則雖在講筵之工,亦必不出乎其時,首尾相接,終始如一,聖學自臻於緝熙之域矣。伏願殿下,體念而推類焉。上曰,特進官陳之。完植曰,上下番儒臣·經筵,備陳無餘,臣無容更達矣。上曰,參贊官陳之。耆淳曰,臣亦無仰達之辭矣。上掩卷,仍命史官就座,又命退,諸臣以次退出。
庚子六月二十日辰時,上御熙政堂。大王大妃殿垂簾,藥房入診,大臣備局堂上引見入侍時,都提調趙寅永,提調洪敬謨,副提調金左根,檢校直閣鄭最朝,假注書沈宜元,記注官李昌廷,記事官吉履元,左副承旨李公翼,假注書成容默,事變假注書張德良,行吏曹判書權敦仁,刑曹判書李憲瑋,兵曹判書趙秉鉉,知敦寧府事朴永元,行護軍李惟秀·李完植·金興根,副校理金穰根,以次進伏。醫官崔暄·金時中·南正吉·卞宗浩,進伏楹外訖。上曰,史官分左右。寅永進前奏曰,比來日氣蒸鬱,此時將攝甚難,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,醫官使之入診乎?上可之。暄等以次診候訖,退伏奏曰,脈候左右三部調均矣。大王大妃殿敎曰,醫官先退,次對爲之。寅永曰,卽見忠淸監司金英淳狀啓,則以爲淸州牧還餉,始自壬辰未捧虛勘,合各衙門秋穀一萬二千五百七十八石零,夏穀五千四百五十六石零,皆是吏逋民反,游荒之餘,收殺沒策,限七年除耗收捧,權宜充完事,請令廟堂稟處,始逋掩逋之各年守令,請令攸司稟處,負逋吏隷,竝嚴刑牢囚,分輕重依律勘處爲辭矣,逋旣若此,弊當如何,前後守令,今已勘罪,而至於完逋之方,實非猝窄間責辦者,則今此限年除耗之請,亦出於萬不獲已者也,況有他邑已施之例,而又與排年之有名無實者,差有不同,則其在朝家寧失之義,合有特典之曲施,而第念微逋之法,緩於民而急於吏,卽古今不易之規也。若以吏奴未捧與民未捧,一體施行,則非但有澆濫之失,適足以長奸竇而滋弊源,原狀啓中,民逋則依所請限七年除耗,吏奴逋則固當一切督捧,而屢歉之餘,亦宜體恤,此則限三年除耗事,分付,何如?大王大妃殿答曰,依爲之。出擧條寅永曰,還逋未捧之守令,自有定律,不宜一毫闊狹,以開無窮之弊,而今以此年査逋之啓推之,則雖諸倅之行遣,項背相望,然列邑之請排,首尾不絶,此可見法之不足恃而律之不足懲也,其所謂査,逋也請排也,只是見任守宰他日免罪之地,實無利益於徵逋,而又或以此係重律,故拘於前官之被罪,黽勉掩覆,轉成膏肓,此皆由於本律過重故也,假令十分之逋,能捧九分而未捧一分,則法府議讞,只得與只捧一分未捧九分者,同律議處,蓋緣金石之典,不能低昂也。以是之故,逋邑守令,擧皆厭避,弊旣如此,合有變通,臣意則自今還逋未捧之律,略倣收糴違限分等勘罪之例,假使十分之逋,未捧一分,則以杖六十施行,至未捧加律,而至於全未捧與始逋新逋守令,自有本律,不當比例於此,此若重律之請用輕律,反易犯科,而苟求其實,亦或爲守令惕念之端,則逋有漸完之期,律無混施之歎,故敢此仰達矣。大王大妃殿答曰,罪有輕重,律當分別,若如是則或有警飭之道,所陳甚好矣,依爲之。出擧條寅永曰,治國之要,不必他求,只在於上以實心頒實政,下以實心奉實政,而又必詳審於施措之初,堅持於提飭之後,無使朝廷命令,徒歸於文具,然後事可做功可必,而民莫敢不信矣,且如陳田起墾一事,實有關於裕國裕民,而年前因大臣筵白,十行慈敎,諄複墾摯,至有考課黜陟之命,而伊後數年之間,未見一半分著效者,專由國未示信,民不從令,方伯守宰,不能以實心承奉故也。事皆如此,寧不慨歎,見今膏腴之地,在在陳廢,姑以兩湖田摠之舊災未蒙頉,以致每年入於新災者言之,殆過二萬結,而舊災之已蒙頉者,又不在此數,則此其中非無隱漏之弊,而潰破之不築,本地永失疆理,蕪穢之不治,全坪多作閒曠者,殆不可勝數,蓋其田主則或人亡戶絶,或財乏勢寡,不能有所致力,他人則又因有主之物,無由入耕,而無論田主與他人,擧以久廢之土未及實效新起之稅,必責準捧,爲懼故寧可一任抛棄,不敢爲墾闢之計,民産日蹷,國計日縮實甚悶然,大抵陳田許耕之法,昭載通編,而宋朝與皇朝舊制,亦與此無異,則其爲眷眷於民天,可以推知,至於畚揷之功,溝洫之政,必待農畢,可以修治,則及今預飭,正當其時,更以此申明行關於各道諸都,頒下所管,洞諭吏民,仍爲之廣加勸相,則必有樂赴自願之類,而若見三年免稅二分耕食之利,則庶可以轉相慕效,漸次興作,又令道臣·守臣,以起荒之數,別具歲末成冊,上送于地部,而觀其多寡,以察守宰勤慢,則其於務農之政,不爲無助,故敢此仰達矣。大王大妃殿答曰,向來大臣,有以此事筵奏者,而未有見效,今番則着實申飭,俾有實效,可也。出擧條寅永曰,殿最一事,實爲治忽之大關,故前有所屢屢仰陳,而亦以承流之地,未能彰癉至請四道道伯越俸之罰矣,此非但廟堂之提飭,卽亦爲朝家之命令,則藩臬之臣,宜有惕念,而今見咸鏡監司鄭元容褒貶等題,則初無一人中下,藉曰按廉屬耳,未及周察,揆以事體,寧不慨然,所當以譴職仰請,而補外之職,有異常例,迎送之弊,亦合參量,姑先施以越俸之典,平安監司金蘭淳,全羅監司李穆淵之只以中考磨勘,又不可無警責,一體越俸,何如?大王大妃殿答曰,依爲之。出擧條寅永曰,水原別軍官之登科越薦後,自留營取才,報兵曹,依禁軍準六朔施行,卽例也,而近或有非居境內,初無薦名,僥冒入屬之弊矣,臣於月前,以一內禁軍納馬口傳事,筵奏申飭,此專爲馬政,兼復古規也。今聞水原所報取才成冊,殆至三十人之多云。蓋嫌其納馬口傳,限次稍遲,竟致此躁競成習捷經圖錄,苟如是則烏在其修擧禁旅之本意也哉?旣往雖難追究,釐謬在所不已,今番水原取才,竝勿施,此後必以居本境有薦名出身,各別精抄,毋更違越之意,申飭,何如?大王大妃殿答曰,依爲之。出擧條寅永曰,每於六臘大政,兵曹以六道·西北人及宣·部薦參上·參下,取才收用者,蓋出於柔遠疏滯之意,而或値窠窄,未及區處,則自不免勿施之歸者,此比有之,事之無謂,莫此爲甚,況較藝授職,本由激勸之政,優等入格,尤係至難之事,而乃因窠窄,竟作虛套,則豈非齎鬱之甚,而亦豈朝家所以懋實者乎?自今如有窠窄之時,則姑以某窠,加設擬差,待後次實銜有闕,卽爲推移陞實事,永爲定式施行,則庶爲靺韋慰悅之方,故敢此仰達矣。大王大妃殿答曰,此言甚好,依爲之。出擧條寅永曰,吏批中參上文臣窠,或因原任窠窄,未盡區處,權作蔭窠者,間或有之,而聞今番原仕,將有虛司果之慮云。姑以文臣一窠,推移分排待後還作原窠事,分付,何如?大王大妃殿答曰,依爲之。出擧條寅永曰,昨冬景慕宮望廟樓回祿時,入直宮官及守門將,竝被重勘,而宮官則已蒙歲抄時蕩滌敍用之命,守門將則只爲減等,尙在奪告身秩云。以本事則原有輕重之別,以恩典則不無異同之嫌,當該守門將,亦依宮官例,一體敍用,何如?上曰,依爲之。出擧條大王大妃殿敎曰,此事果未及思量矣。寅永曰,宮官則定配,故已於歲抄啓下之日,自蒙敍典,守門將則奪告身,故止減等矣。敎曰,然矣。仍敎曰,乘轎禁令,何以爲之,而果如法遵行乎?寅永曰,禁令則非不嚴飭,而其間法司多有被捉者,至有被勘配之律者,是皆知而故犯之徒,朝令之不行如此,誠慨然矣,令出而不行,不如不令之爲愈也,刑判及判尹旣登筵,更加嚴飭,以期有實效之意,分付似好矣。敎曰,朝令無則已矣,有則豈如是乎?令出,欲其必行而已,此固在其職掌之人,而誠勤對揚,乃其道理,每處其職者,皆以居官不久,苟且捱過爲計,而於常法朝綱,初無申嚴之意,如是而民安得畏法乎?秋判與判尹,今旣登筵,退卽各別申飭,一遵節目施行,無復如前玩愒,可也。憲瑋等曰,謹當惕念奉敎矣。敎曰,每於都政,自上申飭,非不嚴截,而徒歸文具,未有實效矣,今番則其在信任兩銓之道,無事更飭,而大政旣在邇,故如是申諭,須善爲之,俾遠近物情洽然也。敦仁等曰,臣等非不欲精白對揚,而慈敎又若是懇至,益當殫竭魯鈍,實心奉行矣。敎曰,大臣就座。公翼曰,諸宰奏事。秉鉉曰,南行宣薦之無過六七人曾因將臣筵奏,定式施行,此蓋出於寧約無濫,而今番南行被薦爲八人,統論數爻,雖未必爲濫,倣諸近式,亦不免違越,如或仍置,將啓後弊,主薦之行首宣傳官徐相五,副行首李容駿,竝施罷職之典,分付該廳,釐正原薦,減額施行,何如?大王大妃殿答曰,依爲之。出擧條公翼曰,玉堂所懷奏之。穰根曰,無所懷矣。公翼曰,事變假注書張德良,出入之際,失措非細,事甚未安。推考,何如?上曰,依爲之。出擧條公翼曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條敎曰,大臣先退。上命史官就座,仍命退,諸臣以次退出。
上在昌德宮。停常參·經筵。
李公翼,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李公翼啓曰,來二十五日,朝參日次矣,敢稟。傳曰,停。
徐耆淳啓曰,明日乃是初伏,自明日處暑間,視事頉稟之意,敢啓。傳曰,知道。
又啓曰,明日召對取稟。傳曰,停。
柳榮輔啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于徐耆淳曰,吏戶換房。
柳榮輔啓曰,行大司憲朴綺壽,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義金逸淵,掌令李鳳純·朴鳴載,持平吳鍾翕·洪在重,司諫李佑伯,獻納李光載,正言李晩奎·柳來維牌不進罷職傳旨,傳于柳榮輔曰,只推。
兵曹口傳政事,護軍單趙秉龜。
李公翼,以兵曹言啓曰,今六月二十一日,武臣賓廳講書日次,而中日相値,不得爲之之意,敢啓。傳曰,知道。
又以兵曹言啓曰,拆見諸道褒貶啓本,則平安監司金蘭淳啓本中,薪島僉使李行淳,以欲保島民先念鎭弊爲目,平安兵使金煐啓本中,安義僉使李良遜,以薄示警飭爲目,統制使李升權啓本中,新門別將曺慶祐,以弊弊殘鎭僅僅捱過爲目,北兵使尹禹鉉啓本中,乾原權管金堰,以或恐失宜爲目,則俱宜置中考,而置諸上考,平安兵使金煐啓本中,小吉號里權管金昌洽,以莫遠營門益勉審愼爲目,廟洞權管鄭昌信,以已經薄警益加小心爲目,則俱宜置下考,而置諸中考,殊無嚴明殿最之意,各該道帥臣,竝推考警責,薪島僉使李行淳,安義僉使李良遜,新門別將曺慶祐,乾原權管金堰,竝中考施行,小吉號里權管金昌洽,廟洞權管鄭昌信,竝下考施行,何如?傳曰,允。
又以兵曹言啓曰,乾原權管金堰,以二十四朔窠邊將,連二等褒貶,中考施行,黃拓坡權管高澤魯,連二等褒貶居中,其不職可知,竝依例罷黜,何如?傳曰,允。
又以兵曹言啓曰,宣傳官李熙絅,內禁衛將柳信儉,五衛將方承圓,忠翊衛將姜葉·許潤,忠壯衛將鄭海柱,俱以病難供職,呈狀乞遞,竝改差,何如?傳曰,允。
柳榮輔,以刑曹言啓曰,謹依下敎,作黨攔入於別監家,打破什物無數亂打之金福圭·成在景·李花石·趙廷龜·徐俊成·金在基等,各嚴刑一次後,福圭,慶尙道軍威縣,在景,全羅道金溝縣,花石,平安道龍岡縣,廷龜,全羅道任實縣,俊成,慶尙道仁同府,在基,平安道三和府,定配所,竝卽押送之意,敢啓。傳曰,知道。
義禁府啓目,粘連。向前尹敎成亦。添載縱違事目,勘合現是公納是白遣,各船監色之假差,亦緣事勢,而該廳覆啓之請勘,爲申法例,以此照律何如?判付,啓依允。又啓目,粘連。向前金祐得亦。任役勒差,秋稅預捧,頉軍移徵之三條所犯,營啓論列,旣因邑査,則囚供推諉,無以取信兺除良,還錢貸用,渠旣首實,竝係不法,焉逭當律,以此照律,何如?判付,啓依允。又啓目,順興前縣監韓光臣原情云云。問目內辭緣,泛稱遲晩,刑推得情,何如?判付,啓除刑推議處爲良如敎。
上在昌德宮。停常參·經筵。
徐耆淳啓曰,明日召對取稟。傳曰,爲之。
柳榮輔啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
大王大妃殿傳于李公翼曰,淸原府院君祀孫金元植,今日政初仕擬入。
傳于李公翼曰,每都目飭諭,視爲文具,反用慨然,初仕守令之擇差,何時不關重,而今日急務,莫先於此,振拔淹滯,收拾人才,尤切於目下,竝以此意,分付兩銓,另念對揚,忠臣淸白吏·皇朝人子孫·西北松都人及軍功人,尤加收用事,一體分付。
柳榮輔啓曰,行大司憲朴綺壽,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義金逸淵,掌令李鳳純·朴鳴載,持平吳鍾翕·洪在重,司諫李佑伯,獻納李光載,正言李晩奎·柳來維牌不進罷職傳旨,傳于柳榮輔曰,只推。
徐耆淳,以吏曹言啓曰,今都目大政時,本曹堂上,不可不備員,而參議金洙根病不來,令政院牌招,以爲同參開政之地,何如?傳曰,許遞,前望單子入之。
都政吏批,行判書權敦仁,參判趙冀永進,參議未差,同副承旨徐耆淳進。啓曰,今都目大政,各歧仕滿應遷者,相避及未準朔監察·禁府都事,戶曹·刑曹·工曹·漢城府郞官,平市署官員五部令,各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官,無以推移備擬,依例勿拘陞擬,何如?傳曰,允。
又啓曰,守令多窠,令當差出,而未準朔禁軍將及營將·邊將·虞候·中軍·都事·守令·察訪竝擬,何如?傳曰,允。以李先耆·鄭孝源爲引儀,申應謨爲掌苑別提,尹秀寅爲襄陽府使,權錫孝爲魯城縣監,廣興主簿單兪致弘·金秉翼爲禮賓直長,李寅慶爲典牲直長,洪若弼爲宣陵直長,李祉秀爲刑曹正郞,趙揆永爲珍山郡守,軍資直長二單徐兢輔·崔遇亨·李時敏爲活人別提,徐慶輔爲司圃別提,成載琬爲司甕奉事,李淳榮爲司宰奉事,洪鍾茂爲義盈奉事,典籍三單黃燝·白弘洙·金圭衡,奉常主簿單金尙一·韓龍源爲典設別提,鄭性秀爲宗簿直長,李啓榮爲宗廟直長,李秉奎爲思陵令,李承度爲禁府都事,趙基升爲尙瑞直長,沈能萬爲長興奉事,李秉先爲禁府都事,李秉國爲掌樂主簿,李龜遠爲造紙別提,趙亨勉爲尙瑞副直長,許雋爲監役,金鉉復爲兵曹正郞,崔璜爲沔川郡守,韓益東爲唐津縣監,軍資主簿單崔遇亨,宣陵直長洪若弼,平市直長李啓潤相換,宗簿直長鄭性秀,靖陵直長趙啓恒相換,柳厚祚爲繕工副奉事,洪在龍·鄭基世爲典籍,朴宗敦爲新寧縣監,權用正爲山淸縣監,吳兢鎭爲漢城主簿,河百源爲宗廟令,趙秉性爲假監役,閔重憲爲監察,張寅植爲高原郡守,水原中軍尹喜豊今加嘉善,前縣監梁建洙,前縣監鄭鶴濟,前察訪成益源,已上今加通政,加資事覆啓判下,李章五爲典簿,李彙載爲景慕宮令,南獻敎爲永興府使,李民植爲鐵原府使,李南轅爲河東府使,朴斆默爲刑曹佐郞,李先耆·韓龍源·權奎容爲監察,禹錫文爲金泉察訪,崔瑗爲景慕宮令,李龜夏爲監役,朴永元爲冬至兼謝恩使,金正喜爲副使,李繪九爲書狀官,柳觀升爲平市主簿,金龍勳爲康陵令,崔琳爲假監役,洪稷榮爲舒川郡守,金廷雲爲全羅都事,學生徐恭輔贈吏參例兼,戶曹參判徐念淳考,柳永魯爲甲山府使,韓元植爲渭原郡守,蔡學永爲鳳山郡守,趙存奎爲平山府使,嚴著爲永春縣監,趙秉瑋爲典設別提,金肅淵爲監役,趙泳爲引儀,金孝求爲司饔主簿,金駿欽爲莊陵令,金相喜爲永柔縣令,白潤鶴爲司藝,李趾秀爲淮陽府使,朴宗喆爲厚州府使,李錫龜爲泗川縣監,黃履明爲直講,趙敎淳爲儀賓都事,鮮于璞爲齊陵令,柳昌根爲長湍府使,洪範猷爲龍安縣監,徐慶輔爲監察,李時敏爲掌樂主簿,韓致容爲典籍,韓翼彦爲積城縣監,崔拱辰爲漣川縣監,李奎爲禁府都事,李在周爲貞陵令,河百源爲慶基殿令,具鍾祿爲典籍,吳淳常爲長興主簿,趙鶴年爲大司成,金左根爲同經筵,崔信爲直講,李容敏爲典籍,朱樂浩爲活人別提,成敎默爲宗廟令,尹榮翼爲昌陵令,朴榮逌爲引儀,金玉龍爲典籍,韓用選爲濬源殿令,兼養賢主簿單李容敏·李熙忠爲刑曹正郞,鄭益東·洪永錫爲監察,朱樂浩爲禁府都事,趙秉緯爲工曹佐郞,李龜遠爲漢城主簿,鄭夏源爲活人別提,成郁奎爲典設別提,崔擎祖爲智陵直長,李景春爲司圃別提,金老淳爲典設別提,李行翼爲造紙別提,李馥亨爲義陵奉事,韓鎭庭爲禮曹參議,宋益洙爲假監役,洪鍾華爲童蒙敎官,鄭翼烈爲厚陵參奉,柳道宗爲長陵參奉,金元植爲明陵參奉,鄭基承爲懿陵參奉,金在獻爲弘陵參奉,成鼎鎬爲永陵參奉,李光老爲徽慶園參奉,姜祥國爲安陵參奉,金正奎爲肇慶廟別檢,河範大爲昭寧園守奉官,中學訓導單金容煥。
兵批,判書趙秉鉉進,參判鄭鴻慶入直進,參議曺錫亨,參知李是鍊病,左副承旨李公翼進。啓曰,今日都目政事時,本曹堂上,不可不備員,而參議曺錫亨,參知李是鍊病不來,竝令政院牌招,同參政事,何如?傳曰,允。又啓曰,營將中軍·虞候,今當差出,而擬望之人乏少,已準朔守令及虞候竝擬,何如?傳曰,允。又啓曰,訓鍊正,今當差出,而擬望之人乏少,外任竝擬,何如?傳曰,允。以申觀浩·南宮爲五衛將,洪永錫爲禁衛把摠,尹溵爲訓鍊主簿,李仁甲爲全羅右水虞候,訓鍊判官趙鼎煜,主簿崔仁奎·李近彬·許桂,以上加設,依定式減下,主簿權訓參·曺有豊本院去官,同知單金孝臣,僉知單李肯道·李羲臣·鄭允皞,尹聲大爲同知,李南瑞爲中樞經歷,徐相稷爲訓鍊判官,柳相鍵爲武兼,柳永魯爲忠翊將,白珩洙爲大邱營將,尹喜柱爲晉州營將,沈宜豊爲慶州營將,李基碩爲京畿監營中軍,李熙鐵爲江華中軍,副護軍金洙根·魏鍾敏,申序敎爲五衛將,申致應爲宣傳官,金駿喜爲訓鍊主簿,趙秉吉爲慶尙左兵虞候,申性浩爲宣傳官,金達衡·張啓豊爲五衛將,閔重憲爲右捕從,徐貞淳爲武兼,朴來命爲都摠經歷,李近彬爲訓鍊判官加設,吳光勳·金璜錫·李忠俊爲主簿加設,李得潞·金成奎爲五衛將,延必欽·申喆義爲景福將,鄭濟人爲都摠都事,京畿中軍李基碩,江華中軍李熙鐵,慶州營將沈宜豊,大邱營將白珩洙,晉州營將尹喜柱,以上今加折衝,加資事承傳,李兢緖爲宣傳官,洪載中·魏繼豊爲慶熙將,趙秉德爲訓鍊主簿,柳亮源爲管城將,副護軍許瓚·劉憲柱·李定鉉爲內禁將,金致夏爲黃海中軍,具性喜爲全羅兵虞候,金應均爲北評事,朴鳴和爲僉知,又以兵批言啓曰,宣傳官白魯洙,五衛將金達衡·張啓豊·李得潞·金成奎,景福宮衛將延必欽·申喆義,慶熙宮衛將洪載中·魏繼豊,俱以病難供職,呈狀乞遞,五衛將申觀浩,前任京畿監營中軍,南宮,前任晉州營將,俱在任所,上來間該廳番次苟艱云,竝改差,何如?傳曰,允。以李觀熙爲訓鍊正,申允慶爲德積僉使,崔道哲爲注文僉使,李基炯爲車嶺僉使,崔邦煥爲德浦僉使,僉知加設單申觀浩,李承度爲武兼,鄭義天爲淸城僉使,吳喆文爲免城僉使,白時哲爲天摩僉使,李鳳濂爲安義僉使,僉知三單申序敎·張啓豊·金達衡,副護軍沈宜豊·白珩洙·尹喜柱,朴奎晟爲右捕從,金熙度爲西北僉使,宋允秀爲永登萬戶,金柱榮爲南桃萬戶,李鐵爲金城別將,徐相稷·申杓爲訓鍊僉正,林盛煥爲鉢浦萬戶,呂師健爲舒川萬戶,趙應健爲文山萬戶,同知單申喆義,僉知單李得潞,金成奎·金樂喜爲宣傳官,尹致誼·李基春爲訓鍊判官,申在衡爲法聖僉使,洪再哲爲位羅萬戶,同知單延必欽,吳取善·金相宇爲僉知,南錫龜爲訓鍊主簿,李用弼爲平安中軍,許潤爲平安兵虞候,同知單魏繼豊,李東弼爲忠壯將,洪近泳·李祉秀爲武兼,南大重爲部將,鄭宅基爲守門將,金鼎集·趙學儉爲曹司衛將,柳億爲咸鏡中軍,方承圓爲統虞候,魏鍾敏爲安興僉使,安錫玄爲五衛將,馬遇良爲德津萬戶,金潤甲爲廢茂山萬戶,金寬赫爲森森坡萬戶,朴致亮爲慈母別將,同知單洪載中,副護軍鄭日永·李容鉉,鐵原防禦使單李民植,徐念淳爲副摠管,李敏性爲訓戎僉使,李儒龍爲白翎僉使,吳顯佑爲多大僉使,盧翼燁爲薪島僉使,慶聖熙爲忠翊將,朴大榮·裵相鉉爲五衛將,兪鎭五·韓宓履爲文兼,趙存卿爲宣傳官,閔楫·劉憲柱爲五衛將,朴東郁爲景福將,李時豊爲慶熙將,安宅臣·金基祚爲五衛將,李勉健爲忠翊將,朴宗學爲景福將,金貞根爲羣山僉使,副護軍金用基·韓啓轍·申命淳,以上竝單付,金鎭成爲慶熙將,崔達洙·尹善應爲都摠經歷,白希洙爲訓鍊僉正,申致應爲禁衛把摠,柳相夔·朴來命爲宣傳官,李以復爲訓鍊僉正,趙台顯爲都摠都事,元世顯·李鍾華爲訓鍊副正,金在源爲都摠經歷,趙豊林爲都事,李章烈爲訓鍊主簿,僉知單安錫玄,白樂賢爲宣傳官,李鳳周爲訓鍊僉正,沈正樂爲中樞都事,具永禧爲訓鍊主簿,徐有恕爲武兼,副護軍白魯洙,趙秉七爲訓鍊僉正,李鼎相爲都摠都事,李亨默爲訓鍊主簿,許采爲都摠都事,李忠求爲訓鍊主簿,同知單李時豊,宋在烈爲部將,張斗敬·李相冕爲武兼,李鍾肅爲訓鍊主簿,申泰益爲武兼,同知單朴東郁,僉知單劉憲柱·裵相鉉,副司果李樂韶·鄭煥一·趙用夏·孫致榮·李運秀·鄭碩彦·李義明·鄭宅基,以上竝單付,李冕熙·金善行爲宣傳官,黃處坤·劉弘基爲部將,金相德·張集珪爲守門將,張有豊爲東道參軍,金遠喜爲南道參軍,華寧殿守門將單尹仁重,權管秩馬馬海李宇斌,舊波知金斆淵,乾原徐益輔,甲巖張洛奎,吾村韓挺馹,黃拓坡康鵬鎭,廟洞朴仕賢,小吉鄰里朴燦永,以上竝單付。
傳于徐耆淳曰,吏兵判推考。
傳于徐耆淳曰,守令·邊將初仕人,皆令明日待令。
吏曹參議前望單子入之,朴齊明落點。
以兵曹參議曺錫亨,參知李是鍊牌不進罷職傳旨,傳于李公翼曰,只推。
徐耆淳,以奎章閣言啓曰,原任直閣金邁淳喪,依定式遣檢書官,傳給內賜賻物以來之意,敢啓。傳曰,知道。
又以奎章閣言啓曰,原任直閣金邁淳喪第三日,依定式遣檢書官,致弔恤孤,仍爲勸粥以來之意,敢啓。傳曰,知道。
李公翼,以兵曹言啓曰,今六月二十二日寅正三刻七分土王用事改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
柳榮輔,以刑曹言啓曰,以司謁口傳下敎曰,定配罪人金福圭等六名,竝放送事,命下矣。罪人金福圭·成在景·李花石·趙廷龜·徐俊成·金在基等,纔已發配矣,竝卽放送事,分付京畿道臣之意,敢啓。傳曰,知道。
義禁府照目,粘連。靈光郡守尹敎成矣,本府議啓內,添載縱違事目,勘合現是工納是白遣,各船監色之假差,亦緣事勢,而該廳覆啓之請勘,爲申法例,以此照律,罪笞五十收贖,解見任別敍私罪,奉敎依允爲旀,功減一等爲良如敎。又照目,粘連。方山前萬戶金祐得矣,本府議啓內,任役勒差秋稅預捧頉軍移徵之三條所犯,營啓論列,旣因邑査,則囚供推諉,無以取信兺除良,還錢貸用,渠旣首實,竝係不法,焉逭當律。以此照律,罪杖一百收贖,告身盡行追奪,流三千里定配私罪,奉敎依允。又啓目,粘連。向前韓光臣亦。逋旣積久,官又經遞,無由準完,容或無怪,而甲午未捧一萬六千七百餘石內,當年所捧,爲六千八百餘石是白乎矣,餘數竟又虛勘,則糴法難以闊狹,以此照律,何如?判付,啓依允。
上在昌德宮。停常參·經筵。
金左根啓曰,明日召對取稟。傳曰,停。
柳榮輔啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金左根啓曰,行左承旨李若愚,今日不爲仕進,卽爲牌招,何如?傳曰,允。
傳于金左根曰,召對入侍。
傳于李公翼曰,守令·邊將初仕人入侍。
柳榮輔啓曰,行大司憲朴綺壽,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義金逸淵,掌令李鳳純·朴鳴載,持平吳鍾翕·洪在重,司諫李佑伯,獻納李光載,正言李晩奎·柳來維牌不進罷職傳旨,傳于柳榮輔曰,只推。
以忠淸監司金英淳狀啓,沃川郡民家失火事,傳于徐耆淳曰,聞甚矜惻,元恤典外,別加顧助,結構奠接之方,廟堂措辭分付。
徐耆淳,以漢城府言啓曰,內侍方文彩,嚴令之下,冒法乘轎,至於被捉,而係是中官,自臣府不得推治,移送義禁府之意,敢啓。傳曰,知道。屢屢嚴飭之下,冒法乘轎者,萬萬可駭,令該府拿問嚴勘。
李公翼,以訓鍊都監言啓曰,本局別將申性浩,身病甚重,勢難察任,改差,何如?傳曰,允。
又以右邊捕盜廳言啓曰,本廳兼從事官具永禧,身病猝重,勢難察任,改差,何如?傳曰,允。
柳榮輔,以義禁府言啓曰,時囚罪人金祐得,杖一百流三千里照律公事判付內,依允事,命下矣。金祐得,杖一百收贖,告身盡行追奪,慶尙道昌原府,流三千里定配,而以議啓內辭意,具罪目,依例發遣府羅將,押送配所,何如?傳曰,允。
義禁府照目,粘連。順興前縣監韓光臣矣,本府議啓內,逋旣積久,官又徑遞,無由準完,容或無怪,而甲午未捧一萬六千七百餘石內,當年所捧,爲六千八百餘石是白乎矣,餘數竟又虛勘,則糴法難以闊狹,以此照律罪,今計所捧實數,則旣爲六分不足是白如乎,謹依大臣筵奏,倣收糧違限分等勘罪之例,告身盡行追奪,徒一年定配,勿揀赦前私罪,奉敎依允爲旀,功減一等爲良如敎。
庚子六月二十三日辰時,上御熙政堂。召對入侍,守令邊將初仕人同爲入侍時,參贊官金左根,檢校待校金學性,侍讀官金穰根,檢討官林肯洙,假注書成容默,記注官趙相玉,記事官李東韻,各持史略第一卷,左副承旨李公翼,同副承旨徐耆淳,假注書沈宜元,永興府使南獻敎,鐵原府使李民植,長湍府使柳昌根,平山府使趙存奎,厚州府使朴宗喆,河東府使李南轅,鳳山郡守蔡學永,渭原郡守韓元植,高原郡守張寅植,永柔縣令金相喜,魯城縣監權錫孝,唐津縣監韓益東,新寧縣監朴宗敦,永春縣監嚴著,漣川縣監崔拱辰,厚陵參奉鄭翼烈,以次進伏,德積僉使申允慶,注文僉使崔道哲,德浦僉使崔邦煥,天摩僉使白時哲,序立階下訖。上曰,史官分左右。上曰,守令初仕人進前,獻敎等以次進前,奏職姓名訖,上曰,邊將則宣傳官奏職姓名,可也。宣傳官李根永,奏允慶等職姓名訖,以次退出,耆淳進前奏曰,山淸縣監權用正,旣呈肅單,不爲入來,事體所在,誠極未安。原單子勿施,雖以通禮院官員言之,捧單之際,不能照察,竝所當重勘,而本院請推之外,無他可施之罰,何以爲之乎?上曰,竝拿處。出擧條上曰,召對爲之,穰根讀自時齊國幾不振,止王曰無有一遍訖,命陳文義。穰根曰,卽墨大夫之不事左右,可爲人臣之模範,而若非齊王聰察,則無以彰卽墨之善治也,毁譽之喪實,類多如此,雖聞毁譽之言,欲行賞罰之政,將無以卞別賢邪,豈可黜陟臧否也?後世人君,以齊王之事,常作柯鑑,毁譽之來,勿爲深信,察其虛實,愼賞而必罰,則君子進而小人退,朝著淸明,當爲治平之聖君,奚止小康之凡主乎?君道之用捨賢愚,實爲最難,故孟子曰,左右賢不可也。國人皆曰賢,然後用之,伏願殿下,必於此等處,念哉念哉。上曰,下番讀之。肯洙讀一遍訖,命陳文義。肯洙曰,齊威王,封卽墨大夫烹阿大夫,而齊國大治,此蓋由於賞罰之得當也。夫賞罰者,人主之大柄,賞罰得其當,則群下莫不勸懲,政敎著明矣。賞罰不得其當,則群下無所勸懲,國不可治矣。書曰,功懋懋賞,又曰,敬明乃罰,雖以三代之盛,其所明愼賞罰如此,且以齊王言之,所賞罰者,不過二人,而治效大著?賞罰之關係於治道者,豈不重且大歟,爲人君者,孰不欲明愼賞罰,而賢愚進退之間,苟不能明卞深察,則無以得其當矣,若使齊王,秪信左右之言,則賢愚相蒙,賞罰倒錯,而使人察之,得其情實,此所以爲齊之賢君也,伏願此等處,有若親履其境,深加玩味,則自有實效矣,懋哉懋哉,上曰,閣臣讀之。學性讀一遍訖,命陳文義。學性曰,毁譽之來,不足以卞臧否者,有如是矣。卽墨守正而不求譽於左右,故左右惡其正而毁之,阿大夫,求媚而厚幣事左右,故左右悅其媚而譽之,毁譽相反,賢否易失,而齊王之明,善於察言,使人視之,得其虛實,賞罰甚嚴,勸懲大行,此所以齊國之幾微而復振者也,蓋左右雖譽之,其人未必皆賢也,左右雖毁之,其人未必不賢也,此在人主明察而分別之,得其可毁可譽之實,然後乃行陟罰之政,伏望此等處,深留聖意毋忽焉。上曰,參贊官讀之。左根讀一遍訖,命陳文義。左根曰,上下番儒臣及閣臣,已備陳無餘,臣無容更達矣。上掩卷,命史官就座,仍命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深四分。
自人定至二十五日開東,灑雨下雨,測雨器水深一寸。
李根友啓曰,明日召對取稟。傳曰,停。
柳榮輔啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李根友啓曰,左副承旨李公翼,今日不爲仕進,卽爲牌招,何如?傳曰,允。
傳于李根友曰,暗行御史留待。
傳于李根友曰,暗行御史入侍。
柳榮輔啓曰,行大司憲朴綺壽,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義金逸淵,掌令李鳳純·朴鳴載,持平吳鍾翕·洪在重,司諫李佑伯,獻納李光載,正言李晩奎·柳來維牌不進罷職傳旨,傳于柳榮輔曰,只推。
以左副承旨李公翼牌不進罷職傳旨,傳于徐耆淳曰,只推。
李根友,以弘文館言啓曰,副應敎未差,校理兪鎭五,副校理金穰根在外,副校理南秉哲內閣進,上番闕直,事甚未安。應敎李晉翼,校理柳幼麟,竝卽牌招,以爲推移入直之地,何如?傳曰,允。
又以奎章閣言啓曰,原任直閣金邁淳喪成服日,依定式遣檢書官致祭以來之意,敢啓。傳曰,知道。
柳榮輔,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以義禁府言啓曰,山淸縣監權用正,通禮院假引儀金穆淳,竝拿處事,傳旨啓下矣。權用正拿囚,金穆淳,係是雜岐,移送秋曹之意,敢啓。傳曰,知道。
又以義禁府言啓曰,時囚罪人韓光臣,徒一年定配,勿揀赦前照律公事判付內,依允。功減一等事,命下矣。韓光臣,減徒加杖,杖一百收贖,告身盡行追奪,放送之意,敢啓。傳曰,知道。
庚子六月二十四日辰時,上御熙政堂。大王大妃殿垂簾,平安南道暗行御史入侍時,右承旨李根友,假注書沈宜元,記注官李昌廷,記事官吉履元,暗行御史徐有薰,以次進伏訖。上曰,史官分左右。大王大妃殿曰,遠路無頉往還,甚可喜也。有薰曰,王靈攸曁,無撓竣事而還矣。大王大妃殿曰,西路慘歉之餘,民情甚遑汲云矣。麥農以後,則所見,果何如耶?有薰曰,臣正月十三日承命,晦間到境,民情果甚汲汲,以其設賑也,故不至浮黃之境,而繼以有兩麥登稔之喜,今則民皆安堵,而流丐稍稍止息矣。大王大妃殿曰,誠萬幸矣,京中則雨暘甚均,西路則果如何否?有薰曰,所到處雨暘亦均洽,穡事將見有秋之望矣。大王大妃殿曰,西路穀價高騰時,一石價殆至五六十兩云,果然否?有薰曰,一石價果至五十兩,其間不過一望許矣,臣申飭貿穀諸漢,嚴爲操束,而且以運米到泊,故以後穀價次次下矣,大王大妃殿曰,列邑守宰之治績,必詳具於別單矣。覧可細悉,而如有民瘼之可言,奏之也。有薰曰,臣才識鹵蔑,不能萬一分對揚,悚惶極矣,惟伏竢嚴勘而已。大王大妃殿曰,御史體重,似當善爲而還來矣。大抵御史,其心公平,必如權衡,然後可稱御史之名,從當有入聞者矣,豈無自然可知之道乎?又敎曰,淸北御史,何處逢見乎?有薰曰,南北分淸川江,不得相逢,而但聞出到某邑之消息矣,大王大妃殿曰,伊來運氣間有之云,西路則如何耶?有薰曰,沿路癘疫,如干有之,幸不至大段熾盛矣。大王大妃殿曰,退去休息也。有薰承命先退。上命史官就座,仍命退,承史以次退出。
上在昌德宮。停常參·經筵。
自開東至巳時,灑雨下雨,測雨器水深三分。
藥房副提調金左根啓曰,伏未審日間,聖體,若何?寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
柳榮輔啓曰,明日召對取稟。傳曰,停。
李公翼啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
金左根啓曰,行左承旨李若愚,右承旨李根友,今日不爲仕進,竝卽牌招,何如?傳曰,允。
備忘記,天摩僉使白時哲,安義僉使李鳳濂下直,各長弓一張,長箭一部,片箭一部,筒兒一箇賜給。
傳于李根友曰,左承旨·同副承旨竝許遞,前望單子入之。
傳于李根友曰,藥房提調許遞,前望單子入之。
承旨前望單子入之,金鼎集·金輔根落點。
內醫提調前望單子入之,李紀淵落點。
傳于柳榮輔曰,承旨房望,順房爲之。
傳于柳榮輔曰,當該承旨推考。
柳榮輔啓曰,卽者修撰林肯洙,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
以應敎李晉翼,校理柳幼麟牌不進罷職傳旨,傳于李公翼曰,只推。
李根友啓曰,副應敎未差,校理兪鎭五,副校理金穰根,修撰趙啓昇在外,副校理南秉哲內閣進,修撰林肯洙受由,玉堂上下番俱空,事甚未安。應敎李晉翼,校理柳幼麟,旣有只推之命,與副修撰任百經·曺雲承,竝卽牌招,推移入直,何如?傳曰,允。
李公翼啓曰,行大司憲朴綺壽,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義金逸淵,掌令李鳳純·朴鳴載,持平吳鍾翕·洪在重,司諫李佑伯,獻納李光載,正言李晩奎·柳來維牌不進罷職傳旨,傳于李公翼曰,只推。
以應敎李晉翼,校理柳幼麟,副修撰任百經·曺雲承牌不進罷職傳旨,傳于李公翼曰,只推。
李公翼,以備邊司言啓曰,東萊府使李明迪,以其身病,屢呈辭狀,邊門重地,不可一向瘝任,改差,何如?傳曰,允。
又以刑曹言啓曰,今六月二十三日,召對入侍,守令·邊將初仕人,同爲入侍時,同副承旨徐耆淳所啓,山淸縣監權用正,旣呈肅單,不爲入來,事體所在,誠極未安。原單子勿施,雖以通禮院官員言之,捧單之際,不能照察,竝所當重勘,而本院請推之外,無他可施之罰,何以爲之乎?上曰,竝拿處。義禁府啓辭內,山淸縣監權用正,通禮院假引儀金穆淳,竝拿處事,傳旨啓下矣,權用正拿囚,金穆淳,係是雜岐,移送秋曹之意,敢啓。傳曰,知道事,命下矣。謹按律文,則大明律不應爲條,有曰凡不應得爲而爲之者,笞四十,金穆淳,依此律勘處之意,敢啓。傳曰,知道。
修撰林肯洙疏曰,伏以臣父年近七旬,精力衰憊,素患痰癖之症,當此日候之劇熱,遂致將攝之失宜,如期闖發,挾旬委苦,臣夙宵焦煎,實難離側,而適値直次之苟艱,黽勉持被,已有多日矣。私心憂慮,食息靡弛,卽接家信,則臣父宿病之外,重添暑症,泄痢兼作,登溷無度,夜未交睫,朝又眩暈,氣息凜綴,轉側須人。臣自聞此報,按住不得,玆敢忙陳短章,徑出禁扄。伏乞聖明,俯垂矜諒,亟遞臣職,俾便救護,仍治臣罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
李公翼啓曰,行大司憲朴綺壽,執義金逸淵未肅拜,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
李根友啓曰,左副承旨金輔根,今日不爲仕進,卽爲牌招,何如?傳曰,允。
備忘記,大邱營將白珩洙下直,長弓一張,長箭一部,片箭一部,筒兒一箇賜給。
傳于李根友曰,原任直閣金鼎集,馳詣健陵,奉審摘奸,仍詣顯隆園·華寧殿,一體奉審以來。
李根友啓曰,玉堂上下番俱空,事甚未安。應敎李晉翼,校理柳幼麟,副修撰任百經·曺雲承,旣有只推之命,竝卽牌招,推移入直,何如?傳曰,允。
又啓曰,卽伏見承旨前望啓下者,則江華留守徐箕淳,漏落不書,臣之矇然捧入,不勝惶悚,而不審之當該堂上推考,原前望,使之改修正,何如?傳曰,允。爾亦推考。
傳于金輔根曰,當該承旨推考。
金輔根啓曰,奏御文字,何等審愼,而誤書仕記,致勤下詢,臣之矇然捧入,不勝惶悚,而當該注書,所當重勘,而本院請推之外,無他可施之罰,何以爲之?敢稟。傳曰,拿處。
成容默拿處代,以尹載善爲假注書。
備邊司,以洪鍾應爲東萊府使。
李根友,以內醫院都提調意啓曰,本院提調,例不得兼帶刑獄之官矣。提調李紀淵所帶判義禁,今姑許遞,何如?傳曰,允。
金輔根,以兵曹言啓曰,新除授舊波知權管金斆淵,以其父病添劇,萬無離捨遠赴之望,呈狀乞遞,親病旣如此,則不可强令赴任,依年前定式,原望單勿施,何如?傳曰,允。
上在昌德宮。停常參·經筵。
自人定,至二十八日開東,灑雨下雨,測雨器水深一寸。
藥房都提調趙寅永,提調李紀淵,副提調金左根啓曰,庚炎轉甚,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
李公翼啓曰,行大司憲朴綺壽,執義金逸淵未肅拜,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
金輔根,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
尹載善有頉,代以李鼎信爲假注書。
以應敎李晉翼,校理柳幼麟,副修撰任百經·曺雲承牌不進罷職傳旨,傳于李根友曰,只推。
李根友啓曰,玉堂上下番俱空,事甚未安。應敎李晉翼,校理柳幼麟,副修撰任百經·曺雲承,旣有只推之命,竝卽牌招,推移入直,何如?傳曰,允。
以應敎李晉翼,校理柳幼麟,副修撰任百經·曺雲承牌不進罷職傳旨,傳于李根友曰,只推。
李根友啓曰,玉堂上下番俱空,事甚未安。應敎李晉翼,校理柳幼麟,副修撰任百經·曺雲承,旣有只推之命,竝更牌招,推移入直,何如?傳曰,允。
金輔根啓曰,假注書李鼎信,時無職名,令該曹依例付軍職,冠帶常仕,何如?傳曰,允。
傳于金輔根曰,日熱如此,輕囚放釋。
金輔根啓曰,臣輔根敬奉聖敎,馳往義禁府,取考囚徒案,則時囚罪人權用正,旣呈肅單,不爲入來罪,成容默仕記誤書罪,方文彩冒禁乘轎罪,俱係輕囚,故依傳敎放送,仍詣典獄署,取閱囚徒案,則結案罪人四名,殺獄罪人十九名,御寶僞造罪人一名,曆書僞造罪人一名,田稅乾沒罪人三名,俱係重囚,故仍囚,其餘潛屠·雜技·他錢不報·歐打·私掘·冒禁乘轎,各司直囚罪人金應學等四十一名,俱係輕囚,故竝依傳敎,放送之意,敢啓。傳曰,知道。
傳于柳榮輔曰,留院公事入之。
柳榮輔,以戶曹言啓曰,時御所內各司,依定式發遣本曹正郞臣洪在果,與兵曹參議臣曺錫亨,佐郞臣張鉉喆,東所衛將臣金東翼,西所衛將臣裵相鉉,南所衛將臣申序敎,北所衛將臣朴大榮,眼同看審後,有頉處,別單書入,而修改則擇日擧行之意,敢啓。傳曰,知道。
金輔根,以兵曹言啓曰,今月二十二日都目政事中,訓鍊僉正副望李鏞,方在草土,而混擬以入,臣之矇未覺察,不勝悚惶,而原望筒,改付標以入之意,敢啓。傳曰,知道。
又以御營廳言啓曰,本廳千摠李應謙,身病甚重,勢難察任,改差,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深九分。自人定至二十九日開東,灑雨下雨,測雨器水深六分。
李公翼啓曰,行大司憲朴綺壽,執義金逸淵未肅拜,掌令李鳳純·朴鳴載,持平吳鍾翕·洪在重呈辭,監察茶時之意,敢啓。傳曰,知道。
金輔根啓曰,假注書沈宜元,身病猝重,勢難察任,今姑改差,何如?傳曰,允。
沈宜元改差,代以洪錫圭爲假注書。
以應敎李晉翼,校理柳幼麟,副修撰任百經·曺雲承再牌不進罷職傳旨,傳于柳榮輔曰,只推。
柳榮輔啓曰,玉堂上下番俱空,事甚未安。應敎李晉翼,校理柳幼麟,副修撰任百經·曺雲承,旣有只推之命,修撰林肯洙由限已過,竝卽牌招,推移入直,何如?傳曰,允。
又啓曰,明日召對取稟。傳曰,停。
以校理柳幼麟,修撰林肯洙,副修撰任百經·曺雲承牌不進罷職傳旨,傳于柳榮輔曰,只推。
上在昌德宮。停常參·經筵。
柳榮輔啓曰,明日召對取稟。傳曰,停。
李公翼啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,淸城僉使鄭義天下直,長弓一張,長箭一部,片箭一部,筒兒一箇賜給。
李公翼啓曰,卽者刑曹郞廳來言,奴子昌祿等,當爲嚴査,而判書李憲瑋差祭,次堂例不得擧行云,何以爲之?敢稟,傳曰,次堂擧行。
又啓曰,卽者刑曹郞廳來言,奴子昌祿等査實,令次堂擧行事命下,而參判洪學淵有實病,不得擧行云,卽爲牌招,何如?傳曰,許遞,前望單子入之。
刑曹參判前望單子入之,金興根落點。
傳于金輔根曰,吏兵判有闕之代,前望單子入之。
吏曹判書前望單子入之,李紀淵落點。
兵曹判書前望單子入之,李憲瑋落點。
柳榮輔啓曰,新除授兵曹判書李憲瑋,卽爲牌招,傳受命召,何如?傳曰,允。
又啓曰,兵曹判書李憲瑋牌不進,推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
兵曹口傳政事,大護軍單趙秉鉉。
傳于柳榮輔曰,戶曹判書有闕之代,大護軍趙秉鉉除授。
吏曹,戶曹判書單趙秉鉉。
李公翼啓曰,行大司憲朴綺壽,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義金逸淵,掌令李鳳純·朴鳴載,持平吳鍾翕·洪在重,司諫李佑伯,獻納李光載,正言李晩奎·柳來維牌不進罷職傳旨,傳于李公翼曰,只推。
金輔根啓曰,明日傳香,禮房承旨,當爲齋宿,而右承旨李根友不爲仕進,所當牌招,而拘於廳規,不得請牌,何以爲之?敢稟。傳曰,牌招。
金輔根,以兵曹言啓曰,卽接尙衣院牒報,則今春等別造弓矢進上在卽,而知弓品堂上有闕,不得擧行云,其代依例啓下之意,敢啓。傳曰,知道。
行吏曹判書權敦仁疏曰,伏以臣以無肖,再叨重寄,京察且過矣。臣豈自謂臣可以一分勝任,而蹲冒至此哉?顧臣前後僨誤,積以罪咎,而蒙被恩遇,與天無極,區區竊以爲樗散,雖存微盡,涓埃自切衷願,寧速負乘之譏,不能不以畢竭魯鈍,爲圖報之萬一爾,然而臣旣短於才識,復坐狷誾,凡有一政,未嘗不審自量裁,而如瞽無相,跬武已失,左頓右沛,嗤點滿前,矧玆京察,國之鉅典,欲望其無錯可鑄,無疵可抉,得乎?向來前席慈敎,懇重深切,臣固策志若驚,冞勵對揚,而甄別材器,未可謂明綜,振發幽淹,未可謂精博,恢拓間架,平施稱物,亦未可謂厭衆情,則反省初心,徒不免愈益辜負而已,雖我殿下曲遂之仁,亦何以終始寬貸之哉?於是,臣可退之義,已不待臣言之覼縷,臣素有貞疾,輒肆於盛夏之時,每値暑氣劇熾,數月床玆,奄奄如垂絶之縷,自從政退,病乃越劇,疝積闖升,絚如搘柱,濕痰凝轖,頑不順軌,對食則嘔,下泄如注,眞元一落,神宅不守,陽意潛遁,形殼亦脫,寄命刀圭,凜如頹景,時月蠢動,恐不易期,天官重務,豈宜緣臣病故,或致曠癈哉?此尤臣情理之不容久據也,抑臣又有懇籲之必望諒燭者,臣之兼帶惠局之任,已半年有餘,縱未敢力辭恩命,迄玆黽勉,第伏念財賦之職,另有其才,如智愚之不相入,此理勢之易知也,臣何嘗近似於此,而因循尸官,易屢月而不思變通乎?夫匹戶之産,百口之聚,主穀粟泉帛者,必擇而聽之,況以千乘之賦,大府之用,委之不材之臣,曾草菅之不若,臣不足言,害將何歸?假使年豐廩實,經用無匱,以臣疎謬,斷無以句當,況今歉荒已屢,賦入多絀,支調不逮,民情日困,而臣乃茫然沒個理會,日常出納,專取資於郞官胥吏,而臣不過生眼文書,信手判署,耳目,重以三四年來,連經重病,精力俱鑠,聰明亦耗,頃刻酬接,過境旋忘,昨日措處,度夜則失凡有來叩,如局外間聽,不省何事如是而其不顚倒狼狽致誤國事者,有之乎?伏乞聖明,念重務之不可虛縻,察臣言之出自情實,將臣銓任及惠局提擧,仰稟東朝,卽賜遞改,無使公私兩失,不勝大願。臣無任云云。答曰,省疏具悉。銓任今姑許遞。
兵曹判書趙秉鉉疏曰,伏以臣冒匪據之地,荷委寄之眷,前後控籲凡四遭,而黽勉就列爲帀歲矣。若其釋負之念,非出占便之私,誠以不肖菲才,無能仰承異渥,由是踧踖憂悸,未敢晷刻自安,憑恃殊遇,不恤顚沛,荏苒之頃,又經京察,縱使臣自視而自恕,不過是戀祿饕榮而止耳。噫,六臘選擧,有國之大政也,優假縻爾,責勉恢張,聖念若是隆摯,疏鬱振滯,飭副期望,簾諭又復鄭重,奉慈敎而圖酬,服寵命而竭忱,卽臣分義道理之所當然,而只緣臣器賦有限,鑑別無素,注擬調遷之際,莫掩疵尤,報答對揚之計,自歸孤負,包慙如悚,靡所措躬,矢心一遞之願,摟指三告之期,如熱思濯,若旱望霓,乃者加由之恩,又在常格之外,惘然失圖,愈增蹙蹙,還至之笑罵,雖云從他,結轖之祈懇,曷以自阻?且臣貞疴賤狀,屢陳於求解之章,而瀆擾是懼,力其難强,崇以瘁損,轉成沈綿,退自政席,一倍叫劇,宿新症,狹暑迭〈作〉,往來寒熱,苦歇無常,有時眩暈,窒踣在卽,曹務孔殷,漫無領會,銓要不宜暫曠,脆姿久益害病,因病致曠,因曠添病,宛轉床第,冞訟罪戾,玆敢罄暴肝膈之衷,仰塵仁覆之天。伏願聖明,曲賜憐諒,俯察疾聲之呼,亟推必遂之恩,仰稟東朝,許改臣所帶本兵之職,俾重任無瘝,賤分獲伸,千萬至祝。臣無任云云。答曰,省疏具悉。所請依施。
上在昌德宮。停常參·經筵。
藥房副提調金左根啓曰,伏未審日間,聖體,若何?寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣,大王大妃殿·王大妃殿·中宮殿口傳問安。答曰,知道。
金輔根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李根友啓曰,明日召對取稟。傳曰,停。
金輔根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金鼎集啓曰,右副承旨李公翼,今日不爲仕進,卽爲牌招,何如?傳曰,允。
金輔根啓曰,備邊司郞廳來言,今日賓廳日次,而無時急稟定事不得來會云矣,敢啓。傳曰,知道。
傳于李根友曰,禮房承旨,馳詣宗廟·景慕宮,奉審摘奸以來。
金輔根啓曰,兵曹判書李憲瑋再牌不進,推考傳旨,今方捧入,而命召傳授一時爲急,如是違牌,事體所在,誠極未安。所當更請牌招,而係是一日三牌,何以爲之?敢稟,傳曰,更爲牌招。
金輔根,以都摠府言啓曰,今此宗廟秋享大祭香祝親傳時,侍衛·寶劍,當爲備員,而都摠管宋冕載·李嘉愚,副摠管李忠運·金鼎均在外,金魯甲,以禁軍別將率領進,白殷鎭有實故·沈漢永有實病,無以備員,令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,竝許遞,政官牌招開政。
金鼎集啓曰,行吏曹判書李紀淵,參判趙冀永,參議朴齊明,兵曹判書李憲瑋牌不進,推考傳旨及罷職傳旨,今方捧入,而開政命下之後,如是違牌,事甚未安。行吏曹判書李紀淵,參判趙冀永,兵曹判書李憲瑋,竝更牌招,何如?傳曰,允。參議只推,一體牌招。
金輔根啓曰,兵曹判書李憲瑋牌不進,推考傳旨,今方捧入,而命召傳授一時爲急,如是違牌,事甚未安。更爲牌招,何如?傳曰,允。
金鼎集啓曰,行吏曹判書李紀淵,參判趙冀永,參議朴齊明,兵曹判書李憲瑋再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。兵曹判書陳疏,吏曹判書·參判,竝所當更請牌招,而係是一日三牌,何以爲之,敢稟。傳曰,參議只推,與判書·參判,竝更牌招。
傳于金輔根曰,兵判疏批已下,卽爲牌招。
傳于金鼎集曰,吏判疏批已下,卽爲牌招。
金輔根啓曰,卽者刑曹郞廳來言,奴子昌祿等査實,令次堂擧行事命下,而新除授參判金興根未肅拜,不得擧行云,卽爲牌招,何如?傳曰,允。
又啓曰,行大司憲朴綺壽,執義金逸淵,掌令李鳳純·朴鳴載,持平吳鍾翕·洪在重牌不進,監察茶時之意,敢啓。傳曰,知道。
以執義金逸淵,掌令李鳳純·朴鳴載,持平吳鍾翕·洪在重,司諫李佑伯,獻納李光載,正言李晩奎·柳來維牌不進罷職傳旨,傳于金輔根曰,只推。
以右副承旨李公翼牌不進罷職傳旨,傳于柳榮輔曰,只推。
傳于柳榮輔曰,違牌臺諫與有實故玉堂,竝許遞,今日政差出。
兵曹口傳政事,大護軍單朴綺壽。
有政。吏批,行判書李紀淵進,參判趙冀永牌不進,參議朴齊明未肅拜,右承旨李根友進。以金弘根爲大司憲,以金樂壽爲執義,金秀萬爲司諫,曺雲承·宋來熙爲掌令,兪錫煥·安允中爲持平,南秉哲爲獻納,徐珖輔·金鎭右爲正言,李正履·宋柱獻爲校理,林肯洙·韓宓履爲副校理,宋冕載爲刑曹判書,權敦仁爲判義禁,洪在喆爲同經筵,李憲瑋爲軍器提調,趙秉鉉爲禮賓提調,權震奎爲禮賓參奉,承文博士單楊廷彬,奉常直長單楊廷彬,訓鍊都監提調二單趙秉鉉·李憲瑋,禁衛提調單李憲瑋,御營提調單李憲瑋,東萊府使單洪鍾應。
兵批,判書李憲瑋進,參判鄭鴻慶差祭,參議曺錫亨病,參知李是鍊入直,同副承旨柳榮輔進。以金賢根·趙秉鉉爲都摠管,鄭基一·韓鎭㦿·南履炯·尹義儉·李行敎爲副摠管,同知單李鎭成,僉知單安宅臣,上護軍權敦仁,護軍李若愚·洪學淵,副護軍徐耆淳·李明迪·李在純·李熙絅·尹秀烈·南成老·梁建洙·鄭鶴濟·成益源·方禹聲,副司直金逸淵·李佑伯·朴鳴載·李鳳純·洪在重·吳鍾翕·兪鎭五·柳幼麟·金穰根·南秉哲·李光載,副司果李晩奎·柳來維·趙啓昇·林肯洙·曺雲承,副司正權·李鼎信,以上竝單付。
金輔根,以兵曹言啓曰,各廳堂下武臣朔試射,庚暑勿爲設行事,曾有定式矣。今六月及來七月朔試射,依定式停止之意,敢啓。傳曰,知道。
兵曹判書李憲瑋疏曰,伏以臣待罪司敗四箇月矣。才非剸劇,懼深瘝厥,玆者本兵特點,遽下於千萬夢想之外,臣聞命悸恐,繼以訝惑,究日夜而莫省攸措矣。噫,是職也,周官所稱司馬,掌邦政,兵甲之權,而管轄於此,金穀之要,而約劑於是,以至于總領禁旅,進退韎韋,事務若是孔殷,責任若是惎重,則掄選之方,宜亦不輕,而今忽畀之於如臣無似,不少疑難,未審聖明,奚取於臣,而有此誤恩也。仍伏念臣蒲柳之脆,樗櫟之散,點檢平生,百無一能,雖廁閒漫之職,猶不稱塞其任,非但自知甚明,抑亦同朝之所共諒也,而至若疾病之實,臣不自言,殿下何由而俯燭,臣比年以來,傷於哀慼,積祟成疾,未老先衰,榮衛內鑠,毛髮外凋,痰候盛而怔忡斯作,風氣動而眩暈輒發,甚則熱火上升,神思迷霿,殆若偶人之坐霧中,雖家間事爲,輒多遺忘而顚錯,且性不耐煩,平居罕與人接,孰賢而孰愚,甲長而乙短,漫不省識,以言乎疾病,則貞痼已劇,以言乎精力,則衰邁已甚,以言乎鑑識,則又如彼茫昧,顧何能綜察軍賦之實,而趨走陪扈之班乎?又何能甄別人才,以補治化之萬一也?堂堂千乘之國,簡其中權之任,而擧措不當若是苟艱,厚招群情之譏,重貽則哲之累,此臣所以徊徨踧踖,直欲循墻而不可得也。召牌之下,進身無術,玆敢披瀝衷懇,仰首鳴號。伏乞聖慈,俯賜鑑諒,仰稟東朝,亟遞臣新授之職,以重公器,仍治臣瀆撓之罪,以安私分焉。臣無任云云。答曰,省疏具悉。卿其勿辭行公。
行吏曹判書李紀淵疏曰,伏以臣於年前,猥叨見任,其時以公格之自在必辭,疾聲懇籲,卽蒙恩諒,而至於不稱之實,未暇悉陳也。迺玆特命,復及於臣身,或者聖意以爲,前旣有拘而未試,今可再畀而責成也歟?臣之初除,已是衆望之外,雖無是也,決不敢爲承當之計,特以格例居前,故臣之所辭,不得不歸重於此,曷常爲才固可堪,任固可膺,而只以有所礙而不能進耶?僥倖一經,便同已勘之身,夤緣更叨,非如宿跰之地,則伏未知殿下奚取於臣,而復侈此誤恩也。臣本菲姿薄識,無足比數於百執事之末,而眷渥偏隆,名位太濫,到處辜負,毫無報答,惟以聖度包容,同朝忠厚,歷踐內外,姑幸無事,而私心兢蹙,未嘗食息暫弛,兩載度支,亦豈臣自任理財而然哉?此固重務也而實不過有司事,故趨走爲義,殫竭是圖,而支計漸至罔涯,牽補自量沒策,方擬從近力辭,以避賢路,今此遞免非不爲私分之幸,而燕婉戚施,未足喩其得失,則一身狼狽,去益無餘地矣。臣賦性狷滯,旣乏虛受之量,涉世迷迂,每多直行之情,重以聞見狹而精力短,今若以銓衡之事責之,則激揚淸濁,平洽物情,已無其望,而按品甄敍之際,將未免錯漏瘡疣而止,然則臣之畢竟顚沛,固不足恤,而在朝家掌選之地,寧容苟艱?於是,臣旣自知甚明,而猶且貪榮慕進,則是孤恩也負心也,臣豈忍爲此?玆敢披瀝衷懇,仰瀆崇嚴,伏乞聖慈,俯賜鑑諒,稟于東朝,將臣新授銓銜,亟許鐫改,使重任毋曠,賤分獲安,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
申時酉時,灑雨下雨,測雨器水深二分。
李根友啓曰,來初五日,朝參日次矣,敢稟。傳曰,停。
金輔根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨李公翼,今日不爲仕進,卽爲牌招,何如?傳曰,允。
李根友啓曰,吏曹參議朴齊明三牌不進,依定式禁推傳旨捧入之意,敢啓。傳曰,知道。
柳榮輔啓曰,行大司憲金弘根,掌令曺雲承,持平兪錫煥·安允中牌不進,執義金樂壽,掌令宋來熙在外,監察茶時之意,敢啓。傳曰,知道。
以司諫金秀萬,掌令曺雲承,持平兪錫煥·安允中牌不進罷職傳旨,傳于柳榮輔曰,只推。
以右副承旨李公翼牌不進罷職傳旨,傳于柳榮輔曰,只推。
以吏曹參議朴齊明三牌不進禁推傳旨,傳于李根友曰,分揀。
禮曹,今月十八日大殿誕日陳賀時應行節目,參考前例磨鍊爲白去乎,依此擧行,何如?啓權停爲良如敎。
傳于柳榮補曰,中官金翼鎬,令該府拿問嚴勘。
以金翼鎬囚單子,傳于柳榮輔曰,罰已施矣,分揀放送。
傳于柳榮輔曰,明日出宮門路,以協陽門爲之。
傳于李根友曰,發遣吏郞,諸執事淸齋與否,摘奸以來。
李根友,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,新除授校理李正履·宋柱獻,副校理林肯洙,修撰韓宓履,竝卽牌招察任,何如?傳曰,允。
金輔根,以兵曹言啓曰,今七月初三日宗廟·永寧殿秋享大祭時,守門當爲塡差,而本曹郞廳·都摠府郞廳·五衛將,除入直與未肅拜,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,今六月南行宣薦時,閑良沈正榘被薦,而本曹取才入格矣,更自該廳釐正原薦時,入於減額之中,取才別單,付標以入之意,敢啓。傳曰,知道。
又以備邊司言啓曰,本司有司堂上趙秉鉉,除拜摠管矣,職務相妨,摠管之任,今姑許遞,何如?傳曰,允。
柳榮輔,以刑曹言啓曰,謹依下敎,內需司奴子昌祿·完哲·孟哲等,一竝捉致,僞造公文作弊外邑等節與指嗾誰某,嚴加査實,則昌祿所供內,以爲渠以內需司馬直,兼行戶房私庫直之役,而抱川居林慈山家,曾在社洞時,前後債貸,幾至七八百金,頓無報償之意,故屢次督推,則林慈山之子名不知林班言內,吾是忠州鄭班女壻,而其家饒足,尙無分財,今若持吾三千兩手記與書簡,往推其家,則必無空還之理云,而遠外事情,有難遙度,故渠以圖出內需司踏條公文,似或有助之意,言及林班,則林班答以無妨,故暗囑長湍居金致賢,書出公文。又使本司文書馬直孟哲,盜條踏出,下送本司奴子完哲與金致賢及林班奴子者斤哲於忠州鄭班家矣。鄭班大加驚怪,不給一文,直爲上來,詳探本司,有此現發之擧云,完哲所供內,以爲渠以本司貿易馬直隨行,而昌祿卽渠之座上也。招謂渠曰,吾有債給於林班,而林班無路辦出,下往其妻家忠州鄭班處,然後似可捧來,吾已成出公文,汝持此公文與林班手記書簡,下往推來云,故雖知公文之僞造,不忍排却,與金致賢及奴者斤哲,偕往鄭班家,傳示公文與書簡手記,則不惟無意備給,卽其家樣,實難容措,卽爲上來,言及昌祿處矣。忽自本司,査實現發,至於移送云,孟哲所供內,以爲渠以內需司文書馬直隨行,而今月旬間,昌祿持何許公文而來,要渠踏條,故問其委折,則昌祿答云,今欲捧債,而有踏條公文,則似或有益云,渠雖不能詳知裏面,拘於座上之勢,踏條以給云矣,所謂金致賢,緊出諸招,故捉來嚴査,則所供內,以爲渠以長湍之人,近無恒産,到處漂泊,與昌祿素所相親,今月旬間,昌祿謂有捧債於忠州鄭班處,若有公文,則事將無慮,汝以本司帑錢收刷樣,善爲措辭,書給公文,則事成之後,當有酬勞之意,萬端懇請,故拘於顔私。且耽錢財,依渠言構出書給,又與完哲及林奴,下往忠州的實云矣。觀於諸招,今此所犯,專是昌祿之作俑,爲捧私債,僞作公文,已是渠罔赦之罪,而勒令踏條,勸送同伴,不敢隱諱,箇箇首實,完哲之聽嗾下往,孟哲之盜條踏給,竝皆直告,金致賢則本是浮浪之徒,甘聽酬勞之言,始也書給公文,終又與之偕行,究厥罪狀,極其痛惡。雖以林班言之,身爲士子,計出脫債,難掩和應之跡,屢登囚供,竟至掀發之境,事當捉致,一體勘處,而旣伏承査實以入之命,上裁,何如?傳曰,林哥班,一體捉致,更爲嚴査以入。
柳榮輔啓曰,卽者刑曹郞廳來言,奴子昌祿等,林哥班,更爲嚴査以入事,命下,而判書宋冕載未肅拜,次堂例不得擧行云,判書卽爲牌招,何如?傳曰,允。
柳榮輔,以刑曹言啓曰,卽接黃海監司趙斗淳文移,則長連縣徒一年定配罪人金介得,限滿云矣。取考曹上配案,則介得,以因事威逼人致死罪,己亥七月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
戶曹判書趙秉鉉疏曰,伏以臣,纔解中權,庶守本分,感殊渥之旣摯,幸微願之獲遂,曾不踰時,又伏奉度支特除,此異數也格外也,輿論之所未到也,寢想之所不及也,闔門攢手,同朝動色,而臣之驚震駭,當作何心?如臣無似,本莫逃於淵鑑之垂燭,而置身榮膴,致此滾到者,曷嘗有一藝一能,可以稱塞睿知而然,特聖朝陶鑄藏垢而曲成之也?奈其觸事鈍根,積孤注眷,居常淵谷之懼,不離造次之頃,蓄誠丐免,期處閒散,此臣所以有望於殿下,而亦惟聖念,垂憐而兪可之耳,豈料掌賦之命,又在釋兵之後哉?夫民國大政,惟財與戎,而俄忽遷除,日不俟終,無少留難,有若偏係,斯非徒臣一身之僥冒而已,熙朝政令之若是苟艱,非細故也。且中批隆旨,元係非常之典,除非非常之績,則斷不可以非常之典,彷彿擬議,而臣豈其人也歟?況臣疎迂,百無一當,鉤校綜檢,尤繫最短,嬴絀經理,漫不省爲甚事,誠不宜備數於共筦裕貨之地,故騎曹文簿,不過錢布一節,而尙且危漏觴濫,瘡疣百出,若以此已誠蔑效之蹤,厭然冒充於此時大農之出納,則畢竟債敗,灼如掌紋,殷務之關捩邦治,實病之無望制繁,固不敢蔓辭支煩,自底於崇飾例讓,而惟是重任之濫焉,則百僚無勸,委簡之褻焉,則公器易渝,玷誤由臣,公私兩缺,罪雖難贖,害將焉歸?臣之辭受顚倒,進退悶隘,猶未暇自恤也。左右參倚,承當無路,玆敢略暴衷懇,仰瀆崇嚴。伏願聖明,俯垂憐察,念官方之不輕,諒臣情之靡他,仰稟東朝,將臣新授地部之銜,劃賜鐫改,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
自人定至初三日開東,灑雨下雨,測雨器水深一寸八分。
自開東至酉時,灑雨下雨,測雨器水深六分。
宗廟秋享大祭親傳香還內後,內閣·政院·藥房·玉堂口傳問安。答曰,知道。
李根友啓曰,明日召對取稟。傳曰,停。
李公翼啓曰,行大司憲金弘根,掌令曺雲承,持平兪錫煥未肅拜,執義金樂壽,掌令宋來熙在外,持平安允中呈辭,監察茶時之意,敢啓。傳曰,知道。
傳于李根友曰,禮房承旨馳詣宗廟·永寧殿,奉審摘奸以來。
金左根啓曰,判義禁權敦仁,除拜後過三日不爲出肅,依定式推考警責,仍卽牌招察任,何如?傳曰,允。
李公翼啓曰,刑曹判書宋冕載牌不進,推考傳旨,今方捧入,而昌祿等林哥班,當爲嚴査以入,如是違牌,事甚未安。更爲牌招,何如?傳曰,允。
又啓曰,刑曹判書李冕載牌不進,推考傳旨,今方捧入,而昌祿等林哥班,當爲嚴査以入,如是違牌,事甚未安。更爲牌招,何如?傳曰,允。
又啓曰,刑曹判書宋冕載,再牌不進,推考傳旨,今方捧入,而昌祿等林哥班,當爲嚴査以入,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲嚴飭牌招。
又啓曰,刑曹判書宋冕載三牌不進,推考傳旨,今方捧入,而昌祿等林哥班,當爲嚴査以入,連事違召,終不承膺,事體所在,誠甚未安,陳疏到院,而原疏,以宗廟秋享大祭齋戒,纔已退却矣。所當更請牌招,而係是一日四牌,何以爲之?敢稟。傳曰,原疏捧入。
假注書洪錫圭書啓,臣於本月初一日辰時量,敬奉聖敎,馳往明陵蜂峴,巡察摘奸是白乎則,石築堅緻,樹木鬱密是白遣,峴上結幕處守直之節等,皆着實擧行是白如乎,日已暮矣,仍宿齋所是白遣,今日曉頭,仍詣昭顯墓看審是白乎則,植木叢茂,各處守護,竝皆無頉之意,敢啓。傳曰,知道。
以校理李正履·宋柱獻,副校理林肯洙,修撰韓宓履牌不進罷職傳旨,傳于李根友曰,只推。
李根友,以弘文館言啓曰,副應敎·校理一員,修撰一員,副修撰一員未差,校理宋柱獻,修撰韓宓履,副修撰任百經差祭,下番闕直,事甚未安。校理李正履,副校理林肯洙,旣有只推之命,竝卽牌招,以爲推移姑降入直之地,何如?傳曰,允。
以校理李正履,副校理林肯沫牌不進罷職傳旨,傳于李根友曰,只推。
庚子七月初二日卯時,上詣仁政殿月臺。宗廟秋享大祭親傳香入侍時,行都承旨金左根,左承旨金鼎集,右承旨李根友,左副承旨金輔根,右副承旨李公翼,同副承旨柳榮輔,記事官徐相敎·沈敬澤,記注官李昌廷,記事官吉履元,直提學金興根,檢校待敎南秉哲,以次侍立。時至,上具翼善冠·衮龍袍,乘輿出宣化門,藥房提調李紀淵,進前奏曰,日候蒸熱,雨氣淫濕,侵早勞動,聖體,若何?上曰,一樣矣。由協陽門,詣仁政殿月臺,通禮跪啓請降輿,通禮前導就褥位南向立。引儀引宗廟獻官尹宜善,就褥位之左。通禮跪啓請上跪,香室官奉香祝跪授根友,根友奉東向跪進。上受香祝,以授獻官,獻官西向跪受興。引儀又引永寧殿獻官興完君晸應,陞詣褥之位左。通禮跪啓請上跪,香室官奉香祝跪授根友,根友奉東向跪進。上受香祝,以授獻官,獻官西向跪受興。通禮跪啓請興,上興。通禮前導降就階下,祗送,西向立。宜善·晸應,奉香祝由正路出。通禮請鞠躬,上鞠躬,香祝過後,啓請平伸,上平伸入幕次,問安勿爲之事。出榻敎。通禮跪啓請乘輿,上乘輿出仁政門,由協陽門,由宣化門還內,諸臣以次退出。
上在昌德宮。停常參·經筵。
金輔根啓曰,明日召對取稟。傳曰,停。
李公翼啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,厚州都護府使朴宗喆,鐵原都護府使李民植,西北僉使金熙度下直,各長弓一張,長箭一部,片箭一部,筒兒一筒賜給。
金鼎集啓曰,同副承旨柳榮輔,今日不爲仕進,卽爲牌招,何如?傳曰,允。
傳于金鼎集曰,上京守令與未下直守令,催促下送。
李公翼啓曰,卽者應敎李晉翼,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,行大司憲金弘根,掌令曺雲承,持平兪錫煥·安允中牌不進,執義金樂壽,掌令宋來熙在外,監察茶時之意,敢啓。傳曰,知道。
以司諫金秀萬,獻納南秉哲,正言徐珖輔,掌令曺雲承,持平兪錫煥·安允中牌不進罷職傳旨,傳于李公翼曰,只推。
傳于李公翼曰,中官金相元定配。
傳于李公翼曰,中官金道說定配。
柳榮輔啓曰,應敎李晉翼陳疏徑出,副應敎·副校理一員,修撰一員,副修撰一員未差,玉堂上下番俱空,事甚未安。校理李正履·宋柱獻,副校理林肯洙,修撰韓宓履,副修撰任百經,竝卽牌招,推移入直,何如?傳曰,允。
傳于柳榮輔曰,刑判疏批已下,卽爲牌招。
金輔根啓曰,刑曹判書宋冕載牌不進,推考傳旨,今方捧入,而昌祿等林哥班,嚴査命下,已至多日,如是違牌,事甚未安。更爲牌招,何如?傳曰,允。如有違牌,勿爲呼望。
又啓曰,刑曹判書宋冕載,飭敎之下,謂有情勢,奉牌闕外,無意承膺,事體所在,誠極未安。推考,何如?傳曰,允。嚴飭肅命。
又啓曰,刑曹判書宋冕載,屢度飭敎之下,一向奉牌,連加催促,終不承膺,事體所在,萬萬未安,從重推考,何如?傳曰,允。更加嚴飭,肅單捧入。
傳于金輔根曰,秋判事,誠不知其穩當矣,俄者疏批,已有所洞言,則一向奉牌,無意承膺,豈有如許事體?更爲嚴飭,肅單卽速捧入。
以校理李正履·宋柱獻,副校理林肯洙,修撰韓宓履,副修撰任百經牌不進罷職傳旨,傳于柳榮輔曰,只推。
柳榮輔啓曰,玉堂上下番俱空,事甚未安。校理李正履·宋柱獻,副校理林肯洙,修撰韓宓履,副修撰任百經,旣有只推之命,竝卽牌招,推移入直,何如?傳曰,允。
金輔根,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
刑曹判書宋冕載疏曰,伏以臣,自有昨冬簡書以來,黥劓滿面,塗穢遍體,敗身名而辱朝廷,不復敢以恒人自居,杜門息影,惟有沒齒自靖而已,千萬不自意,忽伏奉周廬除命蕩敍之恩,曾未幾何,秋官除旨,荐下於病伏之中,曲費造化,必欲遺簪之復收,有若寒灰之重燃,未敢知滓累賤臣,何以得此於聖明?手奉恩誥,涕血交逬,感激居先,趨走爲恭。臣雖無狀,敢眛斯義,然從古以來,曷嘗有遭罹如臣,尙可復廁於淸朝士夫之列乎?人言之倫脊有無,臣雖疲劣,顧不欲與之上下呶呶,而若其負乘之寇,臣實自致,鍾鳴漏盡,行不知止一也。涯溢觴覆,理必無幸,二也。銓錘輕重,進退人物,是豈臣湔陋之所敢當,而況臣耄耋,耳目瞀瞶,畢竟僨誤,不待燭照而知,臣又不量,冥不已,三也。臣於承命之初,引分力辭,聽卑之天,庶亦蒙曲遂之仁,而旣不能出此,雖於承命之後,却顧於陳力不能之戒,知所自處,則醜辱之來,寧至是也?臣遭逢明時,歷事四朝,恩山德海,與天無極,心心塵刹,糜粉是期,而今於拭巾待盡之時,顚頓狼狽,更無餘地,撫躬自悼,直欲無吪。自今以後,竄伏窮山,畢此餘生,以圖不報之報,而彯結周行,自同無故,萬萬非臣見處之所敢擬議者,玆暴危懇,冒干崇聽。伏乞天地父母,俯垂哀憐,仰稟東朝,鐫臣所帶之職,仍命選部,刊臣名於朝籍,勿復檢擬,俾卒生成之澤,臣無任云云。答曰,省疏具悉。向來臺言,無足責也,以卿老成,若是深引,誠過矣。特敍新授,意有所在,卿其勿辭,卽爲肅命。
應敎李晉翼疏曰,伏以臣於月前,以母病,丐恩歸護,諸症雖獲少安,餘崇尙患彌苦,臣之區區情私,實難離捨供職,而間値諸僚有故,臣又黽勉持被,已有日耳。卽接家信,則臣母素患風眩之症,又添暑濕之崇,飮食全阻,氣息凜綴,臣自聞此報,方寸煎灼,按住不得,玆敢忙陳短籲,徑出禁扄。伏乞聖慈,俯垂鑑諒,極遞臣所帶之職,俾便救護,仍治臣屢瀆之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
李公翼啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,薪島僉使盧翼燁下直,長弓一張,長箭一部,片箭一部,筒兒一箇賜給。
以校理李正履·宋柱獻,副校理林肯洙,修撰韓宓履,副修撰任百經再牌不進罷職傳旨,傳于柳榮輔曰,只推。
柳榮輔啓曰,玉堂上下番俱空,事甚未安。校理李正履·宋柱獻,副校理林肯洙,修撰韓宓履,副修撰任百經,旣有只推之命,竝卽牌招,推移入直,何如?傳曰,允。
注書沈敬澤病,代以金昌秀爲假注書。
傳于李公翼曰,疏批與飭敎,已洞言之矣,更有何必引之端,一向無變動之意,揆以事體與分義,甚是可駭。刑曹判書宋冕載,施以罷職之典。傳于李公翼曰,刑判有闕之代,前望單子入之。
刑曹判書前望單子入之,權敦仁落點。
李公翼啓曰,開坐事,命下矣。新除授行刑曹判書權敦仁,卽爲牌招,以爲開坐之地,何如?傳曰,允。
柳榮輔,以吏曹言啓曰,上京守令與未下直守令,催促下送事,命下矣。自臣曹催促,則未下直守令河東府使李南轅,鳳山郡守蔡學永,永柔縣令金相喜,新寧縣監朴宗敦,龍安縣監洪範猷,初四日下去云。永興府使南獻敎,高原郡守張寅植,泗川縣監李錫龜,山淸縣監權用正,初六日下去云。東萊府使洪鍾應,初八日下去云。利川府使沈鐛,前任豐基郡守,時在任所,淮陽府使李趾秀,家在沃川地,襄陽府使尹秀寅,前任珍山郡守,時在任所,甲山府使柳永魯,前任江華中軍,時在任所,舒川郡守洪稷榮,前任永柔縣令,時在任所,卽速上來辭朝之意,發關知委於各該道臣處,而上京守令白川郡守南芝耇,高城郡守李炳斗,初六日下去云。瑞興府使金應根,高靈縣監權永圭,初七日下去云,北靑府使趙秉恒,靈光郡守尹敎成,堤川縣監尹應圭,以其親病,不得下去云。殷栗縣監沈膺泰,以其身病,不得下去云。雖未知其親病身病之如何,而催促之下,不卽下去者,揆以事體,誠極未安。北靑府使趙秉恒,靈光郡守尹敎成,堤川縣監尹應圭,竝改差,殷栗縣監沈膺泰,罷黜,何如?傳曰,允。
吏曹啓目,粘連啓下是白有亦。觀此平安南道暗行御史徐有薰書啓,則三和前府使金善一,慈山前府使許晟,平壤前庶尹金最秀,祥原前郡守安弼壽,江東前縣監洪祐成等段,繡啓旣請令攸司稟處,更無可論是白遣,安州牧使南駿應段,官需之宣言減斗,外面固好,民戶之加排濫執,本意安在?倉捧則不由正斛,至有賂錢之公行,田稅則準徵本色,罔念窮蔀之愁怨,官屯條之幅地倍納,雖云謬例,大同監之八結私歛,矇然未察是如爲白乎旀,成川府使閔致文段,料色落之翻轉發賣,終涉謀利之嫌,賑餘穀之苟且彌縫,難免掩諱之迹,以其前後取剩之數,較諸各樣用下之數,則尙有二千八百七兩零之歸屬無處,輕殖錢八千兩,請得於巡營,只以二千兩,草草塞責於民邑之用,而其餘六千兩,盡數輸送於京第是白兺除良,時任兵校之假托繡從,而信聽其言,富戶之密令捉囚,經宿放送者,至於六人之多,其在聽聞,亦甚駭惑是如爲白乎旀,殷山縣監金龍洛段,火稅米會錄條七十六石零,以本色上倉作還,自是邑例,而昨冬捧上時,以皮粟麤劣者,每石價五兩式貿取上倉後,元稅米段,每石價十二兩零,或十四兩十五兩式以錢代捧,合錢九百餘兩內,三百八十三兩零,上項貿粟價除出,其外六百餘兩,歸於官用是白遣,結劃米太之以錢收納,而翻作本色,從市直倍簁勒捧,雖憑謬例,大違法意是白遣,富戶四人處,錢或三百兩或二百兩合錢一千兩,移以貸用,勒令取納,俱係不法,有駭聽聞是如爲白有臥乎所,上項三邑守令,竝只爲先罷黜,令該府拿問處之爲白乎旀,孟山縣監洪大朋段,倉例或襲舊謬是如爲白有臥乎所,從重推考爲白乎旀,三和府使李倫敍段,束下稍欠嚴猛是如爲白乎旀,寧遠郡守金最直段,稍欠威竝行之政是如爲白乎旀,三登縣令金箕絢段,聽理稍欠果斷是如爲白有臥乎所,上項三邑守令,竝只推考爲白乎旀,肅川府使李熙庚段,居官謹愼,自成一副規模,理事公平,到底十分精詳,分賑則務盡精約,飢口無濫而無漏,戢盜則別加詗飭,村閭不撓而不煩,創新斗而廩捧稱平,按舊例而庫下無濫,至於貿太,則別巡救急,捐俸添補賑資,一念勤孜,隨處殫竭,論厥治績,實爲一路之最是如爲白有臥乎所,治績若是茂著,宜有激勸之擧,似當施以兒馬賜給之典是白乎矣,係干恩賞,臣曹不敢擅便,上裁敎是白乎旀,監司金蘭淳段,廉儉律己,威望自著於列邑,寬仁愛物,實惠下究於窮蔀是如爲白有臥乎所,道臣體重,今姑勿論爲白乎旀,其餘本道守令察訪及沿道守令察訪經歷等段,旣乏優異之績,亦無顯著之疵,竝只置之爲白乎旀,其外閫帥中軍·虞候·邊將等乙良,令兵曹稟處,何如?判付,啓依回啓施行爲良如敎。
柳榮輔啓曰,吏曹郞廳來言,守令多窠,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而行判書李紀淵,參判趙冀永,參議朴齊明,俱以病不來,不得開政云,竝卽牌招,何如?傳曰,允。
有政。吏批,行判書李紀淵進,參判趙冀永牌不進,參議朴齊明式暇,同副承旨柳榮輔進。以徐有薰爲副校理,以南秉哲爲修撰,以洪永圭爲副修撰,以李羲甲爲判義禁,以趙龜夏爲兵曹佐郞,以李景會爲孝昌墓守衛官,以金永錫爲安州牧使,以徐戴淳爲成川府使,以權溭爲北靑府使,以趙在慶爲靈光郡守,以沈能學爲提川縣監,以李佑伯爲殷栗縣監,以宋柱獻爲殷山縣監。
再政,兼直閣單徐有薰。
兵批,判書李憲瑋,參判鄭鴻慶,參議曺錫亨病,參知李是鍊入直進,右副承旨李公翼進。同知單朴宗學,護軍安光直,副護軍白能洙·李重榮竝單付。
李公翼啓曰,行大司憲金弘根,掌令曺雲承,持平兪錫煥·安允中牌不進,執義金樂壽,掌令宋來熙在外,監察茶時之意,敢啓。傳曰,知道。
以司諫金秀萬,獻納南秉哲,正言徐珖輔,掌令曺雲承,持平兪錫煥·安允中牌不進罷職傳旨,傳于李公翼曰,只推。
李公翼啓曰,假注書金昌秀,時無職名,令該曹依例付軍職,冠帶常仕,何如?傳曰,允。
柳榮輔,以成均館同知館事意啓曰,聖廟守僕,事體自別,而每年輪差,多未擇人,釋菜笏記,不能講習,揆以事面,極涉苟艱,事知守僕之每請久任,旣有已例,守僕三窠中,亦爲久任,似合事宜,守僕梁相晙,旣是久勤,且嫺儀節,單望啓下,以爲久任之意,敢啓。傳曰,知道。
李公翼,以備邊司言啓曰,義州府尹安光直,以其身病,呈狀乞遞矣。聞其實狀,果爲難强,邊門重地,委屬可悶,改差,何如?傳曰,允。
備邊司,以李圭祊爲義州府尹。
李公翼,以兵曹言啓曰,內禁衛將鄭宅善,忠壯衛將李仁模,文臣兼宣傳官韓宓履,俱以病難供職,呈狀乞遞,五衛將劉憲柱·安錫玄,俱爲除授在外,上來間該廳番次苟艱云,竝改差,何如?傳曰,允。
又以義禁府言啓曰,中宮金道說定配事,承傳啓下矣。金道說,全羅道靈巖郡定配,而以承傳內辭意,具罪目,依例發遣府羅將,押送配所,何如?傳曰,飭已施矣,放送。
又以義禁府言啓曰,中官金相元定配事,承傳啓下矣。金相元,慶尙道昌原府定配,而以承傳內辭意,具罪目,依例發遣府羅將,押送配所,何如?傳曰,飭已施矣,放送。
又以刑曹言啓曰,內需司奴子昌祿等査實草記批旨內,林哥班一體捉致,更爲嚴査以入事,命下矣。林哥班,方在抱川地,發關畿營,罔夜捉上,待押來擧行之意,敢啓。傳曰,知道。
義禁府啓目,長城府使宋宗洙原情云云。傳旨問目內辭緣,泛稱遲晩,刑推得情,何如?判付,啓除刑推議處爲良如敎。又啓目,綾州牧使李奎憲原情云云。傳旨問目內辭緣,泛稱遲晩,刑推得情,何如?判付,啓除刑推議處爲良如敎。又啓目,西北前僉使金應聲原情云云。問目內辭緣,泛稱遲晩,刑推得情,何如?判付,啓除刑推議處爲良如敎。
上在昌德宮。停常參·經筵。
藥房都提調趙寅永,提調李紀淵,副提調金左根啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
柳榮輔啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
金左根啓曰,左承旨金鼎集,右承旨李根友,左副承旨金輔根,今日不爲仕進,竝卽牌招,何如?傳曰,允。
以校理李正履,副校理林肯洙,修撰韓宓履,副修撰任百經牌不進罷職傳旨,傳于柳榮輔曰,只推。
柳榮輔啓曰,玉堂上下番俱空,事甚未安。校理李正履,副校理林肯洙,修撰韓宓履,副修撰任百經,旣有只推之命,與新除授副校理徐有薰,副修撰洪永圭,竝卽牌招,推移入直,何如?傳曰,允。
以左承旨金鼎集,右承旨李根友,左副承旨金輔根牌不進罷職傳旨,傳于柳榮輔曰,只推。
柳榮輔啓曰,行都承旨金左根藥院進,左承旨金鼎集,右承旨李根友,左副承旨金輔根不爲仕進,右副承旨李公翼式暇出去,院中只有臣一人,伴直無人,左副承旨金輔根,旣有只推之命,所當牌招,而拘於廳規,不得請牌,何以爲之?敢稟。傳曰,知申外,竝許遞,前望單子入之。
承旨前望單子入之,李源庚·朴齊憲·徐耆淳·李基華落點。
柳榮輔啓曰,伴直無人,新除授同副承旨李基華,卽爲牌招,何如?傳曰,允。
傳于柳榮輔曰,承旨房望,順房爲之。
柳榮輔啓曰,卽者義禁府都事來言,時囚罪人宋宗洙·李奎憲·金應聲等,當爲議處,而新除授判義禁李羲甲未肅拜,次堂例不得擧行云,判義禁卽爲牌招,何如?傳曰,允。
又啓曰,判義禁李羲甲牌招不進,推考傳旨,今方捧入。而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲金弘根,掌令曺雲承,持平兪錫煥·安允中牌不進,執義金樂壽,掌令宋來熙在外,監察茶時之意,敢啓。傳曰,知道。
以司諫金秀萬,正言徐珖輔,掌令曺雲承,持平兪錫煥·安允中牌不進罷職傳旨,傳于柳榮輔曰,只推。
以忠淸監司金英淳狀啓,林川郡民家失火事,傳于柳榮輔曰,聞甚矜惻,元恤典外,別加顧助,結構奠接之方,廟堂措辭分付。
柳榮輔,以兵曹言啓曰,今月初八日,二內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以沈煥永爲內禁將。
柳榮輔,以義〈禁〉府言啓曰,因平安道淸南暗行御史徐有薰書啓,吏曹回啓內,三和前府使金善一,慈山前府使許晟,平壤前庶尹金㝡秀,祥原前郡守安弼壽,江東前縣監洪祐成等,繡啓旣請令攸司稟處,更無可論爲辭,安州牧使南駿應,成川府使閔致文,殷山縣監金龍洛等,竝爲先罷黜拿問處之事,傳旨啓下矣。金善一·許晟·金㝡秀·安弼壽·洪祐成等,今方待命,拿囚,南駿應·閔致文·金龍洛等,俱在任所云,依例發遣府書吏,羅將,竝拿來,何如?傳曰,允。待待命拿囚。
兵曹啓目,粘連啓下是白有亦。平安南道暗行御史徐有薰書啓,吏曹回啓內,閫帥·中軍·虞候·邊將等乙良,令兵曹稟處事,啓下矣。觀此平安南道暗行御史徐有薰書啓,則前兵使李寬奎段,甘聽悖幕之慫慂,至有二千石加分,偏信奸校之誘囑,勒徵千餘兩私債,都試之優劃擦改,尙招淆雜之飭,臨歸而任窠圖差,難免鄙瑣之目是如爲白有臥乎所,私債之勒徵,臨歸而差任,已極鄙瑣,而還穀二千石加分,都試優劃之擦改,尤係不法,不可以前因他事方在編配之中,置而勿論,令該府拿問處之爲白乎旀,虞候趙果永段,戢盜盡詗飭之方,而益勉嚴察,束下務剛勵之政,而或歸疎略是如爲白有臥乎所,政歸疎略,則不可全然無警,推考爲白〈乎〉旀,兵使金煐段,聲望素著,軍制不離紀律,精神到底,邊政無遺細巨,軍器之自備修繕,壁壘增彩,庫錢之督令充完,隣府慴伏是如爲白有臥乎所,以若地望,有此聲譽,固是職分之當爲,而況兵閫事宜,與守令·邊將有異,今姑勿論爲白乎旀,其餘中軍·邊將等,別無優異之績,亦無顯著之疵,竝只置之,保山別將,係是淸南所管邊將,而書啓中,初不擧論,須無審愼之意,當該御史徐有薰,推考,何如?判付,啓依允。
上在昌德宮。停常參·經筵。
朴齊憲,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐耆淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以校理李正履,副校理林肯洙·徐有薰,修撰韓宓履,副修撰任百經·洪永圭牌不進罷職傳旨,傳于李基華曰,只推。
李基華啓曰,玉堂上下番俱空,事未安,應敎李晉翼,由限已過,校理李正履,副校理林肯洙·徐有薰,修撰韓宓履,副修撰任百經·洪永圭旣有只推之命,竝卽牌招,推移入直,何如?傳曰,允。
徐耆淳啓曰,判義禁李羲甲再牌不進,推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
注書徐相敎病,代以南鍾三爲假注書。
南鍾三有頉,代以鄭駿容爲假注書。
傳于徐耆淳曰,公事遲滯之中官,令該府拿問處之。
徐耆淳啓曰,行大司憲金弘根,掌令曺雲承,持平兪錫煥·安允中牌不進,執義金樂壽,掌令宋來熙在外,監察茶時之意,敢啓。傳曰,知道。
以司諫金秀萬,正言徐珖輔,掌令曺雲承,持平兪錫煥·安允中牌不進罷職傳旨,傳于徐耆淳曰,只推。
以應敎李晉翼,校理李正履,副校理林肯洙·徐有薰,修撰韓宓履,副修撰任百經·洪永圭牌不進罷職傳旨,傳于徐耆淳曰,只推。
兵曹口傳政事,副護軍單李公翼。
徐耆淳,以義禁府言啓曰,平安前兵使李寬奎拿問處之事,傳旨啓下矣。李寬奎,前以他罪,徒配於江原道高城郡,依例發遣府書吏,自配所拿來,何如?傳曰,待待命拿囚。
判義禁李羲甲疏曰,伏以臣,昨伏奉除旨,以臣爲判義禁府事者,開坐有命,召牌荐降,在臣義分,固當駕屨不竢,而臣自少有伏暑貞疾,每値霖炎之節,如期輒發矣。今復年齒衰邁,氣血耗弊,雖在平時,恒少寧日,而自經去朔霪雨,又當近日暴熱,始以疾滯,水泄無度,更因暑感,食飮全阻,傾瀉不已,眞元益脫,寒熱交作,神識都失,奄奄床笫,不省四到,以此病狀,萬無時日內彈束赴公之望,庚牌踵臨,而又未免違傲,悚惶悶蹙,無地自容。玆敢略暴實狀,昂瀆崇嚴。伏乞聖慈,俯賜鑑諒,將臣金吾之銜,卽行鐫改,以幸公私,千萬顒祝,臣無任云云。答曰,省疏具悉。卿其勿辭,調理行公。
上在昌德宮。停常參·經筵。
夜自五更至初八日開東,灑雨下雨,測雨器水深九分。
朴齊憲啓曰,來十一日,朝參日次矣,敢稟。傳曰,停。
徐耆淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李基華啓曰,玉堂上下番俱空,事甚未安。應敎李晉翼,校理李正履,副校理林肯洙·徐有薰,修撰韓宓履,副修撰任百經·洪永圭,旣有只推之命,竝卽牌招,推移入直,何如?傳曰,允。
傳于李基華曰,在外臺諫許遞,政官牌招開政。
有政。行判書李紀淵進,參判趙冀永牌招不進,參議朴齊明進,同副承旨李基華進。以韓鎭㦿爲大司諫,以李莊緖爲執義,以鄭義恪爲掌令,以李冕植爲獻納,以洪在龍爲正言,以朴心壽爲校理,以徐念淳爲同經筵,以洪在果爲尙衣僉正,以金孝求爲社稷令,以趙相玉爲金郊察訪,守義州府尹單李圭枋,故判官李一榮贈吏參例兼,守義州府尹李圭枋考。
兵批,判書李憲瑋病,參判鄭鴻慶入直進,參議曺錫亨病,參知李是鍊病,左副承旨朴齊憲進。護軍李錫祜,副護軍金鼎集·李根友·金輔根,副司直金樂壽·宋來熙,副司果金鎭右,副司正金昌秀,以上竝單付,兼義州鎭兵馬節制使兩西運餉使單李圭枋。
吏批,再政。以李東韻·尹致英爲戶曹正郞,以洪熙朝爲典籍,以任廉爲司導主簿。
三政,以金佐鉉爲景慕宮令。
徐耆淳啓曰,行大司憲金弘根,掌令曺雲承,持平兪錫煥·安允中牌不進,執義·掌令一員未差,監察茶時之意,敢啓。傳曰,知道。
以司諫金秀萬,正言徐珖輔,掌令曺雲承,持平兪錫煥·安允中牌不進罷職傳旨,傳于徐耆淳曰,只推。
以應敎李晉翼,校理李正履,副校理林肯洙·徐有薰,修撰韓宓履,副修撰任百經·洪永圭牌不進罷職傳旨,傳于李基華曰,只推。
李基華,以成均館同知館事意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
義禁府啓目,三和前府使金善一,慈山前府使許晟,平壤前庶尹金最秀,祥原前郡守安弼壽,江東前縣監洪祐成等原情云云。問目內辭緣,泛稱遲晩,金最秀·洪祐成等段,竝只刑推得情爲白乎旀,金善一·許晟·安弼壽等段,所當請刑是白乎矣,許晟曾經侍從,金善一·安弼壽等,曾經宣傳官,勿爲請刑,載在大典通編,竝只議處,何如?判付,啓依允爲旀,金最秀·洪祐成等段,竝只除刑推議處爲良如敎。
上在昌德宮。停常參·經筵。
夜自四更至初九日開東,灑雨下雨,測雨器水深二寸二分。
自開東至辰時,灑雨下雨,測雨器水深九分。
徐耆淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,東萊都護府使洪鍾應下直,長弓一張,長箭一部,片箭一部,筒兒一箇賜給。
金左根啓曰,玉堂上下番俱空,事甚未安。應敎李晉翼,校理李正履,副校理林肯洙·徐有薰,修撰韓宓履,副修撰任百經·洪永圭,旣有只推之命,竝卽牌招,推移入直,何如?傳曰,允。
傳于金左根曰,右承旨許遞,前望單子入之。
承旨前望單子入之,尹致定落點。
傳于金左根曰,承旨房望,順房爲之。
金左根啓曰,新除授左承旨尹致定,卽爲牌招,何如?傳曰,允。
徐耆淳啓曰,行大司憲金弘根,掌令曺雲承·鄭義恪,持平兪錫煥·安允中牌不進,執義李莊緖在外,監察茶時之意,敢啓。傳曰,知道。
以司諫金秀萬,正言徐珖輔·洪在龍,掌令曺雲承·鄭義恪,持平兪錫煥·安允中牌不進罷職傳旨,傳于徐耆淳曰,只推。
以左承旨尹致定牌不進罷職傳旨,傳于徐耆淳曰,只推。
以應敎李晉翼,校理李正履,副校理林肯洙·徐有薰,修撰韓宓履,副修撰任百經·洪永圭牌不進罷職傳旨,傳于李源庚曰,只推。
徐耆淳,以刑曹言啓曰,內需司奴子昌祿等査實草記批旨內,林哥班,一體捉致,更爲嚴査以入事,命下矣。林顔洙,自畿營今纔押來,故嚴加盤覈,則所供內以爲,渠與昌祿,素所相親,自十餘年前,貸用於昌祿及其叔母處,合爲千餘兩,而渠於近年以來,形勢至貧,至於落鄕,報債無路中,昌祿每以前後貸去者,皆是內司公貨,屢督備報,而渠之妻家忠州鄭班,家勢鐃足,足可報償,故成給書簡及三千兩手記,使之下往督捧,而或慮彼家之不信,與昌祿相議,書簡與手記中,果以內司錢爲言,昌祿又成出內需司踏條私通而示之,故不能禁遏,後悔莫及,當初以三千兩爲言者,欲以此數,責出於妻家,就其中報償昌祿之債,餘數用於他處計料矣。今至此境,莫非不善處事之罪云。昌祿所供內以爲,渠果督債於林班,則謂以渠之妻家富饒,吾今成出三千兩手記與內間書簡給汝矣。汝其圖得內司公文,同爲持去,則萬無不捧之理云,故渠果以書簡與手記,出示金致賢,依其辭意,書出私通,使孟哲踏條,下送完哲於忠州,未捧一文而來矣。若無林班之言,則何能知其妻家貧富,至有送人之擧云。完哲所供內以爲,昌祿,謂以持此書簡手記與踏條私通,下往鄭班家,則必也捧錢以來云,故不忍排却,果與金致賢及林班奴子,下往鄭家,不得捧錢,卽爲還歸云。孟哲所供內以爲,昌祿,持何許文蹟,要渠踏條,故以目不識丁之致,不知何樣辭說踏條以給云。金致賢所供內以爲,昌祿,出示何許諺札與手記,要渠依其辭意,成給私通,故果依其手記書簡辭意,書給私通,而又與完哲,同往忠州的實云矣。惟彼林顔洙,渠以士子之身,出入於無賴之類,至發於諸囚之招,其平日行事,固可推知,私債之托以帑貨,縱諉昌祿之憑藉,千金之演爲三千,難免騙財之惡習,況公文之相議造出,奴子之使之伴往,渠亦自服,則慫慂和應,非渠而誰。其餘囚供,皆如前招,事當分輕重考律嚴勘,而旣伏承嚴査以入之命,上裁,何如?傳曰,分輕重嚴處。
上在昌德宮。停常參·經筵。
自開東至卯時,灑雨下雨,測雨器水深二分。
徐耆淳啓曰,行大司憲金弘根,掌令曺雲承·鄭義恪,持平兪錫煥未肅拜,執義李莊緖在外,持平安允中呈辭,監察茶時之意,敢啓。傳曰,知道。
李源庚啓曰,同副承旨李基華,今日不爲仕進,卽爲牌招,何如?傳曰,允。
又啓曰,臣源庚,依定式進詣香室,奉審香祝樻·祝板袱子,則精潔之意,敢啓。傳曰,知道。
朴齊憲啓曰,臣齊憲,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
李源庚啓曰,玉堂上下番俱空,事甚未安。應敎李晉翼,校理李正履,副校理林肯洙·徐有薰,修撰韓宓履,副修撰任百經·洪永圭,旣有只推之命,竝卽牌招,推移入直,何如?傳曰,允。
大王大妃殿傳于朴齊憲曰,明日次對,勿拘齋日,依例來會,原任大臣,同爲來待。
朴齊憲啓曰,明日次對,兩司當爲進參,除在外·陳疏外,未肅拜·呈告人員,竝待開門牌招,何如?傳曰,允。
傳于朴齊憲曰,當該承旨推考。
傳于徐耆淳曰,判義禁許遞,前望單子入之。
判義禁前望單子入之,李紀淵落點。
李源庚,以內醫院都提調意啓曰,本院提調例不得兼帶刑獄之官,而提調李紀淵,除拜判義禁矣。所帶判義禁許遞,何如?傳曰,本院提調許遞。
傳于李源庚曰,藥院提調有闕之代,前望單子入之。
以同副承旨李基華牌不進罷職傳旨,傳于徐耆淳曰,只推。
以應敎李晉翼,校理李正履,副校理林肯洙·徐有薰,修撰韓宓履,副修撰任百經·洪永圭牌不進罷職傳旨,傳于徐耆淳曰,只推。
朴齊憲,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,本曹正郞李濟達,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以備邊司言啓曰,卽見江原監司李光正狀啓,則淮陽等四邑,已爲畢救急,而用餘各穀一千二百十二石零,還爲入錄於合錄會案中,錢三百十三兩零,俾補金剛山長安寺修葺之資云,而杆城居前嘉善李冕國捐納錢,爲三千兩,其在激勸,合施褒賞爲辭矣。凡係賙賑後錢穀用遺在,修報賑廳,而此則只報本司者,有違事例,該道臣推考,錢穀成冊,出付賑廳,使之磨勘,且名爲救急,有此補賑請賞者,亦欠妥當,而旣有登聞之後,不可不一例奬勸,令該曹稟處,何如?傳曰,允。
徐耆淳,以義禁府言啓曰,卽接忠淸監司金英淳牒報,則牙山縣長時驛徒一年定配罪人李鍾允,限滿爲辭矣。李鍾允徒限已滿,依例放送事,分付該道道臣之意,敢啓。傳曰,知道。
上在昌德宮。停常參·經筵。
藥房都提調趙寅永,副提調金左根啓曰,伏未審日間,聖體,若何?寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李源庚啓曰,明日召對取稟。傳曰,停。
金左根啓曰,同副承旨李基華,今日不爲仕進,卽爲牌招,何如?傳曰,允。
傳于尹致定曰,留院上疏入之。
傳于朴齊憲曰,時原任大臣·備局堂上引見。
大王大妃殿傳于金左根曰,俄於筵中,已有所酬酢,而此事關係於莫重,故詢及於大臣與登筵諸臣矣,衆論如一無異辭,如此公共之論,何可一向久遏乎?楸子島荐棘罪人尙度,卽令拿來設鞫,魯敬事,終不無商量,從當處分矣。
傳于徐耆淳曰,大司憲有闕之代,前望單子入之。
傳于徐耆淳曰,在外臺諫玉堂許遞前望單子入之。
臺諫前望單子入之,大司憲李翊會,獻納金圭瑞落點。
校理前望單子入之,金逸淵落點。
傳于李源庚曰,禮曹判書有闕之代,前望單子入之。
禮曹判書前望單子入之,李羲準落點。
內醫提調前望單子入之,金弘根落點。
行都承旨金左根,左承旨尹致定,右承旨李源庚,左副承旨朴齊憲,右副承旨徐耆淳,同副承旨李基華等啓曰,臣等卽伏見慈敎下者,尙度拿鞫,雖幸蒙允,魯敬事,以終不無商量爲敎,臣等相顧愕貽,竊不勝慨惋之至。噫,彼兩賊所犯,俱係不道魯敬之獨此靳許,未敢知聖意何所商量,而公議久而愈沸,大義屈而將伸,此實擧國臣民,明張沬飮,如不欲生者,今於聲討峻發之後,有不可晷刻暫緩,伏願亟稟東朝,快施當律,以洩神人之憤焉,惶恐,敢啓。答曰,已諭於諸大臣之批矣。
行大司憲李翊會,行大司諫韓鎭㦿,應敎李晉翼,掌令曺雲承·鄭義恪,持平兪錫煥·安允中,校理李正履,副校理林肯洙,正言徐珖輔·洪在龍,修撰韓宓履,副修撰任百經·洪永圭等啓曰,臣等俄登前席,相率齊,效沬飮之微忱,期王章之亟伸,伏承慈敎,退俟處分,卽伏見大王大妃殿傳敎下者,尙度之設鞫,雖允群請,魯敬之追律,尙靳兪音,臣等相顧愕貽,轉益訝惑,慈敎中有若曰,此事關係於莫重,故詢及於大臣與登筵諸臣矣。衆論如一無異辭,如此公共之論,何可一向久遏乎?又若曰,魯敬,終不無商量,從當處分矣,何嘗衆論,獨於尙度,則如一無異辭,至於魯敬,則有或參差耶?臣等之衷情,一倍抑鬱,不無滋甚之惑矣,敬賊之兩案負犯,何曾毫髮差輕於尙度,靳降一施之天討耶?噫,彼凶言逆節,斷案已具,慈聖之所俯燭,輿情之所共憤也。凶如魯敬,逆如魯敬,而不卽追律,則刑政於何可施,亂賊何所懲畏乎?此而一日假貸,則有一日之憂,二日假貸,則有二日之憂,臣等忠憤愈激,疾聲更籲。伏乞赫然明斷,亟行追施之律,俾伸典刑,毋或久淹焉。答曰,已諭於諸大臣之批矣。
以司諫金秀萬牌不進罷職傳旨,傳于朴齊憲曰,只推。
朴齊憲,以兵曹言啓曰,卽接慶熙宮入直衛將李時豐牒報,則開陽門西邊墻垣二間頹圮云。爲先令繕工監,堅實圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
行司憲府大司憲金弘根疏曰,伏以臣於春抄,宿病復劇,再控苦懇,特蒙天官許免之恩,臣感戴鴻私,全意調息,惟其貞痼,不聽醫藥,閱三序而尙委牀笫,不意茲者,伏奉都憲除旨,合辭久闕,召牌荐降,是職也,何嘗近似於如臣庸陋,而臣又有從前私義不可隨衆聯參,曾叨引避,輒蒙恩諒,今臣情踪,固無異同,而氣力綿綴,彈束末由,脩門一步,望若天上,玆敢以疏代啓,仰瀆崇聽。伏乞聖慈,亟賜遞斥,俾重任無曠,私分獲安焉。臣丐免是急,豈容贅他,而臣竊惟念臣之於君,猶子之於父也,子而有至切懇迫之情,而不請於其父,非理也,以父之止慈,而拂其情而不加矜憐,亦非理也。今臣抱區區宿昔之願,而徒懷嚴畏,自阻於聽卑之仁,則是豈爲臣與子事君父以實之義乎?且臣疾病實形,已在聖鑑所燭,無容枚歷復陳,而大槪其根深入於骨髓,其祟牢據於膏肓,自視死期不遠,若不以此時,積誠哀鳴,仰冀處分,則深懼夫此願莫遂,初心大違,故玆不避僭猥,冒萬死卒言之。噫,臣生世祿之家,詩禮忠貞,學問事功,縱不能克紹先美,下焉而仕宦爲生涯,立揚爲志業,當行道理,卽亦不外於是,而臣稟質粗莽,無適材用,性又迂闊疎懶,自童穉而圭組戀澹,在少壯而邱壑情勝,當世榮名之夫人所艶慕,而先入之見,一切相反,是非有恬操雅尙,妄效高蹈而然,特以厭拘束而喜放散,偶有近是者焉耳。親老家貧,雖不得不應擧干祿,隨俗浮沈,亦未始樂爲也爾,自有弊廬,耕鑿寄生,永作聖世逸民,其計早已決矣。晩暮科名,忽在於頭臚已判之後,淸官美職,萃於一身,十年之間,滾躋顯秩,殆如野獸之被以文綺,海鳥之饗以鐘鼓,此非臣夢想攸到,亦非人期望所及,每自循省,實莫曉其所以致此也,果然過福之災,先招奇疾,四三年來,駸駸至於末如之何,每誦古人乞身須及康健時之句,未嘗不三復咏嘆,繼之以慙愧無限,此蓋臣平生始末,而蓄積于中者也。按禮有引年懸車之文,而歷考往牒,近稽國朝,年過其限而不請退者有之,請而不許者有之,年未至而告休,聽其去者亦有之,蓋聖人槪爲之設防而己,未必使膠泥而莫之越也。是以才不堪則退,病難强則退,宦情冷薄,甚不耐煩者亦退,其年六十五十,未或爲拘,而君子不以非禮而譏之,後生足以模畵而則之,臣於三者,俱合有說,而其實則所專在病,病不可以筋力奔走,病不可以精神猷爲,閒司慢務之照例應行,病劇則署尾之猶不能謹也,臣之宜退,於斯決矣。人有說難於臣曰,得非太早計乎?臣曰,古人有至論,年未待暮,有疾便去,曰殊禮也,徼之安於心乎?臣曰,仁人之御蓄也,不竭其力,見其倦且疲焉,放之水草,不加鞭箠,或恐僨蹶而斃也,況君使臣以禮乎?强之所不可强,立致其顚踣昌披,淸朝之羞,孰大於此?然則是擧也,光聖德則有之,慊何言哉?曰是則然矣。君有官則必辭,辭而未見不獲命矣。與已退無以異也,何必得三字銜乃已乎?臣曰,名實之分,出處之際,人臣之最所愼也,名綴朝籍跡辭班聯,數備搢紳,地占便閒,名實之相戾也,出處之無當也。且朝廷之所以相待,吾之所以自處者,俱不可以方外擬之,雖値身無所縻,未免心焉有係,行止動致牽礙,思慮有時嬰觸,譬如猿狙之依止於人,暫解羈縶,而猶不離乎樊籠,曷若自在於豐林茂澤之間,飮吃捿息,任其志而適其性乎?此人之問於臣者三,臣之答人者亦三也。臣雖至愚淺,不可以無於中者,質言於人,況我殿下之前乎?且臣邇來除叨,無分職事緊慢,輒事控免,若昧瀆擾之悚,而殿下,不以逋慢罪之,必加優容而矜許之,庶幾察臣愚樸,亶出情實,無一毫飾詐而然也,終始成就之恩,又安得不厚望於今日也哉?噫,乞身康健,今已左矣,而倘使特垂異渥,許臣休致,收拾自由之身,整刷無累之心,屛跡於閒曠之域,濯胃於淸冷之流,于以攝養得宜,于以調治有方,雖未能望獲全瘳,亦可以少駐急景,凡臣餘生,皆我殿下賜也。伏乞聖明,哀之憐之,曲遂微諒,了此至願,不勝血祝之至。臣方乞退矣,神識且弊弊矣,陳情冀幸之外,何思何慮。而第念臣,立朝以來,汗漫悠泛,恒抱隨逐之愧,匡輔繩糾,未效直切之風,今於告休之日,顧其職則又言官也,竟無一言陳勉,畢暴素蓄,孤恩也負心也,臣何忍爲是也,噫,今日國事,人皆曰毛髮皆病,正類古人痛哭流涕長太息也,而臣則以爲不然,臣每讀慈聖殿下絲綸下者,時復登筵,親承簾敎,凡於國計民憂,朝象時弊,無微不燭,詢諭惻怛,回泰轉安之方,如飢渴之思飮食,我殿下,亦當仰聆而俯察之矣。朱夫子曰,知如是爲病,不如是爲藥,今其爲病,慈聖知如是,殿下知如是,何憂無不如是之藥,日計奏效,月計告功,自底於病都完了,此臣所以恃無恐也,惟有耿耿悒悒,寤寐不能已者,講學之不勤,而聖志無由立也,義理之不明,而國是罔有定也。臣請以講學之事先陳之,夫人主一心,萬化之原,正心之要,在於學,爲學之要,無間斷而已,故惜寸陰,禹之學也,日新又新,湯之學也,念終始典于學,高宗之學,純亦不已,文王之學之著也,緝熙光明,成王之學之就也,苟或作撤無常,寒曝有時,此心已走作,天理之微,不能制私欲之危,斯誠大可懼也。是以古之好學之君,必求宿德博識之士,置諸左右,使之朝夕納誨,講明經訓,諮訪治道,鑑前代得失成敗之跡,審當世理亂安危之機,反復潛玩,商確歷究,喩之於心,不知不措也,體之於身,不能不措也,或日昃不遑,或夜分乃罷,其勤如此,其好問如此,此所以致大有爲之業也。臣愚死罪,未敢知殿下典學之工,果亦有是否乎?輪日開講,擧多停閣之時,三晝晉接,只爲循例而止,邱園有招徠之盛,而未免虛禮,經幄無問難之益,而徒歸應文,登對之頃刻乍久,輒示速退之意,文義之敷陳稍長,顯有厭煩之色,延訪虛受之美,尙矣無論,訑訑之拒人於千里,不幸而近之矣。由是而新進之齟齬未嫺者,疎逖之惶懼居先者,自不能畢展所蘊,盡其一得之見,逡巡畏縮,有似乎含糊鶻突,則殿下,必謂以此輩粗淺,無足當聖意,遂藐視而哂薄之,豈其人之眞箇粗淺而然哉?倘殿下,進之咫尺,假之容色,俾得以盡言所欲言者,則尙能緣飾先賢訓詁之旨,綴拾先賢議論之緖,有足以啓沃聖心,開發聖聰,雖其人未必盡賢,是亦賢者徙也,不害爲程子所云賢士大夫之願其君接時多者也。程子之爲此言,而必以宦官宮妾對之者,其意深其慮遠,豈一時陳戒之徒然乎哉?宦官進則賢士退,譬如陰陽之相爲消長,其幾甚微,所係甚大,是以後來勉君學者,非無古聖賢法言嘉訓,必以程子此言,爲第一義,不知煩複,不嫌陳腐,以其最切於講學故也。今殿下,無馳騁弋獵之事,聲音玩好之娛,可以蠱聖志而防聖學者,惟是講學則不勤也,講官則不親也,群下之竊疑悶歎,安得不以程子之深意遠慮,敢存過計之憂哉?唐之仇士良,告其徒曰,天子不可令閒常,宜以奢靡,娛其耳目,無暇更及他事,然後吾輩得志矣,愼勿使之讀書,親近儒生,彼見前代興替,心知憂懼,則吾輩疎斥矣,其徒拜謝,唯此數句語,卽渠輩傳神護法,今古一轍,吁亦可畏也已。彼知人主之讀書明理,彼當見斥,不知人主之不讀書不明理,其國隨亡,彼無得志之地也。然則其智似慧,而其實甚愚,適足以害而國而禍其身而已,爲人君者,念其灑掃使令之服勤乃事,愛之欲生,則莫若從初操切,使其作非之習,不敢萌心,此爲曲保之大德,而惟我聖朝家法,尤嚴於此,卓越歷代,故渠輩之長享其福,寔賴是耳。臣聞年來,數下中官加資之命,及臣猥叨銓任,果見下批者,屢或至一紙三數人之多焉,未知此輩有何可紀之勞勩,而不愛嚬笑,濫觴之不已耶?今若過加恩寵,以啓橫濫之漸,則甚非國家之幸,而彼輩之災,莫有甚於此者矣,苟臣言之不然,雖出忠愛之悃,當伏妄率之罪,而如或因此而猛加警省,聖志奮發,講學勤孜,察夫此進彼退,陽長陰消之理,臣雖萬死,靡所恨惜,群下之竊疑憂歎,亦無從而至矣,豈不休哉,豈不盛哉?夫國家之有義理,猶人之有氣血,氣血不舒,人不得爲人,義理不明,國不得爲國,義理云者,嚴於忠逆之別也,是以古人有言,見無禮於其君者,若鷹鸇之逐鳥雀,今有不特無禮,乃敢誣逼莫重,而或假息覆載,或臥死牖下,卽尙度·魯敬是耳,天下寧有此乎?噫嘻,兩賊窮天極地之罪,殿下以事在沖齡,未及洞然垂燭之耶?抑魯敬之已被恩宥,闔門如故,則謂無可追理,而尙度臺閣之請,亦以他罪人啓辭之謄傳故紙,一例賜不允之批耶?此不可不爲殿下一陳之矣。噫,尙度,鄕曲卑微之類,而其言肆犯至憯,魯敬,朝廷榮顯之臣,而其案昭著不道,前後聲討之以疏以啓,凶腸悖肚,畢露無餘,臣無容更事臚列,而惟我純祖,深察其情狀,處分尙度,則若曰,獨非朝鮮之臣子乎?若曰固當嚴鞫得情,以正人心,以熄邪說,此純祖之察其至憯之情,而末乃以屢回思量,不欲索言,反傷事面,姑從惟輕之典爲敎,聖意所在,可有以仰認也,處分魯敬,則若曰罪止一案,尙不容誅,況兼有二案者乎?雖使渠自爲之說,亦必自知其莫逭,此純祖之察其不道之狀,而追念其先,故姑貸一縷而島置之,聖意所在,亦有可以仰認矣,至於敬賊特放之命,乃在眞殿祗謁之辰,此實曠宸感而寓聖慕也,孰不欽仰萬萬?而若曰,四年海島,足懲其言行不謹之罪,其言則凶言也,其行則逆節也。聖意雖出於世宥,兩案所犯,則未始全赦,猗歟大聖人至精至微之義,爲殿下留與兩賊,使殿下闡明大義,以光殿下之孝耳。辛壬諸賊,英廟未嘗不容借,而在正廟則大行懲討,漢祿餘黨,正廟未嘗不包貸,而在純祖則亟施誅殛,爲前茅於裕賊者,純祖不加之罪,反或進用,而翼考代聽,則洞諭於宜學之獄,此所謂前聖後聖,同一揆也,而今日殿下之所宜師法者也。況彼兩賊,非但爲殿下之罪人,卽是爲翼考之罪人,而宗社萬世之所必討也。然則兩賊之各施當律,豈可晷刻緩哉?此是擧國臣民,一辭而無異見者,則明張之義,人得以效,公議之發,豈或淹久,而臣今告退,言之差先,及今不言,更無可言之日,乃敢齋沐而陳之。伏乞聖慈,仰稟東朝,亟下處分,快雪神人之憤焉。臣無任云云。答曰,省疏具悉。休致事誠是意外,陳勉甚切實,當體念,尾附事,俄於筵中,已下慈敎矣,本職許遞。
奉朝賀南公轍,領中樞府事李相璜,行判中樞府事朴宗薰,行判中樞府事李止淵,議政府右議政趙寅永等箚曰,伏以臣等,前伏奉更當仰稟之敎,私竊以爲敬賊窮天之罪,今已爲殿下洞燭無餘,則所以遵先王之遺訓,討萬世之劇憝,以光聖孝,以正王綱者,恐不待滿廷群僚疾聲呼號,而況我慈聖殿下照察之明魑魅,莫有敢逃,秉執之嚴,梟獍在所罔赦,則奚獨於此賊當施之律,若是靳持,有若尋常釁罰之或可酌量者乎?嗚呼,凡今一國臣民,莫非我先王之所恩育,我聖母之所慈覆,而乃於此賊,斷案已定之後,一日二日,伈泄至此,莫效洙飮之忱,全虧懲討之義,死無以抗顔歸拜,生無以藉手奉戴,而使天下後世事君以禮者,謂今日朝廷無人,則臣等之罪,萬殞難贖,夫上天以德生物,而亦有電霆之威,聖人以道化民,而亦有斧鉞之怒者,豈欲尙威怒而然哉?蓋以不如是,則一種陰沴之氣,斁悖之類,無所畏懼,而馴致四序失其次,五常失其敍故耳。然則上天之雷霆,聖人之斧鉞,正爲此等凶賊設也。殿下雖欲以優假之意,行姑息之政,不可得矣。臣等顒俟之餘,憂憤轉切,玆敢相率相籲。伏願聖明,亟稟東朝,卽降敬賊逆律之命,俾天討無至稽滯,國法無至頹弛,千萬幸甚。取進止。答曰,省箚具悉卿等之懇。纔有慈聖下敎,更當仰稟矣。仍傳于金左根曰,此批答,遣史官傳諭于時原任大臣。
庚子七月初十日辰時,上御熙政堂。大王大妃殿垂簾,時原任大臣·備局堂上引見入侍時,左副承旨朴齊憲,假注書鄭駿容,事變假注書張德良,記注官李東韻·李昌廷,領府事李相璜,判府事朴宗薰·李止淵,右議政趙寅永,行刑曹判書權敦仁,行吏曹判書李紀淵,漢城判尹洪敬謨,行大護軍朴綺壽,知中樞府事朴晦壽,兵曹判書李憲瑋,行大護軍李羲準,戶曹判書趙秉鉉,知敦寧府事朴永元,行護軍李惟秀·李完植,刑曹參判金興根,行大司諫韓鎭㦿,掌令曺雲承·鄭義恪,持平兪錫煥·安允中,正言徐珖輔·洪在龍,副校理林肯洙,以次進伏訖。上曰,史官分左右。相璜等進前奏曰,近日潦炎俱極,兼又蒸鬱,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。大王大妃殿敎曰,原任大臣姑爲就座,次對先爲之。寅永曰,訓局陞戶之每式抄上,自是不易之事目,而或有因歉歲民情,特許退式之例矣,今年係是當次,而京畿·湖西·海西·關東,俱經賙賑,癘疫又熾,不可以麥事免歉,遂謂之已爲蘇息,則此時徵調,合有軫念。除兩南外,四道陞戶,姑令限一式停免,以爲一分紓力之地,何如?大王大妃殿答曰,依爲之。出擧條寅永曰,每都政,西北六道武弁之取才除職,實是朝家激勸之政,則揆以事例,兵判當爲監試,而近來每使付料兵房替行,以致淆雜之弊,至於今番舊乫波知權管金斆淵之居首而極矣。聞其矢數相同之人,將有末巡優等之勢,許多無賴輩,稱以爲斆淵後陪,左牽右掣,至使當射者,無以中的,必使斆淵得參首望,似此悖習,曾所未聞,斆淵權管之任,今已勿施,不須追論,而此後取才時,兵曹判書必爲監試,而如有不得已之事故,則以禁軍別將草記代行事,定式施行,何如?上曰,依爲之。出擧條。寅永曰,臣又有因此仰達者,今番南行部薦之數,至爲八十人之多,而無賴閑良輩,因此起鬧,至有移刑曹勘律之擧云。此雖細事,亦關紀綱,苟使主薦之人,悉心奉行,則數豈若是,事端又豈如彼乎?今夏南行部薦竝勿施,此後則只以十人爲定,無敢踰越,而當該主薦部將,令該府拿問處之,何如?大王大妃殿答曰,依爲之。出擧條。寅永曰,昨年兩西·北關式籍,因該道歉荒,啓請停退矣。三道大賑之餘,瘡痍未合,田多陳廢,穀尙踊貴云,此時懷保之方,尤宜講究,且帳籍之連退,多有已例,三道戶籍,竝更限明秋停退,何如?上曰,依爲之。出擧條。寅永曰,賓對旣有特命,大論又係懲討,而時任臺諫,或無端違牌,或諉在鄕,不請出牌,事體所在,萬萬駭然。司諫金秀萬,執義李莊緖,竝施譴削之典,何如?大王大妃殿答曰,依爲之。出擧條齊憲曰,諸宰奏事。敦仁等曰,別無可奏之事矣。齊憲曰,玉堂所懷奏之。肯洙曰,無所懷矣。大王大妃殿敎曰,原任大臣進前,仍令夾侍,出給都憲上疏。命齊憲讀之,齊憲讀奏訖。相璜等曰,尙度庚寅疏,實爲古今所無之變怪,剮臠猶輕之凶逆,時値天地罔極之禍變,大小含生之倫,冤呼痛結,莫攀仙游,追慕离化,雖潛德幽光之可以闡發者,唯恐不盡,少寓於戲不忘之思,卽民彝之常,而彼尙度者,肆然投匭於公車,唯意誣逼,必欲滓穢太淸,是可忍也,孰不可忍。雖梟獍之惡,當不至如是之甚,輿憤如沸,擧不欲與賊俱生,而伊時聖祖處分,不欲索言於疚慼之時,假貸一縷於島棘之中。若其萬戮不足之斷案,則蓋嘗洞加俯燭,獨非朝鮮臣子之敎,凜於斧鉞,以如是之凶贓逆節,而終逭當伏之常律,萬古天下,寧有是也?魯敬之窮凶負犯,諸臣疏啓,已盡臚列,今雖不逐事煩陳,至於抑情强仕之云,抑出何腸?夫有不可仕之義,而强心所不欲之謂,抑究厥旨意,是眞無君也,國有大婚,所重何如,而敢萌沮戲之心,則是眞無母也。爲人臣子者,負無君無母之大戮,而得保首領於牖下者,從古至今,臣等未之或聞,昔日處分,雖出於世宥之盛念,畢竟天網太恢,鬼誅先及,而輿情憤鬱,久益如沸,雖曰其身已斃,三尺無所於施,追施亦有常典,乞賜明命,亟正兩賊當伏之律,俾人紀樹而亂賊懼焉。今日義理關係,尤有別於昔日,兩賊凌逼不道之情節,已莫逃於俯燭之下,廓揮之乾斷,想不待臣等之縷陳矣。判府事朴宗薰曰,纔已略陳於齊聲之奏,而忠憤所激,有不能終默矣。臣於尙度事,欲說則臆塞,渠疏自托論人,臣亦入其中,而所謂論人,卽不過皮膜,全篇旨意,至憯絶悖,忍肆詬罵於眞游新陟之日,敢售貽慼於聖心悲疚之時,決非人理臣分之所敢出,而若其下款一句語,卽從古亂逆所不敢道,究厥負犯,剮磔猶輕,而尙今假息,神人共憤,嚴鞫正法,不容少緩。魯敬事,以其最所彰著之兩案言之,一則公肆誣衊,全無人臣之分,是懷二心於立朝之日也。一則沮戲大婚,甘與裕賊而同歸,是售逆節於慈覆之地也,凶腸悖肚,昭載丹書,輿憤沸鬱,至今如一日,其時辭敎則極其嚴正,處分則每從寬大,寔出於大聖人包容之德,而在今日,則義理關係,尤有自別,殿下旣已俯燭之後,雖欲晷刻寬貸,有不可得矣,渠雖臥斃,自有死後極律,亟降處分,使巨慝知刑章之嚴,一世知倫綱之重,斷不可已矣。判府事李止淵曰,古今寧有凶逆如尙度,而假息於覆載間者哉?外托論人,內售誣上,卽其凶疏全篇旨意,而當上下哀遑罔極之時,敢以至憯絶慝之許多句語,歷擧代聽時事,肆然陳之於純廟之前者,實是載籍以來所未有之大變,其時處分之止於島棘,聖意有在,而甲午以後,則事體與義理,尤急於辨誣扶倫,臣等非不知劃卽沬血申請,而殿下方在沖齡,或未及畢燭其情狀,故隱忍恭俟,已爲幾年之久,臣等不忠玩愒之罪,無以自贖,而今此都憲之疏,非其一人之言,卽擧國臣民同聲之辭,況伏承慈聖殿下特詢之命,從可以克伸王法,快雪輿憤,伏願亟降處分,使卽擧行焉。魯敬兩條罪案,卽渠自作之孼,而甘犯不道者也,純廟處分時,至以雖使渠自爲之說,必知其難逭爲敎,雖以念舊之意,薄施島竄,意至宥釋,而未嘗以渠爲無罪,聖敎中言行不謹四字,乃是斷定渠負犯實狀也。本罪則無所掉脫,其身則自等平生,寧有如許刑政乎?大論復發之後,追律而嚴討之者,不容晷刻暫緩,伏乞卽賜處分焉。右議政趙寅永曰,此論之發,尙云晩矣,自上不得不掩抑而詢之,臣等亦不敢不掩抑而陳之,而尙度之至妖極憯,窮凶絶悖之狀,旣有純廟下敎與諸臣疏啓,無容更煩臚列,則斷案已定,無所持疑,而今日事面,尤與當初姑貸一縷之時,截然不同,其在天經人彝,唯有嚴加鞫覈,快正王章而已。魯敬兩案,亦有純廟洞燭之處分,昭揭日星,雖欲掉脫而不得者也。第臣於此一案,公憤之外,更兼私讐,情雖憤惋,事係嫌礙,故自初以來,只以一遵朝家處分,爲區區自守之義諦矣,今此再發之論,實爲大同之情,則臣又何敢以箚着臣家,或拘於懲討之大義理乎?伏願亟施當律焉。刑曹〈判書〉權敦仁曰,尙度誣逼之疏,魯敬兩條之犯,非但章臺之明其斷案,諸大臣皆備陳,臣無容更贅,而一則尙今假貸,一則年前處分,雖出於聖祖一時好生之德意,前後辭敎,則亦皆燭悉其罪,今於大論旣發之後,何可復淹晷刻乎?唯願亟賜允兪,使君誣雪而王章伸焉。吏曹判書李紀淵曰,諸大臣旣有所陳,臣無容更爲臚列本事,而蓋尙度·魯敬,均是君讐國賊,而一則假息海島,尙未一番鞫覈,一則臥斃牖下,任其自同無故,古今天下,寧有是哉?今於大論旣發之後,君誣始可以辨,國法始可以伸,自上亦何可晷刻留難,未副擧國同聲之討乎?伏願亟降處分,俾得劃卽擧行焉。漢城判尹洪敬謨曰,尙度·魯敬兩賊之逆節,彰著久矣,而彰著之後,尙未施當律,輿憤今猶齋鬱,臺疏一出,而王章可伸,彝倫克正,亟下處分,快正典刑焉。大護軍朴綺壽曰,臣於庚寅待罪都憲時,此兩賊窮凶不道之罪,陳章聲討矣。王章久屈,輿憤轉激,今此司直之論出,而彝倫可明,王法可伸,諸大臣所奏,辭嚴義正,實是擧國共公之論,伏願不留晷刻,亟降處分,快雪神人之憤焉。知中樞府事朴晦壽曰,從古亂逆何限,而未有如尙度·魯敬兩賊之窮凶絶悖,國無法則已,不然則三尺之典,豈可不施於此賊乎?今幸司直之論峻發,大臣諸宰,一辭聲討,此是擧國大同之論,且況今日事體,與純祖處分時,尤有別焉。伏願亟降明命,以爲立倫綱伸王章焉。兵曹判書李憲瑋曰,尙度·魯敬兩賊之所犯,斷案已具,而今此司直之言,卽一國共公之論也。伏乞亟降處分焉。行大護軍李羲準曰,大臣及諸臣所奏,卽公共之論,而嚴懲討之義,伏願亟降處分焉。戶曹判書趙秉鉉曰,尙度之一縷至今假貸,魯敬之兩案俱犯不道,此殆載籍以來所未有之凶逆,而刑政久屈,擧國齎憤,今幸司直之論出,而大義有可伸之會矣,伏願亟允臺請,快降處分焉。知敦寧府事朴永元曰,尙度·魯敬至凶極憯之逆節,卽載籍以來所未有者,今日大臣·諸臣之奏,卽擧國臣民大同之論,兪音之降,何可晷刻是俟乎?伏願亟賜處分,俾王章伸而輿憤雪焉。行護軍李惟秀曰,今此都憲之疏,出於輿情,登筵諸臣所奏,極爲嚴正,臣無容更陳,唯願亟降允兪,俾雪神人之憤焉。行護軍李完植曰,都憲之疏,卽一國共公之論,而大臣·諸臣,聲討嚴正,伏願亟降處分,快伸王章焉。刑曹參判金興根曰,今此下詢,卽臣兄陳疏之事也。臣無容他辭,而此實擧國臣民齊聲共討之義,伏願亟降處分,快正邦憲焉。大王大妃殿答曰,本事予亦知之,抑塞不忍言矣。先朝處分,至精至微,而到今若有處分,實有光於主上聖德,別無更爲商量者,而事係莫重,故召見卿等而詢之,卿等姑退,則當有處分矣。行大司諫韓鎭㦿,掌令鄭義恪,持平兪錫煥·安允中,正言徐珖輔·洪在龍等曰,尙度·魯敬兩賊至凶絶慝之負犯,卽窮天地亘萬古所未聞所未覩之極逆大憝也。尙度則以鄕曲鄙微之類,投呈至凶至悖之疏,誣逼莫嚴莫重之地,至今追惟,心膽俱戰,斷案已成,凶肚畢露,而尙稽誅殛之典,假息覆載之間,神人之憤鬱,厥唯久矣。魯敬則逆節肆萌,抑情仕宦之說,沮戲大禮之計,都是不道無將之心,向來放還之命,雖出於世宥,凶逆之案,亦未之全赦,兩條罪犯,萬戮猶輕,臥斃牖下,支屬尙全,有國之失刑,豈有大於此哉?輿情之痛惋,曷有甚於是哉?今日都憲一疏,卽擧國共公之忠憤。伏乞聖明,淵然深思,廓揮乾斷,拿鞫尙度,快正典刑,追律魯敬,克伸王章焉。掌令曺雲承曰,尙度·魯敬兩賊窮天極地之罪,前後處分與疏啓,逆節昭著,今不容更事臚列,而究厥情犯,非獨殿下之罪人也,乃翼考之罪人也,亦宗社萬世之罪人也。逆尙之凶焉,而頑喘尙貸,賊敬之悖焉,而鬼誅先加,王章未伸,輿憤轉激,今伏承當有處分之下敎,臣等不勝欽仰萬萬,而兩賊當施之律,不可晷刻遲緩,伏望亟降處分。尙度則拿鞫嚴覈,快正王法,魯敬則追施逆律,亟伸刑章焉。大王大妃殿答曰,兩案旣已洞悉,退去後當有處分矣。副校理林肯洙曰,尙度·魯敬兩賊罪犯,前後疏啓,已盡臚列,登筵諸臣,今又齊聲致討,臣無容架疊,而忠憤轉激,敢此仰達矣。尙度則外托論人,出位陳章,遣辭閃忽,旨意叵測,敢以至憯之說,顯逼莫嚴之地,究厥心腸,萬戮猶輕。魯敬則兩條斷案,俱犯不道,而凶肚逆節,傳襲裕賊,至今追惟,心骨猶顫,似此負犯,卽是覆載之難容,而或假息海島,或臥斃牖下,神人之憤,容有極哉?都憲之疏,卽輿論之素所齋鬱者也,大僚之請,卽擧國之合辭同聲者也。兩賊之施以當律,今不容晷刻暫緩,伏願廓揮乾斷,亟降處分焉。大王大妃殿答曰,處分當下,退俟可也,出擧條大王大妃殿敎曰,大臣就座,仍命大臣先退。上曰,史官就座。命退,諸臣以次退出。
上在昌德宮。停常參·經筵。
李源庚啓曰,明日召對取稟。傳曰,停。
行大司憲李翊會,行大司諫韓鎭㦿,應敎李晉翼,掌令曺雲承·鄭義恪,持平兪錫煥·安允中,獻納金圭瑞,校理金逸淵·李正履,副校理林肯洙,正言徐珖輔·洪在龍,修撰韓宓履,副修撰任百經·洪永圭等啓曰,臣等於昨日處分之一允一靳,聯陳愚衷,冀回天聽,及奉批旨,有已諭於諸大臣之敎,伏見相箚之批,許以更稟東朝,臣等達霄遶壁,竊庶幾快降兪音,而尙此靳遲,此專由於臣等之誠淺辭拙,不能孚格而然也。臣等相顧惶忸,不知所以仰陳,而竊念罪莫大於惡逆,法莫重於懲討,苟於是而少忽焉,則臣分蔑而民彝歝,義理晦而邦國危矣,可不懼哉?噫,彼敬賊,卽振古所無之巨慝大憝也,一猶可誅,而兩案俱在,堯·舜熙洽之世,而渠獨曰抑情仕宦,其所抑情者何事,塗莘嘉祥之會,而彼乃敢甘心沮戲,其所甘心者,何意?崇顯之位,忽生怨懟,莫嚴之地,肆爲干犯,而四年島棘,一朝全宥,純祖聖意,雖出於念其地處,曲費造化,而竟使凶逆,臥斃牖下,群情憤鬱,久而莫遏,何幸前都憲之疏出,而盈廷臣僚,合辭共討,將晦之義理,自此可明,久鬱之輿憤,自此可洩,而尙遲允從,殆若難愼,以我殿下之聖明,或未之深思耶?昔年曲貸,聖人一時之權道,今日追律,王者百世之經法也,且其罪犯關係,到今尤別,卽宜快施當律,以光聖孝,不當晷刻容貸,以拂公議。伏乞仰稟東朝,亟降處分焉。答曰,已諭於昨批矣。
備忘記,車嶺僉使李基炯,兎城僉使吳喆文,廢茂山萬戶金潤甲下直,各長弓一張,長箭一部,片箭一部,筒兒一箇賜給。
李基華啓曰,昨日大臣箚批傳諭命下之後,奉朝賀南公轍傳諭,不卽擧行,至於經宿,事體所在,萬萬未安,臣之矇不覺察,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,令該府拿問處之。
傳于李基華曰,當該承旨從重推考。
鄭駿容拿處,代以洪祐健爲假注書。
行大司憲李翊會,行大司諫韓鎭㦿,應敎李晉翼,掌令曺雲承·鄭義恪,持平兪錫煥·安允中,獻納金圭瑞,校理金逸淵·李正履,副校理林肯洙,正言徐珖輔·洪在龍,修撰韓宓履,副修撰任百經·洪永圭等啓曰,臣等敢效抹飮之忱,不顧瀆撓之懼,今此至再而至三,是豈可已而不已乎?亂臣賊子,從古何限,而未有如魯敬之窮凶絶悖者,抑情仕宦之說,顯有不敬於純祖,沮戲大婚之計,自歸無將於聖母,是可忍也,孰不可忍也?國之爲國,人之爲人,不過曰倫彝綱常,而賊敬之兩案所犯,倫彝斁敗,綱常滅絶,爲人臣而悖逆如此,安得免誅殛殄滅之典乎?君讐國賊,人得而誅之,若使此賊,尙留覆載之間,則臣等固當手磔口臠,而不幸鬼誅先加,王章莫伸,神人之憤,將何少洩?劇逆追律,自有常憲,烏可靳遲於此賊乎?衷情轉激,按抑不得,冒萬死更瀆,伏乞仰稟東朝,亟降處分,快正大逆追施之律焉。答曰,已諭於前批矣。
以咸鏡監司鄭元容狀啓,永興府人命爛死事,傳于尹致定曰,聞甚矜惻,元恤典外,別加顧助,如有生前身·還布,竝蕩減事,廟堂措辭分付。
尹致定啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,執義趙啓昇,司諫金穰根落點。
李源庚,以弘文館言啓曰,副校理徐有薰,卽爲牌招察任,何如?傳曰,允。
尹致定,以備邊司言啓曰,昨日時原任聯箚批旨傳諭時,奉朝賀南公轍處,不爲擧行,至於承旨重推,注書拿處之擧矣。第念此事,未之前有,揆以擧行,萬萬駭然。其在宣布王命之義,敬禮大臣之道,當該承宣之罰止推緘,太涉輕勘,昨日坐直承旨,竝施譴罷之典,不謹擧行之該院吏隷,令攸司嚴加科治,何如?傳曰,允。
又啓曰,臣與同副承旨李基華伴直矣,纔已罷職出去,伴直無人,右副承旨徐耆淳,卽爲牌招,何如?傳曰,允。
尹致定,以奎章閣言啓曰,檢書官姜溍,時帶義禁府都事之職矣。直次近頗苟艱,日省錄出草之役,亦甚浩多,職務相妨,依已例令該曹,閒司口傳相換,何如?傳曰,允。
吏曹口傳政事,禁府都事姜溍,掌苑別提金增相換。
吏曹啓目,前淸風府使李相佑,敵愾功臣永順君溥嫡長孫,去己亥年春夏等居下,已經一年,敍用,何如?啓依允。
尹致定,以吏曹言啓曰,今此宗廟望祭大祝,前府使趙秉恒,景慕宮望祭大祝,前郡守尹敎成塡差,而俱時無職名,令該曹口傳付軍職,何如?傳曰,允。
又以兵曹言啓曰,今七月初十日亥初三刻六分立秋,七月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以備邊司言啓曰,大論方張之際,冬至副使金正喜,永柔縣令金相喜,不宜仍置,竝令刊去,而永柔,以經賑之邑,久曠尤爲可悶,令該曹口傳差出,待下批催促下送,何如?傳曰,允。
又以備邊司言啓曰,諸道秋操稟啓,今已齊到矣。春秋組鍊之許久停閣,不可但以疎虞言,而第今六道賙賑之餘,民憂尙多未紓,至於兩南,雖曰稍康,又因他道歉荒,偏受其害,則此時詰戎,有非懷保之意,今秋八道·三都水陸諸操巡歷巡點,竝姑停止,官鎭門聚,則必須充伍繕械,坐作如法,俾與行操無異之意嚴飭,而堤堰移點,亦令從便擧行,各樣都試,竝與停退條,按例設行事,一體分付,何如?傳曰,允。
又以兵曹言啓曰,本曹佐郞趙龜夏,身病猝重,屢度呈狀乞遞,宿衛重地,不可久曠,今姑改差,何如?傳曰,允。
兵曹口傳政事,副司果趙秉恒·尹敎成竝單付。
尹致定,以刑曹言啓曰,罪人林顔洙等査實草記批旨內,分輕重嚴處事,命下矣。謹按律文,則大典通編文紀條,有曰僞造文記,奸詐現著者,杖一百流三千里,僞造條,有曰宮差僞造關牒者,嚴刑遠配,大明律名例云,隨從者減一等,林顔洙等,爲先嚴刑一次後,各依此律,昌祿全羅道長興府遠配,完喆忠淸道德山縣,致賢江原道杆城郡,竝徒三年定配,各決杖一百押送,林顔洙,固當以僞造文記之律,一體發配,而遭其母喪於六月三十日,徒流以下喪前所犯之喪後收贖,旣載法典,故依法典收贖放送,孟哲渠旣目不識丁,又不詳知本事,而所謂踏條,又與印信圖署有異,則觀其所犯,不過一時愚迷之致,嚴刑一次,懲勵放送之意,敢啓。傳曰,知道。
義禁府啓目,粘連,向前宋宗洙亦,雜費竝計元納,自不免添數,而輸載旣在漕倉都尺,又考巡營,則此與私船直納有異,不須歸咎於該邑是白乎乃,至於監色代送,道啓旣云捧招,則參以格例,有難全恕,以此照律,何如?判付啓依允。又啓目粘連,向前金應聲亦,軍物見失,邊情攸關,則囚供之初不反閱云者,論以所重,自歸溺職,以此照律,何如?判付啓依允。又啓目粘連,向前金善一段,任窠之責賂勒差,民庫之濫報取剩,數雖無多,猶係科外兺除良,人命之橫殺,還穀之私作,有一於此,其罪何居?繡啓所論,必有執贓,囚供發明,誠難取信,以此照律爲白乎旀,許晟段,賂訟也賴獄也,鄕任薦債也,民庫冒減也,繡啓論列,旣云執跡,囚供分疏,有何可據是白乎喩,但補城穀之私賣,料條米之取剩,縱曰襲謬,自欠淸脫,論以糴法,有難參恕,以此照律爲白乎旀,金㝡秀段,諸條發明,一切與繡論相反,邑例俱或有據,囚供未必全非,而至於補害餘剩之官用,便成年例云爾,則獨以此爲罪,無怪其向隅是白乎矣,第名色不正,襲謬違法,現發之後,難免當勘,此此照律爲白乎旀,安弼壽段,敕儲留之那移取用,富民錢之私貸不報,救急條之互換取剩,營納穀之市直發賣,繡啓則雖以盡歸量需,爲曲恕之資是白乎矣,顧其許多所犯,難免憑公逞私之跡,以此照律爲白乎旀,洪祐成段,房嬖之暗賂,猾吏之奸蔽,還錢之任其反弄,倉穀之不能照管,專由不足責備之致,而別無指的入已之跡是白遣,鄕任之空帖分給,最爲可駭,而亦與發賣私用差異,以此照律,何如?判付啓依允。又啓目粘連,向前李奎憲亦,添載現是公穀,帖文且經勘令,則論以邑例,固無可罪是白乎矣,未及釐正之前,只可以事目爲準,以此照律,何如?判付啓依允。又啓目,中官丁台和原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓依允。
行都承旨金左根疏曰,伏以臣,卽伏見本院啓辭批旨下者,有注書拿處,當該承旨從重推考之命矣。臣滿心驚悚,無地自容,臣於昨日箚批傳諭之時,身在院中,不能照管,宣布之時,有此顚錯,其爲惶蹙,已無可言,猥添一院之長,顧其職則惟出納惟允,而疎闇昏昧,如此按例之事,至犯無前之失,論其罪則臣實難逭,而畢竟恩譴,只及下僚,其所慙惶,益無以自措,玆敢短章自列,伏乞聖明,亟賜當勘之律。臣無任云云。答曰,省疏具悉。別無可引之端,勿辭行公。
副校理徐有薰疏曰,伏以無將之罪,春秋之所共討,不敬之律,漢法之所必誅,苟或無將而不討不敬而不誅,則其將亂逆,無所懲畏,倫理漸致歝絶,終至於國不得爲國,人不得爲人,豈不大可懼哉?噫,彼尙度·魯敬,卽萬古所未有之賊也,亦一天不共戴之讐也。尙度則以鄕曲蟣蝨之類,肆投一書,遣辭至憯,論其罪則萬剮猶輕,而勘止島置,尙此假息於海上,魯敬則以朝廷榮顯之臣,罪著二案,逆節畢露,論厥犯則三尺至嚴,而王章未伸,竟使歸死於牖下,古今天下,寧有是哉?伊時聖意,雖寓包貸之至仁,猶恐義理之或晦,前後辭敎,嚴於斧鉞,聖念所在,有可以仰認,而況今日闡明大義之會,尤豈不致嚴於無將不敬之誅乎?迺者大臣諸臣,相率齊籲,以效沬飮之忱,竊冀邦憲之亟加,卽伏見慈聖傳敎下者,則尙度之設鞫,雖允群情,魯敬之追律,尙靳允音,臣竊愕貽,轉益訝惑,慈敎若曰,此事關係於莫重,故詢及於大臣與登筵諸臣矣。衆論如一無異辭,如此公共之論,何可一向久遏乎?又若曰,魯敬終不無商量,從當處分矣。臣竊以爲衆論,何嘗獨於尙度,則無異辭,而於魯敬則或有參差,而尙靳一施之天討,未洩齊憤之輿情耶?凶圖昭著,斷案斯在,卽我慈聖之所俯燭也,神人之所共惋也。此等處,正當廓揮乾斷,不淹晷刻,而恐未可以更留商量於其間矣。兇如魯敬,逆如魯敬,而不卽追律,則其可曰國有常刑乎?忠憤愈激,齊沐呼籲。伏乞聖明,仰稟東朝,亟行追施之律,以昭典刑,以答群情焉。臣無任云云。省疏具悉。已諭於諸批矣。
修撰南秉哲疏曰,伏以臣,昨伏見慈敎下者,有尙度拿鞫之命矣。大義斯明,王章將伸,臣實欽仰萬萬,而魯敬事,以終不無商量爲敎,臣衷情轉激,竊不勝憂歎之至。噫,彼魯敬窮天極地至凶絶悖之罪,前後疏啓,畢露無餘,臣無容更事張皇,而惟其兩案,逆節昭著,純祖之所洞察也,擧國之所共憤也。中間恩宥,雖出於曠宸感而寓聖慕,絲綸之間,未嘗全釋,大聖人精微之義,蓋有待於今日也。在下之公議斯發,久鬱之輿情益激,今玆筵詢,諸論又如一,傳所云國人可曰可殺者,政謂是耳。以慈聖好生之仁,體昔年世宥之德,雖下商量之敎,在群下必討之義,惟有得請乃已,臣職添司直,危衷倍切,短章披瀝,仰瀆崇嚴。伏乞聖明,仰稟東朝,亟下處分,快施當律,以光聖孝焉。臣無任云云。省疏具悉。已諭於諸批矣。
上在昌德宮。停常參·經筵。
尹致定,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,明日召對取稟。傳曰,停。
備忘記,平安兵虞候許潤,森森坡萬戶金寬赫下直,各長弓一張,長箭一部,片箭一部,筒兒一箇賜給。
尹致定啓曰,三司諸臣,有時急稟達事,來詣閤外請對矣。傳曰,已有東朝處分矣,退去。
大王大妃殿傳于尹致定曰,予意已悉於日昨筵中,而數日商量,豈有他哉?追念先故,先朝盛德,已曲施於渠家,當律亟施,主上聖孝,不可緩於今日,於此更無可以商量者,臺啓所論魯敬事,施以追奪之典。
傳于尹致定曰,承旨有闕之代,前望單子入之。
承旨前望單子入之,洪祐喆·曺錫亨落點。
傳于尹致定曰,承旨房望,順房爲之。
尹致定啓曰,新除授左副承旨洪祐喆,同副承旨曺錫亨,竝卽牌招,何如?傳曰,允。
吏曹口傳政事,以韓弼敎爲永柔縣令。
吏曹口傳政事,以趙雲容爲宗廟令。
尹致定,以內醫院都提調意啓曰,提調金弘根,時無職名,令該曹口傳付軍職,何如,傳曰,允。
兵曹口傳政事,大護軍單金弘根。
以右副承旨徐耆淳牌不進罷職傳旨,傳于尹致定曰,只推。
以左副承旨洪祐喆牌不進罷職傳旨,傳于尹致定曰,只推。
行大司憲李翊會,行大司諫韓鎭㦿,執義趙啓昇,司諫金穰根,掌令曺雲承·鄭義恪,持平兪錫煥·安允中,獻納金圭瑞,副校理林肯洙,正言徐珖輔·洪在龍,副修撰洪永圭等啓曰,噫嘻痛矣,書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已,其疏之上下屢千百言,閃忽疑眩,莫可摸揣,而指意肯䋜,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後,用舍進退,斷自淵衷之意,而書九,乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孼,得以藉口,詡之以闡明,稱之以對揚,此豈一朝一久之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。答三司曰,不允。
行大司憲李翊會,行大司諫韓鎭㦿,執義趙啓昇,掌令曺雲承·鄭義恪,持平兪錫煥·安允中,獻納金圭瑞,正言徐珖輔·洪在龍等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?,請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律,請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根抵於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則推此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以快雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孼,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根抵也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭舐瀝之輩,莫不受其指使,傳授凶圖,釀成煥日滔天之禍,鼓倡悖論,馴致裕·玉讐國之計,一番逆變起,而罔不根抵於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣,何幸乾道孔昭,自作難逭,渠之平生斷案,無端呈露於爲其卯育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也,渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於榮·祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣,其一而二,二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,幸行後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此矣。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自倡之疏,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於正宗大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣,若使當日朝廷之上,初不生出一鍾秀,則龜·祿之賊勢,何由而䲭張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖限未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十五字刀割分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家大具之潛埋,六字刀割指卯日而擧事爲期云者,莫非做作妖言,煽動人心之計,而七字刀割十三日至凶之說,與鍾一,一而二二而一,似此古今所無之逆,不可只施治逆之常典,适·雲已行之例,不用於此兩賊而何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孼,托爲凶徒死士,父事振采,兄事友文,八字刀割欲輸軍糧,則轉到南陽,凡爲群凶之指使,率皆挺身而樂赴,十一字刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩,請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,盤覈猶有未盡,情節尙多未究,治逆之法,豈容如是?噫,彼永喆·鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究,矧又鍾萬之猝斃,添一疑端,而鞫治未竟,竝加酌處,獄體疎虞,輿情轉激,請永喆,更爲設鞫嚴問,期於得情,夬正典刑。噫嘻痛矣,亂逆之變,振古何限,而豈有如肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼域之謀,非今斯今,攘臂弩眼,罔非戾氣,拄腹撐腸,都是禍心,至於甲戌之冬,肆發至凶至憯罔測不道之說而極矣,其罪犯於莫重莫嚴,爲賊爲逆之狀,此誠神人之所共憤,王法之所不貸。凶如肇賊,逆如肇賊,而使之假息海島,共戴一天,已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子,亟施散配之典。噫嘻,宜學以卑微之流,賦憯慝之性,行己則巧妄,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以常試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譛之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名流,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者,請正法罪人宜學諸子,亟施散配之典。噫嘻痛矣,亂臣賊子之凶國禍家,從古何限,而豈有如李鶴秀之至奸絶憯者哉?渠本梟獍成性,虺螫化身,百惡竝萃,萬妖具備,能事則戕人害物之天生宵小,伎倆則樂禍饕勢之世濟元惡,狡黠狼愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,爲賊邊立幟,凶圖逆節所由來者久矣。特以門戶之爀舃,資歷之華膴,始也聖念,未嘗不假借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭,則於是乎疑懼之心,翻成怨懟,壞亂之計,專出藉賣,甚至欺君罔上,貪天爲功,干犯則莫重莫嚴之地也,排布則至凶至憯之謀也。幸賴聖鑑孔昭,莫售惎構,尙此王章未伸,倖逭收司,則渠乃偃處郊坰,出沒城闉,譸張訛詘,疑亂煽惑,齪齪之徒,蠅營蝨附,憯慝之狀,天地之所不容,叵測之情,國人皆曰可殺,執跡而誅心,沿流而溯源,則根抵於凶徒,偎儡於醜類,是可忍也,孰不可忍也?苟究巨憝,渠實爲首,國有三尺,萬剮猶輕,輿論愈久而愈激,義理由是而漸晦,如此敗倫斁理,蔑義圖亂之君讐國賊,決不可晷刻容貸於覆載之間。請放逐鄕里罪人李鶴秀,設鞫得情,夬正典刑。噫嘻痛矣,時煥之罪,可勝誅哉?渠以蟣蝨之微,素具梟獍之腸,不念聖朝陶甄之恩,積有平日怨懟之心,投呈凶疏,闖逞悖習,驟看外面,則雖似時弊之條陳,細究指意,則罔非禍心之包藏,手脚自露,肺肝如見,而至於上款一二句語,是豈爲人臣子所敢萌諸心而發諸口者乎?肆犯莫嚴之地,自干不敬之誅,民彝斁矣,臣分蔑矣。太陽中天,鬼魅莫逃其狀,關石在府,亂逆當服常憲,乃於盤覈之未竟,有此島置之輕勘,以若蔑倫之類,至擬傅輕之律,刑政之失,莫甚於此。雖仰慈聖涵容之德,出於好生,其奈國人沸鬱之情,皆曰可殺,況渠罪犯之關係莫重,供招之自成斷案,已是淵鑑之所晝燭,則尤不可一刻容貸於覆載之間。請楸子島安置罪人時煥,更令王府,嚴鞫得情,夬正典刑。噫嘻痛矣,鼎元之罪,可勝誅哉?渠以蟣蝨之賤,素具梟獍之惡,不念國家陶甄之恩,積有平日怨懟之心,托以進言,投呈一疏,驟看外面,則雖似攻斥邪學,細究指意,則罔非包藏禍心,手脚自露,肺肝如見,而至於兩條誣逼,是豈臣子所可萌心而發口乎?肆犯莫嚴之地,自干不敬之誅,天彝臣分,於此焉蔑矣。揣摩醞釀,決無獨辦之理,和應慫慂,必有同惡之濟,而究覈未竟,輕勘遽下,刑政之失,莫此爲甚,雖仰好生之大德,其奈輿憤之益激,況渠罪犯之關係莫重,供辭之漫漶無嚴,已是聖鑑之所盡燭,則尤不可一刻容貸於覆載之間,請島置罪人鼎元,更令王府,嚴覈得情,夬正典刑。噫嘻痛矣,自古亂逆何限,而豈有如魯敬之凶譎奰慝,蔑倫敗紀者乎?平生伎倆,無非戕人害物,晝宵營爲,都是凶國禍家,兜攬華膴,臘躋崇顯,朝家於渠,恩至渥也而不思報效之道,忽生憾懟之意,乃有抑情仕宦之說,人理滅絶,思之膽掉,大婚爰定,臣民慶祝,而敢售動搖沮戲之計,斷案已成,群情憤惋,甘處於不道不敬,自歸於無君無母,論其罪惡,萬剮猶輕,何幸乾道孔昭,天討大行,追奪之律,才有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝典,況其凶種餘孼,尙此假息,書所稱殄滅無遺,毋俾易種者,不施於此賊,而將於何施?請追奪罪人魯敬,亟施孥戮之典焉。答兩司曰,不允。魯敬事,已有東朝處分矣,勿煩。
行大司憲李翊會,執義趙啓昇,掌令曺雲承·鄭義恪,持平兪錫煥·安允中等啓曰,噫嘻痛矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。噫嘻,王網不振,世變層生,駸駸然自歸於凌犯之科者,至於申綱而極矣,渠以蟣蝨之賤,敢懷梟獍之心,假托校宮之復設,潛售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物,不治爲治之道,而國之所以爲國,以其有刑章也,此而不問,一任其倖逭迷藏,則羸豕之戒,伏莽之憂,有不可勝言。思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深,請充軍罪人申綱,亟令王府,拿鞫嚴覈,夬施典刑。噫嘻痛矣,義理堙塞,世變層生,至於今番睦台錫事而極矣,惟我毅宗皇帝,以三·五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,夬正典刑,府啓中尙度事,拿來間姑停。答府曰,不允。
行大司諫韓鎭㦿,司諫金穰根,獻納金奎瑞,正言徐珖輔·洪在龍等啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡〈露〉,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋曹聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱而極矣。渠以鄕曲卑微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科,秦坑是何等時,而比擬無難,錢唐是何等事,而指斥有歸,渠之包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春秋之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何殿下,不念生道殺人之義,而亦靳一兪也耶?況於今番奎賊之招,申綱之名,不售狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤,是已伏法之申綱也,申綱是未就鞫之奎·坤也,設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,亟令王府,拿鞫嚴問,盤覈得情,夬伸典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賤臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人心所敢道哉?終篇旨意,極其閃忽,要不出挾雜之計,已施之律,不足以懲其罪,請島配罪人睦台錫,亟令王府,拿鞫嚴問,明正典刑,院啓中尙度事,拿來間姑停。答院曰,不允。
曺錫亨,以吏曹言啓曰,魯敬施以追奪之典事,命下矣。所授告身,依例收來燒火之意,敢啓。傳曰,知道。
又以賑恤廳言啓曰,卽見備邊司草記,則以關東四邑救急錢穀用遺在,只報本司者,有違事例,該道臣推考,錢穀成冊,出付賑廳,使之磨勘事,允下矣。取見其畢救急用遺在成冊,則淮陽等四邑救急飢民都數,三萬七千二百六十四口,而賑資則劃下各穀三千一百七十二石五斗五升五合內,賑下各穀一千九百五十九石七斗九升八合五夕除,實餘各穀一千二百十二石十二斗五升六合五夕,還爲入錄於合錄會案中,帖價錢及願納錢合六千五百五十九兩內,用下六千二百四十五兩四錢除,實餘錢三百十三兩陸錢,俾補金剛山長安寺修葺之資爲辭矣。凡係賙賑之排巡分給與錢穀用遺在之勘報賑廳,自是法例,本道之全不修報,未免不審,而該道臣,旣自廟堂論勘,今不必更論,而至於賑穀之會減會錄,依狀請施行,賑餘錢之修葺寺刹,雖非法例,亦旣登聞,一體許施,何如?傳曰,允。
又以兵曹言啓曰,內禁衛將李定鉉,以其身病,呈狀乞遞,改差,何如?傳曰,允。
奉朝賀南公轍,領中樞府事李相璜,行判中樞府事朴宗薰·李止淵,右議政趙寅永箚曰,伏以臣等,前伏奉更當仰稟之敎,私竊以爲敬賊窮天之罪,今已爲殿下洞燭無餘,則所以遵先王之遺訓,討萬世之劇憝,以光聖孝,以正王綱者,恐不待滿廷群僚疾聲呼號,而況我慈聖殿下照察之明,魑魅莫有敢逃,秉執之嚴,梟獍在所罔赦,則奚獨於此賊當施之律,若是靳持,有若尋常釁罰之或可酌量者乎?嗚呼,凡今一國臣民,莫非我先王之所恩育,我聖母之慈覆,而乃於此賊,斷案已定之後,一日二日,伈泄至此,莫效沬飮之忱,全虧懲討之義,死無以抗顔歸拜,生無以藉手奉戴,而使天下後世事君以禮者,謂今日朝廷無人,則臣等之罪,萬殞難贖。夫上天以德生物,而亦有雷霆之威,聖人以道化民,而亦有斧鉞之怒者,豈欲尙威怒而然哉?蓋以不如是,則一種陰沴之氣,斁悖之類,無所畏懼,而馴致四序失其次,五常失其敍故耳,然則上天之雷霆,聖人之斧鉞,正爲此等凶賊設也。殿下雖欲以優假之意,行姑息〈之〉政,不可得矣。臣等顒俟之餘,憂憤轉切,玆敢相率申籲。伏願聖明,亟稟東朝,卽降敬賊逆律之命,俾天討無至稽滯,國法無至頹弛,千萬幸甚。取進止。答曰,省箚具悉卿等之懇。已有東朝處分矣。仍傳于曺錫亨曰,此批答,遣史官傳諭于時原任大臣。
左承旨尹致定疏曰,伏以臣,伏見本院啓辭批旨下者,有注書拿處,當該承旨重推之命,竊不勝萬萬悚惶,繼有籌司請罷坐直承旨之擧,尤無容措之所也。第昨日箚批傳宣之時,臣亦在院中,則其不能照察,一也,臣何敢爲倖逭之計乎?玆陳短章,敢效自列,伏乞聖慈,亟降同勘之律,以安私分焉。臣無任云云。省疏具悉。別無可引之端,勿辭察職。
右承旨李源庚疏曰,伏以臣,昨伏奉傳敎下者,有當該承旨重推之命,繼有籌司草記請罷坐直承旨,而卽賜允許矣。大臣箚批之傳諭,事體甚重,而臣忝在出納之地,昏謬疎闇,不能照檢,致有無前之顚錯,竊不勝萬萬驚悚。第申後擧行,雖是所管,批旨宣布之際,臣亦在院,則不察之失,宜無異同,而示警之典,未蒙均施,罪著溺職,愧切倖逭,歷宵恧慼,實難自恕,玆陳短章,猥效自列,伏乞聖明,俯垂鑑燭,亟降當勘之律,以安微分焉。臣無任云云。省疏具悉。別無可引之端,勿辭察職。
右副承旨徐耆淳疏曰,伏以大臣箚批之傳諭,事體顧何如,而旣違宣布之義,又失敬禮之道,事未前有萬萬驚懍,歷屢日而不敢自訟,當該承旨旣承重推之命,壽司請罷,又在於坐直承宣,則臣於伊時,亦在院中,其不察溺職,一也。被勘宜無異同,倖逭益切恧蹙,玆敢短章自列,伏乞聖明,俯垂鑑諒,亟降當勘之律,以安微分,千萬幸甚。臣無任云云。省疏具悉。別無可引之端,勿辭察職。
應敎李晉翼,校理金逸淵·李正履,副校理林肯洙·徐有薰,修撰韓宓履·南秉哲,副修撰任百經·洪永圭等聯名箚曰,伏以臣等,以敬賊追律事,相率叫閽,冀回天聽,及伏奉慈敎下者,俯循群情,特降成命,聖孝自此益光,義理從以復明,而第敬賊之兩條斷案,卽窮天地亘萬古所未有之極逆大憝也。抑情仕宦,肆犯不敬不道之誅,沮戲大婚,甘歸無君無母之科,論其負犯,萬戮猶輕,寸剮無惜,率土含生之類,莫不欲食肉寢皮,而不幸鬼誅先加,王章未伸,今焉乾道孔昭,天討大行,幾年齎鬱之憤,近日嚴討之義,得以少伸,而似此凶賊,不可但以追奪而止。伏乞聖明,仰稟東朝,廓揮明斷,追奪罪人魯敬,亟施孥戮之典焉。取進止。答曰,省箚具悉。已有東朝處分矣,勿煩。
上在昌德宮。停常參·經筵。
曺錫亨啓曰,明日召對,取稟。傳曰,停。
又啓曰,右承旨李源庚,左副承旨洪祐喆,右副承旨徐耆淳,今日不爲仕進,竝卽牌招,何如?傳曰,竝許遞,前望單子入之。
傳于曺錫亨曰,都承旨·左承旨許遞,前望單子入之。
承旨前望單子入之,李景在·金鍏·金箕晩·金東健·林永洙落點。
曺錫亨啓曰,伴直無人,新除授右副承旨金東健,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨金東健牌不進,伴直無人,左副承旨林永洙,所當牌招,而拘於廳規,不得請牌,何以爲之?敢稟。傳曰,牌招。
以右副承旨金東健牌不進罷職傳旨,傳于曺錫亨曰,只推。
以黃海監司趙斗淳狀啓,薦新新蓮實,節序差早,限內不得封進,惶恐待罪事,傳于曺錫亨曰,勿待罪事,回諭。
行大司諫韓鎭㦿,執義趙啓昇,司諫金穰根,掌令曺雲承·鄭義恪,持平兪錫煥·安允中,獻納金圭瑞,副校理林肯洙,正言徐珖輔·洪在龍,副修撰任百經等啓曰,請書九,亟施追奪官爵之典。措辭見上。答三司曰,不允。行大司諫韓鎭㦿,執義趙啓昇,司諫金穰根,掌令曺雲承·鄭義恪,持平兪錫煥·安允中,獻納金圭瑞,正言徐珖輔·洪在龍等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯,施以散配之典。措辭見上請追奪罪人鍾秀支屬應坐之類,一依尙魯·漢祿例,施行,措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安寘罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典。措辭見上。答兩司曰,不允。魯敬事,已有東朝處分矣,勿煩。執義趙啓昇,掌令曺雲承·鄭義恪,持平兪錫煥·安允中等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上。答府曰,不允。行大司諫韓鎭㦿,司諫金穰根,獻納金圭瑞,正言徐珖輔·洪在龍等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上。答院曰,不允。
兵曹口傳政事,護軍單金左根,副護軍單洪祐喆。
曺錫亨,以兵曹言啓曰,本曹正郞金永三,身病猝重,屢度呈狀乞遞,宿衛重地,不可久曠,今姑改差,何如?傳曰,允。
義禁府照目,粘連。三和前府使金善一,慈山前府使許晟,平壤前庶尹金最秀,祥原前郡守安弼壽,江東前縣監洪祐成等矣,本府議啓內,金善一段,任窠之責賂勒差,民庫之濫報取剩,數雖無多,猶係科外兺除良,人命之橫殺,還穀之私作,有一於此,其罪何居,繡啓所論,必有執贓,囚供發明,誠難取信,以此照律爲白乎旀,許晟段,賂訟也,賴獄也,鄕任薦債也,民庫冒勘也,繡啓論列,旣云執跡,囚供分疏,有何可據是白乎喩,但補城穀之私賣,料條米之取剩,縱曰襲謬,自欠淸脫,論以糴法,有難參恕,以此照律爲白乎旀,金秀段,諸條發明,一切與繡論相反,邑例俱或有據,囚供未必全非,而至於補害餘剩之官用,便成年例云爾,則獨以此爲罪,無怪其向隅是白乎矣,第名色不正,襲謬違法,現發之後,難免當勘,以此照律爲白乎旀,安弼壽段,勅儲留之那移取用,富民錢之私貸不報,救急條互換取剩,營納穀之市直發賣,繡啓則雖以盡歸糧需,爲曲恕之資是白乎矣,顧其許多所犯,難免憑公營私之迹,以此照律爲白乎旀,洪祐成段,房嬖之暗賂,猾吏之奸蔽,還錢之任其反弄,倉穀之不能照管,專由不足責備之致,而別無指的入己之迹是白遣,鄕任之空帖分給,最爲可駭,而亦與發賣私用有異,以此照律罪,金善一段,以在官求孛借貸及濫刑致死律,杖一百收贖,告身盡行追奪,流三千里定配,永不敍用,許晟段,以在官求孛借貸律,杖一百收贖,告身盡行追奪,流三千里定配,金秀·安弼壽等段,以那移出納律,各杖一百收贖,告身盡行追奪,流三千里定配,洪祐成段,以制書有違律,杖一百收贖,告身盡行追奪私罪,奉敎依允爲旀,金善一·許晟·安弼壽等段,竝只功減一等,金秀·洪祐成等段,竝只功議各減一等爲良如敎。又照目,粘連,綾州牧使李奎憲矣,本府議啓內,添載現是公穀,帖文且經勘合,則論以邑例,固無可罪是白乎矣,未及釐正之前,只可以事目爲準,以此照律,罪笞五十收贖,解見任別敍私罪,奉敎依允爲旀,功議各減一等爲良如敎。又照目,粘連,長城府使宋宗洙矣,本府議啓內,雜費竝計元納,不自免添數,而輸載旣在漕倉都尺,又考巡營,則此與私船直納有異,不須歸咎於該邑是白乎乃,至於監色代送,道啓旣云捧招,則參以格例,有難全恕。以此照律,罪笞五十收贖,解見任別敍私罪,奉敎依允爲旀,功減一等爲良如敎。又照目,粘連,西北鎭前僉使金應聲矣,本府議啓內,軍物見失,邊情攸關,則囚供之初不反閱云者,論以所重,自歸溺職,以此照律罪,斬罪良中,減三等杖九十收贖,告身盡行追奪,徒二年半定配私罪,奉敎依允。又啓目,粘連,向前丁台和亦,公事遲滯,何等關係,而特與遺失有異,則年少無妄之失,足有參恕之端,以此照律,何如?判付啓依允。又啓目,假注書鄭駿容原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,部將李奎鉉原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。義禁府照目,粘連,中官丁台和矣,本府議啓內,公事遲滯,何等關係,而特與遺失有異,則年少无妄之失,足有參恕之端,以此照律,罪笞五十收贖,解見任別敍私罪,奉敎依允爲旀,功減一等爲良如敎。又啓目,粘連。向前鄭駿容亦。縱日繙謄之一從知諉,竟致傳宣之有此闕遺,事未前聞,罪無他諉,以此照律,何如?判付啓依允。又啓目,粘連。向前李圭鉉亦。南行薦之濫數,便成謬習,無賴輩之作鬧,又出不意,縱若無妄之過,難免失檢之責,以此照律,何如?判付啓依允。又啓目,淸州前牧使李彙寧原情云云。問目內辭緣,泛稱遲晩,刑推得情,何如?判付啓除刑推議處爲良如敎。
曺錫亨,以義禁府言啓曰,時囚罪人金善一·許晟·安弼壽等,各杖一百流三千里照律公事,判付內,依允,竝功減一等事,命下矣。金善一,功減杖一百收贖告身盡行追奪,江原道春川府仁嵐驛,徒三年定配,永不敍用,許晟,功減杖一百收贖,告身盡行追奪,忠淸道延豐縣安保驛,徒三年定配,安弼壽,功減杖一百收贖,告身盡行追奪,忠淸道大興郡光時驛,徒三年定配,而以議啓內辭意,具罪目,依例發遣府書吏羅將,押送于各其配所,何如?傳曰,允。
又以義禁府言啓曰,時因罪人金㝡秀杖一百流三千里照律公事,判付內,依允,功議各減一等事,命下矣。金㝡秀,功議各減杖九十收贖,告身盡行追奪,徒二年半定配,而卽接其戶奴呈狀,則其上典母,年七十九,無兄弟獨身,依法典許贖爲辭。取考律文,則大明律存留養親條,有曰父母老疾應侍,家無以次成丁者,若犯徒流,止杖一百,餘罪收贖,金㝡秀,杖九十,徒二年半定配,以其母年七十九無兄弟獨身,依法典收贖,只告身盡行追奪,放送之意,敢啓。傳曰,知道。
又以義禁府言啓曰,時囚罪人金應聲杖九十徒二年半定配照律公事,判付內,依允事,命下矣。金應聲,杖九十收贖,告身盡行追奪,徒二年半定配,而卽接其戶奴呈狀,則其上典母年七十,無兄弟獨身,依法典許贖爲辭,取考律文,則大明律存留養親條,有曰父母老疾應侍,家無以次成丁者,若犯徒流,止杖一百,餘罪收贖,金應聲,杖九十,徒二年半定配,依法典收贖,只告身盡行追奪,放送之意,敢啓。傳曰,知道。
上在昌德宮。停常參·經筵。
曺錫亨啓曰,明日召對取稟。傳曰,停。
傳于曺錫亨曰,禮房承旨馳詣宗廟·景慕宮,奉審摘奸以來。
曺錫亨,以奎章閣言啓曰,明日卽奉謨堂秋孟朔奉審日次,臣等進詣擧行之意,敢啓。傳曰,知道。
行大司憲李翊會,執義趙啓昇,司諫金穰根,掌令曺雲承·鄭義恪,持平兪錫煥·安允中,獻納金圭瑞,副校理林肯洙,正言徐珖輔,副修撰任百經等啓曰,請書九,亟施追奪官爵之典。措辭見上答三司曰,不允。
行大司憲李翊會,執義趙啓昇,掌令曺雲承·鄭義恪,持平兪錫煥·安允中,獻納金圭瑞,正言徐珖輔等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上鼎元事中,盡燭則下三十一字抹去,不可以凶身已斃,置而不論,請物故罪人鼎元諸子,亟施散配之典二十六字改措語。措辭見上請追奪罪人魯敬,亟施孥戮之典。措辭見上魯敬事中,乃有以下六十一字抹去,生死不得抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚,當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡道悖說,動撓沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日,義理尤急闡明而一百八十四字改措語。答兩司曰,不允。鼎元諸子事,不允。魯敬事,已爲東朝處分矣,勿煩。
執義趙啓昇,掌令鄭義恪·曺雲承,持平兪錫煥·安允中等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上。答府曰,不允。
行大司諫韓鎭㦿,司諫金穰根,獻納金圭瑞,正言徐珖輔·洪在龍等啓曰,梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
林永洙,以禁衛〈營〉言啓曰,本營千摠李叶求,哨官金璜錫,俱有身病,勢難察任,竝改差何如,傳曰,允。
又以摠戎廳言啓曰,本廳左部千摠申義恒,身病甚重,勢難察任,改差,何如?傳曰,允。
金鍏,以刑曹言啓曰,卽接黃海監司趙斗淳文移,則載寧郡徒一年定配罪人金鎭奎,限滿云矣。取考曹上配案,則鎭奎以外邑吏房站木代錢,不爲上下,貽弊馬戶罪,己亥七月定配,今已限滿的實,依法典放送,徒流案頉下事,分付道臣之意,敢啓。傳曰,知道。
義禁府照目,粘連。假注書鄭駿容矣,本府議啓內,縱曰繙謄之一從知委,竟致傳宣之有此闕遺,事未前聞,罪無他諉,以此照律,罪杖八十收贖,奪告身三等私罪,奉敎依允爲旀,功減一等爲良如敎。又照目,粘連。部將李圭鉉矣,本府議啓內,南行薦之濫數,便成謬習,無賴輩之作鬧,又出不意,縱若無妄之過,難免失檢之責,以此照律,罪笞五十收贖,解見任別敍私罪,奉敎依允爲旀,功減一等爲良如敎。又啓目,粘連。向前李彙寧亦。在官未滿十朔,收逋難責準數是白乎乃,畢竟夏秋之全無所捧,以至還簿之依舊虛勘,糴法攸關,當律難逭,以此照律,何如?判付,啓依允。
上在昌德宮。停常參·經筵。
藥房都提調趙寅永,提調金弘根,副提調李景在啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
林永洙,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺錫亨啓曰,明日召對,取稟。傳曰,停。
林永洙啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,訓戎僉使李敏性下直,長弓一張,長箭一部,片箭一部,筒兒一箇賜給。
持平安允中,副校理林肯洙,正言徐珖輔,副修撰任百經等啓曰,請書九,亟施追奪官爵之典。措辭見上答三司曰,不允。
持平安允中,正言徐珖輔等啓曰,請物故罪人國榮,亟施孥籍之典。措辭見上請物故罪人裕,亟施孥戮之典措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安寘罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典。措辭見上。答兩司曰,不允。金鼎元諸子事,不允。魯敬事,已有東朝處分矣,勿煩。
持平安允中啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言徐珖輔啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
曺錫亨,以奎章閣言啓曰,景慕宮望廟樓,今望奉審,無頉之意,敢啓,傳曰,知道。
又以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
義禁府啓目,粘連。淸州前牧使李彙寧矣,本府議啓內,在官未滿十朔,收逋難責準數是白乎乃,畢竟夏秋之全無所捧,以至還簿之依舊虛勘,糴法攸關,常律難逭,以此照律罪,徒三年定配,勿揀赦前,以喪後發覺,依法典收贖,只告身盡行追奪私罪,奉敎依允爲旀,功減一等爲良如敎。
上在昌德宮。停常參·經筵。
曺錫亨啓曰,明日召對取稟。傳曰,停。
林永洙啓曰,行大司憲李翊會,執義趙啓昇,掌令曺雲承·鄭義恪,持平兪錫煥·安允中呈辭,監察茶時之意,敢啓。傳曰,知道。
以忠淸監司金英淳狀啓,倭獻進上及慶尙監營所封方物裝載船,沈漂於忠州地方,不能先事檢飭,惶恐待罪事,傳于林永洙曰,勿待罪事,回諭。
金箕晩,以戶曹言啓曰,謹奉傳敎,肅敬齋雨漏處及燒酒房修改吉日,令日官金宜鍾推擇,則今七月二十七日卯時爲吉云,以此日時,擧行之意,敢啓。傳曰,知道。
林永洙,以兵曹言啓曰,今七月十七日,武臣堂上朔試射日次,而大殿誕日前一日,不得開坐,載在法典,依例停止之意,敢啓。傳曰,知道。
又以兵曹言啓曰,內吹螺赤及龍虎營兼內吹今秋等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今秋等習角賞格,謹依判下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹今秋等習角賞單啓下,黃完孫等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今秋等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
上在昌德宮。停常參·經筵。
林永洙啓曰,來二十一日,朝參日次矣,敢稟。傳曰,停。
金鍏啓曰,行大司憲李翊會,執義趙啓昇,掌令曺雲承·鄭義恪,持平兪錫煥·安允中呈辭,監察茶時之意,敢啓。傳曰,知道。
傳于金箕晩曰,進香副使卒逝之赴,不勝驚惻。凡係護送喪行之節,另飭三道道臣,各別擧行,錄孤之典,已有先朝特例,其子待闋服調用事,分付該曹。
曺錫亨,以禮曹言啓曰,卽接忠淸監司金英淳狀啓謄移,則慶尙監營所封大殿誕日方物物膳進上及倭獻進上,自忠州金遷津船運,今月初八日,到本州舞童灘,全船致敗。多發丁夫,次第拯出照數,則物膳中全鰒等八種,倭獻中大和眞朱一種,漂流未拯,故星火移關于慶尙道觀察使及東萊府使處,地方官忠州牧使兪碩柱罪狀,請令攸司稟處,而續接慶尙監司金道喜移文,則大殿誕日方物物膳進上,罔夜更爲措備,倍道上送矣。方物物膳,昨旣更爲上來,故依例看品捧入,而至於倭獻進上,當初旣不畢運,水沈物種之拯出後完全與否及數爻之如何,姑無以詳知,待東萊府使牒報,區別開錄以入計料,而莫重進上,有此臭載之患者,事未前有,極爲驚悚。地方官忠州牧使兪碩柱,忠淸監司旣已狀聞請勘,自臣曹不爲論勘,而慶尙監司金道喜,東萊府使李明迪,竝從重推考,方物物膳進上領來校吏及倭獻進上次知訓道·領來校吏等,竝令本道照法嚴勘,何如?傳曰,允。
上在昌德宮。停常參·經筵。
大殿誕日,內閣·政院·玉堂·朝廷二品以上·六曹堂上·兩司長官·奉朝賀單子問安。答曰,知道。大王大妃殿·王大妃殿·中宮殿,內閣·政院·玉堂·朝廷二品以上·六曹堂上·兩司長官·奉朝賀口傳問安。答曰,知道。
金箕晩啓曰,明日召對,取稟。傳曰,停。
金東健啓曰,行大司憲李翊會,執義趙啓昇,掌令曺雲承·鄭義恪,持平兪錫煥·安允中呈辭,監察茶時之意,敢啓。傳曰,知道。
傳于李景在曰,左承旨許遞,前望單子入之。
承旨前望單子入之,趙冀永落點。
傳于李景在曰,承旨房望,順房爲之。
傳于金東健曰,慶尙監司推考。
傳于林永洙曰,摠管有闕之代,前望單子入之。
摠管前望單子入之,都摠管金道喜,副摠管柳相弼落點。
林永洙啓曰,新除授副摠管柳相弼,方在禁錮中,何以爲之?敢稟。傳曰,蕩滌敍用。
吏曹啓目粘連,啓下是白有亦,觀此平安北道暗行御史沈承澤書啓,則昌城前前府使李景純,楚山前府使韓仁植,龍川前府使權謙,前前府使趙熙錫,龜城前府使李昇淵,渭源前前郡守具載鳳等段,繡啓旣請令攸司稟處,更無可論是白遣,熙川郡守鄭喆東段,信人如己,奸鄕之跳踉益甚,置民相忘,災歲之仳㒧可矜,充牣之庫儲,幾致板蕩之患,還戶不過爲二千一百三十戶,而以二千七百戶報營,五百餘戶之加報,將欲何爲?昨秋難捧還詳定收殺,爲一千七十三石,而以一千三百二十七石報營,二百五十四石之加報,其意可知。昨年虛勘,爲五百四十七石,監色新逋,爲五百三十二石零是如爲白乎旀,雲山郡守金德淵段,委任奸鄕,偏信猾吏,邑不得支保,民不得聊生,戊戌冬二千二百二十六石之仍循虛勘,已違經法。昨年穡事,較諸列邑,初非尤甚是去乙,四千三百九十五石,則稱以民間未捧,九百三十石,則歸之官屬未捧,六百五十五石,則諉以各樣預下未捧,其虛勘之數,合爲五千九百八十一石是白遣,實捧爲五千七十一石內,賑資貸用及各樣放下官屬分給,爲八百十石,民分爲四千二百餘石,而皆是倉屬幻弄之糠粃,一無軍民所納之精穀。軍點時犒饋之資,始稱自備,終乃勒徵於將廳,水災後分給之米,初謂賙恤,末復還徵於貧戶,皆出首鄕之指揮,全昧頭緖是如爲白有臥乎所,上項兩邑守令,爲先罷黜,令該府拿問處之爲白乎旀,宣川前府使申錫朋段,倉穀幻弄,實緣束濕之不嚴,差任捧賂,雖出奸鄕之慫慂,邑人尙今諠傳是如爲白乎旀,鐵山前府使趙述永段,蠱惑房嬖,不覺體貌之損失,委任奸吏,亦多民訟之誤決,賣鄕捧賂錢,爲一千五百五十兩是如爲白乎旀,碧潼前郡守吳致文段,私債督徵,偏信冊客之干囑,任賂公行,一從奸鄕之慫慂。廩米之高價發賣,蹈襲前謬,還穀之立本取剩,奈此後弊?己亥春還穀小米四百五十石發賣取剩錢,爲一千一百五十五兩是如爲白乎旀,泰川前縣監林基洙段,觴政無節,吏鄕乘時而欺蔽,用度太濫,罪犯自歸於貪戾,賣還取剩錢,爲八百九十二兩,差任捧賂錢,爲八百六十八兩是如爲白有臥乎所,上項四邑前任守令,不可以已遞而勿論,竝只令該府,拿問處之爲白乎旀,昌城府使金鎰段,弊局奸竇,姑無嚴防之政,災歲還分,未免襲謬之歎是如爲白乎旀,鐵山府使鄭岐源段,賣鄕救急,已是苟且之政,而元鄕之夤緣討索,或失照察是如爲白乎旀,碧潼郡守李玄璣段,衙屬之縱恣,實緣束濕之不嚴,民訟之誤決,未免覈實之或疎是如爲白乎旀,渭原前郡守李敏敎段,倉逋雖卽徵納,旣失先事而嚴飭,謬例無意矯革,奈此後弊之愈甚是如爲白有臥乎所,上項四邑前後守令,竝只從重推考爲白乎旀,江界府使許棨段,流民之未及奠接者,丁錢太急蔘政之或招人言,實爲可惜是如爲白乎旀,泰川縣監任百秀段,饒戶勸分之際,或致不均之歎是如爲白有臥乎所,上項兩邑守令,竝只推考爲白乎旀,定州牧使吳一善段,處己也廉,燭事也明,一副成規,束吏以嚴,撫民以誠,三載靡懈。捧糴之精,責實效於窮春,差任之公,驗淸操於平日,措處周全,不可以一能而稱,聲績優異,誠可爲列邑之最是如爲白有臥乎所,治績若是茂著,宜有激勸之擧,似當施以兒馬賜給之典是白乎矣,係干恩賞,臣曹不得擅便,上裁敎是白乎旀,監司金蘭淳段,公以秉心,嚴以鎭物,持大體而務誠實之政,衆情咸孚,値災歲而殫賙賑之策,一路均惠是如爲白有臥乎所,道臣體重,今姑勿論爲白乎旀,其餘前後守令·察訪等段,旣乏優異之績,亦無顯著之疪,竝只置之爲白乎旀,其外閫帥·中軍·虞候·邊將等乙良,令兵曹稟處爲白乎旀,奏御文字,何等審愼,而龜城府使吳致豊,誤以喆文書啓,不審之失,不可無警。當該御史沈承澤,從重推考,何如?判付啓,依回啓施行爲良如敎。
兵曹啓目粘連,啓下是白有亦,平安道淸北暗行御史沈承澤書啓,吏曹回啓內,閫帥·中軍·虞候·邊將等乙良,令兵曹稟處事,啓下矣。觀此平安道淸北暗行御史沈承澤書啓,則前兵使李寬奎段,戊戌入防軍二千三百名內除番爲一千一百四名,而放料及犒饋米代錢七百二十八兩六錢四分,歸之私橐是白遣,己亥分還時,折米一千石,不爲民分,別給營屬,已是可駭,而稱以情錢,每石一兩式捧納取用之錢,合一千兩是如爲白有臥乎所,纔因淸南御史書啓,旣請拿處矣,拿來後,以此諸條,添問目爲白乎旀,滿浦前僉使金箕祖段,少年措處,胡不愼重,殘鎭災歲,旣多侵虐之怨,邊境重地,亦疎禁戢之政是如爲白乎旀,安義前僉使李良遜段,倉屬護奸,出於昧事是如爲白乎旀,小吉號里前權管金昌洽段,防戍要地,闕戌可駭是如爲白乎旀,廟洞前權管鄭昌信段,爲報舊災,誅求饒民是如爲白有臥乎所,或災歲侵虐,或倉屬護奸,或防戍闕戍,或誅求饒民,俱極可駭。不可以已遞,置而勿論,上項四鎭前邊將,竝施罷職之典爲白乎旀,兵使金煐段,聲望所推,郡鎭知戢,威惠竝施,軍民胥悅,虛留之督捧,庫儲已完,本穀之支放,營屬有賴是如爲白有臥乎所,閫帥事體,與守令·邊將,有異,置之爲白乎旀,其餘中軍·虞候·邊將等,別無優異之績,亦別無顯著之疵,竝只置之,何如?判付啓依允。
金箕晩,以奎章閣言啓曰,卽見原任待敎忠淸監司金英淳封進箋文,則有違格例,爲先推考,原箋文還下送,使之改修正封進,隨所到捧入,何如?傳曰,允。
又以禮曹言啓曰,今此大殿誕日,諸道所封賀箋中,會寧府使趙元錫,以應封官兼別軍職,故各爲封箋,興海郡守咸英錫,彦陽縣監成元鎭,雖非應封官,亦以別軍職,封箋矣。一體看審捧入,而安州牧使南駿應,纔已坐罷,忠州牧使兪碩柱,方有拿命,所封箋文,依前例竝不爲捧入之意,敢啓。傳曰,知道。
曺錫亨,以吏曹言啓曰,徽慶園參奉李光老,以其身病,呈狀乞遞,改差,何如?傳曰,允。
曺錫亨啓曰,吏曹郞廳來言,守令有闕,政事,取稟。傳曰,當日爲之。
以熙川郡守望筒,傳于曺錫亨曰,活人別提成永龜,勿拘擬入。
有政。吏批,行判書李紀淵進,參判未差,參議朴齊明病,同副承旨曺錫亨進。以洪穉圭爲吏曹參判,鄭日泰爲兵曹參議,趙道淳爲兵曹正郞,李昌祖爲禮曹佐郞,韓致容爲兵曹佐郞,趙獻永爲工曹佐郞,朴宗有爲尙衣別提,趙冀永爲冬至兼謝恩副使,尹滋一爲義盈直長,任希兢爲雲山郡守,姜繼遇爲大靜縣監,安秉純爲徽慶園參奉。兼春秋單李東韻。
兵批,判書李憲瑋病,參判鄭鴻慶病,參議鄭日泰未肅拜,參知李是鍊入直進,左副承旨林永洙進。副護軍金鍏·尹致定·李源庚·徐耆淳·柳榮輔,副司直李冕植·朴心壽,以上竝單付。
吏批,再政。以金洛斗爲直講,洪仁秀爲典籍,朴孝聞爲氷庫別提,李建基爲活人別提,徐逈淳爲司䆃奉事,洪在喆爲慶尙監司。兼春秋單李昌祖。
兵批,再政。大護軍金道喜,護軍柳相弼。
兵批,三政。慶尙道兵馬水軍節度使單洪在喆。
林永洙,以都摠府言啓曰,今日入直內三廳,武兼·禁軍及軍兵等,當爲中日習射技放,而大殿誕日相値,不得設行之意,敢啓。傳曰,知道。
曺錫亨,以戶曹言啓曰,時御所內各司雨漏修改吉日時,令日官金宜鍾推擇,則今七月二十四日卯時爲吉云,以此日時,擧行之意,敢啓。傳曰,知道。
金東健,以義禁府言啓曰,忠淸監司金英淳狀啓內,忠州牧使兪碩柱罪狀,令攸司稟處事,啓下矣。兪碩柱,時在任所云,依例發遣府羅將,拿來,何如?傳曰,待待命拿囚。
上在昌德宮。停常參·經筵。
自未時至申時,灑雨下雨,測雨器水深三分。
曺錫亨啓曰,明日召對,取稟。傳曰,停。
金東健啓曰,行大司憲李翊會,執義趙啓昇,掌令曺雲承·鄭義恪,持平兪錫煥·安允中呈辭,監察茶時之意,敢啓。傳曰,知道。
曺錫亨啓曰,三皇忌辰日,親行望拜禮,前期一日以稟事,曾有正式矣。今二十一日,神宗皇帝忌辰日,親行望拜禮,何以爲之?敢稟。傳曰,遣承旨奉室奉審。
注書徐相敎病,代以趙然昌爲假注書。
曺錫亨,以戶曹言啓曰,後漕倉裝發,例在三月十日,而始於五月旬間,交付湖南之境,其中路愆滯之由,已有嶺南道臣論理之啓矣,海運遲速,縱難指日爲期,旣無雨風之見阻,遂致多月之逗留,拖到七月念間,來泊京江,事未前有,萬萬駭歎。前後操飭,不啻申複,昨年處分,何等嚴重,而爲差員者,苟能一倍董督,十分憚畏,則惟意過限,無所顧忌,寧至於此哉?當該差使員薺浦萬戶李文翊,今於點漕之時,姑先決棍,而其在勵後之道,不可略懲而止。待各倉畢納,令駭府拿問嚴勘,何如?傳曰,允。
金東健,以義禁府言啓曰,熙川郡守鄭喆東,雲山郡守金德淵,爲先罷黜,拿問處之,宣川前府使申錫朋,鐵山前府使趙述永,碧潼前郡守吳致文,泰川前縣監林基洙,拿問處之事,傳旨啓下矣。申錫朋·吳致文,今方待命,拿囚,趙述永以羅州營將,時在任所,依例發遣府書吏,交代後拿來,鄭喆東·金德淵,俱在任所,林基洙,下去京畿龍仁地云,依例發遣府羅將,竝拿來,何如?傳曰,待待命拿來。
上在昌德宮。停常參·經筵。
藥房提調金弘根,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李景在啓曰,明日召對,取稟。傳曰,停。
備忘記,義州府尹李圭祊下直,長弓一張,長箭一部,片箭一部,筒兒一箇賜給。
林永洙啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李景在啓曰,右承旨金箕晩,今日不爲仕進,卽爲牌招何如?傳曰,允。
曺錫亨啓曰,吏曹參判洪穉圭,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣,兵曹參議鄭日泰,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
傳于金東健曰,古今島刑配罪人鄭漢達放送。
趙冀永,以禮曹言啓曰,肇慶廟秋享祭日字,以來月初六日推擇啓下後,原啓本,依例移送香室矣。今聞誤以初二日,書塡於祝文,至於傳香云,祝文事體,何等重大,而有此誤書者,事未前有,萬萬驚悚。令香室更爲正書,依北道陵殿香祝齎送例,令忠義衛,罔夜馳傳于本廟官員所到處,而誤書祝文,則依定式行事後,同爲望燎之意,一體分付,當該香室官員,令駭府拿問處之,守僕,令攸司從重科治,何如?傳曰,允。
金東健啓曰,肇慶廟秋享祭,以來八月初六日推擇,而祝文誤塡以初二日,已爲齎傳,香祝所重,何如,而不能審愼,有此無前之擧,萬萬驚悚。祝文,卽令正書罔夜馳傳,而當該香室官員,所當重勘,而本院請推之外,無他可施之罰,何以爲之?敢稟。傳曰,拿處。
以兵曹參議鄭日泰牌不進罷職傳旨,傳于金東健曰,只推。
以右承旨金箕晩牌不進罷職傳旨,傳于曺錫亨曰,只推。
持平兪錫煥,校理金逸淵,正言洪在龍,副修撰洪永圭等啓曰,請書九,亟施追奪官爵之典。措辭見上答三司曰,不允。
持平兪錫煥,正言洪在龍等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,快正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,快正典刑。措辭見上請楸子島安置罪人時煥,更令王府,嚴鞫得情,快正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上。答兩司曰,不允。金鼎元諸子事,不允。魯敬事,已有東朝處分矣,勿煩。
持平兪錫煥啓曰,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,亟令王府,拿鞫嚴覈,快施典刑。措辭見上請島配罪人睦台錫,亟令王府設鞫嚴問,快正典刑。措辭見上。答府曰,不允。
正言洪在龍啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請充軍罪人申綱,亟令王府,拿鞫嚴問,盤覈得情,快伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上。答院曰,不允。
趙冀永,以戶曹言啓曰,各道年分事目,從當磨鍊以入矣,災傷覆審,勿送敬差官,專委道臣,已成近例。今年亦依此擧行事,分付,何如?傳曰,允。
又以禮曹言啓曰,卽接江華留守徐箕淳移文,則以爲,本府鄕校聖殿殿內地衣,年久渝傷,將以今秋節享,兼告修改,告由·移還安祭香祝,自本曹啓稟下送云矣。江華府鄕校聖殿殿內地衣,當於今秋節享,兼告修改,告由·移還安祭香祝,卽令該司照例磨鍊下送,而祝文中,措辭撰出事,一體分〈付〉,何如?傳曰,允。
又以禮曹言啓曰,郊壇四孟朔遣禮郞看審有無頉,自該曹草記事,曾有定式矣,發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先農壇·先蠶壇·雩祀壇·漢江壇·厲壇,壇上及四面紅箭門,墻垣階砌,俱爲無頉,而司寒壇南邊紅箭門顚仆,卽爲修改事,分付該監,而此後看護等節,另加申飭之意,敢啓。傳曰,知道。
林永洙,以都摠府言啓曰,副摠管徐念淳,以文臣堂下朔試射試官,慕華館晝仕出去之意,敢啓。傳曰,知道。
又以兵曹言啓曰,今二十三日,一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李容絃爲內禁將。
林永洙,以兵曹言啓曰,各殿宮儀仗,每於六臘,本曹郞廳,抽栍看審矣,今番摘奸時,果有執頉,逐一反閱,則儀仗之破傷外,全無者數甚夥多,故該庫直文宜顯,出付捕廳,査實其委折,則渠果流伊偸出納供,莫重儀物,恣意偸竊,事未前有,萬萬驚駭。當駭郞廳,令該府拿問處之,庫直段,移法司照律嚴勘,儀仗,令該曹改備之意,分付,何如?傳曰,允。
金東健,以義禁府言啓曰,因平安道淸北暗行御史沈承澤書啓,吏曹回啓內,昌城前前府使李景純,楚山前府使韓仁植,龍川前府使權謙,前前府使趙熙錫,龜城前府使李昇淵,渭原前郡守具載鳳等,繡啓旣請令攸司稟處,更無可論爲辭矣。李景純,以全羅右水使,時在任所,依例發遣府都事,交龜後拿來,韓仁植·權謙·趙熙錫·李昇淵·具載鳳等,今方待命,竝拿囚之意,敢啓。傳曰,知道。待待命拿囚。
又以義禁府言啓曰,因平安道淸北暗行御史沈承澤書啓,兵曹回啓內,前兵使李寬奎所犯諸條,添問目爲辭矣。李寬奎,待待命拿囚事,命下,行會該道,姑未上來,待就囚後,添問目捧供,何如?傳曰,允。
又以義禁府言啓曰,薺浦萬戶李文翊,拿問嚴勘事,傳旨啓下矣,李文翊,待各倉畢納後,拿囚之意,敢啓。傳曰,知道。
槐院分館三點,魏鍾善·李亨泰·黃起漢·尹行福·沈宜元·李又新·張仁遠·尹載善·鄭駿容·金畯·趙永大·申直模·睦仁㦳·李廣貞·趙鳳夏·金錫模·金昌秀·柳道海·李鼎信·李建春·兪貞煥·成錫魯·孫相馹·金達淵·朴齊淵·姜冕奎·尹致賢·李在瀚。
義禁府啓目,宣川前府使申錫朋,碧潼前郡守吳致文,泰川前縣監林基洙等原情云云。傳旨內辭緣,泛稱遲晩,所當請刑是白乎矣,申錫朋·吳致文等段,曾經宣傳官,林基洙曾經侍從,勿爲請刑,載在大典通編,竝只議處,何如?判付啓依允。又啓目,安州牧使南駿應,成川府使閔致文等原情云云。傳旨內辭緣,泛稱遲晩,南駿應段,刑推得情爲白乎旀,閔致文段,所當請刑是白乎矣,曾經侍從,勿爲請刑,載在大典通編,議處,何如?判付啓依允爲旀,南駿應段,除刑推議處爲良如敎。又啓目,楚山前府使韓仁植,龍川前府使權謙,前前府使趙熙錫,龜城前府使李昇淵,渭原前前郡守具載鳳等原情云云。問目內辭〈緣〉,泛稱遲晩,權謙段,刑推得情爲白乎旀,韓仁植·趙熙錫·李昇淵·具載鳳等段,所當請刑是白乎矣,李昇淵曾經摠府郞,韓仁植·趙熙錫·具載鳳等段,曾經宣傳官,勿爲請刑,載在大典通編,竝只議處,何如?判付啓依允爲旀,權謙段,除刑推議處爲良如敎。
義禁府啓目,務安縣監李魯奎原情云云。傳旨問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。
校理李正履疏曰,伏以臣,猥忝出疆之役,涉冬徂春,使事克竣,而重被人言,杜門訟愆,薄譴旋敍,恩除繼下,惶隕感激,重以慙汗。蓋行臺之任,無所不攝,職是士介,責重專對,而顚倒猖披,上關宸聽,官箴之來,臣所甘受,忠信篤敬,雖不及於古人,行己不辱,竊有聞於士節,而貽羞至此,陳力無望,自處之義,惟在反求,外至之言,遑敢多辨。召牌儼臨,承膺無路,適値大論方張,聲討時急,冒沒出肅,趨走聯參,而揆以廉隅,實難蹲仍。伏乞聖慈,特刊臣職名,以爲日後奉使不職者之戒焉。臣於乞免之章,不容贅他,而目下聲討之事,卽倫常之所關,神人之共憤,合辭之論,聯箚之言,旣已臚列無餘,不待疊床,重煩聖德,而天討雖已略行,王章未獲夬伸。伏望聖明,仰稟東朝,亟允臺請,以洩輿憤焉。臣無任云云。省疏具悉。向來事,不須追提。魯敬事,已有處分,爾其勿辭察職。
上在昌德宮。停常參·經筵。
金東健,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
又啓曰,來二十五日,朝參日次矣,敢稟。傳曰,停。
金箕晩啓曰,明日召對,取稟。傳曰,停。
傳于曺錫亨曰,同副承旨與禮曹堂上·戶曹郞廳,依定式馳詣宣武祠,奉審以來。
注書沈敬澤病,代以洪祐健爲假注書。
傳于金箕晩曰,兩司·諸臺竝許遞,政官牌招開政。
金箕晩,以吏曹言啓曰,繕工監監役官許雋,假監役宋益洙·崔琳,俱以身病,呈狀乞遞,竝改差,何如?傳曰,允。
有政。吏批,行判書李紀淵進,參判未差,參議朴齊明進,同副承旨曺錫亨進。以李鼎臣爲吏曹參判,李羲準爲大司憲,李淵祥爲大司諫,韓宓履爲執義,李光載爲司諫,李珽·金基煥爲掌令,韓致容·宋顯洙爲持平,朴鳴載爲獻納,鄭基世·趙龜夏爲正言,曺雲承爲副應敎,洪穉圭爲工曹參判,金左根爲同經筵,徐念淳爲同義禁,朴齊輝爲兵曹正郞,卓雲翰爲司藝,李羲俊爲典籍,尹會善·韓璞爲假監役。故參判尹命圭贈吏判,文衡例兼,依法典贈職。
兵批,判書李憲瑋進,參判鄭鴻慶,參議鄭日泰病,參知李是鍊入直,右副承旨金東健進。以李嘉愚爲知事,金益鍾·申彦模·金達衡爲五衛將,鄭明行爲忠壯將,李相冕爲訓鍊判官,沈樂臣爲全羅右水使,洪大恒爲羅州營將,金厚載爲龍媒僉使,金仁順爲馬梁僉使。舊坡知權管單具永淳。大護軍李翊會,護軍韓鎭㦿·洪稚圭,副司直趙啓昇·金穰根·曺雲承·鄭義恪·兪錫煥·安允中·金圭瑞,副司果洪在龍·徐珖輔,前參奉李季淵,及第朴勝圭,以上,今加折衝加資事,覆啓判下。
吏批,再政。以沈承澤爲修撰,朴晦壽爲禮曹判書,金左根爲左尹,李彙圭爲兵曹佐郞,趙秉性爲監役。兼春秋單李佑伯。三政。左尹單李憲球,右尹單金左根。
兵批,再政。以李根永爲武兼。
金東健,以刑曹言啓曰,口傳下敎內,璿源殿守僕高興吉,令攸司科治,照羅赤崔永錫定配事,命下矣,興吉,依大明律宮內忿爭相毆者杖一百之文,決杖一百,放送,永錫,全羅道扶安縣定配所,卽爲押送之意,敢啓。傳曰,知道。
又以刑曹言啓曰,兵曹啓辭內,各殿宮儀仗,每於六臘,本曹郞廳,抽栍看審矣,今番摘奸時,果有執頉,逐一反閱,則儀仗之破傷外,全無者數甚夥多,故該庫直文宜顯,出付捕廳,査實其委折,則渠果流伊偸出納供,莫重儀物,恣意偸竊,事未前有,萬萬驚駭。當該郞廳,令該府拿問處之,庫直段,移法司照律嚴勘,儀仗,令該曹改備之意,分付,何如?傳曰,允事,命下矣,謹按律文,則大明律盜內府財物條,凡盜內府財物者,皆斬,小註曰,乘輿服御物,皆是,乘輿服御物條,有曰,臨時奏聞區處。今此文宜顯,以多年典守之庫直,流伊偸出,雖與潛身竊取稍異,而參互律例,只有內府服御物條,可以照擬。固當以一律擬入,而乘輿服御物條,旣有臨時奏聞區處之文,故不敢擅斷,上裁,何如?傳曰,嚴刑遠配。
又以刑曹言啓曰,卽接全羅監司李穆淵文移,則礪山府徒三年定配罪人李召史,扶安縣徒一年定配罪人劉汝曜等,限滿云矣。取考曹上配案,則李召史,亂打本夫頭部破傷罪,丁酉九月定配,劉汝曜詬罵士族罪,己亥七月定配,今已限滿的實,竝依法典放送後,徒流案頉下事,分付道臣之意,敢啓。傳曰,知道。
又以刑曹言啓曰,傳曰,古今島刑配罪人鄭漢達放送事,命下矣,鄭漢達,卽爲放送後,徒流案頉下事,分付道臣之意,敢啓。傳曰,知道。
又以刑曹言啓曰,儀仗偸出罪人文宜顯擬律草記批旨內,嚴刑遠配事,命下矣,宜顯嚴刑一次後,慶尙道機張縣遠地定配所,卽爲押送之意,敢啓。傳曰,知道。
吏曹參判洪穉圭疏曰,伏以臣於病伏昏囈之中,伏奉亞銓除旨,此是前冬已試蔑效之職也,見今宿症,跨歲沈淹,房闥運動,猶此須人,特點,雖極感惶,實狀無望陳就。且臣與本曹判書臣李紀淵,有內外從應避之嫌,揆以公格,在下當遞。伏乞聖慈,特遞臣銓任,以便公私,千萬幸甚。臣無任云云。答曰,省疏具悉。所請,依施。
左副承旨林永洙疏曰,伏以臣,昨伏見禮曹草記下者,則肇慶廟秋享祭日字,以來八月初六日推擇,而祝文中,以初二日,誤爲書塡,仍爲傳香,以致香室官員拿處之命,臣亦傳香時矇不覺察之罪,在所難免,玆敢忙陳短章。伏願聖明,亟下處分,乞被當勘之律,以昭法紀,千萬幸甚。臣無任云云。省疏具悉。爾則從重推考。
上在昌德宮。停常參·經筵。
曺錫亨啓曰,明日召對,取稟。傳曰,停。
傳于林永洙曰,左承旨·右副承旨竝許遞,前望單子入之。
承旨前望單子入之,朴齊憲·李基華落點。
林永洙啓曰,新除授承旨朴齊憲·李基華,方在譴罷中,何以爲之?敢稟。傳曰,竝蕩滌敍用。
行大司憲李羲準,執義韓宓履,司諫李克載,掌令李珽·金基煥,持平韓致容·宋顯洙,校理李正履,副校理任百經等啓曰,請書九,亟施追奪官爵之典。措辭見上答三司曰,不允。
行大司憲李羲準,執義韓宓履,司諫李光載,掌令李珽·金基煥,持平韓致容·宋顯洙等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之律,一依尙魯〈例〉,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府嚴鞫得情,夬正典刑。措辭見上請物故罪人鼎元,更令王府嚴覈得情,夬正典刑。措辭見上請追奪罪人魯敬,亟施孥戮之典。措辭見上答兩司曰,不允。魯敬事,已有東朝處分矣,勿煩。
行大司憲李羲準,執義韓宓履,掌令李珽·金基煥,持平韓致容·宋顯洙等啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,快正典刑。措辭見上。答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬正典刑。措辭見上請島配罪人睦台錫,亟令王府拿鞫嚴問,明正典刑。措辭見上新除授大司諫李淵祥,時在慶尙道慶州地,獻納朴鳴載,時在京畿驪州地,正言鄭基世,時在咸興府,趙龜夏,時在楊州地,請竝斯速乘馹上來事,下諭。答院曰,不允。下諭事,許遞。
曺錫亨啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,大司諫李祖榮,獻納趙啓昇,正言南性敎·洪在龍落點。
曺錫亨,以弘文館言啓曰,新除授副應敎曺雲承,修撰沈承澤,竝卽牌招察任,何如?傳曰,允。
義禁府啓目,向前韓仁植·權謙·趙熙錫·李昇淵·具載鳳等亦,韓仁植段,該邑所謂自首穀名色,果是各倉謬斂,而旣不入己,屬之民庫,則其中六十四石之只爲取用,似不近理,囚供稱以移補城役者,亦或無怪是白乎矣,至若還穀之立本取剩,設令添補支放,便成流來邑例是白良置,旣無節目之現出於繡査,則今此分疏,無以取準兺除良,賣任捧賂,人命致傷,跡有可執,法難曲貸是白遣,權謙段,公貨之乾沒,私錢之勤貸,民庫之冒減,勅留之取用,還簿之授弄,獄訟之責賂,繡啓所論,歸之貪饕囚供之無難發明,有若一無所犯者然。論以紀綱,尤合重勘是白遣,趙熙錫段,詳定作錢條二千石之料理取剩云者,繡論頗欠指的,故囚供有此分疏是白乎矣,第其倉剩之勒斂取用,任帖之遞後發賣,有一於此,難免當勘是白遣,李昇淵段,繡啓之諸條臚列,囚供則一切分疏,外面驟看,似若無犯是白乎乃,砲糧秋納之認作年例,綿布剩錢之諉非官用者,其所發明,自多破綻兺除良,內庫雜費之前期推移,官廩朔餘之廳徵懸錄,俱不別白,未足昭脫是白遣,反餘條之襲謬,賣鄕錢之多少,其所爲說,亦無的證,執此以論,烏得免罪是白遣,具載鳳段,折米八百石之散賣立本,設如囚供之屬諸民庫加下是白良置,論以糴法,不當擅行是白遣,旣云屬之民庫加下,則又有何濫斂査得之錢是白加喩,以此以彼,不免破綻是白乎旀,例受米及耗耗條名色,旣係法外之事,而襲謬之罪,亦自首實,竝只以此照律,何如?判付啓依允。又啓目,向前南駿應亦,閔致文等亦,南駿應段,稅捧之減斗革賂,固是惠民之政,而第其色落之竝入,大爲庫屬之失利,則澤不下究,奸由中生,以致繡廉之執此爲咎是白加喩,至若民庫加下條之結斂充補,縱云邑例,有違經法,以此照律爲白乎旀,閔致文段,此囚重案,卽輕殖錢一事,而第其來去泒用,眞如繡啓所論,何不到底取招?俾無毫末疑眩是白加喩,觀於囚供,以初無是事,至請行査,則有不可以繡啓體重,硬斷直勘是白遣,曾餘錢穀之會錄,營勘旣有元數,則繡啓之謂無歸屬,未知何指,而囚供之執此分疏,亦似有說是白乎乃,第料條色落,若是會付元穀中除出,則固不可不立本充數,而苟非然者,則剩餘四千五百兩之不由巡營知委,而私自無名添還者,意雖出於防弊,跡反歸於擅分,揆諸經法之間,難免那移之目,以此照律,何如?判付啓依允。又啓目,向前李魯奎亦,元太授米,有違稅法是白乎乃,旣非準折,且非多數,則參以歉年事勢,足爲原恕之端是白遣,至若發船之稍淹,該邑之假差,囚供分疏,亦或無怪,而雜費條之代錢,不有事目,船漢輩之作奸,亦欠察飭,以此照律,何如?判付啓依允。又啓目,向前申錫朋·吳致文·林基洙等亦,申錫朋段,倉簿縱云親執,而奸弊則莫察,任差專委首鄕,而欺弊則多端,雖〈無〉躬犯之跡,難免昏謬之失,以此照律爲白乎旀,吳致文段,廩米執錢,囚供則縱云比市直減捧,而旣非詳定發賣,則等是高價是白遣,還穀立本,囚供則諉諸遞歸後所爲,而致令吏緣作奸者,誰將任咎是白乎乙喩,訟賂任債,矧有依俙之跡,則繡啓論列,似非爽實之歸是白遣,林基洙段,任不數遞,則賂果不行是白乎乙喩,賣還立本,所係法外,則諉之倉奸,自歸窘遁,繡論歸重,當律難免,竝只以此照律,何如?〈判付〉啓依允。又啓目,儀仗庫郞廳李奎憲原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,香室官員安國鎭原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
慶尙監司洪在喆疏曰,伏以臣,愚鈍疎闇,百無一長,遭會昌辰,偏被薰育,仰感鴻私,俯愧駑塞,凡夷險燥濕之可以奔走效力者,則只欲矢心向前,惟造化是聽耳。前後踐揚,已踰涯量,頂踵皆恩,毫毛蔑報,而近又匪分冥升,遂廁卿列,臣方內兢外㥏,歷月而尙且靡已,不謂玆者,猥蒙新除,以臣爲慶尙道觀察使者,臣奉誥驚怳,莫省攸措。臣是世祿之裔,夙慕榮利,志存進取,初無恬退高尙之操,而今此所叨之職,卽世所稱雄藩大鎭,人所艶羨者也。顧臣家本貧素,親老多病,高牙大纛,可以供歡乎親心,豐餼厚廩,足以致養乎親體,恒情願欲,臣有甚人,臣固當蹶趨命,樂爲之赴,何暇爲備例辭巽,而第念,方岳專寄也,旬宣丕責也,苟非望實才猷,憚壓一路,綜理庶務者,則上不宜濫授,下不敢冒膺也,明矣。況此嶠南全省,視諸他尤有所綦重焉,地鉅而物殷,治劇而事氄,其鄕則鄒·魯也,而士趨漸渝,其賦則浙杭也,而民産益罄,其控制懷緩之方,則峽沿之習尙,各殊,島夷之變詐,百出。其於委畀之際,不容不其難其愼,而雖以臣聞見所及言之,挽近以來,百弊蝟興,虛簿雲積而倉舍枵蕩,淳俗日變而村閭蕭索,雖蠲豁之擧,課歲有請,然轉輸之役,頻年不息,譬如沈舵之舟,折之車,正須副手善御,然後始可以利泊而安稅也。見今雋彦林立,不患無人,而迺以如臣之散材劣乘,謬辱聖簡,畢竟債誤,可立而俟,以臣視臣,自知不稱,以人視臣,尤當謂何?且念臣,門戶單寒,根植孤弱,浮沈苟容,可幸無罪,而今忽以此加臣,臣其何堪?器滿則溢,福過而災,猶屬臣身,有不遑恤,而竟至擔負不克,顚仆隨至,徒貽九重南顧之憂,則臣雖萬死,將奚以贖?左右思度,末由承當,玆敢略綴文字,控溷崇嚴。伏乞聖明,曲垂鑑諒,仰稟東朝,亟遞臣新除觀察使之任,俾重藩無瘝,微分獲安,千萬至祝。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
金箕晩啓曰,明日召對,取稟。傳曰,停。
李景在啓曰,同副承旨李基華,今日不爲仕進,卽爲牌招,何如?傳曰,允。
又啓曰,左副承旨朴齊憲,時在京畿楊州地,斯速乘馹上來事,下諭,何如?傳曰,允。
金箕晩啓曰,禮曹判書朴晦壽,吏曹參判李鼎臣,工曹參判洪穉圭,右尹金左根,除拜後過三日,不爲出肅,竝依定式推考警責,仍卽牌招察任,何如?傳曰,允。
李景在啓曰,假注書趙然昌,身病猝重,勢難察任,今姑改差,何如?傳曰,允。
趙然昌改差,代以李㘾爲假注書。
李㘾在外,代以沈宜元爲假注書。
以修撰沈承澤牌不進罷職傳旨,傳于金箕晩曰,只推。
金箕晩,以弘文館言啓曰,修撰沈承澤,旣有只推之命,卽爲牌招察任,何如?傳曰,允。
獻納趙啓昇啓曰,臣言議風采,本不合於淸朝耳目之任,而納言除旨,又下於千萬夢想之外,臣感恩怵義,雖不得不章皇出肅,粗伸叨謝之忱,而第臣於本院,已經亞諫,揆以公格,在所當遞,何敢晏然於臺次乎?請命遞斥臣職。答曰,依啓。
行大司憲李羲準,大司諫李祖榮,執義韓宓履,司諫李光載,掌令李珽·金基煥,持平韓致容,校理李正履,正言南性敎·洪在龍,副修撰任百經等啓曰,請書九,亟施追奪官爵之典。措辭見上答三司曰,不允。
行大司憲李羲準,大司諫李祖榮,執義韓宓履,司諫李光載,掌令李珽·金基煥,持平韓致容,正言南性敎·洪在龍等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,快正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,快正典刑。措辭見上請楸子島安置罪人時煥,更令王府嚴鞫得情,快正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上。答兩司曰,不允。金鼎元諸子事,不允。魯敬事,已有東朝處分矣,勿煩。
行大司憲李羲準,執義韓宓履,掌令李珽·金基煥,持平韓致容等啓曰,請古今島爲奴罪人韓鼎鎭,亟令王府卽爲拿來,嚴鞫得情,快正典刑。措辭見上請充軍罪人申綱,亟令王府拿鞫嚴覈,夬正典刑。措辭見上請島配罪人睦台錫,亟令王府設鞫嚴問,快正典刑。措辭見上。答府曰,不允。
大司諫李祖榮,司諫李光載,正言南性敎·洪在龍等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,快正典刑。措辭見上請充軍罪人申綱,亟令王府設鞫嚴問,盤覈得情,快伸典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
以同副承旨李基華牌不進罷職傳旨,傳于曺錫亨曰,只推。
以京畿監司李奎鉉狀啓,金浦郡守洪吉周所患泄痢,一向苦劇,連呈辭狀,不得已罷黜事,傳于金箕晩曰,令該曹口傳擇差,不多日內下送。
吏曹口傳政事,以洪淳謨爲金浦郡守。
義禁府照目粘連,宣川前府使申錫朋,碧潼前郡守吳致文,泰川前縣監林基洙等矣,本府議啓內,申錫朋段,倉簿縱云親執,而奸弊則莫察,任差專委首鄕,而欺蔽則多端,雖無躬犯之跡,難免昏謬之失,以此照律爲白乎旀,吳致文段,廩米執錢,囚供則縱云比市直減捧,而旣非詳定發賣,則等是高價是白遣,還穀立本,囚供則諉諸遞歸後所爲,而致令吏緣作奸者,誰將任咎是白乎乙喩,訟賂任債,矧有依俙之跡,則繡啓論列,似非爽實之歸是白遣,林基洙段,任不數遞,則賂果不行是白乎乙喩,賣還立本,最係非法,則諉之倉奸,自歸窘遁,繡論歸重,當律難逭,竝只以此照律罪。申錫朋段,以制書有違律,杖一百收贖,告身盡行追奪。吳致文·林基洙等段,以那移出納律,各杖一百收贖,告身盡行追奪,流三千里定配,竝只私罪,奉敎依允爲旀,申錫朋段,功議各減一等,吳致文·林基洙等段,竝只功減一等爲良如敎。又照目粘連,楚山前府使韓仁植,龍川前府使權謙,前前府使趙熙錫,龜城前府使李昇淵,渭原前郡守具載鳳等矣,本府議啓內,韓仁植段,該邑所謂自首穀名色,果是各倉謬斂,而旣不入己,屬之民庫,則其中六十四石之只爲取用,似不近理,囚供稱以移補城役者,亦或無怪是白乎矣,至若還穀之立本取剩,設令添補支放,便成流來邑例是白良置,旣無節目之現出於繡査,則今此分疏,無以取準兺除良,賣任捧賂,人命致傷,跡有可執,法難曲貸是白遣,權謙段,公貨之乾沒,私錢之勒貸,民庫之冒減,勅留之取用,還簿之換弄,獄訟之責賂,繡啓所論,歸之貪饕,則囚供之無難發明,有若一無所犯者然。論以紀綱,尤合重勘是白遣,趙熙錫段,詳定作錢條二千石之料理取剩云者,繡論頗欠指的,故囚供有此分疏是白乎矣,第其倉剩之勒斂取用,任帖之遞後發賣,有一於此,難免當勘是白遣,李昇淵段,繡啓之諸條論列,囚供則一切分疏,外面驟看,似若無犯是白乎乃,砲糧秋納之認作年例,綿布剩錢之諉非官用者,其所發明,自多破綻兺除良,內庫雜費之前期推移,官廩朔餘之廳徵懸錄,俱不別白,未足昭脫是白遣,反餘條之襲謬,賣鄕錢之多少,其所爲說,亦無的證,執此以論,烏得免罪是白遣,具載鳳段,折米八百石之發賣立本,設如囚供之屬諸民庫加下是白良置,論以糴法,不當擅行是白遣,旣云屬之民庫加下,則又有何濫斂査得之錢是白加喩,以此以彼,不免破綻是白乎旀,例受米及耗耗條名色,旣係法外之事,而襲謬之罪,亦自首實,竝只以此照律罪,各杖一百收贖,告身盡行追奪,流三千里定配,竝只私罪,奉敎依允爲旀,竝只功減一等爲良如敎。又照目粘連,安州前牧使南駿應,成川前府使閔致文等矣,本府議啓內,南駿應段,稅捧之減斗革賂,固是惠民之政,而第其色落之竝入,大爲庫屬之失利,則澤不下究,奸由中生,以致繡廉之執此爲咎是白加喩,至若民庫加下條之結斂充補,縱云邑例,有違經法,以此照律爲白乎旀,閔致文段,此囚重案,卽輕殖錢一事,而第其來去泒用,眞如繡啓所論,何不到底取招,俾無毫末疑眩是白加喩,觀於囚供,以初無是事,至請行査,則有不可以繡啓體重,硬斷直勘是白遣,賑餘錢穀之會錄,營勘旣有元數,則繡啓之謂無歸屬,未知何指,而囚供之執此分疏,亦似有說是白乎乃,第料條色落,若是會付元穀中除出,則固不可不立本充數,而苟非然者,則剩餘錢四千五百兩之不由巡營知委,而私自無名添還者,意雖出於防弊,跡反歸於擅分,揆諸經法之間,難免那移之因,以此照律罪。南駿應段,以制書有違律,杖一百收贖,告身盡行追奪。閔致文段,以那移出納律,杖一百收贖,告身盡行追奪,流三千里定配,竝只私罪,奉敎依允爲旀,竝只功議各減一等爲良如敎。又照目粘連,務安縣監李魯奎矣,本府議啓內,元太換米,有違稅法是白乎乃,旣作準折,且作多數,則參以歉年事勢,足爲原恕之端是白遣,至若發船之稍淹,該邑之假差,囚供分疏,亦或無怪,而雜費條之代錢,不有事目,船漢輩之作奸,亦欠察飭。以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,向前李奎憲亦,從前交代之際,旣無照數傳掌之例,則到今反閱之後,難責不善典守之失是白乎矣,職是兼郞,事合示警,以此照律,何如?判付啓依允。又照目粘連,向前安國鎭亦,書寫縱非其任,準祝難免不審,以此照律,何如?判付啓依允。
大司成趙鶴年疏曰,伏以臣,跧伏鄕廬之中,伏奉除旨,以臣爲成均館大司成者,華誥遠宣,榮動閭里,臣於是,惝怳震駴,莫省所以。夫是職也,卽虞典之敎胄,周官之司樂,于以弘欽亮之功,贊作成之化,視其人之得失,而文敎之汚隆,士風之淳漓,是係,爲官擇人,何官不然,而簡選之峻,逈有別焉,臣果其人乎哉?若謂承藉先蔭,則臣甚不肖,無能爲役,若謂推遷節次,則臣實極陋,無所取材,又若謂文學之容有可錄,則臣尤萬萬不襯似矣。臣幼而失學,長益荒嬉,懵經而懷墻面之恥,臨文而受根銀之譏,雖使臣負笈操觚,周還乎考藝之場,依舊是空空然沒字碑耳,況可擬議於登皐比而秉試筆,裒然爲師儒之長乎?卽此數者,實難冒膺,而臣於前冬,猥承三銓特點,感怵居先,非眛駕屨之義,疾病之中,兼抱嬴博之慼,敢控微懇,獲蒙恩禠,到底洪造,感戴靡極。今於千萬不自意,忝叨見銜,居然爲二朔之久,而臣蒲質,望秋先零,薪憂入夏益苦,委綴床玆,蠢動無望,而臣若一向泯伏,不以實聞,則是自阻於曲遂之至德大化也,若又縣道陳懇,坐要體諒,則亦非臣義分之所敢安,擔病入城,悉暴衷悃。伏乞聖明,察臣言之匪出飾讓,念公器之不可濫授,亟遞臣見帶之職,俾安私分焉。臣無任云云。省疏具悉。爾其勿辭察職。
上在昌德宮。停常參·經筵。
林永洙,以都摠府言啓曰,今日入直內三廳,武兼·禁軍及軍兵等,中日習射技放,請出標信,傳曰,知道。
曺錫亨啓曰,明日召對,取稟。傳曰,停。
林永洙啓曰,同副承旨李基華,今日不爲仕進,卽爲牌招,何如?傳曰,允。
又啓曰,假注書沈宜元,時無職名,令該曹依例付軍職,冠帶常仕,何如?傳曰,允。
以修撰沈承澤牌不進罷職傳旨,傳于曺錫亨曰,只推。
曺錫亨,以弘文館言啓曰,修撰沈承澤,旣有只推之命,卽爲牌招察任,何如?傳曰,允。
持平宋顯洙,校理李正履,正言洪在龍,副修撰任百經等啓曰,請書九,亟施追奪官爵之典。措辭見上答三司曰,不允。
持平宋顯洙,正言洪在龍等啓曰,請物故罪人國榮,亟施孥籍之典。措辭見上請物故罪人裕,亟施孥籍之典。措辭見上請逆賊漢祿,亟施孥籍之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,快正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上。答兩司曰,不允。金鼎元諸子事,不允。魯敬事,已有東朝處分矣,勿煩。
持平宋顯洙啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫,亟令王府設鞫嚴問,夬正典刑。措辭見上答府曰,不允。
正言洪在龍啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上。答院曰,不允。
曺錫亨,以禮曹言啓曰,東萊府使上送去己亥條入送使倭及別差倭所獻進上物種,依昨年上來別幅數爻,看品捧入,而其中大和眞朱八斤,漂流未拯,革裹大簿匣一備,撒金大屛風一雙,貼金小屛風四雙,竝沈水破傷,故單子中,懸註以入之意,敢啓。傳曰,知道。
林永洙,以兵曹言啓曰,宣傳官李兢緖,五衛將金基祚,文臣兼宣傳官兪鎭五,俱爲過限未肅拜,曹司五衛將金鼎集,景福宮衛將朴東郁·朴宗學,慶熙宮衛將李時豐·李鎭成,俱以病難供職,呈狀乞遞,竝改差,何如?傳曰,允。
又以義禁府言啓曰,時囚罪人吳致文·林基洙·韓仁植·權謙·趙熙錫·李昇淵·具載鳳·閔致文等,各杖一百,流三千里,照律公事判付內,依允,竝功減一等,閔致文段,功議各減一等事,命下矣,吳致文,功減一等,杖一百收贖,告身盡行追奪,忠淸道槐山郡仁山驛,徒三年定配。林基洙,功減一等,杖一百收贖,告身盡行追奪,江原道狼川縣山陽驛,徒三年定配。韓仁植,功減一等,杖一百收贖,告身盡行追奪,江原道洪川縣蓮峰驛,徒三年定配。權謙,功減一等,杖一百收贖,告身盡行追奪,忠淸道報恩郡含林驛,徒三年定配。趙熙錫,功減一等,杖一百收贖,告身盡行追奪,黃海道遂安郡位羅驛,徒三年定配。李昇淵,功減一等,杖一百收贖,告身盡行追奪,忠淸道淸風府水山驛,徒三年定配。具載鳳,功減一等,杖一百收贖,告身盡行追奪,忠淸道鎭川縣長楊驛,徒三年定配。閔致文,功議各減一等,杖九十收贖,告身盡行追奪,江原道原州牧丹邱驛,徒二年半定配,而以議啓內辭意,具罪目,依例發遣府書吏·羅將,押送于各其配所,何如?傳曰,允。
同副承旨李基華疏曰,伏以臣,本以無似,頃膺承宣之任,自速昏謬之罪,而籌啓厚恕,聖度寬假,譴罷薄罰,匪罪伊榮。臣杜門跧伏,自訟之不暇,而曾未幾何,前望特點,忽下於夢想之外,感恩之極,宜卽蹶趨膺,而第臣於日昨,偶得暴泄,晝宵在溷,眞元大脫,召牌之下,蠢動無路,玆敢短章自列,仰瀆崇嚴。伏乞聖慈,俯垂鑑諒,亟遞臣所帶之職,俾安私分焉。臣無任云云。省疏具悉。爾其勿辭察職。
上在昌德宮。停常參·經筵。
藥房都提調趙寅永,副提調李景在啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
金箕晩啓曰,明日召對,取稟。傳曰,停。
李基華啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
以修撰沈承澤牌不進罷職傳旨,傳于金箕晩曰,只推。
金箕晩,以弘文館言啓曰,修撰沈承澤,旣有只推之命,卽爲牌招察任,何如?傳曰,允。
持平韓致容,校理李正履,正言南性敎,副修撰任百經等啓曰,請書九,亟施追奪官爵之典。措辭見上答三司曰,不允。
持平韓致容,正言南性敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典。措辭見上請永喆,更爲設鞫嚴問,期於得情,快正典刑。措辭見上請物故〈罪〉人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,快正典刑。措辭見上請楸子島安置罪人時煥,更令王府嚴鞫得情,快正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上。答兩司曰,不允。金鼎元諸子事,不允。魯敬事,已有東朝處分矣,勿煩。
持平韓致容啓曰,請古今島爲奴罪人韓鼎鎭,亟令王府卽爲拿來,嚴鞫得情,快正典刑。措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫,亟令王府設鞫嚴問,快正典刑。措辭見上。答府曰,不允。
正言南性敎啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,快正典刑。措辭見上請充軍罪人申綱,亟令王府拿鞫嚴問,盤覈得情,快正典刑。措辭見上請島配罪人睦台錫,亟令王府拿鞫嚴問,明正典刑。措辭見上。答院曰,不允。
李基華啓曰,卽見刑曹坐不坐單子,則連三日無緣不坐,詞訟劇地,委屬可悶。當該堂上,竝推考,何如?傳曰,允。
以全羅監司李穆淵狀啓,臨陂縣令李觀夏身死事,傳于金箕晩曰,令該曹口傳各別擇差,不多日內下送。
以修撰沈承澤牌不進罷職傳旨,傳于金箕晩曰,只推。
金箕晩,以內醫院都提調意啓曰,提調金弘根,今日問安,不爲仕進,卽爲牌招,何如?傳曰,允。
又以吏曹言啓曰,因備邊司草記,江原道杆城居嘉善李冕國捐納錢,爲三千兩,旣有登聞之後,不可不一例奬勸,令該曹稟處事,允下矣。李冕國之捐財補用,誠極嘉尙,其在激勸之道,合有褒賞之擧,施以邊將待窠除授之典,何如?傳曰,允。
義禁府照目粘連,香室官員安國鎭矣,本府議啓內,書寫縱非其任,準祝難免不審,以此照律,罪笞四十收贖,附過還職,私罪,奉敎依允。又照目粘連,儀仗庫郞廳李奎憲矣,本府議啓內,從前交代之際,旣無照數傳掌之例,則到今反閱之後,難責不善典守之失是白乎矣,職是兼郞,事合示警,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又啓目,平安前兵使李寬奎原情云云。傳旨問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。又啓目,殷山前縣監金龍洛原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。
吏曹啓目粘連,啓下是白有亦,平安監司金蘭淳畢賑狀啓據,賑恤廳覆啓內,守令之捐廩自備,固是職分內事,而願納民人之出義捐財,尤極嘉尙。不可無分等褒奬之擧,竝令該曹考例稟處事,允下敎是白乎所,考見本道別單,則公賑邑中和府使李南輔段,自備小米八十石零,鹽七十七石零,醬三十石零,藿一萬八千七百三十九條是如爲白乎旀,孟山縣監洪大朋段,自備折米五百二十八石零,鹽二十五石零,醬九石零,藿三千六百五十二條是如爲白有臥乎所,兩邑守宰之捐廩自備,殫誠對揚,殊用嘉尙,而俱係職分內事是白遣,私賑邑肅川府使李熙庚段,自備折米三百六十九石零是如爲白乎旀,救急邑江西縣令兪致善段,自備折米四百石是如爲白有臥乎所,私賑救急邑之不得請賞,已成近例,竝只置之爲白乎旀,願納人博川嘉善朴宗恒,納錢四千五百兩,安州幼學林基洪,嘉山幼學鄭聖年,平壤幼學南之轍·朴元赫,三登幼學朱正燮·金敎麟等上項六人,各納錢三千兩,殷山折衝全膺履,平壤幼學金永魯等兩人,各納錢一千五百兩,平壤嘉善李迪昇·元,陽德幼學尹敬烈,咸從幼學郭東奎,閑良劉慶翰等上項五人,各納錢一千兩是如爲白有臥乎所,補賑之數,雖有多寡之別,不可無拔例激勸之擧。朴宗恒段,實職除授後,施以邊將待窠除授之典是白乎旀,林基洪·鄭聖年·南之轍·朴元赫·朱正燮·金敎麟等段,俱是士人,本道殿郞,次次單付是白乎旀,全膺履段,施以邊將除授之典是白乎旀,金永魯段,賞加後,與李迪昇·元等,竝施以實職除授之典是白乎旀,尹敬烈·郭東奎·劉慶翰等段,令本道道臣,從自願施賞是白乎矣,竝只係干恩賞,臣曹不敢擅便,上裁敎是白乎旀,中和幼學金海植,納錢二萬兩,安州前五衛將朴庚興,納錢一萬三千兩,寧邊幼學金致礪,納錢八千兩,成川司饔院主簿韓用濬,納錢三千兩是如爲白有臥乎所,補賑人之最爲優數者,近載有守令及六品職除授之典是白乎矣,此係事目之外,上項四人等段,令廟堂稟處,何如?判付啓,依回啓施行爲良如敎。又啓目粘連,啓下是白有亦,咸鏡監司鄭元容畢賑狀啓據,賑恤廳覆啓內,補賑人之褒奬,雖非公賑,亦有已例,令該曹稟處事,允下敎是白乎所,考見本道別單,則願納人洪原折衝崔馹遠,納錢六千兩,咸興進士朴永胄,納錢三千兩,定平折衝邊萬澤,納錢二千兩,洪原出身廉繼俊,納錢一千兩是如爲白有臥乎所,各人等出義捐財,極爲嘉尙。崔馹遠段,依近例中軍差送,恐爲合宜是白乎旀,朴永胄段,係是士人,依年前定式先付參下軍銜後,本道初仕調用之典是白乎旀,邊萬澤段,施以邊將除授之典是白乎旀,廉繼俊段,似當施以賞加之典是白乎矣,竝只係干恩賞,臣曹不敢擅便,上裁,何如?判付啓,依回啓施行爲良如敎。
黃海監司趙斗淳疏曰,伏以臣,以綿薄之質,有與生俱生之病,積聚而升降內格,障翳而視矚外眩,歲月久而根植固,蓋嘗無一日之安,殆易所稱恒疾不死者,類耳。顧以菅蒯之微,謬膺蒲蔽之寄,凡諸無堪,卽姑毋論,惟玆羸孱實狀,是宜積誠冀倖於受命之初,而涓塵之報,在此,猥瀆之懼,居先,時則嚴不敢言也。幽隱之匪欲不究,而神識俱短,悍猾之匪欲不翦,而精力莫達,法出而姦生,技殫而功賖,宜復早自引退於莅事之後,而尙徼日月之計,妄希桑楡之收,時則蒙不及言也。逮夫水潦警而饑饉酷,冬春徂而振貸亟施,則事會岌嶪,前却不得,勢有所不遑言也,而若臣之病,有進無退,昔所噎噫,今成急喘,前之眊矂,時復全迷,重以風土有乖夙性,犬馬之齒,又非少莊可比。爲臣計者,惟有及今一去,尙或圖全於砭焫㕮咀之功,而賙賑撤而無可諉之故,一可去也,莅事久而蔑已試之庸,二可去也,而妄敢自托於涓塵之報者,至竟爲饕榮戀祿之歸,三可去也,臣於是,無一非可去之義,而惟其可言之會,亦莫今時若也。伏況一路之瘡痍未蘇,列郡之毛髮俱病,廩廩有朝夕顚隮之危,政類臣一身貞痼,所以望砭焫之工,待㕮咀之力,不翅爲時日與競之急,則亦惟曰,及今一去讓與賢能,庶幾有敗局圖全之幸。然則今臣之大聲疾號於天地父母之前者,實懼夫公私兩病,爲無窮之憂耳。伏乞聖上,俯垂矜諒,仰稟東朝,將臣職名,劃行刊改,以終始生成〈之〉澤焉。臣無任云云。答曰,省疏具悉。卿其勿辭察任。
上在昌德宮。停常參·經筵。
李基華啓曰,明日召對,取稟。傳曰,停。
又啓曰,今日,乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
李基華,以弘文館言啓曰,修撰沈承澤,旣有只推之命,卽爲牌招察任.何如?傳曰,允。
司諫李光載,掌令金基煥,副校理林肯洙,副修撰任百經等啓曰,請書九,亟施追奪官爵之典。措辭見上答三司曰,不允。
司諫李光載,掌令金基煥等啓曰,請物故罪人國榮,亟施孥籍之典。措辭見上請物故罪人裕,亟施孥籍之典。措辭見上請逆賊漢祿,亟施孥籍之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上答兩司曰,不允。金鼎元諸子事,不允。魯敬事,已有東朝處分矣,勿煩。
掌令金基煥啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫,亟令王府設鞫嚴問,夬正典刑。措辭見上。答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上。答院曰,不允。
以修撰沈承澤牌不進罷職傳旨,傳于李基華曰,只推。
吏曹口傳政事,以李憲在爲臨陂縣令。
曺錫亨,以兵曹言啓曰,知中樞府事金漢雋,宣傳官趙存恒,俱以病難供職,呈狀乞遞,竝改差,何如?傳曰,允。
內醫官金光說書啓,陳慰進香兼謝恩使完昌君時仁,連爲無事作行,到北京入接於南小館,留三十日,本月二十八日辰時量離發,按站前進之意,詮次啓達。傳曰,知道。
義禁府啓目粘連,向前李寬奎亦,留穀加分,旣報巡營,則殊異擅行,無足爲罪是白乎矣,分給未盡歸民,則情捧似易招怨是白遣,至若入防停番之或失綜察,料米犒饋之未免混下,一涉依俙,俱難分疏兺除良,訟賂·任債·試謗等三條,前後繡論,雖有詳略之不同,只憑囚供,實無昭脫之可議。以此照律,何如?判付啓依允。又啓目粘連,向前金龍洛亦,會錄火粟之代捧,排朔結太之停退,爲軫民勢,至議巡營,則取剩官用,似歸脫空是白乎矣,第其民錢推貸一款,縱爲賑需,旣違經法,雖云還報亦後,繡行執此論列,誠難分疏。以此照律,何如?判付啓依允。
上在昌德宮。停常參·經筵。
林永洙,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
李基華啓曰,明日召對,取稟。傳曰,停。
又啓曰,卽者副修撰任百經,以其親病,陳疏經出,原疏纔已捧入矣。所當直捧禁推傳旨,而此與無端經出,有異,推考警責,何如?傳曰,允。
傳于林永洙曰,左副承旨許遞,前望單子入之。
承旨前望單子入之,姜時永落點。
傳于李基華曰,承旨房望,順房爲之。
李基華,以弘文館言啓曰,修撰沈承澤陳疏,南秉哲內閣進,副修撰任百經陳疏受由,下番闕直,事甚未安。副修撰洪永圭,卽爲牌招入直,何如?傳曰,允。
又以司饔院監膳提調意啓曰,今日監膳時,供上生鮮,腐傷體小,屢次點退,終不改備,日勢漸晩,雖不得不捧入,而莫重御供,不善措備,該貢人擧行,萬萬駭然。今方令攸司科治,臣亦惶恐待罪,而該貢人等呼訴內,連因海風,魚産絶乏,目今前諸已盡,新捉不入,明日供上,將至闕封之境,限捉得間,願以活鷄代封云。在前如此之時,曾有稟旨變通之事,而自下不敢擅便,惶恐敢啓。傳曰,知道。勿待罪,代封。
以副修撰洪永圭牌不進罷職傳旨,傳于李基華曰,只推。
掌令李珽,副校理林肯洙,正言洪在龍等啓曰,請書九,亟施追奪官爵之典。措辭見上答三司曰,不允。
掌令李珽,正言洪在龍等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,快正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,快正典刑。措辭見上請楸子島安置罪人時煥,更令王府嚴鞫得情,快正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上答兩司曰,不允。金鼎元諸子事,不允。魯敬事,已有東朝處分矣,勿煩。
掌令李珽啓曰,請古今島爲奴罪人韓鼎鎭,亟令王府卽爲拿來,嚴鞫得情,快正典刑。措辭見上請充軍罪人申綱,亟令王府拿鞫嚴覈,夬正典刑。措辭見上請島配罪人睦台錫,亟令王府設鞫嚴問,快正典刑。措辭見上答府曰,不允。
正言洪在龍啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府設鞫嚴問,盤覈得情,快伸典刑。措辭見上請島配罪人睦台錫,亟令王府拿鞫〈嚴問〉,明正典刑。措辭見上。答院曰,不允。
義禁府照目粘連,平安前兵使李寬奎矣,本府矣啓內,留穀加分,旣報巡營,則殊異擅行,無足爲罪是白乎矣,分給未盡歸民,則情捧似易招怨是白遣,至若入防停番之或失綜察,料米犒饋之未免渾下,一涉依俙,俱難分疏兺除良,訟賂·任債·試謗等三條,前後繡論,雖有詳略之不同,只憑囚供,實無昭脫之可議。以此照律,罪杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。又照目粘連,殷山前縣監金龍洛矣,本府矣啓內,會錄火粟之代捧,排朔結太之停退,爲軫民勢,至議巡營,則取剩官用,似歸脫空是白乎矣,第其民錢推貸一款,縱爲賑需,旣違經法,雖云還報亦後,繡行執此論列,誠難分疏。以此照律,罪杖一百收贖,告身盡行追奪,流二千里定配,私罪,奉敎依允爲旀,功減一等爲良如敎。
曺錫亨,以義禁府言啓曰,時囚罪人李寬奎,杖一百流三千里,照律公事判付內,依允,功議各減一等事,命下矣。李寬奎,功議各減,杖九十收贖,告身盡行追奪,徒二年半定配,而前罪目,添書今番罪目,江原道高城郡大康驛,還發配所,而依例發遣府書吏,押送,何如?傳曰,允。
又以義禁府言啓曰,時囚罪人金龍洛杖一百流二千里,照律公事判付內,依允,功減一等事,命下矣。金龍洛,功減一等,杖收贖,告身盡行追奪,徒三年定配,而卽接其戶奴呈狀,則其上典母年七十二,無兄弟獨身,依法典許贖,爲辭矣,取考律文,則大明律存留養親條,有曰,父母老疾應侍,家無以次成丁者,若犯徒流,止杖一百,餘罪收贖。金龍洛,杖一百,徒三年定配,以其母年七十二,無兄弟獨身,依律文收贖,只告身盡行追奪,放送之意,敢啓。傳曰,知道。
修撰沈承澤疏曰,伏以臣,七朔銜命,報答蔑效,辜負實多,退伏私次,惟嚴勘是俟,不意玆者,反縻以玉署除旨,庚牌荐降於陋巷,固當感激恩造,蹶承膺,而尙此課日違召者,亦不敢自以原濕餘勞,妄思占便,甘犯逋慢之罪也。臣父素患痰癖之症,當暑添劇,委頓床笫,轉側須人,藥餌調將,惟臣身是依,則以今所見,時日之內,萬無離側赴公之望,左右揣量,無任悚蹙,玆敢不避猥屑,略暴情私。伏乞聖慈,俯賜鑑諒,遞斥臣職名,俾便救護焉。臣於請急之章,未暇贅及他說,而義係明張,有不能泯默者。噫,彼逆敬凶度窮天極地之罪,畢露於前後疏啓,臣無容更事張皇,而尙度則旣有王府拿鞫之命,大義將伸,公憤庶洩,而先朝所以姑爲寬貸,使之暇息於天壤之間者,大聖人微義,蓋有待乎今日也。魯敬則鬼誅不幸先加,王法只施追奪,久鬱之情,雖得少伸,孥戮之請,尙未蒙允,此臣所以區區仰冀於乾斷之赫然者也。蓋此兩賊干犯,亘古未有,一則包藏無君無母之心,肆發不敬不道之說,擧國之齊憤,厥惟久矣,一則庚寅疏語,至憯至凶,凡在含生之倫,孰不欲寸剮而萬戮?臣亦有彝賦之不容泯者,至今骨顫膽掉,誓不欲共戴一天,何幸乾道孔昭,天討大行,尙度之情節,自當盤覈,而魯敬之誅罰,只止其身,則天網太恢,公議猶鬱。伏乞聖明,亟允臺請,以昭刑典焉。臣無任云云。省疏具悉。爾其勿辭救護。尾附事,已有處分矣,勿煩。
副修撰任百經疏曰,伏以臣母年今七十有一,夙抱貞疾,寧日恒少,匪臣在側,扶將無人,而間緣直次之苟艱,黽勉持被,已有多日。卽接家信,則臣母宿證,又添輪感,寒熱交攻,嘔泄竝作,委頓床玆,氣息凜綴,促臣歸視,家僮踵至,臣聞報焦煎,按住不得,不暇緩聲,徑出禁扃。伏乞聖慈,亟遞臣職,以便救護,仍治臣罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
李基華啓曰,明日召對,取稟。傳曰,停。
又啓曰,卽者社稷署官員來言,今此秋節祭神位出還·奉安時,提調當爲進參,而都提調李相璜,提調金在昌,俱有身病,不得進參云。提調金在昌,卽爲牌招,何如?傳曰,允。
又啓曰,社稷提調金在昌牌不進推考傳旨,今方捧入,而神位出還·奉安時,當爲進參,如是違牌,事甚未安。更爲牌招,何如?傳曰,許遞,前望單子入之。
社稷提調前望單子入之,朴綺壽落點。
姜時永啓曰,明日傳香,禮房承旨當爲齋宿,而右承旨金箕晩,今日不爲仕進,卽爲牌招,何如?傳曰,允。
金箕晩,以弘文館言啓曰,下番闕直,事甚未安。副修撰洪永圭,旣有只推之命,卽爲牌招入直,何如?傳曰,允。
執義韓宓履,副校理林肯洙,正言南性敎等啓曰,請書九,亟施追奪官爵之典。措辭見上答三司曰,不允。
執義韓宓履,正言南性敎等啓曰,請物故罪人國榮,亟施孥籍之典。措辭見上請物故罪人裕,亟施孥籍之典。措辭見上請逆賊漢祿,亟施孥籍之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上。答兩司曰,不允。金鼎元諸子事,不允。魯敬事,已有東朝處分矣,勿煩。
執義韓宓履啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫,亟令王府設鞫嚴問,夬正典刑。措辭見上答府曰,不允。
正言南性敎啓曰,請梟示罪人性世,亟施孥戮之典。措辭見上請古今島〈爲奴〉罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
傳于林永洙曰,推鞫爲之。
姜時永啓曰,事變假注書張德良,身病猝重,勢難察任,今姑改差,何如?傳曰,允。
張德良改差,代以趙然昌爲事變假注書。
傳于林永洙曰,委官,右議政進去。
姜時永啓曰,推鞫爲之事,命下矣,右副承旨曺錫亨,卽爲牌招,何如?傳曰,允。
又啓曰,卽者義禁府都事來言,今此推鞫時,本府堂上,當爲備員,而同義禁李鼎臣,以本職未肅拜,不得參坐云。卽爲牌招,何如?傳曰,允。
曺錫亨啓曰,臣錫亨,今日推鞫進去下直之意,敢啓。傳曰,知道。
義禁府問事郞廳曺雲承·任百經·金在根·兪鎭五·姜時永,以義禁府言啓曰,今此推鞫時,假都事十員,令該曹口傳差出,以爲擧行之地,何如?傳曰,允。
以忠淸監司金英淳狀啓,進上早紅柿子·生松茸,限內不得封進,惶恐待罪事,傳于林永洙曰,勿待罪事,回諭。
傳于姜時永曰,發遣吏郞,諸執事淸齋與否,摘奸以來。
以副修撰洪永圭牌不進罷職傳旨,傳于金箕晩曰,只推。
林永洙,以刑曹言啓曰,卽接江原監司李光正文移,則旌善郡徒一年定配罪人李奎鎭,限滿云矣。取考曹上配案,則奎鎭,以出入公門,濁亂官政罪,己亥七月定配,今已限滿的實,依典放送後,徒流案頉下事,分付道臣之意,敢啓。傳曰,知道。
罪人尙度原情。
傳于曺錫亨曰,推鞫姑罷。
上在昌德宮。停常參·經筵。
藥房提調金弘根,副提調李景在啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
大王大妃殿進御香薷君子湯,限五貼製入事,榻前下敎。
李基華啓曰,明日召對,取稟。傳曰,停。
林永洙啓曰,行大司憲李羲準,執義韓宓履,掌令李珽·金基煥,持平韓致容·宋顯洙呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而社稷秋節祭齋戒相値,不得來會云矣,敢啓。傳曰,知道。
傳于金箕晩曰,禮房承旨馳詣社稷·宗廟·景慕宮,奉審摘奸以來。
林永洙啓曰,假注書洪祐健,身病猝重,勢難察任,今姑改差,何如?傳曰,允。
洪祐健改差,代以成容默爲假注書。
傳于曺錫亨曰,推鞫爲之。
曺錫亨啓曰,臣錫亨,今日推鞫進去下直之意,敢啓。傳曰,知道。
李基華,以弘文館言啓曰,下番闕直,事甚未安。副修撰洪永圭,旣有只推之命,卽爲牌招入直,何如?傳曰,允。
林永洙,以義禁府言問事郞廳,以鞫廳大臣意啓曰,今此推鞫時,文書多有擧行之事,應敎李晉翼,副修撰洪永圭,副司果曺錫雨,兵曹正郞趙道淳,問事郞廳加差下,何如?傳曰,允。
又以義禁府言啓曰,今此推鞫時,本府都事,當爲備員,而都事申錫洪·呂重燮·李秉先不仕之代,令該曹口傳差出,以爲擧行之地,何如?傳曰,允。
吏曹口傳政事,以申錫洪·權大澈爲禁府都事。
李基華啓曰,日前慶尙監司金道喜,謂有情勢,廢却公務事,假都事狀啓到院,而以格例所無,還下送矣,卽者,農形及人命渰死狀啓,又以假都事替行,道臣如非削黜與拿問,則本不得以都事替行,而今此狀啓,無難替行,事體所在,極爲未安。原狀啓,雖不得不捧入,該道臣從重推考,何如?傳曰,允。
以慶尙假都事鄭始容狀啓,晉州牧人命渰死事,傳于林永洙曰,人命之渰死,若是夥然,聞甚矜慘。元恤典外,別加顧助,如有生前身·還布,竝蕩減事,廟堂措辭分付。
罪人尙度更推後,刑問一次,訊杖第五度,停刑。
傳于曺錫亨曰,推鞫姑罷。
上在昌德宮。停常參·經筵。
林永洙,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
金箕晩啓曰,明日召對,取稟。傳曰,停。
林永洙啓曰,來初五日,朝參日次矣,敢稟。傳曰,停。
成容默在外,代以李鼎信爲假注書。
姜時永啓曰,假注書李鼎信,時無職名,令該曹依例付軍職,冠帶常仕,何如?傳曰,允。
持平宋顯洙,副校理林肯洙,正言洪在龍等啓曰,噫噫痛矣,書九之罪,可勝誅哉?亂臣賊子,從古何恨,而窮凶絶悖,未有如裕賊,裕賊之根窩,卽書九庚申一疏,是已。其疏之上下屢千百言,閃忽疑眩,莫可摸揣,而指意肯綮,專在於彼,固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後,用舍進退,斷自淵衷之意,而書九,乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孼,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學。顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。答三司曰,不允。
持平宋顯洙,正言洪在龍等啓曰,噫噫,痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何恨,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也,當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫噫痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大。煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則推此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之。烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孼,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾輒之習而潛蓄禍心,長其覬覦之計而遂懷凶圖,必欲傾覆我宗社,動搖我國本。群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也,源委也,莫非此賊,而得保首領,臥斃牖下。凡今日含生之倫,孰不腐心痛骨,如不欲生,而最其大明律一事,卽有天地君臣以來,所未有之極逆大憝也,思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫噫痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣。平生技掚,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者,謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓倡悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾。根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者,渠也,龜·祿之絶慝,而掩護者,渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計,得矣,鍾秀之身計旣得,則龜·祿之眞贓,掩矣,其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞個爲朝夕壞亂之擧,而非渠則莫可扶植者然。肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節,在此,史局割席之凶肚,在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣,臣等合辭所陳剽竊先王之義理,矯誣先王之秉執者,政謂此矣。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也,邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於正宗大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而䲭張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫噫痛矣,今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十七字刀割分院兵助勢之策,湖南伯得差之願,無非遽逆之斷案,而乃與振采·友文等,結爲血黨,五字·八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術。二萬石軍糧之積庤,縉紳家火具之潛埋,九字刀割指卯日而擧事爲期云者,莫非做作妖言,煽動人心之計,十一字刀割十三日至凶之說,與鍾一,一而二二而一,似此古今所無之逆,不可只施治逆之常典。适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孼,托爲凶徒死士,父事振采,兄事友文,八字刀割欲輸軍糧,則轉到南陽,凡爲群凶之指使,率皆挺身而樂赴。十一字刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕。鍾·振諸賊,雖已伏法,盤覈猶有未盡,情節尙多未究,治逆之法,豈容如是?噫,彼永喆·鍾一之侄子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿情轉激。請永喆,更爲設鞫嚴問,期於得情,夬正典刑。噫噫痛矣,亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼域之謀,非今斯今,攘臂弩眼,罔非戾氣,柱腹撑腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子,亟施散配之典。噫嘻,宜學以卑微之流,賦潛慝之性,行己則巧妄而善爲狐媚,發跡於陰邪而養成虺毒,屢竊踰濫之職,而睯不知分,常蓄希覬之心,而急於射利,敢以常試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣,然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻痛矣,亂臣賊子之凶國禍家,從古何限,而豈有如李鶴秀之至奸絶憯者哉?渠本梟獍成性,虺螫化身,百惡竝萃,萬妖具備,能事則戕人害物之天生宵小,伎倆則樂禍饕勢之世濟元惡,狡黠狠愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,爲賊邊立幟,凶圖逆節所由來者,久矣。特以門戶之爀舃,資歷之華膴,始也聖念,未嘗不假借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭,則於是乎疑懼之心,翻成怨懟,壞亂之計,專出藉賣,甚至欺君罔上,貪天爲功,干犯則莫重莫嚴之地也,排布則至凶至憯之謀也。幸賴聖鑑孔昭,莫售惎構,尙此王章未伸,倖逭收司,則渠乃偃處郊坰,出沒城闉,譸張訛訕,疑亂煽惑,齪齪之徒,蠅營蝨附,憯慝之狀,天地之所不容,叵測之情,國人皆曰可殺。執跡而誅心,沿流而溯源,則根柢於凶徒,偎儡於醜類,是可忍也,孰不可忍也?苟究巨憝,渠實爲首,國有三尺,萬剮猶輕,輿論愈久而愈激,義理由是而漸晦,如此敗倫斁理蔑義圖亂之君讎國賊,決不可晷刻容貸於覆載之間。請放逐鄕里罪人李鶴秀,設鞫得情,夬正典刑。噫嘻痛矣,時煥之罪,可勝誅哉?渠以蟣蝨之微,素具梟獍之腸,不念聖朝陶甄之恩,積有平日怨懟之心,投呈凶疏,闖逞悖習,驟看外面,則雖似時弊之條陳,細究指意,則罔非禍心之包藏,手脚自露,肺肝如見,而至於上款一二句語,是豈爲人臣子所敢萌諸心而發諸口者乎?肆犯莫嚴之地,自干不敬之誅,民彝斁矣,臣分蔑矣。太陽中天,鬼魅莫逃其狀,關石在府,亂逆當服常憲,乃於盤覈之未竟,有此島置之輕勘,以若蔑倫之類,至擬傅輕之律,刑政之失,莫甚於此。雖仰慈聖涵容之德,出於好生,其奈國人沸鬱之情,皆曰可殺,況渠罪犯之關係莫重,供招之自成斷案,已是淵鑑之所盡燭,則尤不可一刻容貸於覆載之間。請楸子島安置罪人時煥,更令王府嚴鞫得情,快正典刑。噫嘻痛矣,鼎元之罪,可勝誅哉?渠以蟣蝨之賤,素具梟獍之惡,不念國家陶甄之恩,積有平日怨懟之心,托以進言,投呈一疏,驟看外面,則雖似攻斥邪學,細究指意,則罔非包藏禍心,手脚自露,肺肝如見,而至於兩條誣逼,是豈臣子所可萌心而發口乎?肆犯莫嚴之地,自干不敬之誅,天彝臣分,於此焉蔑矣?揣摩醞釀,決無獨辦之理,和應慫慂,必有同惡之濟,而究覈未竟,輕勘遽下,刑政之失,莫此爲甚。雖仰好生之大德,其奈輿憤之益激,況渠罪犯之關係莫重,供辭之漫漶無嚴,已是聖鑑之所盡燭,則不可以凶身已斃,置以不論。請物故罪人鼎元諸子,亟施散配之典。噫嘻痛矣,自古亂逆何限,而豈有如魯敬之凶譎奰慝蔑倫敗紀者乎?平生伎倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚。當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日,義理尤急闡明,而何幸乾道孔昭,天討大行,追奪之律,纔有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝典。況其凶種餘孼,尙此假息,書所稱殄滅無遺,毋俾易種者,不施於此賊,而將於何施?請追奪罪人魯敬,亟施孥戮之典焉。答兩司曰,不允。金鼎元諸子事,不允。魯敬事,已有東朝處分矣,勿煩。
持平宋顯洙啓曰,噫嘻痛矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,潛售賢關之投通,蜚訕作怪包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,亟令王府拿鞫嚴覈,夬施典刑。噫嘻痛矣,義理堙塞,世變層生,至於今番睦台錫事而極矣。惟我毅宗皇帝,以三·五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨膸,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也,論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫亟令王府設鞫嚴問,快正典刑。答府曰,不允。
正言洪在龍啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只示梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧。固當卽地設鞫,不日置辟,而只令秋曹盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰,國有三尺乎?請古今島爲奴罪人韓鼎鎭,亟令王府設鞫得情,快正典刑。噫嘻,人心陷溺,世變層生,至有申綱而極矣。渠以鄕曲卑微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科,秦坑是何等時,而比擬無難,錢唐是何等事,而指斥有歸?渠之包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春秋之文獻昭在,三罪竝發,賢關之聲討尤嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊,然則奎·坤是已伏法之申綱也,申綱是未就鞫之奎·坤也。設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,亟令王府拿鞫嚴問,盤覈得情,快伸典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵·山虎等句語,絶悖無嚴,此豈人心所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府拿鞫嚴問,明正典刑。答院曰,不允。
傳于曺錫亨曰,日前前嶺伯之謂有情勢,假都事狀啓者,抑何故也?若曰以近日追奪罪人事云,則於親於法,旣無株累,揆以事體,焉敢若是?前慶尙監司金道喜,施以越俸之典,原狀啓還下送,使之改修正以入,捧納承旨,亦爲推考。
吏曹口傳政事,以朴齊韶爲禁府都事。
備邊司薦望,以金熙華爲廣州留守。
兵曹口傳政事,大護軍單徐熹淳。
以副修撰洪永圭牌不進罷職傳旨,傳于李基華曰,只推。
李基華,以弘文館言啓曰,下番闕直,事甚未安。副修撰洪永圭旣有只推之命,修撰沈承澤,副修撰任百經由限已過,竝卽牌招,以爲推移入直之地,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
林永洙,以兵曹言啓曰,去四月初四日庚子式年武科殿試時,直赴殿試人摠戎廳付料軍官姜翊周,禁衛營別騎衛鄭顯熹,濟州馬兵金錫敦等,無緣不赴委折,關問各該營及該道臣處後,稟處事,草記,蒙允後,關問各該營及該道臣矣,卽接摠戎使李惟秀,禁衛大將李完植,全羅監司李穆淵回牒,則付料軍官姜翊周,別騎衛鄭顯熹,濟州馬兵金錫敦,俱以身病,不赴報來,係是三式年內。竝依例陳試,何如?傳曰,允。
曺錫亨,以備邊司言啓曰,本司武郞廳李鼎鎬·具台鉉,奔走勤仕,俱已滿十五朔,依例六品遷轉事,捧承傳施行,何如?傳曰,允。
又以備邊司言啓曰,本司武郞廳李熙鏽,奔走勤仕,已滿十五朔,依例陞敍或守令除授事,捧承傳施行,何如?傳曰,允。
又以禁衛營言啓曰,本營中軍朴蓍會,身病甚重,勢難察任,今姑改差,何如?傳曰,允。
又以御營廳言啓曰,本廳千摠洪吉謨,身病甚重,勢難察任,改差,何如?傳曰,允。
上在昌德宮。停常參·經筵。
曺錫亨啓曰,明日召對,取稟。傳曰,停。
又啓曰,行都承旨李景在,左承旨姜時永,右承旨金箕晩不爲仕進,左副承旨林永洙,同副承旨李基華式暇,院中只有臣一人,伴直無人。右承旨金箕晩,所當牌招,而拘於廳規,不得請牌,何以爲之,敢稟。傳曰,牌招。
以右承旨金箕晩牌不進罷職傳旨,傳于曺錫亨曰,只推。
曺錫亨啓曰,右承旨金箕晩牌不進,伴直無人。左承旨姜時永,所當牌招,而拘於廳規,不得請牌,何以爲之,敢稟。傳曰,牌招。
以左承旨姜時永牌不進罷職傳旨,傳于曺錫亨曰,只推。
曺錫亨啓曰,左承旨姜時永牌不進,伴直無人。右承旨金箕晩,旣有只推之命,所當更請牌招,而拘於廳規,不得請牌,何以爲之,敢稟。傳曰,牌招。
以右承旨金箕晩再牌不進罷職傳旨,傳于曺錫亨曰,只推。
以修撰沈承澤,副修撰任百經·洪永圭牌不進罷職傳旨,傳于曺錫亨曰,只推。
曺錫亨,以弘文館言啓曰,下番闕直,事甚未安。修撰沈承澤,副修撰任百經·洪永圭旣有只推之命,竝卽牌招,以爲推移入直之地,何如?傳曰,允。
以副修撰任百經·洪永圭牌不進罷職傳旨,傳于曺錫亨曰,只推。
司諫李光載,持平韓致容,副校理林肯洙等啓曰,請書九,亟施追奪官爵之典。措辭見上答三司曰,不允。
司諫李光載,持平韓致容等啓曰,請物故罪人國榮,亟施孥籍之典。措辭見上請物故罪人裕,亟施孥籍之典。措辭見上請逆賊漢祿,亟施孥籍之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上答兩司曰,不允。金鼎元諸子事,不允。魯敬事,已有東朝處分,勿煩。
持平韓致容啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
曺錫亨,以吏曹言啓曰,因全羅監司李穆淵狀啓,長城府使宋宗洙以其親病,受由發行,因該府稅船致敗,仍爲就理,今已蒙放,而秋務漸殷,此際曠官,一時可悶,令該曹催促還任事,啓下矣。長城府使宋宗洙,時在忠淸道淸州地本家,卽速還官之意,發關知委於該道道臣處,何如?傳曰,允。
又以禁衛營言啓曰,本營中軍,今當差出,而擬望之人乏少,外任竝擬,何如?傳曰,允。
又以濬川司言啓曰,本司都廳御營廳千摠洪吉謨改差,代以禁衛營別將李能權,差下,使之察任,何如?傳曰,允。
上在昌德宮。停常參·經筵。
自巳時至人定,灑雨下雨,測雨器水深二分。
李景在啓曰,明日召對,取稟。傳曰,停。
又啓曰,左副承旨林永洙,同副承旨李基華今日不爲仕進,竝卽牌招,何如?傳曰,與式暇承旨竝許遞,前望單子入之。
又啓曰,假注書沈宜元身病猝重,勢難察任,今姑改差,何如?傳曰,允。
承旨前望單子入之,金胤根·朴宗吉·趙亨復·黃落點。
沈宜元改差,代以金益文爲假注書。
李景在啓曰,新除授承旨趙亨復以前任驪州牧使,方在解由未出中,何以爲之?敢稟。傳曰,勿拘。
掌令金基煥,校理金逸淵,正言南性敎,修撰沈承澤等啓曰,請書九,亟施追奪官爵之典。措辭見上答三司曰,不允。
掌令金基煥,正言南性敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例,施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上答兩司曰,不允。金鼎元諸子事,不允。魯敬事,已有東朝處分矣,勿煩。
掌令金基煥啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言南性敎啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
兵曹,以李忠運爲禁衛中軍。
曺錫亨,以兵曹言啓曰,內禁衛將沈煥永病難供職,呈狀乞遞,改差,何如?傳曰,允。
又以司僕寺一二提調意啓曰,濟州年例進貢馬常年及式年,多寡不同,常年則各名色馬合爲二百八十八匹內,訓鍊都監四十六匹,禁衛營十二匹,御營廳十二匹,兵曹十二匹,水原府別驍士十匹分給,而其外雜頉爲四十二匹,頒賜馬一百五十四匹,式年則各名色馬合爲五百八十八匹。謹依大臣筵奏,各營軍馬加數分給,訓鍊都監一百匹加三十匹,禁衛營二十五匹加十匹,御營廳二十五匹加十匹,兵曹十五匹加三十五匹,水原府別驍士二十匹分給,而其外雜頉,贏縮不一,參互已例,以六十八匹定式,而頒賜馬則常年例匹數外,一百匹加磨鍊,以二百五十匹入之,以此每式年永爲定例,施行之意,敢啓。傳曰,知道。
又以司僕寺一二提調意啓曰,楊州監牧官李廷訥以其親病,呈狀乞遞矣。今姑改差,何如?傳曰,允。
又以義禁府言啓曰,卽接江原監司李光正牒報,則洪川縣徒一年定配罪人李玄大限滿云矣,李玄大徒限已滿,依例放送事,分付該道道臣之意,敢啓。傳曰,知道。
上在昌德宮。停常參·經筵。
金胤根,以都摠府言啓曰,今日入直內,三廳武兼·禁軍及軍兵等,中日習射技放,請出標信。傳曰,知道。
李景在啓曰,明日召對,取稟。傳曰,停。
又啓曰,右副承旨黃,今日不爲仕進,卽爲牌招,何如?傳曰,允。
又啓曰,右承旨趙亨復,時在水原地,斯速乘馹上來事,下諭,何如?傳曰,允。
司諫李光載,掌令李珽,校理金逸淵,修撰沈承澤等啓曰,請書九,亟施追奪官爵之典。措辭見上答三司曰,不允。
司諫李光載,掌令李珽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴壽,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上答兩司曰,不允。金鼎元諸子事,不允。魯敬事,已有東朝處分矣,勿煩。
掌令李珽啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
以忠淸監司金英淳狀啓洪州牧使李敏行遭母喪事,傳于朴宗吉曰,令該曹口傳擇差,不多日內下送。
金胤根,以備邊司言啓曰,洪州牧使之代,方有口傳擇差之命矣。本州以積弊難治之邑,重以屢經數遞,不可不以聲績已著之人,十分愼擇,勿拘常格,各別擬望事,分付該曹,何如?傳曰,允。
傳于朴宗吉曰,發遣吏郞諸執事,淸齋與否,摘奸以來。
以右副承旨黃牌不進罷職傳旨,傳于金胤根曰,只推。
朴宗吉,以吏曹言啓曰,今此南壇祭壇上執禮前獻納趙啓昇,木覓山祭典祀官兼大祝前正郞李濟達,塡差,而俱時無職名,令該曹口傳付軍職,何如?傳曰,允。
兵曹口傳政事,副司果趙啓昇·李濟達。
上在昌德宮。停常參·經筵。
藥房都提調趙寅永,提調金弘根,副提調李景在啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御香薷君子湯,依前方限五貼製入事,榻前下敎。
朴宗吉啓曰,明日召對,取稟。傳曰,停。
金胤根啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李景在啓曰,右副承旨黃,同副承旨曺錫亨,今日不爲仕進,竝卽牌招,何如?傳曰,允。
傳于朴宗吉曰,傳香承旨馳詣受香諸處,奉審摘奸以來。
持平宋顯洙,校理李正履,正言洪在龍等啓曰,請書九亟施追奪官爵之典。措辭見上答三司曰,不允。
持平宋顯洙,正言洪在龍等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,竝施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上答兩司曰,不允。金鼎元諸子事,不允。魯敬事,已有東朝處分,勿煩。
持平宋顯洙啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言洪在龍啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
吏曹口傳政事,以洪耆燮爲洪州牧使。
金胤根以備邊司言啓曰,廣留薦望,已至多日,而尙未交符,委屬可悶。令政院政官牌招,開政下批,何如?傳曰,允。
又以弘文館言啓曰,修撰沈承澤差祭,南秉哲內閣進,下番闕直,事甚未安。副修撰任百經·洪永圭,竝卽牌招,以爲推移入直之地,何如?傳曰,允。
又以吏批言啓曰,曹回啓平安道補賑人林基洪·鄭聖年·金敎鱗·朱正燮·南之轍·朴元赫等,俱是士人,本道殿郞次次單付事,啓下矣。兩殿官旣陞奉事,不須作窠,以參奉單付,待盡區處,仍爲減下之意,敢啓。傳曰,知道。
金胤根啓曰,行都承旨李景在藥院進,左承旨朴宗吉監祭進,右承旨趙亨復在外,右副承旨黃,同副承旨曺錫亨牌不進,臣吏·兵批兼進之意,敢啓。傳曰,知道。
有政。吏批,行判書李紀淵進,參判李鼎信,參議朴齊明牌招不進,左副承旨金胤根進。啓曰,公州判官,今當差出,而本州以營下劇邑,物衆地大,素稱難治,不可不擇差。同道及他道有聲績已準限·未準朔守令,竝擬,何如?傳曰,允。以徐有薰爲獻納,金弘根爲左參贊,尹聲大爲左尹,金洛龍爲兵曹參議,徐憙淳爲知經筵,洪命周爲知春秋,洪學淵爲同春秋,朴皓壽爲宗簿主簿,李源龍爲假監役,李玄緖爲公州判官。成均博士單李澤,廣州留守單金熙華,崇寧殿參奉單林基洪,崇仁殿參奉單鄭聖年。幼學金永魯,出身廉繼俊,已上今超通政賞加事,覆啓判下。
兵批,判書李憲瑋進,參判鄭鴻慶病,參議金洛龍未肅拜,參知李是鍊入直,左副承旨金胤根進。以金箕殷爲知事,李熙絅爲宣傳官,李容駿爲內禁將,趙毅存爲兼司僕將,金達鍊爲五衛將,金洙根爲曺司衛將,金亨祿·全國顯爲景福將,韓仁哲爲慶熙將,李南耉爲慶熙將,鄭大鉉爲都摠經歷,李南瑞爲宣傳官,兪錫煥·柳榮河爲文兼,李膺漢爲宣傳官,文義行爲楊州監牧官。知事崔暄,大護軍金漢雋,護軍趙冀永·李憲球,副護軍金箕晩·金東健·林永洙·姜時永·李基華·朴齊憲·李淵祥·鄭日泰·李兢緖·李季淵·朴勝圭,副司直朴鳴載,副司果趙龜夏·鄭基世,副司正李鼎信,副司勇朴永胄,兼南漢守禦使金熙華以上竝單付。
吏批,再政。以趙啓昇爲副校理,李時佐爲高陽郡守。左參贊單李志淵,右參贊單金弘根。
兵批,再政。以鄭鴻觀爲同知,尹錫九爲中樞經歷,朴正鎭爲都摠都事。同知單金亨祿。
以右副承旨黃,同副承旨曺錫亨牌不進罷職傳旨,傳于金胤根曰,只推。
金胤根啓曰,行都承旨李景在藥院進,左承旨朴宗吉監祭進,右承旨趙亨復在外,右副承旨黃,同副承旨曺錫亨牌不進,院中只有臣一人,伴直無人。同副承旨曺錫亨旣有只推之命,更爲牌招,何如?傳曰,允。
又啓曰,明日傳香,禮房承旨當爲齋宿,右承旨趙亨復自鄕上來云。所當牌招,而拘於廳規,不得請牌,何以爲之?敢稟。傳曰,牌招。
左承旨朴宗吉書啓,臣承命馳詣南壇壇上神位版奉審則無頉,祭物祭器祭井看審則精潔,諸執事·進排官,佾舞工人摘奸則無頉,仍詣三角山·白岳山,神位版奉審則無頉,祭物祭器祭井看審則精潔,諸執事·進排官摘奸則無頉,仍詣木覓山,神位版奉審則無頉,祭物祭器祭井看審則精潔,諸執事·進排官摘奸則無頉,仍詣漢江壇壇上神位版奉審則無頉,祭物祭器看審則精潔,諸執事·進排官摘奸則無頉矣。臣則還詣南壇享所,仍留監祭待將事,還奉神位版後,復命之意,敢啓。傳曰,知道。
傳于金胤根曰,發遣吏郞,諸執事淸齋與否,摘奸以來。
以司謁白鳳爀手本,別監金奎烈等被打於禹德弘,除下後,其代各別擇差事,傳于金胤根曰,令秋曹査實以入。
以司謁劉漢芝手本,別監金貞喆被打於禹德弘,除下,其代各別擇差事,傳于金胤根曰,令秋曹査實以入。
金胤根啓曰,卽者刑曹郞廳來言,毆打掖隷之禹德弘等査實以入事,命下,而行判書權敦仁差祭,次堂例不得擧行云,何以爲之?敢稟。傳曰,次堂擧行。
以同副承旨曺錫亨再牌不進罷職傳旨,傳于金胤根曰,只推。
以吏曹參議朴齊明牌不進罷職傳旨,傳于金胤根曰,只推。
以副修撰洪永圭·任百經牌不進罷職傳旨,傳于金胤根曰,只推。
金胤根,以兵曹言啓曰,新除授內禁衛將李容駿,兼司僕將趙毅存,時無職名,口傳付軍職以入之意,敢啓。傳曰,知道。
兵曹口傳政事,副護軍單李容駿·趙毅存。
金胤根以司僕寺提調意啓曰,濟州出來年例進上馬八匹,別御乘馬二十匹,山屯馬二百匹,三名日進上馬六十匹,差備進上馬八十匹,歲貢馬二百匹,凶咎駑駘馬二十匹合五百八十八匹內,十二匹中路故失,二十七匹中路病留,二十五匹津渡逃逸,四匹到本寺病留,二十匹水原府別驍士,一百三十匹訓鍊都監,三十五匹禁衛營,三十五匹御營廳,五十匹兵曹軍馬分給除,實納馬二百五十匹禾毛色,別單書入之意,敢啓。傳曰,知道。
上在昌德宮。停常參·經筵。
趙亨復啓曰,明日召對,取稟。傳曰,停。
曺錫亨啓曰,行大司憲李羲準,執義韓宓履,掌令李珽·金基煥,持平韓致容·宋顯洙呈辭,監察茶時之意,敢啓。傳曰,知道。
朴宗吉啓曰,右副承旨黃,今日不爲仕進,卽爲牌招,何如?傳曰,允。
傳于趙亨復曰,禮房承旨馳詣景慕宮,奉審摘奸以來。
趙亨復啓曰,祀典所重何如,而今日景慕宮秋享大祭摘奸時,氷庫進排官不爲待令,事未前有,萬萬駭然。當該進排官,所當重勘,而本院請推之外,無他可施之罰,何以爲之?敢稟。傳曰,拿處。
傳于曺錫亨曰,推鞫爲之。
曺錫亨啓曰,臣錫亨,今日推鞫進去下直之意,敢啓。傳曰,知道。
罪人許晟原情,罪人尙度更推,罪人許晟與尙度,面質招辭。
趙亨復,以吏曹言啓曰,今此文宣王釋奠祭祭官中,時無職名人員,令該曹口傳付軍職,何如?傳曰,允。
又以弘文館言啓曰,下番闕直,事甚未安。副修撰任百經·洪永圭,旣有只推之命,與修撰沈承澤,竝卽牌招,以爲推移入直之地,何如?傳曰,允。
又以內醫院都提調·提調意啓曰,年例燕貿唐藥材,依昨年例減半磨鍊,別單書入之意,敢啓。傳曰,知道。
金胤根,以兵曹言啓曰,昨日政,內禁衛將末望李敎彬方在遭故中,臣之矇然擬入,不勝惶恐,而原望筒付標以入之意,敢啓。傳曰,知道。
又以禁衛營言啓曰,本營千摠沈昌奎,身病猝重,勢難察任,改差,何如?傳曰,允。
又以禁衛營言啓曰,本營軍色從事官沈承澤,身病甚重,勢難察任,今姑改差,何如?傳曰,允。
又以義禁府言啓曰,氷庫別提崔爔拿處事,傳旨啓下矣。崔爔今方待命,當爲拿囚,而當此推鞫方張之時,時囚不可混處府內,姑爲保放,何如?傳曰,允。
又以義禁府鞫廳大臣意啓曰,問事郞廳金在根·洪永圭,俱有實病,今姑減下,其代以修撰沈承澤,副司果趙龜夏差下,何如?傳曰,允。
又以刑曹言啓曰,司謁白鳳爀,司鑰劉漢芝手本,別監金奎烈·趙定淳·金在聲·李完玉·金貞喆被打於禹德弘等事,傳曰,令秋曹査實以入事,命下矣。禹德弘及其同黨趙宗國·李寬爀等,一倂捉致,與掖隷金奎烈等,嚴加査實,則禹德弘所供內以爲,昨日逢着掖隷金奎烈等於金貞喆,率畜妓秋蟾家,微事爭詰,轉成鬪鬨,掖隷輩合力毆打。甚至以木杵揮打,腰脅頭部破傷,衣笠無存,艱辛脫身,行到寺洞近處,逢着渠之同類趙宗國·李寬爀,備說被打之由,則兩人不無憤惋之心,與渠仍往貞喆家,則掖隷輩尙在其家,故卽爲入去,而隣里往來之人隨來者,其數不少,而時値昏暮,不辨誰某,合力毆打,破碎器皿與影窓等物,轉往掖隷李完玉·金億乭·朴在榮等率畜妓家,略破器皿,各自散歸云。趙宗國·李寬爀所供內以爲,昨日日暮時,逢着禹德弘於路次,則德弘散髮流血,所見驚怪,故問其委折,則德弘謂以被打於掖隷處云,故渠等不能無替憤之心,血氣所在,按住不得,與德弘偕往貞喆家,而往來閒雜之類,隨後來到。雖非渠等之嘯聚,自成一群,混入貞喆家,毆打掖隷,破碎器皿,而如是之際,所着紅衣草笠,自爾裂破,轉向李完玉等三人家,如前作挐云。掖隷金奎烈·趙定淳·金在聲等所供內以爲,昨日與禹德弘,言詰於金貞喆家,憤其言辭之悖謾,略加毆打,裂破衣冠矣,德弘脫身逃去,與趙宗國·李寬爀,作頭,募得何許無賴輩幾十名,突入貞喆家,或持杖毆打,或打破器皿。甚至手折簷椽,亂打渠輩,想像光景,無異劫境,德弘輩出而復入,如前亂打者,凡爲三次,草笠則碎作幾片,紅衣則殆無全幅,今玆現納,而被打輕重,看審之下,可以洞燭云。金貞喆所供內以爲,渠於昨日,適不在家,初頭事狀,果不目覩,而德弘之被打出去時,始爲逢着,慰諭勸送,仍與同僚金奎烈輩,點燈酬酢,德弘等三漢,與無賴輩幾十名,忽地突入,毆打作挐,一如奎烈等所告云。李完玉所供內以爲,渠於伊夜,在家睡熟矣,忽聞叫喊之聲,驚起視之,則德弘輩持杖突入,無限猛打,破碎器皿,渠則不知事端,而深夜三更,毒被毆踢,遍身受傷,尤涉至冤云矣。觀於諸招,禹德弘言辭之悖謾,未知如何,而不過是微細之事,則掖隷輩之先爲犯手,合力齊打腰脅頭面之際,痕損不啻狼藉,身爲掖隷,其所謹愼,宜倍他人,而妓家爭鬨,其習可惋,禹德弘之因此含憾,嘯聚同類,昏夜打劫,至於破碎家舍,已是萬萬可駭。今於査庭,審見掖隷輩被打形症,雖或有輕重之不同,大抵均被毒手,許多傷痕,極其驚心,且紅衣草笠,似與尋常服着,有異,而竝皆裂破,幾無所全,雖是浮浪無賴之類,諸般所犯,俱係駭惡。事當分輕重考律勘處,而旣伏承査實以入之命,上裁,何如?傳曰,分輕重勘處。
傳于金胤根曰,推鞫姑罷。
上在昌德宮。停常參·經筵。
自未時至酉時,灑雨下雨,測雨器水深一寸一分,夜自五更至初八日開東,灑雨下雨,測雨器水深五分。
金胤根,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
趙亨復啓曰,明日召對,取稟。傳曰,停。
金胤根啓曰,來十一日,朝參日次矣,敢稟。傳曰,停。
趙亨復啓曰,同副承旨曺錫亨,今日不爲仕進,卽爲牌招,何如?傳曰,允。
又啓曰,右參贊金弘根,除拜後過三日不爲出肅,依定式推考警責,仍卽牌招察任,何如?傳曰,允。
傳于黃曰,推鞫爲之。
曺錫亨啓曰,臣錫亨,今日推鞫進去下直之意,敢啓。傳曰,知道。
持平韓致容,校理李正履,正言南性敎等啓曰,請書九亟施追奪官爵之典。措辭見上答三司曰,不允。
持平韓致容,正言南性敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典。措辭見上答兩司曰,不允。金鼎元諸子事,不允。魯敬事,已有東朝處分,勿煩。
持平韓致容啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言南性敎啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
黃,以義禁府鞫廳大臣意啓曰,今日推案還下時,該房承旨不爲陪來,以致開坐之差遲,該房承旨如或有故,在院承旨當以代房擧行,而只使注書陪進者,揆以鞫體,萬萬疎忽。該房承旨施以譴罷之典,在院承旨竝從重推考,院吏令攸司科治,何如?傳曰,允。
傳于趙亨復曰,承旨有闕之代,前望單子入之。
承旨前望單子入之,吳取善落點。
黃啓曰,臣,今日推鞫進去下直之意,敢啓。傳曰,知道。
趙亨復啓曰,臣與右副承旨黃,伴直矣,今方推鞫進去,伴直無人。左副承旨金胤根,卽爲牌招,何如?傳曰,允。
罪人許晟更推後,刑問一次,訊杖第九度停刑,罪人尙度更推後,刑問一次,訊杖第七度停刑。
傳于趙亨復曰,當該承旨推考。
以左副承旨金胤根牌不進罷職傳旨,傳于趙亨復曰,只推。
以修撰沈承澤,副修撰任百經·洪永圭牌不進罷職傳旨,傳于趙亨復曰,只推。
兵曹口傳政事,副司果單洪在龍。
趙亨復,以奎章閣言啓曰,景慕宮望廟樓今秋大奉審,臣秉哲與本宮提調李紀淵,進詣,展奉奉審,無頉之意,敢啓。傳曰,知道。
又以弘文館言啓曰,下番闕直,事甚未安。修撰沈承澤,副修撰任百經·洪永圭旣有只推之命,竝卽牌招,以爲推移入直,新除授副校理趙啓昇,一體牌招察任,何如?傳曰,允。
又以刑曹言啓曰,毆打掖隷罪人禹德弘·趙宗國·李寬爀等査實草記批旨內,分輕重勘處事,命下矣,謹按律文,則大明律鬪毆罪有曰,毆制使者,杖一百,徒三年,名例云,隨從者減一等。德弘以首犯,決杖一百後,江原道襄陽府徒三年定配,宗國·寬爀以隨從,各決杖九十後,宗國忠淸道懷仁縣,寬爀結城縣徒二年半定配所,竝卽押送之意,敢啓。傳曰,知道。
傳于趙亨復曰,推鞫姑罷。
廣州留守金熙華疏曰,伏以臣,庸愚疎闇,年又衰邁,跧伏窮廬之中,伏奉除旨,以臣爲廣州府留守者,臣誠聞命震懍,歷屢日而不知所以措躬之處也。夫是職也,卽周官保釐之任,其愼簡之重,遴選之難,與諸道按藩之寄,尤有別焉,今此誤恩,何爲而及於臣身也?爲官擇人,盛世之美政,量才受任,人臣之義分,是以,官惟其人,庶事無曠,陳力就列,不能者止,此所以上無濫授之歎,下無冒據之譏者也。伏況臣,百不猶人,無所肖似,倖竊科第,歷事四朝,于今五十年,所歷試郡邑,無一稱塞,夷險燥濕,矢心向前,而其柰樗櫟之材,不適時用,桑楡之景,已薄晩暮,投閑置散,乃分之宜,剸繁理劇,非所可論。矧玆居留之職,爲任也綦重,是豈臣夢想之所到也哉?顧彼南城一府,城堞之雄,樓櫓之壯,藩屛王室,控制三路,藏器甲而作陰雨之備,積財穀而爲經遠之圖,地險之足恃,則趙氏之晉陽,而屹然爲國家保障之重,民物之殷阜,則唐朝之成都,而自來稱宰相廻翔之處。挽近以來,屢經歉荒,戶口太半耗散,倉簿幾盡空虛,支放之需,散在列邑,而捧納之難,甚於拔山,虧欠之類,半是吏屬,而充完之道,有若括毛,貧餒之民情,無以接濟,凋殘之衆瘼,莫可牽補。雖使年少聰明,才猷備足者,當之,猶將逡巡而却顧,何況如臣已試蔑效者哉?參倚前衡,承當無望,玆敢冒入文字,仰瀆崇嚴。伏乞聖慈,諒臣情之實由衷曲,察臣言之非出飾讓,仰稟東朝,亟遞臣新授職任,以便公私,不勝大願。臣無任云云。答曰,省疏具悉。卿其勿辭察任。
慶尙監司洪在喆疏曰,伏以臣,猥膺藩寄,行將辭陛,而第念,臣父祖墳山,在於楊州·廣州等地,經年曠省,霜露增感,今當遠離,倍切悽愴,玆敢冒悚控溷於崇嚴之下。伏乞聖慈,曲垂恩諒,特許臣往還之暇,俾情私伸焉,千萬幸甚。臣無任云云。答曰,省疏具悉。卿其往省焉。
正言洪在龍疏曰,伏以臣,愚昧蔑識,年又藐少,本不近似於淸朝耳目之列,而適値懲討嚴急之際,義不得不冒沒趨膺,逐隊隨行,而至于今日,尙未準齊憤之請,臣不勝抑鬱之至,竊有憾於天地之大,日月之明矣。見今鞫獄方急,王章必伸,臣之見職,尤當明張,例爲輪進,而第念,臣家之自來私義,有不可隨衆參坐者,此庶同朝之所共諒,由前則有不稱之失,由後則有難冒之情,玆敢不避猥屑,控溷於崇嚴之下。伏乞聖慈,俯賜鑑察,特許遞斥臣所帶之職,千萬至祝。臣於丐免之章,不宜贅他,而輿憤愈鬱,天討未究,凶度之盤覈,庶可得其情節,逆敬之追律,猶未當於厥罪,凡有彝性,孰不沫飮,而大聖人處分,終有欠於殄滅無遺之意,臣等所以課日詣臺,不得請則不敢已者也。更望殿下,淵然深思,仰稟東朝,亟允公議,不勝幸甚。臣無任云云。省疏具悉。所請依施,魯敬事,已有處分矣,勿煩。
上在昌德宮。停常參·經筵。
趙亨復啓曰,明日召對,取稟。傳曰,停。
又啓曰,左副承旨金胤根,今日不爲仕進,卽爲牌招,何如?傳曰,允。
大王大妃殿傳于吳取善曰,鞫廳擧行,未知嚴重何如,而雖以昨日刑房承旨事言之,推案未下之前,何敢無端懸病,此不可譴罷而止,施以畿沿投畀之典。
傳于吳取善曰,推鞫爲之。
吳取善啓曰,臣取善,今日推鞫進去下直之意,敢啓。傳曰,知道。
金胤根,以左右捕盜廳言啓曰,因推鞫所標紙,本廳在囚罪人尹翰模,出付義禁府都事之意,敢啓。傳曰,知道。
罪人翰模原情,罪人金陽淳原情。罪人金陽淳與翰模,面質招辭,罪人翰模與許晟,面質招辭,罪人尙度與許晟,面質招辭,罪人金陽淳與許晟,面質招辭。
執義韓宓履,司諫李光載,校理李正履等啓曰,請書九亟施追奪官爵之典。措辭見上答三司曰,不允。
執義韓宓履,司諫李光載等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施拏戮之典,致後·延壽,竝施拏籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施拏戮之典焉。措辭見上答兩司曰,不允。金鼎元諸子事,不允。魯敬事,已有東朝處分矣,勿煩。
執義韓宓履啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
李光載啓曰,請梟示罪人性世,亟施拏戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
趙亨復,以弘文館言啓曰,下番闕直,事甚未安。修撰沈承澤,副修撰任百經·洪永圭,旣有只推之命,竝卽牌招,以爲推移入直,副校理趙啓昇旣有只推之命,一體牌招察任,何如?傳曰,允。
以副校理趙啓昇,修撰沈承澤,副修撰任百經·洪永圭牌不進罷職傳旨,傳于趙亨復曰,只推。
金胤根,以司僕寺一二提調意啓曰,濟州山馬監牧官金鼎奎,己亥庚子兩年條封進馬二匹今纔上來,禾毛色別單書入之意,敢啓。傳曰,知道。
又以司僕寺一二提調意啓曰,咸興監牧官朴基善,身病猝重,萬無還任云。今姑改差,何如?傳曰,允。
又以義禁府言啓曰,前承旨曺錫亨,施以畿沿投畀之典事,承傳啓下矣。曺錫亨京畿富平府畿沿投畀,而以承傳內辭意,具罪目依例發遣府書吏,押送配所,何如?傳曰,允。
兵曹口傳政事,副司果單吉顯範許結。
金胤根,以扈衛廳大將意啓曰,別將李敬達,身病猝重,勢難察任,改差,何如?傳曰,允。
傳于金胤根曰,推鞫姑罷。
上在昌德宮。停常參·經筵。
午時,灑雨下雨,測雨器水深二分。
趙亨復啓曰,明日召對,取稟。傳曰,停。
李景在啓曰,同副承旨黃,今日不爲仕進,卽爲牌招,何如?傳曰,允。
趙亨復啓曰,明日聖節望闕禮,依例爲之之意,敢啓。傳曰,知道。
傳于趙亨復曰,禮房承旨馳詣文廟,奉審摘奸以來。
掌令金基煥,校理李正履,正言南性敎等啓曰,請書九亟施追奪官爵之典。措辭見上答三司曰,不允。
掌令金基煥,正言南性敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上答兩司曰,不允。金鼎元諸子事,不允。魯敬事,已有東朝處分矣,勿煩。
掌令金基煥啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言南性敎啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
傳于吳取善曰,推鞫爲之。
吳取善啓曰,臣取善,今日推鞫進去下直之意,敢啓。傳曰,知道。
罪人尙度更推後,刑問一次,訊杖第三度停刑,仍捧遲晩,罪人許晟,更推後,刑問一次,訊杖第五度停刑,罪人金陽淳,更推後,刑問一次,訊杖第七度停刑,罪人翰模,還囚捕廳。
傳于趙亨復曰,明日七夕製爲之,弘文提學待明朝牌招。
以副校理趙啓昇,修撰沈承澤,副修撰任百經·洪永圭牌不進罷職傳旨,傳于趙亨復曰,只推。
趙亨復,以弘文館言啓曰,下番闕直,事甚未安。修撰沈承澤,副修撰任百經·洪永圭旣有只推之命,竝卽牌招,以爲推移入直,副校理趙啓昇旣有只推之命,一體牌招察任,何如?傳曰,允。
以同副承旨黃牌不進罷職傳旨,傳于趙亨復曰,只推。
朴宗吉以左右捕廳言啓曰,自臣廳出付義禁府罪人尹翰模,還爲押來,故嚴囚之意,敢啓。傳曰,知道。
傳于朴宗吉曰,推鞫姑罷。
上在昌德宮。停常參·經筵。
藥房提調金弘根,副提調李景在啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
大王大妃殿進御杏吉飮限三貼製入事,榻前下敎。
趙亨復啓曰,明日召對,取稟。傳曰,停。
吳取善啓曰,備邊司郞廳來言,今日賓廳日次,而聖節望闕禮相値,不得來會云矣,敢啓。傳曰,知道。
趙亨復啓曰,臣亨復,今日聖節望闕禮習儀進去下直之意,敢啓。傳曰,知道。
傳于朴宗吉曰,左承旨持此御題,與弘文提學偕往泮宮,試取以來。
司諫李光載,掌令李珽,校理李正履等啓曰,請書九亟施追奪官爵之典。措辭見上答三司曰,不允。
司諫李光載,掌令李珽等啓曰,請物故罪人國榮,亟施孥籍之典。措辭見上請物故罪人裕,亟施拏戮之典。措辭見上請逆賊漢祿,亟施拏戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施拏戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上答兩司曰,不允。金鼎元諸子事,不允。魯敬事,已有東朝處分矣,勿煩。
掌令李珽啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
傳于吳取善曰,推鞫爲之。
吳取善啓曰,臣取善,今日推鞫進去下直之意,敢啓。傳曰,知道。
罪人金陽淳更推後,刑問一次,訊杖第五度停刑,罪人許晟更推後,刑問一次,訊杖第三度停刑,罪人尙度捧結案。
朴宗吉啓曰,弘文提學趙秉鉉旣已承牌,內閣提學朴綺壽,藝文提學洪敬謨,竝卽牌招,同參考試,何如?傳曰,允。
又啓曰,臣與弘文提學,偕往泮宮,七夕製儒生試取,則收券爲一百八十九張矣,捧入之意,敢啓。傳曰,知道。
傳于朴宗吉曰,七夕製賦居首三下進士趙冕鎬直赴會試,之次草三下進士李承圭給二分,之次次上生員朴致正等三人,竝令該曹考例施賞。
傳于朴宗吉曰,入格儒生,明日延英門外施賞。
以副校理趙啓昇,修撰沈承澤,副修撰任百經·洪永圭牌不進罷職傳旨,傳于黃曰,只推。
朴宗吉,以都摠府言啓曰,今日入直內三廳,武兼·禁軍及軍兵等,當爲中日習射技放,而望闕禮習儀相値,不得設行之意,敢啓。傳曰,知道。
又以備邊司言啓曰,今番陳慰進香兼謝恩使回還時,大行皇后尊諡詔順付出來矣。到京日迎接儀節,照例擧行之意,分付該曹,何如?傳曰,允。
傳于朴宗吉曰,推鞫姑罷。
上在昌德宮。停常參·經筵。
趙亨復啓曰,明日召對,取稟。傳曰,停。
備忘記,廣州留守金熙華下直,長弓一張,長箭一部賜給。
趙亨復啓曰,假注書金益文,身病猝重,勢難察任,今姑改差,何如?傳曰,允。
以李㘾爲假注書。
金胤根啓曰,密符親納,例也,而前廣州留守徐憙淳,謂有身病,使其褊裨替納,事甚未安。推考,何如?傳曰,允。
以開城留守徐左輔狀啓,薦新進上生松茸,節尙稍早,限內不得封進,惶恐待罪事,傳于吳取善曰,勿待罪事,回諭。
持平宋顯洙,校理李正履,正言南性敎等啓曰,請書九亟施追奪官爵之典。措辭見上答三司曰,不允。
持平宋顯洙,正言南性敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上答兩司曰,不允。金鼎元諸子事,不允。魯敬事,已有東朝處分矣,勿煩。
持平宋顯洙啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言南性敎啓曰,請梟示罪人性世,亟施孥戮〈之〉典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
趙亨復,以吏曹言啓曰,奉常寺副奉事韓秉佑,除拜後過限未肅拜,依例改差,何如?傳曰,允。
又以吏曹言啓曰,今此秋夕祭祭官,當爲分排,而除老病·公頉,實無推移排比之路,依近例刑官·司饔院官員年六十以上人員,通融塡差以入,而其中時無職名人員,令該曹口傳付軍職,何如?傳曰,允。
又以弘文館言啓曰,下番闕直,事甚未安。修撰沈承澤,副修撰任百經·洪永圭旣有只推之命,竝卽牌招,以爲推移入直,副校理趙啓昇旣有只推之命,一體牌招察任,何如?傳曰,允。
醫官金光說書啓,陳慰進香兼謝恩使完昌君時仁,無事作行,本月初六日還渡江之意,詮次啓達。傳曰,知道。
趙亨復,以禮曹言啓曰,因備邊司草記,今番陳慰進香兼謝恩使回還時,大行皇后尊諡詔,順付出來到京日,迎接儀節,照例擧行之意,分付該曹事,允下矣。取考謄錄,則順付詔書到京日,百官郊迎,殿庭行禮,而自上行禮之節,依正至聖節望闕禮時例磨鍊,今亦依此擧行之意,敢啓。傳曰,知道。
又以禮曹言啓曰,取考謄錄,則順付詔書到京日頒詔後,有卽日頒敎之擧矣。今亦依此擧行,何如?傳曰,允。
傳于吳取善曰,推鞫爲之。
吳取善啓曰,臣取善,今日推鞫進去下直之意,敢啓。傳曰,知道。
義禁府,罪人尙度年七十四矣結案白等,矣身根脚段,父成九,父矣父就大,母李召史,母矣父東運,竝只故白良乎,父母以胎生於楊州上道面長川里,隨父母長養,仍爲入籍居生是白乎旀,行凶節次段,矣身本以蟣蝨之賤,素蓄梟獍之性,乃於哀遑罔極之時,闖呈誣逼叵測之疏,旨意專出凶毒,句語罔非詬罵,最是熒惑貽累等凶言,卽雲·海之所不敢道,而至於爲人臣所不忍爲之說而極矣。十載假息,三尺久稽,今於訊覈之下,眞贓畢露,斷案斯著,此實亘萬古所無之極惡大憝也,晷刻難容,萬剮猶輕,大逆不道的實,遲晩的只罪,不待時凌遲處死爲白乎事。
罪人金陽淳更推後,刑問一次,訊杖第十一度停刑,罪人許晟更推後,刑問一次,訊杖第三度停刑。
金胤根,以義禁府言啓曰,大逆不道罪人尙度,旣已承服正刑矣,其父母妻妾子女祖孫兄弟姊妹,子之妻妾,伯叔父兄弟之子年歲姓名,存沒居住,令漢城府考出帳籍,亦爲分付五部及各該道,應坐諸人,一一査出,成冊牒報後,依律擧行,而籍沒家産,破家瀦澤,降邑號罷守令等事,令各該司捧承傳擧行,何如?傳曰,允。
傳于金胤根曰,推鞫姑罷。
敎廣州府留守金熙華書。王若曰,關防係國家安危,旣設保障之任,居留膺廟堂掄揀,必仗老成之人。玆循薦剡之公,庸畀筦鑰之重。眷玆南漢之鞏固,實是左海之要衝。山河控一國上游,殆若宋西京管轄,城郭與三都竝峙,允符周東郊保釐。天作萬仞石山,至今傳李完豊設府,地開百世金湯,從古稱溫祚王建都。扼嶺·湖幾百州,形勢克壯,距京師四十里,呼吸相通。錢穀甲兵之委輸,實兼守禦營節制,樓櫓城池之設置,何異觀察使衙門?在陰雨綢繆之謨,所貴臺隍之修葺,況水旱饑饉之際,易致兵民之凋殘。第昇平歷數百年以來,而解弛非一二事爲弊。軍簽黃白,豼貅之隊伍多虛,倉厫紅陳,雀鼠之耗縮滋甚。嗟近年歉荒之孔酷,擧切顚連之嘆,而今日痼瘼之難醫,誰是剸理之手?惟卿,一代雅望,八座崇班。持身廉淸,菀有故家之懿範,處事精約,素著同朝之令譽。立朝五十年,其職則殆遍華貫,珮符六七邑,所守則常若寒儒。前後之歷試旣多,綽有餘裕,中外之聲望俱著,用無不宜。愷悌天姿,幾思榮塗之斂跡,優游晩節,不妨近地之回翔。玆授卿以廣州府留守兼南漢守禦使,卿其祗服寵章,勉殫茂績。峙倉廩而修營壘,須思紀律之申嚴,繕器械而總鞱靲,莫曰軍旅之未學。管南甸牧禦之職,威惠竝行,寄外營拱護之任,緩急可恃。凡係便民而利國,何待勸勉而能?至若興學而備戎,自是施措〈之〉間事。竹頭木屑,陶刺史之籌策亦恢,緩帶輕裘,羊太傅之風儀可想。於戲,欽哉汝往,愼乃攸司。長樂之鍾聲入聞,庶慰戀結之悃,壁壘之軍容動色,政須坐鎭之治。故玆敎示,想宜知悉。知製敎沈承澤製進
右議政趙寅永箚曰,伏以臣,素乏明愼之譽,猥當按覈之地,凡屬鞫事,臣實主之,臣目見凶徒逆黨糾結和應之跡,而尙不能到底鉤得,夬伸王章,延時拖日,究竟無期,臣方憤惋愧悚,如不欲生。今伏奉推案聯幅處錯誤委折知入之慈敎,臣神驚心惶,容措靡所,謹又一一考準於還下者,則乃於兩罪人發問取供捧侤之粘付者,至有互換不察之失矣。夫鞫庭推案,至愼至重,大有關係,故封鎖着署,啓之御前,卽是不易之例也,則其嚴謹如此,詳密如此,而昏謬之極,漫未省覺,苟究其罪,郵罰猶輕,藉曰,此事非有緊着於獄情,而似此微細,亦漏照檢,致煩自上之提飭,則臣何敢抗顔自居於委官之任哉?玆附自首之義,冀被當勘之律,而第其原案,亟命釐入,俾更啓下,千萬幸甚。取進止。答曰,省箚具悉仰懇。問招錯付,不過无妄間做錯,況於卿,尤無可引之事,今此所陳,誠過矣。原案卽爲釐入,卿其安心。仍傳于趙亨復曰,此批答,遣史官傳諭于右議政。
判義禁李紀淵,同義禁李鼎臣·朴來謙·徐念淳等聯名疏曰,伏以臣等,卽伏聞東朝口傳下敎,有推案文書連幅錯換委折知入之命,而及夫開櫃閱案,果有問目招辭連幅換附之失矣。鞫廳文案,何等愼重,而臣等不能到底審察,致有此做錯之非細,苟論其罪,專在禁堂,滿心悚懍,無地自容,玆敢聯章自列,仰瀆崇嚴。伏乞聖明,亟降威罰,以重事體,不勝幸甚。臣等無任云云。答曰,省疏具悉。卿等推考。
上在昌德宮。停常參·經筵。
趙亨復啓曰,明日召對,取稟。傳曰,停。
吳取善啓曰,行大司憲李羲準,執義韓宓履,掌令李珽·金基煥,持平韓致容·宋顯洙呈辭,監察茶時之意,敢啓。傳曰,知道。
趙亨復啓曰,左副承旨金胤根今日不爲仕進,卽爲牌招,何如?傳曰,允。
李㘾在外,代以林樂鎭爲假注書。
傳于吳取善曰,推鞫爲之。
吳取善啓曰,臣取善,今日推鞫進去下直之意,敢啓。傳曰,知道。
以左副承旨金胤根牌不進罷職傳旨,傳于趙亨復曰,只推。
以副校理趙啓昇,修撰沈承澤,副修撰任百經·洪永圭牌不進罷職傳旨,傳于趙亨復曰,只推。
趙亨復,以弘文館言啓曰,下番闕直,事甚未安。修撰沈承澤,副修撰任百經·洪永圭旣有只推之命,竝卽牌招,以爲推移入直之地,何如?傳曰,允。
傳于趙亨復曰,待敎前望單子入之。
待敎前望單子入之,李㘾落點。
趙亨復啓曰,新除授待敎李㘾,當爲下批矣。政官牌招開政,何如?傳曰,允。
傳于趙亨復曰,直提學有闕之代,今日政差出。
趙亨復,以禮曹言啓曰,卽接徽慶園令所報,則本園秋夕節享,兩官當爲備員,而新除授參奉安秉純在外未肅拜,無以擧行云。莫重祭享,兩官不可不備,在外參奉安秉純,今姑改差,其代,卽令該曹以在京無故人,口傳差出,以爲備員將事之地,何如?傳曰,允。
吏曹口傳政事,以洪明圭爲徽慶園參奉。
趙亨復,以吏曹言啓曰,尙衣院主簿崔井煥,繕工假監役官韓璞,俱以身病,呈狀乞遞,竝改差,何如?傳曰,允。
又以吏曹言啓曰,咸鏡道都事馬翰良以其身病,呈狀乞遞,改差,何如?傳曰,允。
有政。吏批,行判書李紀淵進,參判李鼎臣進,參議朴齊明牌不進,右承旨趙亨復進。以李彙圭爲正言,李定愚爲司饔僉正,沈能恪爲軍器判官,馬翰良爲典籍,沈碩奎爲尙衣主簿,尹禾爲假監役,金致湜·裵載權爲武烈祠參奉,趙秉龜爲直提學,李鼎叙爲鏡城判官。奎章閣待敎單李㘾,弘文正字單李㘾,校書正字單李㘾,奉常副奉事單金容煥,崇靈殿參奉單金敎鱗,崇仁殿參奉單朱正燮。
兵批,判書李憲瑋,參判鄭鴻慶,參議金洛龍病,參知李是鍊入直進,同副承旨黃進。以吳光勳爲咸興監牧官。同知單李南耇。
吏批,再政。兼奎章閣待敎單李㘾。
黃,以備邊司言啓曰,卽見江原監司李光正狀啓,則枚擧春川府使趙存中牒呈,以爲,本府連値歉荒,流散未集,民未捧還爲七千一百五十二石零,邑屬所逋爲一萬八百四十七石零,皆是耗上添耗,準捧末由。流絶民還,雖不敢遽議蠲蕩,各樣所逋,特令限五年除耗事,請廟堂稟處矣,此邑糴弊,言亦支離,前後守令之因此事或罷或配,而無柰其徵逋無所,虛錄依舊,經法所在,實爲寒心。第今道臣所請限年除耗,雖與排年,差有不同,旣有近來已施之可援者,不可使春川一邑,獨抱向隅之歎,當依狀請許施,以爲矯弊之地,而民逋吏逋,不宜混施,民逋則限五年,吏逋則限三年特令除耗事,分付,何如?傳曰,允。
又以備邊司言啓曰,頃因忠淸監司金英淳狀啓,淸州牧民逋限七年除耗,吏奴逋限三年收捧事,覆啓行會矣,卽見該監司所報,則枚擧該牧使徐有民牒呈,以爲,其中麰還未捧五千四百五十六石零,自癸巳至戊戌,自本邑換租立本,而仍歸欠逋者也,荐饑之餘,麥又告歉,本麰收捧,勢實末由。依年前忠州例,仍許換租,待秋成與原還,一體督捧爲辭矣,麰租換作,固無加損於公穀,而最初該邑之擅自改色,實爲駭然。第猝然責之以本穀,則民情邑勢,亦多難便,依所報許令作租,而糶糴之以夏秋穀分排者,其意專在備豫,不可偏屬一邊故也,雖自明年,若値麥豐之時,仍爲還作本麰,具由報來之意,分付,何如?傳曰,允。
趙亨復,以吏曹言啓曰,因義禁府草記,大逆不道罪人尙度旣已正刑,應坐諸人一一査出,依律擧行,破家瀦澤,降邑號罷守令等事,令各該司捧承傳擧行事,允下矣。降邑號罷守令,卽是本曹擧行,而問于義禁府,則大逆不道罪人尙度,居生京畿楊州地云,而守令則勿罷事,曾有定奪矣,以時居邑當爲降號,而本州以陵寢所在邑,例不得降號之意,敢啓。傳曰,知道。
黃,以刑曹言啓曰,因義禁府啓辭,大逆不道罪人尙度籍沒家産事,命下矣。罪人尙度奴婢有無,令京兆考出帳籍,亦爲知委五部及各該道,使之一一査出,修成冊報來後,依例永屬公賤之意,敢啓。傳曰,知道。
傳于黃曰,推鞫姑罷。
上在昌德宮。停常參·經筵。
大王大妃殿進御杏吉飮,依前方限二貼製入事,榻前下敎。
趙亨復啓曰,明日召對,取稟。傳曰,停。
吳取善啓曰,行大司憲李羲準,執義韓宓履,掌令李珽·金基煥,持平韓致容·宋顯洙呈辭,監察茶時之意,敢啓。傳曰,知道。
傳于吳取善曰,推鞫爲之。
吳取善啓曰,臣取善,今日推鞫進去下直之意,敢啓。傳曰,知道。
李景在啓曰,假注書李鼎信,身病猝重,勢難察任,今姑改差,何如?傳曰,允。
趙亨復以奎章閣言啓曰,新除授直提學趙秉龜,待敎李㘾,事當卽爲牌招,而時値夜深,待明朝牌招察任,何如?傳曰,允。
又以奎章閣言啓曰,新除授直提學趙秉龜,待敎李㘾敎旨安寶次,濬哲之寶,請出之意,敢啓。傳曰,知道。
以吏曹參議朴齊明牌不進罷職傳旨,傳于趙亨復曰,只推。
以修撰沈承澤,副修撰任百經·洪永圭牌不進罷職傳旨,傳于趙亨復曰,只推。
趙亨復,以弘文館言啓曰,下番闕直,事甚未安。修撰沈承澤,副修撰任百經·洪永圭旣有只推之命,竝卽牌招,以爲推移入直之地,何如?傳曰,允。
金胤根,以都摠府言啓曰,今日入直內三廳,武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
兵曹口傳政事,副司果權秉德·申佐模·安潤蓍竝單付。
李景在,以吏曹言啓曰,今此禧陵秋夕祭獻官前牧使宋持養,方在罷散中,而矇然塡差,至於啓下,不察之失,臣不勝惶恐,原單子改付標以入之意,敢啓。傳曰,知道。
又以吏曹言啓曰,新除授鏡城判官李鼎叙與本曹參判臣李鼎臣,爲友壻相避,而矇然擬入,至蒙恩點,不審之失,臣不勝惶恐。原望筒勿施,何如?傳曰,允。
罪人金陽淳更推後,刑問一次,訊杖第三度停刑,罪人許晟更推後,刑問一次,訊杖第三度停刑。
傳于金胤根曰,推鞫姑罷。
上在昌德宮。停常參·經筵。
趙亨復啓曰,明日召對,取稟。傳曰,停。
吳取善啓曰,行大司憲李羲準,執義韓宓履,掌令李珽·金基煥,持平韓致容·宋顯洙呈辭,監察茶時之意,敢啓。傳曰,知道。
李鼎信改差,代以金得秀爲假注書。
傳于趙亨復曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于吳取善曰,推鞫爲之。
吳取善啓曰,臣取善今日推鞫進去,下直之意,敢啓。傳曰,知道。
以修撰沈承澤,副修撰任百經·洪永圭牌不進罷職傳旨,傳于金胤根曰,只推。
罪人金陽淳更推後,刑問一次,訊杖第十一度停刑。
傳于金胤根曰,推鞫姑罷。
金胤根,以訓鍊都監言啓曰,本局從事官洪永圭,身病甚重,勢難察任,改差,何如?傳曰,允。
上在昌德宮。停常參·經筵。
藥房提調金弘根,副提調李景在啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
大王大妃殿進御加味君子湯五貼製入事,榻前下敎。
朴宗吉啓曰,明日召對,取稟。傳曰,停。
金胤根啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
朴宗吉啓曰,右承旨趙亨復,同副承旨黃,今日不爲仕進,竝卽牌招,何如?傳曰,允。
趙亨復以奎章閣言啓曰,景慕宮望廟樓,今望奉審無頉之意,敢啓。傳曰,知道。
執義韓宓履,校理李正履,正言南性敎等啓曰,請書九亟施追奪官爵之典。措辭見上答三司曰,不允。
執義韓宓履,正言南性敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上答兩司曰,不允。金鼎元諸子事,不允。魯敬事,已有東朝處分矣,勿煩。
執義韓宓履啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言南性敎啓曰,請梟示罪人性世,亟施孥戮之典。請古今島爲奴罪人韓鼎鎭,亟令王府,設鞫得情,夬正典刑。請充軍罪人申綱,亟令王府,拿鞫嚴問,盤覈得情,夬伸典刑。請島配罪人睦台錫,亟令王府,拿鞫嚴問,明正典刑。新除授正言李彙圭,時在慶尙道禮安地,請斯速乘馹上來事,下諭。答院曰,不允。下諭事,許遞。
傳于吳取善曰,推鞫爲之。
吳取善啓曰,臣取善,今日推鞫進去下直之意,敢啓。傳曰,知道。
趙亨復啓曰,吏曹郞廳來言,臺諫有闕,政事,取稟。傳曰,前望單子入之。
又啓曰,皇后尊諡勅書順付入京日,有頒敎之擧矣。敎文當爲製進,藝文提學洪敬謨,待明朝牌招,使之製進,何如?傳曰,允。
趙亨復,以弘文館言啓曰,下番闕直,事甚未安。修撰沈承澤,副修撰任百經·洪永圭,旣有只推之命,竝卽牌招,以爲推移入直之地,何如?傳曰,允。
又以奎章閣言啓曰,待敎李㘾疏批已下,卽爲牌招入直,何如?傳曰,允。
以同副承旨黃牌不進罷職傳旨,傳于金胤根曰,只推。
以修撰沈承澤,副修撰任百經·洪永圭牌不進罷職傳旨,傳于金胤根曰,只推。
金胤根,以兵曹言啓曰,卽接西所衛將安宅臣牒報,則本所字內永肅門南邊大松一株,中松一株,小松二株,因風顚仆云。令該所依例斫去之意,敢啓。傳曰,知道。
又以禁衛營言啓曰,本營中軍李忠運呈辭在外,來現無期,今姑改差,何如?傳曰,允。
又以義禁府言啓曰,忠州牧使兪碩柱,薺浦萬戶李文翊,今方待命,拿囚捧供,而當此推鞫方張之時,時囚不可混處府內,竝姑保放,何如?傳曰,允。
義禁府啓目,忠州牧使兪碩柱原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,氷庫別提崔爔原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,薺浦萬戶李文翊原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
金胤根,以義禁府言啓曰,保放罪人崔爔還囚捧供以入,而仍爲保放之意,敢啓。傳曰,知道。
罪人金陽淳更推後,刑問一次,訊杖第五度停刑。
傳于金胤根曰,推鞫姑罷。
直提學趙秉龜疏曰,伏以臣,文學聞望,無一可取,進退辭受,惟上所命,本不敢自廁於淸朝士大夫之列,而惟是名塗一步,戰戰慄慄,不啻如薄氷深淵,此個株守,庶或鑑照,臣亦貪榮媒寵之一流俗耳,何苦爲辭遜厭避之計,而特以家間之訓戒,或恐緣臣而隳壞,君上之恩眷,或恐緣臣而偏係故也。是以,每當選職之冒叨,必煩微懇之猥控,雖以邇來踐歷言之,如銓部瀛銜,輒蒙恩諒,此實我殿下畢燭臣情,務欲其成就而全安之也。臣常感激于中,竊以爲,從今以往,粗遂素執,永保拙分,乃於千萬不自意,以臣爲奎章閣直提學者,華誥隆點,天光盈門,瞻聆所及,一世俱聳,臣誠如夢如癡,莫省自措。牙牌體嚴,無地鑽避,雖不得不隨例肅命,而驚先於攢頌,慙愧多於榮幸,臣是何人,復徼此誤恩也?臣於是,竊念臣平生所以藉手者,盡屬虛套,而未免爲前後兩截之歸,臣非不知閣職之重,在所三讓,又非不知雲漢之奉聖謨,黼黻之贊皇猷,非臣所堪,而設閣以後六十年來,未曾有倥侗如臣,蚩劣如臣者,參錯於其間。雖然,臣未暇以是辭也,臣所大懼者,華顯如此,顚沛必至,貽老父若驚之憂,負聖主欲生之德也,左右參倚,蹲仍無路,玆敢披瀝肝膽,仰瀆崇聽。伏乞聖明,諒臣衷悃,仰稟東朝,亟收臣新除職名,以重公器,以安賤分,臣無任云云。答曰,省疏具悉。卿其勿辭行公。
待敎李㘾疏曰,伏以臣,素以顓蒙,猥竊科名,旣犯古人不幸之戒,旋遭巨創,永違庭訓,自分聖世無用之物,無可藉手而事君,固已絶意於榮途,秖宜謹守拙約,益讀未讀之書,庶幾戒愼寡過,以圖不報之報矣,千萬不自意,以臣爲奎章閣待敎·弘文館正字者。蓋以臣名在前望,誤恩遽及,牙牌儼降,臣於是,撫躬悸惕,莫知攸措,而從前叨是職者,輒皆不敢違傲,臣亦不得不循例一肅,而退自循省,尤不覺惶汗之浹背也。噫,是職也,豈亶然哉?天球河圖,上應東壁之昭回,瑤函雲笈,又極西淸之嚴邃,若其職掌之綦重,則宋之龍圖,無以過矣。至於地分之淸切,則唐之鳳池,殆不及焉,故自前必處之以宿儒峻望,蓋將奉謨訓而備顧問,贊皇猷而裨文治。況臣之先父臣光文,亦嘗膺是職,而常以官極淸要,心存警懼,提諭於子姪,而戒之諄諄,言猶在耳,至今銘佩,臣之不肖,無能爲役於先臣,而其何敢恬然冒據,若固有之乎?顧當一初右文,尤宜百倍愼簡,而文學時望,群彦林立,則樗櫟無當,在所必棄,糠粃在前,寧不自愧?臣若徒藉先蔭,不思所以自畫,則是不識世間有羞恥事者也,畢竟臣身狼狽,猶屬一己之私,其柰累聖簡而玷名器,何哉?伏乞聖明,特垂鑑諒,仰稟東朝,亟遞臣所授職名,待臣年稍强學稍優識稍長,始出於仕,則或有分寸之進,庶效涓埃之報,罔非天地父母生成之澤也。臣無任云云。省疏具悉。爾其勿辭察職。
上在昌德宮。停常參·經筵。
金胤根,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
趙亨復啓曰,明日召對,取稟。傳曰,停。
備忘記,高陽郡守李時佐下直,長弓一張,長箭一部,片箭一部,筒兒一個賜給。
趙亨復啓曰,同副承旨黃今日不爲仕進,卽爲牌招,何如?傳曰,允。
司諫李光載,掌令金基煥,校理李正履等啓曰,請書九亟施追奪官爵之典。措辭見上答三司曰,不允。
司諫李光載,掌令金基煥等啓曰,請物故罪人國榮亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得正,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得正,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上答兩司曰,不允。金鼎元諸子事,不允。魯敬事,已有東朝處分矣,勿煩。
掌令金基煥啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
傳于吳取善曰,推鞫爲之。
吳取善啓曰,臣取善,今日推鞫進去下直之意,敢啓。傳曰,知道。
傳于趙亨復曰,左承旨許遞,前望單子入之。
承旨前望單子入之,金輔根落點。
趙亨復啓曰,新除授左副承旨金輔根,卽爲牌招,何如?傳曰,允。
金胤根啓曰,卽見慶尙道金山等邑民家漂壓人命渰死狀本,則又是假都事修啓,日前飭敎,雖未及祗受,一向廢務,連爲替行,事甚未安。原狀啓係是民事,不得不捧入,而該道臣從重推考,何如?傳曰,允。
以慶尙假都事鄭始容狀啓,金山等邑民家漂壓,人命渰死事,傳于金胤根曰,民家之漂壓與人命之渰死,若是夥多,聞甚驚惻。元恤典外,別加顧助,如有生前身還布,竝蕩減,結構奠接之方,廟堂措辭分付。
趙亨復,以禮曹言啓曰,太廟展謁,每以春秋定式取稟矣。今秋展謁吉日,以何間推擇乎?敢稟。傳曰,以九月旬前擇入。
又以禮曹言啓曰,景慕宮展謁,每以孟春孟秋定式取稟矣。今秋展謁吉日,以何間推擇乎?敢稟。傳曰,太廟展謁日,同爲擇入。
又以禮曹言啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,徽慶園親祭磨鍊日字,以九月望後擇入。
又以禮曹言啓曰,以太廟展謁取稟草記,傳曰,以九月旬前擇入,以景慕宮展謁取稟草記,傳曰,太廟展謁日,同爲擇入事,命下矣。展謁吉日,令日官李秉洪推擇,則來九月初二日初三日俱吉云,以何日定行乎?敢稟。傳曰,以初二日爲之。
又以禮曹言啓曰,以陵幸取稟草記,傳曰,徽慶園親祭磨鍊日字,以九月望後擇入事,命下矣。幸行吉日,令日官李秉洪推擇,則來九月十六日十九日俱吉云,以何日定行乎?敢稟。傳曰,以十六日爲之。
傳于金胤根曰,今番幸行時諸般擧行,依京擧動例爲之,務從省約,出還宮時植炬,置之,凡係役民之事,皆以儲置米會減,十里外斥堠伏兵傳語軍,置之,外驛補把,亦依今春幸行例,除之事,分付。
正言前望單子入之,朴商壽落點。
以同副承旨黃牌不進罷職傳旨,傳于金胤根曰,只推。
趙亨復以奎章閣言啓曰,直提學趙秉龜,疏批已下,卽爲牌招察任,何如?傳曰,允。
又以弘文館言啓曰,下番闕直,事甚未安。修撰沈承澤,副修撰任百經·洪永圭,旣有只推之命,竝卽牌招,以爲推移入直,副校理趙啓昇,一體牌招察任,何如?傳曰,允。
金胤根,以兵曹言啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
義禁府啓目粘連,向前兪碩柱亦,進獻船運,元非應例,則地方護送,初無可論是白乎矣,臭載旣在境內,道啓亦論不飭,揆以事體,宜有示警,以此照律,何如?判付啓,依允。又啓目粘連,向前崔爔亦,若使眞個落馬,則無怪未趁摘奸,而稱頉之跡難明,不謹之失自在,祀典所關,當律莫逭,以此照律,何如?判付啓,依允。又啓目粘連,向前李文翊亦,裝發旣在同時,到泊最後他船,如無中間奸弊,豈至許久逗遛?漕法攸重,果難從輕,以此照律,何如?判付啓依允。
金胤根,以義禁府言啓曰,保放罪人崔爔·兪碩柱·李文翊等,還囚議處以入,而仍爲保放之意,敢啓。傳曰,知道。
罪人金陽淳更推後,刑問一次,訊杖第十三度停刑。
傳于金胤根曰,推鞫姑罷。
上在昌德宮。停常參·經筵。
趙亨復啓曰,明日召對,取稟。傳曰,停。
吳取善啓曰,行大司憲李羲準,執義韓宓履,掌令李珽·金基煥,持平韓致容·宋顯洙呈辭,監察茶時之意,敢啓。傳曰,知道。
李景在啓曰,同副承旨黃,今日不爲仕進,卽爲牌招,何如?傳曰,允。
金胤根啓曰,來二十一日朝參日次,而宣陵忌辰祭齋戒相値,頉稟之意,敢啓。傳曰,知道。
趙亨復啓曰,來二十一日輪對日次,而宣陵忌辰祭齋戒相値,頉稟之意,敢啓。傳曰,知道。
傳于吳取善曰,推鞫爲之。
吳取善啓曰,臣取善,今日推鞫進去下直之意,敢啓。傳曰,知道。
江原監司李光正狀啓,杆城郡人命渰死事,傳于金輔根曰,聞甚矜惻,元恤典外,別加顧助,如有生前身還布,竝蕩減事,廟堂措辭,分付。
以同副承旨黃牌不進罷職傳旨,傳于金輔根曰,只推。
以副校理趙啓昇,修撰沈承澤,副修撰任百經·洪永圭牌不進罷職傳旨,傳于金輔根曰,只推。
趙亨復,以弘文館言啓曰,下番闕直,事甚未安。修撰沈承澤,副修撰任百經·洪永圭,旣有只推之命,竝卽牌招,以爲推移入直之地,何如?傳曰,允。
金輔根,以司僕寺一二提調意啓曰,今此徽慶園親祭時各差備入把馬,磨鍊別單書入,而其中驛馬,則令兵曹知委,畿內各驛,使之直爲入把,何如?傳曰,允。
罪人金陽淳更推後,刑問一次,訊杖第九度停刑。
傳于金輔根曰,推鞫姑罷。
上在昌德宮。停常參·經筵。
自卯時至人定,灑雨下雨,測雨器水深五分,自人定至四更,灑雨下雨,測雨器水深三分。
趙亨復啓曰,明日召對,取稟。傳曰,停。
吳取善啓曰,行大司憲李羲準,執義韓宓履,掌令李珽·金基煥,持平韓致容·宋顯洙呈辭,監察茶時之意,敢啓。傳曰,知道。
趙亨復啓曰,同副承旨黃,今日不爲仕進,卽爲牌招,何如?傳曰,允。
傳于吳取善曰,推鞫爲之。
吳取善啓曰,臣取善,今日推鞫進去下直之意,敢啓。傳曰,知道。
趙亨復啓曰,卽者宗廟署官員來言,明日修改時,提調一員當爲進參,而都提調李止淵鞫座進,提調金履載有身病,不得擧行云。提調金履載,卽爲牌招,何如?傳曰,允。
又啓曰,宗廟提調金履載牌不進推考傳旨,今方捧入,而明日修改時,當爲進參,如是違牌,事甚未安。更爲牌招,何如?傳曰,許遞,前望單子入之。
宗廟提調前望單子入之,朴綺壽落點。
趙亨復啓曰,卽者景慕宮官員來言,明日修改,提調當爲進參,而都提調李相璜,提調李紀淵,俱以鞫事,不得進參云,何以爲之?敢稟。傳曰,提調許遞,前望單子入之。
景慕宮提調前望單子入之,徐俊輔落點。
趙亨復啓曰,卽者景慕宮官員來言,明日修改,提調當爲進參,而新除授提調徐俊輔有身病,不得進參云。卽爲牌招,何如?傳曰,許遞,前望單子入之。
景慕宮提調前望單子入之,金履載落點。
以同副承旨黃牌不進罷職傳旨,傳于金輔根曰,只推。
以修撰沈承澤,副修撰任百經·洪永圭牌不進罷職傳旨,傳于金輔根曰,只推。
趙亨復,以弘文館言啓曰,下番闕直,事甚未安。修撰沈承澤,副修撰任百經·洪永圭,旣有只推之命,竝卽牌招,以爲推移入直之地,何如?傳曰,允。
以尹義儉爲禁衛中軍。
罪人金陽淳更推後,刑問一次,訊杖第十三度停刑。
傳于金胤根曰,推鞫姑罷。
上在昌德宮。停常參·經筵。
趙亨復啓曰,明日召對,取稟。傳曰,停。
又啓曰,同副承旨黃,今日不爲仕進,卽爲牌招,何如?傳曰,允。
司諫李光載,持平韓致容,校理李正履等啓曰,請書九亟施追奪官爵之典。措辭見上答三司曰,不允。
司諫李光載,持平韓致容等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊罪人漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊罪人友文·光友,加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上答兩司曰,不允。金鼎元諸子事,不允。魯敬事,已有東朝處分矣,勿煩。
持平韓致容啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
傳于吳取善曰,推鞫爲之。
吳取善啓曰,臣取善,今日推鞫進去下直之意,敢啓。傳曰,知道。
金胤根啓曰,卽者通化門門考司鑰所告內,通化門開鑰時,鑰舌橫戾,未卽開門云,門鑰事體,何等嚴重,而不能審愼,致此開鑰之差遲,事未前有,萬萬駭然。當該司鑰,令攸司科治,守門將及門考,進去摠府郞廳所當重勘,而本院請推之外,無他可施之罰,何以爲之?敢稟。傳曰,竝拿處。
金胤根,以都摠府言啓曰,今日通化門開鑰時,鑰匙橫入,內外相含,推拔俱礙,於斯之際,不能趁時卽開,闕門開閉,何等嚴重,而致此遲滯之境,事甚駭然。不能審愼之當該守門將,令該府拿問處之,司鑰,令攸司科治,何如?傳曰,允
又以兵曹言啓曰,闕門開閉,何等審愼,而今日通化門開鑰時,鑰舌橫戾,以致開門之差晩,萬萬駭然。當該門考,摠府郞廳及守門將,令該府拿問處之,當該司鑰,令攸司科治,何如?傳曰,允。
又以兵曹言啓曰,來九月初二日大駕詣宗廟展謁,仍詣景慕宮展謁時,隨駕營門當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依太廟春展謁例磨鍊。
趙亨復,以禮曹言啓曰,景慕宮秋奉審執頉外,尊所楹內外地衣等修改吉日時,今日卯時,前已推擇啓下,而因本宮提調不備,吉時已過,故令日官更爲推擇,則今日申時亦吉云。以此時擧行,何如?傳曰,允。
趙亨復啓曰,卽者景慕宮官員來言,今日修改,提調當爲進參,而新除授提調金履載有身病,不得進參云。卽爲牌招,何如?傳曰,許遞,前望單子入之。
景慕宮提調前望單子入之,金敎根落點。
金輔根,以都摠府言啓曰,今日入直內三廳,武兼·禁軍及軍兵等,當爲中日習射技放,而宗廟·景慕宮修改相値,不得設行之意,敢啓。傳曰,知道。
以同副承旨黃牌不進罷職傳旨,傳于金輔根曰,只推。
以修撰沈承澤,副修撰任百經·洪永圭牌不進罷職傳旨,傳于金輔根曰,只推。
趙亨復,以弘文館言啓曰,下番闕直,事甚未安。修撰沈承澤,副修撰任百經·洪永圭,旣有只推之命,與應敎李晉翼,副應敎曺雲承,校理金逸淵,副校理林肯洙,竝卽牌招,以爲推移入直,副校理趙啓昇,一體牌招察任,何如?傳曰,允。
義禁府照目粘連,氷庫別提崔爔矣本府議啓內,若使眞個落馬,則無怪未趁摘奸,而稱頉之跡難明,不謹之失自在,祀典所關,當律莫逭,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,忠州牧使兪碩柱矣本府議啓內,進獻船運,元非應例,則地方護送,初無可議是白乎矣,臭載旣在境內,道啓亦論不飭。揆以事體,宜有示警,以此照律,罪笞四十收贖,附過還職,私罪,奉敎依允。又照目粘連,薺浦萬戶李文翊矣本府議啓內,裝發旣在同時,到泊最後他船,如無中間奸弊,豈至許久逗遛?漕法攸重,果難從輕,以此照律,罪杖八十收贖,奪告身三等,私罪,奉敎依允爲旀,功減一等爲良如敎。
金輔根,以義禁府言啓曰,保放罪人崔爔·兪碩柱·李文翊等,還囚照律以入,而竝仍爲保放之意,敢啓。傳曰,知道。
罪人金陽淳更推。
傳于金輔根曰,推鞫姑罷。
直提學趙秉龜疏曰,伏以臣於日昨,猥控衷懇,未蒙恩諒,誠淺辭拙,冞切悚惶。第臣見帶春秋兼銜,而臣季父臣寅永,方任本館監事,揆以格例,在下當遞,玆敢據實陳籲,仰瀆崇聽。伏乞聖明,亟令選部照法遞改,以存公體,以安私分焉。臣無任云云。答曰,省疏具悉。所請依施。
上在昌德宮。停常參·經筵。
自人定至二十一日開東,灑雨下雨,測雨器水深七分。
藥房提調金弘根,副提調李景在啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
大王大妃殿進御加味君子湯,依前方五貼製入事,榻前下敎。
趙亨復啓曰,明日召對,取稟。傳曰,停。
金胤根啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
趙亨復啓曰,同副承旨黃,今日不爲仕進,卽爲牌招,何如?傳曰,允。
趙亨復啓曰,卽見京畿雨澤狀啓,則監司李奎鉉,謂有情勢,以都事替行矣。道臣如非拿問而削黜,則不得以都事替行,載在法典,原狀啓係是民事,雖不得不捧入,該道臣從重推考,何如?傳曰,允。
傳于金胤根曰,軍士房承旨入侍。
兵曹,徽慶園幸行時軍令,九月十六日出宮,園所展拜,自闕門十五里,親祭當日還宮。
掌令李珽,校理李正履,正言朴商壽等啓曰,請書九亟施追奪官爵之典。措辭見上答三司曰,不允。
掌令李珽,正言朴商壽等啓曰,請物故罪人國榮,亟施孥籍之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上答兩司曰,不允。金鼎元諸子事,不允。魯敬事,已有東朝處分矣,勿煩。
掌令李珽啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言朴商壽啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。請島配罪人睦台錫,亟令王府,拿鞫嚴問,明正典刑。答院曰,不允。
傳于趙亨復曰,同副承旨許遞,前望單子入之。
承旨前望單子入之,尹致秀落點。
趙亨復啓曰,臣與同副承旨黃,伴直矣,纔已許遞出去,伴直無人。右副承旨吳取善,卽爲牌招,何如?傳曰,允。
以應敎李晉翼,副應敎曺雲承,校理金逸淵,副校理林肯洙·趙啓昇,修撰沈承澤,副修撰任百經·洪永圭牌不進罷職傳旨,傳于趙亨復曰,只推。
趙亨復,以弘文館言啓曰,下番闕直,事甚未安。應敎李晉翼,副應敎曺雲承,校理金逸淵,副校理林肯洙·趙啓昇,修撰沈承澤,副修撰任百經·洪永圭,旣有只推之命,竝卽牌招,以爲推移入直之地,何如?傳曰,允。
又以兵曹言啓曰,今此幸行時隨駕營門,依定式以春幸時隨駕營門,當爲磨鍊,而今春幸行時,訓局步軍十哨,馬軍四哨,御將率領爲先廂,訓局步軍五哨,兩營騎士四番,禁將率領爲後廂,禁軍三番爲之,摠使率訓局餘軍留都矣。今番則禁軍及馬步軍,以幾番幾哨磨鍊乎?敢稟。傳曰,訓局步軍八哨,馬軍三哨,御將率領爲先廂,訓局步軍四哨,兩營騎士四番,禁將率領爲後廂,禁軍三番爲之,摠使率訓局餘軍留都。
又以兵曹言啓曰,在前幸行時,摠戎使率訓局餘軍,弘化門外留陣,而今春幸行時,訓局中軍,率各營餘軍留陣矣。今番則何以爲之乎?敢稟。傳曰,依今春幸行時例爲之。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而今春幸行時四百名,餘軍二百名磨鍊矣。今番則何以爲之乎?敢稟。傳曰,挾輦軍三百名,餘軍二百名磨鍊。
又以兵曹言啓曰,在前幸行,當日回鑾時,侍衛,連以全數磨鍊矣。今亦依此擧行,何如?傳曰,允。
又以兵曹言啓曰,幸行回鑾後,隨駕軍兵犒饋,連以乾物分給矣。今亦依此擧行,何如?傳曰,允。
又以兵曹言啓曰,今八月二十一日,武臣賓廳講書日次,而國忌齋戒相値,不得爲之之意,敢啓。傳曰,知道。
又以都摠府言啓曰,副摠管李行敎以文臣朔試射試官,慕華館晝仕出去之意,敢啓。傳曰,知道。
又以義禁府言啓曰,守門將金大應,都摠都事許采等拿處事,傳旨啓下矣。金大應·許采等今方待命,當爲拿囚,而推鞫方張之時,時囚不可混處府內,竝姑保放,何如?傳曰,允。
庚子八月二十日辰時,上御暎花堂,軍士房承旨入侍時,右承旨金胤根,假注書金得秀,記注官李東韻,記事官吉履元,以次進伏訖。上命入軍令,宣傳官白樂賢奏曰,持軍令入侍時,宣傳官,例爲陞殿擧行,今亦依例陞殿擧行乎?上可之,仍敎曰,宣傳官姓名,誰也?宣傳官奏曰,小臣姓名,白樂賢也。樂賢出引兵曹判書李憲瑋進伏,跪請軍令,上命入之,憲瑋以軍令授樂賢,樂賢跪受,授于胤根,胤根跪受讀奏訖,跪受挾侍,挾侍跪進,上命踏啓字以下,挾侍跪授胤根,胤根跪受書判付,讀奏訖,授樂賢,樂賢跪受授于憲瑋,上命兵曹判書退,樂賢引憲瑋退出。樂賢奏曰,今番幸行時吹打,以何營門擧行乎?上曰,三營門擧行。又奏曰,前排,以幾雙待令乎?上曰,全數待令。仍命退,承·史以次退出。
上在昌德宮。停常參·經筵。
趙亨復啓曰,明日召對,取稟。傳曰,停。
尹致秀啓曰,來二十五日朝參日次,而徽陵忌辰祭齋戒相値,頉稟之意,敢啓。傳曰,知道。
吳取善啓曰,行大司憲李羲準,執義韓宓履,掌令李珽·金基煥,持平韓致容·宋顯洙呈辭,監察茶時之意,敢啓。傳曰,知道。
趙亨復啓曰,右承旨金胤根,右副承旨金輔根,今日不爲仕進,竝卽牌招,何如?傳曰,允。
傳于吳取善曰,委官,領府事爲之。
趙亨復啓曰,吏曹郞廳來言,守令多窠,政事,取稟。傳曰,當日爲之。
有政。吏批,行判書李紀淵進,參判李鼎臣,參議朴齊明病,左承旨趙亨復進。以洪仁秀爲兵曹佐郞,趙秉瓚爲軍器判官,鄭在容爲軍資判官,洪哲謨爲氷庫別提,朴熙顯爲豐川府使,金萬根爲信川郡守,韓鎭庭爲遂安郡守,吳正秀爲鏡城判官。崇靈殿參奉單南之轍,崇仁殿參奉單朴允赫。
兵批,判書李憲瑋病,參判鄭鴻慶入直進,參議金洛龍,參知李是鍊病,左副承旨尹致秀進。同知金國顯,副護軍朴宗吉·黃,副司果李彙圭,以上竝單付。
吏批,再政。以金洙根爲禮曹參議,崔錫玄爲典籍,李用觀爲司僕判官。
兵批,再政。同知單韓仁哲。
傳于吳取善曰,中官韓珩和,咸鏡道慶興府勿限年定配。
以江原監司李光正狀啓,薦新進上生松茸,節序差晩,時日之內,萬無如數封進之望,惶恐待罪事,傳于金輔根曰,勿待罪事,回諭。
以右承旨金胤根牌不進罷職傳旨,傳于吳取善曰,只推。
以應敎李晉翼,副應敎曺雲承,校理金逸淵,副校理林肯洙·趙啓昇,修撰沈承澤,副修撰任百經·洪永圭牌不進罷職傳旨,傳于吳取善曰,只推。
趙亨復,以弘文館言啓曰,下番闕直,事甚未安。應敎李晉翼,副應敎曺雲承,校理金逸淵,副校理林肯洙·趙啓昇,修撰沈承澤,副修撰任百經·洪永圭旣有只推之命,竝卽牌招,以爲推移入直之地,何如?傳曰,允。
以應敎李晉翼,副應敎曺雲承,校理金逸淵,副校理林肯洙·趙啓昇,修撰沈承澤,副修撰任百經·洪永圭牌不進罷職傳旨,傳于吳取善曰,只推。
尹致秀,以兵曹言啓曰,今此徽慶園幸行時,各差備所把驛馬,別單磨鍊以入,而本曹驛馬外,不足之數,依近例京畿驛馬十五匹補把事,分付本道之意,敢啓。傳曰,知道。
吳取善,以義禁府言啓曰,中官韓珩和咸鏡道慶興府勿限年定配事,承傳啓下矣。韓珩和咸鏡道慶興府,勿限年定配,而以承傳內辭意,具罪目依例發遣府書吏,押送配所,何如?傳曰,允。
吏曹啓目粘連啓下是白有亦,觀此黃海道暗行御史沈敦永書啓,則黃州前牧使尹行定段,旣已封庫,平山前前府使鄭日復,金川前前郡守朴稚圭等段,繡啓旣請令攸司稟處,上項三邑前任守令,竝只令該府拿問處之爲白乎旀,豐川府使李勉大段,本邑謬例之最難矯捄者,近有結還名色,每結戶所受爲十五石零,耗條一石零,乃以代錢九兩磨鍊收捧,以之排比各衙門上納及諸般浮費,其餘則全歸該吏之囊橐。年前以其耗代錢之太多,每結戶七兩式更有酌定者,昨年每結戶一兩二錢式竟爲加捧,則結還戶一千二百二戶,加捧之數爲一千四百四十二兩零,考其年例恒用,則不緊無義之名色,亦多有之,何不就此而省減,乃反添收於結戶?只信吏輩之口告,罔念災歲之民情,不無招怨之端是如爲白乎旀,信川郡守李憲猷段,勅留錢三千一百十六兩,戊戌己亥由吏以三分邊,恣意放債,兩年利條,合爲一千八百六十九兩零內,二百三十兩,以勅庫下記懸錄,六百九十七兩零,歸於由吏之私橐。其餘九百四十一兩零,仍爲乾沒,前後賣鄕捧賂,合爲一千五百七十兩,昨年各倉吏處受賂差任,亦爲九百五十兩,外此都書員處僞災債六百兩及稅太色吏處加升條八百四兩零,雖云藉謬,俱係不正。且以賑政言之,饋粥之每患稀淡,分穀之未免麤劣,民怨狼藉是如爲白乎旀,遂安郡守金善恒段,創出無前之例,需米之高價,實爲招怨之端,勅留錢中一千五百六兩零,以什三例放債,四百五十二兩,先除利條,乃以各廳自備樣懸錄者。且違經法,以願納錢言之,俱以匹庶之賤,有此出義之財,則爲牧民者,固當從實報營,一以激勸,一以賑濟,而今乃不此之爲,其中五百八十二兩零,不入於報營勘簿中,物議拂鬱,民情疑怪,難免鄙瑣,有難原恕是如爲白有臥乎所,上項三邑守令,竝只爲先罷黜,令該府拿問處之爲白乎旀,安岳前郡守尹正鎭段,全沒主張,不分頭緖,官無聽訟,民不呈訴,所謂邑事,無論巨細,一聽由吏之慫慂,昨年秋冬等所捧京營門各司上納錢,合爲一萬一千六百三十四兩零是白遣,本郡錢留作錢條五千九百三十九兩零及均役廳貿米錢一千三百五十兩,合爲七千二百八十九兩零,都歸由吏之袖中,一任虧欠,矇不覺察,數萬金公貨,付之一幺麽小吏,恣意乾沒,京納仍無其期,還上盡歸虛留,視若尋常,少不動念。及其鄕薦之時,捧例錢爲九千八百七十二兩,鄕外人陞鄕捧賂爲五千七十兩,都合錢爲一萬四千九百四十二兩內,一千六百二十六兩零,入下於賑資已劃,其餘一萬三千三百十五兩零,以雜名色入下,而仍無分錢出給,取考其文書,則實所入只是公廨修補,不過爲近千兩而已,其餘一萬三千餘兩,竝與賑資消融,鬻鄕係是贓汚,事目本自截嚴,身爲官長,無難毁劃,廣開貨路,看作應納之公用,日事鞭扑,督捧一境,諸鄕擧皆蕩敗,怨聲載路。昨春分糶時,各倉色吏等處,捧賂爲一千八百兩,倉吏之稱冤狼藉,街路之傳笑膾炙,細究其由,則昏迷太甚,莫察舞弄之奸狀,躬犯實小,都歸由吏之肥己,竟使一郡蕩然,幾至無邑是如爲白乎旀。鳳山前郡守申命淳段,戊戌畓災實數爲二十六結零,乃以一百七十八結零,瞞報巡營,及其九十結劃下之後,所執實災,不爲準俵,就其抄災中折米十三結零俵給,其餘七十六結零,每結十二兩式合錢九百十九兩零,仍歸私用是白如可,自聞繡行以後,始生疑怯之心,欲爲掩跡之計,乃於今年四月,錢一千五十兩,以別備樣區別磨鍊,分排分給於各坊之後,厥錢則將爲出給,露蹤之後,問其給錢與否,則初無分錢出給,只是紙上空文而已,僞災瞞報,已是不法,僞災偸結,隱然歸之於別備云者,專出於愚弄蚩氓,掩護眞贓。設令眞爲捄弊,有此瞞報,何不於當年,捄其坊弊,乃於今夏,始擬捄弊?亦不光明出給,徒設公文,事事乖當,節節綻露,印蹟分明,諸招丁寧。且以賑政言之,各樣賑錢中貿租爲三百七十三石,每石或六兩或六兩二錢或七兩五錢式,合錢爲二千二百九十七兩零,以三千二百十六兩零報營,則加報之數爲九百十九兩零。且以五百二十五兩,貿租七十石作米,官斗作石爲五十一石,以貿大米價八百五十七兩零報營,則加報之數,爲三百三十二兩零,竝計前後濫報,合爲一千二百五十一兩零,虛張不當之雜費名色,欲爲䌤縫,欲巧反拙,所犯俱係不法是如爲白有臥乎所,上項兩邑前任守令,竝只令該府拿問處之爲白乎旀,平山前府使金明根段,田稅上納,以還小米那移,京納則還分之零星,雖或招謗是如爲白有臥乎所,推考爲白乎旀,監司趙斗淳段,律己則恬雅自持,御衆則威惠竝行,綜不遺細,事務竝各修擧,明於察微,奸猾從以屛息,隨處殫心,豐碑在口是如爲白乎旀,開城府留守徐左輔段,臨民慈惠,處事周便,望實之俱重,一境殫壓是如爲白有臥乎所,道臣守臣體重,今姑勿論爲白乎旀,開城府前留守李奎鉉段,臚列狼藉是白乎矣,守臣體重,自臣曹不敢循例論斷,令廟堂稟處爲白乎旀其餘本道守令·察訪及沿路守令·經歷等段,績乏優異,疵無顯著,竝只置之爲白乎旀,其外閫帥·中軍·虞候·邊將等乙良,令兵曹稟處,何如?判付啓依允。
右議政趙寅永箚曰,伏以臣,受命按鞫,已過數旬,獄情非無掀露,王章尙此稽滯,臣方慙憤交切,直欲無生,而第臣積痼之病,閱暑倍劇,誠不能一日苟安,然而義在輿疾,未敢言私,抖擻蕙薾,顚仆爲期,無柰乎力不從心。新祟闖作,自四五日來,夜則虛滯作疼,曉則滑泄頻注,僅沾粥糜,仍增嘈雜,多試疏導,秪奪眞元,於是乎頭目爲之眩瞇,精神爲之瞀亂,涔涔如煙霧中人,一或委臥,遂無自振之勢,一或起動,輒有自頹之慮,此實由來已久,非可以時日,責其回甦也。然則臣所帶委官之任,果是何等嚴重詳愼之地,而乃以如臣病狀,謂可以聆音辨貌,綜察爰辭,克盡審克之義也哉?懲討之際,誠非不足,實情如右,惶阨轉甚,玆敢略控短章,悉陳私懇。伏乞聖明,俯賜鑑諒,仰稟東朝,特下臣委官卸免之命,以重鞫體,以便賤分,千萬幸甚。取進止。答曰,省箚具悉卿懇。愼節奉慮,委官之任,許副。仍傳曰,此批答,遣史官傳諭于右議政。
領府事李相璜箚曰,伏以臣,卽伏奉委官爲之之命,臣於是,恐懼迫隘,不知攸措。鞫獄按治,其任至重,雖使視聽明而思慮周者處之,猶懼其不克負荷,或有僨誤,況臣耄聵癃殘,夫豈其人乎哉?臣於開鞫以後,效古人輿疾之義,隨諸臣赴坐之後,未嘗不忝名於按獄之列,而由臣眩瘁忒甚,氣力不加,輒不免數日一休,而雖於赴府之時,眊然褎如,耳目都昏,如偶人貌樣,而每推案纔徹,又不免徑先退還,是豈臣故敢如是哉?實衰病使之然矣。是猶如此,況加於此而爲委官之事,則將何以鼓發聰明,振攝神爽,照檢招供,停當啓讞,使囚情莫遁,重案就緖乎?決知其萬萬無是理,情實如右,而以嚴畏之故,不卽陳聞,致有狼狽,則非但臣一己之私懼,鞫事關係嚴愼,何如?玆敢冒死仰懇。伏乞聖慈,俯諒此實狀,將臣委官之任,亟賜變通,俾公私兩伸焉。取進止。答曰,省箚具悉卿懇。知卿精力康旺,不須固辭矣。仍傳曰,此批答,遣史官傳諭于領府事。
上在昌德宮。停常參·經筵。
金輔根啓曰,明日召對,取稟。傳曰,爲之。
吳取善啓曰,行大司憲李羲準,執義韓宓履,掌令李珽·金基煥,持平韓致容·宋顯洙呈辭,監察茶時之意,敢啓。傳曰,知道。
傳于金胤根曰,都承旨·左承旨竝許遞,前望單子入之。
承旨前望單子入之,金左根·趙鶴年落點。
金輔根啓曰,新除授同副承旨趙鶴年,卽爲牌招,何如?傳曰,允。
吳取善,以備邊司言啓曰,因黃海道暗行御史沈敦永書啓,吏曹啓目內,開城前留守李奎鉉有繡啓臚列,而守臣體重,令廟堂稟處事,允下矣。繡論兩條,若是深緊,本事虛實,合有審覈,開城前留守李奎鉉,令該府拿問處之,何如?傳曰,允。
又以備邊司言啓曰,方以畿伯前任松留事,有拿處之請,而秋務方殷,園幸當前,此時瘝務,委屬可悶。其代,令政院政官牌招,開政差出,使之不日內交符,何如?傳曰,允。
有政。吏批,行判書李紀淵服制,參議朴齊明牌不進,左副承旨金輔根進。啓曰,行判書李紀淵服制,參議朴齊明牌招不進,小臣獨政未安,何以爲之?敢稟。傳曰,仍爲之。以朴來謙爲右尹,以李寅皐爲大司成,以李若愚爲同經筵,以徐英淳爲京畿監司,以朴起壕爲咸鏡都事。
兵批,判書李憲瑋病,參判鄭鴻慶進,參議金洛龍,參知李是鍊病,右副承旨吳取善進。護軍李景在,副護軍趙亨復竝單付。
吏批,再政。左尹單朴來謙,右尹單尹聲大。
兵批,再政。兼京畿兵馬水軍節度使單徐英淳。
以慶尙監司金道喜狀啓,薦新進上石榴,節序差早,限內不得封進,惶恐待罪事,傳于金輔根曰,勿待罪事,回諭。
以平安監司金蘭淳狀啓,平壤府民家失火事,傳于金輔根曰,聞甚矜惻,元恤典外,別加顧助,結構奠接之方,廟堂措辭分付。
金輔根,以弘文館言啓曰,下番闕直,事甚未安。應敎李晉翼,副應敎曺雲承,校理金逸淵,副校理林肯洙·趙啓昇,修撰沈承澤,副修撰任百經·洪永圭,旣有只推之命,竝卽牌招,以爲推移入直之地,何如?傳曰,允。
吳取善,以都摠府言啓曰,今日入直內三廳,武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
以吏曹參議朴齊明牌不進罷職傳旨,傳于吳取善曰,只推。
以應敎李晉翼,副應敎曺雲承,校理金逸淵,副校理林肯洙·趙啓昇,修撰沈承澤,副修撰任百經·洪永圭牌不進罷職傳旨,傳于吳取善曰,只推。
傳于吳取善曰,推鞫爲之。
吳取善啓曰,臣取善,今日推鞫進去下直之意,敢啓。傳曰,知道。
金輔根啓曰,卽者義禁府都事來言,今此推鞫時,本府堂上當爲備員,而同義禁朴來謙以本職未肅拜,不得參坐云。卽爲牌招,何如?傳曰,允。
金輔根,以義禁府言啓曰,開城府前留守李奎鉉拿問處之事,傳旨啓下矣。李奎鉉時以京畿監司,方在任所,依例發遣府都事,待交龜後,拿來,何如?傳曰,待待命拿囚。
又以義禁府言啓曰,黃州前牧使尹行定,平山前府使鄭日復,金川前郡守朴穉圭,安岳前郡守尹正鎭,鳳山前郡守申命淳,豐川府使李勉大,信川郡守李憲猷,遂安郡守金善恒等拿問處之事,傳旨啓下矣。李勉大以兼營將·守令,方在任所,依例發遣府書吏,交待後拿來,朴穉圭下去京畿長湍地,申命淳下去平安道陽德地,李憲猷·金善恒等時在任所,依例發遣府書吏羅將,竝拿來,尹行定·鄭日復·尹正鎭今方待命,當爲拿囚,而今此推鞫方張之時,輕囚不可混處,府內,竝姑保放,何如?傳曰,允。待待命拿囚。
又以義禁府言啓曰,江原道春川府富昌驛徒二年半定配罪人睦仁培,去六月遭母喪,依法典歸葬間給暇矣,今已過葬云。還發配所,而依例發遣府羅將,押送,何如?傳曰,允。
上在昌德宮。停常參·經筵。
金胤根啓曰,明日召對,取稟。傳曰,爲之。
趙鶴年啓曰,三品官之無得過三日循例請牌,曾有定式矣。禮曹參議金洙根,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于尹致秀曰,召對入侍。
執義韓宓履,司諫李光載,校理李正履等啓曰,請書九,亟施追奪官爵之典。措辭見上答三司曰,不允。
執義韓宓履,司諫李光載等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊罪人漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上答兩司曰,不允。金鼎元諸子事,不允。魯敬事,已有東朝處分矣,勿煩。
執義韓宓履啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
以咸鏡監司鄭元容狀啓,文川郡民家頹壓事,傳于金左根曰,聞甚矜惻,元恤典外,別加顧助,壓死人如有生前身·還布,竝蕩減,結搆奠接之方,廟堂措辭,分付。
尹致秀,以備邊司言啓曰,水原句管各道穀見縮條,今年耗米五百五十八石零,松都句管關西穀見縮條今年耗米二千石,自各該府報請給代矣。兩都給代之每年請劃,便成已例,水原則以關西慈城補城穀折米劃給,松都則以嶺南所在本司句管各名穀會錄耗中折米劃給,使之取用,何如?傳曰,允。
又以備邊司言啓曰,卽見禮曹啓目,則粘連東萊前府使李明迪狀啓以爲,昨年條第四船送使正官倭藤信年,設行茶禮,呈納書契後,今已身死,賻物題給及未行宴禮,以第三船送使倭替行等節,依請施行,恐合便宜,而事係邊情,請令廟堂稟處事,允下矣。正官倭身死後,賻物題給,旣有已例,依狀請許施。至於第四船宴禮之以第三船替行云者,非但事係創行,雖以乾隆癸丑一特送使宴禮,以都船主替行言之,此以特敎爲之者,不可以傍照於他船替行。今此第四船中,如有都船主可以替行宴禮者,則一依癸丑年例施行,如無都船主,則以他船不宜替行之意,曉諭停免事,分付萊府,何如?傳曰,允。
兵曹啓目粘連,觀此黃海道暗行御史沈敦永書啓,則九月別將胡見龍段,不思奉公之道,惟事肥己之計是如爲白有臥乎所,處若殘鎭,惟事肥己,不可以棍治有所容恕,施以罷黜之典爲白乎旀,水使申從鎬段,邊政疎虞,已緣法綱之解紐,海防關禦,盍察扄鐍之不固是如爲白有臥乎所,邊政疎虞,海防莫察,事係不職,椒島僉使邊得運段,唐船出沒,不能追捕,事關邊情是如爲白有臥乎所,唐船趁不追捕,則不可以嚴棍全然無警,竝從重推考爲白乎旀,前水使李能權段,穀作之剩餘充逋,終違經法,用道之頗欠撙節,不無招謗是爲白有臥乎所,剩餘充逋,未免違法,用道無節,亦歸招謗,則不可以已遞而勿論,推考爲白乎旀,其餘閫帥·中軍·虞候·邊將等,別無優績,亦無顯疪,竝只置之,何如?判付啓依允。
罪人金正喜原情,罪人金陽淳更推後,與罪人金正喜面質,罪人許晟更推。
罪人金陽淳更推後,刑問一次,訊杖第七度停刑。罪人許晟更推後,刑問一次,訊杖第五度停刑。罪人金正喜更推後,刑問一次,訊杖第五度停刑。
傳于趙鶴年曰,推鞫姑罷。
庚子八月二十三日午時,上御熙政堂。召對入侍時,參贊官尹致秀,侍讀官李正履,直閣徐有薰,假注書金得秀,記注官李昌廷,記事官李昌祖,各持史略第一卷,以次進伏訖。上曰,史官分左右。上曰,玉堂讀之。正履讀自惠王曰寡人國,止有慙色。上曰,文義陳之。正履曰,魏君之以珍寶誇於隣國,其事固無足論,而齊君之以四臣爲寶者,合於古書所寶,惟賢之訓,其言有可取矣。然以臣愚見,此皆戰國時人夸張好勝之言也。珠之有光者,必不及炬火之光,而車一乘之長,以屋一間計之,炬火之光,必不及於屋前後十二間之地,則珠雖明亮,豈能過於炬火之光乎?此必夸張過實之言也。齊君所稱擅·盼·黔·種四人,臣見司馬遷史記齊世家,未有紀四臣之名蹟,則此必當日封疆之臣,略有可稱者也,其云照千里者,亦夸張好勝之言也。然賢臣之爲寶,照見千萬里之遠者,臣於後世史冊,常常見之矣。唐郭子儀之爲將,回紇之衆,免胄羅拜,裴度作相,四夷問其起居。宋元祐初,司馬光爲相,遼人戒其邊吏曰,中國相司馬矣,愼無生事開邊隙。以此觀之,中國有一臣之賢,而四方萬里之外,聞其風而慴服,是其光豈但照千里而已哉?然此猶後世之事也。昔周文王有臣四人者,曰泰顚·閎夭·散宜生·南宮括,文王與此四人者共理。周國詩云,予曰有疏附,予曰有先後,予曰有奔走,予曰有禦侮。書曰,惟我文考,若日月之照臨,顯于西土。舜之世有四臣,曰皐陶,曰后夔,曰后稷,曰契,舜之與此四臣者,共理天下。書曰,帝光天之下,至于海隅蒼生。舜·文王之得賢共理,其光輝照耀於千萬世,豈止照千里而止哉?大抵天下無可寶之物,而惟賢人爲可寶。伏願殿下,以舜·文王之得賢爲心,則臣民幸甚。上曰,閣臣讀之。有薰讀一遍訖,命陳文義。有薰曰,人君之寶,異於匹庶,雖有明月之珠,夜光之寶,實無所用,而至若楨幹之材,干城之賢,爲國家需時之用,則自然明光,覃被遐土,外夷不得侵焉。古聖王所寶惟賢者,亶在是矣,伏願殿下留念焉。上曰,參贊官讀之。致秀讀一遍訖。命陳文義,致秀曰,玉堂·閣臣,備陳無餘,臣無容更達矣。上掩卷。致秀曰,停講之餘,召對有命,命下今已經宿,尤異於不時召接,其在論思之地,宜不敢闕直,而無緣違牌,不得備員,事體道理,誠極未安。違牌玉堂竝推考,仍卽嚴飭,牌招入直,何如?上曰,依爲之。仍命史官就座。命退,諸臣以次退出。
上在昌德宮。停常參·經筵。
金胤根啓曰,明日召對,取稟。傳曰,爲之。
又啓曰,左副承旨金輔根,今日不爲仕進,卽爲牌招,何如?傳曰,允。
趙鶴年啓曰,三品官之無得過三日循例請牌,曾有定式矣。大司成李寅皐,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于金胤根曰,召對入侍。
以左副承旨金輔根牌不進罷職傳旨,傳于金胤根曰,許遞,前望單子入之。
承旨前望單子入之,金大根落點。
持平宋顯洙,校理李正履,副校理趙啓昇,正言朴商壽等啓曰,請書九,亟施追奪官爵之典。措辭見上答三司曰,不允。
持平宋顯洙,正言朴商壽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上答兩司曰,不允。金鼎元諸子事,不允。魯敬事,已有東朝處分矣,勿煩。
持平宋顯洙啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言朴商壽啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
傳于吳取善曰,推鞫爲之。
吳取善啓曰,臣取善,今日推鞫進去,下直之意,敢啓。傳曰,知道。
以大司成李寅皐牌不進罷職傳旨,傳于趙鶴年曰,只推。
金胤根,以弘文館言啓曰,下番無他推移之員,不得已以上番,姑降入直之意,敢啓。傳曰,知道。
以應敎李晉翼,副應敎曺雲承,副校理林肯洙,修撰沈承澤,副修撰任百經·洪永圭牌不進罷職傳旨,傳于趙鶴年曰,只推。
金胤根,以弘文館言啓曰,下番姑降入直,事甚未安。修撰沈承澤,副修撰任百經·洪永圭,旣有只推之命,竝卽牌招,以爲推移入直之地,何如?傳曰,允。
趙鶴年,以吏曹言啓曰,卽接忠淸監司金英淳回移,則長城府使宋宗洙催促還官之意,發關淸州牧矣。淸州牧使徐有民所報內以爲,長城府使宋宗洙,親病沈重,萬無還任之望云。親病旣如是,則有難强令還任,改差,何如?傳曰,允。
又以吏曹言啓曰,今此秋享祭祭官中,時無職名人員,令該曹口傳付軍職,何如?傳曰,允。
尹致秀以備邊司言啓曰,卽見吏曹啓目,則粘連平安道畢賑狀啓,願納人等分等論賞,而其中中和幼學金海植納錢二萬兩,安州前五衛將朴慶興納錢一萬三千兩,寧邊幼學金致礪納錢八千兩,成川司饔院主簿韓用濬納錢三千兩。補賑人之最爲優數者,近或有守令及六品職除授之典,而此係事目之外,上項四人等,請令廟堂稟處矣。歉歲補賑之分等施賞,非但爲目下嘉尙之典,實亦爲將來激勸之方,而至於牧民之官,不宜容易議到。第近例滿萬以上,擧皆以此許施,則況今倍萬與過萬之損財尤優者乎?中和幼學金海植,先付加設六品後,與安州前五衛將朴慶興,相當守令待窠卽擬,寧邊幼學金致礪,六品職加設單付,次次調用,成川司饔院主簿韓用濬,通前所納,不爲不多,先除詞訟,俾爲守令差送之地,而前此補賑承傳人,尙多未及擧行云。其在示信之義,誠爲稽滯,竝以此,申飭兩銓,何如?傳曰,允。
又以義禁府言啓曰,金川前郡守朴稚圭,今方待命拿囚,捧供以入,而當此推鞫方張之時,輕囚不可混處,府內姑爲保放,何如?傳曰,允。
義禁府啓目,黃州前牧使尹行定,平山前府使鄭日復,金川前郡守朴稚圭等原情云云。傳旨問目內辭緣,泛稱遲晩,所當請刑是白乎矣,鄭日復段,曾經宣傳官勿爲請刑,載在大典通編,議處,尹行定·朴穉圭等段,刑推得情,何如?判付啓依允爲旀,尹行定·朴稚圭等段,竝只除刑推議處爲良如敎。又啓目,安岳前郡守尹正鎭原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允。又啓目,守門將金大應,都摠都事許采等原情云云。傳旨內辭緣,泛稱遲晩,金大應段,刑推得情,許采段,所當請刑是白乎矣,摠府郞勿爲請刑,載在大典通編,議處,何如?判付啓依允爲旀,金大應段,除刑推議處爲良如敎。
尹致秀,以義禁府言啓曰,保放罪人金大應·許采·尹行定·尹正鎭·鄭日復等還囚捧供以入,而竝仍爲保放之意,敢啓。傳曰,知道。
罪人金陽淳更推後,刑問一次,訊杖第十一度停刑,罪人金正喜更推後,刑問一次,訊杖第七度停刑。
傳于趙鶴年曰,推鞠姑罷。
京畿監司徐英淳疏曰,伏以臣於日昨,伏奉除旨,以臣爲京畿觀察使者,臣手擎首稽,顔騂體粟,集木之懼居先,奉檄之喜反後,誠不知謬恩之何以及此,而又莫省賤私之何以自措也。噫,方面之任,孰非綦重,而畿甸之地,最係殊別,控衛京輦而兼州郡管轄之責,密邇陵園而行春秋祗審之禮,其職親務殷,殆周·兩陜漢三輔之所未有者也。往在豐盈之世,蔚有比屋之美,而朝廷渥澤,不勞置郵之傳,刺史旬宣,率多緩帶之暇,方其時也,不患材彦之乏,而尙憂掄簡之難顧。今一路之歉荒屢經,列邑之凋瘵轉棘,閭里蕩析,十居八九,而田籍紊亂,百無一完,糶糴則徒擁簿書,租稅則莫趁程限,無弊不具,沒策可施,此是朝夕相聞之處,故擧悉時日難支之形。伏想九重深邃,亦必四聰周及,政宜愼擇其人,以期整頓乃已,而忽玆委以畀之於如臣無似,有若內外歷試,非此莫可者然,淸朝擧措,若是苟簡,四方驚惑,如何曉解?顧臣苟有尺寸之能,可效絲毫之報,則含榮怵義,豈夷險之可擇,殫智竭慮,敢夙夜之或懈,而其柰性本庸懦,才又鹵莽,籌量褊短而遇事無所識解,神運昏瞀而處劇輒沒領會,家間瑣務,尙未照檢,藩闑隆寄,何由擔夯?長吏臧否之一有遺察,則其害必至於塗炭,下民愁怨之小或闕聽,則其勢將及於焚溺,思之至此,寧不凜然?臣若徒懷寵靈,不早退避,則一身狼狽,且置毋論,全省破敗,當復居何?歷日熟揣,無路趨膺,玆敢披露本末,悉暴衷臆。伏乞聖慈,淵然鑑燭,念職任之不輕,諒臣言之非飾,仰稟東朝,劃卽遞改,回授才能,俾幸公私,不勝千萬血祝。臣無任云云,答曰,省疏具悉。卿其勿辭往欽哉。
庚子八月二十四日辰時,上御熙政堂。召對入侍時,參贊官金胤根,侍讀官李正履·趙啓昇,直閣徐有薰,假注書林樂鎭,記注官李東韻,記事官李昌祖,各持史略第一卷,以次進伏訖。上曰,史官分左右。上曰,玉堂讀之。正履讀自齊威王,止孟子至而不能用。上曰,文義陳之。正履曰,齊宣王在戰國時,可謂賢明之君,故能致孟子之賢,而孟子亦以齊王之可與爲善,故眷眷於齊,至於三宿而出晝矣。但以齊王好善之心,不能勝其利慾之私,如好勇·好貨·好色之論,皆是也。是以所好者,皆虛誕無實之士,所言亦皆荒怪駁雜之言,而孟子仁義之說,卒不能入也,此豈非後世帝王之所當鑑戒者乎?以遊說之士言之,鄒衍好作閎闊無階之言,愼到·田騈,尤荒雜無足稱道,而惟淳于髡之爲人也,臣以爲稍有可取也。蓋一見孟子而知孟子之賢,故曰,今天下溺矣,夫子之不援,何也?是猶有一分以天下爲憂之心,其心固可取也。齊威王卽位三年,不理國政,但好遊樂,淳于髡進曰,國中有大鳥,三年不蜚不鳴,敢問此何鳥也?王大悟曰,此鳥不鳴則已,鳴則驚人,不飛則已,飛則沖天。乃大修國政,賞有功罰有罪而齊國治。此見於史記滑稽傳,故臣敢因文義及之。上曰,下番讀之。啓昇讀一遍訖,命陳文義。啓昇曰,列國之君,寂無擧賢用士之政,而齊宣王,能好文學之士,鄒衍·田騈之徒,莫不願立其朝,則齊宣王未必非其時賢明之君,而惜乎遊說之談,徒興功利之心,闔捭之辨,祗助戰鬪之端,至使聖如孟子而不能見用者。此專由於宣王之學,不能明公私之分,而仁義之說,不能入也,是何異齊景公見孔子不能用之時乎?此所以千古竊歎者也。伏願聖明,學以治心,明以則哲,每於用人取捨之際,辨其邪正,明其進退,必以齊宣而爲戒焉。上曰,閣臣讀之。有薰讀一遍訖。命陳文義,有薰曰,戰國之時,時君徒尙桓·文功利之說,全昧堯·舜仁義之治,而亞聖行道之志,則在於尊王黜覇,得君行政,而道大不能用,至如鄒衍·淳于髡之徒,不過遊說之士,置諸上大夫之列,賢者用捨之際,監戒在玆,伏願殿下澄省焉。上曰,參贊官讀之。胤根讀一遍訖。命陳文義,胤根曰,儒臣及閣臣所奏,極其詳備,無容更贅,而今此自止內,最合著眼者,惟喜字與盛字是已。蓋謂宣王所喜,在於文學,故學士之盛,至此之多也。當時戰國之君,所喜各異,喜戰伐則勇敢之士進,喜貨利則聚斂之臣至,而至於宣王,則喜士之心,異於時君,故荊榛戰塗,士風不振,而致士之多,至於數百。上好下甚,各以類應之妙,此可驗矣。未敢知我殿下所喜好,果是何事,而若以古先王治謨及我列祖家法爲喜,則名臣碩輔之林立輩出者,必無異於古昔盛際。伏乞深留聖意,凡於好惡之際,務得其正,是臣區區之望。上掩卷,命史官就座。仍命退,諸臣以次退出。
上在昌德宮。停常參·經筵。
藥房提調金弘根,副提調金左根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。大王大妃殿進御加味君子湯,依本方五貼製入事,榻前下敎。
金胤根啓曰,明日召對,取稟。傳曰,爲之。
吳取善啓曰,行大司憲李羲準,執義韓宓履,掌令李珽·金基煥,持平韓致容·宋顯洙呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
金大根啓曰,左副承旨尹致秀,今日不爲仕進,卽爲牌招,何如?傳曰,允。
傳于金大根曰,工吏換房。
傳于金大根曰,召對入侍。
尹致秀啓曰,左邊捕盜大將任聖臯,右邊捕盜大將具信喜迎詔事,今方慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
傳于吳取善曰,推鞫爲之。
吳取善啓曰,臣取善,今日推鞫進去,下直之意,敢啓。傳曰,知道。
趙鶴年,以義禁府鞫廳大臣意啓曰,推鞫有命,臣等今方來會,而判義禁李紀淵病不進,無以開坐,令政院牌招進參,何如?傳曰,許遞,前望單子入之。
判義禁前望單子入之,朴岐壽落點。
趙鶴年啓曰,新除授判義禁朴岐壽,卽爲牌招,推鞫進參,何如?傳曰,允。
又啓曰,推鞫爲之事,命下矣。判義禁朴岐壽在外,不得開坐,何以爲之?敢稟。傳曰,許遞,前望單子入之。
判義禁前望單子入之,金箕殷落點。
趙鶴年啓曰,新除授判義禁金箕殷,卽爲牌招,推鞫進參,何如?傳曰,允。
傳于趙鶴年曰,回還使臣留待。
傳于趙鶴年曰,回還使臣入侍。
以修撰沈承澤,副修撰任百經·洪永圭牌不進罷職傳旨,傳于趙鶴年曰,只推。
金大根,以弘文館言啓曰,下番姑降入直,事甚未安。修撰沈承澤,副修撰任百經·洪永圭,旣有只推之命,竝卽牌招,以爲推移入直之地,何如?傳曰,允。
又以備邊司言啓曰,長城府使,方有闕矣。該邑以最弊之局,不可不各別擇差,而又聞前倅曠官,已至屢月,此時邑事,實爲可悶。其代,令該曹勿拘常格,口傳差出,待下批,不日內催促下送,何如?傳曰,允。
吏曹口傳政事,以金晉敎爲長城府使。
趙鶴年,以戶曹言啓曰,謹奉傳敎,明政殿雨漏,賓陽門行閣雨漏,椽木等修改吉日時,令日官李明元推擇,則今八月二十九日巽時爲吉云,以此日時擧行之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以承文院都提調意啓曰,今番陳慰進香兼謝恩使回便順付詔書一道,提調一員陪進,奉安于奉安閣後,仍行奉審之意,敢啓。傳曰,知道。
又以承文院都提調意啓曰,長淵漂漢人領去齎咨官方羲鏞,例賞銀兩遇便頒給事,北京禮部及盛京禮部咨文,纔已出來矣。旣有庚寅已例,盛·北京禮部回咨,一體撰出,正書安寶後,定禁軍騎撥下送于灣府,使之傳給鳳城將處,以爲轉致盛京·北京之地,何如?傳曰,允。
罪人金陽淳更推後,刑問一次,訊杖第十五度停刑,罪人金正喜更推後,刑問一次,訊杖第三度停刑。
傳于趙鶴年曰,推鞫姑罷。
庚子八月二十五日辰時,上御熙政堂。召對入侍時,參贊官金大根,侍讀官李正履·趙啓昇,待敎李㘾,假注書金得秀,記注官李東韻,記事官吉履元,各持史略第一卷,以次進伏訖。上曰,史官分左右。上曰,上番讀之。正履自魏伐韓,止虜太子申。上曰,文義陳之。正履曰,孫臏減竈之事,卽兵家所稱多而示之寡者,後世兵家亦多稱述其事,而大抵兵有活法,出奇無窮。後漢虞詡之伐戎也,用孫臏之法而增之,今日爲一萬竈,明日爲二萬竈,又明日爲三萬竈,戎酋見之,以爲漢救兵大至,皆遁去,此又兵家所謂不戰而屈人之兵者也。臣又以其用人之道見之,有以知齊之必勝也。夫孫臏,魏之賤者也。況又刖其足而黥其面,則天下之人,將賤惡而鄙夷之,而齊使乃竊載而歸,立爲軍帥而用其策。夫用人之道如此,此其勝籌,不待接戰而知之矣。戰國時君,隨才任用之道,雖不足比論於古聖賢官人之法,而猶或有一分可取者矣。上曰,下番讀之,啓昇讀一遍訖。命陳文義,啓昇曰,魏得龐涓而爲將,齊得孫臏而爲軍帥,二人之將才武略,優劣懸殊,而其時魏·齊之君,昏明各異,勝敗之數,暸然莫掩矣。自古人君之御將,制閫而命之,推轂而送之,一國安危,專在於將得其人矣。推此論之,則非但國家用將爲然,凡於爲官擇人之道,皆如是矣。伏願聖明垂察焉。上曰,閣臣讀之。㘾讀一遍訖。命陳文義,㘾曰,龐涓·孫臏,將略之優劣,兵家之奇正,玉堂旣已敷陳,別無更白,而此云自以所能不及,以法斷之者,不過出於猜克孫臏之才而然也。其造意直一小豎子耳,此無足深責。大抵戰國時用人,喜遊說之客,專尙富强之術,遠經學之士,不聞陂澤之要,如孟子之聖而不能用,使不得行其道,可勝惜哉?曾子曰,以能問於不能,以多問於寡。孟子曰,不怨勝己者,反求諸己。豈可以此道理,責備於若是者流也?只若爲一將率者,或有驕矜猜疾之心,竟至僨事而辱國,何況爲人君上者乎?是故後世明君哲辟,專以不自滿假,舍己從人,爲一副龜鑑矣。一念之間,理亂必隨,寧不懼哉?固知殿下居億兆君師之位,聖學日就,知人則哲之明,陶鑄激勸之方,卓越百王,而伏願每以曾子以能問於不能,以多問於寡之訓,恒存加勉而體念,頻接講官,發難質疑,以爲上下相須之資焉。上曰,參贊官讀之。大根讀一遍訖。命陳文義,大根曰,上下番儒臣及閣臣,備陳無餘,臣無容更達矣。正履曰,閣臣所引論語以能問於不能,孟子不怨勝己者,皆是切當之論,臣亦有所懷,敢此奏達矣。屢朔停講之餘,連三日召對,獲登筵席,臣等之心,歡忭鼓舞,而第臣等暫登前席,略陳文義而退,而未獲承文義之下詢,臣等不勝顒鬰。學問之道,所貴乎反覆討論,若於文義之間,或歷代事實,字訓異同,隨處發問,或令講官互相問答,而自上決其可否,則其於聖學,資益必多,伏望聖上留念焉。又起伏奏曰,戰國及秦,其時事蹟,皆龐雜淆亂,雖略有鑑戒之端,而實無足以裨益治道矣。臣觀歷代盛際,明君哲輔之事蹟可監可取者,指不勝屈,漢之文·景,東漢之光武·明·章,其事最多可觀。唐之貞觀,房·杜·姚·宋之相,宋之慶曆·元祐之際,韓琦·范仲淹·富弼·司馬光之爲相,其忠言嘉謨,最多可取。至若皇明盛際,最稱成化·弘治,以相業則有劉健·謝遷,以名臣則有劉大夏·王恕·馬文升,其事蹟尤多磊落可觀矣。伏願殿下,於戰國及秦之事,速速進覽,而於歷代自漢·唐·宋,以至於皇明盛際,從容進講,期於裨輔治道,資益聖聽,則實臣等之望也。臣又有因此仰達者矣,臣於年前登筵時,以講筵召對之暇,依列聖朝已行之規,令儒臣書進故事,以備乙覽爲奏,其時伏承留念之聖敎矣。蓋於經傳子史中,采取嘉言偉謨之可備監法者,敷衍一通,以備淸燕之觀覽,而自上亦爲從容賜批,則於聖學裨益不少矣。此是列聖朝以來良法美規,而我純宗大王初元,克勤典學,講筵之暇,頻頻書進故事,親賜批答,十行諄複,天章宸翰,寶墨煌煌,揭在本館壁上矣。以殿下繼述之聖念,宜克擧此典,頻命儒臣,書進故事,以爲資益聖學之方焉。上掩卷,仍命史官就座,諸臣以次退出。
庚子八月二十五日未時,上御熙政堂。回還使臣入侍時,同副承旨趙鶴年,假注書林樂鎭,記注官李昌廷,記事官吉履元,正使完昌君時仁,書狀官韓啓源,以次進伏訖。上曰,史官分左右。上曰,使臣進前。時仁進前。上曰,善爲往還乎?時仁曰,聖念攸曁,無事往返矣。上曰,副使事慘酷矣。時仁曰,當初離發時,副使已有病根,而及夫渡江,頗似少可矣,比到皇城,病狀漸劇,終至此境,事甚慘然矣。上曰,彼中近有亂離之說,或聞之否?時仁曰,臣之來時,果有此說,而未知爲眞的,回還道中,似有召兵之擧矣。上曰,軍兵之數幾何?時仁曰,其數則未及詳知,而似是關東兵云矣。上曰,亂起處則何地云乎?時仁曰,或云延吉利國,亦未知其的然,而蓋是南邊近處,距皇城三千里許云矣。上曰,使臣先退。仍命史官就座,諸臣以次退出。
上在昌德宮。停常參·經筵。
夜五更,灑雨下雨,測雨器水深八分。
金胤根啓曰,明日召對,取稟。傳曰,爲之。
金大根啓曰,右承旨金胤根,今日不爲仕進,卽爲牌招,何如?傳曰,允。
吳取善啓曰,行大司憲李羲準,執義韓宓履,掌令李珽·金基煥,持平韓致容·宋顯洙呈辭,監察茶時之意,敢啓。傳曰,知道。
傳于趙鶴年曰,召對入侍。
傳于吳取善曰,推鞫爲之。
吳取善啓曰,臣取善,今日推鞫進去,下直之意,敢啓。傳曰,知道。
以修撰沈承澤,副修撰任百經·洪永圭牌不進罷職傳旨,傳于尹致秀曰,只推。
金胤根,以弘文館言啓曰,下番姑降入直,事甚未安。修撰沈承澤,副修撰任百經·洪永圭,旣有只推之命,竝卽牌招,以爲推移入直之地,何如?傳曰,允。
傳于金胤根曰,發遣吏郞·諸執事,淸齋與否,摘奸以來。
兵曹口傳政事,副司果單李承憲。
罪人金陽淳更推後,刑問一次,訊杖第七度停刑,罪人金正喜更推。
罪人金陽淳更推後,刑問一次,訊杖第二十一度停刑。
傳于尹致秀曰,推鞫姑罷。
庚子八月二十六日辰時,上御熙政堂。召對入侍時,參贊官尹致秀,侍讀官金逸淵·林肯洙,待敎李㘾,假注書林樂鎭,記注官李昌廷,記事官吉履元,各持史略第一卷,以次進伏訖。上曰,史官分左右。上曰,上番讀之。逸淵讀自宣王卒,止號爲孟嘗君。上曰,文義陳之。逸淵曰,孟嘗君之食客,多至數千,則養士之名聲,聞於諸侯,容或無怪,而此非賢良之士,卽不過鷄鳴狗盜之類,則其何能引進朝廷,裨補致治哉?誠不足道矣。蓋戰國之時,君臣上下,專以富國强兵爲事,先征利而後仁義,故齊之稷下學士,亦是游說之士,孟子至而不能用,則其慕賢之不篤,推此可知,豈不歎哉?若使齊王尊賢使能,以禮樂行政,則田文所致之士,亦豈無可用之人乎?傳曰,上有好者,下必有甚焉者。以此觀之,惟在君上敎導之如何。伏願殿下,此等處益加體念焉。上曰,下番讀之。肯洙讀一遍訖。命陳文義,肯洙曰,列國公子之養士者,非獨孟嘗君而已,魏之信陵,趙之平原,楚之春申,竝與齊之孟嘗而稱爲四君,風傾一世。待士之際,或以玳瑁爲簪,或以珠爲履,以禮之厚薄,士之多寡,作爲好勝,布揚聲名,而其所延攬者,不過是屠狗擊劍者流,故司馬公所論立私黨張虛譽者,此也。若使孟嘗君得眞個王佐之才,則雖一士,足以行王,使齊南面制治,何必致士之至於數千哉?大抵治國之道,在於得賢,而得賢之道,亦惟在於人主。雖以三代盛時言之,伊尹樂道於畎畝,而成湯三聘,呂尙混跡於漁釣,而文王載歸,以致殷·周之業,亦爲後世之所監法者。伏願此等處,益加體念焉。上曰,閣臣讀之。㘾讀一遍訖。命陳文義,㘾曰,上下番儒臣,備陳無餘,臣無容更達矣。上曰,參贊官讀之。致秀讀一遍訖。命陳文義,致秀曰,臣亦無可達之辭矣。上掩卷,致秀曰,經筵稟待涼生,取稟之意,向有所稟旨矣。見今日候稍涼,經筵自明日爲始取稟,似好,故敢此仰達矣。上可之。仍命史官就座,諸臣以次退出。
上在昌德宮。停常參·經筵。
金胤根啓曰,明日常參·經筵,取稟。傳曰,只晝講。
吳取善啓曰,行大司憲李羲準,執義韓宓履,掌令李珽·金基煥,持平韓致容·宋顯洙呈辭,監察茶時之意,敢啓。傳曰,知道。
傳于金胤根曰,禮房承旨馳詣受香諸處,奉審摘奸以來。
傳于尹致秀曰,召對入侍。
傳于尹致秀曰,京畿監司留待。
傳于尹致秀曰,京畿監司入侍。
備忘記,京畿監司徐英淳下直,長弓一張,長箭一部賜給。
尹致秀啓曰,前京畿監司李奎鉉,以前任開城留守事,今方就囚矣。奪符次,標信請出之意,敢啓。傳曰,知道。
傳于吳取善曰,推鞫爲之。
吳取善啓曰,臣取善,今日推鞫進去,下直之意,敢啓。傳曰,知道。
以修撰沈承澤,副修撰任百經·洪永圭牌不進罷職傳旨,傳于尹致秀曰,只推。
金胤根,以弘文館言啓曰,下番姑降入直,事甚未安。修撰沈承澤,副修撰任百經·洪永圭,旣有只推之命,竝卽牌招,以爲推移入直之地,何如?傳曰,允。
以修撰沈承澤,副修撰任百經·洪永圭牌不進罷職傳旨,傳于尹致秀曰,只推。
金胤根,以吏曹言啓曰,今此宗廟朔祭獻官,前承旨李景在塡差,而時無職名,令該曹口傳付軍職,何如?傳曰,允。
趙鶴年啓曰,宗廟朔祭獻官行護軍李景在,日前政已付軍職,而吏曹以時無職名,口傳付軍職之意,來呈草記,至於啓下。奏御文字,何等審愼,而有此不察之擧,事極未安,臣之矇然捧入,不勝惶悚。原草記勿施,當該堂上推考警責,何如?傳曰,允。爾亦推考。
金胤根,以奎章閣言啓曰,原任直閣金邁淳喪卒哭日,依定式遣檢書官,勸肉以來之意,敢啓。傳曰,知道。
尹致秀,以義禁府言啓曰,鐵山前府使趙述永,今方待命,當爲拿囚,而今此推鞫方張之時,輕囚不可混處府內,姑爲保放,何如?傳曰,允。
又以義禁府言啓曰,開城府前留守李奎鉉,今方待命,當爲拿囚,而今此推鞫方張之時,輕囚不可混處府內,姑爲保放,何如?傳曰,允。
罪人金陽淳更推後,刑問一次,訊杖第十九度停刑。
罪人金陽淳更推後,刑問一次,訊杖第二十三度停刑。
傳于趙鶴年曰,推鞫姑罷。
敎京畿監司徐英淳書。王若曰,周十聯而制治,漢三輔而承化,唐置觀察而關內居諸道之先,宋制監司而京東在列路之首。蓋牧伯爲群吏之標準,而王畿作四方之紀綱,都鄙鄕遂之彙分,體周官之立民極,東西南北之控制,若鉤陳之拱辰居。統領三十六州,有牧有府有郡有縣,管轄累鉅萬石,曰貢曰稅曰餉曰還。接鳳城而開布政之門,宛若學士淸署,趨螭陛而登奏事之列,依然刺史遺規。陰雨綢繆之方,奚但計甲兵錢穀?陵園灑掃之暇,可以省收斂耕芸。以其委毗也專,俾兼居留之重,控金湯於沁府,萬鷁星馳,作保障於漢南,千雉雲聳。冠蓋簿領之會,崧陽當兩西之衝,舟車委輸之塗,華城綰三南之轂。況畿內土瘠而民薄,加以屢年之歉荒,伊邇來吏惰而俗婾,甚至擧邑之彫瘵,蠲恤相續而流逋不歸,杼柚其空而征斂未已。嗟良吏之來暮,奸蠧孰祛?幸今歲之少康,蜚鴻思集。澄淸則思范孟博之攬轡,簡約則思趙閱道之携琴,苟非練達之材,孰畀旬宣之責?惟卿,簪組名閥,圭璋令姿,惟孝友施于有邦,居家則婉容愉色,惟廉雅足以鎭物,其心也推己及人。妙年英聲,幾歲掌詞苑之誥,名塗歷踐,平步躋卿月之班。臯比雅譽,已播美於國子,銓部宿望,更歷揚於天官。顧聲實俱著於淸華,而才猷未試於剸理,玆授卿以京畿觀察使兼兵馬水軍節度使·水原府留守·開城府留守·江華府留守·廣州府留守·巡察使,卿其懋樹嘉績,益殫素心,爰度爰咨,問疾苦於蔀屋,之屛之翰,布德意於陽春。於戲,瘡痍未蘇,政須澤究而惠布,仁威竝著,然後吏戢而民懷。峽而楊·䑛·永朔,沿而仁·浦·富·安,耳目心思之所及,大而田賦糶糴,細而獄訟簿書,絲忽毫髮之罔遺。軍政疎虞,懋擧團練之策,馹路彫弊,竝思懷輯之方。文駟雕軒之往來,已喜全省便養,襜帷露冕之風采,可見一路生光。克殫一念之圖報,毋負九重之分憂,故玆敎示,想宜知悉。知製敎李正履製進
庚子八月二十七日辰時,上御熙政堂。召對入侍,京畿監司同爲入侍時,參贊官尹致秀,侍讀官金逸淵·林肯洙,待敎李㘾,記事官徐相敎,記注官李昌廷,記事官李昌祖,各持史略第一卷,京畿監司徐英淳,以次進伏訖。上曰,史官分左右。上曰,京畿監司進前。英淳進前。上曰,職姓名奏之。英淳起伏奏職姓名訖。致秀起伏奏曰,宣諭別諭,何以爲之乎?上曰,爲之。致秀·英淳退伏楹外,致秀讀諭宣諭別諭訖,還爲就座。命監司先退,英淳退出。上開卷,命上番讀之,逸淵讀自秦昭王聞其賢,至割城以和。上曰,止之。命陳文義。逸淵曰,秦昭王聞孟嘗君之賢而求見之者,非眞個好賢之意,故旣見而欲殺之。此無他,外託好賢之名,內懷嫉能之心,恐其爲用於齊而有害於秦,誘而致之,必欲戕害矣。甚矣,秦王之不仁也。夫仁者,帝王出治之本,而非仁則無以感化,故孟子曰,推仁足以保四海。又曰,仁者無敵於天下。今秦國則不然,先詐力而後仁義,終以虎豹之威,雖呑六國,此不過以力服人,非所以推仁心保四海者也。伏願殿下,以推仁二字,益加體念焉。上曰,下番讀之。肯洙讀奏一遍訖。命陳文義,肯洙曰,孟嘗君以齊之一公子,入於虎豹之秦,在於縲絏之中,其禍誠急矣。幸賴鷄鳴狗盜之士,半夜之間,脫身逃歸,此可謂養士之效,而得人之力矣。然而此乃列國之事,固不足論。詩之文王章曰,濟濟多士,文王以寧。蓋文王處君師之位,闡作成之化,故多士鬰興,邦國賴安。先儒云文王之待士以安,猶人之勤於菑田而自養,樂於植材而自庇,言其先勞而後逸也。大抵人材之作成,專由於君上之導率。伏願殿下,先自講學,進進不已,丕闡文敎,則在下之士,莫不觀感效則,家誦戶絃,爭自濯磨,周家之多士,復覩於今日矣,懋哉懋哉。上曰,閣臣讀之。㘾讀奏一遍訖。命陳文義,㘾曰,此云秦昭王聞其賢者,蓋孟嘗君非眞古之賢者流,直一釣虛譽植私黨者也。昭王之初嘗求見也,蘇代以木偶土偶人說,比類於涇陽孟嘗而諷止之矣。其後湣王沒,卒使田文入秦,昭王卽以爲相,此足爲實心求賢,而竟以或人先齊後秦之說,反生疑沮,一段良心之萌,從以梏喪乃止,囚欲殺之,因一幸姬之爲言,使田文得脫。此雖虎秦貪暴之計,竟失其所圖,自古寵姬之弊,一至此哉。且以此冊中溫繹者言之,夏桀之末喜,殷紂之妲己,周幽王之褒姒者,卽所以此三君淫荒無道,竟致覆國湛身而後已者也。後世人君,輒作前鑑,深存警惕,猶不免爲昏闇主厲亂之階,此豈皆知其必亡而然哉?至於浸惑則迷不知寤,誠大可懼也,誠大可懼也。殿下每於此等文義,只不拘束於章句之誦習,輒以古之理亂得失,益加玩索而體驗,以爲一初資益之道焉。上曰,參贊官讀之。致秀讀一遍訖。命陳文義,致秀曰,臣屢登筵席,初承玉音之俯詢,至於數句,不恥下問之聖意,實不勝欽仰攢祝。釋疑問難,反復勝於文義之張皇敷陳,臣等欣幸,曷有其極?蓋史冊則記歷代治亂政事得失,書法則一字一句,皆寓是非褒貶,而閣臣所奏,纖悉甚好。秦昭王聞其賢者,非眞孟嘗君之賢,所以貶之也,幸姬之幸字,尤見其非之貶之也。天子諸侯之姬,各有其數,只可備位,幸之則昭王之失也。囚人釋人,何關於姬,必抵其姬而求其解耶?此曲逕也。王者奉三無私,天無私覆,地無私載,日月無偏照。昭王處君上之位,有私嬖之愆,苟無無私也,姬安可求解乎?至於鷄鳴狗盜,亦是非斥孟嘗君也。討論則可見其旨意,繼自今或賜詢問,或令諸臣相與質難於前,則猶聞古談,如誦俗言,自有玩味之益,深加留念焉。上捲卷,命史官就座。仍命退,諸臣以次退出。
上在昌德宮。停常參,只晝講。
趙鶴年,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金大根啓曰,明日常參·經筵,取稟。傳曰,停。
金左根啓曰,右承旨金胤根,今日不爲仕進,卽爲牌招,何如?傳曰,允。
備忘記,全羅右水使沈樂臣下直,長弓一張,長箭一部,片箭一部,筒兒一個賜給。
傳于吳取善曰,推鞫爲之。
吳取善啓曰,臣取善,今日推鞫進去,下直之意,敢啓。傳曰,知道。
趙鶴年啓曰,卽見全羅監司李穆淵狀啓,則左水使李亨在身死事,誤以卒逝書之。水使係是三品職,而如是措語,有違格式,事甚未安。原狀啓雖不得不捧入,該道臣不可無警,推考,何如?傳曰,允。
持平韓致容,校理金逸淵,副校理趙啓昇,正言朴商壽等啓曰,請書九,亟施追奪官爵之典。措辭見上答三司曰,不允。
持平韓致容,正言朴商壽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上答兩司曰,不允。金鼎元諸子事,不允。魯敬事,已有東朝處分矣,勿煩。
持平韓致容啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言朴商壽啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,般覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
金大根,以弘文館言啓曰,下番姑降入直,事甚未安。修撰沈承澤,副修撰任百經·洪永圭,旣有只推之命,竝卽牌招,以爲推移入直之地,何如?傳曰,允。
趙鶴年,以兵曹言啓曰,內禁衛將李容鉉,文臣兼宣傳官柳榮河,俱以病難供職,呈狀乞遞,竝改差,何如?傳曰,允。
金大根,以禮曹言啓曰,卽接全羅監司李穆淵移文,則以爲,求禮縣鄕校聖殿正間後面,間間滲漏,仰土剝落,東西簷風板,竝爲朽傷,不可不及今修改,告由移還安祭香祝,自本曹啓稟下送云矣。求禮縣鄕校聖殿修改時先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以承文院都提調意啓曰,陳慰進香兼謝恩使回便帶來咨文中,有皇后冊諡詔書順付事·賜暇事·勅書順付謝恩方物移準事·使臣克食事·故副使尹命圭加賞銀兩事·給發緞布棺木事矣。以前頭使行奉表賀謝之意,撰出先通咨文,給發緞布棺木事,則以承領之意,撰出回咨,一體正書安寶後,定禁軍騎撥下送于灣府,以爲轉致北京之地。皇后冊諡進賀及賜緞謝恩,以有方物措備入送,詔書順付謝恩·勅書順付謝恩·方物移准謝恩·使臣克食謝恩·故副使加賞銀兩謝恩,以無方物磨鍊,順付於今番節使行之意,分付該曹,何如?傳曰,允。
以右承旨金胤根牌不進罷職傳旨,傳于趙鶴年曰,只推。
傳于趙鶴年曰,推鞫姑罷。
吏曹參議朴齊明疏曰,伏以臣於見職,豈有一分堪承之望哉?蓋自除命之初,已切循墻之義,及夫再叨之後,益懷負乘之懼,宜卽丐免,還他冗散,而感惶居先,冒讀是懼,黽勉隨行,居然數朔于玆矣。觸事齟齬,隨處憒劣,僨誤之失,惟早晩是竢,果然昨日付軍職草記,臣之溺職之罪,於是乎大矣。奏御文字,何等致審處,而有此做錯之擧,出納之臣,緣臣而至承問備之敎。臣滿心慙惶,無地自容,臣何敢諉以一時不審之失而晏然冒據,不思所以自處之道乎?且臣素患風痰之祟,當此換節之交,挾感闖發,見方委苦,時日之內,恐無彈束之望,玆敢略暴情病之實,仰瀆崇嚴之聽。伏乞聖明,俯垂鑑諒,遞斥臣職,仍治臣瀆撓之罪,以肅朝紀焉。臣無任云云。省疏具悉。已有處分,勿辭察職。
行大司憲李羲準,大司諫李祖榮,執義韓宓履,司諫李光載,掌令李珽·金基煥,持平韓致容·宋顯洙,正言南性敎·朴商壽等箚曰,伏以亂賊從古何限,而豈有如陽淳之窮凶絶悖者哉?渠以世祿遺裔,蒙被國恩何如,而梟獍爲性,虺蝮蓄毒,敢於哀遑罔極之時,欲逞悖逆至憯之計,指嗾凶晟,至有逆度投疏之擧。其疏中句語,殆有浮於雲·海之逆腸,思之膽掉,言之髮豎。渠之綢繆謀議,爛熳相應之跡,晟賊之前後招辭,一一吐實,而狠毒之物,抵賴爲事,竟至於顯戮未施,鬼誅先加,邦憲終未夬伸,輿憤去而益激。跽斬之律,雖不得施,孥戮之典,豈容少緩?臣等謂物故罪人陽淳,亟施孥戮之典,斷不可已也。取進止。答曰,省箚具悉。此非輕施之典,勿煩。
應敎李晉翼,副應敎曺雲承,校理金逸淵·李正履,副校理林肯洙·趙啓昇,修撰沈承澤·南秉哲,副修撰任百經·洪永圭等箚曰,伏以亂臣賊子,何代無之,而豈有如陽淳之至凶絶悖者哉?噫,渠以世祿之裔,忝在卿宰之列,全無報效之念,反懷凶禍之心,乃於擧國哀遑之時,陰嗾妖晟,潛募凶度,投呈誣逼之疏,專肆詬罵之語,此誠雲·海之所不敢道者也。渠雖欲百計掉脫,晟賊之口招,斷案已著,翰模之面質,眞贓畢露,其綢繆和應之狀,昭不可掩,而柰其悍毒之性,甚於虺螫,頑忍之習,浮於豚魚,專事抵賴,暋不輸款,不幸鬼誅先及,顯戮未加,神人之憤,容有極哉?跽斬之律,雖未得施,孥戮之典,不容少緩。伏願聖明,仰稟東朝,亟允臺請,物故罪人陽淳,施以當律,以洩輿憤,夬伸王章焉。取進止。答曰,省疏具悉。已有兩司之批,勿煩。
庚子八月二十八日辰時,上御熙政堂。晝講入侍時,知事徐憙淳,特進官鄭鴻慶,參贊官趙鶴年,侍讀官金逸淵·趙啓昇,假注書金得秀,記注官李東韻,記事官李昌祖,各持詩傳第五卷,以次進伏,武臣尹義儉,進伏楹外訖。上曰,史官分左右。上誦前受音一遍訖,逸淵讀自南有嘉魚,止式燕以衎,仍奏釋義訖。上讀新受音十遍訖,命陳文義。逸淵曰,周成王之燕饗群臣者,非其私惠而逸遊也,亶出於接賢樂道之誠矣。每於燕饗之會,曰賓曰主,道達上下之情,講聖人之道德,談先王之禮樂,故鹿鳴章有曰,德音孔昭,君子是則是傚。德音者,嘉賓之德音,而君子之所當則傚者也。旣有德音,則必有嘉言善謨之可聞者,故周王之所以致其慇勤之厚,而樂聞其道也。伏願聖上,亟招山林宿德之士,使之朝夕左右,左右備陳先王之大道,聞一善言,必自省曰,我能有是耶?苟不能焉,必發憤而跂及之,銖積而寸累,日就而月將,則萬善俱足,終至於緝熙光明之域矣,豈不休哉,豈不盛哉?上曰,下番陳之。啓昇曰,此章之旨,亦與上篇魚麗章同,而其中嘉賓二字,可以驗周家好賢之至也。大抵君臣之分,以嚴爲主,朝廷之禮,以敬爲主。然而一於嚴敬,則上下之情志,或有所不通,無以盡忠告之益,故自鹿鳴以下,燕饗之時,必以嘉賓而稱之,優禮之如賓,接待之如賓。至於所望於嘉賓者,有曰,人之好我,示我周行。樂聞其道,而以其所宴之物,道達樂賓之意。朝曰君臣,宴曰賓主者,可見以禮使臣之厚也。苟如是,則唐虞君臣,揖讓進退,都兪吁咈,情志交孚之象,亦豈過於此乎?猗歟,周家好賢之誠,實爲後世之所可監法者,伏願殿下,深加留念焉。上曰,經筵陳之。憙淳曰,先王制爲燕饗之禮,以通上下之情,而其慇懃篤厚之誠,藹然於言辭之表。此詩四章,曰樂曰衎,曰綏曰又思,可見其中心好之,曷飮食之,而有魚有酒,物美情諧,實是君臣相與之際,卽有天地交泰之象,如是省覽焉。上曰,特進官陳之。鴻慶曰,觀於周禮,王之膳羞,非無六牲八珍,而今此魚麗·嘉魚之詩,式燕以樂者,不過旨酒嘉肴而已,其節儉之德,知其爲君子。以若君子之德,所與讌者,亦是嘉賓,則知其爲同德相應。於是乎歌以笙詩,以爲有嘉魚則烝然而罩之,有旨酒則嘉賓而燕之,以起興而美之。上下之情,相得如此,此豈非後世之所當鑑法乎?且賤臣曾於講筵,以中庸博學·審問·愼思·明辨之義,旣有所奏,而今又妄陳愚見。昔大舜好問而好察,聞一善言,沛然若決江河。蓋聖人雖生知,而不恥下問,從善如流,乃所以聖而益聖也。伏惟我殿下,聰明睿聖,必以爲舜何予何。然臨筵進講,未嘗一問,何歟?向日大臣登筵,有所眷眷陳勉,前後講官,多有陳達,殿下何不沛然從之,雍容問難乎?間因劇暑,停講旣久,顧今秋氣新涼,講筵始開,禹惜寸陰,湯新又日,此正其時。今以此章言之,何以爲君子,何以爲嘉賓?儻賜一言,審問明辨,則聖學將就之效,自玆伊始,非特爲臣等之榮幸而已,四方之聳聽,又何如哉?由是而將至於大舜之好問好察,若決江河,此誠大小臣民之所仰望於殿下也。伏願聖上,留神聽納焉。上曰,參贊官陳之。鶴年曰,儒臣及經筵特進官備陳無餘,臣無容更達矣。上掩卷。憙淳曰,俄者特進官所奏,儘合啓沃之意,今日講筵,臨御於久停之餘,誠宜嘉納。其奏經義有疑處,特下詢問,酬酢如響,則君臣之間,情意流通,信如此章和樂之謂也,而古昔帝王,欲其賢者之親我好我,示我以令儀,誨我以昌言,自然有涵養薰陶之益,而得之於懽欣獻酬之間者,推此亦可想矣。伏願深加體認,特紆問難之盛,以副臣等區區之望焉。上命史官就座,仍命退,諸臣以次退出。
上在昌德宮。停常參·經筵。
金胤根啓曰,明日常參·經筵,取稟。傳曰,停。
傳于吳取善曰,推鞫爲之。
吳取善啓曰,臣取善,今日推鞫進去,下直之意,敢啓。傳曰,知道。
金胤根,以弘文館言啓曰,下番修撰臣沈承澤,以問事郞廳,今日推鞫時,晝仕出去之意,敢啓。傳曰,知道。
尹致秀,以兵曹言啓曰,今三十日,一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以金鍵爲內禁將。
尹致秀,以備邊司言啓曰,全羅左水使作故之代,不可不急速差送,令政院政官牌招,開政差出,待下批,使之不日內辭朝,何如?傳曰,允。
金胤根,以吏批言啓曰,因備邊司草記,平安道補賑人中和幼學金海植,寧邊幼學金致礪,先付加設六品職事,允下矣。內贍寺主簿·司宰監主簿,加設單付以入之意,敢啓。傳曰,知道。
又以吏批言啓曰,平安道補賑人中,兩殿官盡爲區處矣。崇靈殿參奉南之轍,崇仁殿參奉朴元赫,竝減下,何如?傳曰,允。
有政。吏批,行判書李紀淵進,參判李鼎臣,參議朴齊明竝牌招不進,右承旨金胤根進。以尹秉烈爲禮曹參判,趙秉龜爲工曹參判,金弘根爲弘文提學,李鼎臣爲同成均,洪敬謨爲尙衣提調,朴麟壽爲社稷令,曺克承爲監察,閔致久爲砥平縣監,內贍主簿單金海植,司宰主簿單金致礪,以上補賑人先付加設六品職事承傳,兼掌令韓啓源減下。
兵批,判書李憲瑋進,參判鄭鴻慶,參議金洛龍病,參知李是鍊入直,左副承旨尹致秀進。啓曰,全羅左水使,今當差出,而擬望之人乏少,他道守令及僉使竝擬,何如?傳曰,允。以李濟道爲僉知,安鍾鎬爲訓鍊判官,任弘模爲訓鍊主簿,趙龜夏爲文兼,李容鉉爲全羅左水使,高應奎爲薺浦萬戶,崔鶴齡爲九月別將,副護軍金輔根。
吏批,再政。以李象斗爲敬陵令,韓用濬爲監察。
尹致秀,以兵曹言啓曰,宣傳官趙存卿·金樂喜,俱以病難供職,呈狀乞遞,竝改差,何如?傳曰,允。
兵批,再政。以南履完爲訓鍊主簿,鄭秀鉉爲宣傳官。
行大司憲李羲準,大司諫李祖榮,執義韓宓履,司諫李光載,掌令李珽·金基煥,持平韓致容·宋顯洙,副校理趙啓昇,正言南性敎·朴商壽,修撰沈承澤等啓曰,請書九,亟施追奪官爵之典。措辭見上答三司曰,不允。
行大司憲李羲準,大司諫李祖榮,執義韓宓履,司諫李光載,掌令李珽·金基煥,持平韓致容·宋顯洙,正言南性敎·朴商壽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,快正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,快正典刑。措辭見上請楸子島安置罪人時煥,更令王府,嚴鞫得情,快正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上噫嘻,痛矣,亂臣賊子,從古何限,而其窮兇極逆,豈有如陽淳者哉?渠以世祿遺裔,蒙被國恩何如,而生得梟獍之性,潛蓄虺蝮之毒,敢於哀遑罔極之時,欲逞悖逆至憯之計,指嗾賊晟兇國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎,渠之綢繆謀議,爛漫和應之跡,非但翰模之供,節節指的,復有晟賊之招,一一吐實,面目雖換,腸肚相接,與賊晟·逆度,一而二二而一也。惟其很毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切。跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。答兩司曰,不允。金鼎元諸子事,不允。魯敬事,已有東朝處分矣,勿煩。金陽淳事,已諭於諸批矣。
行大司憲李羲準,執義韓宓履,掌令李珽·金基煥,持平韓致容·宋顯洙等啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,亟令王府,拿鞫嚴覈,快施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
大司諫李祖榮,司諫李光載,正言南性敎·朴商壽等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答府曰,不允。
以吏曹參議朴齊明牌不進罷職傳旨,傳于金胤根曰,只推。
尹致秀,以備邊司言啓曰,全羅左水使李亨在,在任身死矣。返柩時擔軍,依法典題給之意,分付所經各道,何如?傳曰,允。
又以禁衛營言啓曰,本營千摠趙晉錫,身病猝重,勢難察任,改差,何如?傳曰,允。
罪人晟更推後,刑問一次,訊杖第三度停刑,仍捧遲晩。罪人金正喜更推後,刑問一次,訊杖第五度停刑。
傳于尹致秀曰,推鞫姑罷。
獻納徐有薰疏曰,伏以世道日降,亂逆層生,以至有陽淳事而極矣。渠以世類,厚被國恩,則圖報之念,固當倍切,而悖逆之科,甘自干犯,忍於哀遑罔極之時,逞其兇悍至憯之計,指嗾兇晟,暗蓄綢繆之謀,慫慂逆度,乃有投匭之擧,狼貙之性莫掩,虺蜮之毒自露,言言兇悖,節節痛惡,卽雲·海之所不敢道者也。環東含生,孰不沬血飮泣,直欲手磔口臠,而何幸天討方張,盤覈伊始,爛熳和應之跡,締結陰祕之狀,晟賊之前後招辭,一一吐實,而柰其獰毒之性,至死抵賴,竟至於邦憲未伸,鬼戮先加,王綱未振,輿情益激。肆市之律,雖未及施,孥戮之典,豈容少緩?臣請物故罪人陽淳,亟施孥戮之典,以雪神人之憤焉。臣無任云云。省疏具悉。已諭於兩司之批,勿煩。
應敎李晉翼,副應敎曺雲承,校理金逸淵·李正履,副校理林肯洙·趙啓昇,修撰沈承澤·南秉哲,副修撰任百經·洪永圭等箚曰,伏以臣等昨以物故罪人陽淳孥戮事,相率聯籲,冀蒙兪音,及伏奉批旨下者,相顧愕貽,不覺失圖。噫嘻,尙度庚寅凶疏,尙忍言哉?句語公肆誣逼,旨意極其凶憯,凡係血氣之倫,孰不髮豎而膽掉,擧欲手磔而口臠乎?苟或綢繆於此,干涉於此,則決不可晷刻容貸於覆載之間。況陽淳之眞贓斷案,已具於衆招者乎?露名投疏,雖曰尙度,指嗾則陽淳也,使喚募徒,雖曰晟賊,主張則陽淳也。顧其負犯何如,逆節何如,而鬼戮先加,王章未伸,輿情齎憤,當復如何?臣等憂惋轉激,復申前籲。伏乞更加三思,仰稟東朝,廓揮乾斷,亟允臺請焉。取進止。答曰,省箚具悉。已諭於前批矣,勿煩。
上在昌德宮。停常參·經筵。
藥房提調金弘根,副提調金左根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味君子湯,依前方五貼製入事,榻前下敎。
金胤根啓曰,明日常參·經筵,取稟。傳曰,停。
尹致秀啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
金左根啓曰,同副承旨趙鶴年,今日不爲仕進,卽爲牌招,何如?傳曰,允。
傳于金胤根曰,禮房承旨馳詣宗廟·景慕宮,奉審摘奸以來。
尹致秀啓曰,弘文提學金弘根,旣入闕中,不爲肅謝,直爲出去,事甚未安。推考,何如?傳曰,允。
傳于吳取善曰,推鞫爲之。
吳取善啓曰,臣取善,今日推鞫進去,下直之意,敢啓。傳曰,知道。
金胤根啓曰,卽者副校理趙啓昇,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
趙鶴年啓曰,卽見漢城府坐不坐單子,則連三日無緣不坐,詞訟劇地,委屬可悶。當該堂上推考,何如?傳曰,允。
以江原監司李光正狀啓,三陟府民家漂頹事,傳于趙鶴年曰,聞甚矜惻,原恤典外,別加顧助,結搆奠接之方,廟堂措辭,分付。
行大司憲李羲準,大司諫李祖榮,執義韓宓履,司諫李光載,掌令李珽·金基煥,持平韓致容·宋顯洙,副校理趙啓昇,正言南性敎·朴商壽,修撰沈承澤等啓曰,請書九,亟施追奪官爵之典。措辭見上答三司曰,不允。
行大司憲李羲準,大司諫李祖榮,執義韓宓履,司諫李光載,掌令李珽·金基煥,持平韓致容·宋顯洙,正言南性敎·朴商壽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上答兩司曰,不允。金鼎元諸子事,不允。魯敬事,已有東朝處分矣,勿煩。金陽淳事,已諭於前批矣。
行大司憲李羲準,執義韓宓履,掌令李珽·金基煥,持平韓致容·宋顯洙等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
大司諫李祖榮,司諫李光載,正言南性敎·朴商壽等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
金胤根,以弘文館言啓曰,下番修撰臣沈承澤,以問事郞廳,今日推鞫時,晝仕出去之意,敢啓。傳曰,知道。
又以弘文館言啓曰,校理李正履差祭,副校理趙啓昇陳疏徑出,上番闕直,事甚未安。應敎李晉翼,副應敎曺雲承,校理金逸淵,副校理林肯洙,竝卽牌招,以爲推移入直之地,何如?傳曰,允。
尹致秀,以都摠府言啓曰,今此動駕時,侍衛·寶劍·守宮,當爲備員,而都摠管金賢根有實病,金道喜,副摠管柳相弼在外,無以備員,令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。竝許遞。
兵曹口傳政事,以徐憙淳·洪學淵爲都摠管,李鼎會爲副摠管。
兵曹,副摠管單洪學淵。
尹致秀,以兵曹言啓曰,今此幸行時,宣傳官當爲全數侍衛,而三員今方有闕,其代,口傳擬入,何如?傳曰,允。
兵曹口傳政事,以李熠·鄭宅善·邊漢圭爲宣傳官。
尹致秀,以司饔院提調意啓曰,鷹師貢人等呼訴內,各殿宮日下生雉,九月初一日爲始,例以本色封進,而今年則節候差早,草樹尙茂,網羅莫設,鷹獵末由,日供生雉,萬無封進之路,限獵得間仍爲代封云矣。在前如此之時,曾有稟旨代封之例,而莫重御供,自下不敢擅便,惶恐,敢啓。傳曰,代封。
又以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,去夜三更量,木覓山烽燧軍來告內,烽臺設標界內,有何許一女子,持一把枯草,放火之際,卽爲捉納云,故聞甚驚駭,査問則慶尙道宜寧縣居趙召史,稱以有冤。如是放火之狀,萬萬痛惡,移送秋曹,依律勘處,不謹守直之將卒,自臣曹嚴棍懲勵,何如?傳曰,允。
義禁府啓目,開城前留守李奎鉉原情云云。傳旨問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,鐵山前府使趙述永原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,富平前府使李敏榮原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,雲山郡守金德淵原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
尹致秀,以義禁府言啓曰,保放罪人李奎鉉原情跋辭內,議處事,蒙允矣。囚供雖請道査,定式有拘,臣府不敢擅便,繡啓雖爲體重,宰臣直勘,事面亦欠審覈,行査之前,無以議律。行査一款,令廟堂,稟處,何如?傳曰,允。
又以義禁府言啓曰,保放罪人李奎鉉·趙述永等,還囚捧供以入,而竝仍爲保放之意,敢啓。傳曰,知道。
又以義禁府言啓曰,京畿監司徐英淳狀啓內,富平府使李敏榮罪狀,令攸司,稟處事,啓下矣。李敏榮,今方待命拿囚,捧供以入,而今此推鞫方張之時,輕囚不可混處府內,姑爲保放,何如?傳曰,允。
又以義禁府言啓曰,雲山前郡守金德淵,今方待命拿囚,捧供以入,而今此推鞫方張之時,輕囚不可混處府內,姑爲保放,何如?傳曰,允。
罪人晟捧結案,義禁府罪人晟年六十五矣結案白等,矣身根脚段,父洵·父矣父·母李召史·母矣父泰齡,竝只故白良乎,父母以胎生於京畿廣州草阜面兩水頭里,隨父母長養,仍爲入籍居生是白乎旀,行凶節次段,矣身本以蟣蝨之賤,素蓄梟獍之腸,平生伎倆,不出窺利而圖榮,晝宵經營,罔非禍家而凶國。噫,彼尙度庚寅凶疏,卽窮天地亘萬古所未有之極逆大憝也。忍當擧國哀遑之時,敢售誣逼莫重之計,句語之凶憯,情節之悖逆,實是不忍道不敢聞是白去乙,矣身亦豈非朝鮮臣子,而始也受指陽淳,綢繆謀爲,莫逃跳踉之情狀,終焉募出尙度,指揮和應,自綻爛漫之形跡。露名投疏者,雖是尙度,而指嗾慫慂者,卽矣身也,慝形授意者,雖是陽淳,而奔走使喚者,亦矣身也。況疏草之相對點竄,委往質改,莫非矣身連腸接肚之眞贓斷案,則亂臣賊子,從古何限,而豈有如矣身之至凶絶悖者乎?覆載難容,晷刻莫緩,謀逆同參的實,遲晩的只罪。大明律謀反大逆條云,凡謀反及大逆,但共謀者不分首從,皆凌遲處死。同律死囚覆奏待報條云,其犯十惡之罪應死者,決不待時亦爲白有臥乎等用良,晟段不待時凌遲處死爲白乎事。
尹致秀,以義禁府言啓曰,謀逆同參罪人晟,旣已承服正刑矣。其父母·妻妾·子女·祖孫·兄弟姊妹子之妻妾·伯叔父兄弟之子年歲姓名,存沒居住,令漢城府考出帳籍,亦爲分付五部及各該道,應坐諸人,一一査出,成冊牒報後,依律擧行,而籍沒家産,破家瀦澤,降邑號罷守令等事,令各該司捧承傳擧行,何如?傳曰,允。
罪人金正喜更推後,刑問一次,訊杖第七度停刑。罪人許秉,移送秋曹。
尹致秀,以刑曹言啓〈曰〉,因鞫廳議啓罪人許秉,出付刑曹,嚴刑遠配事,命下矣。許秉,嚴刑一次後,咸鏡道茂山府遠地定配所,卽爲押送之意,敢啓。傳曰,知道。
傳于尹致秀曰,推鞫姑罷。
副校理趙啓昇疏曰,伏以臣母年老病痼,寧日恒少,臣左右扶將,實難離側,而適値番次之苟艱,黽勉就直,已有多日矣。私心憂慮,食息靡弛,卽接家信,則重添外減,寒熱交攻,痰積益肆,食飮專却,氣息綿綴,委頓床笫,家僮踵至,促臣歸視。臣聞此報,方寸煎熬,按住不得,玆敢忙陳短章,徑出禁扄。伏乞聖慈,俯垂矜諒,亟遞臣職,仍治臣罪,以便救護,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
尹致秀,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
尹致秀啓曰,來初五日,朝參日次矣,敢稟。傳曰,停。
又啓曰,明日動駕相値,視事,頉稟之意,敢啓。傳曰,知道。
又啓曰,右副承旨吳取善,今日不爲仕進,卽爲牌招,何如?傳曰,允。
備忘記,慶尙監司洪在喆下直,長弓一張,長箭一部賜給。
尹致秀啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,右承旨進去。
執義韓宓履,司諫李光載,掌令李珽·金基煥,持平韓致容·宋顯洙,副校理林肯洙,正言南性敎·朴商壽,修撰沈承澤等啓曰,噫嘻,痛矣,書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可模揣,而指意肯綮,專在於彼,固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退,斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學。顧今拔本塞源之端,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。答三司曰,不允。
執義韓宓履,司諫李光載,掌令李珽·金基煥,持平韓致容·宋顯洙,正言南性敎·朴商壽等啓曰,噫嘻,痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊。亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可援用尙魯追施之律。請物故罪人裕,亟施孥戮之典。噫嘻,痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿情莫洩,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚乎,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則推此追奪之名,雖謂之生前一律,顧其擧行,則不過是收奪告身而已,以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻,痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習而潛蓄禍心,長其覬覦之計而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一貫串來,同室之內,腸肚相連,若其根柢也源委也,莫非此賊,而得保首領,臥斃牖下。凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來矣。當時潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻,痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀貌,罔非戾氣,平生伎倆,專在於凶國而讎君,晝宵營爲,亦出於戕人而害物。好惡所到,忠逆立判,利勢所在,逋逃咸萃,附己者謂之向國而奬拔,汲引如恐不及,異己者謂之背馳而擠陷,網打無所不至。於是乎助虐逞凶之徒,擧皆爲其羽翼,逐臭舐瀝之輩,莫不受其指使,傳授凶圖,釀成煥·日滔天之禍,鼓倡悖論,馴致裕·玉讎國之計。一番逆變起,而罔不根柢於渠,一番凶獄出,而罔不窩屈於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾。根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卯育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣問之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門而爲其私押之客,托身於榮賊之家而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁,亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞個爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野。魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此矣。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤疾而痛惋者,又有在焉。以渠之眷遇也。邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於正宗大王一初淸明,庶政惟新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻,痛矣,今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖行天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則刀割十八字分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,刀割七字指卯日而擧事爲期云者,莫非做作妖言,煽動人心之計,而刀割十字十三日至凶之說,與鍾一一而二二而一。似此古今所無之逆,不可只施治逆之常典,适·雲已行之例,不用於此兩賊而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,刀割十字欲輸軍糧,則轉到南陽,凡爲群凶之指使,率皆挺身而樂赴,刀割十二字將臣家將欲火攻,所營何事?店舍綢繆之言,致後丁寧和應,南中兵火之說,延壽爛漫酬酢。卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,盤覈猶有未盡,情節尙多未究,治逆之法,豈容如是?噫,彼永喆,鍾一之侄子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿情轉激。請永喆,更爲設鞫嚴問,期於得情,夬正典刑。噫嘻,痛矣,亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,柱腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸。凶如肇賊,逆如肇賊,而使之暇息海島,共戴一天,已不可曰世有三綱,國有三尺。況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子,亟施散配之典。噫嘻,宜學,以卑微之類,賦憯慝之性,行己則巧妄而善爲狐媚,發跡於陰邪而養成虺毒,屢竊踰濫之職而睯不知分,常蓄希覬之心而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也,今安有晦明之可言,而渠乃陰懷惎憯之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。渠以蟣蝨之踐,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈甚者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻,痛矣,亂臣賊子之凶國禍家,從古何限,而豈有如李鶴秀之至奸絶憯者哉?渠本梟獍成性,虺螫化身,百惡竝萃,萬妖具備,能事則戕人害物之天生宵小,伎倆則樂禍饕勢之世濟元惡,狡黠狠愎,自是家庭之傳習,狐朋狗黨,看作淵藪之陰祕,蓋其世守龜·祿之悖論,爲賊邊立幟,凶圖逆節所由來者久矣。特以門戶之爀舃,資歷之華膴,始也聖念未嘗不暇借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭,則於是乎疑懼之心,翻成怨懟,壞亂之計,專出藉賣,甚至欺君罔上,貪天爲功,干犯則莫重莫嚴之地也,排布則至凶至憯之謀也。幸賴聖鑑孔昭,莫售惎搆,尙此王章未伸,倖逭收司,則渠乃偃處郊坰,出沒城闉,譸張訛訕,疑亂煽惑,齪齪之徒,蠅營蝨附,憯慝之狀,天地之所不容,叵測之情,國人皆曰可殺。執跡而誅心,沿流而溯源,則根柢於凶徒,偎儡於醜類,是可忍也,孰不可忍也?苟究渠憝,渠實爲首,國有三尺,萬剮猶輕,輿論愈久而愈激,義理由是而漸晦。如此敗倫斁理,蔑義圖亂之君讎國賊,決不可晷刻容貸於覆載之間。請放逐鄕里罪人李鶴秀,設鞫得情,夬正典刑。噫嘻,痛矣,時煥之罪,可勝誅哉?渠以蟣蝨之微,素具梟獍之腸,不念聖朝陶甄之恩,積有平日怨懟之心,投呈凶疏,闖逞悖習。驟看外面,則雖似時弊之條陳,細究指意,則罔非禍心之包藏,手脚自露,肺肝如見,而至於上款一二句語,是豈爲人臣子所敢萌諸心而發諸口者乎?肆犯莫嚴之地,自干不敬之誅,民彝斁矣,臣分蔑矣。太陽中天,鬼魅莫逃其狀,關石在府,亂逆當服常憲,乃於盤覈之未竟,有此島置之輕勘。以若蔑倫之類,至擬傅輕之律,刑政之失,莫甚於此。雖仰慈聖涵容之德,出於好生,其奈國人沸鬱之情,皆曰可殺?況渠罪犯之關係莫重,供招之自成斷案,已是淵鑑之所盡燭,則尤不可一刻容貸於覆載之間。請楸子島安置罪人時煥,更令王府,嚴鞫得情,夬正典刑。噫嘻,痛矣,鼎元之罪,可勝誅哉?渠以蟣蝨之賤,素具梟獍之惡,不念國家陶甄之恩,積有平日怨懟之心,托以進言,投呈一疏。驟看外面,則雖似攻斥邪學,細究指意,則罔非包藏禍心,手脚自露,肺肝如見,而至於兩條誣逼,是豈臣子所可萌心而發口乎?肆犯莫嚴之地,自干不敬之誅,天彝臣分,於此焉蔑矣。揣摩醞釀,決無獨辦之理,和應慫慂,必有同惡之濟,而究覈未竟,輕勘遽下,刑政之失,莫此爲甚。雖仰好生之德,其奈輿情之益激?況渠罪犯之關係莫重,供辭之漫漶無嚴,已是聖鑑之所盡燭,則不可以凶身已斃,置而不論。請物故罪人鼎元諸子,亟施散配之典。噫嘻,痛矣,自古亂逆何限,而豈有如魯敬之凶譎奰慝,蔑倫敗紀者乎?平生伎倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得,抑情仕宦之說。此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚。當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日義理,尤急闡明,而何幸乾道孔昭,天討大行,追奪之律,纔有成命,神人之憤,庶可少洩,而罪止追奪,不足以稱其惡。剖戮跽斬,雖難用於古法,瀦家孥籍,亦自有於彝典。況其凶種餘孽,尙此暇息,書所稱殄滅無遺,毋俾易種者,不施於此賊而將於何施?請追奪罪人魯敬,亟施孥戮之典焉。噫嘻,痛矣,亂臣賊子,從古何限,而其窮兇極逆,豈有如陽淳者哉?渠以世祿遺裔,蒙被國恩何如,而生得梟獍之性,潛蓄虺蝮之毒,敢於哀遑罔極之時,欲逞悖逆至憯之計,指嗾賊晟兇國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎。渠之綢繆謀議,爛漫和應之跡,非但翰模之供,節節指的,復有晟賊之招,一一吐實,面目雖換,腸肚相接,與賊晟·逆度,一而二二而一也。惟其狠毒之物,抵賴爲事,竟至於鬼誅先加,三尺之邦憲,終未夬伸,一世之輿憤,去而益切。跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。答兩司曰,不允。金鼎元諸子事,不允。魯敬事,已有東朝處分矣,勿煩。金陽淳事,已諭於諸批矣。
執義韓宓履,掌令李珽·金基煥,持平韓致容·宋顯洙等啓曰,噫嘻,痛矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,潛售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案。譸張傾陷,情狀莫掩,誣上惑下,無所不至,噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物,不治爲治之道,而國之所以爲國,以其有刑章。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨。苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,亟令王府,拿鞫嚴覈,夬施典刑。噫嘻,痛矣,義理堙塞,世變層生,至於今番睦台錫事而極矣。惟我毅宗皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也,環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感。以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。答府曰,不允。
司諫李光載,正言南性敎·朴商壽等啓曰,梟示罪人性世,與劇逆載榮,一而二二而一也。換著軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩屈,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻,痛矣,人心陷溺,世變層生,至於秋曹罪囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱而極矣。渠以鄕曲卑微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科。秦坑是何等時,而比擬無難,錢唐是何等事,而指斥有歸?渠之包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春秋之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀無所遁,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤,是已伏法之申綱也,申綱是未就鞫之奎·坤也,設鞫治逆,將以致天討也。根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,亟令王府,拿鞫嚴問,盤覈得正,夬伸典刑。噫嘻,痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘。此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵·山虎等句語,絶悖無嚴,此豈人心所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。答院曰,不允。
以右副承旨吳取善牌不進罷職傳旨,傳于趙鶴年曰,只推。
以副應敎曺雲承,校理金逸淵牌不進罷職傳旨,傳于趙鶴年曰,只推。
傳于尹致秀曰,明日出宮內門路,以協陽門爲之。
趙鶴年,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮十月別大祭時,造燭·封香吉日,今月十八日辰時,衣襨·香燭·祭品奉詣吉日,同月十九日卯時俱吉云。以此日時擧行之意,敢啓。傳曰,知道。
又以奉常寺都提調·提調意啓曰,祭享所用秋等中脯,依定式,今九月初一日始造之意,敢啓。傳曰,知道。
又以吏曹言啓曰,因義禁府草記,謀逆同參罪人晟,旣已承服正刑,應坐諸人一一査出,依律擧行,破家瀦澤·降邑號·罷守令等事,令各該司捧承傳擧行事,允下矣。降邑號·罷守令,卽是本曹擧行,而問于義禁府,則謀逆同參罪人晟,居生於廣州府云,而守令則勿罷事,曾有定奪矣。以時居邑當爲降號,而本府以陵寢所在邑,例不得降號之意,敢啓。傳曰,知道。
尹致秀,以刑曹言啓曰,因義禁府啓辭,謀逆同參罪人晟籍沒家産事,命下矣。罪人晟奴婢有無,令京兆考出帳籍,亦爲知委五部及各該道,使之一一査出,修成冊報來後,依例永屬公賤之意,敢啓。傳曰,知道。
又以備邊司言啓曰,卽見義禁府草記,則以爲,保放罪人李奎鉉,囚供雖請道査,定式有拘,不敢擅便,繡啓雖爲體重,宰臣直勘,亦欠審覈,行査一款,令廟堂,稟處事,允下矣。繡論請査,原係飭禁,而宰臣事體,有異守宰,依府啓,令該都守臣行査登聞後,自該府,勘處,何如?傳曰,允。
又以兵曹言啓曰,文臣兼宣傳官趙龜夏,病難供職,呈狀乞遞,改差,何如?傳曰,允。
敎慶尙監司洪在喆書。王若曰,海東數千餘封疆,方伯連帥之各分其職,嶠南七十二州郡,保釐旬宣之尤難其人,與予共理者誰?捨卿無出其右。顧今民命之凋瘵,風俗之渝薄,于何處不然?若其根本之培埴,瘡痍之撫摩,惟此邦爲急。晦·退之遺風餘韻,自來淳厚,而漸致淆漓,羅·漢之宏都重城,素稱殷富,而今皆耗弊。苟忽桑土繆戶之誡,鳥嶺之天險,何足恃乎?縱致金貝獻琛之誠,島夷之海防,尤加謹也。矧自饑饉之荐至,哀我生靈之倒懸,儲蓄俱竭於公私,千瘡百孔,顚連相續於道路,十室九空。賙賑何嘗不亟,優恤何嘗不勤?捐瘠猶夫前矣,貪汚尙或未祛,奸猾尙或未戢,惠澤終無及焉。予方旰食而宵衣,疇能承流而宣化。惟卿,器眞宰相,世篤忠貞,才識文華,一時之曺偶皆伏,言議風裁,前人之典型尙存。公退與子弟讀書,蔚有柳河東家法,士願識君侯定價,爭誦韓荊州聲譽。推緩急可仗之才,通明俊邁,置左右宣力之任,出入周旋。翰苑玉署之蜚英歷揚,所以貯望,西郡·南州之分竹薄施,奚足究施?向來亞卿之擢陞,蓋欲悉布其蘊,此時從班之撤出,或以內輕爲嫌。顧方岳必務得賢,而薦剡適又槪意,峻望爲人所服,頹風可使澄淸。全材無處不宜,利器合試盤錯,玆授卿以慶尙道觀察使兼兵馬水軍節度使·巡察使·大邱都護府使,卿其祇應寵命,益恢良圖。惟綜理可以御煩,惟剛明可以殫壓,風行草必偃也,化俗當用文治,火烈人則畏之,督奸無如威克。絃歌導率,變詿誤而歸于漸磨,棠茇布宣,拯溝壑而奠之衽席,理財則必防蠹耗,備圉則毋忽苞桑。虞三考之黜幽陟明,剛者何待加勉?夏九敍之厚生利用,仁人所當存心。隱之酌泉,尙是沽衒之潔,士行運甓,亦涉勉强之勤。勿以今歲之稍登,或弛撫字之念,譬如大病之少愈,必愼調養之方。於戲,南顧殷憂,亦嘗揣知於邇密,北望紆戀,恒若面承乎咨諏。藩鎭褰賈琮之帷,察美糾惡,萱闈奉毛義之檄,移孝爲忠。往惟欽哉,行且召矣,故玆敎示,想宜知悉。知製敎洪永圭製進
知敦寧朴永元疏曰,伏以臣叨承專對之命,出疆之期,只隔月餘矣。第臣有危病毒疾之一時竝萃,萬分難强者,莫重使事,將不免緣臣而狼狽。今玆疾聲之籲,非但不獲已也,亦所不敢已也。臣於昨年,偶嬰重病,幾殊僅生,而榮衛積損,根柢深固,乘虛示祟,每如宿灰之復燃。近又諸證,依舊肆發,客火無時上升,飆越爲眩掉,振跳爲怔忡,少煩勞力,少費思慮,則其勢一倍迅急,頑痰中格,虛汗常潑,眠食專失,眞元都鑠,如水漬紙,漸就委頓。此醫家所謂水虧火盛難治之疾,卽無論畢竟幸不幸,雖幸而復尋生路,時月之內,決知其不能爲完人,而又有動撣不得,驅策不去之貞疾,卽所謂痔腫也。其根委已久,而自數年來,別添惡證,瘡爛毒注,侵淫腸頭,每於登溷之餘,痛刺抽掣,如搗如築,落席叫號,作一籧篨,周一晝夜而方蘇。當其時也,步趨坐立,尙矣無論,屈伸轉側,亦皆須人,如是者一月之中,殆居其半矣。以此奇祟,作此遠役,排站驅馳,旣無其望,分日作息,又非可論。微軀踣蹶,不足恤也,其於王事何哉?臣於受命之初,病非有間也,慮非不及也。竊自惟,不才竊位,絲毫蔑補,一番往役,輒以賤私煩瀆,則藉手何事,無面可顯。於是百方療治,僥倖其分寸之減,今也一疾無減,而一疾又添,行期已迫頭矣,拚死亦無路矣。此殆臣賦命不猶人,夷險向前之區區微悃,亦無以自效也。撫躬慙恨,生不如死,玆敢不避猥越,冒控短章。伏乞聖明,俯察莫可强之實狀,仰稟東朝,將臣使銜,亟命變通,仍治臣瀆撓之罪,以警具僚,千萬幸甚。臣無任云云。答曰,省疏具悉。卿其調攝往哉。
上在昌德宮。停常參·經筵。
大駕詣宗廟,入齋室後,內閣·政院·玉堂·藥房口傳問安。答曰,知道。大王大妃殿·王大妃殿遣承旨問安,答曰,知道。展拜後,內閣·政院·玉堂·藥房口傳問安。答曰,知道。仍詣景慕宮,入齋室後,內閣·政院·玉堂·藥房口傳問安。答曰,知道。展拜後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
金胤根啓曰,明日常參·經筵,取稟。傳曰,停。
尹致秀啓曰,司僕寺內乘來言,捲簾,取稟。傳曰,捲三面。
金大根啓曰,臣以大王大妃殿·王大妃殿問安進去,下直之意,敢啓。傳曰,知道。
傳于尹致秀曰,還宮門路,以逌覲門·月覲門爲之,內門路,以宜春門爲之。
傳于金胤根曰,徽慶園親祭後,仍詣綏陵,當展謁矣,該房知悉。
尹致秀,以兵曹言啓曰,在前徽慶園展拜後,詣綏陵時,道路由中浪浦村磨鍊,還宮時道路,以雨裝峴磨鍊矣。今亦依此擧行,何如?傳曰,允。
兵曹,徽慶園·綏陵幸行時軍令,九月十六日出宮,徽慶園展拜,自闕門十五里,親祭,仍詣綏陵展謁,自園所三里,當日還宮,自陵所十里。
吳取善,以義禁府言啓曰,備邊司啓辭內,卽見義禁府草記,則以爲,保放罪人李奎鉉,囚供雖請道査,定式有拘,不敢擅便,繡啓雖爲體重,宰臣直勘,亦欠審覈,行査一款,令廟堂,稟處事,允下矣。繡論請査,原係飭禁,而宰臣事體,有異守宰,依府啓,令該都守臣行査登聞後,自該府,勘處事,允下矣。以此辭意,自臣府,今方行會於該都守臣處之意,敢啓。傳曰,知道。
庚子九月初二日辰時,大駕詣宗廟·景慕宮。秋展謁擧動入侍時,行都承旨金左根,左承旨金大根,右承旨金胤根,左副承旨尹致秀,右副承旨吳取善,同副承旨趙鶴年,記事官徐相敎·沈敬澤,記注官李東韻·吉履元,直提學趙秉龜,檢校直閣李公翼·鄭朝,檢校待敎金學性·金洙根,待敎李㘾,以次侍立。時至,上具翼善冠·衮龍袍,乘輿出宣化門外。藥房提調金弘根·金左根進前奏曰,朝氣過涼,侵早勞動,聖體,若何?上曰,一樣矣。至協陽門外,通禮跪啓請降輿乘輦,上降輿乘輦,由肅章門·進善門,出敦化門,進發至宗廟大門外。通禮跪啓請降輦乘輿,上降輦乘輿,入廟門至降輿所,上降輿入齋室。展拜時至,通禮跪啓請出次,上改具冕服出次,至東神門外。通禮跪請執圭,左根進圭,上執圭,入就板位,行四拜禮訖。上入殿內奉審,命行禮,百官及侍衛軍兵來待西神門外,賤臣承命出傳。上由西神門,詣永寧殿,入就板位,行四拜禮訖,各室奉審如上儀,出殿門釋圭,左根跪受。判府事朴宗薰·李止淵,右議政趙寅永進前奏曰,日候晴和,祇謁萬安,群情歡洽。勞動旣多,聖體,若何?上曰,一樣矣。還御齋室,少頃,通禮跪啓請外瓣,上具翼善冠·衮龍袍出次。通禮跪啓請乘輿,上乘輿出廟門外。通禮跪啓請降輿乘輦,上降輿乘輦,至景慕宮大門外。通禮跪啓請降輦乘輿,上降輦乘輿,仍詣齋室展拜。時至,通禮跪啓請出次,上改具冕服,入就板位,行再拜禮訖,陞東階,奉審室內訖。仍詣望廟樓,行禮後,奉審訖,還御齋室。傳曰,還宮門路,以逌覲門·月覲門爲之,內門路,以宜春門爲之。少頃,通禮跪啓請外瓣,上出次。通禮跪啓請乘輿,上乘輿,由逌覲門·月覲門,入宜春門還內,致秀請出標信解嚴,諸臣以次退出。
上在昌德宮。停常參·經筵。
金大根啓曰,明日常參·經筵,取稟。傳曰,只晝講。
備忘記,全羅左水使李容鉉下直,長弓一張,長箭一部,片箭一部,筒兒一箇賜給。
金大根啓曰,右承旨金胤根,左副承旨尹致秀今日不爲仕進,竝卽牌招,何如?傳曰,允。
傳于金大根曰,右承旨與同副承旨許遞,前望單子入之。
承旨前望單子入之,徐念淳·金東健落點。
金大根啓曰,新除授同副承旨金東健,卽爲牌招,何如?傳曰,允。
注書沈敬澤病,代以黃起漢爲假注書。
金大根啓曰,假注書黃起漢,時無職名,令該曹依例付軍職,冠帶常仕,何如?傳曰,允。
傳于吳取善曰,推鞫爲之。
吳取善啓曰,臣取善,今日推鞫進去,下直之意,敢啓。傳曰,知道。
傳于金大根曰,承旨房望,順房爲之,禮工換房。
傳于金大根曰,工戶換房。
司諫李光載,持平宋顯洙,副校理林肯洙,副修撰任百經等啓曰,請書九,亟施追奪官爵之典。措辭見上答三司曰,不允。
司諫李光載,持平宋顯洙等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上答兩司曰,不允。金鼎元諸子事,不允。魯敬事,已有東朝處分矣,勿煩。金陽淳事,已諭於前批矣。
持平宋顯洙啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
以江原監司李光正狀啓,伊川府民家失火事,傳于金大根曰,聞甚矜惻,元恤典外,別加顧助,結搆奠接之方,廟堂措辭,分付。
金大根,以弘文館言啓曰,下番副修撰臣任百經,以問事郞廳,今日推鞫時,晝仕出去之意,敢啓。傳曰,知道。
尹致秀,以扈衛廳大將意啓曰,別將成永豊,身病猝重,勢難察任,改差,何如?傳曰,允。
又以左右捕盜廳言啓曰,因推鞫所標紙,臣廳在囚罪人尙度之〈子〉翰模·學模·錫模,竝出付義禁府都事之意,敢啓。傳曰,知道。
義禁府大逆不道罪人尙度子翰模·錫模·學模,當日瓦冶峴,竝緣坐處絞事。
尹致秀,以義禁府言啓曰,卽接楊州牧使趙咸永牒報及成冊,則大逆不道罪人尙度應坐諸人査出矣。長子翰模,次子錫模,三子學模方囚,右捕廳發遣府都事,竝具格拿來囚後,依律文緣坐處絞,長子婦崔女全羅道務安縣,次子婦鄭女慶尙道寧海府,三子婦朴女平安道价川郡,竝緣坐爲婢,孫俊岳咸鏡道甲山府,孫乙貴平安道渭原郡,竝緣坐爲奴,孫女阿只江原道江陵府,孫女者斤阿只黃海道豐川府,竝緣坐爲婢,而右罪人等竝捉囚楊州獄云,依例令刑曹押送于各其配所,何如?傳曰,允。
罪人金正喜更推後,刑問一次,訊杖第九度停刑。
傳于尹致秀曰,推鞫姑罷。
上在昌德宮。停常參,只晝講。
金東健啓曰,明日常參·經筵,取稟。傳曰,停。
尹致秀,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
注書徐相敎病,代以金益文爲假注書。
持平韓致容,校理李正履,正言南性敎,副修撰任百經等啓曰,請書九,亟施追奪官爵之典。措辭見上答三司曰,不允。
持平韓致容,正言南性敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥賊之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上答兩司曰,不允。
持平韓致容啓曰,請古今島爲奴罪人韓鼎鎭,亟令王府,卽爲拿來,嚴鞫得〈情〉,夬正典刑。措辭見上請充軍罪〈人〉申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑措辭見上答府曰,不允。
正言南性敎啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。金鼎元諸子事,不允。魯敬事,已有東朝處分矣,勿煩。金陽〈淳〉事,已諭於前批矣。
傳于吳取善曰,纔見右相箚本,獄事之脈絡肯綮,甚是昭著,固當連加訊推,而證援已絶,盤覈無路。且大臣之以獄體與法理爲重,縷縷陳說者,實是公平明正之論,其在從疑之義,合有減死之典。鞫囚罪人正喜,大靜縣圍籬安置。
金大根,以戶曹言啓曰,謹奉傳敎,毓祥宮大門修改吉日時,令日官金宜鍾推擇,則今九月十一日辰時爲吉云。以此日時擧行之意,敢啓。傳曰,知道。
尹致秀,以兵曹言啓曰,宣傳官鄭宅善,文臣兼宣傳官兪錫煥,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局千摠柳相鼎,身病甚重,勢難察任,改差,何如?傳曰,允。
吳取善,以義禁府言啓曰,鞫囚罪人正喜大靜縣圍籬安置事,承傳啓下矣。正喜大靜縣圍籬安置,而以承傳內辭意,具罪目,依例發遣府都事,押送配所,何如?傳曰,允。
又以義禁府言啓曰,卽接西部牒報及成冊,則謀逆同參罪人晟緣坐之類,査出以來矣。晟子檠方囚,右捕廳發遣府都事,具格拿來囚後,依律文緣坐處絞,孫咸鏡道慶源府緣坐爲奴,孫婦閔女慶尙道彦陽縣緣坐爲婢,而右罪人等捉囚該部云,依例令刑曹押送于各其配所。晟之妾崔女·檠之妾李女,以逃亡懸錄,逆賊支屬緣坐用律,不容少緩,在逃崔女·李女,發關於各道,使之刻期譏捕,依律擧行之地,何如?傳曰,允。
尹致秀,以左右捕盜廳言啓曰,因推鞫所標紙,臣廳在囚罪人晟之子檠,出付義禁府都事之意,敢啓。傳曰,知道。
義禁府,謀逆同參罪人晟子檠,當日瓦冶峴處絞事。
吳取善,以義禁府言啓曰,謀逆同參罪人晟子檠,當爲緣坐處絞,而薄昏行刑,有乖法意,依夜未明例,待朝行刑,載在法典矣,罪人檠,待明朝處絞之意,敢啓。傳曰,知道。
又以刑曹言啓曰,義禁府啓辭內,卽接楊州牧使趙咸永牒報及成冊,則大逆不道罪人尙度應坐諸人,査出以來矣。長子翰模,次子錫模,三子學模方囚,右捕廳發遣府都事,竝具格拿來囚後,依律文緣坐處絞,長子婦崔女全羅道務安縣,次子婦鄭女慶尙道寧海府,三子婦朴女平安道价川郡,竝緣坐爲婢,孫俊岳咸鏡道甲山府,孫乙貴平安道渭原郡,竝緣坐爲奴,孫女阿只江原道江陵府,孫女者斤阿只黃海道豐川府,竝緣坐爲婢,而右罪人等竝捉囚楊州獄云,依例令刑曹押送于各其配所,何如?傳曰,允事,命下矣。罪人等方囚楊州獄,依例令道臣押送于各其配所之意,敢啓。傳曰,知道。
又以刑曹言啓曰,義禁府啓辭內,卽接西部牒報及成冊,則謀逆同參罪人晟緣坐之類,査出以來矣。晟子檠方囚,右捕廳發遣府都事,具格拿來囚後,依律文緣坐處絞,孫咸鏡道慶源府緣坐爲奴,孫婦閔女慶尙道彦陽縣緣坐爲婢,而右罪人等捉囚該部云,依例令刑曹押送于各其配所。晟之妾崔女·檠之妾李女,以逃亡懸錄,逆賊支屬緣坐用律,不容少緩,在逃崔女·李女,發關於各道,使之刻期譏捕,依律擧行之地,何如?傳曰,允事,命下矣。罪人等捉囚西部云,依例自臣曹押送于各其配所之意,敢啓。傳曰,知道。
傳于吳取善曰,公事遲滯之中官,令該府拿處。
傳于吳取善曰,推鞫撤罷。
右議政趙寅永箚曰,伏以臣於今番鞫事,雖以賤疾,間解委官,首尾參坐,悉獲其情,凡此輩排布之源委,和應之脈線,卽亘古未有之劇憝也。蓋當庚寅上下崩迫之際,惟此一種不逞之徒,謂此時可乘,粧出尙度至悖之疏,外托論人,內售詬天,而終不得有逃於我先王日月之明,至有獨非朝鮮臣子之下敎,則在今東朝處分,滿庭臣僚之沬血飮泣,又烏可已乎?第其露名而投匭者逆度,而彼不過鄕曲一蠢蠢者耳。苟非賊晟之慫慂指嗾,則何能辦此,而度非晟所可動得,則不得不以陽淳之指意誘脅,然後可以信從,故度與晟共知此事出於陽淳,而供招之所昭載也。至於正喜之授意傳草,惟獨陽淳知之者,在晟當以陽淳藉賣,在陽淳不必以正喜藉賣也。然而陽淳之頑拒屢訊,始引正喜者,泛看外面,雖若嫁禍求生之計,其實則渠供所謂已故之李華冕中間作梯云者,自不免和盤托出,掩諱不得也。此非渠輩圈子中打成一片者,則傳聞之人,何以知李華冕之有此干犯耶?特其不敢自證者,以其陽若自證,正必反證,均爲同律之歸,以至抵斃不輸,使逆窩罪首之如正喜者,敢藉證援之中斷,左支右吾,期欲掉免,吁,亦凶且狡矣。雖然,臣聞獄者,天下之平也,有典有則,不容少越。或法可議當,而情有未悉,或情合置辟,而法在必審,則槪付之從疑者,卽所以參酌於情法之間也。今此正喜之悖節凶圖,固不待究詰,而對質取證,旣無其所,鞫例加訊,完決無期,是豈聖朝欽恤之義哉?臣旣抱此區區,不敢不一陳於聖明,實非臣全昧懲討之忱,或忽逃漏之慮而然也,直以獄體至嚴,法理至重,大有關於有國刑政之不可不愼也。伏願殿下,仰稟東朝,亟賜裁處焉。取進止。答曰,省箚具悉卿懇。所陳實出於審克斟量之義,當有所參酌矣。仍傳于徐念淳曰,此批答,遣史官,傳諭于右議政。
行大司憲李羲準,大司諫李祖榮,執義韓宓履,司諫李光載,掌令李珽·金基煥,持平韓致容·宋顯洙,正言南性敎·朴商壽等箚曰,伏以噫嘻,痛矣,正喜之罪,可勝誅哉。尙度之向年一疏,卽亘萬古所未有之至憯絶悖極逆大憝也。苟有與此賊,綢繆謀議,爛漫和應者,則尙度之外,又一尙度也,梟獍之腸肚相接,鬼蜮之情狀叵測,覆載之所不容,王法之所必誅也。今此正喜之名,出於陽淳之招,陽淳所知之人何限,而乃以渠指的,蓋其綢繆和應,與陽淳打成一片故也。其陰祕之節,兇悖之圖,屢次嚴訊,庶幾覈出,而奈其賦性狼毒,兼以頑悍,左枝右梧,一向抵賴,其忍杖不服之狀,尤爲痛惋,圍籬安置之命,忽下於此際,臣等相顧愕貽,竊不勝憂歎之至。臣等非不仰認我聖上欽恤之德意,出尋常萬萬,而渠之尙逭收司之律,已切失刑之歎,今又於度賊之兇疏,爲首爲窩之脈線源委,若是昭著,而終不克窮覈,遽有此酌處,則揆諸獄體,有漏網之憂,論以邦憲,有解紐之慮。人彝將斁,義理益晦,亂臣賊子,無所懲戢,思之及此,寧不懍然而心寒哉?臣等謂圍籬安置罪人正喜,亟令王府,更爲設鞫,期於得情,快正典刑,斷不可已也。取進止。答曰,省箚具悉。旣已酌處,更勿爭執。
護軍趙冀永疏曰,伏以臣猥叨使銜,行將出疆,跨歲還歸矣。臣之父母墳山,在於京畿驪州地,曠闕覲掃,數年于玆,今當遠離之日,霜露添感,情理更切,玆敢仰陳崇廳。伏乞聖慈,許臣暇由,俾於未發之前,躬往展省,以伸至情焉。臣無任云云。答曰,省疏具悉。所請依施。
今九月初四日辰時,上御熙政堂。晝講入侍時,同知事李若愚,特進官尹秉烈,參贊官尹致秀,侍讀官李正履,檢討官任百經,記事官徐相敎,記注官李昌廷,記事官吉履元,各持詩傳第五卷,以次進伏,宗臣興寅君最應,武臣許幹,進伏楹外訖。上曰,史官分左右。上誦前受音一遍訖,正履讀自南有樛木,止南有嘉魚四章,仍讀奏釋義訖。上讀新受音十遍訖,命陳文義,正履曰,此二章,通以上二章,合爲燕饗通用之樂歌。蓋成·周盛時,君臣上下,情志流通,懽忻和樂之氣象,可見於是,而其所取興,則別無可以敷陳仰對者矣。古註以此篇爲成王與周公致太平而樂與賢之詩。成王卽守成之聖君也,其時朝野淸平,四海寧謐,而雅·頌作,朝曰君臣,燕曰賓主,於朝則分義截嚴,而於讌則情志懽洽,至於式燕又思,益可見好賢之無斁矣。臣謂成王·周公致太平之本,又有在也。周頌成王之詩曰,惟予小子,不聰敬止,日就月將,學有緝熙于光明,佛時仔肩,示我顯德行。又曰,成王不敢康,夙夜基命宥密。於緝熙,單厥心,肆其靖之。以此觀之,成王之德業,必由日就月將,緝熙光明,兢兢業業,不敢一刻少閒也。周公之戒成王曰,先知稼穡之艱難乃逸。又曰,繼自今嗣王,其無淫于逸于游于田,毋遑曰今日耽樂,乃非民攸訓,非天攸若。周公之儆戒之切又如此,此乃成王之所以致太平也。後人但見成王當隆盛之運,享熙洽之治,而不知其典學基命之有本如此也。殿下方進講此章,必以成王之緝熙光明,周公之儆戒無逸爲心,夙夜進學,以爲太平之基本,實臣等之願也。上曰,下番陳之。百經曰,此章集註,烝然來思之思,語辭也,燕又思之思,或曰思念而不忘,兩說俱通矣。燕而又燕者,至誠也,思而不忘者,亦至誠也。燕而不又,則無以盡其誠,思而不誠,則無以樂其心,故其導達主人之意,若是勤摯,而非但饗賓之禮,求之以誠,天下萬事,何莫非至誠之能化乎?是以誠意爲修身之先,明誠爲盡性之本。今以我殿下聖學取譬言之,連日開講,頻接臣僚,無少間斷,樂而忘疲者,卽燕而又燕之義也,開卷討論,賾義究旨,造次斯須,念玆在玆者,卽思而不忘之義也。苟求其本,莫先於誠能盡其性,非獨學問之工,日就光明,亦可以參天地位育之功矣,豈不休哉?伏願益加體念焉。上曰,同知事陳之。若愚曰,上下番所奏,俱爲詳該備陳,而下番所陳誠字之義,較爲切實矣。非但燕饗待賓之爲然,蓋凡百事爲,無一不本於誠,而至於大聖人典學之方,致治之道,尤以誠爲本,孜孜勉勉,可以致緝熙之美,郅隆之盛。伏願於此,深留聖念焉。上曰,特進官陳之。秉烈曰,此詩卽周家燕饗賓客之樂歌也。君爲主,臣爲賓,當其旨酒湛樂之時,上下之情志流通,其瀜瀜和樂底氣象,開卷瞭然,如在目中,而古今時異,成·周宴賓之禮,今雖不作,殿下若於淸燕之暇,召接侍講臣僚,討論經史,問難章句,自然君臣之間,情意交通,恩愛瀜洽,其所雍熙湛樂,與嘉魚笙詩之奏無間矣,伏願體念焉。上曰,參贊官陳之。致秀曰,儒臣及同知事·特進官備陳無餘,臣無更達之文義矣。上掩卷,命史官就座。又命退,諸臣以次退出。
上在昌德宮。停常參·經筵。
藥房都提調趙寅永,副提調金左根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹致秀啓曰,明日常參·經筵,取稟。傳曰,停。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
徐念淳啓曰,右承旨金大根,右副承旨吳取善,今日不爲仕進,竝卽牌招,何如?傳曰,允。
尹致秀,以內醫院都提調意啓曰,提調金弘根,今日問安,不爲仕進,卽爲牌招,何如?傳曰,允。
行大司憲李羲準,大司諫李祖榮,執義韓宓履,司諫李光載,掌令李珽·金基煥,持平韓致容·宋顯洙,校理李正履,正言南性敎·朴商壽,修撰沈承澤等啓曰,請書九,亟施追奪官爵之典。措辭見上答三司曰,不允。
行大司憲李羲準,大司諫李祖榮,執義韓宓履,司諫李光載,掌令李珽·金基煥,持平韓致容·宋顯洙,正言南性敎·朴商壽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,快正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐罪人李鶴秀,設鞫得情,快正典刑。措辭見上請楸子島安置罪人時煥,更令王府,嚴鞫得情,快正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上噫嘻,痛矣,世變日生,亂逆層出,至於今日正喜而極矣。賊度之庚寅兇疏,卽亘萬古所未有之劇逆大憝也。然而露名而投呈者尙度也,而暗地授意者正喜也,指使而粧出者晟賊·陽淳也,而因人傳草者正喜也。正喜之情節,陽淳知之,故陽淳之招辭,正喜出焉,其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也。奈其賦性悍毒,兼以頑忍,屢次嚴訊,一向抵賴,兇憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋,更加嚴覈,明正其罪,一時爲急。大僚之箚,蓋出於嚴獄體重法理之義,而遽有此減死安置之命,臣等聚首愕貽,竊不勝憂歎之至。我聖上欽恤審克之德意,臣等豈不欽仰萬萬,而渠之尙逭收司之律,已切失刑之歎,況是今獄之逆窩也罪首也,而終不克窮覈,遽爾酌處,揆諸獄體,有漏網之憂,論以邦憲,有解紐之慮。義理方明而更晦,隄防奠嚴而將壞,亂臣賊子,無所懲戢,思之至此,寧不懍然而心寒哉?請大靜縣圍籬安置罪人正喜,亟令王府,更爲設鞫得情,快正典刑。答兩司曰,不允。金鼎元諸子事,不允。魯敬事,已有東朝處分矣,勿煩。陽淳事,已諭於前批矣,勿煩。正喜事,已諭於前箚之批矣,勿煩。
行大司憲李羲準,執義韓宓履,掌令李珽·金基煥,持平韓致容·宋顯洙等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
大司諫李祖榮,司諫李光載,正言南性敎·朴商壽等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
徐念淳啓曰,臣念淳以同義禁,今日本府坐起進去,下直之意,敢啓。傳曰,知道。
以右副承旨吳取善牌不進罷職傳旨,傳于尹致秀曰,只推。
大王大妃殿傳于尹致秀曰,飭已施矣,富平府投畀罪人曺錫亨放。
尹致秀,以兵曹言啓曰,今初二日動駕時,宣傳官許燁,以啓螺次知,駕前相望之地,張扇遍面而行,事極駭妄。罪關紀律,不可仍置,爲先汰去,其罪狀,令該府拿問處之,何如?傳曰,允。
又以兵曹言啓曰,今此冬至兼謝恩使一行赴燕時,所把驛馬,預爲分定,然後可無窘急之弊。今亦依例知委,而應把驛馬四十六匹內,忠淸道八匹,全羅道十匹,慶尙道二十匹,來十月十五日京中逢點,江原道四匹,咸鏡道四匹,直送安州,來十月二十日逢點事,各道監司處行移,何如?傳曰,允。
獻納徐有薰疏曰,伏以臣於鞫廳罪人正喜圍置之命,竊不勝憂歎抑鬱之至。噫嘻,渠以世祿之裔,厚被國恩,則揆以恒性,固當圖報之不暇,而糾結妖晟,募出逆度之悖疏,授意傳草,綢繆和應之狀,畢露無餘於陽賊之前後供草,苟其情跡,涉於其間,則人得以誅之。矧乎蛇盤蚓結,打成一圈,稔惡旣久,自底斯得。於是乎鬼蜮之踪跡盡露,梟獍之情狀莫掩,宜其鞫焉而覈其實,辟焉而正其罪,使凶窩逆本到底掀拔,妖腰亂領,莫得倖逭,然後可以正王綱明人紀,而亦有辭於天下後世矣。惟彼狠毒之性,一直抵賴,終不輸款,敢藉證援之中斷,謂無根因之可覈,左右支吾,期欲掉免者,吁,亦狡且頑矣,而今玆處分,遽爾酌下,律名止於安置。以若負犯,施此輕典,則其可曰國有常刑乎?雖天地本自好生,奈國人皆曰可殺,忠憤所激,不能按住,玆不得不沐浴請討。伏願殿下,仰稟東朝,亟降夬允,以昭王章焉。臣無任云云。省疏具悉。已諭於兩司之批矣。
上在昌德宮。停常參·經筵。
金東健啓曰,明日召對,取稟。傳曰,停。
又啓曰,明日·再明日光陵忌辰祭齋戒正日相値,視事,頉稟之意,敢啓。傳曰,知道。
徐念淳啓曰,右副承旨吳取善,今日不爲仕進,卽爲牌招,何如?傳曰,允。
又啓曰,事變假注書趙然昌,身病猝重,勢難察任,今姑改差,何如?傳曰,允。
趙然昌改差,代以金得秀爲事變假注書。
行大司憲李羲準,大司諫李祖榮,執義韓宓履,司諫李光載,掌令李珽·金基煥,持平韓致容·宋顯洙,校理李正履,正言南性敎·朴商壽,修撰沈承澤等啓曰,請書九,亟施追奪官爵之典。措辭見上答三司曰,不允。
行大司憲李羲準,大司諫李祖榮,執義韓宓履,司諫李光載,掌令李珽·金基煥,持平韓致容·宋顯洙,正言南性敎·朴商壽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上答兩司曰,不允。金鼎元諸子事,不允。魯敬事,已有東朝處分矣,勿煩。陽淳事,已諭於前批矣,勿煩。正喜事,已諭於聯箚之批矣,勿煩。
行大司憲李羲準,執義韓宓履,掌令李珽·金基煥,持平韓致容·宋顯洙等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
大司諫李祖榮,司諫李光在,正言南性敎等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
以慶尙監司金道喜狀啓,進上藥材中山藥未及充實,限內不得封進,惶恐待〈罪〉事,傳于金東健曰,勿待罪事,回諭。
傳于金東健曰,政官牌招開政。
以右副承旨吳取善牌不進罷職傳旨,傳于金東健曰,只推。
金東健,以吏曹言啓曰,因忠淸監司金英淳狀啓,平澤縣監金在晉,以差使員上京,尙不還任,見今秋務漸殷,檢田尤急,此時曠官,極爲可悶,令該曹催促不日下送事,允下矣。自臣曹催促,則以爲,身病猝重,不得下去云,罷黜,何如?傳曰,允。
有政。吏批,行判書李紀淵服制,參判李鼎臣進,參議朴齊明牌招不進,同副承旨金東健進。啓曰,行判書李紀淵服制,參議朴齊明牌招不進,小臣獨政未安,何以爲之?敢稟。傳曰,仍爲之。以趙冀永爲戶曹參判,李羲甲爲判義禁,洪敬謨爲知經筵,朴來謙爲同經筵,金箕殷爲分內醫提調,朴岐壽爲冬至兼謝恩使,權璨爲愍懷墓守衛官,李定鉉爲昌原府使,金海植爲平澤縣監,書題單南七甲。
兵批,判書李憲瑋進,參判鄭鴻慶病,參議金洛龍入直,參知李是鍊病,右承旨金大根進。啓曰,黃海水使,今當差出,而擬望之人乏少,他道守令竝擬,何如?傳曰,允。以韓鎭㦿·柳相弼爲副摠管,李信泳爲宣傳官,洪顯參爲部將,李敏庠爲宣傳官,吳顯文爲黃海水使,李憲廷爲南虞候,副護軍金胤根·趙鶴年·沈能勳·鄭宅善,副司果金益鍾,副司正黃起漢,以上竝單付,禁衛把摠李錫遠今加折衝加資事,啓下。
吏批,再政。李冀禎爲典籍,李肇淵爲坡州牧使,兼甕津府使單吳顯文。
以吏曹參議朴齊明牌不進罷職傳旨,傳于金東健曰,只推。
金東健,以奉常寺都提調·提調意啓曰,祭享所用秋等中脯三百五十六貼五條,今九月初六日畢造,而所入牛隻爲三十六首矣。進上看品中脯二貼,依定式封進之意,敢啓。傳曰,知道。
金大根,以訓鍊都監言啓曰,本局千摠李熠,身病甚重,勢難察任,改差,何如?傳曰,允。
又以義禁府言啓曰,富平府投畀罪人曺錫亨放送事,承傳啓下矣。曺錫亨放送事,分付該道道臣之意,敢啓。傳曰,知道。
判義禁金箕殷疏曰,伏以臣於金吾之任,有自來情勢,前後冒叨,每煩疏籲,輒蒙恩遞,而頃者前望特點,適在鞫獄方張之日,事係嚴急,不敢言私,不得已冒沒出肅,連參鞫坐,而今則鞫事已畢矣,臣若夤緣事會,因仍蹲冒,大關廉防,人必嗤點。臣雖無狀,亦具彝性,粗識羞恥,寧忍爲此乎?且臣年近八耋,便作癃廢,重以纔經三夏毒暑,又見至切喪慼,刑殼徒存,而筋力澌綴,退歸私次,眩暈兼發,委臥床席,收拾不得,目下實狀,萬無强策奉職之望,玆敢忙搆短章,仰首嗚呼。伏乞聖慈,諒臣情之靡安,察臣病之難强,將臣所帶判金吾之職,亟賜遞改,俾便公私,千萬幸甚。臣無任云云。答曰,省疏具悉。所請依施。
知敦寧朴永元疏曰,伏以臣敢將賤疾難强之狀,猥徹崇嚴之聽,伏地戰恐,恭竢處分,及伏奉批旨,威罰不加,溫音諄諄,諭之以調攝往哉,雖慈父之敎迷子,何以加此?臣不勝感激,繼之以惶霣。第臣殘喘窮迫之實,猶未蒙天鑑之悉燭,行期愈迫,使事罔措,又安不大聲疾呼,仰冀體下遂物之恩哉?今臣病狀,課歲發作,積有源委,非如一時无妄可以造次責瘳者也。數旬之間,藥裹已過半百,而補瀉兩礙,分毫罔效,火氣之益熾而格厥時作,怔悸之愈劇而神精失守,惡證敗祟,隨而迭添,轉轉糾葛,奄奄柴鑠,比諸日前陳籲時,又有一倍更加。今雖寄身牀笫,節勞逸適饑飽,更費積累之功,期以歲計之效,尙未知畢竟安危,時月回甦,斷非可望,藉得回甦,能作恒人之事,堪擬驅馳之役,決無是勢。至於痔腫,本非關係死生,而其作歇,每如患痁者之間日霍然,故一日赴公,暫時差遣,則或能進身郊甸近地,不計程限,曠日停息,則未嘗來往,而若其作痛之時,則必也窮日而竟夜,房闥之間,不能平身坐着,咫尺之地,莫可便輿擔舁,微有礙觸,少或搖撼,則悶絶欲殊。此乃數年來恒苦之貞疾,鍼爇淋熏,雜試而技窮者也。臣抱此極危之祟,至毒之疾,雖欲不揆前頭,拚死登途,不出由旬之程,小則濡滯,大則顚蹶,必至之勢也。臣旣灼知其委命草莽,而徒懷屢瀆之悚,嚴畏趑趄,淹延時日,竟使王事僨敗,則此其罪豈萬殞之可贖也哉?徊徨迫塞,進退維谷,玆敢冒萬死更籲。伏乞天地父母,特垂矜諒之澤,亟降變通之命,若臣荐疊干冒之罪,嚴賜勘處,使朝綱有以振肅,私分得以自安,千萬幸甚。臣無任云云。答曰,省疏具悉。實病如是,所請依施。
上在昌德宮。停常參·經筵。
尹致秀啓曰,來十一日,朝參日次矣,敢稟。傳曰,停。
金東健啓曰,明日召對,取稟。傳曰,停。
尹致秀啓曰,行大司憲李羲準,執義韓宓履,掌令李珽·金基煥,持平韓致容·宋顯洙呈辭,監察茶時之意,敢啓。傳曰,知道。
金大根啓曰,右副承旨吳取善,今日不爲仕進,卽爲牌招,何如?傳曰,允。
尹致秀啓曰,假注書黃起漢,身病猝重,勢難察任,今姑改差,何如?傳曰,允。
黃起漢改差,代以沈宜元爲假注書。
沈宜元在外,代以南鍾三爲假注書。
以右副承旨吳取善牌不進罷職傳旨,傳于尹致秀曰,只推。
金東健,以敦寧府言啓曰,今庚子式年譜冊修整次,草記蒙允,依例修整,今旣畢役之意,敢啓。傳曰,知道。
又以承文院都提調意啓曰,明年卽道光六十之歲,今番節使,似不可循例入送,詳考已例,則去己巳嘉慶五十之歲,己卯六十之歲,戊辰年則彼中之稱慶陳賀,果有其時,回還使臣之狀啓,至如己卯,雖無禮部知會,而戊寅節使入去時,有具方物賀表及緣由咨付送之例矣。今亦依各年已例,進賀方物,分付該曹,措備入送,使號以進賀謝恩兼冬至使改付標,六旬進賀別方物入送緣由咨文,依例令文任撰出,何如?傳曰,允。
尹致秀,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,卽見開城留守徐左輔狀啓,則以爲,因保放罪人李奎鉉囚供,有行査登聞之命,而事係交承,循例行査,揆以事面,實難冒當,請令廟堂稟處矣。前任行査之後官引嫌,實出於朝廷忠厚之風,而判付擧行,事體自別,不宜以此仰煩登聞。且考正廟庚戌關西道臣沈頤之,先朝戊辰嶺南道臣鄭東觀,俱以交承,亦當行査。今此松營査事,似無異同,依前判下,卽速査啓之意,分付,何如?傳曰,允。
又以義禁府言啓曰,金大應·許采·尹行定·尹正鎭·鄭日復·朴稚圭·趙述永·李敏榮·金德淵等諸囚,以推鞫方張,竝姑保放矣。今則鞫事已畢,竝還囚,而李奎鉉,査啓上來間,仍爲保放之意,敢啓。傳曰,知道。
上在昌德宮。停常參·經筵。
金東健啓曰,明日常參·經筵,取稟。傳曰,停。
吳取善啓曰,行大司憲李羲準,執義韓宓履,掌令李珽·金基煥,持平韓致容·宋顯洙呈辭,監察茶時之意,敢啓。傳曰,知道。
金左根啓曰,判義禁李羲甲,戶曹參判趙冀永,除拜後過三日不爲出肅,竝依定式推考警責,仍卽牌招察任,何如?傳曰,允。
傳于吳取善曰,工刑換房。
金東健,以禮曹言啓曰,全羅道觀察使封進今九月令宗廟薦新石榴,來十月令宗廟薦新柚子,今初九日薦進,而景慕宮薦新石榴·柚子,則慶尙道例爲封進矣。本道所封,未及上來,莫重薦獻,不可後時,依前例,以宗廟薦新加封石榴·柚子,同日一體薦進,何如?傳曰,允。
上在昌德宮。停常參·經筵。
金東健啓曰,明日常參·經筵,取稟。傳曰,只晝講。
徐念淳啓曰,左副承旨尹致秀,今日不爲仕進,卽爲牌招,何如?傳曰,允。
金東健啓曰,今十六日徽慶園親祭祭文,當爲製進,藝文提學洪敬謨,待明朝牌招,使之製進,何如?傳曰,允。
徐念淳啓曰,臣念淳以同義禁,今日本府坐起進去,下直之意,敢啓。傳曰,知道。
傳于金東健曰,藥院提調許遞,前望單子入之。內醫提調前望單子入之,洪敬謨落點。
以左副承旨尹致秀牌不進罷職傳旨,傳于吳取善曰,只推。
掌令金基煥,副校理林肯洙,正言朴商壽,副修撰任百經等啓曰,請書九,亟施追奪官爵之典。措辭見上答三司曰,不允。
掌令金基煥,正言朴商壽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴壽,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上兩司合啓正喜事中,設鞫下得情二字抹去。答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。
掌令金基煥啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言朴商壽啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
金東健,以成均館同知館事·大司成意啓曰,今九月初九日儒生課試,當爲設行,而大提學未差,限內不得爲之之意,敢啓。
吳取善,以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
又以兵曹言啓曰,五衛將李羲臣,景福宮衛將金孝臣,慶熙宮衛將鄭允皥,俱以病難供職,呈狀乞遞,竝改差,何如?傳曰,允。
上護軍朴岐壽疏曰,臣近經羸博之事,仍抱漳濱之疴,來往田舍,今已數月餘矣。不意日前,伏蒙恩除,以臣爲冬至正使,臣聞命感惶,繼以悶隘,玆敢略控情實,冀幸恩諒。顧今使事,以其義則往役也,以其時則承乏也。苟可以蹶趨承,載馳載驅,則以臣夷險不擇之願,寧懷逡巡辭免之計,而第臣情私,有萬萬至切者。臣有偏母,夙抱風痰之祟,自經險釁,日益沈綿,風氣乍動,則飮啖必至閼滯,痰眩卒發,則肢體爲之委痺。年齡雖未篤老,症形有同癃痼,天氣和暖之時,雖或少康,日候寒凜之際,每致復發,方其劇也,龠水不納,四到無省,時則床笫之運動,藥餌之調灌,非臣將護,更無餘人。此蓋平昔之所苦,而近因涼意驟生,晨夕過冽,諸症一倍添劇,駸駸然如水漬紙。際聞臣出疆之役,期在隔月,病懷荏弱,不能定帖,淚眼顧臣,戀戀有難捨之情,此時遠役,實非情理之所敢出。此詩人翩鵻之詠,所以寓感於將母來諗者,臣安得不呼號於孝理之下乎?且臣之歸納北節,已有日月,而前後恩除,一未趨謝,非敢占便而然,蓋緣情地之如右,而至於向日金吾之命,又因居外而蒙遞,輿疾未及效誠,追惟尙切悚惶,而今又以區區情私,冒眛仰瀆於崇嚴之聽。臣罪至此,尤難自敢,舁還私次,略綴文字,仰首鳴號。伏乞聖慈,俯賜鑑諒,仰稟東朝,將臣使銜,亟賜變通,仍治臣慢蹇之罪,以警具僚,千萬幸甚。臣無任云云。答曰,省疏具悉。所請依施。
上在昌德宮。停常參,只晝講。
藥房都提調趙寅永,提調洪敬謨,副提調金左根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味君子湯五貼製入事,榻前下敎。
金東健啓曰,明日常參·經筵,取稟。傳曰,停。
尹致秀,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
傳于尹致秀曰,大臣·備局堂上引見。
尹致秀啓曰,今此幸行時,何大臣留都乎?敢稟。傳曰,領府事爲之。
兵曹,以金敎根爲留都大將。
徐念淳啓曰,臣念淳以同義禁,今日本府坐起進去,下直之意,敢啓。傳曰,知道。
有政。吏批,行判書李紀淵服制,參判李鼎臣進,參議朴齊明牌招不進,同副承旨金東健進。啓曰,行判書李紀淵服制,參議朴齊明牌招不進,小臣獨政未安,何以爲之?敢稟。傳曰,仍爲之。以金履載爲弘文提學,以朴晦壽爲進賀謝恩兼冬至正使,冬至兼謝恩副使趙冀永,書狀官李繪九,以進賀謝恩兼冬至副使·書狀官,改付標。
兵批,判書李憲瑋病,參判鄭鴻慶病,參議金洛龍病,參知李是鍊入直進,左副承旨尹致秀進。副護軍趙存卿·金樂喜·李錫遠,兼坡州防禦使單李肇淵。
金東健,以吏曹言啓曰,次對入侍時,未下直守令明日辭朝,上京守令催促下送事,允下矣。自臣曹催促,則未下直守令坡州牧使李肇淵,昌原府使李定鉉,俱以明日辭朝云,上京守令寶城郡守徐相益,平壤庶尹洪鍾英,原州判官金在厚,甑山縣令洪鍾薰,俱以明日下去,古阜郡守李奎淵,高山縣監沈能容,十二日下去,永川郡守金東獻,十五日下去,羅州牧使沈宜復,十六日下去,德川郡守鄭憲容,十七日下去云。文化縣令朴顯圭,亡妻歸葬事,時在忠淸道公州地,茂長縣監金有喜,省掃事,時在廣州地云,卽速還官之意,發關知委於各該道守臣處,而慶州府尹兪章煥,沔川郡守崔璜,俱以身病沈重,不得下去云。其身病旣如是,則有難强令還任,竝罷黜,何如?傳曰,允。
行大司憲李羲準,大司諫李祖榮,執義韓宓履,司諫李光載,掌令李珽·金基煥,持平韓致容·宋顯洙,副校理林肯洙,正言南性敎·朴商壽等啓曰,請書九,亟施追奪官爵之典。措辭見上答三司曰,不允。
行大司憲李羲準,大司諫李祖榮,執義韓宓履,司諫李光載,掌令李珽·金基煥,持平韓致容·宋顯洙,正言南性敎·朴商壽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。
行大司憲李羲準,執義韓宓履,掌令李珽·金基煥,持平韓致容·宋顯洙等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴問,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
大司諫李祖榮,司諫李光載,正言南性敎·朴商壽等啓〈曰〉,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
金東健,以承文院都提調意啓曰,文臣登科時年滿五十人及或年未滿五十,而分館時滿五十,則一體陞六,載在法典矣。今亦有如此之人,依例陞六之意,分付銓曹,何如?傳曰,允。
尹致秀,以備邊司言啓曰,今番幸行時,多有摘奸申飭之節矣。本司文郞廳有闕之代,副司果韓啓源·趙秉恒差下,使之擧行,何如?傳曰,允。
以吏曹參議朴齊明牌不進罪職傳旨,傳于金東健曰,只推。
義禁府啓目粘連,向前李敏榮亦,重囚越獄,已是防守之太疎,百日違限,難免跟捕之不嚴。以此照律,何如?判府啓依允。又啓目粘連,向前金大應·許采等亦,禁門開閉,何等嚴重,而鑰舌橫戾,不能審愼,以致開門之差遲,焉逭溺職之罪?以此照律,何如?判付啓依允。又啓目粘連,向前尹行定·鄭日復·朴穉圭等亦,尹行定段,臥還事,面主人役價米事,願納錢之貿米事段,謂以付之賑資是如是白遣,詳定小米之貿入事,式年結布之加斂事,稅太結餘錢之入錄官用事段,囚供謂以流來邑例是如是白乎旀,竝與商民處貿粗事,小米二百石代錢事,災結七十結餘在事,勅需錢給債事,城役錢添錄事,而囚供極口發明是白乎乃,繡啓到底臚列,至歸之料販挪移之科,揆以經法,不可容貸,以此照律爲白乎旀,鄭日復段,江倉耗米事也,詳定貸下也,均畓結剩事也。囚供謂之使客支供之取用,自是邑例,而流亡軍錢,亦以江倉耗均結剩而充補,各有文蹟是如是白遣,山城修補米段,用下於將臺之新建,城堞之修葺是如爲白乎乃,所謂邑例,已屬襲謬,又況繡啓,若是臚列,以此照律爲白乎旀,朴穉圭段,巡營錢之爲勅需貸來,廣州還之以作錢不剩,囚供謂之盡入庫中,還充勅錢,留作會外,以除民斂是如是白遣,畿湖移轉小米之加斂,謂之爽實,倉吏許捧賂,謂不明的,賣鄕之錢,謂用下於衙舍重建是如是白乎矣,爲補縮而加斂,以願納而繕廨,終違經法,有難參恕。以此照律,何如?判付啓依允。又啓目粘連,向前尹正鎭亦,各樣公納之積滯,謂以舊逋未收,各倉還上之虛勘,謂以遞任後事,此則容或有說是白乎矣,無論舊逋未收與遞任後事,而由吏多有乾沒,囚供亦訟不察是白遣,倉吏處捧賂,亦是由吏之憑藉奪取,則官固無犯是白乎乃,鄕薦及陞鄕之例捧,無論事勢之不得不然,文蹟之亦有可據,而非但襲謬,終涉違法。以此照律,何如?判付啓依允。又啓目粘連,向前金德淵亦,邑旣屢歉,糴多未捧,荒歲之還,穀品不精,事勢或然,而經法終違是白遣,軍點犒饋之資,責出於將廳,災民分給米,還捧於貧戶,數雖無多,事涉不韙。以此照律,何如?判付啓依允。又啓目粘連,向前趙述永亦,補賑人之酬勞,固多已行之例,而酬勞與賣鄕,願納與捧賂,名色本異,形迹易混,旣登繡啓之臚列,則不可參恕。以此照律,何如?判付啓依允。又啓目,宣傳官許燁原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,鳳山前郡守申命淳原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,熙川前郡守鄭喆東原情云云。傳旨內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付啓依允。又啓目,信川郡守李憲猷,遂安郡守金善恒等原情云云。傳旨內辭緣,泛稱遲晩,李憲猷段,刑推得情爲白乎旀,金善恒段,所當請刑是白乎矣,曾經宣傳官,勿爲請刑,載在大典通編,議處,何如?判付啓依允爲旀,李憲猷段,除刑推議處爲良如敎。又啓目,中官河擎天原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓依允。
義禁府照目粘連,鐵山前府使趙述永矣本府議啓內,補賑人之酬勞,固多已行之例,而酬勞與賣鄕,願納與捧賂,名色本異,形迹易混,旣登繡啓之臚列,則不可參恕。以此照律,罪杖六十收贖,告身盡行追奪,徒一年定配,私罪。奉敎依允爲旀,功減一等爲良如敎。又照目粘連,雲山前郡守金德淵矣本府議啓內,邑旣屢歉,糴多未捧,荒歲之還,穀品不精,事勢或然,而經法終違是白遣,軍點犒饋之資,責出於將廳,災民分給之米,還捧於貧戶,數雖無多,事涉不韙。以此照律罪,今計所捧實數,則旣爲六分不足是白如乎,謹依大臣筵奏,倣收糧違限分等勘罪之例,告身盡行追奪,徒一年定配,勿揀赦前,私罪。奉敎依允爲旀,功減一等爲良如敎。又照目粘連,黃州前牧使尹行定,平山前府使鄭日復,金川前郡守朴穉圭等矣本府議啓內,尹行定段,臥還事,面主人役價米事,願納錢之貿米事段,囚供謂以付之賑資是如是白遣,詳定小米之貿入事,式年結布之加斂事,稅太結餘錢之入錄官用事段,囚供謂以流來邑例是如是白乎旀,竝與商民處貿租事,小米二百石代錢事,災結七十結餘在事,勅需錢給債事,城役錢添錄事,而囚供極口發明是白乎乃,繡啓到底臚列,至歸之料販挪移之科,揆以經法,不可容貸。以此照律爲白乎旀,鄭日復段,江倉耗米事也,詳定貸下事也,均畓結餘事也。囚供謂之使客支供之取用,自是邑例,而流亡軍錢,亦以江倉耗均結剩而充補,各有文蹟是如是白遣,山城修補米段,用下於將臺之新建,城堞之修葺是如爲白乎乃,所謂邑例,已屬謬襲,又況繡啓若是臚列,以此照律爲白乎旀,朴穉圭段,巡營錢之爲勅需貸來,廣州還之以作錢取剩,囚供謂之盡入庫中,還充勅錢,留作會外,以除民斂是如是白遣,畿湖移轉小米之加斂,謂之爽實,倉吏許捧賂,謂不明的,賣鄕之錢,謂用下於衙舍重建是如是白乎矣,爲補縮而加斂,以願納而繕廨,終違經法,有難參貰。以此照律罪,尹行定·鄭日復等段,以挪移律,各杖一百收贖,告身盡行追奪,流三千里定配,朴穉圭段,以受贓律,杖七十收贖,告身盡行追奪,徒一年半定配,竝只私罪。奉敎依允爲旀,竝只功減一等爲良如敎。又照目粘連,富平府使李敏榮矣本府議啓內,重囚越獄,已是防守之太疎,百日違限,難免跟捕之不嚴。以此照律,罪杖七十徒一年半定配,依新定式,公罪收贖。奉敎依允爲旀,功減一等爲良如敎。又照目粘連,安岳前郡守尹正鎭矣本府議啓內,各樣公納之積滯,謂以舊逋未收,各倉還上之虛勘,謂以遞任後事,此則容或有說是白乎矣,無論舊逋未收與遞任後事,而由吏多有乾沒,囚供亦訟不察是白遣,倉吏之處捧賂,亦是由吏之憑藉奪取,則官固無犯是白乎乃,鄕薦及陞鄕之例捧,毋論事勢之不得不然,文蹟之亦有可據,而非但襲謬,終涉違法。以此照律,罪杖一百收贖,告身盡行追奪,流三千里定配,私罪。奉敎依允爲旀,功減一等爲良如敎。又照目粘連,守門將金大應,都摠都事許采等矣本府議啓內,禁門開閉,何等嚴重,而鑰舌橫戾,不能審愼,以致開閉之差違,焉逭溺職之罪?以此照律,罪各笞五十收贖,解見任別敍,竝只私罪。奉敎依允爲旀,竝只功減一等爲良如敎。又啓目粘連,向前申命淳亦,賑錢之加報,或充雜費,或補離下是如是白乎乃,災結法意,何等嚴重,則始因田災而加報,又防弊之移補云者,由前由後,俱違經法。以此照律,何如?判付啓依允。又啓目粘連,向前李憲猷·金善恒等亦,李憲猷段,倉吏處受賂差任,書員處僞災捧債,囚供發明,容或有說是白乎矣,稅太之剩條,果爲査出補賑,願納之酬勞,果以任帖而分給,勅錢放債,流來謬例,而或報公庫之加下,亦作賑資之補用是如是白乎,則勅錢放債,謬例旣襲,鄕帖分措,經法終違。以此照律爲白乎旀,金善恒段,需米之高價執錢事段,歲歉穀貴,雖減或猶高云者,囚供容或有說是白乎矣,勅留錢之放債,雖緣賑資之難辦,而已違典守之莫嚴,願納錢之餘剩,縱云各項之用下,而終歸區處之不善。以此照律,何如?判府啓依允。又啓目粘連,向前鄭喆東亦,還上戶之加報,謂爲漏戶之均分,詳定價之加報,謂緣本穀之未納是如爲白乎矣,至若虛勘與未捧,俱係違法而犯科,不可以歲値大歉,勢難準捧,有所參貰。以此照律,何如?判付啓依允。又啓目粘連,向前許燁亦,侍衛之班,不違咫尺,陪從之時,宜倍嚴謹是白去乙,今玆便面之遮面,毋論有心與無心,誠極駭妄,亦關紀律。以此照律,何如?判付啓依允。又啓目粘連,向前河擎天亦,公事出納,何等重大,而踰時遲滯,未卽擧行,跡涉稽忽,罪難參貰。以此照律,何如?判付啓依允。
庚子九月初十日辰時,上御熙政堂。晝講入侍時,同知事朴來謙,特進官柳相弼,參贊官徐念淳,侍讀官林肯洙,檢討官任百經,假注書金益文,記注官李東韻,記事官李昌祖,各持詩傳第五卷,武臣李行敎,以次進伏訖。上曰,史官分左右。上誦前受音一遍,肯洙讀自南山有臺,止萬壽無疆,仍奏釋義訖。上讀新受音十遍訖,命陳文義。肯洙曰,萬壽無期,萬壽無疆,主人所以尊賓樂賓,美其德而祝其壽者也。五福之中,壽最居先,故頌禱之詞,必以壽考爲言,天保所云如南山之壽,華封所祝,使聖人壽者,此也。夫君子之亨壽考,實有其理,非專爲頌禱之詞而已也。君子之治身也,愼起居節飮食,玩好之具,聲色之娛,不足以累其心而勞其神,自然有以全天之畀,膺享遐壽,不必如仙流道侶之妄求非分度世之術,故先儒之言曰,操存則氣血順匭而不亂,收斂則精神內守而不浮,可以益人壽考,張橫渠云,爲國而至於祈天永命,爲學而至於聖賢,養形而至於長生,此三件事,人力分明勝造化。此皆君子修身養性膺享壽考之道,伏願此等處體念焉。上曰,下番陳之。百經曰,此章先言樂只君子,邦家之基,次言樂只君子,邦家之光,基者根本也,光者榮顯也。思皇多士,作楨作幹,則邦之基也,豈弟令儀,如珪如璋,則邦之光也。蓋邦家之有君子,如人之有道德,積於中者發於外,則殆無異於蘊玉之山,藏珠之澤,自然有光輝之不可掩者矣。此詩卽燕饗之詩,而古註以爲美其得賢臣而爲天下太平之基也。顧今我東邦太平之基,亦惟在於得賢,而第念林下讀書之人,巖穴守道之士,苟或求之以誠,招之以禮,則雖以高尙之志,豈不幡然羽儀,爲邦家之基之光乎?伏願深加體念焉。上曰,同知事陳之。來謙曰,此章卽燕饗之詩也。大抵燕樂之時,人情之所易逸豫放縱,而猶必警懼惕厲,乃以得賢爲邦家之基本光華。人君尊賢之誠,可見於樽席之間,而臣下報答之誠,亦切於宴安之際,此所以周家基業之無疆惟休者也。伏願殿下,誦法此詩之義,雖在燕閒之日,慥慥於得賢求助,則臣下之體聖念而輔導者,亦必如周家之君子矣。上曰,特進官陳之。相弼曰,同知事與儒臣備陳無餘,臣無容更達矣。上曰,參贊官陳之。念淳曰,上番陳萬壽無期,下番陳邦家之光,同知事以得賢求助敷陳之,皆切實甚好,臣請以此申之。壽非人人可期,惟大德然後必得其壽,君子之爲邦家之基之光者,亦必待有德之世,始顯榮焉。得賢求助,卽有德之君,盡其誠禮後事也。推玆以究,人君之御世爲治,不外乎一德字。書曰德日新,萬邦惟懷者,此也。伏願殿下,體念於此,懋昭大德,克念慥慥,南山之壽,不期而自躋,樂只君子,可見咸囿於壽域之化,于有光於邦家矣。上掩卷,命史官就座。仍命退,諸臣以次退出。
庚子九月初十日辰時,上御熙政堂。大王大妃殿垂簾,大臣·備局堂上引見入侍時,左副承旨尹致秀,假注書南鍾三,事變假注書金得秀,記注官李東韻,記事官李昌祖,右議政趙寅永,行刑曹判書權敦仁,兵曹判書李憲瑋,漢城判尹洪敬謨,戶曹判書趙秉鉉,行護軍李惟秀·李完植,刑曹參判金興根,行大司憲李羲準,執義韓宓履,司諫李光載,掌令李珽·金基煥,持平韓致容·宋顯洙,正言南性敎·朴商壽,副校理林肯洙,以次進伏訖。上曰,史官分左右。寅永進前奏曰,近者日候,朝晝之間,溫涼懸殊,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,大獄纔已勘斷,王章庶得少伸。第念罪人,雖曰斯得,證援中斷,無以施律,情法之間,不可不審愼,故臣旣以此陳箚,至請裁處,而下情之憤惋,已無可言,輿論方又沸騰矣。大王大妃殿敎曰,果憤惋,而大臣旣以獄體爲言,故酌處矣。仍敎曰,日氣調順,各穀善就,投種於地,無不成熟,春間顑頷之民,庶有回蘇之望。今此一年之豐,可復壬辰後十年之歉云,予心之喜,無過於此,八路同然云乎?寅永曰,以一年之豐,復十年之歉,慈敎至當。八路果爲均登,而但湖左六七邑,雖或少遜,此不過十之一二,無足爲欠於豐穰矣。大王大妃殿敎曰,木花則何如云乎?寅永曰,比各穀未可謂豐,而南中則稍優,西路則差遜云矣。大王大妃殿敎曰,次對爲之。寅永曰,頃因湖西右道暗行御史趙徽林別單,公州軍納未納實數及當限幾年條列狀聞,前後滯納守令,竝指名論啓之意,覆啓行會矣。卽見該監司金英淳狀啓,則枚擧會査官天安郡守鄭允容,定山縣監李章培,本州判官洪耆爕牒呈以爲,丙申·丁酉·戊戌三年未納實數,合爲四萬二千一百五十九兩零內,民未收三萬六百二十五兩零,風憲將校等所逋八千四百六十六兩零,色吏所逋三千六十七兩零,而饑癘洊臻,逃散相續,轉輾沈痼,以至於此,以今事勢,莫可懲捧,民吏無間。且己亥條,雖未入於繡單,而昨年又値大無,民力較前益困。上項丙·丁·戊·己四年各營各衙軍納未納木邊七十六同六匹零之從時價磨鍊者,每疋二兩詳定代錢,則當爲七千六百十二兩零,竝與錢邊三萬六千二百五十兩零,自今年限十二年排納,而前判官李聞榮·李寅亮·李鼎耇,時判官洪耆爕等,以其莅任久近,未納多寡,分等論列,竝請令廟堂稟處,負逋各人,分輕重勘處計料爲辭。挽近愆納之弊,在在皆然,守令之罷拿相續,恬不動念,吏鄕之攛挪滋甚,看作能事,逋上加逋,莫可矯捄,及至着手無奈之境,必有限年排捧之請,朝家亦以事關民情,不得不以寧失之義,每每許施,言念軍國所需,寧不駭歎?至於此州,軍納之愆滯,較他邑尤爲最甚,以至繡啓籌覆,使之行査,則到今事情,實難一時準捧。且木邊之責以伊時時價與本邑收捧,實有行不得之勢,許以詳定代錢,而十二年排納云者,年限太遠,有關後弊,參酌京外事勢,特令自今年限八年排捧。其中吏逋條三千兩零,斷不可與民未收,混許排年,此則刻期上納事,分付。前後判官中,李寅亮在任不過三朔,則自當勿論,其餘李聞榮·李鼎耉·洪耆爕等,道啓旣皆條列,竝令該府拿問,分輕重,勘處,何如?大王大妃殿答曰,依爲之。出擧條寅永曰,頃因東萊前府使李明迪狀啓,裁判差倭公作米退限之請,責諭入送之意,覆啓行會矣。卽見該府使狀啓,則枚擧訓·別等手本以爲,差倭稱以馬州本不生穀,一島生靈,專靠此作米,而今若未蒙退限,則束手待死之外,更無他策,以此事情,轉達朝廷,亟賜許施,得以生還云,故嚴勅任譯,更爲責諭入送爲辭矣。公作米之退限,蓋出於柔遠之特例,而限盡輒煩,必請無已者,狡倭情狀,雖甚痛惡,第其許久留接,極意懇乞,參以事勢,容或無怪。且從前已施之典,亦不容一切防塞,更許五年退限,而嗣後則俾無敢煩達之意,嚴飭曉諭事,分付,何如?大王大妃殿答曰,依爲之。出擧條寅永曰,凡浦口·場市都會處,依托宮房,創設主人名色,以爲榷利之弊者,從前以來,不一其端,筵稟禁斷,亦旣屢矣。第其牟利之輩,罔念事體之隨損,法紀之踰越,惟以憑藉攘攫爲技能,暗地甜言,引誘沒覺之宮屬,白晝橫奪,恐嚇無告之平民,畢境收稅之物,都歸於渠,而納於所屬各宮者,不過什百之一也。利微錐刀,怨積邱山,興言及此,實爲痛惋。雖以近日言之,南門外鹽商主人,乃有於義宮創設出帖都收口文之事,鄕民等訴,至行秋査,文蹟供招,皆已綻露。似此蔑法乖理,若復一向任他,則駔詐跳踉,將不知至於何境。所謂鹽商主人之受帖者與居間作奸之漢,方自秋曹刑配,而當該出帖之宮任,亦令出付,同爲照律,次知中官,各別嚴飭,毋敢更犯,而向來內司圖署盜踏事,亦一變怪也。罪犯皆已覈得,勘律至嚴,則宮·府一體之義,臣固欽仰萬萬,而究其本,實由朝綱之蕩然,使此幺麽之類,敢生干冒之計也。目下已著旣如此,則其未及顯發者,當又如何?姑以令申之道,嚴加飭諭於內司及各宮,使之惕念,如有此等事之更爲入聞者,先自次知中官,施以重勘事,分付,亦以此一例,申飭於外各司,何如?大王大妃殿答曰,依爲之。出擧條仍敎曰,非但大臣之前後屢達,予亦常所痛憎者也。與鹽商爭利者,尤爲可恥,各別禁斷,可也。寅永曰,近來祠院之弊,實難縷陳,而凡創設與追配等節,俱載朝禁,除非通國之公議,擧世之儒論,則宜不敢違越,而第此事旣係前賢之尊尙,又關多士之企願,故每不能一切恪遵,誠爲慨然。況閒散無賴之輩,假托儒名,憑藉求請,敢售挾雜之習者,比比有之,尤當禁斷者乎?已往雖不可論,更以此申嚴於京外齋學,俾各謹守飭令,毋敢毁劃事,分付,何如?大王大妃殿答曰,依爲之。出擧條寅永曰,誥命之體,本以簡嚴爲主,而世級日下,專事繁縟,文勝質衰,良可發歎。今考前代作家之撰述者,竝無如近時之蔓衍華靡,則文體升降,可以推知。第今代撰者,不得不備例依樣,連篇累牘,以爲不如是,則將使受之者謂之不足,體裁未免冗長,事面徒歸屑越,是豈誥命簡嚴之義哉?自今以後,凡係敎書之四六長短,無過十句,以爲定式施行恐好,此事甚似汗漫,無關治忽,而其於回醇返樸之道,不爲無助,故敢此仰達矣。上曰,依爲之。出擧條寅永曰,徭役之不均,非但外邑爲然,卽亦都下較甚。臣曾經部官,的知此弊,又的知受敎之可據者,故敢此仰達矣。昔在正廟丁未,有座更釐正,一依英廟飭令事,下敎。其時定式,自宗臣·一品卿宰·輔國以下,一從家座次第事,申明矣。挽近以來,法紀蕩然,凡係士夫家,此等應行,尙矣無論,雖員役輩族屬,苟有囑托,擧皆圖免,偏苦之役,獨及無告,以至守望之事,有名無實,均排之政,摠歸虛套,典憲所在,實爲寒心。自今爲始,一依舊式施行,而如有不遵朝令者,士庶則自各該部及京兆懲治,朝官則草記論勘,以爲均役之地,而如是之後,又復因循,視若文具,慢不察飭,則當該部官外,京兆尹亦難免勘,以此,分付,何如?上曰,依爲之。出擧條寅永曰,行大護軍徐憙淳,知中樞府事李嘉愚,竝備堂還差,何如?上曰,依爲之。出擧條寅永曰,年前以南漢鑄錢事,再煩判下,而只緣銅採有禁,銅貿無路,遂至今擔閣矣。第念錢幣之多,反爲百物踊貴之本,誠宜十分審愼,而目下經用日漸匱竭之際,度支所儲倭銅,殆爲二十萬斤,便作無用之死貨,實甚可惜。以此設爐,又不待貿採生弊,而其於國計,所補不少,令該曹從近開鑄事,分付,何如?大王大妃殿答曰,依爲之。出擧條寅永曰,進賀正使,又以親病辭遞矣。拜表不遠,不可不急速差代,令政院,政官牌招開政,以無故人差出,而雖以前前正使言之,固知實病難强,出於萬不獲已,而一疏敦飭之後,又煩再懇者,揆以往役之義,亦涉未穩。此路一開,有關後弊,知敦寧朴永元,從重推考,何如?大王大妃殿答曰,依爲之。出擧條寅永曰,秋務方殷,未下直守令,使之明日辭朝,受由上京守令,亦催促下送,何如?上曰,依爲之。出擧條大王大妃殿敎曰,大臣就座。致秀曰,諸宰奏事。敦仁曰,日前因兵曹草記,宜寧縣居趙召史,稱以有冤,放火南山,移送臣曹,依律勘處事,允下矣。謹按通編烽燧條,近處放火者,待時斬。法典中可以援擬於此囚者,只有此近處放火律而已,固當以此律照入,而取見其原情,爲有至冤之情,出於陳暴之計,則彼鄕曲女子,不知所重,急於訴冤,無他隱情,與法典所謂放火者,恐有間焉,直斷一律,不能無難愼。且念鄕民之不識事體者,有冤欲訴,擧火禁山,殆比比有之,一切以放火律勘之,則有情法不稱之歎。若謂法不襯情,有所闊狹,則此非臣曹之所敢擅便。臣意參互情法,一番定奪,則可無擧行之疑眩,而事係刑政之重,下詢大臣處之,何如?大王大妃殿曰,大臣之意,何如?右議政趙寅永曰,此等事比比有之,多出於鄕曲愚氓不識法律之致,而每自字內營門,直移秋曹,未曾以一律論斷矣。況此女人,尤係沒覺,本事則專爲伸冤云,如此之類,盡用本律,則實爲十分難愼。臣意則直自秋曹刑懲後,曉諭放送,似好矣。大王大妃殿答曰,大臣之意如此,依爲之。出擧條敦仁曰,此等擧火之類,比比有之,不可無定式矣。寅永曰,本律固難輕改,且有愚民易犯之慮,後此若有如此者,當觀其罪犯之如何處之,而不必遽定律名矣。大王大妃殿敎曰,觀其所犯,隨時定律,好矣。敦仁曰,近來各邑上納之逾越程限,動經歲年,已成流來之痼瘼。前亦以各年舊未收,屢番陳達,而所謂程限二字,皆以古談,舞弄愆滯,反作應行之常例。雖以今年言之,己亥條當納者,再運之過期姑捨,竝與初運而尙不來納者,亦爲許多邑,而甚至於執籌船之下往者,屢朔空泊,無所裝載,沙格輩專人呼訴於臣廳者有之矣。見今秋序已暮,不幾何而又將爲氷泊之候,彼外邑之狃於渝惰,都無忌憚,廢却程限,便爲傳襲者,氷泊也過歲也,恬然認之爲年課,而徒事因循而已,則今年之納,又安知不爲昨年再昨年貌樣乎?以往推托,輒曰荐歉,而今年豐登,近古所罕,則又有何藉口之說而猶蹈前習,不思所以一齊收殺乎?爲先以令申之意,嚴飭各道,各別董督,使之來月內沒數來納,而如或不卽裝發,又有氷泊之報,則該邑守令,直勘以罷拿之典,以錢以木各樣公納之不於當年內了畢者,一體論勘之意,嚴命知委,何如?大王大妃殿答曰,依爲之。出擧條秉鉉曰,年前因本曹經費不足,請報籌司,有兩營停番及兩道貢蔘等排年作穀條,退限一年,移劃推用之擧矣。見今曹儲不敷,塗抹無路,兩道貢蔘等諸條,雖不敢更爲議到,而兩營停番,此與新停有異,依已例更爲仍停一年,使之取用,則元定節目,縱有遲速之差殊,曹用排比,實爲牽補之可紓,故敢此仰達,下詢大臣處之,何如?大王大妃殿曰,大臣之意,何如?右議政趙寅永曰,近來減番·停番之擧,揆以軍制,誠不成說,而不如是,亦無着手容措之地故也。見今度支事勢,排用極艱,不得不有一年仍停之請,事異創行,年條又非甚遠,依所奏許施,似爲方便矣。大王大妃殿答曰,大臣之意如此,依爲之。出擧條致秀曰,臺諫所懷奏之。上曰,出去傳啓,可也。羲準等曰,臣等近以懲討事,連陳啓辭,而尙未蒙允兪之音,今借方寸之地,將控沬飮之忱矣。卽伏承退出後傳啓之下敎,臣等以所懷,敢此仰達矣。今番諸賊之極惡大憝,實是古今之所未有者,何幸天討亟行,王章少伸,而但魯敬之兩條凶言,極其悖逆,而只施追奪,陽淳之與兩賊綢繆和應,至爲憯慝,而未加顯戮,至於正喜之授意傳草,以之度賊之投疏,兇圖悖節,若是照著,而乃有減死安置之命,揆以典章,實有失刑之歎,臣等之連日合啓,卽國人同聲之論也。伏願淵然深思,廓揮乾斷,魯敬·陽淳孥戮之典,正喜設鞫正法之請,亟賜允從焉。上曰,已有處分,勿煩。出擧條致秀曰,玉堂所懷奏之。肯洙曰,無所懷矣。寅永曰,臣有耿耿愚忱,又此仰達矣。學問之道,最忌間斷,故聖人所以勉戒者,有曰自疆不息,有曰苟日新又日新,而未有切於鄒聖十寒一曝之喩。若於此等經旨,親切體貼,則雖欲放忽,不可得也,大要在奮發勉强之如何耳。比來秋氣益淸,尤宜頻御經席,而間多作輟,未可以朝夕啓沃,日月將就之課程言也,揆諸前聖垂訓,得無左乎?伏願自今以後,凡日講晝接之節,切勿停免,俾有漸次緝熙之功,卽臣晝宵祈祝,而苟欲言於殿下,則實亦捨此靡他,伏願殿下,懋哉懋哉。上曰,所奏甚好,當留念矣。上命大臣先退,史官就座。仍命退,諸臣以次退出。
上在昌德宮。停常參·經筵。
吳取善啓曰,明日常參·經筵,取稟。傳曰,停。
備忘記,坡州牧使李肇淵下直,長弓一張,長箭一部,片箭一部,筒兒一箇賜給。
徐念淳啓曰,假注書金益文,身病猝重,勢難察任,今姑改差,何如?傳曰,允。
金益文改差,代以尹載善爲假注書。
以慶尙監司金道喜狀啓,進上黃栗,節序差早,限內不得封進,惶恐待罪事,傳于吳取善曰,勿待罪事,回諭。
以慶尙監司金道喜狀啓,朔膳及薦新柚子靑色體小,惶恐待罪事,傳于吳取善曰,勿待罪事,回諭。
尹致秀啓曰,密符親納,例也,而前慶尙監司金道喜,謂有身病,使其褊裨替納,事甚未安。推考,何如?傳曰,允。
兵曹,留都從事官單洪在龍。
司諫李光載,掌令李珽,校理金逸淵,副修撰任百經等啓曰,請書九,亟施追奪官爵之典。措辭見上司諫李光載,掌令李珽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上答兩司曰,不允,金鼎元諸子事,不允。魯敬事,勿煩。陽淳事,勿煩。正喜事,勿煩。
掌令李珽啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
徐念淳,以義禁府言啓曰,時囚罪人尹正鎭杖一百流三千里定配照律公事判付內,依允,功減一等事,命下矣。尹正鎭,功減一等,杖一百收贖,告身盡行追奪,徒三年定配,而卽接其戶奴呈狀,則其上典父年七十三,無兄弟獨身,依法典許贖爲辭矣。取考律文,則大明律犯罪存留養親條云,父母老疾應侍家,無以次成丁者,若犯徒流,止杖一百,餘罪收贖。尹正鎭,杖一百徒三年定配,以其父年七十三無兄弟獨身,依律文收贖,只告身盡行追奪,放送之意,敢啓?傳曰,知道。
又以義禁府言啓曰,時囚罪人尹行定杖一百流三千里定配,朴穉圭杖七十徒一年半定配照律公事判付內,依允,竝功減一等事,命下矣。尹行定,功減一等,杖一百收贖,告身盡行追奪,忠淸道大興郡光時驛徒三年定配,朴穉圭,功減一等,杖六十收贖,告身盡行追奪,忠淸道鎭川縣長楊驛徒一年定配,而以議啓內辭意,具罪目,依例發遣府羅將,押送于各其配所,何如?傳曰,允。
又以義禁府言啓曰,時囚罪人鄭日復杖一百流三千里定配照律公事判付內,依允,功減一等事,命下矣。鄭日復,功減一等,杖一百收贖,告身盡行追奪,江原道楊口縣含春驛徒三年定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,時囚罪人趙述永杖六十徒一年定配,金德淵徒一年定配勿揀赦前照律公事判付內,依允,竝功減一等事,命下矣。趙述永·金德淵,各功減一等,減徒加杖,各杖一百收贖,告身盡行追奪,放送之意,敢啓。傳曰,知道。
又以刑曹言啓曰,今九月初十日大臣·備局堂上引見入侍時,臣敦仁所啓,日前因兵曹草記,宜寧縣居趙召史,稱以有冤,放火南山,移送臣曹,依律勘處事,允下矣。謹按通編烽燧條,近處放火者,待時斬。法典中可以援擬於此囚者,只有此近處放火律而已,固當以此律照入,而取見其原情,爲有至冤之情,出於陳暴之計,則彼鄕曲女子,不知所重,急於訴冤,無他隱情,與法典所謂放火者,恐有間焉,直斷一律,不能無難愼。且念鄕民之不識事體者,有冤欲訴,擧火禁山,殆比比有之,一切以放火律勘之,則有情法不稱之歎。若謂法不襯情,有所闊狹,則此非臣曹之所敢擅便。臣意參互情法,一番定奪,則可無擧行之疑眩,而事係刑政之重,下詢大臣處之,何如?大王大妃殿曰,大臣之意,何如?右議政趙寅永曰,此等事比比有之,多出於鄕曲愚氓,不識法律之致,而每自字內營門,直移秋曹,未曾以一律論斷矣。況此女人,尤係沒覺,本事則專爲伸冤云,如此之類,盡用本律,則實爲十分難愼。臣意則直自秋曹刑懲後,曉諭放送,似好矣。大王大妃殿答曰,大臣之意如此,依爲之事,命下矣。罪人趙女,嚴刑一次,曉諭放送之〈意〉,敢啓。傳曰,知道。
又以刑曹言啓曰,今九月初十日大臣·備局堂上引見入侍時,右議政趙寅永所啓,凡浦口·場市之都會處,依托宮房,創設主人名色,以爲榷利之弊者,從前以來,不一其端,筵稟禁斷,亦旣屢矣。第其牟利之輩,罔念事體之隳損,法紀之踰越,惟以憑藉攘攫爲技能,暗地甜言,引誘沒覺之宮屬,白晝橫奪,恐嚇無告之平民,畢竟收稅之物,都歸於渠,而納於所屬各宮者,不過什百之一也。利微錐刀,怨積邱山,興言及此,實爲痛惋。雖以近日言之,南門之外鹽商主人,乃有於義宮創設出帖,都收口文之事,鄕民等訴,至行秋査,文蹟供招,皆已綻露。似此蔑法乖理,若復一向任他,則駔詐跳踉,將不知至於何境。所謂鹽商主人之受帖者與居間作奸之漢,方自秋曹刑配,而當該出帖之宮任,亦令出付,同爲照律,何如?大王大妃殿答曰,依爲之事,命下矣。鹽商主人受帖之洪明喜·金成福·金振聲,居間作奸之李源靖,出帖宮任尹宇寬等,各嚴刑一次後,明喜慶尙道迎日縣,成福全羅道務安縣,振聲江原道江陵府,源靖慶尙道興海郡,宇寬忠淸道定山縣,竝定配所,卽爲押送之意,敢啓。傳曰,知道。
義禁府照目粘連,鳳山前郡守申命淳矣本府議啓內,賑錢之加報,或充雜費,或補雜下是如爲白乎乃,災結法意,何等嚴重,則始因田災而加報,終又防弊之移補云者,由前由後,俱違經法。以此照律,罪勿限年禁錮,私罪。奉敎依允。又照目粘連,信川前郡守李憲猷,遂安前郡守金善恒等依本府議啓內,李憲猷段,倉吏處受賂差任,書員處僞災捧債,囚供嚴明,容或有說是白乎矣,稅太之剩條,果爲査出,而補賑願納之酬勞,果以任帖而分給,勅錢放債,流來謬例,而或報公庫之加下,亦作賑資之補用是如是白乎,則勅錢放債,謬例旣襲,鄕帖分給,經法終違,以此照律爲白乎旀,金善恒段,需米之高價執錢事段,歲歉穀貴,雖減猶高云者,囚供容或有說是白乎矣,勅留錢之放債,雖緣賑資之難辦,而已違典守之莫嚴,願納錢之餘剩,縱云各項之用下,而終歸區處之不善。以此照律罪,李憲猷段,杖七十收贖,告身盡行追奪,徒一年半定配,金善恒段,杖六十收贖,告身盡行追奪,徒一年定配,竝只私罪。奉敎依允爲旀,李憲猷段,功議各減一等,金善恒段,功減一等爲良如敎。又照目粘連,熙川前郡守鄭喆東矣本府議啓內,還上戶之加報,謂爲漏戶之均分,詳定價之加報,謂緣本穀之未納是如爲白乎矣,至若虛勘與未捧,俱係違法而犯科,不可以歲値大歉,勢難準捧,有所參恕。以此照律罪,今此所捧實數,則旣爲三分不足是白如乎,謹依大臣筵奏,倣收糧違限分等勘罪之例,杖八十收贖,奪告身三等,私罪。奉敎依允爲旀,功減一等爲良如敎。又照目粘連,宣傳官許燁矣本府議啓內,侍衛之班,不違咫尺,陪從之時,宜倍嚴重是白去乙,今玆便面之遮面,毋論有心與無心,誠極該妄,亦關犯律。以此照律,罪杖八十收贖,奪告身三等,私罪。奉敎依允爲旀,功減一等爲良如敎。又照目粘連,中官河擎天矣本府議啓內,公事出納,何等重大,而踰時遲滯,未卽擧行,跡涉稽忽,罪難參恕。以此照律,罪笞五十收贖,解見任別敍,私罪。奉敎依允,功減一等爲良如敎。
上在昌德宮。停常參·經筵。
金東健啓曰,明日經筵,取稟。傳曰,停。
徐念淳啓曰,右承旨金大根,今日不爲仕進,卽爲牌招,何如?傳曰,允。
尹致秀啓曰,訓鍊大將趙萬永,以司僕提調,旗軍洗馬事,今方沙阿里出去矣。所佩命召,何以爲之?敢稟。傳曰,仍佩往來。
以右承旨金大根牌不進罷職傳旨,傳于尹致秀曰,只推。
持平宋顯洙,校理金逸淵,正言南性敎,副修撰任百經等啓曰,請書九亟施追奪官爵之典。措辭見上答三司曰,不允。
持平宋顯洙,正言南性敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。
持平宋顯洙啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言南性敎啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
尹致秀,以禁衛營言啓曰,因戶曹判書趙秉鉉所啓,禁御兩營鄕軍停番仍停一年事,允下矣。本營自壬寅七月當爲始,輪次上番之全羅·慶尙兩道所在鄕軍合六,當停番,竝資保收布上送之意,各該道監兵使處,預爲知委,何如?傳曰,允。
又以御營廳言啓曰,兩營停番,依已例更爲仍停一年,使之取用事,戶曹判書趙秉鉉筵稟,蒙允矣。本廳來壬寅七月當爲始,鱗次上番之江原·京畿·黃海三道所在鄕軍合六,當停番,而隨其道次,竝資保收布上送之意,各該道監兵使處,預爲知委,何如?傳曰,允。
又以義禁府言啓曰,公州前判官李聞榮·李鼎耉·洪耆燮等,竝拿問分輕重勘處事,傳旨啓下矣。李聞榮下去京畿楊州地,李鼎耉前以他罪,徒配於忠淸道文義縣,方在配所,洪耆燮以洪州牧使,時在任所云。依例發遣府羅將,竝拿來,何如?傳曰,待待命拿囚。
又以義禁府言啓曰,時囚罪人李憲猷,杖七十徒一〈年〉半定配,金善恒杖六十徒一年定配照律公事判付內,依允。李憲猷功議各減一等,金善恒功減一等事,命下矣。李憲猷功議各減一等,金善恒功減一等,竝減徒加杖,各杖一百收贖,告身盡行追奪,竝放送之意,敢啓。傳曰,知道。
又以義禁府言啓曰,卽接京畿監司徐英淳牒報,則以爲,加平郡守牒呈內,本郡朝宗面居尹述模,卽逆賊尙度親侄,故捉來査問,則其父尙矩,果爲尙度之同生弟,而出係居生於黃海道瑞興府,而見今生存,渠則贅居本邑趙姓人家云。故考見坡平尹譜,則尙矩之出係,果爲的實云矣。取考律文,則大明律謀反大逆條,有曰大逆緣坐子孫,過房與人,俱不追座。今此尙矩·述模,果是尙度之弟與侄,而其父尙矩,旣已出係,則依律文免坐,竝卽放送事,分付各該道臣之意,敢啓。傳曰,知道。
吏曹啓目粘連啓下是白有亦,觀此咸鏡道暗行御史李殷相書啓,則甲山前府使金用基,明川前府使李基碩,前前府使李承德,鏡城前判官姜漢赫等段,繡啓,旣請令攸司稟處,更無可論是白遣,三水府使朴元植段,營劃還錢一千兩,官吏直爲分用,還分之排巡無路,則反貸於富民,略略塞責,誠爲可駭是如爲白乎旀,定平府使李周膺段,政乏撫字,事多鄙鎖,房嬖招貨,衙客干訟,昨年冬等還本色所捧折米,僅爲一千七百六十二石零,粒粒如金,固當加意典守,待春還分是白去乙,一任監色之作奸,除各樣應下外,稱以色落條,偸出精實折米七百四十六石零,而所餘卽空殼稷若干石而已,民將無食,安不得盻盻?已乾沒之物,未能如數準捧,姑以還徵錢一千二百兩零,防給民役,倉穀之發賣取用,畢竟使各倉色吏,替納充數者,至爲折米一百六十石之多,賣鄕捧賂錢爲八百五十四兩,稱以採金贖民錢,勒取爲二百三十兩零,營耗作錢取剩錢,爲一百五十七兩是如爲白乎旀,端川府使韓益東段,偏聽奸吏,過信冊客,許多疪政,皆由於此,交濟穀非官吏之私自取用者,而唐米八百二石,每石四兩五錢式以錢代捧,官用爲二千七百兩,吏犯爲九百九兩,計料上下,雖有邑例,正穀一百九十九石,例外發賣,歸屬不明,院宇私設,在法當禁,所謂世儒全德能處,捧賂五百六十兩錢,創立私院,起端鄕戰,防還査得折米一千石代錢三千兩,始爲私橐是白如可,及夫營探綻露之後,一千九十七兩,入用於門樓改建,一千五百兩,屬之吏廳,四百三兩則仍無下落,使臣求請,分徵於海津村民,囊金搜奪於官庭,令人代羞,放錢防還,在吏猶禁,一任冊客之作奸,俱係不法是如爲白有臥乎所,上項三邑守令,竝只爲先罷黜,令該府拿問處之爲白乎旀,安邊府使金在田段,官耗之高價執錢,訟庭之偏聽脅制,不無疪欠是如爲白有臥乎所,罷黜爲白乎旀,三水前府使李叶求段,災減續布之不爲頉給,而雖曰襲謬,蕩減舊還,過半冒減於鄕將吏奴之逋欠,而矇不覺察,澤不下究是如爲白乎旀,長津前府使吳致慶段,紙色落條折米七百六十九石零之取用,雖非創例,名色不正,金礦之許採,自速犯科,酒禁之收贖,不無招謗是如爲白乎旀,北靑前前府使金穰根段,丁酉賑恤時,賣鄕錢四千五百兩,反還錢二千五百三十四兩,以其時座首李勉述,都監吳光綵願納樣,報營登啓,至於冒受賞爵,民情尙今憤惋,賣鄕錢之未及收捧者,以田代捧,亦甚慨然是如爲白有臥乎所,上項三邑前任守令,不可以已遞而勿論,竝只令該府拿問處之爲白乎旀,慶興府使洪雲錫段,柔善有餘,剛明不足,倉奸或遺,邊禁亦疎是如爲白乎旀,鍾城府使任泰錫段,蔡民之獄,不檢經理,難免疎忽是如爲白有臥乎所,上項兩邑守令,竝只從重推考爲白乎旀,吉州牧使任泰瑛段,廩餘穀之船運發賣,是爲美政之疪是如爲白乎旀,茂山府使徐永淳段,襲謬會貸,是爲疪欠是如爲白乎旀,咸興前判官沈宜復段,積糴捧之或疎,雖欠吏奸之遺察是如爲白有臥乎所,上項三邑前後守令,竝只推考爲白乎旀,會寧府使趙元錫段,持躬則淸嚴,處事則綜詳,邊市交易之時,法禁自行,莫售債券之習,各倉糶糴之際,斗升不錯,無憂農糧之資,聽訟則皆稱公決,察弊則輒多矯捄,民受實惠,頌播隣境,論其治績,實爲一路之最是如爲白有臥乎所,治績若是茂著,宜有激勸之擧,似當施以兒馬賜給之典是白乎矣,係于恩賞,臣曹不敢擅便,上裁是白乎旀,監司鄭元容段,威著彈壓,列邑咸自飭勵,政先欽恤,冤囚皆蒙疏放,望實俱隆,輿頌藹蔚是如爲白乎旀,前監司朴岐壽段,兩載旬按,一念孜恤,威望夙著於列郡,惠澤均洽於一路是如爲白有臥乎所,道臣體重,今姑勿論爲白乎旀,其餘本道前後守令·察訪及沿路守令·察訪等段,績乏優異,疪無顯著,竝只置之爲白乎旀,其外閫帥·中軍·虞候·邊將·監牧官等乙良,令兵曹稟處,何如?判付啓,依回啓施行爲良如敎。
上在昌德宮。停常參·經筵。
尹致秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金東健啓曰,明日經筵,取稟。傳曰,停。
金左根啓曰,行左承旨徐念淳,右承旨金大根,右副承旨吳取善,今日不爲仕進,竝卽牌招,何如?傳曰,允。
金東健啓曰,卽者,校理金逸淵,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
金東健,以弘文館言啓曰,校理金逸淵陳疏徑出,上番闕直,事甚未安。應敎李晉翼,副應敎曺雲承,校理李正履,副校理林肯洙·趙啓昇,竝卽牌招,以爲推移入直之地,何如?傳曰,允。
傳于尹致秀曰,前松留爰辭,俱有條理,實不足行査,而宰臣分司,事體有異,似此之言,奚爲而至哉?保放罪人李奎鉉,削職放送。
傳于尹致秀曰,中官姜元基,令該府拿問處之。
以右副承旨吳取善牌不進罷職傳旨,傳于尹致秀曰,只推。
持平韓致容,校理金逸淵,正言朴商壽,修撰沈承澤等啓曰,請書九亟施追奪官爵之典。措辭見上答三司曰,不允。
持平韓致容,正言朴商壽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。
持平韓致容啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言朴商壽啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
吏曹啓目,權知承文院副正字魏鍾善·李亨泰·黃起漢·尹行福·沈宜元·李又新·尹載善·張仁遠·鄭駿容·金畯·趙永大·申直模·睦仁載·趙鳳夏·李廣貞·金錫模·金昌秀·柳道海·李鼎信·李建春·兪貞煥·成錫老·孫相馹·金達淵·朴齊淵·姜冕奎·尹致賢·李在瀚爲等如,口傳施行,何如?判付啓依允。又啓目,權知成均館學諭孫錫奎·韓用達·林翊會·韓鼎瑚·李東·林倜·金大奎·金用鼎·金璉五·金秉燮·趙禮根·金夏鎭·朴光立爲等如,口傳施行,何如?判付啓依允。又啓目,權知校書館副正字南大儒·丁義衍·李晉錫·文東瑝·金文煥·許銑·石基坤·白文振·李學禮·姜晢一爲等如,口傳施行,何如?判付啓依允。
金左根,以吏曹言啓曰,上京守令催促下送事,命下矣。茂長縣監金有喜以省掃事,在於廣州地,故自臣曹,發關催促還官矣。卽接廣州留守金熙華移關,則以爲,茂長縣監金有喜,身病猝重,不得下去,身病旣如是沈重,則有難强令還任,罷黜,何如?傳曰,允。
金左根啓曰,吏曹郞廳來言,守令多窠,政事,取稟。傳曰,當日爲之。
金左根,以吏曹言啓曰,宗簿寺主簿朴皓壽,除拜後過限,未肅拜,依例改差,何如?傳曰,允。
又以吏批言啓曰,卽接江原監司李光正狀啓,則故學生鄭恭濟妻李氏,今年爲九十二歲,而見漏於歲抄修啓中矣。士族婦女之年滿九十則封爵,載在法典,今日政下批之意,敢啓。傳曰,知道。
有政。吏批,行判書李紀淵進,參判李鼎臣,參議朴齊明病,行都承旨金左根進。以鄭文熙爲軍器判官,李羲準爲宗簿主簿,李敦榮爲同春秋,金箕殷爲同成均,鄭冕朝爲童蒙敎官,朴泰皓爲中部都事,李遠培爲懿昭墓守衛官,鄭㝡朝爲慶州府尹,徐有素爲安邊府使,李健緖爲三水府使,呂東冕爲定平府使,洪近泳爲端川府使,李用觀爲沔川郡守,李鍾華爲固城縣監,兪鎭五爲茂長縣監,故學生金震望贈童敎,孝行卓異,贈職事承傳。
兵批,判書李憲瑋,參判鄭鴻慶病,參議金洛龍入直進,參知李是鍊病,左副承旨尹致秀進。副司果魏鍾善·李亨泰·李廣貞·朴光立·韓用達·李喆榮·朴臣圭,以上竝單付。
金大根,以戶曹言啓曰,謹奉傳敎,璿源殿齋室塗褙,養志堂退地衣,報春門等修改吉日時,令日官李明元推擇,則今九月十九日卯時爲吉云。以此日時擧行之意,敢啓。傳曰,知道。
金東健,以禮曹言啓曰,卽接長城幼學徐漢基所志,則以爲,族侄敬慕,嫡妾俱無子,以其同姓二十二寸兄貴恒第四子學五,欲爲繼後,兩家諸族相議完定,而貴恒夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長徐漢基所訴旣如此,依定式徐貴恒第四子學五,立爲徐敬慕之後,何如?傳曰,允。
又以禮曹言啓曰,卽接草溪幼學李廷豹所志,則以爲,同姓五寸叔惕,嫡妾俱無子,以其同姓六寸弟惝第三子廷弼,欲爲繼後,兩家諸族相議完定,而惕夫妻俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李廷豹所訴旣如此,依定式,李惝第三子廷弼,立爲李惕之後,何如?傳曰,允。
尹致秀,以兵曹言啓曰,闕內入直訓鍊都監局別將·把摠哨官及內三廳將·守門將·禁衛營哨官等番單子,每中日入啓受點矣。今九月十六日中日當次,而幸行相値,勢難入啓受點,依例回鑾翌日,入啓受點,分所單子,待受點卽爲書入,巡將·監軍,依例今十五日受點人員,十六日至使之仍察之意,敢啓。傳曰,知道。
又以訓鍊都監言啓曰,今此幸行時,隨駕武藝別監一百六十二人饌價錢,每人各三錢,門旗手二十八名每名,各一錢五分,依例分給之意,敢啓。傳曰,知道。
又以禁衛營言啓曰,本營哨官金光輝,身爲入直將領,慢不察飭,事多疎忽,嚴棍汰去之意,敢啓。傳曰,知道。
金大根,以漢城府言啓曰,拯活十五名以上者抄啓事,曾有定式矣。卽接北部令李淇錫所報,則今七月初九日大雨暴霔,江水忽漲,望遠亭·合井里,水色里三契民戶,盡爲漂沒,屢百人命,將至溺死之境。而望遠亭契折衝裵景殷,出身金振聲,閑良李廷煥·白文嚇,折衝宋啓亨,出身張琴彤,閑良金正玉·金之璉·黃義賢,合井里契折衝鄭鳳緯,嘉善愼思欽,閑良禹之河·崔道興,嘉義朴東㝢,前萬戶文潤宅,水色里契閑良張應寬·張致祚,嘉善延必欽,閑良張大星等十九人,各持船隻,突入風浪,拯活人命,各爲三十二名之多云,故更加査實,則果如該府所報矣。激勸之道,宜有褒賞之典,令該曹,稟處,何如?傳曰,允。
吏曹啓目,宣傳官許珹名字,與謀逆同參罪人晟,音相似,以瑽改名事,告狀。依法典,令藝文館給帖,何如?判付啓依允。
開城留守徐左輔疏曰,伏以,臣於日前,以前留守臣李奎鉉行査事,冒煩登聞,恭俟處分。卽伏見廟堂回啓下者,有仍前判付擧行之命矣。臣於是,尤增惶懍,繼以悶隘,第關西·嶺南兩道臣之行査已例,雖未知其時事勢之何如,而伊後新官之爲舊官行査者,未必悉遵此例,則臣之不敢爲冒當計者,亦非全出於規避計也。實恐交承兄弟之義,淸朝忠厚之風,其將緣臣而壞了,此臣所以左右斟量,終不能以奉令承敎爲當也。第有可以回旋之地者,卽臣丐免居留之一條路耳。玆又略入文字,仰瀆崇聽。伏乞聖明,俯垂鑑諒,亟遞臣所叨之任,俾査事完而微分安焉。臣無任云云。答曰,省疏具悉。苟是不可行之事,則何可强卿行之?勿辭察任。
校理金逸淵疏曰,伏以,臣母素多疾病,寧日恒少,臣左右扶將,暫難離側,而間因番次之苟艱,雖黽勉就直,心常憧憧矣。卽接家信,則昨又添感,寒熱交作,委頓床席,食飮專却,藥餌罔效。臣自聞此報,方寸煎灼,按抑不得。玆敢不避猥越,忙陳短章,徑出禁局。伏乞聖慈,俯賜諒察,亟遞臣職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
金東健啓曰,明日召對,取稟。傳曰,停。
又啓曰,玉堂備員間視事,頉稟之意,敢啓。傳曰,知道。
又啓曰,徽慶園親祭齋戒,再明日幸行相値,視事頉稟之意,敢啓。傳曰,知道。
金大根啓曰,左副承旨尹致秀,今日不爲仕進,卽爲牌招,何如?傳曰,允。
傳于金東健曰,禮房承旨馳詣宗廟·景慕宮,奉審摘奸以來。
傳于尹致秀曰,公事不審之當該中官,令該府拿處。
以忠淸監司金英淳狀啓,延豐縣監姜彝九法外濫刑,至有人命致死之境,爲先罷黜,其罪狀,令攸司稟處事,傳于尹致秀曰,令該曹口傳各別擇差,不多日內下送。
以慶尙監司洪在喆狀啓,英陽縣監李基恢身死事,傳于金東健曰,令該曹口傳各別擇差,不多日內下送。
吏曹口傳政事,以李圭復爲延豐縣監,李俊英爲英陽縣監。
以應敎李晉翼,副應敎曺雲承,校理李正履,副校理林肯洙·趙啓昇牌不進罷職傳旨,傳于吳取善曰,只推。
以姜元基囚單子,傳于尹致秀曰,分揀放送。
司諫李光載,掌令金基煥,修撰沈承澤等啓曰,請書九亟施追奪官爵之典。措辭見上答三司曰,不允。
司諫李光載,掌令金基煥等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。
掌令金基煥啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
尹致秀,以禁衛營言啓曰,徽慶園·綏陵幸行時,本營隨駕事,命下矣。銅龍門則哨官崔仁成,御營廳京中哨軍三十名,西營則哨官安愼良,助番牙兵四十名,廣智營則哨官李命奎,助番牙兵五十名率領入直。新營則千摠許榦,騎士將李羲命,把摠申致應,哨官金玉聲,敎鍊官池達浩,騎士二十五人,兼別破陣二名,京標下軍三十名率領入直。南別營則哨官李熙鎔,別騎衛一人,別牙兵七名率領守直。火藥庫則哨官沈興奎,別破陣八名,兼別破陣六名率領守直之意,敢啓。傳曰,知道。
又以義禁府言啓曰,保放罪人李奎鉉削職放送事,承傳啓下矣。李奎鉉放送之意,敢啓。傳曰,知道。
又以義禁府言啓曰,三水府使朴元植,定平府使李周膺,端川府使韓翼東等,竝爲先罷黜,拿問處之。三水前府使李叶求,長津前府使吳致慶,北靑前前府使金穰根等拿問處之事,傳旨啓下矣。朴元植·李周膺·韓翼東等,時在任所,依例發遣府書吏·羅將,交代後拿來,李叶求下去京畿龍仁地,吳致慶下去陽城地,金穰根下去忠淸道洪州地,依例發遣府書吏·羅將,拿來,何如?傳曰,待待命拿囚。
又以義禁府言啓曰,忠淸監司金英淳狀啓內,延豐縣監姜彝九爲先罷黜,其罪狀,令攸司稟處事,啓下矣。姜彝九時在任所,依例遣府羅將,拿來,何如?傳曰,待待命拿囚。
兵曹啓目粘連啓下是白有亦,觀亦咸鏡道暗行御史李殷相書啓,則城津僉使尹得儉段,海隅閑鎭,別無政務之可論,而分還時遺察,差任時浮謗,是爲可惜是如爲白乎旀,高嶺僉使李龍九,三年乘障,不念備禦之責,一事肥己,自多鄙瑣之謗是如爲白乎旀,柔遠僉使金禹弼段,防守已疎,餘事何論是如爲白乎旀,雙靑權管金尙日段,軍物典守,不能謹愼是如爲白有臥乎所,上項四鎭將之或遺察分還,惟事肥己,或罔念防守,不謹典守,俱係不職,竝施罷黜之典爲白乎旀,其餘閫帥·中軍·虞候·邊將·監牧官等,別無優績,亦無顯疪,竝只置之,何如?判付啓依允。
上在昌德宮。停常參·經筵。
藥房都提調趙寅永,提調洪敬謨,副提調金左根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味君子湯,依前方五貼製入事,榻前下敎。
行大司憲李羲準,執義韓宓履,掌令李珽·金基煥,持平韓致容·宋顯洙呈辭,監察茶時之意,敢啓。傳曰,知道。
尹致秀啓曰,備邊司郞廳來言,今日賓廳日次,而徽慶園親祭齋戒相値,不得來會云矣,敢啓。傳曰,知道。
金左根啓曰,明日大駕詣徽慶園入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
尹致秀,以兵曹言啓曰,今此幸行時,左邊捕盜大將任聖皐,以西班陪從,隨駕矣。在前如此之時,有他邊大將兼察之例,回鑾間右邊捕盜大將具信喜,姑令兼察,何如?傳曰,允。
尹致秀啓曰,因兵曹草記,今此幸行時,左邊捕盜大將任聖皐,以西班陪從,隨駕矣。回鑾間,右邊捕盜大將具信喜兼察事,允下矣。兼察左邊捕盜大將具信喜,卽爲牌招聽傳敎,何如?傳曰,允。
金東健啓曰,奏時法意,何等愼重,而今日申刻未屆之前,徑先告時,事未前有,萬萬駭然。當該禁漏官,令攸司科治,何如?傳曰,允。
以黃海監司趙斗淳狀啓,金川郡守吳光默遭父喪事,傳于金左根曰,令該曹口傳各別擇差,不多日內下送。
吏曹口傳政事,以李源吉爲金川郡守。
傳于尹致秀曰,明日出宮內門路,以協陽門爲之。
金東健,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
尹致秀,以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陳扈衛之意,敢啓。傳曰,知道。
又以兵曹言啓曰,今九月十七日武臣堂上祿試射試官望,十六日當爲入啓,而幸行相値,依例後日退行之意,敢啓。傳曰,知道。
又以備邊司言啓曰,卽見平安南道暗行御史徐有薰別單,則其一,本道軍餉穀摠,除却城餉外,折米爲二萬八百九十餘石,而每年錢分添餉爲四萬六十石,各樣應下爲五萬五百八十石,則割本之數,輒爲萬餘石,若此不已,不出數年,自至匱竭,及今關問,從長區劃事也。軍餉所重,與他有異,而穀摠旣甚不敷,用下每至割本來頭事勢,極其可悶,及今變通,有不容已,先爲關問道臣,從長啓聞。其一,本道執錢之定以詳定,卽不易之典,而所謂平壤補害條出,而詳定自歸毁劃,每石加捧,至爲三兩,餉簿紊亂,法意蕩然,故博採衆議,參互事勢,補害條以四千石磨鍊,分屬於營府上下之庫,而民戶分捧,則以大米詳定價,每石四兩捧上,以小米詳定例,三兩分給後,取其每石剩條一兩,俾作補害之意,已成節目,置諸營府,而難保其永久遵守,措辭關飭於本道,如有節目外冒犯之弊,該監色嚴刑遠配,該守令啓聞論勘事也。本道執錢之必以詳定,果是不易之規,而若因些少牽礙之端,許以闊狹之政,已極不可,況補害云者,雖或出於一時方便之擧,此路一開,夤緣奸弊,必不可勝言,且餉穀法意,本自甚嚴,繡衣事體,尤當自別,則似此謬例,宜亟洞革,而不此之爲,作爲定式。其意雖出於矯捄,其事終違於經法,該繡衣從重推考,所謂補害名色,令道臣從長變通,俾爲革罷之地。其一,民庫之弊,無邑不然,監色之濫下偸食,守令之冒下引用,遂成積痼,流毒生民,一依辛酉節目中如有加下,則以官廩充報,未及充報,則解由抱礙等一條,申明講確,而監色以首吏鄕,依舊例差出,若或有濫下冒下之弊,監色嚴刑遠配,守令啓聞論罪事也。民庫之反爲民瘼,誠是可悶,向在壬午,因慰諭使疏陳,且有繡衣別單,有所覆奏行會者矣。今見繡論,許多煩弊,依舊自在,營邑擧行,極涉可駭。辛酉節目,果爲一分矯捄之道,更加申明,無敢違繣,首吏鄕之差出監色,亦是壬午定式,使之一體遵行,而此專在於道臣糾察之如何,竝爲嚴飭。其一,道內火田之收稅,最爲切骨之民瘼,一定元摠之後,雖汰落潰覆,永失形址者,初無減摠蠲稅之事,民無以支保,關飭道臣,田之無形者,永蠲其稅,稅之太過者,亦減其數事也。磽确荒廢,一例督稅,窮氓呼訴,實爲無怪,亟令詳査,俾無冤徵,而新起之地,亦多漏案,此亦一一査櫛,無敢有虛實相蒙之意,嚴飭道臣。其一,本道儒鄕之弊,卽他道所無,渠輩必欲納賄而圖差,官長亦皆貪賂而輕許,因此而軍伍多致虛額,風俗因以渝敗,自今嚴立防限,鄕參則雖當大經用大事役之時,一切勿許。行賂圖差之儒鄕,限己身永充重役,捧賂賣任之守令,考績時亦爲論貶。儒鄕中若或有跳踉邑村,恣弄倉庫之事,永削鄕籍,嚴刑遠配,凡係差任,必以元鄕中衆望所歸之人,隨窠擇差事也。儒鄕之主張邑事,漸至於百弊俱生,此實由於爲官者,不能强核,而究其本,則夤緣圖差,全無防限之致。差任之際,一依繡論,別般愼擇,無敢有淆雜之弊,而如或有犯科者,一切重繩之意,另加嚴飭。其一,慈母山城,卽是關防要害,而壬申後餉摠四萬餘石,今止爲一萬三千石,此亦自各邑平捧,而城倉之如干留儲者,擧皆傾庫,分給城內之民,無所資活,昔之三百餘戶,今不過六十餘家。自今慈山等七邑信倉所管餉穀,雖値歉歲,毋得自邑平捧,依法典二留一分,而城民所受餉還,限十年蠲耗事也。所謂平捧,卽萬不獲已之之擧,而近年以來,少値歉荒,看作恒例,遂使關防之地,漸至秪殘之境,其在陰雨之備,誠不勝駭歎。自今以後,除非大無之年,平捧一款,更無敢仰請,分留之法,亦無敢違越,而至於城民所受餉還之十年蠲耗,未知無牽礙之端,而事關創例,後難爲繼,置之。其一,兔城鎭在於陽德縣北,與北關交界,而當初鎭卒二百九十餘名,今止爲六七名,昨冬還摠四百六十八石內,所捧不過十餘石,則鎭樣之收拾,無以着手,該鎭僉使,永爲革罷,鎭還及鎭將給代條與鎭卒放下條,竝自監營從長移劃事也。彈丸小城,雖不足大爲輕重,古人設置,意必有在,今以鎭樣之不可着手,遽有革罷之論,則其在重關防備不虞之義,恐未免極涉徑庭,令道臣爛商其矯捄之策,條列登聞,俾無敢如前虛徐。其一,西路驛弊,無奸不生,位田盡入私占,濫騎不有朝飭,自今驛田之私賣者,査付本驛,驛騎之濫把者,嚴加禁斷事也。其一,撥路設置,法意甚重,而人馬料米,多爲戶首輩之竊取,已極駭痛。且灣上陪持族屬及監·兵營營吏輩,凡有私行,輒責馹騎,法紀蕩然,貽害滋甚,關飭道·帥臣及灣尹,嚴加禁斷事也。驛弊與撥騎事,前後提飭,不啻甚嚴,而許多冒禁之弊,又復如前,一依繡論,申明前規之意,另爲關飭於沿路道·守臣及灣尹處,何如?傳曰,允。
又以備邊司言啓曰,卽見平安道淸北暗行御史沈承澤別單,則其一,江界廢四郡,自許闢以後,人民漸聚,儼成一都會,而距江界爲五百餘里,棧道僅通,統攝難行,揆以民情,合有邑治。且牛項嶺以南夞怪,從浦·馬馬海·楸坡等四鎭將卒,自嶺北許闢之後,入防於上土,往來轉輸,其勢難堪。今以此四鎭,移設於閭延以北要害處,而新設一邑於閭延·虞芮之間,使之統率,則居民依賴,防守鞏固,關問道臣,以爲措處事也。閭·虞設邑之論,其來已久,而此係邊門重地,移設新設之利害,奠接防守之便否,有不可遽爾議到,且左寨地許劃厚州之事,尙今未決,則又於其間,創立一邑,恐非所宜,姑置之。其一,江邊各邑鎭還弊,已成切骨之瘼,而所謂小詳定,最是厲階,由此作奸,愈出愈奇,至有浮穀自首穀名色,百孔千竇,歲以益穿,渭·楚·潼·昌,最多此弊,而楚山尤甚,浮穀至爲八千七百五十餘石,俱是指徵無處者,別關本道,就楚山及各鎭還簿中浮穀名色,一一査出,某樣措處後,更無得以浮穀二字,登諸還簿,此後長吏之有犯這般名目者,一遵贓律施行事也。近日還弊,至於所謂小詳定而極矣,而浮穀與自首穀名色,尤萬萬可駭,旣載於元還之案,何可謂之浮穀?而以其勒捧之故,有此自首之擧,害將何歸?民其可保,爲官長者,目見其民邑因此將亡,而因循襲謬,不思所以變通,誠覺寒心,先從浮穀名色,而亟加釐正,則小詳定之大違經法,自首穀之創出乖例者,似當不期祛而自祛,爲先從長爛商條列登聞之意,嚴飭道臣。其一,江界年例貢蔘外,戶曹納之次二斤,係是分送各司者,依他例每一兩重代錢八十兩式上納事也。戶曹納二斤,揆以所重,固或有別,而朝家之前後軫念,蠲減與代錢,逈出尋常,則今此代捧一款,難以更許,置之。其一,江邊各邑鎭虛伍勒疤之弊,比他尤甚,關飭道·帥臣,所謂採族,一切嚴防,見在虛伍,竝令塡代事也。列邑簽伍之弊,到處皆然,而所謂採族名色,尤係可駭。前後朝飭,何等嚴切,而尙未査櫛,有此冤徵,揆以事體,極爲寒心。令道臣嚴飭各該邑鎭,竝令卽爲塡代,如或復襲前謬,先罪守令之意,分付。其一,邊禁之難,義州最甚,往來無常,禁物公行,若自官府先爲戒飭,遵法無違。仍又嚴束校任,明示賞罰,然後始可少戢,令廟堂別出擧條,知委嚴禁事也。昨年提飭,不啻申嚴,未知灣府擧行果何如,而今此繡論,若是申複,蓋察邊之政,有不容少忽故也。更爲嚴飭該府,使之一遵法令,無敢毁繣。其一,有馬濫執,實爲直路難支之端,而官卜無多,多是私卜之濫把,令廟堂措辭知委,官別馬有闕者,卽令代立,有馬勒把者,永爲防塞事也。此亦向有所筵稟,凡於使行回還之時,至以各定匹數,行會沿路事也。更爲提飭,俾無敢違越,而官馬之有闕者,亦令卽速代立之意,一體關飭。其一,火稅濫捧與白徵之弊,關飭禁斷事也。淸南繡衣,亦以此仰陳,從實査櫛之意,一體關飭,何如?傳曰,允。
徐念淳,以義禁府言啓曰,因咸鏡道暗行御史李殷相書啓,吏曹回啓內,甲山前府使金用基,明川前府使李基碩,前前府使李承德,鏡城前判官姜漢赫等繡啓,旣請令攸司稟處,更無可論,爲辭矣。金用基下去江原道鐵原地云,依例發遣府書吏,拿來。李基碩以京畿中軍,時在任所,亦爲發遣府書吏,交代後拿來。姜漢赫已爲遞任,而自任所姑未上來云,發遣府羅將,交代後拿來。李承德今方待命,拿囚之意,敢啓。傳曰,知道。待待命拿囚。
上在昌德宮。停常參·經筵。
自人定至五更,灑雨下雨,測雨器水深二分。
大駕詣徽慶園,入齋室後,內閣·政院·藥房·玉堂·朝廷二品以上口傳問安。答曰,知道。大王大妃殿·王大妃殿,遣承旨問安。答曰,知道。親祭,還入齋室後,內閣·政院·藥房·玉堂·朝廷二品以上口傳問安。答曰,知道。仍詣綏陵入齋室後,內閣·政院·藥房·玉堂·朝廷二品以上口傳問安。答曰,知道。展謁,還入齋室,內閣·政院·藥房·玉堂·朝廷二品以上口傳問安。答曰,知道。還內後,內閣·政院·藥房·玉堂·朝廷二品以上口傳問安。答曰,知道。
金東健啓曰,明日常參·經筵,取稟。傳曰,停。
尹致秀啓曰,司僕寺內乘來言,捲窓,取稟。傳曰,捲三窓。
吳取善啓曰,臣以大王大妃殿·王大妃殿問安進去之意,敢啓。傳曰,知道。
傳于金東健曰,徽慶園親祭時,亞獻官以下,別單書入。
徐念淳啓曰,卽者義禁都事來言,今日幸行時,駕側鳴錚罪人李龜膺等三十四人,移送秋曹云矣,敢啓。傳曰,知道。
尹致秀,以兵曹言啓曰,今番徽慶園·綏陵幸行時,隨駕將校·軍兵·各差備等犒饋,依定奪,以乾物分給之意,敢啓。傳曰,知道。
又以訓鍊都監言啓曰,今番幸行時,隨駕將校·軍兵及武藝別監等犒饋,依定奪,以乾物磨鍊,分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪,乾犒饋磨鍊,分給之意,敢啓。傳曰,知道。
又以御營廳言啓曰,隨駕將官及駕前別抄·將校·軍兵等處,依定奪,乾犒饋磨鍊,分給之意,敢啓。傳曰,知道。
又以摠戎廳言啓曰,今番幸行時,隨駕將校·軍兵等處,乾犒饋,依定式磨鍊,分給之意,敢啓。傳曰,知道。
庚子九月十六日卯時,大駕詣徽慶園親祭,仍詣綏陵展謁幸行入侍時,行都承旨金左根,行左承旨徐念淳,右承旨金大根,左副承旨尹致秀,右副承旨吳取善,同副承旨金東健,記事官徐相敎·沈敬澤,別兼春秋鄭基世·南秉哲,直提學金興根·趙秉龜,檢校直閣鄭朝,直閣徐有薰,待敎李㘾,以次侍立。時至,上具戎服乘駕轎,出宣化門。藥房提調洪敬謨,副提調金左根進前奏曰,侵早勞動,聖體,若何?上曰,一樣矣。進發由肅章門·進善門,出敦化門。通禮啓請駕少住。侍臣上馬,宣傳官啓稟行鼓擧行,仍進發至宗廟洞口前路,上降轎步過,還御駕轎,進發出興仁之門。宣傳官啓稟鳴金二下大吹打作,至園所洞口外,宣傳官啓稟鳴金三下大吹打止。通禮啓請降轎乘輿,上降轎乘輿,至齋室門外,通禮啓請降輿,上降輿入御齋室。少頃,上改具翼善冠·黲袍·烏犀帶,乘輿,至紅箭門外,降輿,詣板位,先行再拜禮,仍步詣園上奉審,承史·閣臣及園司以次陪從,仍詣碑閣奉審訖,入小次。贊禮啓請行禮,上出小次,詣板位,行再拜禮。贊禮前導詣尊所,近侍酌酒,仍詣神位前,三上香,執酌獻酌,小退跪,大祝弘文館正字李㘾讀祝文訖,上降復位,亞獻官判府事朴宗薰行亞獻禮,終獻官右議政趙寅永行終獻禮如儀訖。上行再拜禮,仍詣望燎位,望燎訖。仍出紅箭門外。判府事朴宗薰,右議政趙寅永進前奏曰,勞動旣多,聖體,若何?上曰,一樣矣。通禮啓請乘輿,上乘輿,至齋室門外,降輿,入御齋室。命書傳敎曰,京畿監司率各務差使員留待。少頃,命入侍,京畿監司徐英淳,楊州牧使趙咸永,通津府使尹明儉,慶安察訪任秀龍,平邱察訪安恒履,以次進伏訖。上曰,列邑得無弊瘼乎?英淳曰,今番幸行,以京擧動例擧行,務從省略,別無爲弊之端。且臣到界屬耳,列邑弊瘼,姑未詳知矣。咸永曰,臣亦無可奏之弊瘼矣。命退,諸臣以次退出。命書傳敎曰,淑善翁主墓,遣內侍致祭,朴忠獻公內外祠板,遣吏曹參判李鼎臣致祭。少頃,啓請外辦,上具戎服,出齋室門外,通禮啓請乘輿,上乘輿,出園所洞口外。通禮啓請降輿乘轎,上降輿乘轎,宣傳官啓稟鳴金二下大吹打作,進發至綏陵洞口外,宣傳官啓稟鳴金三下大吹打止。通禮啓請降轎乘輿,上降轎乘輿,至齋室門外,通禮啓請降輿,上降輿入御齋室。少頃,上改具翼善冠·黲袍·烏犀帶,出齋室門外。通禮啓請乘輿,上乘輿,至紅箭門外,通禮啓請降輿,上降輿,詣板位,行四拜禮。仍步詣陵上奉審,仍詣碑閣·丁字閣,奉審訖,還詣板位,行四拜禮訖,出紅箭門外。通禮啓請乘輿,上乘輿,還御齋室。命書傳敎曰,禮房承旨馳詣懿陵,奉審以來。少頃,兵曹判書李憲瑋進,還宮時刻,初吹申初一刻,二吹申初二刻,三吹申初三刻。命書傳敎曰,自陵所洞口至興仁之門,捧上言,還宮。時至,通禮啓請外辦,上具戎服,出齋室門外。通禮啓請乘輿,上乘輿,至洞口外,宣傳官啓稟鳴金二下大吹打作,通禮啓請降輿乘轎,上降輿乘轎,進發至興仁之門,宣傳官啓稟鳴金三下大吹打止。大駕至宗廟洞口前路,降轎步過,還御駕轎,由敦化門·進善門·肅章門,入協陽門。致秀請出標信解嚴。上入宣化門,還內,諸臣以次退出。
上在昌德宮。停常參·經筵。
自午時至人定,灑雨下雨,測雨器水深五分。
自人定至十八日開東,灑雨下雨,測雨器水深六分。
翌日,大殿·大王大妃殿·王大妃殿·中宮殿,內閣·政院·藥房·玉堂·朝廷二品以上·六曹堂上口傳問安。答曰,知道。
藥房都提調趙寅永,提調洪敬謨,副提調金左根啓曰,祗謁陵園,聖慕克伸,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣。中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹致秀啓曰,來二十一日,朝參日次矣,敢稟。傳曰,停。
金東健啓曰,明日常參·經筵,取稟。傳曰,停。
傳于金左根曰,禮房承旨加資。
傳于金左根曰,中官金鳳珞加資。
以徽慶園親祭時亞獻官以下別單,傳于金左根曰,亞獻官判府事朴宗薰,終獻官右議政趙寅永,各內下大豹皮一令賜給。贊禮行大司憲李羲準,內下大鹿皮一令賜給。典祀官奉常寺正柳榮河,園司參奉洪明圭,祝史兵曹正郞朴來萬,齋郞修撰沈承澤,各上弦弓一張賜給。執禮應敎李晉翼,加資。執尊副修撰任百經,園令尹榮遠,竝陞敍。大祝弘文館正字李㘾,參奉洪明圭,竝陞陸。贊者引儀李羲鏞·李東柱,謁者兼引儀趙永紀·安祥浚,贊引假引儀洪大仁·金穆淳,祭監監察崔在燁·韓用源,竝兒馬一匹賜給。其餘守僕·員役等,竝考例施賞。
傳于金左根曰,今番賞典一人,雖兼數事,毋得疊受。
傳于金左根曰,政官牌招開政,賞典下批。
金左根,以吏曹言啓曰,徽慶園親祭時執禮弘文館應敎李晉翼加資事,命下矣。雖已資窮,未經準職,何以爲之?敢稟。傳曰,勿拘。
又以吏曹言啓曰,徽慶園親祭時執尊弘文館副修撰任百經陞敍事,命下矣。已經資窮,準職,何以爲之?敢稟。傳曰,加資。
又以吏曹言啓曰,膳工監假監役官尹會善,以其身病,呈狀乞遞,依例改差,何如?傳曰,允。
尹致秀,以兵曹言啓曰,內禁衛將李容駿,病難供職,呈狀乞遞,改差,何如?傳曰,允。
吳取善,以弘文館言啓曰,修撰南秉哲內閣進,副修撰一員未差,下番闕直,事甚未安。修撰沈承澤,副修撰洪永圭,竝卽牌招,以爲推移入直之地,何如?傳曰,允。
有政。吏批,判書李紀淵進,參判李鼎臣,參議朴齊明竝牌不進,同副承旨吳取善進。以李㘾爲副修撰,李愚淵爲刑曹正郞,李䆃重爲恭陵令,尹膺善爲仁陵令,李廣貞爲典籍,洪明圭爲司饔主簿,徐有璟爲徽慶園參奉,李章德爲假監役。兼執義單李繪九。同副承旨金東健今加嘉善,應敎李晉翼,副修撰任百經,今加通政加資事,承傳。故學生鄭基翼吏參例兼,守慶州府尹鄭㝡朝考,故學生崔柱衡贈童敎,孝行卓異,贈職事,承傳。
兵批,判書李憲瑋,參判鄭鴻慶,參議金洛龍病,參知李是鍊入直進,右副承旨尹致秀進。以高鶴說爲梨洞萬戶,副護軍李晉翼·任百經,副司果李㘾·洪明圭,以上竝單付。
吏批,再政。以李行翼爲刑曹佐郞。
吏批,三政。以李懿喆爲造紙別提。
尹致秀啓曰,今此京外上言七十張內六十一張,以猥濫拔去,九張,分下各該司次,捧入之意,敢啓。傳曰,知道。
以吏曹參議朴齊明牌不進罷職傳旨,傳于吳取善曰,只推。
掌令李珽,副校理林肯洙,正言南性敎等啓曰,請書九亟施追奪官爵之典。措辭見上答三司曰,不允。
掌令李珽,正言南性敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。
掌令李珽啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言南性敎啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
又以禮曹言啓曰,麗王諸陵,禮官三年一次奉審,曾有受敎,定式矣。今年爲當次,依定式,發遣本曹郞廳,奉審以來,何如?傳曰,允。
尹致秀,以禁衛營言啓曰,謹依成冊啓下,駕前前排牢子崔今石等三十名,巡營手高英龍等二十八名,挾馬旗手朴日得等十二名,各木一疋,信箭手崔石奉等二名,各木二疋施賞之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡營手三十四名等處,各木一疋施賞之意,敢啓。傳曰,知道。
又以兵曹言啓曰,謹依判下成冊,今番徽慶園·綏陵幸行時元內吹金明孫等三十名處,木各一疋分給之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深一寸。
尹致秀啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,爲之。
吳取善啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
傳于尹致秀曰,左承旨許遞,前望單子入之。
承旨前望單子入之,洪祐喆落點。
傳于尹致秀曰,承旨房望,順房爲之。
注書沈敬澤病,代以李玄文爲假注書。
李玄文有頉,代以金昌秀爲假注書。
尹致秀啓曰,明日傳香禮房承旨,當爲齋宿,行右承旨金東健,所當牌招,而拘於廳規,不得請牌,何以爲之?敢稟。傳曰,牌招。
吳取善啓曰,行大司憲李羲準,執義韓宓履,掌令李珽·金基煥,持平韓致容·宋顯洙牌不進,監察茶時之意,敢啓。傳曰,知道。
以大司諫李祖榮,司諫李光載,獻納徐有薰,正言南性敎·朴商壽,執義韓宓履,掌令李珽·金基煥,持平韓致容·宋顯洙牌不進罷職傳旨,傳于吳取善曰,只推。
以修撰沈承澤,副修撰洪永圭牌不進罷職傳旨,傳于吳取善曰,只推。
尹致秀,以弘文館言啓曰,下番闕直,事甚未安。修撰沈承澤,副修撰洪永圭,旣有只推之命,與新除授副修撰李㘾,一體牌招,以爲推移入直之地,何如?傳曰,允。
又以兵曹言啓曰,今月二十一日,二內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李重榮爲內禁將。
義禁府啓目,甲山前府使金用基,明川前前府使李承德等原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,竝只議處,何如?判付啓依允。又啓目,公州前判官李聞榮原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,三水前府使李叶求,長津前府使吳致慶等傳旨內辭緣,泛稱遲晩,李叶求段,刑推得情是白乎旀,吳致慶段,所當請刑是白乎矣,曾經宣傳官,勿爲請刑,載在大典通編,議處,何如?判付啓依允爲旀,李叶求段,除刑推議處爲良如敎。又啓目,中官宋在孝原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓依允。
上在昌德宮。停常參·經筵。
尹致秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹致秀啓曰,明日召對,取稟。傳曰,爲之。
吳取善啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
傳于吳取善曰,刑·工換房。
傳于吳取善曰,傳香承旨馳詣宣武祠,奉審摘奸以來。
傳于洪祐喆曰,召對入侍。
洪祐喆啓曰,行大司憲李羲準,執義韓宓履,掌令李珽·金基煥,持平韓致容·宋顯洙牌不進,監察茶時之意,敢啓。傳曰,知道。
以大司諫李祖榮,司諫李光載,獻納徐有薰,正言南性敎·朴商壽,執義韓宓履,掌令李珽·金基煥,持平韓致容·宋顯洙牌不進罷職傳旨,傳于洪祐喆曰,只推。
以咸鏡監司鄭元容狀啓,永興府民家頹壓,人命壓死事,傳于吳取善曰,當此收穫之節,許多民戶之一時頹壓,聞甚驚慘。元恤典外,別加顧助,壓死人,如有生前身還布,竝蕩減,卽爲結構奠接,俾無失所之弊事,廟堂措辭分付。
吳取善啓曰,明日傳香禮房承旨,當爲齋宿。右承旨金大根,所當牌招,而拘於廳規,不得請牌,何以爲之?敢稟。傳曰,牌招。
以右承旨金大根牌不進罷職傳旨,傳于洪祐喆曰,只推。
以修撰沈承澤,副修撰洪永圭·李㘾牌不進罷職傳旨,傳于吳取善曰,只推。
吳取善,以弘文館言啓曰,下番闕直,事甚未安。修撰沈承澤,副修撰洪永圭·李㘾,旣有只推之命,竝卽牌招,以爲推移入直之地,何如?傳曰,允。
洪祐喆,以義禁府言啓曰,同義禁徐念淳,時無職名,令該曹,口傳付軍職,何如?傳曰,允。
兵曹口傳政事,護軍單徐念淳。
義禁府啓目粘連,向前金用基·李承德等亦,金用基段,北靑錢之移轉,旣爲荒歲糶事,而一千四百餘兩之移充營作錢云者,已乖移轉之意是白遣,端川錢之移轉,將欲追後充報,姑爲推移牽補云者,亦涉彌縫之科。以此照律爲白乎旀,李承德段,北關還弊,申於諸路,或有謬例,非其創始是白乎乃,今此繡啓中加分也·濫捧也·折餘也·反餘也,名色許多,臚列備至是白遣,謂以補賑而賣任,亦歸違法而犯科。以此照律,何如?判付啓依允。又啓目粘連,向前李叶求·吳致慶等亦,李叶求段,續布災澸之不爲頉給,謂以成置節目是如,則容或有據是白乎矣,舊還蕩減之過半冒澸於官屬逋負者,澤不下究,罪難容貰,以此照律爲白乎旀,吳致慶段,紙色落條,係是謬習,則各社之還給,縱無其路,民庫之屬付,猶涉不正是白遣,金礦之許採,酒禁之收贖,旣有繡啓之論列,難以囚供而容貸。以此照律,何如?判付啓依允。又啓目粘連,向前李聞榮亦,民戶家多流亡,丁布無以徵捧云者,事勢容或無怪是白遣,今納移充,宿欠所捧,反歸遺在云者,囚供亦爲似然是白乎矣,各營各司之上納課收,自有程限,支用所係經費是白如乎,已納雖曰多數,未納猶爲其半。以此照律,何如?判付啓依允。又啓目粘連,向前宋在孝亦,公事無非重大,而擧行不能審愼,誠極駭然,有難容貸。以此照律,何如?判付啓依允。
行左承旨金東健上疏,伏以,祗謁陵園,聖慕克伸,日吉辰良,鑾蹕利旋,夾路觀瞻,普騰歡祝。臣於是際,適廁邇班,陪扈於羽旄之列,周旋於樽彝之間,躬覩與榮,冞切攢頌。不謂日者,混彼賞典,擢授臣嘉善大夫,臣聞命以還,驚怳慙恧,不覺背汗而顔騂也。竊伏念,亞卿,峻秩也,命之以德,固不可擬之於人人,而其次則或循資歷,或酬勞勩,俱以其實,苟無一於是,則謬恩也濫升也。上下授受,均之爲失,今臣所叨,果有一毫髣髴於此數者耶?臣本庸愚迂疎之一措大耳,無才蔑能,百不猶人,而厚被恩造,屢煩拂拭,滾到緋玉,已踰涯量,況自釋褐以後,十有五年之間,外內供仕,纔若干月日,亦未有一言一事之藉手而宣力者,論其踐歷,最居人後,迺者倖會,猥忝該房,暫時奔走,初非可紀,而夤緣驟躐,殆若倘來,是豈淸朝核實之政?而其爲仰累於嚬笑之愛者,非細故也。負乘之懼,猶屬臣身,梁鵜之譏,貽羞朝紳,臣誠撫躬震惕,不知自措之所也。且臣跡甚單寒,世守謹約,榮途進取,實非夢想攸期,則今雖欲感恩怵義,抗顔冒膺,而參量公私,兩無其說,此臣所以歷日縮伏,不敢爲進身之計者也。玆敢悉暴衷懇,仰瀆崇聽。伏乞聖明,念公器之不可輕褻,諒臣言之匪出虛飾,仰稟東朝,亟收臣新授資級,以重官方,以安賤分焉。臣無任云云。答曰,省疏具悉。卿其勿辭行公。
大護軍朴綺壽疏曰,伏以,臣不才下品,冒據奎垣長席,今已周歲有餘矣。始也辭不獲命,終焉恬若固有,是豈臣貪榮戀寵,全不識羞愧而然哉?直以恩命鄭重,屢瀆是懼,遲回泯默,式至于今,乃其恧蹙求解之念,何嘗一日忘也?夫是職也,專管內府書冊,若有監印校準之役,則均是諸閣僚之任,而若其摠領句檢,責在長席。顧臣眼病積痼,與年俱深,咫尺之間,殆不能辨字,此則聖鑑之所俯燭,以此疾而居是職,何異責瞽者以文章之觀哉?不可以目下務閒,而一任其尸素也,明矣。且臣近來百病交攻,神識昏短,凡諸閣務,實無以照察,玆敢據實陳籲。伏乞聖慈,俯賜矜諒,將臣所帶內閣提學之任,亟賜遞解,以便公私焉。臣無任云云。答曰,省疏具悉。所請依施。
庚子九月十九日辰時,上御熙政堂。召對入侍時,參贊官洪祐喆,原任直閣吳取善,侍讀官林肯洙,記事官徐相敎,記注官李東韻,記事官吉履元,各持史略第一卷,以次進伏訖。上曰,史官分左右。上曰,玉堂讀之。肯洙讀自孟嘗君相齊,至分齊之侵地。上曰,止之,文義陳之。肯洙曰,齊湣王滅宋而驕者,宜其見敗於燕也。夫驕者,矜伐自滿之謂也。人君苟有是心,則侈靡之習,不期而自至,規諫之語,扞格而難入。雖以富强之業,易致禍亂之兆,故周公之戒伯禽,愼無以國驕人,田子方之言曰,國君驕則失其國,大夫驕則失其家者,此也。況湣王以區區一隅之齊,恃其一勝之功,旋有驕矜之意,雖欲不敗,其可得乎?大抵人君處崇高之位,苟不能戒愼恐懼,益自謙抑,則驕矜之心,易自而生,故以大禹之聖,不自滿暇,以文王之德,不敢遑寧,此夏周所以致郅隆之化,而享長久之業也。伏願此等處,益加體念焉。上曰,閣臣讀之。取善讀奏一遍訖。命陳文義。取善曰,今日自止中,別無敷奏之義,儒臣且備陳無餘,臣無容更達矣。上曰,參贊官讀之。祐喆讀奏一遍訖,命陳文義。祐喆曰,臣亦無可陳之文義矣。上掩卷,命史官就座。仍命退,諸臣以次退出。
上在昌德宮。停常參·經筵。
開東,有霜氣。
藥房都提調趙寅永,副提調金左根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味君子湯,依前方五貼製入事,榻前下敎。
金東健啓曰,明日召對,取稟。傳曰,爲之。
備忘記,黃海水使吳顯文下直,長弓一張,長箭一部,片箭一部,筒兒一箇賜給。
洪祐喆啓曰,合辭許久闕啓,事甚未安。呈告人員,竝卽牌招,何如?傳曰,允。
金東健啓曰,右承旨金大根,左副承旨尹致秀,今日不爲仕進,竝卽牌招,何如?傳曰,允。
洪祐喆啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于金東健曰,原任待敎李㘾檢校差下。
金東健,以奎章閣言啓曰,檢校待敎李㘾,卽爲牌招察任,何如?傳曰,允。
傳于金東健曰,原任待敎李㘾,馳詣華寧殿,奉審摘奸,仍詣健陵·顯隆園,一體奉審以來。
傳于金東健曰,召對入侍。
傳于吳取善曰,秋到記,明日仁政殿,命官爲之,右副承旨馳往泮宮,夕食堂收取以來。
洪祐喆啓曰,行大司憲李羲準,執義韓宓履,掌令李珽·金基煥,持平韓致容·宋顯洙,牌不進,監察茶時之意,敢啓。傳曰,知道。
以大司諫李祖榮,司諫李光載,獻納徐有薰,正言南性敎·朴商壽,執義韓宓履,掌令李珽·金基煥,持平韓致容·宋顯洙,牌不進罷職傳旨,傳于洪祐喆曰,只推。
以右承旨金大根,左副承旨尹致秀牌不進罷職傳旨,傳于洪祐喆曰,只推。
以修撰沈承澤,副修撰洪永圭·李㘾牌不進罷職傳旨,傳于吳取善曰,只推。
金左根,以內醫院都提調意啓曰,提調洪敬謨,今日問安,不爲仕進,卽爲牌招,何如?傳曰,允。
傳于吳取善曰,禮·刑換房。
金東健,以文臣朔試射試所試官意啓曰,今日試射時,弘文館副應敎曺雲承,副校理趙啓昇,修撰沈承澤,副修撰洪永圭,無緣不參,依定式,竝令該府拿問處之,何如?傳曰,允。
洪祐喆,以弘文館言啓曰,應敎未差,副應敎曺雲承,副校理趙啓昇,修撰沈承澤,副修撰洪永圭拿處,修撰南秉哲內閣進,副修撰李㘾奉審進去,下番闕直,事甚未安。校理李正履·金逸淵,竝卽牌招,以爲推移姑降入直之地,何如?傳曰,允。
以曺雲承·趙啓昇·沈承澤·洪永圭囚單子,傳于金東健曰,分揀放送。
以校理李正履·金逸淵牌不進罷職傳旨,傳于洪祐喆曰,只推。
洪祐喆,以禮曹言啓曰,卽接連山幼學尹守文所志,則以爲,族姪益大嫡妾俱無子,以其同姓十二寸弟壽大第二子行成,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長尹守文所訴旣如此,依定式,尹壽大第二子行成,立爲尹益大之後,何如?傳曰,允。
金東健,以兵曹言啓曰,今九月二十一日武臣堂上祿試射試官望,纔已受點,而秋到記命官試取相値,後日退行之意,敢啓。傳曰,知道。
又以兵曹言啓曰,今九月二十日,禁軍戎器點考日次,而本曹有故,不得設行,後日退行之意,敢啓。傳曰,知道。
又以兵曹言啓曰,今九月十七日武臣堂上祿試射,以後日退行事,草記蒙允矣。今二十一日設行,而試官望,備擬以入之意,敢啓。傳曰,知道。
又以禁衛營言啓曰,本營中軍尹義儉,身病甚重,勢難察任,今姑改差,何如?傳曰,允。
又以義禁府言啓曰,明日秋到記,仁政殿,命官爲之之時,本府都事十員內,一員奉命在外,四員赴擧,只有五員,而仁政門·崇範門·光範門禁亂都事及本府入直,當直入直,公事回公都事,無以推移,假都事一員,令該曹口傳差出,以爲分排擧行之地,何如?傳曰,允。
義禁府照目粘連,甲山前府使金用基,明川前前府使李承德等矣本府議啓內,金用基段,北靑錢之移轉,旣爲荒歲糶事,而一千四百餘兩之移充營作錢云者,已乖移轉之意是白遣,端川錢之移轉,將欲追後充報,姑爲推移牽補云者,亦涉彌縫之科。以此照律爲白乎旀,李承德段,北關還弊,甲於諸路,或有謬例,非其創始是白乎乃,今此繡啓中,加分也·濫捧也·折餘也·反餘也,名色許多,臚列備至是白遣,謂以補賑而賣任,亦歸違法而犯科。以此照律,罪各杖一百收贖,告身盡行追奪,流三千里定配,竝只私罪,奉敎依允爲旀,竝只功減一等爲良如敎。又照目粘連,三水前府使李叶求,長津前府使吳致慶等矣本府議啓內,李叶求段,續布災減之不爲頉給,謂以成置節目是如,則容或有據是白乎矣,舊還蕩減之過半冒減於官屬逋負者,澤不下究,罪難容貸,以此照律爲白乎旀,吳致慶段,紙色落條,係是謬習,則各社之還給,縱無其路,民庫之屬付,猶涉不正是白遣,金礦之許採,酒禁之收贖,旣有繡啓之論列,難以囚供而容貸。以此照律,罪李叶求段,以制書有違律,杖一百收贖,告身盡行追奪。吳致慶段,以因公擅科斂律,杖七十收贖,告身盡行追奪,徒一年半定配,竝只私罪,奉敎依允爲旀,李叶求段,功議各減一等,吳致慶段,功減一等爲良如敎。又照目粘連,公州前判官李聞榮矣本府議啓內,民戶率多流亡,丁布無以徵捧云者,事勢容或無怪是白遣,今納移充,宿欠所捧,反歸遺在云者,囚供亦爲似然是白乎矣,各營各司之上納課收,自有程限,支用亦係經費是白如乎,已納雖曰多數,未納猶爲其半。以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,中官宋在孝矣本府議啓內,公事無非重大,而擧行不能審愼,誠極駭然,有難容貸。以此照律,罪笞五十收贖,解見任別敍,私罪,奉敎依允爲旀,功減一等爲良如敎。
庚子九月二十日辰時,上御熙政堂。召對入侍時,參贊官金東健,侍讀官林肯洙,直閣徐有薰,假注書金昌秀,記注官李昌廷,記事官吉履元,各持史略第一卷,以次進伏訖。上曰,史官分左右。上曰,玉堂讀之。肯洙讀自王孫賈從湣王,至封單爲安平君。上曰,止之,文義陳之。肯洙曰,倚門倚閭,諭其慈母之至情也,汝尙何歸,責以君臣之大義也。先言至情,又勉大義,此可謂敎子之得其道矣。賈聞賢母之一言,出義奮身,能報君之讎而立君之子,保有一隅之莒,抗彼千乘之燕,此王孫賈之所以忠孝兼全,垂光史策者也。蓋忠孝本非二致,盡孝於親者,亦能盡忠於君,故古語云,求忠臣於孝子之門,人君敦尙孝理之情,則群下莫不觀感,在家爲孝,立朝盡忠矣。伏願殿下,體虞舜惇典之念,務大學興孝之化,俾臻至治焉。上曰,閣臣讀之。有薰讀奏一遍訖,命陳文義。有薰曰,攻狄三月不克,則可知將驕而兵怠,故魯連激田單敵愾之義,張拳冒刃,竟使狄人乃下者,向使魯連,若無一言之激動,則亦何能致此乎?雖以工夫上言之,有激厲奮發之心,然後聖學將就,自底緝熙之域矣,可不懋哉,可不懋哉?上曰,參贊官讀之。東健讀奏一遍訖,命陳文義。東健曰,孟嘗君不過列國之相,而以其好客之故,能致天下之士。由是以觀之,人君好賢,則四方之賢者,皆將于于然來,布列朝廷矣。此等處深留聖念,恐好矣。上掩卷,命史官就座。仍命退,諸臣以次退出。
上在昌德宮。停常參·經筵。
尹致秀啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
洪祐喆啓曰,明日再明日齊陵忌辰祭齋戒,正日相値,視事頉稟之意,敢啓。傳曰,知道。
又啓曰,明日召對,取稟。傳曰,爲之。
金左根啓曰,右承旨金大根,今日不爲仕進,卽爲牌招,何如?傳曰,允。
傳于尹致秀曰,召對入侍。
傳于金左根曰,讀券官朴綺壽,命官爲之。
傳于金左根曰,二十二日眞殿茶禮,自內親行矣,時原任大臣·閣臣·宗親·儀賓二品以上入參。
金大根啓曰,行大司憲李羲準,執義韓宓履,掌令李珽·金基煥,持平韓致容·宋顯洙牌不進,監察茶時之意,敢啓。傳曰,知道。
以大司諫李祖榮,司諫李光載,獻納徐有薰,正言南性敎·朴商壽,執義韓宓履,掌令李珽·金基煥,持平韓致容·宋顯洙牌不進罷職傳旨,傳于金大根曰,只推。
金左根,以弘文館言啓曰,下番無他推移之員,不得已以上番姑降入直之意,敢啓。傳曰,知道。
又以弘文館言啓曰,下番姑降入直,事甚未安。修撰沈承澤,副修撰洪永圭,竝卽牌招,以爲推移入直之地,何如?傳曰,允。
尹致秀,以兵曹言啓曰,今日秋到記命官試取時,標信已下,侍衛齊待,而五衛將不卽待令,揆以事體,極爲駭然。當該五衛將申彦模·裴相鉉,竝汰去,何如?傳曰,允。
傳于金東健曰,科次入侍。
尹致秀,以禁衛營言啓曰,本營中軍,今當差出,而擬望之人乏少,外任竝擬,何如?傳曰,允。
金大根,以義禁府言啓曰,時囚罪人金用基,杖一百流三千里定配,吳致慶,杖七十徒一年半定配,李承德,杖一百流三千里定配照律公事判付內,依允。竝功減一等事,命下矣。金用基功減一等,杖一百收贖,告身盡行追奪,江原道江陵府臨溪驛,徒三年定配。吳致慶功減一等,杖六十收贖,告身盡行追奪,忠淸道鴻山縣宿鴻驛,徒一年定配。李承德功減一等,杖一百收贖,告身盡行追奪,忠淸道忠州牧用安驛,徒三年定配,而各以議啓內辭意,具罪目,金用基·吳致慶等,依例發遣府書吏,押送于各其配所,李承德,依例發遣府羅將,押送配所,何如?傳曰,允。
領敦寧趙萬永箚曰,伏以,臣父祖墳山,在於永平·原州等地矣。年久曠省,墓莎多縮,及此加土,情理甚切。況臣狗馬之齒,已垂頹景,幾何不振作不得,請暇亦難乎哉?第臣身縻元戎,在例不可告由,若於此時,獲蒙體諒而許解,則在臣分可以任便來往,在國體可以無墜古規。玆敢略入文字,備陳情實。伏乞聖明,俯賜鑑照,特遞臣戎垣之任,仍許旬餘之暇,俾伸至情,千萬顒祝。取進止。答曰,省箚具悉卿懇。卿其勿辭,從便往來。仍傳于金左根曰,此批答,遣史官,傳諭于領敦寧。
大護軍朴綺壽疏曰,伏以,臣於春到記時讀券官蒙點,而旋有命官爲之之命,格例所拘,不敢奉行,至於呈疏,而未承兪音,故黽勉擧行矣。今日事恰同於春時,顧臣不敢冒當之義,前後無間,玆敢短章陳籲。伏乞聖明,亟賜變通,以存公格焉。臣無任云云。答曰,省疏具悉。卿其勿辭擧行。
庚子九月二十一日辰時,上御熙政堂。召對入侍時,參贊官尹致秀,直閣徐有薰,侍讀官李正履·林肯洙,記事官徐相敎,記注官李昌廷,記事官李昌祖,各持史略第一卷,以次進伏訖。上曰,史官分左右。上開卷,命讀之。正履讀自時邑入,至終於薛。上曰,止之,文義陳之。正履曰,孟嘗以薛邑之君,出錢貸民而收其息,爲此市井猥瑣之事,馮驩之焚卷則是矣。臣見馮驩傳,驩之言曰,臣爲市義。市義二字,臣尤以爲大段非矣。市者,小民相與交易之事也。君以是市於民,則民以是望於君,是上下交征利也,其可乎?然馮驩之言則非也,而其效見於當日矣。孟嘗得罪於齊,而去之薛邑,薛邑之民,奔走來迎於道,蓋不忘焚券之惠也。今之守令,有能蠲減民役,或捐己廩以惠民者,則其民久久而不能忘其惠,此與馮驩市義之事雖異,而民情則一也。以此觀之,人君苟施大德惠於民,則民之感戴其上,恩浹於骨髓者,豈有極哉?臣因此文義,有所仰陳者矣。屢年歉荒,民皆顚連離散,不得保其生,今幸遇無前之豊年,民將享太平之樂矣。臣聞鄕里民情,則小民當此豊登,其苦有甚於荒年,蓋屢年停退之還穀及未納之身布,鄰里流亡之役,同時竝督,急如星火,一年所作之農穀,盡納之官,而無一月之食,歉餘之民,將何以保其生,而享有太平之樂乎?爲官長者,惟當刻期催督,急如星火,惟恐上供之或後者,乃其職耳,不敢一毫議及於蠲減停緩之事。此則惟在於爲民父母之君上,深察小民之情於常法之外,每有以寬緩之,或施蠲減之惠,或下緩期之令,則民可以遂其生,而保有豊年之樂矣。語曰,能寬一分,則民受一分之惠。此我殿下所當體念者,臣竊有望矣。上曰,下番讀之。肯洙讀一遍訖,命陳文義。肯洙曰,馮驩之初置傳舍也,孟嘗君聞其三歌而不悅,及其往薛邑,使民受惠而親上使君,市義而揚聲,而孟嘗君則以當時四公之貴,有薛邑萬戶之封,猶爲不足,貸民取息,此不過聚斂之臣,固不足論也。若以齊大夫言之,則釐子乞之收其賦稅於民,受以小斗,與以大斗,行其陰德,由是得衆,孟嘗君之所貸錢者,豈不有愧於釐子乞哉?夫財者出於民,而民之所資生者也。人君苟能薄於己而厚於民,則人心悅服,財用豊足,以致民國之安樂,而若論薄己厚民之道,則毋過節儉二字矣,伏願體念焉。上曰,閣臣讀之。有薰讀奏一遍訖,命陳文義。有薰曰,孟嘗君之貸錢息利,誠甚非矣。菜邑之捧,足以供賓客,而至有貸錢而息利者,誠非矣。驩之取卷燒之,可見惠及於民也,推玆以究,蓋其惠澤下究,則下民親於上。在今日亦所澄省者,惟聖明留念焉。上曰,參贊官讀之。致秀讀奏一遍訖,命陳文義。致秀曰,今日自止,別無可達矣。上掩卷,命史官就座。又命退,諸臣以次退出。
庚子九月二十一日酉時,上御熙政堂。秋到記科次入侍時,行左承旨金東健,假注書金昌秀,記注官李東韻,記事官李昌祖,讀券官行大護軍朴綺壽,刑曹參判金興根,工曹參判趙秉龜,對讀官行副護軍林翰鎭·金箕晩,司諫院獻納徐有薰,司果洪在龍,以次進伏訖。上曰,史官分左右,科次爲之。在龍進前讀奏第一張訖,綺壽曰,第一張當書何等乎?上曰,第一張以正三下書之,第二張以草三下書之,其餘三張,竝次上書之。綺壽書等訖。東健曰,拆榜,何以爲之乎?上曰,第一張上之。東健跪授夾侍,夾侍奉進,上親拆第一張,祕封還下,東健次第讀奏封內訖。綺壽曰,預次二張,以外書之乎?上可之。仍命書傳敎曰,秋到記講居首略幼學韓應淳,製述居首箋正三下進士朴斅黙,竝直赴殿試,講之次略幼學李益鉉,製述之次草三下生員鄭鴻淳,竝直赴會試,講之次略幼學宋秉觀等二人,製述之次次上進士朴會臣,竝給二分,講之次略幼學金琦鉉等十六人,粗幼學李應溥等六人,製述之次次上進士申在協等二人,竝令該曹考例施賞。又命書傳敎曰,入格儒生明日延英〈門〉外施賞。又命試官先退,又命史官就座。命退,承史以此退出。
上在昌德宮。停常參·經筵。
洪祐喆啓曰,明日召對,取稟。傳曰,爲之。
金大根啓曰,行大司憲李羲準,執義韓宓履,掌令李珽·金基煥,持平韓致容·宋顯洙呈辭,監察茶時之意,敢啓。傳曰,知道。
尹致秀啓曰,訓鍊大將趙萬永加土事,永平·原州等地,今方下去矣。所佩命召,來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,摠戎使兼察。
又啓曰,訓鍊大將,摠戎使兼察事,命下矣。兼察訓鍊大將李惟秀,卽爲牌招,聽傳敎,何如?傳曰,允。
傳于尹致秀曰,召對入侍。
注書徐相敎病,代以金錫模爲假注書。
以修撰沈承澤,副修撰洪永圭牌不進罷職傳旨,傳于洪祐喆曰,只推。
兵曹,以趙元錫爲禁衛中軍。
金東健,以戶曹言啓曰,時御所內各司,依定式,發遣本曹正郞臣尹致英與兵曹參議臣金洛龍,佐郞臣張鉉喆,東所衛將臣金達衡,西所衛將臣安宅臣,南所衛將臣申序敎,北所衛將臣金益鍾,眼同看審後,有頉處別單書入,而修改則擇日擧行之意,敢啓。傳曰,知道。
尹致秀,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,本曹正郞趙道淳,身病猝重,屢度呈狀乞遞,宿衛重地,不可久曠,今姑改差,何如?傳曰,允。
庚子九月二十二日辰時,上詣眞殿。茶禮親行入侍時,行都承旨金左根,行左承旨金東健,右承旨金大根,左副承旨尹致秀,右副承旨吳取善,同副承旨洪祐喆,記事官徐相敎,假注書金昌秀,別兼春秋洪在龍·鄭基世,原任提學朴綺壽,檢校直提學徐憙淳,直提學金興根·趙秉龜,原任直閣金鼎集,直閣徐有薰,原任待敎李憲瑋,檢校待敎金學性·金洙根·南秉哲,以次侍立。時至,上具翼善冠·衮龍袍,出幄次。通禮導上詣版位。通禮啓請鞠躬四拜興平伸,上行四拜禮,大臣二品以上皆行四拜禮。通禮導上詣盥洗位,盥洗訖。通禮導上詣第一室尊所,執樽擧內羃,通禮導上詣位前跪。祐喆奉香,左根奉爐,三上香,仍行奠爵,祐喆奉爵,左根奠爵,次詣第二室第三室如右禮。通禮導上降復位,啓請鞠躬四拜,上行四拜禮,二品以上皆行四拜禮,禮畢。通禮導上還入幄次。諸臣以次退出。
庚子九月二十二日辰時,上御熙政堂。召對入侍時,參贊官尹致秀,侍讀守李正履·林肯洙,檢校待敎南秉哲,假注書金昌秀,別兼春秋洪在龍·鄭基世,各持史略第一卷,以次進伏訖。上曰,史官分左右。上曰,玉堂讀之。正履讀自襄王卒,至建共者客耶?上曰,止之,文義陳之。正履曰,此章別無文義之可陳,其時大國,惟秦及齊楚耳,其前周室雖微,猶保有天下之名,自赧王入秦以後,西周君東周君之號,不絶如綫矣。然使齊楚諸國而存者,則天下猶是周之天下也,楚旣擧國而輸之秦矣。與秦抗者,獨一齊國耳,今齊又滅矣,則擧天下皆秦也,非周也。以當日之得失論之,此章中齊之不助五國攻秦,是大段失計也。使齊能合五國攻秦,以成合從之勢,則是天下猶有可爲之機也,故其時合從之人,欲合六國而攻秦,蘇秦之論,是也。連衡之人,欲合六國而事秦,張儀之論,是也。上問連衡之衡,臣曰是衡字,而音如從橫之橫也。齊與五國,朝從蘇秦之謀而議攻秦,暮從張儀之說而議事秦,如是無定計,未有不敗者也。凡謀國制敵,必先有定計,然後可以成功,如齊與五國之事,可以鑑矣。臣又起伏曰,日前筵席,以文義下詢之事,仰陳矣。凡講討之際,必上下酬酢,交相質問,然後始有資益矣,望殿下益加體念焉。上曰,下番讀之。肯洙讀奏一遍訖。命陳文義。肯洙曰,此以冬夏之日,諭兩人愛畏之不同也。蓋冬日溫和,人皆愛之,故野人有炙背獻曝之誠,夏日炎赫,人皆畏之,故葩經著憚暑如熏之語。今此冬日可愛,言其趙襄之偏於溫和也,夏日可畏,譏其趙盾之過於嚴厲,各有偏勝之患,俱失中和之道,此不足論也。若以天道言之,則春之爲氣,氤氳和平,藹然爲生物之盛德,豈非極好底氣像,而未有秋序嚴肅之氣,則無以遂百物而成歲功,故春以和之,秋以肅之,此天之所以造生成不可偏廢者,而人君之體天行道,亦當以春生秋肅,爲造化之權也。伏願體念焉。上曰,閣臣讀之。秉哲讀奏一遍訖,命陳文義。秉哲曰,上下番儒臣備陳無餘,臣無容更達矣。上曰,參贊官讀之。致秀讀奏一遍訖,命陳文義。致秀曰,豫讓先事范中行氏,旣敗,復事智氏,能殺身成仁矣,死而靡悔,故謂之以再嫁之烈女矣。蓋欲求立節死義於板蕩之時,必自犯顔諫諍於平常之日,人臣之節義,在於君上導率之如何,伏願深察焉。上掩卷,命史官就座。仍命退,諸臣以次退出。
上在昌德宮。停常參·經筵。
洪祐喆啓曰,明日常參·經筵,取稟。傳曰,停。召對爲之。
尹致秀啓曰,行大司憲李羲準,執義韓宓履,掌令李珽·金基煥,持平韓致容·宋顯洙呈辭,監察茶時之意,敢啓。傳曰,知道。
傳于洪祐喆曰,召對入侍。
傳于洪祐喆曰,都承旨·右承旨·右副承旨竝許遞,前望單子入之。
兵曹口傳政事,護軍單金左根。
尹致秀,以兵曹言啓曰,今九月二十一日武臣堂上祿試射,以後日退行事,草記蒙允矣。今二十四日設行之意,敢啓。傳曰,知道。
庚子九月二十三日辰時,上御熙政堂。召對入侍時,參贊官洪祐喆,侍讀官李正履,檢討官沈承澤,直閣徐有薰,假注書金錫模,記注官李東韻,記事官吉履元,各持史略第一卷,以次進伏訖。上曰,史官分左右。上曰,上番讀之。正履讀自襄子立伯魯之孫,至以擯秦。上曰,止之,文義陳之。正履曰,臣於昨筵,以合從連衡之得失,仰陳矣。以天下之大勢言之,合六國以攻秦,是乃六國之長策也,天下之大計也,而臣則以爲,合從之計,決不成也。夫爲天下之事者,必有憂天下之心,而其人必有動天地貫金石之誠意,然後始可以做得天下之事矣。蘇秦一游說客耳,困而歸家,見辱於家人,其心只欲掠取六國相印,歸而誇耀於鄕里而已。其人鄙下旣如此,決無憂天下之志,貫金石之誠矣,如是而豈能做得天下之事業哉?未久蘇秦去趙而從約解,大槪天下之事,以誠爲本。因又起伏曰,臣以文義下詢事,連日陳白,未蒙開納之聖敎,臣非不知瀆撓之爲懼,而又此陳白者,苟於聖學,有一分資益之道,則臣等雖在外,當犯顔直言,況咫尺筵席,若以此事陳白,以爲不敢,則豈可冒添爲論思之任哉?臣等俱是鹵莽,方其挾冊登筵也,略究一二文義而入來,其他疑晦不通處實多矣。自上若抽問文義於臣等,則臣等於其不通處,互相質問論辨,而於臣等,所益必多矣。臣等所不通處,直以不通仰對,亦是無隱之義也。伏願殿下留念焉。上曰,下番讀之。承澤讀奏一遍訖。上曰,文義陳之。承澤曰,此時六國之離合不一,或從或衡,俱無久計,若究其故,則說者聽者,只知有利,不知有義而然也。苟能修德而倡義,志在尊攘,則合從之謀,豈有不成之理?直不過詐力相加,利害相誘,其始也無固結之勢,其終也生疑懼之心,離合紛紛,國無定計,安得免竝呑之勢乎?由是觀之,專趨利害,不計理義,則衆心必不附,而百事必不濟矣。上曰,閣臣讀之。有薰讀奏一遍訖。上曰,文義陳之。有薰曰,此章非但文小,上下番儒臣旣已盡達,臣無容更達。上曰,參贊官讀之。祐喆讀奏至無爲牛後。上曰,止之,文義陳之。祐喆曰,臣亦無可達矣。上掩卷,命史官就座。仍命退,諸臣以次退出。
上在昌德宮。停常參·經筵。
夜自三更至二十五日開東,灑雨下雨,測雨器水深七分。
尹致秀啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
傳于尹致秀曰,召對入侍。
傳于尹致秀曰,左承旨許遞,前望單子入之。
承旨前望單子入之,沈宜臣·金鼎集·金公鉉·曺錫亨落點。
傳于尹致秀曰,承旨房望,順房爲之。
尹致秀啓曰,新除授承旨曺錫亨,方在罷散被謫蒙放中,何以爲之?敢稟。傳曰,蕩滌敍用。
又啓曰,新除授左副承旨金公鉉,同副承旨曺錫亨,竝卽牌招,何如?傳曰,允。
又啓曰,同副承旨曺錫亨,時在京畿驪州地,斯速乘馹上來事,下諭,何如?傳曰,允。
以咸鏡監司鄭元容狀啓,吉州牧使任泰瑛,母病添劇,呈狀乞遞,不得已罷黜事,傳于尹致秀曰,令該曹口傳各別擇差,當日下送。
吏曹口傳政事,以趙存卿爲吉州牧使。
備忘記,吉州牧使趙存卿下直,長弓一張,長箭一部,片箭一部,筒兒一箇賜給。
尹致秀啓曰,行大司憲李羲準,執義韓宓履,掌令李珽·金基煥,持平韓致容·宋顯洙牌不進,監察茶時之意,敢啓。傳曰,知道。
以大司諫李祖榮,司諫李光載,獻納徐有薰,正言南性敎·朴商壽,執義韓宓履,掌令李珽·金基煥,持平韓致容·宋顯洙牌不進罷職傳旨,傳于尹致秀曰,只推。
尹致秀,以奉常寺都提調·提調意啓曰,東耤親耕田所種皮唐黍打作,則所出爲一石二斗,豆打作則所出爲十三斗,太打作則所出爲十四斗之意,敢啓。傳曰,知道。
金公鉉,以備邊司言啓曰,卽見東萊前府使李明迪狀啓,則以爲,倭館東館開市廳,西館東大廳西行廊及宴廳北門,幾多朽傷頹壓,而訓導玄學魯捐出私財,一新修改,所費至爲千有餘金,爲公出力,極爲嘉尙。該訓導與監役之府校具鳳祥·文進烈等酬勞之典,請令廟堂稟處矣。今此訓導之不煩公費,捐財繕宇,合有酬奬之典,該訓導玄學魯,令該院考例施賞,監董府校等,事異公幹,置之,何如?傳曰,允。
又以禁衛營言啓曰,本營千摠申觀浩,身病猝重,勢難察任,改差,何如?傳曰,允。
又以禁衛營言啓曰,騎士都試時優等人,別單書入之意,敢啓。傳曰,知道。
庚子九月二十四日辰時,上御熙政堂。召對入侍時,參贊官尹致秀,侍讀官李正履,檢討官沈承澤,檢校待敎李㘾,假注書金昌秀,記注官李昌廷,別兼春秋鄭基世,各持史略第一卷,以次進伏訖。上曰,史官分左右。上曰,玉堂讀之。正履讀自六國從合,至宗族朋友。上曰,止之,文義陳之。正履曰,樂富貴而惡貧賤,人之常情也。然富貴而只以車馬僕從之華侈,夸耀於鄕里者,尤是世俗兒童之見也。蘇秦之心,只因富貴起見,而其以前倨而後恭,譏笑其妻嫂者,其意尤鄙淺不足道矣。小學曰,肥馬與輕裘,揚揚過閭里,雖得市意憐,還爲識者鄙,以今時俗言之,鞍馬騶從,軒奕塞路,兒童走卒,嘖嘖稱歎,而不知稱歎之中,亦自有識見之人,評論其是非賢否也,究竟於其身,何益哉?故士不以富貴貧賤動其心,或富貴而亦不以輿馬僕從之華侈爲能事者,其人始可用也。上曰,下番讀之。承澤讀奏一遍訖,命陳文義。承澤曰,此節藺相如之事,楊氏非之,至比於暴虎憑河之勇,而朱子之說,則以楊論爲過情,以相如爲善處。臣愚亦以爲,楊氏之論,莫省所由,若使相如,奉璧入秦,不得受十五城而虛還,則趙國之貽笑諸侯,當如何哉?雖璧與首俱碎,誓不納秦者,相如之所以爲不辱君命也。至於與廉頗引車避匿之事,實出國耳忘私之心,有非常人之所能行也。以若强秦竝呑之威,尙不敢加兵於趙,則豈可遽然非議於千載之下耶?大抵當此之時,趙國之所以倚重維持,只是廉·藺之作將相耳。人才之於國家,顧不重歟?上曰,閣臣讀之。㘾讀奏一遍訖,命陳文義。㘾曰,相如。廉頗之事,下番儒臣旣已陳之,而其云先國家後私仇者,正得人臣先公後私之義,至於趙括之徒,能讀父書,不知合變,有將如此,將焉用之?此等處足以見用人進退之法,伏願留念焉。上曰,參贊官讀之。致秀讀奏一遍訖,命陳文義。致秀曰,文義之敷衍,不如難疑之問答,下番玉堂所奏楊氏註說貶藺相如,相如之事,若無所失,而楊氏之說,固是可疑,聖問之及此,蓋以是也。自止旣多,文義亦多,而史之書法,不出於是非褒貶,俯詢而質疑,則儒臣·閣臣皆讀書博識之士,將剖拆詳奏,伏願下詢焉。正履曰,藺相如完璧之事,楊氏非之,而以臣愚見,相如若以君之命,奉璧以獻于秦,則獻之可也。不然而秦初欲以十五城易璧,城不出而璧亦失,則是以全趙與秦也。夫璧,小物也,不足惜,而以君命奉璧而往,棄璧而還,將何以復命於其君哉?此相如所以寧以璧與頭俱碎,而不欲付之於秦也。若澠池之會賤血之言,此直是戰國俠士之習氣,楊氏之言,亦或是矣。又曰,至於藺相如·廉頗相與解仇之事,可謂卓然矣。相如之引車避匿,固是寬厚長者之事,而廉頗之負荊謝罪,尤見休休大臣之量,蓋兩人之心,一是爲國而忘其私也,故宋之賢宰相,上殿各持異論,下殿不失和氣,古人以椎車子爲譬,其心皆主於車行而已。相如·廉頗之事,皆足爲後世人臣之法矣。上掩卷,命史官就座。仍命退,諸臣以次退出。
上在昌德宮。停常參·經筵。
藥房提調洪敬謨,副提調金鼎集啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃〈殿〉氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味君子湯,依前方五貼製入事,榻前下敎。
尹致秀啓曰,明日常參·經筵,取稟。傳曰,停。
金公鉉啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
沈宜臣啓曰,右副承旨洪祐喆,今日不爲仕進,卽爲牌招,何如?傳曰,允。
傳于金公鉉曰,兩司諸臺竝許遞,前望單子入之。
金公鉉啓曰,大司憲·執義·掌令二員·持平二員未差,監察茶時之意,敢啓。傳曰,知道。
臺諫前望單子入之,大司憲李羲準,大司諫李在鶴,執義柳幼麟,司諫金德喜,掌令金逸淵·柳可均,獻納沈承澤,持平金仁根·成近默,正言趙秉恒·李濟達落點。
吏曹口傳政事,直閣單徐有薰。
金公鉉啓曰,新除授獻納沈承澤,方在居中,正言趙秉恒,以前任北靑府使,亦在解由未出中,何以爲之?敢稟。傳曰,蕩滌勿拘。
又啓曰,獻納沈承澤,旣在闕中,不爲肅謝,直爲出去,事甚未安。推考,何如?傳曰,允。
又啓曰,卽者義禁府都事來言,時囚無得過三日滯囚,曾有定式矣。時囚罪人李周膺,當爲捧供,而判義禁李羲甲,同義禁李鼎臣,俱有身病,朴來謙差祭,徐念淳受由在外,不得開坐云。判義禁李羲甲,同義禁李鼎臣,竝卽牌招,以爲開坐之地,何如?傳曰,允。
又啓曰,判義禁李羲甲,同義禁李鼎臣,牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
尹致秀,以弘文館言啓曰,修撰南秉哲,副修撰李㘾內閣進,修撰一員未差,下番闕直,事甚未安。副修撰洪永圭,卽爲牌招入直,何如?傳曰,允。
以右副承旨洪祐喆牌不進罷職傳旨,傳于金公鉉曰,只推。
以副修撰洪永圭牌不進罷職傳旨,傳于尹致秀曰,只推。
尹致秀,以內醫院都提調·提調意啓曰,駞駱粥,自十月初一日當爲封進,依前例擧行事,預爲分付司僕寺之意,敢啓。傳曰,知道。
金公鉉,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,內禁衛將金鍵,病難供職,呈狀乞遞,改差,何如?傳曰,允。
又以兵曹言啓曰,來十月·十一月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
上在昌德宮。停常參·經筵。
金鼎集啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
金公鉉啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
金鼎集啓曰,右承旨尹致秀,右副承旨洪祐喆,今日不爲仕進,竝卽牌招,何如?傳曰,允。
傳于金鼎集曰,右承旨·右副承旨竝許遞,前望單子入之。
承旨前望單子入之,洪祐順·金學性落點。
金鼎集啓曰,新除授右承旨金學性,左副承旨洪祐順,竝卽牌招,何如?傳曰,允。
傳于金學性曰,九日製明日爲之,弘文提學,待明朝牌招。
傳于金學性曰,弘文提學有闕之代,前望單子入之。
弘文提學前望單子入之,趙秉鉉落點。
掌令金逸淵啓曰,臣言議風采,本不合於淸朝耳目之任,而掌憲除旨,忽下於千萬夢想之外,感恩怵義,雖不得不張皇出肅,少伸叩謝之忱,而第臣於本府,已經亞憲,揆以公格,不可冒據,請命遞斥臣職。答曰,依啓。
獻納沈承澤啓曰,臣之言議風采,本不合於淸朝耳目之任,而納言除旨,忽下於千萬夢想之外,感恩怵義,雖不得不張皇出肅,而臣於合啓句語中,竊有區區私義之不可聯參者,曾叨臺職,輒蒙恩遞,今臣處義,宜無異前,請命遞斥臣職。答曰,依啓。
金學性啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,執義金樂壽,司諫金圭瑞,掌令李垿·李殷相,持平朴心壽·柳榮河,獻納金基周落點。
金公鉉啓曰,新除授掌令李殷相,方在居中,何以爲之?敢稟。傳曰,蕩滌。
行大司憲李羲準,大司諫李在鶴,校理李正履,正言趙秉恒·李濟達等啓曰,請書九亟施追奪官爵之典。措辭見上答三司曰,不允。
行大司憲李羲準,大司諫李在鶴,正言趙秉恒·李濟達等啓曰,請物故罪人國榮亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。
大司諫李在鶴,正言趙秉恒·李濟達等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
大司諫李在鶴,正言趙秉恒·李濟達等啓曰,新除授司諫金德喜,時在京畿富平地,司憲府執義柳幼麟,時在忠淸道忠州地,掌令柳可均,時在平安道寧邊地,持平金仁根,時在京畿驪州地,持平成近默,時在果川地,請竝斯速乘馹上來事,下諭。答曰,下諭事,許遞。前望單子入之。
金公鉉啓曰,今日臺啓中下諭啓辭,初不書入,未及一體承批,臣之矇然捧入,不勝惶悚。原啓辭,今方修正以入,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
兵曹口傳政事,副護軍單洪祐喆。
金公鉉啓曰,判義禁李羲甲,同義禁李鼎臣,再牌不進推考傳旨,今方捧入,而開坐命下之後,連事違召,無意承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,牌招。
金鼎集啓曰,今二十八日,祿都目政事爲之之意,敢啓。傳曰,知道。
傳于金鼎集曰,發遣吏郞,諸執事淸齋與否,摘奸以來。
金學性,以弘文館言啓曰,應敎·校理一員,修撰一員未差,修撰南秉哲,副修撰李㘾內閣進,下番闕直,事甚未安。副修撰洪永圭,旣有只推之命,與副應敎曺雲承,副校理趙啓昇·林肯洙,竝卽牌招,以爲推移入直之地,何如?傳曰,允。
又以司譯院都提調·提調意啓曰,因備邊司草記,東萊訓導玄學魯,以倭館修改之勞,自該院論賞事,允下矣。似此效勞,每有加資之例,今亦依此施行。漢學堂上譯官金逵永,適有可紀之勞,堂下譯官朴頤性,淸學譯官崔勳,履歷旣優,俱合任使,竝施加資之典,何如?傳曰,允。
又以觀象監提調意啓曰,本監最緊方書購來者,納于本監,則自本監草記請賞,曾有先朝受敎定式矣。本監天文學方書,帙數不多,每當試取及考閱之際,事甚苟艱矣。本監官生朴鍾大購得儀象,考成一帙,納于本監,在前如此之人,多有施賞之例,本監官生朴鍾大,自本監依願施賞,而係是恩典,不敢直請,上裁,何如?傳曰,依願施賞。
義禁府啓目,延豐前縣監姜彝九原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,定平府使李周膺原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
上在昌德宮。停常參·經筵。
金學性啓曰,明日召對,取稟。傳曰,爲之。
又啓曰,來初一日輪對日次,而宗廟冬享大祭齋戒相値,頉稟之意,敢啓。傳曰,知道。
洪祐順啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
金公鉉啓曰,禁衛大將李完植,摠戎使李惟秀,以東·南關王廟獻官,今方受香出去矣。所佩命召及密符,竝來請還納,何以爲之,而將兵之任,不可一刻無摠察之人,李惟秀兼察訓鍊大將之任,亦不可無摠察之人,何以爲之?敢稟。傳曰,仍佩往來,御將兼察。
又啓曰,禁衛大將,摠戎使兼察,訓鍊大將,御將兼察事,命下矣。兼察禁衛大將摠戎使訓鍊大將金祖根,卽爲牌招,聽傳敎,何如?傳曰,從事官發牌聽傳敎。
傳于金學性曰,禮房承旨馳詣受香諸處,奉審摘奸以來。
傳于金鼎集曰,都承旨持此御題,與弘文提學,偕往泮宮,試取以來。
金鼎集啓曰,都承旨與弘文提學,偕往泮宮試取事,命下矣。行都承旨沈宜臣,不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于金學性曰,玉堂有闕之代,前望單子入之。
玉堂前望單子入之,應敎韓宓履,校理李殷相,修撰沈承澤落點。
掌令李殷相啓曰,臣言議風采,本不合於淸朝耳目之任,而掌憲除旨,忽下於千萬夢想之外,感恩怵義,雖不得不張皇出肅,少伸叨謝之忱,而第臣於本府,曾經亞憲,揆以公格,不可冒據,請命遞斥臣職。答曰,依啓。
執義金樂壽,校理李正履,正言李濟達等啓曰,請書九亟施追奪官爵之典。措辭見上答三司曰,不允。
執義金樂壽,正言李濟達等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。
執義金樂壽啓曰,請古今島爲奴罪人韓鼎鎭,亟令王府,更爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上新除授掌令李垿,時在京畿高陽地,持平朴心壽,時在始興地,請竝斯速乘馹上來事,下諭。答府曰,不允。下諭事,許遞。
正言李濟達啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上新除授獻納金基周時在忠淸道忠州地,請斯速乘馹上來事,下諭。答院曰,不允。下諭事,許遞。
以副應敎曺雲承,副校理趙啓昇·林肯洙,副修撰洪永圭牌不進罷職傳旨,傳于金學性曰,只推。
以司諫金圭瑞,正言趙秉恒牌不進罷職傳旨,傳于洪祐順曰,只推。
沈宜臣啓曰,臣與弘文提學,偕往泮宮,九日製儒生試取,則收卷爲二百九張矣,捧入之意,敢啓。傳曰,知道。
傳于沈宜臣曰,九日製賦,居首三下進士申轍求,直赴會試,之次草三下進士金世均給二分,之次次上生員姜箕鎭等三人,各奎章全韻一件賜給。
傳于沈宜臣曰,入格儒生,明日延英門外施賞。
傳于洪祐順曰,中官崔永權,令該府嚴刑準三次,珍島郡金甲島定配。
沈宜臣,以吏曹言啓曰,今此宗廟冬享大祭終獻官,前承旨金東健改付標以入,而時無職名,令該曹口傳付軍職,何如?傳曰,允。
兵曹口傳政事,護軍單金東健。
金學性,以弘文館言啓曰,下番闕直,事甚未安。副應敎曺雲承,副校理趙啓昇·林肯洙,副修撰洪永圭,旣有只推之命,竝卽牌招,以爲推移入直之地,何如?傳曰,允。
又以奉常寺都提調·提調意啓曰,本寺正柳榮河,以東籍田粢盛穀監穫事,出去矣。昨日受點於臺職,而監穫方張之時,勢有所難便,今姑仍任本職,何如?傳曰,允。
義禁府啓目粘連,向前李周膺亦,還穀之以色落偸出,固是吏鄕之作奸,而置而不問,矇然莫察,均有其罪是白遣,倉穀之使吏充數,鄕任之違法捧價,邑民採金之懲贖,營牟作錢之取剩,名色俱屬不正,罪犯有難或恕。以此照律,何如?判付啓依允。又啓目粘連。向前姜彝九亦,官庭悖說,雖難厚恕,人命至重,豈容濫殺?旣係非法,自有當律。以此照律,何如?判付啓依允。又啓目,豐川府使李勉大原情云云。傳旨內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付啓依允。又啓目,北靑前前府使金穰根原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。
大司諫李在鶴疏曰,伏以,臣年來病淹,杜蟄無省,間聞國有鞫獄,閱月盤訊,凶逆奸賊,次第伏誅,大義斯明,輿憤少伸,而根窩纔露,窮覈無階。情節昭著,忍杖徑斃,妖要亂領,莫施典刑,神人痛惋,容有其極?臣於是時,猥忝言官,益激沐請之悃,粗效輿討之義,而誠未格天,但奉例批,退而慙恧,靡所容措。仍伏念,臣自夏徂秋,一病冞長,泄痢交作,食飮全却,寒熱無常,氣血俱鑠,奄奄有莫保難支之勢。日昨强赴,未免觸傷,諸症越劇,頹貼床笫,時月之間,蠢動無望,合辭方張,瘝職益懼,玆不得不疾聲哀鳴。伏乞聖慈,俯賜鑑諒,鐫斥臣職,仍治臣慢瀆之罪,以安微分,不勝幸甚。臣於丐免之章,不宜贅他,而悁妄之性,素有蓄積,漸至於按抑不得,冒死尾陳,惟聖明垂察焉。臣竊惟,今日國事,百度隳弊,毛髮俱病,上下憂勤,莫之收拾,遑遑汲汲之狀,前後進言者,已條陳而枝列之矣,臣不復覼縷爲也。最是朝象渙散,難見寅協之美,言路壅塞,未聞謇愕之來,貪墨成風,民生困瘁,擧措失宜,人心走背,已具危亂之形,寧不大可懼哉?然其所以致此者,亦非一朝一夕之故,寔由奸凶之專擅國柄,蠹害積久,莫敢誰何耳,其將一任縱肆,坐視危亂,終不得各罪其罪,流放竄殛,則天討無所行也。噫嘻,判府事李止淵,吏曹判書李紀淵,奸人也,凶物也,廁遊士友之末,生涯只是酒博,寄托齋學之間,伎倆不離騙儈,圖占科第,莫顧廉恥,畢竟指目,言之悖鄙。惟其爲人,狡黠鷙譎,工於窺覘,善用機術,靦然面目,能事闔捭,薄記是醜,誣世以似是之論,發言便僞,罔人以不測之計,遭會明時,過被拂拭,隆渥厚澤,冠於廷紳。圖報之誠,宜倍於人,而若固有之,愈益驕濫,駸駸焉門戶稍成,則遂敢嵬然自大,漸肆手勢,善類之不欲納交,媢嫉而擠陷之,異趣之惟知逐臭,援引而黨結之。貪天爲功,徧沽恩德,暗地陰傷,自顯威權,得歡其心,榮利隨後,纔忤其志,坑坎在前,虺毒蜮射,揣摩衾床,發無不中,捷於影響,梟吟獍答,唱和篔箎,事無不遂,逞其願欲。於是乎鉗制一世,恣行胸臆,剡注用捨,倡爲不越公議之論,而公議云者,自其口出也。讜言直聲,怵以嘗試挾雜之目,而挾雜云者,恐其身之觸也。朝象安得不渙散,言路安得不壅塞乎?豊其衣食,贍其財用,則賣鬻官爵,翻竭公貨,營厥塚墓,廣厥第宅,則覬覦禁地,鏟掃殘戶。與之分利,貪藩黷倅,博得褒譽,稍欲節愛,廉官淸吏,卽見黜逐,民生由是而困瘁,人心由是而走背,富民賞典,援特敎而爲例,退吏詞訟,指淸銜而分付。相業之露出眞面,令人代羞,御眞奉安,所重,何如,而望廟樓改建工費,敢言不費經用,私財磨勘,私財果從何出,而國體之虧損,更無餘地,本領之傾詭莫掩,做措之破綻如此,滿朝側目,亶出公憤。八方扼腕,非爲私怨,而都無忌憚,饕餮不已,父子兄弟之至蔭仕而拾芥淸顯,族戚姻婭之曁武班而汲綆膴腆,奄成一門朝廷,坐享諸路輦輸,果有何勞勩事功,消受此大福而然乎?決知無其理,則只是天生大奸,厲鍾至凶,禍我國家,亂我世道,流毒之深,殆有甚於兵燹之連,饑饉之荐,實亦一番氣數之若不可免,而念其濟惡稔惡,三十年于玆矣。推之天理,參以人事,固知自速殃咎,殄滅無遺,而朝廷寥寥,遂無一言爲殿下暴陳,則後之議今,當爲何許時也?孔子去一亂政大夫,魯大治,今此奸凶,不特亂政而已,又非止一大夫也,豈可晷刻容置於廊廟之上,尙靳兩觀之誅哉?愚衷所激,冒死仰請。伏願殿下,仰稟東朝,廓揮乾斷,判府事李止淵,爲先施以門黜之典,吏曹判書李紀淵,爲先施以遠竄之典,二罪而域內咸服焉。臣無任云云。答曰,省疏具悉。李判〈府〉事兄弟,嚮用之久何如,委任之專何如,而爾乃容易論斷,所論之得失,姑舍,豈有如許朝體乎?極爲駭然。爾則施以刊削之典。
上在昌德宮。停常參·經筵。
金公鉉,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
金學性啓曰,明日召對取稟。傳曰,停。
洪祐順啓曰,合辭方張之時,兩司無詣臺之員,事甚未安。未肅拜·呈告人員,竝卽牌招,何如?傳曰,允。
金學性啓曰,同副承旨曺錫亨自鄕上來云,卽爲牌招,何如?傳曰,允。
傳于洪祐順曰,召對入侍。
洪祐順啓曰,行大司憲李羲準,執義金樂壽牌不進,掌令二員,持平二員未差,監察茶時之意,敢啓。傳曰,知道。
以執義金樂壽,司諫金圭瑞,正言趙秉恒·李濟達牌不進罷職傳旨,傳于洪祐順曰,只推。
以同副承旨曺錫亨牌不進罷職傳旨,傳于洪祐順曰,只推。
金學性啓曰,行吏曹判書李紀淵,開政命下之後,徑尋鄕路,事體所在,誠極未安。推考,何如?傳曰,允。
又啓曰,卽者吏曹郞廳來言,祿都目政事爲之事,命下,而行判書李紀淵徑尋鄕路,參判李鼎臣,參議朴齊明俱爲病不來,不得開政云,參判·參議,竝卽牌招,何如?傳曰,允。
又啓曰,吏曹參判李鼎臣,參議朴齊明牌不進推考傳旨及罷職傳旨,今方捧入,而開政命下之後,如是違牌,事甚未安。參判更爲牌招,何如?傳曰,允。參議只推,一體牌招。
有政。吏批,行判書李紀淵在外,參判李鼎臣進,參議朴齊明牌招不進,右承旨金學性進。啓曰,行判書李紀淵在外,參議朴齊明牌招不進,小臣獨政未安,何以爲之?敢稟。傳曰,仍爲之。
又啓曰,會寧府使今當差出,而當品中可擬之人乏少,堂上曾經兵使及他道兵使·守令,竝擬,何如?傳曰,允。
以黃爲大司諫,趙完植·權馦爲掌令,李彙圭·李義晉爲持平,李㘾爲獻納,李嘉愚爲判尹,金東健爲刑曹參判,朴岐壽·朴永元爲知經筵,朴綺壽爲藝文提學,金興根爲同成均,南秉哲爲兵曹正郞,許棨爲會寧府使。奉常正柳榮河仍任事承傳,成均博士單金在瓘,書題單張漢秀。
兵批,判書李憲瑋進,參判鄭鴻慶病,參議金洛龍病,參知李是鍊入直,左副承旨洪祐順進。以金賢根爲都摠管,鄭宅信爲同知,徐相五爲內禁將,金在仁·裴弘喆·申匡祿爲五衛將,林三吉爲景福將,趙得仁爲慶熙將,柳相夔爲訓鍊副正,金商雨·李晩謙爲武兼,鄭海柱爲京畿中軍,李容駿爲城津僉使,李熙永爲高嶺僉使,朴尙郁爲柔遠僉使,嚴光烈爲多慶浦萬戶。同知單金亨祿,僉知單金東翼·王熙澤·李一兢,副護軍金大根·吳取善·尹致秀,副司直柳幼麟·金德喜·李光載·金逸淵·李垿·柳可均·李珽·金基煥·金仁根·成近默·朴心壽·宋顯洙·韓致容·金基周。副司果朴商壽·南性敎以上竝單付,前參軍張敦根,前虞候鄭學權以上,今加折衝加資事承傳。
吏批,再政。以洪翼燮爲修撰,兪象煥爲副修撰,李繪九爲司僕正,李時在爲江界府使。會寧府使許棨今加嘉善加資事承傳。
兵批,再政。以李翊會爲知事,李運秀爲宣傳官,同知林三吉,僉知金在仁·裴弘喆·申匡祿,僉知加設徐相五以上竝單付。
金學性以內醫院都提調意啓曰,提調漢城判尹洪敬謨本職旣已許遞矣。令該曹口傳付軍職,以爲明日問安進參之地,何如?傳曰,允。
兵曹口傳政事,大護軍洪敬謨·護軍金興根。
以副應敎曺雲承,副校理趙啓昇·林肯洙,副修撰洪永圭牌不進罷職傳旨,傳于金學性曰,只推。
金學性以弘文館言啓曰,新除授應敎韓宓履時在廣州地,經筵入番事緊,請斯速乘馹上來事,下諭。答曰,依啓。
又以弘文館言啓曰,下番闕直,事甚未安。副應敎曺雲承,副校理林肯洙·趙啓昇,副修撰洪永圭旣有只推之命,與新除授校理李殷相,修撰沈承澤,竝卽牌招,以爲推移入直之地,何如?傳曰,允。
以吏曹參議朴齊明再牌不進罷職傳旨,傳于金學性曰,只推。
以副應敎曺雲承,校理李殷相,副校理趙啓昇·林肯洙,修撰沈承澤,副修撰洪永圭牌不進罷職傳旨,傳于金學性曰,只推。
金學性,以戶曹言啓曰,臣秉鉉與正郞臣尹致英,進詣慶熙宮差備內,啓下手本中有頉處,眼同看審,則不無間間修補處,而節候差晩,土功爲難,待明春漸次始役之意,敢啓。傳曰,知道。
又以戶曹言啓曰,文昭殿碑閣·蠶壇碑閣·追慕洞碑閣·淨業院·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院慕華館,依定式發遣本曹郞廳摘奸,則姑無頉處之意,敢啓。傳曰,知道。
金公鉉,以御營廳言啓曰,今九月二十八日騎士都試時各技優等人,別單書入之意,敢啓。傳曰,知道。
義禁府照目粘連,定平前府使李周膺矣本府議啓內,還穀之以色落偸出,固是吏鄕之作奸,而置而不問,矇然莫察,均有其罪是白遣,倉穀之使吏充數,鄕任之違法捧價,邑民採金之徵贖,營牟作錢之取剩,名色俱屬不正,罪犯有難或恕,以此照律,罪杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。又照目粘連,延豐前縣監姜彝九矣本府議啓內,官庭悖說,雖難厚恕,人命至重,豈容濫殺?旣係罪法,自有當律,以此照律,罪杖一百收贖,告身盡行追奪,永不敍用,私罪,奉敎依允爲旀,功減一等爲良如敎。又啓目粘連,向前李勉大亦,結還耗條之更爲加捧,旣有營題之定額,又無主守之染指是白乎乃,公用何不省減,災歲有此添收是白乎喩,不善措處,有難參恕,以此照律,何如?判付啓依允,又啓目粘連,向前金穰根亦,還上穀之反作,鄕屯田之代捧,囚供發明,容或有說是白遣,鄕帖收錢,鄕案捧禮,雖是本邑流例,又作大賑補用是白乎乃,座首與都監曾無顧助之物,而鎭將及加資,有此冒受之擧,報不以實,律自至嚴,以此照律,何如?判付啓依允。
洪祐順以義禁〈府〉言啓曰,中官崔永權嚴刑一次後,珍島郡金甲島定配事,承傳啓下矣。崔永權今方拿囚,所當今日內嚴刑,而他囚之捧供議處,今日開坐,文案纔已入啓,一日內例不得再坐,崔永權刑推,待明日擧行,何如?傳曰,允。
右承旨金學性疏曰,伏以,臣妻父右議政臣趙寅永方帶監春秋館事矣。臣之春秋兼銜,揆以格例,自在當遞,玆敢短章仰籲。伏乞聖明,俯垂鑑諒,亟許遞改,以存公格焉,臣無任云云。省疏具悉。所請依施。
同副承旨曺錫亨疏曰,臣愚昧無狀,自陷重戾,律以邦憲,斧鉞猶輕,而慈渥涵覆,聖度寬大,近地薄配,匪怒伊敎。曾未帀月,宥命特宣,霜雪化爲雨露,罪戾反媒寵榮,銀臺除書,又復踵臨於窮山跧伏之中,蕩敍之恩,逈出常格,馹召遠耀,龍光若偏,臣是何人,得此異數於聖明也?感惶交中,不覺淸淚之逆瀉。噫,臣雖至愚,亦知鞫體之嚴重,職在該房,奔走之責,尤有別焉,而適因賤疾之闖劇,竟致擧行之稽滯,至今追惟,死有餘罪。雖欲感恩怵義,竭蹶趨承,而罰不當愆,餘悚尙切,顧何敢諉以已勘,揚揚彈束於班行之末乎?百爾忖量,復膺無路,玆敢瀝血控籲。伏乞聖慈,俯垂矜察,亟遞見職,俾安私分,更治臣罪,以昭法紀焉,臣無任云云。省疏具悉。爾其勿辭察職。
庚子九月二十八日辰時,上御熙政堂。召對入侍時,參贊官洪祐順,侍讀官李正履,檢校待敎李㘾,假注書金錫模,記注官李昌廷,別兼春秋南秉哲各持史略第一卷,以次進伏訖。上曰,史官分左右。上曰,上番讀之。正履讀自魏之先本與周同姓,至乃相成。上曰,止之,文義陳之。正履曰,貧賤驕人,此是有激之言也,富貴旣不可驕人,則貧賤尤何可驕人也?大抵驕之一字,最害於德,貧富,外物也,以此加於人,實是淺薄之事,若人以有才德文學,驕於人曰,吾能此而爾何足能此也,吾知此而爾何足知此也,則其於德甚薄矣。故論語曰,如有周公之才之美,使驕且吝,其餘不足觀也。周公之德,豈有驕吝之過,而此聖人甚言驕之不可也。殿下於文義之間,雖易知易解者,不爲下詢,恐有乖於古聖人不恥下問之訓,若於此加勉,虛懷下詢,則聖德益光明矣,臣敢因文義敷陳焉。上曰,閣臣讀之。㘾讀自有衛人吳起者,至武侯曰善。上曰,止之,文義陳之。㘾曰,文侯以山河之固,爲魏國之寶,而吳起以爲,在德不在險,吳起之殘忍薄行,雖無可取,而此言則誠是矣。人君苟不修德,則雖有羊腸之險,金湯之固,親戚亦皆叛之,豈但舟中之人哉?然而所謂德者,非巧言令色行小惠之謂也,惟眞知實行,使萬物各得其所之謂也。伏願殿下,日接儒臣,諮詢以德,治國之道,孜孜做工,少無間斷,則實爲臣民無疆之福,而國家莫大之寶矣。上曰,參贊官讀之。祐順讀自武侯卒子惠王瑩立,至復出相魏而卒。上曰,止之,文義陳之。祐順曰,臣於孟子之去梁之齊之義,有可以仰奏者矣。梁王之卑辭厚幣,以招賢者,其志若將有爲,其招亦云以禮,而畢竟言無見採,道不相合,則是所謂有好賢之心,而無好賢之實也。孟子之之齊,不亦宜乎?臣竊覸近日講筵,停掇居多,雖或賜對,諮詢亦罕,苟如是則殿下於講學,終有欠於誠實工夫矣,伏望益加勉旃焉。上掩卷,命史官就座。仍命退,諸臣以次退出。
上在昌德宮。停常參·經筵。
藥房都提調趙寅永,提調洪敬謨,副提調金鼎集啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金學性啓曰,明日召對取稟。傳曰,爲之。
洪祐順啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
金公鉉啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于金學性曰,禮房承旨馳詣宗廟·景慕宮,奉審摘奸以來。
洪祐順啓曰,行大司憲李羲準,執義金樂壽,掌令趙完植牌不進,權馦,持平李彙圭·李義晉在外,監察茶時之意,敢啓。傳曰,知道。
以大司諫黃,司諫金圭瑞,獻納李㘾,正言趙秉恒·李濟達,執義金樂壽,掌令趙完植牌不進罷職傳旨,傳于洪祐順曰只推。
傳于金學性曰,發遣吏郞,諸執事淸齋與否,摘奸以來。
金公鉉,以兵曹言啓曰,禁軍別將金魯甲身病猝重,無望供職,呈狀乞遞,領軍之任,不可暫曠,改差,何如?傳曰,允。
金學性,以弘文館言啓曰,下番闕直,事甚未安。副應敎曺雲承,校理李殷相,副校理趙啓昇,副修撰洪永圭旣有只推之命,竝卽牌招,以爲推移入直之地,何如?傳曰,允。
又以弘文館言啓曰,新除授修撰洪翼燮時在京畿積城地,副修撰兪象煥時在廣州地,經筵入番事緊,請竝斯速乘馹上來事,下諭。傳曰,竝許遞,前望單子入之。
金公鉉,以兵曹言啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
兵曹,以白殷鎭爲禁軍別將。
洪祐順,以義禁府言啓曰,時囚罪人李周膺杖一百流三千里照律公事判付內,依允,功議各減一等事,命下矣。李周膺功議各減,杖九十收贖,告身盡行追奪,徒二年半定配,而卽接其戶奴呈狀,則其上典母年七十三,無兄弟獨身,依法典許贖爲辭矣。取考律文,則大明律犯罪存留養親條云,父母老疾應侍家無以次成丁者,若犯徒流,止杖一百,餘罪收贖。李周膺杖九十徒二年半定配,以其母年七十三無兄弟獨身,依律文收贖,只告身盡行追奪,放送,何如?傳曰,允。
義禁府照目粘連,北靑前前府使金穰根矣本府議啓內,還上穀之反作,鄕屯田之代捧,囚供發明,容或有說是白遣,鄕帖收錢,鄕案捧禮,雖是本邑流例,又作大賑補用是白乎乃,座首與都監,曾無願納之物。而鎭將及加資,有此冒受之擧,報不以實,律自至嚴,以此照律,罪杖八十收贖,告身盡行追奪,徒二年定配,私罪,奉敎依允爲旀,功減一等爲良如敎。又照目粘連,豐川前府使李勉大矣本府議啓內,結還耗條之更爲加捧,旣有營題之定額,又無主守之染指是白乎乃,公用何不省減?災歲有此添收是白乎喩,不善措處,有難參恕,以此照律,罪杖六十收贖,奪告身一等,私罪,奉敎依允爲旀,功減一等爲良如敎。
修撰沈承澤疏曰,伏以,臣纔遞臺銜,旋除館職,華誥聯翩,恩眷隆摯,臣固當竭蹶承膺,不敢言私,而臣父素患痰癖之證,近因霜寒之猝緊,一倍添劇,委頓床笫。藥餌扶護之節,實無離側赴公之望。當此輪日召接之時,連事違傲,冞增悚惶,玆不得不陳章仰籲,伏乞聖慈,府垂鑑諒,遞斥臣職名,俾安私分焉。臣於請急之章,不宜贅他,而事在目下,不容泯默,玆敢尾陳,幸賜垂察焉。卽伏見大司諫李在鶴疏批下者,有施刊削之命矣,臣取見其疏本,卽論判府事李止淵兄弟稔惡積久,以致國事之危亂,歷擧始末,陳其奸凶之狀。噫,是誠一世之言也,惟其威成勢立,觸之則碎,擧懷切齒之憤,亦畏脫口之禍,莫誰敢何,而在鶴能言之,眞不負臺閣之責,而朝陽之鳳,政謂是耳。殿下不嘉奬而翕受之,乃反摧折太甚,臣竊慨然也。噫嘻,止淵兄弟之奸之凶之實在鶴之疏,槪略擧之矣。同朝之知之也,加詳於在鶴,八方之嫉之也,有甚於在鶴,國人皆曰萬口一辭,而臣於今番獄事以後,益痛其奸凶之圖,無不至也。噫,彼翰模,爲訴其父之事,抱狀相府,則十餘年間,何時不可,而前乎未聞,後乎不爲。獨於止淵爲相之日,始乃造門,見紀淵而得其寬譬,歸詑鄕里,若有所恃。尙度發捕之後,晟賊自知不免,則分日連夜,往見止淵兄弟,問策授計,酬酌播於一世。及其逮囚之後,忽以鞫招所無之說,白地做謊,自唱自和,必欲網打搢紳,素不相能者,擧將置於橫罹搆陷之中。安排已定,陽示延蔓之憂,形跡欲掩,傍布莫助之歎,不待炳幾,憯計自露,則隱然退而德色,要滋疑眩。究厥心腸,由前而樂禍也,由後而亦樂禍也,奸之憯毒,凶之奰慝,吁亦危且怖矣。延接翰模,綢繆晟賊,雖不可曰必有隱情於本事,而實亦出於看作奇貨,逞其胸臆,則何敢超然脫然,厭然掩之,與諸賊初無相關者然乎?輿論公憤,於是乎愈益激切,此所謂善用機術,能事闔捭,誣世罔人之平生技能,而大奸至凶之情則而今畢露,無有餘蘊。容奸包凶,決非聖朝之事,臺閣讜正之論,烏可不採納乎?伏願殿下,亟收在鶴刊削之命,仍稟東朝,竝施止淵兄弟以在鶴所請之典,不勝幸甚,臣無任云云。省疏具悉。爾言深於一節,是何事也?施爾以罷職之典。
上在昌德宮。停常參·經筵。
洪祐順啓曰,來初五日,朝參日次矣,敢稟。傳曰,停。
金學性啓曰,明日召對,取稟。傳曰,停。
洪祐順啓曰,行大司憲李羲準,執義金樂壽呈辭,掌令趙完植未肅拜,權馦,持平李彙圭·李義晉在外,監察茶時之意,敢啓。傳曰,知道。
沈宜臣啓曰,左承旨金鼎集,今日不爲仕進,卽爲牌招何如?傳曰,允。
又啓曰,判尹李嘉愚,刑曹參判金東健,除拜後過三日不爲出肅,竝依定式推考警責,仍卽牌招察任,何如?傳曰,允。
傳于金學性曰,禮房承旨馳詣宗廟,奉審摘奸以來。
傳于金公鉉曰,召對入侍。
傳于金公鉉曰,京畿監司入侍。
傳于沈宜臣曰,左承旨許遞,前望單子入之。
承旨前望單子入之,洪祐喆落點。
傳于金公鉉曰,留院上疏入之。
以左承旨金鼎集牌不進罷職傳旨,傳于洪祐順曰,只推。
玉堂前望單子入之,修撰趙秉恒,副修撰李㘾落點。
金公鉉啓曰,新除授修撰趙秉恒,以前任北靑府使,方在解由未出中,何以爲之?敢稟。傳曰,勿拘。
又啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,獻納南秉哲,正言韓致容落點。
備邊司薦望,以李翊會爲水原留守。
金公鉉啓曰,水原留守,當爲下批矣,政官牌招開政,何如?傳曰,允。
兵曹,以尹義儉爲摠戎中軍。
金公鉉,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
以副應敎曺雲承,校理李殷相,副校理趙啓昇,副修撰洪永圭牌不進罷職傳旨,傳于洪祐順曰,只推。
金公鉉,以弘文館言啓曰,下番闕直,事甚未安。副應敎曺雲承,校理李殷相,副校理趙啓昇,副修撰洪永圭,旣有只推之命,與副校理林肯洙,一體牌招,以爲推移入直之地,何如?傳曰,允。
以修撰趙秉恒,副修撰李㘾牌不進罷職傳旨,傳于洪祐順曰,只推。
金公鉉,以備邊司言啓曰,本司武郞廳李鍾正,奔走勤仕,又滿十五朔,依例陞敍,或守令除授事,捧承傳施行,何如?傳曰,允。
又以禁衛營言啓曰,本營軍色從事官李寅夔,身病甚重,勢難察任,今姑改差,何如?傳曰,允。
洪祐順,以義禁府言啓曰,時囚罪人金穰根,杖八十徒二年定配照律公事判付內,依允,功減一等事,命下矣。金穰根,功減杖七十收贖,告身盡行追奪,忠淸道唐津縣興世驛,徒一年半定配,而以議啓內辭意具罪目,依例發遣府羅將,押送配所,何如?傳曰,允。
又以義禁府言啓曰,中官崔永權,嚴刑一次後,珍島郡金甲島定配事,承傳啓下矣。崔永權,今已嚴刑一次,謹依承傳內辭意,全羅道珍島郡金甲島定配,而以承傳內辭意具罪目,依例發遣府書吏,押送配所,何如?傳曰,允。
大司憲李羲準疏曰,伏以臣,至庸極陋,百不猶人,言議風稜,本不可備數於憲長之任,而恩除恩點,荐下於數朔之內。時値懲討方張,沐浴義重,故不暇他顧,張皇出肅,隨諸僚後,略效沬飮之忱,而第臣年紀衰邁,蒲柳先零,疾侵尋,刀圭爲命,目今醜穢之病,卽是濕熱之祟也。當夏內醞,遇秋外潰,腫壅如石,焮刺如鍼,坐臥不得,日夜伏枕,方其苦劇之時,神精迷亂,不省四到。近違牌召之命,若忘輿疾之義,有臣如此,生不如死,玆敢略控實狀,仰瀆崇嚴。伏乞聖明,俯賜鑑諒,亟遞臣所帶之職,以安賤分,仍治臣違傲之罪,以肅朝綱,千萬幸甚。臣於丐免之章,不宜贅他,而憂情所激,泯默不得,略此尾陳焉。臣聞國之有言路,猶人身之有血氣,言路之開閉,而國之治亂係焉,則日前諫長儒臣顧何罪,而遽加摧折之乃爾也?竊爲殿下惜此擧也。噫,彼李止淵·紀淵,卽是兄是弟而奸凶之尤者也。蓋其貪戾謊譎,壞亂放縱之許多罪狀,有非罄竹擢髮所可輸盡,而在渠輩,猶屬薄物細故耳。最是今番鞫獄時事,尤不勝驚心痛惋之甚,促膝凶賊酬酢,早播於被逮之前,攘臂稠座譸張,至及爰招之外者,要不出於網打之計,而休戚之地,耆舊之列,擧欲歸之構陷之中。始謂此時之可乘,終焉凶圖之莫逞,則雖其白地翻幻,暗售機變,自以爲人可欺乎?而手脚不覺慌亂,情跡自歸破綻,究其前後所用意安排,則一則延累於人,一則嫁禍於人,未知其所欲延累者何人,所欲嫁禍者何人,思之及此,豈不萬萬悚懍乎?小人用事,猶有陽消之懼,天討之所亟行也。況此奸兇,非特小人而已,又況目下敗露,不可晷刻容貸,公議之發,猶云晩矣。伏願殿下,亟收兩臣削罷之命,李止淵兄弟,亟施當勘之律,以開言路,以正國是焉,臣無任云云。答曰,省疏具悉。卿言之如此,又不知何故也,本職許遞。
庚子十月初一日辰時,上御熙政堂。召對入侍,京畿監司同爲入侍時,參贊官金公鉉,侍讀官李正履,直閣徐有薰,假注書金錫模,記注官李東韻,別兼春秋鄭基世,各持史略一卷。京畿監司徐英淳以次進伏訖。上曰,京畿監司進前。英淳奏曰,各陵園墓奉審後,已爲修啓,而崇陵大王陵上莎草枯損處,詳細奉審,則蝕餘之茅,姑有生意,着土之根,不至枯萎,差到開春,則庶有蘇生之望,臣於明春奉審後,更爲狀聞,恐合審愼。上命先退,英淳退出後,上開卷,命上番讀之。正履讀自魏安釐王立封公子無忌,至不敢復言帝秦矣。上曰,止之,文義陳之。正履曰,信陵君食客三千人,其時列國,春申·孟嘗,皆致客三千,秦漢以來所稱,代相陳豨,從車千乘,若此者比比也,何遊客之多也?蓋古者,民皆土着,士農工商,各守其業,至戰國,民無定志,紛紛以遊說爲業,所謂三代以上,士皆出於學,戰國秦漢之間,士皆出於客者是也。秦以不知處置遊客之故,輒至於大亂,古人譬之縱百萬虎狼於山林而饑餓之者,故聖王之政,以定民志,使民各有恒業,爲先務也。魯仲連,天下之高士也,孔子順曰,世無其人也,抑其次則魯仲連乎?李太白詩,以皓月出東海比之,其氣像,可以想見也。以匹夫一言,而能却帝秦之議,淸風直節,後世之士,未見其比也,臣竊以爲我國之士,有勝於魯仲連者矣。上曰,何人也?臣對曰,我東三學士,卽洪翼漢·尹集·吳達濟也。以終始斥和,被禍於瀋陽,先正文正公臣金尙憲,被拘於瀋館,終始不屈於虜廷,此數臣者,比之魯仲連,名節又高幾層矣。其前又有李廓·羅德憲,以使臣入瀋陽,當淸人初僭帝號,改元崇德之日,親王以下及蒙古諸國,皆欲先得我使之拜蹈稱賀,蓋以朝鮮,禮義之國也。率先諸國而拜賀於稱帝之日,則可以爲口實於天下故也,其時廓·德憲,聞此事,先爲毁破頭帽,稱病臥館中矣。其日連爲促召而不入,則乃使力士,曳挽而入其庭,廓·德憲,長立不拜,乃令力士,前挽後椎,强令屈伏。而兩使臣,仰臥於地,拳踢交加,流血灑庭,仰首憤罵,而終不爲之屈,淸人欲殺之。淸主曰,彼欲開釁於我,殺之適以成其名,且使我有殺使之名,乃作僭詔,繫之背而縛之馬上,逐出鴉鶻關外。廓·德憲,乃棄僭書而還國,其後中國人,畫刻朝鮮使臣不屈圖,揭之店壁。皇明摠督陳弘範,奏其事于天子,天子下諭褒其事。廓·德憲,旣歸我國,流言喧謄,謂兩使臣,拜蹈稱賀於僭帝之日,館學諸生,上疏請斬之。廓·德憲以是得罪,而不能自明也,後得店壁畫本及陳弘範奏本以來,而其事始明白矣。夫魯仲連,以一言與新垣衍,辨詰於帝秦之日而已,今此李廓·羅德憲,則乃於刀鋸鼎鑊之前,豺虎狼熊之叢,能辦此大節於僭帝之日,可謂勝魯仲連百倍矣。其後乾隆時,作御製全韻詩,頌祖先功德,至於崇德時事,有曰乃有朝鮮使不拜志獨怪,而其註中,詳記其時事狀,於是乎李·羅之名,乃大布於天下,其爲我國之光,甚大矣。臣因此又有憤慨者,我國丙丁之時,崇禎烈皇帝,命陳弘範,出師十萬救之,至山海關,而兵事已解。其時先遣褊將摠兵金日觀,至我國椵島地,與淸兵鏖戰死節,天子命贈官錄孤矣。聖天子出師援救之深仁大德,與兩將赴援及死難之事,俱是我國之所不可忘,而可以表章者矣。上問陳弘範官爵。對曰,似是遼東總督,載於張廷玉明史,而臣未之詳記也。上曰,閣臣讀之。有薰讀自趙平原君夫人,至函谷關而反。上曰,止之,文義陳之。有薰曰,信陵君,竊符殺將,以赴趙難,事極非矣,隣國急難,雖是高義,而國之元戎,何可擅殺乎?且聞魏國之急而不欲歸,則其忘君死黨習,尤爲非義,幸賴聽毛公·薛公之言,得五國之助,魏得以不亡。向使無毛·薛之言,則信陵之歸,未可必,而魏必危矣,故人君能從諫不咈,則鮮有敗事,伏願殿下,十分留念焉。上曰,參贊官讀之。公鉉讀自無忌卒十八年,至以周威烈王命爲侯。上曰,止之,文義陳之。公鉉曰,此篇行數,旣是不多,別無文義之可奏者,而此時卽列國之時也。周室微弱,諸侯强暴,故威烈王,以天下之主,無勞而魏斯·趙籍·韓虔,初命爲諸侯,故司馬光史斷,有深非之矣,伏願澄省焉。上掩卷,仍命退。諸臣以次退出。
上在昌德宮。停常參·經筵。
金公鉉,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈宜臣啓曰,明日召對取稟。傳曰,停。
洪祐順啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
沈宜臣啓曰,假注書金昌秀,身病猝重,勢難察任,今姑改差,何如?傳曰,允。
金昌秀改差,代以趙鳳夏爲假注書。
沈宜臣啓曰,吏曹參判李鼎臣,參議朴齊明牌不進,推考傳旨及罷職傳旨,今方捧入,而開政命下之後,如是違牌,事甚未安。判書李紀淵在外,參判更爲牌招,何如?傳曰,允。參議只推,一體牌招。
沈宜臣,以吏曹言啓曰,刑曹佐郞朴斆默,通禮院引儀朴周煥,俱以身病,呈狀乞遞,竝改差,何如?傳曰,允。
有政。吏批,行判書李紀淵在外,參判李鼎臣進,參議朴齊明牌招不進,同副承旨曺錫亨進。啓曰,行判書李紀淵在外,參議朴齊明牌招不進,小臣獨政未安,何以爲之?敢稟。傳曰,仍爲之。以李若愚爲大司憲,韓啓源爲修撰,李垿爲司成,金左根爲典醫提調,南秉哲爲西學敎授,洪明圭爲刑曹佐郞,徐善輔爲引儀,水原留守單李翊會,兼華寧殿提調單李翊會,淸寧君單金東健,故縣令金世淵贈吏參例兼淸安君,刑曹參判淸寧君金東健考。
兵批,判書李憲瑋病,參判鄭鴻慶受由在外,參議金洛龍入直進,參知李是鍊病,左副承旨金公鉉進。同知趙得仁,上護軍沈能岳,大護軍李羲準,副護軍金鼎集·張敎根·鄭學權,副司果洪翼爕·兪象煥·王濟運,兼摠理使李翊會,以上竝單付。
金公鉉啓曰,大司憲未差,執義金樂壽,掌令趙完植牌不進,權馦,持平李彙圭·李義晉在外,監察茶時之意,敢啓。傳曰,知道。
以大司諫黃,司諫金圭瑞,獻納南秉哲,正言李濟達,執義金樂壽,掌令趙完植牌不進罷職傳旨,傳于金公鉉曰,只推。
以吏曹參議朴齊明牌不進罷職傳旨,傳于曺錫亨曰,只推。
以副應敎曺雲承,校理李殷相,副校理趙啓昇·林肯洙,副修撰洪永圭牌不進罷職傳旨,傳于曺錫亨曰,只推。曺錫亨,以弘文館言啓曰,下番闕直,事甚未安。副應敎曺雲承,校理李殷相,副校理林肯洙·趙啓昇,修撰趙秉恒,副修撰洪永圭,旣有只推之命,竝卽牌招,以爲推移入直之地,何如?傳曰,允。
金公鉉,以禁衛營言啓曰,本營哨官金益鍾,身病猝重,勢難察任,改差,何如?傳曰,允。
上在昌德宮。停常參·經筵。
沈宜臣啓曰,明日召對取稟。傳曰,停。
洪祐順啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
沈宜臣啓曰,左承旨金學性,右副承旨洪祐喆,今日不爲仕進,竝卽牌招,何如?傳曰,允。
趙鳳夏在外,代以尹致賢爲假注書。
洪祐順啓曰,大司憲李若愚,掌令權馦,持平李彙圭·李義晉在外,執義金樂壽,掌令趙完植牌不進,監察茶時之意,敢啓。傳曰,知道。
以大司諫黃,司諫金圭瑞,獻納南秉哲,正言李濟達,執義金樂壽,掌令趙完植牌不進罷職傳旨,傳于洪祐順曰,只推。
以左承旨金學性牌不進罷職傳旨,傳于曺錫亨曰,只推。
以副應敎曺雲承,校理李殷相,副校理趙啓昇·林肯洙,修撰趙秉恒,副修撰洪永圭牌不進罷職傳旨,傳于曺錫亨曰,只推。
曺錫亨,以弘文館言啓曰,下番闕直,事甚未安。副應敎曺雲承,校理李殷相,副校理林肯洙·趙啓昇,修撰趙秉恒,副修撰洪永圭,旣有只推之命,與新除授修撰韓啓源,一體牌招,以爲推移入直之地,何如?傳曰,允。
又以禮曹言啓曰,卽接樂安幼學申懿源所志,則以爲同姓七寸姪甲仁,嫡妾俱無子,以其同生兄德仁弟二子雲宅,欲爲繼後,兩家相議完定,而生養父母,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長申懿源所訴旣如此,依定式申德仁第二子雲宅,立爲申甲仁之後,何如?傳曰,允。
上在昌德宮。停常參·經筵。
金學性啓曰,明日召對取稟。傳曰,爲之。
金公鉉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金學性啓曰,右承旨洪祐順,今日不爲仕進,卽爲牌招何如?傳曰,允。
以副應敎曺雲承,校理李殷相,副校理趙啓昇,修撰韓啓源,副修撰洪永圭牌不進罷職傳旨,傳于曺錫亨曰,只推。
金學性,以弘文館言啓曰,下番闕直,事甚未安。副應敎曺雲承,校理李殷相,副校理林肯洙·趙啓昇,修撰趙秉恒·韓啓源,副修撰洪永圭,旣有只推之命,竝卽牌招,以爲推移入直之地,何如?傳曰,允。
又以春秋館言啓曰,別兼春秋臣鄭基世,以禁衛營從事官,今日本營軍布上下時,晝仕出去之意,敢啓。傳曰,知道。
金公鉉啓曰,大司憲李若愚,掌令權馦,持平李彙圭·李義晉在外,執義金樂壽,掌令趙完植牌不進,監察茶時之意,敢啓。傳曰,知道。
以執義金樂壽,掌令趙完植,司諫金圭瑞,獻納南秉哲,正言李濟達牌不進罷職傳旨,傳于金公鉉曰,只推。
以右承旨洪祐順牌不進罷職傳旨,傳于曺錫亨曰,只推。
以副應敎曺雲承,校理李殷相,副校理趙啓昇·林肯洙,修撰趙秉恒·韓啓源,副修撰洪永圭牌不進罷職傳旨,傳于曺錫亨曰,只推。
金公鉉,以兵曹言啓曰,宣傳官李熠,景福宮衛將林三吉,慶熙宮衛將趙得仁,病難供職,呈狀乞遞。新除授五衛將金在仁·裴弘喆·申匡祿,老病在鄕,上來間該廳番次苟艱云,竝改差,何如?傳曰,允。
又以御營廳言啓曰,本廳別將任泰淳,身病甚重,勢難察任,改差,何如?傳曰,允。
義禁府啓目,昌城前前府使李景純原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。又啓目,公州前判官李鼎耇·洪耆爕等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
水原留守李翊會疏曰,伏以臣,器不適用,材又無當,前後踐履,徒懷僥濫之懼,外內歷試,全無分寸之效,而犬馬之齒,已及於耄耋。惟思退伏田野,歌詠聖代,以送餘景,而千萬不自意,分司恩命,遽下於深巷病蟄之中,臣誠惝怳怵惕,莫省所以自措也。保釐之責,本自惎重,而惟玆華城一府,閭井溝洫,皆經聖劃,雉堞樓櫓,竝紆睿籌。山川之控搤,比之三輔,人物之繁華,蔚爲陪京,原廟衣冠,瞻依百世,珠邱劍舃,衛扈萬年,經始之初,臣亦及見,而歲月䆮遠,災荒荐臻。城池之壯麗者,間或頹缺,邑里之殷富者,漸益凋弊,邇來數十年,每一經過,輒有今不如昔之歎。此時此任,政宜愼簡而責成,使之懷保繕修,積以日月,或庶幾漸次復古,而今乃畀之於無似賤臣,臣豈其人乎哉?雖其少壯之時,猶當逡巡而不敢承,況今衰朽癃憒,精力無餘,家常事務,十遺八九,其何以管束軍吏,句較金穀,以效一日之職,仰答委寄之盛也?與其不量而出,自底辜負,無寧據實陳暴,冀幸體諒,玆敢不避猥越,冒瀆崇嚴。伏乞聖慈,俯賜鑑燭,仰稟東朝,特遞臣水原留守之任,回授可堪之人,公私不勝幸甚,臣無任云云。答曰,省疏具悉。卿其勿辭察任。
大司諫黃疏曰,伏以臣賦性迂拙,涉世踽涼,蟄伏窮巷,優遊晩景,自分爲明時之棄物,不意諫長除旨,忽下於夢想之外。義分是怵,宜伸叩謝之忱,懲討方張,宜盡沐浴之義,而第緣臣桑楡已晩,蒲柳易零,痰痺成痼,到衰而益肆。泄痢添祟,遇寒而倍劇,氣力漸綴,神思昏霿,宛轉床玆,便成一籧篨樣子,彈束就列,萬無其望,屢違召命,自速大何,有臣如此,其將焉用?玆敢畢暴實狀,仰瀆崇嚴。伏乞聖慈,俯賜鑑諒,亟遞臣見帶之職,仍治臣逋敖之罪,以肅朝綱,以安私分焉。臣方丐免,不宜贅他,而目下事,有不容泯默者,玆敢力疾而尾陳也。臣伏見臺章堂疏之批下者,竊不勝憂惑之至。噫,李止淵兄弟平生心跡,許多罪狀,諸臣章疏,竝已歷陳,臣不欲架疊爲辭,而至如鞫獄時事,聞之駭惋,思之危怖。網打二字,卽其題目,而凶賊延接也,鞫招之翻幻也,俱是二字之註脚,則所執而論列者,指其情跡之已露也,所據而陳請者,擧其公議之莫遏也。殿下安得以掩覆之,又安得以寬貰之?彈文纔徹,嚴命輒降,臺閣之以言獲罪,是豈聖朝之美事也哉?且殿下,設以其言爲不可,則在禮遇大僚之義,宜不止削罷之典,苟以其言爲可,則在優待言臣之道,不當有削罷之擧。而兩度聖批中,雖無有曰可之辭,亦未嘗有不可之意,而只觀處分,終涉過重,是置其言於可不可之間也,豈不有欠於大聖人明示好惡之意乎?伏願殿下,亟收臺閣疏削罷之批,仍施李止淵·紀淵兄弟當勘之律,一以開言路,一以循輿論,不勝幸甚,臣無任云云。省疏具悉。爾以前後批旨,謂在可不可間,而爾言則是曰可乎,曰不可乎?未可知也。
上在昌德宮。停常參·經筵。
藥房都提調趙寅永,提調洪敬謨,副提調沈宜臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金公鉉,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金學性啓曰,明日常參·經筵,取稟。傳曰,停。
傳于曺錫亨曰,召對入侍。
洪祐順啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金公鉉啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
沈宜臣啓曰,右副承旨洪祐喆,今日不爲仕進,卽爲牌招,何如?傳曰,允。
洪祐順啓曰,大司憲李若愚,掌令權馦,持平李彙圭·李義晉在外,執義金樂壽牌不進,掌令趙完植陳疏,監察茶時之意,敢啓。傳曰,知道。
以大司諫黃,司諫金奎瑞,獻納南秉哲,正言李濟達,執義金樂壽牌不進罷職傳旨,傳于洪祐喆曰,只推。
金學性,以弘文館言啓曰,校理李殷相,修撰韓啓源,旣有只推之命,竝卽牌招察任,何如?傳曰,允。
金公鉉,以備邊司言啓曰,北道船運襦米作木三十八同零,去核木花二千一百五十八斤零,照數捧上,尺量稱量後,仍爲監封,逢受於齎去禁軍處。沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
義禁府啓目粘連,向前李鼎耇·洪耆燮等亦,李鼎耇段,歲連饑癘,邑事殆甚竿頭,民且散亡,軍保無以簽額,則徵捧無路,事勢或然是白乎乃,全數未納,道啓如此,揆諸經法,不可參恕,以此照律爲白乎旀。洪耆燮段,八載荐歉,積逋益滋,一年居官,酷歉又値兺除良,繡啓旣請排捧,籌啓方費商度,間未徵納,勢或似然是白乎乃,論以令式,有難獨貰,以此照律,何如?判付啓依允。又啓目粘連,向前李景純亦,吏奴逋亦當收刷,故詳定價,有此分捧及開庫招商之吏奸,犯屠雜技之贖鍰。囚供發明,雖或如此,而吏廳改建之富民頉還,官廳加下之齋任捧錢,都試之雜亂冒錄,繡啓歷陳程律,焉逭當律?以此照律,何如?判付啓依允。
掌令趙完植疏曰,伏以臣,姿性庸下,言議軟軟,直一空空蔑蔑底人耳,初何嘗近似於淸朝耳目之任,而掌憲除旨,忽下於病伏沈淹之中,聞命惝怳,莫省所以攸措也。顧今合辭方張,懲討斯嚴,雖使剛介敢言,無愧乎古人骨鯁之風者居之,猶當却顧退縮,而乃使疲劣如臣,濫竿其間,是何異於責聾而司視聽哉?此臣所以徊徨悶隘,不敢爲趍承之計者也。且臣蒲柳之質未老先零無妄之疾,遇寒添劇,痰火上升,而頭目昏眩,風邪外感,而咳喘交作,委頓床席,刀圭罔效,屢違召命,冞增惶懍,玆敢冒入文字,仰瀆崇嚴。伏乞聖慈,亟許鐫免,以安微分,仍治臣慢蹇之罪,以肅朝綱,不勝大幸。臣今丐免,不宜贅他,而事在目下,略此尾陳,惟聖明,垂察焉。噫,彼李止淵·紀淵兄弟大奸至凶,貪戾稔惡之狀,一國之人,孰不扼腕憤嫉,而特畏其燻炎之勢,莫敢誰何者。諫長能言之,則殿下所宜嘉奬,而乃反譴削之,至於今番獄事時事,尤極痛惋,暗售其網打之計,譸張乎諸招之外,休戚耆舊之地,必欲構誣而劑陷之,其所設施,吁,亦凶且巧矣。而及夫情跡敗露,手脚荒亂,白地說謊,謂人可欺,究厥心腸,莫非嫁禍而延累,思之及此,毛骨俱悚。儒臣沬飮之請,特出明張之義,則殿下所宜允從,而乃反斥罷之,迺者都憲一疏,博採共公之論,竊附匡救之忱,而辭嚴義正,有足使奸兇知懼,則殿下開納,而乃反遞逐之,不料聖明之朝,乃有此過中之擧也。遠近觀聽,莫不錯愕,此臣所以仰屋吁歎,中夜無寐者也。伏願殿下,穆然深思,赫然改圖,亟收諸臣削罷之典,快施止淵兄弟當勘之律,以爲開言路而正邦憲焉,臣無任云云。省疏具悉。此亦匡救乎,何其晩耶?
庚子十月初五日辰時,上御熙政堂。召對入侍時,參贊官曺錫亨,侍讀官林肯洙,檢討官趙秉恒,檢校待敎李㘾,假注書尹致贒,記注官李東韻,別兼春秋鄭基世,各持史略第一卷,以次進伏訖。上曰,史官分左右。上曰,玉堂讀之。肯洙自韓相俠累,至遂死政尸傍。上曰,止之,文義陳之。肯洙曰,聶政爲感仲子之孝,雖諾以死,而必待母沒而許身者,爲其母之終養也,因自披面抉目者,爲其姊之及於禍也。此其爲人,雖有可取,爲仲子報仇者,不過是匹夫血氣之勇,固不足論也。昔曾子曰,吾嘗聞大勇於夫子,大勇者卽君子義理之勇也。旣知義理之當然,則勇往直前,無所撓屈,然後百事可做,故中庸三達德,勇居一,而仁知之道,非勇則不能行也,伏願此等處,益加體念焉。上曰,下番讀之,秉恒自景侯四世,至滅韓爲郡。上曰,止之,文義陳之。秉恒曰,夫嚬笑者,由於喜怒而發也,人主處崇高之位,喜怒不得其當,則賞罰隨以顚錯,發於政令者,自不免繆戾不正,故明主愛一嚬一笑,良以此也。伏願殿下,必愛嚬愛,以及於政令施措之間焉。上曰,閣臣讀之。㘾自楚之先出顓頊,至遂伯諸侯。上曰,止之,文義陳之。㘾曰,楚莊王,卽位三年,日夜爲樂,若有諫者,輒殺之,以此莫敢諫者,伍擧,以他言諷諭,欲使其君,遷善改過。且蘇從力諫,楚王乃大悟,斷鍾鼓之懸,任于伍擧·蘇從,一從二臣之言,由此觀之,改之爲貴,人非聖人,豈無毫髮之過乎?殿下日用事爲之間,或有悔焉,從諫如流,是臣區區之望。上曰,參贊官讀之。錫亨讀自歷共王·康王,至如悲親戚。上曰,止之,文義陳之。錫亨曰,列國之君,皆以五伯緖餘,專尙詭詐之術,互相戕殺,至於秦惠之欺騙楚懷,獻地會關而極矣。蓋人君立國,莫不以信爲本,御民則宣布命令,奉若神明,交隣則遵守盟約,堅如金石,一有詐僞於其間,則夫孰信之?故書曰若卜筮罔不是,孚信之義大矣哉。伏願於此等處,澄神省覽焉。上掩卷,命史官就座。仍命退,諸臣以次退出。
上在昌德宮。停常參·經筵。
沈宜臣啓曰,明日常參·經筵,取稟。傳曰,停,召對爲之。
洪祐順啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
沈宜臣啓曰,左承旨金學性,今日不爲仕進,卽爲牌招,何如?傳曰,允。
大王大妃殿傳于洪祐順曰,予於魯敬·尙度置法之後,追念往事,起慽者多,際有三司諸臣,臚列李止淵兄弟罪狀,予之十餘年隱忍在心者,自不覺觸發于中,有此洞諭之矣。嗚呼,丁亥代聽,天之經地之義也,彼止淵兄弟,亦豈有不滿之心,而特以渠輩平日無事不窺覘,無事不主張之習。獨於此,渠無以貪天爲功,則乃於一政一令之間,輒敢誹謗譏訕,此是從古小人脅持要進之一套心法,而以我翼宗英明,察其奸凶,竝黜于外。以其大朝嚮用已久,不置顯戮,亦我翼宗仁孝之德也。渠輩始知懼怯,粧出一左右無當之疏,自托歸化,而手脚慌亂,情態閃忽,憯計欲逞於湛滅,罪犯自歸於惎間。翼宗益察情狀,益切痛惋,言於予者亦屢矣,渠輩腰領,烏可得保乎?嗚呼,庚寅以後萬事滄桑,欲提則只增疚慽,先朝盛德,專以全保爲先,且値朝廷承乏,斗筲或取依舊進用。苟容至此,拜相居銓,無一可觀,循私蔑公,去益專擅,諸臣之聲討,以此而不以彼者,疎逖與新進,或有未及詳知而然耶?今罪二人,不可遺本而擧末,判府事李止淵,吏曹判書李紀淵,竝放逐鄕里。
洪祐順啓曰,大司憲李若愚,掌令權馦,持平李彙圭·李義晉在外,執義金樂壽,掌令趙完植牌不進,監察茶時之意,敢啓。傳曰,知道。
以大司諫黃司諫金圭瑞,獻納南秉哲,正言李濟達,執義金樂壽,掌令趙完植牌不進罷職傳旨,傳于洪祐順曰,只推。
以左承旨金學性牌不進罷職傳旨,傳于洪祐順曰,只推。
以校理李殷相,修撰韓啓源牌不進罷職傳旨,傳于曺錫亨曰,只推。
沈宜臣,以弘文館言啓曰,校理李殷相,修撰韓啓源,旣有只推之命,竝卽牌招察任,何如?傳曰,允。
傳于洪祐順曰,兩司臺諫竝許遞,前望單子入之。
臺諫前望單子入之,大司憲洪敬謨執義李垿,掌令李興遂·李齊松,持平朴商壽·兪象煥,大司諫李鼎臣,司諫金逸淵,獻納李正履,正言申允祿·兪錫煥落點。
兵曹口傳政事,副司果單南秉哲。
洪祐順,以都摠府言啓曰,副摠管朴耆會,以禁軍戎器點考坐起進參事,慕華館晝仕出去之意,敢啓。傳曰,知道。
又以禁衛營言啓曰,臣完植,進詣南廟,有頉處看檢修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
義禁府照目粘連,公州前判官李鼎耇·洪耆爕等矣本府議啓內,李鼎耇段,歲連饑癘,邑事殆甚竿頭,民且散亡,軍保無以簽額,則徵捧無路,事勢或然是白乎乃,全數未納,道啓如此,揆諸經法,不可參恕,以此照律爲白乎旀。洪耆爕段,八載荐饑,積逋益滋,一年居官,酷歉又値兺除良,繡啓旣請排捧,籌計方費商度,間未徵納,勢或使然是白乎乃,論以令式,有難獨貰,以此照律罪。李鼎耇段,以不應爲事理重律,杖八十收贖,奪告身三等。洪耆爕段,以違令律,笞五十收贖,解見任別敍,竝只私罪,奉敎依允爲旀,李鼎耇段,功議各減一等,洪耆爕段,功減一等爲良如敎。又照目粘連,昌城前前府使李景純矣本府議啓內,吏奴逋亦當收刷,故詳定價,有此分捧及開庫招商之吏奸。犯屠雜技之贖鍰囚供發明,雖或如此,而吏廳改建之富民頉還,官廳加下之齋任捧錢,都試之雜亂冒錄,繡啓歷陳,程律焉逭?以此照律,罪二罪良中從重論,杖一百收贖,告身盡行追奪,徒三年定配私罪,奉敎依允爲旀,功議各減一等爲良如敎。又啓目,明川前府使李基碩原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
副校理林肯洙,修撰趙秉恒等疏曰,伏以臣等,伏見大司諫黃匡救之疏,竊不勝萬萬駭歎之至,臺臣儒臣之所論列奸凶,卽國人之言,而特諸臣先發之耳。其樂禍誣人,眩感乖亂之罪,是豈可晷刻容貸,而乃殿下,反罪言者,過加摧折,已有欠於翕受之聖德。司直之地,固當峻發公議,齊聲迭討,交章力救,請收反汗,而今此疏之措語旨意,全事叵測,假托投匭,敢售嘗試。直截明張,尙矣無論,疑亂挾雜,寧不痛惋?況以前後批旨,肆敢容喙可否者,急於迷藏,自犯無嚴,此而不嚴加處分,則誠無以折奸萌而開言路也。臣等職忝論思,憂憤轉激,側聽寥寥,不容泯默,臣等謂大司諫黃,亟施竄配之典,斷不可已。雖以掌令趙完植事言之,最晩一疏,掇拾陳腐,跡則著於疲軟,情難掩於顧瞻,貽羞臺閣,莫此爲甚,掌令趙完植,亦施刊削之典宜矣,臣無任云云。省疏具悉。不足深責矣。
上在昌德宮。停常參·經筵。
曺錫亨啓曰,明日常參經筵,取稟。傳曰,停。
金公鉉啓曰,來十一日,朝參日次矣,敢稟。傳曰,停。
曺錫亨啓曰,來十一日,專經文臣殿講日次矣,敢稟。傳曰,停。
洪祐順啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右副承旨洪祐喆,今日不爲仕進,卽爲牌招,何如?傳曰,允。
傳于金公鉉曰,召對入侍。
曺錫亨啓曰,假注書金錫模,身病猝重,勢難察任,今姑改差,何如?傳曰,允。
金錫模改差,代以趙然昌爲假注書。
傳于曺錫亨曰,藥院提調許遞,前望單子入之。
內醫院提調前望單子入之,趙秉鉉落點。
傳于曺錫亨曰,吏曹判書有闕之代,上護軍朴岐壽除授。
吏曹口傳政事,吏曹判書朴岐壽除授事承傳。
洪祐順啓曰,行大司憲洪敬謨,執義李垿,持平兪象煥陳箚。掌令李興遂·李齊松,持平朴商壽在外,監察茶時之意,敢啓。傳曰,知道。
以右副承旨洪祐喆牌不進罷職傳旨,傳于洪祐順曰,只推。
洪祐順,以義禁府言啓曰,判府事李止淵,吏曹判書李紀淵等,竝放逐鄕里事,承傳啓下矣。李止淵·紀淵,竝放逐鄕里之意,敢啓。傳曰,知道。
左副承旨金公鉉,同副承旨曺錫亨等啓曰,臣等昨伏見慈敎下者,有止淵·紀淵兄弟放逐鄕里之命,首尾屢百餘言,嚴正惻怛,實有朝廷所未及知之者。噫,彼止淵兄弟前後負犯,已悉於諸臣疏箚,而其所臚列諸條,特薄物細故耳。至若受授之重,天地之經,渠獨何心,敢肆譏訕,顯有不滿之意,此誠亘萬古所未有之劇逆大憝也。雖以我純祖全保之意,翼考仁孝之德,曲加涵貸,俾保腰領,而奈其舊習不悛,憯計益逞,窺覘專擅,無往非奸。爲人臣而有此罪犯,固不可一日假息於覆載之間,而罰止放逐,失刑莫大,臣等職近密,憂憤弸中,玆敢相率聯籲。伏乞聖明,仰稟東朝,亟從群請,夬施當律焉,惶恐敢啓。答曰,已諭於諸批矣。
行大司憲洪敬謨,行大司諫李鼎臣,執義李垿,司諫金逸淵,持平兪象煥,校理李殷相,獻納李正履,正言兪錫煥,修撰趙秉恒等啓曰,噫噫痛矣,書九之罪,可勝誅哉?亂臣賊子,從古何限,而窮凶絶悖,未有如裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯綮,專在於彼固曰四條,外托義理之說,而內售沮戲之計,陽爲承順之態,而陰懷惎間之謀。語脚所歸,手脚莫掩,言之體栗,不敢陳痛其逆節,思之膽掉,不忍擧歷其罪,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退,斷自淵衷之意,而書九,乃敢杜撰聖旨,動撓大計。凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。噫嘻痛矣,李止淵之罪,可勝誅哉?本以憸邪之性,濟以狡黠之行,能事則戕人害物,伎兩則凶國禍家。陰闔陽捭,惟機術善用,晝揣宵揣,以窺覘爲工,而遭逢盛際,過蒙拂拭,則於是乎志滿意得,與悖弟而同惡相濟。手闊氣使,背公議而鉗制一世,門戶爀舃,資歷華膴,以至廁跡於三事之列,則隆恩厚澤,於渠若偏。苟有一分秉彛,宜思百倍圖報,而其奈妖性難化,驕習愈滋,世道安得不壞亂,人心安得不詿誤乎?至於今番鞫獄事言之,延接翰模,綢繆晟賊,安排用意,專在於延累嫁禍,要不出網打之計,究其心跡,寧不悚懍而痛惋者哉?此已是渠罔赦之罪,抑又有大於此者。噫,丁亥代聽,卽是天經地義,而以渠平日窺覘主張之習,亦不敢貪天爲功,則政令之間,顯肆譏訕,竟乃自知懼怯,手脚慌亂。粧出左右無當之一疏,欲逞陰險之圖,湛滅之憯計將售,惎間之重犯莫逃,此誠亘萬古所未有之逆憝也。斷案已成,覆載難容,而以我翼宗大王察奸之明,悉燭其情狀,薄黜于外,不置於顯戮者,亶出於仰體先朝全保之盛德也。渠若有人心人理,固當怵畏屛息,而不悛舊習,放肆愈甚,由前有顓權樂禍之罪,由後而有縱恣稔惡之罪。干係如此,負犯如此,三尺之律,不施於渠,其可曰國有常憲乎?請放逐罪人李止淵,爲先施以中道付處之典。答三司曰,不允。李止淵事,已有處分矣,勿煩。
行大司憲洪敬謨,行大司諫李鼎臣,執義李垿,司諫金逸淵,持平兪象煥,獻納李正履,正言兪錫煥等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,知是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯。卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒感,潛圖不逞之計,是可忍也,吁,亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣。而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連。量·能之殊塗共輟,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串。苟究其本,則莫不源委於漢祿,根柢於漢祿,求之牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則推此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,濯髮難數,罄竹難書,而以渠地處,不念報效之道,徒懷凶譎之腸,始因傾輒之習,而潛蓄禍心,長其覬覦之計,而遂懷凶圖。必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連。若根柢也源委也,莫非此賊,得保首領,臥弊牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。其況不道之凶計,有自來於當時,潛藏之禍機,愈益肆於今日,譸張糾結,種下生種。裕·玉·煥·達之凶謀秘計,莫不傳神於此賊,護法於此賊,而跪敦之律,燃卓之典,尙未快施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人害物。好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所〈不〉至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓倡悖論,駲致裕·玉讐國之計。一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者。蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞠庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯。先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而必露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發迹於逆戚之門,而爲其私狎之客,托身於榮賊之家,而備盡諂諛之態。至勸其兄,願留榮賊,究其情狀,卽一患得失之鄙夫,則渠所謂士類,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危社稷,及夫國本已固,凶計莫售之後,鍾秀以其血黨,自知無幸,乃以死中求生之計。說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣。其一而二,二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資。指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地。以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此矣。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讐言五條,莫掩自倡之跡。入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也邇密也。逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於正宗大王一初淸明,庶政維新之會,斷去宿處,嚴斥凶論。使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也。則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行。鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足夬洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十七字刀削分院兵助勢之策,湖南伯得差之願,無非遽逆之斷案,而乃與振采·友文等,結爲血黨。五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術。二萬石軍糧之積庤,縉紳家火具之潛埋,七字刀削指卯日而擧事爲期云者,莫非做作妖言,煽動人心之計,而九字刀削十三日至凶之說,與鍾一,一而二,二而一。似此古今所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心振采,結爲兄弟。托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文。八字刀削欲輸軍糧,則轉到南陽,凡爲群凶之指使,率皆挺身而樂赴。十二字刀削將臣家將欲火攻,所營何事,店舍綢繆之〈計〉,致後丁寧和應,南中兵火之說,延壽爛熳酬酌,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,盤覈猶有未盡,情節尙多未究,治逆之法,豈容如是?噫,彼永喆,鍾一之侄子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿情轉激。請永喆,更爲設鞫嚴問,期於得情,夬正典刑。噫嘻痛矣,亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生。鬼蜮之謀,非今斯今,攘臂弩眼,罔非戾氣,柱腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴,爲賊爲蜮之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三綱。況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子,亟施散配之典。噫嘻,宜學,以卑微之流,賦憯慝之性,行己則巧妄,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利。敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口。卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎間之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之直贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈甚者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻痛矣,亂臣賊子之凶國禍家,從古何限,而豈有如李鶴秀之至奸絶悖者哉?渠本梟獍成性,虺毒化身,百惡竝萃,萬妖備具,能事則戕人害物之天生宵小,伎倆則樂禍饕勢之世濟元惡,狡黠狼愎自是家庭之傳襲,狐朋狗黨,看作淵藪之陰祕。蓋其世守龜·祿之悖論,爲賊邊立幟,凶圖逆節所由來者久矣。特以門戶之爀舃,資歷之華膴,始也聖念,未嘗不假借,則苟有一分秉彝,宜其百倍圖報,而只緣渠叔之罪惡綻露,國言喧騰。明知其難逭,則於是乎疑懼之心,翻成怨懟,壞亂之計,專出藉賣,甚至欺君罔上,貪天爲功,干犯則莫重莫嚴之地也,排布則至凶至憯之謀也。幸賴聖鑑孔昭,莫售惎搆,尙此王章未伸,倖逭收司,則渠乃偃處郊坰,出沒城闉,譸張訛訕,疑亂煽惑,齪齪之徒,蠅營蝨附。憯慝之狀,天地之所不容,叵測之情,國人皆曰可殺,報跡而誅心,沿流而溯源,則根柢於凶徒,偎儡於醜類,是可忍也,孰不可忍也?苟究巨憝,渠實爲首,國有三尺,萬剮猶輕,輿論愈久而愈激,義理由是而漸晦,如此敗倫斁理,蔑義圖亂之君讐國賊,決不可晷刻容貸於覆載之間。請放逐鄕里罪人李鶴秀,設鞫得情,夬正典刑。噫嘻痛矣,時煥之罪,可勝誅哉?渠以蟣蝨之微,素具梟獍之腸,不念聖朝陶甄之恩,積有平日怨懟之心,投呈凶疏,闖逞悖習。驟看外面,則雖似時弊之條陳,細究指意,則罔非禍心之包藏,手脚自露,肝肺如見,而至於上款一二句語,是豈爲人臣子所敢萌諸心而發諸口者乎?肆犯莫嚴之地,自干不敬之誅,民彝斁矣,臣分蔑矣。太陽中天,鬼魅莫逃其狀,關石在府,亂逆當服常憲,乃於盤覈之未竟,有此島置之徑勘,以若蔑倫之類,至擬傅輕之律,刑政之失,莫甚於此。雖仰慈聖涵容之德,出於好生,其奈國人沸鬱之情,皆曰可殺,況渠罪犯之關係莫重,供招之自成斷案,已是淵鑑之所盡燭,則尤不可一刻容貸於覆載之間。請楸子島安置罪人時煥,更令王府,嚴鞠得情,快正典刑。噫嘻痛矣,鼎元之罪,可勝誅哉?渠以蟣蝨之賤,素具梟獍之惡,不念國家陶甄之恩,積有平日怨懟之心,托以進言,投呈一疏。驟看外面,雖似攻斥邪學,細究指意,則罔非包藏禍心,手脚自露,肺肝如見,而至於兩條誣逼,是豈臣子所可萌心而發口乎?肆犯莫嚴之地,自干不敬之誅,天彝臣分,於此焉蔑矣。揣摩醞釀,決無獨辦之理,和應慫慂,必有同惡之濟,而究覈未竟,輕勘遽下,刑政之失,莫此爲甚。雖仰好生之大德,其奈輿憤之益激,況渠罪犯之關係莫重,供辭之漫漶無嚴,已是聖鑑之所盡燭,則不可以凶身已斃,置而不論。請物故罪人鼎元諸子,亟施散配之典。噫嘻痛矣,自古亂逆何限,而豈有如魯敬之凶譎奰慝蔑倫敗紀者乎?平生技倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥也,而不思報效之道,忽生憾懟之意。乃有生死不得,抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚。當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說。動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也。不謹則無將,無將則必誅,其無君無母之心,不道不敬之律,歷萬世而掉脫不得者也。況於今日,義理尤急闡明,而何幸乾道孔昭,天討大行,追奪之律,纔有成命,神人之憤,庶可少洩,而罪止追奪,不足以稱其惡。剖戮跽斬,雖難用於古法,瀦家孥籍,亦自有於彝典,況其凶種餘孽,尙此假息,書所稱殄滅無遺,毋俾易種者,不施於此賊,而將於何施?請追奪罪人魯敬,亟施孥戮之典焉。噫嘻痛矣,亂臣賊子,從古何限,而其窮兇極逆,豈有如陽淳者哉?渠以世祿遺裔,蒙被國恩何如,而生得梟獍之性,潛蓄虺蝮之毒,敢於哀遑罔極之時,欲逞悖逆至憯之計,指嗾賊晟凶國之類,圖出逆度投疏之擧。其疏中句語,殆有浮於雲·海之逆節,思之膽掉,言之髮豎,渠之綢繆謀議,爛漫和應之迹,非但翰模之供,節節指的,復有晟賊之招,一一吐實。面目雖換,腸肚相接,與賊晟逆度,一而二,二而一也。惟其狼毒之物,抵賴爲事,竟至於鬼誅先加,三尺之邦憲,終未夬伸,一世之輿憤,去而益切,跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻痛矣,世變日生,亂逆層出,以至於今日正喜而極矣,賊度之庚寅凶疏,卽亘萬古所未有之劇逆大憝也。然而露名而投呈者尙度也,而暗地授意者正喜也,指使而粧出者,晟賊·陽淳也,而因人傳草者正喜也。正喜之情節,陽淳知之,故陽淳之招辭,正喜出焉,其源流脈絡,照應貫通,而和盤托出,昭不可掩。梟獍之腸肚相連,鬼蜮之情狀叵測,覆載之所不容,王法之所必誅也。奈其賦性悍毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋,更加嚴覈,明正其罪,一時爲急。大僚之箚,蓋出於嚴獄體重法理之義,而遽有此減死安置之命,臣等聚首愕貽,竊不勝憂歎之至,我聖上欽恤審克之德意,臣等豈不欽仰萬萬,而渠之尙逭收司之律,已切失刑之歎。況是今獄之逆窩也罪首也,而終不克窮覈,遽爾酌處,揆諸鞫體,有漏網之憂,論以邦憲,有解紐之慮。義理方明而更晦,隄防莫嚴而將壞,亂臣賊子,無所懲戢,思之至此,寧不懍然而心寒哉?請大靜縣圍籬安置罪人正喜,亟令王府,更爲設鞫,夬正典刑。噫嘻痛矣,李紀淵之罪,可勝誅哉?性本兇譎,行又奰慝,外面則不離騙儈之惡習,指意則罔非禍心之包藏,兜攬華膴,席乃兄而愈益驕濫,縱恣胸臆,鉗一世而漸使氣勢。罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞫獄事言之,接翰模而寬譬,其所寬譬者何譬,與晟賊而授計,其所授計者何計?情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其兇圖者,與乃兄,一而二,二而一也。憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,以若亘萬古所未有之逆憝,豈可使一刻容貸於覆載之間乎?請古今島安置罪人李紀淵,亟令王府,設鞫得情,夬正典刑。答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。李紀淵事,已有處分矣,勿煩。
行大司憲洪敬謨,執義李垿,持平兪象煥等啓曰,噫嘻痛矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶憯之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,潛售賢關之投通,蜚訕作怪,包藏眩亂之許多罪惡。已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不懍然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豊德事必被竄,有曰綱亦吾黨。苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豊德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,亟令王府,拿鞫嚴覈,夬施典刑。噫嘻痛矣,義理堙塞,世變層生,至於今番睦台錫事而極矣。惟我毅宗皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨隨,愈久愈深,而英宗大王,特配壇壝之享,庸寓風泉之感。以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋,若其書中句語之挾雜,造意陰憯,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,夬正典刑。新除授掌令李興遂,時在平安道渭原地,掌令李齊松,時在咸鏡道會寧地,持平朴商壽,時在京畿加平地,請竝斯速乘馹上來事,下諭。答府曰,不允。下諭事,許遞。
行大司諫李鼎臣,司諫金逸淵,獻納李正履,正言兪錫煥等啓曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只示梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱而極矣。渠以鄕曲卑微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科,秦坑是何等時,而比擬無難,錢唐是何等事,而指斥有歸。渠之包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春秋之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此。憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何殿下,不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事。脈絡之連通,表裏之和應,至此昭綻,無復餘蘊,然則奎·坤,是已伏法之申綱也,申綱是未就獄之奎·坤也。設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,亟令王府,拿鞫嚴問,盤覈得情,夬伸典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事備盡尊敬,無敢指斥,而彼台錫者,肆然筆諸章奏,誣逼毅宗皇帝。求過於無過之地,敢言其所不敢言,遣辭誑悖,用意陰憯,此不但我朝之賤臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人心所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。新除授正言申允祿,時在忠淸道淸州地,請斯速乘馹上來事,下諭。答院曰,不允。下諭事,許遞。
洪祐順,以義禁府言啓曰,時囚罪人李鼎耇,杖八十三等奪告身照律公事判付內,依允,功議各減一等事,命下矣。李鼎耇,功議各減,杖六十收贖,奪告身一等,而今番罪目,添書於前罪目,忠淸道文義縣德留驛,還發配所,而依例發遣府羅將押送,何如?傳曰,允。
又以義禁府言啓曰,時囚罪人李景純,杖一百徒三年定配照律公事判付內,依允,功議各減一等事,命下矣。李景純,功議各減一等,杖八十收贖,告身盡行追奪,黃海道鳳山郡黔水驛,徒二年定配,而以議啓內辭意具罪目,依例發遣府書吏,押送配所,何如?傳曰,允。
義禁府照目粘連,向前李基碩亦,正穀旣載於會案,而折米始捧以土式,則數自虧欠,事當充補,道科雜費會減,從二年之例,官屬受罪致死,在五旬之後是如云者,爰辭所陳,容或似然是白乎乃,丁酉蕩減,旣已臨歸結帖,則罪著不察。己亥加分,縱云報營會錄,而數涉太多兺除良,所謂反餘折餘留餘等名色,囚供雖皆發明,繡啓若是臚列,揆以經法,不可參恕,以此照律,何如?判付啓依允。
奉朝賀南公轍,領府事李相璜,判府事朴宗薰,右議政趙寅永等箚曰,伏以臣等,伏見東朝殿下昨下放逐罪人李止淵兄弟處分傳敎,則首尾屢百餘言,嚴正詳悉,凡其前後負犯之爲天地所不能容,朝廷所未及知者,皆已莫逃於日月照燭之明,至於授受之際,慈孝之間,干係如此,此誠亘萬古所未有之逆憝也。臣等相顧憤惋,直欲無生,而又於我純祖全保之意翼考仁孝之德,自不覺掩抑愴慟,聲淚俱逬,然而此猶屬罪惡未彰時事也。臣等愚昧,知不足以炳幾,勇不足以折奸,致煩我東朝殿下十餘年隱忍之聖慮,則臣等之今日聲討,亦云晩矣。第念爲人臣而有此罪名,奚但無將不敬之律而已哉?近日三司所論諸條,特不過皮膜之摸而緦功之察耳,臣等不須更煩臚列,而莫嚴者臣分也,莫重者王法也。夫以此罪人之罪,而只施放逐之典,則何以明君臣之義,洩神人之憤哉?殿下於此,雖欲以山藪包荒之量,曲加涵貸,有不得也。伏願殿下,仰稟東朝,廓揮乾斷亟行天討焉。取進止。答曰,省箚,具悉卿等之懇。以其負犯,宜置當律,而慈意之深存斟量於此,予有仰認,亦豈不仰體乎?然而卿等之言,又如是嚴正,當更爲仰稟也。仍傳于曺錫亨曰,此批答,遣史官傳諭于時原任大臣。
行大司憲洪敬謨,行大司諫李鼎臣,執義李垿,司諫金逸淵,持平兪象煥,獻納李正履,正言兪錫煥等聯名箚曰,伏以奸凶之專權樂禍,從古何限,而豈有如李止淵·紀淵兄弟之縱恣擅弄者乎?噫嘻,朝家之嚮用何如,委任亦何如,而不思報效之念,徒懷貪戾之心,晝宵經營,惟在戕人而害物,平生伎倆,罔非凶國而禍家,壞亂世道,詿誤人心,威成勢立,以至三十年之久。同朝切齒,擧世側目,而至於今番鞫獄事言之,延接翰模,授計晟賊,跡難掩於延蔓,意專在於嫁禍,謂時可乘,必欲網打,究其情跡,吁,亦危怖而悚懍矣。顧此許多罪案,已爲罄盡於諸臣之疏,臣等不必架疊,而卽伏見東朝處分下者,尤不勝驚心痛惋。噫,丁亥代聽以後,以渠輩平日窺覘主張之習,不敢肆其專擅恣弄之意,甚至有政令之譏訕,憯計之惎間,甘自歸於大戾,則自生懼怯,粧出左右無當之疏,欲逞其陰險之圖。以翼考察奸之明,悉燭其情狀,而特以仰體先朝全保之盛德,不置之顯辟,渠輩若有一分秉彝之心,自當怵畏屛息之不暇,而依舊放肆,兜攬愈甚。今於慈敎洞諭之後,前後罪犯,昭著無餘,斷案已成,輿憤齎鬱,國有三尺,焉逭常憲?此不可放逐而止。伏願殿下,仰稟東朝,亟降處分,夬施李止淵·紀淵當勘之律,千萬幸甚。取進止。答曰,省箚具悉。已諭於諸大臣之批矣。
副應敎曺雲承,校理李殷相,副校理林肯洙·趙啓昇,修撰韓啓源·趙秉恒,副修撰洪永圭·李㘾等聯名箚曰,伏以臣等,以放逐罪人李止淵·紀淵懲討事,相率聯籲,顒俟處分,忱誠未格,兪音尙靳,臣等相顧抑鬱,益不勝憂歎之至。噫,此罪人至憯絶悖之罪,前後章奏,已盡臚列,今不必更事架疊,而臣等之萬萬憤惋,寧欲無生者,卽其丁亥以後政令之輒肆誹謗,憯計之敢售惎間,同惡相濟,無所顧忌,此誠載籍以來所未有之劇逆大憝也。究厥情節,天地之所不容,而蓋其干犯,朝廷有未及知,于今十餘年間,公議尙未峻發,慈敎一下,炳若日星。其無將不敬之罪,綻露無餘,此非但殿下之罪人,乃翼考之罪人也,雖以殿下山藪之量,曲加涵貸,有不可得也。今何可更咈群情,暫諼天討耶?臣等伏見大僚之批,若曰以其負犯,宜置當律,殿下亦已洞燭其罪犯之不可容貸,則有何持疑於其間,而不施當施之律耶?臣等忠憤轉激,按住不得,玆敢不避煩瀆,更申前籲。伏乞聖明,仰稟東朝,夬施邦憲,俾亂萌折而輿憤洩焉。取進止。答曰,省箚具悉。已諭於前批矣。
副應敎曺雲承,校理李殷相,副校理林肯洙·趙啓昇,修撰韓啓源·趙秉恒,副修撰洪永圭·李㘾等聯名箚曰,伏以噫嘻痛矣,李止淵·紀淵兄弟之罪,可勝誅哉?專擅權柄,詿誤世道,威福自作,鉗制一世,機術之善用,足以欺人,闔捭之能事,徒懷營私,用舍之權,惟意所欲,氣焰之盛,莫敢誰何。其晝宵經營,不出戕人而害物,狡黠手段,都是凶國而禍家,朝野之側目,有識之扼腕,厥惟久矣,而至於寬譬翰模,授計晟賊,乃敢倡爲謊說,必欲網打搢紳,言其設計,吁,亦危且怖矣。三司之臣,交章請討,寔出公共之憤,而削罷相繼,兪音尙靳,臣等相顧愕貽,不勝抑鬱,及伏見慈敎下者,首尾屢百言,嚴於斧鉞,凜若霜雪,奸凶之罪狀,益爲彰著矣。嗚呼,丁亥代聽,卽天地之常經,凡厥含生之倫,孰不攢手延頸,而渠輩抑何心腸,顯懷不滿之意,敢肆譏訕,轉售脅持之圖,兄唱弟和,如鬼如蜮。以翼考察奸之明,體先朝全保之德,不加顯戮,得保腰領,在渠輩幸莫大矣,而奈其窺覘之舊習不悛,憯毒之奸計益著。不思報效,罔有忌憚,兜攬權要,循私蔑公,歷數從古,豈有如此奸凶?尙今假息,已極痛惋,東朝處分,洞晢無餘,則前後聲討,猶屬薄物細故,而罪止放逐,失刑莫大,國無三尺則已,至奸巨慝之如止淵兄弟者,豈可一日容貸於覆載之間乎?伏願聖明,廓揮乾斷,仰稟東朝,亟降處分,各正其罪,至若黃之嘗試疑亂,趙完植之顧瞻貽羞,不可以不足深責,有所參恕。請依前疏所請,竝施當律焉。取進止。答曰,省箚具悉。已諭於諸大臣之批。黃·趙兩人事,亦有前批矣。
庚子十月初七日辰時,上御熙政堂。召對入侍時,參贊官金公鉉,侍讀官林肯洙,檢討官趙秉恒,檢校待敎李㘾,假注書尹致賢,記注官李昌廷,別兼春秋鄭基世,各持史略第一卷,以次進伏訖。上曰,史官分左右。上曰,上番讀之。肯洙讀自楚屈平爲懷王所任,至滅楚爲郡。上曰,止之,文義陳之。肯洙曰,屈平楚之忠直之臣也,明於治亂,嫺於辭令,入則圖議國事,出則應對諸侯,而上官大夫靳尙,心害其能,讒之於王,竟至見疎,可勝歎哉?蓋君子小人,如陰陽黑白,不亂離別淑慝而進君子時少,用小人時多,往往有認善爲惡,指邪擬正者,此其巧言令色,足以惑眩主聽而然,可不懼也?故夫子曰,浸潤之譖不行,可謂明也已,伏願此等處,特加深究焉。上曰,下番讀之。秉恒讀自燕姬姓,至莒卽墨不下。上曰,止之,文義陳之。秉恒曰,六國之於秦,强弱不同,若以一國之力,必欲爭秦,則其勢不可當也。故蘇秦遊說諸侯,約以合從,若使六國之君,牢守其約,合力攻秦,則功可成矣,而又從張儀連橫之計,割地以事。以虎狼之秦,竝呑六國,蓋緣時君不明利害,初無定志故也。大抵爲國之道,必以立志爲本,立志不固,則無以成就,非但治國爲然,學問之道,立志然後,可以成就,立志二字,伏願殿下,體念焉。上曰,閣臣讀之,㘾讀自昭王卒,至滅燕爲郡。上曰,止之,文義陳之。㘾曰,田單,知樂毅燕之名將,縱反間於惠王,竟逐樂毅,復齊七十餘城,自古譖者,猶水之浸潤,若知人君信之,則浸浸然眩惑視聽,終至於禍國。太子丹欲報仇,而不量强弱之勢,且荊軻一狹客,不勝血氣之勇,爲人報仇,竟至殺身,至於此等,不足爲文義耳。上曰,參贊官讀之。公鉉讀自秦之先,止政事皆屬焉。上曰,止之,文義陳之。公鉉曰,此卽六國之時,而各或有賢相焉猛將焉,當時亦有國治兵强之君,亦有主伯天下之君,而至於秦,則世得其人,不得於山東諸國者,擧皆西入。嗣後有商鞅·范·蔡諸人,皆得以謀國,而此百里奚,本虞國之人,而知其國不可諫而之秦,秦用之爲相,國遂以伯。至於始皇,竝天下爲皇帝,當時得人,秦爲之最,由此觀之,國之賢相,關係如此,伏願體念焉。上掩卷,命史官就座。又命退,諸臣以次退出。
上在昌德宮。停常參·經筵。
自辰時至酉時,灑雨下雨,測雨器水深二寸二分,巳時,雷動電光。
金公鉉,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺錫亨啓曰,明日常參·經筵,取稟。傳曰,停,召對爲之。
金公鉉啓曰,留門法意,何等嚴重,而玉堂聽批後,敦化東挾門標信,宣傳官及守門將,不待本院之經稟知委,徑先許出,事未前有,萬萬駭然。竝所當重勘,而本院請推之外,無他可施之罰,何以爲之?敢稟。傳曰,令該府拿處。
傳于金公鉉曰,公事不審之當該中官,令該府拿問嚴勘。
行大司憲洪敬謨,行大司諫李鼎臣,執義李垿,司諫金逸淵,持平兪象煥,校理李殷相,獻納李正履,正言兪錫煥,修撰韓啓源等啓曰,請書九,亟施追奪官爵之典。措辭見上請放逐罪人李止淵,爲先施以中途付處之典。措辭見上答三司曰,不允。李止淵事,已有處分矣,勿煩。
行大司憲洪敬謨,行大司諫李鼎臣,執義李垿,司諫金逸淵,持平兪象煥,獻納李正履,正言兪錫煥等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一例尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上請放逐罪人李紀淵,亟令王府,設鞫得情,夬正典刑。措辭見上答兩司曰,不允。金鼎元諸子事不允。魯敬事,勿煩。陽淳事勿煩。正喜事勿煩。李紀淵事,已有處分矣,勿煩。
行大司憲洪敬謨,執義李垿,持平兪象煥等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
行大司諫李鼎臣,司諫金逸淵,獻納李正履,正言兪錫煥等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
曺錫亨啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,掌令洪龜燮·李亨奎,持平曺雲承,正言趙完植落點。
洪祐喆啓曰,新除授掌令李亨奎,方在被謫蒙放中,何以爲之?敢稟。傳曰,蕩滌敍用。
傳于曺錫亨曰,今此雷異,忽在收藏之節,甚是驚悚,其在修省之道,宜有警惕之擧,自今日避正殿,減膳三日。
大王大妃殿傳于曺錫亨曰,非時之雷,又極轟殷,此是災異也,上天示警,必有其故,則專由於未亡人不能振勵於政令之致耶?自今日減膳三日,以寓一分畏禍之意。
左副承旨金公鉉,右副承旨洪祐喆等啓曰,是月卽閉藏之節,而轟燁之異,何爲而發也?蓋災不虛生,必有所召,不可以諉之於適然而不思所以恐懼修省,應天以實之道也。殿下試看今日之象,治乎否乎?紀綱解弛,苦無振刷之望,黎庶倒懸,實多殿屎之患,推此以往,有不可一一指陳,而朱夫子所云一毛一髮,無不受病者,殆不幸近之矣。此莫非群下不能對揚聖德,闡發休治之罪,而臣等死罪,亦以爲殿下懋實之政,猶有所未盡而然也。噫,聖德,莫要於典學,而不無一曝之歎,勤政寔在於諮治,而或欠三晝之接,未知燕濩幽獨之中,恒存寅畏之誠,靡忽日省之念歟。雖以目下懲討事言之,三司諸臣,聯陳沐浴之章,而兪音尙靳,天討未行,皇天警告,又安知不由於斯歟?伏願殿下,穆然深思,惕然兢懼,克恢振作之道,益懋消弭之方焉,惶恐敢啓。答曰,爾等所陳皆切實,當體念矣。
金公鉉,以兵曹言啓曰,留門法意,何等嚴重,而去夜玉堂聽批之後,敦化東挾門標信,宣傳官及守門將,不待政院之經稟知委,徑先許出,事未前有,萬萬駭然。當該宣傳官及守門將,竝令該府,拿問處之,何如?傳曰,允。
曺錫亨,以司饔院監膳提調意啓曰,江原道朔膳進上來到,而各殿所封物種中,生雉十八首腐傷,萬無捧入之路,進獻事體,何等嚴重,而如是不謹,揆以法意,萬萬未安。當該封進官,令該道捧現告罷職,道臣亦難免不飭之失,從重推考,領來陪持人,令本道照法嚴繩,進上生雉還下送,使之更爲封進,何如?傳曰,允。
金公鉉,以禁衛營言啓曰,本營騎士將金秉浩,把摠李顯佑,俱有身病,勢難察任,竝改差,何如?傳曰,允。
行大司憲洪敬謨,行大司諫李鼎臣,執義李垿,司諫金逸淵,持平兪象煥,獻納李正履,正言兪錫煥等箚曰,伏以以災爲異,以其不常有也,而反乎常,則謂之異也。今此殷殷之響,乃在收藏之月,是謂反乎常,而亦豈非仁愛之天,有所先幾而視警者乎?其端雖微,其應甚著,臣等雖不敢以某事某應,傅會仰陳,而上天之丁寧告戒,豈無所以然哉?臣等聞天人雖遠,一理相感,人事失於下,天譴示於上,然則今日之災,必有所召,詩曰潛雖伏矣,亦孔之昭。今若視以常有之災,不思所以消弭,則是豈肅敬對越,應天以實之道哉?請以膚淺之見,略效憂愛之誠,以裨我聖上應天以實之道,惟殿下,垂察焉。夫人主一心,萬化之源,一念之失,災異隨至,一念之善,休祥卽應,是故古之明王哲辟,莫不嚴恭寅畏,幽獨之地,恒如對越,燕濩之中,無或放肆。心之所發,必先求合於天意,政之所施,必思沕然於天理,反躬自省,勤於修德,而君德成就,責在經筵,其書則聖賢之書也,其學則窮格之工也。以之啓沃君心,以之開發聖聰,其所關係,顧不重歟?我朝成制,日三經筵,而又有召對別講之規,此列聖朝聖學之所以不貳不息,而以是躬行於當時,垂裕於後昆者也。今於遵行成憲之中,或至於屢停而久闕,則是豈我聖上法祖宗之意哉?今殿下,勿以應行文具而視之,一朝奮發,日接臣僚,體成湯之躋敬,法夏禹之惜陰,惟日孜孜,不貳不息,則將見聖德日新,功化丕彰,古所謂應天以實,豈外是哉?嗚呼,國有賊則必討,王者之大法也,夫是法也,從古聖王之所作,而我祖宗朝所以爲政也,則殿下可得而廢其用,可得而遏其行乎?夫何世變層生,亂逆接踵,將至人不得爲人,國不得爲國,而每於事出之初,惟事屈法而涵貸,未能斬草而除根。故伏莽之戒,依舊自在,燎原之火,寢延漸滋,所以天理之晦塞,人情之憤菀,此豈細故也哉?噫,雖以近日事言之,魯敬之未施極典,陽·喜之徑斃島置,俱是失刑之大者,三司之啓,只傳故紙,一兪之音,尙遲準許,國之常憲,將無所施,豈不憂歎之甚乎?嗚呼,李止淵·紀淵兄弟之罪犯,卽載籍以來所未有之劇逆大憝,蓋其干犯,天地之所不容,神人之所必誅。慈聖殿下,旣洞諭之,大僚諸臣,亦歷陳之,其無將不敬之罪,彰露無餘,則此非但殿下之罪人也,乃翼考之罪人也。所以群聲而齊討,誓不欲共戴一天,聯陳箚啓,只下勿煩之批,尙靳夬施之典。臣等不勝抑鬱,而第伏見相箚批旨,以當更爲仰稟爲敎,臣等固將奉此,顒企處分,而今日之啓,又未蒙兪,此專由於臣等之忱誠淺薄,而苟若一味假息,亂萌將何以折,而輿情將何以洩乎?伏願殿下,念國賊之不可寬貸,諒大法之不可遏廢,仰稟東朝,廓揮乾斷,亟施典刑,則應天以實之道,亦惟在於是矣。取進止。答曰,省箚具悉。所陳甚好,當體念,而尾附事,已有前批矣。
應敎韓宓履,副應敎曺雲承,校理李殷相,副校理林肯洙,修撰趙秉恒·韓啓源,副修撰洪永圭·李㘾等箚曰,伏以雷之收聲,在於仲秋,乾道之常經,月令之順候,而今此純陰之月,閉藏之節,轟轟殷殷,不令不寧,是何等象也?夫災不虛生,必有所召,臣等未敢傅會指的,以爲某事之應,而顧今大小恬嬉,百務叢脞,侈靡成習,而國計日絀,貪墨莫懲,而民生日瘁。綱紀隳而法令不行,言路壅而規箴無聞,其他已痼之瘼,難醫之弊,有不暇一一煩陳,而此猶第二件事,在今日悠悠萬事,卽不過殿下勤講學而已。夫帝王之爲治,學問是資,蘊之爲涵養德性,發而爲政令施措,以至格致誠正之功,著見於治平之域矣。惟我殿下,寶齡漸就鼎盛,天位厥惟艱大,此時講學,宜惜寸陰,而寒暑之停輟居多,講對之課程無方。在聖王時敏日新之義,不能無遜,而雖其臨筵之時,淵默太過,發問絶罕,開卷受音,便成備例之擧,傍案列侍,徒歸應文之具,此無他,殿下學問之工,不以誠心故也。朱夫子有言曰,知如此是病,不如此是藥,伏願殿下,惕然自省,潛心講究,繼自今對方冊如對聖人,隻字片言,毋或放過。微辭奧旨,輒加縕繹,反諸身而踐其實,措諸事而得其正,則聖學益臻於高明,天心自底於悅豫,向所云諸條,在殿下一轉移間事也,懋哉懋哉。夫懲討,有國之大事也,苟於是少忽焉,則臣分蔑而民彝斁,義理晦而邦國危矣,豈不大可懼哉?噫,彼李止淵·紀淵之千罪萬惡,決不可晷刻容貸也明矣。負犯乃在於授受之際,干係至及於慈孝之間,由前而言,則背國而無君,由後而言,則敗常而干犯,窮古亘今所未有之逆憝也。腰領之尙保,雖出於兩聖朝包容之德,情節之至憯,莫逃於我慈聖照察之明,辭敎誕降,群情益激,大小臣僚,齊聲迭討,而兪音尙靳,王章未伸,竊有欠於大聖人廓揮乾斷,以嚴天討之義也。今日仁愛之警,安知其不由是耶?伏願亟允臺請,夬施當律,以洩輿憤,以答天譴焉。取進止。答曰,省箚具悉。爾等之言,又甚切至,當體念,而尾附事,已有前批矣。
上在昌德宮。停常參·經筵。
金學性啓曰,明日常參經筵,取稟。傳曰,只晝講。
又啓曰,右承旨洪祐順,今日不爲仕進,卽爲牌招,何如?傳曰,允。
又啓曰,臣學性,依定式進詣香室,奉審香祝櫃祝板袱子,則精潔之意,敢啓。傳曰,知道。
金公鉉啓曰,臣公鉉,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于洪祐喆曰,召對入侍。
金學性啓曰,假注書尹致贒,身病猝重,勢難察任,今姑改差,何如?傳曰,允。
尹致贒改差,代以李鼎信爲假注書。
金學性啓曰,吏曹郞廳來言,臺諫有闕,政事,取稟。傳曰,前望單子入之。
掌令前望單子入之,金鳳梧落點。
行大司憲洪敬謨,行大司諫李鼎臣,執義李垿,司諫金逸淵,掌令洪龜爕,持平曺雲承·兪象煥,校理李殷相,獻納李正履,正言兪錫煥,修撰韓啓源等啓曰,請書九,亟施追奪官爵之典。措辭見上請放逐罪人李止淵,爲先施以中途付處之典。措辭見上答三司曰,不允。李止淵事,已有處分矣,勿煩。
行大司憲洪敬謨,行大司諫李鼎臣,執義李垿,司諫金逸淵,掌令洪龜燮,持平曺雲承·兪象煥,正言兪錫煥等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上請放逐罪人李紀淵,亟令王府,設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。李紀淵事,已有處分矣,勿煩。
行大司憲洪敬謨,執義李垿,掌令洪龜燮,持平曺雲承·兪象煥等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上新除授掌令李亨奎,時在京畿振威地,請斯速乘馹上來事,下諭。答府曰,不允。下諭事,許遞。
行大司諫李鼎臣,司諫金逸淵,獻納李正履,正言兪錫煥等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
金學性,以司譯院都提調提調意啓曰,淸學訓長,卽官生訓誨之任,而今方有闕,以該學堂下譯官朴鎭修差定,依例付祿,使之各別勸課,何如?傳曰,允。
金公鉉,以兵曹言啓曰,一軍色正郞南秉哲,移拜臺職,今已遞改矣。軍色之任,有難數遞,今姑仍任,何如?傳曰,允。
洪祐順,以刑曹言啓曰,卽接忠淸監司金英淳文移,則鎭岑縣徒一年半定配罪人柳訓臣,限滿云矣,取考曹上配案,則訓臣,以詬罵尊長拒捕罪,己亥四月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
義禁府照目粘連,明川前府使李基碩矣本府議啓內,正穀旣載於會案,而折米始捧以土式,則數自虧欠,事當充補,道科雜費會減,從二年之例,官屬受罪致死,在五旬之後是如云者,爰辭所陳。容或似然是白乎乃,丁酉蕩減,旣曰臨歸給帖,則罪著不察,己亥加分,縱云報營會錄,而數涉太多兺除良,所謂反餘折餘留餘等名色,囚供雖皆發明,繡啓若是臚列,揆以經法,不可參恕。以此照律,罪杖一百收贖,告身盡行追奪,徒三年定配私罪,奉敎依允爲旀,功減一等爲良如敎。又啓目,宣傳官李膺漢,守門將文廷顯等原情云云。傳旨內辭緣,泛稱遲晩,李膺漢段,所當請刑是白乎矣,宣傳官勿爲請刑,載在大典通編,議處爲白乎旀。文廷顯段,刑推得情何如,啓依允爲旀,文廷顯段,除刑推議處爲良如敎。又啓目,中官河擎天原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓依允。
右議政趙寅永箚曰,伏以輔相之職,在於燮理,調三光以順軌則,協二氣以贊化育,莫非爲分內事耳。苟有不時之乖沴,非常之災孽,則厥咎有歸,故溯考我家故事,前代舊典,三公之以災沴疏引策免者皆可數也。蓋以其職至重,非其人則致其咎,咎之所由,不可不斥罷之也。卽者轟殷之聲,忽發於收藏閉塞之月,上天之告戒旣深,重宸之警惕方切,臣未敢知此時此災,何爲而至也。顧今慈化際天,聳八域之顒昂,聖德懋時,基萬年之鞏固,一團太和,洋溢薰蒸,宜有以感召百祥,消除衆眚,而乃有此反常之異者。獨如臣無似,專當勻軸,調羹之責,尙矣無論,覆餗之懼,量之已久,而畀付恰周朞月,報效無一可稱。凡自朝象王綱國計民憂,以至俗習趍尙之日卑日渝者,苟欲歷陳,指不勝屈,苟求其本,臣實當之。臣於是,雖欲强解而不得矣,殿下於是,雖欲曲恕而不得矣,爲今牽補之道,只有臣引而辭免而已,不如是,則其何以答天譴而回天眷乎?伏望殿下,亟賜黜退,改卜賢德,以幸國事焉。臣方自訟之不暇,更何敢刺口饒舌,而愚忱耿耿,又此覼縷,惟殿下察之。臣聞天人相與之際,甚可畏也,幾微萌於方寸,孚應捷於桴鼓,故聖人所以應天者,以實不以文,以誠不以辭,良有以也。今我殿下曁我東朝殿下,遇災側身,恐懼修省之意,溢於旨敎,臣固欽仰贊歎,有以知自損之盛,上格天心,而臣愚死罪,竊以爲此亦文與辭之備例者耳。若謂之誠實對越之眞正義諦,則恐或未也。易之乾曰,天行健,君子以自强不息,其三四二爻,連以進德修業垂訓者,卽所以自强不息,而爲奉天者也。經之言天,聖人之言奉天,莫有先於乾之繇,而其丁寧諄複,深切著明,不出於自强不息,進德修業之間,則今殿下應天之以實與誠者,豈有過於此哉?然而欲進德,則非修業無由也,欲修業,則非典學無由也,而其要,在自强不息也。臣姑以近日言之,經筵之停,便作常課,召對之接,不過循例,自上之講讀多輟,在下之討論太略,一日二日,悠泛如此,尙何望乾惕緝熙之功,而其於乾健之象,不亦遠乎?臣妄自思惟,又竊謂廈氈之勤御,愈於避殿,方冊之頻對,勝於減膳者,卽曰實曰誠,在此不在彼也。臣之以講學仰勉嘗屢矣,特我殿下,以生知之性,不世出之姿,或謂聖賢事業,不必有資於學,遂以似此之言,歸之陳腐庸常,一切不槪於聖衷耳。然臣今告去,不容無一言,而捨此言,更無可以爲言,正所謂念玆在玆,釋玆在玆者也。伏願殿下,繼自今大奮聖志,益勵聖工,以盡應天之方,則臣雖退塡邱壑,亦萬萬無所恨矣。取進止。答曰,省箚具悉卿懇。非時之雷,果甚驚悚,際見卿箚,所陳切至,豈不體念?至於引咎,則誠萬萬過矣,卿其安心焉。仍傳于金學性曰,此批答,遣史官傳諭干右議政。
庚子十月初九日辰時,上御熙政堂。召對入侍時,參贊官洪祐喆,侍讀官李殷相,檢討官韓啓源,檢校待敎李㘾,記事官沈敬澤,記注官李東韻,別兼春秋洪在龍,各持詩傳第五卷,以次進伏訖。上曰,上番讀之。殷相讀自南山有杞,止南山有臺五章。祐喆曰,自今日使弘文館入講冊時,書筭揷入之意,分付,何如?上可之。賤臣承命出傳,捧入書筭,上讀新受音十遍訖。上曰,文義陳之。殷相曰,此詩曰邦家之基,邦家之光,曰爲民父母,皆美其賓客之德也,而光字之美君德者亦多,臣請以光字陳之。光被四表,堯之光也,日月光華,舜之光也,光于四方,文王之光也,學有緝熙于光明,成王之光也。臣愚區區之忱,敢不以堯·舜光明之德,望之於殿下,而其所光明之道,唯在講學,伏願勤御講筵,日就月將,以致成王緝熙之光焉。上曰,下番陳之。啓源曰,此篇五章之內,如萬壽無期,萬壽無疆,遐不眉壽,遐不黃耇等句語,皆祝壽之辭,而祝壽則輒稱樂只君子,蓋非君子,無以享此遐壽,壽在五福之首,而仁者所必得也。今此詩人訟禱之辭,非出於徒尙文具,特爲美主人之德意,而堯·舜·文·武之君,皆享期頤之壽者,盛德充溢於內,神氣調和於外,無物欲之侵,有精力之蘊,節宣保嗇,天祿隨至。伏願殿下,必於涓燕濩蠖之中,涵養聖德,全保太和,以致堯·舜·文·武之壽焉。上曰,閣臣陳之。㘾曰,玉堂下番所奏,俱極切實,而上章爲民父母之義,尤可省察處也。人君卽下民之父母,古人所謂如保赤子,視民如傷,人君愛民之心,常在於保赤子視如傷之中,至於鱞寡孤獨,而無不撫育,然後是可謂爲民父母,伏願殿下,此等處益加懋哉。上曰,參贊官陳之。祐喆曰,玉堂及閣臣所奏,已爲備盡,臣無容更達矣。上掩卷,仍命退。諸臣以此退出。
上在昌德宮。停常參,只晝講。
藥房提調趙秉鉉,副提調沈宜臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金學性啓曰,明日常參·經筵,取稟。傳曰,停,召對爲之。
金公鉉啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
金學性,以禮曹言啓曰,今初八日所下傳敎中,自今日避正殿減膳三日事,命下矣。三日之限,止於今日,自明日還御正殿,常膳依例復舊封進之意知委,何如?傳曰,允。
又以禮曹言啓曰,今初八日所下慈敎中,自今日減膳三日事,命下矣。三日之限,止於今日,自明日常膳依例復舊封進之意知委,何如?傳曰,允。
行大司憲洪敬謨,行大司諫李鼎臣,執義李垿,司諫金逸淵,應敎韓宓履,掌令洪龜爕,持平曺雲承·兪象煥,校理李殷相,副校理趙啓昇·林肯洙,獻納李正履,正言兪錫煥,修撰韓啓源·趙秉恒等啓曰,臣等敢將李止淵·紀淵兄弟振古所無之罪犯,先以箚陳之,次以啓繼之,齊聲共討,今已三日矣。誠不足以格天心,辭不足以感至尊,宸聽兪邈,兪音尙靳,衷情抑塞,徊徨跼蹐,尙何敢更爲煩陳,而凡今臣等之請,義不可止。一日不準請,則國不可爲國,臣不可爲臣,臣等之連日仰瀆者,亦出於臣分之所當然。嗚呼,周列十惡,虞用五刑,此所謂象魏之懸法,而亂賊之知懼者也。噫,彼止淵兄弟之罪,已盡臚列於箚啓,而至於寬譬翰模,授計晟賊,乃敢白地做謊,必欲嫁禍於人者,亦豈人理之所可爲?是固難貰之斷案,而日昨慈敎,嚴正惻怛,凜如霜雪,洞諭群下之所未及知者,於是乎貫盈之罪,彰露無餘,而益無逃於覆載之間矣。噫,丁亥代聽,卽天地之常經,而渠輩抑獨何心,顯懷不滿之意,敢肆譏訕,粧出無當之疏,轉售惎間,渠若有一分人心,少知王法之可畏,則豈有如此無將之習乎?以翼考察奸之明,體純祖容物之德,薄黜于外,不置之辟,在渠輩恩莫大矣。而不思報效,罔有忌憚,窺覘之舊習不悛,戕害之奸計益著,上干天紀,下斁人彝,負犯如此,罪惡如此,而若逭於王章,其可曰國有典刑,而臣民之憤惋憂歎,容有極乎?此臣等所以疾聲屢籲,不得請則不敢退者也。伏乞聖明,穆然深思,俯循群情,亟許臣等前日之請,放逐罪人李止淵,爲先施以中途付處,李紀淵,設鞫得情,俾刑政得宜,亂萌永絶焉。答曰,已有處分矣,勿煩。
行大司憲洪敬謨,行大司諫李鼎臣,執義李垿,司諫金逸淵,應敎韓宓履,掌令洪龜爕,持平曺雲承·兪象煥,校理李殷相,副校理趙啓昇·林肯洙,獻納李正履,正言兪錫煥,修撰趙秉恒·韓啓源,副修撰洪永圭等啓曰,臣等以李止淵·紀淵事,屢陳沐浴之義,繼有齊聲之請,竊以爲我聖上,赫然乾斷,處分當下,顒俟兪旨,亦旣多時。卽伏奉批旨下者,依前靳允,有若尋常公車之循例賜批者然,臣等愕貽失圖,不覺忠憤之轉激矣。嗚呼,鋤奸誅凶,莫嚴之義也,懲惡討賊,莫急之事也,豈可引日爲事,伈泄玩愒,若此之爲哉?其千罪萬惡,臣等雖言之,非獨臣等之言也,卽朝廷之言也,亦非獨朝廷之言也乃國人之言也。究厥罪犯,天地之所不可容,國人之皆曰可殺,則雖以殿下好生之德,決不可一時容貸也明矣。且臣等伏讀日前大僚箚批,若曰以其罪犯,宜置當律,殿下亦旣洞燭其罪犯之宜置當律,則有何持難於其間,于今幾日,尙無處分耶?莫遏者公議也,莫嚴者邦憲也,此而淹延,則公議無可伸之日,邦憲無可施之道,豈不大可懼哉?臣等不能碎首瀝血,矢死力爭,以至今日,未回天聽,相顧慙恧,無地自容,而期於得請乃已者,出於秉彝之心。玆敢不避煩瀆,相率更籲,伏乞亟允前請以伸王章焉。答曰,已有處分矣,勿煩。
行大司憲洪敬謨,行大司諫李鼎臣,執義李垿,司諫金逸淵,應敎韓宓履,掌令洪龜爕,持平曺雲承·兪象煥,校理李殷相,副校理趙啓昇·林肯洙,獻納李正履,正言兪錫煥,修撰趙秉恒·韓啓源,副修撰洪永圭等啓曰,臣等聯陳沬飮之義,不顧瀆擾之懼,一籲再籲,至於三籲者,是豈可已而不已耶?噫,彼李止淵·紀淵許多罪惡,俱係罔赦,而最其政令之譏訕,憯計之惎間,臣分蔑絶,人彝斁喪。爲人臣而有一於此,難逭重辟,況兩條所犯至凶絶悖,眞贓畢露,斷案已成,此誠歷萬世而掉脫不得者也。腰領之尙保,雖出於兩朝包容之德,情節之至憯,益著於慈敎洞諭之後,此輿憤之所愈激,而覆載之所難容也。夫刑政者,有國之大柄,而人主之所未可私者也,於其當討而討之,是謂天討,天討之不行,將見其國不得爲國,人不得爲人矣。苟使其罪,不至十分必誅,則臣等何敢爲此,而誠以一日假息,則有一日之憂,二日假息,則有二日之憂,此臣等所以爲殿下憂,屢籲而不知止者也。伏乞廓揮乾斷,亟降處分焉。答曰,已有處分矣,勿煩。
金公鉉啓曰,卽見刑曹坐不坐單子,則連五日無緣不坐,詞訟劇地,委屬可悶,當該堂上推考,何如?傳曰,允。
又以訓鍊都監言啓曰,本局把摠趙羲元,身病甚重,勢難察任,改差,何如?傳曰,允。
洪祐順,以義禁府言啓曰,時囚罪人李基碩杖一百徒三年照律公事判付內,依允,功減一等事,命下矣。李基碩,功減一等,杖九十收贖,告身盡行追奪,江原道洪川縣蓮峯驛,徒二年半定配,而以議啓內辭意具罪目,依例發遣府書吏,押送配所,何如?傳曰,允。
義禁府啓目粘連,向前李膺漢·文廷顯等亦,司閽之禁,入夜又嚴是白去乙,一是奉標信監察,一是掌門鑰啓閉,而不待銀臺之入稟,徑許玉堂之出去,其責俱失,厥罪惟均,竝只以此照律,何如?判付啓依允。又啓目粘連,向前河擎天亦,公事無非嚴重,擧行不克審愼,前月之勘罪未幾,今日之犯科若此,誠極可駭,焉逭嚴究?以此照律,何如?判付啓依允。
正言趙完植疏曰,伏以臣於日昨,猥忝臺銜,罪著溺職,厚招人言,臣實自取,夫何怨尤?幸蒙我聖上寬貸之恩,不以罪加,仍有遞解之命,臣誠感激恩私,杜門竦息,惟譴何是俟,曾未幾日,薇垣特除,忽下於夢想之外。臣驚震悈,不能自已,卽宜竭蹶祗謝之不暇,而臺閣一步,便成鐵限,蓋臣日前之疏,亶出匡救之忱,而病思昏瞀,晩始登徹,言議拙訥,文辭腐淺,雖不足以仰格天心,若其區區之愚,不外願忠之誠而已。論思之地,連章請譴,謂臣以疲軟,責臣以顧瞻,臣滿心慙恧,無地自容,臣之猖疲巽劣,於是乎著矣。其何可以職名之稍異於前,爲揚揚冒膺之計,重貽臺閣之羞也哉?合啓方嚴,趍承無路,玆敢略暴危卼之懇,仰瀆崇嚴之聽。伏乞天地父母,亟遞臣職,以安微分,仍勘臣罪,以謝人言,不勝幸甚。臣於請譴之章,不宜贅他,而忠憤所激,敢此尾陳,惟聖明,垂察焉。噫嘻,李止淵·紀淵兄弟作福作威,禍家凶國之狀,大臣三司,連章請討,而尙靳允兪之音,未行無將之誅,王章由是而莫伸,輿情由是而益激。際玆轟轟之聲,忽發於收藏之節,災不虛生,必有所召,則噫,彼止淵兄弟,負犯何如,而尙保首領於覆載之間者,已是國家失刑之大也。天人感應之理,安得不示災而警告之耶?臣請沬飮而痛陳之。嗚呼,丁亥代理之擧,卽天經地義之不可已者,則凡在含生之倫,孰不蹈舞慶祝,而惟止淵兄弟,則敢以不滿之心,顯生譏訕之習,專事脅持,而至憯絶悖之計莫掩,暗售惎間,而窮凶極惡之罪昭著。以翼考日月之明,洞察鬼蜮之情狀,而體先朝包含之德,不加顯戮,在渠輩恩至渥也,德至厚焉,而閃忽窺覘,猶不知悛,貪權樂勢,無所不至,從古亂逆何限,而未有如此賊之縱恣無忌者也。臣伏讀東朝殿下處分傳敎中十餘年隱忍在心之敎,自不覺聲淚之交迸,誓不欲共戴一天。伏願殿下,仰體上天仁愛之戒,下循群情莫遏之論,克允臺請,夬施當律焉,臣無任云云。省疏具悉。不見合啓之批乎?勿辭察職。
庚子十月初十日辰時,上御熙政堂。晝講入侍時,同知事朴來謙,特進官柳相弼,參贊官洪祐順,侍讀官李殷相,檢討官韓啓源,記事官沈敬澤,記事官吉履元,別兼春秋洪在龍,各持詩傳第五卷,以次進伏。武臣沈煥永,進伏楹外訖。上誦前受音一遍訖,上曰,上番讀之。殷相讀自蓼彼蕭斯,止壽考不忘,仍奏釋義。上讀新受音十遍訖,命陳文義。殷相曰,此詩天子燕諸侯之詞,而曰我心寫兮,又曰燕笑語兮,蓋天子輸寫其心於諸侯,相與笑語也。夫天子之威,不啻若雷霆,苟不和顔而輸心,則諸侯何敢申意而盡言乎?在易泰之彖曰,上下交而其志同,此詩其有得於泰之意矣。臣竊瞷殿下臨筵,淵默太過,發問絶罕,登筵諸臣,備例應文而退,其於我心寫兮,燕笑語兮,果何如也?伏願殿下,深軫此詩之義,召接臣隣,如此詩之我心寫兮,講究經義,如此詩之燕笑語兮焉。上曰,下番陳之。啓源曰,此詩天子與諸侯宴,而以示慈惠之辭也,蓋天子之於諸侯,尊卑等級,如天地之不侔,而旣與之宴,又示以慈惠者,此豈非周人所謂朝曰君臣,宴曰賓主之義乎?若於受朝之時,天子垂拱穆穆而已,諸侯疾趍蹌蹌而已,則上下之情志,將何以流通乎?唐虞君臣之都兪吁咈,皆出於導達情曲,纖悉忠厚之義也。伏願殿下,於禮使臣隣之際,等威雖嚴截,而優示假借,體周家宴諸侯示慈惠之意焉。上曰,同知事陳之。來謙曰,玉堂文義儘好,臣無容更陳,而大抵君臣相與之際,最貴情志之流通,易言天地交泰,書言都兪吁咈,皆此章之義也。苟或不然,情志不能相孚,幽隱無以畢陳,則聲譽豈能保有,而安樂何以永亨乎?臣於近日,或登講筵,竊瞷我殿下,淵默太過,發問絶罕,文義之敷陳,只爲應文之具,諸臣之仰陳,未見開納之效,若是而上下情志,何以流通乎?伏願繼自今深體此章之義,經義之疑晦者,發問而討論之,筵臣之仰請者,翕受而敷施之。非獨講筵爲然,每當臣僚晉接之時,凡係民憂國計,政令施措間事,勤賜諮訪,酬酌如響,則太平萬世,將自今始,懋哉懋哉。上曰,參贊官陳之。祐順曰,此章別無深奧之旨義,且儒臣同知事,已爲備陳,臣無容更達,而日前雷動,果是非常之災異也。弭災之道,莫如勤篤講學,頻接臣僚,討論經史,上下之情志相孚,則天地交泰,陰陽調和,可無此等災沴,伏願殿下,益加省察焉。上掩卷,仍命退。諸臣以次退出。
上在昌德宮。停常參·經筵。
曺錫亨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺錫亨啓曰,明日常參·經筵,取稟。傳曰,停。
金公鉉啓曰,右副承旨洪祐喆,今日不爲仕進,卽爲牌招,何如?傳曰,許遞,前望單子入之。
傳于曺錫亨曰,召對入侍。
行大司憲洪敬謨,行大司諫李鼎臣,執義李垿,司諫金逸淵,應敎韓宓履,掌令洪龜燮,持平曺雲承·兪象煥,校理李殷相,副校理趙啓昇·林肯洙,獻納李正履,正言兪錫煥·趙完植,修撰趙秉恒·韓啓源,副修撰洪永圭等啓曰,臣等冒萬死申控血籲,忱誠淺薄,不能仰格,一日二日,天聽愈邈,臣等抑鬱憂慨,情雖益窮,而義不可止。嗚呼,今日懲討,卽環東土所同得之天經民彝也,三司之臣,不得請則不可已,殿下雖欲不從,亦不可得也。何爲而抑公議拂輿情,不斷當斷之事耶?藉曰臣等之言,猶可拂也,而其所陳之事,卽擧國之同情也,其當施之律,乃祖宗之常憲也。李止淵兄弟之負犯,愈出而愈憯,益復難貰,則公議不可以不從也,常憲不可以不施也,而猶此靳允,天討未行,是豈群下之所仰望於聖明也耶?第念霜雪之所當施,而或施以雨露,則歲功無以成,刑法之所當加,而反加乎涵貸,則王章失其平,歲功無以成,則天道不得行矣,王章失其平,則國綱不得立矣。殿下何不念及於此,而一例賜批耶?臣等雖甚無狀,豈不知天地好生之德,而所爭者,討國賊也,所請者,遵邦憲也。伏願殿下,穆然深思,赫然夬斷,亟降當勘之律焉。答曰,已有處分矣,勿煩。
承旨前望單子入之,李鼎臣落點。
行大司憲洪敬謨,執義李垿,司諫金逸淵,應敎韓宓履,掌令洪龜燮,持平曺雲承·兪象煥,校理李殷相,副校理趙啓昇·林肯洙,獻納李正履,正言兪錫煥·趙完植,修撰趙秉恒·韓啓源,副修撰洪永圭等啓曰,臣等伏聞聖人御世,以衆心爲心,以群言爲言,故設爲三司之職,以採一國之言,夫集一國之言而爲朝廷,集朝廷之言而爲三司,三司諸臣,冒瀆嚴威,呼籲不已者,卽不過借三司之口,徹一國之言也。言而不採,安用三司爲哉?臣等雖甚不肖無似,顧其職則三司也,齊聲聯陳者,卽一國大同之言,而事理之所不得不然,君上之所不得不從者也。況今所言,非尋常論事,而卽沐浴請討者,則殿下,何以拂一國之言,而待三司如是之薄耶?噫,彼李止淵·紀淵貫盈之罪,兩案昭著,三尺難逭,公議齊憤,輿情如沸,此所謂一國之言,而借三司而進之也。乃殿下,不賜允從,只以已有處分矣,勿煩爲批,日前雖下放逐之處分,以若逆憝,豈可放逐而止?此是君讐國賊之義難共戴者,則安得不課日煩瀆而不知止乎?翕受不咈,聖人之大德,敍秩命討,王政之所先,而殿下濡忍不斷,坐度時日,則竊恐群情愈激,朝論齎鬱,駸駸至於世道之靡定,民志之不壹,寧不大可懼哉?伏乞聖明,亟恢三思之量,夬賜一兪之音焉。答曰,已有處分矣,勿煩。
曺錫亨啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,韓鎭㦿落點。
行大司憲洪敬謨,行大司諫韓鎭㦿,執義李垿,司諫金逸淵,應敎韓宓履,掌令洪龜燮,持平曺雲承·兪象煥,校理李殷相,副校理趙啓昇·林肯洙,獻納李正履,正言兪錫煥·趙完植,修撰趙秉恒·韓啓源,副修撰洪永圭等啓曰,臣等所抱者,明張之義,所陳者國人之言,而言雖罄矣,義彌大矣。不憚瀆擾之爲罪,惟冀王法之亟伸,今日之瀝血呼籲,亦已至再,而忱誠未格,一例靳允,此何爲也,此何爲也?噫,彼李止淵兄弟之罪惡,殿下或以爲一分可以容貸,而尙此靳持乎?其情狀之叵測,翼考之所痛惋,負犯之至重,慈聖之所俯燭,而上貽隱忍之慮者,已爲十餘年之久矣。一自日前洞諭之後,其惎間之凶圖,脅持之逆節,已盡綻露無餘,此非但殿下之罪人也,乃翼考之罪人也,亦慈聖殿下之罪人也。今日之處此賊者,與庚寅以前,大有異焉,殿下雖欲曲貸,其可得乎?其兩條罪犯,決不可晷刻假息,而尙遲允從,殆若難愼,以殿下日月之明,或未及深思而然歟?上下相持,引日淹時,有懲討之名,而無懲討之實,此蓋殿下,涵容太過,或有欠於乾斷,而實亦臣等不誠之罪也。伏願亟降兪音,俾洩神人之憤焉。答曰,已有處分矣,勿煩。
兵曹口傳政事,副護軍單洪祐喆。
曺錫亨,以都摠府言啓曰,副摠管尹義儉,以摠戎中軍,本營諸將官射會監試事,訓鍊院晝仕出去之意,敢啓。傳曰,知道。
又以備邊司言啓曰,使行拜表不遠,正使朴晦壽,判中樞府事口傳單付下批之意,分付該曹,何如?傳曰,允。
又以備邊司言啓曰,詞訟劇地,不宜久曠,且今坐更申嚴之後,多有擧行之事,而漢城判尹李嘉愚,除拜多日,尙不出肅,揆以事體,誠極未安。令政院牌招察任,何如?傳曰,允。
又以兵曹言啓曰,今十月十一日,武臣賓廳武經講書日次,而中日相値,不得爲之之意,敢啓。傳曰,知道。
義禁府照目粘連,宣傳官李膺漢,守門將文廷顯等矣本府議啓內,司閽之禁,入夜尤嚴是白去乙,一是奉標信監察,一是掌門鑰啓閉,而不待銀臺之入稟,徑許玉堂之出去。其責俱失,厥罪惟均,竝只以此照律,罪各笞五十收贖,解見任別敍,竝只私罪,奉敎依允爲旀,竝只功減一等爲良如敎。又照目粘連,中官河擎天矣本府議啓內,公事無非嚴重擧行,不克審愼,前月之勘罪未幾,今日之犯科若是,誠極可駭,焉逭嚴究?以此照律,罪杖八十收贖,奪告身三等私罪,奉敎依允爲旀,功減一等爲良如敎。
庚子十月十一日辰時,上御熙政堂。召對入侍時,參贊官曺錫亨,侍讀官林肯洙,檢討官韓啓源,直閣徐有薰,假注書李鼎信,記注官李昌廷,別兼春秋洪在龍,各持詩傳第五卷,以次進伏訖。上曰,上番讀之。肯洙讀自蓼彼蕭斯零露泥泥,止蓼蕭四章。上讀新受音十遍訖。上曰,文義陳之。肯洙曰,此宴入朝諸侯之詩,而其德不爽,令德壽豈云者,俱是褒美之詞也。其中豈弟二字,尤有所玩味者,樂於循理,謂之豈也,平易近道,謂之弟也。蓋君子循天理之安,無人欲之私,則其見於容貌言辭之間者,常有和樂平易之象,以之近民,則民亦歡欣悅服矣。此非但可以稱美臣德,亦可以撰述其君,故下文大雅篇,頌文王之德,則曰豈弟君子,求福不回,頌成王之德,則曰豈弟君子,四方爲綱,不回者喩其正直也,爲綱者喩其尊嚴也。以是言之,則正直尊嚴之意,未嘗不在於豈弟二字中矣,伏願此等處,益加體念焉。上曰,下番陳之。啓源曰,此章中宜兄宜弟之句,卽所以警戒之宜,夫兄弟者,同氣之親也,而繼世諸侯,反多疑忌之歎,故今於燕饗之辭特及之,豈非勉其忠厚,勸其敦睦之意乎?蓋聖王之御世出治,不出乎敦風俗而重人倫,大堯之以親九族,文王之友于兄弟,皆是王道之所自始也。伏願殿下,導率臣民,必以敦親重倫爲先,俾斯世復覩三代之盛焉。上曰,閣臣陳之。有薰曰,此章燕同姓諸侯之詩也。君之於臣,不以疑而盡其情,則下之於上,亦可以嚴畏而申其意,自然上下和悅,可見交孚之義,明人之倫,此章以爲上下各盡其歡,有天地交泰之象云。伏願聖明,延接臣隣,懋其和悅之道,則交泰之情,自可著矣,幸望留念焉。上曰,參贊官陳之。此章文義,儒臣·閣臣所奏儘好,臣無容更陳,而蓋講讀之法,專以文義爲主,今於諸臣陳辭之餘,其旨趣或無疑晦者,而左討右論,一不發問。且字句每多誤讀,自止不過數行,課日臨筵,視作備例應文之具,悠泛如是,而聖學豈能進益乎?伏願繼自今旨意則闡微鉤奧,相與問難,句讀則專精一志,無或錯誤,至於自止,或五六章或七八章,排行稍優,程課日進,克致睿工將就之效焉。上掩卷,仍命退,諸臣以次退出。
上在昌德宮。停常參·經筵。
曺錫亨啓曰,明日常參·經筵,取稟。傳曰,停。
李鼎臣啓曰,右承旨金學性,左副承旨洪祐順,右副承旨金公鉉,今日不爲仕進,竝卽牌招,何如?傳曰,允。
注書沈敬澤病,代以張仁遠爲假注書。
行大司憲洪敬謨,行大司諫韓鎭㦿,執義李垿,司諫金逸淵,應敎韓宓履,掌令洪龜爕,持平曺雲承·兪象煥,校理李殷相,副校理趙啓昇·林肯洙,獻納李正履,正言兪錫煥·趙完植,修撰趙秉恒·韓啓源,副修撰洪永圭等啓曰,臣等以李止淵·紀淵必討事,于今六日已三啓,而又六籲矣,七字例批,一直靳許,臣等之所仰請而顒俟者,豈在是歟?顧其情節,豈有可原於聖意而然耶?實由淺誠,未能仰槪於聖衷而然也,臣等達宵繞壁,直欲無生也。噫,是兄是弟之許多負犯,濯髮難數,專擅權柄,自作威福,綢繆凶賊,倡爲謊說,是皆王政之殺無赦者,而臣等特擧其惎間譏訕兩條斷案,齊聲共討者,實以其窮古亘今所未聞所未有之劇逆大憝,擧國臣民所不可共戴一天故也。慈敎中若曰,渠輩腰領,烏可得保乎?此慈聖已察其殺無赦也,聖批中若曰,以其罪犯,宜置當律,此殿下亦已燭其殺無赦也。且更當仰稟之敎,亦已多日矣,而當勘之律,尙此稽遲,抑何故也?竊不能無憾於天地之大也。苟使臣等,手磔口臠,固未足當其罪而洩其憤也。兩賊之罪惡旣盈,三尺之王法未施,則國家之設置刑章,將焉用哉?臣等憂憤益激,疾聲申籲,伏願更加三思,亟降處分,快施邦憲,以慰輿情焉。答曰,已有處分矣,勿煩。
李鼎臣啓曰,臣鼎臣,朴忠獻公內外祠板致祭進去,下直之意,敢啓。傳曰,知道。
以右承旨金學性,左副承旨洪祐順,右副承旨金公鉉牌不進罷職傳旨,傳于曺錫亨曰,只推。
曺錫亨啓曰,行都承旨沈宜臣,右承旨金學性,左副承旨洪祐順,右副承旨金公鉉,不爲仕進,行左承旨李鼎臣致祭進,院中只有臣一人,伴直無人。右副承旨金公鉉,旣有只推之命,所當牌招,而拘於廳規,不得請牌,何以爲之?敢稟。傳曰,牌招,如有違牌,勿爲呼望。
金公鉉啓曰,三司諸臣,有時急稟達事,來詣閤外請對矣。傳曰,已有處分矣,退去。
又啓曰,三司諸臣,雖伏承退去之命,義激懲討,憂憤轉激,更爲求對矣傳曰。已有處分矣,退去。
兵曹口傳政事,守判府事單朴晦壽。
上在昌德宮。停常參·經筵。
自辰時至人定,灑雨下雨,測雨器水深二分。
自人定至十四日開東,灑雨下雨,測雨器水深六分。
金學性啓曰,明日常參·經筵,取稟。傳曰,停。
沈宜臣啓曰,行左承旨李鼎臣,今日不爲仕進,卽爲牌招,何如?傳曰,允。
洪祐順啓曰,三司諸臣,連伏承退去之命,衷情抑鬱,按住不得,更爲冒萬死求對矣。傳曰,已有處分矣,退去。
又啓曰,三司諸臣,連伏承退去之命,而不得請則不得退,更爲冒萬死求對矣。傳曰,已有處分矣,退去。
又啓曰,三司諸臣,屢伏承退去之命,而亂逆未勘當律,群情轉益沸鬱,不避煩瀆,更爲冒萬死求對矣。傳曰,已有處分矣,退去。
金公鉉,以兵曹言啓曰,曹司五衛將金洙根,病難供職,呈狀乞遞,改差,新除授高嶺僉使李熙永,母病添劇,萬無離側赴任之望,呈狀乞遞,親病旣如此,則有難强令赴任,依例罷黜,何如?傳曰,允。
洪祐順,以刑曹言啓曰,卽接黃海監司趙斗淳移文,則豐川府定配罪人崔聖運,限滿云矣。取考曹上配案,則聖運,以酗挐官庭,抗拒不服罪,己亥四月,徒一年半定配,今已限滿的實,依法典放送後,徒流案頉下事,分付道臣之意,敢啓。傳曰,知道。
金公鉉,以禁衛營言啓曰,本營騎士將李羲命,身病猝重,勢難察任,改差,何如?傳曰,允。
刑曹啓目粘連,江界府弑夫罪人崔召史獄事,王章未伸,兇身遽斃於結案之前,則追律一款,依法典雖不擧論,依年前已例,使之暴屍三日。姦夫朴景珍,同謀情節,畢露無餘,而猶肆抵賴者,尤極獰慝,嚴訊得情,何如?判付啓依允。
漢城判尹李嘉愚疏曰,伏以臣,奉使無狀,自速諐殃,言出司直,搢紳代羞,此誠前後奉使之臣所未嘗有者也。臣之惶赧崩迫,直欲無吪,臣若風采足稱殊俗,行己見孚同朝,則人言何從而至哉?罪著僨誤,固當自省之不暇,何敢刺口論辨重傷事面。第念使命專對,體貌居先,而直曰昌披,曰失儀,又曰放倒而見侮,夫所謂昌披失儀,放倒見侮云者,固不知其所指之爲何事,而一筆句斷,置人於黯䵢之科,臣誠莫曉其所以也。至若住俸擬咨,宴禮斥退云云,亦何所指的,而如是爲說也?雖然事在彼中,虛實難明,到今人言旣發之後,臣固不敢以無是事自明,人亦孰肯曰無是事而恕臣也哉?噫,從前奉使命者何限,而是不過殫竭誠力,不至於委命草莽耳。銜命而行,竣事而歸,人人皆爲,初無能否之可言,而臣獨瘡疣百出,被人譏抨,是辱君命也,辱君命,則將焉用使臣爲哉?尋常年貢之使命,猶不克稱塞,則尙何論率職奉公,奔奏任使之末乎?嗚呼,下流多謗,自昔伊然,習俗易訛,末路愈甚,以臣弱植孤根,嶔崎歷落之蹤,安得免今日之遭罹乎?撫躬自悼,尙誰怨尤?杜門鏟跡,庶幾矢心,彯纓束帶,已矣斷望,不料特敍之命,忽下於屛伏田廬之日,除旨聯翩,繼又有京兆新命。臣誠惝悅感激,莫省攸處,簪履之記,雖出曠典,咫尺之守,難改微諒,今若諉以旣往,憑恃寵靈,揚揚呼唱,自同無故之人。是眞放倒昌披,如言者之言,而重得罪於聖朝四維之治也,臣豈忍爲是哉?迺者京兆有事,籌啓提飭,而坐違天牌,蠢動無望,玆敢略入文字,仰首嗚呼。伏乞聖慈,俯鑑危苦之情,亟降逋慢之誅,仍令選部,刊臣仕籍,以爲爲人臣奉使不職者戒焉,臣無任云云。答曰,省疏具悉。向來儒臣之言,卽是傳聞,而伊時處分,實出於飭後之意,卿何必深引乎?勿辭卽爲肅命。
上在昌德宮。停常參·經筵。
自開東至人定,灑雨下雨,測雨器水深三分。
金學性啓曰,明日常參·經筵,取稟。傳曰,停。
李鼎臣啓曰,同副承旨曺錫亨,今日不爲仕進,卽爲牌招,何如?傳曰,允。
傳于金學性曰,禮房承旨馳詣宗廟·景慕宮,奉審摘扞以來。
洪祐順啓曰,三司諸臣,相率叫閽,達宵竟日,不借方寸之地,連下退去之命,忠憤所激,去益抑鬱,更爲冒萬死求待矣。傳曰,當有處分矣,退去。
又啓曰,三司諸臣,雖伏承當有處分矣,退去之敎,而懲討時急,不可晷刻遲待,衷情愈激,更爲冒萬死求待矣。傳曰,處分已下矣,退去。
大王大妃殿傳于洪祐順曰,自下日前處分,豈有一分顧惜之念?特體昔全保之盛,仁孝之德,不忍從重勘處矣。三司諸臣,多日伏閤,上下相持,無由究竟,雖不敢固守初定之心,大官之名,亦不可不惜,放逐罪人李止淵,施以竄配之典,李紀淵,絶島安處。重國體待臺閣之道,雖許加重之律,此出於深存商量,十分斟酌,如是判下之後,更爲爭執,則決無聽許之理,諸臣須諒此意,無徒致酬應之煩,予言不再矣。
傳于洪祐順曰,兩司臺諫竝許遞,前望單子入之。
曺錫亨啓曰,諸玉堂以爲臣等,卽伏見東朝處分下者,有放逐罪人李止淵施以竄配之典,李紀淵絶島安置之命,而究厥罪犯,已下之律,失之太輕,衷情轉激,玆敢冒萬死,更爲求對矣。傳曰,纔有慈敎,卽爲退去。
傳于曺錫亨曰,玉堂竝許遞,傳于曺錫亨曰,政官牌招開政。
曺錫亨啓曰,行吏曹判書朴歧壽牌不進推考傳旨,今方捧入,而開政命下之後,如是違牌,事甚未安。參判未差,參議朴齊明陳疏,判書更爲牌招,何如?傳曰,允。
傳于曺錫亨曰,吏曹參議有闕之代,前望單子入之。吏曹參議前望單子入之,成遂默落點。
以江原監司李光正狀啓,朔膳進上封進官,竝捧現告,臣不勝惶恐待罪事,傳于曺錫亨曰,卿其勿待罪,封進官竝姑爲安徐,此後則更勿如是之意申飭事,回諭。
兵曹口傳政事,副司果李㘾。
金學性,以奎章閣言啓曰,明日卽奉謨堂冬孟朔奉審日次,臣等進詣擧行之意,敢啓。傳曰,知道。
金公鉉,以兵曹言啓曰,今十月十四日申正三刻九分立冬,十月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火。奎章閣·議政府·承政院·漢城府,一體頒火之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以備邊司言啓曰,卽見戶曹所報,則以爲倭料米加下三千六十石,自萊府報請區劃,而元會穀,見無餘存,請依近例令惠廳劃下矣。倭料米加減分數,元係度支所管,而若以目下事情言之,該府加下,不可不劃給,度支元會,見無以推移,而曾有自惠廳區劃之例,今亦依此許施之意,分付,何如?傳曰,允。
洪祐順,以義禁府言啓曰,放逐罪人李止淵,施以竄配之典,李紀淵,絶島安置事,承傳啓下矣。李止淵,咸鏡道明川府竄配,而方在京畿長湍地云,以承傳內辭意,依例發遣府都事,自長湍地執捉,仍令押付配所。李紀淵,罪犯至重,臺啓方張,臣府例不得擧行之意,敢啓。傳曰,知道。已有處分,卽速擧行。
行吏曹判書朴歧壽疏曰,伏以臣於日前,伏奉臣祖父內外祠板致侑之命,恩光隆摯,闔門榮感。仍伏念臣,嚮陳懇迫之私,冀解專對之任,及承批旨,如願遞改,臣與病母,日夕相對,攢祝洪造,不意玆者,冢宰特除,有隕自天,臣惝悅震懍,罔知攸濟。夫使命往役也,原隰驅馳,義分之所當效,而臣未能焉,今於天官淸峻之地,冒沒進身,則臣心惶忸,姑舍無論,四方譏笑,將何以塞?此臣必辭之第一義諦,而亦惟有國所重,莫如典選,自非毛玠之淸愼,顔峻之剛明,則莫或居之。是以簡授之際,極其難愼,德量足以鎭抑囂競則授之,鑑識足以甄別流品則授之,不可苟循資歷,屬之於儲望之外也。以臣粗淺之量,鈍闇之識,初非儲望於當世,則不審聖明,奚取於臣?特拔置之,群彦之先,而況中批,曠數也罕例也。縱使臣才足堪任,其在用人之道,不其苟艱乎哉?臣之本末,淵鑑所已燭,椳闑店楔,一無攸當,而厚被恩私,濫濟崇顯,歷試內外,有除輒膺,非謂揆分可稱,實緣感激居先,夷考所事,無往非辜。今玆所叨,視諸已往,其責任之綦重,不啻倍蓰,則竊恐蚊力莫負泰山,駑步易蹶峻坂,此又臣難冒之義,而臣之母病,長時澌頓之中。忽自日昨,風痰猝發,肢體麻痺,氣息綿綴,委身不能自運,擧眼不識傍人,食飮頓阻,藥餌罔功,奄奄有頃刻之慮。臣方左右扶將,五內如焚,暫時離捨,實無其望,以此情私,雖閑漫職任,尙難出膺,況玆銓綜劇務,將何以管攝耶?且臣深居罕接,知面名者幾希,謏聞懶性,閱班簿而茫昧,雖欲抖擻策勵,殫渴對揚,操八枋之御,而需一世之用,其勢末由,臣豈敢餙辭也?噫,臣家世受恩,與天無極,身心塵刹,寤寐如結,赴湯蹈火,義所不辭,恩命之下,何敢逡巡?而才實不堪,情又切急,政牌儼臨,無以趍承,玆敢略控衷懇,仰瀆崇嚴。伏乞聖慈,俯賜鑑諒,仰稟東朝,特許鐫遞臣銓銜,俾重任無瘝,而臣亦得以安意救護,千萬血祝,臣無任云云。答曰,省疏具悉。卿其勿辭救護。
吏曹參議朴齊明疏曰,伏以臣於月前,略綴病狀,冀蒙恩諒,而溫批鄭重,私分惶感,雖不敢更爲瀆擾之擧,而臣之病情,首尾數朔,始終一般。風熱上升,頭面有時浮高,痰滯中亘腰脅,達宵牽疼,少觸風寒,輒致增劇,雖症形不至澌頓,而源委實涉緊重。惟宜深居調治,庶幾小收功效,而臣之銓銜,今已屢朔,職事有係,心神靡寧,有若擔負在背,屈伸妨身,尤是添病之一款。臣若徒懷嚴畏,不卽陳懇,竟至公私僨誤,則臣於是,無所逃其罪矣。召牌之下,承膺無路,玆敢疾聲呼籲於仁覆之下,伏乞聖明,俯垂鑑諒,亟遞臣所帶之職,俾安微分,仍治臣屢瀆之罪,以肅朝綱焉,臣無任云云。省疏具悉。所請依施。
上在昌德宮。停常參·經筵。
夜二更,月暈。
藥房提調趙秉鉉,副提調沈宜臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
沈宜臣啓曰,玉堂備員間,視事頉稟之意,敢啓。傳曰,知道。
洪祐順啓曰,大司憲·執義·掌令二員,持平二員未差,監察茶時之意,敢啓。傳曰,知道。
金公鉉啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
沈宜臣啓曰,行左承旨李鼎臣,今日不爲仕進,卽爲牌招,何如?傳曰,允。
又啓曰,開政事,命下矣。行吏曹判書朴岐壽陳疏受由,新除授參議成遂默,卽爲牌招,何如?傳曰,允。
以吏曹參議成遂默牌不進罷職傳旨,傳于曺錫亨曰,只推。
曺錫亨啓曰,開政命下,已至經宿,事甚未安。吏曹參議成遂默,旣有只推之命,更爲牌招,何如?傳曰,允。
又啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
有政。吏批,行判書朴歧壽未肅拜,參判未差,參議成遂默進,同副承旨曺錫亨進。啓曰,行判書朴岐壽未肅拜,參判未差,小臣獨政未安,何以爲之?敢啓。傳曰,只出緊任。以曺雲承爲應敎,洪永圭·洪翼燮爲校理,李殷相·李垿爲副校理,徐有薰·李正履爲修撰,韓啓源·兪象煥爲副修撰,徐憙淳爲禮曹判書,朴綺壽爲工曹判書,徐念淳爲刑曹參判,李完植爲同義禁,趙寅永爲宗廟都提調,黃燝爲監察,兵曹正郞南秉哲仍任事承傳。
兵批,判書李憲瑋進,參判鄭鴻慶,參議金洛龍病,參知李是鍊入直,右副承旨金公鉉進。以洪命周爲知事,金東健爲副摠管,趙鎭溥爲宣傳官,秦慶煥爲同知,梁建洙·朴勝圭·崔厚民爲五衛將,朴齊憲爲曹司衛將,孫尙翕爲景福將,朴鼎夏爲慶熙將,李㘾爲文兼,朴載寬爲高嶺僉使,沈鑰爲古群山僉使。乾川權管單南圭錫,上護軍金敎根,大護軍洪敬謨,護軍李若愚·韓鎭㦿·柳基常·鄭宅信,副護軍黃·朴齊鳴·李重桓,副司直李垿·金樂壽·金逸淵·金圭瑞·韓宓履·權馦·李興遂·李齊松·洪龜燮·金鳳梧·李殷相·林肯洙·趙啓昇·曺雲承·兪象煥·李暈圭·朴商壽·李義晉·李正履,副司果韓啓源·趙秉恒·洪永圭·李濟達·兪錫煥·趙完植·韓致容·申允祿,以上竝單付。保山別將李寅垕,及第金繼膺以上今加折衝加資事,兵曹覆啓判下。
傳于曺錫亨曰,見窠皆令差出。
吏批,再政。以朴岐壽爲知春秋,金東健爲同義禁,趙寅永爲禁衛都提調,朴岐壽爲惠民提調,金洛稷爲左通禮,韓宓履爲司成,魏鍾善爲典籍,李海存爲司饔主簿,兼直閣單徐有薰。
兵批,再政。同知單孫尙翕,僉知三單朴齊憲·梁健洙·朴勝圭,副護軍單李熠。
曺錫亨啓曰,明日常參·經筵,取稟。傳曰,停。
又啓曰,諸玉堂有時急稟達事,來詣閤外請對矣。傳曰,處分已下之後,何可一向煩䀨乎?竝令卽爲退去。
傳于曺錫亨曰,玉堂竝許遞。
曺錫亨,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以司饔院監膳提調意啓曰,各殿日下生雉,因草記蒙允,姑爲代封矣。今則山雉漸出,自今日爲始,依例復舊封進之意,敢啓。傳曰,知道。
又以均役廳言啓曰,本廳米邊不足,自來爲難支之憂,歲入則常縮,經費則有限,大米之年例不足,恒爲三數萬石,若値年豊價廉之時,或以均貿充入,而不然,則詳定代錢也,還米運給也,塗抹不得。此已萬萬苟艱,而至於小米,則各道應入,歲不過二千石零,而一年頒貢給代之數,恰爲四千石,則每年元不足爲二千石矣。課月貢下,已矣無論,半年闕等,因以爲常,現今未頒之貢,亦爲六七朔,而雖往往鳩聚頒給者,輒待新捧,而引下於昨年未下者,則不出數年,年條俱紊,月等都廢,其所罔措,有甚於大米之不足也。均廳所納各道免稅事目法意,一如兩稅,三南則無論米木,皆以本色上納,而京畿·關東·海西,則或以狀請,或以邑報,輒許代錢。始不過若干邑之隨時從便,而今則幾乎無邑不然,歲爲應例,徒歸於官吏輩舞弄之淵藪,雖在豊豫之時,莫重稅納,固不可任其闊狹。況今米邊之不足如此,而曲循謬規,不捧應捧之物,以致京司事勢之莫可措手者,是豈重法之義哉?自今年京畿·關東·海西長山以南各邑免稅大小米太,勿許請代,竝以本色上納事,關飭于各該道臣。如是酌定之後,如或更請代錢,則該邑守令,依事目論勘之意,竝爲嚴明知委,何如?傳曰,允。
金公鉉,以備邊司言啓曰,關西先運襦米二百四十九領,紙衣二百六十六領,照數捧上稱量,綿品紙品,亦爲看審後,仍爲監封,逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
又以刑曹言啓曰,卽接江原監司李光正文移,則平昌郡徒二年半定配罪人院奴致成,限滿云矣。取考曹上配案,則致成,以侵逼檢官罪,戊戌閏四月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以義禁府言啓曰,因本府草記,放逐罪人李紀淵絶島安置,臺啓方張,不得擧行事,批旨內,卽速擧行事,命下矣。李紀淵罪犯至重,臺啓方張,格例不得違越,成命末由奉行,惶恐敢啓。傳曰,昨日處分後,尙不擧行,萬萬未安,配所卽爲磨鍊以入。
又以義禁府言啓曰,放逐罪人李紀淵絶島安置事,承傳啓下矣。李紀淵,全羅道康津縣古今島,絶島安置,而方在京畿長湍地云。以承傳內辭意具罪目,依例發遣府都事,自長湍地執捉,仍令押送配所,何如?傳曰,允。
判義禁李羲甲,同義禁朴來謙疏曰,伏以有國之所重者典憲也,臣府之所守者格例也。罪犯亂逆,干係至重,三司發啓,連日爭論,則成命雖下酌處,臣府不敢擧行,典憲莫嚴,格例卽然。彼李紀淵之罪犯何如,干係何如,輿情去益憤惋,國論去益沸騰,三司諸臣,合啓而論之,伏閤而爭之。乃殿下不惟不賜之允從,安置之命,此際忽下,而督令臣府,卽速擧行,飭敎屢降,萬萬切悚蹙之忱,而法例莫違,期期無奉行之道。玆敢聯拱短章,義附執藝,伏願聖明,淵然深思,仰稟東朝,亟寢罪人島配之命,仍從三司鞫訊之請,俾公議夬伸,法例克遵,千萬幸甚,臣等無任云云。答曰,省疏具悉。更勿煩達,卽爲擧行。
上在昌德宮。停常參·經筵。
曺錫亨啓曰,玉堂備員間,視事頉稟之意,敢啓。傳曰,知道。
金公鉉啓曰,大司憲·執義·掌令二員,持平二員未差,監察茶時之意,敢啓。傳曰,知道。
備忘記,水原留守李翊會下直,長弓一張,長箭一部賜給。
曺錫亨,以內醫院都提調意啓曰,昨日大王大妃殿湯劑製入事榻敎,因藥院吏之不善擧行,今已經宿,尙未頒布,湯劑榻敎,所重何如,而若是稽忽,萬萬驚悚。臣之常時不能檢飭之失,今方惶恐待罪,而提調副提調,竝從重推考,當該掌務官與院吏,令攸司科治,湯劑榻敎,卽令頒布,何如?傳曰,允。此是下隷所失,何可過引乎?卿其安心。
大王大妃殿進御加味君子湯五貼製入事,榻前下敎。
金公鉉啓曰,密符親納例也,而前水原留守沈能岳,謂有身病,使其偏裨替納,事甚未安。推考,何如?傳曰,允。
曺錫亨啓曰,玉堂上下番俱空,事甚未安。未差之代,政官牌招開政差出,待下批牌招,推移入直,何如?傳曰,前望單子入之。
以濟州防禦使具載龍狀啓,進上藥材靑皮,未滿定例,惶恐待罪事,傳于金公鉉曰,勿待罪事,回諭。
吏曹口傳政事,直閣單徐有薰。
金公鉉,以兵曹言啓曰,本曹佐郞洪仁秀,身病猝重,屢度呈狀乞遞,宿衛重地,不可久曠,今姑改差,何如?傳曰,允。
敎水原留守李翊會書,王若曰,四時園陵,增予愾慕,八達鎖鑰,咨卿保釐,眷華城經始之初,係正考志事攸在。陪神京而爲四輔之重,金湯肇營,遵聖孝而作萬年之基,珠邱繼卜,山川草木,尙被雲漢之光,儲胥甲兵,永鞏陰雨之備。念此設施之宏遠,實合保障之圖,邇來饑瘵之荐經,孰任懷綏之責?惟卿,恬重規度,老成典型,雅操勁姿,不失古士夫本領,鴻辭健筆,菀爲後生輩摸楷。久矣若置散投閒,暫長栢府之冠豸用之宜剸煩理劇,薄試西藩之割鷄。玆授卿以水原府留守兼摠理使,卿其繕修卒乘城池,爲一方經遠之策,勸課農桑儒武,體先朝懷保之方。於戲,宋東都之居留,益勉管轄之任,漢西京之園寢,敬展芬苾之誠,故玆敎示,想宜知悉。知製敎李正履製進。
戶曹判書趙秉鉉,行都承旨沈宜臣等疏曰,伏以臣等,猥叨藥院之任,昨赴日次,大王大妃殿進御湯劑,監製封進,而榻敎不卽頒布,至於經宿,萬萬驚悚,無地自容。嘗藥之地,雖毫細之微,克敬克愼,無敢少忽,況榻敎頒示,何等重大,而臣等不能終始檢察,致此無前之事,悸震越,罪著難逭。際又本院,據實草記,薄警只止問備,勘不稱辜,尤憎惶隕,玆敢忙陳短章,仰首自列。伏願亟降威罰,仍勘臣等當被之律,俾肅法紀,臣等無任云云。答曰,省疏具悉。已問備矣,何必更引乎?
上在昌德宮。停常參·經筵。
金公鉉,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金公鉉啓曰,來二十一日,朝參日次矣,敢稟。傳曰,停。
又啓曰,大司憲·執義·掌令二員,持平二員未差,監察茶時之義,敢啓。傳允,知道。
又啓曰,禮曹判書徐憙淳,同義禁金東健,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。刑曹參議朴齊明,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,行都承旨沈宜臣,行左承旨李鼎臣,右承旨金學性,左副承旨洪祐順不爲仕進,同副承旨曺錫亨式暇出去,院中只有臣一人,伴直無人。左副承旨洪祐順,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨洪祐順牌不進,伴直無人,右承旨金學性,所當牌招,而拘於廳規,不得請牌,何以爲之?敢稟。傳曰,牌招,如違牌,勿爲呼望。
金公鉉,以春秋舘言啓曰,別兼春秋臣南秉哲,以兵曹正郞,今日本曹軍布上下時,晝仕出去之意,敢啓。傳曰,知道。
玉堂前望單子入之,應敎韓宓履,副應敎曺雲承,校理李正履·洪永圭,副校理申錫愚·金基瓚,修撰林肯洙·徐有薰,副修撰南秉哲·李㘾落點。
金學性啓曰,玉堂上下番俱空,已至多日,事甚未安。新除授玉堂,竝卽牌招,推移入直,何如?傳曰,允。
臺諫前望單子入之,大司憲宋啓榦,大司諫尹濟弘,執義金大坤,司諫李家淳,掌令李東迪·宋來熙,獻納李羽采,持平李仁根·成近默,正言李孝淳·金相稷落點。
金公鉉啓曰,新除授執義金大坤,司諫李家淳,掌令李東迪,正言李孝淳·金相稷,方在居中,何以爲之?敢稟。傳曰,蕩滌。
以左副承旨洪祐順牌不進罷職傳旨,傳于金公鉉曰,只推。
以副應敎曺雲承牌不進罷職傳旨,傳于金公鉉曰,只推。
吏曹口傳政事,兼直閣單徐有薰。
金公鉉,以刑曹言啓曰,內醫院啓辭,當該掌務官,令攸司科治事,命下矣。掌務官南正吉,係是御醫,依例令義禁府擧行,何如?傳曰,允。
上在昌德宮。停常參·經筵。
洪祐順啓曰,大司憲宋啓榦,執義金大坤,掌令李東迪·宋來熙,持平金仁根·成近默在外,監察茶時之意,敢啓。傳曰,知道。
金學性啓曰,應敎韓宓履,校理李正履·洪永圭,副校理申錫愚·金基纘,修撰林肯洙在外,徐有薰內閣進,副修撰南秉哲,以別兼春秋入直,李㘾內閣直,玉堂上下番俱空,已至多日,事甚未安。副應敎曺雲承,旣有只推之命,更爲牌招入直,何如?傳曰,允。
以副應敎曺雲承牌不進罷職傳旨,傳于金學性曰,只推。
金學性啓曰,玉堂上下番俱空,已至多日,事甚未安。副應敎曺雲承,旣有只推之命,更爲牌招入直,何如?傳曰,允。
傳于洪祐順曰,山林外,兩司諸臺竝許遞,前望單子入之。
臺諫前望單子入之,大司諫鄭基一,執義趙啓昇,司諫李殷相,掌令權馦,獻納兪象煥,正言洪在重·趙道淳落點。
洪祐順,以義禁府言啓曰,因刑曹啓辭,內醫院掌務官南正吉,係是御醫,令義禁府擧行事批旨內,允下矣。南正吉,今方待命,拿囚之意,敢啓,傳曰,知道。
以南正吉囚單子,傳于洪祐順〈曰〉,飭已施矣,分揀放送。
金公鉉,以禁衛營言啓曰,本營中軍趙元錫,以前任會寧府使,方在任所,久曠可悶,今姑改差,何如?傳曰,允。
上在昌德〈宮〉。停常參·經筵。
洪祐順啓曰,大司憲宋啓榦,執義趙啓昇,掌令權馦·宋來熙,持平金仁根·成近默在外,監察茶時之意,敢啓。傳曰,知道。
傳于洪祐順曰,中官趙漢吉,遠地竄配。
以副應敎曺雲承再牌不進罷職傳旨,傳于曺錫亨曰,只推。
曺錫亨啓曰,玉堂上下番俱空,已至多日,事甚未安。副應敎曺雲承,旣有只推之命,卽爲牌招入直,何如?傳曰,允。
兵曹,以柳基常爲禁衛中軍。
曺錫亨,以吏曹言啓曰,卽接咸鏡監司鄭元容移文,則高原,以至殘多弊之邑,又有糴簿釐正之務,而郡守張寅植,受由上京,今爲閱月,尙不還官。邑務民事,久曠可悶,卽爲摧促下送事爲辭,故自臣曹催促,則親病沈重,不得下去云,其親病旣如是沈重,則有難强令還任,改差,何如?傳曰,允。
洪祐順,以義禁府言啓曰,中官趙漢吉遠地竄配事,承傳啓下矣。趙漢吉,慶尙道泗川縣,遠地竄配,而以承傳內辭意具罪目,依例發遣府羅將,押送配所,何如?傳曰,允。
上在昌德宮。停常參·經筵。
藥房都提調趙寅永,提調趙秉鉉,副提調沈宜臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃前氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味君子湯,依前方五貼製入事,榻前下敎。
洪祐順,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李鼎臣啓曰,右副承旨金公鉉,今日不爲仕進,卽爲牌招,何如?傳曰,允。
又啓曰,臣學性,今日方物封裹進去,下直之意,敢啓。傳曰,知道。
洪祐順啓曰,兩司諸臣,有時急稟達事,來詣閤外請待矣。傳曰,東朝處分,已有質言之敎,何可不仰體乎?卽爲退去。
又啓曰,諸玉堂有時急稟達事,來詣閤外請對矣。傳曰,東朝處分,已有質言之敎,何可不仰體乎?卽爲退去。
傳于洪祐順曰,玉堂兩司臺諫竝許遞。
傳于洪祐順曰,大臣·備局堂上引見。
傳于曺錫亨曰,判義禁許遞,今日政加望以入。
曺錫亨,以議政府右參贊意啓曰,今日方物看品時,六曹堂上當爲進參,而吏曹判書朴岐壽未肅拜,參判未差,參議成遂默病不來,參議成遂默令政院卽爲牌招,以爲同參之地,何如?傳曰,允。
以吏曹參議成遂默牌不進罷職傳旨,傳于洪祐順曰,只推。
曺錫亨啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?,傳曰,允。
洪祐順啓曰,卽見刑曹坐不坐單子,則連三日無緣不坐,詞訟劇地,委屬可悶,當該堂上推考,何如?傳曰,允。
傳于曺錫亨曰,故提學朴宗慶夫人卒逝云,賻物依定式輸送事,分付。
曺錫亨,以吏曹言啓曰,卽接忠淸監司金英淳狀啓,則平澤縣監金海植,尙未到任,該縣以被災最甚邑,見今勘災開糴,俱係急務,此際曠官,一時可悶,令該曹催促下送事,允下矣。自臣曹催促,則親病沈重,萬無離捨遠赴之望云,其親病旣如是沈重,則有難强令往赴,改差,何如?傳曰,允。
又以吏曹言啓曰,吏曹判書前望中,前判書宋冕載,方在罷職中,而係是大臣薦,破格備擬以入之意,敢啓。傳曰,知道。
有政。吏批,判書·參判未差,參議成遂默進,同副承旨曺錫亨進。啓曰,判書·參判俱未差,小臣獨政未安,何以爲之?敢稟。傳曰,只出緊任。以李羲準爲大司憲,李駿祜爲大司諫,李殷相爲執義,李光載爲司諫,韓升愚·高萬九爲掌令,柳來維·申佐模爲持平,李冕植爲獻納,尹敎成·李珽爲正言,韓宓履爲副應敎,南秉哲·趙啓昇爲校理,洪翼爕爲副校理,洪永圭·趙秉恒爲修撰,朴心壽爲副修撰,朴永元爲刑曹判書,趙鶴年爲大司成,沈能岳爲判義禁,李魯秉爲同義禁,林肯洙爲兵曹正郞,白宗佺爲佐郞,徐庭淳爲高原郡守,曺錫雨爲龍崗縣令,兪漢方爲平澤縣監,李宗潤爲平陵察訪,沃溝縣監金基瓚仍任事承傳。
兵批,判書李憲瑋,參判鄭鴻慶,參知李是鍊病,參議金洛龍入直進,同副承旨曺錫亨進。同知崔厚民,上護軍權敦仁,護軍鄭基一,副護軍尹濟弘,副司直趙啓昇·金大坤·李家淳·李殷相·韓宓履·宋來熙·李東迪·權馦·洪永圭·李正履·申錫履·金仁根·成近默·李羽采。副司果李孝淳·金相稷·趙道淳·洪在重·韓啓源·林肯洙,以上竝單付。
以右副承旨金公鉉牌不進罷職傳旨,傳于曺錫亨曰,只推。
吏曹口傳政事,直閣單徐有薰。
兵曹口傳政事,副司果單南秉哲·李㘾。
曺錫亨,以內醫院都提調·提調意啓曰,年例各殿進上臘藥所入牛黃捌拾七部玖分四里,麝香二百三十陸部陸分伍里壹毫,竝令戶曹·宣惠廳進排,而丙申定式牛黃貳拾貳部參分捌里捌毫,以本院春秋兩等元貢中取用,何如?傳曰,允。
洪祐順,以都摠府言啓曰,副摠管李行敎,以文臣朔試射試官,慕華舘晝仕出去之意,敢啓。傳曰,知道。
行都承旨沈宜臣疏曰,伏以今日賓筵,大僚以李亨奎臺點蕩敍,喉院之循例入稟,至請當該承旨捧現告罷職之典矣。臣滿心驚悚,不知攸措,臣於伊日,雖不仕進,旣忝該房,則豈可諉之身不在院,恬然自恕乎?玆敢不避瀆撓,冒陳短章。伏乞聖慈,俯垂鑑諒,亟降威罰,以照法紀焉。臣無任云云。答曰,省疏具悉。卿無所失,勿辭。
右副承旨金公鉉疏曰,伏以臣,卽伏見大僚筵奏,以李亨奎臺點時蕩敍之循例入稟,有當該承旨請罷之擧矣。亨奎之干係何如,其在嚴隄防之道,固不可視若尋常罷散,援例請敍者審矣,而臣於伊日,雖非該房,旣是對直,則其不察之失,宜無異同,而今此請勘,理難獨逭。豈可諉以倖免,不思所以自處乎?滿心慙恧,無地自容,玆敢短章自列,仰瀆崇嚴。伏乞聖明,俯賜鑑諒,亟勘當被之律,以爲溺職者之戒焉。臣無任云云。省疏具悉。爾則推考。
庚子十月二十日辰時,上御熙政堂。大王大妃殿垂簾,大臣·備局堂上引見入侍時,左副承旨洪祐順,假注書張仁遠,事變假注書金得秀,記注官李東韻,別兼春秋南秉哲,右議政趙寅永,禮曹判書徐憙淳,兵曹判書李憲瑋,戶曹判書趙秉鉉,行護軍李惟秀·李完植·金興根,以次進伏訖。上曰,史官分左右。寅永進前奏曰,近日冬候過溫,將攝之節,甚難適宜,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,近日兩罪人事,誠萬萬痛惋,不知爲達,而亦朝廷之不幸也。向來慈敎洞諭,雖極嚴正,末梢酌處,失之寬貸,人臣負此罪犯,而律止於竄配與島配,則有何懲討之義哉?因此而王章益虧損,公議愈沸鬱,更爲深諒處分,區區望也,其後臣,今始登筵,有此仰達矣。敎曰,處分後大臣亦陳箚,而大抵二人,以其專任之久,至奸極凶之狀,畢露無餘,至有三司諸臣聲討之擧,前後罪犯,尤皆彰著矣。予之十餘年隱痛在心,按住不得者,流涕而處分,朝廷似應始知有是事也。其時有何罪犯,急於圖生,而非惎間,無以湛滅,欲湛滅,自歸於惎間矣。雖有容貸,其罪名宜不止此,而屢爲斟量,如是酌處,大臣其須諒此,亦以此意,調停三司,俾不至一向紛紜也。寅永曰,洞諭以前,朝廷之人,亦皆不知,今始知之,酌處之特出寬貸,聖意攸在,臣豈不仰認,而罪犯實不可以止此矣。敎曰,誠然矣,究其罪名,豈止於是,而如是酌處者,有所斟量者多矣。予聞開國承家,小人勿用,今日朝廷之上,如此爲人,斷不可置之,大臣亦應知之矣,其罪犯,則豈以竄島而止之耶?洞諭之前,朝廷之人,何以知予心乎?寅永曰,臣與此罪人,卽童穉之交,而罪犯之至此,何以盡知乎?至於當律,不當止此矣。敎曰,予已質言矣,大臣不須更言,三司諸臣,亦勿使伏閤,以致更事紛紜也。大王大妃殿敎曰,次對爲之。寅永曰,卽見黃海監司趙斗淳狀啓,則備陳綿農失稔之狀,仍請各營各衙軍身布,竝許純錢代捧,訓局砲保三分二特許代錢事,請令廟堂,稟旨分付矣。今年綿農,雖非均登,亦不可以失稔言,而特海西之有此請者,以其大歉之餘,民力未蘇故也。其在懷保之道,合有參量之政,各衙門身布,竝純錢,各營門軍布,竝折半代錢,而訓局砲保布,事體自別,不宜以如今之年,看作代捧之例,此則置之事分付,何如?大王大妃殿答曰,依爲之出擧條寅永曰,挽近糶糴之弊,實難一一備陳,而特以比年荐歉,官無以施令,民無以辨納,遂致虛勘未捧,除耗仍停,小詳定等許多名色,罔念來後,苟捱目下,而糴政蕩然,矯捄不得,言念經法,寧不寒心?今幸八路均豊,米穀不至騰踊,苟於此時,少加糾檢,則亦可爲漸次釐正之道,不在言先。以此意另加關飭於諸都諸道,而待明春別遣備郞,抽栍摘奸,以爲隨重勘事,一體知委,俾作申令之政,何如?大王大妃殿答曰,依爲之。出擧條寅永曰,守令之濫報災結而私用者,勿限年禁錮,實結隱漏者,限年竝於本律外施行事,載在大典通編收稅條,而大明律,無災結私用實結隱漏之指的立律者。故近例王府議處,每於此罪名,只以禁錮施行,向來鳳山前郡守申命淳照律,亦用此例,而禁錮非律也。原係律外加施者,故如糶糴犯科,每以杖徒外又幾年禁錮,自是應行之式,則況災結之私用,實結之隱漏,何等罪犯而曾不若糶糴之照律乎?通編又曰妄冒以實爲災十負以上,佃夫及面里任之符同者,竝杖一百流三千里,監官色吏,杖一百充軍,以此推之,守令之躬犯者,豈可無一定之本律乎?此必王府襲謬,諉以律無明文,而通編所載,明有本律外三字,則恐不宜只施禁錮而已。已往旣屬令前,雖不可一一追論,此後則凡係田結偸弄之當施禁錮者,必以結數多寡,參互照律,議律外又施禁錮事,定式施行,何如?大王大妃殿答曰,依爲之。出擧條寅永曰,臣向以一內禁軍復舊例納馬六朔事,筵奏申飭矣。第聞出身之當爲納馬者,殆過百餘人之多,而每年禁旅作窠甚小,其流之弊,又將使新進武弁因此而積鬱云。此亦不可不念,令該曹參量事宜,亟思變通之道,俾於舊例無礙,新進無滯,而另定節目,啓下施行事分付,何如?大王大妃殿答曰,依爲之。出擧條寅永曰,奉常正仕滿三十朔陞資,自是法典,而正柳榮河仕滿,只隔數日,移拜臺職,旋以本寺草記仍任矣。以銓格言之,當自仍任日,更爲計仕,而以勤仕言之,已爲三十朔餘,合有通計準施之道,依仕滿例陞資事分付,何如?大王大妃殿答曰,依爲之。出擧條寅永曰,無論節別行,若値兼使以正卿差送,則例以判中樞單付,而此係應行之式,則不必有待於每煩稟裁,此後則自該曹,臨時直爲擧行,待復命仍爲減下事,定式施行,何如?大王大妃殿答曰,依爲之。出擧條寅永曰,向來李亨奎臺點蕩敍事,喉院之循例入稟,憲府之仍請下諭,有若尋常無故者然者,言念隄防,俱極駭歎。此不可以事屬過境,置而勿論,原前望依前付標,當該承旨與臺臣,竝捧現告罷職,何如?大王大妃殿答曰,依爲之。出擧條寅永曰,有司堂上有闕之代,禮曹判書徐憙淳還差,何如?上曰,依爲之。出擧條寅永曰,淸寧君金東健,已爲襲封矣,勳府有司堂上,依例差下,何如?上曰,依爲之。出擧條寅永曰,沃溝縣監金基纘,以玉堂前望,蒙點內移矣,儒臣乞養,纔爲十朔,且當捧糴,數遞可悶,今姑仍任,何如?上曰,依爲之。出擧條寅永曰,冬節已屆,陞庠尙未設行,而泮長方有頉矣,其代令政院,政官牌招,開政差出,使之限內畢試,何如?上曰,依爲之。出擧條寅永曰,詞訟劇地,不宜久曠,在外刑曹判書許遞,今日政差出,而漢城判尹李嘉愚,陳疏承批之後,尙不出肅,萬萬未安,姑先從重推考,令政院牌招察任,何如?上曰,依爲之。出擧條大王大妃殿敎曰,大臣就座。洪祐順曰,諸宰奏事。憙淳等曰,別無可奏之事矣。上曰,史官就座。仍命退,諸臣以次退出。
上在昌德宮。停常參·經筵。
洪祐順啓曰,明日召對,取稟。傳曰,停。
又啓曰,來二十五日,朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,右副承旨金公鉉,今日不爲仕進,卽爲牌招,何如?傳曰,允。
傳于洪祐順曰,左承旨許遞,前望單子入之。
承旨前望單子入之,李在鶴落點。
洪祐順啓曰,新除授承旨李在鶴,方在刊削中,何以爲之?敢稟。傳曰,蕩滌敍用。
注書徐相敎病,代以李又新爲假注書。
傳于洪祐順曰,工·刑換房。
洪祐順,以弘文館言啓曰,新除授副應敎韓宓履時在開城地,副校理洪翼爕,時在京畿積城地,修撰洪永圭,時在驪州地,趙秉恒,時在楊州地,副修撰朴心壽,時在始興地,經筵入番事緊,請竝斯速乘馹上來事,下諭。傳曰,許遞,前望單子入之。
玉堂前望單子入之,應敎金德喜,副應敎韓宓履,副敎理李正履·洪永圭,修撰申錫愚·林肯洙,副修撰徐有薰·李㘾落點。
金公鉉,以都摠府言啓曰,副摠管尹義儉,以摠戎中軍,本營都試進參事,南別營晝仕出去之意,敢啓。傳曰,知道。
右承旨金學性,左副承旨洪祐順,同副承旨曺錫亨等疏曰,伏以臣等,伏見大僚筵奏,以李亨奎臺點蕩敍之循例入稟,有當該承旨罷職之典矣。臣等滿心驚悚,無地自容,臣於伊時,雖不在院,而均是出納之任,則今何可諉以職非該房,未及預聞,晏然自恕,以爲倖逭之計哉?玆敢聯陳短章,伏乞聖明,俯垂鑑諒,亟降威罰焉,臣等無任云云。省疏具悉。爾等似無可引之端,勿辭。
上在昌德宮。停常參·經筵。
金學性啓曰,明日召對,取稟。傳曰,停。
又啓曰,判義禁沈能岳,刑曹判書朴永元,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,玉堂上下番俱空,事甚未安。新除授玉堂,竝卽牌招,推移入直何如?傳曰,允。
又啓曰,新除授修撰申錫愚,以前任龍崗縣令,方在解由未出中,何以爲之?敢稟。傳曰,勿拘。
曺錫亨啓曰,兩司諸臣,有時急稟達事,來詣閤外請對矣。傳曰,近日求對,忠憤乎?黽勉乎?未見有時急之意,而輒稱時急何也?再昨日東朝筵敎,尤爲鄭重,何可一向紛紜乎?卿等遞差。
金學性啓曰,校理南秉哲,有時急稟達事,來詣閤外請對矣。傳曰,近日求對,忠憤乎?黽勉乎?未見有時急之意,而輒稱時急何也?再昨日東朝筵敎,尤爲鄭重,何可一向紛紜乎?爾則遞差。
又啓曰,校理趙啓昇,有時急稟達事,來詣閤外請對矣。傳曰,近日求對,忠憤乎,黽勉乎?未見有時急之意,而輒稱時急何也?再昨日東朝筵敎,尤爲鄭重,何可一向紛紜乎?爾則遞差。傳于金學性曰,玉堂臺諫有闕之代,前望單子入之,臺諫前望單子入之,大司憲朴永元,執義金樂壽,司諫李光載,掌令朴鳴載,持平李魯確,正言權馦落點。
校理前望單子入之,趙秉恒·韓啓源落點。
金學性啓曰,應敎金德喜,副應敎韓宓履,副校理李正履·洪永圭,修撰申錫愚·林肯洙在外,副修撰徐有薰·李㘾內閣進,玉堂上下番俱空,事甚未安。新除授校理趙秉恒·韓啓源,竝卽牌招入直,何如?傳曰,允。
以洪敬謨爲吏曹判書。
金學性啓曰,新除授吏曹判書洪敬謨,方在罷散中,何以爲之?敢稟。傳曰,敍用。
傳于金學性曰,吏曹參判有闕之代,前望單子入之。
吏曹參判前望單子入〈之〉,李敦榮落點。
金學性啓曰,應敎金德喜,副應敎韓宓履,校理韓啓源·趙秉恒,副校理李正履·洪永圭,修撰申錫愚·林肯洙在外,副修撰徐有薰·李㘾內閣進,玉堂上下番俱空,事甚未安。副提學未差之代,政官牌招開政差出,待下批牌招入直,何如?傳曰,在外玉堂竝許遞,前望單子入之。
曺錫亨啓曰,兩司諸臣,有時急稟達事,來詣閤外請對矣。傳曰,退去。
金學性啓曰,諸玉堂有時急稟達事,來詣閤外請對矣。傳曰,退去。
曺錫亨啓曰,三司諸臣,雖伏承退去臺廳傳啓以入之命,亂逆尙今假息,懲討政急,晷刻得借方寸之前,末由退轉一步,屢瀆之悚,違命之罪,有不假顧,冒萬死更爲請對矣。傳曰,退去臺廳。
又啓曰,三司諸臣,雖伏承退去之命,君讐國賊,尙逭王章,衷情憤激,按住不得,玆敢冒死,更爲求對矣。傳曰,退去臺廳,傳啓以入。
吏曹口傳政事,兼直閣單徐有薰。
兵曹口傳政事,副司果單南秉哲。
金公鉉,以備邊司言啓曰,卽見咸鏡道暗行御史李殷相別單,則其一,本道還簿之紊亂,不一其端,雖以甲山一邑言之,時存民戶,一千五十二戶,所受還折米,三萬六千五百餘石,以戶較穀,準納末由,每年量宜作移他邑,以爲次次減摠。本邑餉穀中流來留庫折米七百五石,辛卯以後,不分成塵,有難改色,依己丑冬等例,以腐傷懸錄。永興山社四社流絶未捧,爲四千餘石,而歉餘民力,無以竝督,舊未捧,自明年次次除耗量收事也。甲山還穀移送之論,固爲裒益之政,而詳定價,旣爲不同,則移作之際,恐將窒礙,至於餉穀,所重有異,直以腐傷懸錄,亦係審愼。令道臣竝十分爛商,以爲從長矯捄之地,而至於永興四社事,雖曰可悶,昨年停退條之不爲竝督,有難遽許,置之。其一,北關還簿,或因逋虛,或因排捧,雖未滿原留,方張査徵準充,此後營邑操飭,則庫留庶可如式畢分後,自營摘奸虛留守令,隨現論勘,則庶責實效。而丁酉茂山穀移轉於鏡城·富寧也,牟爲三千三百餘石,耳麥爲三千五百餘石,巡營之夏案磨勘時,準折以米太錄下,而其翌年,仍以土式施行。見減爲五百六十二石,又添三年耗條,仍爲虛留,自今年還,以牟耳麥兩色換錄,則可以無欠,三年耗條百餘石,令本道冬等修案時,懸錄釐正事也。分留之法,何等截嚴,而虛實相蒙,漫無規式,言念糴政,殊係可駭,畢分後摘奸,另爲嚴飭,耗條釐正,亦不可一向虛徐,而本道還簿之紊亂,全由於戶土式之尙今參互,迄無定規故也。先就兩式,而從長規正之意,竝分付道臣。其一,六鎭民弊,皆言北兵使移駐時,山海野民供億徵斂之端,若許停駐邊民可得支保,而舊行軍制,不敢遽請,俯詢處之事也。此實爲六鎭之巨弊,而一自互市之後無待防秋之擧,且南閫之甲山行營,與此同制,而移住之停撤,已過百年。故北閫之當依此例,其論已久,特其事關戎政,難於遽變,以至于今矣,爲先關問便否於道帥臣,使之論理狀聞後稟處。其一,厚州西三社,卽江界左寨之地,而社民還穀,則納于厚州,田稅則納于江界。一身兩役,擧無安土之心而從前兩道營邑,俱以割屬相持,尙不措置,請飭廟堂成出節目,頒送兩道,知會施行事也。左寨劃付,已有成命,籌司關飭文蹟昭在,而特其蔘防分定之互相持難,以致至今延拖。然而該府設邑之後,不可不畫界,畫界然後可以成邑,更以此行關兩道,使之往復停當,成節目啓聞施行。其一,甲山雙靑·黃土兩鎭,處在內地,而鎭樣凋殘,流亡之還,橫及近社,收斂之費,遍徵各里,因此兩鎭,害及甲府,請罷之論,匪今斯今,請詢廟堂處之事也。兩鎭撤罷之論亦久矣,此係更張,有難遽議,且爲營校收用之窠,則其無掣礙,亦難遙度,先爲關問於該道道帥臣處,以爲論理啓聞後稟處。其一,長津還穀乙未丙申丁酉三年未捧仍分者,稱以紙色落價,收斂於民間,乙未等李緯坤取用三百五十八石零,丙申等李能權取用二百六十五石零,丁酉等吳致慶取用七百六十九石零。似此無名之物,何可任其科外之斂乎?竝自本道,還徵於三前官處,俾送該邑,防給民役事也。此係法外,固爲驚駭,而邑例與否,與流來襲謬,亦未可知,令道臣,各別査實狀聞後稟處。其一,本道船稅鹽盆稅之名付京案者,雖船朽盆破,本主竝無之後,輒以本名,橫徵隣里,或有新造船新設盆,亦多倖漏,請飭本道,一以見在之數,成案報該廳頒標,俾無白徵之弊事也。兩稅之或至冤徵,實爲可悶,從實成案,俾無敢如前混淆之意,嚴飭道臣。其一,茂山·穩城·慶源·慶興,濱江之地,屢經漲溢汰覆之患,永無田形處,多有白徵之冤,令本道査量陳起,俾無減摠橫徵之弊事也。汰覆之處,固可以更起,而至若泥生於彼界者,則果不可一向徵稅,關飭道臣,使各該邑,從實査量。其一,嶺北十邑大同庫,無邑不加下往往有民斂之端,令道臣逐條査實,汰其濫費,出入相當事也。當初定規,豈有加下之理,而夤緣濫下,或至加斂,無告之民,竟受其害,甚是可駭,冗雜之費,一切刊汰,更爲定式,使無敢復襲前謬之意,嚴飭道臣。其一,文川以褊小之邑,還戶不過六百六十三戶,所受還折米,爲一萬二千八百餘石,雖値年豊,無以責納。且假托牧子,冒稱驛戶,還戶歲縮,令本道嚴飭本郡,査戶還付,而二百牧子,皆是閑戶,雜役雖依前頉免,受還則量宜分定事也。本牧今至荒廢,牧子固當減額,當初定規,今難遽爾變通,至於假托冒稱之類,有不可一向任置,令道臣嚴飭本郡,卽速査櫛,俾不得無緣頉役,牧子分還之節,亦爲量宜措處事,竝爲關飭,何如?傳曰,允。
又以備邊司言啓曰,卽見黃海道暗行御史沈敦永別單,則其一,海州所納御營廳保米三百十二石六斗,依禁營已例,自今秋每石六兩代錢上納,以爲祛邑弊保軍民事也。禁保米之代錢,未知緣何施行,而因此代錢,竝與御保而請代,則在該邑,固爲祛弊,在該營,實關軍需,除非從頭理會,一切更張,則有難遽議,置之。其一,田政紊亂,無邑不然,而其中延安濱海,而民少流亡,陳棄爲一百三十一結七負三束,乙未海溢後,浦落田畓無形址者,爲二百三十六結八十三負,生鹵未墾畓,爲二百結三十九負三束,白地移徵,下詢廟堂,亟賜變通事也。一邑之內,陳結之若是夥多,實爲可悶,而田政旣已紊亂,虛實每多相蒙,令道臣,爲先從實査櫛,以爲從長釐正之地。其一,平山每結稅米元納二斗二升,雜費五升八合,卽不易之恒式,至於添米五升五合六夕,已是法外,而所謂長木價一升五合,補縮米四升,尤是無據之浮費,徒切濫捧之民瘼。故添米條,依前仍置,長木價補縮米合五升五合,永爲革罷事,成給節目,而將不無毁劃之弊,請令廟堂,更加嚴飭事也。雜費名色之如是甚多,已極可駭,而所謂長木價與補縮米,今則全無依據,科外濫徵者也。另飭道臣,使之一切革罷,無敢復襲前謬。其一,信川畓摠,每於年分,雖無新起,例以加起陞錄,見今實結不足,爲二百六十八結四十八負二束。又若依前添錄,則來頭將不知爲幾結,依今番康翎例,每年新起,以如干把束,減數懸錄事也。此與向來康翎縣事,無所異同,若自本邑,從實添錄,則末流之弊,豈至於此乎?此後則無或硬定,亦無敢夤緣隱漏之意,分付道臣。其一,安岳郡還穀吏逋,始自丙申,今爲一萬五千一百四十二石八斗六升六合一夕四釐,而下吏朴志耕所負,爲九千七百七十四石十三斗。外他公貨之暗地藏置自營邑所摘發者,又爲二萬二千餘兩之多,論其罪狀,萬戮猶輕。請令廟堂,發關該道,梟首警衆,其餘逋吏,多者爲二千餘石,小或爲百餘石,旣犯罔赦難容假貸,而第爲收逋,姑令參恕,寬限排納。金川還吏奴所逋,始自丙申,今爲一千七百三十七石七斗六升,勅留錢一千八百三十一兩三錢二分及各樣公錢一萬九千八兩三錢六分。始自庚寅,亦爲吏奴所逋,而其中六千二百三十二兩八錢九分錢,五百五十七石二斗七升三合穀,逋漢逃故,指徵無處,一千一百八十石四斗八升七合穀,一萬四千五十六兩七錢八分錢,雖曰生存,擧在溝壑,徵捧無路。可捧不過爲五百五十兩錢,而各樣應用,因此見縮,竟以民捧移施,勢將無糴乃已,請令廟堂,關問道臣,另加査櫛,俾公貨無擁虛簿事也。一吏所逋,若是之多,揆以紀綱,不啻寒心,逋錢雖已收殺,逋穀則尙未了勘,繡論之請以置辟,誠得矣,而事係一律,亦不可不審愼。兩邑逋簿令道臣一一査櫛,無論錢穀,捧未捧數爻,消詳條列,犯逋諸漢姓名,亦爲懸錄,以爲分輕重酌處之地,而兩邑還逋,有非久遠難捧之比,則今此排年之請,難以曲施,置之。其一,沿海各邑,每年唐船,要取海利,出沒各浦,甚至於物貨賣買,有無相資,無異交市,而渚作浦,彼人下陸,任自去來,無人追逐,卽是目擊。故椒島僉使及該別將等,雖已分等懲勘,水使不察之罪,不可無警,而亦令廟堂,行會嚴飭,瞭望追捕,另加操速,椒島僉使,自今以有資歷習邊情者擇送,追捕武士,亦爲另擇事也。此弊流來已久,營鎭看作尋常,至登繡單,臚列若此,言念察邊固圉之政,誠爲寒心,當該水使,施以罷職之典。雖以道臣言之,亦難免不察之失,推考警責,至於椒島僉使之以有資歷差送事,此在巡水營管束之如何,不係資歷有無,置之。竝以此意,嚴加關飭於該監司·水使處。其一,水營所管各邑鎭戰防船,過限不改,擧多朽敗,疎虞莫甚,令廟堂關飭本道,一一修葺事也。船隻之當限修葺,果是備虞之義,待該營所報,以爲次次繕補之地。其一,海州·延平島,卽登山鎭所管,而漁網勒買之弊,不可不釐正,故一依甲寅省弊節目,使之永久遵行,而官隷之潛入討索,處漢之率家攔入,無論本州與該鎭,請令廟堂,關飭禁斷事也。往在甲寅,以本島釐弊事,屢煩飭敎,而近來許多爲弊之端,有倍於前,其在奉行之道,甚是可駭。甲寅節目,旣已謄給,該繡衣又復逐條矯捄,另成規式,嚴飭道臣,使之一遵,無敢毁劃。其一,豐川士人盧恒熙妻黃氏孝烈事也。實行如此,極爲嘉尙,令該曹稟處,何如?傳曰,允。
曺錫亨,以刑曹言啓曰,卽接平安監司金蘭淳文移,則龜城府徒二年半定配罪人表六月金,限滿云矣。取考曹上配案,則六月金,以檢庭發惡罪,戊戌閏四月定配,今已限滿的實,依法典放送後,徒流案頉下事,分付該道道臣之意,敢啓。傳曰,知道。
上在昌德宮。停常參·經筵。
金公鉉,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈宜臣啓曰,明日拜表,再明日·三明日,翼陵忌辰祭齋戒·正日相値,視事頉稟之意,敢啓。傳曰,知道。
又啓曰,左承旨李在鶴,右承旨金學性,左副承旨洪祐順,今日不爲仕進,竝卽牌招,何如?傳曰,允。
又啓曰,假注書張仁遠,身病猝重,勢難察任,今姑改差,何如?傳曰,允。
張仁遠改差代,金益文爲假注書。
曺錫亨啓曰,三司諸臣,再伏承退去臺廳之命,而天討尙稽,亂逆未勘,夬蒙兪音之前,無非臣等拚死叫閽之日,咫尺天陛,有進無退而已,敢冒悚懍,更爲求對矣。傳曰,退去臺廳。
大王大妃殿傳于曺錫亨曰,向來處分,已爲質言,日前筵中,丁寧面諭於大臣,卿等或謂予聽許於丁寧質言之外乎?斷無此理,則課日求對,豈非太不誠實耶?卽爲退去,毋煩酬應。
曺錫亨啓曰,三司諸臣,連伏承退去臺廳之命,又伏見慈聖殿下傳敎下者,不勝萬萬悚惶,而今日懲討,卽莫遏之群情,莫嚴之大義,獲登筵席,格回天聽之前,萬無以退次尺地,更爲冒死求對矣。傳曰,纔有慈敎,退去臺廳,卽爲傳啓。
大王大妃殿傳于曺錫亨曰,屢席嚴飭,終不退去,是何道理?求對三司,竝罷職。
傳于金公鉉曰,臺諫有闕之代,前望單子入之。
玉堂前望單子入之,應敎金在根,副應敎曺雲承,校理李垿·李殷相,副校理韓啓源·朴來萬,修撰李正履·沈承澤落點。
金公鉉啓曰,新除授副應敎曺雲承,校理李垿,修撰沈承澤,方在罷散中,何以爲之?敢稟。傳曰,敍用。
金公鉉,以弘文館言啓曰,下番無他推移之員,不得已以上番姑降入直之意,敢啓。傳曰,知道。
金公鉉啓曰,明日召對,取稟。傳曰,停。
曺錫亨啓曰,諸玉堂,有時急稟達事,來詣閤外請對矣。傳曰,亦爲罷職。
以左承旨李在鶴,右承旨金學性,左副承旨洪祐順牌不進罷職傳旨,傳于金公鉉曰,只推。
以黃海監司趙斗淳狀啓,遂安郡民家失火事,傳于金公鉉曰,聞甚矜惻,元恤典外,別加顧助,結構奠接之方,廟堂措辭分付。
金公鉉,以吏曹言啓曰,卽接掌樂院牒報,則以爲,明日拜表時,殿庭協律郞,例爲本院正進參,而金,身病猝重,無以及時擧行之地云。掌樂院正金改差,其代口傳備擬以入之意,敢啓。傳曰,知道。
吏曹口傳政事,以李鳳純爲掌樂正。
金公鉉,以備邊司言啓曰,卽見京畿監司徐英淳災實狀啓,則分等不爲擧論,新舊災三千二百八十結五十九負五束,特令準劃,後錄諸條,竝請令廟堂,稟旨分付矣。其一,北漢平倉城餉限折半捧留本邑,耗條本色輸納,楊州餉米中今春排捧條七百石,全數捧留該邑,而耗條,依海西移轉例,詳定代錢,輸送摠廳事也。其一,各邑戊戌己亥停退還,折半仍停事也。其一,大興·臨津·長山等餉穀,捧留本邑,附近民之自願輸納者,依願許施,而耗條,代錢輸送事也。其一,各衙門軍布壬癸兩年停退條及辛巳以前各年舊布,竝仍停事也。其一驪州還餉流逋未捧中,待年豐收捧條折米九千八百八十八石零,依前停捧事也。其一,禁御兩營江都留餉米太及守摠兩營軍官壯抄牙兵等身米,代錢收捧事也。其一,推奴徵債,限明秋防塞事也。分等初不擧論,可知爲大同之歲,則新災之數,稍過分數,而參以今春事勢,未付未移,難保其必無,特以三千結劃給,舊還請停,雖多已例,而戊戌己亥兩年停退條,無異新還,似此之歲,尤何可仍停?竝令準數捧納。驪州餉逋,旣許待年豐收捧,則又不當闊狹,而歉餘竝督,亦不可不念,特許折半仍停。其餘諸條,或成近例,或有事勢之不得不參量者,竝依狀請施行,何如?傳曰,允。
又以備邊司言啓曰,卽見廣州留守金熙華災實狀啓,則各樣災二百八十一結五十一負一束準劃,各年排捧,停退未捧條,竝許仍停事,請令廟堂稟處矣。偏小之地,報災此多,雖出於爲民之意,而稍欠於詳核之政,以一百八十一結零劃給,以爲分俵之地,排年與未捧停退條,固難一竝徵督,而至於戊戌停退條,則無異新還,使之全數收捧,何如?傳曰,允。
又以備邊司言啓曰,卽見開城留守徐左輔狀啓,則備陳本府及舊豐德農形受損之狀,後錄諸條,竝請令廟堂,稟處矣。其一,舊豐德禁御兩營所管江都留餉米太,詳定代捧,而耗條本色輸送,摠廳所管臨津餉穀,捧留本邑,而耗條代錢輸送事也。其一,各軍門各衙門身軍布之舊豐德辛巳壬辰癸巳停退條及大·小南面壬辰癸巳停退條,竝許仍停事也。所請諸條,皆是近年已施之例,竝依狀辭施行,何如?傳曰,允。
又以備邊司言啓曰,卽見咸鏡監司鄭元容分等狀啓,則安邊等十八邑,置之稍實,富寧等五邑,置之之次,文川等二邑,置之尤甚,後錄諸條,竝請令廟堂,稟旨分付矣。其一,各年停退未捧還餉中丁酉條,折半收捧丁酉條所無之邑丙申條,折半收捧,己丑乙未條,竝姑仍停,茂山癸未査得條,甲山壬午排捧條,依前仍停事也。其一,明川以南進俸吏停止事也。其一,尤甚邑勿定配所事也。三等分劑依施,久遠停還,固難一時竝督,而丙申以後條,則有不可仍無區別,丁酉停退條與己亥條,竝準數收捧,丙申條,則特令折半仍停,其餘兩條,依狀請施行,何如?傳曰,允。
又以備邊司言啓曰,卽見平安監司金蘭淳年分狀啓,則分等不爲擧論,後錄諸條,竝請令廟堂,稟旨分付矣。其一,各邑鎭帳外火田,限四分一權減,各鎭屬給代不足條,以各鎭間年儲留穀及營別置穀,從便區劃事也。其一,陳田火田還加起執摠,姑許停免事也。其一,各宮房各衙門及奎章閣所屬屯土,從實執摠事也。其一,比不足災一千六百四十結二十九負五束,年例災一千六十四結五十一負今災二百結十負,特令劃下事也。其一,當捧還,限四分一準折代穀,待明秋還作本色事也。其〈一〉,平壤等四城城餉城留外,明春應分條,特許平捧事也。其一,楚山査逋未捧穀二千四十九石,待明秋準捧事也。其一,推奴徵債,限明秋防塞事也。本道比摠,自是不易之規,況又近有定式,而今年穡事,幾爲無前之稔,則請災一款,有不可議到,更令依已例,以某年比摠,卽爲修啓,城餉平捧,向因繡單,有所覆啓行會者,似此之歲,尤不當擧論,而所陳旣如此,使之參量事勢,絶遠之地,果有轉輸之勞,則特許邑留,楚山排逋,有不可一向仍置,期於準數收捧,外此諸條,殊無靳許之端,竝依狀請施行,何如?傳曰,允。
又以備邊司言啓曰,卽見全羅監司李穆淵災實分等狀啓,則尤甚名色,不爲擧論,全州等三十五邑,置之稍實,珍島等十九邑鎭,置之之次,仍以爲事目災七百結外,不足災一萬六千一百八十六結六十一負七束,特許加劃,後錄諸條,竝請令廟堂,稟旨分付矣。其一,各年舊還丙子未捧及高敞己巳反作條,依已例仍停事也。其一,茂長丙申未捧還之待年豐收捧條,仍爲退年事也。其一,己巳停退軍布,依已例仍停事也。其一,山城軍餉,無論稍實之次邑,城下近面,輸納城倉,程途稍間處,捧留邑倉,待明秋還納城倉事也。其一,京外所納箭竹,之次邑三分一蠲減事也。分等依狀請施行,災結加請,較諸全道畓摠,雖似精約,參以今年穡事,終涉夥多,事目外一萬五千九百八十六結零,特爲加劃,使之均俵,而本道舊災數爻之最多於列路,諉以己甲以後仍未還起之致,而雖以降沙名色言之,殆過四千餘結,川浦之災,若係屬耳,則墾拓之功,或有所未及,而一以降沙懸錄,則每於勘災之時,初無區別,竝入於舊災之中,此已大欠綜核,每歲一澇,難保其必無,則稱以降沙者,將不知更爲幾許,揆以田政,此豈成說?今年則旣屬已往,不必追究,而自明秋爲始,降沙年條,更加詳査,依法典以還起修啓,無或復襲前謬之意嚴飭,茂長丙申未捧還,値此登稔,固宜準捧,而本邑事勢,尙多可悶,特令三分一仍停,俾爲紓力之地,其餘諸條,竝爲許施,何如?傳曰,允。
又以備邊司言啓曰,卽見慶尙監司洪在喆災實分等狀啓,則尤甚名色,不爲擧論,尙州等三十五邑,置之稍實,梁山等三十六邑,置之之次,仍以爲,事目災六百結外,不足災三千六百六十六結十八負九束,特許準劃,後錄諸條,竝請令廟堂,稟旨分付矣。其一,靑松·眞寶·英陽等三邑丙申停捧還,竝限折半收捧事也。其一,城餉所在邑今年當捧中,限折半仍捧平倉事也。其一,推奴徵債,依前防塞事也。旣以兩等分劑,可知一道均登,如干旱澇,無甚爲病,則所請災摠,終涉夥多,事目外,三千四百結,特許加劃,靑松等三邑丙申停還,統計爲一千餘石,數旣無多,歲又登稔,折半收捧,雖似爲目下紓力之方,還不如趁卽拔本之爲來後食效之道,竝令準捧,城餉之折半平捧,推徵之依前防塞,依狀請施行,何如?傳曰,允。
又以備邊司言啓曰,卽見江原監司李光正災實狀啓,則分等不爲擧論,當俵災一百結,特爲劃下,後錄諸條,竝請令廟堂,稟旨分付矣。其一,江陵等八邑乙未流絶戶停退各穀五千五百三十三石零,戊戌絶戶停退各穀四千八百四十八石零,姑爲仍停事也。其一,淮陽丙申流絶戶停退各穀三百七十九石零,麟蹄虛勘各穀一千四百十二石零,竝姑仍停,待明秋準捧事也。其一,各軍門屯稅及各宮房各衙門有土免稅,從實收稅事也。其一,推奴徵債,限明秋防塞事也。耕播之地,擧有均登之喜,顚連之民,未免失時之歎,則參以事勢,如干陳荒,難保必無,所請災結,特許準劃,江陵戊戌停退條與淮陽·麟蹄丙申丁酉停退條,有不可全數仍停,竝令折半收捧,屯稅與免稅之從實執卜,推奴徵債之限明秋防塞,竝依狀請施行,何如?傳曰,允。
又以備邊司言啓曰,卽見黃海監司趙斗淳災實分等狀啓,則尤甚名色,不爲擧論,信川等八邑,置之之次,延安等十五邑,置之稍實,仍以爲,不足畓災一千九百八十九結八十五負九束,綿田災三百四十六結四十五負五束,特許準劃,後錄諸條,竝請令廟堂,稟旨分付矣。其一,新還與昨年停退條,無論兩等邑,一體收捧事也。其一,各軍門·各衙門保米太,之次邑每名二兩代錢收捧事也。其一,各宮房各司火田,令各該邑,從實執卜事也。其一,白川等四邑所納均廳免稅米太,依已例以詳定價,執錢上納事也。其一,延安·白川癸亥甲子停退軍錢米布,依例仍停事也。其一,本營牙兵入防停止事也。其一,推奴徵債,限明秋防塞事也。分等依狀請施行,新災數爻,比諸年形,稍涉夥多,而大饑之餘,似不無民力未紓之患,其在懷恤之義,合有參量之政,畓災一千七百五十結,綿田災二百五十結,特許劃給,保米太之竝請代捧,歉餘民勢,雖果可念,亦不可全無分數,各衙門則許以全數代捧,至於軍需,有難一槪擧論,竝令本色上納,均廳免稅米太,纔因本廳草記,有所判下,代捧一款,置之,其餘諸條,旣多已施之例,竝依狀辭許施,何如?傳曰,允。
又以訓鍊都監言啓曰,去夜五更量,幼學朴文源,犯夜被捉於本局邏卒處,依例移送秋曹之意,敢啓。傳曰,知道。
上在昌德宮。停常參·經筵。
自巳時至人定,灑雨下雨,測雨器水深二分。
自人定至二十五日開東,灑雨下雨,測雨器水深一寸八分。
曺錫亨啓曰,大司憲·持平一員未差,執義金樂壽,掌令韓升烈·朴鳴載,持平申佐模在外,監察茶時之意,敢啓。傳曰,知道。
洪祐順啓曰,玉堂上下番俱空,事甚未安。新除授玉堂,竝卽牌招,推移入直,何如?傳曰,允。
傳于金公鉉曰,三使臣留待。
傳于金公鉉曰,三使臣入侍。
金公鉉啓曰,左邊捕盜大將任聖皐,右邊捕盜大將具信喜,今日拜表,慕華舘出去矣。所佩命召及大將牌·傳令牌,何以爲之?敢稟。傳曰,仍佩往來。
洪祐順啓曰,明日傳香,禮房承旨當爲齋宿,右承旨金學性,所當牌招,而拘於廳規,不得請牌,何以爲之?敢稟。傳曰,牌招。
臺諫前望單子入之,大司憲李羲準,司諫趙啓昇,持平徐有薰落點。
傳于洪祐順曰,玉堂有闕之代,前望單子入之。
玉堂前望單子入之,應敎金德喜,副應敎曺雲承,校理韓宓履,副校理朴來萬,副修撰朴心壽·李㘾落點。
洪祐順啓曰,新除授持平徐有薰,副應敎曺雲承,副校理朴來萬,副修撰李㘾,方在罷散中,何以爲之?敢稟。傳曰,敍用。
金學性啓曰,校理李垿,副校理韓啓源,修撰沈承澤·李正履在外,玉堂上下番俱空,已至多日,事甚未安。新除授應敎金德喜,副應敎曺雲承,校理韓宓履,副校理朴來萬,副修撰朴心壽·李㘾,竝卽牌招,推移入直,何如?傳曰,允。
金學性,以弘文館言啓曰,下番無他推移之員,不得已以上番姑降入直之意,敢啓。傳曰,知道。
金學性啓曰,明日召對,取稟。傳曰,停。
傳于金學性曰,求對三司罷職人及請罷臺諫竝敍用。
傳于金學性曰,直閣徐有薰,檢校待敎李㘾,竝仍任。
吏曹口傳政事,兼直閣校書校理單持平徐有薰仍任事,承傳。
曺錫亨啓曰,諸玉堂有時急稟達事,來詣閤外請對矣。傳曰,罷職。
又啓曰,持平徐有薰,有時急稟達事,來詣閤外請對矣。傳曰,亦爲罷職。
又啓曰,司諫趙啓昇,有時急稟達事,來詣閤外請對矣。傳曰,亦爲罷職。
曺錫亨,以刑曹言啓曰,因訓鍊都監啓辭,去夜五更量犯夜幼學朴文源,移送秋曹事,命下矣。朴文源,依更數決笞三十度,放送之意,敢啓。傳曰,知道。
庚子十月二十四日辰時,上御熙政堂。三使臣入侍時,右副承旨金公鉉,假注書金益文,記事官李昌祖,別兼春秋洪在龍,進賀謝恩兼冬至正使朴晦壽,副使趙冀永,書狀官李繪九,以次進伏訖。上曰,史官分左右。又敎曰,三使臣進前,奏職姓名。晦壽等進前,各奏姓名。上曰,遠路無事,往返可也。仍命頒賜貂帽·扇子·臘藥等種。公鉉受傳于晦壽等,晦壽等跪受訖。上命退,晦壽等先退。又命史官就座,遂命退,承史以次退出。
上在昌德宮。停常參·經筵。
藥房都提調趙寅永,提調趙秉鉉,副提調沈宜臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味君子湯,依前方五貼製入事,榻前下敎。
曺錫亨啓曰,行大司憲李羲準未肅拜,執義金樂壽,掌令韓升烈·朴鳴載,持平申佐模在外,一員未差,監察茶時之意,敢啓。傳曰,知道。
金公鉉啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
沈宜臣啓曰,左承旨李在鶴,今日不爲仕進,卽爲牌招,何如?傳曰,允。
洪祐順,以弘文館言啓曰,新除授應敎金德喜,時在京畿富平地,校理李垿,時在高陽地,韓宓履,時在開城地,副校理韓啓源,時在江原道原州地,修撰李正履,時在京畿楊州地,沈承澤,時在廣州地,副修撰朴心壽,時在始興地,經筵入番事緊,請竝斯速乘馹上來事,下諭。傳曰,竝許遞。
洪祐順啓曰,玉堂上下番俱空,事甚未安。未差之代,政官牌招開政差出,待下批牌招,推移入直,何如?傳曰,前望單子入之。
傳于洪祐順曰,閣圈爲之。
金公鉉啓曰,閣圈爲之事,命下矣。政官牌招開政,何如?傳曰,允。
傳于洪祐順曰,原任提學朴綺壽,檢校差下。
傳于曺錫亨〈曰〉,罷職三司竝分揀。
傳于洪祐順曰,留院上疏入之。
以左承旨李在鶴牌不進罷職傳旨,傳于洪祐順曰,只推。
洪祐順,以奎章閣言啓曰,閣圈爲之,原任提學朴綺壽檢校差下事,命下矣。卽爲牌招察任,檢校直提學徐憙淳,直提學金興根·趙秉龜,檢校直閣金左根·李公翼,直閣徐有薰,檢校待敎金學性·金洙根·李㘾,一體牌招,以爲會圈之地,何如?傳曰,允。
奎章閣待敎會圈七點,趙鳳夏·沈敬澤。
金公鉉,以兵曹言啓曰,本曹正郞林肯洙,移拜玉堂,今已遞改矣。軍色之任,有難數遞,今姑仍任,何如?傳曰,允。
金公鉉啓曰,吏曹判書洪敬謨,參判李敦榮,參議成遂默牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
有政。吏批,判書洪敬謨進,參判李敦榮式暇,參議成遂默式暇,左副承旨洪祐順進。以徐俊輔爲刑曹判書,金履載爲知敦寧,朴永元·徐憙淳爲知經筵,徐念淳爲知春秋,南履炯爲同義禁,金祖根爲尙衣提調,李敦榮爲惠民提調,韓啓源爲奉常正,趙秉恒爲軍資正,金逸淵爲司成,洪在龍爲兵曹正郞,金漢淳爲繕工副正,宋啓栢爲長寧殿令,申淳爲長興主簿,李亨泰爲典籍,趙鳳夏爲待敎,奉常正柳榮河今加通政,依法典滿三十朔陞堂上,兵曹正郞林肯洙仍任事,承傳。
兵批,判書李憲瑋病,參判鄭鴻慶病,參議金洛龍病,參知李是鍊入直進,右副承旨金公鉉進。同知朴鼎夏,大護軍朴永元,護軍李鼎臣,副司直金德喜·李㘾·趙秉恒·韓宓履·韓啓源·洪永圭·洪翼燮·高萬九·柳來維,副司果申錫愚·李正履·沈承澤·朴心壽·尹敎成,以上竝單付。
吏批,再政。兼刑曹判書單徐俊輔,同春秋單徐念淳,弘文正字單趙鳳夏,兼校書正字單趙鳳夏,兼待敎單趙鳳夏。
洪祐順,以奎章閣言啓曰,檢書官番次苟艱,前檢書官朴宗永·安季良,兼檢書官差下,使之推移入直,何如?傳曰,允。
金公鉉,以兵曹言啓曰,卽接慶熙宮入直衛將李南耇牒報,則武德門西邊中松三株,開陽門西邊大松二株,因風顚仆云,令該所依例斫去之意,敢啓。傳曰,知道。
行大司憲李羲準疏曰,伏以臣,素抱貞疾,每當寒暑換節之交,則如期輒發矣。自去月以來,症情果復添劇,醜穢之狀,不敢言道,而焮灼刺痛,坐臥不得,伏枕叫苦,不省四到,又因日候之不調,外氣闖入,內傷兼作,頭疼身熱,上嘔下瀉,衰敗之氣,尤無以維持,房闥之內,起動無望。此際忽伏承都憲除旨,今當懲討義重,沐浴時急,而以此病狀,末由進身於閶闔之下,疾聲求對,惶懍悶隘,無地措身。至若臣之自來言議風采,萬萬不足比數於風憲之長,不遑暇及。玆敢忙構短章,仰瀆崇嚴。伏乞聖慈,亟遞臣新授職名,以安賤分,以重臺體,不勝幸甚。臣於乞免之章,不宜贅他,而憂憤之忱,按住不得,敢此尾陳,惟聖明,垂察焉。噫,彼李止淵·紀淵之罪,可勝誅哉?蓋其負犯,則至兇至憯,干係則莫嚴莫重,卽亘萬古所未有之逆憝也。鬼蜮情狀,幸因慈敎而始露,嶺海竄置,尙淹天討之大行,擧國臣民,孰不憤惋抑鬱,直欲無生,三司諸臣,相繼叩閽,求借方寸之地者,亶出於忠憤所激,此是秉彝同得,而可驗其爲大同之論,則亟賜延接,仍降處分,不容少緩,卽群下所日夜顒望者也。奈之何兪音轉益邈然,嚴旨輒下遞罷,古所謂訑訑拒人者,不幸近之,臣未敢知殿下,將謂此兩賊已施之律,足以蔽其罪,而諸臣爭執,歸之乖激而然耶?際又伏聞日前賓筵慈聖下敎,極爲嚴正,洞劈乎憯計之潛逞,燭照其兇圖之包藏,於是乎湛滅之情跡難逃,惎間之罪犯益彰,而十餘年慈心之所嘗隱痛,有可仰認矣。登筵諸臣,莫不承聆,而大臣請討之論,又極嚴峻,殆無餘蘊,而竟亦未蒙開納,是豈不萬萬悶鬱之甚?夫旣以洞燭之明,辭敎之嚴,更有何持疑之端,而兇如此兩賊,逆如此兩賊,至今使之假息於覆載之間者,天下寧有是哉?伏願殿下,仰稟東朝,廓揮乾斷,明川府竄配罪人李止淵,亟施當加之律,古今島安置罪人李紀淵,亟令王府,拿鞫取服,夬正典刑,斷不可已也,臣無任云云。答曰,省疏具悉。前後慈敎,丁寧鄭重,何可不仰體乎?致煩酬應,萬萬未安,卿須諒之。
江陵府使李源祚疏曰,伏以臣,山野一腐儒耳,學未通方,材不適用,簿書期會,尤非所長,而猥膺郡寄,適當弊局,恐無以副朝家差遣之意,夙夜懍惕,如臨淵谷。仍伏念有土而後有財,有財而後有民,有民而後有邑,理之常也。若使無民而欲邑,無財而欲民,則雖使龔黃佩符,硏桑執籌,其道末由,況如臣愚闇,將何以措其手足哉?玆將民勢萬萬遑汲之實,冒死仰陳,伏惟聖慈,試垂察焉。臣之所莅江陵府,卽關東之大都會也。藏奉譜史,事體尤異於列郡,控制嶺海,關防最要於全省,地方半千,人戶滿萬,還簿之夥也,軍額之衆也,結摠之富也,蔘貢之多也,比諸他邑,其數幾倍,不幸數十年來,饑饉洊臻,人物凋耗,一味刮龜,衆瘼如蝟,按道守土之臣,亟思矯捄,屢請蠲恤,前後恩澤之及於江民,非止一再,方物物膳之限年停捧也,年久逋還之待時停退也,莫非曠絶之大惠,庶幾焦枯之復生,而其奈財日益耗,民日益散,比如大病垂死之人,藥餌調補,僅治其表末,而根蔕未拔,膏肓轉痼,今至於莫可奈何之境。臣於此時,適當是任,揣材量力,實無擔夯之望,而殫竭一念,炳然如丹,莅任屢朔,不敢遑寧,或延問父老,或參聽民訴,則其所受弊之源,卽惟曰土荒而財竭,財竭而民散,民散而稅縮,稅縮而吏隨而逃矣。臣於是,躬執簿書,溯考源委,則還逋之積也,軍籍之虛也,田結之白徵也,蔘殖之責納也,摠四條而計之,除却實戶實結各樣所捧外,無土無民虛結虛戶之面徵洞徵者,殆不可勝計,則其怨苦慘酷之狀,已無可言,而事勢之行不得,有不待智者而知矣。惟是嶺東一帶,民業粗安,穡事稍優,猶可牽架支拄,苟度歲年,而若嶺西六面,卽史庫尊奉之地,館驛四通之路,延袤數三百里,處在深山絶峽之中,地勢高寒,生理極艱,雖在人戶稠聚之時,尤宜撫摩顧恤,而況今饑餓死亡,百不存一,前所謂軍之虛額,結之虛卜,還之虛簿,皆萃於此,一番徵督,鳥駭獸竄,今日逐一民,明日減一戶,畢竟無民,勢所必至。臣於入境之日,垂髫戴白,十數爲群,號於馬前曰,夫里之布,徵於何人,汚菜之稅,責於何處?臣亦無辭可答,諭以解之曰,使爾顚連無告,至於此極,皆吾長吏之過也。我國家深仁厚澤,浹於爾之肥髓久矣,各安其居,無遽渙散,迺自莅官之日,廣詢物情,另講矯救,則惟有一事可以少紓切急之憂者,卽六面虛卜三百四十餘結,限年停稅事也。嶺西人戶之日漸散亡,專由於無主虛結之課年分徵,始也一戶當二戶之稅,而一戶逃,中焉二戶當五六戶之稅,而二戶亡,今焉逐戶皆逃,而或數十里而餘一里,或數十戶而存一戶,昔之䆉稏滿畝者,今皆草樹成林,前之籬落櫛比者,終焉土石成堆,雖或有結茅願耕之民,而耰耟纔入於土,鞭扑遽及於身,馴致居者重足而立,行者掉臂而過,視其地如罟獲陷穽,而惟恐避之不遠,若蒙聖朝曠絶之澤,今此虛卜三百四十餘結,限五年特爲停稅,明信約,使之勸耕,則受廛之氓,自當繦屬而至,不出三四年,民日聚而田日闢,然後收稅,則田賦無永絀之患,而民生有庶蘇之望矣。嗚呼,臣以人則至愚陋,以地則至疏逖,纔受百里分憂,迄無一事猷爲,當此國計哀痛之日,敢爲此格外之請,臣亦自知其騃不曉事,雖嶺海斧鉞,無以贖其罪矣。然若一向姑息,捱過數年,則嶺西六面,其將永爲無人之地矣。臣安得不仰首陳暴,庸冀我殿下如傷若保之仁乎?伏乞聖慈,察臣衷懇,容臣愚妄,俯詢廟堂,特準所請,生民之福,不勝幸甚,臣無任云云。省疏具悉,疏辭令廟堂,稟處。
上在昌德宮。停常參·經筵。
洪祐順啓曰,玉堂備員間,視事頉稟之意,敢啓。傳曰,知道。
金公鉉啓曰,行大司憲李羲準未肅拜,執義金樂壽,掌令韓升烈·朴鳴載,持平申佐模在外,徐有薰呈辭,監察茶時之意,敢啓。傳曰,知道。
洪祐順啓曰,同副承旨曺錫亨,今日不爲仕進,卽爲牌招,何如?傳曰,允。
傳于洪祐順曰,右承旨許遞,前望單子入之。
承旨前望單子入之,宋持養落點。
洪祐順啓曰,新除授承旨宋持養,方在罷散中,何以爲之?敢稟。傳曰,敍用。
洪祐順,以弘文館言啓曰,下番無他推移之員,不得已以上番姑降入直之意,敢啓。傳曰,知道。
洪祐順啓曰,明日常參·經筵,取稟。傳曰,停。
玉堂前望單子入之,應敎金在根,校理李正履·洪永圭,副校理申錫愚,修撰林肯洙·徐有薰,副修撰南秉哲落點。
金公鉉啓曰,吏曹郞廳來言,臺諫有闕,政事,取稟。傳曰,前望單子入之。
傳于金公鉉曰,在外臺諫許遞,前望單子入之。
以同副承旨曺錫亨牌不進罷職傳旨,傳于金公鉉曰,只推。
兵曹口傳政事,副護軍單金學性。
洪祐順,以吏批言啓曰,新除授刑曹判書徐俊輔本資,乃是輔國,方帶知中樞府事矣。依例兼判書下批之意,敢啓。傳曰,知道。
又以奎章閣言啓曰,新除授待敎趙鳳夏,敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授待敎趙鳳夏,卽爲牌招入直,何如?傳曰,允。
又以奎章閣言啓曰,兼檢書官朴宗永·安季良時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果朴宗永·安季良,竝單付。
金公鉉,以兵曹言啓曰,五衛將梁建洙·朴勝圭·崔厚民,忠翊衛將李光魯,忠壯衛將王熙澤,景福宮衛將孫尙翕,慶熙宮衛將朴鼎夏,俱以病難供職,呈狀乞遞,竝改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
副應敎曺雲承,副校理朴來萬,副修撰李㘾等聯名箚曰,伏以臣等,敢效沬飮之義,不避瀆撓之懼,課日竟夜,冒死叫閤,誠意淺薄,未借方寸之地,凶逆假息,轉激憤惋之情,茲以短箚,相率申籲,惟聖明,垂察焉。噫嘻,亂臣賊子,從古何限,而豈有如李止淵·紀淵之至憯絶慝者乎?受國厚恩,若偏於渠輩,而全無圖報之念,反有怨懟之心,譏訕於授受之事,惎間於慈孝之際,敢逞凶悖之圖,陰懷憯慝之計,是可忍也,孰不可忍也?由前而言,則不道而不敬,由後而言,則無君而無母,思之髮豎,言之骨顫,擧國含生之倫,誓不欲共戴一天者也。敢肆誹謗之習,而後有尙度之凶疏,則馴致尙度之逆者,是兄而是弟也。包藏不滿之心,而前有魯敬之悖肚,則傳襲魯敬之凶者,亦是兄而是弟也。論厥罪犯,有浮於度·敬者,誠大矣,豈不懍然而悚,岌乎其殆哉?手磔口臠,不足以洩其憤,北竄南置,奚可以當其律哉?臣等曾伏見慈聖殿下處分下者,以體全保之德,惜大官之名爲敎,臣等豈不欽仰萬萬,而以渠輩偏荷全保之德者,犯此罔赦之罪,則尤不可與治疎逖者,同也。且以渠曾忝大官之名者,懷此至凶之節,則亦不可以誅卑微者論也。苟使此兩賊之罪案,綻露於昔日,則雖以我純祖全保之盛,翼考仁孝之德,豈或晷刻容貸,以緩天討耶?國家之設置刑章,實爲有罪之用,則已施於度·敬之凶者,不施此兩賊,而將於何施?以我殿下日月之明,何不念及於此,而至今靳持歟?凶如此賊,逆如此賊,而引日淹時,尙稽當律,輿憤莫洩,衷情益鬱。伏乞仰稟東朝,俯循群請,亟降處分,以謝國人焉。且伏念國之有言路,猶人之有血脈,血脈壅則人不得爲人,言路閉則國不得爲國,豈不大可懼哉?臣等請以近日事言之,懲惡討賊,國之大事,三司之臣,齊聲仰籲者,實是一國大同之言,而不惟不賜允從,輒施遞罷,顯施訑訑之拒,臣等死罪,竊不能無憾於天地之大也。伏願亟恢轉環之量,以施翕受之盛焉。取進止。答曰,省箚具悉。昨日都憲之批,亦已諭之矣。事體道理,以仰體慈意爲重,爾等諒之。
上在昌德宮。停常參·經筵。
宋持養啓曰,明日常參·經筵,取稟。傳曰,停。
金公鉉啓曰,來初一日,輪對日次,而景慕宮冬享大祭齋戒相値,頉稟之意,敢啓。傳曰,知道。
曺錫亨啓曰,兼刑曹判書徐俊輔,知敦寧金履載,除拜後過三日不爲出肅,竝依定式推考警責,仍卽牌招察任,何如?傳曰,允。
備忘記,江界都護府使李時在,高嶺僉使朴載寬下直,各長弓一張,長箭一部,片箭一部,筒兒一箇賜給。
行大司憲李羲準,司諫趙啓昇,副應敎曺雲承,副校理朴來萬等啓曰,請書九,亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分矣,勿煩。
三司合啓,李止淵事中縱恣稔惡四字,改以犯分干紀之罪下,況於日昨賓筵,慈敎痛劈,尤極嚴正。大僚聲討,殆無餘蘊,承聆諸臣,益知慈衷隱痛,積有歲年,無不掩抑而退,憤惋欲死其四十七字添書,請明川府竄配罪人李止淵,爲先施以極邊遠竄之典。
行大司憲李羲準,司諫趙啓昇等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。李紀淵事,已有處分矣,勿煩。
兩司合啓紀淵事中,彰露之後下,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏,又極嚴峻,承聆諸臣,無不掩抑,退益憤惋四十八字添書,請古今島安置罪人紀淵,亟令王府,設鞫得情,夬正典刑。
司諫趙啓昇啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
臺諫前望單子入之,大司諫權大肯,執義李殷相,掌令金逸淵·金在浩,獻納任百能,持平權馦·朴奎瑞,正言金騏獻·孟明淳落點。
宋持養,以弘文館言啓曰,新除授修撰徐有薰,卽爲牌招察任,何如?傳曰,允。
又以弘文館言啓曰,新除授應敎金在根,時在忠淸道沃川地,校理李正履,時在京畿楊州地,洪永圭,時在驪州地,副校理申錫愚,時在平安道龍崗縣任所,修撰林肯洙,時在忠淸道全義地,經筵入番事緊,請竝斯速乘馹上來事,下諭。答曰,依啓。
又以吏曹言啓曰,今此景慕宮朔祭及冬享大祭祭官中時無職名人,令該曹口傳付軍職,何如?傳曰,允。
曺錫亨,以戶曹言啓曰,時御所內各司雨漏,當爲修改,而時値寒節,依近例待明春擧行之意,敢啓。傳曰,知道。
又以戶曹言啓曰,謹奉傳敎,藏譜閣蘆簾,懿昭廟正堂薍簾等修改吉日時,令日官李明元推擇,則今十月三十日巽時爲吉云,以此日時擧行之意,敢啓。傳曰,知道。
宋持養,以禮曹言啓曰,因黃海道暗行御史沈敦永別單,備邊司覆啓內,豐川士人盧恒熙妻黃氏孝烈事,令該曹稟處事,允下矣。黃氏實行實蹟,曾入於丁酉式年本道抄啓,已自臣曹,轉報議政府,當有按例稟覆,今姑置之,何如?傳曰,允。
兵曹口傳政事,護軍單趙冀永。
吏曹判書洪敬謨疏曰,伏以臣於向日,待罪憲職,自速愆尤,大僚筵斥,薄罷伊榮,歷日惶恧,無地容措。迺者天官新除,忽及於屛伏訟愆之中,繼而有恩敍之命,臣誠惝怳踧踖,不知所以致此也。恭俟公議,尙無駁正,擬上辭本,略暴情實,際又開政命下,而路阻違牌,門隔徹疏,廻旋不得,冒沒一肅,顚倒昌披,到此愈甚,勢迫則如羊觸藩,跡溷則如豕負塗,退自循省,無面可顯,危蹙之情,慙恧之私,殆有甚於聞命之初也。臣於臺職,前後冒叨,竊有難安之私義,輒皆引遞,不意又承特點,適値大論方張,懲討意急,未敢言私,抱簡叫閽,粗效沐浴之義,傳啓請諭,遂行臺閣之事,臣雖庸愚,豈不知隄防之莫嚴,而事會滾急,神思未周,有若循例啓陳,待之以無故者然,臺閣之責,正在隄防,而名以臺官,有此疏忽,何可諉之一時失檢,而有所自恕也哉?似此情蹤,雖於尋常除拜,尙無以趨承,況玆銓衡之任,比六官尤爲綦重,于以權衡人物,激揚流品,以之澄仕路而贊至治,其責任之重,地望之隆,果何如也?自古名碩之居是職者,無不逡巡而退讓,以其世道之汙隆,國家之治忽,實係於此,雖使才足以識時務,望足以厭人心者當之,猶患戞戞乎其難矣。如臣疎鈍之材,初何嘗彷彿於是,而此猶以職任輕重,才器當否而言耳。若臣所處,孽由己作,罪重罰輕,何敢議到於去就,而譴斥曾未幾何,縻爵較復華膴,今若貪榮冒寵,晏然若固有,則臣身放倒,固無可言,而物議嗤點,又當如何?暫膺諒不獲已,仍冒有非可論,參前倚衡,抗顔無路。玆敢疾聲呼籲,冒瀆崇嚴。伏乞聖慈,俯垂鑑諒,仰稟東朝,還收臣新授職名,仍命更議臣當被之律,以安賤分,不勝大願,臣無任云云。答曰,省疏具悉。向來事,何必深引?卿其勿辭行公。
吏曹參判李敦榮疏曰,伏以臣,文質無當,空疎到底,尋常任使,百不稱似,而策名登朝,十有四年之間,厚蒙我先大王陶甄之仁,曁我殿下幈幪之化,眇小也而成就之,鄙卑也而湔拂之,蓋嘗廁邇班忝華貫,不惟淸要而且光顯之,顧臣無狀,何以得此?每一循省,懼深愧腆,不意日者,伏奉寵除,以臣爲吏曹參判。夫是職,周官之小宰耳,六敍八成,縱不戩責以古制,其非如他司佐貳之占位署名,專仰成於長堂而已則審矣。是豈上不度才,下不揣分,于以累愼簡而玷名器也哉?臣家本寒素,世守謹拙,臣季父常以臣不才冥升爲憂,日夕所敎詔臣者,斷斷以斂跡名利,息念進取,爲一分消受之道。臣於是,兢兢焉服玆訓不怠,未嘗敢食息忘,今若置臣於冗散之地,勉臣以陳就之常,臣庶幾以是藉手,爲塵刹萬一之報,而如榮塗一步,有非臣始願攸及,參倚前衡,自量已熟,擬將由中之懇,丐蒙體下之恩,飭命旋降,呼牌路阻,門鑰已下,抱牘徊徨,雖不得不章皇出肅,粗伸微分,而諉以夤緣事會,欲爲因仍蹲據,則決又非賤分之所敢安。玆敢畢露情實,猥控崇聽。伏乞聖明,察臣言之匪出飾讓,念官方之不容冒濫,仰稟東朝,亟遞臣新授職名,俾公器私分,兩得其宜焉,臣無任云云。答曰,省疏具悉。卿其勿辭行公。
戶曹參判趙冀永疏曰,伏以臣,膺命出疆,纔已辭陛,瞻望觚稜,益切戀結之忱,而竊計原隰往回,將至半歲之久,則見帶職名,不可虛縻,故玆從縣道,猥陳短章。伏乞聖明,亟許遞改,以安微分焉,臣無任云云。答曰,省疏具悉。所請依施。
上在昌德宮。停常參·經筵。
自未時至人定,灑雨下雨,測雨器水深二分。自人定至二十九日開東,灑雨下雨,測雨器水深六分。
宋持養啓曰,明日常參·經筵,取稟。傳曰,停。
沈宜臣啓曰,左承旨李在鶴,今日不爲仕進,卽爲牌招,何如?傳曰,允。
備忘記,柔遠僉使朴尙郁下直,長弓一張·長箭一部·片箭一部·筒兒一個賜給。
掌令金逸淵啓曰,臣姿性鹵莽,言議巽劣,本不近似於淸朝耳目之任,而掌憲除旨,忽下於千萬夢想之外,臣且惶且感,雖不得不張皇出肅,粗伸叩謝之忱,而第臣於本府,旣經亞憲,揆以公格,不可冒據。請命遞斥臣職。答曰,依啓。
行大司憲李羲準,大司諫權大肯,執義李殷相,司諫趙啓昇,副應敎曺雲承,副校理朴來萬,正言孟明淳等啓曰,請書九,亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分矣,勿煩。
行大司憲李羲準,大司諫權大肯,執義李殷相,司諫趙啓昇,正言孟明淳等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上請古今島安置罪人紀淵,亟令王府,設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。李紀淵事,已有處分矣,勿煩。
行大司憲李羲準,執義李殷相等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上新除授掌令金在浩,時在全羅道珍山地,持平權馦,時在江原道原州地,持平朴奎瑞,時在全羅道南原地,請竝斯速乘馹上來事,下諭。答府曰,不允。下諭事,許遞。
大司諫權大肯,司諫趙啓昇,正言孟明淳等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上新除授獻納任百能,時在京畿利川地,正言金騏獻,時在慶尙道榮川地,請竝斯速乘馹上來事,下諭。答院曰,不允。下諭事,許遞。
沈宜臣啓曰,吏曹郞廳來言,臺諫有闕,政事,取稟。傳曰,前望單子入之。
宋持養啓曰,卽者典牲署官員來言,來十一月初二日,行景慕宮冬享大祭犧牲看品,提調當爲進參,而提調朴晦壽奉命出去,無以擧行云,何以爲之?敢稟。傳曰,許遞,前望單子入之。
典牲提調前望單子入之,洪敬謨落點。
宋持養,以司僕寺一二提調意啓曰,咸興監牧官吳光勳,身病猝重,萬無察任之望,今姑改差,何如?傳曰,允。
金公鉉,以御營廳言啓曰,本廳騎士將李南輅,身病甚重,勢難察任,改差,何如?傳曰,允。
知敦寧金履載疏曰,伏以臣於病伏中,伏奉知敦寧府事除音,召牌之下,扶舁祗肅,粗伸叩謝之忱,而第臣於是職,本無敦寧,則不宜冒居,在法當遞。玆敢援例陳章。伏願聖明,亟命鐫改,以存公格,千萬幸甚,臣無任云云。答曰,省疏具悉。所請依施。
待敎趙鳳夏疏曰,伏以臣於日前,伏奉除旨,以臣爲奎章閣待敎,聞命感惶,駭汗遍體,牙牌儼臨,闔門動色,龍光所照,同朝聳瞻,義例莫越,廻旋無路,雖不得不黽勉祗肅,遂就禁直,而退惟省檢,如癡如夢,實不知其何以爲計也。噫,是職,曷嘗一毫彷彿於臣身乎哉?創設餘六十年所,右文盛際,規摹宏偉,使之奉琬琰之謨訓,贊笙鏞之皇猷,處深嚴淸切之地,備朝夕顧問之列,爲任則顯,其責也重,況是參外待制,尤係峻揀,前後見膺此選者,罔非華問英望,未曾有如臣濫冒也。臣本愚鹵顓蒙,不過是仕宦家一不才子耳,幼志不棄,素習厭學,荒嬉無成,常貽父兄之憂,僥倖竊科重犯古人之戒,榮道進取,不敢自期者,誠以空空菲姿,無所藉手而然,豈料非常之謬恩,忽及於意想不到之際,驚惕兢愧,歷日靡措,念臣釋褐,無幾月矣,代忝記注,又無多日矣。餘他無一試可矣,則迷劣稚騃,莫自逃於淵鑑之下矣。且臣父之常所勉誡,不外於守拙謙約,作爲涓埃萬一之報,而今玆見叨,大違本分,冞切家廷若驚之懼,徒辱睿簡太褻之累,殊寵雖極於焜耀,私諒不堪於懍悸,左右忝倚,無由蹲仍。玆敢據實略暴,仰瀆崇聽。伏乞聖明,俯賜諒察,憐臣情之非出矯飾,念名器之不容久玷,將臣見銜,亟許劃改,以重官方,以安賤分焉,臣無任云云。省疏具悉。爾其勿辭察職。
上在昌德宮。停常參·經筵。
自開東至人定,灑雨下雨,測雨器水深二分。
宋持養啓曰,明日常參·經筵,取稟。傳曰,停,召對爲之。
宋持養,以奎章閣言啓曰,待敎趙鳳夏,疏批已下,待明朝牌招入直,何如?傳曰,允。
又以春秋館言啓曰,別兼春秋臣鄭基世,以禁衛營從事官,今日本營軍布上下時,晝仕出去之意,敢啓。傳曰,知道。
曺錫亨啓曰,卽者義禁府都事來言,時囚無得過三日滯囚,曾有定式矣。時囚罪人韓翼東,當爲捧供,而判義禁沈能岳呈辭受由,同義禁李魯秉·南履炯在外,只有同義禁李完植一員,不得備員開坐云,何以爲之?敢稟。傳曰,受由·在外竝許遞,前望單子入之。
金吾堂上前望單子入之,判義禁朴綺壽,同義禁閔致成·李景在落點。
吏曹口傳政事,行工曹判書朴綺壽,今超崇政事,承傳。
臺諫前望單子入之,掌令朴永壽·金基煥,持平金·洪在重,正言韓升烈,獻納朴心壽落點。
兵曹口傳政事,副司果金逸淵·李魯確·兪象煥,以上竝單付。
大司諫權大肯,執義李殷相,副應敎曺雲承,副校理朴來萬,正言孟明淳等啓曰,請書九,亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分矣,勿煩。
行大司諫權大肯,執義李殷相,正言孟明淳等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。執義李殷相啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
大司諫權大肯,正言孟明淳等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答曰,不允。
宋持養,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇,次第看審,則南壇先蠶壇·雩祀壇·祈雨壇·馬祖壇·厲壇,壇上及四面紅箭門,壇垣階砌,俱爲無頉,而漢江壇·司寒壇,南邊紅箭門顚仆,卽爲修改事,分付該監,而此後看護等節,另加申飭之意,敢啓。傳曰,知道。
又以禮曹言啓曰,卽接麟蹄幼學申在圭所志,則以爲,族弟在聞,嫡妾俱無子,以其同姓十四寸兄在秉第二子明伊,欲爲繼後,兩家諸族,相議完定,而在聞夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長申在圭所訴旣如此,依定式,申在秉第二子明伊,立爲申在聞之後,何如?傳曰,允。
金公鉉,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以備邊司言啓曰,卽見水原留守李翊會災實狀啓,則以爲,新舊災八百九十八結九十九負五束,特許劃下,乙未停退還餉六千九百七十七石,姑許仍停事,竝請令廟堂,稟旨分付矣。新災請劃,較諸元摠,幾爲十分之一,以若年形,極涉夥多,而事係本府,合示曲念,六百五十結,特爲劃給,使之均俵,乙未停退條,此非久遠難捧,則有不可全數仍停,限折半收捧之意,分付,何如?傳曰,允。
又以備邊司言啓曰,卽見忠淸監司金英淳分等狀啓,則天安等十邑,置之尤甚,公州等二十二邑,置之之次,洪州等二十三邑鎭,置之稍實,後錄諸條,竝請令廟堂,稟旨分付,而執災一款,追後登聞爲辭矣。其一,新還餉,尤甚邑尤甚戶限折半,之次戶限三分一,限明秋停退事也。其一,三軍門保米,樂工保米,守摠兩營牙兵收米,尤甚邑折半代錢事也。其一,各年停退舊還餉,尤甚邑全數仍停,之次邑最近一年條,限三分一收捧,稍實最近條,全數收捧,其餘各年舊還餉,之次稍實邑,竝仍停,待明秋收納,上黨山城己丑未捧還餉餘在各穀一千八百二十二石零,亦許停退,待明秋收捧事也。其一,各年停退軍米布錢,三等邑竝仍停事也。其一,漁鹽船稅錢壬辰秋等,癸巳春等停退條,竝仍停事也。其一,各年拯劣米太當納條,限明秋仍停,戊戌致敗條,折半停退者,如例捧納事也。其一,平薪等五邑鎭在囚敗船罪人,移送原籍官事也。其一,軍保歲抄磨勘,勿爲定限,各鎭屬編伍軍兵歲末成冊,一體退限事也。其一,沿海各邑鎭戰龜防兵船改造改槊當限者,限明秋退行事也。其一,安興餉米之散在各邑者,姑許仍留,待年豐輸納事也。其一,舒川等七邑各樣軍布以苧上納者,以錢代納事也。其一,洪州等十三邑鎭所納箭竹,量宜權減事也。其一,牙山貢津倉所屬邑大同,追後裝發事也。其一,尤甚邑,限明秋勿定配所事也。其一,推奴徵債,限明秋防塞事也,分等依狀請施行,尤甚之次邑年形,雖或有間間災損,較之歉歲,不害爲稍實,則新還請停,不可擧論,而設令許施,如干分數,未足爲實惠之歸,徒爲吏鄕作奸之藪,置之。各營保米,海西旣已防塞,此亦無由許施。至於守摠兩營牙兵收米及樂工保米,依所請,尤甚邑折半代錢,各年停退舊還餉,事當一一收捧,而年久條之竝爲徵督,不可不念,姑許仍停。若己亥條,原係未捧,則不可以停退論,自當準捧,與最近戊戌停退條,無論三等邑,準數收納,軍米布錢停退條,亦就最近一年條捧上,拯劣米太,旣有定式,有難違越,使之依例收納。箭竹依昨年例權減,其餘諸條,旣多已施之例,竝皆許施,何如?傳曰,允。
又以備邊司言啓曰,卽見忠淸監司金英淳災實狀啓,則以爲,事目災五百結外,不足災一萬五千二百五十八結五十五負一束,特令加劃事,請令廟堂,稟旨分付矣。本道年形,雖或稍遜於諸路,若而邑小小災損不過是尺朽點瑕,則新災數爻之有若歉歲請劃者,大違所料,有欠稱停,且以道內畓摠言之,殆近三分之一,事當一切減削,而其在寧失之義,合有曲施之政,事目外八千結,特許加劃,以爲均俵之地,何如?傳曰,允。
上在昌德宮。停常參·經筵。
藥房都提調趙寅永,提調趙秉鉉,副提調沈宜臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味君子湯,依前方五貼製入事,榻前下敎。
宋持養啓曰,明日召對,取稟。傳曰,爲之。
又啓曰,明日景慕宮冬享大祭齋戒相値,視事頉稟之意,敢啓。傳曰,知道。
金公鉉啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于宋持養曰,禮房承旨馳詣宗廟·景慕宮,奉審摘奸以來。
傳于李在鶴曰,召對入侍。
沈宜臣啓曰,假注書金益文,身病猝重,勢難察任,今姑改差,何如?傳曰,允。
金益文改差代,以李建春爲假注書。
曺錫亨啓曰,卽者義禁府都事來言,時囚無得過三日滯囚,曾有定式矣。時囚罪人韓翼東,當爲捧供,而新除授判義禁朴綺壽,同義禁李景在未肅拜,閔致成在外,只有李完植一員,不得備員開坐云。判義禁朴綺壽,同義禁李景在,竝卽牌招,何如?傳曰,允。
又啓曰,判義禁朴綺壽,同義禁李景在牌不進,推考傳旨,今方捧入,而開坐命下之後,如是違牌,事甚未安。竝更牌招,以爲開坐之地,何如?傳曰,允。
又啓曰,判義禁朴綺壽,同義禁李景在,再牌不進推考傳旨,今方捧入,而開坐命下之後,連事違召,無意承膺,事體所在,誠極未安。竝所當更請牌招,而係是一日三牌,何以爲之?敢稟。傳〈曰〉,待明朝牌招。
持平金啓曰,臣言議風采,本不近似於淸朝耳目之任,而持憲除旨,忽下於千萬夢想之外,臣怵畏義分,雖不得不張皇出肅,而第臣於本府,已經掌憲,揆以公格,不可冒據,請命遞斥臣職。答曰,依啓。
大司諫權大肯,副應敎曺雲承,持平洪在重,副校理朴來萬,正言孟明淳等啓曰,請書九,亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分矣,勿煩。
大司諫權大肯,持平洪在重,正言孟明淳等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍。措辭見上請永喆,更爲設鞫嚴聞,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上請古今島安置罪人紀淵,亟令王府,設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
持平洪在重啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上新除授掌令朴永壽,時在黃海道新溪地,掌令金基煥,時在平安道定州地,請竝斯速乘馹上來事,下諭。答府曰,不允。下諭事,許遞。
大司諫權大肯,正言孟明淳等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上新除授獻納朴心壽,時在京畿始興地,正言韓升烈,時在忠淸道淸州地,請竝斯速乘馹上來事,下諭。答院曰,不允。下諭事,許遞。
傳于宋持養曰,別講爲之。
宋持養啓曰,吏曹郞廳來言,臺諫有闕,政事,取稟。傳曰,明日爲之。
傳于宋持養曰,發遣吏郞,諸執事淸齋與否,摘奸以來。
宋持養,以承文院都提調意啓曰,院吏文學官李寅岳有頉代,幼學南柱天差下,使之付軍職,冠帶常仕,何如?傳曰,允。
金公鉉,以兵曹言啓曰,來十一月初二日景慕宮冬享大祭時,守門當爲塡差,而本曹郞廳都摠府郞廳,除入直與在外,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
又以備邊司言啓曰,北關後運紙衣七百一領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
同義禁李魯秉疏曰,伏以臣,懵陋湔劣,百不猶人,專對之任,非臣所可堪承,而義在往役,未敢辭免,夙夜兢懼,譴何是俟,畢竟瘡疣,隨事輒出,到柵伏奉嚴旨,渡江旋蒙恩敍,臣旣惶且感,已無措躬之所,而復命之初,繼有儒臣之論列,罪止譴削之薄勘。蓋其疏中句語,不無傳聞之或訛,而苟使臣能先律己,檢察一行,不至放過,則此言奚宜至哉?至謂之受侮大邦,貽羞我國,則是豈薄物細故,而視之以尋常乎?辜重勘輕,已非尊國體重事面之道,而曾未幾月,遽蒙甄敍,承宣之特點,金吾之新除,雖荷聖度之包容,臣心之悚恧,愈往愈深,以何面目,復出世路,廁跡周行也哉?玆敢不避煩猥,仰瀆崇嚴。伏乞天地父母,特垂矜諒,亟命有司,治臣溺職之罪,永刋仕籍,以爲奉使者之戒焉,臣無任云云。答曰,省疏具悉。向來事,何必深引?本職已許遞矣。
庚子十月三十日辰時,上御熙政堂。召對入侍時,參贊官李在鶴,侍講官曺雲承,侍讀官朴來萬,待敎趙鳳夏,假注書金益文,記事官吉履元,別兼春秋鄭基世,各持史略第一卷,以次進伏訖。上曰,上番玉堂讀之。雲承讀自百里奚進其友,至以報德。上曰,止之,文義陳之。雲承曰,百里奚進蹇叔爲上大夫,秦穆公用此二人,而遂覇諸侯,人君之用賢,有關國之治亂,蓋可見矣。百里奚虞人也,仕於虞,虞君不用而亡其國,歸於秦,秦公用之而覇諸候,故後人曰,百里奚愚於虞,而智於秦,人之愚智,豈有前後之異哉?在其君之用與不用也。今殿下,當一初之政,於用人之道,以立賢無方爲念,必擇其賢才而任用之,則林下有智之士,其將于于而來,懋哉懋哉。上曰,下番讀之。來萬讀自晉文公又送,至與之分土。上曰,止之,文義陳之。來萬曰,繆公不替孟明之事,觀於左傳,雖有擧人周也之稱,論以秦誓,亦有悔過不改之失。蓋繆公初欲伐鄭,蹇叔諫而不聽,遂敗師,悔而有誓告之辭,後復有濟河之戰,則殊與誓中悔意相反,是徒悔而不知改耳。此繆公所以不免戰塗之時君也。大凡人孰無過?過而能悔,悔而能改爲貴。是以語曰,君子之過,如日月之食,其更也人皆仰之,粵我英廟,於召對,敎以事有失着,便覺中心愧悔,斯可見大聖人改不吝之盛,而實爲垂裕之嘉謨。伏願殿下,一以戒秦繆,一以法英廟,或於日用事爲之間,如有過失,便卽悟悔,而悟悔則便勿憚改,恒使一念惕若在玆,則自底於無過,是所區區之望焉。上曰,閣臣讀之。鳳夏讀自衛公孫鞅入秦,至擧以爲收孥。上曰,止之,文義陳之。鳳夏曰,臣所讀自止中,別無可陳之文義矣。上曰,參贊官讀之。在鶴讀自令旣具,至號曰商君。上曰,止之,文義陳之。在鶴曰,五敎旣曰朋友有信,則信之重可知,而以公孫鞅刻薄之政,作法行令,民莫敢違,卽輒與五十金之效也,有徙三丈木者,而如或忘信渝約,不施其賞,則豈有聽從之理哉?治國之要,亦莫先乎信之一字,人君之一政一令,必誠必信,則人心可以說服矣。伏願深留聖意焉。上掩卷,仍命退,諸臣以次退出。
庚子十月三十日申時,上御熙政堂。別講入侍時,參贊官宋持養,侍講官曺雲承,侍讀官朴來萬,待敎趙鳳夏,假注書李又新,記注官李昌廷,別兼春秋鄭基世,各持史略第一卷,以次進伏訖。上曰,上番讀之。雲承讀自孝公薨,至昭襄王立。上曰,止之,文義陳之。雲承曰,商鞅制法行令,秦之一國,莫敢不從,及鞅之出亡也,客舍人守法不許,至於客舍人之微,而有此遵守者,可謂難矣。然鞅以刻薄之性,施酷毒之刑,一有違法,輒不饒貸,國人之守法,非爲信其法也,出於畏其刑也。蓋王者之法,不可徒施其刑,所貴咸服其信也。伏願於此等處,毋或泛看,分別其善惡而監戒之,區區之望也。上曰,下番讀之。來萬讀自有范雎者,至一飯之德必報。上曰,止之,文義陳之。來萬曰,甘茂以羈旅之臣出戰,恐有浸潤之讒,或誤師事,以曾母投杼·魏侯篋書先爲諷告,可謂知機之人也。大抵巧讒自古帝王家最可畏也,而皆由賢邪進退之不能辦別,倘若親賢遠小,則讒說無由而入焉。帝舜以大聖,猶爲命龍作納言,戒以堲讒。伏願殿下,每於人材用捨之際,必以進賢退邪爲念,則萋斐之讒,自消而莫售矣,念哉念哉。上曰,閣臣讀之。鳳夏讀自王旣用雎策,至外多强敵。上曰,止之,文義陳之。鳳夏曰范雎獻策於秦,加兵三晉,斬首數萬,此固戰國遊士舍王用覇之術,而赧王之約從諸侯攻秦者,勢固然也。周室雖曰微弱,秦之恃强反攻,是豈尊王室之道也?强弱雖殊,王侯有等,則史編之治亂得失,於此可懲也。尊周狄秦之大義,尤可見也。伏願殿下,益加玩繹焉。上曰,參贊官讀之。持養讀自雎懼,至始爲秦始皇帝。上曰,止之,文義陳之。持養曰,臣之所讀自止,別無可達矣。上掩卷命退,諸臣以次退出。
上在昌德宮。停常參·經筵。
夜自四更至初二日開東,灑雨下雨,測雨器水深二分。
金公鉉啓曰,來初五日,朝參日次矣,敢稟。傳曰,停。
宋持養啓曰,明日常參·經筵,取稟。傳曰,停,召對爲之。
曺錫亨啓曰,行大司憲李羲準,執義李殷相,持平洪在重呈辭,掌令二員,持平一員未差,監察茶時之意,敢啓。傳曰,知道。
傳于宋持養曰,禮房承旨馳詣景慕宮,奉審摘奸以來。
傳于金公鉉曰,召對入侍。
禮曹,今十一月二十九日冬至朝賀時應行節目,參考前例磨鍊爲白去乎,依此擧行,何如?判付啓,權停爲良如敎。
金公鉉啓曰,判義禁朴綺壽,同義禁李景在牌不進推考傳旨,今方捧入,而開坐命下,已至經宿,如是違牌,事甚未安。判義禁陳疏到院,而原疏以景慕宮冬享大祭齋戒,纔已退却矣。竝更牌招,何如?傳曰,允。原疏捧入。
宋持養啓曰,吏曹郞廳來言,政事明日爲之事,命下,而判書洪敬謨,參判李敦榮,參議成遂默,俱以病不來,不得開政云。竝卽牌招,何如?傳曰,允。
又啓曰,吏曹判書洪敬謨,參判李敦榮,參議成遂默牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招,如有違牌,勿爲呼望。
以慶尙監司洪在喆狀啓鎭海縣監韓挺虎身死事,傳于宋持養曰,今日政差出,催促下送。
有政。吏批,判書洪敬謨進,參判李敦榮式暇,參議成遂默式暇,右承旨宋持養進。以李正履·朴鳴載爲掌令,洪永圭爲持平,李㘾爲獻納,吳泰權爲正言,朴永元爲知敦寧,李鼎臣爲戶曹參判,柳幼獜爲司成,崔瑗爲工曹正郞,徐有薰爲東學敎授,南秉善爲廣興奉事,申杓爲巨濟府使,柳相鍵爲鎭海縣監,贈吏判朴宗臣贈左贊成文衡奎提,贈吏參朴左源贈吏判例兼,已上判義禁朴綺壽兩代,故學生金楙·李命五贈童敎,已上孝行卓異,贈職事,承傳。
兵批,判書李憲瑋進,參判鄭鴻慶入直,參議金洛龍病,參知李是鍊病,右副承旨金公鉉進。以李寅泰爲同知,沈漢永爲副摠管,李公翼·蔡弘勉爲僉知,鄭鶴濟·李錫遠·宋在益爲五衛將,林重曄爲景福將,李元英爲慶熙將,申觀浩爲城津僉使,具羲榮爲咸興監牧官,上護軍金履載,副護軍李竣祐·趙秉憲·柳榮河,副司直金樂壽·朴鳴載·朴永壽·金基煥·金在浩·權馦·朴奎瑞·申佐模·金·李冕植·任百能·朴心壽,副司果李珽·金騏獻·韓升烈以上竝單付,及第鄭學基今加折衝加資事,承傳。
吏批,再政。以任廉爲景慕宮令。
宋持養啓曰,卽者成均館官員來言,居齋儒生等,今日夕食堂,不爲設行,館堂一員,例爲入泮勸入,而知館事未差,同成均李鼎臣,大司成趙鶴年在外,同成均金興根有身病,無勸入之員云。同成均金興根,卽爲牌招,使之勸入,何如?傳曰,同城均竝許遞,前望單子入之,待下批牌招。
同成均前望單子入之,朴永元·趙秉龜落點。
宋持養,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以承文院都提調意啓曰,羅州漂漢人領去齎咨官方羲鏞例賞銀兩,遇便頒發,令該齎咨官祗領事,盛京禮部咨文纔已出來矣。旣有去八月已例,撰出回咨,正書安寶後,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
金公鉉,以兵曹言啓曰,每當儲窠之月,虛司果例不得循例區處,而在前積滯之時,有勿拘擬入之例矣。今亦依此擧行,以爲次次疏滯之,何如?傳曰,允。
判義禁朴綺壽疏曰,伏以,月前有判金吾加望之命,而大僚獨擧臣名,有若非此莫可者然,臣誠惝怳錯愕,莫曉其所以也。夫是職也,階陞一品,位超八座,服章頓異,榮極人臣,自非望實俱隆,爲世所推重者,則莫宜輕授,又況此職加望,其例絶罕,近來所未見,臣是何人,叨此廣絶之異數哉?噫,臣本愚鹵,百無肖似,釋褐以來,三十有五年之間,歷事三朝,偏蒙殊渥,內外歷揚,殆遍華膴,恩重邱山,報蔑涓埃,居常愧懼,若集于木。今則犬馬之齒,已迫七旬,衰病沈痼,萬念都灰,惟思退伏畎畝,歌咏聖澤,以圖不報之報,至若名塗進步,夢寐之所不到,今者恩命,何爲而及於臣身也?以才具言,則臣之迂疎憒劣,最居人下之狀,聖明之所俯燭,以資歷言,則同列中亦有年歷之踰於臣者,左右思量,罔知攸當。臣家本寒素,跡又孤畸,環顧其中,寸長無稱,而遽蒙此特異之恩擢,過福招災,其理甚明,此猶屬臣一己事,而竊恐聖簡由臣而或累,名器由臣而益輕,物情未愜,諒非細故,召牌押至,承膺無路。玆敢瀝血陳章,仰瀆崇嚴。伏乞聖明,俯賜鑑諒,仰稟東朝,收回臣新授資級,以重公器,以安私分焉,臣無任云云。答曰,省疏具悉。卿其勿辭行公。
庚子十一月初一日辰時,上御熙政堂。召對入侍時,參贊官金公鉉,侍講官曺雲承,侍讀官朴來萬,待敎趙鳳夏,假注書李又新,記注官李昌廷,別兼春秋鄭基世,各持綱目第一卷,以次進伏訖。上曰,上番讀之。雲承讀自資治通鑑,至至不可禦。上曰,止之,文義陳之。雲承曰,篇首特書命晉大夫魏斯·趙籍·韓虔爲諸侯者,貶之也,史筆之嚴,固如是矣。夫爵賞者,人主之所不可私者也。爵以待有德,賞以待有功,然後可以正名分而立紀綱矣。是時三大夫滅其君而分其地,是悖逆之臣,而周室微弱,畏其彊盛,旣不能討罪,反列於諸侯,名分不能正,紀綱不能立,故史氏之首書以貶之者,此也。伏願於此等文義,沈潛玩繹,惟爵惟賞,必愼必惜,如周官之惟其人,韓侯之愛嚬笑,則名分不期正而自正,紀綱不期立而自立,懋哉懋哉。上曰,下番讀之。來萬讀自故修德者,至必以爲歸。上曰,止之,文義陳之。來萬曰,綱目一書,朱子繼春秋而纂述者也。筆削與奪,甚爲森嚴,歷化治亂得失,實爲帝王家龜鑑也。粵我世宗,每於召對夜對,進講以綱目,至於郊館,動駕纔旋,讀至百遍,則非但爲典學之將就,實爲其鑑戒古今之治亂也。顧今殿下,始講以此冊,聖意攸在,庶可仰揣,臣欽仰萬萬,而每於講討之際,潛心紬繹,何事善可爲法,何事惡可爲戒,瞭然區別,着在心上,則凡於政令施措之間,資益自多,先儒所謂人君治國,必自學力中所由是也,念哉念哉。上曰,閣臣讀之。鳳夏讀自智宣子卒,至將智氏質乎。上曰,止之,文義陳之。鳳夏曰,臣之所讀處,別無文義之敷陳者,而大抵綱目,卽朱子之集成,而立綱列目,以繼春秋之義也。周室旣微,三晉强盛,禮義旣壞,紀綱盡隳,故司馬光·湖寅之論斷,皆以正名分·謹幾微爲言,後世人君,鑑戒則法,則治國安民之至要大旨,皆在於此。伏願殿下,深留睿念焉。上曰,參贊官讀之。公鉉讀自桓子曰善,至唯輔果者。上曰,止之,文義陳之。公鉉曰,此冊命名,卽資於政治,而通古今鑑法之義,而最切於帝王家爲治之要,孔夫子作春秋以後,逮周威烈王已前,其間爲七十餘年,逸史無徵,不能繼修,起自二十三年,迄于宋初,上下數千載之間,聖帝明王治法政謨,名臣碩輔言行事功,以至於亂臣賊子,無不畢該,一以爲鑑法,一以爲勸懲,瞭然如燭照指掌,眞萬世之龜鑑矣。燕閒之暇,沈潛玩索,體之於心,發之於政令之間,則三代之治,顧何難於今日乎?伏願澄省焉。上掩卷。雲承曰,召對冊子,方以綱目進講,而本館所藏件數甚不足,亦多落帙,無以充數。在前如此之時,每印來於有刊本處矣。所不足件,今亦依此印來恐好,故敢此仰達矣。上曰,刊本在於何處乎?雲承曰,在於全州矣。上曰,印來,可也。仍命退,諸臣以次退出。
上在昌德宮。停常參·經筵。
宋持養啓曰,明日常參·經筵,取稟。傳曰,停。
李在鶴啓曰,左副承旨洪祐順,同副承旨曺錫亨今日不爲仕進,竝卽牌招,何如?傳曰,允。
傳于李在鶴曰,召對入侍。
金公鉉啓曰,同義禁李景在再牌不進推考傳旨,今方捧入,而開坐命下,已至經宿,連事違召,無意承膺,事體所在,誠極未安。所當更請牌招,而係是一日三牌,何以爲之,而判義禁朴綺壽疏批已下,卽爲牌招,何如?傳曰,允。更爲牌招,如有違牌,勿爲呼望。
副應敎曺雲承,持平洪在重,副校理朴來萬,正言孟明淳等啓曰,噫嘻痛矣,書九之罪,可勝誅哉?亂臣賊子,從古何恨,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯綮,專在於彼,固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退,斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九亟施追奪官爵之典。噫嘻痛矣,李止淵之罪,可勝誅哉?本以憸邪之性,濟以狡黠之行,能事則戕人害物,伎倆則凶國禍家,陰闔陽捭,惟機術善用,晝揣宵摩,以窺覘爲工,而遭逢盛際,過蒙拂拭,則於是乎志滿意得,與悖弟而同惡相濟,手闊氣使,背公議而鉗制一世,門戶爀舃,資歷華膴,以至廁跡於三司之列,則隆恩厚澤,於渠若偏,苟有一分秉彝,宜思百倍圖報,而其奈妖性難化,驕習愈滋,世道安得不壞亂,人心安得不詿誤乎?至於今番鞫獄事言之,延接翰模,綢繆晟賊,安排用意,專在於延累嫁禍,要不出網打之計,究其心跡,寧不悚懍而痛惋者哉?此已是渠罔赦之罪,抑又有大於此者。噫,丁亥代聽,卽是天經地義,而以渠平日窺覘主張之習,亦不敢貪天爲功,則政令之間,顯肆譏訕,竟乃自知惶怯,手脚慌亂,粧出左右無當之一疏,欲逞陰險之圖,湛滅之憯計將售,惎間之重犯莫逃,此誠亘萬古未有之逆憝也。斷案已成,覆載難容,而以我翼宗大王察奸之明,悉燭其情狀,薄黜于外,不置於顯戮者,亶出於仰體先朝全保之盛德也。渠若有人心人理,固當怵畏屛息,而不悛舊習,放肆愈甚,由前而有顓權樂禍之罪,由後而有犯分干紀之罪。況於日昨賓筵,慈敎痛劈,尤極嚴正,大僚聲討,殆無餘蘊,承聆諸臣,益知慈衷隱痛,積有歲年,無不掩抑而退,憤惋欲死,其干係如此,負犯如此,三尺之律,不施於渠,其可曰國有常憲乎?請明川府竄配罪人李止淵爲先施以極邊遠竄之典。答三司曰,不允。李止淵事,已有處分矣,勿煩。
持平洪在重,正言孟明淳等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何恨,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,阻遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施拏籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可援用尙魯追施之律。請物故罪人裕,亟施拏戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖岡測不道之賊耶?八字凶言,一世傳播,聽之骨顫,思之髮豎,特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈胳相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則推此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾輒之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也·源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從今何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國而奬拔,汲引如恐不及,異己者謂之背馳而擠陷,網打無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓倡悖論,馴致裕·玉讐國之計,一番逆變起而罔不根柢於渠,一番凶獄出而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德恩報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也。而論其行己,則發跡於逆戚之門,而爲其私狎之客,托身於榮賊之家,而備盡諂諛之熊,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此矣。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也·邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於正宗大王一初淸明,庶政惟新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾參也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖行天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則削十六字分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,六字削指卯日而擧事爲期云者,莫非做作妖言,煽動人心之計,而九字削十三日至凶之說,與種一一而二二而一。似此古今所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采竝施适·雲之例。逆賊友文,跡本卑微,性又奸慝,投身於鍾一,甘作爪牙,許心振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕谷賤孽,托爲凶徒死士,父事振采,兄事友文,九字削欲輸軍糧,則轉到南陽,凡爲群凶之指使,率皆挺身而樂赴,十字削將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,盤覈猶有未盡,情節尙多未究,治逆之法,豈容如是?噫,彼永喆,鍾一之姪子也。始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿情轉激。請永喆更爲設鞫嚴問,期於得情,夬正典刑。噫嘻痛矣,亂逆之變,振古何限,而豈有如肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼域之謀,非今斯今,攘臂弩眼,罔非戾氣,拄腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子亟施散配之典。噫嘻,宜學以卑微之流,賦憯慝之性,行己則巧妄,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者,請正法罪人宜學諸子亟施散配之典。噫嘻痛矣,亂臣賊子之凶國禍家,從古何限,而豈有如李鶴秀之至奸絶憯者哉?渠本梟獍成性,虺螫化身,百惡竝萃,萬妖俱備,能事則戕人害物之天生宵小,伎倆則樂禍饗勢之世濟元惡,校黠狠愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,爲賊邊立幟,凶圖逆節所由來者久矣。特以門戶之爀舄,資歷之華膴,始也聖念未嘗不假借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭,則於是乎疑懼之心,翻成怨懟,壞亂之計,專出藉賣,甚至欺君罔上,貪天爲功,干犯則莫重莫嚴之地也,排布則至凶至憯之謀也。幸賴聖鑑孔昭,莫售惎構,尙此王章未伸,倖逭收司,則渠乃偃處郊坰,出沒城闉,譸張訛訕,疑亂煽惑,齪齪之徒,蠅營蝨附,憯慝之狀,天地之所不容,叵測之情,國人皆曰可殺,執跡而誅心,沿流而溯源,則根柢於凶徒,偎儡於醜類,是可忍也,孰不可忍也?苟究巨憝,渠實爲首,國有三尺,萬剮猶輕,輿論愈久而愈激,義理由是而漸晦,如此敗倫斁理,蔑義圖亂之君讐國賊,決不可晷刻容貸於覆載之間。請放逐鄕里罪人李鶴秀設鞫得情,夬正典刑。噫嘻痛矣,時煥之罪,可勝誅哉?渠以蟣蝨之微,素具梟獍之腸,不念聖朝陶甄之恩,積有平日怨懟之心,投呈凶疏,闖呈悖習,驟看外面,則雖似時弊之條陳,細究指意,則罔非禍心之包藏,手脚自露,肺肝如見,而至於上款一二句語,是豈爲人臣子所敢萌諸心而發諸口者乎?肆犯莫嚴之地,自干不敬之誅,民彝斁矣,臣分蔑矣。太陽中天,鬼魅莫逃其狀,關石在府,亂逆當服常憲,乃於盤覈之未竟,有此島置之徑勘,以若蔑倫之類,至擬傅輕之律,刑政之失,莫甚於此。雖仰慈聖涵容之德,出於好生,其奈國人沸鬱之情,皆曰可殺,況渠罪犯之關係莫重,供招之自成斷案,已是淵鑑之所盡燭,則尤不可一刻容貸於覆載之間。請楸子島安置罪人時煥,更令王府,嚴鞫得情,快正典刑。噫嘻痛矣,鼎元之罪,可勝誅哉?渠以蟣蝨之賤,素具梟獍之惡,不念國家陶甄之恩,積有平日怨懟之心,托以進言,投呈一疏,驟看外面,則雖似攻斥邪學,細究指意,則罔非包藏禍心,手脚自露,肺肝如見,而至於兩條誣逼,是豈臣子所可萌心而發口乎?肆犯莫嚴之地,自干不敬之誅,天彝臣分,於此焉蔑矣。揣摩醞釀,決無獨辨之理,和應慫慂,必有同惡之濟,而究覈未竟,輕勘遽下,刑政之失,莫此爲甚。雖仰好生之大德,其奈輿憤之益激,況渠罪犯之關係莫重,供辭之漫漶無嚴,已是聖鑑之所盡燭,則不可以凶身已斃,置而不論。請物故罪人鼎元諸子亟施散配之典。噫嘻痛矣,自古亂逆何限,而豈有如魯敬之凶譎奰慝,蔑倫敗紀者乎?平生伎倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得,抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚,當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日,義理尤急闡明,而何幸乾道孔昭,天討大行,追奪之律,纔有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝典,況其凶種餘孽,尙此假息,書所稱殄滅無遺,毋俾易種者,不施於此賊而將於何施?請追奪罪人魯敬,亟施孥戮之典焉。噫嘻痛矣,亂臣賊子,從古何限,而其窮兇極逆,豈有如陽淳者哉?渠以世祿遺裔,蒙被國恩何如,而生得梟獍之性,潛畜虺蝮之毒,敢於哀遑罔極之時,欲呈悖逆至憯之計,指嗾賊晟兇國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎,渠之綢繆謀議,爛漫和應之跡,非但翰模之供節節指的,復有晟賊之招一一吐實,面目雖換,腸肚相接,與賊晟逆度,一而二二而一也。惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻痛矣,世變日生,亂逆層出,以至於今日正喜而極矣。賊度之庚寅兇疏,卽亘萬古所未有之劇逆大憝也。然而露名而投呈者,尙度也,而暗地授意者,正喜也,指使而粧出者晟賊陽淳也,而因人傳草者正喜也。正喜之情節,陽淳知之,故陽淳之招辭,正喜出焉,其源流脈胳,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也。奈其賦性悍毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋,更加嚴覈,明正其罪,一時爲急。大僚之箚,蓋出於嚴獄體重法理之義,而遽有此減死安置之命,臣等聚首愕貽,竊不勝憂歎之至。我聖上欽恤審克之德意,臣等豈不欽仰萬萬,而渠之尙逭收司之律,已切失刑之歎,況是今獄之逆窩也罪首也,而終不克窮覈,遽爾酌處,揆諸鞫體,有漏網之憂,論以邦憲,有解紐之慮,義理方明而更晦,隄防莫嚴而將壞,亂臣賊子,無所懲戢,思之至此,寧不凜然而心寒哉?請大靜縣圍籬安置罪人正喜,亟令王府,更爲設鞫,快正典刑。噫嘻痛矣,紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心包藏,兜攬華膴,席乃兄而愈益驕濫,縱恣凶臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞫獄事言之,接翰模而寬譬,其所寬譬者何譬,與晟賊而授計,其所授計者何計?情莫掩於延蔓,意專在於嫁禍,自唱自和,欺欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲呈其凶圖者,與乃兄一而二二而一也。憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏,尤極嚴峻,承聆諸臣,無不掩抑,退益憤惋,以若亘萬古所未有之逆憝,豈可使一刻容貸於覆載間乎?請古今島安置罪人紀淵,亟令王府,設鞫得情,快正典刑。答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
持平洪在重啓曰,噫嘻痛矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,潛售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案,譸張傾陷,情狀難掩,誣上惑下,無所不至。噫,此豈如渠鄕典愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物,不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言。思之及此,寧不凜然?至於今番奎·坤兩賊之凶,卽是振古所無之變,而綱之名狼藉出於圭賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈胳素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,亟令王府,拿鞫嚴覈,夬施典刑。噫嘻痛矣,義理湮塞,世變層生,至於今番睦台錫事而極矣。惟我毅宗皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋,若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。新除授掌令李正履,時在京畿楊州地,掌令朴鳴載,時在驪州地,持平洪永圭,時在驪州地,請竝斯速乘馹上來事,下諭。答府曰,不允。下諭事,許遞。
正言孟明淳啓曰,梟示罪人性世與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只示梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱而極矣。渠以鄕曲鄙微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科,秦坑是何等時而比擬無難,錢唐是何等事而指斥有歸,渠之包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春秋之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂。思之及此,寧不凜然哉?大僚覆奏,明辯無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈胳之連通,表裏之和應,至此昭綻,無復餘蘊。然則奎·坤是已伏法之申綱也,申綱是未就鞫之奎·坤也。設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,亟令王府,拿鞫嚴問,盤覈得情,夬伸典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賤臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人心所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。答院曰,不允。
曺錫亨啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,掌令李垿·李東迪,持平成近默落點。
金公鉉啓曰,同成均朴永元·趙秉龜牌不進推考傳旨,今方捧入,而儒生勸入,一時爲急,如是違牌,事甚未安。竝更牌招,何如?傳曰,允。
又啓曰,同成均朴永元·趙秉龜再牌不進推考傳旨,今方捧入,而儒生勸入,一時爲急,連事違召,無意承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,竝許遞,前望單子入之。
同成均前望單子入之,李憲瑋·李若愚落點。
金公鉉啓曰,新除授同成均李憲瑋·李若愚,竝卽牌招,儒生勸入,何如?傳曰,允。
假注書李建春書啓曰,臣於本月初一日未時量,以外南山植木摘奸事,敬奉聖敎,出崇禮門至南關王廟主山及案山植木處,看審是白乎,則松橡鬱密是白遣,自靑鶴亭至舊失火處,面面周審,則老木穉株,叢帀茂盛是白遣,自典牲署後面至冷井洞,則大木參差,擁蓋一山是白遣,下詣南壇看審是白乎,則壇砌門墻,竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則松林蒙翳是白遣,詣漢江壇看審是白乎,則亦爲無頉是白遣,自雁峯伏兵峴至畫景谷,則樹木茂密是白遣,由斗湖而詣司寒壇看審是白乎,則亦爲無頉是白遣,自無學峯所經外南山諸處,一一詳審是白乎,則別無斫痕之意,敢啓。傳曰,知道。
以慶尙監司洪在喆狀啓,薦新進上生靑魚限內不得封進,惶恐待罪事,傳于洪祐順曰,勿待罪事,回諭。
以京畿監司徐英淳狀啓,竹山府使洪羲錫以其親病,屢呈乞遞,不得已罷黜事,傳于洪祐順曰,令該曹口傳差出,不多日內下送。
洪祐順,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
金公鉉,以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
庚子十一月初二日辰時,上御熙政堂。召對入侍時,參贊官李在鶴,侍講官曺雲承,侍讀官朴來萬,待敎趙鳳夏,假注書李建春,記事官李昌祖,別兼春秋鄭基世,各持綱目第一卷,以次進伏訖。上曰,上番讀之。雲承讀自司馬溫公,至四方賢士多歸之。上曰,止之,文義陳之。雲承曰,人之才與德,固難兼備,有德者雖有才,蘊諸中而人未易窺,自然有嚴敬之心,故易疎而難親,有才者,雖無德飾於外,而人固易欺,不能無蠱惑之蔽,故易親而難疎,自古中主以下之取人,多蔽於才而遺於德矣。有才而無德者,是謂小人,小人之禍其家國,不可勝數,可不懼哉?司馬公此論,誠一帙之宗旨,而萬世之龜鑑也。治國之要,莫大於是,伏願殿下,念玆在玆,體諸心而驗諸行,則爲堯爲舜,不外是矣。懋哉懋哉。上曰,下番讀之。來萬讀自文侯與群臣,至擊乃謝之。上曰,止之,文義陳之。來萬曰,魏文侯式段干木之廬,乃隆師敬賢之事也,故四方賢士多歸之。昔燕昭王築黃金臺,師事郭隗,而樂毅自魏往,漢昭烈三顧草廬,而諸葛亮起隆中,亦粵我文宗大王,每於月夜,携卷步至集賢直廬,與之問難,成三問等在直,夜不敢解冠帶,一日宵刻將半,意龍駕不臨,脫衣卽臥,忽聞戶外履聲,呼謹甫而至,顚倒出迎,又於一夜,秉燭講論,至夜分遂賜酒,上執酌以勸,成三問等皆醉仆,不省人事,命中官擔出入直廳,是夜大雪,諸臣醉醒,則異香滿室,渾身覆以貂皮衾,乃上手自覆之也。其親愛隆恩,曠古罕有,尙今欽頌矣。顧今殿下,日開講筵,思得賢士,俾朝夕納誨,而隆師若魏文侯,愛賢如我文宗,則林下經術之士,接武而至矣。念哉念哉。上曰,閣臣讀之。鳳夏讀自文侯謂李克曰,至臣何負於魏相?上曰,止之,文義陳之,鳳夏曰,臣之所讀處,別無可陳文義,而李克之言,視其所親,視其所與,視其所擧,視其所不爲,視其所不取。大抵人君用人之道,不可輕易,而知其賢然後用之也。欲知其賢否,則不外乎此五者矣。所親者賢,所擧者賢,可與而與,可爲而爲,可取而取,則其立心砥行,修身謹慤,從可知也。治國之道,莫貴乎用賢,明於用賢之道,尤察於李克之言,則聖德益顯,治化日隆矣。伏願殿下,深留睿意,是臣區區之望。上曰,參贊官讀之。在鶴讀自克曰子之言克於君者,至列侯逌然。上曰,止之,文義陳之。在鶴曰,翟璜初聞魏成將爲拜相之說,出忿然之心者,未免爲量淺識薄,而末乃以失對爲謝者,可謂過勿憚改者矣。書曰,改過不吝,人有過失,聞卽改之,則愚者可以爲賢矣,賢者可以爲聖矣。伏願留神焉。上掩卷,仍命退,諸臣以次退出。
上在昌德宮。停常參·經筵。
洪祐順啓曰,明日常參·經筵,取稟。傳曰,停。
又啓曰,右副承旨金公鉉,今日不爲仕進,卽爲牌招,何如?傳曰,允。
曺錫亨啓曰,知敦寧朴永元,除拜後過三日不爲出肅,依定式推考警責,仍卽牌招察任,何如?傳曰,允。
洪祐順,以春秋館言啓曰,別兼春秋臣洪在龍,以兵曹正郞,今日軍布捧上時,晝仕出去之意,敢啓。傳曰,知道。
曺錫亨啓曰,卽者副應敎曺雲承,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
洪祐順,以弘文館言啓曰,應敎金在根,副校理申錫愚,修撰林肯洙在外,副應敎曺雲承陳疏徑出,修撰徐有薰,副修撰南秉哲,正字趙鳳夏內閣進,校理二員,副修撰一員未差,下番闕直,事甚未安。未差之代,令政院稟旨變通,待下批牌招,以爲推移入直之地,何如?傳曰,前望單子入之。
玉堂前望單子入之,校理李正履·洪永圭,副修撰李㘾落點。
洪祐順啓曰,明日召對,取稟。傳曰,停。
執義李殷相,副應敎曺雲承,副校理朴來萬,正言孟明淳等啓曰,請書九亟施追奪官爵之典。措辭見上請明川府竄配罪人李止淵爲先施以極邊遠竄之典。措辭見上答三司曰,不允。李止淵事,已有處分矣,勿煩。
執義李殷相,正言吳泰權等啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請逆賊漢祿亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子亟施散配之典。措辭見上請正法罪人宜學諸子亟施散配之典。措辭見上請放逐鄕里罪人李鶴秀設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上請古今島安置罪人紀淵,亟令王府,設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
執義李殷相啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上新除授掌令李東迪,時在慶尙道柒谷地,持平成近默,時在京畿果川地,請竝斯速乘馹上來事,下諭。答府曰,不允。下諭事,許遞。
正言吳泰權啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱亟令王府,拿來嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
洪祐順啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,掌令金,持平金羽休落點。
以右副承旨金公鉉牌不進罷職傳旨,傳于洪祐順曰,只推。
吏曹口傳政事,以李敬達爲竹山府使。
洪祐順,以成均館同知事意啓曰,居齋儒生等,昨日夕食堂不爲設行,臣承命馳詣泮宮,招致諸生,問其捲堂之由,則諸生等書進所懷,以爲,伏以,臣等伏見月前東朝下敎,洞諭李止淵·紀淵兄弟前後罔赦之罪,至有渠輩要領烏可得保之敎,十行辭旨,截嚴且重,臣等奉讀未半,不覺毛骨俱竦。噫嘻痛矣,亂臣賊子從古何限,而未有如止淵兄弟之大奸至凶,犯分干紀,則焉有負此罪惡,而尙逭當律者哉?此實王法之所必誅,臣民之所共討也。臣等久荷聖朝育莪之化,粗知人臣逐雀之義,故卽欲隨三司之後,擬伸同聲之請,而行公掌議稱病屢日,不得治疏,發論踰月,尙此遲延,自速臣等緩討之罪,滿心惶恧,無他自容,以此情蹤,何敢抗顔入堂乎?退伏私次,恭俟處分云矣。臣以聖廟捲堂事體至重,卽爲還入之意,多般曉諭,諸生等終不回聽,何以爲之?敢稟。傳曰,旣有處分,則諸生此擧,誠亦過矣。捲堂之至於徑日,事體極其未安,卽爲還入之意,曉諭,可也。
又以成均館同知館事意啓曰,本館草記,答曰,已有處分,則諸生此擧,誠亦過矣。捲堂之至於徑日,事體極其未安,卽爲還入之意,曉諭,可也事,命下矣。臣等謹依聖敎,招致諸生,宣傳聖旨,仍爲勸入,則諸生等以爲,聖敎若是鄭重,不勝感惶,謹當還入云,故仍設食堂,臣則退去之意,敢啓。傳曰,知道。
義禁府啓目,端川府使韓翼東原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
副應敎曺雲承疏曰,伏以,臣於直中,得接家信,則臣母素抱貞疾,當此日候之不適,以致將攝之失宜,諸症滲劇,委頓床玆,刀圭扶護,惟臣是俟,臣方寸煎熬,不能自抑。玆敢忙陳短章,徑出禁扄。伏乞聖慈,俯垂矜諒,亟遞臣所帶之職,俾便救護,仍治臣擅離之罪,以肅朝綱焉,臣無任云云。省疏具悉,爾其勿辭救護。
上在昌德宮。停常參·經筵。
洪祐順啓曰,右副承旨金公鉉,今日不爲仕進,卽爲牌招,何如?傳曰,允。
曺錫亨啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,吏曹郞廳來言,臺諫有闕,政事,取稟。傳曰,前望單子入之。
傳于曺錫亨曰,當該承旨推考。
曺錫亨啓曰,行都承旨沈宜臣,左副承旨洪祐順式暇,左承旨李在鶴,右承旨宋持養不爲仕進,右副承旨金公鉉牌不進,院中只有臣一人,伴直無人,右承旨宋持養,所當牌招,而拘於廳規,不得請牌,何以爲之?敢稟。傳曰,不爲仕進承旨許遞,前望單子入之。
承旨前望單子入之,洪說謨·徐元淳·洪祐喆落點。
曺錫亨啓曰,新除授承旨洪祐喆,方在罷散中,何以爲之?敢稟。傳曰,敍用。又啓曰,伴直無人,右副承旨洪祐喆,所當牌招,而拘於廳規,不得請牌,何以爲之?敢稟。傳曰,牌招。
以右副承旨金公鉉牌不進罷職傳旨,傳于曺錫亨曰,只推。
掌令金,副校理朴來萬,正言吳泰權等啓曰,請書九亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分矣,勿煩。
掌令金,正言吳泰權等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上請古今島安置罪人紀淵,亟令王府,設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
掌令金啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上新除授持平金羽休,時在京畿楊根地,請斯速乘馹上來事,下諭。答府曰,不允。下諭事,依啓。
正言吳泰權啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
獻納前望單子入之,朴心壽落點。
曺錫亨,以弘文館言啓曰,下番闕直,事甚未安。新除授副修撰李㘾,卽爲牌招入直,何如?傳曰,允。
又以弘文館言啓曰,新除授校理李正履,時在京畿楊州地,洪永圭時在驪州地,經筵入番事緊,請竝斯速乘馹上來事,下諭。傳曰,依啓。
又以戶曹言啓曰,本曹鑄錢,今十一月初八日爲始,鑄字洞均役廳倉內,設所開鑄,而應行事目,別單書入之意,敢啓。傳曰,知道。
掌令李垿疏曰,伏以,臣庸愚譾劣,最居人下,淸朝耳目之任,萬不近似,畢竟僨誤,固所自料,而向伏奉亞憲特除於亂逆懲討之時,臣義急明張,他不暇顧,隨衆詣臺,抱簡叫閤,粗效臣分,冀王章。玆際伏承李亨奎前望除旨下者,而事會滾急,未及照察,循例請諭,有若無故者然。名以臺官,有此疎忽,何可謂之一時失檢,而有所自恕也哉?臣罪至此,瘡疣畢露,杜門竦息,唯譴何是竢,果於問備之辰,只蒙薄罷之典,自顧所失,非罪卽榮,臣滿心慙恧,無地自容,曾未幾日,瀛館恩點,遽下於訟愆之際,繼以有收敍之命,臣聞命惝怳,神精遁喪,益不知措躬之所,而臣適在外,旋蒙恩遞,臣且悚且感,歌詠聖德,忽於此際,掌憲特點,又下於夢想之外,華誥聯翩,若偏臣身,臣雙擎震惕,若隕淵谷。包容之聖度,雖極寬大,莫嚴之廉防,有難冒越,臣何敢徒懷榮寵,抗顔周行,復廁三司之列,重犯無恥之譏乎?伏乞聖慈,俯垂鑑諒,亟令鐫刋,以爲當官不職者之戒焉。臣於自訟之章,不宜贅他,而忠憤所激,敢此尾陳,惟聖明垂察焉。噫,彼李止淵·紀淵兄弟許多罪狀,諸臣章奏,已盡臚列,今不必架疊,而以若干犯律,豈止於竄配與島配乎?莫遏者公議也,莫嚴者邦憲也。此而淹延,則公議無可伸之日,邦憲無可施之道,豈不大可懼哉?使此兩賊,至今假息於覆載之間,其爲失刑,莫此爲大。伏願殿下,仰稟東朝,俯循輿情,明川府竄配罪人李止淵,亟施當加之律,古今島安置罪人紀淵,亟令王府,拿鞫取服,夬正典刑,臣無任云云。省疏具悉。向來事已有處分,何必更引?尾附事,勿煩。
上在昌德宮。停常參·經筵。
藥房提調趙秉鉉,副提調沈宜臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味君子湯,依前方五貼製入事,榻前下敎。
洪祐順,以都摠府言啓曰,今日入直內三廳武兼禁軍及軍兵等,中日習射·技放,請出標信。傳曰,知道。
洪祐順啓曰,明日召對,取稟。傳曰,停。
以右副承旨洪祐喆牌不進罷職傳旨,傳于洪祐順曰,只推。
洪祐順啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,右副承旨洪祐喆今日不爲仕進,卽爲牌招,何如?傳曰,允。
又啓曰,左副承旨徐元淳,時在開城府,斯速乘馹上來事,下諭,何如?傳曰,允。
又啓曰,假注書李又新,身病猝重,勢難察任,今姑改差,何如?傳曰,允。
李又新改差代,以尹致贒爲假注書。
掌令李垿啓曰,臣言議風采,本不合於淸朝耳目之任,而掌憲除旨,忽下於千萬夢想之外,臣感恩怵義,雖不得不張皇出肅,少伸叩謝之忱,而第臣於本府,已經亞憲,揆以公格,不可冒據,請命遞斥臣職。答曰,依啓。
持平洪在重,副校理朴來萬,正言孟明淳等啓曰,請書九亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分矣,勿煩。
持平洪在重,正言孟明淳等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上請古令島安置罪人紀淵,亟令王府,設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
持平洪在重啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言孟明淳啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上新除授獻納朴心壽,時在京畿始興地,請斯速乘馹上來事,下諭。答院曰,不允。下諭事,依啓。
洪說謨啓曰,吏曹郞廳來言,臺諫有闕,政事,取稟。傳曰,前望單子入之。臺諫前望單子入之,司諫李光載,掌令曺相振落點。
以司謁尹潤孫手本別監李益善被打事,傳于洪說謨曰,令秋曹査實以入。
以右副承旨洪祐喆牌不進罷職傳旨,傳于洪說謨曰,只推。
以副修撰李㘾牌不進罷職傳旨,傳于洪說謨曰,只推。
洪說謨,以弘文館言啓曰,下番闕直,事甚未安。副修撰李㘾,旣有只推之命,卽爲牌招入直,何如?傳曰,允。
又以春秋館言啓曰,別兼春秋臣洪在龍,以兵曹正郞,今日軍布捧上時,晝仕出去之意,敢啓。傳曰,知道。
又以鑄錢所言啓曰,鑄錢事目,今已啓下矣。本所監董郞廳,戶曹佐郞李敏道差下,使之察任,而限畢鑄除本仕,凡干差役,竝許停免,以爲專意擧行之地,何如?傳曰,允。
又以訓鍊都監言啓曰,本局別將韓應浩,身病甚重,勢難察任,改差,何如?傳曰,允。
義禁府啓目粘連,向前韓翼東亦,繡啓論列,若是緊重,不可以囚供發明,有所參恕,交濟穀八百石之恣意乾沒,已是不法是遣,防還錢三千兩之無名挪用,亦極可駭,外他諸條所犯,俱係鄙瑣,以此照律,何如?判付啓依允。
上在昌德宮。停常參·經筵。
洪祐順啓曰,明日召對,取稟。傳曰,停。
尹致賢在外代,以李在立爲假注書。
傳于洪祐順曰,都承旨·同副承旨竝許遞,前望單子入之。
承旨前望單子入之,鄭基一·李明迪落點。
傳于洪祐順曰,承旨房望,順房爲之。
洪祐順啓曰,新除授右承旨李明迪,卽爲牌招,何如?傳曰,允。
洪祐順啓曰,卽者刑曹郞廳來言,別監被打,査實以入事,命下,而判書未差,次堂例不得擧行云,何以爲之?敢稟,傳曰,次堂擧行。
執義李殷相,副校理朴來萬,正言吳泰權等啓曰,請書九亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分矣,勿煩。
執義李殷相,正言吳泰權等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子亟施散配之典措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子亟施散配之典。措辭見上請追奪罪人魯敬亟施孥戮之典焉。措辭見上請物故罪人陽淳亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上請古今島安置罪人紀淵,亟令王府設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
執義李殷相啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言吳泰權啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫亟令王府,拿鞫嚴問,明正典刑。措辭見上新除授司諫李光載時在京畿坡州地,請斯速乘馹上來事,下諭。答院曰,不允。下諭事,許遞。
洪祐順,以弘文館言啓曰,下番闕直,事甚未安。副應敎曺雲承由限已過,校理李正履自鄕上來云。竝卽牌招,以爲推移姑降入直之地,何如?傳曰,允。
又以弘文館言啓曰,下番無他推移之員,不得已以上番姑降入直之意,敢啓。傳曰,知道。
洪祐順啓曰,明日常參·經筵,取稟。傳曰,停。召對爲之。
洪祐順啓曰,吏曹郞廳來言,臺諫有闕,政事,取稟。傳曰,前望單子入之。
以右承旨李明迪牌不進罷職傳旨,傳于洪說謨曰,只推。
以副應敎曺雲承牌不進罷職傳旨,傳于洪說謨曰,只推。
洪說謨,以兵曹言啓曰,禁軍來春夏等祿試射時柳葉箭沒技人,別單書入之意,敢啓。傳曰,知道。
又以備邊司言啓曰,向以京各司錢米布木量宜別置事,筵稟蒙允矣。應行節目與別置數爻,後錄書入之意,敢啓。傳曰,知道。
又以刑曹言啓曰,司謁尹潤孫手本別監李益善被打事,傳曰,令秋曹査實以入事,命下矣。毆打掖隷之私奴梁得捉來,與被打掖隷,嚴加査實,則李益善所供內以爲,昨日午前,因事過于壽洞,適買肉燭之際,何許悖漢,執以燭價之高下,始焉起鬧,繼以毆打,紅衣草笠,狼藉傷破,頭撞胸膛,手毆項部,此際幸賴路人之救解,僅得扶舁而歸家,追後聞之,則毆打者,乃是私奴梁得云。梁得所供內以爲,昨日買飮次,適出路上,則掖隷李益善,與燭商爭價,故所見不快,未嘗無略言其不可,則言辭之間,或涉忽待,益善因是叱責,故亦不無憤心,抱持益善,驅入越邊人家之際,戶低而草笠自致傷破,手擠而紅衣亦爲裂破,以至觸垣,而益善或致傷處云矣。燭價高下,干渠甚事,始爲起鬧,已是無謂,公服之掖隷,與他自別,而無難毆打,傷處顯著,至於紅衣草笠之竝被傷破,究厥罪狀,極爲痛惡,事當照律嚴勘,而旣伏承査實以入之命,上裁,何如?傳曰,嚴刑二次後,絶島定配。
義禁府照目粘連,端川前府使韓翼東亦,本府議啓內,繡啓論列,若是緊重,不可以囚供發明,有所參恕,交濟穀八百石之恣意乾沒,已是不法是遣,防還錢三千兩之無名挪用,亦極可駭,外他諸條所犯,俱係鄙瑣,以此照律,罪杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。
右副承旨洪祐喆疏曰,伏以,臣於日昨,伏奉承宣除旨,繼伏奉特敍之命,臣不勝萬萬惶感之至。向日李亨奎臺諫前望點下之時,臣以坐直下位,承旨不知本事之當爲繳還,徒知啓稟之在所循例,此果臣年淺識蔑之致,而職忝惟允,罰止薄罷,臣方俯仰悚恧之不暇,顧何敢憑恃寵靈,晏然承命於甄除之下乎?荐違召牌,冒陳短章。伏乞聖明,俯垂鑑諒,劃賜遞斥,俾伸公私焉,臣無任云云。省疏具悉。已有處分,何必更引?勿辭察職。
上在昌德宮。停常參·經筵。
洪說謨啓曰,來十一日朝參日次矣,敢稟。傳曰,停。
洪祐順啓曰,明日常參·經筵,取稟。傳曰,停。
又啓曰,右承旨李明迪,同副承旨洪祐喆,今日不爲仕進,竝卽牌招,何如?傳曰,允。
傳于洪說謨曰,召對入侍。
司諫前望單子入之,韓宓履落點。
掌令曺相振,校理李正履,副校理朴來萬,正言孟明淳等啓曰,請書九亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分矣,勿煩。
掌令曺相振,正言孟明淳等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
掌令曺相振啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿來嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言孟明淳啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
李明迪,以禮曹言啓曰,卽接順康園官員所報,則近日惡虎橫行於本園局內,至於囕害人命,晝夜咆哮,奉審巡山之節,不得隨時擧行云矣。莫重之地,有此虎患,甚至囕害人命,萬萬驚駭,卽令該軍門,發送砲手,期於獵捉事,分付,何如?傳曰,允。
洪說謨,以刑曹言啓曰,毆打掖隷罪人私奴梁得査實草記批旨內,嚴刑二次後,絶島定配事,命下矣。罪人梁得爲先嚴刑一次後,全羅道珍島郡金甲島定配所,待栲訊限滿,加刑一次,押送配所之意,敢啓。傳曰,知道。
又以義禁府言啓曰,時囚罪人韓翼東,杖一百流三千里定配照律公事判付內,依允,功議各減一等事,命下矣。韓翼東功議各減一等,杖九十收贖,告身盡行追奪,黃海道松禾縣維安驛,徒二年半定配,而以議啓內辭意,具罪目,依例發遣府羅將,押送配所,何如?傳曰,允。
庚子十一月初七日辰時,上御熙政堂。召對入侍時,參贊官洪說謨,侍讀官李正履·朴來萬,待敎趙鳳夏,假注書李建春,記注官李東韻,別兼春秋南秉哲,各持綱目第一卷,以次進伏訖。上曰,上番讀之。正履讀自明日欣侍,至遂死政尸傍。上曰,止之,文義陳之。正履曰,公仲連之薦三人於君,以止歌者之田,可謂善矣。然宰相之職,以人事君,常時不能薦達賢俊,而臨時聽人之言,僅得此數人以獻,此其事無足多稱,今日文義,別無可以敷衍仰陳矣。殿下始講綱目,此一書卽歷代之治亂,人主之賢否,名臣之事蹟,皆載此書。昔孔夫子作春秋,以爲萬世法程,朱子繼春秋而作綱目,殿下誠於此書,終始硏究,治平之要,亶在此矣。第卷秩浩汗,有非一時可以領略,臣於向筵,嘗奏戰國至秦事蹟,雜亂實無足觀法,此後兩漢盛際及唐宋以來,賢君碩輔言行事實,多可採覽,誠宜汲汲進講爲言矣。肅宗朝初元,以綱目進講於召對,先正臣文簡公金昌協奏曰,法講經書則少其行數,精細玩索,而史書則多其行數,雖日講數十板,未爲不可。臣意亦以爲,綱目初卷,戰國雜亂之事蹟,宜速速畢講,令登筵諸臣,多讀幾板以過,而此後好處,則每加熟複玩味恐好,敢此仰陳矣。上曰,下番讀之。來萬讀自六年鄭弑其君,至大臣多怨起者。上曰,止之,文義陳之。來萬曰,吳起在德不在險之語,近似乎有識之君子,而史多刺其殘薄,則言與行相反之人也。魏文侯猶用以爲將者,卽取其長棄其短,不以二卵棄干城材之意,而非賢其爲人也。且以楚悼王論之,則任之爲相者,以臣愚見,誠不勝慨然矣。若其聲討反魏之罪誅之,昭示天下,則天下風起,豪傑竝至,安知其多得人材之賢於吳起者,克致事功,反勝於吳起之用也哉?此楚王所以爲戰塗之時君,而功如彼卑也。伏願聖明,深玩辨別焉。上曰,閣臣讀之。鳳夏讀自十六年秦出公,至夷七十餘家。上曰,止之,文義陳之。鳳夏曰,臣之所讀處,專爲立綱也,別無可陳文義耳。上曰,參贊官讀之。說謨讀自二十年楚肅王,至自陽翟徙都之。上曰,止之,文義陳之。說謨曰,臣所讀自止中,別無可陳之義。上掩卷,仍命退,諸臣以次退出。
上在昌德宮。停常參·經筵。
李明迪,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪說謨啓曰,明日常參·經筵,取稟。傳曰,停。召對爲之。
傳于李明迪曰,左承旨·右副承旨竝許遞,前望單子入之。
承旨前望單子入之,兪章煥·徐耆淳落點。
李明迪啓曰,新除授承旨兪章煥,方在罷散中,以前任慶州府尹,亦在解由未出中,何以爲之?敢稟。傳曰,敍用勿拘。
傳于李明迪曰,兵禮換房。
李明迪啓曰,假注書李建春,身病猝重,勢難察任,今姑改差,何如?傳曰,允。
李建春改差,代以洪祐健爲假注書。
洪祐健在外,代以金錫模爲假注書。
洪說謨啓曰,卽者副校理朴來萬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
掌令金,校理李正履,正言吳泰權等啓曰,請書九亟施追奪官爵之典。措辭見上請明川府竄配罪人李止淵爲先施以極邊遠竄之典。措辭見上答三司曰,不允。李止淵事,已有處分矣,勿煩。
掌令金,正言吳泰權等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上請古今島安置罪人紀淵,亟令王府,設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
掌令金啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言吳泰權啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫,明正典刑。措辭見上新除授司諫韓宓履,時在京畿開城地,請斯速乘馹上來事,下諭。答院曰,不允。下諭事,依啓。
李明迪啓曰,臺啓傳啓時,司諫韓宓履時在開城地,而下諭誤書以豐德地,至於批下,奏御文字,何等審愼,如是錯誤,事甚未安。臣之矇然捧入,不勝惶悚,而原啓辭改付標以入,當該臺諫不可無警,推考,何如?傳曰,允。爾亦推考。
洪說謨,以弘文館言啓曰,應敎金在根,校理洪永圭,副校理申錫愚,修撰林肯洙,副修撰李㘾在外,副校理朴來萬陳疏徑出,修撰徐有薰,副修撰南秉哲,正字趙鳳夏內閣進,下番闕直,事甚未安。副應敎曺雲承,卽爲牌招,以爲姑降入直,何如?傳曰,允。
又以禮曹言啓曰,各陵園墓今秋植木播橡,纔已畢役,株數斗數區別報來,故依定式別單書入,而健陵·顯隆園植木,本府留守,已爲狀聞,昭寧園·綏吉園局內,樹木茂密,今無加植處云矣,敢啓。傳曰,知道。
李明迪,以御營廳言啓曰,順康園局內,近日惡虎橫行,至於囕害人命,晝夜咆哮,奉審巡山之節,不得隨時擧行,卽令該軍門發送校卒,期於獵捉事,自禮曹草記允下矣。本廳善放砲手五十名,定將校率領,今月初八日爲始,出送行獵之意,敢啓。傳曰,知道。
副校理朴來萬疏曰,伏以,臣於持被之中,卽接家信,則臣父素抱風痰之病,近因日候之乖沴,宿證猝發,委頓床褥,促臣歸視。臣自聞此報,方寸煎熬,按住不得,忙陳短章,徑出禁扄。伏乞聖慈,俯垂察諒,亟遞臣所帶之職,俾得調護,仍治臣瀆撓之罪,以肅法紀,千萬幸甚,臣無任云云。省疏具悉。爾其勿辭救護。
上在昌德宮。停常參·經筵。
洪說謨啓曰,明日召對,取稟。傳曰,爲之。
又啓曰,玉堂備員間,視事頉稟之意,敢啓。傳曰,知道。
又啓曰,同副承旨徐耆淳,時在京畿抱川地,斯速乘馹上來事,下諭,何如?傳曰,允。
傳于洪祐喆曰,召對入侍。
持平金羽休,校理李正履,正言孟明淳等啓曰,請書九亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分矣,勿煩。
持平金羽休,正言孟明淳等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
持平金羽休啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言孟明淳啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
洪說謨,以弘文館言啓曰,副應敎曺雲承,旣有只推之命,卽爲牌招,以爲姑降入直,何如?傳曰,允。
以副應敎曺雲承牌不進罷職傳旨,傳于洪祐喆曰,只推。
洪說謨,以吏曹言啓曰,因慶尙監司洪在喆狀啓晉州牧使洪疇,豐基郡守徐光奎,新寧縣監朴宗敦省掃事,柒谷府使申吉輔覲親事,俱爲受由還鄕。當此捧糴俵災之時,閱月曠務,誠爲可悶,令該曹催促還任事,允下矣。自臣曹催促,則柒谷府使申吉輔,豐基郡守徐光奎,新寧縣監朴宗敦,俱已爲下去云,晉州牧使洪疇,身病沈重,不得下去云。身病旣如是,則有難强令還任,罷黜,何如?傳曰,允。
洪祐喆,以刑曹言啓曰,卽接黃海監司趙斗淳移文,則康翎縣徒一年定配罪人李珍甲,限滿云矣。取考曹上配案,則珍甲以詬辱士族罪,己亥十一月定配,今已限滿的實,依法典放送後,徒流案頉下事,分付該道道臣之意,敢啓。傳曰,允。
庚子十一月初九日辰時,上御熙政堂。召對入侍時,參贊官洪祐喆,侍讀官李正履,待敎趙鳳夏,假注書李在立,記注官李昌廷,別兼春秋南秉哲各持綱目第一卷,以次進伏訖。上開卷,命讀之。正履讀自二年趙成·侯種,至楚宣王良夫元年。上曰,止之,文義陳之。正履曰,當時天下不知尊周,而齊威王獨往朝之,可謂賢君也。然威王之烹阿大夫,世固稱之,而臣則以爲,齊之國祚不長,實由於烹阿之一事,上問何也?正履曰,古之聖王,制用五刑,以待不率敎者,而猶以不忍之心行之,未有作爲法外之刑,而能享國長久者也。阿大夫旣有難赦之罪,則議律而施之大辟,可也,何可以法外之刑,烹之於鼎鑊乎?夫人之食禽獸也,猶曰聞其聲而不忍食其肉,遠其庖廚,以全其不忍之心,此仁道也。今烹阿大夫於鼎鑊,則雖不食其肉,而視之如牛羊然也。視人如禽獸,則人道滅矣,天理傷矣,何能以此治國乎?懲貪治惡,不待刑罰,而亦有好箇法制也。上問何也?正履曰,我朝以仁厚立國,先敎化而後刑罰,世或有貪官汚吏,不容於淸議者,臺憲之職,詳察公議,以墨往㓒其門,則其家遂枳塞,杜門不敢出,此法豈不嚴於刑罰乎?㓒門之法,不行久矣。憲府下屬,尙有墨者名號,墨者者,以墨甁隨臺官而行者也。以此觀之,我國立法化俗之美,可與三代同稱,而非漢唐以後可比矣。上曰,閣臣讀之。鳳夏讀自弟扁立,至生二十有一年。上曰,止之,文義陳之。鳳夏曰,韓·趙之合兵攻魏,非出恃力必勝也。魏之亂久,故公孫頎已窺覘其亂,期以可取也。韓·趙二國之謀相不和,使魏王不至分國者,此豈魏有制策而然也?國雖不分,其國已亂矣。爲國之本,先以治亂爲戒,治可爲法,亂亦爲懲。至於似此列國得失安危,莫不由於曰治曰亂之際,況哲辟明主爲國致治之道乎?治之本,專在於修德性,行仁政,伏願殿下,深加澄省焉。上曰,參贊官讀之。祐喆讀自是時河山以東,至擧國而聽之。上曰,止之,文義陳之。祐喆曰,儒臣·閣臣備陳詳該,臣更無所達矣。正履曰,史記與經書殊異,文義必通融奏對,然後可以無欠。此後召對時,上下番所讀之章,承旨·閣臣若有可陳之文義,則陳之,閣臣·承旨所讀之章,上下番如有可陳之文義,則陳之似好,故敢此仰達矣。上曰,如是爲之,可也。正履曰,此章秦孝公發憤修政,以彊秦國,發憤二字,最好矣。彼以覇術,欲圖富彊,而以發憤之故,果得其效,孔子曰,發憤忘食,孔子大聖人,豈有可憤之事,而或於聖學上,有所思索,未及通透,至於發憤忘食之境矣。孔子又敎門人曰,不憤不啓,凡工夫與事功,未有不發憤而能成者也。憤字與怒字異,怒則觸物而成,憤則欲有所通,而氣奮於中也。殿下以孔夫子發憤忘食,念念在心,以爲工夫上日就月將之道,臣等之望也。上掩卷,命退,諸臣以次退出。
上在昌德宮。停常參·經筵。
自人定至三更,灑雨下雨,測雨器水深四分。
藥房都提調趙寅永,提調趙秉鉉,副提調洪說謨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味君子湯,依前方五貼製入事,榻前下敎。
洪說謨啓曰,明日召對,取稟。傳曰,停。
鄭基一啓曰,左承旨兪章煥,右承旨李明迪,今日不爲仕進,竝卽牌招,何如?傳曰,允。
傳于洪祐喆曰,大臣備局堂上,引見。
傳于洪說謨曰,直提學趙秉龜,馳詣仁陵,奉審摘奸,仍詣監祭,仍詣長陵,一體奉審以來。
正言吳泰權啓曰,臣之言議風采,本不合於淸朝耳目之任,而薇垣除旨,忽下於千萬夢想之外,時値聲討方張,雖不得不隨衆登筵,略效〈未〉沫之忱,而日昨僚臺下諭之啓,誤書地名,至有承宣請推之擧,滿心慙恧,無地自容。以此情踪,何敢晏然於臺次乎?請命遞斥臣職。答曰,依啓。
行大司憲李羲準,大司諫權大肯,執義李殷相,掌令曺相振·金,持平金羽休·洪在重,校理李正履,正言孟明淳等啓曰,請書九亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分矣,勿煩。
行大司憲李羲準,大司諫權大肯,執義李殷相,掌令曺相振·金,持平金羽休·洪在重,正言孟明淳等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮。措辭見上請大靜縣圍籬安置罪人金正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
行大司憲李羲準,執義李殷相,掌令曺相振·金,持平金羽休·洪在重等啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
大司諫權大肯,正言孟明淳等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫亟令王府,拿鞫嚴問,明正典刑。措辭見上答院曰,不允。
傳于洪祐喆曰,召對入侍。
洪祐喆,以兵曹言啓曰,宣傳官申性喆·李熙絅,俱以病難供職,呈狀乞遞,竝改差,何如?傳曰,允。
有政。吏批,判書洪敬謨進,參判李敦榮式暇,參議成遂默牌招不進,左副承旨洪說謨進。啓曰,晉州牧使,今當差出,而本州以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。又啓曰,大丘判官,今當差出,而本府以營下劇邑,物衆地大,素稱難治,不可不擇差,本道及他道有聲績已準限未準朔守令,竝擬,何如?傳曰,允。以韓宓履爲副應敎,林肯洙爲校理,沈承澤·南秉哲爲副校理,兪象煥爲修撰,洪翼燮爲副修撰,李嘉愚爲刑曹判書,尹秉烈爲同經筵,李志淵爲同春秋,洪龜燮爲左通禮,趙秉恒爲兵曹正郞,黃獜淳爲吏曹佐郞,朴宗琰爲司饔主簿,徐逈淳爲宗簿直長,徐念淳爲黃海監司,李羲升爲晉州牧使,金基煥爲高山察訪,直閣單徐有薰,待敎單趙鳳夏,故通德兪漢昇,故學生鄭國華·吳正奎已上贈童敎,孝行卓異贈職事,承傳。
洪祐喆,以兵批言啓曰,前監司趙斗淳,自吏曹送西矣。瓜滿監司,例爲隨品付樞銜,而資級係是嘉善,同中樞當爲下批,而時無見窠,依例作闕下批之意,敢啓。傳曰,知道。
兵批,判書李憲瑋進,參判鄭鴻慶,參議金洛龍病,參知李是鍊入直,右副承旨洪祐喆進。以任泰淳·柳相質爲宣傳官,李極會爲訓鍊僉正,李根永爲訓鍊主簿,朴枝秀爲加設,洪在龍爲文兼,吳益善爲武兼,李基祖爲部將,李漢福爲花梁僉使,同知趙斗淳·林重曄,僉知李錫遠·鄭鶴濟,護軍沈宜臣·秦慶煥,副護軍李在鶴·宋持養·洪祐順·金公鉉·徐元淳·曺錫亨·申性浩·李熙絅·李敎益·鄭學基,副司直李光載·金在根·曺雲承·李垿·李東迪·朴鳴載·洪永圭·申錫愚·朴來萬·成近默,副司果林肯洙,副司猛南柱天,以上竝單付。
吏批,再政。以金逸淵爲司諫,權致和爲正言,朴來萬爲修撰,金箕殷爲判尹,趙斗淳爲刑曹參判,沈宜臣爲同春秋,權馦爲軍資正,李秉先爲內贍奉事,呂重燮爲司䆃奉事,鄭始容爲茂州府使,知春秋單李志淵,養賢庫直長單金在瓘。
兵批,再政。以李章烈爲訓鍊判官,尹興烈爲武兼,同知李元英,副司果吳泰權,兼黃海道兵馬水軍節度使徐念淳,以上竝單付。
吏批,三政。以李垿爲修撰,林潁喆爲大丘判官。
兵批,三政。以申在植爲知事,金珪爲同知,安鼎錫爲訓鍊主簿。
以左承旨兪章煥,右承旨李明迪牌不進罷職傳旨,傳于洪祐喆曰,只推。
以吏曹參議成遂默牌不進罷職傳旨,傳于洪祐喆曰,只推。
以副應敎曺雲承牌不進罷職傳旨,傳于洪祐喆曰只推。
兵曹口傳政事,副司果單南秉哲·李㘾。
庚子十一月初十日辰時,上御熙政堂。大王大妃殿垂簾,大臣備局堂上引見入侍時,右副承旨洪祐喆,假注書金錫模,事變假注書金得秀,記注官李東韻,別兼春秋鄭基世,右議政趙寅永,吏曹判書洪敬謨,禮曹判書徐憙淳,兵曹判書李憲瑋,戶曹判書趙秉鉉,行護軍李惟秀·李完植·金興根,行大司憲李羲準,大司諫權大肯,執義李殷相,掌令曺相振·金,持平金羽休·洪在重,校理李正履,正言孟明淳,以次進伏訖。上曰,史官分左右。寅永進前奏曰,近日寒暖不調,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。大王大妃殿曰,次對爲之。寅永曰,卽見東萊府使洪鍾應狀啓,則枚擧訓別等手本,以爲,舊島主身死弔慰及新島主承襲還島問慰渡海請來裁判倭,今已出來,而倭等言內,島主承襲與還島,俱有問慰,而舊島主身死弔慰亦有已例,上項兩件問慰,兼付弔慰,而只以兩譯一船單渡海,懇乞不已,島主身死弔慰,果有其例,不可斥退,三件事各成書契,渡海譯官堂上堂下各一員差出事,請令廟堂稟處矣。承襲還島兩條,不過按例之事,而至於舊島主身死弔慰,雖或行或否,旣有有請,則許之可考者,且今兼付,有異特送,依狀請渡海譯官,令該院差送書契,禮單與盤纏,分付該曹該道,使之照例磨鍊,何如?大王大妃殿答曰,依爲之。出擧條仍敎曰,堂上·堂下各一員送之,而弔慰竝爲之乎?寅永曰,然矣。敎曰,何爲今始差送耶?寅永曰,或有待請而差送之時,亦有不待請而差遣之時,其例不一,而今番則今始來請矣。寅永曰,卽見咸鏡監司鄭九容狀啓,則以爲,本道各樣公用諸站支放,以軍資穀及別置別會耗條入用,而近年以來,原摠多減,公下過濫,本穀割用,至爲一萬五千石矣。査考十年放下,較其精濫之間,則南關僅可支過,北關不足爲九百石,而今年又將割本,就北關交濟穀中一萬石,換作別會穀,全耗取用,自昨年量入爲出,每冬等磨勘時,南·北關穀耗及用留,報籌司俾無加減,若有不得不加下之時,則報請施行事,請令廟堂稟旨分付矣。此乃始因涓勺之濫,終歸尾閭之洩,而京司旣無照管,本道亦不糾檢,以致原穀之割取,殆近數萬,若不及今釐正,必將盡罄乃已,道啓所云量入爲出,用遺修報者,誠得變通之要,而所請則不過穀名相換,裒益盈虛也,亦非有防於公簿加減之事,竝依狀請許施,何如?大王大妃殿答曰,依爲之。出擧條寅永曰,江陵府使李源祚,疏陳本邑土荒民散,不可不矯救之狀,仍請嶺西六面虛卜三百四十餘結限五年特許停稅,而批旨有疏辭令廟堂稟處之命矣。本邑山面之在在陳廢,幾乎人煙斷絶,卽聽聞之所共悉,有不待該倅疏論而知也。此雖比年荐歉,民易流散,稅摠自在,地難墾闢之致,而苟使前後長吏,實心撫摩,以盡其安集勸相之政,則生穀汚萊,豈至此極?言念民事,誠爲寒心。然而及今勞徠之方,眞有所不可緩者,謹考通編收稅條陳田起墾處註,有三年減稅之語,則今此所請,似與原摠永減有異,而第五年免稅,實違經法,特依通編所載,限三年減稅,以示朝家曠絶之澤,而此蓋出於萬不獲已者也。繼此而他道他邑,或作傍照之例,更有妄冒之望,則無窮之弊,不可不念,預以申令之義,一體嚴飭,何如?大王大妃殿答曰,依爲之。出擧條寅永曰,部薦出身初仕假銜雜岐加資後,守令之無礙擬望,揆以古例,誠爲踰濫,而假銜初仕之勿許履歷,亦有近來筵稟矣。比來此法蕩然,有難一一摘發,而此非但倖門捷徑之必塞乃已,三廳積仕之沈屈,多由於此。自今以後,無論宣部薦初仕,而未仕滿陞資者,必徑中軍·虞候·邊將後,始擬守令,而各軍門減下出六後堂上實職者,亦依此例施行,無或毁畫,永爲定式事,分付吏兵曹,何如?大王大妃殿答曰,依爲之。出擧條寅永曰,外職遞任後,或有債負之未能了勘者,卽不過事勢之不得不然,而亦多有追後賠報者,則有不必一一稽査,反傷事面,而第聞罪人陽淳前任嶺伯時所逋錢穀,數甚不些,錢是空簿,穀則虛勘,于今十年之間,爲本道一大巨瘼云。設有此事,眞如所傳,則伊後爲道臣者,不思督納之方,苟且挨過者,誠極慨然,而今則罪人旣爲物故,指懲無處,以本道文簿言之,則不可不一番釐正,然後可以除民邑無窮之弊。先令道臣詳査其犯逋虛勘之數,區別狀聞,以爲更稟蕩減之地,何如?大王大妃殿答曰,依爲之。出擧條寅永曰,吏曹判書洪敬謨,知敦寧府事朴永元竝備堂還差,洪敬謨仍察京畿句管,朴永元仍察有司,右參贊金弘根海西句管堂上差下,何如?上曰,依爲之。出擧條寅永曰,黃海監司,今已滿瓜,待開政差出事,分付,何如?大王大妃殿答曰,依爲之。出擧條寅永曰,刑曹判書有闕之代,政官牌招,開政差出,何如?上曰,依爲之。出擧條寅永曰,在外及有實故玉堂竝許遞,今日政差出,何如?上曰,依爲之。出擧條寅永曰,齋日不遠,大王大妃殿·王大妃殿進御二錢重人蔘粟米飮,自十一日至十三日,一貼式煎入,何如?上曰,唯。寅永曰,臘藥所用蔘劑,以江蔘入用,而如有羅蔘蠹損者,例多入用矣。今亦依前參用,何如?上可之。大王大妃殿曰,大臣就座。祐喆曰,諸宰奏事。敬謨等曰,臣等無所奏矣。祐喆曰,臺諫所懷奏之。羲準等進前奏懲討事。措辭見日記上曰,退去臺廳爲之。祐喆曰,玉堂所懷奏之。正履進前奏曰,臣以懲討事,當爲三司合啓,而纔承退去之命,他無所懷矣。上曰,退去臺廳爲之也。大王大妃殿命大臣先退。上命史官就座,仍命退,諸臣以次退出。
庚子十一月初十日辰時,上御熙政堂。召對入侍時,參贊官洪祐喆,侍讀官李正履,直閣徐有薰,記事官徐相敎,記注官李東韻,別兼春秋鄭基世,各持綱目第一卷,以次進伏訖。上開卷,命讀之。正履讀自公叔曰君,至變法之令。上曰,止之,文義陳之。正履曰,商鞅雖不足以士君子出處論之,因嬖臣景監,以干其君,則其爲人可知矣。孟子曰,主癰疽與寺人瘠環,何以爲孔子?夫聖人出處之義,尤不足以責之於商鞅輩,而大抵士之最初進身,必觀其所爲主,而君之取臣,亦當以是觀之,若所進不正,則後雖有功業,而其人決無足言矣。上曰,閣臣讀之。有薰讀自令民爲什伍,至鄕邑大治。上曰,止之,文義陳之。有薰曰,臣於變法之令四字,已知寓貶鞅之意也。二帝·三王之治天下大經大法,燦然是金科玉條,而不思修明舊章,創其苛酷之法,欲爲富國强兵之計者,豈不大可哀哉?大抵經國之典,當以堯·舜爲法,而法堯·舜之道,惟在於法祖宗之憲,古人所云欲法堯·舜,當法祖宗,伏願殿下澄省焉。上曰,參贊官讀之。祐喆讀自秦民初言,至有慙色。上曰,止之,文義陳之。祐喆曰,儒臣閣臣備陳詳該,臣無更達者矣。正履又奏曰,閣臣所奏商君變法之令,非三代聖王之法云者,其言誠然矣。臣意商鞅之所爲皆非也。其法皆殘酷刻迫,無可稱道者,而就其中可取者而言之,卽大小僇力本業耕織一段也。夫國以民爲本,民以耕爲本,故語曰一夫不耕,或受之飢,一婦不織,或受之寒,故古者三年之耕,必有一年之蓄,令民不務農業,而專事末利,故一遇凶年,擧皆流散。臣見今春夏間流民之轉死溝壑者甚多,今天氣甚寒,大道上流丐之民,無衣赤身,被藳石而行者甚多,此皆平民不務耕織之過也。故本業耕織四字,雖聖王之政,不外於此矣。又其次明尊卑爵秩等級,以此名田宅臣妾衣服一段也。古者聖王之政,亦以是爲先,尊卑上下,等級分明,然後民志一定,我國法制言之,家宅衣服鞍馬皆有定式,不敢踰越矣。今則此法蕩然,家舍之踰制,衣服之僭上,無有限極,以此侈風日盛,民生日潰,皆不明尊卑等級故也。然同一法也,聖王以仁厚惻怛之心行之,故久而無弊,商鞅以殘酷刻迫之意行之,故二世而亡,此仁與不仁之異也。仁不仁之間,此所當辨明者也。上掩卷,命退,諸臣以次退出。
上在昌德宮。停常參·經筵。
洪祐喆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪說謨啓曰,明日召對,取稟。傳曰,停。
大王大妃殿進御二錢重人蔘粟米飮,自今日一貼式限三貼煎入事,榻前下敎。
王大妃殿進御二錢重人蔘粟米飮,自今日一貼式限三貼煎入事,榻前下敎。
傳于洪說謨曰,左承旨·右承旨·同副承旨竝許遞,前望單子入之,待下批,牌招察任。
承旨前望單子入之,李根友·金鼎集·尹致定落點。
傳于洪說謨曰,承旨房望,順房爲之,禮工換房。
傳于洪說謨曰,禮刑換房。
持平洪在重,獻納朴心壽,校理李正履等啓曰,請書九亟施追奪官爵之典。措辭見上請明川府竄配罪人李止淵爲先施以極邊遠竄之典。措辭見上答三司曰,不允。李止淵事,已有處分矣,勿煩。
持平洪在重,獻納朴心壽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上請古今島安置罪人紀淵,亟令王府,設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
持平洪在重啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
獻納朴心壽啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上新除授司諫金逸淵,時在京畿高陽地,正言權致和,時在慶尙道新寧地,請竝斯速乘馹上來事,下諭。答曰,不允。下諭事,許遞。
洪說謨啓曰,吏曹郞廳來言,臺諫有闕,政事,取稟。傳曰,前望單子入之。
洪說謨,以弘文館言啓曰,新除授副應敎韓宓履,時在開城地,副校理沈承澤,修撰兪象煥,時在廣州地,副修撰李垿,時在京畿陽根地,經筵入番事緊,請竝斯速乘馹上來事,下諭。答曰,依啓。
洪說謨啓曰,卽伏見弘文館下諭草記批下者,則副應敎韓宓履以應敎書入,奏御文字之如是錯誤,事甚未安。臣之矇然捧入,不勝惶悚,而原草記改付標以入,當該玉堂,推考,何如?傳曰,允。爾亦推考。
洪說謨,以弘文館言啓曰,下番闕直,事甚未安。新除授校理林肯洙,副校理南秉哲,修撰朴來萬,副修撰洪翼燮,竝卽牌招,以爲推移入直之地,何如?傳曰,允。
以右承旨尹致定牌不進罷職傳旨,傳于洪說謨曰,只推。
以校理林肯洙,副校理南秉哲,修撰朴來萬,副修撰洪翼燮牌不進罷職傳旨,傳于洪說謨曰,只推。
李根友,以備邊司言啓曰,頃因關西年分狀啓,加請災結,更依新式,以某年比摠之意,覆啓行會矣。卽見該監司金蘭淳狀啓,則以爲,各年結摠,較而比之,則戊寅比摠,庶可相當,請令廟堂稟旨分付矣。此道俵劃,元係比摠,則自當據例磨勘,分付戶曹,使之較量結摠,稟覆施行,何如?傳曰,允。
又以備邊司言啓曰,頃因湖西災實狀啓,事目災五百結外,加請災八千結許劃矣。卽見該監司金英淳狀啓,則復陳農形災損之狀,仍請見減災七千二百五十八結五十五負一束,特許準劃事,令廟堂稟處矣。前所加劃之八千結,旣非舊頉,且是新給,則設有未移,揆以元摠,似無不足之慮,而今此申請,又如是懇摯,則其在寧失之義,合有闊狹之政,更以一千五百結加給,竝事目災與前劃以充萬結,使之均俵,何如?傳曰,允。
金鼎集,以戶曹言啓曰,備邊司啓曰,頃因關西年分狀啓,加請災結,更依新式,以某年比摠之意,覆啓行會矣。卽見該監司金蘭淳狀啓,則以爲,各年結摠,較而比之,則戊寅比摠,庶可相當,請令廟堂稟旨分付矣。此道俵劃,元係比摠,則自當據例磨勘,分付戶曹,使之較量結摠,稟覆施行事,允下矣。年分磨鍊之時,比於己巳結摠者,誠以本道農形大登,最優於諸道,稍勝於各年故也。今此道臣之更煩登聞,悉陳省內民情,可認事勢之出於萬不獲已,其在寧失之義,宜有曲施之擧,更以壬辰比摠磨勘之意,分付該道,何如?傳曰,允。
李根友,以兵曹言啓曰,宣傳官趙羲贊·任商準,部將李圭憲俱以病難供職,呈狀乞遞,竝改差,何如?傳曰,允。
又以訓鍊都監言啓曰,今日本局諸將官射會時,哨官李義謙無端不參,揆以紀律,萬萬駭然,爲先汰去之意,敢啓。傳曰,知道。
又以御營廳言啓曰,因禮曹草記,順康園局內捉虎事,定將校率領砲手,今月初八日,出送行獵矣。初十日申時量,大虎一頭,捉得於本園主峯近處,故謹此封進,而仍爲行獵之意,敢啓。傳曰,知道。
上在昌德宮。停常參·經筵。
洪說謨啓曰,明日永陵忌辰祭齋戒,再明日靖陵忌辰祭齋戒,三明日十六日永陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
洪祐喆啓曰,行大司憲李羲準,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
鄭基一啓曰,判尹金箕殷,刑曹判書李嘉愚除拜後過三日不爲出肅,竝依定式,推考警責,仍卽牌招察任,何如?傳曰,允。
傳于鄭基一曰,永陵受香承旨,仍爲奉審摘奸,局內諸陵,一體奉審。
臺諫前望單子入之,司諫李光載,正言曺雲承落點。
洪說謨,以弘文館言啓曰,下番闕直,事甚未安。校理林肯洙,副校理南秉哲,修撰朴來萬,副修撰洪翼燮,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,卽接溫陵官員所報,則近日數三惡虎,橫行於本陵局內,至於噉害人命,晝夜咆哮,奉審巡山之節,不得隨時擧行云矣。莫重之地,有此虎患,甚至噉害人命,萬萬驚駭,卽令該軍門發送砲手,期於獵捉事,分付,何如?傳曰,允。
以修撰朴來萬牌不進罷職傳旨,傳于李根友曰,只推。
上在昌德宮。停常參·經筵。
自開東至人定,灑雨下雨,測雨器水深七分。
洪說謨啓曰,明日召對,取稟。傳曰,停。
洪祐喆啓曰,行大司憲李羲準,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
傳于洪說謨曰,奉審閣臣入侍。
李根友,以御營廳言啓曰,溫陵局內,近日數三惡虎橫行,至於噉害人命,晝夜咆哮,奉審巡山之節,不得隨時擧行,卽令該軍門發送校卒,期於獵捉事,自禮曹草記,允下矣。校卒卽當出送擧行,而本廳砲手,數旣不多之中,今方行獵於順康園局內,大虎一頭,已爲捉得封進,而審愼之道,不得遽然撤還矣。溫陵局內,虎患如是狼藉,順康園出送校卒,自今日仍爲移送行獵,何如?傳曰,允。
庚子十一月十三日申時,上御熙政堂,奉審閣臣入侍時,右副承旨洪說謨,記事官徐相敎,記事官李昌祖,別兼春秋洪在龍,直提學趙秉龜,以次進伏訖。上曰,史官分左右,閣臣進前。秉龜進前奏曰,臣承命馳詣仁陵陵上丁字閣·碑閣奉審則無頉,祭物·祭器·祭井看審則淨潔,諸執事摘奸則無頉,臣仍留監祭,享事安寧,仍詣長陵陵上丁字閣·碑閣奉審,則無頉矣。命閣臣就座,又命史官就座,仍命退,諸臣以次退出。
上在昌德宮。停常參·經筵。
洪祐喆啓曰,行大司憲李羲準,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
洪說謨啓曰,明日召對,取稟。傳曰,停。
傳于洪說謨曰,禮房承旨馳詣宗廟·景慕宮,奉審摘奸以來。
注書徐相敎病代,以洪祐健爲假注書。
傳于洪說謨曰,留院公事入之。
傳于洪說謨曰,大司成有闕之代,前望單子入之。
大司成前望單子入之,金箕晩落點。
洪祐喆,以兵曹言啓曰,禁軍別將白殷鎭,身病猝重,無望供職,呈狀乞遞,領軍之任,不可暫曠,改差,何如?傳曰,允。
兵曹,以沈能俊爲禁軍別將。
洪祐喆,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
大司成趙鶴年疏曰,伏以,臣於初秋,忝叨是職,妄犯量入之戒,粗伸叩謝之義,顧何嘗一毫近似於是職而然哉?誠以逋慢是懼,感激居先故耳。曾未數月,纔間一人,而復授臣以是職,際又有大僚筵奏,泮試飭令趁期,臣於是,驚怳踧踖,不知攸措。念臣魯莽蔑劣之狀,已有陳暴於紸纊之下,今不敢更事張皇,而臣之病情,積有源委,痰積爲祟,風眩交作,遇寒頻發,發輒委頓,譫囈嘔噎,不省四到,雖在稍歇之時,頭目旋轉,若墮煙霧,肚腹輪囷,如懸縋石,輾轉沈痼,寧日恒少。且自昨冬遭慼以來,視官暴暗,醫治罔效,尋丈之間,不辨誰某。卽此貌樣,已不能自齒於恒人之列,顧何可舁此病羸,强所不强,品第鑑別,自效於考試之役乎?臣自奉恩誥,左右悶隘,重添一病,此時此任,有不容一日瘝曠,而近又添劇,床玆喘喘,疾聲之籲,亦不自力,稽緩至今,尤增悚蹙,疾痛必呼,人之常情,殿下之於臣,天地也父母也,臣何敢嚴畏泯伏,竟自阻於愍覆慈育之下也哉?玆敢冒死臚實,猥附縣道。伏乞聖明,俯垂矜諒,將臣大司成之任,劃賜變通,俾試事無愆,仍命有司,亟治臣瀆擾之罪,以肅邦憲焉,臣無任云云。省疏具悉。所請依施。
上在昌德宮。停常參·經筵。
藥房都提調趙寅永,提調趙秉鉉,副提調洪說謨啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪說謨啓曰,明日召對,取稟。傳曰,停。
洪祐喆啓曰,行大司憲李羲準,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
李根友啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于洪說謨曰,永陵受香承旨,仍爲奉審摘奸以來。
兵曹,以李行敎爲摠戎中軍。
洪說謨,以奎章閣言啓曰,景慕宮望廟樓今望奉審,無頉之意,敢啓。傳曰,知道。
李根友,以備邊司言啓曰,關西後運襦衣二百二十領,紙衣一百領,照數稱量,木品紙品,亦爲看審監封後,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以摠戎廳言啓曰,本廳中軍尹義儉,身病甚重,勢難察任,改差,何如?傳曰,允。
上在昌德宮。停常參·經筵。
洪說謨啓曰,明日常參·經筵,取稟。傳曰,停。
洪祐喆啓曰,行大司憲李羲準,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
金鼎集啓曰,右承旨尹致定,左副承旨李根友,今日不爲仕進,竝卽牌招,何如?傳曰,允。
注書沈敬澤病代,以尹致贒爲假注書。
傳于洪說謨曰,翰圈爲之。
洪說謨啓曰,翰圈爲之事,命下矣。別兼春秋洪在龍·鄭基世,竝卽牌招,以爲會圈之地,何如?傳曰,允。
洪說謨啓曰,翰圈爲之事,命下矣。別兼春秋申錫愚,以前任龍岡縣令,方在任所,李時愚時在平安道江東縣任所,竝斯速乘馹上來事,下諭,何如?傳曰,旣已備員矣,在外別兼春秋,竝減下。
翰林會圈三點,朴齊璿·金益文·沈敬澤·洪祐健·趙然昌·趙鳳夏,以上取六人。
以右承旨尹致定,左副承旨李根友牌不進罷職傳旨,傳于洪祐喆曰,只推。
洪祐喆,以兵曹言啓曰,五衛將李錫遠·宋在益,慶熙宮衛將李元英,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
洪祐喆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪說謨啓曰,明日常參·經筵,取稟。傳曰,停。
洪祐喆啓曰,來二十一日朝參日次矣,敢稟。傳曰,停。
尹致定啓曰,左副承旨李根友,今日不爲仕進,卽爲牌招,何如?傳曰,允。
司諫李光載,持平金羽休,校理李正履,副修撰洪翼燮等啓曰,請書九亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分矣,勿煩。
司諫李光載,持平金羽休等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典措辭見上請放逐鄕里罪人李鶴秀設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上請古今島安置罪人紀淵,亟令王府,設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
持平金羽休啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
以左副承旨李根友牌不進罷職傳旨,傳于洪祐喆曰,只推。
以江原監司李光正狀啓平海等邑民家漂頹事,傳于尹致定曰,非時之雨,民家漂頹,若是夥多,誠甚驚惻。元恤典外,別加顧助,渰死人如有生前身還布,竝蕩減,卽爲結構奠接,俾無一民失所捿遑之弊事,廟堂各別措辭,分付。
尹致定,以弘文館言啓曰,修撰朴來萬,卽爲牌招察任,何如?傳曰,允。
傳于洪祐喆曰,刑曹判書疏批已下,卽爲牌招,如有違牌,勿爲呼望。
尹致定,以禮曹言啓曰,卽接奉朝賀金履陽單子,則以爲,同姓七寸姪懷德縣監獻淳,嫡妾俱無子,以其同姓八寸兄箕淳第五子震根,欲爲繼後,兩家諸族相議完定,而生家父母俱爲作故,拘於常規,不得循例禮斜,依定式草記稟處事,呈單矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長金履陽單辭旣如此,依定式,金箕淳第五子震根,立爲金獻淳之後,何如?傳曰,允。
又以禮曹言啓曰,卽接領敦寧府事趙萬永單子,則以爲,同姓六寸弟故縣監敏永,嫡妾俱無子,以其同姓十四寸弟瀚永第三子秉鐸,欲爲繼後,兩家諸族相議完定,而養家父母俱爲作故,拘於常規,不得循例禮斜,依定式草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長趙萬永單辭旣如此,依定式,趙瀚泳第三子秉鐸,立爲趙敏永之後,何如?傳曰,允。
義禁府啓目,西北前僉使馬行逸原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
刑曹判書李嘉愚疏曰,伏以,臣曩叨京兆,冒上辭本,敢冀聽卑之天,曲賜矜諒,及伏奉批旨下者,開釋備至,慰勉鄭重,屢回莊誦,感極而涕。第念,臣目下情踪之萬萬難强,不惟臣自量已審,抑亦通朝之所共諒,而郵罰不加,爵秩自如,臣誠徊徨抑塞,不知所以自措。到今臣之所自靖者,惟有早賜譴斥,遄伏邦憲,庶幾恔於心適於義耳。迺者司寇新命,又下於夢想之外,聖念雖勤於拂拭,臣身轉難於蠢動,凡有除命,輒皆辭免者,是豈臣可已而不已者哉?況臣秋曹一步,艮限在前,昨年秋,曾叨是職,至蒙恩譴,我殿下亦必俯燭而記有之也。至今追惟,感惶交中,本事顚末,雖不必覼縷更陳,而由前而使事之僨誤難贖,由後而見職之株守莫改。臣情到此,吁亦窮且蹙矣。屢瀆雖極悚懍,私義實難承當,欲望聖慈,曲垂照察,劃卽刋改,仍命下臣司敗,亟施當被之律,以肅王綱,以礪臣分,區區不勝大願,臣無任云云。答曰,省疏具悉。又此深引,誠亦過矣。卿其勿辭,卽爲肅命。
黃海監司徐念淳旣曰,伏以,臣庸愚疎闇,最居人下,厚蒙我兩聖朝生成之澤,通籍十四年間,周旋邇密,歷揚外內,榮寵已踰於涯分,報答莫效於涓埃,愧懼一念,恒切于中。近又匪分冥升,廁跡於貳卿之列,恩山德海,若偏臣身,除旨聯翩,有命輒膺,是豈臣全昧量進之義而然哉?臣之區區所矢心者,惟奔走效力,生死向前,夷險燥濕,在所不擇而已。迺者海藩報政,委寄之重,遽及於臣,臣奉誥驚惶,莫省攸措。噫,國朝官制,雖曰外輕,方面之職,責任最重,民生之休戚在焉,財賦之嬴詘係焉,其非人人之所可叨冒也,審矣。臣曾隨諸大夫後,屢承我慈聖殿下渙發德音,以民國大計,諄諄勉諭於廟堂諸臣,而於守令方伯之愼揀,尤眷眷致意焉。凡在瞻聆,孰不欽仰讚頌,而今乃以如臣無似,苟然充數於旬宣之任,其爲仰累於愼揀之政,果如何也?臣嘗三典州縣,未有一事猷爲,輒皆因循苟且而止,距心之罪,臣自知之。乃今才智無所加長,瘡疣亦旣畢露,而以其所遇之大小,則按藩非治郡之比,試於小而蔑效,處其大而能濟者,臣未之聞也。臣於見職,初不近似,則亦何敢以本道之利病,枚擧指說,有若較量於臣身之能否,而顧以耳目所及,略有記看,蓋其土利薄而賦役稠疊,漁業失而生理蕭條,遼瀋之冠蓋絡續,而民力疲於供億,靑徐之舟楫出沒,而海防疎於綢繆,專制之責,自昔甚難,況又昨年巨浸,纔經懷襄,全省之瘡痍未蘇,窮蔀之杼軸俱空,譬如膏肓之病,而政須良醫,繻袽之船,而尙待副手,此時此任,尤豈臣之魯下所可一分堪承也哉?臣有老母在堂,藥餌相須,烏哺伸情,恒民之大願,魚軒致養,人子之至榮,今荷錫類之仁,獲遂洗腆之私,寵命所及,何苦爲辭遜之計,妄自附於備例飾讓,而第其才有所不逮,力有所不及,則罔念方岳之匪據,徒知刺史之爲榮,節旄旗纛,揚揚而往,畢竟不免於不勝任之罪,臣身狼狽,有不足恤,其如一路生靈之缺望何,其如九重簡畀之孤負何?臣由是踧踖兢懼,不敢爲承膺之計。玆敢悉暴衷情,冒瀆崇嚴。伏乞天地父母,俯賜鑑燭,仰稟東朝,將臣海西觀察之任,回授可堪之人,民事幸甚,私分幸甚,臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
尹致定啓曰,明日常參·經筵,取稟。傳曰,召對爲之。
又啓曰,右副承旨洪說謨今日不爲仕進,卽爲牌招,何如?傳曰,允。
正言曺雲承啓曰,臣姿性庸愚,言議巽軟,本不近似於淸朝諫諍之任,而薇垣除旨,忽下於千萬夢想之外,感恩怵義,雖不得不章皇出肅,少伸叩謝之忱,而第臣於月前持憲特除時,値亂逆未治,公格私義,有不假顧,冒沒詣臺,隨衆懲討,而不審乎請諭之啓,有壞了隄防之重,揆奏薄罷,匪罪伊榮,滿心慙悚,久益靡措,令何可諉以職名之稍異,晏然冒據於臺次乎?請命遞斥臣職。答曰,依啓。
掌令曺相振,校理李正履,獻納朴心壽等啓曰,請書九亟施追奪官爵之典。措辭見上請明川府竄配罪人李止淵爲先施以極邊遠竄之典。措辭見上答三司曰,不允。李止淵事,已有處分矣,勿煩。
掌令曺相振,獻納朴心壽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀設鞫得情,夬正典刑。措辭見上請楸子島安置罪人時煥更令王府嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,夬正典刑。措辭見上請古今島安置罪人紀淵亟令王府設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
掌令曺相振啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫,亟令王府設鞫嚴問,夬正典刑。措辭見上答府曰,不允。
獻納朴心壽啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
李根友啓曰,吏曹郞廳來言,臺諫有闕,政事,取稟。傳曰,前望單子入之。
傳于李根友曰,吏曹參議有闕之代,前望單子入之。
吏曹參議前望單子入之,金景善落點。
傳于李根友曰,呈告摠管許遞,前望單子入之。
以右副承旨洪說謨牌不進罷職傳旨,傳于李根友曰,只推。
吏曹參議成遂默疏曰,伏以,臣猥以無似,荐蒙謬恩,三銓特除,有隕自天,臣感激居先,他不假顧,竊附趨走之恭,粗效叨謝之忱,而第念,語其人則譾劣在百僚之末,問其官則淸要居六部之右,以人視官,太不近似,代斲則有血指之媿,參席則速濫竽之譏,鑑識之甄別,言議之激揚,尙復何論?然而已試蔑效,不加譴何,依舊復縻,反紆榮寵,每一念至,惶愧交中,顧何敢諉以宿趼,恬若固有,久據非據,玷名器而壞廉隅也哉?此臣所以寧犯瀆擾之誅,不敢爲蹲冒之計,而逡巡之頃,業已閱月矣。且臣氣質虛薄,筋骸脆弱,自少善病,向晩益苦,而十數年來,痰濕又成貞疾,每當換節,如期發作,近因日候之乖宜,兼以滯物之爲祟,外邪闖入,宿證交攻,寒熱來往,神思眩瞀,委身床玆,叫呼宛轉,銓佐之地,不容瘝曠,而以此病狀,萬無時月間彈束之望,玆敢冒控衷懇,仰徹崇聽,伏乞聖明,特許鐫免臣職名,以幸公私,不勝至祝,臣無任云云。省疏具悉。所請依施。
上在昌德宮。停常參·經筵。
洪說謨啓曰,明日常參·經筵,取稟。傳曰,停。
鄭基一啓曰,同副承旨洪祐喆今日不爲仕進,卽爲牌招,何如?傳曰,允。
傳于尹致定曰,召對入侍。
鄭基一啓曰,假注書尹致賢身病猝重,勢難察任,今姑改差,何如?傳曰,允。
尹致賢改差,代以李鼎信爲假注書。
司諫李光載,掌令金,校理李正履,修撰朴來萬等啓曰,請書九亟施追奪官爵之典。措辭見上請明川府竄配罪人李止淵爲先施以極邊遠竄之典。措辭見上答三司曰,不允。李止淵事,已有處分矣,勿煩。
司諫李光載,掌令金等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀設鞫得情,夬正典刑。措辭見上請楸子島安置罪人時煥更令王府嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,夬正典刑。措辭見上請古今島安置罪人紀淵,亟令王府設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
掌令金啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫亟令王府設鞫嚴問,夬正典刑。措辭見上答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
正言前望單子入之,李魯確落點。
以同副承旨洪祐喆牌不進罷職傳旨,傳于洪說謨曰,只推。
洪說謨,以承文院都提調意啓曰,院寫字官前銜金周哲·李亨謨·彭繼容·趙弘鼎·白有榮陞實代,肄習李基坤·金宅民·彭應晟·彭繼佑·金洪祖,依例陞補,付軍職,冠帶常仕,童蒙劉己吉筆才頗有成就之望,屬于本院肄習,使之鍊業,何如?傳曰,允。
義禁府啓目粘連,向前馬行逸亦,軍器銅銃之見失,囚供則以爲在渠赴任之前,而觀於道査,則渠之赴任,在昨年五月,而廉漢之前後偸出,或在七月,或在至臘兩月,非但廉漢之招如是,各人所供,節節肳合,則渠烏敢費辭自明,不可以反庫發覺,而有所容貰,以此照律,何如?判付啓依允。又啓目,鏡城前判官姜漢赫原情云云,問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允。
義禁府啓目粘連,西北前僉使馬行逸矣本府議啓內,軍器銅銃之見失,囚供則以爲在渠赴任之前,觀於道査,則渠之赴任,在昨年五月,而廉漢之前後偸出,或在七月,或在至臘兩月,非但廉漢之招如是,各人所供,節節脗合,則渠烏敢費辭自明,不可以反庫發覺,而有所容貰,以此照律罪,斬罪良中,減三等,杖九十收贖,告身盡行追奪,徒二年半定配,私罪,奉敎依允爲旀,功減一等爲良如敎。又啓目粘連,向前姜漢赫亦,觀於囚供,雖極口發明是白乎乃,繡啓臚列,若是明的是白如乎,舊還已捧條之入於排摠,藉曰報營是白乎乃,官耗等折米八百八十石之役民運賣,豈衆目之可掩?都試捧賂錢三百兩之換送京第,俾冊客而周旋,則不足爲自明之端兺除良,有此數爻之的指,必有眞贓之見執是白遣,濫施惡刑,官府何患無刑具,勒捧罰錢,囚供亦不敢全諱,繡啓歸重,自有已例,以此照律,何如?判付啓,依允。
庚子十一月十九日辰時,上御熙政堂。召對入侍時,參贊官尹致定,侍讀官李正履,檢討官朴來萬,待敎趙鳳夏,假注書洪祐健,記注官李東韻,別兼春秋洪在龍各持綱目第一卷,以次進伏訖。上開卷命讀之,正履讀自十五年,至魏師大敗,上曰,止之,文義陳之。正履曰,孫臏之攻魏,前後凡二次矣。十六年魏攻趙一段,二十八年魏攻韓一段,孫臏之救趙救韓,俱用直走魏都之一榮,蓋兵法攻其所必救,蓋所謂批亢擣虛之法也。魏初爲齊所敗,終不悟其術,竟至於大敗,可謂愚矣。救鬭者不搏撠,撠字不見於他書。語未竟,上曰,此果何字也?正履曰,以意解之,撠字從手從戟,蓋以手衝擊人如戟之形也。此等稀見之字,以字典等書,置傍考閱,解其音義,則甚有味矣。上曰,下番讀之。來萬讀自韓伐東周,至權衡丈尺,上曰,止之,文義陳之。來萬曰,秦之廢井田,卽暴君汚吏之事也。夫井田之制,經界爲九區,中爲公田,八家同養而納其稼者也。三代之制各殊,夏人一夫授五十畝而貢,殷人一夫授七十而助,周人授百畝而徹,其實皆什一也。箕子東封,亦行此制,平壤尙有遺址,千古聖賢傳授之意,於此盡美矣。故孟子曰,仁政必自經界始,此實不易之正論,而至於秦,破壞其阡,剗削其陌,使鄕遂都鄙若貢若助之法,至于今永廢,豈不惜歎者哉?然而苟或不量時勢,徒欲行古法,亦非君子時措之道也。是以朱子曰,欲行井田,須經大亂,天下無人,田盡歸官,然後方可,臣非敢以井田法可行於今時,係是三代之美制,敢此仰達矣。正履曰,臣則親見箕子田矣,平壤城外,有箕子古宮址,又有箕子井,其傍有田六十四區,正正方方,田首四隅,皆以方石表之,土人謂之法首石,蓋箕聖東來設敎,百姓不忘聖人之遺化,至今傳之,自奏廢井田之後,中國不復見井田之跡,而我國獨有之,豈不大貴乎?箕田圖說,在韓百謙久菴集,自上取而進覽,則可得其詳矣。上曰,久菴集在何處乎?正履曰,本館亦有之矣。上曰,閣臣讀之。鳳夏讀自二十年,至君之君臣乎,上曰,止之,文義陳之。鳳夏曰,苟變之將才,可將五百乘,則此固良才也。衛侯之不用,爲言二鷄子,則不過細故也。爲其細故不用良才,則殆若以數尺之朽,棄連抱之梓也,子思所以引喩,而必曰不可使聞於隣國也。大抵人君用人之道,棄短取長,不責其備,故一藝一能,悉以錄之,大器小器,各適其用,則人才不遺,而功業可成矣。伏願殿下,深加體念焉。正履曰,此章閣臣所陳文義,好矣。臣以爲,此章可見當時風俗矣。吏之賦於民而食人二鷄子,其君何以知之?以吏之食民二鷄子爲變事,則其時官吏之不敢徵求於民,可知矣。以今見之,吏之徵求於小民者,奚但以二鷄子論之哉?臣亦待罪外邑,略知吏屬之侵責,徵求於民,不一其端,終始計之,則殆過於小民一年所納惟正之供,如此而何以得生乎?許多侵漁之端,今於筵席,不敢縷陳,而此等處,殿下所宜詳察之矣。上曰,參贊官讀之。致定讀自二十四年,至虜太子申,上曰,止之,文義陳之。致定曰,此戰之勝負與十六年救趙之戰,大略相同矣,龐涓但以勝己之厭,專昧知彼之義,竟遭兩次之敗,未免滅身之禍,猶不反咎,乃以成豎子之名爲恨,豈不愚哉?然此非但爲將之道而已,天下萬事,少忽自知之方,則其不僨敗者鮮矣,可不戒哉?上掩卷,命退,諸臣以次退出。
上在昌德宮。停常參·經筵。
藥房提調趙秉鉉,副提調洪說謨啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李根友,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
洪說謨啓曰,明日常參·經筵,取稟。傳曰,停。
李根友啓曰,同副承旨洪祐喆今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
禮曹,來十二月初六日孝裕王大妃殿誕日陳賀時應行節目,參考前例磨鍊爲白去乎,依此擧行,何如?判付啓,旣承慈敎,權停爲良如敎。
執義李殷相,校理李正履,正言李魯確,修撰朴來萬等啓曰,請書九,亟施追奪官爵之典措辭見上請明川府竄配罪人李止淵爲先施以極邊遠竄之典。措辭見上答三司曰,不允。李止淵事,已有處分矣,勿煩。
執義李殷相,正言李魯確等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,快正典刑。措辭見上請古今島安置罪人紀淵,亟令王府設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。執義李殷相啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫,亟令王府設鞫嚴問,夬正典刑。措辭見上答府曰,不允。正言李魯確啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
副摠管前望單子入之,李奎鉉落點。
洪祐喆啓曰,新除授副摠管李奎鉉方在削職中,何以爲之?敢稟。傳曰,蕩滌敍用。
以慶尙監司洪在喆狀啓寧海府民家漂壓事,傳于洪祐喆曰,聞甚矜惻,元恤典外,別加顧助,結構奠接之方,廟堂措辭,分付。
以慶尙左水使李明植狀啓盈德縣人命渰死事,傳于洪祐喆曰,聞甚驚慘,元恤典外,別加顧助,如有生前身還布,竝蕩減事,廟堂措辭,分付。
洪祐喆啓曰,卽見刑曹坐不坐單子,則連三日無緣不坐,詞訟劇地,委屬可悶,當該堂上,推考,何如?傳曰,允。
李根友,以兵曹言啓曰,內禁衛將李重榮病難供職,呈狀乞遞,改差,何如?傳曰,允。
又以御營廳言啓曰,因禮曹草記,溫陵局內捉虎事,順康園出送校卒,轉送行獵矣。廣加搜覓,已過七日,終無虎跡,而當此寒節,軍兵之多日露處可悶,今姑撤還,何如?傳曰,允。
義禁府照目粘連,鏡城前判官姜漢赫矣本府議啓內,觀於囚供,雖極口發明是白乎乃,繡啓臚列,若是明的是白如乎,舊還已捧條之入於排摠,藉曰報營是白乎乃,官耗等折米八百八十石之役民運賣,豈衆目之可掩?都試捧賂錢三百兩之換送京第,備冊客之周旋,則不足爲自明之端兺除良,有此數爻之的指,必有眞贓之見執是白遣,濫施惡刑,官府何患無刑具,勒捧罰錢,囚供亦不敢全諱,繡啓歸重,自有已例,以此照律罪,從重論,杖一百收贖,告身盡行追奪,流三千里定配,私罪。奉敎依允爲旀,功減一等爲良如敎。
洪祐喆,以義禁府言啓曰,時囚罪人姜漢赫杖一百流三千里照律公事判付內,依允,功減一等事,命下矣。姜漢赫功減一等,杖一百收贖,告身盡行追奪,忠淸道忠州牧連原驛,徒三年定配,而以議啓內辭意,具罪目依例發遣府羅將,押送配所,何如?傳曰,允。
又以義禁府言啓曰,時囚罪人馬行逸杖九十徒二年半照律公事判付內,依允,功減一等事,命下矣。馬行逸功減一等,杖八十收贖,告身盡行追奪,江原道襄陽府麟邱驛,徒二年半定配,而以議啓內辭意,具罪目依例發遣府書吏,押送配所,何如?傳曰,允。
上在昌德宮。停常參·經筵。
洪說謨啓曰,明日常參·經筵,取稟。傳曰,停,召對爲之。
洪祐喆啓曰,來二十五日朝參日次矣,敢稟。傳曰,停。
尹致定啓曰,左副承旨李根友今日不爲仕進,卽爲牌招,何如?傳曰,允。
傳于尹致定曰,刑判有闕之代,前望單子入之。
刑曹判書前望單子入之,宋冕載落點。
尹致定啓曰,新除授刑曹判書宋冕載方在罷散中,何以爲之?敢稟。傳曰,敍用。
持平洪在重,校理林肯洙,正言孟明淳,副修撰洪翼燮等啓曰,請書九,亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分矣,勿煩。持平洪在重,正言孟明淳等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀設鞫得情,夬正典刑。措辭見上請楸子島安置罪人時煥,更令王府嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,快正典刑。措辭見上請古今島安置罪人紀淵,亟令王府設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。持平洪在重啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫,亟令王府設鞫嚴問,夬正典刑。措辭見上答府曰,不允。正言孟明淳啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
李根友,以都摠府言啓曰,新除授副摠管李奎鉉時無職名,令該曹口傳付軍職,何如?傳曰,允。
兵曹口傳政事,護軍單李奎鉉。
李根友,以訓鍊都監言啓曰,本局千摠金翰喆身病甚重,勢難察任,改差,何如?傳曰,允。
上在昌德宮。停常參·經筵。
洪說謨啓曰,明日常參·經筵,取稟。傳曰,停。
鄭基一啓曰,左承旨金鼎集,右承旨尹致定,右副承旨洪說謨今日不爲仕進,竝卽牌招,何如?傳曰,允。
又啓曰,假注書洪祐健身病猝重,勢難察任,今姑改差,何如?傳曰,允。
洪祐健改差,代以趙然昌爲假注書。
洪祐喆啓曰,卽者別兼春秋南秉哲以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
洪說謨啓曰,左右史不可不備,別兼春秋洪在龍·鄭基世,竝卽牌招入直,何如?傳曰,允。
持平金羽休,獻納朴心壽,校理林肯洙,副修撰洪翼燮等啓曰,請書九,亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分矣,勿煩。持平金羽休,獻納朴心壽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,夬正典刑。措辭見上請古今島安置罪人紀淵,亟令王府設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。持平金羽休啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫,亟令王府設鞫嚴問,夬正典刑。措辭見上答府曰,不允。獻納朴心壽啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
以左承旨金鼎集,右承旨尹致定牌不進罷職傳旨,傳于洪說謨曰,只推。
以別兼春秋洪在龍·鄭基世牌不進罷職傳旨,傳于洪說謨曰,只推。
以全羅監司李穆淵狀啓珍島郡守李兢來遭生父喪事,傳于洪祐喆曰,令該曹口傳,各別擇差,不多日內下送。
洪說謨,以弘文館言啓曰,修撰兪象煥自鄕上來云,卽爲牌招察任,何如?傳曰,允。
別兼春秋南秉哲疏曰,伏以,臣卽接家信,臣母素患風眩之疾,近因日候之不宜,諸症添劇,連試藥餌,尙不夬愈,臣聞此報,不能自定,玆敢冒瀆陳章,徑出禁扃。伏乞聖慈,俯賜鑑諒,亟遞臣所帶之職,仍治臣擅離之罪,俾便救護,以肅朝綱焉,臣無任云云。省疏具悉。爾其勿辭救護。
庚子十一月二十二日辰時,上御熙政堂。召對入侍時,參贊官李根友,侍讀官林肯洙,檢討官洪翼燮,直閣徐有薰,假注書李鼎信,記事官李昌祖,別兼春秋南秉哲各待綱目第一卷,以次進伏訖。上開卷命讀之,肯洙讀自二十九年,至其亦可謂愚矣,上曰,止之,文義陳之。肯洙曰,衛鞅欺其故友,伏甲而虜之,因得魏河西七百里之地,其殘忍不義,未有甚於此者也。當是時,孝公之意,專主富强,衛鞅之法,專尙刻薄,至使秦國之民,父子異居而爭財,竟促其國命,此何足論也?昔伊尹之佐成湯,以七十里,興王於天下,尙論其心,則不忍張網者,盡物而解之者,成湯之仁也,行一不義殺一不辜,而得天下不爲者,伊尹之德也。以是臣輔其君,深仁厚澤,入人者深,故國祚靈長,以致六七百年之久,而亦足爲後世監法者也。伏願此等處,益加體念焉。上曰,伏甲之義,何義也?肯洙曰,伏藏甲兵,誘以虜之之義也,上曰,下番讀之。翼燮讀自齊·趙伐魏,至暑不張蓋,上曰,止之,文義陳之。翼燮曰,商鞅佐孝公爲政,惟致一時富彊之業,而專尙刻簿,用法嚴酷,其功固不足論,而其害反有甚焉。以至終秦之世,而法令苛刻,禍亂隨之,此鞅之所以啓之也。是以古昔聖王立國之規,必以寬大爲務。故漢文除肉刑而稱西京仁厚之澤,猗我英宗大王,特除烙刑,至今爲盛德事也。蓋刑者,補治之具,人君爲治,必以仁義爲先,以致刑措而不用也,伏願此等處體念焉。上曰,閣臣讀之。有薰讀自行於國中,至亦可以少戒哉?上曰,止之,文義陳之。有薰曰,曲禮曰,隣有喪舂不相,里有殯不巷歌,蓋其思切而助哀也。百里奚爲相六七年之間,能使惠澤下究,秦民至有流涕而不忘者,非賢而能之乎?穆公竟用百里奚,而遂霸諸侯,孝公誤任商鞅,而國祚致促,大抵用其賢則治,用其邪則亡,國之治亂盛衰,惟係於賢邪之分,伏願殿下澄省焉。上曰,參贊官讀之。根友讀自三十二年,至不能用也,上曰,止之,文義陳之。根友曰,此自止,別無文義,臣無容陳達矣。上掩卷,命退,諸臣以次退出。
上在昌德宮。停常參·經筵。
李根友,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
洪說謨啓曰,明日常參·經筵,取稟。傳曰,停。
又啓曰,左右史不可不備,別兼春秋洪在龍·鄭基世旣有只推之命,竝卽牌招入直,何如?傳曰,允。
以別兼春秋鄭基世牌不進罷職傳旨,傳于洪說謨曰,只推。
司諫李光載,掌令曺相振,校理林肯洙,副修撰洪翼燮等啓曰,請書九,亟施追奪官爵之典。措辭見上請明川府竄配罪人李止淵爲先施以極邊遠竄之典。措辭見上答三司曰,不允,李止淵事,已有處分矣,勿煩。
司諫李光載,掌令曺相振等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀設鞫得情,夬正典刑。措辭見上請楸子島安置罪人時煥,更令王府嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,夬正典刑。措辭見上請古今島安置罪人紀淵,亟令王府設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
掌令曺相振啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫,亟令王府設鞫嚴問,夬正典刑。措辭見上答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
洪祐喆,以都摠府言啓曰,副摠管李行敎以摠戎中軍,本營諸將官射會監試事,禁衛營晝仕出去之意,敢啓。傳曰,知道。
又以兵曹言啓曰,宣傳官任泰淳,五衛將申序敎俱以病難供職,呈狀乞遞,竝改差,何如?傳曰,允。
吏曹口傳政事,以趙台顯爲珍島郡守。
上在昌德宮。停常參·經筵。
洪說謨啓曰,明日常參·經筵,取稟。傳曰,停。
傳于洪說謨曰,左承旨許遞,前望單子入之。
承旨前望單子入之,趙雲澈落點。
大王大妃殿傳于尹致定曰,卽見京兆單子,去夜各廛失火,極爲驚慘,市民卽都民之本,其所軫恤,尤當加意,有司堂上與貢市堂上,該署提調卽時來會本司,招致被災廛民,詳細詢問後,措處之方,講究以聞。
掌令金,校理李正履,正言李魯確,副修撰洪翼燮等啓曰,請書九亟施追奪官爵之典。措辭見上請明川府竄配罪人李止淵爲先施以極邊遠竄之典。措辭見上答三司曰,不允。李止淵事,已有處分矣,勿煩。
掌令金,正言李魯確等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀設鞫得情,夬正典刑。措辭見上請楸子島安置罪人時煥,更令王府嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,夬正典刑。措辭見上請古今島安置罪人紀淵,亟令王府設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
掌令金啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫,亟令王府設鞫嚴問,夬正典刑。措辭見上答府曰,不允。
正言李魯確啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上答曰,不允。
傳于洪說謨曰,明日翰林召試,命官爲之,處所仁政殿爲之。
洪說謨啓曰,明日翰林召試,命官爲之事,命下矣。監事以下館閣堂上,竝待開門命招,何如?傳曰,允。
洪說謨,以弘文館言啓曰,副修撰李垿自鄕上來云,卽爲牌招察任,何如?傳曰,允。
修撰朴來萬疏曰,伏以,臣才識愚鈍,學術空疎,本不足備數於百執事之末,而猥蒙我聖上拂拭之恩,出入經席,依近耿光,于玆五年矣。旣無螢爝之少補,徒慙驢技之止此,每自循省,冞增悚惶,顧何敢更有一分希望,而第臣至懇在中,按抑不得。玆敢不避猥屑,仰陳實情,惟聖明矜諒焉。噫,奉檄供喜,人子之至願,授郡便養,聖王之孝理也。臣夙抱此願,未卽仰暴者,臣父每誡以通籍屬耳,母敢要恩,故囁嚅不發,有意未遂矣。臣賦命險釁,慈母見背,未得專城之養,遽抱終天之慟,頑喘苟延,惟嚴父是怙,而臣父年今六十有六,衰癃歲加,眞元日鑠,痰眩從以成痼,調護政宜及時,而臣家本食貧,歲不知秋,計拙謀生,朝不慮夕,蔘朮之對投,尙未暇論,而甘毳之常供,亦患屢空,臣情到此,吁亦窮且慼矣。夫爲人子而滫瀡不繼,未能調養,則是永無伸情之日也,爲人臣而徒思嚴畏,有懷莫暴,則是自阻仁覆之天也。玆不得不仰首鳴號,悉陳切懇,伏乞聖慈,俯垂諒察,特命選部,畀臣一小邑,俾遂養親之至願,則臣父之頹景餘日,皆殿下錫類之恩賜也。臣雖隕結,何以仰報其萬一哉?臣無任云云。省疏具悉。疏辭下該曹,稟處。
上在昌德宮。停常參·經筵。
藥房都提調趙寅永,提調趙秉鉉,副提調洪說謨啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿,氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪說謨啓曰,明日冬至望闕禮習儀相値,視事頉稟之意,敢啓。傳曰,知道。
又啓曰,明日召對,取稟。傳曰,停。
鄭基一啓曰,右副承旨趙雲澈今日不爲仕進,卽爲牌招,何如?傳曰,允。
尹致定啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
注書沈敬澤赴試,代以金錫模爲假注書。
趙然昌赴試,代以邊亨淳爲假注書。
傳于洪說謨曰,今番翰林召試,取四人。
注書沈敬澤病,代以成容默爲假注書。
吏曹口傳政事,檢閱單沈敬澤。
洪說謨啓曰,左右史不可不備,翰林召試被選人沈敬澤,令該曹口傳付職,牌招入直,何如?傳曰,允。
李根友啓曰,卽見刑曹坐不坐單子,則連五日無緣不坐矣。詞訟劇地,委屬可悶,當該堂上,推考,何如?傳曰,允。
又啓曰,明日冬至望闕禮習儀時,諫院無進參之員,事甚未安。呈告人員,竝待開門牌招,何如?傳曰,允。
執義李殷相,校理李正履,正言孟明淳,副修撰李垿等啓曰,請書九,亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分矣,勿煩。執義李殷相,正言孟明淳等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀設鞫得情,夬正典刑。措辭見上請楸子島安置罪人時煥更令王府嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,快正典刑。措辭見上請古今島安置罪人紀淵,亟令王府設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。執義李殷相啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫,亟令王府設鞫嚴問,夬正典刑。措辭見上答府曰,不允。正言孟明淳啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
以右副承旨趙雲澈牌不進罷職傳旨,傳于李根友曰,只推。
以江原監司李光正狀啓江陵等邑民家漂頹事,傳于尹致定曰,非時之雨,民家漂頹,若是夥多,誠甚驚惻,元恤典外,別加顧助,渰死人如有生前身還布,竝蕩減,卽爲結構奠接,俾無一民失所棲遑之弊事,廟堂各別措辭,分付。
鄭基一,以吏曹言啓曰,今此冬至祭祭官,當爲磨鍊,而除老病公頉,實無推移排比之路,依近例刑官及司饔院官員,年六十已上人員,通瀜塡差以入,而其中時無職名人,令該曹口傳付軍職,何如?傳曰,允。
李根友,以兵曹言啓曰,來十二月辛丑正月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
又以備邊司言啓曰,大王大妃殿傳曰,卽見京兆單子,去夜各廛失火,極爲驚慘,市民卽都民之本,其所軫恤,尤當加意,有司堂上與貢市堂上,該署提調,卽時來會本司,招致被災廛民,詳細詢問後,措處之方,講究以聞事,命下矣。臣等齊會本司,招致各廛民人,布諭慈敎軫念之德意,詳問其支保奠業之方,而各廛凋弊,挽近益甚,際此回祿,極爲驚心,今於特旨矜憫之下,宜有拔例顧恤之典,曾前似此之時,或不無許貸公貨之擧矣。兵曹·賑廳·糧餉廳十同,三營門木各十同,賑廳錢四千兩,糧餉廳錢三千兩,兵曹錢二千兩,各就留儲中區劃,苧布廛錢四千兩,木四十同,立廛錢二千兩,木二十同,望門床廛錢二千兩,木二十同,眞絲廛錢一千兩,木十同,依已例出給,使之限十年無邊排納,被災四廛徭役,亦令限一年蠲減,以爲葺屋安接之地,何如?傳曰,允。立廛,明年當下匹緞價銀一千兩代錢預下,苧布廛,歲幣受價排納中明年條錢二千一百兩蕩減,望門床廛,眞絲廛,錢各一千兩加貸下事,分劃於戶惠廳,眞絲廛逢授紫芝廣多繪,竝蕩減。
又以都摠府言啓曰,副摠管沈漢永以御營中軍,本營諸將官射會監試事,南別營晝仕出去之意,敢啓。傳曰,知道。
吏曹啓目粘連,觀此弘文館修撰朴來萬上疏,則以爲,臣父年今六十有六,衰癃歲加,眞元日鑠,痰眩從以成痼,調護政宜及時,而家本食貧,歲不知秋,計拙謀生,朝不慮夕,蔘朮之對投,嘗未暇論,甘毳之常供,亦患屢室,臣情到此,吁亦窮且慼矣。伏乞特命選部,畀臣一小邑,俾遂養親之願亦爲白有臥乎所,朴來萬之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣出補外邑,事體不輕,臣曹不敢擅便,上裁,何如?啓,依回啓施行爲良如敎。
同副承旨洪祐喆疏曰,伏以,臣卽接家信,則臣父素患濕痰之症,因寒乍添,挾感愈苦,寢啖失宜云。纔聞此報,私情焦悶,忙陳短章,徑出禁扃,伏乞聖慈,亟遞臣所帶之銜,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
尹致定啓曰,明日常參·經筵,取稟。傳曰,停。
又啓曰,左副承旨洪說謨,右副承旨趙雲澈今日不爲仕進,竝卽牌招,何如?傳曰,允。
李根友啓曰,今日冬至望闕禮習儀時,雖無諫院,仍爲行禮之意,敢啓。傳曰,知道。
尹致定啓曰,臣致定,今日冬至望闕禮習儀進去,下直之意,敢啓。傳曰,知道。
傳于李根友曰,右副承旨·同副承旨竝許遞,前望單子入之。
承旨前望單子入之,金輔根·洪祐喆落點。
李根友啓曰,新除授左副承旨金輔根,卽爲牌招,何如?傳曰,允。
以大司諫權大肯,司諫李光載,正言李魯確·孟明淳牌不進罷職傳旨,傳于李根友曰,只推。
以左副承旨金輔根牌不進罷職傳旨,傳于李根友曰,只推。
持平洪在重,獻納朴心壽,校理李正履,副修撰李垿等啓曰,請書九,亟施追奪官爵之典。措辭見上請明川府竄配罪人李止淵爲先施以極邊遠竄之典。措辭見上答三司曰,不允。李止淵事,已有處分矣,勿煩。
持平洪在重,獻納朴心壽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀設鞫得情,夬正典刑。措辭見上請楸子島安置罪人時煥更令王府嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,夬正典刑。措辭見上請古今島安置罪人紀淵,亟令王府設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
持平洪在重啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫,亟令王府設鞫嚴問,夬正典刑。措辭見上答府曰,不允。
獻納朴心壽啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
兵曹口傳政事,副司果曺雲承·申萬休以上竝單付。
李根友,以都摠府言啓曰,今日入直內三廳武兼·禁軍及軍兵等,當爲中日習射技放,而冬至望闕禮習儀相値,不得設行之意,敢啓。傳曰,知道。
又以都摠府言啓曰,副摠管李行敎以摠戎中軍,本營諸將官射會監試事,禁衛營晝仕出去之意,敢啓。傳曰,知道。
又以備邊司言啓曰,頃因忠淸監司金英淳狀啓,加請災一千五百結,覆啓許劃矣。卽見該監司狀啓,則復陳災刑民勢,仍請見減災五千七百五十八結五十五負一束特許準劃事,更令廟堂,稟處矣。前此兩次所劃,已準萬結之數者,未嘗不參量於元摠之多寡,新災之緊歇,而至若舊所未頉,不可擧論於向來査結還寢之後也。苟以邑報所載,輒施準劃,則目下澆濫,姑舍勿論,年加歲增,弊將何極,固當一切防塞,而道啓又如是懇至,其在若保之政,當付寧失之科,更以一千結加給,使之均俵,何如?傳曰,允。
上在昌德宮。停常參·經筵。
洪說謨啓曰,明日毓祥宮冬享祭齋戒,再明日冬至問安相値,視事頉稟之意,敢啓。傳曰,知道。
又啓曰,明日召對,取稟。傳曰,停。
洪說謨,以弘文館言啓曰,副校理沈承澤自鄕上來云,卽爲牌招察任,何如?傳曰,允。
又以禮曹言啓曰,今此禧陵冬至節享,本陵兩官當爲備員,而直長有闕未差,無以擧行云。直長有闕之代,令該曹以在京無故人,口傳差出,以爲備員將事之地,何如?傳曰,允。
吏曹口傳政事,以韓用休爲禧陵直長。
洪說謨,以司饔院都提調意啓曰,本院奉事韓用休,今日口傳政,禧陵直長遷轉,而今年柴場摘奸後,明年燔造物力,已爲措處矣。莫重燔造之任,不可付之生手,本院直長中依例相換,以爲竣事之地,何如?傳曰,允。
又以吏曹言啓曰,今此景慕宮朔祭大祝,前司諫金逸淵塡差,而時無職名,令該曹口傳付軍職,何如?傳曰,允。
兵曹口傳政事,副護軍單兪章煥。
兵曹口傳政事,副司果單金逸淵。
司諫李光載,掌令曺相振,校理李正履,副修撰李垿等啓曰,請書九亟施追奪官爵之典。措辭見上請明川府竄配罪人李止淵爲先施以極邊遠竄之典。措辭見上答三司曰,不允。李止淵事,已有處分矣,勿煩。
司諫李光載,掌令曺相振等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽,竝施孥籍之典。措辭見上請永喆更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀設鞫得情,夬正典刑。措辭見上請楸子島安置罪人時煥,更令王府嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,快正典刑。措辭見上請古今島安置罪人紀淵,亟令王府設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
掌令曺相振啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫,亟令王府設鞫嚴問,夬正典刑。措辭見上答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
傳于洪說謨曰,發遣吏郞,諸執事淸齋與否,摘奸以來。
上在昌德宮。停常參·經筵。
洪祐喆啓曰,行大司憲李羲準,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
洪說謨啓曰,明日召對,取稟。傳曰,停。
洪說謨啓曰,明日冬至望闕禮,依例爲之之意,敢啓。傳曰,知道。
傳于洪說謨曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
洪祐喆啓曰,卽見兵曹付軍職單子,則前承旨李明迪,長陵冬至祭獻官,昨已受香出去,而以吏曹之不卽送西,今始付職,事甚稽忽,當該吏曹堂上,不可無警,推考,何如?傳曰,允。
以慶尙監司洪在喆狀啓興海郡人家漂壓事,傳于金輔根曰,民家之漂壓,若是夥多,聞甚矜惻,元恤典外,別加顧助,結構奠接之方,廟堂措辭,分付。
洪說謨,以奎章閣言啓曰,原任直閣李嘉愚·金鼎集明日候班,當爲進參,而時無職名,令該曹口傳付軍職,何如?傳曰,允。
洪祐喆,以都摠府言啓曰,副摠管沈漢永以御營中軍,本營諸將官射會監試事,南別營晝仕出去之意,敢啓。傳曰,知道。
兵曹口傳政事,大護軍單李嘉愚,副護軍單金鼎集。
兵曹口傳政事,副護軍單李明迪。
上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上·兩司長官冬至單子問安。答曰,知道。
洪說謨啓曰,明日常參·經筵,取稟。傳曰,停。
鄭基一啓曰,時原任大臣有稟達事,率禮堂來詣請對矣。傳曰,入侍,豐恩府院君·永興府院君同爲入侍。
洪祐喆啓曰,啓覆例於陽復前擧行,而三公不備,不得如例擧行之意,敢啓。傳曰,知道。
洪說謨,以奎章閣言啓曰,卽見檢校直閣鄭㝡朝,以慶州府尹封進冬至箋文,則有違格例,事甚未安。爲先推考,原箋文還下送,使之改修正封進,隨所到捧入,何如?傳曰,允。
又以禮曹言啓曰,傳曰,慈敎若是懇摯,謙抑之衷,不可不承順,而此是莫大之慶,告布之節,依昨年例擧行事,命下矣。昨年告廟頒敎之禮,以元朝擧行,今亦依此擧行之意,敢啓。傳曰,知道。
又以禮曹言啓曰,來辛丑年元朝大王大妃殿母臨四十年稱慶陳賀時儀節,當爲磨鍊,謹依昨年例,以親上致詞箋文表裏後,親臨受賀磨鍊乎?敢稟。傳曰,依此磨鍊。
又以禮曹言啓曰,來辛丑年元朝大王大妃殿母臨四十年稱慶陳賀時,大殿·大王大妃殿·王大妃殿·中宮殿陳賀箋文,方物物膳,依例封進之意,知委京外,箋文頭辭,令文任撰出,何如?傳曰,允。
又以禮曹言啓曰,來辛丑年正朝朝賀儀節,當爲磨鍊,而與稱慶陳賀相値矣。謹稽各年謄錄,則在前如此之時,正朝朝賀,以只進表裏磨鍊,今亦依此擧行,何如?傳曰,允。
又以禮曹言啓曰,諸道正朝朝賀箋文及稱慶陳賀箋文,當爲各定差員陪進,而自前如此之時,多有一差員兼進之例,今亦依此擧行事,知委,何如?傳曰,允。
又以禮曹言啓曰,今此冬至諸道所封賀箋中興海郡守咸英錫,彦陽縣監成元鎭,雖非應封官,俱以別軍職封箋,故一體看審捧入,而晉州牧使洪疇纔已坐罷,所封箋文,依前例不爲捧入之意,敢啓。傳曰,知道。
李根友,以都摠府言啓曰,今日入直內三廳武兼·禁軍及軍兵等,當爲中日習射技放,而冬至相値,不得設行之意,敢啓。傳曰,知道。
庚子十一月二十九日辰時,上御熙政堂,大王大妃殿垂簾,時原任大臣率禮堂請對,豐恩府院君·永興府院君同爲入侍時,行都承旨鄭基一,記事官徐相敎,別兼春秋鄭基世,記事官沈敬澤,領府事李相璜,判府事朴宗薰,右議政趙寅永,豐恩府院君趙萬永,永興府院君金祖根,禮曹判書徐憙淳,參判尹秉烈,參議金洙根以次進伏訖。上曰,史官分左右。相璜等進前奏曰,以冬至日候占驗,來歲今日雖寒,此是冬月常候,而雲日澄朗,天氣甚佳,用申休命之天意,庶可以仰認,誠爲甚幸,此時聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,今日請對,奉朝賀則以寒痰之證,難於天陛之陞降,未得來待矣。大王大妃殿敎曰,今日卽來年之亞歲,而聖上寶齡爲十五歲,予心之忻祝,莫大於是矣。相璜等奏曰,今日是亞歲,而若過來月,則寔爲我慈聖殿下母臨四旬之元正也。我殿下愛日知年之誠,何時不切,而及當是年,慶忭蘄祝,尤有倍於他時,薄海含生之倫,攢手跂足,亦莫不仰寶籌之冞隆,頌天休之滋至,屬此嘉會,不容無進冊揚徽,祝崗稱觥之典,粵在英宗庚申,以仁元王后母臨三十九年而上號,亦粵我正宗戊午,卽貞純王后母臨四十年,而援庚申已例,先行上號於乙卯。此寔出於繼述之聖意,而遂爲我家彝典,以殿下率祖監先之孝,値今日曠古稀有之慶,凡所以揄揚賁飾者,想不待臣等煩陳,而自內積誠,庶有孚格慈聽者,依兩聖朝故事,當有儀節之稟旨擧行者,臣等率禮堂來待矣。大王大妃殿敎曰,向來以此等事,有數次請對之擧,其時已盡洞諭予心,而今又以母臨之慶言之,其稱慶與否,姑捨,今予情地,實無可稱之事。且予命數奇薄,不得已當此垂簾,亦旣屢歲,而無一事之可稱,中夜思之,未知何事爲益於民國,常切憂懼之不暇矣。今此所奏,雖以已行之禮爲言,亦當隨其時而稱之,今予處地,豈可相孚於其時乎?相璜曰,此是我祖宗朝彝典也。兩聖朝之所已行者,不得擧行於今日,則豈不有欠於繼述之義,而況我聖上洞屬之孝,値如此稀有之慶,若因慈衷之謙抑,或致誠禮之未展,則聖心安得不缺然?臣等之中外大小攢仰蹈忭之輿情,未覩先王已行之盛禮,則其爲抑鬱,又當如何?仰述俯答,縟儀竟不可不擧,亟賜允從焉。宗薰曰,臣等雖甚愚迷,豈不仰體慈聖謙光之衷,而有此仰請乎?此時此慶,卽國朝罕有之盛會,乃我家已行之彝典,初非一毫有違於撝謙之德,上以繼述列聖朝徽典,闡明我殿下誠孝,其關係甚重且大,下而滿廷臣僚顒祝之情,薄海含生攢頌之忱,亦何可不慰答乎?昨年再昨年,連有靳請,衹緣臣等誠淺辭拙,未克準請,而所日夜企待者,寔在今日此請,自上亦何可每每沮格,使天理人情所不能已者,鬱而不伸乎?前歲臣等旣怵迫奉承矣。今番自上亦勉强俯循,則此豈不上下有光,情禮俱叶乎?今日則筵中伏承成命,然後可以退出矣。寅永曰,此事非但我殿下識慶揚徽之孝,帀掝臣民同聲之顒祝也。卽仁元·貞純兩聖母已行之彝典,則其時兩聖母亦必謙抑,終乃勉從,則今慈聖殿下,雖以撝謙之德,有此靳許,而其在遵述舊典之道,亦豈非欠闕乎?且明年之慶,尤非昨年再昨年之可比,實是罕有之盛會也。此若不勉從,則臣等之抑鬱,姑捨,其在聖上孝思之缺然,當復如何?臣等雖甚無似,豈敢以無稽之言,縷縷煩陳乎?亟賜勉循焉。萬永曰,此是莫大之慶,而仁元·貞純兩聖母已行之禮,昭然可述,曷不勉從,使聖孝有光,而使群情得副乎?今此靳許,雖出於謙挹之德,今番則必爲允從,是所顒望也。祖根曰,列聖朝彝典,不可不繼述,伏願淵然深思,夫許允從焉。大王大妃殿敎曰,仁元·貞純兩聖母時,則異於予之情地,雖是已行之彝典,但當隨其時而稱之矣。以大殿聖孝言之,承順予心,卽有光於孝矣。亦以諸臣言之,若强迫其所不欲爲,則其可曰穩當於情禮乎?予非有德而有此謙抑之爲也。性本不好張大之事,進宴尊號等節,實非予心之所好,若有益於國事,苟利於民生,則是予所慰幸,而今此所請之事,有何益於予身,有何光於聖孝乎?相璜曰,人君之孝,以繼志述事爲重,聖人之孝,以顯親爲大,今我慈聖殿下所處之地,當以繼先王之志,述先王之事,爲裕昆之謨,慈念若及此,是禮有不可讓。以聖孝言之,揄揚賁飾,此是顯親之禮,今若勉回謙衷,獲伸聖孝,邦禮豈不得正,邦典豈不有光乎?大王大妃殿敎曰,以孝言之,則順志爲大,孝而强其所不欲者,是豈孝乎?相璜曰,臣雖愚迷,撝謙之慈德,豈不仰認攢頌,而慶會甚盛,典禮甚重,實有不得請則不敢已者矣。宗薰曰,凡事必觀大體,今之慶禮,卽天理人情邦禮經典之所不容已者,事體之重大,有如是矣。雖伏奉無關於民國之敎,而此有甚不然者,夫以繼述之義,闡慈孝之衷,誕擧國家應行之慶禮,則其於國體有光,顧何如哉?八域民庶攢手頌祝之餘,有以賁飾而慰答焉,則其歡欣蹈忭,又何如哉?且伏承與昔日有異之敎,而臣意則今日所逢,尤爲希貴,此臣等所以不得請則不敢退也。寅永曰,臣非不仰認慈敎之懇惻,而臣有萬萬悚惶之仰達者矣。今我殿下,春秋鼎盛,已屆十五歲,而至若一言一動一政一令之間,則自內提導敎誨,必當以繼述列聖朝典憲,諄複爲敎,而今於兩聖母已行之禮,若是靳許,則豈可曰繼述之道乎?慈聖殿下,若或體念於此,則恐不待臣等煩達,必當勉從之矣。相璜曰,昔我肅廟朝莊烈大妃上號時,考諸邦典,雖無可據之故事,以顯親之宸孝,有義起講行之禮,遂爲英廟·正廟繼述之常典,達孝貽昆,至于今追頌聖德,無於禮之禮,猶且如是,今則自有我家禮,而若或曠行,則豈不有欠於當法祖宗之義乎?更願勉回慈衷,曲循群請焉。大王大妃殿敎曰,列聖朝繼述之道,雖不無可據,而在予情地,則實有不稱者矣。大殿春秋若鼎盛,而有此飾喜之擧,則予亦豈不受之乎?今雖縷縷煩奏,必無允從之理,更勿費辭,可也。上稟于大王大妃殿曰,上下相持已久,勢當下敎矣。仍命書傳敎曰,慈敎若是懇摯,謙抑之衷,不可不承順,而此是莫大之慶,告布之節,依昨年例擧行。寅永曰,今承傳敎,更不敢煩達,而今日候班諸宰,皆以此事顒望,尙留待於外,今臣等不得準請而退,則實不勝抑鬱之情矣。宗薰曰,以聖上順志之孝,勉承慈敎,臣等雖不敢更事强聒,下情抑鬱,固無容盡達,伏惟聖心,亦不能無悵缺矣。大王大妃殿敎曰,主上承順予志,有此傳敎,實有光於仁孝之德矣。相璜曰,慈衷終始謙挹,聖敎以順志爲敎,臣等雖不敢更爲煩達,下情抑鬱之外,聖心亦當缺然矣。寅永曰,告布之節,自該曹多有擧行者,故禮判方進前,而日寒如此,臨殿稍久,使之筵退後,草記稟定,何如?上曰,依爲之。寅永曰,慶禮莫重,與他有別,今日筵說,出朝紙,頒布中外,何如?上曰,依爲之。上命大臣就座,仍命史官就座,又命退,諸臣以次退出。
上在昌德宮。停常參·經筵。
藥房提調趙秉鉉,副提調洪說謨啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪說謨啓曰,明日常參·經筵,取稟。傳曰,停,召對爲之。
洪說謨啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于洪說謨曰,禮房承旨馳詣宗廟·景慕宮,奉審摘奸以來。
洪祐喆啓曰,行都承旨鄭基一,左承旨尹致定,右承旨李根友,左副承旨金輔根不爲仕進,右副承旨洪說謨藥院進,院中只有臣一人,伴直無人。右副承旨洪說謨,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨洪說謨牌不進,伴直無人,左副承旨金輔根,所當牌招,而拘於廳規,不得請牌,何以爲之?敢稟。傳曰,牌招。
大王大妃殿傳于洪祐喆曰,來正月初一日陳賀時,各殿封進各道方物物膳,一竝停封,只進箋文。
司諫李光載,掌令金,校理林肯洙等啓曰,請書九,亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分矣,勿煩。
司諫李光載,掌令金等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施拏戮之典,致後·延壽竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀設鞫得情,夬正典刑。措辭見上請楸子島安置罪人時煥,更令王府嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,夬正典刑。措辭見上請古今島安置罪人紀淵,亟令王府設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
掌令金啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫,亟令王府設鞫嚴問,夬正典刑。措辭見上答府曰,不允。
司諫李光載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
金輔根啓曰,卽者漢城府官員來言,年終獻民數,每於十二月初一日修正以入,而判尹金箕殷服制,次堂例不得擧行云,何以爲之?敢稟。傳曰,許遞,前望單子入之。
判尹前望單子入之,李羲準落點。
金輔根啓曰,吏曹郞廳來言,臺諫有闕,政事,取稟。傳曰,當日爲之。
以右副承旨洪說謨牌不進罷職傳旨,傳于洪祐喆曰,只推。
以大司諫權大肯,獻納朴心壽,正言孟明淳·李魯確,執義李殷相,掌令曺相振,持平金羽休·洪在重牌不進罷職傳旨,傳于洪祐喆曰,只推。
洪祐喆啓曰,卽者副修撰李垿以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
金輔根,以弘文館言啓曰,副修撰李垿陳疏徑出,下番闕直,事甚未安。修撰兪象煥·朴來萬,副修撰洪翼燮,竝卽牌招,以爲推移入直之地,何如?傳曰,允。
又以禮曹言啓曰,大王大妃殿傳曰,來正月初一日陳賀時,各殿封進各道方物物膳,一竝停封,只進箋文事,命下矣。在前陳賀各道方物物膳停封之時,各殿進獻議政府·六曹物膳及京廳方物,京畿物膳則例爲封進,今亦依前例封進之意,敢啓。傳曰,知道。
洪祐喆,以備邊司言啓曰,頃因西氷庫貢人詢瘼所懷,西氷庫藏氷,永爲革罷,庫舍及永丁合付於楊庫事,令該庫參互決給之意,覆啓知委矣。卽接該庫所報,則以爲,此不過換庫而已,從其願都屬楊庫,使之擧行,恐合便宜云矣。移庫一事,不過鑿沖納凌之就便而已,非有舊典應頒之變通者,則從願許施,允合除弊之方,且當司寒,有難遲徐,依所報爲之事,分付,何如?傳曰,允。
又以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
副修撰李垿疏曰,伏以,臣持被於父病沈綿之中,回戀憧憧,晝霄焦煎,卽接家信,則臣父病勢,一倍添劇,轉側須人,促臣歸視,臣纔聞此報,按住不得。玆敢忙陳短章,徑出禁扃,伏乞聖慈,俯垂鑑量,亟遞臣所帶之職,以便救護,仍治臣擅離之罪,以昭法紀焉,臣無任云云。省疏具悉。爾其勿辭救護。
上在昌德宮。停常參·經筵。
金輔根啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
李根友啓曰,來初五日,朝參日次,而崇陵忌辰祭正日相値,頉稟之意,敢啓。傳曰,知道。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,右副承旨洪說謨,今日不爲仕進,卽爲牌招,何如?傳曰,允。
傳于金輔根曰,召對入侍。
金輔根啓曰,卽者吏曹郞廳來言,政事當日爲之事命下,而判書洪敬謨,參判李敦榮,參議金景善,俱以病不來,不得開政云,竝卽牌招,何如?傳曰,允。
大王大妃殿傳于金輔根曰,瓜近敎官作窠,趙秉夔,今日政擬入。
持平洪在重,校理林肯洙,正言李魯確等啓曰,噫嘻,痛矣。書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可模揣,而指意肯䋜,專在於彼固曰四條,外託義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩。言之體粟,不敢痛陳其逆節,思之膽掉,不忍歷擧其罪案,而傳敎中前矛裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退,斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。噫嘻,痛矣。李止淵之罪,可勝誅哉?本以憸邪之性,濟以狡黠之行,能事則戕人害物,伎倆則凶國禍家,陰闔陽捭,惟機術善用,晝揣宵摩,以窺覘爲工,而遭逢盛際,過蒙拂拭,則於是乎志滿意得,與悖弟而同惡相濟,手闊氣使,背公議而鉗制一世,門戶爀舄,資歷華膴,以至廁跡於三司之列,則隆恩厚澤,於渠若偏,苟有一分秉彝,宜思百倍圖報,而其奈妖性難化,驕習愈滋,世道安得不壞亂,人心安得不詿誤乎?至於今番鞫獄事言之,延接翰模,綢繆晟賊,安排用意,專在於延累嫁禍,要不出網打之計,究其心跡,寧不悚懍而痛惋者哉?此已是渠罔赦之罪,抑又有大於此者,噫,丁亥代聽,卽是天經地義,而以渠平日窺覘主張之習,亦不敢貪天爲功,則政令之間,顯肆譏訕,竟乃自知惶怯,手脚慌亂,粧出左右無當之一疏,欲逞陰險之圖,湛滅之潛計將售,惎間之重犯莫逃,此誠亘萬古未有之逆憝也。斷案已成,覆載難容,而以我翼宗大王察奸之明,悉燭其情狀,薄黜于外,不置於顯戮者,亶出於仰體先朝全保之盛德也。渠若有人心人理,固當怵畏屛息,而不悛舊習,放肆愈甚,由前而有顓權樂禍之罪,由後而有犯分干紀之罪,況於日昨賓筵,慈敎洞劈,尤極嚴正,大僚聲討,殆無餘蘊,承聆諸臣,益知慈衷隱痛,積有歲年,無不掩抑而退,憤惋欲死,其干係如此,負犯如此,三尺之律,不施於渠,其可曰國有常憲乎?請明川府竄配罪人李止淵,爲先施以極邊遠竄之典。答三司曰,不允。李止淵事,已爲處分矣,勿煩。
持平洪在重,正言李魯確等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何恨,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻,痛矣。亂臣賊子,何代無之,豈有如漢祿之窮天地亘萬古至凶至悖罔測不道之賊耶?八字凶言,一世傳播,聽之骨顓,思之髮豎,而特以證據無人,根因莫知,聲討之擧,至今未行,遂使劇賊臥斃輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼以爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟吟獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至,殿下試思之。前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則推此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,而一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻,痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連。若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跽敦之律,燃卓之典,尙未夬施,神人之憤,容有極哉?向來追律之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以發配之典。噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾辜,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓倡悖論,馴致裕·玉讐國之計,一黨逆變起,而罔不根柢於渠,一黨凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞夬之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤託出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私押之客,託身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而卽是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二,二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然。肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖說中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此矣。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於正宗大王一初淸明庶政維新之會?斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,猶浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾添也,鬼誅之先加也。故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十七字刀削分院兵助勢之策,湖南伯得差之願,無非遽逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,八字刀削指卯日而擧事爲期云者,莫非做作妖言,煽動人心之計,而八字刀削十三日至凶之說,與鍾一,一而二二而一,似此古今所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,八字刀削欲輸軍糧,則轉到南陽,凡爲群凶之指使,率皆挺身而樂赴,九字刀削將臣家將欲火攻,所營何事?店舍綢繆之言,致後丁寧和應南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩,請逆賊友文·光友,加施孥戮之典。致後·延壽,竝施孥籍之典,今番逆獄之至凶至憯,實是亘古之所罕,鍾·振諸賊,雖已伏法,盤覈猶有未盡,情節尙多未究,治逆之法,豈容如是?噫,彼永喆,鍾一之姪子也,始以應坐而發配,致後之娚妹也。旋因鞫招而就拿,則枝上之枝,種下之種,可以畢究,矧又鍾萬之猝斃,添一疑端,而鞫治未竟,竝加酌處,獄體疎虞,輿情〈愈〉激。請永喆,更爲設鞫嚴問,期於得情,夬正典刑。噫嘻,痛矣。亂逆之變,振古何限,而豈有如肇源之極逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,拄腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子,亟施散配之典。噫嘻,宜學以卑微之流,賦潛慝之性,行己則巧妄,而善爲狐媚,發跡於陰邪而養成虺毒,屢竊踰濫之職,而睯不知分,常蓄希覬之心,而急於射利,敢以常試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀?公肆疑亂之說,反覆閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之情,終有所未盡者。請正法罪人宜學諸子,亟施散配之典。噫嘻,痛矣。亂臣賊子之凶國禍家,從古何限,而豈有如李鶴秀之至奸絶憯者哉?渠本梟獍成性,虺螫化身,百惡竝萃,萬妖具備,能事則戕人害物之天生宵小,伎倆則樂禍饕勢之世濟元惡,狡黠狠愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,爲賊邊立幟,凶圖逆節,所由來者久矣。特以門戶之爀舄,資歷之華膴,始也聖念,未嘗不暇借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭,則於是乎疑懼之心,翻成怨懟,壞亂之計,專出藉賣,甚至欺君罔上,貪天爲功,干犯則莫重莫嚴之地也,排布則至凶至憯之謀也。幸賴聖鑑孔昭,莫售惎構,尙此王章未伸,倖逭收司,則渠乃偃處郊坰,出沒城闉,譸張訛訕,疑亂煽惑,齪齪之徒,蠅營蝨附,憯慝之狀,天地之所不容,叵測之情,國人皆曰可殺,執迹而誅心,沿流而遡源,則根柢於凶徒,偎儡於醜類,是可忍也,孰不可忍也?苟究渠憝,渠實爲首,國有三尺,萬剮猶輕,輿論愈久而愈激,義理由是而漸晦,如此敗倫斁理,蔑義圖亂之君讐國賊,決不可晷刻容貸於覆載之間。請放逐鄕里罪人李鶴壽,設鞫得情,快正典刑。噫嘻,痛矣。時煥之罪,可勝誅哉?渠以蟣蝨之微,素具梟獍之腸,不念聖朝陶甄之恩,積有平日怨懟之心,投呈凶疏,闖呈悖習,驟看外面,則雖似時弊之條陳,細究指意,則罔非禍心之包藏,手脚自露,肺肝如見,而至於上款一二句語,是豈爲人臣子所敢萌諸心而發諸口者哉?肆犯莫嚴之地,自干不敬之誅,民彝斁矣,臣分蔑矣。太陽中天,鬼魅莫逃其狀,關石在府,亂逆當復常憲,乃於盤覈之未竟,有此島置之輕勘,以若蔑倫之類,至擬傅輕之律,刑政之失,莫甚於此。雖仰慈聖涵容之德,出於好生,其奈國人沸鬱之情,皆曰可殺,況渠罪犯之關係莫重,供招之自成斷案,已是淵鑑之所盡燭,則尤不可一刻容貸於覆載之間。請楸子島安置罪人時煥,更令王府,嚴鞫得情,快正典刑。噫嘻,痛矣。鼎元之罪,可勝誅哉?渠以蟣蝨之賤,素具梟獍之惡,不念國家陶甄之恩,積有平日怨懟之心,托以進言,投呈一疏,驟看外面,則雖似攻斥邪學,細究指意,則罔非包藏禍心,手脚自露,肺肝如見,而至於兩條誣逼,是豈臣子所可萌心而發口乎?肆犯莫嚴之地,自干不敬之誅,天彝臣分,於是焉蔑矣。揣摩醞釀,決無獨辦之理,和應慫慂,必有同惡之濟,而究覈未竟,輕勘遽下,刑政之失,莫此爲甚。雖仰好生之大德,其奈輿憤之益激,況渠罪犯之關係,供辭之漫漶無嚴,已是聖鑑之所盡燭,則不可以凶身已弊,置而不論。請物故罪人鼎元諸子,亟施散配之典。噫嘻,痛矣。自古亂逆何限,而豈有如魯敬之凶譎奰慝蔑倫敗紀者乎?平生伎倆,無非戕人害物,晝宵營爲都是凶國禍家,兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得,抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚,當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也。不謹則無將,無將則必誅,其無君無母之心,不道不敬之律,歷萬世而掉脫不得者也。況於今日,義理尤急闡明,而何幸乾道孔昭,天討大行,追奪之律,才有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝典。況其凶種餘孽,尙此假息,書所稱殄滅無遺,毋俾易種者,不施於此賊,而將於何施?請追奪罪人魯敬,亟施孥戮之典焉。噫嘻,痛矣。亂臣賊子,從古何限,而其窮兇極逆,豈有如陽淳者哉?渠以世祿遺裔,蒙被國恩何如,而生得梟獍之性,潛畜虺蝮之毒,敢於哀遑罔極之時,欲逞悖逆至憯之計,指嗾賊晟兇國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎,渠之綢繆謀議,爛漫和應之迹,非但翰模之供,節節指的,復有晟賊之招,一一吐實,面目雖換,腸肚相接,與賊晟逆度,一而二二而一也。惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跽斬之刑,雖未得行,尙度已施之律已施之律,何可不施於此賤乎?請物故罪人陽淳,亟施孥戮之典。噫嘻,痛矣。世變日生,亂逆層出,以至於今日正喜而極矣。賊度之庚寅兇疏,卽亘萬古所未有之劇逆大憝也。然而露名而投呈者尙度已施之律也,而暗地授意者正喜也,指使而粧出者,晟賊陽淳也,而因人傳草者正喜也。正喜之情節,陽淳知之,故陽淳之招辭,正喜出焉。其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也。奈其賦性悍毒,兼以頑忍,屢次嚴訊,一向抵賴,凶憯之圖,陰祕之迹,終不輸款,而敢謂援證之中斷,期欲自作之掉脫者,尤極痛惋,更加嚴覈,明正其罪,一時爲急,大僚之箚,蓋出於嚴獄體重法理之義,而遽有此減死安置之命,臣等聚首愕貽,竊不勝憂歎之至。我聖上欽恤審克之德意,臣等豈不欽仰萬萬,而渠之尙逭收司之律,已切失刑之歎,況是今獄之逆窩也罪首也,而終不克窮覈,遽爾酌處,揆諸鞫體,有漏網之憂,論以邦憲,有解紐之慮,義理方明而更晦,隄防莫嚴而將壞,亂臣賊子,無所懲戢,思之至此,寧不懍然而心寒哉?請大靜縣圍籬安置罪人正喜,亟令王府,更爲設鞫,快正典刑。噫嘻,痛矣。紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心包藏,兜攬華膴,席乃兄而愈益驕濫,縱恣凶臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞫獄事言之,接翰模而寬譬,其所寬譬者何譬,與晟賊而授計,其所授計者何計?情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄,一而二二而一也。憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏,尤極嚴峻,承聆諸臣,無不掩抑,退益憤惋,以若亘萬古所未有之逆憝,豈可使一刻容貸於覆載間乎?請古今島安置罪人紀淵,亟令王府,設鞫得情,快正典刑。答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
持平洪在重啓曰,噫嘻,痛矣。世道詿誤,義理晦塞,至於今番秋曹罪囚而極矣。渠以鄙悖之流,潛畜凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覈載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,潛售賢關之投通,蜚訕作怪,包藏眩亂之許多罪惡,已是至凶悖絶,而至若秦坑之說,誣逼莫嚴,錢唐之比,指擬無倫,此爲渠罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物,不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不懍然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏,根窩未破,憂虞轉深,請充軍罪人申綱,亟令王府,拿鞫嚴覈,夬施典刑。噫嘻,痛矣。義理堙塞,世變層生,至於今番睦台錫事而極矣。惟我毅宗皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斤,自犯於罔赦之罪者,萬萬痛惋,若其書中句語之挾雜,造意陰憯,遣辭駭悖,非一朝一夕之故也。論其情跡,彝倫斁絶,語其負犯,斧鉞猶輕,不可絶島定配而止。請島配罪人睦台錫,亟令王府,設鞫嚴問,夬正典刑。答府曰,不允。
正言李魯確啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只示梟示之律,輿情之憤惋,固無可言,而不可以已爲梟示,不施當施之律。諸梟示罪人性世,亟施孥戮之典。噫嘻,痛矣。人心陷溺,世變層生,至於秋曹罪囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱而極矣。渠以鄕曲鄙微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科,秦坑是何等時,而比擬無難,錢唐是何等事,而指斥有歸,渠之包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春秋之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤,是已伏法之申綱也,申綱,是未就獄之奎·坤也。設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,亟令王府拿鞫嚴問,盤覈得情,夬伸典刑。噫嘻,痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰憯,此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵·山虎等句語,絶悖無嚴,此豈人心所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府拿鞫嚴問,明正典刑。答院曰,不允。
金輔根啓曰,明日常參·經筵,取稟。傳曰,停。
吏曹口傳政事,檢閱單金益文。
金輔根,以奎章閣言啓曰,景慕宮望廟摟,今朔奉審,無頉之意,敢啓。傳曰,知道。
又以吏批言啓曰,奉常寺副奉事金容煥,除拜後過限未肅拜,依例改差,何如?傳曰,允。
李根友,以兵曹言啓曰,同知中樞府事金珪,僉知中樞府事李濟道,景福宮衛將金亨祿俱以病難供職,呈狀乞遞,竝改差,何如?傳曰,允。
又以兵曹言啓曰,每都政,新資五窠,例爲差出,而營將·中軍·虞候,姑無準二十朔者,雖未滿朔數,依例推移內遷,何如?傳曰,允。
又以兵曹言啓曰,宣傳官趙鎭溥,五衛將安宅臣·洪天用,景福宮衛將全國顯,俱以病難供職,呈狀乞遞,竝改差,何如?傳曰,允。
有政。吏批,判書洪敬謨進,參判李敦榮,參議金景善竝牌招不進,左副承旨金輔根進。以閔致成爲大司憲,宋冕載爲知經筵,洪在恂爲濟用主簿,許雋爲司饔奉事,趙秉夔爲童蒙敎官,洪鼎周爲韓山郡守,禧陵直長韓用休,司饔直長李晉榮,已上相換,書題單辛景淵,學正單邊亨淳,故僉正朴彦福贈兵議,故正朴仁立贈左承旨,已上忠節卓異,曹覆啓,判下。
兵批,判書李憲瑋進,參判鄭鴻慶病,參議金洛龍病,參知李是鍊入直,右承旨李根友進。啓曰,南兵使今當差出,而擬望之人乏少,他道兵使竝擬,何如?傳曰,允。
以沈日永·朴潤榮爲同知,崔鴻錫爲僉知,金鍵·閔致默爲宣傳官,柳相鎬爲內禁將,李寅熙·李熙鳳·朴熙聖·洪翼謨·趙存兢爲五衛將,曺栢承爲忠翊將,趙永符爲忠壯將,曺恔桭·趙完明爲景福將,朴順喆爲慶熙將,金遠浩爲中樞都事,李鍾鏞爲都摠都事,尹喜弼爲右捕從,李漢容爲武兼,白樂贊·趙羲稷爲宣傳官,柳德魯爲部將,李行敎爲黃海兵使,趙德永爲南兵使,白景質爲礪峴僉使,上護軍金箕殷,護軍趙容和·沈日永·朴潤榮·白東奎·金珪,副護軍趙雲澈·徐耆淳·成遂默·趙鶴年·南錫圭·任泰淳·趙鎭溥·李元熙·李濟道,副司果權致和,副司勇李秉禮,以上竝單付,前經歷孫承俊今加折衝加資事,覆啓,判下。
吏批,再政。以趙容和爲同義禁,金慶淵爲軍器副正,李五榮爲主簿,崔瑗爲玉果縣監。
兵批,再政。以白殷鎭爲副摠管,許采爲都摠經歷,崔世命·李時龍爲訓鍊主簿,李誾彬爲全羅兵使,同知單趙完明,僉知單李寅熙·李熙鳳·朴熙聖,副護軍徐憲淳,以上竝單付。
以修撰兪象煥·朴來萬,副修撰洪翼燮牌不進罷職傳旨,傳于金輔根曰,只推。
以開城留守徐左輔狀啓,進上白魚,限內不得封進,惶恐待罪事,傳于金輔根曰,勿待罪事,回諭。
以大司諫權大肯,司諫李光載,獻納朴心壽,正言孟明淳,執義李殷相,掌令曺相振·金,持平金羽休牌不進罷職傳旨,傳于李根友曰,只推。
以右副承旨洪說謨牌不進罷職傳旨,傳于李根友曰,只推。
以吏曹參議金景善牌不進罷職傳旨,傳于李根友曰,只推。
金輔根,以漢城府言啓曰,今庚子年獻民數時,京中及八道戶口摠數,抄錄入啓,而濟州三邑民數,姑未上來矣。海島之往來遲速,有難預料,不得一時磨勘,此則待其上來,追後添錄之意,敢啓。傳曰,知道。
李根友,以都摠府言啓曰,副摠管李行敎,以摠戎中軍,本營諸將官射會監試事,禁衛營晝仕出去之意,敢啓。傳曰,知道。
又以訓鍊都監言啓曰,本局把摠沈樂承,身病甚重,勢難察任,改差,何如?傳曰,允。
庚子十二月初一日辰時,上御熙政堂。召對入侍時,參贊官金輔根,檢討官林肯洙,直閣徐有薰,記事官徐相敎,記注官李東韻,記事官沈敬澤,各持綱目第一卷,以次進伏訖。上開卷命讀之,肯洙讀自三十四年秦伐韓,至以說趙肅侯曰,上曰,止之,文義陳之。肯洙曰,時詘擧贏者,謂其衰耗之時,作此奢侈之擧也。宜陽旣拔,繼有歲旱之憂,則天之示災,推可知矣。夫災異,治世之所不免,人君苟能修德,則轉災爲祥,故殷湯責以六事,而大雨自至,宋公諭以三言,而熒惑乃徙,其消弭之道,惟在於人主之實心孚格,而韓侯則不然,遇災而不能恤民,反益奢侈,古語云奢侈之害,甚於天災。苟如是,則民安得不困,國安得不危乎?昭侯在列國,可謂賢君也。不聽申不害之請仕從兄者,抑其私謁也,弊袴之藏,嚬笑之愛,欲其愼賞罰也,觀此二事,亦足有爲,而不能愼終如始,高門之作,乃在歲旱之時,此屈宜臼之所以爲歎者也。伏願此等處,益加省察焉。上曰,閣臣讀之。有薰讀自當今之時,至三十七年,上曰,止之,文義陳之。有薰曰,宋蘇軾有言曰,秦之爲從也,合天下之異以爲同,聯六姓之疎以爲親,誠事之甚難者云,當是時,秦人竝呑之勢已形,六國之君,不能如孟子所謂行仁政得民心,以撻堅甲利兵而爲目前救急之計,不能思深謀遠慮者,亦可歎也。惜乎,秦以捭闔之說,從六君,而天下大勢,利害所在,亦不能深言之者,徒竊一身之富貴而已。非眞能爲六國也,蓋合從連衡之事,此所以君子羞之,伏願殿下,以行仁政得民心,爲長久之計焉。上曰,參贊官讀之。輔根讀自燕易王,至代魏取陜,上曰,止之,文義陳之。輔根曰,臣則別無仰陳之文義矣。上掩卷,敬澤起伏奏曰,臣以本館事,有所仰達者矣。翰林召試被選人,間月付職,自是古規,而若値左右史不備之時,則翌月付職,亦多已例,檢閣當次人金益文,令該曹口傳單付,牌招入直,何如?上曰,依爲之。又所啓,時政記纂修事緊,檢閱當次人金益文付職後,使之署前行公,何如?上曰,依爲之。
上在昌德宮。停常參·經筵。
李根友,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金輔根啓曰,明日常參·經筵,取稟。傳曰,停。
洪祐喆啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
李根友啓曰,右副〈承旨〉洪說謨,同副承旨洪祐喆,今日不爲仕進,竝卽牌招,何如?傳曰,允。
傳于李根友曰,左承旨許遞,前望單子入之。
承旨前望單子入之,趙秉憲落點。
李根友啓曰,新除授右承旨趙秉憲,卽爲牌招,何如?傳曰,允。
傳于洪祐喆曰,當該承旨推考。
持平金羽休,校理林肯洙,正言孟明淳,修撰朴來萬等啓曰,請書九,亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分矣,勿煩。
持平金羽休,正言孟明淳等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬亟施孥戮之典焉。措辭見上請物故罪人陽淳亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上請古今島安置罪人紀淵,亟令王府,設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
持平金羽休啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上新除授大司憲閔致成,時在京畿驪州地,請斯速乘馹上來事,下諭。答府曰,不允。下諭事,依啓。
正言孟明淳啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
以大司諫權大肯,司諫李光載,獻納朴心壽,正言李魯確,執義李殷相,掌令曺相振·金,持平洪在重牌不進罷職傳旨,傳于洪祐喆曰,只推。
以右副承旨洪說謨牌不進罷職傳旨,傳于洪祐喆曰,只推。
以右承旨趙秉憲牌不進罷職傳旨,傳于洪祐喆曰,只推。
兵曹,以白殷鎭爲摠戎中軍。
上在昌德宮。停常參·經筵。
洪說謨啓曰,明日再明日,崇陵忌辰祭齋戒正日,三明日·初七日,溫陵忌辰祭齋戒正日,初八日·初九日,長陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
洪祐喆啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
鄭基一啓曰,右承旨趙秉憲,今日不爲仕進,卽爲牌招何如?傳曰,允。
執義李殷相,獻納朴心壽,校理林肯壽,修撰朴來萬等啓曰,請書九,亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分矣,勿煩。
執義李殷相,獻納朴心壽等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請永喆,更爲設鞫嚴問,期於得情,夬正典刑。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請楸子島安置罪人時煥,更令王府,嚴鞫得情,夬正典刑。措辭見上請物故罪人鼎元諸子,亟施散配之典。措辭見上請追奪罪人魯敬,亟施孥戮之典焉。措辭見上請物故罪人陽淳亟施孥戮之典。措辭見上請大靜縣圍籬安置罪人正喜,亟令王府,更爲設鞫,夬正典刑。措辭見上請古今島安置罪人紀淵,亟令王府,設鞫得情,夬正典刑。措辭見上答兩司曰,不允。金鼎元諸子事,不允。魯敬事,勿煩。陽淳事,勿煩。正喜事,勿煩。紀淵事,已有處分矣,勿煩。
執義李殷相啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬施典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
獻納朴心壽啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
以大司諫權大肯,司諫李光載,正言孟明淳·李魯確,掌令曺相振·金,持平金羽休·洪在重牌不進罷職傳旨,傳于洪祐喆曰,只推。
以右承旨趙秉憲牌不進罷職傳旨,傳于洪祐喆曰,只推。
上在昌德宮。停常參·經筵。
洪說謨啓曰,明日召對,取稟。傳曰,停。
又啓曰,大司憲閔致成在外,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
又啓曰,行都承旨鄭基一,右承旨趙秉憲,左副承旨金輔根不爲仕進,左承旨李根友,同副承旨洪祐喆式暇,院中只有臣一人,伴直無人。左副承旨金輔根,所當牌招,而拘於廳規,不得請牌,何以爲之?敢稟。傳曰,牌招,式暇承旨竝許遞,前望單子入之。
以左副承旨金輔根牌不進罷職傳旨,傳于洪說謨曰,只推。
洪說謨啓曰,左副承旨金輔根牌不進,伴直無人,右承旨趙秉憲,所當牌招,而拘於廳規,不得請牌,何以爲之?敢稟。傳曰,牌招。
以右承旨趙秉憲牌不進罷職傳旨,傳于洪說謨曰,只推。
承旨前望單子入之,尹致秀·李源庚落點。
洪說謨啓曰,右承旨趙秉憲牌不進,伴直無人,右副承旨金輔根,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以右副承旨金輔根再牌不進罷職傳旨,傳于洪說謨曰,只推。
洪說謨,以吏曹言啓曰,今番歲抄中,前長湍府使李玄大,前龍仁縣令李鍾允,當入於被謫蒙放及罷職秩,而義禁府移文,初不竝擧,以致見漏於歲抄中,臣之矇然不察之失,不勝惶恐,而李玄大·李鍾允罪名單子,更爲書入之意,敢啓。傳曰,知道。
又以漢城府言啓曰,拯活人十五名以上者,抄啓事,曾有定式矣。卽接西部都事金炳皐所報,則以爲,今十月二十四日五日,大雨暴霔,江水漲溢,沙村里契·粟島契·黑石里契全村民戶,盡爲漂沒,屢百人命,將至溺死之境,而沙村里契良人張漢寧·池有瓊,折衝李德裕,嘉善韓喜驥,良人玉連爀,嘉善金熙祖,栗島契良人朴昌秀,前僉使金重炫,嘉義鄭仁重,良人金命孫,折衝朴厚格,黑石里契良人獨孤悌,嘉義張忠煥,良人張性煥,折衝金尙呂等十五人,自辦船隻,突入風浪,拯活人命,或爲三十一二名,或爲四十三四名。南部令安泳所報,則箭串一契·二契·中契,瓦署沙村里契,十月二十四五日之大雨暴霔,巨浸忽漲,四契民戶,盡爲漂沒,屢千人命,幾至溺死,而箭串一契良人李寬奎,出身金啓弘,良人李孝得·洪履恒·朴宗簡,嘉義崔宗厚,良人李俊培,二契良人金昌福·孫命郁,折衝池景鄰,良人崔鎭起,出身崔亨晉,良人金鎭光,中契良人金弘吉,前別將金明厚,良人林彦信,出身韓順喆,瓦署沙村里契良人金麟燦·李仁植,出身任齊億,折衝趙龍雲·安錫玄等二十二人,各持船隻,冒風突入,拯救人命,各爲二十七八名,或爲三十一二名。北部令李淇錫所報,則鵂巖里·汝矣島·合井里契,十月二十四五日之大雨暴霔,江水漲溢,三契民戶,盡爲漂渰,屢百人命,幾至溺死,而鵂巖里契良人崔永輪·洪履疇,前萬戶李寅和,汝矣島契良人李日華,出身梁命允,合井里契前萬戶文啓英,出身金柱漢,前萬戶李潤培,良人元亨,出身毛重碩·桂顯蓍等十一人,持船突入,拯活人命,各爲三十一二名之多云。故更加査實,則果如各部所報矣。激勸之道,宜有褒賞之典,令該曹稟處,何如?傳曰,允。
上在昌德宮。停常參·經筵。
藥房提調趙秉鉉,副提調洪說謨啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪說謨啓曰,明日召對,取稟。傳曰,停。
尹致秀啓曰,大司憲閔致成在外,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,卽見刑曹坐不坐單子,則連三日無緣不坐,詞訟劇地,委屬可悶,當該堂上推考,何如?傳曰,允。
左副承旨尹致秀,右副承旨金輔根,同副承旨洪說謨等啓曰,臣等卽伏見大王大妃殿諺敎下者,有楸子島安置罪人時煥,以年前成命,卽爲放送之命矣。臣等相顧愕貽,繼之以憂惋。噫,彼時煥,罪犯何如,關係何如?托以言事,投呈一疏,旨意閃忽,包藏陰祕,及就鞫獄,恃頑抵賴,竟未得情,酌處遽降,輿論尙沸,年前成命之下,大臣三司,迭請反汗,尙不敢擧行者,可見公憤之愈久愈激。又有此萬萬非常之特旨,今若諉諸年久,遽議全釋,則將何以折奸萌而嚴隄防乎?臣等職添惟允,義難泯默,玆敢相率仰籲,伏願殿下,亟稟東朝,卽賜收還,千萬顒祝,惶恐敢啓。答曰,姜時煥事,東朝處分,出於好生之大德,其在將順之道,何敢不仰體乎?況年前傳敎,政院旣已頒布,則今此爭執,未知何故,爾等無復煩聽,卽爲頒布。
左副承旨尹致秀,同副承旨洪說謨等啓曰,臣等聯陳繳還之義,仰冀允兪之音,及伏奉批旨,不惟不許,乃以年前傳敎,旣已頒布,今此爭執,未知何故爲敎,臣等尤不勝憂歎抑鬱之至。年前頒布,迫於嚴命,而臺啓尙在,王府不得擧行,此亶出於隄防之莫嚴,公議之莫遏也。絲綸一布,中外滋惑,臣等所以不避瀆擾。又敢覆難,伏乞仰稟東朝,亟收時煥特放之命焉,惶恐敢啓。答曰,又此爭執,誠不知何故,不必更煩,卽速頒布。
以全羅監司李穆淵狀啓,古阜郡守李奎淵,受由上京,謂有身病,終不還任,不得已罷黜事,傳于洪說謨曰,令該曹口傳擇差,不多日內下送。
吏曹口傳政事,以金敬鎭爲古阜郡守。
兵曹口傳政事,副護軍單洪祐喆。
尹致秀,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
奉朝賀南公轍,領府事李相璜,判府事朴宗薰,右議政趙寅永等箚曰,伏以臣等,卽伏聞東朝下敎,有島置罪人時煥宥釋,依年前成命擧行事,出納之地,至請反汗,而不惟不賜允從,乃反督之責之,辭旨轉嚴,臣等相顧愕貽,茫然失圖。臣等雖愚騃,豈不仰揣我慈聖殿下好生之德,無物不遂,欲其迷頑之化赤子,幽陰之遍陽春,而第彼時煥,是何等罪人也?干犯莫重,關係至嚴,字句自歸於悖慢,指意莫掩於怨懟,揆以王章,三尺難逃,鞫未得情,輿憤尙鬱,雖以天地包容之量,使之假息島中,豈可以年數稍久,遽加全宥,有若尋常過失之雜犯而然,更申已寢之命,大拂莫遏之論乎?隄防由是而陵夷,綱紀由是而隳壞,將有不可復振之勢,實非細故也。憂惋之至,未暇縷陳,忙聯短籲,冒瀆崇聽,伏願殿下,淵然深思,仰稟東朝,亟賜收還焉。取進止。答曰,省箚具悉卿等之懇。卿等不見院議之批乎?仰認慈敎之深存斟量,何可不承順乎?以卿等老成,亦當有諒之者,望卿等毋復爭執。仍傳于洪說謨曰,此批答,遣史官傳諭于時原任大臣。
副校理沈承澤,副修撰洪翼燮等箚曰,伏以臣等,卽伏見院議啓辭批旨下者,始知有島置罪人時煥放送之命,相顧愕貽,繼之以憂嘆之至。噫,彼時煥,罪犯何如,關係何如?假托進言之疏,暗售譸張之計,旨意閃忽,包藏陰祕,及其就鞫,盤覈未竟,恩貸旋降,勘律只施島置,輿情尙此齎憤,至於年前成命之下,大臣臺閣,迭請反汗者,可見公議之愈久而莫遏也。今又有萬萬非常之處分,慈敎雖出於好生,隄防從此而虧壞,寧不凜然寒心哉?臣等職忝論思,泯默不得,玆敢聯陳短箚,伏乞聖明,仰稟東朝,亟賜收還,以重王綱,以嚴刑政焉。取進止。答曰,省箚具悉。已諭於相箚之批矣。
上在昌德宮。停常參·經筵。
王大妃殿誕日,大殿·大王大妃殿,內閣·政院·玉堂·朝廷二品以上·六曹堂上口傳問安。答曰,知道。王大妃殿,內閣·政院·玉堂·朝廷二品以上·六曹堂上單子問安。答曰,知道。中宮殿,內閣·政院·玉堂·朝廷二品以上·六曹堂上口傳問安。答曰,知道。
鄭基一啓曰,明日召對,取稟。傳曰,停。
行都承旨鄭基一,左承旨李源庚,左副承旨尹致秀,右副承旨金輔根,同副承旨洪說謨等啓曰,臣等以島置罪人時煥特放事,昨日再陳繳還之義,冀蒙允兪之音,批旨荐降,諭之以不必更煩,飭之以卽速頒布,臣等愕貽憂憤,轉益抑鬱。此若有一分可以奉承者,則何敢屢煩而不止,甘自歸於沮格命令之科哉?莫嚴者懲討也,莫重者隄防也。臣等職忝惟允,目見懲討不嚴,隄防漸壞,不思所以匡救乎?玆敢不避瀆擾,更此申籲,伏乞亟稟東朝,還寢成命焉,惶恐敢啓。答曰,慈敎又下,卽速頒布。
大王大妃殿傳于李源庚曰,年前成命,旣已頒布,則課日瀆擾,有若角勝者,揆以事體,極爲可駭。若以此事更煩,則予亦豈無處之之道。
大王大妃殿以承傳色口傳下敎曰,若以此事更煩,則當嚴處矣。
傳于鄭基一曰,同副承旨許遞,前望單子入之。
大王大妃殿傳于李源庚曰,姜時煥之疏,予則以爲本不足深究,而當初聲討,旣以語犯莫重,故雖不得不至於設鞫,竟無可得之情矣。再昨春放送之命,予意有在,以臺啓方張,金吾不得擧行,今則歲年愈久,而命令因以壅閼,大違事體,且予於此事,終不犂然於爭執之論,期於宥釋乃已者,實予苦心,豈無所斟量而然?楸子島安置罪人姜時煥,以年前成命,令政院嚴飭王府,卽爲放送。
承旨前望單子入之,金大根落點。
李源庚啓曰,臣與同副承旨洪說謨伴直矣,纔已許遞出去矣。伴直無人,右副承旨金輔根,卽爲牌招,何如?傳曰,允。
大司諫權大肯,執義李殷相,司諫李光載,掌令曺相振·金,持平金羽休·洪在重,獻納朴心壽,正言孟明淳·李魯確等箚曰,伏以臣等,卽伏見院議啓辭批旨下者,有楸子島安置罪人時煥宥釋之命,臣等愕然失圖,繼以憂歎,不意聖明之世,有此萬萬非常之擧也。噫,彼時煥之負犯干係,前後疏啓,臚列已盡,而外托言事,內懷叵測,鞫獄之盤覈未竟,島置之勘律太輕。王章未克夬伸,輿情尙今沸鬱,年前特宥之時,大僚連爲爭執,王府不敢奉承,公議大可見矣。今玆慈殿特敎,亶出於好生之盛德,臣等豈不仰認,而以若干犯之至重,有如輕罪之薄竄,乃以年久而遽議全釋,則義理由是而益晦,隄防由是而益壞,寧不凜然而可懼也哉?向時成命,尙不擧行,則在今反汗之請,宜無異同,伏願殿下,淵然深思,仰稟東朝,亟寢時煥放釋之命,以爲壹民志而靖世道焉。取進止。答曰,省箚具悉。已諭於相箚之批矣。
上在昌德宮。停常參·經筵。
金大根啓曰,明日召對,取稟。傳曰,停。
李源庚啓曰,來十一日,朝參日次矣,敢稟。傳曰,停。
尹致秀啓曰,大司憲閔致成在外,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
注書徐相敎病,代以金儀表爲假注書。
傳于李源庚曰,傳香承旨馳詣受香所,奉審摘奸以來。
傳于金大根曰,左副承旨許遞,前望單子入之。
承旨前望單子入之,洪羲錫落點。
金大根啓曰,新除授承旨洪羲錫,方在罷散中,何以爲之?敢稟。傳曰,敍用。
又啓曰,新除授右副承旨洪羲錫,卽爲牌招,何如?傳曰,允。
以右副承旨洪羲錫牌不進罷職傳旨,傳于尹致秀曰,只推。
以慶尙監司洪在喆狀啓固城縣民家失火事,傳于尹致秀曰,聞甚矜惻,元恤典外,別加顧助,結構奠接之方,廟堂措辭,分付。
李源庚,以兵曹言啓曰,內禁衛將柳相鎬,五衛將李一兢,景福宮衛將曺恔振,慶熙宮衛將朴順喆,俱以病難供職,呈狀乞遞,五衛將李寅熙前任忠州營將,李熙鳳前任公州營將,朴熙聖前任洪州營將,洪翼謨前任順天營將,趙存兢前任淸州營將,忠翊衛將曺栢承前任尙州營將,忠壯衛將趙永符前任慶尙監營中軍,俱在任所,上來間該廳番次苟艱云,竝改差,何如?傳曰,允。
又以都摠府言啓曰,副摠管沈漢永,以御營中軍,本營諸將官射會監試事,南別營晝仕出去之意,敢啓。傳曰,知道。
尹致秀,以義禁府言啓曰,楸子島安置罪人姜時煥,卽爲放送事,承傳啓下矣。時煥罪名至重,臺啓方張,臣府例不得擧行之意,敢啓。傳曰,知道。
上在昌德宮。停常參·經筵。
金大根啓曰,明日召對,取稟。傳曰,停。
尹致秀啓曰,大司憲閔致成在外,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
金大根啓曰,右承旨李源庚,同副承旨金輔根,今日不爲仕進,竝卽牌招,何如?傳曰,允。
傳于尹致秀曰,中官文學一,咸鏡道慶興府定配。
以右承旨李源庚,同副承旨金輔根牌不進罷職傳旨,傳于尹致秀曰,只推。
尹致秀,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以義禁府言啓曰,中官文學一,咸鏡道慶興府定配事,承傳啓下矣。文學一,咸鏡道慶興府定配,而以承傳內辭意具罪目,依例發遣府書吏,押送配所,何如?傳曰,允。
上在昌德宮。停常參·經筵。
洪羲錫啓曰,明日常參·經筵,取稟。傳曰,停。
尹致秀啓曰,大司憲閔致成在外,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
李源庚啓曰,同副承旨金輔根,今日不爲仕進,卽爲牌招何如?傳曰,允。
傳于李源庚曰,同副承旨許遞,前望單子入之。
以同副承旨金輔根牌不進罷職傳旨,傳于洪羲錫曰,只推。
承旨前望單子入之,成原默落點。
李源庚啓曰,新除授同副承旨成原默,卽爲牌招,何如?傳曰,允。
傳于李源庚曰,吏兵批歲抄點下者,依例捧傳旨。
以同副承旨成原默牌不進罷職傳旨,傳于洪羲錫曰,只推。
洪羲錫,以吏曹言啓曰,成均館博士李澤,除拜過限未肅拜,係是三館參下,依例罷職,何如?傳曰,允。
上在昌德宮。停常參·經筵。
藥房提調趙秉鉉,副提調鄭基一啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
鄭基一啓曰,明日常參·經筵,取稟。傳曰,停。
尹致秀啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
鄭基一啓曰,同副承旨成原默,今日不爲仕進,卽爲牌招,何如?傳曰,允。
李源庚啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
尹致秀啓曰,卽者刑曹郞廳來言,燈燭房照羅赤方得聲,景福殿軍士李興根,嚴刑島配事命下,而判書宋冕載未肅拜,參判趙斗淳在外,參議朴齊明有身病,不得擧行云。判書·參議,竝卽牌招,何如?傳曰,允。
又啓曰,刑曹判書宋冕載,參議朴齊明牌不進,推考傳旨及罷職傳旨,今方捧入,而開坐命下之後,如是違牌,事甚未安。判書更爲牌招,何如?傳曰,允。參議只推,一體牌招,如有違牌,勿爲呼望。
傳于成原默曰,吏曹參判有闕之代,前望單子入之。
吏曹參判前望單子入之,李景在落點。
尹致秀啓曰,大司憲閔致成在外,執義李殷相,掌令曺相振·金,持平金羽休·洪在重牌不進,監察茶時之意,敢啓。傳曰,知道。
以大司諫權大肯,司諫李光載,獻納朴心壽,正言孟明淳·李魯確,執義李殷相,掌令曺相振·金,持平金羽休·洪在重牌不進罷職傳旨,傳于尹致秀曰,只推。
李源庚,以都摠府言啓曰,副摠管白殷鎭,以摠戎中軍,本營諸將官射會監試事,訓鍊院晝仕出去之意,敢啓。傳曰,知道。
尹致秀,以刑曹言啓曰,謹依下敎,燈燭房照羅赤方得聲,景福殿軍士李興根,各嚴刑一次後,得聲全羅道康津縣古今島,興根珍島郡金甲島,絶島定配所,竝卽押送之意,敢啓。傳曰,知道。
又以刑曹言啓曰,卽接黃海前監司趙斗淳文移,則長淵縣徒三年定配罪人車鵬洛,限滿云矣。取考曹上配案,則鵬洛,以操切殘民罪,丁酉十二月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
吏曹參判李敦榮疏曰,伏以臣,冒據見職,居然三朔于玆。雖曰佐貳之責,異於長堂之專,有通擬則未嘗非與聞,値事會則時不免代斲,其任之不輕如此,臣何嘗萬一近似於是哉?始焉逋違,奉有飭命,則不得不進,繼而呼籲,未蒙恩諒,則不敢更瀆,因仍盤礴,式至於今。然不衷之媿,匪分之懼,恒切于中,未嘗敢一日忘去。且臣素賦脆弱,不齒恒人,而重有奇疾,源委甚深,血路妄行,不循經絡,姑而喘急而吐咯,從以氣逆而噴射,小寒熱則加,小勞煩則劇,有時乎醫不暇尋,而方不及檢,墨瀋鹽屑,恒置左右,以爲救急備豫之需,一月之間,如是者不止旬日計耳。近因冬候不適,證祟越添,痰格而呼吸尤促,火升而頭目俱暈,如漚如沸,若不能須臾,目下貌樣,危綴到此,況値政月,曹坐頻因,彈束奔奏,有非可論。臣若以逋傲爲課,則甘犯瘝曠之罪,又欲勉强自力,則不無顚仆之慮,百爾思量,惟有疾聲之呼,冀倖於仁覆之天而已。玆敢畢臚病實,仰干崇聽,伏乞聖慈,俯賜鑑察,曲垂矜諒,將臣吏曹參判之任,亟許遞改,俾伸公私焉,臣無任云云。答曰,省疏具悉。所請依施。
上在昌德宮。停常參·經筵。
李源庚,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
成原默啓曰,明日常參·經筵,取稟。傳曰,停。
李源庚啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于李源庚曰,秋判疏批已下,自政院嚴飭牌招,捧肅單以入。
李源庚啓曰,刑曹判書宋冕載,嚴飭之下,謂有情勢,奉牌闕外,無意承膺,事體所在,誠極未安,推考,何如?傳曰,允。
又啓曰,刑曹判書宋冕載,屢度嚴飭之下,謂有情勢,一向奉牌,終不承膺,事體所在,萬萬未安,從重推考,何如?傳曰,允。招致啓板前,問啓以入。
傳于李源庚曰,問啓置之,肅單捧入。
李源庚啓曰,大司憲閔致成在外,執義李殷相,掌令曺相振·金,持平金羽休·洪在重牌不進,監察茶時之意,敢啓。傳曰,知道。
以大司諫權大肯,司諫李光載,獻納朴心壽,正言孟明淳·李魯確,執義李殷相,掌令曺相振·金,持平金羽休·洪在重牌不進罷職傳旨,傳于李源庚曰,只推。
成原默,以吏曹言啓曰,成均館典籍魏鍾善·李亨泰,除拜過限未肅拜,竝改差,何如?傳曰,允。
又以社稷署言啓曰,卽者守僕來告內,去夜初更,有中虎一頭,越墻而入,橫行署內,巡警軍輩合力驅逐,開東時纔逐出墻外云。莫重之地,萬萬驚悚,亦不無來後之慮,不可仍置,分付字內軍門,發送善放砲手,每夜周察附近處,期於捉得之地,何如?傳曰,允。
李源庚,以義禁府言啓曰,卽接三水前府使朴元植戶奴呈狀,則其上典,自任所,身病極重,屢朔辛苦之中,伏承拿處之命,寸寸前進,中路病勢添劇,今到待命所,而方在待變之境云。故使月令醫員趙行儀看審,則四肢不能運動,言語不通,果有頃刻垂盡之形云。待其少差,拿囚捧供,何如?傳曰,允。
刑曹判書宋冕載疏曰,伏以臣,卽大質已虧之物耳。黥劓滿面,滓穢遍體,雖鄕黨州里之間,尙無以强顔對人,況敢冒廁於淸朝士夫之列乎?迺蒙聖度天大,曲遂萬物,必欲拔之坑坎,措諸衽席,屢煩恩命,昭晰而拂拭之,有若噓溫於死灰,傅肉於枯骨,山海崇深,不足以喩此恩造。臣雖冥頑,尙具一段彝性,何敢輒辭慢傲,自甘辜負,而顧臣所處,鐵限在前,轉動無路,言者於臣,本無怨惡,其必含血噀人,甘心於臣者,左右思惟,理難究詰。然集天下至醜之目,加之於臣,無異街巷之酗詈,遭罹之慘,終古何限,而從未有如臣比者,臣旣齒暮顚禿,跡又冥升,忝在上大夫之列,顧不欲呶呶,上下若相對辨,重傷事面,而苟求其由,諒亦有以,苟使臣存量入之戒,守知止之訓,早知所以自處,則人之爲言,寧有是也?負乘之寇,冥墑之躓,由臣自取,尙誰怨尤,臣所以拊躬自悼,寧欲無生者,緣臣不肖,辱家門而累朝廷,萬萬非洗濯之所能淸也。前此艮劃,是豈臣全昧分義而然哉?實有萬不得已者存焉耳。今臣株守之諒,惟在於自靖二字,雖呼牌路阻,而冒昧蠢動,斷無是望。玆敢疾聲仰籲,伏乞聖慈,諒臣情之至苦,念大防之難越,將臣見職,亟賜鐫改,申命刋臣名於選籍,仍治臣蹇遭之罪,以肅朝綱,俾伸私義焉,臣無任云云。答曰,省疏具悉。人言雖不足責,一申則不可已也。至於更引,誠過矣,況卿老成乎?卽爲入來肅命。
上在昌德宮。停常參·經筵。
鄭基一啓曰,明日乃是小寒,自明日日暖間,視事頉稟之意,敢啓。傳曰,知道。
又啓曰,明日召對,取稟。傳曰,停。
洪羲錫啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
鄭基一啓曰,左承旨金大根,左副承旨尹致秀,今日不爲仕進,竝卽牌招,何如?傳曰,允。
傳于鄭基一曰,直閣徐有薰馳詣顯隆園,奉審摘奸,仍詣健陵·華寧殿,一體奉審以來。
以左承旨金大根,左副承旨尹致秀牌不進罷職傳旨,傳于洪羲錫曰,只推。
洪羲錫啓曰,明日傳香,禮房承旨當爲齋宿,左承旨金大根,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
以左承旨金大根再牌不進罷職傳旨,傳于洪羲錫曰,只推。
掌令金,校理李正履,正言李魯確,副修撰李垿等啓曰,請書九,亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分矣,勿煩。
掌令金,正言李魯確等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請放逐鄕里罪人李鶴秀,設鞫得情,夬正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,夬正典刑。措辭見上兩司合啓中永喆事,物故停啓,時煥事,鼎元諸子事,停啓。答兩司曰,不允。魯敬事,勿煩。陽淳事,勿煩。紀淵事,已有處分矣,勿煩。
掌令金啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
正言李魯確啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
以大司諫權大肯,司諫李光載,獻納朴心壽,正言孟明淳,執義李殷相,掌令曺相振,持平金羽休·洪在重牌不進罷職傳旨,傳于成原默曰,只推。
傳于成原默曰,中官宋希哲,羅州牧黑山島定配。
傳于成原默曰,日寒如此,輕囚放釋。
成原默啓曰,臣原默,敬奉聖敎,馳往義禁府,取考囚徒案,則無時囚。故仍詣典獄署,取閱囚徒案,則結案罪人四名,殺獄罪人二十一名,御寶僞造罪人一名,曆書僞造罪人一名,印信僞造罪人二名,殺獄干犯罪人一名,田稅乾沒罪人二名,宮納乾沒罪人二名,僞踏印信罪人一名,係是重囚故仍囚,其餘潛屠·毆打·他矣錢不報,各司直囚罪人洪秉斗·張順昌·鄭德宗·李雄仁·李化甫·奴盛萬·金秀命·高得明·張秀汲·崔好甲·李玉伊·車雲行·申德圭·申丁丑·李奎煥·洪仁豊·崔致明·朴大福·嚴景祿·金鎭球等二十名,係是輕囚。故竝依傳敎放送之意,敢啓。傳曰,知道。
傳于成原默曰,日寒如此,內外各營入直軍兵及各門守門軍薄衣與流丐,摘奸以來。
宣傳官白樂贊書啓,臣於本月十二日辰時量,以衣薄摘奸事,敬奉承政院所下傳敎,自通化門至永肅門,闕內各所入直軍兵及各門入直騎兵等,一一詳察是白乎則,各其所着,厚薄差殊,專賴周衣,足以禦寒是白乎矣,其中最甚薄着,見甚矜憐者,這這抄出役姓名,後錄于左是白齊。曜金門禮山騎兵金世學·崔得行·朴一吉,高陽騎兵安元吉,敦化門·高陽騎兵朴五孫,原州騎兵池明甲,禮山騎兵崔順達,連川騎兵倉德化,公州騎兵崔宗植,沔川騎兵徐宅修·金長淵,丹鳳門·南陽騎兵金伯淳·車用汲,麻田騎兵金三世·閔萬喆·金岳同,公州騎兵崔宗雲,新溪騎兵申仁甲,宣仁門·公州騎兵林月孫·廉業伊·李命大·韓得伊,燕岐騎兵趙夫興,弘化門鴻山騎兵崔加仁同,松禾騎兵李所回,通化門·林川騎兵金斗成。傳曰,知道。薄衣軍衣資,令兵曹題給事,分付。
宣傳官李敏相書啓,臣於本月十二日辰時量,以衣薄與流丐摘奸事,敬奉承政院所下傳敎,馳往南營·西營·北營·龍虎營新營·禁衛營新營·訓鍊都監新營及肅靖門·彰義門·敦義門·昭義門·崇禮門,入直軍兵及各門守直軍等,一一詳察是白乎則,所着衣服,雖有厚薄之不齊,俱無呼寒之患是白乎乃,彰義門卜直軍金莫丁·朴在石,敦義門卜直軍李聖乭·金漢甲,昭義門卜直軍金昌祿·金奉甲,崇禮門卜直軍金三丁·林鎭玉等八名,薄着畏寒之狀,實爲矜惻是白遣,仍往南門外,流丐幕面面看審是白乎則,流丐二十七名,呼寒啼飢,景狀矜惻,故一一勞問後,雖一名無或逐出幕外之意,各別申飭於領首流丐處是白齊。傳曰,知道。守門軍薄衣,令該營題給,流丐空石與顧恤之方,令該廳題給事,分付。
宣傳官趙羲稷書啓,臣於本月十二日辰時量,以衣薄與流丐摘奸事,敬奉承政院所下傳敎,馳往南別營南倉火藥庫·南小營南倉火藥庫·下都監·東別營·御營廳新營·東營·集春營·廣智營及光熙門·五間水門·興仁之門·惠化門,入直軍兵及各門守直軍等,一一詳察是白乎則,所着衣服,雖有厚薄之不齊,俱無呼寒之患是白乎矣,光熙門卜直軍朴順男·金斗昇,興仁之門卜直軍李今福·奉守吉,惠化門卜直軍金尙祿·崔永福等六名,薄着畏寒之狀,實爲矜惻是白遣,仍往東部舟橋,流丐幕面面詳察是白乎則,流丐三十七名,呼寒啼飢,景狀矜惻,故一一勞問後,雖一名無或逐出幕外之意,各別申飭於領首流丐處是白遣,次往中部廣通橋上下幕是白乎則,上幕流丐五十名,下幕流丐四十二名,飢寒之狀,比諸舟橋流丐幕,別無差殊,故亦爲一體申飭是白齊。傳曰,知道。守門軍薄衣,令該營題給,流丐空石與顧恤之方,令該廳題給事,分付。
成原默,以吏曹言啓曰,今日本曹褒貶坐起時,堂上不可不備員,而參判李景在未肅拜,令政院卽爲牌招,以爲同參開坐之地,何如?傳曰,允。
又以訓鍊都監言啓曰,社稷署內,顯有虎患,令字內軍門,發送砲手,期於獵捉事,自本署草記,允下矣。今日爲始,本局善放砲手四十名,將校率領,另加搜捉,而亦令禁衛營·御營廳,竝力行獵,何如?傳曰,允。
又以禁衛營·御營廳言啓曰,社稷署內有虎患,令禁衛營·御營廳,竝力行獵事,自訓鍊都監,草記矣。善放砲手各四十名,將校率領,合力行獵之意,敢啓。傳曰,知道。
又以義禁府言啓曰,中官宋希哲,羅州牧黑山島定配事,承傳啓下矣。宋希哲,全羅道羅州牧黑山島定配,而以承傳內辭意,具罪目,依例發遣府書吏,押送配所,何如?傳曰,允。
刑曹啓目粘連,長湍府弑父罪人李昌錫,係是三省罪人,依法典移義禁府,發遣府都事拿來後,稟處,何如?啓依允。
上在昌德宮。停常參·經筵。
金大根啓曰,明日召對,取稟。傳曰,停。
尹致秀啓曰,合辭方張之時,兩司無詣臺之員,事甚未安,除在外外,呈告人員,竝卽牌招,何如?傳曰,允。
金大根啓曰,假注書金儀表,身病猝重,勢難察任,今姑改差,何如?傳曰,允。
假注書金儀表改差,代以李玄文爲假注書。
尹致秀啓曰,大司憲閔致成,下諭後過限不上來,依定式遞差傳旨及禁推傳旨捧入之意,敢啓。傳曰,知道。
以前大司憲閔致成禁推傳旨,傳于尹致秀曰,分揀。
尹致秀啓曰,大司憲未差,執義李殷相,掌令曺相振·金,持平金羽休·洪在重牌不進,監察茶時之意,敢啓。傳曰,知道。
以大司諫權大肯,司諫李光載,獻納朴心壽,正言孟明淳·李魯確,執義李殷相,掌令曺相振·金,持平金羽休·洪在重牌不進罷職傳旨,傳于尹致秀曰,只推。
金大根啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,李若愚落點。
尹致秀,以兵曹言啓曰,謹依薄衣摘奸宣傳官白樂贊書啓判下,闕內各門把守騎兵金世學等二十六名處,木各一疋,去核各二斤分給之意,敢啓。傳曰,知道。
又以訓鍊都監言啓曰,謹依宣傳官書啓判下,本局字內彰義門卜直金莫丁·朴在石,敦義門卜直李聖乭·金漢甲等處,各木綿一疋,去核二斤,考例以給之意,敢啓。傳曰,知道。
又以禁衛營言啓曰,謹依宣傳官書啓判下,本營字內崇禮門入直卜直金三丁·林鎭玉,昭義門入直卜直金昌祿·金奉甲等處,各木綿一疋,去核二斤題給之意,敢啓。傳曰,知道。
又以御營廳言啓曰,謹依傳敎,光熙門卜直朴順男·金斗昇,興仁之門卜直李今福·奉守吉,惠化門卜直金尙祿·崔永福處,各木綿一疋,去核二斤,考例以給之意,敢啓。傳曰,知道。
又以義禁府言啓曰,今十二月初六日承傳內,楸子島安置罪人姜時煥,卽爲放送事命下,而其時臺啓方張,不得擧行矣。今則臺啓已停,姜時煥,卽爲放送事,分付該道道臣之意,敢啓。傳曰,知道。
又以義禁府言啓曰,因京畿監司徐英淳啓本,刑曹回啓內,長湍府弑父罪人李昌錫,係是三省罪人,依法典移義禁府,發遣府都事拿來後稟處事,允下矣。李昌錫,方囚長湍府獄,依例發遣府都事拿來,何如?傳曰,允。
上在昌德宮。停常參·經筵。
金大根啓曰,明日召對,取稟。傳曰,停。
尹致秀啓曰,大司憲李若愚未肅拜,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
金大根啓曰,本院今秋冬等褒貶,當爲磨勘,而行都承旨鄭基一,不爲仕進,不得如例磨勘之意,敢啓。傳曰,知道。
又啓曰,右承旨李源庚,右副承旨洪羲錫,今日不爲仕進,竝卽牌招,何如?傳曰,允。
傳于金大根曰,禮房承旨馳詣宗廟·景慕宮,奉審摘奸以來。
李玄文在外,代以沈宜冕爲假注書。
傳于金大根曰,藥院提調許遞,前望單子入之。
內醫提調前望單子入之,金弘根落點。
以右承旨李源庚,右副承旨洪羲錫牌不進罷職傳旨,傳于金大根曰,只推。
金大根,以弘文館言啓曰,應敎未差,校理李正履差祭,副校理南秉哲內閣進,上番闕直,事甚未安。副應敎韓宓履,校理林肯洙,副校理沈承澤,竝卽牌招,以爲推移入直之地,何如?傳曰,允。
尹致秀,以兵曹言啓曰,五衛將鄭鶴濟,病難供職,呈狀乞遞,改差,何如?傳曰,允。
又以都摠府言啓曰,今日入直內三廳·武兼·禁軍及軍兵等,當爲中日習射技放,而顯隆園忌辰祭齋戒相値,不得設行之意,敢啓。傳曰,知道。
又以訓鍊都監·禁衛營·御營廳言啓曰,社稷署內有虎患,發送砲手,使之搜獵矣。今日三淸洞近處,小豹虎一頭捉得,故謹此封進,而將卒自各該營,考例施賞,仍爲行獵之意,敢啓。傳曰,知道。
又以刑曹言啓曰,卽接慶尙監司洪在喆文移,則慶山縣徒一年半定配罪人張景哲,限滿云矣。取考曹上配案,則景哲,以撥將遲滯狀啓任自坼封罪,己亥五月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
藥房提調金弘根,副提調鄭基一啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金大根啓曰,明日召對,取稟。傳曰,停。
李源庚啓曰,大司憲李若愚未肅拜,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而顯隆園忌辰祭正日相値,不得來會云矣,敢啓。傳曰,知道。
洪羲錫啓曰,卽伏見諸道今秋冬等褒貶啓本,則全羅監司李穆淵,平安監司金蘭淳,守令無一人居中居下,江原監司李光正,黃海監司趙斗淳,咸鏡監司鄭元容,無一人居下,殊無嚴明殿最之意,竝推考警責,何如?傳曰,允。
李源庚啓曰,卽伏見諸道今秋冬等褒貶啓本,則黃海水使吳顯文,全羅監司李穆淵,左水使李容鉉,右水使沈樂臣,慶尙監司洪在喆,左水使李明植,統制使李升權,南兵使朴潤榮,邊將無一人居中居下,江華留守徐箕淳,京畿水使李儒常,忠淸水使沈有祖,平安監司金蘭淳,北兵使尹禹鉉,無一人居下,殊無嚴明殿最之意,竝推考警責,何如?傳曰,允。
又啓曰,卽見刑曹坐不坐單子,則連三日無緣不坐,詞訟劇地,委屬可悶,當該堂上推考,何如?傳曰,允。
以忠淸監司金英淳狀啓,林川郡民家失火事,傳于李源庚曰,聞甚矜惻,元恤典外,別加顧助,結構奠接之方,廟堂措辭,分付。
以副應敎韓宓履,校理林肯洙,副校理沈承澤牌不進罷職傳旨,傳于洪羲錫曰,只推。
洪羲錫,以弘文館言啓曰,上番闕直,事甚未安,副應敎韓宓履,校理林肯洙,副校理沈承澤,旣有只推之命,與校理李正履,一體牌招,以爲推移入直之地,何如?傳曰,允。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
傳于洪羲錫曰,留院公事入之。
洪羲錫,以吏曹言啓曰,曹所屬宗簿寺·司饔院官員等,今秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以議政府右議政意啓曰,今庚子年秋冬等褒貶,當爲等第,而領議政·左議政未差,臣有故,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等,今庚子年秋冬等褒貶,當爲等第,而領中樞府事臣李相璜有身病,判中樞府事臣洪奭周在外未肅拜,判中樞府事臣朴宗薰有身病,限內不得磨勘之意,敢啓。傳曰,知道。
又以耆老所言啓曰,本所堂上,多有身病,無參坐之人,今庚子秋冬等褒貶,限內不得磨勘之意,敢啓。傳曰,知道。
又以忠勳府言啓曰,今庚子年秋冬等褒貶,當爲磨勘,而有司堂上完平君臣李鼎會有身病,限內不得爲之之意,敢啓。傳曰,知道。
又以敦寧府言啓曰,〈本〉府郞廳等,今秋冬等褒貶等第,當爲磨勘,而以領事趙萬永服制,不得爲之之意,敢啓。傳曰,知道。
又以儀賓府言啓曰,本府郞廳,今秋冬等褒貶等第,當爲磨勘,而永明尉臣洪顯周·東寧尉臣金賢根·昌寧尉臣金炳疇·南寧尉臣尹宜善,俱有身病,限內不得爲之之意,敢啓。傳曰,知道。
又以戶曹言啓曰,本曹所屬各司,今庚子秋冬等褒貶磨勘之際,長興庫啓本中,一字誤書,擦改之意,敢啓。傳曰,知道。
又以戶曹言啓曰,本曹郞廳及所屬各司官員,今庚子秋冬等褒貶,依前例磨鍊以入,而軍資監·內資寺·司䆃寺·司宰監,因都提調·提調有故,不得磨勘,去春夏等褒貶時,軍資監·司䆃寺·司宰監,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以戶曹言啓曰,今庚子秋冬等所屬各司褒貶啓本中,西部令朴邠壽,與參判臣李鼎臣,有內外從兄弟相避,故判書臣趙秉鉉,參議臣金遇明,同爲磨勘以入之意,敢啓。傳曰,知道。
又以宣惠廳都提調意啓曰,本廳郞廳等,今庚子秋冬等褒貶,當爲等第,而臣有故,限內不得磨勘之意,敢啓。傳曰,知道。
又以奎章閣言啓曰,本閣今庚子年秋冬等褒貶,當爲磨勘,而提學二員未差,不得擧行,外閣褒貶,亦不得爲之之意,敢啓。傳曰,知道。
又以弘文館提學意啓曰,今秋冬等本館褒貶,當爲等第磨勘,而以領館事不備,限內不得爲之之意,敢啓。傳曰,知道。
又以禮曹言啓曰,各陵殿園墓·本曹郞廳·四學童蒙敎官·通禮院·禮賓寺·典牲署·圖畫署官員等,今庚子年秋冬等褒貶等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·東西氷庫·東西活人署·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上,有故或不備,不得一時磨勘之意,敢啓。傳曰,知道。
又以禮曹言啓曰,今此所屬各司官員等褒貶時,綏陵參奉趙致淳,與參議臣金洙根,有應避之嫌,不得同議磨勘,別啓本以入之意,敢啓。傳曰,知道。
李源庚,以兵曹言啓曰,本曹今庚子年秋冬等褒貶等第,磨鍊以入,而曹所屬軍器寺·司僕寺·訓鍊院·典設司官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等,今庚子年秋冬等褒貶,當爲磨勘,而都摠管金賢根有身病,限內不得設行之意,敢啓。傳曰,知道。
又以訓鍊都監都提調意啓曰,本局從事官·禁訟參軍及諸將官等,今庚子年秋冬等褒貶,當爲等第,而都提調臣朴宗薰有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今庚子秋冬等褒貶,當爲等第,而臣寅永有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今庚子年秋冬等褒貶,當爲等第,而都提調臣李相璜有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳,今庚子年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以刑曹言啓曰,今秋冬等褒貶,當爲磨勘,而判書宋冕載有身病,限內不得磨勘以入之意,敢啓。傳曰,知道。
又以義禁府言啓曰,今秋冬等〈本〉府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
洪羲錫,以工曹言啓曰,本曹郞廳今庚子年秋冬等褒貶及屬司掌苑署·瓦署官員今庚子年秋冬等褒貶,合三度磨勘以入,而屬司尙衣院·繕工監·造紙署·典涓司今庚子年秋冬等褒貶,因各該司提調有故,限內不得磨勘,而尙衣院·繕工監·造紙署·典涓司去春夏等褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
李源庚,以義禁府言啓曰,弑父罪人李昌錫,今以拿囚矣。係是綱常,依法例三省推鞫,何如?傳曰,允。
傳于李源庚曰,同義禁有闕之代,前望單子入之。
同義禁前望單子入之,張敎根落點。
李源庚啓曰,三省推鞫,兩司當爲進參,未肅拜·呈告人員,竝卽牌招,以爲進參之地,何如?傳曰,允。
又啓曰,因義禁府草記,罪人李昌錫,三省推鞫事,允下矣。委官何大臣進去乎?敢稟。傳曰,朴判府事進去。
洪羲錫啓曰,卽者中樞府錄事來言,委官判府事朴宗薰有身病,不得進參云,何以爲之?敢稟。傳曰,李領府事進去。
上在昌德宮。停常參·經筵。
洪羲錫啓曰,明日召對,取稟。傳曰,停。
尹致秀啓曰,大司憲李若愚,執義李殷相,掌令曺相振·金,持平金羽休牌不進,持平洪在重推鞫進,監察茶時之意,敢啓。傳曰,知道。
又啓曰,同副承旨成原默,今日不爲仕進,卽爲牌招,何如?傳曰,允。
又啓曰,卽者中樞府錄事來言,委官領府事李相璜有身病,不得進參云,何以爲之?敢稟。傳曰,朴判府事進去。
尹致秀,以義禁府委官意啓曰,今此推鞫時,金吾堂上當爲備員,而同義禁李景在本職未肅拜,張敎根新除未肅拜,令政院竝卽牌招,以爲同參鞫坐之地,何如?傳曰,允。
義禁府問事郞廳,曺雲承·沈承澤。
尹致秀啓曰,臣致秀,三省推鞫進去,下直之意,敢啓。傳曰,知道。
以大司諫權大肯,司諫李光載,獻納朴心壽,正言李魯確,執義李殷相,掌令曺相振·金,持平金羽休牌不進罷職傳旨,傳于洪羲錫曰,只推。
以同副承旨成原默牌不進罷職傳旨,傳于洪羲錫曰,只推。
洪羲錫啓曰,行都承旨鄭基一,左承旨金大根,同副承旨成原默不爲仕進,右承旨李源庚須資出去,左副承旨尹致秀推鞫進去,院中只有臣一人,伴直無人。同副承旨成原默,旣有只推之命,更爲牌招,何如?傳曰,允。
以副應敎韓宓履,校理林肯洙·李正履,副校理沈承澤牌不進罷職傳旨,傳于洪羲錫曰,只推。
洪羲錫,以弘文館言啓曰,上番闕直,事甚未安,副應敎韓宓履,校理李正履·林肯洙,副校理沈承澤,旣有只推之命,竝卽牌招,以爲推移入直之地,何如?傳曰,允。
成原默,以都摠府言啓曰,副摠管白殷鎭,以訓鍊院都正,將鬼薦取才坐起進參事,南別營晝仕出去之意,敢啓。傳曰,知道。
又以兵曹言啓曰,拆見諸道褒貶啓本,則北兵使尹禹鉉啓本中,防垣萬戶金光翕,以做錯姑恕,益勉操束爲目,則宜置下考,而置諸中考,全羅右水使沈樂臣啓本中,蝟島僉使蔡時福,以可駭交征爲目,梨津萬戶田致沃,以事多糊塗,吏或售奸爲目,薪智島萬戶金繼豊,以鎭吏售奸,島民何辜爲目,則俱宜置中考,而置諸上考,殊無嚴明殿最之意,各該帥臣,竝推考警責。防垣萬戶金光翕,下考施行,蝟島僉使蔡時福,梨津萬戶田致沃,薪智島萬戶金繼豊,竝中考施行,何如?傳曰,允。
又以兵曹言啓曰,慶尙監司洪在喆狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才入格矢數·落仕年條·居住薦名,各其名下,懸註以入之意,敢啓。傳曰,知道。
又以兵曹言啓曰,嶺南別試武士,更爲試取事,草記允下後,以其本道入格技藝試取,則丹城閑良河範成,講書入格,義城出身金聲振,蔚山閑良許安得,慶州閑良金鼎宗·金成坤,俱未入格,未入格者,竝依例給糧下送,而在前抄上武士試取時能講者,閑良直赴會試,依判下擧行矣。今此入格河範成,別單書入之意,敢啓。傳曰,知道。
又以兵曹言啓曰,因平安監司金蘭淳狀啓,鐵箭武士平壤閑良金敬顔·李基權,兵使金煐狀啓,平壤出身朴敬淳,安州閑良李呂鏞,各其院長,率領齊到矣。臣進詣南別營更試,則抄上四人,俱未準入格,置之,何如?傳曰,允。
又以訓鍊都監·禁衛營·御營廳言啓曰,再昨日小豹虎一頭捉得後,昨日日暮時,白岳山西邊,小豹虎一頭,又爲捉得,故謹此封進,而將卒自該營,考例施賞,仍爲行獵之意,敢啓。傳曰,知道。
又以義禁府言啓曰,以中官宋希哲羅州牧黑山島定配草記,傳曰,海南縣定配事,命下矣。宋希哲,全羅道海南縣定配,而以承傳內辭意具罪目,依例發遣府書吏,押送配所,何如?傳曰,允。
罪人李昌錫,原情後仍捧遲晩。
罪人昌錫,捧結案。
義禁府罪人昌錫年二十二矣結案白等,矣身根脚段,父萬基,父矣父翊烈竝只故,母沈召史生存,母矣父鐫故白良乎,父母以胎生於京畿長湍府大位面羅浮里,隨父母長養,入籍居生是白乎旀,行凶節次段,矣身素性狂悖,因微事惹鬧後,稱病不出,則矣父以此言責矣母,至於曳出街上,故矣身迎入矣母,閉門牢拒矣父之際,以廣耳揮斫矣父額角,因以致命,旣不卽地自滅,末又脫身逃避,窮凶情節,古今所未有,天地所不容,萬剮猶輕,弑父的實遲晩的只罪,凌遲處死,決不待時亦爲白有臥乎等用良,昌錫段,不待時凌遲處死爲白臥乎事。
成原默,以義禁府言啓曰,弑父罪人昌錫照律單子,啓下矣。昌錫今當正刑,而夜未明,勿行死刑,載在法典,待明朝行刑,何如?傳曰,允。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限四貼煎入事,榻前下敎。
成原默啓曰,來二十一日,朝參日次矣,敢稟。傳曰,停。
洪羲錫啓曰,明日召對,取稟。傳曰,停。
成原默啓曰,大司憲李若愚未肅拜,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
又啓曰,左邊捕盜大將任聖皐,以武臣堂上朔試射試官,今方慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
以副應敎韓宓履,校理李正履·林肯洙,副校理沈承澤牌不進罷職傳旨,傳于洪羲錫曰,只推。
傳于成原默曰,此重臣貞亮之姿,淹雅之識,明達之材,更於何處得來?重以義同休戚,克趾先武,斷斷向國,勤勞久著,朝家所以倚重何如,而不幸病淹于家,自我不見,今幾年所,忽見逝單,予心之衋傷如此,況我東朝至切之恫乎?卒判敦寧金逌根家,東園副器一部輸送,元致賻外別致賻,令該曹優數輸送,成服日,遣承旨致祭。
傳于成原默曰,泗川縣定配罪人趙漢吉放送。
洪羲錫,以弘文館言啓曰,上番闕直,事甚未安,副應敎韓宓履,校理李正履·林肯洙,副校理沈承澤,旣有只推之命,竝卽牌招,以爲推移入直之地,何如?傳曰,允。
成原默,以兵曹言啓曰,今十二月十七日武臣堂上祿試射試官望,昨已受點,而停朝市相値,後日退行之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而大辟相値,不得設行之意,敢啓。傳曰,知道。
又以訓鍊都監·禁衛營·御營廳言啓曰,小豹虎二頭,捉得封進之後,遍加搜覓,更無虎跡,砲手等,姑爲撤還之意,敢啓。傳曰,知道。
又以義禁府言啓曰,弑父罪人昌錫,旣已承服正刑矣。其妻子女爲奴婢,破家瀦澤,降邑號罷守令等事,令各該司,捧承傳擧行,何如?傳曰,允。
上在昌德宮。停常參·經筵。
洪羲錫啓曰,明日召對,取稟。傳曰,停。
尹致秀啓曰,大司憲李若愚未肅拜,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
鄭基一啓曰,右承旨李源庚,今日不爲仕進,卽爲牌招,何如?傳曰,允。
成原默啓曰,卽者副修撰李垿,以其親病,陳疏徑出,原疏以停朝市,纔已退却矣。所當直捧禁推傳旨,而此與無端徑出有異,推考警責,何如?傳曰,允。
以右承旨李源庚牌不進罷職傳旨,傳于成原默曰,只推。
以副應敎韓宓履,校理李正履·林肯洙,副校理沈承澤牌不進罷職傳旨,傳于成原默曰,只推。
成原默啓曰,應敎未差,副校理南秉哲內閣進,副修撰李垿陳疏徑出,玉堂上下番俱空,事甚未安。副應敎韓宓履,校理李正履·林肯洙,副校理沈承澤,修撰兪象煥·朴來萬,副修撰洪翼燮,竝卽牌招,推移入直,何如?傳曰,允。
以副應敎韓宓履,校理李正履·林肯洙,副校理沈承澤,修撰兪象煥·朴來萬,副修撰洪翼燮牌不進罷職傳旨,傳于成原默曰,只推。
成原默,以吏曹言啓曰,因義禁府草記,弑父罪人昌錫,旣已承服正刑矣。其妻子女爲奴婢,破家瀦澤,降邑號罷守令等事,令各該司,捧承傳擧行事,允下矣。問于義禁府,則弑父罪人昌錫,居生於京畿長湍府云,而守令則勿罷事,曾有定奪矣。長湍府使,降爲縣監,何如?傳曰,允。
尹致秀,以備邊司言啓曰,有頉守令,多未出代,此時瘝仕,委屬可悶,政官,令政院待明朝牌招,開政差出,何如?傳曰,允。
又以義禁府言啓曰,泗川縣定配罪人趙漢吉放送事,承傳,啓下矣。趙漢吉放送事,分付該道道臣之意,敢啓。傳曰,知道。
上在昌德宮。停常參·經筵。
尹致秀啓曰,合辭許久闕啓,事甚未安,未肅拜·呈告人員,竝卽牌招,何如?傳曰,允。
鄭基一啓曰,右副承旨洪羲錫,今日不爲仕進,卽爲牌招,何如?傳曰,允。
金大根啓曰,卒判敦寧金逌根成服日,遣承旨致祭事,命下矣。何承旨進去乎?敢稟。傳曰,左承旨進去。
又啓曰,玉堂上下番俱空,事甚未安,副應敎韓宓履,校理李正履·林肯洙,副校理沈承澤,修撰兪象煥·朴來萬,副修撰洪翼燮,旣有只推之命,與副修撰李垿,一體牌招,推移入直,何如?傳曰,允。
大司憲李若愚啓曰,臣言議風采,本不近似於淸朝風憲之任,而除命忽下,召牌嚴臨,雖不得不章皇出肅,少伸叩謝之忱,而第臣於合啓中,有私義之難於冒參者,在前引避,輒蒙體諒,今臣處義,宜無異同,以此情悰,何可晏然於臺次乎?請命遞斥臣職。答曰,依啓。
以大司諫權大肯,司諫李光載,獻納朴心壽,正言孟明淳·李魯確,執義李殷相,掌令曺相振·金,持平金羽休·洪在重牌不進罷職傳旨,傳于尹致秀曰,只推。
以右副承旨洪羲錫牌不進罷職傳旨,傳于尹致秀曰,只推。
以副應敎韓宓履,校理李正履·林肯洙,副校理沈承澤,修撰兪象煥·朴來萬,副修撰李垿·洪翼燮牌不進罷職傳旨,傳于尹致秀曰,只推。
有政。吏批,判書洪敬謨進,參判李景在,參議金景善竝牌招不進,左承旨金大根進。啓曰,咸興判官,今當差出,而以營下劇邑,物衆地大,素稱難治,不可不擇差,他道有聲績未準限已準朔守令,竝擬何如?傳曰,允。以李敦榮爲右尹,任百經爲敦寧都正,李奎鉉爲同春秋,金用淳爲工曹正郞,李廣貞爲兵曹佐郞,朴宗琰爲濟用主簿,洪庭夏爲安陵參奉,沈能容爲金川郡守,尹致誠爲咸興判官,尹豫鎭爲金溝縣令,申淳爲谷城縣監,郭昌周·趙膺哲爲武烈祠參奉,奉常副奉事單邊亨淳,參奉單李晉錫,東完君單申命源,長湍縣監單柳昌根,降邑號事承傳。
兵批,判書李憲瑋病,參判鄭鴻慶病,參議金洛龍病,參知李是錬入直進,右承旨李源庚進,雙靑權管姜陽國,同知曺恔振,僉知洪翼謨·趙存兢·曺栢承,護軍閔致成·李敦榮·尹聲大·申命源,副護軍李根友·趙秉憲·金輔根·洪說謨·李祖榮·金在田·趙錫龜·朴長復·尹師殷·任泰瑛·李敏敎·李熙永·李行淳·孫承俊·成載韶·鄭貴龍,副司果黃惠宅,以上竝單付。
金大根啓曰,蔚山府使,今當差出,而本府以營下劇邑,物衆地大,素稱難治,不可不擇差,他道及同道未準限已準朔守令,竝擬,何如?傳曰,允。
吏批,再政。以宋啓柏爲司宰僉正,李東喬爲永禧殿令,李玄緖爲蔚山府使,尹宅鎬爲高山縣監。
兵批,再政。同知單朴順喆。
金大根啓曰,公州判官,今當差出,而本州以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
吏批,三政。以朴永元爲大司憲,朴長廩爲平市令,洪明燮爲公州判官。
兵批,三政。護軍李若愚。
傳于金大根曰,藥房提調許遞,今日政差出。
吏批,四政。以李嘉愚爲知敦寧,徐憙淳爲內醫提調,金淵根爲延安府使。
吏批,五政。以徐有喬爲錦山郡守。
以吏曹參議金景善牌不進罷職傳旨,傳于李源庚曰,只推。
傳于李源庚曰,全羅道康津縣薪智島定配罪人金光弼,順天府移配。
金大根,以吏批言啓曰,今日政廳,考見諸道褒貶啓本,則始興縣令李濟憲,以政或少柔,事無大謬爲目,眞寶縣監林孝謙,以盍察獄冤爲目,玄風縣監南尙敎,以太柔則廢爲目,黃山道察訪權憲八,以實非老聵爲目,沙斤道察訪安國鉉,以不至濫觴爲目,則俱宜置下考,而置諸中考,瑞山郡守李熙碩,以治欲尙嚴,先察吏奸爲目,迎日縣監李溟游,以屛容則善,恤民也可爲目,則俱宜置中考,而置諸上考,殊無嚴明殿最之意,三道道臣,竝推考警責,瑞山郡守李熙碩,始興縣令李濟憲,眞寶縣監林孝謙,玄風縣監南尙敎,黃山道察訪權憲八,沙斤道察訪安國鉉,竝罷黜,迎日縣監李溟游,中考施行,何如?傳曰,允。
成原默,以漢城府言啓曰,未婚男女,每年歲首書啓,成禮與否,趁歲末草記事,曾有定式矣。今春等未婚人書啓後,過婚形止,自各該部修成冊報來,故別單書入之意,敢啓。傳曰,知道。
李源庚,以兵曹言啓曰,今月二十二日,二內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以申義恒爲內禁將。
上在昌德宮。停常參·經筵。
藥房都提調趙寅永,提調徐憙淳,副提調鄭基一啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李源庚,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
尹致秀啓曰,合辭許久闕啓,事甚未安,未肅拜·呈告人員,竝卽牌招,何如?傳曰,允。
李源庚啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
鄭基一啓曰,右副承旨洪羲錫,同副承旨成原默,今日不爲仕進,竝卽牌招,何如?傳曰,允。
又啓曰,今十二月二十二日,都目政事爲之之意,敢啓。傳曰,知道。
金大根啓曰,臣以卒判敦寧金逌根家成服日,致祭進去,下直之意,敢啓。傳曰,知道。
又啓曰,玉堂上下番俱空,事甚未安,副應敎韓宓履,校理李正履·林肯洙,副校理沈承澤,修撰兪象煥·朴來萬,副修撰李垿·洪翼燮,旣有只推之命,竝卽牌招,推移入直,何如?傳曰,允。
尹致秀啓曰,行大司憲朴永元,執義李殷相,掌令曺相振·金,持平金羽休·洪在重牌不進,監察茶時之意,敢啓。傳曰,知道。
以大司諫權大肯,司諫李光載,獻納朴心壽,正言孟明淳·李魯確,執義李殷相,掌令曺相振·金,持平金羽休·洪在重牌不進罷職傳旨,傳于尹致秀曰,只推。
以同副承旨成原默牌不進罷職傳旨,傳于尹致秀曰,只推。
以副應敎韓宓履,校理李正履·林肯洙,副校理沈承澤,修撰兪象煥·朴來萬,副修撰李垿·洪翼燮牌不進罷職傳旨,傳于尹致秀曰,只推。
李源庚,以兵曹言啓曰,今十二月十七日武臣堂上祿試射,以後日退行事,草記,蒙允矣。今二十一日設行之意,敢啓。傳曰,知道。
尹致秀,以義禁府言啓曰,全羅道康津縣定配罪人金光,順天府移配事,承傳,啓下矣。金光,依前罪目,依例發遣府羅將,自康津縣薪智島執捉,仍令押送于新定配所,何如?傳曰,允。
吏曹參議金景善疏曰,伏以臣於見職,承乏重叨,今已帀月矣。始也亞歲趨班,未免夤緣而冒膺,間爲京察赴座,亦旣奔走而自效,因仍盤礴,遂至于此,是豈臣全沒羞恥,甘自放倒,謂參佐間於專斷,視宿趼恬若固有而然哉?誠以由中之懇,辭或未達,恐涉占便之嫌,體下之仁,微無不及,冀有曲遂之時,然而尸素之罪,實無所逃,淟涊之媿,如不自容,求解一念,恒切于中。況臣受氣脆綿,自幼善病,痰涎積聚,轉成貞痼,蓋其潮湧之極,關竅壅閉,則頭目爲之眩瞀,翕張之際,肚腹膨脹,則胸脅有若砭刺,重以胃氣漸削,飮噉輒致梗滯,心血燥澁,思慮不耐膠擾,每有寒暑勞動,必至委頓添劇,通計一月之間,其不病之日絶少,近因寒燠不適,外氣闖襲,諸般證形,一倍危劇。咳咯逬發,而氣息喘促,寒熱交作,而肢體麻疼,有時悶塞之甚,不省四到,暈昏欲絶,以此病狀,强策赴公,萬無其望,見今大政隔日,例將備員,臣欲坐犯違傲也,則義不敢出,欲勉强自力也,則實有顚仆之慮,惶隘轉甚,若添一病。玆不得不疾聲陳懇,仰瀆崇嚴,伏乞聖慈,俯垂矜諒,亟遞臣吏曹參議之任,以便公私,不勝大幸,臣無任云云。省疏具悉。爾其勿辭察職。
上在昌德宮。停常參·經筵。
尹致秀啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
又啓曰,同副承旨成原默,今日不爲仕進,卽爲牌招,何如?傳曰,允。
洪羲錫啓曰,知敦寧李嘉愚,右尹李敦榮,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。敦寧都正任百經,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
備忘記,黃海監司徐念淳下直,長弓一張,長箭一部賜給。
傳于成原默曰,來正月初一日陳賀,更以二三月間退定擇入。
洪羲錫啓曰,玉堂上下番俱空,事甚未安。副應敎韓宓履,校理李正履·林肯洙,副校理沈承澤,修撰兪象煥·朴來萬,副修撰李垿·洪翼燮,旣有只推之命,竝卽牌招,推移入直,何如?傳曰,允。
尹致秀啓曰,行大司憲朴永元,執義李殷相,掌令曺相振·金,持平金羽休·洪在重牌不進,監察茶時之意,敢啓。傳曰,知道。
以大司諫權大肯,司諫李光載,獻納朴心壽,正言孟明淳·李魯確,執義李殷相,掌令曺相振·金,持平金羽休·洪在重牌不進罷職傳旨,傳于尹致秀曰,只推。
以副應敎韓宓履,校理李正履·林肯洙,副校理沈承澤,修撰兪象煥·朴來萬,副修撰李垿·洪翼燮牌不進罷職傳旨,傳于尹致秀曰,只推。
洪羲錫啓曰,明日正朝望闕禮習儀,兩司當爲進參,未肅拜·呈告人員,竝待開門牌招,何如?傳曰,允。
洪羲錫,以禮曹言啓曰,長寧殿臈享祭香祝,前期五日,兩官中一員,當爲祗受陪往,而別檢今方入直,令有闕未差,無以擧行,令有闕之代,卽令該曹,以在京無故人口傳差出,以爲受香之地,何如?傳曰,允。
吏曹口傳政事,以柳相林爲長寧殿令。
成原默,以宣惠廳言啓曰,今年穡事,諸道均登,而湖南給災,爲一萬六千六百八十六結零,湖西爲一萬一千結,京畿爲三千結矣。以當年給災,較諸實摠,若近十分一,則諸道減分,卽是已例,今此三道結災,無異歉歲,殆近十分一之數,賦入之減縮,無以支一年經用,京畿·兩湖營官需各樣價,依前減分,外此諸道,自明年解分磨鍊之意,敢啓。傳曰,知道。
又以司僕寺一提調意啓曰,分養馬故失瘐瘠不馴守令,每於畢上納後,依法典錄啓請罪矣。今年所納分養馬,有頉邑守令現告成冊,今始來到,故啓目書入,依例施罰之意,敢啓。傳曰,知道。
尹致秀,以義禁府言啓曰,京畿監司徐英淳狀啓內,竹山府使李敬達,爲先罷黜,其罪狀,令攸司稟處事,啓下矣。李敬達,以兼營將守令,時在任所,依例發遣府書吏,交代後拿來,何如?傳曰,待待命拿囚。
敎黃海監司徐念淳書,王若曰,民亦勞止,眷海藩惟卄三州,汝往欽哉。咨西京良二千石,重是屛翰之寄,出自邇密之班,予惟海西隩區,屹爲吾東巨障,近拱畿甸,遠接浿滻,綰諸路委輸之塗,山連關塞水隔登·萊,殷一方控制之策,嗟穡事之屢儉,每思良手之撫摩,幸天賜之康年,猶亟疲氓之奠接。惟卿,家傳氷蘗,品挺圭璋,蜚英騰茂之譽,蚤掌西垣之誥,剸煩理劇之具,薄試東州之符。玆授卿以黃海道觀察使兼兵馬水軍節度使·巡察使·海州牧使,卿其務經遠之圖,攬澄淸之轡,凡係民政注措之際,所貴隨事便宜,其於上聞裁斷之要,自有循常典憲。於戲,江西惠洽,殆同唐韋氏之世三,穎川政成,佇見漢黃覇之第一。故玆敎示,想宜知悉。知製敎李正履製進。
上在昌德宮。停常參·經筵。
藥房都提調趙寅永,提調徐憙淳,副提調鄭基一啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹致秀啓曰,行大司憲朴永元,執義李殷相,掌令曺相振·金,持平金羽休·洪在重牌不進,監察茶時之意,敢啓。傳曰,知道。
又啓曰,今日正朝望闕禮習儀,憲府則監察代行矣,雖無諫院,依例行禮之意,敢啓。傳曰,知道。
又啓曰,臣致秀,今日,正朝望闕禮習儀進去,下直之意,敢啓。傳曰,知道。
禮曹,來辛丑年正朝朝賀時,應行節目,參考前例磨鍊爲白去乎,依此擧行,何如?判付啓,權停爲良如敎。
傳于鄭基一曰,每都目飭諭,視爲文具,反用慨然,初仕守令之擇差,何時不關重,而今日急務,莫先於此,收拾人才,尤切於目下,竝以此意,分付兩銓,另念對揚,忠臣·淸白吏·皇朝人子孫,西北·松都人及軍功人,尤加收用事,一體分付。
鄭基一,以吏曹言啓曰,今都目大政時,本曹堂上,不可不備員,而參議金景善病不來,令政院牌招,以爲同參開政之地,何如?傳曰,允。
都政。吏批,判書洪敬謨進,參判李景在進,參議金景善病,行都承旨鄭基一進,啓曰,今都目大政,各歧仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令·各司久任時推人員,竝擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官,無以推移備擬,依例勿拘陞擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣,今秋冬等褒貶,不得爲之,故當出六品者,未免積滯,依例遷轉,何如?傳曰,允。
傳于鄭基一曰,當該承旨推考。
以徐用輔爲司䆃主簿,洪達善爲司饔主簿,鄭東萬爲長興主簿,趙奎淳爲濟用判官,李龜遠爲東部令,軍資主簿單南永書,以金序敎爲獻陵直長,李源長爲內贍直長,宋持學爲義城縣令,姜爲龍仁縣令,許楠爲輸城察訪,廣興直長二單徐斗輔·南秉善。
鄭基一啓曰,廣州府判官,今當差出,而本府,以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。以趙基升爲造紙別提,李蘭孝爲內資奉事,趙冕鎬爲繕工奉事,金東獻爲廣州判官,尹日善爲始興縣令,典籍單楊廷彬,以趙亨勉爲尙瑞直長,沈能岳爲判敦寧,李晉翼爲刑曹參議,洪明厚爲瑞山郡守,朴顯圭爲永川郡守,承文副正字單金儀表,以權正錘爲尙瑞副直長,尹載成爲慶山縣令,李龜遠爲義興縣監,洪錫圭爲典籍,權炳益爲銀溪察訪,金永爵爲宗廟副奉事,吳兢鎭爲漢城判官,具鍾祿爲禮曹佐郞,趙獻永爲文化縣令,朴麟壽爲南平縣監,朴綺壽爲宗簿提調,朴永元爲司僕提調,趙秉龜爲尙衣提調,吳兢鎭爲永同縣監,朴孝聞爲淸河縣監。
以京畿監司徐英淳狀啓,交河郡守洪冕周身死事,傳于鄭基一曰,今日政差出,明日下送,以李儒增爲德源府使,洪遠燮爲交河郡守,李熙鏞爲咸安郡守,元世顯爲求禮縣監,許樟爲彦陽縣監,趙秉恒爲應敎,申在植爲知敦寧,趙秉憲爲敦寧都正,趙容和爲同經筵,鄭孝源爲龍潭縣令,吳泰學爲軍器副正,李度亨爲主簿,李喆榮爲氷庫別提,李秉國爲漢城判官,金老淳爲主簿,白弘洙爲社稷令,朴臣圭爲典設別提,元熙喆爲純陵奉事,李先耆爲眞寶縣監,李東柱爲沙斤察訪,韓龍源爲東部令,沈碩奎爲掌樂主簿,元重赫爲監察,朴性秀爲興德縣監,林性洙爲碧沙察訪,李喆榮爲戶曹佐郞,趙基升爲工曹佐郞,朴光立爲典籍,金永基爲慈仁縣監,黃麟淳爲幽谷察訪,朴臣圭爲司僕主簿,鄭象樞爲吏曹佐郞,李遠翊爲寧海府使,金秀鍾爲玄風縣監,吳泰權爲黃山察訪,故學生朴貞秀贈童敎,孝行卓異贈職事承傳,以申鍾賢爲典設別提,鮮于鏶爲引儀,吳永善爲內資主簿,朴齊吉爲造紙別提,沈鳳益爲氷庫別提,鮮于鏶爲監察,宋正熙爲漢城主簿,鄭墰爲兼引儀,李惟穆爲海美縣監,朴庚興爲新昌縣監,韓用達爲典籍,李壔爲尙衣主簿,邊相岱爲引儀,朴思恒爲律學敎授,李載德爲居山察訪,李㘾爲兵曹正郞,金權爲吏曹佐郞,南永周·李熙麟爲監察,洪獻謨爲引儀。
李源庚,以備邊司言啓曰,聞法司堂上,多有呈告人云,此時詞訟劇地,不宜曠仕,竝許遞,今日政差出,何如?傳曰,允。
又以備邊司言啓曰,卽見京畿監司徐英淳狀啓,則以竹山府使李敬達之莅任後,反庫狀不爲擧行,方請罷拿矣,此係應行不易之式,則設有庫內逋縮,一邊擧行,一邊査報,卽是事理之當然,而不此之爲,故爲尋事,要不出局殘邑弊,仍作圖免之計也,如渠幺麽武弁,敢以難治之厭避,欲售經法之毁畫者,斷不可尋常處之,該府使李敬達,亟施定配之典。因此事又聞,該邑前官時反庫狀,初不擧行云,事未前有,極涉可駭,雖未知營邑間誰任其責,而均之爲稽忽之歸,當該道臣與倅臣,捧現告竝罷職不敍,而本府以畿內最弊之地,若不及今矯捄,誠有無邑乃已之慮,其代令該曹,勿拘賞格,以聲績素著人,各別擇差,使之不日辭朝,仍令道臣,定査官詳覈其穀簿逋完來歷,具由狀聞後稟處,何如?傳曰,允。
以李衡遠爲西部令,李祿在爲掌苑別提,尹羲烈爲竹山府使,李嘉愚爲刑曹判書,金東健爲左尹,韓仁謩爲機張縣監,李人圭爲敬陵參奉,金琦淳爲靖陵參奉,張彦塾爲純陵參奉,趙行鎭爲典獄參奉,許玧爲假引儀,左尹單李敦榮,右尹單金東健,前縣監李命瑞今加通政加資事覆啓判下。
兵批,判書李憲瑋進,參判鄭鴻慶病,參議金洛龍入直進,參知李是鍊望闕禮進,右承旨李源庚進,啓曰,今日都目政事時,本曹堂上,不可不備,而參知李是鍊望闕禮進,參判鄭鴻慶病不來,令政院牌招,同參政事,何如?傳曰,允。
又啓曰,營將虞候,今當差出,而擬望之人乏少,已準朔守令及虞候竝擬,何如?傳曰,允。
又啓曰,訓鍊院正,今當差出,而擬望之人乏少,已準朔守令及虞候竝擬,何如?傳曰,允。
又啓曰,訓鍊院正,今當差出,而擬望之人乏少,外任竝擬,何如?傳曰,允。以柳基常爲副摠管,白殷鎭爲同知,黃勉基·南鴻重·徐瑋輔爲五衛將,同知單林重曄,僉知單朴大榮·慶聖熙·李東弼,訓鍊判官李近彬,主簿金璜錫·李忠俊·朴枝秀,以上加設,依定式,減下。訓鍊主簿單權炳彦本院去官,以沈正詩·柳宜祥爲五衛將,金魯學爲忠翊將,鄭大鉉爲右捕從,李運秀爲都摠都事,高性奎爲五衛將,白贇洙爲訓鍊判官,加設,金漢吉·金始澤·沈宜俊爲訓鍊主簿,加設,以李觀熙爲尙州營將,鄭民行爲順天營將,李熙遠爲公州營將,鄭夏應爲三陟營將,申鳳圭爲忠州營將,大護軍李嘉愚,副護軍朴齊明·任百經,李鼎會爲訓鍊都正,金榶爲僉知,朴宗恒爲五衛將,李章烈爲宣傳官,鄭熽爲武兼。
李源庚,以兵批言啓曰,五衛將黃勉基,前任江原監營中軍,南鴻重前任北虞候,徐瑋輔前任忠淸監營中軍,俱在任所,該廳番次苟艱云,竝改差,何如?傳曰,允。以柳相鼎爲永宗僉使,李濟道爲江原中軍,閔楫爲慶尙中軍,李熙進爲忠淸中軍,李德熙爲忠淸兵虞候。
李源庚,以兵批言啓曰,僉知中樞府事金相宇·崔鴻錫,慶熙宮衛將李南耉,俱以病難供職,呈狀乞遞,竝改差,何如?傳曰,允。以金逵永爲同知,李基華爲僉知,李憲秋爲景福將,尹直烈·金錝爲慶熙將,護軍鄭鴻觀,副護軍金相宇·崔鴻錫,以許楫爲洪州營將,金慶淵爲淸州營將,李良求爲廣州中軍,李基瑩爲北虞候,朴挺榦爲黃海水虞候,僉知單沈正詩,孫承俊·金永魯爲五衛將,尹瑗爲忠壯將,李章烈爲都摠經歷,曺洛振爲守門將,金致錫爲蛇渡僉使,鄭寬溶爲蝟島僉使,崔慶源爲臨淄僉使,李泉興爲所斤僉使,朴永錫爲西林僉使,李得祿爲平薪僉使,朴景述爲文城僉使,金聖雲爲西平浦萬戶,李信倍爲包伊萬戶,金致弘爲黑山島別將,尙州營將李觀熙,順天營將鄭民行,忠州營將申鳳圭,公州營將李熙遠,三陟營將鄭夏應,淸州營將金慶淵,以上今加折衝加資事,承傳,以李昌殷爲乶下僉使,張鎭國爲老江僉使,金元熙爲長峯萬戶,鄭德基爲所已萬戶,宋祐相爲鳥嶺別將,裴元益爲草芝僉使,李冕國爲德浦僉使,金完春爲伐登萬戶,朴東爀爲文山萬戶,金胤哲爲大峴別將,金錫圭爲古城僉使,都弼謨爲防垣萬戶,李斌爲仇寧萬戶,崔應斗爲金吾別將,副護軍李觀熙·鄭民行·申鳳奎·李熙遠·鄭夏應·金慶淵,以金承烈爲幕嶺萬戶,李光秀爲吾老梁萬戶,文廷顯爲黃龍別將,金有才爲保山別將,黃基濂爲長壽別將,同知單李憲秋,僉知三單孫承俊·朴宗恒·金永魯,以林希慶·王德元爲五衛將,具性喜爲訓鍊正,李益相爲楸坡萬戶,林邦俊爲蟾津別將,柳相夔爲宣傳官,李南瑞爲右捕從,南錫龜爲訓鍊判官,朴紳壽爲珍島監牧官,姜溍爲興陽監牧官,許采爲宣傳官,徐有恕爲訓鍊主簿,柳相鉉爲部將,同知單尹直烈,以柳琡·李宅熙爲訓鍊副正,李基春爲都摠經歷,李命瑞爲全羅兵虞候,同知單金鍄,以尹善應爲宣傳官,趙秉德爲訓鍊判官,尹致誼爲都摠經歷,許瑽爲訓鍊主簿,李章烈爲神光僉使,李鼎相爲都摠經歷,崔涉爲訓鍊判官,尹守澈爲部將,元爲武兼,鄭文星爲都摠都事,洪大薰爲訓鍊主簿,李奎會爲訓鍊主簿,任正仁爲部將,金敎根爲知事,李仁奎爲全羅兵虞候,李種赫·李儒鳳爲備邊郞,南永魯爲武兼,鄭濟昇爲宣傳官,李亮熙爲武兼,朴承儒·閔致鴻·柳浹·沈宜贊·朴仁謙爲部將,朴元鎭·金鼎鐵·梁道潤·吳敬翰·朴在浹·芮光輝爲守門將,權濯爲南道參軍,同仁尹泰壽,小農張鳳羽,栗浦黃基崙,大吉號里金俊謙,副司果李鼎鎬·具台鉉·金尙奎·朴光鎭·吳尙瑾·李鉐·權祥奎·宋相保·吳東煥·金遠喜·兪鎭國·李容德。
金大根啓曰,玉堂上下番俱空,事甚未安。副應敎韓宓履,校理李正履·林肯洙,副校理沈承澤,修撰兪象煥·朴來萬,副修撰李垿·洪翼燮,旣有只推之命,與新除授應敎趙秉恒,一體牌招,推移入直,何如?傳曰,允。
傳于金大根曰,守令·邊將初仕人,皆令明日待令。
以大司諫權大肯,司諫李光載,獻納朴心壽,正言李魯確·孟明淳,執義李殷相,掌令曺相振·金,持平金羽休·洪在重牌不進罷職傳旨,傳于李源庚曰,只推。
以吏曹參議金景善牌不進罷職傳旨,傳于金大根曰,只推。
金大根,以禮曹言啓曰,傳曰,來正月初一日陳賀,更以二三月間退定擇入事,命下矣。陳賀吉日,令日官李秉洪推擇,則來二月二十七日,三月初七日初十日俱吉云,以何日定行乎?敢稟。傳曰,以三月初七日定行。
又以禮曹言啓曰,來辛丑年元朝大王大妃殿母臨四十年稱慶陳賀吉日,更以三月初七日推擇,啓下矣。今方知委諸道,而箋文之已封發上來者,所塡月日雖相左,曾有仍用之例,今亦依此擧行,何如?傳曰,允。
又以禮曹言啓曰,來辛丑年元朝大王大妃殿母臨四十年稱慶陳賀吉日,更以三月初七日推擇,啓下矣。正朝朝賀節目,依例磨鍊以入之意,敢啓。傳曰,知道。
李源庚,以禁衛營言啓曰,本營騎士別將金健,身病猝重,勢難察任,改差,何如?傳曰,允。
知敦寧李嘉愚疏曰,伏以,臣於見職,本無敦寧,曾於敦寧之銜,輒蒙鞶褫之恩矣。今此除命,自在當遞,伏乞聖明,亟許照例刋改,俾存公格,不勝幸甚,臣無任云云。答曰,省疏具悉。所請依施。
敦寧都正任百經疏曰,伏以臣,伏奉除旨,以臣爲敦寧府都正,臣感恩怵義,不敢違召,章皇出肅,以伸叩謝之忱,而第臣本無敦寧,誼不可仍冒,玆敢據例陳章。伏乞聖明,亟遞臣職,俾存公格,以安私分焉,臣無任云云。省疏具悉,所請依施。
上在昌德宮。停常參·經筵。
尹致秀啓曰,行大司憲朴永元未肅拜,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
金大根啓曰,右承旨李源庚,今日不爲仕進,卽爲牌招,何如?傳曰,允。
傳于金大根曰,守令·邊將初仕人入侍。
金大根啓曰,假注書成容默,身病猝重,勢難察任,今姑改差,何如?傳曰,允。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,洪祐喆落點。
傳于尹致秀曰,承旨房望,順房爲之。
金大根啓曰,今此延祥詩製述人中,時無職名人,令該曹口傳付軍職,何如?傳曰,允。
以應敎趙秉恒,副應敎韓宓履,校理李正履·林肯洙,副校理沈承澤,修撰兪象煥·朴來萬,副修撰李垿·洪翼燮牌不進罷職傳旨,傳于成原默曰,只推。
金大根啓曰,玉堂上下番俱空,事甚未安。應敎趙秉恒,副應敎韓宓履,校理李正履·林肯洙,副校理沈承澤,修撰兪象煥·朴來萬,副修撰李垿·洪翼燮,旣有只推之命,竝卽牌招,推移入直,何如?傳曰,允。
以右承旨李源庚牌不進罷職傳旨,傳于成原默曰,只推。
以應敎趙秉恒,副應敎韓宓履,校理李正履·林肯洙,副校理沈承澤,修撰兪象煥·朴來萬,副修撰李垿·洪翼燮牌不進罷職傳旨,傳于成原默曰,只推。
金大根,以吏曹言啓曰,今此社稷大祭亞獻官,前左尹朴來謙塡差,而纔已遞職,時無職名,令該曹口傳付軍職,何如?傳曰,允。
兵曹口傳政事,護軍單朴來謙。
尹致秀,以都摠府言啓曰,今日入直內三廳,武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以禁衛營言啓曰,本營哨官李近彬,身病猝重,勢難察任,改差,何如?傳曰,允。
成原默,以義禁府言啓曰,竹山前府使李敬達,亟施定配之典事,承傳,啓下矣。李敬達,平安道祥原郡定配,而以承傳內辭意具罪目,依例發遣府書吏,交代後執捉,仍令押送于配所,何如?傳曰,允。
庚子十二月二十三日辰時,上御熙政堂,守令·邊將初仕人入侍時,左承旨金大根,左副承旨尹致秀,假注書沈宜冕,記事官沈敬澤·金益文,交河郡守洪遠燮,龍潭縣令鄭孝源,慶山縣令尹載成,慈山縣監金永基,義興縣監李龜遠,永同縣監吳兢鎭,眞寶縣監李先耆,求禮縣監元世顯,興德縣監朴性秀,靖陵參奉金琦淳,典獄參奉趙行鎭,以次進伏。尙州營將李觀熙,順天營將鄭民行,永宗僉使柳相鼎,蛇渡僉使金致錫,平薪僉使李得祿,蝟渡僉使鄭寬溶,所已萬戶鄭德基,幕嶺萬戶金承烈,吾老梁萬戶李光秀,宣傳官李信泳,序立階下訖。上曰,史官分左右。大根奏曰,守令初仕人,使之進前乎?上可之,遠燮等以次進前,奏職姓名退出訖。致秀奏曰,永宗僉使,卽是防禦使,使之進前,邊將,使宣傳官奏職姓名乎?上曰,唯。相鼎進前,奏職姓名退出,宣傳官李信泳,奏觀熙等職姓名,以次退出訖。致秀曰,大政後翌日肅謝,自是恒式,前後飭令,不啻申嚴,且待令之命,已至經宿,該曹苟能一一知委,宜不敢不參,而邊將來待者,只爲六七人,至於初仕,無一人待令,揆以事體,極爲未安,此後則衆所共知之實故在外外,無緣稽謝者,隨現警責之意,申飭分付於該曹,何如?上曰,依爲之。出擧條,上曰,史官就座。仍命退,承史以次退出。
上在昌德宮。停常參·經筵。
尹致秀啓曰,行大司憲朴永元未肅拜,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
又啓曰,同副承旨洪祐喆,今日不爲仕進,卽爲牌招,何如?傳曰,允。
又啓曰,判敦寧沈能岳,知敦寧申在植,刑曹判書李嘉愚,右尹金東健,除拜後過三日,不爲出肅,竝依定式,推考警責,仍卽牌招察任,何如?傳曰,允。
又啓曰,三品官之無得過三日,循例請牌,曾有定式矣。刑曹參議李晉翼,除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,延祥詩製述人,旣已抄啓矣。弘文提學趙秉鉉,待明朝牌招,使之出韻科次,何如?傳曰,允。
傳于尹致秀曰,原任直閣金鼎集,馳詣徽慶園,奉審摘奸,仍留監祭以來。
大王大妃殿,傳于尹致秀曰,明日,時原任大臣與國舅,同爲來待。
尹致秀啓曰,玉堂上下番俱空,事甚未安。應敎趙秉恒,副應敎韓宓履,校理李正履·林肯洙,副校理沈承澤,修撰兪象煥·朴來萬,副修撰李垿·洪翼爕,旣有只推之命,竝卽牌招,推移入直,何如?傳曰,允。
成容默改差,代以孫相馹爲假注書。
尹致秀啓曰,行都承旨鄭基一,右承旨李源庚,不爲仕進,左承旨金大根,右副承旨成原默式暇,同副承旨洪祐喆牌不進,院中只有臣一人,伴直無人,右承旨李源庚,所當牌招,而拘於廳規,不得請牌,何以爲之?敢稟。傳曰,牌招。
以同副承旨洪祐喆牌不進罷職傳旨,傳于尹致秀曰,只推。
尹致秀啓曰,右承旨李源庚牌不進,伴直無人,同副承旨洪祐喆,旣有只推之命,更爲牌招,何如?傳曰,右承旨·右副承旨·同副承旨竝許遞,前望單子入之。
又啓曰,行都承旨鄭基一不爲仕進,左承旨金大根式暇,右承旨·右副承旨·同副承旨前望未下,院中只有臣一人,伴直無人,行都承旨鄭基一,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,金鼎集·吳取善·李源庚落點。
以右承旨李源庚牌不進罷職傳旨,傳于尹致秀曰,只推。
以應敎趙秉恒,副應敎韓宓履,校理李正履·林肯洙,副校理沈承澤,修撰兪象煥·朴來萬,副修撰李垿·洪翼燮牌不進罷職傳旨,傳于尹致秀曰,只推。
兵曹口傳政事,副司果單沈膺泰。
尹致秀,以訓鍊都監言啓曰,年終放砲習放,今月二十五日,洗馬臺爲之之意,敢啓。傳曰,知道。
上在昌德宮。停常參·經筵。
大王大妃殿撤簾後,內閣·政院·玉堂·朝廷二品以上·六曹堂上·大司諫單子問安。答曰,知道。
藥房都提調趙寅永,提調徐憙淳,副提調鄭基一啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
鄭基一啓曰,明日召對,取稟。傳曰,爲之。
李源庚啓曰,行大司憲朴永元未肅拜,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
尹致秀啓曰,備邊司郞廳來言,今日,賓廳日次,而徽慶園忌辰祭齋戒相値,不得來會云矣,敢啓。傳曰,知道。
鄭基一啓曰,右承旨金大根,今日不爲仕進,卽爲牌招,何如?傳曰,允。
又啓曰,時原任大臣·國舅,依下敎,來待矣。傳曰,入侍。
大王大妃殿,以承傳色口傳下敎曰,今已撤簾,凡公事勿爲入之,諺書書寫亦除之。
吳取善啓曰,右尹金東健,旣入闕中,不爲肅謝,直爲出去,事甚未安。推考,何如?傳曰,允。
鄭基一啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·廣州府·江華府·開城府·江原監營·忠淸監營·全羅監營·慶尙監營·咸鏡監營,各一件營上事,自本院依例成有旨下送,各司應爲頒賜二十三件,亦爲頒給之意,敢啓。傳曰,知道。
以右承旨金大根牌不進罷職傳旨,傳于李源庚曰,只推。
傳于鄭基一曰,發遣吏郞,諸執事淸齋與否,摘奸以來。
兵曹口傳政事,副護軍單洪祐喆。
鄭基一,以禮曹言啓曰,親總庶政,養隆長樂,上告下布,進箋陳賀等節,令該曹擇日擧行事,命下矣。告廟頒敎陳賀吉日,以何間推擇乎?敢稟。傳曰,以三月初七日,同爲磨鍊。
尹致秀,以兵曹言啓曰,今十二月二十七日宗廟·社稷·景慕宮臘享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以訓鍊都監言啓曰,本局諸將官,自今年正月至十二月,射講居首人,別單書入之意,敢啓。傳曰,知道。
又以禁衛營言啓曰,本營諸將官,今年射講都計劃居首人,別單書入之意,敢啓。傳曰,知道。
又以御營廳言啓曰,本廳諸將官,今年射講都計劃居首人,別單書入之意,敢啓。傳曰,知道。
李源庚,以左邊捕盜廳言啓曰,本廳兼從事官洪大薰,身病猝重,勢難察任,改差,何如?傳曰,允。
庚子十二月二十五日辰時,上御熙政堂,大王大妃殿垂簾,藥房入診,時原任大臣·國舅同爲入侍時,都提調趙寅永,提調徐憙淳,副提調鄭基一,假注書沈宜冕,記事官沈敬澤·金益文,檢校待敎李㘾,右副承旨尹致秀,領府事李相璜,判府事朴宗薰,豐恩府院君趙萬永,永興府院君金祖根,以次進伏。醫官崔暄·金漢雋·秦慶煥·李顯養,進伏楹外訖。上曰,史官分左右。相璜等進前奏曰,近日日候,暄則過暄,寒則過寒,極爲不調,聖體,若何?上曰,一樣矣。寢睡·水刺之節,何如?上曰,一樣矣,大王大妃殿氣候,何如?上曰,一樣矣,相璜等曰,慈聖殿下,間有切己之慼,貽疚慈衷,必不無受損之節,下情不任伏慮,王大妃殿氣候,何如?上曰,一樣矣。中宮殿氣候,何如?上曰,安順矣,寅永曰,醫官待令,使之入診乎?上曰,置之可也。大王大妃殿敎曰,予恒不惺惺,且近日情地,有難臨筵,而國之大事,不可不與大臣議之矣。今日撤簾之擧,乃當初勉從日已定之心,而待至今日,一日如一年矣,予以命塗奇險之致,當此不敢當之事,豈有一時生世之樂哉?以宗社大計,列朝故事,諸臣泣請,故不得已勉從,然晝夜憧憧之心,當復,如何?惟俟主上成就之日,今則主上,春秋鼎盛,聖學夙就,可以應萬幾之繁,可以遂予初心,豈有如許慶幸之事乎?相璜曰,主上殿下,春秋鼎盛,聖德將就,今當親摠庶政,慈敎及此,回思甲午罔極之時,獲覩今日慶幸之擧,群情蹈忭之忱,其當何極?其時慈聽之勉循群請者,專爲宗社之大計也,今日慈敎之誕敷有衆者,天地之常經也,欽誦攢祝,更無它辭可以仰達矣。宗薰曰,聖上寶齡鼎盛,已躋志學之年,明習庶政,親摠萬幾,此實我國家億萬年無疆之基,慶溢宗祊,歡均區宇,況臣等蹈忭慶祝之心,何可盡達?惟我慈聖殿下,七年之間,保護之功,憂勤之勞,協于神人,撫字生育之澤,藹如陽春,淑慝邪正之辨,嚴於雪霜,鞏固之業,永奠磐泰,追惟甲午罔極之時,則得有今日,是誰之賜?今玆簾帷之撤,斷自慈衷,光明卓越,慈德增輝,方冊有光,求諸古昔,罕有倫比,臣等與八域生靈,涵育於慈覆之天,今承此敎,慶忭攢祝之中,戀結交至,此亦秉彝自然之天,區區下情,無容盡達矣。大王大妃殿敎曰,予當不敢當之事,已爲屢歲矣,今則主上,春秋鼎盛,可以摠聽庶務,實是宗社億萬年之慶,以是爲喜矣。宗薰曰,聖上聖德夙就,今當摠一日萬幾之煩,啓萬世無疆之休,此莫非慈聖訓迪之功效矣。寅永曰,諸大臣已盡奏達,而承此下敎,回思甲午,實爲抑塞,而較諸庚申已例,孤危岌嶪,尤爲倍之,則以其時蒼皇罔極之狀,獲覩今日,誠萬萬慶幸矣。夙夜憂慮,式至于今,而於焉之間,聖上寶齡鼎盛,睿智夙就,値庶政摠察之時,非但於列朝故事,有光而已,實亦古昔罕有之慶,而第臣等,許久依仰於慈覆之下,一撤簾帷之後,玉音無更承之路,下情耿結,無以仰達矣。相璜曰,臣等久蒙慈育之恩,每於登筵之時,簾帷在上,邇承誨諭,躬奉警咳,若孺子之依慈母矣。從今以往,宮闈深嚴,將不得如前日之孔邇,下情耿結,如何勝達?大王大妃殿敎曰,當甲午蒼皇罔極之時,悲慟之情,天地茫茫,而何日何時無憧憧之心哉?自今日主上,親摠萬幾,幸何與比?此實大經大義,不必多言,當下諺敎矣,輪視後飜眞讀之,仍下諺敎,夾侍奉傳致秀,致秀跪受,仍傳諸大臣,上達于簾前曰,臣猶沖年,何以親摠萬幾乎?此下敎無奉承之道矣。大王大妃殿曰,承順予志,是爲道理之當然,而況如此經法之事乎?予之所望於主上者,豈有它道?惟爲堯爲舜而已,主上之所承順於予者,亦非他道,惟爲堯爲舜而已,苟如是,予將無餘恨矣,以是勉之。仍敎曰,主上自內屢言於予,欲挽此擧,而是豈予因循之時乎?上曰,慈敎如此,何以爲之?相璜曰,慈殿下敎,天地之常經,而殿下寶齡,異於沖歲,仰體慈念,俯循群情焉。此是國家之大慶,無容更達矣。宗薰曰,咫尺簾前,承聆聖語,欽仰攢歎,曷容形諭?第伏念殿下,不可以沖年自居,慈敎卓越,惟有攢襄奉承而已。寅永曰,今日之事,斷自慈衷,參酌於經權之間,爲國家萬世奠安之策,隆功盛德,有光史冊,贊襄承順之外,豈有他哉?又奏曰,此是宗社莫大之慶,莫大之事,俄下諺敎,臣等退出後,飜眞頒布乎?大王大妃殿敎曰,自此使承旨飜出可也。寅永曰,醫官先退乎?上可之。寅永曰,惟我慈聖殿下,臨聽七年之間,保護我聖躬,憂勤我庶務,使我綴旒之國勢,鞏磐泰之固,殿屎之民生,奠袵席之安,而到今主上殿下,寶齡鼎盛,誕下撤簾之敎,光明正大,卓越千古,于以釋萬幾之煩,享千乘之養,功莫厚焉,德莫大焉。凡係鏤玉摸金,揚徽闡烈之方,臣等將繼此仰請,而如此罕有之邦慶,不可無上告下布,進箋陳賀之擧,謹依先朝癸亥已例,爲先令該曹,擇日擧行,何如?上曰,依爲之。出擧條寅永曰,各殿陳賀,卽是應行之節,一體分付乎?上曰,唯。大王大妃殿敎曰,大慶豈有過於此哉?寅永曰,至當矣。臣等退出後,各殿當問安矣。上曰,唯。寅永曰,俄下慈敎中,已有聖德上期勉之敎,而自內亦豈無輔導之道乎?今雖親摠庶務,而至若軍國庶務,恐或有未及明習者,我慈聖殿下,雖於長樂頤養之後,事關民國,豈忍忘之乎?繼自今常常提敎,卽臣區區之望也。大王大妃殿敎曰,予之識見可逮,則我國事,豈欲辭爲,而予旣有病,又爲積傷,精神每患不逮矣。大殿凡百夙就,而昔則容有所恃,今則當身擔當,來頭自當練熟矣。寅永曰,下敎至當矣。殿下於七年之間,垂拱仰成,固當漸就練熟,而寶齡尙未富盛,則列朝故事,民生疾苦,何以盡詳乎?輔導之方,專仰慈聖殿下矣。宗薰曰,右相所奏,卽臣等所仰望之意,而慈聖,釋煩就閑,長享千乘之養,此實臣等所慶祝矣。今下諺敎中,敬天愛民勤學親賢八字,卽勉戒之至意,此實自古聖帝明王傳授心法,而卽我列聖朝家法。雖使臣等,敷演爲說,備陳爲治之道,亦不外於此八字,殿下於此,常目而存心焉,則太平萬歲,實在是矣。相璜曰,輔導之責,纔亦承勉飭諸臣之慈敎矣。今日廷臣,雖塵刹之微,苟有可以仰裨萬一者,孰敢忘是?但廷臣之進見有時,無以晨夕左右,常常納誨,若於定省之間,燕閑之際,遇事遇物,隨時面命,其親切有補於聖德,與諸臣進規,功效不啻萬萬,幸亦以此常留慈念焉。慈敎中四條勉諭於殿下者,卽我列聖朝傳授之心法,而古昔聖王出治之大要,亦不出於此四者,如欲仰體慈訓,專心聖學,則四條之中,宜尤着念於勤學,學以格物,而物格則理明,如是然後,凡如何則爲敬天之實,如何則爲愛民之實,如何則可以辨別賢邪,爲親賢之實,衆理森然,自然昭在於心目之間,苟能如此,何有於應物措事哉?今殿下,以千乘之奉,隆長樂之享,聖人之孝,豈不誠於斯爲大,而臣則曰孝有大於此者,若以今日慈敎,時時刻刻念玆在玆,以勤學爲先務,無少間斷,造次於是,跬步於是,克成不勉而中之工,則奠我丕基,慈衷悅豫,此實爲莫大之孝,勿以臣耄荒,而深留聖念,區區之望也。致秀飜書諺敎曰,大王大妃殿傳曰,從古后妃之臨聽朝政,乃有國之大不幸也,未亡人,以萬萬不幸之人,處萬萬不幸之地,居然爲七年之久矣。自顧涼德淺識,何敢彷髴於古昔哲后曁我列朝聖母故事,而當天地罔極之會,諸臣涕泣而請之,予亦涕泣而許之,實出於萬不獲已苟且維持之計。五六年來,歉荒荐臻,憂虞溢目,渝弊日甚,百度俱紊,無內無外,莫可收拾,是皆由予否德,冒當不當之重務,上不能克享天心,下無以振勵世道,駸駸然至於此,豈不凜然而懼哉?予自勉從之初,已有所定,無踰此歲,日夜顒祝,只在於主上之成就,今則春秋旣鼎盛矣,聖質天縱,睿智日就,可以摠萬幾而親庶政,是誠宗社臣民莫大之慶也。主上知予意有定,縷縷勸挽,情理辭意,雖甚惻怛,權是一時之宜,經乃萬世之法,予豈可拘於至懇,一向黽勉,不思所以亟正國體乎?敬天愛民,勤學親賢,守我先王家法,主上其勉之,同寅協恭,納君無過,以輔我永年洪業,深有望於大臣·諸臣,其自今日撤簾。仍讀之訖,還納諺本。寅永曰,此慈敎,令注書出去頒布乎?上曰,唯。賤臣出閤外頒布,還爲入侍。宗薰曰,凡人平居,設或有悠泛之意,及當重大之事,必惕然警動,倍加存心,卽自然之事,今殿下,躬親庶政,卽艱大之事,此乃奮發警厲之大機會也。慈敎四條中,勤學果爲四者之本,蓋學然後,方知如何則爲敬天,如何則爲愛民,孰爲賢而孰爲否,勤學之要,又在於堅定聖心,不撓不奪而已。臣等豈不常常仰陳,而慈敎若是懇摯,尤當倍加聖念矣。大王大妃殿敎曰,自今日撤簾之後,更無以對卿等,凡於輔導聖躬之道,卿等必益加惕念焉。寅永曰,臣等雖無似,慈敎至此,敢不悉心對揚乎?相璜曰,臣等雖無似,敢不仰體至意,而顧臣謏淺癃朽,將何以仰補涓埃之萬一乎?實爲悚恧矣。宗薰曰,今承慈敎,敢不對揚乎?上曰,大臣就座。寅永曰,俄下時原任大臣,同爲入侍之敎,而南奉朝賀,方有身病,房闥之間,無以運動,故不得入來矣。致秀曰,諺敎雖已還納,不可不與飜眞者相準,筵退後,當更請出矣。上曰,大臣·國舅先退。大臣·國舅,以次退出。上曰,史官就座。仍命退,承史以次退出。
上在昌德宮。停常參·經筵。
鄭基一啓曰,明日召對,取稟。傳曰,爲之。
行大司憲朴永元未肅拜,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
備忘記,尙州營將李觀熙,順天營將鄭民行下直,各長弓一張,長箭一部,片箭一部,筒兒一箇賜給。
傳于李源庚曰,召對入侍。
傳于李源庚曰,奉審閣臣入侍。
傳于鄭基一曰,在院承旨入侍。
傳于李源庚曰,傳香承旨馳詣社稷·宗廟·永禧殿·景慕宮,奉審摘奸以來。
傳于李源庚曰,左承旨·右承旨許遞,前〈望〉單子入之。
承旨前望單子入之,盧光斗·崔致憲落點。
李源庚啓曰,新除授左副承旨崔致憲,同副承旨盧光斗,竝卽牌招,何如?傳曰,允。
又啓曰,左副承旨崔致憲,時在全羅道靈巖地,同副承旨盧光斗,時在慶尙道咸陽地,竝斯速乘馹上來事,下諭,何如?傳曰,竝許遞,前望單子入之。
承旨前望單子入之,趙忠植·崔漢翼落點。
李源庚啓曰,新除授承旨趙忠植,以前任安岳郡守,崔漢翼,以前任南陽府使,俱在解由未出中,何以爲之?敢稟。傳曰,勿拘。
又啓曰,行都承旨鄭基一須資出去,右承旨尹致秀,同副承旨吳取善監祭進,左副承旨趙忠植,右副承旨崔漢翼未肅拜,院中只有臣一人,伴直無人,右副承旨崔漢翼,卽爲牌招,何如?傳曰,允。
又啓曰,右副承旨崔漢翼在外,伴直無人,左副承旨趙忠植,卽爲牌招,何如?傳曰,允。
傳于李源庚曰,番將單子不審之當該中官,令該府拿問處之。
李源庚,以禮曹言啓曰,慶尙道觀察使封進來正月令宗廟薦新早藿,今二十七日臘享大祭兼薦,而景慕宮薦新早藿,則江原道,例爲封進矣,本道所封,未及上來,莫重薦獻,不可後時,依前例以宗廟薦新加封早藿,同日一體薦進,何如?傳曰,允。
又以禮曹言啓曰,大王大妃殿母臨四十年稱慶陳賀,定在來三月初七日,而親總庶政,養隆長樂,稱慶陳賀,同爲磨鍊事,命下矣。慶名以親總庶政養隆長樂大王大妃殿母臨四十年合二慶稱號,何如?傳曰,允。
又以禮曹言啓曰,以親總庶政養隆長樂告廟頒敎陳賀吉日,以何間推擇,取稟草記。傳曰,以三月初七日,同爲磨鍊事,命下矣。依前啓下,同日曉頭,兼行告祭於宗廟·永寧殿·社稷·景慕宮,巽時親上致詞箋文表裏於大王大妃殿後,頒敎陳賀,而大殿·大王大妃殿·王大妃殿·中宮殿陳賀箋文,方物物膳,依例封進事,知委京外,箋文頭辭,令文任,更爲合辭撰出,何如?傳曰,允。
又以禮曹言啓曰,來三月初七日大王大妃殿母臨四十年稱慶陳賀時,諸道箋文之與正朝箋文同爲封發上來者,依前例仍用之意,前已草記蒙允,而今此親總庶政,養隆長樂稱慶陳賀,以三月初七日,同爲磨鍊事,纔有成命矣,箋文頭辭,當爲合辭撰出,已到之箋文,不可仍用,一竝還授各該差員下送,使之改修正,趁期封進之意,敢啓。傳曰,知道。
又以都摠府言啓曰,今日入直內三廳,武兼禁軍及軍兵等,當爲中日習射技放,而徽慶園忌辰祭正日相値,不得設行之意,敢啓。傳曰,知道。
又以摠戎廳言啓曰,本廳諸將官,今庚子年射講居首人,依例別單書入之意,敢啓。傳曰,知道。
又以摠戎廳言啓曰,本廳哨官李東翼,擧行之際,事甚稽忽,爲先汰去之意,敢啓。傳曰,知道。
又以義禁府言啓曰,卽接長湍縣監柳昌根牒報及成冊,則弑父罪人昌錫,初無子女,只有其妻大岳只査出以來矣,大岳只,平安道渭原郡,緣坐爲婢,而方囚該縣獄,依例令刑曹,押送配所,何如?傳曰,允。
庚子十二月二十六日辰時,上御熙政堂。召對入侍,奉審閣臣同爲入侍時,參贊官李源庚,侍讀官林肯洙,檢討官朴來萬,待敎趙鳳夏,假注書孫相馹,記事官沈敬澤·金益文,各持綱目第一卷,原任直閣金鼎集,以次進伏訖。上曰,史官分左右。鼎集進前奏曰,臣承命馳詣徽慶園,園上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉,仍留監祭則享事安寧過行矣。上命閣臣先退,鼎集退出。上開卷,命上番讀之。肯洙讀自蘇秦自燕奔齊,至曲沃·平周。上曰,止之,文義陳之。肯洙對曰,文義仰達之前,竊有所懷,敢此敷陳矣。今日卽我殿下躬親庶政之一初盛際也,凡東土含生之倫,莫不歡欣慶忭,思見德化之盛,而況臣,忝在經幄,區區欽頌之忱,尤倍於前日矣。顧今許久停講之餘,特行召對,聖志之勤勵,臣固欽仰萬萬,而夫學與政,本非二致,本之於學,發而爲政,故魯論七篇,學而居先,爲政次之,苟不以講學爲本,而徒規規於政治之間,則譬如無星之稱,無寸之尺,臨事無以辨其可否,聽言無以察其是非,雖欲爲政,政不得其要矣,故自古人君,莫不以講學爲先,伏願繼自今,課日賜對,講讀討論,無或間斷,俾盡將就緝熙之道,經史之外,亦復咨訪治道,以至民生之疾苦,時事之得失,使之畢陳於前,則上下之際,情志交孚,政令之間,施措得宜,太平萬世,自今伊始,懋哉懋哉,仍又繼奏曰,韓燕稱王云者,當時周室微弱,王綱陵夷,禮樂刑政,不能自天子出,故諸侯至於僭稱,惟意所欲,而苟究其致此,則初命晉大夫魏·趙·韓之故也。蓋名器不可以假人,而三晉之分封,旣失於前,故列國之僭稱,又繼於後,此周家所以啓之也,凡事莫不始微而至著,自小而成大,涓涓不塞,必至於滔天,焰焰不滅,終至於燎原,故古之善爲國者,必愼其始,以圖其終,伏願殿下,愼始圖終之道,益加體念焉。上曰,下番讀之。來萬讀自儀相魏,至食客數千人。上曰,止之,文義陳之。來萬對曰,臣所讀自止之中,雖無以文義仰陳,而昨日東朝殿下,誕降處分,簾儀已撤,猗我殿下,克紹先烈,機務親摠,此正朱夫子所謂方此之時,汲汲有爲,以副生靈之望者也,試看今日之事勢,欲副群望,則所當先務者,莫若勤聖學恤民隱也,凡人君之治亂,必由乎學與不學,而學然後,必將格物致知,以極夫事物之變,使事物之纖微畢照,瞭然在心目之間,則自然意誠心正,而所以應天下之事務者,若數一二而辨黑白者也。是故在昔高宗,懋時敏之學,而殷道復興,亦粵我成宗大王,嘗諭經筵諸臣以人君不學,而能治國者鮮矣,卿等咸勸力學,使我知治亂安危之跡,而時致昇平,此可見勤學之明效也。嗟夫,近年以來,屢經歉荒,生民之困瘁,國計之枵蕩,實難毛擧,而若其矯捄,則莫如崇儉而節財,故文王之卑服康功,惠鮮鱞寡,克致咸和萬民,粵我英宗大王,親耕東藉,還語儒臣曰,予於親耕,覽大學衍義而行之,亦可驗克儉克勤,五紀治平之效矣。伏願殿下,遠以察殷周之龜鑑,近以法祖宗之鴻謨,是臣區區之望焉。上曰,閣臣讀之。鳳夏讀自名重天下,至苟其言之善也。上曰,止之,文義陳之。鳳夏對曰,公孫述之諫受象牀,非爲孟嘗君之傷廉也,貪其寶劍之私賂也,然而雖受私賂,其言則善也,其言苟善,則用其言而已矣,故孟嘗君,書於門版,有能揚文之名,止文之過,私得寶於外者,令人疾入諫,則可謂善用諫矣,不論其人之何如,而猶用其言之可取,則而況盡忠無私,以事其君,直心讜言,必合義理者乎?古之明君哲辟,從諫弗咈,資輔仁治,方今殿下親總萬幾,裁決庶政,雖於燕閑召接之時,宜加問難討論,則聖工日新,德化益顯,懋哉懋哉?上曰,參贊官讀之。源庚讀自雖懷詐諼之心,至可以衣帛矣。上曰,止之,文義陳之。源庚對曰,此自止,無可敷衍仰奏之義矣,上掩卷,命史官就座,仍命退,諸臣以次退出。
庚子十二月二十六日辰時,上御熙政堂,在院承旨入侍時,行都承旨鄭基一,右承旨李源庚,右副承旨尹致秀,假注書沈宜冕·孫相馹,記事官沈敬澤·金益文,待敎趙鳳夏,以次進伏訖。上命讀公事,基一讀奏平安監司金蘭淳啓本,應資老人開錄事。又讀奏黃海監司趙斗淳啓本,應資老人開錄事。又讀奏全羅監司李穆淵狀啓,應資老人開錄事。又讀奏咸鏡監司鄭元容狀啓,咸興判官尹致容遭母喪事。又讀奏咸鏡監司鄭元容狀啓,純陵奉事吳鍾烈身死事。又讀奏黃海監司趙斗淳狀啓,金川郡守李源吉遭母喪事。又讀奏慶尙監司洪在喆狀啓,大丘判官林穎喆到任事。又讀奏慶尙監司洪在喆狀啓,自如察訪柳聖和身死事。又讀奏江原監司李光正狀啓,上番忠翊衛開坐事。又讀奏吏曹判書洪敬謨再度呈辭。又以禮房代房,讀奏宗廟·景慕宮薦新單子。源庚讀奏水原留守李翊會啓本,賑穀用遺在磨勘成冊上送事。又讀奏忠淸監司金英淳啓本,上番諸色軍士實有頉總數開坐事。又讀奏慶尙監司洪在喆啓本,道內堤堰修築事。致秀讀奏慶尙監司洪在喆啓本,罪人郭文禧等,永川等邑到配事。又讀奏忠淸監司金英淳啓本,罪人金啓濬等,舒川等邑到配事。又讀奏忠淸監司金英淳啓本,罪人金啓濬物故事。又以戶房代房,讀奏慶尙監司洪在喆啓本,海澤加耕無乎事。又讀奏慶尙監司洪在喆啓本,火田冒耕無乎事。又奏曰,臣以工房代房,無公事矣。上命書判付,基一等,各書判付讀奏訖。上命退,承史以次退出。
上在昌德宮。停常參·經筵。
李源庚啓曰,明日召對,取稟。傳曰,停。
吳取善啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
備忘記,公州營將李熙遠,淸州營將金慶淵下直,長弓一張,長箭一部,片箭一部,筒兒一箇賜給。
傳于吳取善曰,召對入侍。
李源庚啓曰,左副承旨趙忠植,時在京畿陽智地,斯速乘馹上來事,下諭,何如?傳曰,許遞,前望單子入之。
又啓曰,右副承旨崔漢翼,時在水原地,斯速乘馹上來事,下諭,何如?傳曰,許遞,前望單子入之。
承旨前望單子入之,李竣祜·權用經落點。
李源庚啓曰,新除授右副承旨李竣祜,同副承旨權用經,竝卽牌招,何如?傳曰,允。
同副承旨權用經,時在忠淸道淸風地,斯速乘馹上來事,下諭,何如?傳曰,許遞,前望單子入之。
承旨前望單子入之,李明迪落點。
李源庚啓曰,假注書沈宜冕,身病猝重,勢難察任,今姑改差,何如?傳曰,允。
沈宜冕改差,代以姜冕奎爲假注書。
傳于尹致秀曰,明日柑製,通方外爲之,仁政當親臨矣,該房知悉。
傳于尹致秀曰,明日出宮門路,以協陽門爲之。
吳取善啓曰,行大司憲朴永元,執義李殷相,掌令曺相振·金,持平金羽休·洪在重牌不進,監察茶時之意,敢啓。傳曰,知道。
以大司諫權大肯,司諫李光載,獻納朴心壽,正言孟明淳·李魯確,執義李殷相,掌令曺相振·金,持平金羽休·洪在重牌不進罷職傳旨,傳于吳取善曰,只推。
以右副承旨李竣祜牌不進罷職傳旨,傳于吳取善曰,只推。
尹致秀,以吏曹言啓曰,卽接司僕寺牒報,則以爲,明日柑製親臨時,本寺正,例爲進輿差備,而正李繪九,奉命出疆矣,卽速變通,以爲及時擧行云,司僕寺正李繪九改差,其代口傳備擬以入之意,敢啓。傳曰,知道。
吏曹口傳政事,以姜必魯爲司僕正。
尹致秀,以吏曹言啓曰,今此正朝祭及社稷祈穀大祭祭官,當爲磨鍊,而除老病公頉,實無推移排比之路,依近例刑官·司饔院官員年六十以上人,通瀜塡差以入,而其中時無職名人員,令該曹口傳付軍職,何如?傳曰,允。
又以承文院都提調意啓曰,長淵·羅州兩處漂漢人領去齎咨官方羲鏞例賞銀兩,順付於今番曆咨官事,盛京禮部咨文,纔已出來,且於曆咨官回便帶來咨文中,有漂民金萬成等七名出送事矣。賞銀付送事,只以承領之意,撰出回咨,漂民出送事,以前頭使行奉表伸謝之意,依例撰出先通咨文,一體正書安寶後,定禁軍騎撥,下送于灣府,使之傳給鳳城將處,以爲轉致盛京·北京之地,何如?傳曰,允。
李源庚,以禮曹言啓曰,卽接永禧殿官員所報,則明日柑製試取時,本殿官員,俱爲觀光云,依定式假官一員,令吏曹,成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接楊根幼學金相吾所志,則以爲,族孫在信,嫡妾俱無子,以其同姓四寸弟在聲第二子正鉉,欲爲繼後,兩家諸族,同議完定,而在信夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金相吾所訴旣如此,依定式金在聲第二子正鉉,立爲金在信之後,何如?傳曰,允。
吳取善,以兵曹言啓曰,考見諸道今秋官鎭門聚點狀啓,則黃海前兵使沈日永狀啓中,東里·位羅兩鎭,軍裝間或有麤劣之弊,隊伍亦不無老弱苟充之端云矣,官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽,執頉當該鎭邊將,竝推考警責,何如?傳曰,允。
又以刑曹言啓曰,卽接江原監司李光正文移,則狼川縣徒一年半定配罪人朴昌植,限滿云矣,取考曹上配案,則昌植,以毆打捕校抗拒不服罪,己亥六月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以刑曹言啓曰,義禁府啓辭內,卽接長湍縣監柳昌根牒報及成冊,則弑父罪人昌錫,初無子女,只有其妻大岳只,査出以來矣,大岳只平安道渭原郡,緣坐爲婢,而方囚該縣獄,依例令刑曹,押送配所,何如?傳曰,允事,命下矣。罪人大岳只,方囚長湍縣獄,依例令本道,押送配所之意,敢啓。傳曰,知道。
又以義禁府言啓曰,明日柑製,仁政殿親臨,通方外爲之時,本府都事十員內七員赴擧,一員奉命在外,只有都事二員,本府當直入直,而仁政門·光範門·崇範門禁亂都事及公事回公都事,無以推移,假都事四員,令該曹口傳差出,以爲擧行之地,何如?傳曰,允。
庚子十二月二十七日辰時,上御熙政堂,召對入侍時,參贊官吳取善,侍讀官林肯洙,檢討官朴來萬,待敎趙鳳夏,假注書孫相馹,記事官沈敬澤·金益文,各持綱目第一卷,以次進伏訖。上開卷,命上番讀之。肯洙讀自鷄豚狗彘,至莫敢不聽此王業也。上曰,止之,文義陳之。肯洙對曰,孟子此言,卽行王之要道,而究其本,則不出於保民二字矣。夫天佑下民,作之君作之師,以四海之廣,兆民之重,全畀一人之身,其位至大,其責甚重,苟能發政施仁,博施濟衆,則民生豫安,國勢鞏固矣,如或不然,則民心渙散,危亂隨之,可不戒哉,自古爲人君者,孰無保民之心,苟不推是心而行實政,則民情不能上達,惠澤無以下究,反有塡壑之憂,此鄒聖所以勉戒於齊梁之君,而推恩足以保四海云者,亦爲後世人主之所監法也,今我殿下,躬親庶政,摠攬萬幾,一初先務,未有急於恤民,伏願燕閑幽獨之中,日用常行之間,恒存察隱之念,錦衣繡裳之便於體,必軫杼軸之功,珍羞玉食之適於口,每念耕種之功,務從節約,薄己厚民,推及於政令施措,則八域群生,咸囿於一初熙洽之化矣,懋哉懋哉。上曰,下番讀之。來萬讀自臣聞爭名者,至燕王噲以國讓其相子之。上曰,止之,文義陳之。來萬對曰,張儀伐韓之謀,司馬錯伐蜀之策,皆不過戰塗遊說,不知仁義之爲何物,而徒以寸舌,闔捭舞弄者也,然而可以觀秦君之用舍得失矣,錯則欲爭利於邊角,而儀則欲先着於腹心,以儀之策,視錯之謀,似是一籌之高着,而若使秦君,先用儀策,則非但周鼎之猝難可移,徒取劫天子之惡名,曷若從錯伐蜀之爲十全計哉?以秦之强暴,非無闖三日之意,以周之浸弱,雖如一髮之危,默揣其時勢,則猶可嚴畏者名分,而若昏衢一線之陽,相與從約而共攻者,有山東六國之列,則以時以勢,秦之伐蜀,可謂得計矣,至九鼎九牧之對,上詳問之,來萬對曰,夏禹收九牧之金,鑄九鼎以象九州之物,而乃三代傳國之寶也,昔楚子問其輕重,王孫滿却之,非但爲名器之重,卽折其濫詐之意也,且觀司馬錯之說,三資者備而王隨之者,亦未免駁雜之歎,行王政者務博,其地自可以廣大矣,其民亦可以殷庶矣,何必備三,然後王業成之乎?每於此等處,深留澄省焉。上曰,閣臣讀之。鳳夏讀自燕相子之,至噲老不聽政顧爲臣。上曰,止之,文義陳之。鳳夏曰,此自止,別無敷衍仰奏之義矣。上曰,參贊官讀之。取善讀自六年王,至陳賈曰王無患焉。上曰,止之,文義陳之。取善曰,自止中,亦無敷達之義矣。上掩卷,命退,諸臣以次退出。
上在昌德宮。停常參·經筵。
柑製儒生試取還內後,內閣·政院·藥房·玉堂口傳問安。答曰,知道。
鄭基一啓曰,明日召對,取稟。傳曰,爲之。
吳取善啓曰,行大司憲朴永元未肅拜,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
傳于吳取善曰,侍衛軍兵毛具,從便爲之。
兵曹口傳政事,大護軍單宋冕載,副司果單朴龍九·申大膺。
兵曹口傳政事,副司果單李繪九。
傳于吳取善曰,科次入侍。
傳于李明迪曰,前黃海監司入侍。
庚子十二月二十八日辰時,上詣仁政殿。柑製儒生試取入侍時,行都承旨鄭基一,左承旨李源庚,右承旨李明迪,左副承旨尹致秀,右副承旨吳取善,同副承旨李竣祜,記事官徐相敎,假注書姜冕奎,記事官沈敬澤·金益文,檢校直提學徐憙淳,直提學趙秉龜,檢校直閣李公翼,直閣徐有薰,檢校待敎金學性·金洙根,待敎趙鳳夏,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調徐憙淳,副提調鄭基一等,進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿,降輿就座。取善進前奏曰,儒生當爲入場,以俄下標信擧行乎?上可之,儒生入門訖。取善讀奏入門單子,命試官行禮,讀券官判府事朴宗薰,戶曹判書趙秉鉉,吏曹參判李景在,對讀官吏曹參議金景善,大司成金箕晩,直閣徐有薰,別兼春秋鄭基世等行禮訖,以次陞殿。宗薰進前奏曰,寒朝臨殿,勞動旣多,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。命書賦題水火金木土穀,限未時,取善出去月臺,黃大口代頒訖。上命試官權退,上入小次。少頃,還御座,通禮跪啓請乘輿,上乘輿出仁政門,由肅章門·協陽門,入宣化門還內。明迪請出標信解嚴。諸臣以次退出。
庚子十二月二十八日酉時,上御熙政堂。科次入侍,前黃海監司同爲入侍時,右承旨李明迪,右副承旨吳取善,假注書姜冕奎,記事官沈敬澤·金益文,讀券官判府事朴宗薰,戶曹判書趙秉鉉,吏曹參判李景在,對讀官吏曹參議金景善,大司成金箕晩,直閣徐有薰,別兼春秋鄭基世,前黃海監司趙斗淳,以次進伏訖。上曰,史官分左右,科次爲之。基世進前,讀奏第一張十許句。宗薰曰,今見試券第一張讀奏,始知有疊文字,當書外字矣。上可之。宗薰更爲科次訖,基世讀奏第一張數句。上曰,止之。宗薰曰,第一張第二張,書正字三下,其餘皆書草三下,而第一張,劃一字乎?上可之。宗薰書等訖,上親坼祕封還下。取善以次讀奏封內訖。命書傳敎曰,柑製賦居首三下一幼學李玄功直赴殿試,之次三下幼學徐寗輔直赴會試,之次草三下幼學朴璜進給二分,幼學權是容等二人,令該曹考例施賞。傳曰,入格儒生,明日待令。出榻敎上曰,前黃海監司進前,斗淳進前。上曰,本道纔經賑政,民政果何如?斗淳曰,昨年西農,是無前大歉,而特蒙朝家軫念之澤,頷顑之民,得免盡劉,今年穡事,幸又小康,遑遑之民情,庶有回蘇之望矣。上曰,無弊瘼乎?斗淳曰,本道還各穀,合爲四十六萬七千二百七十餘石,折米爲三十二萬七千七百三十石,戶摠爲十二萬六千四百十三戶,而其中除公私各項雜頉,大略量穀較戶,則每戶所受,當爲四石零,而列邑記付之多寡不一,皮穀折米之贏縮不同,若其偏多之邑,一戶之還,殆爲六七八石,此已是民生切骨之瘼,而各司支放取耗之穀,爲其道里之便近,每每添作於海西,挽近十餘年來,新作還米,爲五萬六千八百二十餘石矣,元摠近五十萬石之穀,已不勝其壓疊積欠莫可支吾之歎,而今又加之以五萬六千石之多,生聚則日以殫縮,斂散則日以夥繁,奸僞層生,公私俱竭,往固不可追究,而雖自今以後,凡係各司作還取耗之穀,一切無復移送於海西,則庶幾有一半分消息支持之道,令廟堂稟旨施行,恐未知何如。上曰,依爲之。出擧條上命退,試官及前黃海監司先退。又命史官就座,仍命退,承史以次退出。
上在昌德宮。停常參·經筵。
藥房都提調趙寅永,提調徐憙淳,副提調鄭基一啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
李竣祜啓曰,明日召對,取稟。傳曰,停。
備忘記,恃寨僉使趙觀鶴下直,長弓一張,長箭一部,片箭一部,筒兒一箇賜給。
李明迪,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
李明迪啓曰,合辭許久闕啓,事甚未安。差祭外,未肅拜·呈告人員,竝卽牌招,何如?傳曰,允。
鄭基一啓曰,右副承旨吳取善,今日不爲仕進,卽爲牌招,何如?傳曰,允。
傳于李明迪曰,召對入侍。
傳于李明迪曰,入格儒生入侍。
李明迪啓曰,行大司憲朴永元,執義李殷相,掌令曺相振牌不進,金,持平金羽休·洪在重差祭,監察茶時之意,敢啓。傳曰,知道。
以大司諫權大肯,司諫李光載,獻納朴心壽,正言李魯確,執義李殷相,掌令曺相振牌不進罷職傳旨,傳于李明迪曰,只推。
以右副承旨吳取善牌不進罷職傳旨,傳于李明迪曰,只推。
李竣祜,以奎章閣言啓曰,原任直閣金鼎集,明日候班,當爲進參,而時無職名,令該曹口傳付軍職,何如?傳曰,允。
兵曹口傳政事,副護軍單金鼎集。
傳于李明迪曰,除夕在明,時囚罪人宋在孝,分揀放送。
李明迪,以義禁府言啓曰,時囚罪人宋在孝分揀放送事,承傳啓下矣。宋在孝,分揀放送之意,敢啓。傳曰,知道。
又以兵曹言啓曰,來辛丑年各處頒給信漢符別單,及文宰二品以上,武臣蔭官曾經摠管人員章標頒給別單,修整以入之意,敢啓。傳曰,知道。
李源庚,以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
李明迪,以訓鍊都監言啓曰,今十二月二十九日三十日年終放砲時,次知將官·將校姓名及兼別破陣等容貌年歲器械數爻,竝別單書入之意,敢啓。傳曰,知道。
庚子十二月二十九日辰時,上御熙政堂。召對入侍,入格儒生同爲入侍時,參贊官李明迪,侍讀官林肯洙,檢討官兪象煥,直閣徐有薰,記事官徐相敎,記事官沈敬澤·金益文,各持綱目第一卷,以次進伏。賦三下居首幼學李玄功,之次三下徐寗輔,之次草三下朴璜進·權是容·李承圭等,以次序立階下訖。上曰,史官分左右。明迪進前奏曰,儒生進前,先爲擧行乎?上可之。玄功等,以次陞堂,進前奏職姓名訖,退立階下。明迪曰,給分以上儒生,先爲出去,其餘儒生,使之施賞乎?上曰,唯。是容等,以次跪受賞紙筆墨訖,引儀唱四拜禮,儒生等行禮訖,使之退出。上開卷,命讀之。肯洙讀自乃見孟子,至斬首八萬。上曰,止之,文義陳之。肯洙曰,過則順之,又從而爲之辭者,惡陳賈之必欲文過,而深斥之也,齊王急於取燕,不能用孟子之言,及燕人畔,始有悔悟之意,乃曰,吾甚慙於孟子,當時齊臣,苟能因其悟而格其心,則猶可爲也。賈以無患之說,諂諛其君,又以管叔之事,問于孟子,此誠千古小人之言也。蓋人不能無過,而過則改之,與無過同,而惡聞其過,常情之所同,君子之攸戒也,況人主居至尊之位,苟無樂聞虛受之量,則孰肯輕犯雷霆之威,冒進鯁直之言乎?故舍己從人,帝堯之爲聖也,從諫弗咈,成湯之爲治也,虛受容諫之道,伏願體念焉。上曰,下番讀之。象煥讀自燕人立太子,至西河之外亡。上曰,止之,文義陳之。象煥曰,大抵昭王,以撥亂復讐之心,問策於郭隗,而必曰得賢共國,則爲人君者,非賢士無以資治,而雖以堯·舜之聖,皐·夔·稷·契,爲之勵翼,殷周之盛,伊·傅·周·召,爲之輔佐,以致無疆之治矣,此郭隗所以提出涓人之說,以爲求賢之方也,伏願殿下,旁招俊乂,布列朝端,以爲輔導之資焉。上曰,閣臣讀之。有薰讀自今君兩用之,至不十日而距扞關。上曰,止之,文義陳之。有薰曰,繆留之論仲·叔也,似是而甚非矣,凡人君用臣之道,言語之間,必辯其賢邪,而胡氏以爲故危言動其君者,此是有理之語也,且張儀之因鄭姬得釋者,楚君所以致危亡之漸也,雖或因嬖臣之言,有此釋囚,未免循私蔽公,而況女姬之言乎,人君納言之際,惟察賢邪之分而已,伏願此等處澄省焉。上曰,參贊官讀之。明迪讀自扞關驚則,至兵疆士勇。上曰,止之,文義陳之。明迪曰,文義,儒臣·閣臣備陳矣,臣無容更達,而聖人問學之工,當經經而緯史,今此綱目一部,乃人主之鑑也,鑑照姸媸美惡,史載治亂得失,所以唐宗有金鑑錄,照見千秋理亂,唐宗不過中主,而猶如是戒之,殿下當爲堯爲舜,可不懋哉?非但臨筵講討,以爲資益之方而已,亦便於燕閑蠖濩之中,常目在之,以爲座右之龜鑑,是臣區區之望也。上掩卷,命史官就座,又命退,諸臣以次退出。
上在昌德宮。停常參·經筵。
大殿·大王大妃殿·王大妃殿·中宮殿,內閣·政院·藥房·玉堂·朝廷二品以上·六曹堂上·大司憲除夕單子問安。答曰,知道。
李竣祜啓曰,明日召對,取稟。傳曰,停。
尹致秀啓曰,行大司憲朴永元未肅拜,執義李殷相,掌令曺相振呈辭,金,持平金羽休·洪在重差祭,監察茶時之意,敢啓。傳曰,知道。
吳取善啓曰,備邊司郞廳來言,今日,賓廳日次,而除夕問安相値,不得來會云矣,敢啓。傳曰,知道。
李竣祜啓曰,明日正朝望闕禮,依例爲之之意,敢啓。傳曰,知道。
備忘記,老江僉使張鎭國,仇寧萬戶李斌下直,各長弓一張,長箭一部,片箭一部,筒兒一箇賜給。
李竣祜啓曰,祀典所重,何等審愼,而今日正朝祭傳香時,昭寧園獻官朴奎瑞,尙不入來,以致傳香之過時,事未前有,萬萬駭然,所當重勘,而本院請推之外,無他可施之罰,何以爲之?而原單子,今方改付標以入,使之卽速受香,當該差祭堂上,不可無警,推考,何如?傳曰,允。拿處。
傳于李竣祜曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于鄭基一曰,吏·刑換房。
傳于鄭基一曰,工·刑換房。
傳于李竣祜曰,聞南奉朝賀病患危重云,遣御醫持相當藥物,仍留看病。
傳于李竣祜曰,卽聞元老之長逝,實用愴衋,此大臣,以端亮愷悌之姿,溫醇淸愼之操,加之學術淵粹,文章爾雅,克趾乃家之美,早荷正廟之眷,而自純祖睿筵之初,逮予寡躬,任三世輔導之責,厥功茂焉,不但爲廊廟翊贊之勞而已。況其懸車之後,年尊德卲,巋然若靈光之存,今焉已矣,卒南奉朝賀家,東園副器一部輸送,成服日,遣承旨致祭,嗣子待闋服調用,祿俸限三年輸送,令弘文館,不待諡狀,葬前議諡。
以忠淸監司金英淳狀啓,舒川郡民家失火事,傳于李源庚曰,聞甚矜惻,元恤典外,別加顧助,結構奠接之方,廟堂措辭分付。
以濟州防禦使具載龍狀啓,大靜縣摹瑟浦漂到異國船,足可問情,任其逃去,臣亦職忝輨轄,不勤檢飭,惶恐待罪事,傳于尹致秀曰,勿待罪事,回諭。
兵曹口傳政事,副護軍單成原默。
李源庚,以戶曹言啓曰,今年內貧寒宗室子婚扶助,別單書入之意,敢啓。傳曰,知道。
李竣祜,以禮曹言啓曰,五禮儀,大臣之喪,自上有擧哀之節,而取考謄錄,則或因特敎擧行矣,自下有不敢循例取稟之意,敢啓。傳曰,置之。
又以成均館大司成意啓曰,每於歲末,圓點準點儒生,別單啓下事,曾有定式矣。當年條準圓點儒生,別單書入之意,敢啓。傳曰,知道。
吳取善,以備邊司言啓曰,卽見全羅監司李穆淵狀啓,則枚擧濟州牧使具載龍牒呈以爲,大靜縣摹瑟浦加波島,至有英吉利國船二隻來泊,敢肆砲放,劫掠牛畜之變,仍請該縣監罷拿之典矣。蠻舶之出沒洋中,專事侵奪者,自是狡猾之習,則以此積弛之海卒,雖難責之以禦侮固圉,而環島浦港,俱係待變重地,則瞭望戒備之方,固當十分糾察,而況彼不過四十餘人矣,何至於先自恐怯,逃散不暇乎?事係邊情,不可仍置,該牧使具載龍,常時不飭之失,爲先罷黜,仍令該府,拿問處之,何如?傳曰,允。
又以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
