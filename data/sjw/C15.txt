上在慶德宮。停常參·經筵。
巳時,白雲一道如氣,自西方直指南方,長竟天,廣尺許,良久乃滅。午未時,日暈。
大王大妃殿·王大妃殿·大殿·中殿·世子宮,政院·玉堂·二品以上·六曹歲謁問安。答曰,知道。
嬪宮,政院·玉堂歲謁問安。答曰,知道。
答領中樞府事宋時烈疏曰,觀卿疏辭,書以負罪,予甚不安。嚮者之言,開陳予懷而已,卿何引咎若是耶?心用愧歎,至於今玆賞格,實循古規,卿何辭焉?卿其安心焉。仍傳曰,遣史官傳諭。
答執義李東老疏曰,省疏具悉。爾其勿辭,救護母病。
答副校理尹搢疏曰,省疏具悉。深嘉爾憂國進言之誠矣,可不留心焉?疏中民瘼,當令廟堂議處。
答禮賓正都擧元疏曰,省疏具悉。嘉爾憂國之誠矣。
答平安監司吳始壽疏曰,省疏具悉。已諭矣,卿其勿辭察職。
答幼學方裕碩疏曰,省疏具悉。憂愛進言之誠,予用嘉悅,疏中可以議處者,當令廟堂議處焉。
慶源府使李秞上疏,啓下備邊司。
備忘記,都廳李柙加資。郞廳鄭東卨·柳尙運·權順善,紙牓監造官金元燮,別工作監役宋奎明,分長興庫直長金楚重,竝陞敍。監造官李重龜·朴文哲,竝六品遷轉。舊陵都差使員楊州牧使鄭始大,假家差使員衿川縣監蔡命後,雜物差使員陽智縣監李智白,材木伐取差使員龍仁縣監趙持恒,利川府使洪柱彦,浮橋差使員南陽縣監柳星三,各兒馬一匹賜給。副司果丁昌燾,司正南宮楀,典籍愼景尹,司果權順善,潘□義,司勇權順泰·南彦豪,兼敎授李幼弼,參奉金克晩,各半熟馬一匹賜給。
吏曹啓曰,臺諫有闕,政事,取稟。傳曰,明日爲之。
政院啓曰,戶曹參判金徽罷職事,命下矣。憲府停啓,故卽捧傳旨,而諫院又爲論啓,罷職傳旨,不得捧之之意,敢啓。傳曰,知道。
禁府,李球拿囚,啓。
正言韓泰東啓曰,疎謬微臣,忝叨言地,恩召之命,遽及窮閻,惶恐感激,忍疾趨程,不敢爲循例控辭之計,偃然出仕,已乖世套,而妄有所論,嚴旨遽降,縮恧惶駭,罔知攸措。蓋金徽陰邪縱恣之狀,聖明洞燭,豈有遁情,而罪止罷職?好惡不明,不可謂是非之已定,則雖搖㫌執藝,猶可容議,況臣身雖庸瑣,職是言責,豈敢迎合顧瞻,有懷不陳哉?臣於疇曩,滯在鄕曲,聞徽疏辭,極其陰巧,臣實衋然憂嘆,繼臣入城,得見疏本,則其侫辭鄙態,有倍前聞,此而含默,焉用諫臣?初冀盡言,竟煩聖敎。噫,妄言噪聒,君父所厭聞,希合時論,愚臣所深恥,有心繳賞,臣不爲此矣。朝家之設臺官,其意何居,而緣臣無狀,廁迹其間,搖唇獲咎,擧手速戾,以損聖明待臺諫之體,臣亦何心,更居此地,自比聖世臺閣上人物哉?旣被嚴旨,惶悸靡定,而昨緣夜深,悶默歸家,今始自列,罪戾增積,決不可一刻仍冒,請命遞斥臣職。答曰,勿辭,退待物論。
府啓,兩司,以諸臣還收事,論列已久,兪音尙閟,臣竊惑焉。前副修撰金萬重,以經幄之臣,請對言事,自附於無隱之義,而一言不契,遽加情外之敎,旣使廷尉問,而又命編配,大聖人體下之道,恐不當如是也。朋黨二字,雖是人君惡聞之語,豈可先執疑端,有所摧折而斥逐也哉?前副護軍李䎘,曾任言責,隨事論列,臺閣風采,固當如是,而殿下略不舒究,遽下嚴敎,初旣特遞,繼以削黜,聽聞所及,莫不驚駭,言路杜塞,非細事也。張應一疏辭,陰譎探試之狀,業已聖明之所洞燭,而其嫁禍之意,將無所不至。故前副應敎李選,忠憤所激,慷慨進言,□實國人之所欲言而未言者,特李選獨言之耳。在殿下聽言之道,固當優容寬假,故亦嘗賜批,又有恩除,而到今追罪,有若激惱而遷怒者然,恐非平心順應之道也。前大司憲閔鼎重,受知兩朝,致位六卿,報效之誠,豈後恒人,而因其病勢之難强,情勢之不安,久未還朝,豈其所欲哉?及其緬禮漸迫,來到郊坰,陳疏自列,不過陳其病未赴召,不敢自安之意而已,夫豈偃蹇驕恣,欲其圖便而然哉?殿下不究情實,勒加譴罰,此豈使臣以禮之道也?唯此四人,罪非其罪,實爲君上之過擧,此所以閱月爭執,而不知止者也。請還收前副修撰金萬重定配,前副護軍李䎘削奪官爵,門外黜送,前副應敎李選削奪官爵,前大司憲閔鼎重削職之命。前正言成虎徵,身居言地,目見君父之過擧,隨事爭執,乃其職耳。措語之間,雖或欠當,原其本情,斷無他腸,而嚴辭折辱,略不假借,大聖人包荒之量,恐不當若是也。閔鼎重之被譴,旣非禮下之道,而輾轉層加,至令言事之臣,投諸極邊,殿下於近日之事,有何觸惱,而爲此過當之擧耶?臣恐言路自此而而永杜,豈非大可懼哉?請還收前正言成虎徵遠竄之命。申命圭等所坐,事係陵寢,罪名甚重,必欲斷以一罪者,固知出於懲勵之意,而第求之法典,旣無當律,原其本情,容有可恕,蓋全無敬謹之心,只爲速完之計,稍有人心者之所不敢出,以此斷案,實非其情,今若不究其情,遽用重律,則不惟傷聖上好生之德,亦恐有乖於原情定罪之道。命圭等一死,固無所惜,而他日用法之過峻,未必不由於今日之受敎,則恐非所以爲後世法也。請加三思,還收申命圭·李鼎基等一罪論斷之命。答曰,不允。
持平朴元度啓曰,臣於昨者,以戶曹參判金徽,罰已略施,歲又將除,支離煩凟,事體未安而停啓矣。今見正言韓泰東避辭,以罪止罷職,好惡不明,希合時論,臣所深恥等語,隱然指斥,臣何敢一刻仍冒?請命遞斥臣職。答曰,勿辭,退待物論。以上春坊朝報
上在慶德宮。停常參·經筵。
副校理申翼相初度呈辭。入啓。傳曰,還出給。
刑曹判書權大運上疏。大槪,賤疾猝急,幾至死域,新舊歲起居之班及大祭受誓戒時,俱未進參,冒死陳情待罪事。入啓。答曰,省疏具悉。卿其勿辭,調理察職。仍傳曰,遣內醫看病。
藥房啓曰,元朝喜雪,寒氣陡緊,伏未審聖體,若何?臣等憂慮未弛,敢來問安。答曰,知道。
掌令李彙晉啓曰,金徽削黜事,連啓旣久,雖未得准請,不必經歲持久,而發論臺官之意,亦以爲可停,故臣於再昨之坐,已與同僚相議停啓後,其日差晩,院啓新發,不能無相反之可嫌,而昨暮同僚,又以正言韓泰東避辭,有所引嫌,其所引嫌,臣亦無異,何敢晏然仍冒,請命遞斥臣職。答曰,勿辭,退待物論。
府啓,請還收前副修撰金萬重定配,前副護軍李䎘削奪官爵,門外黜送,前副應敎李選削奪官爵,前大司憲閔鼎重削職之命,前正言成虎徵遠竄之命,申命圭·李鼎基一罪論斷之命。措辭見上引嫌而退,公議旣伸,不能持久,則彼雖有斥,此亦無失,請持平朴元度·掌令李彙晉竝命出仕。答曰,不允。出仕事,依啓。
刑曹啓目,閔愼代服之事,令禮官議啓,何如?啓,父子,人之大倫,而有乖舛,人安得爲人乎?世翼,若非全然喪性之人,而其子代祖喪,則雖曰弔客之指揮,而愼安得免其罪乎?今此査覈,無世翼推問之事,大違格例而已,亦甚糢糊,殊極無據,各別處覈以啓,俾無如此之弊。
以裵正徽爲假注書。
兵曹啓曰,本曹佐郞朴千榮,以身病不得供職,已至累旬,而一向彌留,差復未易云。當此多事之日,不可久曠劇務,佐郞朴千榮,今姑改差,後日政,以在京無故人,差出其代,何如?傳曰,允。出春坊朝報
上在慶德宮。停常參·經筵。
夜四更五更,東方,有氣如火光。
藥房啓曰,日氣陰寒,伏未審夜來,聖候,若何?臣等區區憂慮,敢來問安。答曰,知道。證候當言于醫官矣。
京畿監司書目,楊州呈,以司諫朴世堂病重,上去不得事,啓。遞差。又書目,楊州呈,以吏議參議申晸辭職上疏上送事。
傳曰,大臣·備局堂上,引見。
今日引見時,掌令李彙晉,持平朴元度,獻納洪萬鍾,正言韓泰東遞差,其代今日政差出事,榻前定奪。
備忘記,長番內官金禹鼎,當爲昨日校理申翼相初度呈辭給由判付,還出給誤傳,不察甚矣,從重推考。
兵曹,行司果鄭華齊,今月初一日身死,曾經臺侍,啓。別置賻。
今日引見時,右議政金壽興所啓,文臣中邊倅堂上者,皆用曾經侍從之人,故未經侍從者,則雖是有才之人,而拘於此例,不得備擬,殊無隨才選用之意,今後則就其州牧被薦人中可合擢用者,擬於邊倅,何如?上曰,依爲之。又所啓,臣聞京畿監司李弘淵之言,則遷陵時浮橋之役,最爲浩大,而其時江村居百姓陳貴男稱名者,以年過七十之人,終始看役,至於所入長木,其他什物,自辦進排者亦多,其誠殊極可嘉,或賜空名牒,以酬其勞,則未知,何如?事雖微細,旣有所聞,敢此仰達。上曰,其誠可嘉,老職牒成給可也。出春坊朝報
有政。以魚震翼爲司諫,崇善君澂爲司饔院都提調,李敏及爲南別殿參奉,金楚重爲典籍,姜瑞璜單付校書著作,李聃命單付學錄,李柙賞加通政,以李命聃南陽縣監,陞付府使,軍器僉正李寓,年八十陞資,金世翊爲廣興奉事,柳命天爲兵曹佐郞,洪淨爲靑陽縣監,姜錫圭爲禮曹佐郞,成景雲爲繕工假監役,南龍翼爲大司憲,李希楙爲典籍,兼春秋館編修官二,鄭始大·李溟翼,兼春秋館記注官十,李堂揆·朴元度·趙根·元振澤·申厚命·安後泰·辛蕃·李國芳·吳始復,兼春秋館記事官,金始重·柳之發·許悏·李德周,以金萬基爲內醫院提調。以上政事
今日引見時,右議政金壽興所啓,以臺啓船材御史勿送事,有令廟堂稟處之敎矣。今此御史之遣,外議頗以貽獘列邑爲慮,臺啓之意,亦出於此,而朝家之發送御史,其意有在,只觀其形勢而已,有何久留貽弊之事乎?臣意與廟堂諸議,則御史之遣,似不可已矣。上曰,依前定奪出送,可也。出備局謄錄
知事柳赫然所啓,都監鉛鐵,本無出處,吹鉛監官金興立,募得流民,自壬午至己亥,採鉛上納之數,至於六千斤,庚子年,因渠上言,陞堂上矣。今此鄭春武,亦募得流民,自戊戌至癸丑,所納之數,多至八千餘斤,而其人今已年老,似當論賞,以勸將來繼任之人矣。上曰,依金興立例論賞,可也。又所啓,拒馬作,乃軍行緊用之器,而都監所用,今已年久,鐵破木朽,今難堪用,方欲打造於藍浦吹鐵所,而工匠之糧,無路辦得,自前如此之事,則或有劃給之擧矣。上曰,大同米五十石,自宣惠廳劃給,可也。訓局謄錄
以中旬試才單子,傳曰,兼司僕林天碩直赴殿試。訓局謄錄
今日引見時。上曰,曾經侍從人年七十者,食物題給時,武臣父母之年七十,則入於其中,而武臣之年七十者,獨爲落漏,依曾經侍從人食物題給之例,武臣曾經營將以上年七十者,一體抄啓,以爲題給食物之地,可也。禮曹稽制日記
傳曰,司饔院都提調,以大臣差出,非定式之事,而又以大臣循例擬望,殊甚不察,依古例擬望。內下記草
上在慶德宮。停常參·經筵。
禮曹判書趙珩上疏。大槪,所患聾病,受由調治,已多時日,而有加無減,差復無期,內局提調,乞賜遞免,以便公私事。入啓。答曰,省疏具悉卿懇。卿辭至此,內局提調之任,當勉副,卿其安心勿辭,調理察職。
藥房啓曰,大雪盈尺,風寒甚緊,伏未審夜間,聖候調攝若何?伏聞去夜,手指酸痛,招入醫官,付以膏藥,伏不勝驚慮之至,卽今加減何如,膝部受灸,依昨日定奪爲之乎?臣等區區憂慮,敢來問安,竝此仰稟。答曰,知道。今日受灸爲之。
受灸正時巳正。
正言李寅煥啓曰,臣本庸陋,最居人下,承乏濫吹,歷揚華顯,旣蔑涓埃之報,徒積尸素之譏,不意玆者,新命又下,自省惶恧,罔知攸措,且於頃日,猝得寒疾,素患內傷,挾感重發,累日昏倒,殆不省事,召牌臨門,竟未秪赴,春帖迎祥之詩,亦不得製進,前後被推,至於三度,俱未勘律,在例應遞,不可一刻仍冒,請命遞斥臣職。答曰,勿辭,退待物論。
傳曰,今此益平君喪,墓幕,依寅平尉喪例擧行事,分付該廳。
答吏曹參議申晸疏曰,省疏具悉。爾其勿辭,從速入來察職。
大殿受灸後,藥房·政院·玉堂·二品以上·六曹問安。答曰,知道。
持平申琓所啓,請還收前副修撰金萬重定配,前副護軍李䎘削奪官爵,門外黜送,前副應敎李選削奪官爵,前大司憲閔鼎重削職之命,前正言成虎徵遠竄之命,申命圭·李鼎基一罪論斷之命。措辭見上上曰,不允。又所啓,引嫌而退,意外嚴旨,不必爲嫌,而提起已停之論,未免率爾之歸,請正言韓泰東遞差。上曰,依啓。又所啓,凡引見之時,長官有故,則次官入侍,例也,而掌令李彙晉,昨日請出之後,政院待開門牌招,而日勢已晩,尙不入來,持平朴元度,病勢情勢,俱無難便之事,而纔已就職,旋卽呈辭,致令下僚入侍,其在事體,殊甚未安,請掌令李彙晉,持平朴元度,竝命遞差。上曰,依啓。李彙晉遞推,又所啓,臺諫處置之規,其日有故,則翌日處置,例也。正言韓泰東,避嫌退待之後,獻納洪萬鍾,所當處置,而諉以呈告,趁不處置,今日辭單捧入之後,始爲移送本府,不但事體殊常,迹涉規避,請獻納洪萬鍾遞差。上曰,依啓。又所啓,臣以新進之人,未諳體例,李彙晉·朴元度之事,不無輕重之別,而一例請遞,致勤聖敎,臣何敢晏然仍冒,請命遞斥臣職。答曰,勿辭。
左副承旨李奎齡所啓,假注書兪夏謙,岌着紗帽,殊甚未安,請推考。上曰,允。
副校理尹趾善所啓,獻納洪萬鍾,雖有身病,頃日牌招,亦能詣闕肅拜,則其病勢之不至深重可知,而趁不處置,顯有規避之迹,政院之捧入辭單,殊甚不當,當該承旨,請命推考。上曰,依啓。
府啓,請還收前副修撰金萬重〈定配〉,前副護軍李䎘削奪官爵,門外黜送,前副應敎李選削奪官爵,前大司憲閔鼎重削職之命,前正言成虎徵遠竄之命,申命圭·李鼎基等一罪論斷之命。措語見上□□之任,只在傳命而已,則傳命之際,所當詳愼,而再昨副校理申翼相呈辭,初有給由之命,而內官,傳之以還出給,故昨日以此下敎之後,始知其誤傳,渠輩所職何事,而乃敢如此也,他日事有重且大於此者,而又復若是,則其弊有不可勝言者矣。自上旣有推考之命,而推考薄罰,不足以懲其罪也。請當該內官金禹鼎,先罷後推。引嫌而退,累度推緘,俱未照勘,則揆以臺體,勢難仍在,請正言李寅渙遞差。新除授大司憲南龍翼,時在京畿仁川地,新除授持平權迪,時在慶尙道醴泉地,新除授司諫魚震翼,時在京畿楊州地,請竝斯速乘馹上來事,下諭。答曰,不允。遞差。下諭事,依啓。
受灸入侍時,上曰,注書日記趁不修正之弊,近來益甚,事極可駭,不可不別爲定式,今後則注書,勿論實假官,日記未修整之前,勿許陞出六品,且勿除授外職,已出六品者,限收正前,勿爲收敍,凡日記,當該承旨,次知催促,俾無延拖之弊,而過定限不修,則該房承旨推考事,捧承傳施行。右議政金壽興曰,注書雖已遞之後,日記未修正之前,亦勿許任意下鄕,以爲刻期修正之地,何如?上曰,依爲之。
政院啓曰,今日受灸時,史官時政記未修正前,不得陞出六品,承傳考出事,下敎矣。退考春秋館謄錄,則癸卯三月初三日,故領中樞府事鄭太和榻前所啓,史官遷轉之後,時政記趁不修正,事體極爲不當,無非國綱解弛之致,今後史官遷轉之時,必考時政記修正與否,如未畢修,則勿許陞出六品事,捧承傳施行,何如?上曰,依爲之。以此捧承傳之後,時政記未修正前,絶無陞出六品之人,而副校理申翼相,則以奉敎移拜說書之後,壬子四月初一日,因慈殿平復,有其時史官陞敍之命,故陞出六品矣,敢啓。傳曰,捧承傳若是明白,則雖有陞敍之命,該曹當稟啓後擧行,而循例陞出,殊極不當,當該堂上郞廳,竝姑先從重推考,申翼相六品陞出,改正。出春坊朝報
司僕寺啓曰,大靜縣監陳再昌遞任進上馬二匹上來,禾毛色別單書入,而依前例內廐立養之意,敢啓。傳曰,知道。馬籍謄錄
上在慶德宮。停常參·經筵。
大殿,政院·玉堂問安。答曰,知道。
副校理尹趾善上疏。大槪,臣於榻前,有做錯之失,決不可晏然於論思之地,乞□□遞改事。入啓。
藥房啓曰,伏未審夜來,聖體調攝,若何,膝部酸痛之候,受灸之後,抑有差效乎?臣等不任憂慮,敢來問安。答曰,知道。別無加減矣。
傳曰,日寒如此,薄衣軍士,襦衣題給。
傳曰,卒慶平君喪事,墓幕,依仁興君例擧行事,分付該廳。
傳曰,外棺板一部送于內需司事,言于該曹。
傳曰,石灰二百石送于內需司所捧處事,言于該曹。
政院啓曰,藥房都提調金壽興,以掃墳事受由,今日出去,提調未差,副提調金宇亨,遭女喪,提調,今日內,令該曹口傳差出,何如?大臣之意如此,敢啓。傳曰,知道。
吏曹啓曰,臺諫有闕,政事,取稟。
府啓,請還收前副修撰金萬重定配,前副護軍李䎘削奪官爵,門外黜送,前副應敎李選削奪官爵,前大司憲閔鼎重削職之命,前正言成虎徵遠竄之命,申命圭·李鼎基等一罪論斷之命。請當該內官金禹鼎先罷後推。措辭見上秋官之職,爲任不輕,旣列於六部,而且有刑獄之重,則雖佐貳之官,固與庶僚有異,不可人人而冒居也,明矣。刑曹參議趙䃏,地望素卑,濫居本職,除授之後,物議譁然,而恬若不聞,偃然行公,冒沒廉恥,莫此爲甚,請刑曹參議趙䃏遞差。答曰,不允。
吏曹口傳政〈事〉。以金萬基爲內醫院提調。
副校理申翼相三度呈辭。入啓。遞差。春坊朝報
都摠府啓曰,今日入直軍士,中日習射,請出標信。傳曰,知道。摠府謄錄
上在慶德宮。停常參·經筵。
辰時,日暈。午時,日暈左珥。
備忘記,噫,益平君,未得不惑之年而夭逝,驚悼之懷,可勝云喩,仍竊惟念,先王眷愛諸駙馬,夐出尋常萬萬,侍講寡躬,情意親密,豈可比於他乎?邇來十年間,再已喪亡,悲懷難禁,其在哀恤之道,宜有別擧。令該曹祭需各別從優磨鍊題給,以表予意。
藥房啓曰,日氣寒凜比甚,伏未審聖體,若何,膝部酸痛之候,已有差減之效否乎?臣等無任憂慮未弛,敢來問安。答曰,知道。今後勿爲逐日問安。
傳曰,還下去差使員留待。
傳曰,還下去差使員引見。
獻納李堥啓曰,臣本空疏孱病,罪釁山積,情迹惶隕,杜門訟愆者久矣,聖量天覆,含垢藏疾,千萬夢寐之外,誤恩荐加,復置臺端,臣誠惶恐感激,置身無所,揆以臣子分義,所當卽承恩命,趨走供職之不暇,而第臣積年痰火之症,轉㞃於草土之中,有時氣升,則心魂慌亂,文字都忘,看過數行,思索移時,以手畫肚,終未解曉,以此病狀,言責重任,萬無自力之望,故向者嚴旨之下,不敢祗赴,逋慢之罪,實所難逭,不意玆者,新命又降,徊徨跼蹐,怵然罔措,不但情勢病勢之萬分悶蹙,且春帖迎祥詩,適遭私慽,俱未製進,三度推緘,尙未照勘,以此以彼,決難一刻仍冒,請命遞斥臣職。答曰,勿辭,退待物論。
府啓,請還收前副修撰金萬重定配,前副護軍李䎘削奪官爵,門外黜送,前副應敎李選削奪官爵,前大司憲閔鼎重削職之命,前正言成虎徵遠竄之命,申命圭·李鼎基等一罪論斷之命,內官金禹鼎先罷後推,刑曹參議趙䃏遞差。措辭見上引避而退,情勢病勢,姑舍勿論,推緘未勘,固難仍在,請獻納李堥遞差。答曰,不允。處置事,依啓。
傳曰,政事,明日爲之。
差使員引見時,安邊府使沈攸所啓,本府還上,最爲民弊,而至於高山倉,在於鐵嶺之底,還上受食者,率是驛卒,積年未捧,多至累百石,其中流亡絶戶,雖出於蕩滌之中,而其餘生存,俱是赤立之民,決無徵捧之路,高山以嶺底殘驛,乃是傳命之地,必待別樣變通而後,可以支保矣。上曰,言于該曹。又所啓,本府有高山擺撥,此去淮陽,五十里程也。大嶺間之,往來極難,安邊·淮陽,俱有其弊矣,中間二十五里許,古有細地院,傳撥稍便,而罷之已久,今若復設,則兩邑皆便,而細地院,乃淮陽之地,自北路無處置之路,朝家似當有變通之道矣。上曰,此擺撥在於何時耶,曲折問于該曹。同副承旨李端錫所啓,安邊府使沈攸,以閫師,用棍太重,軍民難保之狀,有所陳達,其意蓋出於軍務之外,不當用棍罰,而此非守令之,所當言,未免失體,請推考。上曰,依啓。長連縣監張治世所啓,本縣民結,只六百餘結,而麒麟驛所屬朴山驛,在本縣境內,驛吏·驛卒·驛奴等,盡爲給復,其數至於百餘結之多,而年年增加,若此不已,則前頭民結,將無餘存,今後則設有更爲給復者,使之移給於民結稍多之邑,似爲便當矣。上曰,言于該曹。開城敎授李榏所啓,國家之視本府,異於列邑,至於養士一節,自祖宗朝優施恩典,特賜鳳山蘆田,康翎魚箭,以爲養士之具,而鳳山蘆田,依舊收稅,康翎魚箭,則以本邑侵徵之故,庚午以後,全爲廢閣,以此而學宮,將不成貌樣,依舊設行,以補養士之萬一,似當矣。上曰,言于該曹。平丘察訪許穧所啓,本驛與銀溪驛接界,銀溪驛婢,與本驛吏卒,交嫁生子,多居本驛,而係是他驛奴婢,勢難役使,卽今本驛,凋弊莫甚,此奴婢使之移屬,則庶有萬一支保之望矣。上曰,言于該曹。同副承旨李端錫所啓,諫院,九月以後,一不開坐,許多守令,久未署經,至於永春,則冬初除授,尙未赴任,似當有變通之道矣。上曰,冬初除授守令,竝除署經發送,而諫院闕員差出後,亦卽牌招,使之署經,可也。又所啓,臣伏見本院啓辭批答,有前校理申翼相六品改正之敎,而但時政記未畢修之前,無端遷轉者,固無其人,而或因傳敎,自本館直出,或以相避,自他司陞出,未盡修而陞出者,不獨翼相一人而已,該曹之只循前例,不爲啓稟者,固有其失,而今此翼相之獨被改正,則揆諸國家用罰之道,旣未得當,而且翼相,言事未久,遽有此命,聽聞所及,不無疑惑,臣等,欲以此意陳啓,而臣於此際,適爲入侍,故敢此陳達矣。上曰,國不立法則已,旣已立法則循例陞出,固爲非矣,言事未久,非所可論,而但不獨一人,則未盡修正而陞出者,幾人耶?端錫曰,攷見修未修置簿,則申晸·李藼·李濡·趙師錫四人矣。師錫則所謂未修者,只是三日,而此乃因師錫有病,其時上番史官,替修以送,而未及入庫矣。上曰,然則不可獨被改正之罰,趙師錫則勿論,申晸·李藼·李濡,竝解見任,勿爲送西,使之畢修後收用,而申翼相,亦一體施行。春坊朝報
靑巖察訪鄭治所啓,曾前兩營營吏,鎭撫輩往來之時,自各邑例給刷馬矣,辛亥大侵之後,各邑物力凋殘,不足以給馬,故自本驛權爲給馬,因成規例,其弊不貲,勢難支保,臣於下去之後,卽以所當變通之意,報于監司,粘移戶曹,而終不得請,本驛所望,無過於此矣。上曰,言于該曹。版籍謄錄
長連縣監張治世所啓,本縣土産石鐵,自管餉及京各司軍務衙門,逐年略給價本,而分付本縣,使之掘取,又令輸納于長山串外吹鐵之所,旣令掘取,又令輸納,凋殘之民,勢難支保,而旣是本縣之土産,則掘取之役,雖不可分定,輸納之事,或令移定他邑,則殘邑之民,可支保矣。上曰,言于各衙門變通,可也。守禦廳謄錄
上在慶德宮。停常參·經筵。
去夜傳曰,明朝大提學命招。
成均館官員,以知館事意啓曰,今正月初七日,儒生上旬輪次,當爲設行,而大司成李端夏在外,不得設行,今月內,無故日退行之意,敢啓。傳曰,知道。
政院啓曰,大提學金萬基,提學姜栢年牌招來詣矣。傳曰,書題書入。
傳曰,承旨持此書題,與大提學·提學,進去成均館,儒生等製述以來。
掌令安垕啓曰,庸陋微臣,最出人下,過蒙洪造,濫厠淸班,忝冒臺閣非一,而動被嗤點,莫效涓埃,尸素之罪,在法難逭,不料玆者,荐被新命,隕霣悶蹙,無地措躬,揆以分義,唯當竭蹶趨承,而第臣頃忝本職,有所引避,處置請出,而家內痘患方熾,未及出避,身旣犯染,故不得承命就職,伊時有金徽陳疏之事,而臣之未赴召命,適値此際,故人或不諒其實狀,譏訾其臨事規避,臣之踪迹,決難復玷臺席。且牌不進推緘時未照勘,在例應遞,而自數日前,重患寒疾,委頓眩仆,殆不省事,以致累日稽謝,俟得病勢稍減,今始趨詣自列,臣之罪戾,至此尤大,不可一刻冒居,請命遞斥臣職。
以掌令安垕避嫌,傳曰,推考蕩滌。
答掌令安垕曰,勿辭。
謝恩,獻納趙師錫,掌令徐文尙,正言柳之發·柳譚厚。
持平申琓啓曰,臣卽與同僚,行相會禮於朝房,仍欲傳啓之際,同僚欲停趙䃏遞差之論,發言於席上。臣以此人之不合此任,固是公論,不可遽停答之,則同僚堅執不回,終至引避,而乃以臣前日啓辭中地望二字,爲執言之地,所謂地望,非門地之謂也,而强爲提起於旣改之後,苟且甚矣。且以昨日啓辭措語,與前啓不同爲言,而傳啓之時,隨意刪改,自是當然之事,欲以此脅臣者,其意尤不可曉也。不稱之譏,人所共聞,稱以我獨不聞,反以無飾前非等語,大加侵斥,必欲起閙而後已,其意所在,誠可異也。執迹而究之,則飾非之譏,果在於誰也,雖自以爲和平鎭定之論,臣不敢信也。䃏之平日行己,固是士夫之所賤鄙者,而曾任星州牧使時,雖以別備,至蒙恩賞,而唾罵之言,至今不絶,則文才政事,固不足道也,而從前鄙瑣之狀,臣不欲形諸文字,秪以刑官重任,非如此之人所可承當,而況有物議之後,偃然行公,亦甚無恥,故論遞其任而已者,實出於不欲太甚之意,而同僚之爲一卑陋之人,立幟營護,臣實不料也。此無非如臣駑劣,見輕於同僚之致也。引避之後,同僚移拜他職,而旣被詆斥,則臣何敢一刻苟冒乎,請命遞斥臣職。答曰,勿辭,退待物論。
掌令徐文尙啓曰,譾劣如臣,濫蒙洪造,歷敭革貫,稱塞蔑如,恒切愧懼,若隕淵谷,今玆新命,又出意慮之外,臣驚惶感激,不得不冒昧肅謝,而臺憲之職,固非如臣巽愞者所堪承當,決不可冒居,以累淸朝,且臣於上年,忝叨玉堂,重得寒疾,委頓床席,召命之下,竟未能趨詣,推緘尙未照勘,尤不可晏然在職,請命遞斥臣職。
正言柳譚厚啓曰,臣之才分,最居人下,旬月之內,再玷淸班,惶恐驚隕,罔知攸措,嚴召之降,不得不趨謝恩命,而循省自愧,人將謂何,且臣前拜本職,適有狗馬之疾,未克承牌而進,方帶推緘,尙未照勘,何敢仍冒,請命遞斥臣職。
獻納趙師錫啓曰,如臣無似,濫蒙洪造,前後忝竊,涯分已踰,而徒事潰潰,一未稱塞,尋常愧懼,若無所容,不料新除之命,又下意慮之外,臣誠驚惶感激,不得不冒昧趨肅,而第臣曾忝史官,旣有時政記未及修正之失,不職之責,無異諸臣,而解任之罰,臣獨倖免,不但在臣私意,有難自安,揆以朝家用罰之道,恐不當若是,顧此一節,已不可晏然,而況此頃忝郞署,緣有賤疾,未卽出謝恩命,方被推緘,時未照勘,以此以彼,俱難一刻苟冒,請命遞斥臣職。
以正言柳譚厚,獻納趙師錫,掌令徐文尙避嫌,傳曰,推考蕩滌。
答掌令徐文尙,正言柳譚厚,獻納趙師錫曰,勿辭。出春坊朝報
有政。以柳譚厚爲正言,趙師錫爲獻納,李夏鎭爲副修撰,李東溟爲全羅都事,李寅煥爲副校理,洪萬鍾爲原襄都事,孫萬雄爲典籍,金萬里爲長興直長,金聲久爲刑曹正郞,朴崇章爲典牲奉事,金君錫爲軍器僉正,李敏敍爲吏曹參議,徐文尙爲掌令。已上政事軸
上在慶德宮。停常參·經筵。
夜三更,流星出天市西垣內,入東方天際,狀如鉢,尾長三四尺許,色赤。
藥房啓曰,雪後嚴沍,累日不解,伏未審聖體調攝,若何,膝部酸痛之候,其已平復否乎?臣等區區憂慮,敢來問安。答曰,知道。脚部酸痛之處,時無更發之勢矣。
答崇善君澂箚曰,省箚具悉卿懇。今玆之命,追先王之恩,遵舊章之意,卿何辭爲,卿其安心勿辭焉。
府啓,引嫌而退,隨事論劾,乃其職耳,僚席立異,在我何損,請持平申琓出仕。答曰,依啓。
備忘記,居首進士安圭,直赴殿試,之次生員李公幹,進士李宣岳,生員黃欽,各給一分。
傳曰,史官二員待命,騎馬六匹立之。宗廟永寧殿大祭所內摘奸
掌令安垕啓曰,臣伏見日昨榻前傳敎內,注書,勿論實假官,日記未修正前,已出六品者,限修正前勿爲收敍事,已捧承傳,而臣曾於辛亥年間,爲事變注書,殆至二十餘日,而其間日記,全未修正矣,今聞政院,抄出事變日記未修正之人,方有催促之擧,而臣名亦在其中云,臣旣有未及修正之失,則應被勿爲收敍之罰,何可一刻苟冒乎?請命遞斥臣職。答曰,勿辭,退待物論。
獻納趙師錫啓曰,臣有未及修史之失,而旣不得與諸臣同被其罰,則揆以私義,已極難安,而且伏聞頃日筵中,以注書日記未修正前,勿許收敍,別爲定式,政院今方抄出未修之人,而臣名亦在其中,臣之前後不職之責,至此而益無所逃,何敢一刻仍冒言地乎,請命遞斥臣職。答曰,勿辭,退待物論。出春坊朝報
禮曹啓曰,濟州牧使所封今正朝方物,今始上來,依例看品,別單書入,而上年冬至方物中,弓帒內邊粧飾,不爲入絲,以鑞染造成,故本曹請推,依見樣入絲封進事分付矣。今此所封之帒,亦以鑞染造作封進,而考其封進牒報日子,則在於十一月十一日,本曹行關,則在於同月十七日,本曹關文,未及到彼,故必致如是封進,今姑捧入之意,敢啓。傳曰,知道。禮曹典客司日記
摠府啓曰,今日入直軍士,當爲中日習射,而春享大祭齋戒,不得爲之之意,敢啓。傳曰,知道。摠府謄錄
上在慶德宮。停常參·經筵。
政院啓曰,今初六日引見時,時政記未畢修人員,竝解見任,勿爲送西,使之畢修正後,收用事,命下矣,未畢修中,或有累朔未修者,或有日子不多者,不可不從其日月之多少,而定其期限之遠近,令春秋館啓稟定限,使之刻期修正,何如?傳曰,允。
持平申琓啓曰,臣伏聞頃日筵中,以修書勿論其實假,日記未修正之前,勿許收敍,別有定式,臣於去年六月,以事變假注書,從仕累日,而以出使遞在之後,其間日記,全未修正矣。政院今方抄出催促,而臣名亦在其中云,未及修正之失,與諸臣無異,而昨於就職還家之後,素患疝症,挾寒重發,欲起還仆,竟未自力,詣臺自列,亦後於諸臣,臣之所失,至此尤大,不可一刻苟冒,請命遞斥臣職。答曰,勿辭,退待物論。
左參贊張善瀓箚子。大槪,劇病殊死之餘,更無完復陳力之望,本職兼帶,乞許遞改,以便公私事。入啓。
大司諫南二星上疏。大槪,舁疾作行,僅到城外,而逼途撼頓,病勢尤劇,方在死生中,新除之命,祗肅無路,懇乞遞免事。入啓。
院啓,請還收前副修撰金萬重定配之命,前大司憲閔鼎重削職之命,前副應敎李選削奪官爵之命,前副護軍李䎘削奪官爵,門外黜送之命,前正言成虎徵遠竄之命,申命圭·李鼎基一罪論斷之命。措辭見上大興縣監朴世柱,莅任以後,不事其事,日夜酣飮,恣肆無忌,至於邑婢之解樂者及土民之所蓄女倡,率皆聚會,置在公衙,需辦飮食,昏酗不省,公務逋滯,吏民愁怨,人言藉藉,略不顧慮,其沈湎廢職之狀,誠極可駭,請大興縣監朴世柱罷職。引嫌而退,事變所修,與日記有別,雖在政院抄出之中,不可混被勿敍之罰,請獻納趙師錫出仕。
府啓,請還收前副修撰金萬重定配,前副護軍李䎘削奪官爵,門外黜送,前副應敎李選削奪官爵,前大司憲閔鼎重削職之命,前正言成虎徵遠竄之命,申命圭·李鼎基等一罪論斷之命。請當該內官金禹鼎先罷後推,刑曹參議趙䃏遞差。措辭見上竝引嫌而退,事變所謄,與廳注有異,且無混同勿敍之擧,則政院抄出,非所當嫌,請掌令安垕,持平申琓,竝命出仕。
以司諫魚震翼辭狀,傳曰,遞差。
答副校理尹趾善疏曰,省疏具悉。不以爲例,可矣,爾其勿辭,從速察職。
都承旨金宇亨上疏。大槪,女喪殯在家內,決不可出入於近密之地,亟許遞改,以便公私事。入啓。
答府院曰,不允。出仕事,依啓。出春坊朝報
訓鍊都監啓曰,別隊設立之初,軍色糧餉兩員郞廳,似當差出,而新設軍門,頭緖未就,難於員役之加出,只以前部前司把摠,兼管兩郞廳之任矣,今則事務稍異於前,一員郞廳,勢難兼管兩色,以都監軍色郞廳,使之兼察別隊軍色之任,何如?傳曰,允。
又啓曰,都監自前有漏水桶一箇,行用於戰馬試走之時矣,今則火燒傷破,此物雖似微細,所係則重,有非軍門私自鑄用之器,令工曹精鑄二桶,使左右馬兵別將,行用,何如?傳曰,允。訓局謄錄
上在慶德宮。停常參·經筵。
昧爽,流星出天中,入北方天際,狀如鉢,尾長五六尺許,色白。
藥房啓曰,積雪未消,寒威尙緊,伏未審聖體調攝,若何,伏聞夜間,手指浮痛,貼以膏藥,伏不勝驚慮之至,卽今加減,何如?明日有朝參之命,而日寒如此,殿坐處所,亦甚高爽,早朝出御,必有添傷之患,姑觀前頭日氣之稍和,申命而行,似爲便當,臣等不任憂悶,敢來問安,竝此仰稟。答曰,知道。證候已言于醫官矣,今日受灸爲之。
政院啓曰,來十一日,專經文臣殿講日次,取稟。傳曰,爲之。又啓曰,今月初四日受灸入侍時。上曰,注書日記趁不修正之弊,近來益甚,事極可駭,不可不別爲定式,今後則注書,勿論實假官,日記未修正之前,勿許陞出六品,且勿除授外職,已出六品者,限修正前,勿爲收敍事,下敎矣。事變假注書所掌,只是狀啓謄錄而已,與廳注書所記不同,而初無區別之語,且勿爲收敍,與解見任無異,似難仍帶職名,而事變假注書未修正者三十餘人,其中方爲外任者八人,若至一體解任,則不但迎送之弊,臺諫之紛紜引嫌,亦由於此,而又其未修,不無曲折,當初各道狀啓,或因回啓,轉輾諸司,以致遷延,比廳日記不卽修正者有間,似當有分別定奪之事,敢此仰稟。傳曰,然則事變注書未修正者,今姑分揀,自今以後,依廳注書未及修正,一體論罰,而定日修正事,一體嚴飭,可也。
明日專經文臣殿講時,考官二,金萬基·沈梓,參考官四,呂聖齊·李翊相·金錫胄·尹趾善。
政院啓曰,明日專經文臣殿講時,命官,何大臣進去乎?敢稟。傳曰,右相進去。
大殿受灸後,藥房·政院·玉堂·二品以上·六曹問安。答曰,知道。
政院啓曰,藥房啓辭,旣已知道批下,明日朝參不爲之意,分付各該司,何如?傳曰,知道。
獻納趙師錫,掌令安垕,持平申琓就職。
今日受灸時,敦義門,只於供上詣闕時開入,而常時則閉而勿鎖事,榻前定奪。
參考官李翊相拘忌,代吳斗寅改落點。
府啓,請還收前副修撰金萬重定配,前副護軍李䎘削奪官爵,門外黜送,前副應敎李選削奪官爵,前大司憲閔鼎重削職之命,前正言成虎徵遠竄之命,申命圭·李鼎基等一罪論斷之命。請內官金禹鼎先罷後推,刑曹參議趙䃏遞差。措辭見上答曰,毋庸凟擾。
平安監司書目,冒萬死更申危迫之懇,冀蒙矜察事,上疏上送事。
忠淸監司書目,公山呈,以前副護軍李惟泰上疏上送事。
京畿監司書目,仁川呈,以大司憲南龍翼上疏上送事。
院啓,請還收前副修撰金萬重定配之命,大司憲閔鼎重削職之命,前副應敎李選削奪官爵之命,前副護軍李䎘削奪官爵,門外黜送之命,前正言成虎徵遠竄之命,申命圭·李鼎基等一罪論斷之命。請大興縣監朴世柱罷職。措辭見上答曰,不允。罷職事,依啓,
受灸入侍時,上曰,醫官之看病,雖曰分內事,亦不可無激勸酬勞之典,尹弘任加資,柳瑺東班職除授,以爲激勸他人之地,可也。出春坊朝報
右議政金壽興所啓,頃日各道被災邑月課蠲減時,忠淸·咸鏡兩道,則待其災實啓聞後稟定之意,曾已啓達矣。忠淸道災實狀啓,今已上來,依他道例,月課米則勿論,災實竝爲全減,月課軍器則尤甚邑,半減,何如?上曰,依爲之。備局謄錄
摠府啓曰,副摠管李尙敬,以武臣武經七書講書事,除標信賓廳進去之意,敢啓。傳曰,知道。摠府謄錄
受灸入侍時,右議政金壽興所啓,近來乏人之歎,無處不然,御營把摠,必以四品差出,而四品以上可合之人絶乏,前富寧府使李行登,曉解軍務,實合此任,而以前任富寧時事,在奪告身中,不得差下,敢此仰達矣。上曰,職牒還給,可也。御營謄錄
禁府啓曰,以原襄監司啓本,刑曹粘目,前鐵原府使李穦,移本府處置事,允下矣,李穦,時在京畿廣州地本家云,依例府書吏發遣,拿來,何如?傳曰,允。禁府謄錄
上在慶德宮。停常參·經筵。
大殿,政院·玉堂問安。答曰,知道。
原襄監司書目,高城呈,以入秋以來,點雪不下,西風長吹,有時折木拔屋,井泉皆涸事。
藥房啓曰,伏未審夜來,聖體調攝,若何,手指浮痛之候,受灸之後,果有差效否乎?今日受灸時刻,定以午初宜當,臣等區區憂慮,敢來問安。答曰,知道。
專經文臣殿講,金聲久易純通,金玉鉉易通,權萬濟書粗。
大殿受灸後,藥房·政院·玉堂·二品以上·六曹問安。答曰,知道。
全羅監司書目,錦山等官呈,以爲虎噉殺人命,至於三名之多,極爲驚慘事。又書目,羅州呈,以臘月亘虹,係是變異事。
前參判李殷相上疏。大槪,冒死陳情,乞削臣職名,新授資級,一倂改正,以謝人言,以重名器事。入啓。
府啓,請還收前副修撰金萬重定配,前副護軍李䎘削奪官爵門外黜送,前副應敎李選削奪官爵,前大司憲閔鼎重削職之命,前正言成虎徵遠竄之命,申命圭·李鼎基等一罪論斷之命。措辭見上金禹鼎·趙䃏事停啓。答曰,不允。
正言柳之發啓曰,臣於再昨處置同僚也,以事變所修,與日記有別,雖在政院抄出之中,不可混被勿敍之罰,爲辭而請出矣。退聞物議,則政院啓辭,未及批下區別之前,徑先請出,臺體苟且云,臣之處置乖當之失,大矣。何可一刻冒居於臺席乎?請命遞斥臣職。答曰,勿辭,退待物論。
掌令徐文尙啓曰,臣於再昨處置同僚也,臣意以爲,事變注書之所謄,與日記修正,似當有別,而且政院之抄出催促,自是循例之事,故敢請出仕矣。今聞物議,以先自區別爲苟且,臣之處置乖當之失,著矣。何敢一刻仍冒,請命遞臣職。答曰,勿辭,退待物論。
獻納趙師錫啓曰,卽者同僚,以處置乖當引避,至以未及區別徑先請出,見非物議爲辭,今臣難冒之嫌,比前尤加,何可一刻晏然,請命遞斥臣職。答曰,勿辭,退待物論。春坊朝報
摠府啓曰,今日入直軍士,當爲中日習射,而文臣殿講相値,不得爲之之意,敢啓。傳曰,知道。摠府謄錄
上在慶德宮。停常參·經筵。
辰巳時,日暈,暈上有冠,暈下履,色皆赤外靑。未申時,日暈左珥。
大殿,政院·玉堂問安。答曰,知道。
答大司憲南龍翼疏曰,省疏具悉。卿其勿辭,從速上來察職。
答左參贊張善瀓箚曰,省箚具悉。卿辭至此,摠管之任,當勉副,卿其安心勿辭,調理察職。
答都承旨金宇亨疏曰,省疏具悉。卿辭至此,當勉副焉。
平安監司吳始壽上疏,啓下備邊司。
大司諫南二星上疏,踏啓字。
藥房啓曰,伏未審夜間,聖體調攝,若何,手指作痛之候,加減亦何如?今日受灸時刻,依前定,以午初宜當,臣等不任憂慮,敢來問安。答曰,知道。
備忘記,居首刑曹正郞金聲久,熟馬一匹,西學訓導金玉鉉,半熟馬一匹賜給。
京畿監司書目,砥平呈,大司成李端夏上疏上送事,啓。答曰,省疏具悉。爾其勿辭,上來察職。
持平申琓啓曰,臣伏見昨日同僚避辭,則以爲,不待區別,徑先請出,物議以爲苟且云,臣卽其處置中人也,難冒之嫌,更加一層,固不敢抗顔臺席,而昨緣日暮,今始來避,臣之所失,至此尤大,不可一刻晏然,請命遞斥臣職。答曰,勿辭。退待物論。
掌令安垕啓曰,昨者同僚,以處置乖當引避,而至以不待區別,徑先請出,見非物議爲辭,臣亦爲處置中人也,難冒之嫌,有加於前,而昨緣日暮,今始來避,臣之所失,至此尤大,何可一刻晏然,請命遞斥臣職。答曰,勿辭,退待物論。
大殿受灸後,藥房·政院·玉堂·二品以上·六曹問安。答曰,知道。
院啓,請還收前副修撰金萬重定配之命,大司憲閔鼎重削職之命,前副應敎李選削奪官職之命,前副護軍李䎘削奪官職,門外黜送之命,前正言成虎徵遠竄之命,申命圭·李鼎基等一罪論斷之命。措辭見上竝引嫌而退,緊歇有間,請出亦宜,不可以此,輕遞言官,區別之後,承牌而出,在我之道,尤無可嫌,請正言柳之發,獻納趙師錫,竝命出仕。
府啓,竝引嫌而退,輕重旣殊,宜有區別,處置請出,未爲不可,事變謄錄,有異注記,矧伊定式,尤無所嫌,請掌令徐文尙,持平申琓,掌令安垕,竝命出仕。
答院曰,不允。出仕事,依啓。
答府曰,依啓。
今日受灸時,光陵石物有頉處,禮曹堂上奉審事,榻前定奪。出春坊朝報
上在慶德宮。停常參·經筵。
辰巳時,日暈兩珥。
大殿,政院·玉堂問安。答曰,知道。
藥房啓曰,伏未審夜來,聖體調攝,若何,手指痛處亦復何如?伏聞昨日夜深後,招入醫官,付以膏藥,臣等不勝驚慮之至,敢此問安。答曰,知道。症候當言于醫官矣。
掌令徐文尙就職。
春秋館郞廳,以監事諸堂上意啓曰,史官等時政記修正定限改磨鍊事,榻前下敎,故以九十日作頭,從其朔數多少磨鍊,則十六朔九十日,十五朔八十五日,十四朔八十日,七朔五十日,六朔四十五日,三朔二十五日,一朔十日,似當平均,以此定限,使之修正,何如?傳曰,允。
假注書崔援書啓,承命往諭于領中樞府事宋時烈,則以爲,臣席藁待罪,如草負霜,所蒙恩典,雖有不安於心者,固不敢冒犯天威,有所陳瀆,而只恃天地父母之慈覆,略伸危悃矣,不料批諭丁寧,近侍來宣,臣之銜恩感激,不啻寒冬生春,涕淚自零,不知所云,只是恩謝之辭,出於誠心,實非虛飾,而未蒙允許,以是跼縮云矣,敢啓。傳曰,知道。
自午時至申時,日暈,啓。出春坊朝報
兵曹啓曰,去癸丑冬三朔能磨兒試講時,武兼李㴟,一次講不通,一次陣不通,依例推考警責,何如?傳曰,允。結束謄錄
上在慶德宮。停常參·經筵。
藥房啓曰,伏未審夜間,聖體調攝,若何,手指浮痛之候,今已多日,累施艾焫,其有差減之效乎?臣等區區憂慮,敢來問安。答曰,知道。證候當言于醫官矣。
備邊司啓目粘連,平安監司吳始壽上疏云云,觀此疏辭,則備陳其母病沈痼之狀,情理切迫,誠如所陳,西藩重地,遞易重難,而其在體下之道,亦不可强迫,今姑許遞,何如?啓依允。
政院啓曰,臺諫有闕,而以吏曹判書李尙眞服制之故,不得稟政事,自本院卽已啓達矣,今則吏曹判書李尙眞服制出仕單子,雖以國忌留院,而制限已過,政事何以爲之,敢稟。傳曰,明日爲之。
正言柳之發啓曰,如臣無狀,猥忝言地,黽勉隨行,無所裨益,觸事生疣,徒積愧懼,玆者有所引避,只俟斥免,處置請出,出於意外,臣誠惶隕,罔知攸措,同僚之狼狽,實由於臣,臣之難冒之嫌,又加一層,且臣舊患水土之病,重觸風寒,猝然添㞃,痰火痞塞,昏不省事,召牌之下,竟未祗赴,逋慢之誅,在所難逭,俟病少間,今始扶曳自列,臣之所失尤大,何敢一刻仍冒乎,請命遞斥臣職。答曰,勿辭,退待物論。
獻納趙師錫啓曰,滓穢如臣,猥忝匪據,不職之失,隨事益著,難冒之嫌,逐節轉加,而當初區別,旣在批下之前,其後自劾,又因物議之斥,則揆以臺體,勢難仍在,而處置請出,實涉苟且,臣之進退,已極狼狽,加以素患痰眩之症,觸感轉劇,寒熱交作,胸膈痞塞,昏仆半日,幾殊幸甦,未赴召牌,不特情勢之難安而已,俟病少間,今始來避,臣之罪戾,至此尤大,何敢一刻冒居,請命罷斥臣職。答曰,勿辭,退待物論。出春坊朝報
摠戎廳啓曰,南營入直本廳壯抄軍兵,今已準番,當爲下送,依前例與訓鍊都監軍兵,明日還爲替代之意,敢啓。傳曰,知道。訓局謄錄
摠府啓曰,今日入直軍士,當爲中日習射,而國忌相値,不得爲之之意,敢啓。傳曰,知道。摠府謄錄
上在慶德宮。停常參·經筵。
禁府,具元弼拿囚,啓。
文學趙根三度呈辭。入啓。遞差。
藥房啓曰,夜間風緊,伏未審聖體調攝,若何,手部浮痛之候,比昨日亦復何如?臣等不任終宵憂慮,敢來問安。答曰,知道。證候當言于醫官矣。
兵曹參判李元禎上疏。大槪,前受恩暇,病未登途,今當歸覲老母,而宿衛之任,不可久曠,乞賜遞免事。入啓。
京畿監司書目,驪州兼任陰竹呈,以吏曹參議李敏敍病重,上去不得事。啓遞差。又書目,道內各邑染病人,方痛一百九十八名,死亡一名事。
原襄監司書目,高城郡守洪宇遠,以年限據法呈狀,而從民願,限瓜滿仍任緣由,令該曹稟處事。
持平申琓啓曰,如臣駑劣,忝居臺閣,論職責則涓埃莫效,語引避則凟擾是事,尋常愧懼,若無所容,至於頃日之事,從前不職之罪,在所難逭,而徑先區別之論,實涉苟且,則物議之來,固其所也,同僚之避,亦以此也,難冒之嫌,逐節層加,則處置請出,實所不料,嚴召遽降,狼狽失圖,而加以素患疝症,累日彌劇,叫苦宛轉,欲起還仆,步武之間,亦難致身,故義不敢徑遞,病未能自力,竟未祗赴,罪積逋慢,而無路詣臺,未卽自列,俟病少歇,今始扶曳來避,臣罪至此尤大,不可一刻苟冒,請命遞斥臣職。答曰,勿辭,退待物論。
掌令安垕啓曰,庸陋如臣,猥忝臺職,自揣微分,萬萬難堪,矧伊不職之失,旣著於抄出之中,難冒之嫌,轉加於物議之斥,再度引避,意外請出,而原初區別,先於批下,苟且見譏,尤難抗顔,且臣素患痰火之症,觸寒添劇,外感挾發,渾身戰掉,噎塞昏仆,殆不省事,召牌之下,竟未祗赴,違慢之誅,實所難逃,俟得少間,今始自列,臣之罪戾,至此尤大,請命罷斥臣職。答曰,勿辭,退待物論。
吏曹啓曰,平安監司有闕,依近例,令備邊司議薦,何如?傳曰,允。
忠淸監司書目,淸州呈,以領中樞府事宋時烈上疏上送事。
吏曹啓曰,平安監司有闕,政事,取稟。
正言柳譚厚啓曰,臣性本愚昧,命且奇釁,卄載喪威之中,仍成幽憂之疾,鬱火熾盛,心思頓耗,尋常酬應之際,多有顚錯之事,及至數昨,處置二同僚也,臣意以爲,事變謄錄,與廳注日記,輕重有殊,處置請出,未必不可,旣蒙區別,非所當嫌,故以緊歇有間,請出亦宜,不可以此,輕遞臺官,區別之後,承牌而出,在我之道,尤無可嫌,故措語竝請出仕,而適於其時,患氣復作,精神憒亂,不復致詳,遣辭之際,大欠襯貼,物議嗤點,在所難免,昨日同僚,因此再避,而有以處置請出,實涉苟且爲辭,臣之昏謬見輕之失大矣,加以處置之責,復歸於臣,初初旣做錯,豈容再誤,臣之情勢,一刻難冒,而昨緣日暮,今始來避,所失至此尤大,請命遞斥臣職。答曰,勿辭,退待物論。
執義李東老啓曰,日昨同僚之引避也,臣意以爲,事變謄錄,與堂后注記,輕重懸殊,未卽修正,亦由曲折,當初處置之時,不欲以此輕遞臺官者,意固有在,況其分揀有命之後,則實與推考蕩滌,少無異同,不可以引嫌自劾之辭,而便許遞改,故竝請出仕矣。今者同僚,以處置請出,實所不料,苟且見譏等語,相繼引避,臣何敢自以爲是,而晏然於臺席乎,請命遞斥臣職。答曰,勿辭,退待物論。
右議政金壽興箚子。大槪,重感風寒,伏枕呻痛,連日不得進參於內局問安,不勝惶恐待罪事。入啓。
校理趙師錫,牌招肅拜。
掌令徐文尙啓曰,無狀小臣,屢忝臺閣,毫無裨補,徒事引嫌,臣自知愧,物議謂何,今者兩官引避,皆由臣當初處置之不審,同僚之進退,旣甚狼狽,臣之情勢,亦復臲尯,苟且之譏,瀆擾之罪,轉加一節,決不可一刻抗顔於臺席,請命遞斥臣職。答曰,勿辭,退待物論。
答右議政金壽興箚曰,省箚具悉。卿其安心調理,亦勿待罪。仍傳曰,遣內醫看病。出春坊朝報
有政。以李行夏爲咸悅縣監,尹衡聖爲司諫,李嵇爲大司諫,沈選爲古阜郡守,裵正徽爲獒樹察訪,沈梓爲承旨,沈璛爲刑曹正郞,鄭涖爲濟用奉事,趙師錫爲弘文校理,安墪爲軍資奉事,洪九敍爲大興縣監,許穆年八十加資,崔孝騫爲右通禮,金宇亨爲戶曹參判,愼徽典爲司饔奉事,魚震翼爲文學,朴千榮爲兵曹正郞,羅萬葉爲相禮,尹垿爲廣興奉事,姜錫範爲童蒙敎官,尹趾善爲獻納,李翊相爲吏曹參議,李堂揆爲司書,牟世蕃爲奉常主簿,趙師錫爲兼西學敎授,沈梓爲都承旨,李晢爲敦寧都正,吳道一爲說書,朴世相爲社稷令,尹聖訓爲原襄道審藥,崔有相爲咸鏡道審藥,奉常主簿金南重,典籍金楚重相換,兪命鼎爲承文著作,醫官尹弘任加資。以上政事
摠府啓曰,副摠管蓬山君烱信,以司饔院提調,今日監膳,除標信進去,而此後雖或監膳,入直相値之時,頻頻啓稟,似涉煩凟,且有前例,亦爲除標信進去之意,敢啓。傳曰,知道。摠府謄錄
兵曹啓曰,統制使,減其瓜限,以一周年事,榻前定奪矣。統制使盧錠,旣已瓜滿,其代,依近例,令備局議薦,何如?傳曰,允。備局謄錄
義禁府啓曰,罪人李穦,當爲捧招,而病勢猝劇,不能運身,今日之坐,不得捧招之意,敢啓。傳曰,知道。禁府謄錄
答漢城府草記曰,竝令攸司囚禁嚴査,從重科罪。大殿別監宋鳴,痘疫現捉事,內下記草
上在慶德宮。停常參·經筵。
刑曹參議趙䃏上疏。大槪,冒陳崩迫之懇,冀蒙鐫罷,以謝人言,以安私分事。入啓。
藥房啓曰,昨日寒沍甚緊,伏未審夜間,聖體調攝,若何,手部浮痛處,尙未差歇,而有妨於運用乎?臣等無任憂慮,敢來問安。答曰,知道。酸痛處一樣無減,今日受灸爲之。
再啓曰,伏承問安啓辭之批,伏不勝區區憂慮之至,當此嚴沍,累處艾焫,事甚重難,有不可輕議,而患候旣未減歇,受灸若不可已,則諸醫以爲,阿是穴施灸宜當云,時刻依前定,以午初之意,敢稟。答曰,知道。
以李宏爲假注書。
原襄監司書目,辭職上疏上送事。
大殿受灸後,藥房·政院·玉堂·二品以上·六曹問安。答曰,知道。
禁府,丁昌燾拿囚,啓。
都承旨沈梓上疏。大槪,乞賜遞免,以重名器,以安微分事。入啓。
玉堂箚子。大槪,請正言柳之發,持平申琓,掌令安垕,正言柳譚厚,執義李東老,掌令徐文尙,竝命遞差事。入啓。答曰,依啓。
傳曰,政事,明日爲之。出春坊朝報
兵曹啓曰,今十七日,武臣堂上朔試射日次,而宗廟擧動相値,不得爲之之意,敢啓。傳曰,知道。結束謄錄
上在慶德宮。停常參·經筵。
大殿,政院·玉堂問安。答曰,知道。勿爲問安。
藥房啓曰,雪後寒緊,伏未審夜間,聖體調攝,若何,手部酸痛處,阿是穴受灸後,其有差減之效乎?臣等終宵憂慮,敢來問安。答曰,知道。症候已言于醫官矣。
侍講院啓曰,新除授文學魚震翼,時在京畿楊州地,書筵入番事緊,請斯速乘馹上來事,下諭。傳曰,允。
傳曰,卒慶平君祿俸限三年仍給事,分付該曹。
禁府照本,南別殿參奉嚴纘矣,銀器見偸,似非本情,而文報之間,某日見偸,不爲明白的報,不無所失,罪決杖七十,徒一年半。徒段,公罪贖。啓功減一等。
答兵曹參判李元禎疏曰,省疏具悉。卿其勿辭往來。
答都承旨沈梓疏曰,省疏具悉。卿其勿辭,從速察職。
答原襄監司李翊疏曰,省疏具悉。卿其勿辭察職。
答吏曹參議呂聖齊疏曰,省疏具悉。爾其勿辭,從速察職。
答刑曹參議趙䃏疏曰,省疏具悉。爾其勿辭察職。出春坊朝報
有政。以安廷熽爲司僕主簿,表偗爲軍器僉正,李言年爲廣興主簿,尹拯爲執義,鄭重徽爲弘文修撰,趙宗著爲持平,權瑎爲正言,李藕爲永興府使,安後泰爲掌令,李光夏爲禁府都事,李翊相爲戶曹參議,李堥爲宗簿正,李相春爲北部主簿,徐文尙爲弘文校理,朴元度爲正言,李重龜爲漢城參軍,尹搢爲輔德,韓衡爲軍器判官,張鵬翼爲監察,睦昌遇爲司宰主簿,南龍翼爲宗廟提調,柳之發爲慶尙都事,鄭維岳爲掌令,尹以濟爲司藝,申晸爲平安監司。以上政事
訓鍊都監啓曰,都監中軍李枝遠,今日政,移差禁軍別將矣。中軍之任,非如別將千摠之比,故都監中軍,曾無移差禁軍別將之規,以軍兵多寡言之,與禁軍懸殊,事體所在,又不當那移,且前頭操鍊中旬之時,若無中軍,則勢將停止都監之事,亦甚可慮,中軍李枝遠,別將改差,仍察中軍之任,何如?傳曰,允。訓局謄錄
答政院牌啓辭曰,依前日捕盜大將受由下鄕之例爲之。摠戎使閔維重加土事
備忘記,今下弓矢,廣梁僉使宋義植,惠山僉使李時稷等處給送。內下記草
上在慶德宮。停常參·經筵。
申時,日暈。酉時,日暈兩珥。
藥房啓曰,日氣融濕,伏未審夜間,聖體調攝,若何,手部流注作痛之候,亦復何如?臣等區區憂慮,敢來問安。答曰,知道。證候已言于醫官矣,今後勿爲逐日問安。
吏曹啓目粘連,京畿監司狀啓云云,交河縣監韓如斗圖遞之迹,旣不明著,則別無可罪之事,似當使之還赴,以責來效,上裁,何如?啓。觀此狀啓,則圖遞之狀,雖無十分明白之事,旣命仍任之後,則所當自新是去乙,不此之爲,猶踵前習,必欲起閙爲臥乎所,此而只令還任,則後弊難防,拿問處之。
禁府,韓如斗拿囚,啓。
吏曹啓目粘連,忠淸監司狀啓云云。稷山縣監尹以道,新昌縣監朴世樑,當此連歲凶荒,民生困悴之日,請留善治之官,則其情可念,宜副所願,而守令之瓜滿遞代,自是金石之典,不可撓改,狀啓內辭緣,勿施,何如?啓依民願,限六月仍任。
侍講院啓曰,新除授輔德尹搢,時在忠淸道尼山地,書筵入番事緊,請斯速乘馹上來事,下諭。傳曰,允。
備邊司郞廳,以右議政意啓曰,平安監司薦望中,前參議申晸,以時政記未修正,方在未收敍之中,而申最則修正粧䌙已久,以本館不得開坐,未及呈納云,故頃日榻前,亦已陳達,且西藩重任,與他職有異,難得可合之人,就諸堂上所薦,備擬以入之意,惶恐敢啓。傳曰,知道。
以賓廳座目單子,傳曰,大臣·備局堂上,引見。
禮曹,來乙卯式年進士鄕·漢試·初試,來八月十七日,生員鄕·漢試·初試,同月十九日,文武科鄕·漢試·初試,九月初四日,雜科初試,同月十三日推擇,啓。春坊朝報
大臣·備局堂上引見時,右議政金壽興所啓,外方實錄,久未曝曬,今年則不可不趁潦雨前爲之,而卽今見存史官數,少無以推移,說書南益熏,翰林被薦,而與同知春秋館事姜栢年,有相避,不得應講,合有變通之道,以郞廳相避,堂上改差,事體未安,而曾有可據前例,故敢此仰達。上曰,姜栢年同春秋,改差,可也。又所啓,身故史官李敏采時政記,洪萬鍾當爲代修,必須考見政院日記及各司文書,然後可以修正,而萬鍾,方爲外任,洪萬鍾原襄都事,改差,何如?上曰,依爲之。諫院朝報
兵曹啓曰,凡分軍時,三司眼同,均其苦歇,使不得續續換定,以致軍士怨呼事,日新申飭矣。今者北所衛將,不有上司申飭之意,擅自換定,極爲非矣,當該部將,亦難免其責,竝推考,何如?傳曰,允。二軍色謄錄
禮曹啓曰,今正月十八日備局堂上引見時,寧陵陵幸,令禮曹擧行事,榻前下敎矣。卽今寒凍未解,擧動日子,何間推擇乎?敢稟。傳曰,二月念後三月初,擇日以啓。禮曹稽制日記
今日引見時,右議政金壽興所啓,拜陵後依祖宗朝故事,驪州設科事,曾已陳達矣。文科則設場後,試官當出榜,追詣行在所,而武科則又費累日,似當依庭試例,先爲初試,其他放榜等事,亦必豫爲定奪,可無窘迫之患矣。上曰,中宗朝設科時,只驪州人許赴,與京畿通一道許赴與否,及其時節目實錄考出後,稟處。禮曹稽制日記知事柳赫然所啓,軍中燭籠,有紗籠·紙籠,而紙籠則必以敦厚紙爲之,求之市上,亦無好品,聞戶曹所儲小好紙,其品可合云,二十五卷,取用,何如?上曰,自戶曹輸送,可也。訓局謄錄右議政金壽興所啓,還上停捧事,曾有問各道後稟處之敎,而更思之則似無可問之事,卽今歲飜已久,不可一向徵捧,使之速爲停捧宜矣。上曰,依爲之。備局謄錄
上在慶德宮。停常參·經筵。
下直,積城縣監洪受疇。
謝恩,吏曹參議呂聖齊,獻納尹趾善,持平柳譚厚,慶尙左水使梁禹及,司藝尹以濟,宗簿正李堥,慶尙都事柳之發,戶曹佐郞申應證,軍器僉正表偗,監察張鵬翼,濟原察訪權恒,引儀兼參軍李聖龜,承文著作兪命鼎,護軍李萬吉。
獻納尹趾善啓曰,臣之嫌難參啓,與前無異,不可仍冒,請命遞斥臣職。答曰,勿辭,退待物論。
府啓,請還收前副修撰金萬重定配,前副護軍李䎘削奪官爵,門外黜送,前副應敎李選削奪官爵,前大司憲閔鼎重削職之命,前正言成虎徵遠竄之命,申命圭·李鼎基等一罪論斷之命。措辭見上新除授執義尹拯,時在忠淸道尼山地,司諫尹衡聖,時在林川地,正言權瑎,時在忠州地,正言朴元度,時在京畿水原地,請竝斯速乘馹上來事,下諭。引嫌而退,參啓有嫌,勢難在職。請獻納尹趾善遞差。答曰,不允。下諭事及遞差事,依啓。
禮曹啓曰,以本曹陵幸擇日取稟草記,傳敎矣。令日官推擇,則來二月二十六日,二十八日,三月初四日,初六日爲吉云,此四日中,定以何日乎?敢稟。傳曰,以二月二十八日定行。
吏曹啓曰,臺諫有闕,政事,取稟。出諫院朝報
上在慶德宮。停常參·經筵。
辰巳時,日有兩珥。午未時,日暈。夜三更,月暈左珥。四五更,月暈兩珥。
大司憲南龍翼,領敦寧府事金佑明,修撰鄭重徽辭職上疏。入啓。
藥房啓曰,伏未審日間,聖體調攝,若何,手部痛處,漸有差減之效乎?伏聞昨日入侍醫官之言,欲於明日,試灸三里絶骨,明日別無拘忌,所當依聖敎奉行,而但日寒尙未盡解,此時受灸,恐非其宜,臣等伏不勝憂慮之至,敢來問安,竝此仰稟。答曰,知道。如待和暖,則勢未完合於陵幸之前矣。
政院啓曰,前原襄都事洪萬鍾,以故史官李敏采時政記代修事,旣已改差矣,必須考見政院日記,然後可以修正,而洪萬鍾,時無職名,勢難出入於闕中,令該曹付軍職,冠帶常任,何如?傳曰,允。
刑曹參議趙䃏初度呈辭,入啓。給由。
京畿監司書目,楊州呈,以文學魚震翼病重,上去不得事。啓遞差。
行司直洪處亮上疏。大槪,病勢甚重,一未參起居之班,而家有拘忌之疾,出避齊宿,今始自列,所帶諸任,一倂鐫改,以幸公私事。入啓。
府啓,請還收前副修撰金萬重定配,前副護軍李䎘削奪官爵,門外黜送,前副應敎李選削奪官爵,前大司憲閔鼎重削職之命,前正言成虎徵遠竄之命,申命圭·李鼎基等一罪論斷之命。措辭見上答曰,亟停,勿煩。
吏曹啓曰,都目政事,來二十六日爲之之意,敢啓。傳曰,知道。
傳曰,政事,明日爲之。
答行司直洪處亮疏曰,省疏具悉卿懇。卿其安心,勿辭察職。
答掌令安後泰疏曰,省疏具悉。爾其勿辭,救護母病。春坊朝報
禮曹啓曰,曹所屬歸厚署官員等,去癸丑年春夏等褒貶,本署提調有故,限內不得磨勘矣,今始等第以入之意,敢啓。傳曰,知道。
又啓曰,曹所屬弘文館·藝文館·春秋館·成均館·承文院·觀象監·奉常寺·宗廟署·社稷署·東西氷庫·南關王廟·典醫監·司譯院官員等去癸丑年秋冬等褒貶,各其司堂上提調有故,不得磨勘之意,敢啓。傳曰,知道。禮曹稽制日記
上在慶德宮。停常參·經筵。
自巳時至未時,日暈。夜一二更,東方艮巽方,有氣如火光。三更,艮方,有氣如火光。
掌令鄭維岳辭職上疏。入啓。
藥房啓曰,伏未審夜來,聖體調攝,若何,手部酸疼之症,亦復何如,今日受灸時刻,定以巳正乎?臣等區區憂慮,敢來問安,竝此仰稟。答曰,知道。
吏曹啓曰,今日本曹開坐,各司官員發牌,大典考講,則通禮院引儀金麟錫,東部主簿鄭槳,司畜別提徐忠繼,掌苑別提梁重瀰,不通。內贍寺主簿朴宗岳,中部主簿崔慶洙,稱病不進,竝汰去,何如?傳曰,允。
大司諫李嵇啓曰,臣頃忝本職,病未赴召,問備之下,時未聽勘,而新除誤恩,遽及此際,驚惶蹙踖,益復靡容,宿患之外,眼病添苦,祗謝自列,亦遲時日,臣之罪戾,至此尤大,其何敢一刻仍冒於臺席乎?請命遞斥臣職。答曰,勿辭。
以大司諫李嵇避嫌,傳曰,推考蕩滌。
院前啓,以無城上所,姑停。
大殿受灸後,藥房·政院·玉堂·二品以上·六曹·大司諫問安。答曰,知道。
持平柳譚厚啓曰,本府前有稟處間姑停之論,稟定已久,而下吏不言,尙未擧論,臣之懵然不察之失著矣,何敢仍冒,請命遞斥臣職。答曰,勿辭。
府啓,請還收前副修撰金萬重定配,前副護軍李䎘削奪官爵,門外黜送,前副應敎李選削奪官職,前大司諫閔鼎重削職之命,前正言成虎徵遠竄之命,申命圭·李鼎基等一罪論斷之命。措辭見上答曰,不允。
謝恩,文學趙宗著。
今日受灸時,以實錄考出事,春秋館堂上,今日政差出事,及以都事監察署經事,在外臺諫尹衡聖·權瑎遞差,今日政,其代差出事,榻前定奪。已上春坊朝報
有政。以趙宗著爲文學,朴文哲爲東部主簿,李泌爲內贍主簿,金璁爲原襄都事,朴世封爲交河縣監,尹趾善爲弘文副校理,金壽一爲尙州牧使,趙爾翰爲兵曹佐郞,尹攀爲司宰直長,金重南爲參禮察訪,李溟翼爲司諫,申琓爲正言,南龍翼爲同知春秋館事,宋奎明爲中部主簿,閔黯爲司僕寺正,兼知春秋館事二南龍翼·金萬基,兼春秋館記事官李德周,檢閱李后沆。李惟明嘉善,鄭苯嘉善,趙沃通政,以上年八十加資。以上政事軸
上在慶德宮。停常參·經筵。
慈殿,藥房·政院·玉堂問安。答曰,知道。
大殿,政院·玉堂問安。答曰,知道。
平安監司申晸上疏。大槪,西臬重任,決難承當,亟賜鐫改,以重名器,以安微分事。入啓。
藥房啓曰,日氣沈陰,伏未審夜間,聖體調攝,若何,手部所患,一樣無減乎?今日受灸時刻,依前定,以巳正宜當,臣等不任憂慮,敢來問安。答曰,知道。
大殿受灸後,藥房·政院·玉堂·二品以上·六曹·大司諫問安。答曰,知道。
政院啓曰,昨日榻前,諫院在外之員變通,專爲都事,監察,守令署經之地,而新除諫院之官,今日不爲肅拜,竝牌招,使之署經,何如?傳曰,允。
謝恩,獻納徐文尙,正言申琓。
今日受灸時,憲府官員上疏批下後,卽爲牌招,都事·監察·守令署經事,榻前定奪。
謝恩,司諫李溟翼。
今日受灸入侍時。上曰,陵幸定於二月二十八日,而三月初二日卽國忌也,與還宮日相値,有所拘礙,以三月初四日退定,可也。
府啓,請還收前副修撰金萬重定配,前副護軍李䎘削奪官爵,門外黜送,前副應敎李選削奪官爵,前大司憲閔鼎重削職之命,前正言成虎徵遠竄之命,申命圭·李鼎基一罪論斷之命。措辭見上答曰,不允。
正言申琓啓曰,無狀小臣,承乏濫吹,濫遞憲職,復叨言責,驚惶蹙踖,愧懼靡容,而不職之失著於前,逋慢之罪積於後,日記雖已修送,而難免遷延之責,病勢縱有難强,而竟犯違命之誅,推緘在身,時未勘律,而且臣於日者待罪憲府之時,以有所論啓之事,初因稟定之敎,姑爲停止,而旋於引對之日,有所定奪,則臣意以爲,處分旣定,不必强聒,故仍爲停啓於榻前,罷出之後,言于下吏,而以其勿出朝報之故,下吏不爲書出,以致昨日憲臣之避,而至有今始書出之擧,矇然之失,臣實有之,且聞物議,皆以停啓爲非云,難冒之嫌,更加一層,以此以彼,決不敢抗顔臺席,而所患寒疾,累日彌留,無路詣臺,未卽自列,今始承牌來避,臣之所失,至此尤大,不可一刻仍冒臺席,請命遞斥臣職。
以正言申琓避嫌,傳曰,推考蕩滌。
答正言申琓避嫌曰,勿辭,退待物論。
持平柳譚厚啓曰,昨日以前日稟定之事,久未擧論,引避後卽爲停啓矣,今聞物議,皆以爲,此實傷農招怨之大者,而不卽連啓,大失臺體云,臣何敢晏然仍冒,請命遞斥臣職。答曰,勿辭,退待物論。
答大司憲南龍翼疏曰,省疏具悉。卿其勿辭,從速察職。
答掌令鄭維岳疏曰,省疏具悉。爾其勿辭,從速察職。
院啓,請還收申命圭·李鼎基一罪論斷之命。措辭見上禮賓參奉沈應高,乃一賤庶白徒也,素無名稱表表可用之才,而遽授東班正職,除目之下,物情爲駭,請禮賓參奉沈應高汰去。繕工假監役成景雲,行身鄙悖,且蔑他能,不合百執事之任,除目之下,同列羞與爲伍,物情不協,請繕工假監役成景雲汰去。珍島乃是湖南海島中巨邑,從前擇差,意非偶然,而郡守河羲圖,旣無履歷,且乏名稱,而只以前任監牧官,遽授本職,不但有乖於循序調用之道,邊民字撫之責,不可付諸如此之人,請珍島郡守河羲圖罷職。前啓金萬重·閔鼎重·李選·李䎘·成虎徵事。停啓。
答院曰,不允。汰去事。依啓。
答領府事金佑明疏曰,省疏具悉卿懇。卿其安心勿辭,從容調理。出春坊朝報
尙衣院啓曰,本院一年所捧邊兒寢席,其數不多,五六年以來,每以明歲所捧,引用捧之,常無餘存,豫備之件大龍鳳紋席,則本來稀用,故逐年所捧,現在者稍優,明年爲始,姑除龍鳳紋席之貢,每張以邊兒寢席四張上納事,分付所貢之邑,龍鳳紋席,則姑看前頭臨用,變通,何如?傳曰,允。尙方謄錄
受灸入侍時,兵曹判書金萬基所啓,禁軍人馬糧料,常時陵幸,則無題給之事,而驪州陵所,乃是累日程,有難自持糧料,似當依溫陽幸行時例,以所給各邑會時穀題給,而山城則無會時穀物,未知何以則可也?右議政金壽興曰,司僕馬料,亦依溫陽幸行時例,以各邑會付穀題給,似當矣。上曰,禁軍人馬料及司僕馬料,竝以會付穀題給,而山城則以軍餉穀物,計數題給,其代令戶曹還充,可也。右議政金壽興所啓,近年以來,事體壞了,將至於不成貌樣,小臣方待罪太僕,本寺內寺外寺,皆是御乘馬,故士大夫家所養之馬,可合於御乘馬者,出送紅勒,則雖王子大君,不敢不送之,例也,向者忠淸道新迎馬,有可合於駕轎者,自太僕出送紅勒,而監司孟胄瑞,終不送之,此曾所未有之事也,郞廳之掩置不言,亦極寒心,事雖微細,不可置之,請忠淸監司孟胄瑞從重推考。司僕色郞,亦一體推考,其馬使之上送,何如?上曰,依爲之。太僕馬籍謄錄
義禁府啓曰,韓時說照律之際,考諸律文,則大典待使客條,倭野人出入放縱者,押領員人杖八十云,此是當律,而以時說所犯觀之,則似甚輕歇,他無相當之律,不得已比律照入之意,敢啓。傳曰,允。禁府謄錄
上在慶德宮。停常參·經筵。
大殿,政院·玉堂問安。答曰,知道。
慈殿,藥房·政院·玉堂問安。答曰,勿爲問安。
答判尹李殷相疏曰,省疏具悉。自有公議,何必爲嫌。卿其勿辭,從速察職。
答平安監司申晸疏曰,省疏具悉。今玆擢用,意非偶然。卿其勿辭,從速察職。
答修撰鄭重徽疏曰,省疏具悉。爾其勿辭,從速察職。
謝恩,大司憲南龍翼。
藥房啓曰,夜來風候不佳,伏未審聖體調攝,若何,慈殿不安節之候,亦復何如?今日受灸時刻,依前定以巳正宜當,臣等區區憂慮,敢來問安。答曰,知道。慈候已言于醫官矣。
大殿受灸後,藥房·政院·玉堂·二品以上·六曹·大司諫問安。答曰,知道。
護軍南二星上疏。大槪,忠淸道上年秋冬等褒貶,緣臣賤疾,尙未磨勘,而新監司到界,已滿五十日之限,請令該曹考例稟處事,入啓。
院啓,請還收申命圭·李鼎基等一罪論斷之命。請珍島郡守河羲圖罷職。措辭見上引嫌而退,落書之責,雖在下吏,不爲速啓,見非物議,請正言申琓遞差。答曰,不允。遞差事,依啓。
受灸時,右議政金壽興所啓,山陵役事,解凍後將爲始役,而浮石則必前期爲之,故其時監造官,當於不久下去矣,監造官尹謐,方爲禁府都事,閑官換差,以爲出送之地,何如?上曰,依爲之。又所啓,前頭陵幸時,水刺一節,似當豫爲稟定矣。常時陵幸,則自京各司進排,而今番則乃是累日程,何以爲之乎?上曰,令京各司進排,可也。金壽興曰,自上爲慮外方之弊,令京各司進排,而外方專無物膳封進之事,非但情禮未安,水刺所供,亦似有苟簡之患,令本道土産若干種,封進,何如?上曰,令宣惠廳計給其價,封進之物,無過十種,可也。出春坊朝報
受灸入侍時,兵曹判書金萬基所啓,前頭陵幸時,以某樣軍兵留都事,豫爲定奪後,可以分付擧行矣。上曰,外方軍兵,則正當農節,不可調發,以都監軍兵留都,御營軍及都監別隊隨駕,可也。御營謄錄
以都監中日單子,傳曰,柳葉箭貫一中,邊四中人訓鍊別隊良人林俊敏,直赴殿試。訓局謄錄
備邊司啓曰,中江開市,例在於二月十五日,依前商賈,豫爲整齊,多持物貸,及期入送,俾無埋沒之弊事,兩西監司及開城留守處,知委擧行,何如?答曰,允。備局謄錄
上在慶德宮。停常參·經筵。
大殿,政院·玉堂問安。答曰,知道。勿爲問安。
慈殿,藥房問安。答曰,知道。
藥房啓曰,連日受灸之餘,伏未審聖體調攝,若何,手部酸痛處,益有稍減之效乎,慈殿未寧之候,漸向平復否乎?臣等不勝區區憂慮,敢來問安。答曰,知道。慈候已言于醫官矣。
大司成李端夏辭職上疏。入啓。
慶尙監司書目,尙州兼任咸昌呈,以工曹參議李尙逸,行到尙州,病勢極重,前進無路,上疏上送事。又書目,寧海呈,以府南距五里許,松峴大路西邊,烟氣自地上升,必是地火石炭,事係非常事。
傳,前縣監李衡鎭職牒還給事,下吏兵曹。
吏曹啓曰,臺諫有闕,政事,取稟。
府啓,請還收申命圭·李鼎基等一罪論斷之命。請珍島郡守河羲圖罷職。措辭見上答曰,不允。河羲圖遞差。
大司憲南龍翼啓曰,引嫌而退,稟處之事,久未擧論,引嫌之後,旋卽停啓,旣失臺體,勢難仍在,請持平柳譚厚遞差。答曰,依啓。出春坊朝報
訓鍊都監啓曰,別隊右部左司下番軍兵等賞格試才,從分數多寡,本營所儲木綿面給後,別單書入之意,敢啓。傳曰,知道。訓局謄錄
備忘記,鳥銃貫三中人訓鍊別隊崔順立,直赴殿試。內下記草
上在慶德宮。停常參·經筵。
夜自一更至四更,北方·艮方·東方巽方·南方,有氣如火光。
慈殿,藥房問安。答曰,勿爲問安。
藥房啓曰,伏未審夜來,聖體調攝,若何,慈殿氣候,比昨亦何如?臣等不任憂慮,敢來問安。答曰,知道。慈候時未如常矣,今後勿爲逐日問安。
淸川都正濂,司饔副提調辭免上疏。入啓。
全羅監司書目,鎭安·茂朱·龍潭等官,惡虎橫行,噉殺人命,至於三名事。又書目,道內染病人二百九名,方痛一百三十名,得差七十名,死亡六名事。
京畿監司書目,水原呈,以正言朴元度病重,上去不得事,啓遞差。又書目,楊根呈,以私婢仁香,無香,奴世吉子息竝四名,今月十八日夜,燒死緣由事。
以沈檀爲假注書。
司諫院監司薦,李奎齡·尹深·李端鍚,兵使薦,李晩輝·金世翊·韓。
兵曹監司薦,洪柱國·鄭晳·尹深。
院啓,請還收申命圭·李鼎基一罪論斷之命。措語見上答曰,不允。
府啓,請還收申命圭·李鼎基一罪論斷之命。措語見上豐基郡守張世良,爲人庸騃,全不識事,到任以後,無一可觀,擧措之間,事多駭異,觸處見侮,動輒貽笑,政令不行,吏緣爲奸,闔境怨罵,人言喧藉,字牧之任,決不可付諸如此之人,請豐基郡守張世良罷職。答曰,不允。前啓,金萬重·李䎘·李選·閔鼎重·成虎徵事,停啓。
右議政金壽興請對入侍時所啓,頃日統制使瓜限,以一周年爲定之敎,實出於自上體下之至意,臣等亦未得變通之策,依上敎奉行矣。得聞李浣之言,則統營物力,蕩敗已甚,今若限以一年,則一年之內,萬無收拾之勢,新舊迎送之費,亦至於近千石之穀物,且本任乃是武弁極職,若無實病,則必無稱病厭避之理云,李浣曾經此任,本營形勢,可以詳知,其言果爲有理,勿爲減其瓜限,得病然後許遞,似當。盧錠,還爲仍任,何如?上曰,當初變通時,予亦有此慮,而近年以來,以病遞來者,逐年有之,無寧減其瓜限之爲愈,故使之減限矣,形勢如此則依爲之。又所啓,李最晩拿囚之初,有仍囚以待結末之命矣,今則諸臣旣已勘罪,囚繫已久,似當有處分矣。上曰,李最晩之罪,當初則似重於諸人,使之極邊遠竄矣,啓。舊陵之後補土,則別無大段執頉處,罪之輕重,與初有異,削職放送,可也。出春坊朝報
訓鍊都監啓曰,都監弓箭色,弓矢人等工役處,瓦家八間,昨夜二更量,火㯖餘火,自內而發,守直軍兵及隣里人等,一時來救撲滅,幸賴無風,得免延燒火藥庫之患,誠爲多幸,而所燒之物,則新造未解粧弓六十五張,六兩弓二張,破弓五十九張,修補長箭六十九部,片箭一百三十七部矣,弓人等不能愼火之罪,不可不懲,從重決棍之意,敢啓。傳曰,知道。訓局謄錄
上在慶德宮。停常參·經筵。
自卯時至巳時,日暈。申時,日暈兩珥,暈上有背,色內赤外靑。
政院啓曰,吏曹郞廳來言,判書李尙眞,自昨夕猝患咽喉症,達夜刺痛,水醬不下,言語不通,今日都目政,不得爲之,俟其少差更稟云,敢啓。傳曰,知道。遣內醫看病。
傳曰,政事,當日爲之。
政院啓曰,事變假注書沈檀,時無職名,付軍職冠帶常仕,何如?傳曰,允。
府啓,請還收申命圭·李鼎基等一罪論斷之命。請豐基郡守張世良罷職。措語見上答曰,不允。張世良事,更加詳察處之。
謝恩,弼善李夏鎭。
院啓,請還收申命圭·李鼎基一罪論斷之命。措辭見上新除授正言金,時在慶尙道醴泉地,請斯速乘馹上來事,下諭。答曰,不允。下諭事。依啓。
謝恩,司書柳譚厚。
兵曹參議吳斗寅上疏。大槪,臣於直廬,猝聞母病危重,敢陳切迫之狀,乞賜遞免,及時救護事。入啓。答曰,省疏具悉。爾其勿辭,救護母病。春坊朝報
有政。以李柙爲刑曹參議,趙爾炳爲持平,鄭洙碩爲戶曹正郞,金爲正言,李夏鎭爲弼善,柳譚厚爲司書,安垕爲正言,韓榰爲珍島郡守,定陵參奉李齊泰,義陵參奉朱震機,單付。以上政事
上在慶德宮。停常參·經筵。
夜三更,巽方,有氣如火光。五更,有氣北方,如火光。
前參判李殷相辭職上疏。入啓。
藥房啓曰,數日來寒沍漸解,伏未審聖體調攝,若何,慈殿氣候,已就康復否乎?臣等區區憂慮,敢來問安。答曰,知道。慈候尙未平常。
慶尙監司書目,居昌·禮安·安東等官呈,以惡虎橫行,人命噉殺事。又書目,慶州呈,以鄭時和妻及其女子竝四人燒死事。又書目,安東都會早藿闕封,守令罪狀,令該曹處置事。
府啓,請還收申命圭·李鼎基等一罪論斷之命,豐基郡守張世良,亟命罷職。措辭見上答曰,不允。罷職事,依啓。
院啓,請還收申命圭·李鼎基等一罪論斷之命。措辭見上答曰,不允。出春坊朝報
上在慶德宮。停常參·經筵。
夜二更,流星出狼星下,入南方天際,狀如拳,尾長三四尺許,色赤。自三更至五更,南方,有氣如火光。
掌令鄭維岳,修撰鄭重徽三度呈辭。入啓。遞差。
平安監司書目,昌城等十五邑良中,染病,方痛二百十二名,死亡十七名事。
以慶尙監司,慶州兩班鄭時和等燒死事狀啓,傳曰,令本道恤典擧行。
謝恩,軍器判官韓衡一。
吏曹判書李尙眞箚子。大槪,賤疾症勢,差愈無期,冒死陳懇,乞罷臣職,回授他人,毋滯大政事。入啓。
府啓,請還收申命圭·李鼎基等一罪論斷之命。措辭見上答曰,不允。
院啓,請還收申命圭·李鼎基等一罪論斷之命。措辭見上答曰,不允。
副校理李寅煥上疏。大槪,敢伸至懇,冀蒙憐察事。入啓。
吏曹啓曰,臺諫有闕,政事,取稟。傳曰,過國忌後爲之。
答吏曹判書李尙眞箚曰,省箚具悉卿懇。疾病之來,人所難免,卿何辭爲,卿其安心勿辭,從速察職。
答判尹李殷相疏曰,省疏具悉,己論矣。鄕其安勿辭,從速察職。出春坊朝報
答義禁府粘連啓目曰,觀此回啓,則不是怪事,不待智者可知等語,殊欠明快,事甚未便爲置,韓如斗乙良,依厭避例,隣邑充軍。
答義禁府粘連啓目曰,京主人,令該曹嚴刑,覈得實狀後,稟處。內下記草朝報見於二月十一日
上在慶德宮。停常參·經筵。
藥房啓曰,伏未審日間,聖體若何,慈殿調攝之候,亦復何如?臣等憂慮未弛,敢來問安。答曰,知道。慈候當言于醫官矣。
以申㶅爲假注書。
刑曹啓曰,政院啓辭內,伏見刑曹啓目。田業實,依前定奪,爲先梟示事判下矣。此事若依軍法,不待結案,直爲梟示則已矣,該曹旣已依例結案取招,而罪人拒逆不着,則嚴刑得情,然後處斷,乃是法例,今此業實,結案前徑先梟示,有違律文,判付,不敢循例書入,敢此仰稟。傳曰,直爲梟示,非今斯今,令該曹考例稟處事,傳敎矣。凡死囚論斷時,必須結案取招後,乃爲行刑,而罪人若於取招時,拒逆不着名,則刑推得情後擧行,乃是法例,從前以此爲規例,永久遵行矣。今因政院啓辭,有直爲梟示,非今斯今,令該曹考例稟處之敎,故遍考本曹文書,則曾於己亥二月間,殺人賊人尙述,以李曾陪下人,聽李曾指嗾,與其家奴命孫結黨,奴婢相訟人崔弘源,刼執毆打,因以致斃,投之江中,以滅其迹,捕盜廳現發推捉,尙述,明日直招之後,移來本曹,變辭不服,本曹刑推啓請,則傳敎內,捕盜廳承服罪人,直爲處斷,自前多有之,雖不再鞫,捧結案後爲之乎,結案亦不捧之,直爲處斷乎?已往之事,相考以啓事判下,故本曹引丁酉年賊人永立處斷時,永立,結案,拒逆不着,故嚴刑得情事啓請,則有直爲照斷之命,故其時卽爲處斷之意,入啓,則傳曰,如此凶悍之賊,與雜犯死罪不同,依此例處斷事判下矣。其時,因大司憲宋浚吉啓辭,更爲嚴刑取服事蒙允,又於戊申二月戶曹判書金佐明所啓,連山大同米,所載船主權時淡,偸食故敗之後,令其妻子蒙白,以生爲死,逃匿於海州,因人陳告,姶得捉來。自刑曹今方刑推,而當此南穀漕轉之時,不可無警衆之擧,梟示江上事,啓請蒙允矣。其時刑曹參議南九萬,以直爲梟示不當之意陳疏,故本曹稟啓,則姑勿行刑,從速嚴刑得情事判下,時淡仍斃於杖下。今年四月,因忠淸監司狀啓,公山刑吏李大瑩咀呪罪人月生,潛奸於獄中,仍爲故縱,而月生咀呪之說,旣涉難明,則大瑩,論以死囚故縱,似爲過重。本曹啓請減死,則判付內,身爲刑吏,潛奸囚婢,故縱逃避,揆以法理,罪不容誅,此而減死,則後弊難禁,李大瑩,別爲梟示,以防後弊事傳敎,故依判付擧行矣。己亥·戊申兩年,有罪人直爲梟示之命,而因執法之論,俯循其請者,乃是法例之當然,今年夏初,李大瑩之直爲梟示,乃一時特敎,不可以一時之敎爲例,而廢此當然之法。臣忝在執法之列,又承稟處之敎,故敢此仰稟。傳曰,無他別事,而直以梟示判下之後,則無結案取招之事,而本曹之循例結案,已非常例,豈可以此容議於其間乎,依前判下,直爲梟示。
吏曹啓曰,去癸丑冬三朔刑曹·漢城府·掌隷院決等度數,來呈本曹,而刑曹則各房掌,通三朔無一事決等,決等度數不準者,除一階,乃是法典,而今此刑曹,不但不準,全無一事,殊甚可駭,各房當該郞廳,竝推考,何如?傳曰,允。
吏曹啓曰,節度使薦,例於正月爲之,而判書李尙眞身病,參判李惟泰在外,堂上不齊,不得爲之之意,敢啓。傳曰,知道。
政院啓曰,司僕寺近處閭家,明火賊結黨突入,家産沒數掠去,都城內明火作賊,事極驚駭,捕盜大將常時不能檢飭之狀,據此可知,當該大將及從事官,從重推考,當該部將,令攸司推治,何如?傳曰,依啓。令左右捕盜廳,趁卽譏捕。
司憲府監司薦,李翊相·鄭晳·李端錫。兵使薦,邊國翰·李東老·李馨鎭。
禮曹監司薦,李翊相·李奎齡·趙遠期。兵使薦,梁侙·李馨鎭·姜萬碩。春坊朝報
議政府司錄,以右議政意啓曰,觀察使·節度使可合之人,例於正月內合坐薦擧,而領議政許積在外,限內不得議薦之意,敢啓。傳曰,知道。政府謄錄郞廳李尙允校。郞廳任瑋書。
上在慶德宮。停常參·經筵。
正言安垕啓曰,臣以無狀,過蒙洪造,濫吹淸班,屢玷臺閣,莫效涓埃,恒抱愧懼,不料玆者,又被新命,咸激惶隕,罔知所措,分義所在,唯當奔走供職之不暇,而第臣頃忝憲職,未赴召命,仍帶推緘,迄未照勘,難容一刻苟冒,而適緣家內有拘忌之疾,出在他所,累日齋宿,趨謝自列,亦致稽晩,臣罪至此,益無所逭,請命遞斥臣職。答曰,勿辭,推考蕩滌。
備邊司郞廳,以右議政意啓曰,都目大政定日之後,因吏曹判書李尙眞,猝有病患,未免退行矣,卽聞吏兵曹通議,欲於明日,改定都目入啓,而兵曹堂上中參判李元禎在外,參議吳斗寅,以親病,陳疏救護,參知趙遠期,差祭於社稷,方爲入齋,只有判書,不得備員,故勢難開政云。若過明日,則連有公故,又將延至累日,事甚可慮,不可無變通之道,兵曹參判·參議,姑爲改差。明日仍行都政,而開政之初,兵曹參判·參議,先爲差出,牌招參政,似爲便當,敢此仰稟。傳曰,參判·參議竝改差,大政仍令稟行。春坊朝報
李奎齡啓曰,注書李沆,同姓四寸妹幼學金礸妻李氏身故,缺日出仕,何如?傳曰,允。
宣祖昭敬大王忌辰。
夜自一更至三更,北方·東方·巽方·南方,有氣如火光。燼餘
上在慶德宮。停常參·經筵。
夜自一更至四更,東方有氣如火光。
刑曹判書權大運辭職上疏。入啓。
忠淸監司書目,庇仁縣監魏定相,母病受由,勢難曠官,罷出事。
藥房啓曰,春寒尙峭,伏未審聖體,若何?慈殿氣候,已得快復否乎?臣等不任憂慮,敢來問安。答曰,知道。慈候幾至平常矣。
慶尙監司書目,眞寶縣監尹明遇,瓜期不遠,賑政方急,仍任當否,令廟堂稟處事。
院啓,請還收申命圭·李鼎基等,一罪論斷之命。措辭見上答曰,不允。
府啓,請還收申命圭·李鼎基等,一罪論斷之命。措辭見上臣伏見刑曹罪人田業實,直爲梟示之敎。業實所犯明白,宜爲伏法,必欲別樣重處,以警後來者,固知聖意之有在,而第死囚之結案後行刑,自是法例之當然,則該曹之當初結案取招,誠爲得體。今若不捧結案,徑先梟示,有違法律。請刑曹罪人田業實,依法結案取招後處斷。
謝恩,兵曹參判洪處大,參議朴世堅。
以政院口傳啓辭,掌令安後泰,傳啓之後,猝然窒塞,下吏卽負而出去闕外事,傳曰,卽使醫官救療,相當藥物覓給。
政院啓曰,憲府城上所掌令安後泰,傳啓之後,猝然窒塞,幾至食頃,僅通呼吸,而尙在昏倒不省之中,下吏卽負而出去闕外,啓辭批下,而無他聽批之員。憲府之官,除在外人員外,只有持平趙爾炳,掌令趙嘉錫,而趙嘉錫則未及下批,持平趙爾炳,卽爲牌招肅謝,使之聽批,何如?傳曰,允。
謝恩,持平趙爾炳。
答府曰,不允。田業實事,已諭於該曹草記之批,直爲梟示罪人之無結案,亦有其例,匪今斯今,有何不可乎?春坊朝報
行都政,以洪處大爲兵曹參判,李耋爲司䆃直長,徐文緯爲禮賓別提,孟萬始爲戶曹佐郞,申澤爲大靜縣監,鄭行一爲陽智縣監,李蓍吉爲長水察訪,柳以泰爲定山縣監,趙根爲副修撰,趙嘉錫爲掌令,李希哲爲尙瑞院副直長,柳楙爲尙衣院直長,方世健爲碧沙察訪,姜錫武爲高山察訪,權瑎爲兵曹正郞,李蕃爲活人別提,愼祉膺爲德源府使,李鼎至爲繕工副奉事,金千鎰爲禮曹佐郞,李復明爲鐵山府使,洪遠普爲掌樂主簿,李益泰爲兵曹佐郞,李端夏爲副提學,鄭載禧爲修撰,安峑爲司圃別提,朴世堅爲兵曹參議,李廷龍爲長興奉事,洪重亨爲郭山郡守,洪受禮爲眞寶縣監,金錫衍爲瓦署別提,李汝曾爲宗廟直長,李希哲爲尙瑞直長,金禹錫爲定州牧使,李沆爲典籍,任以道爲禮曹正郞,李春成爲典獄奉事,李彙晉爲豐基郡守,趙師錫爲吏曹佐郞,徐文尙爲中學敎授,李九成爲監察,任弘望爲典籍,權誢爲扶餘縣監,辛聖重爲尙瑞副直長,洪萬里爲雲峯縣監,安峑爲禁府都事,韓衡爲庇仁縣監,鄭重徽爲弼善,崔胤績爲活人別提,尹搢爲綾州牧使,姜壽南爲司圃別提,姜璘爲引儀,尹善慶爲司畜別提,金夢麟歸厚別提單付,李舜岳·鄭徵典籍去官單付,吳始大爲尙衣主簿,李相堯爲義盈主簿,朴長世爲掌苑別提,朴時珉爲軍器判官,洪受疇爲濟用副奉事,沈棡爲繕工假監役,兪夏謙爲栗峰察訪,趙璿爲司圃別提,鄭載濟爲引儀,李重龜爲監察,宋奎明爲司饔主簿,邊四達成均博士單付,孫萬雄爲工曹佐郞,申汝晳爲寧陵參奉,李萬葉爲齊陵參奉,李德昌爲軍器主簿,丁益燾爲熙川郡守,金夏鉉爲安奇察訪,李慶華爲北部主簿,李泌爲漢城參軍,李沆爲禮曹佐郞,朴贄爲洪州牧使,李商翼爲繕工監役,羅以俊爲輔德,金萬軸爲中部主簿,鄭載濟爲監察,柳廷舟爲繕工假監役,金垓爲江華經歷,李喜澤爲長陵參奉,姜栢年爲同知成均,金夐爲京畿都事,洪得禹爲典設別檢,黃克順爲定山縣監,朴崇阜爲厚陵參奉,柳攀爲氷庫別檢,柳星昌爲蔚珍縣監,李煟爲引儀,李善淵爲順陵參奉,權順善爲內贍主簿,李世億爲繕工監役,琴聖徽爲恭陵參奉,李世甲爲監察,李宣岳爲禁府都事,韓世臣爲靖陵參奉,金繼隆爲承文校檢,尹命哲爲典籍,朴元度爲海運判官,韓厚明爲典籍,李端夏爲大司成,申汝哲右尹除授,柳瑺爲東部參奉,朴璸爲典牲主簿,李㘽爲麒麟察訪,趙始晉爲繕工假監役,崔世益爲禮賓參奉,李澬爲宣陵參奉,柳長元爲穆陵參奉,趙泰基爲金井察訪,宋有栻爲繕工參奉,金錫胄爲副應敎。已上政事軸
吏批啓曰,玉堂多窠,今當差出,而弘文館被缺任,在京無故者絶少,無以備擬,前日雖有外任,勿缺敎,當此大政,事異常時,不可無變通之道。守令竝擬,何如?傳曰,允。
又啓曰,副提學曠闕已久,事體未安,今當差出,而擬望之人乏少,外任竝擬,何如?傳曰,允。
又啓曰,自前承文院褒貶,有故過限,則爲慮四館之積滯,雖未及九處應講,缺爲陞出六品,已成近例,亦依前四館遷轉,何如?傳曰,允。
兵批,判書金萬基進,參判洪處大進,參議朴世堅進,參知趙遠期齋宿,左承旨李奎齡進。
兵批啓曰,頃日統制使缺定以一周年,故統虞候,亦爲一體減其瓜限,繼而有缺別軍職瓜滿者,差出其代,使之及擧動前上缺敎。統虞候李立身,旣已差出其代,罔夜上來事,行會本道,新虞候韓碩良,亦已催促下送矣。今因大臣所啓,統制使瓜限,因前勿減,盧錠還因其任,統虞候瓜限,似不可異同,何以爲之?敢稟。傳曰,虞候瓜限,亦依統制使例勿減,而今則交代之官,旣已下送,勢難仍矣。
統制使盧錠仍任,具鎰爲副摠管,柳星昌爲都摠經歷,□□敬爲副謢軍,吳道一爲司正,崔柱華爲兼內乘,□□龜爲兼司僕將,李時挺爲宣傳官,李京爲五衛將,李思訥爲都摠都事,許璞爲慶尙左兵虞候,李時靖爲加德僉使,洪夏昌爲鐵串僉使,梁偕爲宣沙浦僉使,李持敬爲彌肋項僉使,全益壽爲高山里僉使,李廷益爲別僉使,兪命吉爲訓鍊主簿,朴琳爲武兼,具鎰爲訓鍊都正,金振秋爲麟山僉使,趙□□爲五衛將,閔點爲副摠管,金錫明爲都摠都事,□□式爲武兼,李命相爲魚遊澗僉使,曺無敵爲羽林衛將,金順命爲豆毛浦萬戶,梁孝誠爲草芝萬戶,□□廸爲牛浦萬戶,鄭時翰爲龍媒萬戶,崔俊明爲□山萬戶,金振龜爲□浦萬戶,缺數行朴長亨爲部將,朴□□爲宣傳官,李之經爲都摠經歷,李□郁爲訓鍊判官,趙敬錫爲慶尙左水虞候,申起立爲僉知,李尙敬爲同知,李錫·李諴·閔鏞爲部將,鄭東龍爲訓鍊主簿,朴時益爲部將,趙尙愚爲副率,□□健爲侍直,李重吉爲都摠都事,任翊夏爲都摠□□,任壽昌爲副將,許璋爲五衛將,朴銑爲侍直,金廷祥爲兼內乘,黃奎爲守門將。燼餘
傳曰,前後扈從有功勞人及淸白吏戰亡子孫,爲別收用事,言于兩銓。內下記草
上在慶德宮。停常參·經筵。
戶曹啓曰,年例監·兵使薦,當爲議薦,而判書臣閔維重在外,不得爲之之意,敢啓。傳曰,知道。
以嚴緝爲假注書。
工曹,觀察使薦,洪柱國·李柙·趙䃏。節度使薦,李衡鎭·楊逸漢·李華岳。
司僕寺官員,以提調意啓曰。本寺判官,所掌緊重,不可數遞,而判官柳以泰,今日政,除授定山縣監,本掌凡事,殊甚虛疎。前頭陵幸之時,亦多料理策應之事,決難付諸生手。柳以泰定山縣監,改差,何如?傳曰,允。
傳曰,史官一員待命,騎馬三匹立之,社稷大祭所內摘奸。春坊朝報
尹潗,以都摠府言啓曰,今日入直軍士,當爲中日習射,而社稷大祭齋戒相値,不得爲之之意,敢啓。傳曰,知道。
傳于尹潗曰,新陵檜栢移植事,次知內官,當爲下去,令京畿監司,分付檜栢所産邑,次知內官四字缺船運,趁卽移植之地。以上燼餘
上在慶德宮。停常參·經筵。
辰巳時,日暈。午未時,日暈兩珥。
大殿誕日。
大殿,政院·玉堂·二品以上·六曹·兩司長官問安。答曰,知道。
大王大妃殿·王大妃殿·中殿·世子宮·嬪宮,政院·玉堂問安。答曰,知道。
藥房啓曰,伏未審日間聖體,若何?臣等憂慮未弛,敢來問安。答曰,知道。
黃海監司書目,道內各邑染病,方痛一百三十二名,差歇一百十名,死亡十八名事。又書目,白川呈,以趙今金母子竝六人燒死事。
咸鏡監司書目,道內癘疫人四百六十八名內,方痛二百九十三名,向差一百十四名,死亡六十一名事。又書目,輸城察訪李㝡,以主禁之官,自爲脅買驛人,割耳之馬,私養衙中,爲先罷黜,罪犯令該曹處置事。
社稷春享大祭,初獻官福昌君楨,亞獻官工曹判書李正英,終獻官瀛昌君沈啓曰,社稷春享大祭一位初獻斟酒時,酒有浮芥,設樽盛酒,乃壇司之任,而莫重祭享,如是不謹,當該壇司,難免其責。從重推考,何如?傳曰,事甚不敬,該官先罷後推。
罷推現告,社稷參奉李揚顯。
府啓,請還收申命圭·李鼎基等,一罪論斷之命。措辭見上刑曹罪人田業實,罪不容誅,而必以結案取招後,處斷爲請者,蓋欲遵守令甲,而昨承聖批,以直爲梟示,自有其例,匪今斯今爲敎,臣竊未曉聖意之所在也。去夏李大瑩之直爲梟示,雖因一時特敎,而斷不可仍以爲例。且以戊申己亥兩年已行之事言之,有罪人直爲梟示之敎,而因儒臣及刑官執法之論,卽循其請,是則聖明,亦已下燭法例之當然也。於可以爲例者,不以爲例,於不可以爲例者,欲以爲例,則實非明愼審克之道,而亦啓後日無窮之弊。請刑曹罪人田業實,依法結案取招後處斷。答曰,不允。
院啓,請還收申命圭·李鼎基等,一罪論斷之命。措辭見上答曰,不允。
禁府,鄭樸·李珀拿囚,啓。
政院啓曰,同副承旨李端錫,連日不爲仕進,此乃曾所未有之事。聞其所患,不至大段云,卽爲牌招察任,何如?傳曰,允。春坊朝報
備忘記,今下弓矢,慶興府使李鳳齡處給送。內下記草
上在慶德宮。停常參·經筵。
自辰時至未時,日暈。申時,日暈右珥。
忠淸監司書目,尼山呈,以執義尹拯病重,上去不得事。
府啓,請還收,申命圭·李鼎基等,一罪論斷之命。請刑曹罪人田業實,依法結案取招後處斷。措辭見上答曰,不允。
院啓,請還收申命圭·李鼎基等一罪論斷之命。措辭見上康津縣令金益華,爲人躁妄,全不曉事,到任以來,政令之間,率多顚倒,罔念民瘠,專務肥己,家在至近,駄載絡繹,鄙瑣之事,不一而足,人言喧藉,無不唾罵,濫用刑杖,闔境怨咨。如此之人,不可置諸字牧之任,以貽窮民之害。請康津縣監金益華罷職。答曰,不允。
工曹參議李尙逸上疏,踏啓字。
副護軍南二星,校理李寅煥上疏,啓下該曹。
弼善鄭重徽,牌招肅拜。春坊朝報
備邊司郞廳,以右議政意啓曰,都目大政之日,臣以大司成變通事陳啓,批下,經宿之後,該曹郞廳,終不來傳,事極無據。當該郞廳推考,以存事體,何如?答曰,允。
又啓曰,會寧開市,旣已完畢,令該曹依例撰出回咨,下送義州府,傳給鳳凰城將處,以爲轉送北京之地,何如?答曰,允。備局謄錄
夜一更,電光。三四更,艮方·乾方,有氣如火光。五更,北方,有氣如火光。
淸川都正濂疏曰,伏以臣,年少駑劣,濫蒙鴻私,待罪廚院副任,已有年所,而自少額□素有痰核,漸肆其毒,上年四月,針破瘡穴,不卽完合,而忍疾行公,至深秋更觸風寒,症勢轉劇。臣於伊時,萬不獲已,猥陳疏章,以祈恩遞,而見却喉司,悶默縮伏,日復一日,以至今日,而眞元耗削,食飮專廢,瘡根竝裂,濃汁長流,委頓床席,輾側須人,前後監膳,一不得進參,揆諸事體,已極未安,而況臣病勢,斷無更起爲人之望,虛帶職名,偃臥養病,萬無缺廉隅不可顧,而其在分義,惶悚無地。臣於此,安得悶默,而不思所以自處之道乎?臣雖無識,豈不知陳章乞免之爲極涉未安,而顧臣情勢,萬分危迫,玆敢不避斧銊之誅,仰籲於天地父母之前。伏乞聖慈,察臣病重實狀,亟遞臣兼帶司饔院副提調之任,千萬幸甚。謹昧死以聞。踏啓字。
工曹參議李尙逸疏曰,伏以臣,伏蒙恩暇,來省先隴,適於其時,初寒猝劇,遠路跋涉,觸冒致傷,疾病深重,末由趨朝,猥上辭疏,祈蒙恩遞,罪積逋慢,恭竢嚴誅,而反承溫批,聖諭丁寧,臣非木石,寧不知感,而此際苟有一分可堪登途之望,則何敢一向退在,以增罪戾乎?第以臣病,久而未瘳,症情危惡,殆不省人事,陳疏乞免,亦不能寧,勢不獲已呈狀轉啓,而喉司據例請寢。臣之情勢,萬分悶縮,其在分義,極知惶恐不計以下缺燼餘
上在慶德宮。停常參·經筵。
吏曹判書李尙眞,兵曹判書金萬基初度呈辭。入啓。給由。
修撰鄭載禧辭職上疏。入啓。
藥房啓曰,春風多厲,伏未審聖候調攝,若何?臣等區區憂慮,敢來問安。答曰,知道。證候已言于醫官矣。
備邊司郞廳,以右議政意啓曰,都目大政之日,臣以大司成變通事,陳啓批下,經宿之後,該曹郞廳,終不來傳,事極無據,當該郞廳推考,以存事體,何如?傳曰,允。
原襄監司書目,辭職上疏上送事。
淸川都正濂,司饔副提調辭免上疏,踏啓字。
答刑曹判書權大運疏曰,省疏具悉卿懇。曲折如此,卿何辭爲?安心勿辭,從速察職。
答大司成李端夏疏曰,省疏具悉。爾其勿辭,從速察職。
答吏曹參判李惟泰疏曰,省疏具悉。今玆之命,意非偶然,亦循僉議,卿辭無乃太過乎?勿辭,從速上來察職。
執義尹拯辭狀,遞差。
吏曹啓曰,臺諫有闕,政事,取稟。
政院啓曰,同副承旨李端錫所患痁患,昨已離却,而今日亦不仕進,殊甚未妥。卽爲牌招察任,何如?傳曰,允。
府啓,請還收申命圭·李鼎基等,一罪論斷之命。請刑曹罪人田業實,依法結案取招後處斷。措辭見上答曰,不允。
院啓,請還收申命圭·李鼎基等,一罪論斷之命。請康津縣監金益華罷職。措語見上江華經歷,專管錢穀之出納,爲任之重,非他郡縣守宰之比,而新除授經歷金垓,曾前典邑,未聞治績,及今年紀衰耗之後,關防佐貳之任,決非所堪。請江華府經歷金垓遞差。享上之禮或有欠缺,則爲道臣者,所當據法罷黜,以竢朝廷處分,而慶尙監司李觀徵,早藿闕封,各邑守令,諉以迎送有弊,不爲罷黜,敢以令該曹覆啓處置,馳啓。此不但曾所未有之事,揆以體例,大失藩臣之禮。請慶尙監司李觀徵推考。軍器僉正,卽今爲一寺之長,而僉正表偗,本以門地卑賤之人,無他可取,而遽授東班四品正職,除目之下,物情爲駭,請軍器僉正表偗汰去。答曰,不允。推考遞差事,依啓。金益華事,更加詳察處之。春坊朝報
下直,慈山郡守趙國□,朔州府使朴宣興,殷山縣監柳命賢,長鬐縣監韓翼世,明川府使李昌胄,參禮察訪金重南。
以黃海監司李之翼狀啓,騎兵趙今金家失火,其母今香等六名燒死事,傳于鄭鑰曰,燒死人等,令本道恤典擧行。
沈梓啓曰,假注書嚴緝,自昨夕猝患胸腹痛,症勢非輕,不能察任,今姑改差,他假注書差出,使之察任,何如?傳曰,允。
大司成李端夏疏曰,伏以臣,罪重丘山,恩深河海。起自屛廢之中,授以師儒之長,臣誠感泣惶恐,唯當趨謝之不暇,而顧此所被缺實有從前濫叨之尤者,今以負累之踪,不敢冒昧承當。不得不席藁陳章,恭竢遞改。聖批缺諭以上來察職,臣之分義,不用復有所陳,瀆缺途,行到江外,馬隤身墜,重致傷損,調救數缺扶曳祗謝,迹造天陛,仰瞻宸極。臣雖缺之年也,第臣旣謝恩命,則當供一日之職,而非但舊病新症,一時交劇,決難自力行公,臣之情勢,實有萬分危迫者,亦不敢默然而已。竊念君臣猶父子,況臣以十年侍從之臣,肝肺之私,宜無隱於君父,而常以猥褻爲懼,不敢悉陳悃愊。曾前辭免文字,有若循例備數者然,聖明亦何從而洞燭幽隱也?今臣負罪之極,蒙恩至此,若復緘縮,不盡所懷,則臣當死抱遺恨,玆敢不避僭越,而畢其說焉。臣父臣植,以文詞見稱於世,而世人以澤風堂爲號,所謂澤風者,蓋取易經澤風大過,獨立不懼,遯世無憫之象,而昏朝時作堂于缺之下,以爲藏修之所,及遇缺二行始知大過獨立之象缺人所及,臣兄及臣所以得缺者,蓋由於獨立而不能不懼,遯世而不能無憫,憫與懼而成疾,此豈醫藥所可治,而不懼無憫者?又豈不缺資,所可企勉而能者也?且獨立,元非君子之常道,是缺其傳謂之人所創見,蓋以大過之才,當大過之時,立大過之業,不得已而用此道焉。有其才而無其時,不可爲也,有其時而無其才,亦不可爲也。若無其時無其才,而强欲爲之,祗成大過之顚而已。臣於是,知臣父此道,父不得以傳之於子,子不得以得之於父,而然臣旣知臣父無黨之心,臣亦孤露之餘,雖極顚沛,然自幼交缺隨臣父之爲則,亦何能一朝而敢爲偏黨之論缺念君子小人,各有其朋者,是乃常理,如陰陽缺萬古而常有者也。我朝東西南北之黨,雖缺痼弊,此是理之變也,亦豈能亘古今而常有缺乾道變化,各正性命,則理之變者,必返於常,而臣父缺史實,從黨論源頭,以正一代之是非,而旣爲藏缺之業,則天時亦幾於返其常矣。易之否泰二卦,論君子小人消長之道,泰之傳曰,君子小人,未有能獨立,而不□□朋友之助者也。臣於是,益知大過獨立,非君子常道,如欲變大過之道,而有所之焉,泰卦之外,更無他道。又觀泰之九二曰,包荒用憑河,不遐遺朋,亡得尙于中行,以此而觀乎時世三十餘年,國無兵革,聖神繼作,朝著淸明,雖當天下極否之會,而我東方則雖謂之小康,亦可也。惟是法度廢弛,人心狃安,不可收拾缺二行分寸於其間,庶幾同寅協力,裨補聖朝,而必須人君先缺此義,爲出治之本,然後聚精會神,上下交孚,治泰之業,可以做得,故曾於丁未年間應旨疏中,略陳其說。臣未知一得之愚,有槪於聖心與否,而當時批旨特優,則臣亦知聖明,不以臣言爲大不可也。廷臣雖或非笑臣言,然以臣言爲是者亦多矣。其笑者則曰,今之時是否也,何可以泰之一字,聞於君父?臣卽曰,泰之傳曰,治有大小,雖泰豈可以一槪論也?今之天下,雖甚否矣,吾東方數十年,尙爲否中之泰,吾之所憂,但恐泰轉而爲否,故必欲及此閑暇,有所猷爲。且以泰字聞於上,而勸人主槃樂怠傲,則誠小人也。若使人主,知治泰之道,而裁成輔相,以左右民,則又焉有不可也?今之時,徒有太平之世,靡文□習,百度頹廢,日趨危亂之象,而顧不用治缺吾之所大悶也云,則其人雖不更辨,然臣誠意淺薄,無以感動上下,見識鹵莽,無以曉解事務,而時於缺之間,或陳一二瞽言,已是不韙,而久叨名宦,遷擢猥越,參聞廊廟之末議,而敢論軍國之大事,則臣之愚妄,至此極矣。泰之傳曰,旣取陰陽交和,又取君子道長,奈何近年以來,不見君子之道長,而但見陰陽之失和,以至水旱連仍,飢饉荐臻,萬姓塡壑,盜賊縱橫,覆亡之禍,迫在朝夕,而朝廷之所務,不過塞責於文具死法而已,未見有一事可爲國家永遠之圖者。向使七八年前,朝廷粗有治泰之道,必不令國勢至此也,然臣不可以此,歸咎於人,臣之罪戾,亦自山積。臣請略缺二行幾盡斲喪,身家竝至顚覆,病亦垂死,而更無可救之策,然後始念臣父遺訓中,硏經書以開智識之語,試取四書,時時披閱,心神若稍鎭定,病患若稍減歇,如是者不過一年,而偶竊科名,臣非不欲退處田野,□觀經傳,而貧窶到極,不得不以祿仕爲計。當初累辭顯要者,以此而纔遞旋授,終無可避之路,不得不因循冒處,旣居其職,則又以全然尸素爲恥,時或進一二瞽言者,亦以此而奔走仕宦,全廢觀書,無以洗濯積年迷溺之心胸,雖常以泰卦四者之義,耿耿于心,而資性褊狹,論人則或失於過激,而有乖於包荒之義矣。志氣懦弱,論事則常失於趦趄,而有垂於憑河之義矣。精神昏暗,不能詢訪遠外之事,而缺列,則有乖於不遐遺之義矣。操守放弛,不能强去顔面之私,而持其公正,則有乖於朋亡之義矣,非惟不能庶幾於四者之義,酣豢寵榮,冥行摘埴,罪咎之積于身上,終至於神明降罰,而不能自逭於天鑑之下,幸賴聖度至寬,不加嚴誅,卒從輕議,釋還鄕里。臣屛伏窮濱,追惟往愆,種種尤悔,擢髮難數,居家而爲不肖之子,事國而爲不忠之臣,將何顔面復立於人世乎?惟思杜門看書,稍窺前言往行,庶不復蹈於大罪,是臣閑廢中至願,而臣又不幸荐遭重慽,一年之內,不遑數月寧處,不能看得數卷經書,明一善而修一慝,喪戚之餘,宿恙增劇,心火重發之時,則不能頃刻自堪,言語無倫,動作無節,頑冥之狀,殆甚於舊日,臣方自思前缺二行之官,表率多士,以助成治化,則其爲任,不旣大矣乎?必須妙簡一代經明行修之人,俾當此任,庶無墜其職,而今臣特一病顚之餘喘也,形儀顚倒,或駭於瞻視,習性荒踈,不堪於矜束,於經書則不習一卷,於禮義則不曉一事,如是而尙可竊皐比之坐,而爲多士之師表乎?臣於往時,雖經此任,僅行一番製述,未及與諸生一番通讀,臣之空疏,未及著見,而然識者之寒心,士人之竊譏,亦已多矣。今於罪蟄之餘,無一見半解之新得,而猝然起廢,冒入賢關,俾爲師長,諸生必皆絶笑大慙,而思欲散去,非細故也。伏願聖明,察臣平素哀悶之情,矜臣卽今危蹙之勢,亟賜遞免本職。仍許還歸鄕里,俾臣得數年之閑,而靜養微命,調病缺粗窺經書,不至於面墻之甚,而病亦稍蘇,則他日趨朝,幸備執事之末,少效犬馬之勞,是臣區區之願也,臣無任云云。批答見上燼餘
上在慶德宮。停常參·經筵。
夜二更至五更,東艮方,有氣如火光。
下直,永興府使李藕,蛇島僉使牟有秋,靑水萬戶韓友文。
李端錫,以御營廳言啓曰,本廳二番前部中右司屬慶尙左道十哨軍兵,來三月二十五日,京中逢點,四月初一日,與一番軍兵,當爲替代立番,本道監兵營處,以此依前知會,調送之意,敢啓。傳曰,知道。
李端錫,以刑曹言啓曰,南部戶籍書員田業實梟示事命下,□日國忌齋戒,初一日國忌正日,初二日,初三日社稷大祭齋戒,初四日大祭正日,初五日誕日後一日,連有拘忌,不得行刑,待無故日擧行之意,敢啓。傳曰,知道。燼餘
備邊司郞廳,以右議政意啓曰,寧陵防川等役,極其浩大,應入役夫,亦且不少。其中輸石一事,最爲緊急,決非募得之軍,所可完了,不得不調用僧軍,上年山陵之役,兩南僧軍,則再巡調用之數,比他道倍多。今番則只用京畿·忠淸·原襄三道僧軍,而大略計之,則應用之數,幾至六百餘名。二十日之役,京畿二百名,忠淸道二百名,原襄道二百名分定。京畿則今月二十日,忠淸·原襄兩道則二十五日,逢點於驪州役所,而其所食糧料,自都監當爲題給,竝勿裹糧之意,三道監司處下諭,何如?答曰,允。備局謄錄
摠府啓曰,副摠管具鎰,以精抄中軍入直,精抄軍試放事,除標信試所進去,而此後入直相値時,頻數啓稟,事涉煩瀆,依前例除標信進去之意,敢啓。傳曰,知道。摠府謄錄
鄭晳,以禮曹言啓曰,昌陵丁字閣重建缺凍爲之事,啓下矣,依例重建廳堂上,令該曹差出,使之擧行,何如?傳曰,允。燼餘
備忘記,今下弓矢,靑水萬戶韓友文處給送。內下記草
上在慶德宮。停常參·經筵。
慶尙監司書目,才分不逮,病勢亦重,陳情乞遞事,上疏上送事。
藥房啓曰,伏未審夜間,聖體調攝,若何?灸瘡貼藥之後,抑有消減之效乎?臣等不任憂慮,敢來問安。答曰,知道。症候已言于醫官矣。
吏曹啓目粘連,副校理李寅煥上疏,云云,家有兩母,菽水不繼,則情理切迫,孝理之下,似當許副其願是白乎矣。經幄之臣,遽補外邑,事體重難,疏內辭緣,今姑置之,何如?啓依願施行。
黃海監司,騎兵趙今金家失火,其母等六名燒死事狀啓。傳曰,燒死人等,令本道恤典擧行。
以全羅監司,奴石金等燒死事狀啓,傳曰,燒死人等,令本道恤典擧行。
議政府司錄,以右議政意啓曰,觀察使·節度使可合之人,例於正月內合坐薦擧,而領議政許積在外,限內不得議薦之意,敢啓。傳曰,知道。
掌令安後泰上疏。大槪,臣於詣臺之日,猝得食厥之症,昏仆窒塞,曳出闕外。伏蒙聖慈,遣醫救療,賜以珍劑,幾死危喘,幸得回甦,而卽今病勢,尙爾苦劇,旬月之內,決無差復之勢供仕之望。亟許遞改,以便公私事。入啓。
傳曰,政事,明日爲之。
答掌令安後泰疏曰,遞差。
答掌令趙嘉錫疏曰,省疏具悉。爾其勿辭察職。
府啓,請還收申命圭·李鼎基等,一罪論斷之命。請刑曹罪人田業實,依法結案取招後處斷。措辭見上部官爲任,職秩雖卑,所管緊重,苟非得人,則無以號令於坊民。醫官金萬軸,算員李慶華,俱以賤庶平民,曾無履歷,而直授主簿之任,除目之下,物情爲駭。請中部主簿金萬軸,北部主簿李慶華,竝汰去。今後各別擇差,永興素稱北路雄府,從前擇差,意有所在,而新府使李,爲人濫滑愚悖,惟以善事肥己爲務,曾爲西路守令時,肆意貪虐,罔有紀極,麤鄙之狀,奸細之態,有不忍言。至今西路之人,唾罵不已,及爲水原偏裨,侵虐軍卒,亦多可駭之事。臣之所論,實非泛然風聞之比,如此之人,決不可復授字牧之任,重貽民弊。請永興府使李罷職不敍。答曰,不允。
院啓,請還收申命圭·李鼎基等,一罪論斷之命。請軍器僉正表偗汰去。措辭見上司圃署,乃御供衙門,不可不擇差,而別提趙璿,本以賤隷,頃年就訟於秋部,辨其私賤與否,如此之人,不可齒在衣冠之列。請司圃署別提趙璿汰去。答曰,不允。春坊朝報
下直,交河縣監朴世封。燼餘
傳曰,三月則以問目爲罪目,任伊·莫伊則以敎誨其母,與祖母偕入外宮,恣行神祀罪,定配。內下記草
上在慶德宮。停常參·經筵。
副提學李端夏辭職上疏。入啓。
禁府啓目,鄭樸·李珀·金尙豪等元情公事判付內,姑停刑推議處。又啓目,李元吉·李穦元情公事判付內,姑停刑推議處。又啓目,魏天會,刑問十二次,丁炯十八次不服,加刑。啓依允。
藥房啓曰,伏未審夜間,聖候調攝,若何?灸瘡腫痛之候,亦復何如?臣等不勝憂慮,敢來問安。答曰,知道。證候已言于醫官矣。
再啓曰,卽伏聞入侍醫官之言,自上灸瘡赤腫處,毒氣浸淫,惡血凝滯於脛骨之邊,顯有作孼之患,不可不及時受鍼,以爲洩毒之地云,伏不勝驚慮之至。差晩之後,臣等與諸醫等,入診後議定,何如?答曰,知道。
謝恩,執義金錫胄,兼漢學敎授尹趾善。
大殿入診,仍爲受鍼後,藥房·政院·玉堂·二品以上·六曹·大司諫問安。答曰,知道。
執義金錫胄啓曰,臣前任吏曹郞官時,政案誤修,有推考,繼以金益廉擬望事,重被儒臣之疏斥,不敢冒沒行公。又爲堂上,所請推兩度公緘,俱未及照勘。且臣方受嶺海幹事之命,初擬刻日南下矣,近因本府,連有姑勿發遣之請,尙此遲留,而揆以事理,臣有不敢干與於此啓者,以此以彼,俱難冒居臺席。請命遞斥臣職。
以執義金錫胄避嫌,傳曰,推考蕩滌。
答執義金錫胄曰,勿辭,退待物論。
院啓,請還收申命圭·李鼎基等一罪論斷之命。請司圃別提趙璿汰去。措辭見上表偗事,停啓。
府啓,請還收申命圭·李鼎基等,一罪論斷之命。請刑曹罪人田業實,依法結案取招後處斷。請中部主簿金萬軸,北部主簿李慶華,竝汰去。請永興府使李罷職不敍。措辭見上
答府曰,不允。
答院曰,不允。汰去事。依啓。
受鍼入侍時,右議政金壽興所啓,各道庚戌年田稅,竝令蕩滌,而忠淸道則未捧之數,比他道最多,故曾有各邑捧未捧抄出更稟之敎。今聞本道各邑方爲督捧,而指徵無處者甚多,催促徵捧之際,民間甚爲騷擾云。如此之類,實無徵捧之勢,無寧特施曠蕩之典,已捧者則使之上納,未捧之數,一倂蕩滌,而嶺南十一邑庚戌田稅,則其所退捧,本非各邑慢不擧行之罪,上年本道凶荒,尤甚慘酷,亦當一體蕩滌矣。上曰,嶺南與湖西之遷延不捧有異,特爲蕩滌。湖西之已捧者,使之上納,其指徵無處之類,竝蕩滌,而湖西守令中未捧者査出,從輕重論罪,可也。春坊朝報
持平趙爾炳啓曰,臣以船材摘奸御史,姑勿發送事,更爲爭執,而未蒙允兪,臣竊惑焉。今此別遣之擧,實出廟堂成算,而第念卽今三南民力竭矣,有如大病之人,氣息垂絶,雖靜而撫之,猶恐救死之不贍,何必爲此可已之事,以擾之哉?御史之行,兼以巡按,太僕之官,一時偕往,雖使減其騶率,略其廚傳,貽弊之端,固爲不貲,騷擾之患,在所必至,況出入島嶼,點閱軍馬,往來候風,應費許多之日,事役浩多,必動一境之民,奔走待候之間,自然廢其耕作。去年大侵之餘,又奪今歲之農時,則其在朝家軫恤之道,豈非惻然動念處乎?請勿留難,船材摘奸御史,姑勿發送。答曰,依啓。備局謄錄
受針入侍時,右議政金壽興所啓,前者原襄道討捕使,只有春川府使一人云,故定奪於榻前,三陟營將及鐵原府,皆兼討捕使矣。今聞江陵,亦是討捕使云,三陟營將,旣兼此任,則江陵則革罷,似當矣。上曰,依爲之。又所啓,京畿各邑還上,上年耗數,使之減除,而各邑或有令前所捧,故或令還爲出給,或令移錄舊還上矣。水原則令前所捧之耗,至於二百餘石,今若還給,則一人所受,不過升合之間。還給之際,終不得爲實惠,無寧公用之爲愈,以此仍給本府,覓得藥丸,則似爲便當,而覓得之後,報知於備局,以爲知數之地,則亦甚着實矣。上曰,依爲之。又所啓,水原居守禦廳別破陣二十餘名,曾已定奪,移給於水原矣,今聞水原府使金益勳之言,則禿城山城軍器藥丸,甚爲零星矣,以此別破陣,屬於山城。此外又爲加數募得,依守禦廳例,捧米十二斗,以爲覓得藥丸之地云,依此施行,似爲便當矣。上曰,依爲之。備局謄錄
摠府啓曰,今日入直軍士,中日習射,請出標信。傳曰,允。又啓曰,副摠管具鎰,以禁軍別將馬點事,慕華館進去晝仕,請出標信。傳曰,知道。摠府謄錄
有政。以李夏鎭爲掌令,權瑍爲司錄,李英甲爲康津縣監,李憕爲江華經歷,金錫胄爲執義,徐文緯爲禁府都事,趙爾復爲咸悅縣監。政事軸
受針入侍時,右議政金壽興所啓,曾因水原府使金益勳陳達,本府上年田稅米太,使之劃給於本府矣,今聞戶曹判書閔維重之言,則京畿稅入無多,而本府田稅米,則至於九百餘石,太亦八百六十餘石,勢難沒數劃給,米則元數內一半劃給,太則勿爲劃給似當云,勢難全數劃給矣。上曰,米五百石,太三百石,劃給,可也。戶曹版籍謄錄
吏批,判書李尙眞呈辭受由,參判李惟泰在外,參議呂聖齊進,都承旨沈梓進。
兵批,判書金萬基呈辭受由,參判洪處大進,參議朴世堅病,參知趙遠期進,承旨尹深進。
吏批啓曰,判書李尙眞呈辭,參判李惟泰在外,小臣獨政未安,何以爲之?敢稟。傳曰,只出緊任。
吏批啓曰,新除授咸悅縣監李行夏呈狀內,方欲辭朝之際,猝觸風寒,前患痰喘,乘時添劇,食飮全廢,呼吸不通,數夜之間,病勢極重,以此症情,旬月之間,決無赴任之望,斯速入啓處置云,使之調理赴任矣。又以病勢輾劇,無路登程之意,累次呈狀,本邑元非厭避之地,而李行夏病勢如此,勢難赴任,人馬留滯,亦甚有弊,咸悅縣監李行夏,依近例罷黜,何如?傳曰,允。
傳于鄭晳曰,今番遷陵時,誌石用後,餘石在於江華云,輸入內需司事,分付該曹。
尹深,以弘文館言啓曰,本館下番見存三員內,修撰鄭載禧,疏批未下,副修撰柳尙運,聞其老父重患染疾,症勢危劇,未及受由,蒼黃下鄕,副修撰趙根,身病極重,陳疏到院。下番無他替直之員,不得已以上番,姑降入直之意,敢啓。傳曰,知道。
未時,上御思賢閣受鍼,藥房都提調金壽興,副提調沈梓,假注書申㶅,記事官沈壽亮,記事官李后沆,醫官李東馨,金有鉉·白光玹·金尙誠·李後聃·鄭斯玄,入侍。壽興進曰,灸瘡作孽之候,臣等未能趁知,不得爲豫防之藥,臣今入侍,其瘡處,敢請診視矣。上曰,脫解後,可以見之矣。上曰,寧陵參奉,一時竝出其代,則新差之人,必多生疏之弊,故參奉李箕敍,連入六品遷轉之望,而不爲落點者,以此也。當爲分付於吏批,一參奉,姑勿遷轉,可矣。壽興曰,船材御史往還,將費四箇月,往來待令之間,靡費許多,姑勿發送,宜當矣。沈梓曰,御史之行,必偕地方官,自然下率必多,其弊不貲矣。上曰,當於臺啓,批答爲之矣。壽興曰,臣有所懷,雖似煩猥,有關國體,久欲仰達,而近來不得登對,今始仰達矣。凡士大夫家大小之喪,例有親知致賻之規,此則固非不可受之物,而臣於去冬,慘遭子喪,親知雖有相問之義,而於賻物則十歲前殤喪,豈有此事?惟獨忠淸兵使朴振翰,乃以軍木一同致賻,事極驚駭,還爲退送,而臣忝在大臣之列,若非媚悅則必是缺三行臣頃在藥房,得見武臣姜說之子缺上疏,臣以古例爲言,則政院終至退却云。姜說淸白之操,罕有其比,不可無嘉奬之典,年且八十,獨不得蒙恩,似爲冤抑矣。上曰,年至八十,則雖不待其陳疏,合施優老之典,加資,可也。壽興曰,李俊耉與鄭知和,同爲罷職,而鄭知和則旣已敍用,李俊耉,亦當一體收敍矣。上曰,其擧行條件,付標以入,而傳旨亦皆付標以入,可矣。奏事訖,諸臣乃退伏門外。上受針阿是穴,執針金有鉉。此外皆出擧條見上見上燼餘
上在慶德宮。停常參·經筵。
午未時,日暈。未時,白雲一道如氣,起自暈上,直指東方,長十餘丈,廣尺許,良久乃滅。夜一二更,月暈。
下直,慶尙左兵虞候□璞,全羅都事李東溟。
藥房都提調金壽興,副提調沈梓啓曰,伏未審夜來,聖體調攝,若何?灸瘡受針之後,果有消減之效乎?臣等終宵憂慮,敢來問安。答曰,知道。證候已言于醫官矣。
尹深,以刑曹言啓曰,發遣本曹郞廳,摘奸典獄署,則罪囚等族屬,不爲禁斷,使之出入無常,重囚中解枷者亦多,事極可駭,故刑吏獄卒等,已自本曹從重治罪,而官員之不能檢飭,使獄間不嚴,亦難免其責,當該入直官員,從重推考,何如?傳曰,允。
大殿,政院·玉堂,二品以上問安。答曰,知道。燼餘
摠府啓曰,副摠管閔點,義禁府坐起,進去晝仕,請出標信。傳曰,知道。摠府謄錄
平安道觀察使申晸疏曰,伏以臣,父母墳山,在於忠淸道忠州地,臣繫官于朝,久未展掃,今將遠出,情事益切。伏乞聖慈,曲賜矜察,特許恩暇,俾於辭陛之前,得以歸省,以伸至情,千萬幸甚,臣無任云云。答曰,省疏具悉。依願往來。燼餘
上在慶德宮。停常參·經筵。
辰時,日暈。未申時,日暈。
右尹申汝哲,副修撰趙根辭職上疏。入啓。
藥房啓曰,伏未審夜來,聖體調攝,若何?灸瘡受鍼處,漸有差效否乎?臣等不勝憂慮,敢來問安。答曰,知道。症候已言于醫官矣。
大司憲南龍翼初度呈辭,再呈政院。入啓。給由。
持平趙爾炳啓曰,新陵展謁之擧,實出於聖上追遠之孝思,而第念玉體欠寧,灸瘡未完,遠地勞動,恐或添傷,區區下情,不無過慮。且拘忌之疾,方熾於京外,此時行幸,實未洽當,故臣於昨日,敢以陵幸退定事,構草傳啓,則政院以爲,旣有榻前定奪,不得捧入云。臣之初欲陳啓,雖緣未聞筵說,而旣知之後,還爲停止,自是當然之事,不復念及於引避矣。今聞物議,臺啓旣傳,而政院還給,則不卽引嫌,有損臺體,大加非斥,臣何敢自以爲是,而晏然仍冒乎?請命遞斥臣職。
右承旨鄭晳,左副承旨李奎齡,右副承旨尹深上疏。大槪,昨日憲府陵幸差退之啓,旣因通議,任其取去,非自本院直爲退却,而今被臺官意外之斥,決不可仍冒出納之地,乞賜遞免事。入啓。
答右承旨鄭晳,左副承旨李奎齡,右副承旨尹深等疏曰,省疏具悉。爾等勿辭,從速察職。
答副修撰趙根疏曰,省疏具悉。爾其勿辭察職。
答右尹申汝哲疏曰,省疏具悉。今玆之命,實遵先王之美意,卿何辭爲?卿其勿辭,從速察職。
院啓,請還收申命圭·李鼎基等一罪論斷之命。措辭見上
府啓,請還收申命圭·李鼎基等,一罪論斷之命。請刑曹罪人田業實,依法結案取招後處斷。措辭見上李事,停啓。
禁府照目,及第李球矣,前任襄陽府使時,箭林川禁山,京人李順龍等許入,斫伐黃腸可合之木,罪決杖九十,徒二年半,告身盡行追奪,私罪。啓功減一等。又啓目,尙州牧使丁昌燾議處云云,罪犯上裁,本州京主人,令法曹考律嚴治,監納色吏,亦令本道,各別從重科罪,何如?啓,京主人,令該曹嚴刑,覈得實狀後稟處。又啓目,交河縣監韓如斗議處云云。上下官體面甚重,文報之際,謂之勒定,不無所失,以此參酌照律,何如?啓,觀此回啓,則不是怪事,不待智者可知等語,殊欠明快,事甚未便爲置,韓如斗乙良,依厭避事目例,鄰邑充軍。
禁府,李球,楊州綠楊驛徒二年定配。韓如斗,通津德浦鎭徒三年充軍,啓。
禁府啓目,鄭樸等議處云云,鄭樸段,境內要完處把守,不能檢飭之責,有不可免。李珀段,其爲鎭將,慢不致察,事覺之後,推諉他堡,尤爲無據。李尙豪段,馬尙船封鎖,專委監色吏之手,其常時任他,專不致意之狀,極爲痛惡,竝只照律處置,何如?啓依允。又啓目,丁炯刑問十九次,魏天會三十三次,竝不服,加刑。啓依允。
答趙爾炳曰,勿辭。退待物論。
答府·院曰,不允。
府啓,趙爾炳,引嫌而退,昨日不避,未必爲非,更起引嫌,反涉擾勷,請命遞差。答曰,依啓。春坊朝報
大司諫李嵇,正言安厚啓曰,管餉耗穀之捧,爲兩西巨弊,蓋列邑元穀,多者過數萬石,少不下數千石。雖不得盡捧元數,而其耗則必以元穀之數准徵之,各邑守令,椎剝窮民,以此益復流散,不能准徵,則守令慮礙解由,虛錄而上文簿,年年計耗虛錄之中,以無爲有,餉穀元數雖多,太半空簿也。緩急將安所資,三南監·兵·水·統營之穀,曾前亦有此弊,而朝家變通,依元會付穀例,分給其耗於本官,使充逋欠,民頗賴而聊生。今此管餉耗穀,獨無減給之規,國家政令,可謂不均,而西路官民,俱不能支堪,請兩西管餉穀,一依三南營穀例減耗,以除西民一分之弊。答曰,令廟堂稟處。備局謄錄
義禁府啓曰,以刑曹啓目,忠淸兵使朴振翰,移本府處置事,允下矣。朴振翰,時在任所,依例府都事發遣拿來,何如?傳曰,允。
政院啓曰,忠淸兵使朴振翰拿來事,命下矣。新兵使交代後拿來之意,分付,何如?傳曰,允。禁府謄錄
下直,獒樹察訪裵正徽。
鄭晳,以承文院官員,以都提調意啓曰,院製述官有闕,代前縣監李知白,啓下付軍職,冠帶常仕,何如?傳曰,允。
李端錫,以禮曹言啓曰,得見英陵參奉所報,則陵上莎草枯損處,奉審尺量,則東北間有二處,而一處則長一尺許,廣一尺二寸,又一處則長二尺,廣五尺。前面自東邊至西南間,廣二十七尺許,長則其中最長處六尺許,而非全然枯損,生草枯草,間間相雜,色不純一云。今此陵上莎草枯損,如是大段,依例政府下去,奉審後稟處,何如?傳曰,允。
李端錫,以兵曹言啓曰,卽見守門將廳文牒,則守門將方垣,聞其老父身病極重,卽日蒼黃下去云。其父病,雖曰猝劇,不爲呈辭受由,任意下鄕,已極不當,受點入直之任,亦不可無緣曠闕。守門將方垣,改差,何如?傳曰,允。
鄭晳啓曰,以忠淸水使薦擧單子勿爲上送事啓辭,傳曰,同是水使,而或薦或否,更□前日他道薦擧之規,稟處事,命下矣。水使中嘉善以上之員,則以西班二品,例爲薦擧,故今番慶尙左水使鄭后亮,則秩是嘉善,薦擧單子,依例捧入,而至於堂上水使之薦擧,有違法例,曾無單子捧入之規,敢啓。傳曰,全羅監司狀啓,左右水使薦單,收合上送云,而本院無勿爲捧入之啓,故公薦或否云者,蓋指此也,而回啓何如是相左耶?
鄭晳啓曰,來十五日儒生殿講日次,取稟。傳曰,停。
忠淸道觀察使孟胄瑞疏曰,臣誠愚蠢,無所比數,而與人同得之天,則不至全然晦蝕,猶知國綱之可畏,而分義之莫嚴也,不意今者,大臣以本道驛馬有可合御乘,而謂臣不足,至以國綱解弛,分義至嚴等語,爲臣罪案云。臣聞來,毛髮俱竦,不知置身之所也。緘辭未答之前,不合妄有煩瀆,而顧臣所忝者藩任也。況値歲歉,巡審賑救一事,尤爲緊急,亦何敢等待勘罪,一任其癏曠也哉?不得不略陳曲折,恭竢鈇鉞,臣罪萬死,臣未辭朝之前,適逢司僕主簿柳以泰於一處,彼出臣入,日已向夕,翌日之曉,臣以事出往郊外,忽有數輩,突起馬首,有如圍定之狀,怪而問之,乃曰,司僕柳主簿,送此紅勒,將加驛馬云。臣又問提調色郞之所共分付者乎?曰,提調色郞則未及知之云。臣以爲,提調與色郞之所不知,則柳主簿,非該掌,何可如是?且驛馬與私馬不同,行移缺二行汲汲上納,豈足以煩大臣之聲色,而至於上達乎?緣臣無狀,遭缺措壞了事體,實由臣身,此又臣之罪也。如臣寒蹤,受國恩厚,苟利於國,雖磨頂放踵,亦所不辭,何有於道內之一驛馬,而大臣不諒,論臣太深,持臣太急,臣不能無疑於大臣之言也。雖然大臣豈過也哉?無非臣過福之災,隨處沓至,以致如此,尙誰咎哉?今臣負犯,不可仍服官次,而一日曠官,增一日之罪戾。伏乞聖慈,天地父母,察臣危迫之懇,出於由中,亟削臣職,仍治臣罪,以爲人臣昧分義蔑國綱者之戒,不勝幸甚,臣無任云云。答曰,省疏具悉。卿其勿辭,從速察職。燼餘
上在慶德宮。停常參·經筵。
未申時,日暈。夜一二更,月暈。
忠淸監司書目,臣負犯極重,決難晏然,而卽今賑政方急,不可等待勘罪,一日曠官,增一日之罪戾。亟削臣職,以幸公私事,上疏上送事,啓。答曰,省疏具悉。卿其勿辭,從速察職。
兵曹判書金萬基上疏。大槪,冒陳崩迫之危懇,乞遞本職及兼帶諸任,大幸公私事。入啓。
藥房啓曰,雨雪通宵,春寒惻惻,伏未審聖體調攝,若何?灸瘡連日貼藥,抑有消散之效乎?臣等不任憂慮,敢來問安。答曰,知道。症候已言于醫官矣。
京畿監司書目,通津呈,以李植寡女家出火,母女一時燒死事。
刑曹啓目,朴振翰,係是朝官,移義禁府處置,何如?啓依允。
吏曹啓曰,臺諫有闕,政事,取稟。
政院啓曰,忠淸監司孟胄瑞,以頃日大臣請推之事,封疏上送,而不審措語,有傷事體,請推考。傳曰,允。
承文院官員,以都提調意啓曰,院製述官有闕,代前縣監李知白啓下,付軍職,冠帶常仕,何如?傳曰,允。
答行司直李浣疏曰,省疏具悉卿懇。前有兼察之例,卿其勿辭往來。
右議政金壽興啓曰,臣卽伏見忠淸監司孟胄瑞疏本,則盛氣張皇,全昧事體,臣不勝駭然之至。尊卑定位,分義至嚴,記曰,蹙路馬芻有誅,此戒其慢君物也,古人制禮之意,豈其偶然哉?太僕流來之規,必用紅勒而取焉者,誠以紅勒,乃是御乘之法飾,故一出紅勒,雖閭巷下賤,皆不敢抗耳。今者胄瑞疏辭,以紅勒之加於其馬,謂之被㤼,以代察郞官循例奉行之事,謂之侵官。外方驛馬之入京者,則本無行移之規,而又以此執言,不思自反,侵攻郞官,轉及於臣身,今日朝廷,雖曰不尊,國體所在,決不當如是,臣雖疲劣,不足與之相較,而亦不可置之,重傷已壞之體統。忠淸監司孟胄瑞,從重推考,何如?傳曰,允。
謝恩,副修撰趙根。
府啓,請還收申命圭·李鼎基等,一罪論斷之命。措辭見上請刑曹罪人田業實,依法結案,取招後處斷。措語見上答曰,不允。春坊朝報
下直,德源府使愼祉膺,古阜郡守沈選,鐵串僉使洪夏昌,居山察訪裵榮成。
副司直李浣疏曰,伏以臣,待罪守禦之任,今已四年,恒抱疾病,一未往見南漢,臣誠惶恐憂慮矣。今以本州民丁協守事,已爲定奪,而其間多有採訪民情變通之事,故數日內當往山城,而臣所帶捕盜大將之任,不可一日曠闕。伏願亟命遞改,以便公私,不勝幸甚,臣無任云云。批答見上燼餘
上在慶德宮。停常參·經筵。
夜四更,木星入氐星內。
大司憲南龍翼三度呈辭。入啓。加給由。
藥房啓曰,伏未審夜間,聖體調攝,若何?灸瘡貼藥處,亦復何如?臣等不勝憂慮,敢來問安。答曰,知道。證候已言于醫官矣。
忠淸監司書目,丹陽呈,以持平權迪病重,上去不得事,啓。遞差。
禁府,李珀重林驛,李尙豪東坡驛,徒二年半定配,啓。
傳曰,政事,明日爲之。
答兵曹判書金萬基疏曰,省疏具悉卿懇。國事多憂,卿不可一向引入,卿其安心勿辭,從速行公,俾無本兵事務久曠之患。
答原襄監司李翊疏曰,省疏具悉。勿辭察職。
答慶尙監司李觀徵疏曰,省疏具悉。卿其勿辭,調理察職。
答修撰鄭載禧疏曰,省疏具悉。爾其勿辭救護。
答副提學李端夏疏曰,省疏具悉。爾其勿辭,從速察職。
府啓,請還收申命圭·李鼎基等,一罪論斷之命。措辭見上請刑曹罪人田業實依法結案取招後處斷。措辭見上上年災荒之慘,實不下於庚·辛,而適値先陵遷封之禮,畿甸之偏苦獨勞,已不可言,而楊·廣·驪·利之民,又連有禮葬之役,自秋徂冬,實未有一日息肩之暇。今者新陵禮幸,雖有退定之命,似將不出於來月,正當播穀之節,重有役民之事,而當今守土之臣所慮者,只在於辦治供帳,拙者惟思免罪,才者復欲衒能,鞭箠催迫之際,民必有受其殃而不敢言者。臣等伏聞靖陵展謁黃驪之日,有窓戶雖破,亦勿修理之敎,此正今日所當仰法而不替者也。請亟先分付諸邑,俾於沿途供帳諸具,毋或過侈,道路諸役,毋或過治,以體朝家德意,而如或有爭能衒譽,以傷民力者,反加重究之意,一倂飭諭。答曰,不允。末端兩事,依啓。春坊朝報軍丁事燼餘,見十四日
議政府郞廳,以右議政意啓曰,禮曹,以英陵陵上莎草枯損,政府以下奉審事啓下,臣當爲進去奉審,而卽今上候未寧,臣待罪藥房,不敢遠出,姑爲差退進去之意,敢稟。傳曰,允。政府謄錄
下直,咸悅縣監趙爾復,陽智縣監鄭行一,大興縣監洪九敍,定山縣監黃克順,扶餘縣監權誢,馬梁僉使金明吉,井浦萬戶李迪,草芝萬戶尹沆。
鄭晳啓曰,以忠淸水使薦擧單子勿爲上送事,本院回啓,傳曰,全羅監司狀啓,左右水使薦單,收合上送云,而本院無勿爲捧入之啓,故或薦或否,蓋指此也,而回啓何如是相左也事,命下矣。法典內,堂上水使,元無薦擧之規,故自前外方,不知規例之如此。堂上水使之薦單,間或混同上送,則自本院,皆拔去不奏,故今番全羅道狀啓中,左水使元相,右水使張是奎等守令·邊將薦單子二張,收合上送,而應在拔去之中,故初不煩稟,而循例不爲捧入矣。不當薦而薦者,不但全羅左右水使而已,平安監司狀啓中,熙川郡守金嗣胤,祥原郡守南大夏,博川郡守崔中一等守令邊將薦單,亦混同上送,而金嗣胤·南大夏·崔中一,雖曰堂上,職是郡守,故亦據例拔去,而當初以下缺燼餘
上在慶德宮。停常參·經筵。
夜二更至五更,月暈。
掌令趙嘉錫初度呈辭。入啓。給由。
行司直洪處亮辭職上疏。入啓。
藥房啓曰,伏未審夜間,聖體調攝,若何?灸瘡日有差效否乎?臣等不任憂慮,敢來問安。答曰,知道。入診爲之。
原襄監司書目,蔚珍縣監金榏遭父喪事。又書目,春川府使李俊漢身死事。
備邊司郞廳,以右議政意啓曰,春川府使,乃是文武交差之地,而近年以來,則連以武臣擇送者,專爲修擧軍政之地矣。卽今本府,蕩敗已極,不成官家模樣云,事極寒心,而府使李俊漢,赴任未久,又爲身死,故該曹今將差出,武臣堂上以上,絶無可合之人,未免有苟充擬望之弊云,今番則特爲變通,以有名望文官,各別擇差,以爲收拾之地,何如?傳曰,允。
吏曹判書李尙眞上疏。大槪,賤疾危惡,無望供職,未卽陳章,尤著苦劇,乞亟鐫免,以幸公私事。入啓。
大殿入診,仍爲受鍼後,藥房·政院·玉堂,二品以上·六曹,大司諫問安。答曰,知道。
今日受鍼時,兵曹判書金萬基,右尹申汝哲,副提學李端夏,竝牌招察任事,榻前定奪。
弘文館啓曰,本館上番,只有二員,替直之際,多有苟簡,下番見存三員內,修撰鄭載禧,以親病陳疏,時未批下,副修撰柳尙運,親病危重,方在廣州地,臣根,身病未差,而他無推移之員,昨雖入直,前頭事故,有難豫料。且本館方有議諡之事,不可不備員,勿論外任,上下番闕員,後政盡爲差出,牌招察任,何如?傳曰,允。
兵曹判書金萬基,身病出仕。
謝恩,右尹申汝哲。
謝恩,副提學李端夏。
謝恩,校理趙根,副應敎徐文尙,修撰李夏眞。
府啓,請還收申命圭·李鼎基等,一罪論斷之命。措語見上請刑曹罪人田業實,依法結案,取招後處斷。措辭見上新除授持平李益泰,時在全羅道全州地,請斯速乘馹上來事,下諭。答曰,不允。下諭事。依啓。春坊朝報
執義金錫胄,掌令李夏鎭啓曰,今日國儲之虛竭,蓋由於軍案之不修,而今日民情之怨苦,亦莫甚於隣族之侵責,蒐棄補卒,徒積許簿,而鬼錄日多,蠲徭減布,未聞實惠,而民害則益滋。百歲不除之役,九族竝徵之政,此古今天下所未有之事也。堂堂國家,決不可每每因循玩愒,惟日趨於危亂,而莫之知改。雖災荒荐仍,抄簽非便,而抉括通變,亦不無適宜之道。請令廟堂,先時講究,或別設一局,相機劑量,使國內應有身役者,竝先補本兵諸額,後及他役,以祛積弊而保民生,以革濫僞而充軍實。答曰,依啓。
受鍼入侍時,右議政金壽興所啓,茂朱旣已升號,必有事目,然後可以號令所屬各邑,依長城例,別爲事目下送,何如?上曰,依爲之。以上備局謄錄
有政。以趙遠期爲春川府使,李益泰爲持平,閔黯爲指平,柳尙運爲校理,趙根爲校理徐文尙爲副應敎,安如石爲注書,閔宗道爲兵曹參知,李沆爲兵曹佐郞,李夏鎭爲修撰,鄭勔爲掌令,李堥爲獻衲。政事軸
受鍼入侍時,金壽興所啓,陵幸差退事,旣已定奪,而三月念間,不但農務方急,外方拘忌之疾,一漸熾盛,驪州·利川尤甚云,極爲憫慮。退定於秋間,何如?上曰,八月間改擇日,可也。朝報
辰時,上御思賢閣受鍼。藥房都提調金壽興,副提調沈梓,假注書申㶅,記事官沈壽亮,記事官李后沆,醫官李東馨·金有鉉·白光玹·金尙誠·權愉·李後聃·李應斗入侍。壽興進曰,灸瘡已過累日,尙未完合,今與向者受鍼時,何如?上曰,似減於前,而卽今所付之藥,別無所害,而他藥則不如此藥矣。仍受鍼阿是穴,執鍼金有鉉,上受鍼訖,乃賜成宗朝英陵陵幸實錄曰,卿其見此耶?仍命承旨讀之。沈梓乃讀,讀至波吾達等語,上問曰,波吾達是何說也?是地名耶?此錄中此語頗多矣。壽興曰,古今言語懸殊,臣亦未詳爲何說,而必非地名也。上曰,都要淵在何地也?壽興曰,在箭串地也。上曰,此時幸行,不計缺故以一路所停處爲站矣。讀至淸缺上曰,成宗朝,無此樓,而中宗朝,缺讀至設科等事。上曰,觀此則古缺於今矣。上曰,賓仙館是客舍耶?缺客舍而今無矣。上曰,此曰龍仁宿所,則其時必由漢江矣。上曰,開城府去齊陵幾何?壽興曰,不過四十里程道矣。上曰,驪州一路所經,只設科耶?壽興曰,然矣。雖然,臣聞其時,申石澗冒赴取科,而以名士見稱,官至舍人。中宗私語王子君曰,此人雖稱名士,出身不正,是可欠也。石澗聞之,因廢仕,以舍人終云。前頭一路所經,皆許赴科,則冒籍之弊必多,臣意竊以爲,獨令驪州入籍人,赴擧,似當矣。讀畢,上又以湖西儒疏,大同加二斗事擧行條件,示之曰,日後或有如李寅煥之所論,則不可不更爲詢問。末端,以試問本道,廣採民情,使之啓聞後稟處云云,改之,可也。壽興曰,各司官員,無無故之員,曠闕之弊矣。上曰,申汝哲,牌招,可也。兵判無實病耶?壽興曰,兵判一身,兼帶文武重任,責大事繁,常自憂悶云矣。上曰,兵判亦牌招。壽興曰,大司成曠闕已久,李端夏,亦牌招,何如?上曰,依爲之。上曰,倭館燒燼云,此漢事誠可怪矣。壽興曰,前之燒燼,由於彼人之故爲出火,而今番則聞萬缺送使治行之際,出火云矣。上曰,其家間數幾何云耶?壽興曰,自經丁未火後,仍造假家,而其家一間,可當凡家三間許云矣。上曰,今亦造給假家耶?壽興曰,木五同,米一百石,當依前例劃給矣。此外燒缺不可攷,亦出擧條見上。燼餘
上在慶德宮。停常參·經筵。
卯辰時,有霧氣。巳時,日暈。夜二更,月暈兩珥。三四五更,月暈。
大殿,政院·玉堂問安。答曰,知道。
藥房啓曰,伏未審夜來,聖體調攝,若何?灸瘡受鍼之後,毒氣益有消減之效乎?臣等不勝憂慮,敢來問安。答曰,知道。症候已言于醫官矣。
黃海監司書目,海州幼學李海昌,及其姝夫尹渾等,爲虎囕死事。
政院啓曰,新除授注書安如石,時在京畿廣州地,乘馹上來事,下諭。假注書申㶅,姑令仍察,何如?傳曰,允。
府啓,請還收申命圭·李鼎基等,一罪論斷之命。措辭見上請刑曹罪人田業實,依法結案,取招後處斷。措辭見上答曰,不允。春坊朝報
摠府啓曰,今日入直軍士中日習射,請出標信。傳曰,知道。摠府謄錄
本院啓曰,缺半行呈狀,則有曰,出身金益煓,幼學宋光澤,閑良柳瀷等三人,今月初十日初昏,來到宮婢之家,與宮婢相鬪之際,指向公主,敢以褻慢悖慢之語,肆加凌辱,隣里之人,莫不參聽云。雖閭巷士夫家婦人,尙不可侮辱至此,況於公主之尊乎?此實曾所未有之事,其在事體,不可不重治,金益煓等三人,令攸司嚴加究問,依律處置,何如?傳曰,允。燼餘
上在慶德宮。停常參·經筵。
自辰時至申時,日暈。夜一二更,月暈。
藥房啓曰,伏未審夜間,聖體調攝,若何?灸瘡果有漸差之效乎?臣等區區憂慮,敢來問安。答曰,知道。症候已言于醫官矣。
持平閔黯啓曰,庸陋如臣,再叨匪據,自知不稱,人謂斯何?且臣頃於殿講,未免不通,方被推勘,在例難冒,請命遞斥臣職。
以持平閔黯避嫌,傳曰,推考蕩滌。
答持平閔黯曰,勿辭。
弘文館啓曰,新除授校理柳尙運,時在京畿廣州地,經筵入番事緊,請斯速乘馹上來事,下諭。傳曰,允。
謝恩,兵曹佐郞李沆。春坊朝報
下直,忠淸兵使李尙敬。
世宗大王忌辰齋戒。燼餘
上在慶德宮。停常參·經筵。
藥房啓曰,伏未審夜間,聖體調攝,若何?灸瘡比昨亦何如?臣等不任憂慮,敢來問安。答曰,知道。證候已言于醫官矣。
司憲府照目,前西部主簿趙邦安矣,輿士軍抄出之時,本部家戶最多,故得丁之數雖多,而受賂之說,亦極喧傳。罪決杖一百,告身盡行追奪,私罪。啓功減一等。又照目,武兼具㒆,守門將林栢壽等矣,內摘奸時無劍,罪各杖八十,贖,竝只奪告身三等,私罪,啓功減一等。春坊朝報
世宗大王忌辰。燼餘
上在慶德宮。停常參·經筵。
兵曹判書金萬基,懷德地掃墳呈辭。入啓。
校理尹趾善,安山地加土呈辭。入啓。給由。
掌令趙嘉錫三度呈辭。入啓。遞差。
都承旨沈梓辭職上疏。入啓。
藥房啓曰,夜氣猶寒,伏未審聖體調攝,若何?灸瘡益有差效否乎?臣等不任憂慮,敢來問安。答曰,知道。證候已言于醫官矣。
慶尙監司書目,比安等官呈,以染病,方痛九十三名,已差一百一名,物故七名事。
京畿監司李弘淵,因分付落後。
答吏曹判書李尙眞疏曰,省疏具悉。卿其安心勿辭,從速察職。
答行司直洪處亮,都承旨沈梓疏曰,省疏具悉。卿其勿辭,調理察職。
修撰鄭載禧,牌招肅拜。
吏曹啓曰,臺諫有闕,政事,取稟。
玉堂箚子。大槪,請大司諫李嵇,司諫李溟翼,獻納李堥,正言安垕,竝命遞差事。入啓。答曰,依啓。
傳曰,政事,明日爲之。
館學儒生金萬吉等上疏。大槪,請以宋朝三先生,本朝兩賢臣,從祀文廟,以爲尊尙斯道,振作儒風之地事。入啓。
左副承旨李奎齡上疏。大槪,敢陳悶迫難冒之情勢,冀蒙憐察事。入啓。
以兵曹判書金萬基掃墳呈辭,傳曰,六卿之職,俱非閑漫,而戶·兵曹爲緊務,至於大司馬之職尤重。前者戶判之受由往來,地非近邑,動經數旬,今者兵判,又以掃墳事呈辭,而本兵之地,不可旬望曠闕,私情雖切,公務爲重,徐待親往未晩。以此意,牌招兵判言送。
府啓,請還收申命圭·李鼎基等一罪論斷之命。措辭見上請刑曹罪人田業實,依法結案,取招後處斷。措辭見上湖西,自辛丑以來,災荒相繼,田結日縮,而又自溫陽行幸之後,春秋收米,或以恩而減,或以災而減。該廳上納,旣多減削,本道儲置,又漸消費,而猝然復値庚·辛之大侵,以致內外蕩然竝竭,而莫可收拾。大凡他道之遇水旱,則唯於元稅,量行蠲省,未聞供價,輒先裁削,而獨此大同設行之處,偏減他道所不減之貢價,至其各司詳定日用之物,又未嘗一准田結所入,以爲贏縮收費之節,此誠所謂法非不善,而行之失其道者也。故於近數年之間,其所假貸於版曹·畿廳·賑恤·常平者,布至一千餘同,米至三萬餘石,銀至四千餘兩,而此皆有執券待償,收責不舍之議。臣等竊計此數,今雖至於加一道之賦,盡一年之納,亦不足以充其債也。當初賑廳之萃合各樣財穀,正爲賙濟此等凶荒受災之地,而今欲一一計納而受之,實有乖於恤患敷惠之道。至於常平,只是轉殖耗穀,以辦格外需用之資者,此亦豈可盡推其所貸?請令兩廳,竝卽蕩滌湖西廳所用銀米之數,而版曹·畿廳見貸米布,亦令該衙門,且須斟酌經費,或半減或減分數,以爲不廢良法,大慰窮民之地。臣等竊伏覵,近來朝家,事爲漸繁,支費日廣,使識者論之,固已有不勝周詩方蹶之憂者矣。況當辛·壬災癘之後,又經前年遷封之禮,內竭外瘁,艱虞溢目,正當愼戒興作,愛養財力之不暇,而伏聞昌德宮內,方有修繕殿閣之事,輸木輦石,工役頗夥云。此雖或言其費出內帑,非外府之憂也,役廑旬朔,非衆民之所勞也,而財有當惜,則內外何殊?事或非時,則久暫奚論,臣等曾伏聞便殿基地傾尺,有不可不改,似此不得已者外,其餘加構間架,請竝卽還寢,以明儉德,以恢永圖。庇仁縣監韓衡,衰病已著,庸孱且甚,言辭擧止,不似官員貌樣。字牧之任,決不可畀諸此人,請庇仁縣監韓衡遞差。前啓朴振翰事,停。答曰,不允。殿閣修繕事,非予不能愼戒興作而然,蓋緣予病,無蘇完之時,引接臣僚,常在小閣,而與慈聖御室,只隔一壁,心常未安,只緣時御而未果矣。今則撤彼竪此,八間之屋樑已擧矣,此外更何有加構之事乎?今觀啓辭,雖出於不得已也,心甚未安。湖西宣惠廳貸用物件蕩滌事,令廟堂稟處。春坊朝報
上在慶德宮。停常參·經筵。
備邊司啓曰,弘文館副提學李端夏,本司副提調差下,仍察有司之任,何如?傳曰,允。
藥房啓曰,朝晝寒暖不齊,伏未審聖體調攝,若何?灸瘡益就差愈否乎,伏聞去夜,因肩痛之候,招入醫官,過夜後加減,如何?臣等無任憂慮,敢來問安。答曰,知道。慈候近日,連有便滑之候,水刺厭進,以此憂悶矣,予之所患,與昨無異。
再啓曰,卽伏承慈候近日,連有便滑之候,水刺厭進之敎,伏不勝驚慮之至。與諸醫相議,則卽進加減生脈散,以補元止泄,宜當云。此藥三貼,劑入之意,敢啓。答曰,知道。
慈殿,藥房問安。答曰,知道。
福昌君楨上疏。大槪,仁嬪墓,將有加土之役,乞賜恩暇,俾完役事事。入啓。
備邊司啓曰,司諫院,以管餉穀減耗事論啓,令廟堂稟處。司憲府,又以別設一局,身役變通事,陳啓,允下矣。兩款事,皆係大段變通,後日登對時稟處,何如?傳曰,允。
左副承旨李奎齡上疏。踏啓字。
府啓,請還收申命圭·李鼎基等,一罪論斷之命。措辭見上請刑曹罪人田業實,依法結案,取招處斷。措辭見上臣等,伏承聖批,昌德宮加構一小閣,誠有所不獲已者,臣等非不知晉接無所,非出於務侈,樑棟已擧,中撤之亦難,而不幸辛·壬災癘之後,又經前年遷封之禮,內竭外瘁,艱虞溢目,役無巨細,斷非其時,雖或言費出內帑,非外府之所憂也,役僅旬朔,非衆民之所勞也,而財有當惜,則內外何殊?事或非宜,則久暫奚論,便殿基地,有不可不改,其餘加構間架,請卽還寢,以昭儉德,以恢永圖。請庇仁縣監韓衡遞差。措辭見上答曰,不允。
上在慶德宮。停常參·經筵。
慈殿·大殿,政院·玉堂問安。答曰,知道。
慈殿,藥房問安。答曰,知道。
藥房啓曰,伏聞慈候,自昨朝至夜間,泄痢至於十餘度,蔘苓湯劑入云。伏未審過夜後,症候加減,若何?湯劑進御後,其有功效乎?自上侍癠色憂之中,灸瘡餘候,得無有添傷之患乎?臣等不勝憂慮之至,敢來問安。答曰,知道。慈殿泄候,昨夕度數頻數,憂煎之懷,曷有極哉?夜來進藥之後,少有差減之勢矣。
再啓曰,伏承慈殿泄候,夜來進藥之後,少有差減之勢之敎,伏不勝喜幸之至。仍與諸醫商議,則蔘苓湯連進,以收快效,宜當云。此藥二貼,劑入之意,敢啓。答曰,知道。
吏曹判書李尙眞辭職上疏。入啓。
政院啓曰,都承旨沈梓,身病陳疏,有調理察職之命,右承旨鄭晳,藥房進去,右副承旨尹深,以該房,當進兵批政廳,同副承旨李端錫,昨日遭其妻母喪,廳中只有臣鑰。吏批政廳,何承旨進去乎?且廳中位甚不齊,出納之際,事極苟簡,今日政,承旨以無故人差出,卽爲牌招察任,何如?傳曰,知道。吏·兵批兼進。
謝恩,左副承旨尹深,同副承旨李柙。
執義金錫胄啓曰,始韓衡之擬除庇仁也,臣適以該郞參政,而昨於本府請遞之論,臣又不能有所自異,蓋臣曾聞衡盛壯時一二事,而及今見之,果已衰老,不無駑馬先之之嘆矣。第聞外議,多以臣爲不宜與於彈劾,而苟然不避云。臣誠不敢晏然自處以無失,請命遞斥臣職。答曰,勿辭。退待物論。
答館學儒生金萬吉等疏曰,省疏具悉。朝家之不許,非有他意,爾等勿爲煩請,退修學業。
藥房啓曰,卽伏聞慈殿泄痢之候,又復頻數,自朝以後,已至八度之多,臣等伏不勝煎慮之至,敢來問安。臣萬基,率諸醫入直之意,敢啓。答曰,知道。
慈殿,藥房·政院·玉堂問安。答曰,今後勿爲夕問安。
大殿,政院·玉堂問安。答曰,知道。
府啓,請還收申命圭·李鼎基等,一罪論斷之命。措辭見上請刑曹罪人田業實,依法結案,取招處斷。措辭見上請寢小閣加構之命。措辭見上答曰,不允。
藥房都提調以下及昌城君佖,執義金錫胄,掌令鄭維岳,引見。春坊朝報
有政。以李翊相爲大司諫,鄭徵爲禮曹佐郞,吳得天爲豐川府使,尹趾善爲獻納,李沆爲正言,鄭維岳爲掌令,朴世堂爲司諫,李柙爲承旨。政事軸
上在慶德宮。停常參·經筵。
慈殿,藥房·政院·玉堂問安。答曰,知道。
二品以上·六曹·大司憲問安。答曰,勿爲問安。
大殿,政院·玉堂·二品以上·六曹·大司憲問安。答曰,知道。
藥房啓曰,伏未審夜間,慈殿未寧之候,若何?泄痢度數之疎數,比前何如?聖體調攝之中,侍疾憂遑,今已累日,必不無添傷之患,臣等伏不勝悶慮之至,敢此問安。答曰,知道。慈候詳言于醫官矣。再啓曰,卽伏聞醫官所傳之言,夜間慈殿泄痢之候,比前似減,而脈度有虛弱之候,此是元氣不足之致。與諸醫商議,則以爲,前進蔘苓湯,人蔘倍入,更進宜當云,此藥二貼,劑入之意,敢啓。答曰,知道。
傳曰,歸厚署棺板一部,送于內需司事,言于該曹。
京畿監司書目,廣州呈,以注書安如石病重,上去不得事,啓。傳曰,參下官,以奴名偃然呈狀,殊甚猥雜。今後如此狀啓,本院啓稟勿捧。
府啓,請還收申命圭·李鼎基等一罪論斷之命。措辭見上請刑曹罪人田業實,依法結案取招後處斷。措辭見上父以子貴,固是推恩之典,名不可假,宜有踰分之戒。試就朝家所常厚者言之,人之不由科第進者,例不得贈以文階之職,醫譯雜流之視卿宰,奚啻蔭官之於文職乎?近聞舌官之巨富者,追贈其父也,加以六卿之一,兼帶金吾·摠管,官至正卿之人,一爲撰其行,一爲之書其石,穹碑數尺,照耀於纍纍衆塚之間,不亦汚公器而羞朝紳哉?醫譯之流,贈以正亞卿京兆者,請令該曹一倂査出,收回其職,擊踣其碑。自今以後,此類贈職,勿許六曹·京兆·金吾·摠管之銜,以爲定式遵行之地。引嫌而退,當初除拜,未必識面,及聞物議,隨參固宜,少無避嫌之事,請執義金錫胄出仕。新除授司諫朴世堂,時在京畿楊州地,獻納尹趾善,時在安山地,請竝斯速乘馹上來事,下諭。前啓昌德宮便殿,加構間架事,停啓。答府曰,不允。出仕事及下諭事,依啓。末端事,令該曹一倂査覈,考出前事,稟處。
慈殿·大殿,藥房夕問安。答曰,知道。
藥房都提調口傳啓曰,臣今入來,與提調同爲直宿之意,敢啓。答曰,知道。
藥房口傳啓曰,今日慈殿痢疾,度數頗減,雖極伏幸,而本院諸醫,所見孤陋,方外以醫術見稱,如昌城君佖·金錫胄·鄭維岳,竝爲招來,議藥宜當。金錫胄·鄭維岳,雖是臺官,慈殿症候議藥之擧,事體重大,亦無所妨矣,敢啓。答曰,知道。
謝恩,掌令鄭維岳。
右議政金壽興,禮曹判書趙珩,佐郞金千鎰,觀象監提調閔維重,繕工奉事李鼎至,英陵奉審後,入來。春坊朝報
上在慶德宮。停常參·經筵。
辰時,日暈。申酉時,日暈。
慈殿,藥房問安。答曰,知道。政院·玉堂問安。答曰,知道。勿爲問安。
大殿,政院·玉堂問安。答曰,知道。
藥房啓曰,伏未審夜間,慈殿症候,若何?痢疾更不發作,而寢睡亦何如?自上調攝之中,有此連日侍藥之憂,添傷之患,勢所必至,臣等終宵憂煎,敢此問安。答曰,知道。慈候詳言于醫官矣。
掌令鄭維岳啓曰,臣有延祥春帖,不能製進,及曾任此職時,未得承牌之罪,三度推緘,皆未照勘。昨日出謝之後,所當卽爲引避,而急於議藥,不敢徒守常例,今始自列,尤極惶悚,伏乞亟遞臣職。
以掌令鄭維岳避嫌,傳曰,推考蕩滌。
答掌令鄭維岳曰,勿辭。
平安監司書目,義州呈,以回還謝恩兼冬至使一行,今月初一日,北京離發是如,先來軍官李行遵等,持使臣狀啓出來緣由事。義州府尹書目,謝恩兼冬至先來出來事。
藥房啓曰,慈殿症候,已過累日,尙無差減之勢,臣等憂煎悶迫之下情,何可勝達?侍藥廳不可不排設,卽爲分付各該司擧行,何如?答曰,知道。症候無一分之效,憂遑焦煎之懷,罔知攸措。
藥房口傳啓曰,臣等聞入侍醫官所傳聖敎,且聞醫女丁玉之言,晩後症候,固已詳知。但丁玉,雖積年侍藥,而未必的知脈候之如何,昌城君佖,王室至親,與外朝有異,使之入診,詳知脈候,則不無所益,故敢達。答曰,知道。
慈殿,二品以上·六曹·大司憲問安。答曰,知道。勿爲問安。
大殿,二品以上·六曹·大司憲問安。答曰,知道。
侍藥廳啓曰,卽者昌城君佖,診脈退出之後,與執義金錫胄,掌令鄭維岳及諸醫等,反覆商議,則皆以爲,此時進御之藥,獨蔘湯外,無他當劑,不可不連進,而加入白茯苓二錢,以爲補氣調中之地宜當云。依此加入三貼,爲先劑入之意,敢啓。答曰,知道。
侍藥廳口傳啓曰,昌城君佖,執義金錫胄,掌令鄭維岳,自今日竝爲直宿,而昌城君佖,都摠府入直,金錫胄,侍講院入直,鄭維岳亦於闕內公廨,從便直宿宜當。且昌城君佖,往來本廳時,除標信往來之意,敢啓。答曰,知道。
慈殿·大殿,侍藥廳·政院·玉堂,夕問安。答曰,知道。
府啓,請還收申命圭·李鼎基等,一罪論斷之命。措辭見上請刑曹罪人田業實,依法結案,取招處斷。措辭見上答曰,不允。春坊朝報
上在慶德宮。停常參·經筵。
慈殿,侍藥廳問安。答曰,知道。
慈殿·大殿,政院·玉堂·二品以上·六曹,大司憲問安。答曰,知道。
侍藥廳啓曰,伏未審夜來,慈殿症候,若何?痢症度數,比前亦何如,去夜追後劑入蔘苓湯,其已進御否乎?自上通宵侍藥,聖體必有所傷,臣等不勝憂煎之至,敢此問安。答曰,知道。慈殿症候,蔘茶進御之後,或有差勝之時,或有還復虛弱之時,而水刺亦甚厭進,焦煎之極,罔知攸措矣。
侍藥廳口傳啓曰,伏見啓辭批答,臣等憂遑罔措。今雖如諸醫等,商議進御之藥,而以文字啓達,恐未詳悉,欲與昌城君佖等及諸醫,入侍論難,玆敢請對。傳曰,旣不得入診,則症候固難詳知,然醫官旣聞症候而出去。依醫官所傳爲之,而水煮木香膏,豫爲煎置以待之。
慈殿·大殿,侍藥廳·政院·玉堂,二品以上·六曹,大司憲晝問安。答曰,知道。
侍藥廳晝問安後,口傳啓曰,昌城君佖·金錫胄·鄭維岳,今日別爲省記,竝爲直宿於本廳近處,何如?傳曰,依啓。又啓曰,醫官來傳百會受灸之意,僉議皆以爲宜當,敢此仰達。傳曰,受灸爲之。
慈殿受灸後,慈殿·大殿,侍藥廳·政院·玉堂,二品以上·六曹·大司憲問安。答曰,知道。
慈殿·大殿,侍藥廳·政院·玉堂,二品以上·六曹·大司憲夕問安。答曰,知道。
傳于都提調曰,卽今慈候,一樣如此,其在煎迫之情,當無所不用其極,宗廟·社稷·山川祈禱事,議而行之,可也。都提調口傳啓曰,祈禱事,臣等亦不無此意,而事體重大,故當此煎迫之際,不敢仰達矣。今承下敎,雖不知古事之如何,而其在情理,在所不已,卽爲分付於各該司,明日內設行,而宗廟則臣當進去,社稷·山川,亦遣他秩高重臣,何如?傳曰,依啓。宗廟則大臣當爲進去,而大臣只有右相,慈候如此,右相以藥房提調,不可輕離,亦以他重臣差遣,可也。
都提調啓曰,慈聖症候,少無一分之效,憂遑煎迫之下情,何可勝達?宗社山川祈禱之命,實出於聖上無所不用其極之誠孝,求諸古典,曾有此例,而且自前如此之時,又有慮囚之擧。先朝庚寅年,亦嘗行之矣,中外罪囚,無論輕重,特施大霈之典,似不可已。令該府該曹,今日內卽速稟旨,擧行宜當,敢此仰稟。傳曰,依啓。
政院啓曰,禁府刑曹中外罪囚疏決事,命下矣,禁府刑曹堂上,卽爲牌招,來詣闕內,疏決之意,敢啓。傳曰,知道。
政院啓曰,靑平尉沈益顯,急急入來事,命下矣。沈益顯,方在禫服中,依頃日金錫胄例施行事,分付兩司之意,敢啓。
府啓,請還收申命圭·李鼎基等,一罪論斷之命。措辭見上請刑曹罪人田業實,依法結案,取招後處斷。措辭見上
院啓,請還收申命圭·李鼎基等,一罪論斷之命。措辭見上
答府·院曰,不允。春坊朝報
上在慶德宮。
四更五點,王大妃昇遐。
五更,月暈。
禮曹啓曰,臣等取考五禮儀,易服節次,磨鍊以入,而五禮儀則有親子親孫,皆去冠,及上服被髮等禮節,而侍講院謄錄中,丙寅年啓運宮初喪,有王世子去冠,上服以白衣哭臨之文矣。其時啓運,未上尊號,則雖與今日有異,而旣有前例,大臣之意,亦以爲然。依丙寅年例,擧行之意,敢啓。傳曰,知道。
吏曹,摠護使右議政金壽興。殯殿都監提調三,趙珩·張善瀓·閔點。郞廳八,柳㝚·徐文尙·成瑨·柳以升·鄭澂·吳始大·洪遠普·李晉。國葬都監提調三,趙珩·閔維重·權大運。郞廳八,鄭載禧·李堂揆·鄭東卨·金千鎰·朴賓·孫萬雄·李泌·金錫衍。山陵都監提調三,李正英·閔維重·金益炅。郞廳八,李溟翼·李堥·權脩·金南甲·權順善·許壕·韓翊周·任弘望。守陵官,朗善君俁。代奠官,福昌君楨。啓。
禮曹啓曰,襲時以午時擇入,而與辰巳間巽時沐浴,或不無悤迫之患,襲時以申未間坤時及申時,差退亦吉云,似當隨時變通,敢此仰稟。傳曰,知道。
傳曰,魂帛函·交椅·銘旌機,不爲及時進排,當該官竝拿問,色吏令攸司囚禁治罪。
拿處現告,尙衣直長柳楙,繕工監役李世億。
禁府,柳楙·李世億拿囚,啓。
尙衣院官員,以提調意啓曰,本院四所掌之官,一爲都監郞廳,一爲寧陵浮石所董役之任,而直長柳楙,又有拿推之命,當此諸務,恐未及期之時,無以周旋。主簿吳始大,別提閔毅重,直長柳楙之代,竝令該曹急急變通,口傳差出,何如?傳曰,允。
大行大妃襲後,大王大妃殿·大殿·中殿·世子宮,藥房·政院·玉堂·百官奉慰問安。答曰,罔極。嬪宮,藥房·政院·玉堂問安。答曰,罔極。
藥房啓曰,臣等待罪藥房,全昧醫方,慈聖未寧之候,爲日不多,遽遭罔極之痛,臣等之罪,萬殞難贖,措躬無所,伏地待罪。
大王大妃殿,藥房口傳啓曰,千萬意外,遭此罔極之痛,自上方在調攝,灸瘡亦未完合,累日侍癠,水刺專廢,卽今哀毁之中,所傷必大。勸進粥飮,調護聖躬,唯在大王大妃殿,此臣等區區之至望也,敢此仰達。傳曰,大殿罔極中,粥飮固執不進,殊甚悶迫過度矣。粥飮進御之意,更當勸勉焉。
答藥房曰,獲罪神明,遽遭崩天之痛,叫號痛哭,五內分裂,誠孝無狀,不能欽格天心,痛哭痛哭而已。卿等有何待罪之事,安心勿待罪。
政院啓曰,都監需用之物,多責於尙方,而尙方郞廳,只有一員,事勢誠爲切急,故令該曹,變通草記,入啓,允下矣,口傳雖與常時政事有異,名之曰口傳政事,則其在今日,實涉未安。主簿·別提,則令該曹閑官換差,直長卽姑待後日,差出,何如?傳曰,誠然。依此爲之。
吏曹,尙衣主簿吳始大,宗簿主簿金敬文相換,尙衣別提閔敬重,內贍主簿李相奭相換。
以口傳,下敎于右議政金壽興曰,玉體常時異於凡人,況多用藥物,奉審之人,皆以爲浮氣漸重,若依禮文,三日而後小斂,則必有意外之患,不可無變通之道,明日欲爲小斂,於卿意,如何?右議政口傳啓曰,臣等亦不無此慮矣,今承下敎,似當有變通之道,而二日小斂,曾前亦有此事,姑待夜過,當奉審後下敎,則臣等當更攷前事,商量仰達矣。又傳曰,姑待夜過,更爲奉審後小斂事,當爲議定,而小斂諸具,豫備以待,宜當矣。又以口傳啓曰,事體重大,更待夜過,奉審後當爲議定,而諸具則依下敎,豫備以待事,卽爲分付矣。
右議政金壽興啓曰,明日欲爲小斂之敎,實出於萬分不得已,而事體重大,故姑待夜過,更爲奉審後議定之意,仰對矣。卽者考見前事,則壬申年仁穆王后之喪,初日適緣夜深,不得行襲儀。殯殿都監啓辭以爲,懿仁王后,以六月二十七日昇遐,而二十八日行襲儀。宣祖大王,二月初一日昇遐,而初二日行襲儀,此乃事勢之不得不已而然。今亦依舊例退定云云,而小斂仍行第二日矣。又於己丑年,先王下敎曰,今日午後,浮氣漸盛,今日若不小斂,則恐有意外罔極之慮矣。其時院相,請遣禮曹郞官,往議于臣之祖父領敦寧府事金尙憲及大司憲趙翼,大司諫李行遇,則臣之祖父以爲,今日小斂,於禮未安,而事有經權,似難膠守,且有累度下令,今日行之無妨。兩司長官,皆以爲然,故此日申時行之。以此觀之,旣有先朝已行之例,而事有不得不變通者,則亦不無權道。今者自上下敎,蓋出於此也。但雖有前事,係是變禮,卽令禮官,問于三司長官後,更稟擧行,何如?傳曰,依啓。春坊朝報
政院啓曰,闕內則都監入番軍兵,令兵曹檢擧,把守各門,禁斷雜人,訓鍊大將,留在興化門外,御營大將,留在武德門外本營,各禁察雜人。扈衛大將,率其軍官,闕內直宿事,因右議政分付,擧行之意,敢啓。傳曰,依前例爲之。訓局謄錄
上在慶德宮。
夜一更,月暈。
朝哭後,大王大妃殿·大殿·中宮殿·世子宮,藥房·政院·玉堂,二品以上·六曹·兩司長官問安。答曰,罔極。
嬪宮,藥房·政院·玉堂問安。答曰,罔極。
禮曹啓曰,以右議政金壽興啓辭,今日小斂當否,詢問三司長官,則大司憲南龍翼以爲,第三日行小斂,載在五禮儀,而懿仁王后·宣祖大王之喪,襲儀退行,與此不同。只己丑年小斂進定,明有可據前例,而卽今時節,與極熱時有間。聖敎與大臣所啓,亦合權宜,而禮典所載之外,似難變通矣。副提學李端夏以爲,天子諸侯之喪,第三日小斂,內是禮經,而五禮儀所載,實遵經義,己丑·己亥之變,則正當夏月,出於事勢之不獲已也。今日之事,似與己丑·己亥有間。又考本館日記,乙亥仁烈王后之喪,亦行小斂於第三日,若無不獲已之事勢,恐當依禮經行之,此外更無仰達之見矣。大司諫李翊相以爲,明日欲爲小斂之敎,雖出於事勢之不獲已,而第三日小斂,乃是禮典所載,此外臣不欲更議。己丑年,雖有進行之事,此則適當夏月故也,似不可援而爲例云矣。
合啓,卽伏聞小斂,以卯時定行,有收議三司長官之命,三日而斂,五日而椑,先王定制,亘古所行。今玆日氣,又非設氷之節,實不可輕易進行,以犯先時則渴之戒,請亟命依禮典退行。答曰,事勢若無萬分不獲已,則何容別意於其間乎?事勢如此,不得已依定時爲之矣。
傳于右議政金壽興曰,今日則浮氣極盛,方爲小斂。
答禮曹收議啓辭曰,已諭合司之批矣。
右議政金壽興箚子。大槪,略陳服制中違背古典之義,亟命禮官,博攷典禮,釐正事。入啓。答曰,省箚具悉。觀此箚辭,果實未曉也。五禮儀小註中內喪云者,王妃喪也,無乃因此而差謬耶?卽令禮官,廣攷稟處。
大行大妃小斂後,大王大妃殿·大殿·中宮殿·世子宮,藥房·政院·玉堂,二品以上·六曹,兩司長官問安。答曰,罔極。
嬪宮,藥房·政院·玉堂問安。答曰,罔極。
藥房啓曰,卽伏聞大王大妃殿,有感冒之候,伏不勝驚慮之至。與諸醫商議,則以爲,小柴胡湯,加羌活·荊芥·黃連·山梔子竝薑汁炒各一錢,川芎七分,連進三貼,宜當云。此藥卽爲劑入之意,敢啓。答曰,知道。
夕哭後,大王大妃殿·大殿·中宮殿·世子宮,藥房·政院·玉堂,二品以上·六曹,兩司長官問安。答曰,罔極。
嬪宮,藥房·政院·玉堂問安。答曰,罔極。
政院啓曰,傳曰,日勢已晩,尙無梓宮奉進之擧,此何故也?卽爲問啓事,命下矣。問于殯殿都監,則以爲,自都監累度催促,而解裹取色之際,自致遲延,今方更爲催促云,敢啓。傳曰,長生殿當該堂上,姑先從重推考,色郞拿問處之。
拿推現告,工曹正郞兪命夔,禮曹佐郞金千鎰。
禁府,兪命夔·金千鎰拿囚,啓。
右議政金壽興啓曰,臣伏見大行大妃服制,以五禮儀磨鍊者,頗有可疑,而其間節目,又多難便曲折,恐非義理所安,敢陳所疑,以待禮官之博考釐正矣。攷諸禮經,實無明白條貫,疑惑滋甚。且伏聞仁順王后之喪,宣廟,以臨朝聽政,欲令群臣行三年喪,而臺諫以非禮爭之,還寢成命云。當時此論,亦必有所據,但今以節目之難便者言之,十三月後,旣服吉服,則群臣之進見於上者,抑用何服,至於魂殿祭奠,大而祥禫,小而朔望,又將以何服入參乎?此等節目,不可不詳載,而今皆闕焉,此實臣之疑者也。莫重之禮,僭率論列,固知有汰哉之誚,十三月之制,雖不敢輕議,臣所陳節目,參酌情文,添入於儀註中,在所不已。請令禮官與內命婦以下之服,一時稟處。答曰,依啓。
傳曰,梓宮可合板子,急急覓得事,已言于大臣及長生殿提調矣。政院亦知此意,今夜內必得事,另加嚴飭。春坊朝報
上在慶德宮。
夜自一更至三更,艮東方,有氣如火光。午時,日暈。
玉堂箚子。大槪,請遵古禮,亟行衰絰之制,兼考禮經,以明朞制之義事。入啓。
傳曰,壬申年仁穆王后國恤時,十三月後,臣僚引接時,上下服色,亦爲考出以啓。
朝哭後,大王大妃殿·大殿·中宮殿·世子宮,藥房·政院·玉堂,二品以上·六曹,兩司長官問安。答曰,罔極。嬪宮,藥房·政院·玉堂問安。答曰,罔極。
右議政金壽興啓曰,昨以梓宮尺數過長,不稱於見樣之故,至有閭閻板材覓得之敎。臣等竊念,祖宗朝以來,不稱尺數者何限,而曾無臨時變改事,反覆商確,無他道理,乃以衣服補空之義陳達,而聖意終有所未安,有此板子覓得之敎矣。板子則幸而覓得,雖未知中用與否,而第此事實有大段未安者,不但爲一時之事體之顚倒而已,終必爲日後無窮之弊,不得不更陳所懷矣。帝王家送終之禮,自與士大夫不同,而至於治椑之制,尤有所致勤焉,其意豈偶然哉?尺度本無大小,漆至百度,豫備以待者,不惟我朝爲然。自古帝王家所當通行之禮,其間豈無如今日所遭者?而未聞有喪後卒辦,如今日之爲者,則今日此擧,其何容易斷定,不復疑難乎?此事若以長生殿治椑之法,從此而廢,豈但爲目前違禮之未安而已也?伏願聖上,更加睿思,仍用豫備梓宮,俾無未盡之悔,不勝幸甚,惶恐敢啓。答曰,此啓辭本意。予非不知,第念不知而用之,則雖甚未安,事無及矣,如已知之,則豈可苟然以用,以貽沒身無窮之恨乎,自此以後,不加變通,則永無此弊矣。
合啓,臣等去夜伏聞,因梓宮尺寸過長,有可合板子覓得之敎,實其罔極中尤不幸者也。今此改造之擧,雖出於靡不致極之聖心,而第念長生殿豫儲梓宮,百度着漆,每歲加漆者,蓋由於必誠必愼之意。國朝三百年,循用此制,前後國恤,亦豈無長廣參差之患,而莫之或改,其所以遵禮經之旨,守先王之法者,斷可見矣。閭閻所儲之板,收合於一夜之間,蒼黃造作,以趁第五日之限,則木品之不精,着漆之未盡,勢所必至,豈不有慊於愼終之大禮乎?事體至重,決不可苟然。請仍用長生殿所進梓宮。答曰,此啓辭本意,予非不知。第念不知而用之,則雖甚未安,事無及矣,如已知之,則豈可苟然以用,以貽沒身無窮之恨乎?不允。
玉堂箚子。大槪,請遵五禮儀椑圖說,臨時裁定之法,仍用長生殿所進梓宮事。入啓。答曰,省箚具悉。箚辭當令都監稟處。
合啓再啓,臣等伏承聖批,辭旨懇惻,指諭丁寧,聚首奉讀,悲涕自零,臣等竊伏念,長生殿之設,實遵古禮,卽阼修椑之義。至於五禮儀,又復有尺度裁定之文,而第伏聞本殿故事,宮闈則事體旣嚴,後俗之忌諱滋多。敦匠之際,旣不敢以尺度相聞,惟以有長無短,爲其程制,列朝以來,其遭內恤之時,每用此尺數而已。衣襨之稱,猶或可加,杝椑之制,蓋莫或改云。今者若因舊儲梓宮,尺數差長,更加古制,忙迫而求之,催督而治之,豈不反有害於必誠必愼之道乎?或以爲五禮儀所載臨時云者,指謂治喪之時,而此有不然者,雖以本文觀之,旣曰,作衽合縫,歲一漆之云,則其指卽位之年,治椑之初也,明矣。今乃以爲旣造着漆之後,又使斲縫改修,則上下縫衽,必致辟戾,木面漆體,俱大傷剝,此又事理事勢之斷不可者也。改治舊椑之難,旣如此,收取於閭閻者,皆是常板下品,又萬不及於東園豫儲之材,臣等之此時論執,蓋出於此。如或有一毫涉於苟然,以貽無窮之恨者,臣等亦何敢瀆告至再哉?請詳加睿念,亟命仍用長生殿所進梓宮。答曰,已諭,毋煩。
館學儒生金鎭龜等上疏。大槪,請百官喪服之制,一遵古禮,以盡情文事。入啓。
合啓三啓,今此長生殿梓宮仍用之啓,實是事體之當然,群情之所同,而伏承聖批,又以已諭毋煩爲敎,臣等竊悶焉。閭閻急聚之木,旣難於上品良材,東園豫置之椑,又不可斲縫改修,則卽今事理,惟在於遵古禮守先法而已。且雖以古制言之,周身之說,有傷於太儉,尺寸之長,無害於以美,臣等竊恐聖上悲哀罔極之中,或未深思於此也。請勿留難,亟命仍用長生殿所進梓宮。答曰,試令都監,更稟處之。
吏曹,山陵參奉二單,盧思敏·李行殷,魂殿參奉二單,張楦·金時望。
夕哭後,大王大妃殿·大殿·中宮殿·世子宮,政院·玉堂,二品以上·六曹,兩司長官問安。答曰,罔極。嬪宮,政院·玉堂問安。答曰,罔極。
傳于嬪殿都監曰,今之言者,皆以自祖宗朝以來,必用長生殿梓宮爲言,予非不知此意,而空缺之處,以衣襨塡補,則發引前累朔之間,安保其無欠?且廣剩只是一分,此尤大段難處者也。予則方在荒迷中,不知所處,卿等之意如何耶?啓曰,臣等,只以梓宮過長之故,有所陳達,必欲仍而至於廣剩之不足,全不覺察。今承下敎,始爲覺得,臣等受任在此,尙且如此,外廷諸臣,必不知此意,若知廣剩之如此,則何敢爭執乎?又傳曰,廣剩如此,抑將只用單衾而行斂乎?不用中央,從上面行斂乎?三司長官及諸承旨招來,問啓,可也。又啓曰,三司長官及諸承旨招來,傳諭下敎,則皆以爲,初不知廣剩之如此,今承下敎,始知決不可用,更無所達云矣。諸承旨以爲,臣等亦不知廣剩不足之如此,有所陳達矣。又傳曰,加漆時工人出入之未安,予亦非不知之,而此則一時之未安而已。予之欲用新梓宮者,蓋爲萬世永安之道,而諸議皆以仍用長生殿梓宮爲當然,則遷陵時別備梓宮,今欲用之,而但長廣太過,未知如何?右相曰,諸議皆以用別備梓宮爲甚當,長廣之剩雖如此,多用衣襨,塡滿空缺,則可以堅固云。卽令長生殿提調李正英,馳進本殿,使之見樣以來矣。又傳曰,當以衣襨塡滿,而何以則可得堅固耶?經事之人,更議以啓。右相曰,事體重大,卽招六卿廣議,何如?傳曰,廣詢以啓,可也。右相曰,卽以下敎之意,與六卿相議,則皆以爲,大斂時衣襨稱數,不限常規,別爲多用,令兩邊空處,不至廣濶,然後仍以衣服,密密塡補,則可以堅固。此在斂時執事人,從便善爲之如何云矣。傳曰,待其見樣之來,當依此用之矣。
右議政金壽興啓曰,卽者別梓宮,見樣以來,故盡入矣。傳曰,明早卽爲奉來事,分付。春坊朝報
上在慶德宮。
朝哭後,大王大妃殿·大殿·中殿·世子宮,藥房·政院·玉堂,二品以上·六曹·兩司長官問安。答曰,罔極。嬪宮,藥房·政院·玉堂問安。答曰,罔極。
合啓,請仍用長生殿所進梓宮事,停啓。
答玉堂箚曰,省箚具悉。服制事,在前急遽之間,勢未及周旋於成服而然矣,不允。
答館學儒生金鎭龜等疏曰,省疏具悉。爾等之言,不無意見,在前未及周旋於成服之前矣。爾等勿爲煩瀆。
平安監司·義州府尹書目,謝恩兼冬至使一行,本月二十三日,無事還渡江事。
藥房啓曰,卽伏聞醫女所傳之言,大王大妃殿症候,小柴胡湯三貼進御之後,尙無歇效,今日則頭痛惡寒之候,又爲發作,伏不勝憂慮之至,與諸醫等商議,則皆以爲,此是未盡和解之致,人蔘敗毒散,加荊芥·乾葛·黃芩酒炒,蘇葉各一錢,連進三貼宜當云,此藥卽爲劑入之意,敢啓。答曰,知道。
夕哭後,大王大妃殿·大殿·中殿·世子宮,藥房·政院·玉堂·二品以上·六曹·兩司長官問安。答曰,罔極。嬪宮,藥房·政院·玉堂問安。答曰,罔極。
上在慶德宮。
朝哭後,大王大妃殿·大殿·中殿·世子宮,藥房·政院·玉堂·二品以上·六曹·兩司長官問安。答曰,罔極。嬪宮,藥房·政院·玉堂問安。答曰,罔極。
今日大行大妃大斂正時,巳初初刻。
傳曰,內外孫成服,依壬申年例爲之事,卽爲分付。
禮曹啓曰,臣等昨於服制節目中,大王大妃殿服制,以朞年磨鍊啓下,而家禮服圖及時王之制,子婦服,有朞·大功之別,己亥國恤時,大王大妃殿,旣服朞年之制,以此見之,則今此服制,爲大功無疑,而急遽之間,未能詳審,有此率爾昏謬之失,不勝惶恐。原節目中,以大功服改付標以入之意,敢啓。傳曰,知道。
又啓曰,傳敎矣。卽考壬申年謄錄,則內外孫夫妻及孫女喪服,其時都監,依自內書下之數,以衣次分送各家矣。今亦依壬申年例,分付都監,使之擧行之意,敢啓。傳曰,知道。
以禮曹大王大妃殿服制單子改付標事,傳于政院曰,大王大妃殿服制果如此,則何乃今始付標以入耶?政院,以禮曹言回啓曰,服制單子啓下之後,始覺當初誤爲磨鍊,今始改付標,以致遲緩云矣。又傳于政院曰,明日乃成服,而何以遲緩爲辭耶?政院啓曰,大王大妃殿服制,禮曹以朞年磨鍊以入,而成服臨迫之後,始以大功改付標,致勤聖敎,該曹堂上郞廳,難免遲緩之失。請竝從重推考,臣以該房,亦有不察之失,不勝惶恐。傳曰,以製服之故,明日成服,似有未及之患,禮曹當該堂上·郞廳,竝拿問處之。祭服布事,禮房承旨,問于大臣以啓。又傳曰,禮曹三堂上,旣已拿推,本曹,凡干擧行事,該房承旨,問于大臣爲之。
拿推現告,禮曹判書趙珩,參判金益炅,參議洪柱國,正郞任以道。
政院啓曰,禮曹凡干擧行事,該房承旨代行事,命下矣。應行節目,臣當擧行,而但明日成服時,禮曹判書,例有啓請之事,此是大段節目,似不可代行,禮曹判書,口傳差出,何如?傳曰,禮曹判書此時口傳差出,似未妥當。以六卿中兼察事,承旨議于大臣爲之。
政院啓曰,禮曹判書,問于大臣,六卿中兼察事,命下矣。問于大臣,以兵曹判書金萬基,使之兼察之意,敢啓。傳曰,知道。
傳曰,祭服布,有他餘件耶?政院啓曰,今番祭服所入之布,以廣布別爲織造,無他餘件云矣。又傳曰,趁明日,可以織造廣布耶?問于尙方以啓。
政院啓曰,問于尙方,則事甚急迫,決無趁明日畢造之勢云矣。又傳曰,然則明日成服,何以爲之耶?政院啓曰,更問于尙方,則事已至此,不得已別求廣布於方外,稍加洗熟,以用云矣。又傳曰,別爲織造廣布以用,意有所在,而方外覓用之說,何敢上達耶?
政院啓曰,遷陵時,有自北道別爲織來之布,方儲置于該曹云,故使之取來見之,則乃練熟廣布,色品可合,以此裁用,何如?傳曰,然則以此製入,可也。
殯殿都監啓曰,伏見內下制服數,則只是外孫子夫妻及外孫女在其中矣,考見壬申謄錄,則其時都監,緦麻以上親無職者,皆齊衰期年,而生布團領·生布裹笠,則其服制,與王子王孫有間。且非殯側成服之人,只以衣次分送各家事,稟啓蒙允,今亦依此例,以生布分送各家之意,敢啓。傳曰,知道。使之殯殿差備外成服。
大行大妃成殯後,大王大妃殿·大殿·中殿·世子宮,藥房·政院·玉堂·百官奉慰問安。答曰,罔極。嬪宮,藥房·政院·玉堂問安。答曰,罔極。
禁府,趙珩·金益炅·洪柱國·任以道拿囚,啓。
大王大妃殿,藥房口傳啓曰,自上長在調攝中,平日不能行素,而卽今粥飮,亦不連進云,臣等憂慮,何可盡達?今日則旣已成殯,自大王大妃殿,勸進水刺,區區至望。答曰,苦待今日,强勸不進,極可爲悶矣。
明日成殯正時,辰正三刻,開門差早。
政院啓曰,領議政許積,今日來到闕門外,成服後將爲下去云,係是大臣去就,敢啓。傳曰,當此罔極之時,大臣不可哭臨於闕門外,明日入來成服之意,遣史官傳諭。
政院啓曰,領議政許積處,以傳敎之意,遣史官傳諭,則以爲,晩聞罔極之報,罔夜奔馳,今夕來到闕外,而罪累之身,不敢復入闕門,成服於闕外,仍出城外,公除後退去矣。傳曰,事體不然矣,不可不入參成服之意,明早更遣史官傳諭。又啓曰,以傳敎之意,領議政許積處,更遣史官傳諭,則以爲,聖諭至再,他不可暇顧,而第臣成服,則不及於今日,以烏帽角帶,不可混參於百官成服之列,玆不得進詣闕內云矣,敢啓。傳曰,於禮似不當然,成服且是莫大之節,不可不入參之意,更遣史官傳諭。又啓曰,以傳敎之意,更爲傳諭于領議政許積,則以爲,聖敎勤懇至此,卽當承命進參云矣。傳曰,知道。春坊朝報
上在慶德宮。
藥房啓曰,自上久在調攝之中,奄遭罔極之痛,哭泣之過節,粥飮之不進,今已累日矣。聖體其何以支持乎?罔極之中,臣等憂遑煎迫之懷,曷勝仰達,大往大妃殿症候,已得和解,而頭疼惡寒等症,亦復何如?伏聞醫女及醫官等所傳之言,中殿宿患有復發之漸,且有感冒之候,熱氣甚盛,胸膈煩憊,喉間乾燥,達夜不得寢睡云。必詳知卽今症候,然後可以議定當進之藥,令醫女更爲診察宜當,臣等不勝憂悶之至,敢此問安,竝爲仰稟。答曰,積惡在躬,遭此罔極之痛,五內摧裂,不知所以爲喩。大王大妃殿證候及內殿所患,已言于醫女矣。
大王大妃殿·大殿·中殿·世子宮·嬪宮,藥房·政院·玉堂問安。答曰,罔極。
大行大妃成服後,大王大妃殿·大殿·中宮殿·世子宮·嬪宮,藥房·政院·玉堂問安。答曰,罔極。
大王大妃殿·大殿·中殿·世子宮,大臣率百官奉慰問安。答曰,罔極。
謝恩,大司諫李翊相,司諫朴世堂,獻納尹趾善,持平李益泰,護軍鄭知和·李元禎·李嵇·李奎齡·李溟翼,綾州牧使尹搢,繕工參奉宋有栻,宗簿主簿吳始大,訓鍊副正黃震文,承文博士尹趾完,副正字林泳,右副承旨李端錫,注書安如石,司禦元萬春,尙衣主簿金敬文,別提李相奭。
禁府都事,金萬成·朴振翰拿來。
政院啓曰,領議政已參,而不爲肅拜,仍卽出去,命召傳授事,何以爲之?敢稟。傳曰,雖未肅拜,命召則傳授,可也。
院啓,皇天降割,慈聖違豫未久,而奄至禮陟,臣民之痛,曷有其極?諸御醫等,在侍藥之地,不能竭誠保護之罪,在法難逭,請諸御醫等,亟命拿鞫定罪。答曰,依啓。
府啓,大行大妃違豫未久,奄忽上昇,臣民至痛,一倍冞深,侍藥諸御醫等,以積年議藥之人,始不能辨其某症,終不得進其當劑,遽至於此,罪安可逃?請侍藥醫官等,竝命拿鞫定罪。答曰,依啓。
政院啓曰,國恤公除前,辭職疏章,不能捧入,例也。忠淸監司孟胄瑞,慶尙監司李觀徵,俱以情勢不安,陳疏上送,而若待公除後捧入,則曠廢職務,委屬可慮。此上疏竝還下送,以爲察任之地,何如?傳曰,允。
政院啓曰,判尹李殷相,除拜經年,尙未出仕,京兆事務,曠廢已久,委屬可慮,卽爲牌招察任,何如?傳曰,允。
又啓曰,吏曹判書李尙眞,疏批未下,不得行公云,卽爲牌招察任,俾無曠職之弊,何如?傳曰,允。
又啓曰,領議政許積,雖未肅拜,命召則傳授事,命下矣。領議政許積,時在闕門外,卽爲牌招傳授乎?敢稟。傳曰,依爲之。
又啓曰,大行大妃議諡吉日,來三月初二日,推擇啓下矣。取考五禮儀,則前頭奉常寺,集諡報禮曹。禮曹,傳報議政府議諡,而卽今奉常寺都提調未差,莫重議諡,不可無都提調,令該曹當日內,口傳差出,何如?傳曰,允。
吏曹口傳政事,奉常都提調領議政許積。
謝恩,判尹李殷相。
拿推現告,醫官李東馨·金有鉉·權愉·崔聖任·金萬直。
以醫官李東馨等拿鞫傳旨,傳曰,大王大妃殿,方在未寧之中,醫官等盡爲拿推,其間不無難便之事。且罪有輕重之別,輕者爲先削職,使之同參議藥,以待結末。
削職醫官,金有鉉·崔聖任·金萬直。
傳曰,領議政,旣爲奉常寺都提調,不可不入來之意,遣史官傳諭。
備邊司郞廳,以右議政意啓曰,禮曹三堂上及郞廳,旣有拿命,此時禮官,不可一日曠闕,今日內爲先口傳差出宜當。在前國恤時,公除前,如有臺諫及緊窠,則亦有差出之規,故敢此仰稟。傳曰,然則依此爲之。
又啓曰,伏見國葬山陵兩都監堂上·郞廳啓下單子,則戶曹正郞鄭東卨,以國葬都監郞廳啓下矣。鄭東卨,以上年遷陵時浮石所郞廳,備諳役事之始末,今不可付諸生手,鄭東卨與山陵都監郞廳許壕換差,宜當。卽令該曹付標,明日內發送,以爲浮石所形止看審之地,何如?傳曰,允。
禁府,李東馨·權愉拿囚,啓。
明日寒食祭,朝奠兼行,正時卯初三刻,開門罷漏後。
吏曹口傳政事,禮曹判書洪處亮,參判李元禎,參議李嵇,正郞金光瑨。
山陵都監郞廳許壕,國葬都監郞廳鄭東卨,相換。春坊朝報
兵曹啓曰,大臣分付都監入番軍兵,自本曹檢擧,把守各門,兩局大將留任,興化·武德兩門外,禁察雜人,而扈衛大將,率其軍官,亦爲闕內直宿矣。今日成服已過,闕門內外把守撤罷,兩局大將及扈衛大將,竝爲罷退,何如?傳曰,允。訓局謄錄
上在慶德宮。居廬于思賢閤。內下日記
吏曹口傳政事,禮曹判書洪處亮·張善瀓·姜栢年,參判李俊耉·金宇亨·李元禎,參議李嵇·兪㻛·李奎齡,正郞愼景尹·韓泰東·金光瑨。
以吏曹望單子,傳曰,禮曹判書洪處亮,參判李元禎,參議李嵇除授。
政院啓曰,以傳敎之意,遣史官傳諭于領議政許積,則以爲,不敢仍在京裏,出來城外矣。有此奉常提調除授之命,議諡之日,當進參云矣,敢啓。
寒食奠後,大殿·大王大妃殿·中殿·世子宮,政院·玉堂·百官奉慰問安。答曰,罔極。
嬪宮,政院·玉堂問安。答曰,罔極。
山陵都監郞廳權順善,陵主山路上補土處看役事,出去。
山陵都監郞廳鄭東卨,大灘浮石所看審事,楊根地出去。
下直,尙州牧使金壽一,雲峰縣監洪萬里,江華經歷李惟一。
謝恩,禮曹參判李元禎,參議李嵇,正郞金光瑨,司圃別提姜壽楠,洪州牧使朴贄,部將金時重,魂殿參奉張楦·金時望,順陵參奉李善淵。
政院啓曰,伏聞醫女之言,大王大妃殿未寧之候,尙未平復,中殿有胸膈悶塞之候,達夜煩熱,不得寢睡云,藥房問安議藥之事,一時爲急,而都提調金壽興,提調金萬基,副提調沈梓,以醫官拿推之故,有不敢自安,今日不得入來。都提調則雖不敢直請牌招,而提調金萬基,副提調沈梓,竝卽牌招,以爲及時議藥之地,何如?傳曰,知道。都提調,亦爲入來議藥。
尙衣院官員,以提調意啓曰,昨日大王大妃服制改磨鍊之後,伏聞有廣布及期織造與否,問于尙方之敎,卽今刻期催織,一邊斷出已織之布,將爲磨鍊熟練之際,該曹亦出舊藏練布,仍爲裁製矣。今日得見朝報,則事甚急迫,旣無趁明日織造之勢,不得已別求廣布於方外,洗熟以用之說,極可驚駭,而至勤嚴敎,臣待罪提調之任,全然無所聞知,尸居不職之罪,至此難延,不勝惶恐,該掌郞官,未省事體莫重,敢以退托猥雜之言,妄先仰答,其無識甚矣。當該郞廳,爲先汰去,何如?傳曰,允。
汰去現告,尙衣直長蔡錫夏。
藥房啓曰,伏未審纔經殷奠,摧隕罔極之中,氣力何以支持?而無時朝夕親臨之際,脚部瘡處,時無大段添傷之患耶?卽伏聞大王大妃殿頭痛外感之候,尙未差歇,中殿膈上氣逆悶塞之症,夜來尤劇,不得入睡,元氣亦甚困乏,仍有蔘茶煎入之敎,臣等不任憂慮之至。卽令醫女入診,詳知症候,以爲議藥之地宜當,敢此仰稟。答曰,知道。大王大妃殿症候及內殿症候,已言于醫女矣。
藥房再啓曰,卽以醫女所傳,兩殿症候,與諸醫相議,則大王大妃殿,當進小柴胡湯,加乾葛·荊芥·黃連酒炒·山栀炒連翹各一錢,靑皮五分,以解感冒,中殿當進人蔘竹茹湯,兼用獨蔘湯,以扶元氣云,右兩藥,各三貼劑入,獨蔘湯,亦爲煎入之意,敢啓。答曰,知道。
右議政金壽興上疏。大槪,下臣司敗,與醫官一體論罪事,呈政院。政院啓曰,右議政金壽興上疏到院,而公除前捧入未安,何以爲之?敢稟。傳曰,依己亥年例捧入。
明日朔奠,朝奠兼行正時,卯初三刻,開門差早。諫院朝報
摠府啓曰,入直軍士中日習射,限卒哭間姑停之意,敢啓。傳曰,知道。摠府謄錄郞廳李尙允校。郞廳任瑋書。
上在慶德宮。居廬于思賢閤。內下日記
夜二更,流星出東井星下,入西方天際,狀如鉢,尾長四五尺許,色赤。
朔奠後,大殿·大王大妃殿·中殿·世子宮,藥房·政院·玉堂·百官奉慰問安。答曰,罔極。
嬪宮,藥房問安。答曰,罔極。
下直,慶尙左水虞候趙敬錫,珍島郡守韓榰。
謝恩,禮曹判書洪處亮,禮賓參奉崔世益。
藥房啓曰,朔日復臨,伏想聖上哀慕之痛,必倍於罔極,聖體其何以支持乎?大王大妃殿調攝之候,中殿症患夜來,亦何如?臣等節伏聞,自上一日七時哭臨之外,又有無時之哭,數日之間,元氣之澌毁,已有不勝其憂者,至於脚部瘡處,又爲赤腫,將有肆毒之勢云。臣等只自悶迫焦煎之至,雖以匹夫居喪之禮言之,有疾則自有變通之道,滅性終爲不孝之歸,況帝王之孝,異於匹夫,受宗社付托之重,決不可徑情而直行。伏願聖上,上念宗社之托,勉抑至痛,節減哭臨度數,不勝幸甚。臣等憂遑之極,敢此仰稟。答曰,知道。大王大妃殿症候,內殿所患,已言于醫女矣,予則時無大段所患矣。
昌城君佖,執義金錫胄,掌令鄭維岳上疏。入啓。
殯殿都監堂上洪處亮,國葬都監堂上金萬基,山陵都監堂上鄭榏,改啓下。
大王大妃殿,藥房口傳啓曰,大王大妃殿未寧之候,已至累日,尙未平復,初喪以後,水刺全減,若此度日,則平復未易,前頭之憂,有不可勝言。伏願自今日勉進常膳,且中殿症候非細,不可只以藥物責效。大王大妃殿,先自用權之後,亦爲勸進于中殿,不勝幸甚,且上候已極澌毁,脚部瘡處,又有肆毒之漸,而一日七時哭臨之外,又有無時之哭,其爲憂慮,曷勝仰達。自大王大妃殿,力加勸諭,節減哭臨度數,臣等區區至望也。卽聞駞酪有勿進之敎,而駝酪異於常膳,尤無不爲進御之事,自今日仍進之意,竝爲仰稟。答曰,吾之所患,元非大段,從可以復膳,而中殿患候如此,極爲憂悶,當力勸以進矣。大殿瘡處,如此之中,元氣凘敗,以節減哭臨度數之意,累此勉諭而不從,亦當頻頻勉諭,期於聽從矣。駝酪則此時例爲停止,故使之勿入矣。
大殿,右議政金壽興口傳啓曰,看山事,禮曹旣已循例草記,而今番看山,異於常時,若爲賜對,則臣欲面稟定奪,而如以引接爲難便,則當以口傳,仰達矣。傳曰,有所達之事,則口傳以啓,可也。右議政金壽興啓曰,看山之規,禮曹堂上及觀象監提調,先爲出往看審以來,則摠護使與諸堂上,出往再審,入來議定後,又爲出往裁穴,例也,而今番則有異於前,上年旣有所達之穴,臣今與諸堂上,出往看審,仍爲裁穴以來宜當。且新陵不遠之處,又有云云之穴,出往之時,亦爲一體看審,何如?都監事,今日當爲會同,而纔經遷陵,腰輪轝及大小轝長杠其他儀物,亦多有仍用者,此等遺在之物,如有仍用之敎,則計除後新備雜物,欲爲分定於外方矣。傳曰,看山事,依長陵例爲之,儀物則姑爲依例磨鍊後,付標更稟,可也。又啓曰,中殿患候如此,執義金錫胄,自前詳知症情,而方在待命中矣。待罪上疏批下之後,卽使出入藥房,以爲議藥之地,何如?傳曰,依爲之。
答執義金錫胄,拿令鄭維岳疏曰,省疏具悉。不必多誥,爾等勿辭察職。
答昌城君佖疏曰,省疏具悉。已諭於提調之批矣,卿其勿辭察職。
右議政金壽興啓曰,臣於今者,又有摠護使之命矣。三都監事務之緊急,有倍於上年,而山陵往來之際,動經累日,當此各殿議藥之日,內局之任,決難兼察。臣之所帶內醫院都提調,亟命遞改,且提調金萬基,亦以國葬都監堂上啓下,今日將爲會同,逐日仕進都監,則亦不可兼仕於內局,似當有變通之道,竝此仰稟。答曰,竝依啓辭爲之。
政院啓曰,藥房都提調金壽興,提調金萬基,旣有改差之命,當此各殿議藥之日,藥房提調之任,不可暫曠。其代令該曹,竝卽口傳差出,何如?傳曰,允。
吏曹口傳政事,內醫院都提調領議政許積,領中樞府事宋時烈,判中樞府事金壽恒,提調張善瀓·姜栢年·南龍翼。
傳曰,內醫院都提調,領議政許積除授,提調,姜栢年除授。春坊朝報
鄭晳,以長生殿郞廳,以提調意啓曰,外梓宮合木着漆,一日爲急,今日方爲始役,合木吉日,令日官推擇,則今三月十三日巳時爲吉云。以此日時,當爲擧行之意,敢啓。傳曰,知道。
又以國葬都監,以摠護使意啓曰,闕內待令郞廳,以入直武臣兼宣傳官,輪回察任,何如?傳曰,知道。
又以國葬都監郞廳,以摠護使意啓曰,前頭發靷時日,殯殿至興化門道路門戶,迂直廣狹,必詳審尺量,然後可知輪轝排設,肩轝出入之便否,以爲前頭料理造作之地。都監堂上缺次知郞廳及事知匠人,進詣看審,何如?傳曰,允。
夜二更,流星出東井星下,入西方天際,狀如鉢,尾長四五尺許,色赤,光照地。
執義金錫胄,掌令鄭維岳等疏曰,伏以臣等,罪固當萬死,猥此陳章,以干命戒,亦足萬死,惟是侍藥諸醫,已入大何,同議如臣,俱難倖免。臺啓之分剔不擧,實爲怪事,玆敢共詣王府門外,席藁請命。伏缺下臣等于司敗,以治臣等之罪云云。燼餘
上在慶德宮。居廬于思賢閤。
大殿,政院·玉堂問安。答曰,罔極。
大王大妃殿·中殿,藥房·政院·玉堂問安。答曰,罔極。
國葬都監監造官,南·尹源·李廷龍·李寅赫·李喜龍·李亨稷·李聃命。
山陵都監監造官,睦林儒·崔宙·崔世榮·李鼎至·李公權·李德老·金曘·李春成。
藥房啓曰,伏未審夜來,哀疚中聖體,其得以支持,而脚部灸瘡,更無肆毒之勢耶?大王大妃殿,小柴胡湯進御,已至三貼,卽今症候輕重何如?中殿連進藥飮之後,煩鬱等症,其有差減之效乎?摧痛罔極之中,各殿症候,欠安如此,臣等憂遑煎迫之懷,曷有其極,而區區所冀者,自上克體大王大妃殿憂疾之念,且思古聖人滅性之戒,勉抑至情,節減哭臨度數,强進朝夕疏食,無任幸甚,臣等不勝憂慮,敢來問安,竝此仰達。答曰,知道。大王大妃殿症候,及內殿所患,已言于醫女矣。
山陵都監郞廳,以摠護使意啓曰,都廳副司直李堥呈狀內,纔經草土,元氣未完,添得寒疾,痛勢方苦,斯速入啓處置云。李堥之素有疾病,人所共知,都廳緊務,不可一日曠闕,卽爲改差。其代,以弘文校理柳尙運差下,使之察任,何如?傳曰,允。
又啓曰,今此新陵看審一事,依長陵例爲之事,命下矣。臣當與禮曹堂上·觀象監提調·都監提調,一時下去,而上年看山時,同參人中,前正郞愼景尹,時在金川地,前牧使丁昌燾,方爲拿囚,此人等,不可不同參於裁穴之時。愼景尹則卽爲分付本道,使之急速給馬上送,而丁昌燾則似當爲變通之道,敢此仰稟。傳曰,依爲之,而丁昌燾,放送帶去。
國葬都監郞廳,以摠護使意啓曰,郞廳禮曹佐郞金千鎰拿囚,代以成均直講趙嘉錫,差下察任,何如?傳曰,允。
又啓曰,國葬山陵兩都監堂上,該曹依法例,皆以戶曹判書閔維重差下矣。上年遷陵時,別爲定奪,仍令兼察,而兩處酬應之際,不無苟簡之事,今番則國葬都監堂上改差,以他員啓下,使之專察山陵都監之役,何如?傳曰,允。
政院口傳啓曰,卽見戶曹草記,倉官,以三月朔祿牌受出事,進去于領議政許積來接處,則祿牌不爲出給云。此草記不敢入啓,而係是大臣祿俸,故敢稟。傳曰,令倉官輸送。又口傳啓曰,領議政許積,承牌來詣闕外,以爲旣有藥房都提調之命。且方有議諡之擧,而時未肅拜,不敢入來云,何以爲之?敢稟。傳曰,除肅拜入來。又口傳啓曰,領議政許積,除肅拜入來事,命下矣。若招致政府郞廳言送,則必有遲滯,似當以史官傳諭,何以爲之?敢稟。傳曰,遣史官傳諭。
執義金錫胄啓曰,臣於昨者,因藥房啓辭,復有同參議藥之命,而顧臣所帶本職,實與庶官有異,其於事體,不無相妨,請亟遞臣憲職。答曰,依啓。
政院啓曰,臣卽奉命召往,傳于領議政許積,則以爲,臣只以議諡及藥房事入來,而至於本職,不得行公,故未行肅拜,命召不敢祗受云,何以爲之?敢稟。傳曰,憂虞孔棘之日,遭此罔極之痛,公除前,多有難行之事,右相今朝出去山陵,則其間國事,其將奈何?到此地頭,今不可以前日之不安,一向撝謙,安心領受事,承旨進去傳諭。
政院啓曰,執義金錫胄,旣遞本職,令該曹卽爲口傳付軍職,以爲及時議藥之地,何如?傳曰,知道。
兵曹口傳政事,副司直金錫胄。
藥房再啓曰,伏聞醫女所傳之言,大王大妃殿感冒,比諸當初,則雖似少減,餘症彌留,劇歇無常,不可不更議當進之藥,而醫官中素知症候源委者,首醫李東馨·權愉也。數日來,不得不送醫議藥於獄中,其在事體,極爲未安。李東馨·權愉等,姑爲放釋,使之來參議藥,待症候平復後勘罪,似合變通之道,惶恐敢稟。且中殿症候,左邊胸膈悶塞,手臂痛痺,咽喉煩渴,脈度細數,自去夜滑便連下四度之後,元氣一倍萎苶,脾胃虛弱,粥飮頓廢云,臣等不勝憂遑煎迫之至。蔘苓白朮散,雖已劑入,更與前執義金錫胄及諸御醫等商議,則元氣極虛之中,又有肝火逆上之患,火門回金丸,加山梔仁炒黑五錢,人蔘煎湯和下,連進宜當云,此藥卽爲劑入,何如?答曰,知道。
賓廳領議政許積,右議政金壽興啓曰,臣等與政府西壁·六曹參判以上及館閣堂上,會于賓廳,大行王大妃諡號·殿號,議定以啓,而陵號則似當仍用前號,故不爲議入之意,敢啓。答曰,知道。
大行王大妃諡號,仁宣·仁敬·宣獻,殿號敬思。
藥房口傳啓曰,大王大妃殿患候,尙未平復,中殿症情,亦且非細,臣等自今日率諸醫,直宿之意,敢啓。答曰,依啓。
大王大妃殿·中殿·世子宮·嬪宮,藥房問安。答曰,知道。
中殿·世子宮·嬪宮,政院·玉堂問安。答曰,知道。
大殿·大王大妃殿·中殿·世子宮,二品以上·六曹·大司諫問安。答曰,知道。
藥房口傳啓曰,中殿患候,危重如此,不可只以藥力扶持,必須速以滋味,補接元氣。如黃雌鷄·牛䑋等物,臣等不待批下,先爲待候,速爲用權之意,敢啓。答曰,當觀病勢爲之矣。又口傳啓曰,無更觀病勢之事,速爲勸進宜當。副司直金錫胄,亦使直宿於藥房,何如?答曰,依啓。
藥房三啓曰,大王大妃殿當進之藥,與李東馨等諸御醫商議,則以爲,外感未得快解之中,痰火乘時升降,柴胡二陳湯,加黃連薑汁炒七分,連進五貼宜當云,此藥卽爲劑入,何如?答曰,知道。
傳曰,淸風府院君,闕內留宿。
大行王大妃諡號,以仁宣付韱啓下。
國葬都監堂上閔維重,代金宇亨改啓下。春坊朝報
下直,宣沙浦僉使梁偕,高山里僉使金益壽,大靜縣監申□□,麒麟察訪李㘽,鐵山府使李俊明,開雲鎭萬戶黃翼聖,安奇察訪金夏鉉,長水察訪李蓍吉。燼餘
備忘記,今下弓矢,高山里僉使金益壽處給送。內下記草
上在慶德宮。居廬于思賢閤。
大殿·嬪宮,政院·玉堂問安。答曰,罔極。
大王大妃殿·中殿·世子宮,藥房·政院·玉堂,二品以上·六曹·大司諫問安。答曰,知道。
大殿,二品以上·六曹·大司諫問安。答曰,知道。勿爲問安。
嬪宮,藥房問安。答曰,知道。
藥房啓曰,伏未審夜來聖候,若何?大王大妃殿湯劑進御之後,症勢得有差勝之效乎?中殿膈間悶塞等症,比昨日亦何如?臣等終宵憂慮,敢此問安。答曰,知道。大王大妃殿證候,內殿所患,已言于醫女矣。
藥房口傳啓曰,大王大妃殿再昨啓辭之批,有從當復膳之敎,而復膳與否,外間未能詳知,尙未復膳,則未寧之中,尤爲可慮,自上勸進常膳,何如?答曰,極力勸進,而尙今不爲進御,極爲憂悶。今日亦當十分勸進,期於必從矣。
大王大妃殿,藥房口傳啓曰,再昨藥房之批,有從當復膳之敎,而今聞尙未復膳,調攝之中,必有所傷,尤爲悶慮,旣以勸進之意,仰達於大殿,而速爲勉進常膳之意,惶恐更達。答曰,累次强勸,今當允從,而大殿尙未復膳,以此憂悶矣。
吏曹啓曰,臺諫有闕,政事,取稟。
中殿·世子宮,政院·玉堂夕問安。答曰,知道。
大王大妃殿·大殿·中殿·世子宮·嬪宮,藥房夕問安。答曰,知道。
政院啓曰,卽見戶曹草記,則領議政許積三月朔料,倉官依傳敎,輸送于來接處,則辭而不受云,此草記不敢捧入,而係是大臣祿俸,何以爲之?敢稟。傳曰,更爲輸送。
殯殿都監郞廳,以摠護使意啓曰,魂殿修理,一日爲急,可合殿閣,豫爲稟定,然後方可始役,敢此仰稟。答曰,昌慶宮文政殿爲之。
工曹啓曰,魂殿山陵祭器,今當鑄造,依前例戶·工曹堂上·郞廳各一員,令該曹啓下,鑄成廳稱號,監董,何如?傳曰,允。
藥房再啓曰,卽者醫官等,來傳聖敎,中殿膈間悶塞之症,雖似減歇,氣力困憊,頭目眩瞀,且有驚惕之症,若不急治,必有後時之悔。前夏如此之時,灸百會,大有效,今欲卽灸百會,以救其急事下敎云。臣等令針藥諸醫,反覆商議,則皆以爲,前旣有效無害,施灸宜當云,百會受灸之意,敢稟。答曰,知道。
中殿受灸後,中殿·世子宮,藥房·政院·玉堂問安。答曰,知道。
嬪宮,藥房問安。答曰,知道。
藥房三啓曰,中殿症候,更與司直金錫胄及諸御醫等,反覆商議,則以爲,膈間悶塞,眩瞀驚惕等症,皆由於痰火用事之致。寧神導痰湯元方,半夏二錢,瓜蔞仁煎水浸製,去南星,加柴胡酒洗·山梔仁薑汁炒各七分,人蔘五分,靑皮四分,先進三貼,以觀症勢宜當,此藥卽爲劑入,何如?答曰,知道。春坊朝報
下直,魚游澗僉使李命相,別害僉使李挺翼,朱乙溫萬戶李振華,梨□萬戶張應翼,越松萬戶曺信。
備忘記,傳曰,今下弓矢,別害僉使李挺翼,魚游澗僉使李命相,朱乙溫萬戶李振華等處給送。
又以禮曹言啓曰,每朔各陵抽栍摘奸事,定式遵行,其來已久,而今二月朔,則緣郞廳多事,未及發送之際,仍値國恤,不得擧行之意,敢啓。傳曰,知道。
鄭晳,以國葬都監郞廳,以摠護使意啓曰,缺浮石事,今將下送監造官於江華矣。取考壬申謄錄,則誌石長四尺二寸四分,廣二尺九寸五分,而又考己亥謄錄,則誌石長□□五寸,廣四尺五寸,厚六寸九分矣。長廣厚薄之不同如此,而五禮儀又無見出處,必是內喪所用,則文字不多,石之大小,不無差等,今亦依壬申尺數,磨鍊似當,而臣等不敢擅便,敢此仰稟。傳曰,依爲之。燼餘
上在慶德宮。居廬于思賢閤。
大殿,政院·玉堂問安。答曰,罔極。二品以上·六曹·大司諫問安。答曰,知道。
大王大妃殿·中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來聖候,若何?大王大妃殿,湯劑連進,益有差減之效乎?中殿症勢,百會受灸之後,一樣無減乎?臣等終宵憂煎,敢此問安。答曰,知道。大王大妃殿證候及內殿所患,已言于醫女矣。
吏曹郞廳,以摠護使意啓曰,新陵參奉盧思敏,本以鄕居之人,身病甚重,勢難上來云。卽爲改差,其代,令該曹口傳差出,何如?傳曰,允。
吏曹啓曰,魂殿·山陵祭器鑄成廳堂上·郞廳差出事,允下矣。鑄成廳堂上,例以戶·工曹堂上差出,而卽今工曹判書李正英,參判閔點,俱差都監堂上,參議未差,他無推移之員,工曹參議,口傳差出,何如?傳曰,允。
吏曹口傳政事,戶曹參議李奎齡·睦來善·柳琚,工曹參議兪瑒·李枝茂·趙䃏,山陵參奉單成虎烈。
傳曰,戶曹參議李奎齡,工曹參議兪㻛除授。
摠護使口傳啓曰,國葬諸具,旣已磨鍊以入矣,前排仍用事,必須豫爲定奪,然後可以分定於外方,雖曰前排,無異新件,今番仍用,似無未安,何以爲之?敢此仰稟。答曰,當於都監單子中,啓下矣。
藥房再啓曰,卽伏聞醫官所傳之言,中殿夜間寢睡,比昨稍安,米飮連進數次,膈塞頭眩等症,亦似少歇,臣等不勝喜幸之至。仍與司直金錫胄及諸御醫商議,則喉間燥痰,不能咯出之症,爲卽今最悶之候。淸金降火丹元方,龍腦減二分,加靑黛三錢,柿霜五兩,先進一劑宜當云,此藥卽爲劑入,何如?答曰,知道。
大王大妃殿·大殿·中殿·世子宮·嬪宮,藥房夕問安。答曰,知道。
中殿,政院·玉堂夕問安。答曰,知道。
藥房啓曰,中殿症候,昨夕百會受灸之後,頗似有效,諸醫皆以爲,不可不連爲受灸,以防諸症更發之患。今日雖有瘟㾮拘忌,病急則擇時針灸,亦在於醫方,擇吉時受灸宜當云,敢啓。答曰,知道。
中殿受灸後,中殿·世子宮,藥房·政院·玉堂問安。答曰,知道。
嬪宮,藥房問安。答曰,知道。春坊朝報
自昧爽至辰時,有霧氣。未時,日暈。
下直,郭山郡守洪重亨,眞寶縣監洪受灃,彌助項僉使李□敬。
鄭晳,以國葬都監郞廳,以摠護使意啓曰,國葬時大小諸具,一依謄錄,別單開錄,而以上年遷陵時所備仍用之物,則區別抄出,以備睿覽,外方分定雜物,計除前排仍用之數,參酌磨鍊,則比前倍減,亦爲別錄以入,而木物中,外方分定之外,例有發遣郞廳斫來之數矣。今番則所減如此,爲此若干木物,發遣郞廳,似爲有弊,故合錄於分定數內,以除一分民弊之意,敢啓。傳曰,知道。
摠護使金壽興口傳啓曰,以誌石採取事,今方發遣監造官,而上年遷陵時,則因一時陳達,兼用燔造誌石矣。兼用兩件,旣非禮文所載,而以久遠之慮言之,則群議多以爲,燔造勝於石刻云。若用一件,則必須自上決定下敎,然後可以擧行,敢此仰稟。傳曰,以石刻用之,可也。燼餘
上在慶德宮。居廬于思賢閤。
下直,高山察訪姜錫圭。
昧爽至辰時,有霧氣。未時,日暈。
大殿,政院·玉堂問安。答曰,罔極。二品以上·六曹,大司諫問安。答曰,知道。勿爲問安。
大王大妃殿,藥房·政院·玉堂·二品以上·六曹·大司諫問安。答曰,知道。勿爲問安。
中殿,藥房問安。答曰,知道。政院·玉堂,二品以上·六曹·大司諫問安。答曰,知道。勿爲問安。
世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
吏曹,鑄成廳堂上二,兪瑒·李奎齡,郞廳二,金寅亮·申應澄。
藥房啓曰,伏未審夜來聖候,若何?大王大妃殿調候,漸向差安乎?中殿受灸後,膈間之氣,無更升之候乎?臣等不勝憂慮,敢此問安。答曰,知道。大王大妃殿症候,猶未平常,內殿所患,已言于醫女矣。
藥房口傳啓曰,卽伏聞入侍醫官之言,自上咽喉之症頗重云,臣等不勝驚慮之至。當觀症勢,以爲議藥之地,而但此症患,非偶然猝發之比,自前此症若發,則輒至彌留,卽今哭臨之節,大有妨於此症,伏願平復間姑爲停止,俾無添傷之患。下情不任憂悶,敢此仰達。答曰,當觀病勢爲之。勿爲過慮。又啓曰,上敎雖如此,而但此症患,微有其漸,則觀勢亦可,而聞醫官之言,旣已重發,不可不及時調治云。自上雖以暫停哭臨,爲未安,有此觀勢之敎,而症候若因此添重,平復未易,則其間停廢哭臨,反爲多日矣。伏願勉抑至情,及時調理。答曰,卿等之請至此,當調理一兩日矣。
以領右相啓辭,傳曰,告訃使,嘉善堂上中,今日內差出,可也。
山陵都監郞廳,以摠護使意啓曰,臣等以看山事出去,前牧使丁昌燾,前正郞愼景尹,前察訪潘好義,前司勇權順泰,令該曹口傳付軍職,以爲帶去之地,何如?傳曰,允。
兵曹口傳政事。副司直丁昌燾·愼景尹,副司果潘好義,副司勇權順泰。
吏曹,告訃使,兪瑒·睦來善·鄭晳。書狀官,權瑎·申琓·韓泰東。
以使臣望單子,傳曰,兪瑒·權瑎差送。
大殿·中殿·世子宮·嬪宮,藥房夕問安。答曰,知道。春坊朝報
鄭晳,以國葬都監郞廳,以摠護使意啓曰,大浮石所郞廳鄭東卨,以上年浮石缺七八字事下去矣。今纔上來,而聞其所言,則上年浮石所地勢平易之處,則更無餘存之石,故又爲尋覓於山上,則與上年浮取之石,一樣者頗多,色品無異,而但地勢險絶,曳下之際,必多用人力云。勢將仍用此石,當於不多日內,發送該掌郞廳監造官,以爲始役之地矣。且念假丁字閣階礎,則三年後當爲毁撤,雖非楊根之石,山陵近處,擇得可合之石,如爲浮取,以除輸運時多費民力之弊,而陵上所用各樣掩石·階石·曲墻·地臺等石,則使之浮取於楊根宜當,敢此仰稟。傳曰,知道。
又啓曰,假丁字閣所用階礎等石,浮取於陵所近處事,旣已定奪矣。小浮石所監造官金曘,明日內下送,浮石可合處形止,使之爲先看審以來,以爲始役之地,何如?傳曰,允。
領議政許積,右議政金壽興口傳啓曰,明朝則國恤內喪時,曾無告訃之規,或以爲宜送齎咨官,而只送齎咨官,事體不當。自前國恤時,有先通鳳凰城之例,今番亦自平安道,通訃于鳳凰城,而以內喪,雖無告訃使差送之規,而不可不通訃之意,措辭以送,何如?傳曰,缺不當自鳳凰城,轉傳通訃,亦爲未安,單使缺曰,外間亦有單使差送之缺祭使,亦爲出來,則今番缺必當出來,然則差送使臣宜當,以堂上缺出以送,可也。又啓曰,當依聖敎,差出單使矣。又啓曰,自前雖差出使臣,不必卽送矣,若送使臣於今月之內,則葬前弔祭使,必當出來,國計民力,俱極可悶,臣等之意,則欲送使臣於四月內,而先爲馳通於鳳凰城似宜矣。且自前單使差送時,書狀官,或有或無,而疾病事故,未可豫知,中路或有病故,則不可只送譯官,今番書狀官,亦爲差出以送,何如?傳曰,依爲之。燼餘
上在慶德宮。居廬于思賢閤。
大殿,政院·玉堂問安。答曰,罔極。
大王大妃殿,藥房問安。答曰,知道。勿爲問安。
中殿,藥房問安。答曰,知道。勿爲問安。政院·玉堂問安。答曰,知道。
世子宮,藥房·政院·玉堂問安。答曰,知道。
嬪宮,藥房問安。答曰,知道。
藥房啓曰,日氣陰寒,伏未審此時聖候,若何?連因入侍醫官,伏聞近日,咽喉不利,氣不舒暢,有似惡寒之候,脚部灸瘡,浮氣復發云。臣等不勝憂慮之至,與諸醫入診,詳審症候後議藥,在所不已。大王大妃殿調攝之候,益有平復之效乎,前劑入柴胡二陳湯五貼,當盡於今日,而此藥不可不仍爲連進,五貼加劑以入宜當。且中殿膈間悶塞等症,夜來加減,何如?臣等終宵耿耿,敢此問安,竝爲仰稟。答曰,知道。症候已言于醫官矣。勿爲入診。再啓曰,當此聖候未寧之日,臣等只聞醫官之言,未詳輕重之如何,故敢請入診矣。今承勿爲入診之批,臣等不勝悶鬱焉。諸醫等來言,夜間自上發表頗洽之後,惡寒頭痛等症,雖似減歇,咽喉之症,脚部浮氣,一樣無減,脈度亦甚虛弱,苦口之湯劑,有難遽進於胃氣極敗之中,人蔘麥門冬飮,代茶飮進御,以爲鎭心扶胃補虛之地,宜當云。中殿症候,醫女入診,則脈度比昨頗數,諸醫以爲,仍用獨蔘湯,不無助熱之慮,連進加減生脈散,淸補宜當云。此兩藥各五貼,竝先劑入之意,敢啓。答曰,知道。
咸鏡監司書目,二月令薦新生松魚,未及封進,待罪事,啓。傳曰,勿待罪事,回諭。
政院啓曰,尙方郞廳,異於他司,凡干酬應,無非緊急,而郞廳四員內,主簿·別坐,分直二處,直長二員未差,雖使兼察,每患窘迫,生事可慮云。令該曹,竝卽口傳差出,何如?傳曰,允。
吏曹口傳政事,尙衣直長宋興緖·鄭世杓·李斗翼。
以吏曹尙衣直長望單子,傳曰,宋興緖除授。
大殿,藥房夕問安後,仍口傳啓曰,伏聞自上咽喉不利,且有惡寒之氣,故朝者啓請入診,而有勿爲入診之敎,故姑爲停止矣。卽聞午間症候一樣無減云,臣等必當入診,詳知症候,然後可以議藥,不得不更請入診矣。答曰,姑觀夜間症候,明日爲之,可也。
中殿·世子宮·嬪宮,藥房夕問安。答曰,知道。
摠護使金壽興,禮曹判書洪處亮,山陵都監提調閔維重,都廳李溟翼,郞廳任弘望,副司直丁昌燾·愼景尹,副司東潘好義·南彦豪,副司勇權順泰,正郞南宮楀,相地金克晩·李幼弼,新陵看審裁穴事,出去。
申時,日暈。春坊朝報
下直,綾州牧使尹搢,麟山僉使金振秋,玉江萬戶朴元俊。燼餘
備忘記,今下弓矢,麟山僉使金振秋,玉江萬戶朴元俊處給送。內下記草
上在慶德宮。居廬于思賢閤。
大殿·世子宮,政院·玉堂問安。答曰,知道。
中殿,政院·玉堂問安。答曰,知道。勿爲問安。
中殿·世子宮·嬪宮,藥房問安。答曰,知道。
藥房啓曰,春節已暮,寒氣猶峭,伏未審夜來聖候,若何?頭痛惡寒咽喉不利等症,一樣無減乎?入診後議藥,不容少緩,昨伏承姑待明日之敎,玆敢申稟。且中殿症候,漸有差減之效乎?前劑入寧神導痰湯三貼,已盡進御,諸醫皆以爲,連進宜當云,三貼加劑以入,何如?臣等終宵憂慮,敢此問安。答曰,知道。證候詳言于醫官矣。勿爲入診。
大王大妃殿,以諺書下敎于藥房曰,大殿平日常有病患,氣力不如往時,而不幸玆者,奄遭罔極之痛,哀疚之中,實難扶持,況常時素膳,不能進御,而卽今病患,種種連綿,漸至澌敗,復膳之擧,一刻爲急,慈殿大漸之時,亦且眷眷於大殿之不能行素,至以聖躬保護之事,托于此身,再三丁寧之語,今猶在耳,追念及此,不覺心腸之如割也。此時從權,若或小遲,則非但有日後無窮之悔,亦恐辜負慈殿付托之意,到此焦煎之懷,尤不能少弛,玆以此意故諭矣。藥房將此不可不從權之意,速爲啓達,則吾亦當極力勸諭矣。藥房口傳回啓曰,伏承下敎,保護聖躬之意,懇惻至此,臣等不勝感泣,此臣等之日夜所常悶慮者,當依下敎爲之矣。
藥房口傳啓曰,世子沖年,脾胃脆弱,而累日行素,侍疾亦久,所傷必多矣。卽伏聞再昨有泄瀉之候,此必傷於行素之致,臣等不勝憂慮,速復常膳之意,自上勸諭,何如?答曰,事異常例,而啓辭如此,當依爲之矣。
藥房口傳啓曰,臣等欲詳察聖候,連請入診,而不爲允從,尤極憂悶。不可只以醫官之言議藥,區區下情,恐未洞燭,卽來閤門外,更請入診。答曰,時無大段所患,故連請入診而不許矣。今聞來到閤門外,不得不許,而但居處狹窄,提調及只翰林一員,入侍,可也。藥房口傳啓曰,今許入診,臣等不勝感幸,而自上常着祭服,必於臥內,脫衰服引見,以便引接宜當。只記史則翰林之任,而常時記事則注書爲之,不可不竝爲入侍矣。臥內若狹窄,則楹外翰注入侍似當,竝爲仰稟。答曰,翰注各一員入侍,提調入侍時,亦觀地勢爲之,可也。
大殿入診後,藥房問安。答曰,知道。
大殿·中宮殿·世子宮·嬪宮,藥房夕問安。答曰,知道。
藥房啓曰,臣等待罪藥房,非不知近日聖候未寧之全由於胃敗氣虛,而趑趄不敢有所陳請者,誠恐益傷殿下罔極之心也。昨伏承大王大妃殿,以諺書下敎於臣等,卽憂殿下疾病之連仍,氣力之漸敗,念慈聖大漸時遺旨,令臣等亟請從權之意也。下敎有曰,慈聖眷眷於大殿之不能行素,以聖躬保護之事,托于此身,再三丁寧之語,今猶在耳。追念及此,不覺心腸之如割,從權之擧,若或少遲,則非但有日後無窮之悔,亦恐辜負慈殿付托之意。焦煎之懷,尤不能少弛,玆以告諭云云,臣等奉讀未半,五情摧裂,敢將此意,陳達於入診之時,而不但終未蒙允許,輒以哭泣爲答,臣等淚隨言迸,不能畢其說,泯默而退。此亦臣等誠意淺薄之罪也。仍竊惟念,毁不滅性,古聖攸訓,徑情直行,君子不由,在匹夫尙然,況帝王之孝,上有宗社之重,下係臣民之望,自與凡人大不同,決不可徒區區於蔬食之節,我朝列聖,亦莫不勉抑至情,俯從權制,此豈非今日之所當法者乎?況丁寧之遺敎,殿下亦且在傍而親承之矣,殿下若不能體行,則不幾大有傷於遵奉不違之孝乎?殿下積年違豫之中,遽遭罔極之痛,哀傷過度,諸症迭出,補虛之劑,雖已進御,此非區區藥力所可收效。伏乞殿下,上念遺敎,俯察群情,亟從權制,不勝萬幸,臣等憂遑煎迫,惶恐敢啓。
大王大妃殿,藥房夕問安後,仍口傳啓曰,昨日諺書下敎之事,不可以文字得請,故今日入診時啓請,而終不允從,方以啓辭更達矣。自內亦爲勸諭之意,敢達。答曰,知道。以諺書下敎曰,從權之事,一日爲急,而尙不允從,憂悶罔涯,自外必須以得請爲期,則自內亦當極力勸諭矣。
答藥房曰,是何言也?卿等,或因過慮而然耶?入診之時,非不欲明其不然,而心摧而氣不平,雖不得盡其哀懷,豈可忍聞此說乎?況今無大段疾病,卿等之言,何其不諒,摧裂之懷,至此之極耶?更勿煩瀆。春坊朝報
下直,慶尙左兵使權道經,春川府使趙遠期,吾乙足萬戶李蔓,造山萬戶全後說,薺浦萬戶李道□。
傳于鄭晳曰,內官,雖曰使令而已,侍衛之時,亦各有所掌之任,況國恤居廬之時,所任或有最緊之處,而近日內官,在喪者甚多,不可率爾苟充。前長番內官安俊哲·朴斗日,依金光澤例,使之起復侍衛。
午時,藥房三提調,進閤門外請診,上御思賢閤廬次引見,都提調領議政許積,提調姜栢年,副提調沈梓,記事官安如石·李後沆,醫官李東馨·金有鉉·權愉·金萬直入侍。都提調以下入伏。上痛哭良久。積曰,恐有添傷,速止哭泣,何如?上移時內止。積曰,千萬意外,慈聖昇遐,臣民至痛,曷勝仰達?自上宿患彌留之中,遭此罔極之痛,下情悶迫,尤何以爲喩耶?醫官等連爲入侍,症勢大槪則聞知,而只憑醫官之言,未能詳知。且臣等,切欲瞻望深墨之色,再三請診,而今缺許,不勝感幸。面部頗有浮氣,開眼不如前日矣。上曰,不至大段矣。積曰,聞有惡寒之氣,今則何如?上曰,□□□□溫突比昨似愈矣。栢年曰,罔極之中,不自缺極其深墨矣。積曰,缺醫官入診,何如?上曰,只二三人□□□□□退伏。東馨曰,脈度與朝無異,而浮數比朝有加缺曰,朝則左右寸關頗數,而今則左右尺脈似數矣。積曰,人蔘門冬茶,其已進御乎?上曰,姑未進服矣。積曰,大王大妃殿症後,已盡平復乎?上曰,幾已差歇矣。積曰,中殿症候,向來危重,臣等憂遑,何以盡喩,今則加減,何如?上曰,今則纔離危境矣。積曰,臣有冒死仰達之言矣,伏聞醫官之言,自上胃氣極敗,此尤悶慮之症,臣等罔知所爲,惟聚首憂悶而已。昨者大王大妃殿,以諺書下敎于藥房曰,大殿平日,不能行一日之素,故慈聖大漸之時,猶能眷眷于此,再三付托于此身,言猶在耳。不覺心腸之如割,今者大殿患候如此,而趁不行權,以致添傷,則恐負慈聖付托之意,臣等奉讀再三,不覺嗚咽也。上又痛哭移時。積曰,今此遺敎,殿下之所當親聞者,殿下於此,其不惕然而念,愍然而動,思所以遵奉盡孝之道乎?伏願上念宗社之重,俯循臣民之望,勉抑至情,亟從權制,是臣等區區至望也。上曰,予今善飮食矣,何忍以此言聞之耶?積曰,右相昨入闕內,得見大王大妃殿下敎,欲與臣竝請對以達,而昨不許入診,故退去矣。淸風府院君金佑明及參贊張善瀓,亦見臣言曰,自上時或進御極醎之物一二番,而不知其爲醎,旋卽退床云,此皆胃敗之致矣。上曰,此則常時食性,不嗜醎物而然矣。栢年曰,古人以傷生滅性爲不孝,況帝王之孝,異於匹夫,而今又有慈聖之遺敎乎?況殿下在傍,親承遺旨,其可不惕然念及于此乎?積曰,屢擧遺旨,增痛聖心,而悶迫之情,不得不爾矣。伏願體慈聖之遺敎,速從權制,以慰臣民之望,幸甚幸甚。今若不許,則臣當率百官庭請,又當仰缺如此之際,過許多日缺二行上數年以來,病患連綿,常時氣力,已不如凡人,而缺罔極之痛,下情悶迫,有不可言。從權之擧,若或少緩,則悔不可追,速爲勉從,區區之至望也。積曰,終不允許,臣等不敢强迫,退以此意,當爲啓達,而前頭若以强迫此請爲苦,不許入診,則尤可悶矣。栢年曰,百官庭請,則動經累日,上候漸敗,尤極悶慮。參以人情天理,少無不可,況有慈聖之遺敎乎?上曰,卽今別無大段柴敗之事,何忍從之?積曰,常有惡寒之氣,咽喉且如此,此非大段乎?脚部灸瘡,亦非細,不以一兩日爲限,以差爲度,姑減哭泣度數,至望。遂罷出。燼餘
上在慶德宮。居廬于思賢閤。
大殿,政院·玉堂問安。答曰,知道。二品以上·六曹·大司諫問安。答曰,知道。勿爲問安。
大王大妃殿,政院·玉堂·二品以上·六曹·大司諫問安。答曰,知道。
中殿,藥房問安。答曰,知道。勿爲問安。二品以上·六曹·大司諫問安。答曰,知道。
嬪宮,藥房問安。答曰,知道。
藥房啓曰,伏未審夜來聖候,若何?氣縮惡寒,呼吸促急,咽喉不利,腦後及眉稜等症,其無減歇之勢乎?臣等昨日入診時,仰瞻玉色深墨,且有虛浮之氣,無非胃敗氣弱之致。扶元補虛,一日爲急,人蔘麥門冬飮,其已進御乎?中殿患候,亦復何如?臣等終宵憂慮,敢此問安。答曰,知道。證候已言于醫官,內殿所患,亦言于醫女矣。
玉堂箚子。大槪,聖候違豫,滋補之方,不容一日少緩,請亟從權制,以副臣民之望事。入啓。
合啓,臣等,伏見大王大妃下藥房之敎,辭旨懇惻,奉讀未半,不覺涕泗之交頤也。殿下積年違豫之中,遭此罔極之痛,哭泣之節,深墨之容,有不忍聞者,而胃氣已敗,諸症輒出,若不能支持者然。卽今滋補之道,唯在於速從權制,而昨於藥房之請,不賜允兪,臣等憂遑悶迫,當復如何?王者之孝,與匹夫有異,豈可徒守疏食餰粥之節,以犯滅性之戒,而不爲宗社臣民之計也。我朝列聖,亦皆勉抑至情,以從一時之權者,誠以此也。況大行大妃臨薨諄諄之托,實是殿下所親承者也,伏願殿下,上念遺敎之丁寧,俯察群下之至情,亟從權制。
政院啓曰,臣等伏見大王大妃殿下藥房之敎,有大行大妃大漸時,眷眷保護之語,臣等奉讀未了,不覺摧裂哽塞之至。仰惟殿下,積年違豫之餘,奄遭巨創,哭擗哀毁,過於常制,其受傷於不知不覺之中者,已有不可勝言者矣,而群下之尙不以順變爲請者,非謂禮制有所不可,氣力有所可恃,實感聖上孝思之罔極。不敢以此說,遽進於嚴廬之下,以增傷痛之心也。昨於藥房之入診也,備審聖體諸症不輕,疾病之著見於形聲者,無非可憂而可懼。不但玉色深墨,天容毁瘠而已一日爲急,誠如大王大妃殿下敎之意,今日之請,烏可已也,臣等竊惟,先王制禮,喪有四制,而權居一焉。雖於匹士之賤,深以滅性爲戒,恐其生疾也,則於是乎有用權之訓焉,匹士尙然,況於至尊之身乎,況於疾病之已生乎?以殿下之明聖,豈不知聖戒之不可違,疾病之不可忽,而特蔽於哀痛之情,不暇及於達權之道,乃於藥房之請,以今無大段疾病爲敎,以爲牢拒之地,是不幾於諱疾而忌醫乎?臣等不必遠引前代帝王之事,試以我祖宗所已行者言之,從權之請,多在於初喪之時,而或有不安節之候,則又不待公除而請之不得已,勉抑而從之,夫情事之所不忍,禮制之所未安,我列聖豈爲之哉?誠以王者之孝,與匹庶不同,而居養之節,亦自有別也。嗚乎,皇天祖宗之所以付畀於殿下,億兆生靈之所以顒望於殿下者,豈亶在於徇匹夫一節之行,而殿下所以盡孝之道,又豈在於哭泣疏食之節而已哉?上而安宗社,下而保黎民,是內孝之大者,殿下之所當自盡者,臣等恐在此而不徒在彼也,然則殿下之身,非殿下所得以自輕也,明矣。矧惟慈聖懇惻之遺敎,旣殿下之所親聞,則其可徑情直行,一任毁瘠,以貽在天之靈,惟疾之憂乎?伏願聖明,勉抑至情,亟從權制,以保聖躬,以副輿情,不勝萬幸。
賓廳二品以上啓曰,昨日藥房之啓請從權,欲望殿下之上體慈聖惻怛之遺敎,下循臣僚崩迫之群情,而未蒙殿下抑情而勉從,臣等不任其憂遑悶煎,來詣賓廳,齊聲疾呼焉。聖人之制禮也,居喪而疏食水飮,乃人子通行之疏節也,而必曰疾病飮酒食肉,必曰有草木之滋焉,薑桂之謂也,誠以居喪,雖主乎哀,而若至於毁而滅性,則反爲不孝之大者故也。噫,匹夫之微,而尙且如此,矧乎以帝王之受祖宗付託,爲神人依歸,而其可自輕其身,徑情直行,以徇一節之行,以貽必至之悔也哉?然此特前聖之訓,著於經而傳于後者,或恐未有以動聖心,而回聖聽之速也。臣等竊伏念,慈聖平昔之顧復我殿下,憂念我殿下者,靡所不至焉。殿下倘有小小欠安之節,則亦必惶惶然,不遑寢食矣。殿下每因忌辰,而進疏素之膳,則必將恤恤焉慮其傷損矣。唯其顧復憂念乎殿下也,如是其勤且至也,故於大漸惟幾之際,不容暫弭乎心,而預以今日之深憂,諄諄懇懇,托之于上殿,臣等追念至此,益切摧隕于中也。噫,殿下今日所當行者,其在於固執乎小節,而不能自抑,以犯聖人之炯戒乎?其在於克體乎遺旨,而達權通變,以勉帝王之大孝乎?殿下於藥房之啓,以今無大段疾病爲敎,此正臣等之所大憂悶者也。閭巷之人,居喪澌頓,旁觀者莫不凜凜懼其莫保朝夕也,而蔽於至情,不自覺悟,輒以氣力尙可支持,疾病尙不深重,爲拒却權諭者之辭,及其自覺病深難支之後,則已無及矣。殿下積年違豫,殆無康安之時,氣力之虛憊,脾胃之脆弱,其在常時,已不侔平人,逮遭大故,其所損傷,比平人尤不啻萬萬矣,而種種可憂之症患,今已疊出而迭作矣。如是而曰今無疾病,以爲拒却群請之地,此臣等奔遑叫籲,不敢顧瀆擾之爲罪者也。伏乞殿下,强抑至情,亟從權制,以遵遺旨,以慰群情,不勝大幸。答曰,昨諭於藥房之批矣,卿等之請,不諒而又至,無乃或因過慮而然耶?每聞此說,五內摧裂,氣益不平,卿等不能深思耶?況今無大段疾病,殊體罔極之懷,更勿煩瀆。
答玉堂箚曰,省箚具悉。已諭於朝廷之批矣。
答合啓曰,已諭於朝廷之批矣。
答政院啓辭曰,已諭於朝廷之批矣。
賓廳再啓曰,先王制禮,備言居喪之節,而又恐其以死傷生,乃以有疾食肉,爲順變之道,至曰不勝喪,比於不慈不孝,聖人垂戒,若是其嚴,在匹夫尙不可違,況帝王乎?又況殿下受慈殿遺旨,而大王大妃殿,又以遺旨,申申懇諭,則今日殿下之所處,不止於聖訓之不可違而已也。以殿下出天之誠孝,方此皇皇罔極之日,固不忍遽進薑桂之滋,而若殿下深念宗社之重,則尤不忍不遵聖訓與慈敎也,明矣。殿下雖以時無大段疾病爲敎,而累年違豫,餘症種種,調攝之中,遭此大酷,宿患乘便,理所必至,只是心熏痛毒,不自覺悟。若至於明知有疾痛,則藥餌難效,必有後時之悔,況臣積侍診時,瞻望天顔,仰聆玉音,已知元氣之柴敗,滋補之方,不翅切急,此臣等所以及今齊號申懇,而不能已也。竊惟聖上,平日奉宗社事慈殿,罔不盡禮而盡孝,今若區區執小節,如匹夫之爲,則其如宗社之托何哉,亦將何以仰副慈殿之遺意耶?正宜殿下惕然動念,俯而就之,伏乞聖明,更加三思,勉抑至情,亟從權制,千萬幸甚。答曰,已諭矣。更勿爲如此罔極之言。
玉堂再箚。大槪,敢陳前懇,亟從權制事。入啓。答曰,更勿煩瀆。
賓廳三啓曰,今日之所急先者,亶在於保護聖躬,而玉候違豫,已至累日,從權之請,誠不容一刻少緩,臣等來會賓廳,齊籲至再,而伏承聖批,非惟不卽勉從,至以更勿爲如此罔極之言爲敎,臣等益不勝憂遑崩迫之至。殿下積年沈痼之餘,奄遭終天罔極之痛,哀毁過制,哭泣無節,元氣削弱於不知不覺之中,決非尋常藥力所可收效,而殿下蔽於至情,不思帝王之孝,此豈所望於殿下者也。哀毁滅性,古人攸戒,有疾食肉,聖經有訓,匹婦執喪,猶有裁制之道。況殿下荷祖宗付託之重,其可輕身而不恤,任情而直行也哉?大行大妃遺旨懇惻,大王大妃敎諭切至,臣等奉讀未半,心腸摧裂,況聖上追慕孝思,當復何如?而在天之靈,憂念於冥冥者,又當復如何哉?殿下若念及於此,則必爲之惕然省悟,不待臣等苦口力爭也。伏願殿下,勉抑至情,亟從權宜之道,宗社幸甚,生民幸甚。答曰,卿等更勿煩瀆。春坊朝報
下直,丑山萬戶趙世豪。
巳時,雨雹。
鄭晳,以司饔院官員,以都提調意啓曰,殯殿朝夕上食所用祭器燔造事,命下矣。依上年遷陵時祭器燔造例,宣·慶兩邑白粘土各十五石,令本道極擇掘取,去滓水飛,別定監官色吏,今月晦日內,罔夜上送,而兩邑水飛邊首匠人各一名,亦依前例偕送之意,令該曹兩道監司處,撥馬行會,何如?傳曰,允。
又啓曰,祭器燔造時,宣·慶兩邑白粘土,各十五石取用事,入啓蒙允,而卽者又有加數燔造之命,兩邑粘土,似有不足之患,各加五石,以二十石急速知委,何如?傳曰,允。燼餘
上在慶德宮。居廬于思賢閤。
下直,洪州牧使朴摯,阿吾地萬戶李後吉。
備忘記,傳于尹深曰,今下弓矢,阿吾地萬戶李後吉處,給送。
藥房啓辭。缺
政院·玉堂問安。答曰,知道。
庭請啓曰,臣等昨詣賓廳,仰陳從權之請,至再至三,而天聽邈然,終閟一兪,臣等相顧遑遑,益不勝煎迫之至,仰惟殿下哀痛罔極之中,不忍遽從權制,號慟隕絶之意,溢於辭表,臣等每承聖諭,腸摧淚迸,如使玉體少可,以扶持時月,則何故强事瀆擾拂亂聖心至此哉?顧念今日之請,晷刻是急,有不容但已者,夫恐傷一時之懷,不勉終孝之道,以此施之於儕友之間,亦未免爲姑息之愛矣。臣等若徒以煩瀆爲嫌,强咈爲懼,而不以帝王之孝,聖賢之訓,仰勉於聖躬,則其不誠不忠之罪,將安所逃免哉?噫,人子之於親喪,固所自盡,苟極其情,寧有窮已,而古之聖賢,旣以餰粥疏食之節,著之禮經,以爲通行之制,又必以順變權宜之道,反覆垂訓,至有不慈不孝之戒,誠以膠常而不知變,則孝子順孫,必無全者矣。其意所在,可謂深切,是豈忍人之所不忍,而訓後世以不可行之道哉?況帝王之孝,自與匹夫不同,前代之事,臣不暇遠引,至於我朝列聖執喪之禮,卓冠百王,傳爲家法,其於抑哀從權之際,亦豈不有所不忍於心者,而猶且俯而就之,罔或有過,豈不以宗社之所付托,神人之所依歸,有不容自輕其身也。今日殿下之所遵行,其不在於此乎?又況殿下平日氣力,已與平人萬萬不同,而積年調攝之餘,罹此荼毒之痛,哭泣之哀,容色之慽,有以潛鎖暗鑠於中者,理勢之所必至。雖無著見之疾病,已有不勝其憂者,矧今種種諸症,迭作疊出,元氣之柴削,日加一日,苟不及今變而通之,終有必至之悔。念及於此,不覺懍然心寒,殿下其可不思宗社之重寄,固守匹夫之小節乎?傳曰,子能以父母之心爲心則孝矣,慈聖末命,眷眷於聖躬者,不翅丁寧惻怛,卽殿下之親承也,以慈聖常時惟疾之憂,監殿下卽今致毁之過,則陟降在天之靈,其衋傷疚念於冥冥之中者,當復如何也?以殿下出天之孝,誠以慈聖之心爲心,則亦何忍恝然於在耳之遺敎,而不思所以仰體之也。臣等玆率百僚,造庭疾號,不得請則決不敢止。伏願殿下,深加睿念,勉抑至情,俯察臣民公共之請,亟遵祖宗已行之制,千萬幸甚。答曰,已諭於昨日之批,而哀痛罔極之懷,欲言則心腸摧裂,卿等宜體此懷,勿爲强請。再啓曰,三年之喪,人子之固所自盡也,聖人於此,非不致謹焉,而猶恐其過於哀毁,至於滅性,旣以飮酒食肉之節,示以生道,又以不慈不孝之語,用垂深戒,此乃通古今無貴賤所共行之道也。苟昧達權,徒守常制,則不幾於徑情直行,而反有傷於孝親之義乎?殿下於平日,非不知達權之爲合禮,徑情之爲背訓,而今於滿庭臣僚,齊聲籲呼之日,漠然若不加意者,何哉?帝王居養,逈異凡庶,啜素耐苦,勢所不堪,故雖以我朝儀文之大備,列聖誠孝之篤至,累月蔬水,莫之行也,斯乃不能也,非不爲也。況今我殿下,沈痼多年,餘症未除,不鍼則灸,寧日常少,及遭巨創,哀痛踰節,胃氣內虛,面部外浮,種種疾患,若難支持,今不急進滋補之味,則必有後時無及之憂,通變之緩急,惟在疾病之輕重,而不當計時日之久近也。群下之情,凜凜危惕,而從權之請,尙遲今日者,誠有感於殿下出天之孝,而亦恐嚴廬罔極之懷,因此而益加哀疚也。臣等仰惟我大行大妃大漸之時,思慮精神,殆不興寤,而丁寧反覆於大王大妃之前者,只是保護聖躬之語,豈不以爲殿下一身,乃宗社之所付託,神人之所共依,而備知疏食水飮,斷非殿下平昔氣力之所可堪,故深慮其蔽於至情,而不愼將護,以致無窮之悔也耶?大王大妃不忍負慈聖臨終之託,旣以此曉諭,臣等庶幾上下協心,期於得請而後已,殿下雖不以臣等之言,有槪於聖心,大王大妃之勤敎,何可久違?大行大妃之遺意,何忍終孤,經不可以常守,權不可以不行。伏願殿下,勉抑至情,亟從權制,宗社幸甚,臣民幸甚。答曰,卿等更勿煩請。三啓曰,臣等,敢將一國崩迫之情,血誠籲呼而不知止者,竊冀殿下遵大行慈聖懇惻之敎,體大王大妃憂念之意,翻然覺悟,勉從群下之至望,而天聽愈邈,一向牢拒,無非臣等誠意淺薄,不能感回宸衷之罪也。仰惟聖上之意,以爲疾病姑不至大段,至情有不可强抑,不欲以臣等一時之請,便賜開允,而竊恐殿下於哀疚罔極之中,或未之深思也。噫,上而宗社之付托,下而臣民之所仰戴者,皆在於殿下之一身,而今若徒區區於疏食水飮之末節,不思所以達權從孝之道,則不亦有違於古聖人毁不滅性之訓乎?且念殿下久在調攝之中,眞元已多損傷,而奄遭巨創,哀毁過制,其受傷於不知不覺之中者,有不可勝言,特殿下篤於孝思,不暇念及於此耳,豈非深可懼大可悶者乎?雖趁今勉從,尙以過時爲慮,而又此引日留時,終靳允兪之批,群下煎迫之情,縱不足恤,其於後時無及之悔何哉?聖候之欠寧,苟不至此,而其於禮制,亦或有一分未安,則臣等雖甚無狀,其何敢强聒於嚴廬之下,益增殿下哀痛之懷乎?顧以聖賢之訓,不啻丁寧,我朝列聖,亦皆行之,此臣等所以咸造大庭,竭辭殫誠,不避瀆擾之誅,而必以得請爲期者也。伏願殿下,念遺敎之終不可違,察群情之終不可遏,亟從權制,以副大王大妃保護之至意,無任幸甚。答曰,卿等遽以不忍聞之說,日事頻數,今無大段疾病之處,有何允從之理乎?每見此說,五內如割,卿等宜體此意,更勿煩瀆。
李柙,以山陵都監郞廳,以摠護使意啓曰,今此山陵之役,又出於意外,中外民力已竭,決難循例役民。各衙門及各營儲蓄,雖極匱乏,不得已依上年遷陵時定奪,米布銀子,參酌取用,以爲募軍赴役之地,而分定之數,別單開錄以入之意,敢啓。傳曰,知道。
又以國葬都監郞廳,以摠護使意啓曰,今此三都監監造官,皆以參下實職中差出,故本職雖有緊歇之不同。當此多事之日,各司之官,不無苟簡之事,似當有變通之擧。監造官中一司疊差者及緊任,爲先遞付軍職,其代卽爲差出,以爲各司成樣之,而郞廳中刑曹正郞權脩,佐郞缺換差,俾無刑曹劇務久曠之弊,何如?傳曰,允。
又以山陵都監郞廳,以摠護使意啓曰,今次山陵之役,又出於意外,畿甸民力已竭,決不可徇例差復。欲自都監隨事變通,故陵所大小轝儀等物假家,及都監堂上以下入接假家,不爲分定於各邑,自都監料理造成計料矣。該掌郞廳韓翊周,不合於此等辦事之任,則爲改差,而其代必須得人,然後可以無弊完役,司憲府監察李世甲,最爲可合。臺監之不得啓下於此等之任,雖是體例,山陵大役,與他有異,李世甲本職改差,口傳付軍職,都監郞廳啓下,使之察任,何如?傳曰,允。
夜一更二更,月暈。燼餘
上在慶德宮。居廬于思賢閤。
下直,神仇方非萬戶朴義孟。
備忘記,傳于尹深曰,今下弓矢,神仇方非萬戶朴義孟給送。
庭請啓曰,臣等昨伏承聖批,以時無疾病之處,有何久從之理?須體此意,更勿煩瀆爲敎,奉讀辭旨,無非出於哀痛罔極之情,至誠惻怛之意,臣等一回莊誦,一回感咽,嗚乎,殿下,豈謂臣等,都不體聖意之至到,而有此强聒也哉?夫人之病,得於外感者,其作也易以覺,其治也易以愈,何則,病自外至故也。草土毁疾,有異於是,蓋悲哀損其心肝,疏水削其脾胃,臟腑受傷,宜其病之難治也,閭閻士庶,氣血完壯,而執喪過戚,尠不致疾,況於至尊之位,居養旣別,事務又煩,與凡人大相懸絶者乎。伏念殿下,春秋雖盛,不幸玉候愆度,十餘年間,沈淹於藥餌砭焫之中,一月之內,康豫之日無幾,至若胃土已敗,常膳厭進,自是宿患,矧且侍疾以來,至于在疚,凡所以致傷聖體者何限,思之至此,臣等竊不勝其寒心也。臣等雖不言,殿下豈不自量乎?然則恐不可以疾病之姑無,而輒拒臣等悶迫之血誠也。噫,匹夫之身,固已輕矣,親喪又人所自致者,然而聖人制禮,曲爲節度,猶恐其或過於毁,以至傷生,故曰無以死傷生,毁不滅性。又曰,不勝喪至,比於不慈不孝,立義之嚴斷可見矣。是以居喪而飦粥疏食,禮之常也,有疾則薑桂滋味,禮之變也,膠常而味變,則孝子順孫,保無生者矣。禮經垂訓,昭如日星,人之所共知,以殿下聖質之高明,亦必了然而反,有所不察者何也?特聖心爲至情所蔽耳。如使殿下,庶幾無疾,起居飮食,不愆于平素,則臣等雖甚頑頓,遽敢以權制之請,日聞於嚴廬之下哉?嗚乎,帝王之孝,不可以下同於匹夫,要使身安然後,國家安,國家安然後,盡孝之道在是矣。到此地頭,殿下猶不開許,欲循苟難之行,不從達權之制,則豈安於理而無詭於經哉?仍念慈聖塞淵之德,逮乎大漸之際,萬念淨盡,慮不暇及,而惟以聖躬爲憂,丁寧付托,辭旨悲切,神理洋洋,誠愛無間,今日保護之道,亦必有望於冥冥,殿下何忍于此哉?伏願殿下,克體聖人之垂誡,且遵慈聖之遺敎,亟從權制,以答群情。答曰,已論於昨日之批矣。卿等更勿爲煩凟之請,少安心神。再啓曰,臣等相率呼籲,瀝血陳情,出於萬不獲已,而一兪愈邈,每下痛怛不忍聞之旨,臣等聚首捧讀,心腸如割,尤不勝其鬱抑迫塞之至。夫人之至情,貴賤同然,而禮有經權,亦古今所通行,今殿下奄遭終天之痛,哀慕隕絶,未自覺其毁瘠之已甚,而不思達變之道,是豈克合於禮,而爲聖王之大孝乎?惟我朝列聖家法,超越古先,凡遭喪制,靡不自盡,然於保性全孝之道,經權俱適,此固後嗣之所宜法,而不敢違者也。前後聖敎,雖以疾病不至大段爲批,玉體之欠寧,今幾年矣。愆度彌留,諸症迭發,貽聖母顧復之慮,費藥餌調護之功,僅得比向日少減,而中氣實大虛脆,眞元實漸消耗,可憂可懼,正在今日,況復哭擗罔極之中,其所損傷,何可勝量?日昨藥房入診之時,仰瞻深墨之容,萎苶之色,敗於內而形於外者,不啻較著,疾病之深,灼然可知,猶且蔽於荼毒之哀,不徇前聖之訓,殿下其亦自量氣力,果可以固守己志,能自支持,一日二日,至於旬月之久乎?臣等豈不欲仰順孝思,而若徒知姑息之愛,貽悔於稍久之後,則不獨臣等,未免爲負殿下之歸而已。抑殿下,亦未免有孤於大王大妃諄諄懇惻之意也。然則在殿下自勉之道,亦安得違東朝之敎,而阻群下之情哉?況孝子之心,不忍死其親者,思慕之至也。慈聖新陟,末命在耳,伏想眷顧之靈,其爲惟疾之憂,無異於平日,則又何可不致如在如存之誠,以勉夫終始之孝乎?噫,宗社之所托,臣民之所戴,惟在聖躬保養之道,不可以一刻少緩也,古聖之垂戒旣明,上下之憂慮誠迫,臣等不得請則不敢退,伏乞勉抑至情,亟從權制,以幸宗社臣民。答曰,卿等幸勿煩瀆。三啓曰,臣等備將煎迫之懇,日三呼籲,而天意邈然,兪音尙閟,豈殿下哀痛罔極之中,念不及於聖躬,而造庭百僚之言,無以槪於聖心耶?正坐臣等誠意淺薄,不能感回天聽之罪,而區區憂悶之忱,不得不冒死更陳焉。仰惟聖意以爲,病不至大段,情不能自抑,今雖不卽從權,或可扶持氣力,而臣等之意,則有不然者,凡人之哀毁滅性者,內鑠雖深,外症未著,則哀疚痛毒之至,不自覺其有傷,而纔覺有傷,便到難醫之境。況今聖上,違豫多年,眞元已虛,奄罹大慽,哀毁過節,卽今氣力之綿綴,容色之深墨,無非深可憂大可懼者,而至於脾土之極敗,不知鹽味之爲醎者,非特外症之已著而已也。若不速進滋味之補,以爲調養胃氣之地,則後雖追悔,亦無及已,誠使殿下,固守常制,終靳達權,而猶可以保無後患,則臣等安敢不將順至意,而强聒於宅恤之下,以增其哀傷之心乎?夫三年之喪,天下之通喪也,人子之所當自盡者,亶在於是,故聖人爲之疏其食水其飮,以垂萬世會通之典禮,爲人懼其過而至於傷生也,乃以疾病飮酒食肉之語,明詔後世。疏之者又曰,尊長勸之則食之可也,是知人子之職,莫大於孝,而尤莫大於終孝,匹夫之孝,猶尙如此,況於帝王之孝乎?上而宗社之所傳重,下而臣民之所仰戴者,惟在於殿下之一身,殿下雖欲徑情直行,自輕其身,其可得乎?大行大妃,素知疏水之節,決非玉候之所能堪,故當其大漸之日,以及時保護之意,丁寧反覆於大王大妃之前,殿下亦當在傍而親聞之矣,懇惻遺音,今猶在耳,則忍使在天之靈,深懷惟疾之憂哉?尊長之勸,猶曰食之可也,則何況大王大妃之有勤敎乎?又況大行慈聖之有遺旨乎?不可以膠守者經也,有時而通變者權也,禮不得無權,情不得不屈,伏願殿下,勉抑至懷,俯從權制,不勝幸甚。答曰,已諭矣。卿等勿爲煩請。春坊朝報
吏曹口傳政事,內贍直長李重蕃·李緻·張梲。
以吏曹內贍直長望單子,傳曰,張梲,除授。
吏曹口傳政事,典設別檢鄭載大·洪受泰·尹夏柱,內贍主簿李翮,沈橒·黃暉,長興奉事尹以徵·具夢協·金元瑞,繕工監役尹潡·權·趙始晉,繕工副奉事尹爀·閔挺栢·鄭洙賢,氷庫別檢李羽成·趙持正·柳埴。
以吏曹望單子,傳曰,典設別檢鄭載大,內贍主簿沈橒,長興奉事尹以徵,繕工監役尹潡,繕工副奉事尹爀,氷庫別檢李羽成除授,刑曹正郞權脩,直講韓翊周,刑曹佐郞朴賓,工曹佐郞李斗煥相換。政事軸
兵曹口傳政事,司果權順善,副司正李文□□□洪得禹·李寅燁·李亨稷·尹源·李廷龍·李春成,副司勇李鼎□·李德老·崔宙·金曘·南·嚴纘,副司果李世甲。
崇善君澂,樂善君潚,率諸宗臣啓曰,國運不幸,騩馭賓天,以殿下調攝之身,遭意外終天之痛,一國臣民摧痛之中,爲殿下深憂至慮者,已多日矣。頃伏見大王大妃殿下藥房之敎,臣等奉讀未半,聚首號哭,不知心腸之摧裂也。慈聖臨薨末命,若斯之勤懇惻怛,而我殿下,亦嘗親承其敎,則以聖上至孝之誠,必不違慈聖之心於幽明之間,而思所以處權之道於諒闇之中矣。不意玆者,殿下蔽於罔極之私情,大違慈聖之遺命,强拂廷臣之血請,而祖宗繼體之重,臣民付畀之責,莫之深念,必欲徑情而直行,臣等之惑,滋有甚焉。竊伏惟孝者,百行之源,萬理之宗,而帝王之孝,自成一則,順天地之道,遵祖宗之訓,得歡於一國臣民之後,乃可謂帝王之達孝,而流通敎化於八域之內,恭惟我殿下誠孝,無愧大舜,而至情所發,實有過於禮經者,玉體之傷損,固其宜也。此臣等之所以區區犬馬之忱,不能自已也,聖人制禮,恐其孝子之過毁傷生,乃云無以死傷生,毁不滅性,至以不勝喪,爲不慈不孝,垂訓至重,立義至嚴,以殿下聖學之高,天姿之明,今不念及於此,而欲執曾閔之行,行之於帝王之家,至于今已有不安節缺大臣瞻仰,諸醫診察,玉色之深墨,天容之羸瘠,缺尋常感傷,百靈震慮,萬庶憂遑難言之憂,非一二缺蔬水之末節,不思順變之至道,則滔天之水,始自涓缺數行豈遲一刻,緩一日之秋乎?殿下飮飱之多少,居處之疏密,雖非外廷之臣,所可諳悉,而蔬水之薄惡,足以削其脾,苫塊之寒冷,足以傷其體,閭巷之人,尙且難支,疾作則無醫,況以殿下玉體之尊貴,旣有根固之疾乎?殿下今日之至情,不可不爲宗社,少爲之屈,臣等急於保殿下之身,不敢以傷殿下之志爲慮也。臣等今日之請,考之禮經,則聖賢之訓孔彰,參以國乘,則祖宗之制可見,豈敢以非禮之禮,仰陳於哀疚之中乎?臣等猥忝璿錄,義同休戚,咸造在庭,瀝血籲呼。伏願殿下,上承王大妃殿懇惻之敎,而遵慈聖之末命,下從在庭臣僚之請,而順一國之大望焉。勉抑至情,快從權制,不勝萬幸。答曰,卿等亦何以不忍聞之說,强聒至此也。每聞此言,心先摧裂,大有乖於調病安神之道。卿等更勿爲此請。燼餘
上在慶德宮。居廬于思賢閤。
夜一二更,月暈。四五更,沈霧。
庭請啓曰,臣等咸造大庭,合辭呼籲,爲日已累,尙稽允兪,而荐承哀痛慘怛之敎,臣等捧讀以還,不任涕泗之交迸也。苟使聖體粗安,疾病不作,保無迫近難言之憂,則臣等亦豈敢日事煩聒於恤宅之中,以重感我聖上之心乎哉?殿下,自量平日榮衛之虛實,如何,臟腑之堅脆又如何?自十數年以來,患候沈淹,殆無康豫之時,而水刺厭進之症,根柢最湥,乍愈而旋作,迄莫能祛,此可見平日胃氣之不完,則疏食水飮之決非不堪者,殿下必不待臣等之言,而固已知之審矣。大凡治病之道,知其將作而豫防之善矣,當其始作而急治之次矣,旣作矣而不能覺,雖覺矣而亦不卽治,殆矣。諸病莫不然,矧乎哀毁致疾者之大可危厲,又非諸症之比也哉?今殿下深墨柴毁之容,藥房諸臣,曾已入侍而仰瞻矣。至於脈度之虛弱,醫者之所凜然深憂,而猶且膠常節執經制,罔恤必至之患,不思調護之方,此卽所謂病作,而不能覺不卽治者,而臣等所以奔遑疾呼,而不知止也。臣等非不知爲此請之傷殿下至情,而事有緩急,義有輕重,當今宗社之計,神人之望,無有重且急於保聖躬,則臣等,其可以恐傷至情,而悶默而退,不以獲請爲期也。噫。復膳非以其厚味,主於扶接元氣,則對病所須,詎宜以哀戚,而一向麾拒從權,非故欲變節,急於將理敗症,則過時無及,豈可謂遽速,而不爲回聽乎?玆事之聖賢所垂訓,祖宗所嘗行者,殿下必已較然於淵衷,更不必煩贅,惟在於抑情而强勉,毋底於有悔,而奈何一日二日,淹滯時日,只以勿爲煩瀆,勿爲此請爲批也哉?若是而已,則將何以上體大王大妃懇惻之慈旨,大行大妃丁寧之末命,而亦何以默慰列聖在天之靈乎?伏乞殿下,惕然省悟,亟循群情,以循權制,不勝大願。答曰,五內摧裂,只自號哭而已矣。庭請謄錄
答崇善君率諸宗三司庭請啓辭曰,五內摧裂,只自號哭而已矣。內下記草
上在慶德宮。居廬于思賢閤。
自昧爽至辰時,沈霧。自辰時至申時,日暈。
藥房啓辭,缺夕問安。答曰,知道。燼餘症候已言于醫官。大王大妃殿,湯藥加劑以入,內殿所患,亦言于醫女矣。
答國葬都監草記曰,依禮文爲之。竹散馬竹鞍馬事
又答曰,依己亥年謄錄爲之。魂魄輦事,內下記草
上在慶德宮。居廬于思賢閤。
午未時,日暈。
藥房都提調許積,提調姜栢年,副提調沈梓啓曰,伏未審夜來,聖候若何,氣憊困咽喉浮痛等症,與昨一樣乎?昨伏聞中殿膈間氣滯,左臂麻痺等症,缺僅得鎭定云。臣等不勝驚慮之至,夜間加減,何如?臣等區區憂慮,敢此問安。答曰,知道。症候已言于醫官,內殿所患,亦言于醫女矣。
中殿受灸後,大殿·中殿·世子宮,藥房·政院·玉堂問安。答曰,知道。
中殿,二品以上單子問安。答曰,知道。
藥房夕問安。答曰,知道。燼餘
答藥房再啓曰,知道。受灸則今日爲之。
梓宮加漆親臨事。答藥房啓辭曰,更觀明朝症情而爲之。內下記草
上在慶德宮。居廬于思賢閤。
大殿,政院·玉堂問安。答曰,罔極。
中殿·世子宮,藥房·政院·玉堂問安。答曰,知道。
嬪宮,藥房問安。答曰,知道。
禮曹,今此服制,前銜三品以下,以白衣·白笠·白帶,成服於闕門外事,磨鍊啓下,而復職之後,遵依己丑·己亥已行之例,以白帽·白團領·熟麻帶行公之意,知委,何如?啓依所啓施行。
藥房啓曰,伏未審夜來,聖候,若何?昨夕臣等敢陳群下悶迫之情,請勿親臨於加漆之時,則以更觀明朝症情,加減爲敎,臣等雖未及知卽今症候之如何,柴毁之氣力,浮痛之咽喉,決非一夜間所可差愈,況伏聞昨日,强臨殯殿,哭泣過度,失音尤甚云,已失調病之道。今又哀臨,則必益致添傷,伏願强抑至痛,俯循下情,不勝萬幸。且中殿症候,受灸之後,得有差減之效乎?昨日劑入湯·丸兩藥,亦已試進乎?今日受灸時刻,定以未初宜當,臣等終宵憂悶,敢此問安,竝爲仰稟。答曰,知道。卿等之請如此,當依啓辭爲之,內殿所患,已言于醫女矣。
梓宮加漆後,大殿·世子宮,藥房·政院·玉堂·二品以上·六曹·兩司長官問安。答曰,罔極。
大王大妃殿·中殿,藥房·二品以上·六曹·兩司長官問安。答曰,罔極。
嬪宮,藥房問安。答曰,罔極。
中殿受灸後,中殿·世子宮,藥房·政院·玉堂·二品以上·六曹·兩司長官問安。答曰,知道。
嬪宮,藥房問安。答曰,知道。
藥房啓曰,梓宮加漆時,曲循群下之情,特停哀臨之節,臣等不勝感幸,而明日望奠,又以親臨啓下矣。臣等朝者,伏聞入診醫官之言,自上氣力之柴毁,與昨一樣,咽喉之浮痛,有加於前云,此際强疾哭泣行禮,則添傷之患,在所必至,其爲可慮,有難勝言,明日則勿爲哀臨,無致傷損,是臣等區區之望,惶恐敢啓。答曰,卿等之請如此。當勉抑爲之。
中殿·世子宮·嬪宮,藥房問安。答曰,知道。
院啓,進香之禮,在於盡誠致敬而已,不在於膳羞之豐侈,而在前國恤時,進香各司於饌品,器數無有限節,轉相視效,各司務勝,終爲褻瀆之歸,識者之寒心,久矣。臣等伏聞上年遷陵時,一享之需,或過累百餘金,至於求索列邑,定其多所,貽弊之端,雖不可言,其於事體,殊極未妥。請今番進香,令宗親府以下內外各司,及諸宮家饌品器數,一依議政府進香之式,而無或過豐,以遵與奢從儉之義,天酷降割,纔經遷奉之禮,曾未幾何,又遭哀恤,凡干需庀,至爲浩大,當此民窮財竭,焦然難聊之日,苟有一分,可以舒其力,則宜無所不用其極。臣等伏聞遷陵時諸都監所需之物,分定於列邑也,酌量多少,不能適宜,材條藁草,餘溢委積,其他種種諸物之歸於濫費者,不可殫記。下輩夤緣,多所操縱,民受其弊,愁嘆之聲,至今未已,今番都監任事之臣,多是上年經見之人,山陵諸都監所須多寡,必已備諳,請令十分斟量,定其容入,俾無如前之過數,以杜下輩操縱之弊,以舒民生一分之力。今此監造官之必以有職之人塡差者,蓋爲年凶財匱,艱於廩料,則塡差之際,所當詳審,俾無紛紜之弊,而諸都監,不計劇任,及一司兩員,混同差出,至一於彼此事務,俱相妨礙之後,始乃遞付軍職,其數至於十三人之多,當初不以無職之人塡差之意,果安在哉?其曲意循私之跡,有不可掩,請諸都監當該堂上,竝從重推考,監造官付軍職之流,竝改差。梓宮加漆時,摠護使殯殿都監提調,長生殿都提調及提調,入就殯殿,階下俯伏,自是舊例,而今日加漆時,因入侍一款,勿爲磨鍊之敎,該曹政院,誤認以入,就閤門外改付標,致有失儀之擧,殊極疏漏,請該曹堂上及該房承旨,竝推考。答曰,依啓,監造官之任,雖曰,職微,自當初已諳事務,勿爲改差,進香事,非爾等妄自定制於今日之事,已有己亥謄錄,無過於此,今已成例,殊未妥當矣。
明日望祭,朝奠兼行,正時卯初一刻,開門罷漏後。
傳曰,諫院啓辭中末端事,非誤認而然,勿推事,改批而下,諫院城上所,牌招言送。
答院曰,依啓。監造之任,雖曰職微,自當初已諳事務,勿爲改差。進香事,非爾等妄自定制於今日之事,已有己亥謄錄,無過於此,今已成例殊未妥當矣。末端事,非誤認而然,勿推。春坊朝報
答府曰,非但不可不道,籌司之分付西臬,爲日已多,今無可議事矣,告訃使勿送。內下記草
上在慶德宮。居廬于思賢閤。
自巳時至酉時,日暈。
答右議政金壽興箚曰,省箚具悉卿懇。卿其安心調理,亦勿待罪。仍傳曰,遣內醫看病。
望奠後,大王大妃殿,藥房·政院·玉堂·百官奉慰問安。答曰,知道。
大殿·中殿·世子宮,藥房·政院·玉堂·百官奉慰問安。答曰,罔極。
嬪宮,藥房·政院·玉堂問安。答曰,罔極。
藥房啓曰,曉來風日不佳,伏未審此時,聖候若何?伏聞昨昏入診醫官所傳之言,自上咽喉之患,有加無減,喉下膈上,食飮積滯,不能順下之症,比來益甚,不拘望日,今日天突穴受灸事下敎云。臣等不勝驚慮之至,與諸鍼醫相議,則皆以爲,此是從前見效之穴,受灸宜當云,時刻定以巳正乎?中殿症候,得有差減之效乎?受灸時刻,定以未初宜當,臣等終宵憂煎,敢此問安,竝爲仰稟。答曰,知道。症候已言于醫官矣,受灸巳初爲之。
傳曰,史官一員待命,騎馬三匹立之,長生殿內摘奸。
大司諫李翊相,司諫朴世堂,獻納尹趾善,正言金賓·李沆啓曰,臣等昨以進香事論啓,伏承聖批,以非爾等妄自定制於今日之事,殊未妥當爲敎,臣等不勝瞿然之至。臣等之意以爲,享祀之禮,貴在誠敬,若夫饌品之過侈,未免爲瀆褻之歸,而政府之率百僚進香,事體最重,羞膳品數,本有定式,其意有在,則其他進香,所當倣此行之,而上年進香時,或有過豐者,一享之需,至費累百餘金,其在聽聞,誠爲未安,故臣等竊附於典祀無豐之義,敢有所云云矣。不賜允兪,反下嚴旨,無非臣等誠意淺薄,不足有槪於聖心之致,且臣等今聞進香之過豐,乃忠勳府諸宮家,私自辦備者之所爲,而宗親府以下,五禮儀所載諸司之公辦者,則皆□□□□□□□□□□□□□□□□□。
掌令李彙晉,持平朴元度啓曰,船材御史發送,雖是不可已之擧,目今三南,飢饉太甚,若到春間,賑政當急,而御史之出入海島,往來各邑,動經累朔,其間廚傳之弊,騷擾之患,誠不可不慮也。事非汲汲,弊則不輕,姑待來秋,猶爲未晩,請船材御史勿爲出送。答曰,令廟堂稟處。備局謄錄
都摠府啓曰,今日入直軍士,當爲中日習射,而罪人行刑,不得爲之之意,敢啓。傳曰,知道。摠府謄錄
答兵曹□□啓目曰,依允。蔡重龜·吳尙悌·李義男等乙良,相當賞典,前例相考稟處。內下記草
上在慶德宮。居廬于思賢閤。
自巳時至申時,日暈。
大殿,政院·玉堂問安。答曰,知道。中殿,藥房·政院·玉堂問安。答曰,知道。世子宮·嬪宮,藥房問安。答曰,知道。
藥房啓曰,伏未審夜來,聖侯若何?昨日臣等,仰瞻玉色羸黑,聲音亦且重遲,區區下情,不任憂悶,受灸之後,咽喉諸症,得有差減之效乎?瘟㾮日,不宜受灸事,昨已詳細陳達,今日受灸,姑爲停止宜當,且□□□□□□□□□□□□□□□問安。答曰,知道。亦有所拘之義□□□□□再啓曰,□□□□□□㾮,故受灸姑爲停止事,臣等於昨日,詳細面陳,今又更申前請矣,卽伏承聖批,未蒙允許,至以亦有所拘之義爲敎,臣等竊不勝憂悶焉。瘟㾮,卽鍼家大禁忌之日,閭閻之人,亦莫不拘忌,況於至尊之身乎?醫書,雖有通人達士不拘此例之語,此則必指急病而言也。方書,且有急病,則一日上忌一時之語,而卽今自上患侯,雖甚不輕,亦非急病之類,遲待一日,無甚利害,何必故犯醫家之禁,以致群下疑慮乎?臣等區區悶迫之情,惶恐敢啓。答曰,知道。非但一日爲苦,因此亦多有心病,今日受灸,不可不爲之矣。
藥房口傳啓曰,受灸事,下敎如此,當依聖敎爲之,而諸醫言,辰時,尤有拘忌云,過辰時稍久,以巳末午初,爲之何如?答曰,以巳正爲之。
大殿受灸後,政院·玉堂·二品以上·六曹·兩司長官問安。答曰,知道。世子宮,政院·玉堂問安。答曰,知道。
大殿受灸後,藥房問安。答曰,知道。
院啓,進香之禮,在於忠誠致敬而已,不在於膳羞之豐侈,而臣等伏聞,上年遷陵時,忠勳府進香所費,多至累百餘金,彫剪綵花,極其侈靡,欲以致恪,終歸褻瀆,至於求索列邑,定其多少,其在事體,殊極未安,而諸宮家,亦且相視慕效,各自務勝,享祀之禮,豈宜如是?請忠勳府及諸宮家進香饌品數,一依議政府進香之式,而無或過豐,以遵與奢寧儉之義。監造官差出之時,多有奔競之說,傳播縉紳,聽聞爲駭,而至其不計劇任及一司兩員,混同塡差,彼此事務,俱相妨礙之後,又從而遞付軍職者,至於十三人之多,當初不以無職之人,塡差之意,卒爲無實之歸,人皆爲言,愈往愈甚,不可以已諳事務而苟然置之,請都監監造官付軍職之流,竝改差。臣等,以該曹堂上及該房承旨推考事論啓,而初旣允從,繼有收回成命之擧,臣等竊惑焉。梓宮加漆時,摠護使·殯殿都監提調,長生殿都提調及提調,入就殯殿,階下俯伏,其意有在,而昨者加漆時,因入侍一款,勿爲磨鍊之敎,該曹及政院,誤以入就閤門外改付標,竝與階下俯伏一節而廢焉,殊失事體,不可仍置。請該曹當該堂上及該房承旨竝推考。
持平李益泰避嫌。大槪,卽伏承嚴旨□□□仍冒□□□啓。答曰,勿辭。退待物論。
大司憲南龍翼避嫌。大槪,卽伏承嚴旨,且有前避未達,黽勉行公之失,請遞事。入啓。答曰,勿辭,退待物論。
掌令鄭勔·鄭維岳,持平閔黯避嫌。大槪,旣承嚴批,勢難仍冒,請遞事。入啓。答曰,勿辭,退待物論。
大殿·中殿,藥房夕問安。答曰,知道。
答院曰,告君之辭,豈可以不知東西無根孟浪之說,故亂至此乎?監造官,雖曰職微,不可以茸闒之人苟充,則爾等之必欲改差者,抑何意耶?摠護使以下,不得入於階下事勢,爾等之見,不知予意,竝勿煩。
正言金啓曰,疎遠如臣,猥叨諫職,分義所在,不敢退在鄕曲,黽勉就道,而驅馳之中,身病猝劇,中路呈狀,冀蒙恩遞。千萬意外,慈聖上昇,臣在道聞訃,慟迫之餘,不得不忍死上來,而寸寸前進,未免差遲日子,稽謝引嫌,在法當然,而當此嚴廬罔極之日,不敢煩避,偃然行公,冒沒廉隅,固已甚矣。昨日,敢以輿人之言,猥隨諸僚,有所論列,而其間措語,亦涉差謬,旣以此相率引避,則憲府處置,反請出仕,臣承牌就職,益切惶愧,今日又以連啓事,嚴旨峻責,不知東西之敎,正指臣身,何敢一刻仍冒,以貽朝廷之羞乎?請命遞斥臣職。答曰,勿辭,退待物論。春坊朝報
行大司憲南龍翼,掌令鄭勔·鄭維岳,持平閔黯·李益泰啓曰,臣等,昨以告訃使勿爲差送事,有所論列矣。伏承缺諭,臣等,固知聖意之所在,而竊恨論啓之不早也,缺實無前例,而有後弊,後令彼缺行四五日耳,請勿留難,亟寢告訃缺答曰,不允。近日之事無實,而徒尙文具如此,殊甚寒心矣。
戶曹,粘連禮曹啓目,祭物磨鍊公事,傳于李柙曰,缺誤爲磨練,而又何以其謄錄書入乎?問啓。
南龍翼啓曰,臣等近日爭執之事,非有他意,只緣前例之不可不遵,後弊之不可不慮,伏承聖批,辭旨極嚴,至以徒尙文具爲敎,臣竊不勝□然之至,臣雖無狀,何敢徒徇無實之虛議,日事瀆擾於此缺念今此別遣之擧,雖曰時勢之異前,旣是祖宗朝所缺又有他日可答之辭,則遵前例而慮後弊者,誠是不可已之論也。當初之欲待公議者,蓋固不知備局之豫通,而卽今之論列不已者,實爲追者之猶可及也,誠未格天,反承情外之敎,愧恧驚悚,更何□□臺席之長乎?且臣當因素患足疾之猝劇,未赴議諡時□□欲以此引避,則政院,以兼任之不赴召,元無推勘,屢却不受,適當擧朝廷,〈呼〉籲之日,不敢强爭,黽勉進參於伏閤之列,而旣違嚴召,則分義所在,何論推勘之有無?以此以彼,尤不可仍冒,請命遞斥臣職。
掌令鄭勔·鄭維岳,持平閔黯啓曰,今此告訃之擧,旣無前例,且關後弊,臣等請寢之擧,蓋循群議之所同,而伏承聖批,責之以徒尙文具,此無非臣等,誠意不孚之致,請命遞斥臣職。批答竝見上
李端錫啓曰,大司憲南龍翼,掌令鄭勔·鄭維岳,持平閔黯,再啓煩瀆,退待物論矣。傳曰,知道。
巳時,上御思賢閤廬次受灸,藥房都提調許積,副提調沈梓,記事官李后沆,醫官李東馨·金有鉉·白光玹·金尙誠·金萬直入侍。□□天突十一壯。燼餘
上在慶德宮。居廬于思賢閤。
夜二更,月暈迴木星。自三更至五更,月暈兩珥,迴木星。
大殿,政院·玉堂問安。答曰,知道。
藥房啓曰,伏未審夜來,聖候若何?昨夕伏聞入診醫官之言,自上咽喉之症,有加於前,亦不無熱侯云,而今有意外驚悼之事,不瑕有添傷之患乎?臣等,不任憂慮之至,受灸今姑停止,以觀前頭熱候加減,宜當。大王大妃殿進御柴胡二陳湯,已盡於昨日,五貼今當加劑以入,而中殿症候,漸向差愈乎?臣等,終宵耿耿,敢此問安。答曰,知道。症候,已言于醫官,內殿所患,亦言于醫官矣。
大王大妃殿·中殿·世子宮·嬪宮,藥房問安。答曰,知道。
禮曹,興平尉元夢鱗,當日卒逝,自今日,明日至,停朝市,啓。
興平尉卒逝後,大王大妃殿·大殿,二品以上·六曹問安。答曰,知道。
傳曰,歸厚署棺板一部,送于內需司事,言于該曹。
大司諫李翊相啓曰,臣等於昨日,有所陳請,伏承聖批,縷縷辭旨,極其嚴峻,至以不知東西,無根孟浪之說,胡容至此爲敎?臣惶愧錯愕,置身無所,享祀之儀,貴在誠禮,不係於奠羞之豐侈,而忠勳府一享之費,多至累百餘金,求請列邑,分定多少,剪綵繁花,輝映於飣餖之間云,臣等此論,實非無根孟浪之比,審問該府掌吏而知者也。諸官家之爭爲務勝,惟事侈靡之弊,人皆傳說,不勝其喧籍,凡此數件之事,皆未免爲褻瀆之歸,享祀之禮,豈容如是,監造官之不可以茸闒之人苟充,聖敎誠然,而許多閑官中,豈無可堪者,不計劇任及一司兩員,混同塡差之後,乃更遞付軍職,當初省弊本意,果安在哉?奔競循私之跡,有不可掩,其爲苟且,莫此爲甚,至於摠護使以下俯伏階下一款,禮典所載,實非偶然之意,今此內恤,雖不可入侍,殿下因該官做錯,竝與莫重當行之禮而廢焉。有若前例者然,其在事體,誠爲欠缺,故臣等,職在言地,不敢容默,相議論啓矣。不惟不從,反下嚴敎,如臣無似,固宜顚躓,而折辱訶責,曾不少貸,殿下之待臺閣,無乃太薄乎?臣將何顔面,仍據首席,以貽朝廷羞乎?當此聖上哀疚未寧之日,無所裨補,日事瀆擾,臣罪萬死,臣罪萬死,請命遞斥臣職。
司諫朴世堂,獻納尹趾善,正言李沆啓曰,臣等,適當此時,添叨言職,思以毫髮有所裨益,而誠意淺薄,辭語蹇拙,所論三事,一無足以有槪聖心,終靳開允,屢煩嚴旨,臣等,誠極慚恧,顔面靡措。進香一節,前日所論,固未免有失實者,則臣等果無所逃其責,又不自怕,進說不已,聖批切峻,臣等之所甘心,乃若勳府之過侈,宮家之務勝,目見耳聞,有不得掩,豈可盡謂無根孟浪之說也?監造官奔競之弊,自前而然,己丑國恤之時,亦有此事,故臺諫論啓,而先朝卽從,至於今日,其弊尤甚,其不計劇任及一司兩員者,旣皆出於循私,而及乎事務相妨,從而遞付軍職,則便是私之又私,事之寒心,莫甚於此,彼十三人者,豈皆必得其人,無茸闒苟充,而非此人,不足以幹此事耶?閑官散員,亦豈無堪此十三人之任者乎?臣等所以必欲改差者,蓋將以防私勝之弊,而聖明斥之至此,此臣等所未曉也。至於梓宮加漆時,摠護使以下,不得入於階下事勢,臣等雖不敢審知,而第加漆時諸官入侍者,蓋本以敦察工匠,審其善否,事體所重,意非偶然,臣等始聞因有刪去入侍一款之敎,該曹該房,竝與俯伏階下節目而去之,以謂聖上,雖以內殿殯次,外臣出入,亦未安,故乃有此敎,而漆工,旣不得不入,則任事之臣,實無不可入侍之義,設令雖不敢上殿,亦不當離職遠去,禮曹政院,未免錯謬,故妄有所彈正矣。臣等觸事憒憒,凡論得失,未蒙採取,終爲不知東西孟浪胡亂之歸,豈可持此,因居言地?以重貽淸朝之羞辱也。請命遞斥臣等之職。
答大司諫李翊相,司諫朴世堂,獻納尹趾善,正言李沆曰,勳府進香物種之豐侈,自遷陵時始,則爾等聞見,果爲詳矣,此則因謄錄,遵舊規而已。諸宮家進香,則尤爲無據,遷陵時日子甚迫,三公主合一進香,則雖欲務勝,何諸宮家相爭耶?此予所謂不知東西,無根孟浪胡亂等說責之也。又不知實事,滿紙不成說話之事,欲爲務勝,尤不可矣。勿辭,退待物論。
藥房再啓曰,伏聞入診醫官所傳之言,自上熱侯,比昨少減,喉間滯氣,受灸之後,卽覺降下於膻中近處,誠爲多幸,此則當更觀前頭症勢後,議定治療之方,而至於咽喉之症,彌留旣久,臣等不勝憂悶之至。與李東馨等諸御醫商議,則以爲苦口之湯劑,自前不能進御,雖不敢强請,通隘散,去味苦之黃連·黃栢,代以牛黃·柴胡,作丸和進宜當云,此藥,卽爲劑入,何如?答曰,知道。
大殿·中殿,藥房夕問安。答曰,知道。春坊朝報
備忘記,興平尉之喪,又出意外,驚心慘怛,無以爲懷,第念舊時家舍,不得安接,已多年矣。卽今避寓之所,必多狹窄,難於殯斂,言念及此,尤爲慘然,使之舊舍殯斂事,分付護喪內官。內下記草
上在慶德宮。居廬于思賢閤。
大殿,政院·玉堂問安。答曰,知道。中殿·世子宮·嬪宮,藥房問安。答曰,知道。
藥房啓曰,伏未審夜來,聖候若何?通隘散,其已進御,而得有差減之效乎?中殿症候若何?臣等,不勝憂慮,敢此問安。答曰,知道。症候,己言于醫官。內殿所患,亦言于醫女矣。
藥房啓曰,卽伏聞醫女所傳之言,大王大妃殿,自再昨,微有感冒之候,而不至大段,故不爲下敎矣。今日則頭部隱疼,咽喉左右浮痛,懸雍亦且下垂云,臣等,不勝驚慮之至,與諸御醫商議,則皆以爲,回春方荊防敗毒散,加片芩酒炒·山梔酒炒各一錢,連進三貼,趁卽發散宜當云,此藥卽爲劑入,何如?答曰,知道。
大王大妃殿,藥房問安。答曰,知道。
禮曹,來二十日巳時,梓宮加漆事,啓下。
平安監司書目,通訃鳳城緣由事。
禮曹,告訃使拜表吉日,來四月初八日推擇,啓。
大殿·中殿,藥房問安。答曰,知道。
傳曰,右議政處,遣御醫金萬直,看病。
玉堂箚子。大槪,請持平李益泰,大司憲南龍翼,掌令鄭勔·鄭維岳,持平閔黯,正言金,大司諫李翊相,司諫朴世堂,獻納尹趾善,正言李沆,竝命遞差,仍略陳所懷,以備財擇事。入啓。春坊朝報
上在慶德宮。居廬于思賢閤。
未申時,日暈左珥。夜一更,黑雲一道如氣,起自坤方,直指巽方,長三四丈許,廣尺餘,漸進東方,良久乃滅。四五更,月暈兩珥。
大殿,政院·玉堂問安。答曰,知道。
大王大妃殿·中殿·世子宮·嬪宮,藥房問安。答曰,知道。
藥房啓曰,雨後日氣陰濕,伏未審夜來,聖候若何?咽喉諸症,一樣無減乎?大王大妃殿,湯劑進御之後,得有差歇之效乎?中殿症候,亦何如?前劑入寧神導痰湯,當盡於昨日,諸醫皆以爲,前加入外,更加生地黃一錢,牧丹皮七分,加進宜當云,此藥五貼劑入,何如?臣等,不任憂慮,敢此問安,竝爲仰稟。答曰,知道。大王大妃殿症候,己言于醫女矣。
答玉堂箚曰,處置事,依啓。遷陵時勳府進香,比己亥以上,加減幾許耶?令勳府査,啓。
傳曰,政事,明明日爲之。
藥房啓曰,近來聖候之未寧,與前一樣,而至於咽喉之症,有加於前,明日梓宮加漆時,如或親臨,則添傷之患,在所必至,特停哀臨之節,以爲愼疾之道,是臣等區區之至望,惶恐敢啓。答曰,病勢如此,依啓辭爲之。中殿,藥房夕問安。答曰,勿爲問安。
大殿,藥房夕問安。答曰,知道。
右議政金壽興箚子。大槪,冒陳情勢,冀蒙鐫罷,以謝物議事。入啓。春坊朝報
上在慶德宮。居廬于思賢閤。
申時,日暈。
公除日,大殿,政院·玉堂·二品以上·六曹問安。答曰,罔極。大王大妃殿,藥房·政院·玉堂·二品以上·六曹問安。答曰,知道。中宮殿·世子宮,藥房·政院·玉堂·二品以上·六曹問安。答曰,罔極。嬪宮,藥房·政院·玉堂問安。答曰,罔極。
藥房啓曰,伏未審夜來,聖候若何?通隘散連日進御之後,咽喉之症,得有差減之效乎?今日,是公除之限,伏想聖上追慕哀痛之懷,益復罔極,區區下情,不勝憂悶之至,大王大妃殿調候,漸向平復乎?中殿症候,亦復何如?臣等終宵耿耿,敢此問安。答曰,日月易邁,哀慕罔極之懷,一倍冞切,只自痛泣而已,症候已言于醫官。大王大妃殿症候,昨夜發汗之後,今日則諸症,稍似減歇矣。
梓宮加漆後,大王大妃殿·大殿,藥房·政院·玉堂·二品以上·六曹問安。答曰,罔極。世子宮,藥房·二品以上·六曹問安。答曰,罔極。嬪宮,藥房問安。答曰,罔極。
藥房再啓曰,卽伏聞入診醫官所傳之言,自上右邊絶骨穴傍,生濕瘡,膿破成孔,色赤而浮,不無肆毒之患云。臣等,不勝驚慮之至,與諸鍼醫商議,則以爲不可不發鍼當處,及時消散云。今日雖晩,卽爲受鍼,何如?答曰,知道。
吏曹判書李尙眞,明日政牌招事,榻前定奪。
國葬都監郞廳,以摠護使意啓曰,中路靈幄殿,當爲造成,而都監各房郞廳,皆有所掌,勢難分往,不可不加出一郞廳,以爲下去料理之地,以掌隷院司評趙昌漢差下,數日內,使之下去,何如?傳曰,允。
魂殿都監郞廳,以摠護使意啓曰,監造官三員,依前例差出,各所分掌,別單書入,而二三房郞廳各一員,亦爲減下之意,敢啓。傳曰,知道。
大殿受鍼後,藥房·政院·玉堂·二品以上·六曹問安。答曰,知道。
中殿,藥房夕問安。答曰,知道。
答右議政金壽興箚曰,省箚具悉卿懇。不知事實,而徒爲務勝之言,不足掛意,況山陵大役,決不可觀其職之緊歇而苟充,明矣。卿其安心勿辭,速出行公。仍傳曰,遣史官傳諭。
受鍼入侍時,上謂領議政許積曰,卿於上來之後,不以大臣自處,昨於收議之際,亦不卽獻議,予尤不安於心矣。許積曰,臣之蹤跡,豈可復入脩門,而遭此國家罔極之喪,蒼黃上來,初意則欲於公除後,則爲下去,繼有藥房都提調之命,在臣分義,不敢徑歸,議藥保護之事,臣安敢不盡臣心?至於朝家政事,決不可干豫,若有提調罷出之命,則當爲退去矣。上曰,先朝耆舊,擧皆喪亡,老成大臣,惟卿一人,予之倚毗,爲如何哉?卿之情勢,予非不知,而國事至此,予病如此,而於此時,決不可退歸,如以仍帶相職爲不安,則情義相孚之間,勉副何難?相職,當依卿意勉副,以原任仍留治下,以輔不逮,可也。春坊朝報
李端錫啓曰,大司憲執義掌令持平,未差,今日以監察茶時之意,敢啓。傳曰,知道。
李柙,以國葬都監郞廳,以摠護使意啓曰,陵所靈幄殿,當爲造成,而上年遷陵時,因傳敎,成殯於丁字閣矣。今番假丁字閣,將以舊陵丁字閣移建,若依上年例,成殯於此,則似無別造靈幄殿之事矣,敢此仰稟。傳曰,與上年,事勢不同,況朝夕祭物熟設處所逼近陵下,則亦多有未安之事矣,陵內靈幄殿,則勢不得不造成矣。
缺其謄錄書入乎,問啓事,命下矣。取考缺國恤時謄錄,則只以當初磨鍊之數,載錄而已,缺加磨鍊之數,則必有當時啓下文書,而全然落漏於謄錄之中,故無從考出,致勤聖敎,不勝惶恐,敢啓。傳曰,知道。
鄭鑰,以戶曹言啓曰,今此三都監應爲進排各色錦段,其數頗多,而本曹舊儲中可用者,盡用於上年遷陵時,故今方分付市廛,使之貿納,而亦似有不足之患,事甚可慮,依上年例,管餉·運餉所儲各色段竝三十匹,令平安監司·義州府尹,精擇上送,以爲補用之地,何如?傳曰,允。
李柙,以國葬都監郞廳,以摠護使意啓曰,當時誥命冊寶及內旨,必先知數然後,床卓諸具,可以磨鍊造作,自下未得詳知,敢此仰稟。傳曰,旣已書下矣。
又以山陵都監郞廳,以摠護使意啓曰,缺各所掌應用雜物,外方分定及京中措備之物,依前謄錄,別單開錄以入,而物種中,上年遷陵時所用前排可以仍用者,則計除磨鍊,故比前減數者頗多,而丁字閣靈幄殿造成材木,則全數減去之意,敢啓。傳曰,知道。陵內靈幄殿,今當造成,知此擧行。
又以魂殿都監郞廳,以摠護使意啓曰,今日,臣與中使及都監堂上·郞廳等,奉審文政殿,則修理之役,似不至大段,而內人入接之處,不可不造作,文政殿近處,無他隙地,涵仁亭南庭階下,似爲便當,幾間造作與否,更待傳敎後,方可擧行,而崇化門外行閣七間,當爲依前造作,應入材瓦,令該曹趁卽料理進排,何如?傳曰,依啓。內人入接處,則勿爲造作。燼餘
上在慶德宮。居廬于思賢閤。
大殿,政院·玉堂問安。答曰,知道。大王大妃殿·中殿·世子宮·嬪宮,藥房問安。答曰,知道。
藥房啓曰,伏未審夜來,聖候若何?昨日受鍼之後,瘡患加減,何如?咽喉之症,亦一樣無差歇之勢乎?大王大妃殿,湯劑進御之後,漸向平復乎?前劑入荊防敗毒散,已盡於昨日,詳知症候然後,似當更議他藥,中殿症候,亦何如?臣等,不勝憂慮,敢此問安。答曰,知道。大王大妃殿症候及予之所患,已言于醫官矣。再啓曰,大王大妃殿症候,與諸御醫等商議,則皆以爲荊防敗毒散三貼進御之後,已得和解,頭疼·咽喉等症,幾盡差愈,而餘熱尙存,小柴胡湯,加乾葛·麥門冬·貝母·山梔竝薑汁炒·竹茹各一錢,黃連薑汁炒五分,連進三貼宜當云,此藥卽爲劑入之意,敢啓。答曰,知道。
副提學李端夏上疏。大槪,賤疾危篤,乞遞本兼職名,兼陳聾瞽之說,以備財擇事。入啓。
傳曰,昨見摠護使箚辭,則三都監堂上,無可推之事,前下推考傳旨,爻周勿推。
忠淸監司書目,公山呈,以前副護軍李惟泰上疏上送事,留院入啓。
黃海監司書目,回還使臣之行,海州出站之處,多有不謹之事,支待官海州牧使洪茂,罷黜事。
平安監司書目,順川郡守金筬,本月十八日身死事。
政院啓曰,兩司在京人員,竝卽牌招,使之察任,何如?傳曰,允。
傳曰,提調罷出,醫官,仍爲直宿。
謝恩,大司憲姜栢年,執義徐文尙,掌令趙爾炳,持平柳譚厚,大司諫沈梓,獻納鄭重徽,正言姜碩耉·趙宗著。司僕寺正金錫胄。
大司憲姜栢年啓曰,臣年老病深,垂死久矣,藥房之任,決難一日承堪,而此非臣子言病之時,扶曳供仕,幾一月矣。今玆意外,遽叨新除,召牌之下,兢惶祗肅,而臣曾忝銓曹亞席,以注擬失當,承牌不進,連被推緘,至於再度,而皆未及照勘,揆以臺體,不可一刻仍冒請命遞斥臣職。答曰,勿辭。推考,蕩滌。
謝恩,掌令安垕,持平宋最。
正言姜碩耉啓曰,臣本庸碌,最居人下,觸事憒憒,受人嗤點,久矣。曾忝憲職,病違召命,物議之非,至今未已,惶懼之中,常竢譴罰,而意外承乏,復叨新命,驚感之餘,無所措躬,顧臣無似,固不敢再玷言責,而召牌之下,違慢是懼,不安情勢,有不可顧,黽勉趨肅,雖出於不獲已,第臣,前月朔試射無分,應被推勘,揆以臺體,決難仍冒,請命遞斥臣職。答曰,勿辭。推考,蕩滌。
獻納鄭重徽啓曰,本院,以加漆時儀註付標事,方有該房承旨請推之擧,該房承旨,卽臣叔父右承旨鄭晳,臣不敢可否於其間,請命遞斥臣職。答曰,勿辭。
掌令趙爾炳啓曰,臣本無似,屢叨匪據,自知不稱,人謂斯何,今玆新命,又出意外,召牌繼降,分義所在,不敢退伏,黽勉出謝,而大司憲姜栢年,卽臣之外三寸叔也,在法當遞,請命遞斥臣職。答曰,勿辭,退待物論。春坊朝報
訓鍊都監啓曰,今此別隊,乃是新募之卒,立番之時,雖日日敎鍊,技藝鍊習,亦難成熟,下番日子,只隔十餘日,未審前中日試才,仍爲擧行,何如?傳曰,允。訓局謄錄
有政。軍器直長朴承選,軍器奉事金鳴達,副奉事張萬枚,參奉朴武夏單付,承文著作兪命鼎,學正柳俰·李聃命,學錄金玉鉉·金涑·金尙夏·李華鎭·崔援單付,校書博士姜錫璜單付,正字洪贊元單付,戶曹佐郞鄭東卨,工曹佐郞南宮楀,慶基殿參奉閔光晨,長陵參奉韓濟勳相換,以姜碩耉爲正兵,鄭重徽爲獻納,趙爾炳爲掌令,尹衡聖爲司諫,趙宗著爲正兵,安垕爲掌令,沈梓爲大司諫,金國標爲庇仁縣監,徐文尙爲執義,尹趾善爲校理,姜栢年爲大司憲,洪萬鍾爲副修撰,李行運爲敦寧奉事,睦來善爲刑曹參議,閔黯爲海州牧使,韓相夔爲司圃別提,金爲兵曹佐郞,以李元禎爲承旨,李墀爲監察,宋最爲持平,金錫胄爲司僕正,李溟翼爲宗簿正,安燦爲監察,柳譚厚爲持平,尹尙卿爲禮賓奉事,權尙任典籍單付,洪九齡爲繕工假監役,宋道昌爲司饔參奉,崔東老爲司饔參奉,黃鵠立爲光陵參奉,鄭時卿爲典設別檢,李一舟爲南別殿參奉,金錫胄爲輔德,崔全斗爲中部參奉,崔震昌爲順川郡守,尹邦憲奉常奉事單付,宋孺悌爲禮賓別提,李舜岳爲氷庫別檢,李達意爲禮曹佐郞,金兌一爲大丘判官,李元祉爲社稷參奉,鄭維岳爲弼善。政事軸
上在慶德宮。居廬于思賢閤。
自卯時至申時,日暈。
大王大妃殿,藥房問安。答曰,勿爲問安。中殿,藥房問安。答曰,知道。
藥房啓曰,伏未審夜來,聖候若何,咽喉之症,脚部瘡患,漸有差減之勢乎?大王大妃殿,小柴胡湯進御之後,餘熱尙未盡祛乎?中殿症候,亦何如?臣等,無任憂慮,敢此問安。答曰,知道。大王大妃殿症候,內殿所患,已言于醫女。予之所患,亦言于醫官矣。
弘文館啓曰,本館上下番,不得備員,每患苟簡,故都監郞廳啓下之人,雖有除本司事目,而自前輪回入直者,例也,第逐日晝仕草記,似涉煩瀆,自今依己亥等年例,除草記晝仕出去宜當。新除授修撰洪萬鍾,未及肅拜,校理趙根,以病陳疏,而今頗向歇云,竝爲牌招,使之入直,而新除授副校理尹趾善,時在忠淸道牙山地,經筵入番事緊,請斯速乘馹上來事,下諭。傳曰,允。
政院啓曰,右承旨鄭晳,因臺啓,不得仕進,爲日已久,今已停啓,亦不仕進,殊涉過當,卽爲牌招察任,何如?傳曰,允。
謝恩,副修撰洪萬鍾。
大司憲姜栢年啓曰,掌令趙爾炳,卽臣之妹子也,昨日引避退待,今當處置,而臣不敢可否於其間,請命遞斥臣職。答曰,勿辭。退待物論。
吏曹判書李尙眞箚子。大槪,負罪察任,終無是理,冒陳危懇,乞卽削治事。入啓。
藥房再啓曰,卽伏聞入診醫官所傳之言,自上夜間,猝有咳嗽唾痰之證,久而不止,以致咽喉之痛,比昨有加,臣等不勝驚慮之至,與諸御醫商議,則皆以爲淸火化痰湯,加知母蜜水炒·柴胡各一錢,連進三貼,兼進加竹瀝四汁膏,以降痰火,且治咽喉之症宜當云,此兩藥,卽爲劑入,何如?答曰,知道。
以金斗明爲假注書。
以李宏爲假注書。
金斗明在外,代朴守儉。
山陵都監郞廳,以摠護使意啓曰,都摠柳尙運,父病甚重,勢難察任,山陵始役之日不遠,都廳之任,決不可曠闕,柳尙運改差,其代,以前司諫朴世堂差下,使之察任,何如?傳曰,允。
傳曰,歸厚署棺板一部,送于內需司事,言于該曹。
以摠護使請對,傳曰,領中樞府事,亦爲入侍。
明日梓宮上字書寫正時,午初初刻。
府啓,請還收申命圭·李鼎基等一罪論斷之命。請刑曹罪人田業實,依法結案卽招後,處斷。措辭見上竝引避而退,相避之法,在下當遞,嫌不可否,勢所必然,請掌令趙爾炳遞差,大司憲姜栢年出仕。
今日引見時,三都監堂上,卽爲牌招察任事,榻前定奪。
藥房啓曰,伏聞明日梓宮上字書寫時,自上親臨事,該曹循例磨勘云,臣等無任悶慮之至,聖候之未寧,與前一樣,而咽喉之症,則自去夜添重,湯丸之劑,今當兼進,而臣積入侍時,仰聆玉音鄭重,至於呑嚥之際,顯有梗痛之色,此際哀候,則其添傷,在所必至,特爲權停,以副下情,不勝幸甚。答曰,依啓辭爲之。
答府曰,不允。處置事,依啓。
獻納鄭重徽啓曰,如臣無狀,忝居臺閣,當此哀疚之日,日事瀆撓,臣罪萬死,臣適遭從妹之戚,今日纔成服矣。朝者長官,請與相會,臣以制限,雖未過,五禮儀,有國恤,卒哭前百官除服制之文,同僚若齊會,則卽當往赴爲答矣。日已過午,終無回報,本院前啓,以無城上所姑停,出於小報,故臣不勝驚訝,招問長吏,則長官之意如此云。同僚之有故與否,臣未詳知,而臣言不見答,終至於姑停之歸,臣之不能有無之狀,於此可知。且本院,方論都監監造官之事,而臣之仲父臣鄭榏,亦都監堂上之一,臣於此論,有不敢隨參之嫌,以此以彼,決難晏然仍冒,請命遞斥臣職。答曰,勿辭。退待物論。
禮曹判書洪處亮上疏。大槪,臣以殯殿都監提調,朝夕來在闕下,而有牌招之命,略陳前後曲折及病難供職之意,冀蒙鐫改,以便公私事。入啓。
刑曹判書權大運,工曹判書李正英,戶曹判書閔維重,左參贊張善瀓,兵曹判書金萬基,刑曹參判鄭榏,工曹參判閔點上疏。大槪,召牌之下,趨詣闕外,而終不敢蔑公議就職次,亟命鐫削臣等之職,以爲人臣循私者之戒事。入啓。
摠護使金壽興請對入侍時所啓,山陵日期漸迫,製述官及書寫官定奪之事,最急矣。上曰,哀冊文書寫官,以咸鏡監司南九萬差出,非但此時遞易有弊,交代往來之際,日期臨迫,必不及矣。金壽興曰,曾以限麥秋前仍任,若速出其代,則庶可及期上來,故相議差出,而豫差吳始復,亦是善書之人矣。上曰,書寫官,以他人差,南九萬限秋成仍任,可也。上曰,昭憲王后發靷時,緣江漲,權厝于樂天亭云,其時實錄,卽令考出於春秋館,而實錄,如不在於本館,則春秋館堂上·郞廳,卽往江華府,考出以來,可也。金壽興所啓,黃海兵使金煥,曾爲春川府使時,頗有治聲,而旣遞之後聞之,則惟以要譽民間爲事,官庫板蕩,百事廢隳,至於改所耕之事,全不擧行,故交代李俊漢下去之後,不得已凡干徭役,取以壬子所耕結卜分定,而上年則災結甚多,比之於壬子,結數大縮,勢難用壬子之結,田稅大同,尙今未捧云,事極可駭,該曹,旣以此事論罪云,而不可不別樣論罪,且黃海兵使,亦當擇差矣。上曰,金煥拿推,其代極擇差送,可也。又所啓,聞東萊府使李夏,近得土疾,病勢甚重,而瓜期只隔三朔,其交代,爲先差出,何如?上曰,依爲之。春坊朝報
上在慶德宮。居廬于思賢閤。
中殿,藥房問安。答曰,知道。
吏曹啓曰,臺諫有闕,政事,取稟。
藥房啓曰,伏未審夜來,聖候若何,咽喉之症,脚部疼處,得無添傷於引接之時乎?大王大妃殿調攝之候,今已平復耶?中殿症候,亦何如?臣等,不勝憂慮,敢來問安。答曰,知道。症候,已言于醫官矣。大王大妃殿症候,猶未平常,內殿所患,亦言于醫女矣。
答刑曹判書權大運,工曹判書李正英,戶曹判書閔維重,兵曹判書金萬基,右參贊張善瀓,刑曹參判鄭榏,工曹參判閔點疏曰,省疏具悉卿懇。已諭於摠護使之批矣。卿等,安心勿辭。從速察職。
答禮曹判書洪處亮疏曰,省疏具悉卿懇。已諭於摠護使之批矣。卿其安心勿辭,從速察職。
山陵都監郞廳,以摠護使意啓曰,都監堂上以下,將以始役事,出往山陵矣,京郞廳,依前例,以兵曹佐郞趙爾翰差出,使之察任,何如?傳曰,允。
正言姜碩耉啓曰,昨朝院吏,以相會禮事,來傳長官之意,臣以今日有式暇,國恤卒哭前,雖無坐齋之事,赴坐則未安,而長官亦欲及今相會,則亦當往赴爲答矣。俄而下吏來傳,獻納亦有服制,在前如此,則雖是國恤之時,時急擧動外,不爲開坐,故以此意,告于長官,則長官之意,亦以爲然,仍令不坐,姑停前啓云,而往來回告之際,日已向夕矣。臣初無以式暇不赴之意,而下吏誤事於中間,致有闕啓之擧,事已無及,將欲自劾,而同僚先以此引避,至以言不見答,不能有無等語,頗爲費辭,昨日之停坐,不獨緣臣,而未相會前,例不可否,下吏,以不坐之意,旣傳於臣,則亦豈不傳於同僚,而如是爲言?殊未可曉也。其間曲折,姑置不論,昨日大臣,陳達於榻前,峻加非斥云,無非臣昏不省事之致,何敢晏然仍冒於一刻?昨緣日暮,今始來避,而日事瀆擾於嚴廬哀疚之中,臣罪尤大,請命遞斥臣職。答曰,勿辭。退待物論。
梓宮上字書寫後,大王大妃殿·大殿·中殿·世子宮·嬪宮,藥房·政院·玉堂問安。答曰,罔極。大王大妃殿·大殿·中殿·世子宮,二品以上·六曹·兩司長官問安。答曰,罔極。
大司諫沈梓啓曰,竝引嫌而退,往復說話,雖出於下吏之謬妄,初以服制式暇爲拒者,實非下吏之做出,則費辭引避,殊涉苟且,請獻納鄭重徽,正言姜碩耉,竝命遞差。答曰,依啓。春坊朝報
上在慶德宮。居廬于思賢閤。
藥房啓曰,伏未審夜來,聖候若何?伏聞昨夕入診醫官所傳之言,自上咽喉之症,失音之候,有加無減,胸上滯氣,數日來益甚,臣等,不勝驚慮之至,前劑入湯丸之藥,連日進御乎?大王大妃殿,進御小柴胡湯,已盡於昨日,而苦口之藥,不必仍進於旣已差歇之後,今姑停止,似爲宜當。中殿所進寧神導痰湯,已至十五貼,兼輔德金錫胄及諸御醫等皆以爲,姑停此藥,加味歸脾湯,加貝母薑製·麥門冬·丹參各一錢,胡黃連五分,連進宜當云。五貼爲先劑入,何如?臣等,不任憂慮,敢來問安,竝此仰稟。答曰,知道。症候,已言于醫官矣。
傳曰,史官一員待命,騎馬三匹立之,長生殿及三都監內摘奸。
答吏曹參判李惟泰疏曰,省疏具悉。罪深禍酷,遭此終身罔極之慟,五內分崩,但自叫號,卿之擢授是任,意非偶然,到此都門,一不相見而歸,卿忍爲此耶?宜體予意,安心從速入來,以副前秋缺然之意。
備邊司郞廳,以右議政意啓曰,長生殿提調工曹判書李正英,以山陵都監提調,將於明日,出往陵所,禮曹參判未差,外梓宮着漆之時,無進參之員,禮曹參判,卽爲口傳差出,牌招察任,何如?傳曰,允。
吏曹口傳政事,禮曹參判李俊耉。春坊朝報
摠府啓曰,副摠管金宇亨,國葬都監坐起進去晝仕,請出標信。傳曰,知道。
政院啓曰,今日都摠府入直堂上,以戶曹參判金宇亨,書塡入啓之後,又以蓬山君炯信改書,別省記,日昏時來呈,招問該吏,則以爲副摠管金宇亨,以國葬都監堂上,晝仕出去,例當還入,故書塡省記矣。以本府入直與都監事務,有所妨礙,而呈辭疏,蓬山君炯信替入,故改呈別省記云。金宇亨摠管辭疏,夕後果爲到院,而國忌不得捧入矣。官員有故,則下吏所當豫先停當,詳知應入之員,然後書入省記中,而不此之爲,致有追改之擧,摠府該吏所爲,殊甚可駭,自本院,囚禁治罪,追呈別省記,不得已捧入,而副摠管金宇亨,雖陳辭疏,旣已不得捧入,則亦難免應入不入之失,請推考。傳曰,允。摠府謄錄
上在慶德宮。居廬于思賢閤。
山陵都監提調李正英·鄭榏,都廳李溟翼,郞廳權順善·任弘望·權脩,監造官李德老·崔宙·李公權·睦林儒,別工作監役李商翼,山陵始役事,出去。
傳曰,政事,當日爲之。
中殿,藥房問安。答曰,知道。
藥房啓曰,伏未審夜來,聖候若何,咽喉之症,一樣無減乎?中殿症候,亦何如?臣等,不任憂慮,敢來問安。答曰,知道。症候,已言于醫官。內殿所患,亦言于醫女矣。
山陵都監都廳朴世堂,山陵始役事出去。
黃海監司書目,道內染病人,方痛二百二十一名,死亡二十名,差歇二百十一名事。又書目,瑞興縣監李益昌,今月十九日母在喪事。
咸鏡監司書目,道內癘疫人,方痛三百八名,向差二百九十五名,死亡八十六名事。
工曹判書李正英上疏。大槪,今方進詣山陵,金吾摠府,俱難仍帶,竝乞亟賜遞免,以便公私事。及刑曹參判鄭榏上疏。大槪,今方進詣山陵,兼帶摠管之任,不可久曠,亟賜遞改,以便公私事。入啓。
謝恩,禮曹參判李俊耉。
藥房再啓曰,卽伏聞入診醫官所傳之言,自上胸間痰火壅滯之症,近來益甚,膻中,欲爲受灸事下敎云,與諸鍼醫商議,則皆以爲此是從前屢試見效之穴,趁今日施灸宜當云,時刻,定以巳正之意,敢啓。答曰,知道。
國葬都監郞廳,以摠護使意啓曰,誌文製述官行判中樞府事宋時烈旣已啓下,不可不急速製進,令政院下諭,何如?傳曰,允。
大殿受灸後,藥房·政院·玉堂·二品以上·六曹問安。答曰,知道。
府啓,請還收申命圭·李鼎基等一罪論斷之命。請刑曹罪人田業實,依法結案取招後,處斷。措辭見上答曰,不允。
謝恩,司書李宇鼎,文學李沆。
受灸入侍時,右議政金壽興所啓,都監多有用骨灰處,而以禁屠之故,末由得用,依前許出十坐,何如?上曰,依爲之。上曰,朞年後百官陪祭,及進見時服色,難矣。領中樞府事許積曰,君父未除服前,臣子似不可以吉服入侍矣。右議政金壽興曰,五禮儀,有內喪在先,殿下服盡,則用淺淡服之文,此與今日事有異,而亦可以爲據矣。上曰,陪祭則有哭泣之節,與入侍,亦有間矣。且公主朞年後服色,亦不可用吉服,竝令禮官稟處,可也。春坊朝報
禁府啓曰,黃海兵使金煥拿來事,允下矣。依近例,交代後拿來,何如?傳曰,允。又啓曰,李元吉照律事允下,而判府事趙珩,時在拿囚中,不得爲之之意,敢啓。傳曰,知道。禁府謄錄
御營廳啓曰,訓鍊都監別隊,中日試才爲之事,已爲定奪矣,在廳軍兵,累年廢番,且多新軍,技藝不無生疎,雖不得操鍊,中日試才等事,依別隊例,仍爲擧行,何如?傳曰,允。御營謄錄
有政。以柳命天爲兵曹正郞,尹趾善爲獻納,李尙悌爲成歡察訪,申琓爲正言,李聖麟爲工曹正郞,鄭維岳爲掌令,李宇鼎爲文學,李沆爲司書,金錫胄爲應敎,朴千榮爲平安都事,李立身爲瑞興縣監。政事軸
上在慶德宮。居廬于思賢閤。
謝恩,司贍主簿閔毅重。
大殿,政院·玉堂問安。答曰,知道。
中殿,藥房問安。答曰,知道。
藥房啓曰,伏未審夜來,聖候若何,昨日受灸之後,膈間滯氣,其已消下,而咽喉之症,亦有差減之勢乎?今日受灸時刻,依前定以巳正宜當,中殿症候亦何如?臣等,區區憂慮,敢來問安。答曰,知道。症候,已言于醫官。內殿所患,亦言于醫女矣。
以判府事宋時烈,誌文撰述事上來有旨。傳曰,遣史官傳諭。
承文院官員,以都提調意啓曰,副護軍南龍翼本院提調,弘文館副提學李端夏副提調差下,使之察任,何如?傳曰,允。
吏曹啓曰,東萊府事有闕,依近例,令備邊司議薦,何如?傳曰,允。
慶尙監司書目,大丘判官朴紳,今月十三日遭父喪事。又書目,榮川呈,以輔德羅以俊病重,上去不得事。
大殿受灸後,藥房·政院·玉堂·二品以上·六曹問安。答曰,知道。
今日受灸入侍時,藥房都提調許積所啓,自上咽喉之症,尙無向差之勢,明日梓宮結裹時,若復哭臨,則必致添傷,勉抑權停,何如?上曰,結裹與加漆有異,且欲奉審漆色,而症勢如此,結裹日期退定事,分付該曹。
大司諫沈梓啓曰,臣於承牌之日,與正言趙宗著,期會臺廳,以監造官改差事停論之意,反復相持,終未歸一。宗著之言曰,前啓三件,旣停其二,竝與此論而盡停,事有難安,幸爲我姑遲明日,一啓卽停,如何云云。臣答曰,事在可爭,則何但一啓而已?終年閱歲,亦無不可,如其可停,一日連啓,不過文具塞責,甚非忠信之義,而都監事務之切急,豈非可憂之甚乎?以此論難之際,闕門垂閉,事務忙遽,期以明日更議而罷矣。臣未及出闕門,下吏,以正言明日呈告之意來言,俄頃之間,擧措無據,臣甚惡之,欲爲論遞。翌日,請會於兩僚,而各引事故於事例之外,終始推托,及聞筵中未安說話,然後獻納·正言,自相歸咎,語甚苟且,事亦未便,故不爲拈出避嫌中文字,而直爲措語請遞,雖似不遵近日常套,亦自有前例也。今聞物議,以臣之不避爲非,至發於完席云,臣何敢自以爲是而晏然仍冒?請命罷斥臣職。答曰,勿辭。退待物論。
行判中樞府事金壽恒箚子。大槪,誌文書寫之任,決非如臣拙筆所敢承當,懇乞改畀他人,無誤大事事。入啓。
府啓,請還收申命圭·李鼎基等一罪論斷之命。請刑曹罪人田業實,依法結案取招後,處斷。措辭見上朝家之待儒臣,禮數自別,而頃者禮曹參判李惟泰,來到門外,封章陳情,則政院,諉以前疏未上,退却不捧,以致衰老儒臣,扶病遠來,無路自達,狼狽而歸。政院,若以兩疏竝進,爲有違格例,則可以措辭捧入,以副聖上優賢之盛心,而率意阻塞,使儒臣,不得伸其情,使朝廷,未及留其行,出納惟允之任,豈容如是,物議皆以爲非。請當該承旨從重推考。
答工曹判書李正英,刑曹參判鄭榏疏曰,省疏具悉。所辭兼帶,當勉副。卿其勿辭,從速察職。
答府曰,不允。推考事,依啓。
正言趙宗著啓曰,臣於惶隕俟罪之中,伏見長官避辭,滿紙張皇,攻斥臣身,不遺餘力,臣實駭然,莫知其由。臣於今月二十一日夕,與長官,行相會禮後,商確前啓之停否,長官之意,果欲竝停監造官改差之啓,臣意以爲,都監事務,一日爲急,雖不可不停,而公論所在,一二番連啓而止,亦似穩當,以此持難,則長官勉從臣言,以連啓之意完定,而適日勢已暮,臣與長官,卽於席上,以日暮姑停之意,分付下吏,書出朝報矣。翌日之朝,伏聞以臣應製文字,致勤嚴旨,仍有還出給之敎,臣於惶恐之極,不敢晏然仍冒,辭單則實是伊時實狀也。果如長官之言,則臣非病風喪心之人,豈有未聞嚴敎之前,無端引入,以取嗤點之理乎?況臣自主連啓之論,則安有片餉之間,遽作疲軟避事之人,而爲此進退無據之擧哉?設令臣於其日,豫有呈單之意,則臣當早呈於翼日之曉,而臣之呈告,在於翼日巳時之末,而得聞嚴旨之後,則其間是非,不待辨說而自明矣。若夫做出無根之語,搆陷同僚,臣不敢以此疑人,而今者長官避辭,至於如此,臣實惝怳,反復思惟,實未曉其故也。臣不欲呶呶多辨,以傷體面,而猝遇言外之事,安得不陳暴於聖明之下哉?無非臣持身無狀,受侮同僚之致,安敢抗顔苟冒,以汚臺閣乎?請命遞斥臣職。答曰,勿辭。退待物論。
吏曹啓曰,來二十八日,祿都目政事爲之之意,敢啓。傳曰,知道。春坊朝報
受灸入侍時,都承旨李元禎所啓,義禁府議處照律公事,多有積滯,而判義禁趙珩,方在拿囚中,不得擧行,自前如此之時,則或有變通之事矣。上曰,令次官代行,可也。禁府謄錄
答兵曹草記曰,依啓。當該官員,從重推考。下人,令該曹囚禁科罪。侍講院精抄軍捉致事內下記草
上在慶德宮。居廬于思賢閤。
大殿,政院·玉堂問安。答曰,知道。中殿,藥房問安。答曰,知道。
輔德羅以俊辭狀。踏啓字。
藥房啓曰,伏未審夜來,聖候若何,咽喉之痛,一樣無減乎?中殿症候,亦何如?而脚部刺痛之症,得有差減之勢乎?臣等,不勝憂慮,敢來問安。答曰,知道。症候,已言于醫官。內殿所患,亦言于醫女矣。
以金斗明爲假注書。
禁府啓目,禮曹判書趙珩,參判金益炅,參議洪柱國,正郞任以道等元情云云,旣已遲晩,照律何如?啓依允。
藥房再啓曰,卽伏聞入診醫官所傳之言,自上連日受灸之後,膈間壅滯之氣,則雖似消減,痰火之升降無常,升則頭部之痛,輒作,降則喉膈之症,有加云,臣等,不勝悶慮之至。與諸醫等商議,則皆以爲瓜蔞枳實湯,加天花粉·連翹各一錢,連進三貼,先治痰火之用,宜當云,此藥卽爲劑入之意,敢啓。答曰,知道。
以右議政金壽興來待,取稟,傳曰,咽喉甚不平,酬酢頗艱,更待一兩日,稟定之意,遣史官傳諭。
持平宋最啓曰,臣與長官以下諸僚,有相會之約,今日早詣朝房,而持平柳譚厚,忽然稱病不來,其病輕重,雖不可知,而臣新入臺閣,見輕如此,不可仍冒,請命遞斥臣職。答曰,勿辭。退待物論。
府啓,請還收申命圭·李鼎基等一罪論斷之命。請刑曹罪人田業實,依法結案取招後,處斷。措辭見上上年遷陵時,浮石曳運之卒,壓傷致斃者頗多,而領役部將及石工等,慮有罪責,掩諱不告,至於遐方來役之類,則塡尸坑谷,無人收瘞,僧俗死亡之數,雖不知其多少,而凡水火暴死之人,尙皆一一報聞,得蒙收恤之典。今此死於石役者,比諸死於水火者,尤爲矜惻,而獨未有收恤之擧,豈不有乖於重民命之道乎?矧今山陵之役,正値潦熱之時,土石輸運之際,役徒之顚隕者,必有甚於向時,請令山陵都監,嚴飭該掌,十分致察,俾無殞命之患,如或有死亡者,則隨卽報知埋置,以示朝家隱恤之意。竝引嫌而退,啓遞兩僚,亦或一道,而不先引避,有違臺體,尋單引入,雖非避事,而前後有異,宜致人言,請大司諫沈梓,正言趙宗著,竝命遞差,新除授獻納尹趾善,時在京畿道安山地,請斯速乘馹上來事,下諭。答曰,不允。末端事及遞差·下諭事,依啓。
持平柳譚厚啓曰,臣以新進之人,未諳故事,昨日之請推當該承旨也,意謂非當該,則可以傳啓,故請其出接,與左副承旨尹深,對伏讀啓之際,尹深,忽然厲聲言曰,此事不然矣,此事不然矣。吾以當初同參之人,不可捧入,何不豫通云云,因拂衣而起,擧措乖戾,有不可言,而引嫌不捧,勢亦宜然,故臣還坐臺廳,問知前例,自寫啓辭,直請承傳色傳啓,聽批而退矣。今聞物議,皆以不卽引避爲非,臣爲人疲劣,虧辱臺體,冒昧行公,難免物議,又於朝者,下吏,以同僚相會事來請,而方思自列,勢難參坐,且自昨暮,猝患頭疼,症勢頗苦,故只以病未進參之意,言送矣。同僚緣此,至於見輕引避,以此以彼,俱難仍冒,請命遞斥臣職。答曰,勿辭。退待物論。春坊朝報
上在慶德宮。居廬于思賢閤。
大殿,政院·玉堂問安。答曰,知道。
中殿,藥房問安。答曰,知道。
藥房啓曰,伏聞昨夕入診醫官所傳之言,自上咽喉之症,與前一樣,且有水刺厭進,氣力困憊之候云,不勝驚慮之至,夜來諸症,加減,何如?臣等,與諸醫入診,詳知卽今症候後,議定當進之藥宜當,中殿脚痛及諸症,尙無差減之勢乎?臣等,無任憂慮,敢來問安。答曰,症候,已言于醫官矣,勿爲入診。內殿所患,亦言于醫女矣。
忠淸監司書目,藍浦等官呈,以人物燒死,至於九名,極爲驚慘事。又書目,永同等官呈,以男女五人,爲虎囕死事。又書目,淸州等二十二邑,染病方痛三百八十名,死亡一百三十七名事。又書目,文義等官呈,以盜賊竊發,殺越二人事。又書目,臣進退路窮,不得不冒死更籲,亟賜鐫削事,上疏上送事。
刑曹賊人高龍業,西小門外,御寶僞造罪人李世復,唐古介行刑。啓。
左副承旨尹深上疏。大槪,臣只循前例,而重被臺臣意外之斥,決不可冒居近密,乞賜遞免,以謝人言事。入啓。
戶曹啓曰,國家所重,在於田政,申嚴事目,靡歲不然,故各邑,每於災傷踏驗之後,從其時起,改作八結,磨鍊出稅,以之徵捧,未嘗有違越事目,擅用舊結者也。今聞春川前府使金煥,上年本邑災傷,依例踏驗,旣經覆審,監司,又爲磨勘收租案,而本官,行用改作結,淹延數月,終不磨鍊,及至今年四月,交代府使李俊漢到任之初,鄕所及都書員輩,詐稱民願,勸用壬子舊結,而田三稅及宣惠廳收米,皆以舊結,磨鍊徵捧云。取考本曹收租案,則春川壬子實結九百三十三結零,癸丑實結六百四十三結零,癸丑之於壬子,災傷所減者,多至二百九十結,捨其當年減縮之結,必以壬子近千之結,徵捧稅賦者,其意可知。前府使李俊漢,已爲身故,罪無可施,而本邑鄕所都書員輩,乘時用奸,剝民加賦之狀,誠極寒心,而前府使金煥之抛棄田政,趁不改結,經年之後,付諸新官者,亦甚可駭,此事,關係國綱,不可不隨現論罪,以警列邑,以防後弊,春川府使金煥,爲先罷黜,當該鄕所都書員等,令本道移囚營下,嚴刑査問,啓聞處置,何如?傳曰,依啓。金煥,旣已拿問處之。
謝恩,平安都事朴千榮。
藥房再啓曰,卽伏聞醫女所傳之言,中殿症候,至今彌留,左邊膈間痰火壅滯之外,呑酸之症,又發云,臣等不勝憂悶之至,與應敎金錫胄及御醫李東馨商議,則以爲柴陳湯元方,半夏,以瓜蔞仁煎水浸炒,加生地黃二錢,便香附·麥門冬·山梔薑汁炒·黃蓮,以吳茱萸煎水炒,各一錢,川芎·靑皮各七分,連進宜當云,此藥五貼,爲先劑入,何如?答曰,知道。
刑曹啓目,北虞候李晩輝矣,前任長淵府使時,黃州田稅致敗船格奴戒哲,移囚長淵之後,身爲守令,莫重罪人,任其保放,仍致逃躱,事極可駭,罪杖八十,贖,奪告身三等,私罪,啓功減一等。
府啓,請還收申命圭·李鼎基等一罪論斷之命。請刑曹罪人田業實,依法結案取招後,處斷。措辭見上竝引嫌而退,約會不赴,責有所歸,元非見輕,何嫌之有?不卽引避,雖非大段,相會不參,在例當遞,請持平宋最出仕,持平柳譚厚遞差。答曰,不允。處置事,依啓。
答左副承旨尹深疏曰,省疏具悉。爾無所失,爾其勿辭,從速察職。
吏曹啓曰,臺諫有闕,政事,取稟。春坊朝報
有政。以沈梓爲同知義禁府事,金宇亨爲大司諫,安後泰爲弼善,李益泰爲正言,姜碩耉爲兵曹佐郞,權大載爲東萊府使,權尙任爲監察,沈極爲兵曹佐郞。政事軸
上在慶德宮。居廬于思賢閤。
大殿,政院·玉堂問安。答曰,知道。中殿,藥房問安。答曰,知道。
藥房啓曰,久雨之餘,日氣陰濕,伏未審夜來,聖候若何,咽喉之痛,困憊之候,水刺厭進等症,一樣無減乎?中殿症候,柴陳湯進御之後,得有差減之效乎?臣等,不勝憂慮,敢來問安。答曰,知道。症候,已言于醫官。內殿所患,亦言于醫女矣。
司諫尹衡聖啓曰,臣之衰朽譾劣,不宜復廁臺閣,姑置不論,而臣屛跡鄕廬,杜門縮伏之中,伏聞大行王大妃昇遐,遠外承哀,奔走悲號,來哭闕門之外,撼頓跋涉,宿患添㞃,僵臥旅邸,喘喘若絶,乃於此際,新命遽及,召牌荐降,臣驚惶感激,無地措躬,臣雖無狀,粗聞不俟駕之義,豈不欲忍死自力?顚倒趨詣,而眩瞀昏窒,末由轉動,徊徨踧踖,竟未祗赴,揆以分義,臣罪萬死。抑臣身病之外,又有情勢之悶縮者,臣於去年秋,待罪言責,與長官李䎘,有所相議而論列者矣。畢竟削黜之罰,獨歸於䎘,臣以同事之人,雖得倖免於其時,豈可貪戀榮寵,冒沒廉隅,復叨臺閣也哉?露章陳悃,實出萬不獲已,而喉司不許捧入,臣之狼狽,轉加一層,承牌不進,旣犯當遞之律,而一味沈頓,猶不敢詣臺自列,留調多日,僅僅扶曳,今始來避,瀆擾於聖上哀疚之中,臣罪尤大,決不可仍冒,請命遞斥臣職。答曰,勿辭。退待物論。
藥房再啓曰,伏聞入診醫官所傳之言,自上近來連進胎水等凉冷之劑,而咽喉之症,不但無差減之勢,膈滯之氣,比前有加,氣力困憊,水刺厭進之候,亦一樣不減云。臣等,不勝憂悶之至,與李東馨等諸御醫商議,則以爲此是脾胃受傷,中氣不足,以致虛火之上升,咽喉之久未平復,亦由於此,先以人蔘茶,以五錢重作貼,和牛黃末少許,連進宜當云,三貼卽爲劑入,調次牛黃,亦爲封入,何如?答曰,知道。
院啓,引嫌而退,請情勢病勢,姑舍勿論,而不赴召命,在例當遞,請司諫尹衡聖遞差。答曰,依啓。
禁府照目,前禮曹判書趙珩,參判金益炅,參議洪柱國,正郞任以道等矣,以製服之故,明日成服,似有未及之患,殊甚可駭,罪各杖七十,贖,竝只公罪,啓功減一等。又照目,前造山萬戶李元吉矣,本堡定配罪人,受由本土,乃以逃亡樣,以瞞報上司罪,決杖八十,徒二年,告身盡行追奪,私罪,啓功減一等。又照目,前禮曹佐郞金千鎰,工曹正郞兪命夔等,以長生殿次知郞廳,日勢已晩,尙無梓宮奉進之擧,事極可駭,罪各笞五十,公罪,啓依允。功減一等。
禁府,李元吉,東坡驛徒一年半定配。啓。
全羅監司書目,古阜郡新舊還上未捧之數,至於一千七百三十餘石之多,當該郡守李厚先罪狀,令該曹稟處事。又書目,益山等官呈,以人物渰死四名,燒死一名,震死一名,極爲驚慘事。
禮曹,行司直安獻徵,三月十六日卒逝,而已行從二品實職,弔祭致賻,依法擧行,何如?啓依所啓施行。
禁府啓目,前兵使朴振翰,直長柳楙,監役李世億等元情云云,刑推,何如?啓停刑推,議處。
以摠護使以下,執船差使員安山郡守罷黜狀啓,傳曰,事極驚駭,安山郡守柳命才,卽爲拿鞫,嚴問定罪。
禁府,柳命才拿囚。啓。
司憲府照本,前中部主簿趙騫,東部主簿李賚,北部主簿魚陟明等矣,轝士軍抄出之際,五部官吏,多有用奸之事,受賂多寡,雖或不同,論其罪犯,厥罪惟均,西南部官,旣已受罪,則其餘三部,不宜倖免罪,告身盡行追奪,啓依允,功減一等爲乎矣,李賚乙良,棄一。春坊朝報
忠勳府啓曰,山陵進止,忠義衛李景聃啓下之後,以病呈狀,其代,以忠義衛李光道,原單子中,令該曹改付標,何如?傳曰,允。又啓曰,今此大行王妃發靷時,各處差備,當以入番忠義衛定送,厥數甚多,而卽今舊功臣忠義衛付祿遞兒,只二十員,勢難推移,依上年遷陵例,十五遞兒加出,塡差何如?傳曰,允。勳府謄錄
上在慶德宮。居廬于思賢閤。
夜一更,黑雲一道如氣,起自巽方,直指坤方,長竟天,廣尺許,漸移天中,三更,乃滅。
大殿,政院·玉堂問安。答曰,知道。中殿,藥房問安。答曰,知道。
藥房啓曰,伏未審夜來,聖候若何?人蔘茶,其已進御,而咽喉之痛,及水刺厭進,氣力困憊等症,得有差減之效乎?中殿症候,亦何如?臣等,不任憂慮,敢來問安。答曰,知道。症候,已言于醫官。內殿所患,亦言于醫女矣。再啓曰,卽伏聞入診醫官所傳之言,自上痰火升降之症,近來益甚,頭部之疼痛,發作無常,水刺之厭進,有加於前,痞滯之氣,留畜於中脘近處云,臣等,不勝驚慮之至,與諸醫商議,則皆以爲前後劑入之藥,旣緣苦口而不能進御,前後收效,多在於艾矣,中脘穴,自今日受灸,宜當云。今日,雖不無拘忌,水刺厭進之症,最宜急治,不可等待他日,時刻,定以午末,何如?答曰,知道。
大殿受灸後,藥房·政院·玉堂·二品以上·六曹問安。答曰,知道。
忠勳府啓曰,以玉堂箚子,傳曰,遷陵時,勳府進香,比己亥以上加數幾許耶,令勳府査啓事,命下矣。上年本府進香時,就將庚午年遷陵謄錄及己亥進香單子,參酌磨鍊設行,故比之庚午,則所減十器,較諸己亥,則加數六器矣。至於用花,則庚午以前,皆以錦段紗綾,翦彩爲花,而其後則易以苧布,入染各色,依樣造用,已成規例,別無剪彩綴花之事矣。今承聖敎,前後進香謄錄器數加減考出,別單書入,而其中己丑謄錄,則其時書寫忠義,未及修正,死於逆獄,文書閪失,不得査出之意,敢啓。傳曰,依己亥年例爲之,而床花則勿用,可也。
明日朔祭朝奠兼行正時,寅正□刻,開門,罷漏後。
受灸入侍時,都提調許積所啓,玉侯諸症,彌留至今,明日朔奠,若又擧臨,則必有添傷之患,勉抑至情,勿爲擧臨,何如?上曰,每因疾病,久未展哀,心病緣此添加,而卿等之言,至此,當勉副矣。都承旨李元禎所啓,告訃使拜表日期已迫,使行之責辦於平安兵營者頗多,而新監司申晸,時未下直,事甚窘速,且下三道人馬兵曹逢點,在於四月初五日,事勢窘迫,殊無先期入送休息之意,暑雨顚仆之患,亦甚可慮矣。上曰,以前定十六日,退行,可也。
以水路看定時,捉船差使員不爲整齊待候事,傳曰,京畿監司李弘淵,姑先從重推考。春坊朝報
午時,上御廬次,中脘穴受灸十五壯。入侍,都提調許積,提調姜栢年,副提調李元禎,史官二員,醫官李東馨·金有鉉·白光玹·金尙誠·李應斗。內下日記郞廳李尙允校。郞廳任瑋書。
上在慶德宮。居廬于思賢閤。內下日記
辰巳午時,日有重暈,色內赤外靑,暈上,少有白氣如虹,乍有乍無,良久乃滅。
謝恩,都摠都事睦存善。
判義禁趙珩上疏。大槪,罪戾深重,特蒙恩宥,惶感罔措,而素患賤疾添劇缺務無期,伏乞亟遞金吾之任,以延餘喘事。入啓。
朔祭後,大殿·王大妃殿·中殿·世子宮,藥房·政院·玉堂·百官,奉慰問安。答曰,罔極。嬪宮,藥房·政院·玉堂問安。答曰,罔極。
藥房啓曰,伏未審夜來,聖候若何,昨日受灸之後,諸症,得有差減之效,而無煩熱之候乎?今値朔朝,伏想孝思益復罔極,區區下情,不任憂慮。今日受灸時刻,定以巳正宜當。且中殿症候,無減乎?臣等,終宵耿耿,敢來問安。答曰,知道。症候,已言于醫官,內殿所患,亦言于醫女矣。
府啓,請還收申命圭·李鼎基等一罪論斷之命。請刑曹罪人田業實,依法結案,取招後,處斷。措辭見上答曰,不允。
大殿受灸後,藥房·政院·玉堂·二品以上·六曹問安。答曰,知道。
政院啓曰,前南兵使柳炳然,上年十二月初三日成貼,樺皮上送狀啓外面,不書臣謹封,不署名,殊無敬謹之意,事甚可駭,故自本院請推矣。觀此炳然緘辭,一則曰開納之時,只去油紙,而不去假封之致,一則曰尋常書札,署名封貼,不可放過,況莫重狀啓,豈有不書臣謹封不署名之理乎?至以千萬曖昧等語,極其稱冤,有若本院,白地構誣,勒請推考者然,臣等,不勝駭然之至,其狀啓尙在,渠雖欲巧飾自明,安敢誣也?炳然當初所坐,不過不察之失,今此欺罔之罪,自有其律,而本院則推考之外,無他請罪之規,柳炳然,姑先從重推考,何如?傳曰,允。
京畿監司書目,振威呈,以吏曹參判李惟泰辭職上疏上送事。
江華留守書目,本府居保人李天祥等家出火,天祥等燒死事。
今日受灸入侍時,都承旨李元禎所啓,提調姜栢年,今爲憲長,而今日則以藥房入侍,與備局引見時,以本職入侍有間,憲府啓辭,似不必親啓於榻前矣。姜栢年曰,循例啓辭,則雖不敢爲之,如有臨時可論之事,則不可不啓矣。上曰,除臨時可論事外,前啓則令城上所爲之,以此定式,可也。姜栢年曰,憲府推考公事中,金萬重當初特推,尙未照勘,而旣已定配之後,又爲照律,有所難便,敢此仰稟矣。上曰,此非循例推考,乃是特推,仍爲照律,可也。都提調許積曰,金萬重事,臣曾欲仰達,而凡於朝家事,非有下詢,則不敢開口矣。今者言端旣出,敢陳所懷,緣臣一身,嚴旨荐降,言事之臣,相繼被罪,而至於萬重所達之言,雖未知襯合於臣身,自是有懷必達之意,言可用則用之,不可用則不用而已。至被徒配,則非但添臣一罪,豈不有累於聖德乎?罰已行矣,且母子相離,情理可矜矣。上曰,言甚怪底,初欲遠配,而其時大臣陳達,故配於近地矣。許積曰,臣雖庸下,亦老臣也,何敢以情外虛辭,上達乎?此實出於中情,若蒙恩釋,則其於聖德,不遠而復,臣之私心,亦少安矣。上曰,雖曰言事之臣,其言可罪,則無不可罪之事,且其定配未久,而卿言縷縷至此,爲安卿心,勉副放釋矣。姜栢年曰,金萬重,今旣蒙放,其推考公事,何以爲之?許積曰,本罪已爲蒙宥,推考,似不當擧論矣。上曰,其推考,勿爲照律,可也。諫院朝報
訓鍊都監啓曰,下番別隊右部中司屬軍兵等賞格試才,從分數多寡,本營所儲木綿面給後,別單書入之意,敢啓。傳曰,知道。訓局謄錄
巳正,上御廬次,中脘穴受灸十五壯。入侍,都提調許積·提調姜栢年,副提調李元禎,史官二員,醫官李東馨·金有鉉·白光玹·金尙誠·李應斗。內下日記
上在慶德宮。居廬于思賢閤。
下直,慶基殿參奉韓濟愈。
謝恩,大司諫金宇亨,正言李益泰,監察權尙任,司饔參奉崔東老。
大殿,政院·玉堂問安。答曰,知道。
中殿,藥房問安。答曰,知道。
藥房啓曰,伏未審夜來,聖候若何?昨日臣等,仰聆玉音之鄭重,比前有加。且伏承顯覺中脘近處濕痰凝滯之敎,下情憂悶,有難形諭。酬酢之餘,仍爲受灸,不瑕有煩熱之候乎?今日受灸時刻,依前定以巳正宜當。中殿症候,一樣無減乎?臣等,終宵耿耿,敢來問安。答曰,知道。症候,已言于醫官,內殿所患,亦言于醫女矣。
大司諫金宇亨啓曰,臣誠無似,歷敭踰分,居常惶懼,若隕淵谷,千萬意外,新命遽及,驚惶感激,措躬無所,陳疏乞解,見阻喉司,情勢狼狽,一倍悶蹙。且臣於摠府之員,應入不入,至被推考,不可晏然仍冒,請命遞斥臣職。答曰,勿辭。
以大司諫避辭,傳曰,推考,蕩滌。
全羅監司書目,茂朱等官,惡虎噉殺人命三名事。
原襄監司書目,金化呈,以流民羅應進父母,及江陵呈,以幼學沈溟父子燒死事。
掌令鄭維岳上疏。大槪,情勢臲卼,不可復廁朝著,乞遞職名,以安微分事。入啓。
大殿受灸後,藥房·政院·玉堂·二品以上·六曹·大司諫問安。答曰,知道。
藥房再啓曰,伏聞醫官所傳之言,中殿症候,肌膚濕熱,脈度虛數,左右手指,有時自然跳縮,水刺厭進,近來益甚云,臣等,不勝憂悶之至。與應敎金錫胄及李東馨等諸醫,反復商議,則皆以爲玉體之疲削,癥瘕之積聚。痰火之升降,乃是積年宿患,而卽今肌熱·脈數·跳縮等症,專由於肝脾血虛,不能滋養榮衛之致,而當此虛敗之際,不可遽用攻利之劑,姑先以八味逍遙散元方,白朮代人蔘,甘草減半,加麥門冬一錢,片芩酒炒七分,紅花酒洗一分,連進宜當云。此藥五貼,爲先劑入,何如?答曰,知道。
傳曰,議政府進香,雖未及於前定之初三日,以初四日設行,俾無各衙門次次退行之弊。
院啓,請還收申命圭·李鼎基等一罪論斷之命。措辭見上國恤時轝士軍,必以都城坊民調用,而調用之際,弊端層生,多有難支之患,臣等,竊伏聞上年遷陵時,該府,初不量其容入之數,五部家口沒數成冊之後,始乃派定於各部,而所定之數,較諸成冊,多有剩遺。故下吏夤緣操縱,作爲囊槖之資,至於前期各朔,稱以點考,逐日聚會,鞭扑狼籍,或重價雇立,不能支保,愁怨之聲,至今未已。已往之事,固不足言,卽今大事,又當於民力已窮之時,如有一分除弊之道,則宜無所不用其極,請令該府轝士軍容入實數,十分參酌分定,俾不至於擾雜弄奸,排日點考,亦無過三四度,只存重其事之意,以除如前濫觴之弊。
府啓,請還收申命圭·李鼎基等一罪論斷之命。請刑曹罪人田業實,依法結案,取招後,處斷。措辭見上答曰,不允。
答院曰,不允。末端事,依啓。諫院朝報
李端錫,以都摠府言啓曰,副摠管沈梓,義禁府進去坐起晝仕,請出標信。傳曰,知道。
鄭晳,以忠勳府言啓曰,本府書寫忠義有闕代,忠義李萬樹啓下,依前例假郞廳,稱號,察任何如?傳曰,允。
李端錫,以訓鍊都監言啓曰,下番別隊右部中司軍兵等賞格試才,從分數多寡,本營所儲木綿,面給之後,別單書入之意,敢啓。傳曰,知道。
又以御營廳言啓曰,今此一番軍兵及三番別馬隊·八番別破陣·射砲用劍試才賞格,從分數多寡,以本廳所儲木綿,面給後,別單書入之意,敢啓。傳曰,知道。
巳時,上御思賢閤廬次,受灸。藥房都提調許積,提調姜栢年,副提調李元禎,記事官安如石·沈壽亮,醫官李東馨·金有鉉·白光玹·金尙誠·李應斗入侍。積曰,聞醫官之言,咽喉有減矣。上曰,咽喉之痛似減,而有碍於食飮則一樣矣。積曰,摠護使,明朝復命云矣。上曰,然則進香日不退,猶可及矣。栢年曰,憲府連啓之不啓於藥房入侍,昨已定奪,而臣有區區所懷,敢此仰達矣。申命圭等所坐,何可謂無罪,而聖上之必欲以法治之者,此蓋孝思之至也。然若原情定罪,則容有可恕之道,故輿論,皆以此啓之,得請爲期,此非一二人循私之論也。此時陳達,事極非便,而文書以啓,不如面達,故敢此縷縷矣。上曰,文書以啓,與面達,何異乎?缺二行受鍼穴左右風池·左右少商。燼餘
上在慶德宮。居廬于思賢閤。
謝恩,獻納尹趾善,弼善安復泰,撫夷萬戶裴尙奄。
大殿,政院·玉堂問安。答曰,知道。
中殿,藥房·政院·玉堂問安。答曰,知道。
藥房啓曰,伏未審夜來,聖候若何,昨日鍼灸竝施之後,諸症得有減歇之勢乎?中殿症候,亦何如?臣等,不任憂慮,敢來問安。答曰,知道。症候,已言于醫官。內殿所患,亦言于醫女矣。
傳曰,右議政留待。
禮曹啓曰,傳敎矣,議政府進香,以初四日巳時設行,而其他京外進香,亦以當初所擇日時,仍爲設行之意,敢啓。傳曰,知道。
傳曰,領中樞府事留待。
府啓,請還收申命圭·李鼎基等一罪論斷之命。請刑曹罪人田業實,依法結案,取招後,處斷。措辭見上答曰,不允。
傳曰,領中樞府事,右議政,引見。
院啓,請還收申命圭·李鼎基等一罪論斷之命。措辭見上今以都監所用骨灰,許令屠殺,臣等竊爲慨然也。頃年牛疫之後,所畜殆盡,八路民事,殊極可慮,而卽今十處屠殺,其數甚多,爲民重本之意,果安在哉?而況國恤時禁屠之令,載在禮典,則尤不敢輕議於此時也。若以骨灰之難得,不得不屠牛,則堂堂國家,豈不能辦備若干牛隻,而直許屠宰,若是其爛熳耶?且今祭享諸司作脯之數,亦甚不少,其骨,獨不可用於此乎?其墜邦憲駭聽聞,莫此爲甚,自今以後,嚴立屠牛之禁。答曰,不允。末端事,令都監稟處。
大臣引見入侍時。左副承旨尹深所啓,楊州牧使鄭始大,以陪行都差使員,雖有落後分付,所當進詣船所,裝船離發後退去,而得聞無船生事之後,始爲來到,已極不當,及至回還時,楊根·廣州,則親衛軍人,待於境上,而鄭始大不爲來待,則亦無運舟之勢矣。積曰,此等大事,唯在廣集衆志,令二品以上三司多官,通議可否,以之勘斷,宜當矣。深曰,水路事,必須從速定奪,然後都監凡事,方可磨鍊矣。積曰,頃承聖敎,愍念往者轝士之弊,獨運睿斷,有此水路之議,臣卽退而誦之,則外間聞者,莫不感歎聖德矣。壽興曰,日者聖敎有曰,前頭陸路,雖非潦水火炎之中,衝冒塵沙,亦必多顚踣致死,睿料及此,果悉其時實狀矣。上曰,上年轝士,聞多致死於中路,心甚惻然,于今未已也。壽興曰,雖未及朝堂會議,當以水路發靷之意,明白下敎,使群情釋然,宜當矣。深曰,今此發靷,只以安奉欑宮爲主耳。上曰,然。壽興曰,近以大行王大妃徽號事,原任大臣與二品以上,當爲來會,仍又議定水路便否,爲當矣。上曰,依爲之。壽興曰,誌石事,殊有曲折,曾欲仰達矣。年前所採,旣已用盡,餘無可合之石,何以爲之?上曰,上年豫差石,貯在內需司,令石工看品用之,似可。壽興曰,新陵三年祭祀,當置原豆田,以爲供進之地,而他無善策,姑取其近處民人早稻春牟等田,至於五結,其在民事,殊甚矜悶矣。曾在長陵因山時,亦取民田,爲原豆,而以司僕收稅田,如數劃給云。今此驪州,本無公田,又無別樣推移之道,此其難處者矣。上曰,或可以價本,料理劃給耶?壽興曰,平安監司申最,下直時引見事,曾已命下,又有臣等一時入侍之敎,而近來聖候不寧,酬酢爲苦,且事出尋常,有異聽聞,申晸勿令入侍,渠所欲陳達之事,使之書付,小臣,從容稟定,宜當矣。上曰,依爲之。此外已出擧條燼餘
上在慶德宮。居廬于思賢閤。
申時,日暈。
下直,安興僉使李華岳。
謝恩,都摠管李元老,五衛將李允傅,兵曹佐郞沈極。
大殿,政院·玉堂問安。答曰,知道。
中殿,藥房·政院·玉堂問安。答曰,知道。
藥房啓曰,伏未審夜來,聖候若何,昨日引接酬酢移時,不瑕有煩熱之候乎?今日受灸時刻,定以辰初宜當。中殿症候,湯劑其已進御,而得有差減之效乎?臣等不任憂慮,敢來問安。答曰,知道。症候,已言于醫官,內殿所患,亦言于醫女矣。
藥房再啓曰,伏聞入診醫官所傳之言,自上受灸之後,痰火升降,腹中痞滿等症,則雖欲減歇,咽喉之症,有妨呑嚥,以致水刺頓減云。臣等,不任憂悶,與諸醫商議,則以爲艾灸,不無助火之慮,今姑停止,人蔘門冬飮,爲先進御,以補脾元,宜當云,此藥三貼,卽爲劑入,何如?答曰,知道。
傳曰,政事,當日爲之。
禁府,鄭始大拿囚。啓。
禮曹啓曰,壬申七月初七日仁穆王后議諡時,依庚子謄錄,只爲上諡。故今此大行王大妃議諡時,亦依壬申年例,只爲上諡,而徽號則將於祔廟時議定矣。更考政院日記,則壬申八月初十日本曹啓辭,議者多以爲庚子之只上諡號,以其內喪在先故也。今日之事,與此自別,諡號徽號,一時上之爲可云。故以追議諡號,竝刻於諡冊之意,入啓蒙允矣。追上徽號,竝刻於諡冊諡寶之中,明有先朝已行之例,今亦依此擧行宜當,敢啓。傳曰,依此爲之。又啓曰,允下矣。徽號議定吉日,令日官推擇,則今四月初五日爲吉云,大臣及政府館閣堂上·六曹參判以上,命招會議之意,敢啓。傳曰,知道。
政院啓曰,今初五日大行王大妃徽號議定時,大臣及政府館閣堂上六曹參判以上命招事,允下矣。取考日記,則原任大臣,亦有同參之規,依前命招之意,敢啓。傳曰,知道。
諫院箚子。大槪,敢陳所懷,冀蒙財察事。入啓。
院啓,請還收申命圭·李鼎基等一罪論斷之命。措辭見上
府啓,請還收申命圭·李鼎基等一罪論斷之命。請刑曹罪人田業實,依法結案,取招後,處斷,措辭見上請前豐川府使李弘祖拿問定罪事。答書缺
明日宗親府進香正時,巳初三刻。
答諫院箚曰,此何等莫重之事,而不顧事勢,妄欲行之,如箚意耶?實未曉本意也,勿爲煩論。
答院曰,勿煩。
答府曰,不允。末端事,依啓。諫院朝報
府啓,前礪山營將李弘祖,曾任豐川府使時,凡干政令,一從悍妻所言,侵虐官屬,漁奪民間,恣行不法,怨讟載路。遞歸之際,卜駄甚多,追後輸運,船車絡繹,白晝城市,衆目難掩,傳說狼藉,莫不唾罵,如此貪縱無忌之人,不可置而不論,請礪山營將李弘祖拿問定罪。燼餘
鄭晳,以摠護使意啓曰,都監各房,今已始役,監造官一員,依前例,輪回直宿之意,敢啓。傳曰,知道。
以戶曹昌德宮大內修理事草記,傳于鄭晳曰,前排,鋪陳,皆是黑色,趁今月修改事,昨日下敎矣。此草記中,何不擧論,而只分付于戶曹,不爲分付于各該司耶?
有政。吏批,行判書李尙眞,箚批未下,參判李惟泰在外,參議呂聖齊進。都承旨李元禎進。吏批啓曰,判書李尙眞,箚批未下,參判李惟泰在外,小臣獨政未安,何以爲之?敢稟。傳曰,只出緊任。以金錫胄爲司諫,金爲持平,沈梓爲京畿監司,尹以濟爲忠州牧使,趙䃏爲楊州牧使,朴鑌爲安山郡守,李藼爲副校理,李濡爲副修撰,鄭知和爲司譯院提調,鄭重徽爲輔德,李堂揆爲兼文學,南龍翼·李端夏爲承文院提調。
兵批,判書金萬基進,參判洪處大進,參議朴世堅進,參知閔宗道差祭,右副承旨李端錫進。兵批啓曰,北虞候今當差出,而備擬之人乏少,堂上三品中可合人員,竝擬,何如?傳曰,允。以權堣爲副摠管,趙珩爲知事,朴以樟爲北虞候,尹衡聖·金益炅爲副司直缺燼餘
上在慶德宮。居廬于思賢閤。
酉時,白雲一道如氣,起乾方,直指南方,長十餘丈,廣尺餘,良久乃滅。
謝恩,京畿監司沈梓,東萊府使權大載,兼文學李堂揆。
大殿,政院·玉堂問安。答曰,知道。中殿,藥房·政院·玉堂問安。答曰,知道。
藥房啓曰,卽伏聞入診醫官之言,自上去夜初更末,寒氣猝發,至於戰掉,移時乃定云,臣等,不勝驚慮之至。厥後則寢睡,何如,而寒氣無更發之患乎?臣等,與諸醫,趁卽入診,詳知卽今症候,然後議定當進之藥。中殿症候,亦何如?臣等,終宵耿耿,敢來問安,竝此仰稟。答曰,知道。內殿所患,已言于醫女矣。
正言李益泰啓曰,今此水路行喪,非但大違常道,險灘曳船,亦甚危厲,故敢陳所懷,竊附古人乘船危〈厲〉之意,而誠意淺薄,反承未安之敎,無非如臣無狀,忝居言地,不見信於君父之致。且昨緣日暮,事異常時,煩瀆是懼,今始自列,所失尤大,何敢晏然仍冒?請命遞斥臣職。
禁府,李弘祖拿囚。啓。
左副承旨尹深上疏。大槪,賤疾猝劇,萬無供職之勢,乞賜遞免,以便公私事。入啓。
以正言李益泰避嫌。傳曰,如此避嫌,何以捧入耶?還出給。
政院啓曰,注書安如石,以女兒拘忌之疾,逐日陳疏,原疏則不敢捧入,而旣已犯染,則不可仕進於近密之地,安如石今始改差,假注書差出,何如?傳曰,允。
藥房入診時,右議政金壽興請對。傳曰,藥房提調,一時入侍。
以南宮垕爲假注書。
府啓。請還收申命圭·李鼎基一罪論斷之命。請刑曹罪人田業實,依法結案,取招後,處斷。措辭見上答曰,不允。
右議政金壽興請對入侍時所啓,都監堂上郞廳,旣已啓下之後,移拜他職,則當此役事方張之日,不得專意所管,事甚可慮,依上年例,都監官勿擬三司之望,何如?上曰,依爲之。又所啓,江華産石處,凡諸士大夫家,任意採取,幾無餘存,自今以嚴加禁斷之意,分付本府,何如?上曰,依爲之。諫院朝報
大臣·原任大臣·政府館閣堂上·六曹參判以上,來會賓廳,大行王大妃徽號議定,敬夙夜警戒曰敬烈秉德尊業曰烈明照臨四方曰明獻聰明睿哲曰獻。
鄭晳啓曰,大行王大妃徽號,旣已議定啓下矣。依例禮曹郞廳招致,出給之意,敢啓。傳曰,知道。
以又魂殿都監郞廳,以摠護使意啓曰,監造官洪得禹,以身病,累度呈狀,而旣已始役之後,決不可續續遞易,使之調理仕進矣。今過累日,無意察任,雖未知病勢之如何,而當此役事方張之日,事甚不當,姑先推考,卽令仕進,何如?傳曰,允。
巳時,上御思賢閤。藥房入診,右議政請對,都提調許積,右議政金壽興,提調姜栢年,副提調李元禎,假注書金斗明,記事官沈壽亮,醫官李東馨·金有鉉·白光玹·權愉·崔聖任。許積曰,上候不寧,彌留至此,且伏聞夜來寒氣猝發,戰掉至於移時云,此非偶然之症。曾前亦有此候矣,必是乘虛更作。醫官,雖連日入侍,臣等,亦當親自瞻望,詳審卽今症候,然後可以議定當藥。故敢請入診矣。積,遂呼醫官等,使之診察,李東馨·金有鉉·權愉·崔聖任等,以次進診畢,東馨曰,卽今脈度,甚不舒泰,又與朝者有異,此乃元氣不足之致耳。積曰,咽喉之痛,夜來何如?上曰,頗似向歇矣。積曰,今日非但爲入診,又有切願仰達者,從權之請,旣有大王大妃殿丁寧勸諭,又以臣等庭籲微誠,仰徹缺允從之敎,臣等退而相喜,以爲不幸中幸矣。厥後細缺數行若是其重,況此時事,艱虞溢目,大戚之餘,哀疚雖缺豈無將護聖躬之道乎?伏想近日聖候困惱之中,必以酬酢爲苦,而愚衷煎灼,不容少緩,敢請入對矣。壽興曰,雖閭閻匹夫,稟賦亦有强弱之不齊,不能終始執喪者,亦多有之,況帝王家,受氣之有別於凡人者乎?上年遷陵時,素膳纔過數日,聖候尙多虛敗矣,今番初喪,成服前傷敗之甚,又倍於前,已不勝十分危厲,而今也强許復膳,其實則尙不進滋味,居喪滅性,聖人稱以不孝,自上哀痛之中,未暇念及于此,終孝之道,恐不當如是也。上曰,吾意,本非爲不進滋味也,近來凡諸飮食,自爾厭進。故數件物種,果不令進耳。積曰,自上軫念,臣等不趐周曲,而只於補護聖躬之道,專不致念,由是聖候久未平復,豈非大可悶慮者乎?元禎曰,聖上,違豫多年,根柢深痼,眞元虛損,而不能抑情節哀,以思將理,竊恐聖明,未知患候之如是深重也。栢年曰,常膳之中,惟生物,乃可以補脾,此等滋味,竝令進御,則調養之方,必不下於藥物矣。上曰,卿等言之至此,當勉從矣。壽興曰,水路發靷事,頃於筵中,備達矣。今日賓廳徽號議定時,與二品以上諸臣等,商確水路便否,則兵曹參判洪處大,工曹參判閔點等,專以水路爲便,其餘則以爲水路發靷,雖非常道,與其炎雨陸路之狼狽,無寧從水,輿論所在,亦可見矣。此事必須從速完定,明白下敎,然後可無臨時顚倒之弊矣。上曰,旣已斷定,都監凡事,以此措置,可也。今日臺諫避嫌,是何意思耶?自內措辭還出給之後,政院又無回啓之事,殊可怪也。元禎曰,朝者避嫌來傳之時,政院再三往復,通其不當避之意,而臺官强執,必欲捧入而後已,事體所關,不得不入啓矣。至有如此避嫌何以捧入之敎?不勝惶恐,該房承旨,所當趁卽回啓,陳其事由,而缺不爲之耳。積曰,臺官,未曉聖批中旨缺數行非居在水邊者,不能習熟,京江去民及楊·廣濱江民人等缺調用之後,別施蠲減之政,以爲酬勞之擧,宜當矣。且發靷時,兩班不緊軍職及堂下宗班,皆於津頭落後,及至到驪州大轝下船時,更爲陪從事,豫爲分付,何如?上曰,依爲之。壽興曰,誌文事,日期迫近,殊可悶矣。宋時烈處傳諭史官,才已復命,而聞無撰進之意云,未知聖明,何以計料耶?伏願更加溫諭,丁寧敦勸,使之作速撰述,俾無窘急之患,何如?上無發落。壽興曰,冊寶袱所入無文潞紬,廣求不得,今方知會平安道,使之多方貿取,而如或終不得之,則以廣的兒代用,似當矣。上曰,依爲之。壽興曰,以諫院啓事,屠牛一款,令都監稟處事,命下矣。當初屠肆之開許,不但爲骨灰一事而已,近來兩局,皮筋竭乏,無以取辦,今此復設,實是大段不得已之擧也,臺官,豈知此間曲折乎?頃者柳赫然,亦曰,朝家若復禁斷,則向日所敎事,亦無以擧行云矣。上曰,姑令仍存,可也。壽興曰,返虞一款,何以爲之?上曰,返虞時,陸路作行,似當。壽興曰,由陸返虞,則道路修治等事,一依發靷時,且其間程途,必須三日而後,始達京城矣。上曰,然則反虞,亦以水路爲之,可也。元禎曰,判義禁趙珩,吏曹判書李尙眞,俱上章箚,尙未蒙批下,緊務重地,事多積滯,殊甚未安。左副承旨尹深,陳疏引入,固知非時,而情勢難安,自不得不爾,以有變通之道矣。上曰,尹深辭疏,緣何事耶?元禎曰,以伊日臺諫避嫌事,不得晏然,有此陳情耳。上曰,深,旣無所失,有何引入之事乎?缺數行意見如許,今此草記所稟之事,一缺四五字於祖父已定之論,只當遵守而已,有何異同於其間乎?積曰,長成之缺學業旣已成熟,則雖有時作輟,亦無大段害損,若在功少,則一日休廢,其害甚多,況世子進修之尤當汲汲者乎?未知近來所讀者,何書耶?上曰,當讀論語耳。積曰論語爲書,有異他冊,此時講談,恐無所妨矣。壽興曰,書筵侍講,雖有所不可,有時召對宮僚,略賜問難,似無大害於義理,而臣則旣有取信於祖父,無可容議於此事矣。積曰,旣不開講,則又不必召對宮僚,姑爲溫繹舊業,似當矣。上曰,予意亦如此,姑令溫繹矣。且世子燕居服色,何以則可也?積曰,國恤中,凡人士大夫燕居服色,率皆衣布,而無他變節,世子燕服,亦恐無異於是也。壽興曰,世子開講事,此甚難便者也,臣僚,旣以布帽麻帶,入侍書筵,則世子當以衰服引接,具衰服而設講席,恐非禮文本義也。上曰,然。遂退。此外擧條二條已見上燼餘
上在慶德宮。居廬于思賢閤。
卯辰時,日暈。
下直,平安監司申晸。
謝恩,司諫金錫胄,輔德鄭重徽,忠州牧使尹以濟,安山郡守朴鑌。
大殿,政院·玉堂問安。答曰,知道。中殿,藥房·政院·玉堂問安。答曰,知道。
文定王后忌辰齋戒。
大王大妃殿,藥房問安。答曰,知道。
藥房啓曰,伏未審夜來,聖候若何,昨日引接,至於移時,不瑕有添傷之患乎?咽喉之症,困憊之候,一樣無減乎?中殿症候,亦何如?卽伏聞醫女所傳之言,大王大妃殿,自數日來,左邊脚部酸疼,足跗亦有浮高之氣,臣等,不勝驚慮之至,令醫女入診,詳知卽今症候後,議定鍼藥宜當,敢來問安,竝此仰稟。答曰,知道。症候,已言于醫官,內殿患候,亦言于醫女矣。
司諫金錫胄啓曰,臣於頃者,因藥房議藥之啓,得遞臺職矣。今玆新命,亦與亞憲一般,雖是所見凡陋,議輒不效,而臣身猶多出入內局之時,事體所妨,決不可仍冒,請命遞臣諫職。答曰,勿辭,退待物論。
藥房再啓曰,卽伏聞入診醫女所傳之言,大王大妃殿脚部·足跗浮痛之症,一樣無減云,與鍼藥諸醫商議,則以爲當歸拈痛湯,加黃栢酒炒五分,連進宜當,阿是穴及指間,亦宜受鍼云,時刻則定以巳正,藥則三貼,爲先劑入。且中殿症後,彌留此久,而前劑入加味逍遙散一貼之後,因有滯氣,不得更進。李東馨等諸御醫,以爲藥不順下,皆由於痰火用事之致,寧神導痰湯,旣是當初見效之藥,且無滯碍之患,此藥元方南星,代以瓜蔞仁,加山梔仁薑汁炒一錢,柴胡酒炒七分,竹茹五分,連進宜當云。五貼爲先劑入,自上進御加味生脈散五貼,亦爲劑入,何如?答曰,知道。
弘文館啓曰,新除授副修撰李濡,時在京畿砥平地,經筵入番事緊,請斯速乘馹上來事,下諭。傳曰,允。
大王大妃殿受鍼後,大王大妃殿·大殿,藥房·政院·玉堂·二品以上·六曹問安。答曰,知道。
大司諫金宇亨啓曰,臣於再昨,伏奉本院之箚批,誤認爲嚴辭,與同僚,相議引避矣。同僚之避,則入啓,而旋有還出給之命,臣亦以此詣臺廳,故不敢退出,循例呈之,而自政院退却,臣進退路窮,趦趄慙赧而出矣。今聞物議,誤見箚批而自列者,顚倒也。旣呈而還給,則所當以誤避引嫌,而不避而退者,昏錯也。臣始聞此語而大覺,從而自尤,以爲因一不難見之事,而致有兩失,又不免連日自劾於哀疚靜攝之中者,瀆撓也,臣不當避而避,當避而不避,又添瀆撓之罪,是一擧而有三失矣。決不可一刻冒居臺閣,請命遞斥臣職。答曰,勿辭,退待物論。
正言李益泰啓曰,臣於再昨,伏承箚批,誤認爲嚴旨,與同僚相議,昨朝引避入啓,而至有還出給之命,臣進退狼狽,惶愧而出,今聞物議,皆以誤認批辭,不卽更避爲非。臣初入言地,處事顚錯,旣有不當避而避之之失,又有當避不避之嫌,日事瀆擾於哀疚靜攝之中,臣罪至此尤大,何敢一刻晏然苟冒?請命遞斥臣職。答曰,勿辭,退待物論。
獻納尹趾善啓曰,牛禁之難行,臣非不知,而八路民事,非但十分可慮,且於國恤時,爛熳宰殺,其失禮法,尤極不可,故臣與同僚,相議論啓矣。卽伏聞昨者筵中,又以皮筋之用,仍令許之云,臣不勝慨然之至。餘存之畜,將盡無遺,廢農之患,勢所必至,較其利害,輕重顯殊,則今姑停罷,以俟蕃息,有何不可,而必欲如是汲汲乎?邦禁之弛,雖不足恤,民事之急,亦豈忍忽諸?緣臣妄論,轉輾反覆,遂至於永久應行之歸,臣將何顔面,更有所論列乎?且本院箚批,實出開諭之至意,而錯認之失,與諸僚無異,以此以彼,俱難仍冒,請命遞斥臣職。答曰,勿辭,退待物論。諫院朝報
鄭晳,以國葬都監郞廳,以摠護使意啓曰,今番誌石,自江華浮取運來者有頉,故依榻前定奪,上年內需司移送之石,運入都監,初鍊之後,少有欠處,以此磨正用之之意,敢啓。傳曰,知道。
敎平安監司申晸書,王若曰,于內于外,旣嘉永肩之心,自南自西,更畀方面之任。志惟先定,謀乃僉同。惟卿有故家風,明當世務。初摶鵬翼,爭覩水擊之三千,殊有鳳毛,旋膺瀛選之十八。自在經幄,而已有禁中頗牧之稱,逮受藩維,而不負壇上詩書之譽。全才本周於經緯,一節寧擇乎險夷?惟其蘊畜者多,滋欲試用之速。睠彼箕都之域,方急尾閭之需。事有至難,勢莫紓其奔命。國無素蓄,計已窮於賑飢。田里愁歎之同然,上下憂遑之斯極。非無蠲減之政,惠或閼於窮閻,每乖通變之宜,人未食其實效。所兼者管餉,而但有虛名,莫先者黜幽,而尤難公聽。苟非識務之傑,曷膺分陜之治?惟汝其諧,在廷無右,玆授卿云云。缺數行不遇盤根,豈著漢臣之績?勉副委寄,克綏寵章。故玆敎示,想宜知悉。知製敎李夏鎭製述燼餘
上在慶德宮。居廬于思賢閤。
夜五更,流星出房星上,入南方天際,狀如拳,尾長二三尺許,色白。
下直,黃海兵使申瀏。
大殿,政院·玉堂問安。答曰,知道。大王大妃殿·中殿,藥房·政院·玉堂問安。答曰,知道。
藥房啓曰,風雨連日,天氣蒸濕,伏未審夜來,聖候若何,咽喉等症,漸有差減之效乎?大王大妃殿受鍼之後,脚部酸疼之候,亦已向歇乎?今日受鍼,何以爲之?伏聞去夜,中殿胸痛猝劇,移時鎭定云,厥後則無更發之患乎?臣等,不勝憂慮,敢來問安。竝此仰稟。
答吏曹判書李尙眞箚曰,省箚具悉。不必多言,卿其安心勿辭,從速察職。
答判義禁趙珩疏曰,省疏具悉卿懇。卿毋固辭,安心勿辭,從速察職。
答左副承旨尹深疏曰,省疏具悉。爾無可辭之事,勿辭,從速察職。
答藥房曰,知道。大王大妃殿症候及予之所患,已言于醫官,內殿所患,亦言于醫女矣。
政院啓曰,左副承旨尹深,疏批已下,卽爲牌招,使之察任,何如?傳曰,允。又啓曰,禁府罪囚照勘等事,以判義禁未行公之故,久未擧行,今則判義禁趙珩,疏批已下,依前日榻前定奪,卽爲牌招察任,何如?傳曰,允。
謝恩,知事趙珩。
政院啓〈曰〉,摠護使金壽興,來詣請對矣。傳曰,引見。
掌令鄭維岳上疏。踏啓字。
府啓,竝引嫌而退,以嫌解職,雖有近例,言路爲重,不可輕遞,誤認箚批,實涉率爾,避與不避,非所可論,隨事爭執,正合臺體,言未見施,何嫌之有?請司諫金錫胄,獻納尹趾善出仕,大司諫金宇亨,正言李益泰遞差。
摠護使金壽興,請對入侍時所啓,金萬重,因領府事許積所啓,旣蒙放釋,則其時被罪諸臣,罪名雖殊,當此乏人之時,合有寬貰之典,而至於成虎徵,則以無情之事,至於遠竄,尤涉過重矣。左副承旨尹深曰,成虎徵,只以一時妄發得罪,至於遠竄,到配已久,近日臺官之被罪者,無如虎徵之太過者也。上曰,何時到配乎?尹深曰,上年十月初一日到配矣。上曰,成虎徵遠竄放釋,可也。又所啓,醫官李東馨等,方在削職之中,着笠入診,其在事體,殊極未安,其罪則雖不可輕議,而事勢如此,豈無變通之道乎?上曰,然則職牒還給,付軍職,可也。諫院朝報
文定王后忌辰。
以禮曹魂殿三年內,各朔月令薦新啓目,傳于鄭晳曰,四月令鵪鶉,以其捉得之節而磨鍊耶?
李柙啓曰,今日黃海兵使申瀏拜辭時,本院循例申誡之辭,該吏不卽告知,未及言送,不得已謄書以給,該吏則自本院治罪,而昏不致察之失,臣亦難免,不勝惶恐待罪。傳曰,知道。勿待罪。
李端錫啓曰,臺諫出仕事,命下矣。闕門已閉,明日待開門,牌招之意,敢啓。傳曰,知道。
申時,上御思賢閤。摠護使金壽興,左副承旨尹深,假注書南宮垕,記事官沈壽亮·李后沆入侍。金壽興進曰,自上咽喉之症,比來,如何?上曰,一樣無減矣。壽興曰,都監,有裝船稟定之事矣。水路發靷時,宿所·靈幄殿,當依前日下敎爲之,而大灘經過之後,當爲可棄之物,此乃莫重大事,若一日不能得達,則大灘之上,必有靈幄殿所御之船裝置然後,可以爲之,而造船必二十尺然後,可以用之矣。上曰,大灘雲浦之間,相去幾何?壽興曰,相去不遠,江岸稍廣,而大水之時,則皆漲沒矣。上曰,然則靈幄殿,未可設於其處耶?壽興曰,雲浦之岸,或有造設靈幄殿處,而夏時旱潦缺數行磨鍊則必無窘急之患矣。上曰,然則以三日磨鍊,萬全矣。尹深曰,外議以爲,水若大漲,則結船縱橫,往來甚難,必豫可渡之策然後,可以無事涉行矣。上曰,大灘之外,無險處耶?壽興曰,今番看審,則他無大段險處矣。又曰,兼司僕下送時,不可獨送,堂上·郞廳,竝欲送之矣。上曰,靈幄殿造設時,郞廳,必擇送着實之人,可也。壽興曰,趙昌漢爲人,最爲着實,可當其任。上曰,往年遷陵時見之,鄭維岳之爲人,勤幹解事矣。壽興曰,維岳方爲臺諫,難爲啓下矣。上曰,雖臺諫,不無變通之事矣。壽興曰,維岳之疏辭方入,未下批,下之後,則可以啓請出送矣。又曰,發靷時船隻容入之數,整得三百餘隻然後,可以用之,故各處津船及江華等處船隻,竝爲發送事,旣以分付矣。又啓曰,上年遷陵時,靈幄殿制度,太爲高廣,間間有空處,今年則兩處造設,物力浩大,斟酌得宜,何如?上曰,事勢若然,則依爲之,可也。壽興曰,自六月初三日,至初七日,其間日限,似無行喪窘急之患,而其時或有潦水之汎濫,則事極可慮矣。初七日以後,則吉日不可易得也。五月二十八日,亦爲吉日云,而未滿五月之制,故不敢仰達矣。上曰,臨時觀勢爲之矣。壽興曰,平安監司申晸所懷,書給小臣,而長片箭事,曾有所達矣。長箭二千部,片箭一千部,不可不造送,而片箭則必有筒兒然後,亦可用之,而外方工匠,盡死於辛亥,故分定爲難矣。上曰,關西之事,不可忽也,不爲組練之軍兵,又不豫備其器械,則將何以應其不虞乎?尹深曰,以丁卯·丙子觀之,則敵人,如入無人之境,雖有軍器,亦無所用也。壽興曰,雖或如此,軍器,不可不備送也。缺數字捉虎牙兵,欲加其數,則柳赫然以爲,不過缺數行此外擧條二條已見上
吏曹判書李尙眞箚曰,伏以頃臣竊自附於有懷無隱,而臣誠愚昧,有所不審,及承嚴批,有以想聖孝純乎無違,而知臣果有率爾輕議之罪矣。罪固同矣,刑不加焉,仰欽王言,匪怒伊敎,而顧臣負犯,實關妄論山陵,義嚴法重,在臣罔赦,臣安得倖免邦章,晏然職次乎?臣震惕戰慄,措躬無所,席藁私室,屢日俟罪,剛纔公除,始敢自劾,而見阻喉司。又承召牌,度時畏威,黽勉趨事,一味惶懼,心不在政,政畢退歸,尙有餘悸。仍又百爾思量,不但朝政當罪其罪,在臣道理,斷無帶罪察任之理,故不得不冒死疾號,而自初至今,無非瀆擾於嚴廬哀疚聖候未寧之中,前後罪戾,萬隕難贖。且臣賤疾,近來添㞃,筋力已盡,固無供職之望,而所重在罪,不敢言病,伏乞聖慈,俯垂諒察,亟削臣職,仍治臣罪。缺批答見上
判義禁趙珩疏曰,缺數行惶隕感激,繼以涕泣,其在分義,固當益加策勵,趨事盡職之不暇,而旣禠之魄,尙爾靡定,若隕之心,益復難狀。且臣所患兩耳鳴聾之症,日加一日,到次益痼,多方灸藥,苦無寸效,自分爲廢疾之人,餘外諸恙,種種添劇,食飮坐臥須人,旬缺力,顧臣所帶金吾之職,旣重且緊,非一日所可曠闕,而前頭察任,了無其期,不惟私心之悶蹙罔措。公務稽滯,亦極可慮,伏乞聖慈,察臣危悃,曲加哀憐,先遞臣金吾之任,俾延殘喘,公私至幸,臣無任云云。批答見上
掌令鄭維岳疏曰,伏以臣之情勢臲卼,不可復廁朝著之狀,備悉於前後章疏,伏想聖明,亦已洞燭之矣。曩日憲職之出謝,只爲侍藥之末議,而旋遭臣民罔極之痛,區區情勢□□暇恤。且於公除之前,情勢雖切,不敢乞遞,黽勉行公,有若無故者然,不徒臣心之內省外顧,悶縮不安而已,人必謂臣以忘廉喪恥,甘心於嘑蹴之得也。況今見遞未久,復授是職,尤是夢寐之外,臣之情勢,雖不敢索言,職名在身,蹤跡益難,伏乞聖明,亟許鐫遞,以安微分,千萬幸甚。臣無任云云。批答見上
左副承旨尹深疏曰,伏以臣,自前月念後,已有頭疼惡寒之症,如所謂時令者之意,久當自愈,且念此時,非可言病,因强力供劇,而日漸不堪,及承水路看審之命,四日舟中,江風水霧,觸冒增傷,原症越添,殆不自振,而忍死登對,退而委頓,振定煩熱·嘔吐·眩暈·精神缺頃刻之間,如將泯絶,此非朝夕猝發之缺數行一刻暫曠,伏乞亟賜遞改,以便公私,不勝幸甚。臣無任云云。批答見上燼餘
上在慶德宮。居廬于思賢閤。
夜一更,白雲一道如氣,起自坤方,直指艮方,長竟天。
謝恩,南別殿參奉李一舟。
大殿,政院·玉堂問安。答曰,知道。勿爲問安。大王大妃殿,藥房問安。答曰,知道。勿爲問安。政院·玉堂問安。答曰,知道。勿爲問安。中殿,藥房·政院·玉堂問安。答曰,知道。
吏曹啓曰,臺諫有闕,政事,取稟。傳曰,當日爲之。
藥房啓曰,伏未審夜來,聖候,若何,咽喉等症,漸有差減之效乎?大王大妃殿脚部之痛,與前一樣乎?中殿症候,亦何如?臣等,不任憂慮,敢來問安。答曰,知道。大王大妃殿症候及予之所患,已言于醫官,內殿所患,亦言于醫女矣。
政院啓曰,吏曹判書李尙眞,疏批已下,不當一向引入,而今日政,稱病不進,參下緊窠,將不得差出,事甚未安,牌招參政,何如?傳曰,允。
禮曹啓曰,因忠勳府啓辭,本府進香時,床花有勿用之敎。故今日議政府進香時,勿用床花矣。前頭京外進香時,一體勿用之意,分付各該司,何如?傳曰,允。
右議政金壽興箚子。大槪,伏見山陵堂上狀啓,則寧陵外階下莎草,因雨頹圮,臣旣忝摠護之任,則不可只委於監董之人,惶懼悸慄,伏地待罪事。入啓。
山陵都監堂上書目,寧陵外階西邊下面莎草頹圮尺量,則長三十尺,廣十二尺,惶恐待罪事。啓。傳曰,勿待罪事,回諭。
刑曹判書權大運上疏。大槪,伏聞寧陵莎草,有頹圯之患云,臣以監董之人,難免重律,亟正臣罪事。及同副承旨李柙上疏。大槪,臣伏聞寧陵外階下莎草,有頹圮之患,臣不勝驚悚之至,臣以其時祗役之人,罪無所逃,伏乞亟削臣職,仍治臣罪事。入啓。
國葬都監郞廳,以摠護使意啓曰,水邊兩處,靈幄殿造成事,旣已定奪矣。郞廳趙有漢,不可獨當,郞廳一員,又以前掌令鄭維岳差下,以爲料理監董之地,何如?傳曰,允。
校理趙根上疏。大槪,狗馬之疾,日入危綴之境,委頓床席,無計起動,召牌之下,又未祗赴,懇乞先罷臣職,仍下臣司敗,覈臣疾病虛實,果其差復可以供職,則亟正臣罔上自便之罪,以爲人臣逋慢者之計事。入啓。
府啓,請還收申命圭·李鼎基等一罪論斷之命。請刑曹罪人田業實,依法結案,取招後處斷。措辭見上
院啓,請還收申命圭·李鼎基等一罪論斷之命。措辭見上當初屠肆之許開,蓋爲都監髹漆之用,而骨灰之渝落滓穢,不合於陳器諸具。上年遷陵,董事諸臣,皆已目見而知之,此正通變,務爲潔淨之不暇,以此弛禁,誠亦不可,而況國哀在殯,民耕方急,以禮以政,俱所當禁,當連年疫死之餘,捄遺畜宰殺之弊,至於皮筋一切之用,姑待日後之蕃息,蓋亦未晩也。今因申戒之請,遂成永久之式,由禁爲勸,事甚寒心,請自今,申明禁屠。
答府·院曰,不允。
副應敎金錫胄,副校理尹趾善,牌招肅拜。
校理趙根上疏,踏啓字。諫院朝報
鄭晳,以摠護使意啓曰,以諫院啓辭,屠牛一事,令都監稟處事,命下矣。今此啓辭,實是執法之論,無容他議,而此事自有曲折,非文字所可陳達,姑待登對時稟處,何如?傳曰,允。
又以禮曹言啓曰,卽接寧陵參奉牒報,則陵上西邊,自第外二階,相距十五尺許中腰莎草,因連日雨下,初七日巳時量頹圮,而其長三十尺,廣十二尺七寸,其相連生隙將頹處北邊長五尺,南邊長二十尺許,其下補土,亦爲泥濘相連,生隙處,亦將漸有退下之勢云,極爲驚駭。本曹堂上郞廳,卽爲進去,奉審後稟處,而不可無慰安之擧,慰安告文,來十一日擧行事,知委何如?傳曰,允。
又以禮曹言啓曰,自前國恤時,大殿·中宮殿輿輦,裹以白綿布,已有前例,則大王大妃殿·世子宮·嬪宮輿輦所裹,宜有變常之擧,而旣無現出禮文,又無可據謄錄,世子宮·嬪宮輿輦,亦裹以白綿布,大王大妃殿輿輦,裹以靑色綿布似當,以此分付該司,何如?傳曰,允。
又以禮曹言啓曰,以今初五日宗親府進香時刻,傳曰,進定於巳時,其餘進香,亦以巳時改正可也事,傳敎矣。京外進香,依下敎,皆以巳時,原粘目中,改付標以入之意,敢啓。傳曰,知道。
李柙,以戶曹言啓曰,今四月初三日大臣引見時,上曰,昌德宮在內修理,皆用白色,熙政堂傍,當爲居廬,傾側處,今當修改,始役吉日,令該曹推擇,何如事草記,傳曰,前排鋪陳,皆是黑色,趁今月修改事,昨已下敎矣。此草記中,何不擧論,而只分付于戶曹,不爲分付各該司耶事,傳敎矣。政院因傳敎,趁未還御前,修治事分付,而無趁月修改等文字。故臣曹依此擧行之意,啓稟矣。今者傳敎如此,前排鋪陳等物,今月內,當卽修改,而熙政堂傾側處,則與兵工曹堂上,會同看審後,始役吉日,令該曹推擇之意,敢啓。傳曰,先爲擇日。
又以禮曹言啓曰,以戶曹,熙政堂傾側處,輿兵工曹堂上,會同看審後,始役吉日,令該曹推擇事草記。傳曰,先爲擇日事,傳敎矣。始役吉日,令日官推擇,則今四月十二日卯時·十六日辰時·十九日卯時爲吉云,而十二日則與宗廟修改相値,十六日·十九日中,以何日定行乎?敢稟。傳曰,臨時觀勢定用。
吏批啓曰,四館積滯,依例春別遷,何如?傳曰,允。
有政。缺數行以李端相爲大司諫,以崔文湜爲掌令,以趙爾炳爲正言,以金益炅爲戶曹參判,以李挺晩·尹邦憲·沈檀爲學錄,以曺夏卿爲學諭,以鄭維卨·陳溟翰爲校書副正字,以金始重爲兵曹佐郞,以鄭世杓爲司宰直長,以金錫胄爲副應敎,以李藼爲吏曹正郞,以尹趾完爲典籍,以趙威鳳爲司僕正,以徐後遠爲祥雲察訪,以金禹錫爲原襄監司,以宋挺濂爲司藝,以李藼爲兼司書,以西川都正榥爲司饔院提調,以鄭知和爲判敦寧,以權大運爲宗簿提調,以成震炳爲禮賓正,以南龍翼爲兼同義禁,以鄭重徽爲楊州牧使,以李汝柱爲兼校書正字,以朴泰長爲典牲主簿,以尹徵周章陵參奉,以安命一爲恭陵參奉,以金萬吉爲穆陵參奉,以成虎祥爲英陵參奉,以白光瑞爲慶基殿參奉,以李堥爲司諫,以李慶桓爲司藝,以尹趾善爲副校理,以權瑎爲兼持平,以閔元魯爲黃山察訪,以金棐爲西部主簿,以李夏鎭爲獻納,以孫萬雄爲禮曹佐郞,以金益昌爲直講。
兵批,判書金萬基,都監進,參判洪處大病,參議朴世堅進,參知閔宗道進,左副承旨尹深進,以李東馨·權愉·崔聖任·金萬直·鄭維岳·李忠立·趙䃏·柳潝爲副護軍,以金宇亨爲副司直,以李益泰爲副司果,以安如石爲副司正,僉知單李翊。
李端錫啓曰,獻納尹趾善,牌招不進矣。傳曰,知道。
尹深,以弘文館言啓曰,本館上番,時存三員內,副校理李寅煥,疏批未下,校理柳尙運,方在染病中,校理趙根,身病未差,牌招不進,他無入直之員,今日政除授副應敎金錫胄,副校理尹趾善,卽爲牌招肅拜,使之推移入直,何如?傳曰,允。
校理趙根疏曰,伏以臣,疾病危劇,去死不遠,前後陪祭加漆之日,庭籲問安之列,一未進參,召牌之下,亦未祗赴,虛帶職名,負犯日積,而冒陳危懇,見阻喉司,喉司非不知臣病之重,而只緣事異常時,未卽登徹,臣進退路窮,方極悶迫于中,不意玆者,召牌又降,繼以得見本館草記,則有以臣疾病,爲猶可供仕者,若是則臣之前所冒陳,終爲誣飾之歸,臣於此,驚惶且駭,益不知所措也。蓋臣所患,終歲沈痼,源委旣重,一二年內,完健未易,頃雖迫於召命,忍死出謝,而其不可從仕之狀,則實是通朝之所共知也。惟此疸病,專屬脾胃,四末有勞,飮食失節,則其症輒劇,頃於大喪之初,勞撼於哭班,淹滯於禁直,其所以反復添傷者,不可殫記,以致眞元潛削,日就澌盡,身無點肉,脚餘枯骨,見臣容貌形骸者,無不慘然而危之矣。無病之人,以輕爲重者,亦或有之,而今臣所有之病,則黃疸也,疸之爲病,顯於面目,非如臟腑之所顯伏,而十目之所共覩,則何敢指白爲黃,指無爲有,以欺天日也哉?臣雖至愚,亦知分義之至嚴,病若一分可以勉强,則嚴廬哀疚之日,此何等時,而爲臣子者,乃敢偃息在床,自便是圖缺數行筋力可以運動於跬步之內,召牌儼臨缺四五字臣之罪戾,至此極矣,臣之情勢,至此窮矣。伏乞天地父母,憐臣危綴之命,察臣崩迫之悃,亟先鐫罷臣職名,仍下臣司敗,以之雜治,如臣所言,有非實狀,則請伏罔上自便之律,以爲人臣逋慢者之戒,不勝幸甚。踏啓字見上
敎京畿監司沈梓書,王若曰,分宵旰九重之憂,擇人方急,寄邦畿千里之命,捨卿其誰。僉擧攸同,予意先定。惟卿,瑚璉美器,珪璋令姿。喬木傳聲,仍襲徽於簪笏,靑雲射策,早發身於詩書。秉心旣著於公忠,歷職尤見其通敏。薇垣·栢府,允副諫諍之名,玉署·銀臺,久負淸顯之望。曾建節於嶺臬,惠洽南土之氓,旋擢班於亞卿,官高北斗之列。肆當宣化於根本,滋欲試才於錯盤。言念畿輔之難治,實非外藩之可比。地連都邑,偏多力役之征,政急拊摩,常患策應之擾。殆無息肩之日,擧切蹙頞之愁。矧今日不弔于昊天,而連歲有事乎陵寢。思自盡於大禮,惡得已乎,念載飢之窮民,有難支者,前秋蠲稅,縱施酬勞之恩,今夏方農,豈無捨穡之歎。土石搬運之苦,不啻若親見之,苫塊痛毒之中,以此添一病也。惟其設施措置之有道,貴於通變濶狹之適宜。苟非其人,曷堪此任。玆授卿京畿觀察使兼兵馬水軍節度使·巡察使·開城府留守·江華府留守,卿其恤黎元之單瘁,悶國家之多艱。周旋拮据,休曰無處着手,旁午酬酢,亦當如捄燃眉。雖未免於役民,宜念佚道之無怨,倘有術於省弊,勿以小事而不爲。若乃弛張黜陟之權,曁夫關防鎖鑰之責。縱是職分常事,必須殫盡,缺數行燼餘
傳曰,史官一員待命,騎馬三匹卜馬二匹立之,寧陵莎草奉審事摘奸。
答禮曹草記曰,依己亥年例,磨鍊。內下記草
上在慶福宮。居廬于思賢閤。
自卯時至酉時,日暈。
下直,瑞興縣監李立身,安山郡守朴鑌。
謝恩,持平金,兵曹佐郞金始重,禮曹正郞金千鎰,佐郞孫萬雄·韓厚明,學錄尹邦憲,校書著作李汝柱,副正字鄭維卨,護軍鄭維岳·李東馨·李忠立·全聖億·權愉,楊州牧使鄭重徽,司圃別提韓相夔,社稷參奉李元祉,修撰李濡。
大王大妃殿,藥房問安。答曰,知道。勿爲問安。中殿,藥房問安。答曰,知道。
大司憲姜栢年辭職上疏。入啓。
藥房啓曰,伏未審夜來,聖體調攝,若何,咽喉等症,漸向差減否乎?大王大妃殿症候,亦何如?前劑入當歸拈痛湯,已盡於昨日,三貼加劑以入,而醫女診察後,議定鍼灸宜當,中殿症候,亦有減歇之勢乎?臣不勝憂慮,敢此問安。
明日敦寧府進香正時,巳初三刻。
答右議政金壽興箚曰,省箚具悉卿懇。摠護之任,與他有異,卿無行咎之事,安心勿待罪。仍傳曰,遣史官傳諭。
答同副承旨李柙疏曰,省疏具悉。爾其勿辭察職。
答大司憲姜栢年疏曰,省疏具悉。卿之內局提調之任,當勉副,卿其勿辭,調理察職。
答刑曹判書權大運疏曰,省疏具悉。卿其安心,勿辭察職。
答藥房曰,知道。大王大妃殿症候,及予之所患,已言于醫官,內殿所患,亦言于醫女矣。
藥房再啓曰,卽伏聞醫女所傳之言,大王大妃殿脚部酸疼之候,往往發作,時未差復云,臣等,不勝悶慮之至,與鍼醫等商議,則此時艾炷,恐有助熱之患,左右三里絶骨及牽痛酸疼處,以阿是穴,竝爲受鍼,宜當云。時刻則定以巳正之意,敢啓。答曰,知道。
大王大妃殿受鍼後,大王大妃殿·大殿,藥房·政院·玉堂·二品以上·六曹問安。答曰,知道。
政院啓曰,同副承旨李柙,疏批已下,卽爲牌招察任,何如?傳曰,允。
右議政金壽興,請對入侍。
今日引見時,內局提調口傳差出事,榻前定奪。
府啓,請還收申命圭·李鼎基等一罪論斷之命。請刑曹罪人田業實,依法結案取招後處斷。措辭見上新除授掌令崔文湜,時在畿砥平地,請斯速乘馹上來事下諭。答曰,不允。下諭事,依啓。
摠護使金壽興請對入侍時所啓,水邊兩處,靈幄殿當爲造成,而裝船之役,亦甚重大,故靈幄殿一處,則使郞廳趙昌漢董役,裝船之役,則使鄭維岳主管,仍令往來看檢靈幄之役,而一處無董役之人,上年中路靈幄殿造成時監造官李玄年,熟諳此役,郞廳差下,以爲分送之地,何如?上曰,依爲之,而鄭維岳則稱以水路都廳,可也。壽興曰,文書往復之際,不可無印信,令攸司給送,何如?上曰,依爲之。又所啓,知事柳赫然,聞有一荒唐僧人,隱接於珍島山谷中,密通於長興討捕使金世器,幸得捕捉推問,則果是瑞興罪人趙大立,而容貌疤記,箇箇符合,少無可疑矣,因其變辭,諉以推覈,久囚獄中,致令自斃,終不得正刑,事之痛駭,莫甚於此,世器捕捉之後,所當卽速押送于京中,而旣已就服,猶且仍囚,以至於此。世器處事,極爲無據,謂有捕捉之功,不可無論罪之擧,金世器先罷後推,何如?上曰,三年之後,金世器始得捕捉,不可謂無功,而致令徑斃,不得正刑,誠極可駭,先罷後推,可也。又所啓,刑曹罪囚,幾至二百,滯獄之斃,未有如今日,重囚則決難輕議,而其中輕囚,使之趁速疏決,宜當矣。上曰,依爲之。諫院朝報
摠護使金壽興入侍時所啓,平安道,本無船隻,只有宣川一船,如或有穀物輸運之事,則亦甚苟簡,自此料理,造送五隻之船矣。上曰,依爲之。又所啓,黃海道各邑月課鳥銃,依兩湖例,自訓局造送,而問其價本於各邑,則各邑給價之規,多少不同,而其中以正木六匹爲定者最多,以此定式,俾無參差之弊,何如?上曰,依爲之。備局謄錄
摠護使金壽興引見入侍時。金壽興曰,京中輿士軍,則不習於曳船之役,梓宮所御三結船,則以水邊居民,習於曳船者抄定,各樣船隻,則以輿士軍曳之,而定出水邊居民,習諳曳船者一人,持小擔索,居前唱先聲而董曳,似好矣。上曰,隨便爲之,可也。壽興曰,靈幄殿制度,小臣,圖形以來矣,奉進于上前曰,上年制度,太爲高廣,工役甚多,今番則柱樑雖差小於上年,栿長,亦以二十餘尺爲之,亦可周足於成殯矣。且拜位廳,與正殿相接,爲丁字形,故兩簷相接之處,簷溜輻湊,若値大雨,渗漏可慮。上曰,材木大小,則差減無妨,而至於栿長,則二十餘尺,不無不足之慮矣。且祭物外排之際,若値雨水,則不可無拜位廳,而但兩簷相接,渗漏可慮,則不必與正殿相接,減其柱長,若闕內行閣制度而造作,則似可矣。壽興曰,栿長,以二十五尺爲之,則必無不足之患矣。且舊制缺數行邊倅者,雖有老病父母,其在法例,不可遞改,而龍川府使禹弼漢,曾爲雲山郡守時,遭其母喪而奔哭矣,今者九十老父,在於忠州地,而千里外相離,心事未定,有若喪性之人,不能專意於職務云,此則非但渠之情事可矜,職務之曠廢亦甚可慮,似當遞差矣。上曰,此與泛稱親老者有異,遞差,可也。壽興曰,瑞興罪人趙大立,得爲捕捉矣。上曰,甚快矣,何以捕捉耶?對曰,訓鍊大將柳赫然,聞有一荒唐僧人云云。已見上。壽興曰,前營將柳重起,除授礪山營將,赴任之後,以前日草溪郡守時事,至於被罪,故兵曹啓請,還收其加資矣。前者,因大臣陳達,有捧承傳之敎,若以營將職務之不能修擧被罪,則勿論久近,還收其加資,若以他事被罪,則勿令還收,故柳重起之事,人多稱冤矣。上曰,令兵曹稟處。壽興曰,御營廳將官,增有減省之數,卽今本廳形勢,可以接濟,竝爲差出,何如?上曰,依爲之。壽興曰,刑曹罪囚,幾至二百,滯獄之弊,未有如今日,重囚則決難輕議,而其中輕囚,使之趁速疏決,宜當矣。上曰,依爲之。鄭晳啓曰,今十一日儀賓府進香,退行於十六日,而十六日,開城府進香,進定於十一日事,榻前定奪矣。但念開城府,乃是二日程也。留守勢難趁再明上來,問諸日官,則來十三日,亦平吉云,開城府進香,以此日定行,何如?傳曰,允。
右議政金壽興箚曰,伏以臣,卽伏見山陵都監堂上李正英等狀啓,則寧陵外階下莎草,因雨頹圮,伏不勝驚悚之至,當初受命諸臣,非不盡心監董,而有此意外之患,臣旣忝摠護之任,則事無大小,理宜管攝,何可只委於監董之人,而晏然而已乎?臣惶懼悸慄,伏地待罪,取進止。批答見上
大司憲姜栢年疏曰,伏以臣,衰朽日極,宿病兼深,軀殼雖存,精力盡銷,視聽之際,率多顚錯,行步之間,未免蹣跚,公然爲一行屍,久矣。臣所叨憲司·藥房等任,俱非慢閑職事,以此筋力,決難承堪,而不敢以狗馬賤疾,仰瀆於嚴廬之下,扶曳供仕,惟以顚仆爲期矣。日昨曉頭,將欲詣闕之際,忽然昏倒,渾身寒戰,頭痛繼作,奄缺數字專廢飮啖,調治數日,有加無減,雖欲忍死起動。缺數行批答已見上
刑曹判書權大運疏曰,臣卽伏見山陵都監堂上李正英等狀啓,寧陵外階下,今因雨水,莎草頹圮云,震悚之極,罔知攸措,臣於上年遷奉之時,猥承都監堂上之命,監董之任,何等重事,分義所在,豈不盡心,而今此莎頹之患,出於意慮之外,何可諉以新覆之莎,因雨頹圮,而不自首罪,得免刑章乎?惶恐隕越,伏地待罪,伏乞聖明,先削臣職,仍治臣罪,以爲臨事不謹者之戒,千萬幸甚,臣無任云云。批答見上
同副承旨李柙疏曰,伏以臣,伏見山陵都監提調李正英等狀啓,則寧陵外堦下莎草,因雨頹圮,臣不勝驚悚震惕之至,臣於伊時,亦忝祗役之任,非不竭力奔走,盡心監董,而曾未幾何,有此意外之患,不職之罪,臣亦難逭,其何敢晏然於近密之地?伏乞聖命,亟削臣職,仍治臣罪,不勝幸甚,臣無任云云。批答見上燼餘
上在慶德宮。居廬于思賢閤。
下直,成歡察訪李尙悌。
謝恩,司諫李堥,獻納李夏鎭,判敦寧鄭知和,知義禁南龍翼,副摠管權堣,司藝宋挺濂,護軍金世龜,學錄李挺晩,祥雲察訪徐後遠,兼持平權瑎。
大王大妃殿,藥房·政院·玉堂問安。答曰,知道。勿爲問安。中殿,藥房問安。答曰,知道。
藥房啓曰,伏未審夜來,聖體調攝,若何,咽喉等症,漸向差歇乎?大王大妃殿受鍼之後,脚部酸疼之候,或有向差之效乎,今日受鍼時刻,定以巳初宜當,中殿症候,亦復何如?臣不勝憂慮,敢來問安。
獻納李夏鎭啓曰,大司諫李翊相,卽臣之異姓四寸兄也,在法應避,請命遞斥臣職。答曰,勿辭,退待物論。
司諫李堥啓曰,臣以釁累之蹤,痼疾嬰身,頃忝諫職,添感風寒,未克肅謝之際,重被玉堂之劾遞,臣之稽謝,雖非出於自便,而公議之來,慙懼靡容,意謂聖朝,不復收錄病劣矣,不料今者,新命又降,臣誠狼狽失圖,不知所以自處也。國家之設臺閣,以爲耳目之寄者,蓋爲隨事論列,匡捄闕失,而如臣鹵莾,知識昏瞀,累叨言責,絲毫莫補,而至於奔走供職,病且未能,臣之情事,其亦慽矣。且臣方被推緘,未及照勘,以此以彼,俱難冒居,不得不瀆擾於哀疚靜攝之中,臣之罪戾,至此尤大,請命遞斥臣職。
忠淸監司書目,保寧呈,以人命渰死,至於五十四名,極爲驚慘事。
答司諫李堥曰,勿辭,退待物論。
答藥房曰,知道。大王大妃殿症候及予之所患,已言于醫官,內殿所患,亦言于醫女矣。
大王大妃殿受鍼後,大王大妃殿·大殿,藥房·政院·玉堂·二品以上·六曹問安。答曰,知道。
掌令李垕啓曰,卽者,司諫李堥引嫌,而以頃忝諫職,重被玉堂之劾遞爲辭,本府今當處置,而臣於其時,同被箚劾,則有不敢可否之嫌,何可晏然仍冒?請命遞斥臣職。答曰,勿辭,退待物論。
副應敎金錫胄上疏。大槪,冒陳愚見,冀蒙財察事。入啓。
府啓,請還收申命圭·李鼎基等一罪論斷之命。請刑曹罪人田業實,依法結案取招後,處斷事。措辭見上竝引嫌而退,相避之法,在下當遞,旣往之事,不必爲嫌,而身帶推緘,勢難在職,處置不參,固無所嫌,請獻納李夏鎭,司諫李堥遞差,掌令安垕出仕。答曰,不允。處置事,依啓。諫院朝報
辰時巳時,日暈。
鄭晳,以禮曹言啓曰,今因政院啓辭,儀賓府進香,退定於十六日,開城府進香,則進定於十三日事,啓下矣。以此日,原粘目中,改付標以入之意,敢啓。傳曰,知道。
李柙,以漢城府意啓曰,轝士軍調用,誠爲緊急,五部專掌爲之,而各部殘弊莫甚,其餘民丁搜出成冊之際,若干使令,不能周旋,紙地則元無出處,故上年,以轝士軍,抄定使令,從自願除役,收用累十卷紙地云,揆之事體,極爲不當,非但一時苟簡而已,每式年戶籍時,有書員給料之例,今此許多民丁,各件成冊之役,有倍於戶籍時,似當有變通之道,轝士軍調用畢役間,加出各部使令各一名,料布及容入紙地,令該曹竝爲參酌磨鍊題給,以爲成樣之地,何如?傳曰,允。
李柙,以右邊捕盜廳意啓曰,本廳所囚明火殺越人命賊人十三名,已爲就服,移送刑曹,依法處置之意,前已啓聞,時未啓下矣。卽接典獄署牒呈,則賊人李重善,重得咽喉之症,以相當藥物,多般救療,而今日物故云,依例令漢城部檢屍,何如?傳曰,允。
李柙,以漢城府意,又啓曰,本部兼參軍李泌,國葬都監郞廳啓下,而本府,乃詞訟重地,郞廳四員,各有所掌,雖在常時,或有不能暇給之患,今此國葬都監及修理所·造船所·鑄成廳各色,許以下缺燼餘金錫胄疏見二十七日
上在慶德宮。居廬于思賢閤。
下直,楊州牧使鄭重徽。
謝恩,正言趙爾炳,司僕正趙威鳳,學錄沈檀,光陵參奉黃鵠立·護軍金萬直,學諭曺夏卿,直講金益昌。
大王大妃殿,藥房·政院·玉堂問安。答曰,知道。勿爲問安。中殿,藥房問安。答曰,知道。
藥房啓曰,伏未審夜來,聖體調攝,若何,咽喉等症,比昨何如?大王大妃殿連日受鍼之後,脚部所患,果有差減之效,而今日亦爲受鍼乎?中殿患候,何復何如?前劑入寧神導痰湯,已盡於昨日,五貼加劑以入,宜當。臣等,不勝憂慮,敢來問安。
吏曹啓曰,臺諫有闕,政事,取稟。
院啓,請還收申命圭·李鼎基等一罪論斷之命。請自今屠牛,申明禁斷。措辭見上
府啓,請還收申命圭·李鼎基等一罪論斷之命。請刑曹罪人田業實,依法結案取招後,處斷。措辭見上
以忠淸監司保寧等官,戶奴孝一等五十四名渰死事狀啓,傳曰,渰死人等,令本道恤典擧行。
答藥房曰,知道。大王大妃殿症候及予之所患,已言于醫官,內殿所患,亦言于醫女矣。再啓曰,卽伏聞入侍醫官所傳之言,則大王大妃殿,再次受鍼之後,脚部所患,雖似減歇,猶未快愈,今日仍爲受鍼宜當云,時刻,依前定以巳正,何如?答曰,知道。
答府·院曰,不允。
大王大妃殿受鍼後,大王大妃殿·大殿,藥房·政院·玉堂·二品以上·六曹問安。答曰,知道。
山陵都監堂上閔維重,新陵斬破土時看審後,入來。諫院朝報
義禁府啓曰,以北兵使啓本刑曹粘目。前造山萬戶朴廷豪·李元吉等,移本府處置事,允下矣。朴廷豪,今方待命於本府,卽爲拿囚,李元吉,以他罪,已爲定配,而未及決杖發配矣,仍囚之意,敢啓。傳曰,知道。禁府謄錄
午時至酉時,日暈。
夜自二更至四更,月暈。
傳于李柙曰,山陵工匠等供饋次,甘藿七百斤出送事,言于戶曹。
傳于李端錫曰,山陵工匠等所饋酒,自京中,至纛島,扶持軍定送事,分付兵曹。燼餘
上在慶德宮。居廬于思賢閤。
謝恩,司藝李慶桓,西部主簿金棐,典牲主簿朴泰長,護軍金宗漢。
大王大妃殿,藥房·政院·玉堂問安。答曰,知道。中殿,藥房問安。答曰,知道。
藥房啓曰,伏未審夜來,聖體若何,咽喉之症,尙無快歇之勢乎?大王大妃殿脚部所患,今則何如,而中殿症候,亦何如?臣等,不勝憂慮,敢來問安。答曰,知道。大王大妃殿症候及內殿所患,已言于醫女矣。
傳曰,典獄摘奸,輕囚放釋。
傳曰,政事,明日爲之。
明日開城府進香正時,巳初三刻。
府啓,請還收申命圭·李鼎基等一罪論斷之命。請田業實,依法結案取招後,處斷。措辭見上答曰,不允。
禁府啓目,柳楙等議處云云。銘旌機,旣已造作待令,則□□亦分付之後,固當急急進排,趁未擧行,以致稽遲,亦難免其責,竝只照律,何如?啓依允。又啓目,李弘祖覈處云云。江華田庄所出穀物之運,誠如其矣供辭,則亦必有某人船隻輸來之事,亦令攸司,捉致同船沙工,推問虛實,以爲本道査啓,一時稟處,何如?啓依允。又啓目,都差使員楊州牧使鄭始大議處云云,以地方官,所當先爲馳送於行次未到之前,行中凡事,整頓以待,而旣不能擧任,及至行次回還之時,又不得豫往,以致生事,前後之失,俱難得免,照律何如?啓依允。又啓目,安山郡守柳命才元情云云。刑推,何如?啓依允。
原襄監司書目,高城等官呈,以三月初六日·初七日·卄八日·二十九日下雪,事係非常事。
院啓,請還收申命圭·李鼎基等一罪論斷之命。請自今屠牛,申明禁斷。措辭見上答曰,不允。
司憲府照目,慶尙都事柳之發矣,前任臺諫時,牌不進罪,笞五十,收贖,解見任,別敍,啓依允。諫院朝報
上在慶德宮,居廬于思賢閤。
謝恩,章陵參奉尹徵周。
大王大妃殿,藥房問安。答曰,知道。中殿,藥房·政院·玉堂問安。答曰,知道。
藥房啓曰,伏未審夜來,聖候若何,咽喉之症,一樣無減乎?大王大妃殿脚部所患,視昨何如?令醫女入診後,更議鍼灸宜當,且伏聞中殿症候,昨日有胸膈痞悶,水醬停滯之患云,夜間則其已開豁乎?臣等,不勝憂慮,敢來問安。
全羅監司書目,古阜呈,以渰死至於六名,極爲驚慘事。傳曰,渰死人等,令本道恤典擧行。
江華留守書目,敗船人物一名渰死,保人柳德弘妻燒死事。傳曰,燒死人渰死人等,令本府恤典擧行。
答藥房曰,知道。大王大妃殿症候,及予之所患,已言于醫官,內殿所患,亦言于醫女矣。再啓曰,卽伏聞入侍醫官所傳之言,大王大妃殿脚部酸疼之症,尙不止息,今日亦爲受鍼事,下敎云。與諸鍼醫商議,則風池·三里·三陰交·太沖各左右穴受鍼,宜當云,時刻,定以巳正何如?答曰,知道。
謝恩,知事南龍翼,左參贊趙珩,右參贊張善瀓。
傳曰,領府事留待。
政院啓曰,傳曰,今玆復命國葬都監堂上郞廳,時在闕中事,命下矣。堂上金宇亨,今方留在矣。傳曰,水路都廳鄭維岳,亦爲招致以待。
大王大妃殿受鍼後,大王大妃殿·大殿,藥房·政院·玉堂·二品以上·六曹·大司諫問安。答曰,知道。
傳曰,領府事·摠護使·都監堂上,引見。兩大將及水路都廳鄭維岳,亦爲入侍。
右副承旨李端錫書啓,臣承命,馳進典獄署,在囚罪人等,一一點檢,則啓下罪人五十名,各衙門罪人一百三十名內,刑曹所囚趙興璞,祖父宗昌,其孫興璞,公貨貸用,經年不爲畢納事也,私婢,借去他人之馬,轉給其女婿之姪,仍致見失事也。司憲府所囚所由承男,犯禁人放送事也。書吏李承鄭,神祀,無呈課事也。書吏趙正碩,別肉,無呈課事也。漢城府所囚奴奉伊,木手高得卜督現事也。婢承介,其婿石手姜業信督現事也,而業信之妻,亦已被囚,則似不可疊囚其妻母,奴已命·婢二禮,負債人已善督現事也。婢承玉,犯禁人京山現出事也。訓鍊都監所囚德只,其子砲手崔忠伊督現事也,而忠伊之妻,旣已被囚,則似不可疊囚。軍器守別造廳所囚鄭夢賢次知有骨,鄭貴得次知業立,銀子貸用後,趁不備給事也。國葬都監所囚婢愛貞,木手金守明,隱置其上典家,不卽現出事也。畵員咸宗建次知命女,各樣彩色捧上時,日晩後來現事也。婢暹伊,以彫刻匠黃益昌知家主人被囚,而益昌之妻,旣已囚禁,則似不可疊囚,婢莫禮,其子木手鄭金伊督現事也,而金伊之妻,亦已被囚,則似不可疊囚。魂殿都監所囚婢二月,以蓋瓦輸納書員李時華次知被囚,而時華旣赴役所,則似不當仍囚。承政院所囚婢銀生,別監宋時達不入番事也。尙衣院所囚奴譯官崔時達,貿易唐物,不卽備給事也。以上二十名,體聖上欽恤之意,卽爲放送,此外諸般罪人,或係殺獄,或係賊黨,或關倫紀,或干犯咀呪,罪名甚重,不得放釋,令該曹及各衙門,趁卽疏決,俾無一向滯獄之弊,其中侍講院使令徐士仁,一次刑訊,足懲其罪,更爲加刑,恐涉過重,當此恤刑之日,合有寬宥之典,敢此仰稟。至於山陵·國葬兩都監所囚工匠等次知,罪名不至大段,而係關都監重大之役,不得一體放釋,亦令各其都監,斯速處置,何如?傳曰,知道。他餘罪人,令各衙門,趁卽疏決。
山陵都監郞廳,以摠護使意啓曰,都廳朴世堂,陵上看役之際,猝然仆地窒塞,僅得甦醒,載歸其家,而症情非輕,決無仍爲察任之勢,朴世堂改遞,其代以副司直李東老差下,使之卽速下去,何如?傳曰,允。
魂殿都監郞廳,以摠護使意啓曰,都廳掌樂院正柳㝚身死,代,以弘文館副應敎金錫胄差下,使之察任,何如?傳曰,允。
府啓,請還收申命圭·李鼎基等一罪論斷之命。請刑曹罪人田業實,依法結案取招後,處斷。措辭見上答曰,不允。
院啓,請還收申命圭·李鼎基等一罪論斷之命。請屠牛申明禁斷。措辭見上新除授獻納洪萬鍾,時在忠淸道靑山縣,請斯速乘馹上來事下諭。答曰,不允。屠牛事,限卒哭停罷。下諭事,依啓。
大臣引見入侍時,摠護使金壽興所啓,山陵都監都廳李東老差下之後,除授臺諫,牌招肅拜,從速出送,何如?上曰,依爲之。戶曹判書閔維重所啓,開城府輿士軍,例用於上山之時,而上年雇立之價,多至銀子五兩云,今番則本府輿士軍處,各捧米三四斗,以補都監之用,以驪州所在米,雇立本縣近處居民,則必皆樂從云,似爲便當矣。上曰,依爲之。刑曹判書權大運所啓,臣兼帶摠管之任,與都監職務,有所妨碍,若遞摠管,則可以專察都監事矣。上曰,摠管之任,遞差,可也。諫院朝報
大臣引見時,領府事許積所啓,臣待罪奉常寺都提調之任,自返虞日,當依例進排山蔘·菁根·瓜子·茄子等四色醬果,而其中茄子,勢未及待新産沈用,不可無變通之道,姑以牛毛醬果,代用,何如?上曰,依爲之。司饔院謄錄
有政。吏批,座目缺
吏批啓曰,司宰監參奉李公權,以都監監造官,除本仕,直長鄭世杓,以黃山察訪移缺而上來未易,本監,以供上各司久未備員,事多苟簡,臣尙眞,方添本監提調,詳知事勢之如此,不可無變通之道,參奉李公權,閑官換差,何如?傳曰,允。又啓曰,新除授恭陵參奉安命一,屢擧不中,且有吏任取才,故循例備擬而受點矣。今聞物議,以爲地術之人,不合齋郞云,恭陵參奉安命一,改差,何如?傳曰,允。又啓曰,通禮院引儀尹震雄,聞其父染病,不爲受由,下鄕已久云。帶職下鄕,有違法例,尹震雄,汰去,何如?傳曰,允。
吏批,以李東老爲司諫,洪萬鍾爲獻納,宋道興爲尙衣直長,李綸·鄭有徵爲學諭,尹命哲爲工曹佐郞,曺無敵爲醴川府事,李秀彦爲奉敎,李夏鎭爲修撰,引儀兼參軍李泌,歸厚別提鄭錫胤相換,沈益顯爲靑平尉,李行益爲定州牧使,趙宗著爲慶尙都事,李藼爲兼校書校理,趙珩爲右參贊,司宰參奉李公權,濟用參奉李東白相換,李國華·李萬徽爲監察,李秀彦·安汝器爲典籍,姜玲璜爲校檢,李世亨爲慶安察訪,趙重鼎爲兼引儀,權尙夏爲二陵參奉,李益泰爲龍安縣監,趙珩爲左參贊,張善瀓爲右參贊。
兵批,判書金萬基進,參判洪處大進,參議朴世堅病,參知閔宗道進,左副承旨尹深進,以南龍翼爲知事,李枝遠爲副摠管,李寓爲五衛將,洪處九爲長興營將,閔錡爲訓鍊副正,金錫翼爲司禦,李堥爲副護軍,李夏鎭·趙根爲副司直,權斗紀爲副司果,前僉使缺加折衝,捕賊。
尹深,以兵曹言啓曰,忠翊衛將鄭時凝呈,狀內,前患瘀血之症復發,胸脅刺痛,顯有成瘇之漸,末由起動云,宿衛入直之任,不可久曠,鄭時凝改差,何如?傳曰,允。
午時,上御思賢閤。領府事許積,摠護使金壽興,訓鍊大將柳赫然,御營大將申汝哲,都監堂上判曹判書權大運,戶曹判書閔維重,兵曹判書金萬基·金宇亨,同副承旨李柙,都廳鄭維岳,假注書南宮垕,記事官睦昌明,李后沆入侍。許積曰,自上咽喉之症,比來如何?上曰,一樣矣。金缺無大段事,而都監誌文事缺數行山陵諸堂上痛哭。許積曰,咽喉未缺恐有添傷之患也。金壽興曰,水勢之淺深,從其缺而日以爲異,不可豫料其某處深而某處淺。許積曰,事勢誠然矣。金壽興曰,水路發靷,非常道,而上意斷以爲定,雖不可更諫,然外庭諸臣,以水路爲便者小,而難便多,甲乙逕庭,各以意見,未知何者得宜,及見金錫胄諫辭,則其言頗有理矣,水路發靷,至甚重大,雖無中路狼狽之患,而常以爲慮者也。臣出示金錫胄疏本於諸臣曰,不尤一款,非所爲言也,至於榟宮陪奉出入,必自南方,此則不然,古者亦有由東而入之事,豈可拘於此,而中止大事乎?靈幄設殿處,去水邊,皆百步內也云,然耶?鄭維岳曰,果是百步之內,而非水浸處也。上曰,水路發靷,初非爲省弊,而今此疏中省弊之言,從何出耶?積曰,閭閻間不能詳知,有此錯認,金錫胄之疏,亦必以閭閻之言,爲信而然也。上曰,此疏中遺旨云者,不爲非矣,而前日他人疏中,有遺敎字,所謂遺敎云者,乃已有成命之謂也。若曰遺旨云則可,遺敎云,乃誤傳而誤聞者也。積曰,當初廷議,太半以水路爲便,皆苟簡之說也,不如陸路之爲便,而金錫胄之疏意,亦頗有理矣。上曰,錫胄疏中,有嘔吐而死者,此則不然,嘔吐者,不習水土之爲言也,水上則與水下,風土有異,豈有人人嘔吐而死傷者乎?積曰,此事則下敎是矣。金壽興曰,衆挽之時,多有死傷之弊,錫胄是乎?許積曰,曳船之軍,各以小擔索,着脅曳之而巖角傾危處,及交遞之際,若不易脫,則缺患水路之行喪,比諸陸路,則缺數行三結船,最爲便矣。又曰,人力之多少缺顧也,兩處設靈幄殿,則船倉,不可不豫築,廣津,亦可有船倉,而有水多水小之時,不可豫爲之矣。金宇亨曰,白巖浦則與廣津,地勢高下有異,可以小築船倉矣。金壽興曰,岸高則不必設船倉,而雖設船倉,功役不至大段矣。鄭維岳曰,靈幄殿,必擇其水不上處,造設船倉,不可慮也,而整齊船隻,最難矣。許積曰,大灘,非徒水漲之可慮,旱時亦可慮也,役人之死,有倍於陸路矣。又曰,三結船,水淺則難於涉行,左右挾船,似爲便矣。壽興曰,單船則便於運行,而設欑宮則似難矣。金萬基曰,若有潦水,則水路便於陸路,而以輿士之死言之,則金錫胄之疏意,是矣。權大運曰,陸路則有定限常道,而水路則依山曳行,不可定其遲速也。靈幄殿,設於二處,而日勢若早,則可以經過,如或未及,則必有顚倒狼狽之弊矣。金宇亨曰,上船之時,節目爲難,五十里必不可得達,而中道所經,亦多艱險,必設站於中間,然後似無窘速之患矣。鄭維岳曰,自廣津,至奉安驛,則水路無險處,自奉安驛,至大灘,則多有艱險於行船,故磨鍊程道,比初日頗近矣。上曰,若造船,則必有欄干然後,可便於陪奉出入矣。金壽興曰,若不結船,則不必爲欄干。鄭維岳曰,船所,經夜爲難,故當初元不爲言矣。壽興曰,當初論難之事,諸臣皆不知也,經夜則當有靈寢,必造大船,然後可以陪奉,而難於儀物排設矣。鄭維岳曰,立銘旌尤難。上曰,設寢殿缺九尺缺高則可以爲之矣。柳赫然曰,天時缺數行水路爲定,然後有分付之事矣。上曰,與都監堂上,詳議更稟。鄭維岳曰,發靷,進定於五月二十八日,則下玄宮日子稍遠,其間雖有兩水,無窘急之患矣。權大運曰,小臣與都監諸官相議,則雖以爲下玄宮,雖必以五月爲制,發靷則不必拘於五月之制,其前如有吉日,則進定無妨云矣。金壽興曰,六月初七日以前,又有下玄宮之吉日,則發靷,以五月二十八日定之爲當,臣等雖出,無更議之事,今日欲爲定奪。鄭維岳曰,陪從百官,簡略爲便。金壽興曰,陸路發靷,旣有晝奠二處,則水路亦設二處,故禿音近處,觀水勢設行,爲可。上曰,非徒日勢之早晩,必從地勢之寬平,設行,可也。金壽興曰,上食奠物,以陸路運去缺奠時依岸而行之,不可停止。鄭維岳曰,使小臣,旣已看檢水路,船艦整齊等事,欲於入侍,豫爲講定矣。發靷,所用船隻甚多,裝船等事,都監勢難盡自爲之,而工曹則雖云船隻主管之官,疲弊莫甚,力難檢飭許多船隻,梓宮奉安船,及儀物緊關之船,自都監裝船,其他百官所乘之船,自京畿監司主管,一聽都監指揮,裝船以待,何如?金壽興曰,鄭維岳,以此言之於臣,而臣意則工曹旣已主管之官,都監所自裝船者外,百官所乘船及其他,閑漫船隻,使工曹次知,亦可爲矣。上曰,然則使工曹次知,可也。鄭維岳曰行船之際,船隻布列,當過十里,曳卒,當近萬人,若無旗鼓,則行船進退遲速,不可以言語指揮,船上,用旗鼓,何如?壽興曰,鼓則不必用,只用旗,以爲指揮之地,何如?上曰,依爲之。維岳曰,曳船,以輿士軍磨鍊,而京軍,不如水邊軍之慣習,曳船軍,以水邊居民爲之,似便矣。金壽興曰,沿江之民,雖慣於曳船,而其數不多,廣州境內,則不可調發於雜役,而以梓宮曳船軍缺又曰,曳船軍,私爲磨鍊,梓宮所御船,則可至二百名缺上曰,所捧之半,參酌定數,隨便爲之。燼餘此外出擧條
上在慶德宮,居廬于思賢閤。
謝恩,司諫李東老,副摠管李枝遠,五衛將李寓,黃山察訪閔元島,歸厚署別提李泌,工曹佐郞尹命哲,慶尙都事趙宗著。
大王大妃殿,藥房·政院·玉堂問安。答曰,知道。中殿,藥房問安。答曰,知道。
藥房啓曰,伏未審夜來,聖候若何,咽喉之症,一樣無減乎,昨日引接臣僚,至於移時,不瑕有添傷煩熱之侯乎,大王大妃殿受鍼之後,脚部之痛,得有差歇之效,而今日亦爲受鍼乎,中殿症候,亦何如?臣等,不任憂慮,敢來問安,竝此仰稟。
慶尙監司書目,奉化官呈,以爲虎囕殺人命,至於八名事。又書目,仁同私婢千時代,一胎三産,例有賜米之規,依例擧行事。又書目。道內染病,方痛五百七十二名,物故二十七名事。
明日望祭朝奠兼行正時,寅正三刻,開門,罷漏後。
答藥房曰,知道。大王大妃殿受鍼,今日爲之。內殿所患,已言于醫女矣。
受鍼正時,巳正。
右副承旨李端錫啓曰,昨日兩司啓辭,一時來到,而引對未罷,不得傳啓,且於其時,適有使行文書考覈安寶之事,憁擾之中,未及致察,而仍於申後,退出矣。以啓辭換書之故,致勤下敎,同僚至於待罪,注書因此被推,臣不勝驚悚之至,臣以該房,難免矇然不察之失,惶恐待罪。傳曰,知道。勿待罪。
大王大妃殿受鍼後,大王大妃殿·大殿,藥房·政院·玉堂·二品以上·六曹·大司憲問安。答曰,知道。
摠護使金壽興,山陵都監提調閔維重,禮曹判書洪處亮,觀象監提調金宇亨,禮曹參判李俊耉,參議李嵇啓曰,臣等,來會賓廳,招致李幼弼等諸地官,與李溟翼,發靷及下玄宮吉日,更爲推擇,則下玄宮之日,六月十一日,雖曰平吉,論以制殺之法,不如初七日之純吉,發靷之日,則六月初一日·初二日,皆有拘忌,五月二十八日最吉云,下玄宮之日,則決難撓改,發靷之日,進定於五月二十八日,似爲便當,啓欑宮及發靷日時,別單書入之意,敢啓。答曰,後日登對時,面稟定日。
藥房口傳啓曰,自上咽喉之症,尙未平復,明日望祭親臨,則恐有添傷之患,勿親臨,何如?敢啓。答曰,依啓。諫院朝報
恭惠王后忌辰齋戒。燼餘
上在慶德宮,居廬于思賢閤。
自未時至酉時,日暈。夜一更至五更,月暈。
謝恩,龍川府使曺無敵,引儀兼參軍鄭錫胤。
望祭後,大王大妃殿·大殿·中殿·世子宮,藥房·政院·玉堂·百官,奉慰問安。答曰,罔極。嬪宮,藥房·政院·玉堂問安。答曰,罔極。
藥房啓曰,伏未審夜來,聖候若何,咽喉之症,與前一樣乎?脚部酸疼之氣,連日受鍼之後,頗有差減之效云,受鍼,今姑停止宜當。伏聞中殿自昨夕,胸腹腰脇,流注牽引,無處不痛,而左邊尤苦,水刺頓減,夜間寢睡,亦甚不穩云,臣等,不勝憂慮之至,待醫女入診,詳知卽今症候後,當進之藥,方可議定,敢來問安,竝此仰稟。
大王大妃殿·中殿,藥房問安。答曰,知道。
答藥房曰,知道。大王大妃殿症候及予之所患,已言于醫官。內殿所患,亦言于醫女矣。
藥房再啓曰,伏聞入侍醫官所傳之言,中殿胸腹腰脇牽痛之症,與昨無異,臣等不勝憂悶之至,與應敎金錫胄及李東馨等諸御醫,反覆商議,則皆以爲加減五積散元方,去麻黃,加香附醋炒·玄胡索醋浸炒各一錢,乳香·沒藥各五分,先進三貼,以爲止痛行氣之地,宜當云,此藥卽爲劑入,何如?答曰,知道。
明日拜表時,開門差早。諫院朝報
恭惠王后忌辰。燼餘
上在慶德宮,居廬于思賢閤。
卯時巳時,日暈,白雲一道如氣,起自乾方,直指東方,長竟天,廣尺餘,良久乃滅。午·未·申時,月暈。
謝恩,靑平尉沈益顯,訓鍊副正閔錡,司禦金錫翼,尙衣直長宋道興,司饔參奉李東白,穆陵參奉金萬吉。
黃海監司書目,本月初六日辰時大雨,初七日寅時乃止,道內一樣均霑事。
全羅監司書目,龍安縣監金翼亮,因傷寒彌留,今月初七日身死事。又書目,鎭安等官呈,以惡虎橫行,吼殺人命,至於四名之多,極爲驚慘事。
京畿監司書目,交河呈,以一眉島等海溢,無□種之望,事係變異事。
咸鏡監司書目,會寧·鍾城·端川等官呈,以爲虎囕殺人及咸興·甲山等官呈,以燒死人等,不勝驚慘馳啓事。
平安監司書目,平壤庶尹沈樞,卽臣妻同生娚也,法當相避,令該曹處置事。
中殿,藥房政院玉堂問安。答曰,知道。大王大妃殿,藥房問安。答曰,知道。今則平常矣。藥房啓曰,伏未審夜來,聖候若何,咽喉之症,一樣無減乎?大王大妃殿脚部酸疼之候,亦何如?伏聞中殿昨日五積散進御之後,胸腹牽痛等症,則似減歇,旋有惡心之候,自昨夕,達曉嘔吐,至於三次,時未鎭定云,臣等,不勝驚慮之至,令醫女,卽爲入診後,更議他藥宜當,敢來問安,竝此仰稟。答曰,知道。大王大妃殿症候及內殿所患,已言于醫女矣。
藥房口傳啓曰,中殿患候深重,兩夜進御之藥,只令醫官劑入,而臣等,退在外間,不得與聞,其在事體,極涉未安,自今夕,臣等,率諸醫直宿之意,敢啓。答曰,依啓。
藥房再啓曰,卽伏聞醫官所傳之言,中殿,進御蔘茶之後,嘔吐之症,雖得小定,惡心之候,猶未止息,元氣萎薾,不能收拾,諸醫以爲,此時苦口之湯劑,有難强進,獨蔘湯,加竹茹二錢,煎入伏龍肝水,黃粱米五合,人蔘一兩,以長流水同煎,相間進御,以爲鎭胃扶元之地,宜當云。此等藥物,今方備待,而臣等直宿之請,旣已蒙允,應敎金錫胄及昌城君佖,竝令入直於闕內,童蒙敎官李國憲,醫術頗精,士夫間,多見其藥效,亦令同參於議藥之列,何如?答曰,知道。
中殿·世子宮,二品以上·六曹·大司憲問安。答曰,知道。
藥房三啓曰,卽伏聞醫女所傳之言,中殿宿患塊症,乘虛上升,侵逼於鳩尾穴下,痛勢甚緊云,臣等,不勝憂惶之至,與諸醫等商議,則皆以爲依本方,爲先急灸塊頭十五壯,宜當云。不拘時,卽爲受灸,何如?答曰,知道。
府啓,請還收申命圭·李鼎基等一罪論斷之命。請刑曹罪人田業實,依法結案取招後,處斷。措辭見上日昨兩司啓辭,換書入啓,至勤聖敎,然後始乃覺悟,改書以入,此是曾所未有之事也,其不察甚矣,請該注書先罷後推,當該承旨,從重推考。答曰,不允。末端事,依啓。
院啓,請還收申命圭·李鼎基等一罪論斷之命。措辭見上答曰,不允。
罷推現告,假注書金斗明·李宏。
中殿受灸後,中殿·世子宮,藥房·政院·玉堂·二品以上·六曹·大司憲問安。答曰,知道。諫院朝報
下直,海州牧使閔黯,順川郡守崔震昌。燼餘
上在慶德宮,居廬于思賢閤。
謝恩,兼學錄金玉鉉。
中殿·世子宮,藥房·政院·玉堂·二品以上·六曹·大司憲問安。答曰,知道。
藥房啓曰,伏未審夜來,聖候若何,咽喉之症,與昨一樣乎,脚部所患,益有差減之效乎?伏聞中殿,昨昏有煩熱之侯,一番嘔吐之後,腰痛間發,今曉又有嘔吐之患云,卽今加減,何如?臣等,終宵憂慮,敢此問安。大王大妃殿·嬪宮,藥房問安。答曰,知道。
以兪命鼎·崔□爲假注書。
答藥房曰,知道。大王大妃殿症候及予之所患,已言于醫官。內殿所患,亦言于醫女矣。
禁府,南斗明拿囚。啓。
院啓,請還收申命圭·李鼎基等一罪論斷之命。措辭見上
府啓,請還收申命圭·李鼎基等一罪論斷之命。請刑曹罪人田業實,依法結案取招後,處斷。措辭見上瑞興賊人趙大立,久逭邦刑,尙未捕得,誠極痛駭,而珍島所捉僧人,未辨虛實,徑先自斃,金世器處事稽緩之失,旣有罷推之命,而僧人旣已物故,尙在疑似之間,久無明覈之事,果是大立,則當有缺傳示之擧,若非大立,則設機捕捉,不容少緩,請令攸司分付于瑞興縣,常時大立親切人,急速起送于長興府,以爲檢覈眞僞之地。答曰,不允。末端事,依啓。
答院曰,不允。
政院啓曰,摠護使金壽興,來詣請對矣。傳曰,數日來,咽喉之症有加,氣甚困惱,不得引見,玆以出送內官,欲爲稟定之事,口傳以啓,可也。摠護使金壽興口傳啓曰,臣以都監多有緊急稟定事,故敢來請對矣。上體未寧之候,比前有加,不得賜對,其中最緊事,爲先以口傳仰達矣。發靷擇日,曾有後日登對時面稟之敎矣,或進定,或仍用前定之日,而必須先定發靷日期,然後各項擇日,自當次第改定矣,靈座所排之船,前以結船奉安之意,稟定矣。到今思之,則結船之上,裝船似不穩便,靈座船,亦爲別造,何如?外梓宮,依上年遷陵時例,勿爲內塗亦當,依上年例,以水路陪進,而不敢直爲擧行,敢此仰稟矣。發靷日期漸迫,誌文刻役,一日爲急,誌石,幾盡磨正,而誌文,尙未撰出,工役漸退,事甚可慮,必須速賜處分然後,庶無刻役未及之患矣。哀冊諡冊所刻之玉,亦已鍊正,而撰進之文,尙未啓下,速爲啓下,以爲刻役及期之地,何如?以水邊兩處,設靈幄殿,每站移安經夜事,旣已定奪矣。今聞外議,則梓宮,累次上下於船所,事體未安,終不如奉安於船上欑宮,因爲經夜之爲便當云,領府事許積之意,亦如是,姑敢此仰稟,以爲擧行之地矣。答曰,發靷,定行於五月二十八日,靈座船別造事,及外梓宮勿爲內塗,水路陪進事,竝依爲之,誌文,因予病患,平日行錄,未及書下,而哀諡冊文,卽爲啓下矣。靈幄殿事,待一兩日後,議定,寶篆書寫官·銘旌書寫官,相換,可也。諫院朝報
上在慶德宮,居廬于思賢閤。
謝恩,大司諫李翊相,修撰李夏鎭,監察李萬徵,典籍安汝器。
大殿,政院·玉堂·二品以上·六曹·大司憲問安。答曰,知道。中殿·世子宮,藥房·政院·玉堂·二品以上·六曹·大司憲問安。答曰,知道。大王大妃殿·嬪宮,藥房問安。答曰,知道。
以咸鏡監司書目,會寧等官,爲虎囕死,燒死·溺死人等馳啓事,傳曰,燒死人等,令本道恤典擧行。
明日江華府進香正時,巳初三刻。
藥房啓曰,昨昏,伏聞自上困惱之侯,比前特甚,言語厭倦,不能收拾,咽喉爛痛之症,亦且有加,水刺至於全廢,臣等,終宵憂慮矣。五更初,入診醫官出來之後,雖聞寢睡頗安之敎,下情焦煎,不敢少弛,今日臣等,與昌城君佖,應敎金錫胄及諸御醫入侍,診察卽今症候宜當。大王大妃殿患候,益有差減之效乎?中殿昨日受灸後,牽痛煩熱等症,夜間加減,亦何如?敢此問安,竝爲仰稟。
告訃使書目,臣今奉命出疆,本職辭免上送事。
慶尙監司書目,卽今雨澤周洽,兩麥茂盛,庶有西成之望,誠爲多幸事。
府啓,請還收申命圭·李鼎基等一罪論斷之命。請刑曹罪人田業實,依法結案取招後,處斷。措辭見上答曰,不允。
院啓,請還收申命圭·李鼎基等一罪論斷之命。措辭見上答曰,不允。
答藥房曰,知道。大王大妃殿症候及內殿所患,已言于醫女,今日入診,勿爲,更觀數日。
政院啓曰,右副承旨李端錫,同副承旨李柙,推考旣久,傳旨又下,更無可嫌之事,而連日不爲仕進,殊甚未妥,竝卽牌招,何如?傳曰,允。
藥房再啓曰,卽伏聞醫官所傳之言,自上咽喉之症,有加無減,昨今水刺全廢,至於湯丸藥物,亦有所礙痛,不能呑進,而其中右邊會厭之端,腫浮而色赤,作痛尤甚云。臣等,不勝驚慮之至,諸醫皆以爲,鍼刺當處,流通壅結之氣,在所不已云。臣等,與諸醫,卽爲入診審察後,議定受鍼,何如?答曰,知道。
大殿後,藥房·政院·玉堂·二品以上·六曹·兩司長官問安。答曰,知道。世子宮,藥房·政院·玉堂問安。答曰,知道。
中殿,藥房·政院·玉堂夕問安。答曰,知道。諫院朝報
上在慶德宮,居廬于思賢閤。
謝恩,戶曹參判金益炅,龍安縣監李益泰,慶安察訪李世亨。
大殿,政院·玉堂·二品以上·六曹·兩司長官問安。答曰,知道。勿爲問安。中殿·世子宮,藥房·政院·玉堂·二品以上·六曹·兩司長官問安。答曰,知道。大王大妃殿·嬪宮,藥房問安。答曰,知道。
藥房啓曰,伏未審夜來,聖候若何,昨夕受鍼之後,或有差減之效乎,大王大妃殿患候,尙未平復乎?中殿牽痛等症,視昨何如?臣等,終宵憂慮,敢此問安。
以沈檀爲假注書。
平安監司書目,道內農事形止及雨澤事。
院啓,請還收申命圭·李鼎基等一罪論斷之命。措辭見上
府啓,請還收申命圭·李鼎基等一罪論斷之命。請刑曹罪人田業實,依法結案取招後,處斷。措辭見上
答府·院曰,不允。
答藥房曰,知道。大王大妃殿症候及予之所患,已言于醫官。內殿所患,亦言于醫女矣。
大殿·中殿,藥房夕問安。答曰,知道。
傳于藥房曰,副司直鄭維岳,卽刻招來,可也。
藥房口傳啓曰,副應敎金錫胄,卽令入診,何如?答曰,入診爲之。又啓曰,中殿症候,一向危重,而卽今胸臍悶塞之症,爲尤重,合設侍藥廳,而曾於乙巳年,有侍藥廳,則名號過重,稱以議藥廳爲當之敎矣。今亦設議藥廳,臣等,率諸醫官,進詣差備門近處而直宿,以便問候進藥等事,何如?答曰,名號,稱以議藥廳,卿等,待候於本院,可也。
議藥廳啓曰,副司直鄭維岳,因傳敎來詣矣,使之因爲同參議藥,何如?答曰,鄭維岳則今宜使之同參議藥,而所掌都監之任甚緊,若有時急之事則出去,往來議藥,可也。
議藥廳啓曰,卽伏聞入侍醫官所傳之言,中殿胸膈悶塞之症,尙今不下云,臣等,不勝煎悶之至,與昌城君佖,應敎金錫胄,副司直鄭維岳,敎官李國憲及李東馨等諸御醫商議,則皆以爲,破鬱丹作湯,加柴胡八分,調竹瀝三匙,薑汁少許,急速進御,開導膈間鬱滯之氣宜當云,此藥一貼,爲先煎入之意,敢啓。答曰,知道。
議藥廳,口傳啓曰,伏聞醫官之言,自上夕水刺,尙未進御云,臣等,不勝煎悶之至,今日夜深,雖有待候於本院之敎,未聞進御水刺之前,則決難退去,伏願勉進。答曰,水刺難於呑下,故才已勉進粥飮矣。諫院朝報
自辰時至未時,日暈。酉時至未時,日暈。酉時,日有兩珥。
鄭晳,以國葬都監,以摠護使意啓曰,諡冊文草圖,今將寫出,而謄錄所載,甚多落漏,有可疑處,不可以臆見斷定,宗廟奉安諡冊規式,卽令本署提調奉審後,憑考擧行,何如?傳曰,允。
又以山陵都監郞廳,以摠護使意啓曰,陵上所用慕華館莎草,當爲浮取,載船上送,依上年例,來朔到防軍五百名,一日赴役事,分付該曹,何如?傳曰,允。
尹深,以兵曹言啓曰,入直精抄軍,依榻前定奪,每番中日,終日各一哨,出送訓鍊院習放之意,敢啓。傳曰,知道。
鄭晳,以弘文館言啓曰,新除授修撰李夏鎭,時在京畿高陽地,經筵入番事緊,請斯速乘馹上來〈事〉,下諭。傳曰,允。
又啓曰,以弘文館草記,修撰李夏鎭上來下諭事,允下矣。李夏鎭,昨日已爲肅謝,不爲下諭之意,敢啓。傳曰,知道。
鄭晳,以國葬都監郞廳缺使意啓曰,誌諡冊文草圖,今將寫出,而謄錄所載甚缺漏多有可疑處,不可臆見斷定,宗廟奉安諡冊規矩缺本署提調奉審後,憑考擧行,何如?傳曰,允。又以山陵都監郞廳,以摠護使意啓曰,陵上所用慕華館莎草,當爲浮取,載船上送,依上年例,來節到防軍五百名,一日赴役事,分付該曹,何如?傳曰,允。
尹深,以兵曹言啓曰,入直精抄軍,依榻前定奪,每番中日,終日各一哨,出送訓鍊院習放之意,敢啓。傳曰,知道。
鄭晳,以弘文館言啓曰,新除授修撰李夏鎭,時在京畿高陽地,經筵入番事緊,請斯速乘馹上來事下諭。傳曰,允。又啓曰,以弘文館草記,修撰李夏鎭上來事,允下矣。李夏鎭,昨日已爲肅謝,不爲下諭之意,敢啓。傳曰,知道。燼餘
上在慶德宮,居廬于思賢閤。
大殿,政院·玉堂·二品以上·六曹·兩司長官問安。答曰,知道。勿爲問安。中殿·世子宮,藥房·政院·玉堂·二品以上·六曹·兩司長官問安。答曰,知道。嬪宮,藥房問安。答曰,知道。
藥房啓曰,伏未審此時,聖候若何,去夜驚慮之餘,必不無添傷之患,咽喉之痛,困惱之症,視昨何如,中殿胸膈鬱滯之氣,四更初降下之後,更不發作,而稍得入睡乎?臣等,達宵焦煎,敢此問安。答曰,知道。症候及內殿所患,已言于醫官矣。
咸鏡監司書目,各邑去二月望後,癘疫人方痛二百名,向差一百七十七名,死亡四十二名事。
全羅監司書目,益山呈,以一鷄雛,一頭四翼四足,事係變異事。
京畿監司書目,驪州呈,以廣州軍人六男仲立,牙兵金銀國,監官金斗星等,以砥平地伐木曳運事,行到本州後尾浦,逢風覆船溺死,事極驚慘事。
府啓,請還收申命圭·李鼎基等一罪論斷之命。請刑曹罪人田業實,依法結案取招後,處斷。措辭見上
院啓,請還收申命圭·李鼎基等一罪論斷之命。措辭見上
中殿,議藥廳問安。答曰,知道。
答府·院曰,不允。
戶曹啓曰,本曹正郞金時郁,以版籍司所掌永川郡壬子條田稅作木,以麤劣常木,捧上入庫,昨於反庫之時,以致現官,該房書吏輩治罪,推問其換木曲折,則以非專出於下輩用奸,事極可駭,正郞金時郁,爲先汰去事,當此多事之日,本曹郞官,不可暫缺,令該曹極擇,口傳差出,何如?傳曰,允。
吏曹口傳政事,戶曹正郞愼章尹。
大殿,政院·玉堂夕問安。答曰,知道。中殿·世子宮,議藥廳·政院·玉堂·二品以上·六曹·大司諫夕問安。答曰,知道。
右議政金壽興,口傳啓曰,都監小小稟定之事,雖無一日爲急之慮,而至於靈幄殿,則開基,在於二十二日,日子最急,前有後日登對時稟定之敎,而日期如是急迫,上候方在未寧之中,不得等待登對,敢此啓達,外議以爲,經夜於靈幄殿,雖似便當,而二日經宿處及廣津乘船時,陵所下船時,奉梓宮,至於六次,此乃大段未安。仍於船上經夜,實爲穩便,而但念欑宮船板屋,制度不甚高廣,靈寢則勢難容設於欑宮船之內,不得不別裝一船,晝則隨後趲進,至於經宿所,則以此船,連結欑宮奉安之船,仍設靈寢,似無未安之事,而第欑宮船板屋,旣不高廣,靈寢所安備頂骨排設處所,則其勢不得不高廣,兩船造作之屋,高低不齊,或有天雨,則兩簷之水,亦不可不慮。且銘旌扇蓋等物,勢難排設於殯幄之內,如無變通,則若於欑宮船頭排立,而夜則覆以雨備,此雖似苟簡,而其勢不得不如此,此等節目,自下不敢擅斷,欲待處分而擧行矣。傳曰,水邊靈幄殿,則依前定造作,而經宿於船上與否,則習儀後,乃可知之矣。摠護使,又口傳啓曰,船所之累次上下,雖涉未安,而靈幄殿,若依前定奪,造設於水邊,則裝船一事,不當磨鍊,兩件中,必須斷定然後,可以擧行矣。傳曰,予意則前定外,更無他意,而以外議累次陳達,故試令習儀矣,予則欲依當初所定,爲之矣。諫院朝報
上在慶德宮,居廬于思賢閤。
謝恩,掌令崔文湜。
大殿,政院·玉堂問安。答曰,知道。中殿,政院·玉堂問安。答曰,知道。二品以上·六曹·兩司長官問安。答曰,勿爲問安。世子宮,政院·玉堂·二品以上·六曹·兩司長官問安。答曰,知道。
中殿·世子宮·嬪宮,藥房問安。答曰,知道。
藥房啓曰,伏未審夜來,聖候若何,水刺之全廢,已至累日,氣力之困憊,勢所固然,此雖由於咽喉爛痛,呑嚥有礙之致,忍苦强進,不至全廢,是臣等區區至望也。至於苦口之湯劑,旣不能進御,塗付化下等藥,亦且暫試旋撤,此又臣等之所大渴悶也。伏願聖上,念大事之當前,俯察群下之煎迫,勉進藥餌,以期收效,不勝懇祈之至。中殿,昨日散火湯進御之後,腹痛等症,得有差減之效乎?臣等,終宵耿耿,敢此問安。答曰,知道。症候及內殿所患,已言于醫官矣。
京畿監司書目,驪州呈,以司諫李東老辭職上疏上送事。
掌令崔文湜啓曰,螻蟻微臣,病伏田里,沈綿床席,六年于今,縷命雖延,陳力無望,曾忝本職,違命至再,罪積逋慢,常懷踧踖,不意玆者,召旨又降,撫已惶感,情爽飛越,力疾上來,祗謝恩命,而兼持平權瑎,卽臣之女婿也,法當相避,請命遞斥臣職。答曰,勿辭,退待物論。
藥房再啓曰,卽伏聞入侍醫官所傳之言,自上咽喉之症,有加無減云,臣等不勝悶慮之至,與昌城君佖,副應敎金錫胄,副司直鄭維岳及李東馨等諸御醫商議,則皆以爲前劑入錢氏安神丸,最要於治喉瘡,而一番進御之後,更不連進,以此難望收效,不可不改定他藥,琥珀犀角膏,加牛黃一錢作丸,以麥門冬湯,和進宜當云,此藥卽爲劑入,何如?
中殿受灸事,下敎矣。受灸後,中殿·世子宮,政院·玉堂問安。答曰,知道。
中殿·世子宮·嬪宮,議藥廳問安。答曰,知道。
議藥廳啓曰,中殿百會受灸之後,滯鬱之氣,尙未降下,卷縮之症,一向不舒,與昌城君佖,應敎金錫胄,副司直鄭維岳,敎官李國憲及李東馨等諸御醫,反覆商議,則皆以爲閱月沈痼之中,元氣旣極虛敗,近日腹痛便秘,皆係燥熱之致,而今者別症,又至如此,此際攻補,實爲兩難,古人亦有停藥審症之論,姑先以人蔘一錢半,麥門冬三錢,燈心一團煎湯,和龍腦安神元一二丸,時時進御,以爲解熱導痰之地,更觀今夜症候變動之如何,議定湯藥宜當云,安神元調次,人蔘·麥門冬茶三貼,卽爲劑入,何如?答曰,知道。
答藥房再啓曰,知道。
院啓,請還收申命圭·李鼎基等一罪論斷之命。請刑曹罪人田業實,依法結案取招後,處斷。措辭見上引嫌而退,相避遞下,雖是常規,而兼臺出疆,嫌難在職,請掌令崔文湜遞差。答曰,不允。遞差事,依啓。
吏曹啓曰,臺諫有闕,政事,取稟。
中殿,議藥廳晝問安。答曰,知道。
大殿,政院·玉堂夕問安。答曰,知道。
中殿·世子宮,政院·玉堂·二品以上·六曹·兩司長官夕問安。答曰,知道。
明日京畿進香正時,巳初三刻。諫院朝報
政院啓曰,自前設侍藥廳之後,則各司不得開坐,例也,今此議藥廳,與侍藥廳,名號雖異,其實則一也,而第念當此多事之時,合有變通之道,分付各司,使之開坐何如?大臣之意,亦如此,敢啓。傳曰,依爲之。禁府謄錄
國葬都監郞廳,以摠護使意啓曰,發靷時應入船隻,今始磨鍊,則剩數竝一百五十隻矣。梓宮奉安船隻外,靈座排設等重大之船八隻,則曳船軍,依前日榻前定奪,以沿江各邑熟習者分定,每日分三運交替,則一運之軍,四百十名,三運之數,當爲一千二百三十名,三日都合之數,三千六百九十名矣。今此水邊居民調用之擧,雖出於不得已,其累日裹糧等候之弊,不可不慮,每名各給米一斗,以爲口糧,似爲便當,米則以賑恤廳米,推移題給,何如?答曰,允。備局謄錄
又啓曰,襄節村靈幄殿立柱吉日,以今月二十六日,推擇入啓矣。日期迫促,工役似有未及之慮,令該曹差退數三日,改擇啓下,何如?傳曰,允。
李端錫,以禮曹言啓曰,本曹郞廳六員內,三員則分差都監及長生殿,見存者,只是二員,而當此多事之時,疾病事故,有難豫知,正郞李達意,時在慶尙道榮川地,其上來遲速,亦未可知,李達意,姑爲改差,其代,後政差出,何如?傳曰,允。燼餘
上在慶德宮,居廬于思賢閤。
大殿,政院·玉堂問安。答曰,知道。
二品以上·六曹·兩司長官問安。答曰,知道。勿爲問安。
中殿·世子宮,藥房·政院·玉堂·二品以上·六曹·兩司長官問安。答曰,知道。
藥房啓曰,伏未審夜來,聖候若何,昨日驚慮之餘,咽喉之症,困憊之候,得無添傷之患乎,中殿症候,鎭定之後,漸有差減之勢,而夜間無煩燥不寧之候,亦得安穩乎?臣等,達宵憂煎,敢此問安。答曰,知道。症候及內殿所患,已言于醫女醫官矣。
忠淸監司書目,道內雨澤及農事形止事。又書目,鴻山人物燒死二名,淸風店人三十餘家,一時灰燼,二人燒死,極爲驚慘事。
國葬都監郞廳,以摠護使意啓曰,三房監造官李聃命,身病甚重,屢度呈狀,而遞易有弊,使之調理進仕矣,今過十餘日,病勢彌留,察任未易云,本房役事,比他緊重,監造之任,決不可久曠,李聃命改差。其代,以濟用監副奉事洪受疇,差下,何如?傳曰,允。
議藥廳啓曰,卽伏聞入侍醫官所傳之言,中殿煩燥·氣逆·腹痛等症,比昨稍歇,寢睡雖未安穩,亦勝於前數夜云,與昌城君佖,副應敎金錫胄,副司直鄭維岳,敎官李國憲及李東馨等諸御醫,反覆商議,則皆以爲發熱門四物湯,昨夕進御一貼之後,不無少效,今姑加進二貼,隨症更議他藥,宜當云,敢啓。傳曰,知道。
府啓,請還收申命圭·李鼎基等一罪論斷之命。請刑曹罪人田業實,依法結案取招後,處斷。措辭見上
院啓,請還收申命圭·李鼎基等一罪論斷之命。措辭見上
答府·院曰,不允。
草土臣宋炳文上疏。大槪,臣於前月,偶閱箱篋,忽得祖父故參贊臣浚吉病時所佩小囊,其中有遺疏草本者,玆敢冒哀上來,淨寫投進事。入啓。
中殿,議藥廳晝問安。答曰,知道。
大殿,政院·玉堂夕問安。答曰,知道。
二品以上·六曹·兩司長官夕問安。答曰,勿爲問安。
世子宮,政院·玉堂·二品以上·六曹·兩司長官夕問安。答曰,知道。
中殿·世子宮,議藥廳夕問安。答曰,知道。諫院朝報
上在慶德宮,居廬于思賢閤。
大殿,政院·玉堂問安。答曰,知道。
藥房啓曰,伏未審夜來,聖候若何,咽喉之症,困惱之候,一樣無減乎,中殿,夜間寢睡何如,而腹痛煩燥等症,四物湯連進之後,得有差減之勢乎?臣等不任憂慮,敢此問安。答曰,知道。症候及內殿所患,已言于醫官矣。諫院朝報以下缺
議藥廳啓曰,卽伏聞入侍醫官所傳之言,中殿患候滯鬱腹痛等症,則漸向輕歇,而夜間煩燥不寢,有甚於昨日云。臣等,不勝憂悶之至,與昌城君佖,應敎金錫胄,副司直鄭維岳,敎官李國憲及李東馨等諸御醫商議,則皆以爲此由於心膽虛劫,痰熱用事之致,元方,去白朮,加柴胡酒炒,片芩酒炒,白芍藥酒炒各七分,連進十數貼,以爲淸熱祛痰,鎭心養血之地宜當云,此藥三貼,爲先劑入,何如?答曰,知道。
李端錫啓曰,備邊司郞廳,以大臣意來言,今日賓廳坐起日次,而上候未寧,外司開坐云矣,敢啓。傳曰,知道。
鄭晳啓曰,誌文製述官實差,乃判中樞府事宋時烈,而前日史官傳諭書啓,尙未下矣。卽者行錄已下,製述之事,一日爲急,何以爲之?敢稟。傳曰,豫差判府事金壽恒製進。
府啓,請還收申命圭·李鼎基等一罪論斷之命。請刑曹罪人田業實,依法結案取招後,處斷。措辭見上答曰,不允。
院啓,請還收申命圭·李鼎基等一罪論斷之命。措辭見上答曰,不允。
中殿,議藥廳晝問安。答曰,知道。
中殿·世子宮,議藥廳夕問安。答曰,知道。
有政。吏批,行判書李尙眞病,參判李惟泰在外,參議呂聖齊進,都承旨李元禎進。
兵批,判書金萬基進,參判洪處亮病,參議朴世堅進,參知閔宗道病,右副承旨李端錫進。
吏批啓曰,判書李尙眞,病不來,參判李惟泰在外,小臣獨政未安,何以爲之?敢稟。傳曰,只出緊任。
又啓曰,平壤庶尹,今當差出,而本府物衆地大,素稱難治,可擬之人乏少,麥秋前,守令勿爲遷動,雖有定奪,如此劇地,不可不擇送,守令中聲績表著之人,竝擬何如?傳曰,允。
以朴相馨爲掌令,李挺然爲平海郡守,柳譚厚爲兵曹正郞,鄭尙獻爲輸城察訪,任以道爲禮曹正郞,權迪爲平壤庶尹,郭齊華爲慶尙都事,申翰周爲滿浦僉使,韓侃爲羽林衛將,趙珩爲都摠管,具仁墅爲忠翊衛將,申尙望·權瑎·柳時豪爲副司果,崔文湜爲司直,李翮爲司正,元后山·羅成一·韓侃爲副護軍。
李端錫啓曰,新除授羽林衛將韓侃,無敍用之命,何以爲之?敢稟。傳曰,依他例,敍用。
李端錫,以都摠府言啓曰,副摠管具鎰,以精抄中軍,精抄軍終日試放事,訓鍊院進去晝仕,請出標信。傳曰,知道。
吏批啓曰,新除授慶尙道都事趙宗著呈狀內,比安縣監金鎬,卽同生妻甥,法當相避,依例處置云,未赴任都事,與守令相避,則都事改差,已有近例,慶尙道都事趙宗著,改差,何如?傳曰,允。
李端錫,以兵曹言啓曰,自上年十二月,至今二月,入直砲殺手中日居首人,自本曹,通融計劃,單子計定後,其中良人全厚吉,政院,誤以金厚吉捧承傳,以致兼司僕望單子,亦以金字書塡矣,望單子,改付標以入之意,敢啓。傳曰,知道。燼餘
上在慶德宮,居廬于思賢閤。
前判敦寧府事鄭知和四疏。大槪,情勢窮蹙,不得不畢陳狗馬之病,乞賜矜察事。入啓。
藥房啓曰,伏未審夜來,聖候若何,咽喉之症,尙未差復乎,寒熱之往來,水刺之厭進,視昨何如?臣等,昨請入診,而未蒙允許,不勝悶鬱,今日與諸醫入診後,議定當進之藥,宜當,中殿調候,亦何如?臣等,區區憂慮,敢來問安。竝此仰稟。答曰,知道。內殿所患,當言于醫女矣。
入診正時,辰末。
行司直李浣上疏。大槪,更冒萬死,畢陳老病實狀,特加憐察,冀蒙鐫改事。入啓。
藥房再啓曰,卽者,臣等,與諸醫入診,則聖候諸症中,脾肺之虛弱,爲主症,依榻前議定,生脈散本方,人蔘·麥門冬,竝用二錢,五味子減五分,加白伏苓·蓮肉·貝母薑汁炒各一錢,五貼爲先劑入,天門冬膏,亦爲劑入,以爲兼進之地,何如?答曰,知道。
地理學敎授朴振門上疏,啓下山陵都監。
摠護使金壽興,新陵開金井後,入來。
傳曰,摠護使留待。
京畿監司沈梓,外梓宮陪往後,入來。
傳曰,摠護使,引見。
藥房入診時。上曰,判府事鄭知和,當初定罪時,亦無原情之道,故減等定配,令該府放送,可也。都承旨李元禎所啓,知製敎,堂上則雖無實職,有軍職者,竝爲分排,而堂下軍職,則不爲分排,故凡干製述,常患苟簡,合有變通之道矣。上曰,事甚無謂,無職者外,勿論軍職,竝爲分排,可也。春坊朝報
答兵曹草記曰,令政院招致廣州府尹,言送調用,似可。僧軍調發事內下記草
上在慶德宮,居廬于思賢閤。
傳曰,去冬纔喪益平君,今春又喪興平尉,慘慟之懷,難以形言,追慕慈聖平昔愛恤之至意,不覺失聲痛泣也。不可無別樣顧恤之擧,三年祿俸及祭需,別爲磨鍊題給。
殯殿都監郞廳,以摠護使意啓曰,本都監郞廳,只是二員,而郞廳李晉拿囚之後,只有一員,事多苟管,其代,以司䆃寺主簿李時欽差下,使之察任,何如?傳曰,允。
政院啓曰,昨者香室,來呈手本,乃山陵香奉安假家,香奉安陪行船隻,及函袱,床卓等物,豫爲整待事也,本院,循例捧甘於三都監,則都監郞廳以爲,政院,不當直爲捧甘於都監,却而不受,再三往復後,一向牢拒,揆以事體,殊涉可駭,故兩都監該吏次知,自本院囚禁之後,始乃捧甘矣。自都監,又囚本院禮吏二人之次知,此曾所未有之事也。政院,乃號令各司之地,分付捧甘等事,初不係衙門之高下,而況於上年遷陵時,以此事,捧甘於都監,載在謄錄,而今乃藉重都監,反囚本院該吏之次知,傷損事體,莫此爲甚,此而置之,將無以號令各司,請都監當該堂上·郞廳推考。傳曰,允。
藥房啓曰,伏未審夜來,聖候若何,昨日引接,至於再次,不瑕有添傷煩熱之候乎,中殿調候,亦何如?臣等終宵憂慮,敢來問安。答曰,知道。症候,已言〈于〉醫官。內殿所患,亦言于醫女矣。再啓曰,卽伏聞入診醫官所傳之言,自上心脾虛弱,鬱火上升,間有頭痛之候,與李東馨等諸御醫,反覆商議,則皆以爲加味朱砂安神丸,最能鎭心淸熱,與昨劑入生脈散,相間進御宜當云,此藥一劑,姑先劑入,何如?答曰,知道。
長生殿提調李俊耉,郞廳李聖麟·金千鎰,外梓宮陪往後,入來。
政院啓曰,卽者,自國葬都監,直爲甘結于本院曰,今番發靷時祭物,祭官各進排之官,皆從陸路,待候於晝停宿所,香室若從水,則恐有蒼黃不及之慮,亦從陸而行,待候於晝停宿所事,知委香室擧行云云,而至以萬一遲晩,甘罪不辭等語結之,有若上司之知委於該司者然,誠極可駭,祭物之先由陸路,蓋爲及時熟設之便,而猶不敢自下擅斷,稟旨乃行,香祝事體,何等尊重,而大輿前奉行,自是典禮所載,則決非都監一郞廳所可擅自指揮,而使之由陸路來待者也。且香室之事,直爲甘結於香室,則猶或可也,今乃甘結於本院,而使本院,知委於香室,尤極無謂,本院,自是出納天命之地,而乃敢使之奉行其號令,其爲顚倒謬妄,莫此爲甚,此不過發怒於昨日之請推,有此可駭可愕之事,而請推雖出於本院,旣已允下之後,則何敢恣意移怒,至於此哉?夫以香祝之至尊且重,而猶被其任意操縱,則本院之受辱,特是細故,臣等與之相較,則反損事體,而至於香祝奉陪,不可以一郞廳之好勝,與大輿異路,船隻整待事,分付都監,當該郞廳從重推考,以存事體,何如?傳曰,依啓。
答左議政鄭知和疏曰,省疏具悉卿懇。國事爲急,卿何不諒至此?予不多誥,宜體此意,安心勿辭,速出行公,以副朝野之望。仍傳曰,遣史官傳諭。
答右議政李浣疏曰,省疏具悉卿懇。國事爲急,卿何不諒至此?予不多誥,宜體此意,安心勿辭,速出行公,以副朝野之望。仍傳曰,遣史官傳諭。春坊朝報
上在慶德宮,居廬于思賢閤。
藥房啓曰,伏未審夜來,聖候若何?生脈散,天門冬膏,其已進御,而水刺厭進,煩熱等症,漸有差減之效乎,中殿調候,亦何如?臣等,憂慮未弛,敢來問安。答曰,知道。症候,已言于醫官,內殿所患,亦言于醫女矣。
禮曹前後祈雨,已過三度,而朝寒夕風,今無雨意,目今民事,萬分渴急,楊津·德津·五冠山·紺岳山·松岳山等處,遣重臣,四次祈雨祭,不卜日,來十二日設行,典祀官兼大祝·祭物,自京下送,執事官·犧牲,令本道,差定進排事,各該司及京畿監司處,知委擧行,何如?啓依所啓施行。
館學儒生金昌集等上疏。大槪,請於啓殯之日,一遵先儒定論,亟令禮官,追改百官服制,以盡臣子情文事。以國忌齋戒,留政院。春坊朝報
上在慶德宮,居廬于思賢閤。
藥房啓曰,伏未審夜來,聖候若何?水刺厭進,煩熱等症,與前一樣乎,中殿調候,亦何如?臣等區區憂慮,敢來問安。答曰,知道。症候,已言于醫官,內殿所患,亦言于醫女矣。
慶尙道進香正時,巳初三刻。
傳曰,摠護使命招。
傳曰,摠護使,引見,領府事亦爲入侍。
今日摠護使領府事引見時,禁府·刑曹時囚罪人疏決事,榻前定奪。
山陵都監郞廳,以摠護使意啓曰,下玄宮吉日,依榻前定奪,以六月初四日申時,進定,何如?傳曰,允。
政院啓曰,明日疏決事,命下矣。自前疏決時,時任大臣及義禁府堂上,則例爲入參,原任大臣則或參或不參,三司各一員,亦爲竝參,而乙巳年疏決時,原任大臣及三司,俱不入參,戊申年則三司入參,原任大臣則不參,壬子年則原任大臣及三司,竝爲入參矣。承旨或有一員入侍之時,或有兩員入侍之時,今番則何以爲之?敢稟。傳曰,時任大臣及原任大臣·禁府堂上及承旨一員,翰林各一員入侍。
又啓曰,義禁府時囚罪人,明日疏決事,命下矣。判義禁趙珩,以德津祈雨祭獻官,今日受香出去,知義禁姜栢年,以楊津祈雨祭官,明日當爲出去,禁府堂上,唯有知義禁張善瀓,同義禁閔點,只此二員入侍乎?敢稟。傳曰,知道。
摠護使金壽興引見時所啓,長興府討捕使金世器捕捉僧人,以當初所招觀之,則容貌疤記,與趙大立,箇箇相符,只面上疤痕,左右相換而已,人之見之者,皆以爲必是趙大立,而不爲押送京中辨覈之地,徑先致斃於獄中,事極可駭,故臣於前日,陳達於榻前,先罷後推矣。其後,自捕盜廳,更爲致責,則世器又以非大立之曲折,多般發明,前後所報,大相不同,已極無據,而聞南來人之言,則僧人究問之際,多施威刑,頗有脅勒之事云,其爲用意,節節痛惡,不可罷推而止,拿問處之,何如?上曰,金世器拿問,覈得實狀,可也。諫院朝報
上在慶德宮,居廬于思賢閤。
行司直李浣上疏。大槪,臣之疾病筋力,萬分難强,不得不更申前懇,冀蒙憐察事。入啓。
藥房啓曰,伏未審夜來,聖候若何?昨日引接,至於移時,不瑕有添傷之患乎,中殿調候,亦何如?臣等不任憂慮,敢來問安。答曰,知道。症候,已言于醫官,內殿所患,亦言于醫女矣。
答吏曹參議呂聖齊疏曰,省疏具悉。爾其勿辭察職。
答副提學李端夏疏曰,省疏具悉。疏中儲穀事,令廟堂更議,爾其勿辭察職。
答右議政李浣疏曰,省疏具悉。以卿疏辭觀之,亦可見國事之急,遜避之不可,則何連章固辭乃爾,況行步之艱,尤無所妨,卿其安心勿辭,速出論道。仍傳曰,遣史官傳諭。
明日忠勳府進香正時,巳初三刻。
疏決時,禁府罪人魏天會,減死定配,丁炯·韓時說等,定配,申命圭·李鼎基等減死絶島定配,金謹行徒配,李穦·柳命才·金煥·南斗明等,削職放送,朴振翰依律文,徒一年定配,李弘祖·朴廷豪·李晉·申等放送,李元吉依前照律,仍爲發配,菁原監敬行,罷職放送。春坊朝報
上在慶德宮,居廬于思賢閤。
一二更,月暈,廻木星。
大司憲南龍翼,校理李尙運辭職上疏及館學儒生金昌集等上疏。入啓。
前判敦寧府事鄭知和五疏。大槪,曠日縮伏,病勢尙無起動自力之望,冒萬死,更申危迫之懇,冀蒙鐫改事。入啓。
領敦寧府事金佑明箚子。大槪,臣於病伏中,不任區區憂念之忱,謹昧死,略陳所懷事。入啓。
藥房啓曰,伏未審夜來,聖候若何?昨日慮囚,竟夕始罷,不瑕有添傷煩熱之候乎,中殿調候,亦何如?臣等終宵憂慮,敢來問安。答曰,知道。症候,已言于醫官,內殿所患,亦言于醫女矣。
執義李堥啓曰,無狀如臣,屢被誤恩,忝叨言責,非止一再,揆以分義,所當奔走供職,圖報聖恩之萬一,而第臣所帶推緘,尙未勘畢,頃忝諫職,以此見遞,則難冒之嫌,前後無異,卽當詣臺自列,而臣之素患痰火上塞之症,近來添劇,精神昏潰,殆不省事,委貼床禍,末由起動,累呈辭單,見阻喉司,今始忍死出肅,不得不瀆擾於哀疚之中,臣之罪戾,益無所逃,請命遞斥臣職。答曰,勿辭,退待物論。
忠淸監司書目,定山等官呈,以去月二十六七日連日隕霜事。又書目,久旱之餘,連日下雨,雖未周洽,而至於田穀,皆有回蘇之望,極爲多幸事。
京畿監司書目,楊州呈,以輔德朴世堂病重,上去不得事。
原襄監司書目,原州呈,以今月初一日下雨緣由事。又書目,橫城呈,以私婢一春,二男一女産生事。
全羅監司書目,高山·任實·龍潭·鎭安·錦山·淳昌六邑呈,以去四月二十七日霜降,事係異常事。又書目,務安呈,以奴贊一,爲虎咬死事。
黃海監司書目,道內染病人,方痛一百八十八名,差歇二百二名,死亡四十名事。
平安監司書目,江東縣監安烒,本月初八日母在喪事。
慶尙監司書目,去月初七日以後,亦不下雨,高燥畓庫注苗處,間間乾涸,春麰段,發穗後,仍爲蹲縮,今月旬望,若不得雨,則民事可慮事。
當日開政事,榻前定奪。
都承旨李元禎上疏。大槪,母病深重,不忍暫離,乞賜遞免,俾專救護事。入啓。
藥房口傳啓曰,梓宮結裹,定於十四日云,連日引接之餘,方有煩熱未寧之候,此際若復哭臨,則必有添傷之患,臣等不勝憂慮之至,問于觀象監,則十七日及十九日皆吉云,梓宮結裹,此兩日中,差退何如?答曰,然則十七日差退,可也。
府啓,請刑曹罪人田業實,依法結案取招後,處斷。措辭見上引嫌而退,推緘未勘,在例應遞,執義李堥,請命遞差。
院啓,請還收申命圭·李鼎基事,停。
答府曰,人臣事君,不可以巧詐外飾,萠于心也,今此業實事,與命圭等事,相爲表裏,以爲借重之計,故昨日筵中,予言其無狀,而今日乃敢偃然來啓,佯若不知,殊極痛駭也。遞差事。依啓。
摠護使金壽興,請對入侍。
禁府,魏天會海南,丁炯蔚山,申命圭珍島,李鼎基巨濟,韓時說宣川定配,朴振翰德豐驛徒一年,金謹行碧蹄驛徒三年定配,啓。申命圭大靜縣,李鼎基旌義縣定配事,付標以下。
謝恩,文學安垕。
持平姜錫耉啓曰,臣,卽以罪人田業實結案取招後行刑事,仍前連啓矣。伏承聖批,極其嚴峻,始之以巧詐外飾,與命圭事,相爲表裏之敎,繼之以昨日筵中,言其無狀,而乃敢偃然來啓,佯若不知之敎,臣誠惶恐悚縮,不知所以置身也。今此業實之事,非以爲罪有可恕而有所論執也,只欲待其結案而殺,以爲盡法之意而已也。適與申命圭等事,同出一時,一倂論執,已至經年,此亦事勢之適然,有何用意於其間,而殿下疑之太過,摧折至此耶?夫巧詐外飾,不忠之大者,臣雖無狀,豈敢爲命圭,巧詐外飾,而必以田業實事,相爲表裏哉?筵席說話,臣家在僻巷,實未聞知,苟有所聞,唯當自劾之不暇,亦何敢詣臺,仍前傳啓乎?緣此一事,致勤情外之嚴敎,無非如臣譾劣,不見信於君父之致,臣何敢一刻仍冒?請命罷斥臣職。答曰,勿辭,退待物論。
刑曹啓目,前昌洲僉使林遞歸時,濫騎驛馬罪,決杖一百,流三千里,告身盡行追奪。啓依允。除流徒配。春坊朝報
國葬都監啓曰,陵所及兩處宿所布帳排設,不可專責於守禦廳,依上年例,兩處宿所,則令訓鍊都監,御營廳排設,陵所,則令守禦廳排設宜當,以此分付,何如?傳曰,允。訓局謄錄
禁府啓曰,昨日疏決時,減死定配罪人魏天會,定配於全羅道海南縣,今已啓下矣。今聞魏天會,家在長興,去海南一日程云,當初臣善瀓,不能致察,不勝惶恐,配所元單子中,改付標以入之意,敢啓。傳曰,知道。禁府謄錄
備忘記,今下弓矢,滿浦僉使申翰周處,給送。內下記草
上在慶德宮,居廬于思賢閤。
一二更,月暈。
右議政李浣初度呈辭。入啓。
藥房啓曰,伏未審夜來,聖候若何?連日引接酬應之餘,不瑕有添傷煩熱之候乎,中殿調候,亦何如?臣等憂慮未弛,敢來問安。答曰,知道。症候,已言于醫官,內殿所患,亦言于醫女矣。
刑曹賊人李後良·尹時達·尹戒昌·池以男·婢愛女·睦己能·朴應在,西小門外行刑。啓。
吏曹啓曰,臺諫有闕,政事,取稟。
禮曹啓曰,以本曹發靷時各項節目,從近例磨鍊取稟草記。傳曰,依己亥例磨鍊事,命下矣。取考己亥年文書,則發靷時,殿下乘輦時,從至城門外路祭所奉辭,而且考己丑年文書,則發靷時,王世子年幼,勢難隨駕,闕門內設位,哭四拜奉辭矣。今亦依兩年例,參酌磨鍊以入之意,敢啓。傳曰,知道。又啓曰,昨日摠護使金壽興引見時,上曰,返虞日,王世子祗迎於弘化門外事,節目中付標以入事,命下矣。依聖敎付標,而節目中下玄宮日子,亦爲付標以入之意,敢啓。傳曰,知道。
戶曹啓曰,左議政鄭知和,右議政李浣,今五月朔祿俸,依傳敎,令倉官輸送,則辭而不捧云,何以爲之?敢稟。傳曰,更令倉官輸送。
掌令李宇鼎,持平李沆啓曰,臣等,昨伏見聖批,辭旨極嚴,至以巧詐外飾,佯若不知等語爲敎,臣等,驚惶罔措,直欲鑽地以入而不可得也。臣等,於田業實事,仍連前啓而猶不知止者,只欲依法取招後處斷而已。臣等,雖極無狀,豈敢爲申命圭等,曲爲借重之計,而自陷於巧詐文飾之罪乎?前席說話,臣等,未及聞知,而殿下疑之太過,斥之太峻,臣等,忝居言地,不能見信於君父之致,而在殿下待臺閣之道,不亦薄乎,昨緣日暮,今始來避,臣等之罪,至此尤大,決不可抗顔仍冒,請命罷斥臣等之職。答曰,勿辭,退待物論。
禮曹,四次祈雨祭設行之後,旱氣一向如此,民事誠極渴悶,五次祈雨祭,不卜日,來十六日楮子島·龍山江·冠岳山,遣重臣,朴淵渡·迷津·尾巖焚柴,同日亦爲依例設行,而朴淵·禾積淵渡·迷津·冠岳山典祀官兼大祝祭物,自京下送,執事官及犧牲,則令本道差定進排事,各該司京畿監司處,移文知委,何如?啓依所啓施行。
藥房口傳啓曰,文武官定配以下抄錄文書,已爲修整以待,而卽伏聞入侍醫官之言,則連日引接之餘,致有困惱煩熱之候,且有衄血之症,臣等,伏不勝憂慮之至,此非緊急之事,待上候平復,爲之何如?敢稟。答曰,當觀證勢爲之。
正言趙爾炳啓曰,臣昨伏見憲府啓辭之批,辭旨嚴峻,以巧詐文飾,相爲表裏等語爲敎,臣不勝驚惶震悸之至,夫罪人處斷,必待結案,此固法義之當然,而決不可撓改者也。今此業實之事,雖與命圭等之啓,同出一時,而事無相干,情亦不同,則數月爭執,惟冀準請者,實出盡法之意,寧有一毫巧飾,以爲借重之計哉?人君聽納之道,只觀事之是非,言之當否而已,若先事億逆,隨處生疑摧折慢罵,不少假貸,則竊恐日月之明,或不免於偏係之歸,而終爲聖德之累也。臣於頃日,適忝憲職,業實之事,累日連啓,則難冒之嫌,與憲官無異,何敢一刻晏然言地乎?請命罷斥臣職。答曰,勿辭,退待物論。
掌令鄭勔啓曰,庸魯微臣,忝居言地,絲毫無補,心常愧恧矣。昨以田業實連啓事,反下嚴批,辭旨極峻,臣不勝瞿然之至,今此田業實,與申命圭等事,元不相涉,而至以巧詐表裏等語,勒加於言事之臣,殿下之待臺官,無乃太薄乎?昨日之啓,臣未行相會禮,雖不聯名,而曾忝本職,累日論列,聖敎文飾無狀之責,臣亦難免。且聞自前梟示之類,事係軍門,元不取招,直爲擧行,已有成規,今此田業實所坐,旣犯梟示之律,則臣之前日論列,烏得免不察之失乎?以此以彼,決難仍冒,何敢處置同僚乎?請命遞斥臣職。答曰,勿辭,退待物論。
右議政李浣初度呈辭。答曰,卿之尋單,何其太過,疏單無異,其於予之不賜允從,何?況梓宮在殯,尤不可一向固執,卿之老且有病,予非不知,從容調理行公,有何不可?卿其安心勿辭,以副予意。仍傳曰,遣史官傳諭。
答左議政鄭知和疏曰,省疏具悉卿懇。卿之近有疾患,予已知之,卿何辭之太過?安心勿辭,從容調理行公,以副予意。春坊朝報
義禁府啓曰,前頭發靷擧動時,大輿考喧二員,魂帛輦考喧二員,大駕考喧二員,挾輦二員,駕導二員,駕後二員,當直一員,留司一員,當以十四員分差,而以本府都事十員,勢難分差,假都事四員,令該曹,三度習儀前,豫爲差出,以爲實假官推移分差之地,何如?傳曰,允。禁府謄錄
上在慶德宮,居廬于思賢閤。
正言李秀彦辭職上疏。入啓。答曰,遞差。
藥房啓曰,伏未審夜來,聖候若何?煩熱頭痛之候,得有差減之效乎。中殿殿調候,亦何如?臣等不任憂慮,敢來問安。答曰,知道。症候,已言于醫官,內殿所患,亦言于醫女矣。
以李墪爲假注書。
禮曹啓曰,梓宮結裹,以今月十七日退定事,啓下矣。結裹後還安別奠磨鍊,單子中付標以入之意,敢啓。傳曰,知道。
又啓曰,因國葬都監啓辭,發靷三度習儀,以今五月二十一日退定事,允下矣。原粘目中,付標以入之意,敢啓。傳曰,知道。
大司諫金益炅啓曰,臣之賤疾,積年沈痼,惟思屛蟄調治,以保殘喘,而不敢以狗馬之疾,仰瀆於哀疚之中,扶曳供職,氣力危惙,以此病勢,決難冒處於言責之地,且臣前後推緘,至於四度,而俱未照斷,尤不可一刻仍冒,請命遞斥臣職。答曰,勿辭,退待物論。
備邊司啓曰,伏見上年使臣狀啓,則方物歲幣捧納之際,該官等以爲,紙地·席子·皮物,皆不如前,不可不惕念精備云云,而此則亦未知實狀之果爲如此,令該曹,申飭該掌擧行,而至於白綿紙五十卷所裹紙帒,着油未久,以致油染,若不得推移呈納,則難乎無事云。該司官吏不謹造作之狀,殊極可駭,不可無別樣警責之擧,當該官吏,拿問處之,何如?傳曰,允。
藥房啓曰,卽伏聞入診醫官之言,則自上頭疼煩熱困惱之候,比昨雖似少減,而尙未全安,明日望祭,若後哭臨,則必有添傷之患,旣已添傷之後,則十七日梓宮結裹之時,尤有可慮者,明日望祭,勿爲親臨,何如?惶恐敢稟。答曰,明日則必欲親行矣。
禁府,李世容拿囚。啓。
福昌君楨上疏。大槪,虞主題主之命,決難承當,移授善書之人,無誤大事事。入啓。
院啓,竝引嫌而退,力爭不已,意在盡法,筵席說話,且未及聞,則嚴旨之下,實出情外,曾雖參啓,不必追嫌,而未得處置,其勢固然,前後推緘,俱未照勘,則揆以臺例,勢難仍在,請持平姜碩耉,掌令李宇鼎,持平李沆,正言趙爾炳,掌令鄭勔竝命出仕,行大司諫金益炅遞差。答曰,依啓。
前別檢趙顯期上疏。大槪,敢進蒭蕘之說,仰塵日月之明,冀蒙採納事。入啓。
明日望祭,朝奠兼行正時,寅正一刻,開門,罷漏後。春坊朝報
備邊司啓曰,京畿監司沈梓,以白羊浦靈幄殿扈衛軍兵楊根分定之數,傍近邑推移變通事狀啓,啓下守禦廳,而守禦使臣李浣,不爲行公,故不得覆啓,本廳從事官,來言於臣矣,傍近邑中,利川軍兵元數六百餘名,而今番出用者,只是二百餘名,餘數尙多云。楊根形勢,不可無變通之道,其分定之軍,特爲減除,加定於利川宜當。以此分付守禦使,使之擧行,何如?答曰,允。備局謄錄
守禦使從事官,以前守禦使意啓曰,臣旣遞守禦之任,已納密符,未出交代之前,凡干文牒,雖使從事官,循例酬應,而至於徵兵標信有旨,例有祗受狀啓,以臣前職銜成貼不當,以時職銜成貼,亦甚不當,而政院不量此間難便之事,率爾傳諭於臣,事甚未妥,而毋論事之當否,標信宣傳官安晸齎來有旨內,發靷時及返虞時,陵所·宿所等處扈衛軍兵二千八百名,以本廳所屬軍兵調用事,已爲磨鍊啓下矣。初日襄節村宿所扈衛軍兵,則今月二十六日,詣陣所,翌日白羊浦宿所扈衛軍兵,則今月二十七日詣陣所,扈衛軍兵則來六月初三日詣陣所事,宣傳官,持標信下送,卿其知悉擧行事有旨,當日午時祗受,仍令從事官,將此有旨事意,知委各營將之意,敢啓。傳曰,知道。守禦廳謄錄
上在慶德宮,居廬于思賢閤。
望祭後,大殿·大王大妃殿·中殿·世子宮,藥房·政院·玉堂·百官·奉慰問安。答曰,罔極。
嬪宮,藥房·政院·玉堂問安。答曰,罔極。
藥房啓曰,伏未審夜來,聖候若何?煩熱·頭疼等症,未及平復之際,又値望日,勞動哀臨之餘,必有添傷之患,區區下情,不任憂慮。中殿調候,亦何如?臣等,終宵耿耿,敢來問安。答曰,知道。別無所傷矣,內殿所患,已言于醫女矣。
傳曰,梓宮結裹,定以今月十七日矣,與再度習儀相値,以無故日退定,可也。
戶曹啓曰,本曹正郞愼景尹除授之初,以犯染疑疾,不得肅謝,直爲進參於山陵開金井時矣。及其歸路,落馬重傷,今至累日,尙未差復,至於呈狀,當此多事之日,不可久曠其職任,正郞愼景尹改差。其代,令該曹以在京無故人,口傳差出,何如?傳曰,允。
吏曹口傳政事,以柳之發爲戶曹正郞。
獻納洪萬鍾啓曰,臣於昨日處置憲官之際,掌令鄭勔避辭,要其大意,則以曾已參啓,嫌不敢處置爲辭,故循例請出矣。今聞物議,業實受賂之狀,非如犯軍律之比,勔之以此一款,揷入于末端,語不成說,大傷臺體,而混同請出,殊涉不察爲非云,臣之泛然看過,處置乖當之失,著矣。何可晏然仍冒乎?請命遞斥臣職。答曰,勿辭,退待物論。
右議政李浣上疏。大槪,瀝血封章,未蒙允許,情隘辭蹙,繼呈長單,實出於萬分不獲已也,伏承聖批,惶恐感激,益不知所措也。臣之精神筋力,斷無自力之勢,更申崩迫之情,冀蒙恩遞事。入啓。
傳曰,史官一員待命,騎馬三匹立之,誌石所內摘奸。
掌令鄭勔啓曰,無狀小臣,猥忝言地,絲毫無補,日事瀆擾,臣之罪戾,萬隕難贖,今此田業實所犯,正合誅戮,而招結不如律,則誠有拘急不盡法之譏,當初執法之論,烏可已乎?臣頃忝本職,亦嘗參啓,而至於閱歲論執,事涉過當,故公除後當爲停啓之意,與長官從容商確矣,旋以他事見遞,不料今者,復叨言責,同僚之連啓,出於奉法,斷無他意,而殿下疑之太過,摧折慢罵,至下情外之敎,此豈平日群下之所望於聖明者哉?臣於伊日之啓,雖不聯名,前旣參啓,不敢處置,以此引避,而臣於此事,不能無慨然於懷者,不得不略陳其槪於末端矣。今見獻納洪萬鍾避辭,則業實受賂,非如犯軍律之比,以此一款,揷入末端,語不成說,大傷臺體等語,顯加詆斥,臣之避辭,旣犯時諱,則混同請出,固知物議之爲非,而業實受賂,非如犯軍律之比云者,臣實未曉也。業實,以輿士軍,該吏受賂於軍人,則便是軍門之事也。聖上之特命梟示者,非以軍法而斷之乎?且聞近日外議,則凡梟示之類,元不取招,直爲行刑,已有前規,當初刑曹之必欲招結者,已極失體云,若使業實所坐,不合於梟示,則爭執可也。旣已梟示判下,而必欲取招者,斷非梟示應行之節目也。曾在先朝,招恩色吏李自龍,因將官之巡歷,收合麤木三疋於九名老殘之軍卒,以爲人情之需,其時道臣馳啓,特下梟示之命,卽於境上行刑,而未聞結案取招也。自龍,以三疋之木,卽被軍律,則業實白金受賂之跡,不啻狼藉,而托以取招,至今得生者,豈非自龍之冤乎?此外國家之梟示罪人者,非止一二,未聞其必取招案也。業實,以應誅之人,尙不施法,當此國家又調輿士軍之日,使該部下吏,少無懲懼之意,此臣之所切痛者也。臣前日參論之時,非不欲以此發論,而適當侍藥罔極之日,不敢煩瀆者,事勢然也,今豈改臣本意,苟從此議也哉?昨日之避,臣所略陳者,蓋以此也。卽者諫臣,以處置乖當引避,臣何敢晏然仍冒?請命遞斥臣職。答曰,勿辭,退待物論。
正言趙爾炳啓曰,臣於再昨,伏見掌令鄭勔避辭,則旣參連啓,到今異辭,前後相反,有同別人之言,臣心竊訝焉,以處置乖當引避,臣亦是處置中之一人也。初以此事引嫌,則今不可晏然處置,請命遞斥臣職。答曰,勿辭,退待物論。
領議政金壽興箚子。大槪,旱災孔慘,民事罔極,無非如臣庸陋參冒重任之致,乞賜罷斥,以答天譴事。入啓。
傳曰,政事,明日爲之。春坊朝報郞廳李尙允校。郞廳任瑋書。
上在慶德宮,居廬于思賢閤。
藥房啓曰,伏未審夜來,聖候若何?頭疼煩熱等症,益有差減之效乎,中殿調候,亦何如?臣等不任憂慮,敢來問安。答曰,知道。症候,已言于醫官,內殿所患,亦言于醫女矣。
答大司憲南龍翼疏曰,省疏具悉。內局提調之任,當勉副,卿其勿辭,救護母病,從速上來察職。
答都承旨李元禎疏曰,省疏具悉。卿辭至此,本職當勉副焉。
黃海監司書目,松禾·殷栗等官呈,以今月初七日雨雹□。
持平李沆啓曰,譾劣如臣,冒居言地,無絲毫之補□有癏曠之誚,而因一田業實連啓之事,激惱宸衷,致勤嚴敎,臣罪固無所逃矣。處置請出,實是不意,臣誠惶蹙,罔知攸措,召牌遽降,益覺置身之無所也。分義所在,惟當行不俟駕,而宿患疝症,猝然添劇,欲起還仆,竟未能祗赴,逋慢之誅,在法難逭,俟病少間,今始來避,而當此嚴廬哀疚之日,不得不連事瀆擾,臣罪至此尤大,決不可一刻仍冒,請命罷斥臣職。答曰,勿辭,退待物論。
掌令李宇鼎啓曰,如臣疲劣,久忝言責,循例連啓,猝承嚴旨,隍隕罔措,羞愧欲死,引避退待,恭俟斥罷,意外請出,召牌繼降,臣之情勢,益復狼狽,行不俟駕,分義當然,而抗顔詣臺,旣所不敢,且患暑癨,吐瀉交作,頃刻之間,殆不省事,欲起還仆,竟未祗赴,終夜調治,今始自列,罪積逋慢,當被推緘,決不可仍冒臺席,請命罷斥臣職。答曰,勿辭,退待物論。
持平姜碩耉啓曰,庸陋微臣,濫叨匪據,絲毫蔑效,愧懼恒切,頃以田業實事,仍前連啓,致勤嚴旨,臣誠惶。
上在慶德宮,居廬于思賢閤。
二更,白雲二道如氣,起自巽方,直指乾方,長各竟天,廣皆尺餘。至三更,漸進東方,良久乃滅。
中殿誕日,政院·玉堂·二品以上·六曹問安。答曰,知道。
世子宮·嬪宮,政院·玉堂問安。答曰,知道。
藥房啓曰,伏未審夜來,聖候若何?昨日引接,不瑕有添傷之患乎,中殿調候,亦何如?臣等不任憂慮,敢來問安。答曰,知道。症候,已言于醫官,內殿所患,亦言于醫女矣。
刑曹啓目,前輸城察訪李㝡,前渭源郡守車憲,前在德萬戶李威成等,係是朝官,移義禁府處置,何如?啓依允。
忠淸監司書目,初一日得雨之後,旱勢轉甚,民事渴悶,分付各邑,多方祈禱緣由事。又書目,唐津等官呈,以船人方千等渰死事狀啓。傳曰,渰死人等,令本道恤典擧行。
全羅監司書目,道內農事形止事。又書目,茂長呈,以故幼學權泰中妻鄭氏家,去四月二十七日,不意出火,人命燒死事狀啓。傳曰,燒死人等,令本道恤典擧行。
答館學儒生金昌集等疏曰,省疏具悉。已諭於前日之批,爾等,勿爲煩瀆。
答修撰尹趾完疏曰,遞差。
答原襄監司金禹錫疏曰,省疏具悉。今玆之命,實非偶然,卿其勿辭,速往欽哉。
答福昌君楨疏曰,省疏具悉。卿其安心勿辭焉。
禁府,尹弼殷·李㝡·車憲,拿囚。啓。
正言宋㝡啓曰,臣猥以無似,又叨匪據,惶感踧踖,若無所容,揆以分義,所當奔走供職,而第以田業實事,頃日下憲府之批,極其嚴峻,臣於此,不勝驚惶,而繼之以慨然也。蓋業實之罪,固無可恕,而至於不待結案,徑先處斷,則實非盡法之道,憲府之累月爭執而不知止者,豈有他哉?申命圭等事,適與同時,一倂論啓,而事旣不同,元不相干,以此借重,實是意慮之所不到,巧詐文餙之敎,豈非萬萬情外乎?臣於前月,忝在憲職,以此事連啓,亦且累日,則到今難冒之勢,與諸臣,少無異同,決不可一刻晏然,請命遞斥臣職。答曰,勿辭,退待物論。
政院啓曰,今日再度習儀,兩司當爲進參,而諫院,無行公之員,大司諫李嵇,卽爲牌招肅拜,使之進參,何如?傳曰,允。
謝恩,大司諫李嵇。
左議政鄭知和箚子。大槪,兼帶司譯院提調,令該曹照例處置事。入啓。
禮曹祈雨祭,五次設行,而旱氣益甚,民命近止,風雲雷雨,山川雩祀,遣重臣,三角山·木覓山·漢江,遣近臣,來十九日設行,而慕華館池邊蜴童子祈雨,閭閻屛花,亦於同日爲始,三日而止事,知委,何如?啓依所啓施行。
大司諫李嵇啓曰,竝引嫌而退,揷入謬見,物議俱駭,而無所辨別,混同請出,嫌不處置,其勢固然,未赴召命,在例應遞,前日參啓,實循公議,意外嚴敎,何必爲嫌?今此田業實之事,臺臣所論,不過爲執法之意也。若諉之軍律,而立異於論啓之時,則人各有意見,固無所害,而初旣參啓,爭執已久,則到今變辭,已極可駭,至於再避之辭,則旣曰招結不如律,則誠有拘急之譏云,而又曰,必欲招結,已極失禮,旣曰,執法之論,烏得已乎云,而又曰尙不施法,臣所痛切,此是一人一時之言,而上下相反,有同別人之所爲,臺閣之上,豈有如許論議?直截之風,雖不可責,而前後反覆之態,殊甚無據,請獻納洪萬鍾,持平李沆,掌令李宇鼎,持平姜碩耉,掌令鄭勔遞差,正言趙爾炳·宋㝡,竝命出仕,新除授執義朴世堂,時在京畿楊州地,請斯速乘馹上來事下諭。
玉堂箚子。大槪,敢陳蒭狗之說,以備財擇事。入啓。
答大司諫李嵇啓辭曰,依啓。
答左議政鄭知和箚曰,省箚具悉。兼帶,當令該曹考例稟處。春坊朝報
宣惠廳啓曰,自前國恤時,陵所及魂殿三年內所進菜物·柴炭,例自京畿,分定各邑,排日進排,而己亥年,則因大臣啓稟,除出江都米三千石,劃給本廳,給價願受人進排,故頃者戶曹,請令本廳,依己亥年例,商量稟處事允下,而此則只言陵所進排之事,魂殿進排物種,亦當一體磨鍊,故待得禮曹粘目啓下然後,今始磨鍊,別單書入,以備睿覽,而其所容入價米五千五百六十石零,比諸己亥多少懸殊者,己亥則追後變通,始自庚子二月進排,而今則直自下玄宮日進排,又有別進排菜物故也。諸議皆以爲江都米三千之數,太半不足,亦不必當此時移用,而本廳,旣無儲餘,亦未有他司推移之處,惟賑恤廳所儲,可以容力,以此取用,事涉便當,而原此價米,揆以法例,雖是應捧於京畿民結,第自己亥,爲慮凶年民事,初旣先用江都米,終亦不便民結償報,卽今民隱,有倍於前,正宜依己亥不償,以究其惠澤,大臣之意亦如此,敢此竝爲仰稟。答曰,至小祥日,應用價米,先取賑恤廳給價,其餘則後日,更稟擧行。備局謄錄
國葬都監郞廳,以摠護使意啓曰,今此水路發靷,津頭乘船時,各衙門分排船隻曳船軍分派之際,各司下人,互相爭奪,必有紛紜雜亂之弊,若不嚴立事目,則終難禁戢,轝士大將,借給軍門,令旗軍牢,從水陪行,而指揮從事官等,或登陸或乘船,檢飭糾察,如有違越事目者,則雖諸上司·都監·政院下人,棍罰三十度以下,使之自斷事,捧承傳施行,何如?傳曰,允。訓局謄錄
答禮曹草記曰,知道。祭文,依己亥年例,令宗親府製進。
答禮曹草記曰,稍遠入侍,可也。山陵立柱時奉審事內下記草
上在慶德宮,居廬于思賢閤。
右議政李浣再度呈辭。入啓。
藥房啓曰,伏未審夜來,聖候若何?煩熱等症,與前一樣乎,中殿調候,亦何如?臣等區區憂慮,敢來問安。答曰,知道。症候,已言于醫官,內殿所患,亦言于醫女矣。
吏曹啓曰,臺諫有闕,政事,取稟。傳曰,明日爲之。
禮曹,梓宮結褁退定事,傳敎矣。更令日官推擇,則今五月二十二日卯時爲吉云,以此日時,擧行何如?啓依所啓施行。
明日咸鏡道進香正時,巳初三刻。
國葬都監郞廳,以摠護使意啓曰,今此水路發靷,津頭乘船時,各衛門分排船隻,曳船軍分派之際,各司下人,互相爭奪,必有紛紜雜亂之弊,若不嚴立事目,終難禁戢,轝士大將,借給軍門,令旗軍牢,從水陪行,而指揮從事官等,或登陸或乘船,檢飭糾察,如有違越事目者,則雖諸上司·都監·政院下人,棍罰三十度以下,使之自斷事,捧承傳施行,何如?傳曰,允。
以右議政李浣再度呈辭,答曰,卿之呈告又至,何不諒而固辭至此?予以爲過矣。卿其宜體此意,安心勿辭,亟斷來章。春坊朝報
上在慶德宮,居廬于思賢閤。
藥房啓曰,伏未審夜來,聖候若何?水刺之厭進,固已久矣,而伏聞昨夕入侍醫官之言,水刺幾至全廢,且有煩熱困惱之候,臣等,不勝悶慮之至,與諸醫入診,詳知卽今症候後,議定當進之藥,在所不已。中殿調候,亦何如?臣等終宵耿耿,敢來問安,竝此仰稟。答曰,知道。內殿所患,已言于醫女矣。
平安監司書目,淸北各邑及江邊列邑所報,則旱乾之慘,與淸南大抵同然,夏序已半,未得一番大霈,前頭民事,極爲渴悶事。又書目,鐵山·朔州·碧潼·江界等邑,去四月下霜,事係變異事。
京畿監司書目,安山郡守朴鑌,今月十七日,遭承重祖母喪事。又書目,習儀船,今日辰時,無事上大灘,船無所礙,得以祗過,誠爲多幸事。
大殿入診正時,辰正。
禁府,金世器拿囚。啓。
副摠管權堣上疏。大槪,素患脚病,不能行步,又患濕瘡,坐臥須人,前頭擧動時,摠府各差備,頓無推移之路,而病勢如此,決難陪從,乞遞摠管,以便公私事。入啓。
政院啓曰,臣取考上年十二月十三日日記,則戶曹判書閔維重所啓,進上虛錄守令,拿囚應爲定配者,則減等削職,而其下先罷後推之類,當爲奪告身,輕重倒置,故備局,因臺臣陳疏,以公罪照律之意,已爲覆啓蒙允,而臣意則虛錄推考,不可以公罪照勘,不如直爲蕩滌之爲宜矣。上曰,十石以上推考之類,待其推緘之齊到,依例以私罪照入,而先罷後推之類,則推考棄之可也事,傳敎矣。厥後十石以上推考之類十七人內,洪錫龜等十人,以私罪照入,則皆以只贖判下,而至於羅萬葉·李公望·朴敏道·曺挺宇等四人,則亦以私罪照入,而以依允判下,皆爲奪告身,當初未滿百石之類,罪止推考,一樣照律,而或只續或奪告身,輕重不同,臣待罪該房,所當卽爲啓稟,而前後文書考出之際,未免差遲,今始仰稟,不勝惶恐。傳曰,取稟太晩,而此公事覓入。
大殿入診時,受灸事,下敎。
受灸正時,申初。
大殿受灸後,藥房·政院·玉堂·二品以上·六曹·大司諫問安。答曰,知道。
都承旨吳始壽辭職上疏。入啓。
謝恩,五衛將趙沃。
摠護使金壽興,國葬都監堂上權大運,郞廳趙嘉錫,水路習儀及道路橋梁檢飭後,入來。
傳曰,摠護使留待。
傳曰,摠護使,引見。
受灸入侍時,以刑房承旨李端錫,以羅萬葉等照律啓稟事,上曰,當初慮有輕重不同之弊,十石以上推考之類,待其緘辭齊到,使之一時以私罪擬入矣。今者續續照勘,以致如此,今後未畢推之類,依當初下敎,待其緘辭齊到照入,而此時守令迎送,亦且有弊,今日政新除授寧海府使望單子,還入爻周,可也。左承旨鄭錀曰,相禮羅萬葉,亦似當一體施行矣。上曰,相禮羅萬葉代望單子,亦爲還入爻周,可也。春坊朝報
上在慶德宮,居廬于思賢閤。
四五更,月暈。
大殿,政院·玉堂問安。答曰,知道。
藥房啓曰,伏未審夜來,聖候若何?昨日受灸之後,不瑕有添熱之患乎,今日受灸時刻,定以辰初宜當,中殿調候,亦何如?臣等,終宵憂慮,敢來問安。答曰,知道。內殿所患,已言于醫女矣。
咸鏡監司書目,安邊府使沈攸,逢祠堂神主偸出燒火之變,棄官上京,令該曹稟處事。
獻納李夏鎭啓曰,臣猥以菲陋,洊膺簡擢,歷踐三司,靡效寸報,環顧縮恧,不能自容,況於頃者,因田業實事,憲府多官,俱承意外嚴旨,臣亦曾參是啓者,何敢不顧廉義,抗顔臺席哉?且其時爭論,非以業實罪犯,有一分可恕之端也。意在依律招結而已,不如是,則不幾於廢舊典而啓後弊也哉,臣之淺見,只是如此,何殿下過疑激惱之甚也?然,無非臣平日事君陸陸無狀,不能見信之致,不可一刻仍冒,請命遞斥臣職。答曰,勿辭,退待物論。
大司諫李嵇啓曰,引嫌而退,當初參啓,意在執法,情外嚴敎,何必爲嫌?請獻納李夏鎭出仕。答曰,依啓。
傳曰,領議政,受灸時,亦爲入侍。
大殿受灸後,藥房·政院·玉堂·二品以上·六曹·大司諫問安。答曰,知道。
今日受灸入侍時,憲府在京人員,竝牌招察任事,榻前定奪。
謝恩,持平朴元度。
謝恩,掌令丁昌燾·李東溟。
府啓,本府以田業實依法招結事,累月爭執者,非謂業實所犯,有一分可恕之道,當初旣付法曹,査得實狀,與軍門之直爲梟示者有別,則結案所謂在法當然,前後爭執之論,寧有一毫私意於其間哉?請刑曹罪人田業實,依法結案取招後處斷,新除授持平申琓,時在全羅道玉果縣,請斯速乘馹上來事下諭。
吏曹啓曰,臺諫有闕,政事,取稟。
答府曰,必欲務勝,抑何意耶?下諭事,依啓。春坊朝報
答刑曹草記曰,知道。善爲救療,俾無蔓延之弊。
答吏曹啓目曰,依允。稱病不爲啓聞,誠甚可駭,仍令前監司,趁卽磨勘以啓。內下記草
上在慶德宮,居廬于思賢閤。
自巳時至申時,日暈。
右議政李浣上疏。大槪,再承呈辭之特諭,惶悶之極,不知所出,冒萬死復此仰龥,冀蒙憐察事。入啓。
大殿,政院·玉堂問安。答曰,知道。
藥房啓曰,伏未審夜來,聖候若何,連日受灸之後,得無有添熱之患乎?今日受灸時刻,依前定以辰初宜當,中殿調候,亦何如?臣等,不任憂慮,敢來問安。答曰,知道。症候,已言于醫官,今日受灸停止,內殿所患,亦言于醫女矣。
傳曰,政事,明日爲之。
國葬都監郞廳,以摠護使意啓曰,發靷時,儀物所載之船及各差備分派之船,必須豫爲排列於江上,轝士軍之應爲曳船者,亦皆聚會於船所,一依分軍之數,派定於各船,從其班次,行船習儀然後,可無臨時失次紛踏之弊,故將於二十四日,兩都監堂上都廳各一員,各房郞廳各一員及監造官等,出往廣津,都監外各船之入於班次者,竝爲分付,一時出往,以爲一體習儀之地,何如?傳曰,知道。
禮曹,祈雨祭六次設行之後,雨意漠然,社稷·宗廟·北郊,遣重臣,七次祈雨祭,不卜日,來二十三日設行,而慶會樓池邊蜴童子祈雨,同日爲始,三日而止事,知委擧行,何如?啓依所啓施行。
明日梓宮結裹正時,卯正三刻,開門差早。
府啓,伏承聖批,至以必欲務勝爲敎,臣等聚首惶隕,不知置處之所,凡言事,務勝於敵以下,且不可,況臣子之於君父乎?軍律之盡爲梟示者,行師臨陣之際,一違將令,則跬步之間,勝敗立判,故不問所犯之輕重,盡爲梟示,例也。今此轝士之軍,非如行伍之類,業實所犯,旣令法曹査覈,則招結處斷,自是次第應行之法,何可斷用軍律,直爲梟示乎?原其罪狀,少無可恕,招結與梟示,等是死耳,只是所爭者,法耳,王者之刑人殺人,如不以法,則無以服死者之心,而啓後日無窮之弊,臣等之所以苦口力爭者,正爲此也。請刑曹罪人田業實,依法結案取招後處斷。今日東大門外返虞習儀時,當有小駐靈車,祗迎哭拜之禮,而東西班序立之後,禮貌官,不爲引接,班行錯亂,不成貌樣,致令應行節目,不得擧行,留都百官,當爲前導,而混入陪從之列,魂殿門外,亦不得祗迎,瞻聆駭異,極爲寒心,請當該禮貌官汰去。答曰,軍律一款,殊甚可笑,不爲結案,直爲梟示者,亦行於漕舡船格之犯罪,則只以軍律爲言,不亦異乎?末端事。依啓。
掌令丁昌燾啓曰,臣取見禮曹儀註,則三度習儀時,留都百官,徑詣路祭所,分東西序立,大轝大駕將至,有鞠躬祗迎之禮。返虞習儀時,則百官,序立路祭所,虞車將至,鞠躬行禮後,先導詣敬思門外,有祗迎之禮,而今日習儀時,留都百官,分班序立於東大門外。已非儀註節目,魂帛車祗迎之後,雖詣路祭所,而顚倒奔馳,不成班次,虞車回到之際,與陪從百官,錯雜落後,不得先導,至於魂殿門外,亦不得祗迎。大臣,以此囚禁本府禮吏,此雖由於禮貌官不善引接之致,而臣爲法官,不能檢飭,混同失禮,不可仍冒,請命遞斥臣職。答曰,勿辭,退待物論。
汰去現告,引儀姜璘。
政院啓曰,明日爲政事,命下矣。祈雨祭齋戒相値,何以爲之?敢稟。傳曰,罷齋後爲之。春坊朝報
備邊司啓曰,京畿監司沈梓,以驪州扈衛軍兵,以傍近邑軍兵,排日輪遞事狀啓,啓下守禦廳矣。本州策應,比他邑繁重,亦不可無變通之道,而第念調發他邑軍兵,裹糧待候於陵所,則其弊反甚於本邑之獨當,勢難撓改,以此分付,何如?答曰,允。備局謄錄
國葬都監郞廳,以摠護使意啓曰,發靷時,儀物所載船及各差備分派之船,必須豫爲排列於江上,轝士軍之應爲曳船者,亦皆聚會於船所,一依分軍之數,派定於各船,從其班次,行船習儀然後,可無臨時失次紛踏之弊,故將於二十四日,兩都監堂上都廳各一員,各房郞廳各一員,及監造官等,出往廣津矣。都監外各船之入於班次者,竝爲分付,一時出往,以爲一體習儀之地,何如?答曰,知道。訓局謄錄
都摠府啓曰,都摠管趙珩,今日藥房問安時,除標信進去,此後或有問安相値之時,則不可每每煩啓,依前例,除標信進去之意,敢啓。傳曰,知道。摠府謄錄
上在慶德宮,居廬于思賢閤。
藥房啓曰,伏未審夜來,聖候若何?昨日停灸之後,水刺厭進困惱等症,與前一樣乎,中殿調候,亦何如?臣等,不任憂慮,敢來問安。答曰,知道。症候,當言于醫官,內殿所患,亦言于醫女矣。
備邊司啓曰,陵所三年內各司進排之物,該官,當爲躬親擧行,而掌苑署別提三員內,一員則減省,只有二員,在前近陵,則猶有推移之勢矣,今番則二日之程,決無周旋之路,不可不變通云,其形勢之難便,果爲如此,本署減省別提一員,限三年復舊宜當,敢此仰稟。傳曰,依爲之。
梓宮結裹後,大王大妃殿·大殿·中殿·世子宮,藥房·政院·玉堂·百官,奉慰問安。答曰,罔極。嬪宮,藥房·政院·玉堂問安。答曰,罔極。
府啓,引嫌而退,鴻臚典禮,旣不如儀,則悤擾間事,何必爲嫌?掌令丁昌燾請命出仕。答曰,依啓。
答玉堂箚曰,省箚具悉。嗚呼,予以涼德忝位,獲戾神明,水旱風霜之災,無歲無之,使我赤子,罹此罔極之災殃,恤念于玆,食息靡寧,逮于今夏,旱魃之酷,近古罕有,言念及此,中夜驚起痛悼,蒼穹之不降殃於寡躬,而使蒼生,替受其禍,寧不如遄死,小答民生之困瘁也。他餘事件,予當留心猛省,而業實事及進香事,予終未曉其穩當也。春坊朝報
上在慶德宮,居廬于思賢閤。
司諫尹衡聖啓曰,臣於前月中,扶曳衰疾,奔哭闕下,適當其時,獲蒙恩除,情迹難安,自列見遞,軍銜在身,有不敢任自下鄕,而聞有家間危症,急於救護,不待請暇,徑先還歸,違慢之罪,臣實自知,千萬意外,召旨遠降,臣驚惶感激,無地措躬,難進之嫌,與前無異,而卽今廞衛□啓,因山已迫,大小臣僚,莫不奔走攀號,則臣雖私情切迫,病且酷,固不當偃然退伏,坐違召命,不得不力疾登道,寸寸前進,曠日之後,今始祗肅,而帶職下鄕,自是應遞之律,雖在庶官,揆以法例,難免責罰,況臣,身叨臺閣,自犯邦憲,尙何敢晏然於心而一刻仍冒乎,請命遞斥臣職。答曰,勿辭,退待物論。
掌令丁昌燾啓曰,再昨習儀時,班序錯亂,先導祗迎,竝未得行,瞻聆所及,莫不駭異,臣以法官,不察儀註,悤遽之間,□及檢飭何可諉諸鴻臚,而自謂無所失乎,本府禮吏,至被政府之囚禁,詣臺自列,合被譴責,而處置請出,曾所不料,召牌之下,義當行不竢駕,而卒患暑瘧,委頓嘔吐,病勢方劇,未得趨詣,經宵之後,始得來避,逋慢之誅,實所難逭,而嚴廬哀疚之中,日事瀆擾,罪戾尤大,請命罷斥臣職。答曰,勿辭,退待物論。
藥房啓曰,伏未審夜來,聖候若何,昨日冒熱行禮,哀哭過節,必有添傷之患,水刺厭進,困惱等症,與前一樣乎,中殿調候,亦何如?臣等,終宵憂慮,敢來問安。答曰,知道。症候,已言于醫官。內殿所患,亦言于醫女矣。
明日宗親府別進香正時,巳初三刻。
院啓,引嫌而退,身帶軍職,私自下鄕,揆以法例,勢難仍在,請司諫尹衡聖遞差。答曰,依啓。
掌令李東溟,持平朴元度啓曰,再昨習儀時,留都百官,先詣門外,臣等,俱以陪從,相距差遠,其所失儀,雖未詳其如何,而凡諸擧動,班行進退,惟在禮貌官之引接,悤遽之間,不能檢察,似非大段可避之嫌,故臣等,相議請出矣,今者同僚再避,以處置請出,曾所未料爲辭,臣等處置乖當之失,著矣。何可自謂無失,而晏然處置乎?請命遞斥臣等之職。答曰,勿辭,退待物論。
摠護使金壽興,請對入侍。
今日摠護使引見入侍時,今二十五日請諡,宗廟儀罷後爲政事,及下玄宮時,摠護使及山陵·國葬兩都監堂上各一員入參事,榻前定奪。
答右議政李浣疏曰,省疏具悉卿懇。已悉予意於前後批,而卿辭又至,不知所以爲諭也,卿其須體前後之志,安心勿辭,速出行公,以副予望。春坊朝報
上在慶德宮,居廬于思賢閤。
五更,月暈。
藥房啓曰,昨日小雨滌暑,伏未審夜來,聖候若何,水刺厭進,困惱等症,與前一樣乎,中殿調候,亦何如?臣等,不任憂慮,敢來問安。答曰,知道。症候,當言于醫官。內殿所患,亦言于醫女矣。
院啓,竝引嫌而退,班行失儀,責立鴻臚,而召牌不進,在例當爲循列請出,初非失當,而嫌不處置,其勢固然,請掌令丁昌燾遞差,掌令李東溟,持平朴元度出仕。答曰,依啓。
傳曰,史官一員待命,騎馬三匹立之,誌石所內摘奸。
掌令李東溟,持平朴元度就職。
明日諡冊寶內出正時,卯初初刻。
答都承旨吳始壽疏曰,省疏具悉。不必爲辭,卿其勿辭,從速察職。春坊朝報
司饔院啓曰,昨日引見時,己亥年魂殿三年內朝夕上食饌物,令戶曹及司饔院,考出文書以啓事,命下矣。取考敬慕殿謄錄,別單書入,而大殿則例有京畿日次,故其時因傳敎,京畿日次雉鮮·生獐,限三年像生時捧入,以備自內朝夕上食饌物之用,而今此王大妃殿,元無京畿日次之規,何以爲之?敢稟。傳曰,只令仍封望前望後雉鮮·生獐。司饔謄錄
上在慶德宮,居廬于思賢閤。
原襄監司書目,道內各邑農事,旱乾緣由事。又書目,淮陽呈,以貴男燒死事,及金城呈,以金種日爲虎所囕事。
京畿監司書目,楊州呈,以執義朴世堂病重,上去不得事。啓。踏啓字。又書目,掘灘時渰死人査覈事,又書目,廣州等官呈,以旱乾比酷,淒風連吹,立苗各穀,幾盡焦枯,前頭農事,委屬可慮事。又書目,通津·南陽等官呈,以兪命尙等三人燒死事。
慶尙監司書目,本道農事,自四月初七日以後,至今不雨,有水根畓庫,僅得移秧,旋卽龜坼,高燥天奉之地,非但不得移秧,秧基擧皆乾涸,民事悶慮事。
咸鏡監司書目,農事形止,祈雨祭設行事。
藥房啓曰,伏未審夜來,聖候若何,水刺厭進,困惱等症,一樣無加減乎,中殿調候,亦未知何如?臣等,無任憂慮,敢來問安。答曰,知道。症候,已言于醫官。內殿所患,亦言于醫女矣。
領中樞府事許積箚子。大槪,病勢猝㞃,無計起動,今日請諡之班,不得進參,惶恐待罪事,入啓。答曰,省劄具悉卿懇。疾病之來,人所難免,卿何不安乃爾,安心調理,亦勿待罪。仍傳曰,遣御醫李東馨,看病。
禁府,柳苾拿囚。啓。
府啓,臣等,以田業實事,論列不已者,非謂業實所犯,有一毫可恕之道,當初旣付刑曹,使之推覈,則結案拒逆之後,始以軍法從事,殊非殺人以法之本意,而日後之弊,亦不可慮,此豈,與漕舡船格之嚴立事目,直爲處斷者同科哉,請刑曹罪人田業實,依法結案取招後處斷。答曰,爾等之言,文飾太過,業實之罪,當初亦以査得實狀後,直爲梟示之意,書出擧行條件,爾等此言,予尤未曉也。
禮曹啓曰,今四月初三日大臣引見時。上曰,昌德宮還御,以發靷後返虞前擇日事,分付該曹事,傳敎矣。還御吉日,令日官推擇,則來六月初六日爲吉,而此外無他吉日云,以此日,知委擧行,何如?傳曰,以五月三十日爲之,內殿則開月初二日爲之。
持平朴元度啓曰,伏承聖批,以文飾太過爲敎,臣誠惶隕,不知置身之所,臣雖無狀,豈有一毫文過飾非之意哉,只以田業實,罪雖罔赦,旣付有司,則招結如律,乃是法文之當然,故有所論列,不避煩瀆,而言不見信,累被嚴旨,臣何敢一刻仍冒?請命遞斥臣職。答曰,勿辭,退待物論。
明日上諡告由奠正時,卯初三刻,上諡殯殿正時,卯正二刻,改銘旌正時,巳初初刻。春坊朝報
都摠府啓曰,來二十八日擧動時,摠管竝爲各差備七人,而副摠管臣烱信,以司饔提調,先詣陵所,臣李枝遠,陪往大將啓下,臣具鎰,以禁軍別將進參,臣權堣,身病陳疏,此外一員,當以大轝侍衛,進參以餘存五員,難以推移,令該曹,從長變通,俾無侍衛闕員之弊,郞廳三員,舁梓宮官實豫差進去,一員,以兼內乘進參,各樣差備,無以充差,舁梓宮官豫差一員,令該曹改差,何如?傳曰,允。摠府謄錄
兵曹啓曰,都摠府啓辭,來二十八日擧動時,摠管各差備,難以推移,從長變通事允下矣,本府啓辭中,摠管有故者四員,而竝爲變通,則其代,亦無以一時備擬差出,其中權堣,則以身病不得供職,辭疏方入,具鎰則以禁軍別將,本廳入直之時居多,勢難專察摠管之任,此兩人兼帶摠管,今姑改差,卽出其代,以爲擧動時備員之地,何如?傳曰,允。摠府謄錄
上在慶德宮,居廬于思賢閤。
吏曹啓目,粘連左議政箚子云云,左議政鄭知和所帶司譯院提調,旣是都提調衙門,而曾以提調差下,今不可仍帶是白乎矣,事係大臣,自下不敢擅便,上裁,何如?啓依回啓施行。
藥房啓曰,伏未審夜來,聖候若何,水刺厭進,爲日已久,而近復素膳,添傷必多,此時臣等之悶慮,有不可言,中殿調候,亦未知何如?臣等終宵耿耿,敢來問安。答曰,知道。症候,已言于醫官矣。
吏曹啓曰,今甲寅年,年例守令應薦不薦人員抄出,別單書入之意,敢啓。傳曰,知道。
魂殿都監郞廳,以摠護使意啓曰,返虞時儀註,虞主奉至城門外,攝左通禮,啓請小駐,殿下出次,俯伏哭四拜,留都群官,同攝左通禮,啓請進發,留都群官,以次前導云,而今日習儀時,神輦進發之後,留都群官,不爲前導,竝皆落後,失次顚倒,所見可駭,雖不知因何致此,而東西班班〈首〉,苟難免其責,竝推考,何如?傳曰,允。
禮曹啓曰,發靷時陪從百官及各差備官,到山陵,不可無展謁之擧,以淺淡服·烏紗帽·黑帶,紅門外,行展謁之禮宜當,大臣之意亦然,依此擧行之意,敢啓。傳曰,知道。
禮曹啓曰,發靷時遣奠,以二十七日戌時,啓下矣,子時發靷,戌時遣奠,似爲太早,故更問于日官,則亥時不吉,子時爲吉云,以此時,退定,何如?傳曰,允。
執義李東溟啓曰,伏見昨日聖批,至以文餙太過,予尤未曉爲敎,臣不勝瞿然之至,當初擧行條件,雖以査得實狀,直爲梟示書出,而旣非法文本意,故該曹覆啓,法府論列者,只慮日後之弊而已,夫豈有一毫他意於其間,而殿下,前旣疑之以務勝,今又責之以文餙,臆逆摧折,不少究恕,今日言責之任,不亦難乎,此無非如臣不似者,濫叨臺閣,言不見信之致,臣何敢晏然仍冒,請命遞斥臣職。答曰,勿辭,退待物論。
大司憲姜栢年啓曰,憲長之任,豈如臣衰朽癃病者所可堪,而前後忝竊至此,臣誠惶隕罔措,難冒其嫌,亦不一而足,田業實論啓之事,臣旣連日同參,而意外嚴批,前後繼降,則意在執法,言不見信,臣與諸僚無異,羅萬葉等照律公事,不待緘辭齊到,循例照入,致勤聖敎,則臣之矇然不察之失,於此益著,而有不敢費辭自劾,頃以返虞習儀時,東西班失儀,大臣有請推班首之啓,伊日西班之首,臣實當之,旣有失儀之責,方在推勘之中,決不可一刻苟冒,請命遞斥臣職。答曰,勿辭,退待物論。
掌令安後泰啓曰,庸碌微臣,最居人下,絲毫無補,愧懼常切,不意玆者,新命遽降,臣誠惶蹙,罔知攸措,第臣於是任,實有所難冒者,今此田業實之事,臣曾忝本職,有所論列,而近日連啓,臺臣累蒙嚴旨,相繼引避,臣以首事之人,何敢晏然,況今諸僚,又以此事引避,臣之情勢,尤有所不安,決不可處置,請命遞斥臣職。答曰,勿辭,退待物論。
謝恩,舍人金錫胄。
右議政李浣箚子。大槪,臣所帶兼任,請令該曹,照例處置事。入啓。答曰,省箚具悉。兼帶,當令該曹,考例稟處。
正言宋㝡啓曰,卽者憲府諸臣,以田業實事,全數引避,臣以前日參啓之人,有不敢晏然處置,且伏見大司憲姜栢年避辭,則以羅萬葉等照律公事,不待緘辭齊到,循例照入,致勤聖敎爲辭,臣亦其時憲官之一也,不察之失,與之無異,以此以彼,俱不可一刻仍冒,請命遞斥臣職。答曰,勿辭,退待物論。
正言趙爾炳啓曰,臣於頃日就職後還家之際,到闕門外,所騎顚蹶,以致落傷,肩脅脚膝,重觸大石,移時昏倒,不省人事,扶入直房,覓用藥物,僅得回甦,而傷處浮大,驚血成瘀,酸痛牽引之症,一向危㞃,轉側須人,飮啖專廢,委頓床席,作一僵屍,尋單呈疏,見阻喉司,顧臣病勢,無路起動,未得進參於昨日請諡之班,惶悚縮伏,恭竢譴罰矣,今者憲府多官,以田業實事,引避退待,處置歸於本院,而臣於此事,曾參連啓,則嚴旨之下,難冒之嫌,與憲官無異,且大司憲姜栢年,卽臣之外三寸叔也,以此以彼,決不敢可否於其間,請命遞斥臣職。答曰,勿辭,退待物論。
明日啓殯奠·朝奠兼行正時,寅正一刻,開門罷漏。
院啓,竝引嫌而退,據法論列,蓋慮後弊,情外聖敎,不必爲嫌,當初論啓,實循公議,嫌難處置,其勢固然,參啓照律,俱非可避,方帶推緘,在例當遞。請持平朴元度,執義李東溟,掌令安後泰,正言宋最·趙爾炳出仕,大司憲姜栢年遞差。答曰,依啓。
吏曹口傳政事,掌樂正丁昌燾,禮賓正李宇鼎,軍資判官柳蘊。春坊朝報
備邊司郞廳,以領議政意啓曰,今此發靷時,中路宿所及陵所,旣有護衛軍兵,則不可無軍號,依上年遷陵時例,自發靷日,至來月初五日軍號,令兵曹排日啓下持去,以爲臨時開坼頒布之地,何如?答曰,允。備局謄錄
有政。以柳蘊爲軍資判官,丁昌燾爲掌樂院正,李宇鼎爲禮賓寺正。政事軸
兵曹啓曰,今月三十日進御後,入直精抄軍等,當依例入直於昌慶宮矣,中殿未還御間,慶德宮各門,以入直砲手分把宮墻外軍堡,分南北,以兩局軍兵,守直,何如?傳曰,允。訓局謄錄
答兵曹草記曰,知道。加留兩日,則必有乏糧之患,自本曹,參酌給糧,可也。還御擧動時,宿衛軍士不足,京畿下番騎兵調用,各差備軍充數事。內下記草
上在慶德宮,居廬于思賢閤。
啓殯奠·朝奠行後,大王大妃殿·大殿·中殿·世子宮·嬪宮,藥房·政院·玉堂問安。答曰,罔極。
執義李東溟,掌令安後泰,持平朴元度,正言趙爾炳·宋最就職。
藥房啓曰,伏未審夜來,聖候若何,卽遠之期已迫,啓欑之禮將行,仰惟孝思,益復罔極,臣等,已不勝憂慮,而此際伏聞昨夕入侍醫官之言,自上困憊之症,比前益甚,眼候不平,齒痛兼發云,中殿調候,亦必有添傷之患,臣等,終宵耿耿,敢來問安。答曰,未絶餘生,復遭今日,罔極之痛,摧裂之懷難堪。症候,與昨無異矣。
今日啓欑宮正時,辰初三刻,祖奠正時,申初初刻,遣奠正時,子初初刻。
啓欑宮別奠後,大王大妃殿·大殿·中殿·世子宮,藥房·政院·玉堂·百官,奉慰問安。答曰,罔極。嬪宮,藥房·政院·玉堂問安。答曰,罔極。
政院啓曰,卽者奉慰問安時,大王大妃殿承傳色,屢請不來,各殿批下之後,始爲緩緩來到,殊極可駭,請從重推考。傳曰,允。
兵曹口傳政事,都摠管申伉,副摠管靈愼君瀅。
祖奠後,大王大妃殿·大殿·中殿·世子宮,藥房·政院·玉堂·百官,奉慰問安。答曰,罔極。嬪宮,藥房·政院·玉堂問安。答曰,罔極。
明日發靷正時,子正三刻,開門,二更一點。
謝恩,都摠管申伉,副摠管靈愼君瀅。
明日王世子出宮正時,子正一刻。
吏曹啓曰,臺諫有闕,政事,取稟。春坊朝報
上在慶德宮,居廬于思賢閤。
遣奠後,大王大妃殿·大殿·中殿·世子宮·嬪宮,藥房·政院·玉堂問安。答曰,罔極。
大駕,詣路祭所後,藥房·政院·玉堂問安。答曰,罔極。
大駕哭辭後,藥房·政院·玉堂問安。答曰,罔極。
大駕還宮後,大王大妃殿·大殿·中殿·世子宮,藥房·政院·玉堂·百官,奉慰問安。答曰,罔極。嬪宮,藥房·政院·玉堂問安。答曰,罔極。
禮曹,今五月三十日,大殿·大王大妃殿·王世子·王世子嬪,昌德宮還御吉時及來六月初二日中宮殿還御吉時,竝令日官推擇,則今月三十日辰時,六月初二日卯時爲吉云,以此時,知委擧行,何如?啓依所啓施行。
摠護使書目,當日辰時,大轝,無事到廣津緣由事。
京畿監司書目,當日辰時,大轝無事到廣津,巳時,奉梓宮上船離發事。
殯殿都監書目,梓宮,到廣津小晝停所無事事。
摠護使·京畿監司書目,欑宮船,當日未時,到德淵大晝停所,無事設奠事。
政院啓曰,行司果權說,守宮假承旨,差下矣。闕門已啓,大駕將發,累度催促,稱以病重,終不入來,蒼黃急遽之際,致有稟啓政事之擧,雖未知病勢輕重之如何?而揆諸事體,極爲可駭,請行司果權說,從重推考,以警怠慢之習。傳曰,事甚怠慢,先罷後推。
又啓曰,朝者大駕,自路祭所還宮時,侍臣上馬之際,通禮引儀,未免失儀,以致駐輦之頗久,殊甚未安,當該通禮禮貌官,請竝從重推考。傳曰,允。春坊朝報
上在慶德宮,居廬于思賢閤。
大殿,政院·玉堂問安。答曰,罔極。大王大妃殿·中殿·世子宮·嬪宮,藥房·政院·玉堂問安。答曰,罔極。
藥房啓曰,昨日遠臨郊外,哀哭過節,必致大段添傷,伏未審夜來,聖候若何,水刺厭進,困惱·眼浮·齒痛咽喉等症,與昨一樣無減乎,中殿調候,亦何如?臣等,不勝憂慮之至,敢來問安。答曰,知道。症候,已言于醫官。內殿所患,亦言于醫女矣。
殯殿都監書目,欑宮船,自晝停所,經明化灘馬灘時,無事到泊於襄節村宿所事。
京畿監司書目,欑宮船,當日酉時,無事泊於襄節村宿所事。
政院啓曰,今此遣奠儀註中,讀祝一款,落漏不書,不察甚矣,該曹當該堂上·郞廳,請從重推考,矇然捧入之失,臣亦難免,不勝惶恐。傳曰,知道。勿待罪。
摠護使書目,欑宮船,寅時,自襄節村宿所離發,經筆灘·何吾羅之灘·簇栢灘·礪石灘·水靑灘,午時,無事到半章里晝停事。
京畿監司書目,欑宮船,當日午時,無事到半章里晝停事。
明日昌德宮還御時,出宮初嚴,卯正二刻,二嚴,卯正三刻,三嚴,辰初初刻,大王大妃殿出宮正時,辰初三刻,王世子出宮正時,辰初二刻,嬪宮出宮正時,辰初四刻。
吏曹分承旨,李晳·吳䎙。春坊朝報
御營廳啓曰,今月三十日還御後,中殿未還御間,慶德宮墻外軍堡,分南北,以兩局軍兵,守直之意,兵曹旣已入啓蒙允矣。昌德宮還御後,東營·集春等營,則依前例,本廳軍兵及別馬隊,當爲入直,而慶德宮墻外北二營·西營兩處,本廳軍兵各五十名,仍前入直軍堡七處,亦爲分派守直之意,敢啓。傳曰,知道。御營謄錄
都摠府啓曰,本府摠管十員內,都摠管臣福平君㮒,以大轝侍衛,副摠管臣蓬山君烱信,以司饔院提調,臣李枝遠,陪往大將,皆爲陵所進去,今此移御擧動時,寶劍四員,大殿·大王大妃殿·世子侍衛,慶德宮直宿各一員,當爲進參,陵所進去三員中,以他衙門職事進參之員,兵曹雖無判書,自前如此之時,則佐貳之官,亦有差出之例,令該曹今日內變通,口傳差出,何如?傳曰,允。摠府謄錄
兵曹啓曰,都摠府啓辭,摠管,令佐貳之官,變通口傳差出事,命下矣。卽今二品以上摠管可擬之人,或拘於本曹堂上相避,或拘於本府堂上相避,實無備望之路,自前摠管侍衛不足之時,餘在寶劍中一員,推移侍衛,明有可據之例,寶劍一員,今亦依前例推移侍衛,何如?傳曰,允。摠府謄錄
義禁府啓曰,發靷與門外擧動時,本府都事元數,十員不足,故假都事四員,啓請差出,推移分差矣,明日還御擧動時,大駕考喧,挾輦導駕後,左右各一員,大王大妃殿·世子宮·嬪宮考喧,左右各一員,本府及當直各一員,以此通計,則十六員,可以分差,而六員又爲不足,假都事六員,今該曹,卽爲加出,以爲推移分差之地,何如?傳曰,允。禁府謄錄
上在昌德宮,居廬于養心閤。
藥房啓曰,大旱之餘,甘雨蘇枯,伏未審夜來,聖候若何?水刺厭進,眼候不平,咽喉·齒痛·困惱等症,一樣無減乎?中殿調候,亦何如?限中殿還御間,臣等一人,率醫官,仍爲直宿宜當,臣等終宵憂慮,敢來問安,竝此仰稟。答曰,知道。與昨無異,內殿所患,亦言于醫女矣。
京畿監司書目。欑宮船,二十九日未時量,無事上大灘事。
傳曰,擧動後,淸風府院君,慶德宮別入直事,分付。
兵曹啓曰,別雲劍望單子中,行副護軍李仁夏,以實差,受點矣。昨日雲劍已爲受去之後,稱以病重,無意進參,累度催促,終不入來,使莫重侍衛之任,不得備員,此曾所未有之事也?怠慢之習,殊甚可駭,李仁夏從重推考,何如?傳曰,允。
摠護使書目,欑宮船,未時,半章里晝停所離發,經老隱灘,無事上大灘事。
兵曹假參知,黃道平·金重明。
還御後,大殿·大王大妃殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
禮曹啓曰,卽伏見原襄監司李翊六月令薦新生銀口魚膳狀,則只爲封進於太廟,而嬪殿,不爲封進,欲令本道,追後封進,非但分付封進之際,日子遲延,揆以事體,亦甚未安,不得已以太廟封進生銀口魚元數一百八十尾內,一百三十尾,則來六月初一日,薦新於太廟,五十尾則分進於山陵,依前因朝奠兼薦事,令奉常寺官員,擧行宜當,曾於二月國恤初,以宗廟及嬪殿薦新,皆依己亥年例,隨其月令封進之意,發關知委于各道矣。今此原襄道,闕封於嬪殿之事,殊甚不察,本道監司李翊,封進官杆城郡守尹世章,竝推考,何如?傳曰,知道。事極可駭,監司及封進官,竝拿問處之。
來六月初一日山陵朔奠望哭正時,寅初一刻,開門,羅漏後。
摠護使書目,當日欑宮船,自白羊浦宿所離發,昨夕天陰下雨,雖不大霈,卽今雨勢少歇,不得已離發緣由事。春坊朝報
吏曹,以東原君潗爲分司饔院提調。政事軸
御營廳啓曰,本廳軍兵及別馬隊逢點實數,已爲啓下矣。來六月初一日,與二番軍兵替代後,舊軍放送之意,敢啓。傳曰,知道。御營謄錄郞廳李尙允校。郞廳任瑋書。
上在昌德宮,居廬于養心閤。內下日記
朔奠望哭後,大殿·大王大妃殿·世子宮,藥房·政院·玉堂·百官,奉慰問安。答曰,罔極。嬪宮,藥房·政院·玉堂問安。答曰,罔極。
藥房啓曰,昨日還御,今又望哭,伏想孝思,益復罔極,伏未審此時,聖候若何,水刺厭進等症,一樣無減乎?臣等不任憂慮,敢來問安。答曰,知道。與昨無異矣。
朔奠望哭後,藥房·分政院·玉堂·百官,奉慰問安。答曰,罔極。
忠淸監司書目,五月二十三日洽得一犁之雨,有水根處移秧,兩麥根耕,亦爲周足,各邑所報,大抵同然,而旱勢又作,旋卽乾涸,將不得移秧,民事渴悶緣由事。又書目,林川呈,以品官趙詹等六名渰死事,極驚慘緣由事。又書目,公山等官〈呈〉,染病方痛三百十六名,死亡六十五名事。
慶尙監司書目,農事旱魃益甚,井泉堤坊,無不乾涸,今月二十三日得雨,而僅過一犁,田穀稍蘇,秧種,亦且回蘇,而至於移秧,其勢末由,民事罔極事。
摠護使書目,欑宮船,卯時,自白羊浦離發後,雨勢亦不大段,仍爲開霽,無事上盤灘·西心灘·曲灘·人項灘·優老梁灘,未時,到普通灘晝停事。
持平朴元度啓曰,臣於早朝,進參慶德宮起居之班,還家之際,猝遇問安中使,勢甚急遽,亟回馬首,而旣無屛門避馬之所,且緣雨具在身,未能趁卽下馬,以致下吏,未免知家臣之所失,不是淺鮮,何敢一刻苟冒?請命遞斥臣職。答曰,勿辭,退待物論。
明日中殿,昌德宮還御時出宮正時,辰巳間巽時,改啓下。
殯殿都監書目,欑宮船,當日午時,到普通灘晝停所,無事設奠事。
京畿監司書目,欑宮船,自羊浦離發,當日未時,無事到普通灘晝停所事。
府啓,引嫌而退,倉卒之際,未及回避,雖緣事勢,在例當遞,請持平朴元度遞差。答曰,依啓。
摠護使書目,欑宮船,申時,自普通灘晝停所離發之後,又爲下雨,逆風兼作,行船甚艱,而酉時,僅得無事到泊於陵所船倉敎是白在果,今日段,經九灘,而盤灘·西心灘,皆是險灘,此三灘,逆上之際,費了三四時是白乎等以,自宿所,到晝停所,不過二十餘里之間是白乎矣,午後,始爲得達,自晝停所至陵所,亦經三灘,而日勢尙早,是則多幸,卽今雨意甚緊,下船侍衛之際,事多苟簡,儀仗等物,亦必有沾濕之患,極爲悶慮事。又書目,五月三十日戌時,奉梓宮下船,以大轝侍衛,無事到靈幄殿,仍爲成殯事。
山陵都監書目,當日戌時,大轝到山陵,無事成殯事。
京畿監司書目,欑宮船,當日酉時,無事到陵所船倉,自未末,復爲下雨,時未開霽,極爲悶慮事。
殯殿都監書目,大轝當日戌時,到陵所,成殯奠設行事。
京畿監司書目,當日戌時,奉梓宮下船,奉安靈幄殿緣由事。春坊朝報
寅時,上出熙政堂殿庭望哭。入侍,行都承旨吳始壽,右承旨鄭晳,右副承旨李端錫,假注書申㶅·李宏,記事官沈壽亮。缺上,望哭後四拜。
本院啓曰,今日望哭時,臣等,待候於閤門,而正時入啓之際,不卽趁入,未能及於出次之前,不勝惶恐,且左通禮,後時趨進,旣不得啓請出次,又不卽啓請跪拜,禮貌官,亦不趁卽唱跪,以致自上久立版位,事極未安,左通禮及禮貌官,從重推考,何如?答曰,知道。燼餘
上在昌德宮,居廬于養心閤。
政院啓曰,原襄監司李翊拿來事,命下矣。依例新監司交代後,拿來之意,敢啓。傳曰,新監司之不爲下直,久矣。催促發送。
殯殿都監書目,普通灘晝停所別奠時刻,以午時,誤爲來告,奏時官推治事。
山陵都監書目,初一日卯時,退壙金井排設,仍爲穽壙始役事。
藥房啓曰,日氣之蒸鬱特甚,伏未審夜來,聖候若何,水刺厭進等諸症,一樣無減乎?臣等,不任憂慮,敢來問安。答曰,知道。症候,已言于醫官矣。
摠護使書目,轝士軍之曳船上來者,及大轝自江頭侍衛,各差備軍等,竝爲放送事。
中殿,分政院·藥房問安。答曰,知道。
中殿還御後,藥房·政院·玉堂·二品以上·六曹·大司諫問安。答曰,知道。
山陵都監書目,當日酉時,隧道畢穽壙後,外梓宮隅板,開拆奉審,則乾凈無欠事。春坊朝報
兵曹啓曰,凡標信啓下之後,政院,出給宣傳官,則宣傳官,持示於本曹及都摠府,例也,而今日罷陣標信,宣傳官不爲來示於本曹及都摠府,直爲出示於結陣之處,事之顚倒,莫此爲甚,當設宣傳官,從重推考,何如?傳曰,允。摠府謄錄
辰時,中殿,移御昌德宮。
李端錫啓曰,小臣,下玄宮時問安進去,下直。傳曰,知道。
敎原襄監司金禹錫書,藩臬重寄,必以才臣處之,州牧移除,載諸前史多矣,予意允屬,僉擧亦同,言念穢貊之舊邦,有似巴蜀之巖邑,北扺金剛,南扺太白,衆山嶙嶙,西則石峽,東則沙汀,厥田下下,雖彊域從某至某之廣遠,而民戶一箇半箇之蕭條,使無飢饉之連仍,勢難安保,加以賦役之煩重,政失撫摩,矧淮伊之間,實是咽喉之地,雖平常之際,可無衣袽之圖,簦笠鷄狗之無遺□戰何恃,苞苴鞭靴之惟務,保障無聞,比因德化之不能博施,抑恐承宣之亦未盡職,肆當疇咨之日,益切其難之心,惟卿,天賦善良,風裁凝重,乃祖淸直之範世,寧忝所生,爾舅忠勤之紀常,庶幾宅相,人所期待也如是,汝亦謹愼而無他,處之臺端,務了翁和平之議,畀之州府,則有長孺淸淨之治,蓋其姿極安詳,是以才亦通敏,頃掇密邇之列,暫分定遠之符,一州之休戚所由,任旣大矣,兩月之迎送有弊,予亦念之,然事體輕重之懸殊缺面遷擢之期急,玆授卿。缺燼餘
上在昌德宮,居廬于養心閤。
大殿,政院·玉堂問安。答曰,知道。
中殿,藥房·政院·玉堂·二品以上·六曹·大司諫問安。答曰,知道。
藥房啓曰,伏未審夜來,聖候若何,水刺厭進等諸症,與昨一樣無減乎,中殿勞動移御之後,不瑕有傷損之患乎?臣等終宵憂慮,敢來問安。答曰,知道。症候,已言于醫官。內殿所患,亦言于醫女矣。
黃海監司書目,去五月二十九日戌時量,微雨始下,今月初一日至,或雨或晴,僅霑一鋤餘緣由事。
全羅監司書目,五月二十三日·二十六日,連得小雨,田穀則庶有回蘇之望,而無水根高燥之畓,未免移秧之愆期,極爲悶慮緣由事。
傳曰,政事,當日爲之。
長湍居忠義衛鄭鐸上疏。大槪,不勝憂憤之誠,敢陳蒭蕘之言事。入啓。
明日下玄宮時望哭正時,申初一刻,初虞祭時望哭正時,酉正三刻。
院啓,臣等,伏聞自內司,爲大行王大妃,將設水陸齋于華藏寺,臣等聞來不勝驚惑錯愕之至,夫以聖上孝思靡逮之情,宜無所不用其極,而亦豈至見誘於左道誑惑之說,以招非禮不正之譏於千百年之後哉,佛家之誕妄虛無,聖明之常所痛斥排擯者,頃年毁撤京裏尼宮之擧,斷自宸哀,實歷代帝王所未嘗行者,而可以有辭於天下矣,曾未幾何,殿下反有此崇信外敎之事。噫,臣等必知其非殿下之本意也,無乃殿下左右暬御之人,有以求福不經之言,倡之於宮中,而殿下當哀疚罔極之中,有不能峻斥而然耶,浮屠之不足信,臣等不必覼縷,而雖以昜知者言之,初喪之不作佛事,載於禮書,何可不顧明訓,爲此非義之事,以駭遠近之聸聆哉?未或知之則已,旣或知之,則決不可以日期之已迫,而仍爲設行,以犯先儒之深戒,請亟下明敎,卽罷華藏寺設齋之擧。
府啓,臣伏聞近日自內間,有設齋山寺之事,草野之士,至於陳疏上聞云,臣不勝驚歎駭惑之至,不作佛事,載在禮經,聖明之世,此言奚爲而至哉,仰惟殿下高見卓識,冠絶百王,其於事亡之道,動遵禮法,豈爲是悖經無益之事,以招後世之譏議乎,意者,近習承事之人,惑於左道滛邪之說,有此無前非禮之擧,而其貽累聖孝,莫此爲甚,請加三思,亟命禁斷。
玉堂箚子。大槪,亟寢華藏寺設齋之擧事。入啓。
答府·院曰,不必煩瀆。
政院啓曰,兩司,以亟罷山寺設齋事,相繼論列,蓋出於恐累聖德,及時匡救之義,臣等,意謂聖明,快賜一兪,以解群下之惑矣,及伏見答批,以不必煩瀆爲敎,臣等竊不勝慨然之至,夫以殿下之明聖,豈不知佛道之虛妄,送終之必愼,而返爲違禮背經之擧,以駭遠近之聽聞,豈殿下或蔽於罔極之情而不自覺耶,自古孝子慈孫,追遠盡誠之道靡所不用其極,而不過曰葬之祭之,一於禮而已,外此而他求,未之聞也,是以,雖在匹士之賤,稍知禮法者,則猶以作佛事爲恥,況以王者之尊,而信奉左道之誕妄,安有是哉,此非但爲聖上一時之過失,將見上好下甚,四方爭相慕效,其流之害,曷可勝道哉,臣等所慮,不專在於浮費之可惜也,請加三思,亟允兩司之請,千萬幸甚,臣等待罪近密,不任區區憂愛之忱,敢此仰達。答曰,信奉之說,奚爲而發,殊涉無狀矣。
府啓再啓,臣卽伏承聖批,以不必煩瀆爲敎,臣竊恐惑焉,今此徼褔之擧,固出於孝思無窮,靡不用極之意,而第左道虛誕,本不足信,孝親事亡,自有其道,則悖經非禮,莫此爲甚,昔先正臣趙光祖,請革昭格署,一夜之間,累啓蒙允,逮至宣廟朝,以內入黃蠟事,先正臣李珥,反覆論列,終至還下,誠以君下之闕失,不可不及時捄正,而我列聖從諫轉圜之盛,豈非殿下之所當法者乎,卽今設齋已近,聖兪尙靳,此臣之所以不避瀆擾,力爭而不知止者也,請加三思,狀下明敎,亟停山寺設齋之擧。答曰,已諭矣。
院啓再啓,臣等,伏承聖批,以不必煩瀆爲敎,臣等奉讀以來,聚首驚歎,此無非臣等誠意淺薄,不能上格之致,臣等無任慚恧之至,夫以聖上孝思靡逮之情,宜無所不用其極,而亦豈至見誘於左道誑惑之說,作此非禮不正之擧,駭一時之聽聞,貽後世之譏議哉,佛家之誕妄虛無,聖明之常所痛斥而排擯者,今此崇奉外敎之擧,臣等,必知其非聖明之本意,左右暬御之人,以求褔利益之邪說,倡之於宮中,故殿下哀痛罔極之中,罔念昔年痛斥異端之盛心,不能峻斥而然,此臣等尤所慨然,而必欲汲汲爭執者也。噫,初喪之不作佛事,旣有先儒之烱戒,則閭巷匹夫之稍以禮自飭者,猶且以蔑禮媚佛爲恥,而況於帝王之家乎,未或知之則已,旣或知之,則斯速已矣,請亟下明敎,卽罷華藏寺設齋之擧。答曰,已諭矣。
政院啓曰,臣等,伏承聖批,不惟不加察納,至以殊涉無狀爲敎,臣等不勝慚懼震越,罔知置身之所,殿下於送終之禮,必誠必愼,可謂無憾於大事,而今此設齋佛宇之擧,違背禮經,駭惑聽聞,殊非聖世之所宜有,故臣等,竊自慨然,恐或貽累於聖德,敢陳區區之懷,冀賜轉圜之美,誠未上格,反承嚴旨,不勝惶恐之至,敢啓。傳曰,知道。春坊朝報
義禁府啓曰,勅使館所各門把守,及勅使出入時,禁喧假都事五員,假書吏五人,令該曹依前例差出,何如?傳曰,允。禁府謄錄
有政。以洪處亮爲大司憲,李沆爲持平,金鍚胄爲副應敎,姜栢年爲司譯提調,姜栢年爲禮曹判書,張楦·金時望爲敬思殿參奉。政事軸
下直,東萊府使權大載。
吳始壽啓曰,當日爲政事,命下矣。吏批則臣始壽當進去,而廳中,只有右承旨鄭晳,同副承旨李柙,兵批政廳,何承旨進去乎?敢稟。傳曰,吏·兵批兼進。
鄭晳啓曰,假注書李宏,時無職名,付軍職冠帶常仕,何如?傳曰,允。
吏批,判書李尙眞山陵進去,參判李惟泰在外,參議呂聖齊進,都承旨吳始壽進。
兵批,判書金萬基山陵進去,參判洪處大山陵進,參議朴世堅病,參知閔宗道進,行都承旨吳始壽進。
吏批啓曰,判書李尙眞山陵進去,參判李惟泰在外,小臣獨政未安,何以爲之?敢稟。傳曰,只出緊任。
以姜栢年·李晳·吳䎙爲副護軍,朴元度爲副司直,李宏爲副司正,慶德假衛將三單,李俊說,金衍錫·吳得吉。燼餘
上在昌德宮,居廬于養心閤。
大殿·中殿,政院·玉堂問安。答曰,知道。
藥房啓曰,伏未審夜來,聖候若何,今日卽玄宮永閑之日,伏想孝思益復罔極,水刺厭進等諸症,得無有加乎,中殿調候,亦何如?臣等,不任憂慮,敢來問安。答曰,日月不居,終天罔極之痛,何可形喩?症候,已言于醫官。內殿所患,亦言于醫女矣。
咸鏡監司書目,去四月望後,癘疫人三百七十二名內,方痛二百四名,向差一百十名,死亡五十八名事。又書目,會寧等官呈,以崔貴一等爲虎噉殺,吉州等官三邑牛馬疫熾發事。
京畿監司書目,廣州等四邑,自五月二十九日,至六月初二日,或灑或注,禾穀木花,因此回蘇,誠爲多幸事。
平安監司書目,道內平壤等十五邑,染病方痛一百十五名,死亡十九名事。又書目,江界等官三邑,前月初九日·十一日·十六日,連得小雨,而其中渭源·江界,雨雹交下,立苗各穀,慘被損傷事。
山陵都監書目,當日未時,下玄宮習儀事。
京畿監司書目,行判府事宋時烈,自甓寺,轉往白羊浦,仍向龍門寺事。
持平李沆啓曰,臣自忝本職,病未赴召,逋慢之誅,實無所逃,推緘未勘,更難苟冒,此時瀆擾,罪戾尤大,請命遞斥臣職。答曰,勿辭,退待物論。
院啓,臣等,伏聞聖世,有左道非禮之事,區區之意,實恐貽累聖德,敢以寂寥文字,有所論列矣,聖明一向牢拒,臣等之惑滋甚,殿下,旣以已諭爲批,則亦知臣等此論,蓋出於匡救闕失之義,而終不下允兪之一音,豈聖明猶有所未盡洞燭而然耶,夷考禮經,孝子順孫盡誠追遠之道,不過曰葬之以禮,祭之以禮而已,違禮背經之事,譏之也深,戒之也切,雖以匹夫之賤言之,稍知禮義者,猶且以諂佛求褔爲恥,而況於帝王之家乎,夫事亡如存,孝之至也,仰惟慈聖在天之靈,若知今日有比外敎不正之事,則亦必惕然不安於冥冥之中矣,殿下何不念及於此,而强拂臣等之請耶?臣等,抑有最可憂者,上好下甚,捷於影響,自是以往,國人皆曰,聖上之崇左道,非諫諍之所能止,殿下,其將以何辭解之乎?如知其非義,則斯速已矣,請加三思,亟寢華藏寺設齋之擧。
副校理李寅煥·趙根,修撰洪萬鍾,副修撰李濡上疏。大槪,昨日箚中,妖巫倍德之名,以他名錯認,誤書進箚之後,始乃覺悟,臣等奏事不審之失著矣,乞遞臣等之職,仍治臣等之罪事。入啓。
府啓,臣昨以設齋事,再陳請寢之啓,而聖批終靳允兪,臣竊不勝悶惑慨惋之至,夫左道虛誕,本不足信,孝親事亡,自有其禮,則聖上愼終追遠之道,惟在務盡誠信而已,今此山寺供佛,實是悖經不正之事,其爲聖德之累,莫甚於此,豈料聖明之世,有此無前非禮之擧哉,喪不用浮屠之法,昭在前訓,雖以匹夫之賤,諂佛求褔,尙且恥之,而況於帝王之尊乎?上行下效,捷於影響,傷風敗俗,實非細事,三司之苦口力爭者,蓋出於格王正事之忱,而殿下一向牢拒,自不覺其崇信外敎之歸,臣竊恐後世,謂殿下何如也。殿下,以此事,爲不悖於經禮則已,如知其非義,斯速已矣,請加三思,亟停山寺設齋之擧,引嫌而退,身帶推緘,勢難在職,請持平李沆遞差。
下玄宮時望哭後,大王大妃殿·大殿·中殿·世子宮,藥房·政院·玉堂·百官,奉慰問安。答曰,罔極。嬪宮,藥房·政院·玉堂問安。答曰,罔極。
答副校理李寅煥·趙根,修撰洪萬鍾,副修撰李濡等疏曰,省疏具悉。爾等勿辭察職。
答府·院曰,依啓。
答玉堂箚曰,依啓。
傳曰,臺啓及政院啓辭,崇奉信奉之說,已不勝其痛惡無狀矣,今者政院,乃敢偃然啓達曰,分付都事及內司云。內司官吏,誰云往參耶?本院之事,極可痛駭,鄭晳姑先從重推考。
初虞祭時望哭後,大王大妃殿·大殿·中殿·世子宮,藥房·政院·玉堂·百官,奉慰問安。答曰,罔極。嬪宮,藥房·政院·玉堂問安。答曰,罔極。
大司諫李嵇,獻納李夏鎭,正言趙爾炳啓曰,臣等,卽伏見下政院之備忘,辭語極其嚴峻,臣等,不勝瞿然之至,供佛齋僧,雖非聖世之所宜有,臣等之所以隨聞陳戒者,非有他意,或恐爲累於聖德,而區區之忠,有不能自已者也,殿下惕然改圖,卽賜允兪,臣等,於是乎聚首相賀,方仰殿下日月之更,而旋因政院之啓稟,擠抉文字之間,而有此情外之敎,摧折慢罵,不可假借,此無非臣等平日事君無狀,不能見信之致,其何敢一刻仍冒?請命遞斥臣等之職。答曰,勿辭,退待物論。
掌令安後泰啓曰,臣卽伏見下政院備忘記,臣不勝瞿然之至,設齋供佛,實非聖世之事,臣恐貽累於聖德,隨聞論列,而自上旣不卽從臺啓,則雖無崇奉之心,難解崇奉之名,若實非上心,則所當開論其曲折,使群下,曉然明知其不然,只以不必煩瀆已諭等語爲批,未賜允兪之前,遠近聽聞,孰諒聖心之不在於崇奉乎?臣之陳啓中,亦以崇信二字,有所云云,而嚴峻之敎,遽下情外,臣何敢一刻抗顔,仍冒臺席乎?請命遞斥臣職。答曰,勿辭,退待物論。春坊朝報
政院,以兵曹言啓曰,傳語一事,非不十分申飭,而莫重時急之報,每致稽傳,此蓋由於江路回曲,不便馳馬之致,而卽今陰雨連日,江水漸漲,伏想返虞之時,順流而下,舟行甚疾,沿江傳語,勢必有未及之弊,若或雨勢暴注,川渠漲溢,則過涉尤難,誠極可慮,量此事勢,另加嚴飭之意,自本曹,已爲移文于京畿監司,而返虞到廣津晝停之報,尤係緊重,不可專恃於京畿疲孱之馬軍,上年遷陵之時,能走馬禁軍二十人,因傳敎,立十處,以爲飛傳急報之地矣,今亦依此例,抄出能走馬禁軍二十人,初六日自闕門外,至廣津,排立十處,廣津以後緊報,使之飛傳,何如?傳曰,日氣蒸熱太甚,加立十匹,十五處定送。
又以兵曹言啓曰,政院啓辭,欑宮船,申時末,沙灘,無事灘上傳語,罷漏時來到,而到白羊浦宿所傳語,今已天明,尙不入來,此必中間稽滯之致,極爲驚駭,令該曹稽傳曲折,急急査覈處置之意,敢啓。傳曰,知道。事傳敎矣。卽接京畿監司回移粘連,差使員査報,各站傳換日時相考,則去五月二十九日白羊浦宿所傳語,同日戌時末成送,而翌日丑時,到付於襄節村,其間程道則五十里,而道路艱險,且有津渡,同日丑時,自襄節村,巳時入來,其間程道則七十五里,而步軍排立七處缺路亦艱險,終夜下雨,咫尺不辨,入此稽傳缺數行傳曰,允。
鄭晳,以禮曹言啓曰,發靷時路祭所靈幄殿及御幕次奉辭位,初以東向磨鍊,而其時因地勢之難便,改以南向,付標行禮矣,今此返虞祇迎節次,與發靷時有異,依其地勢,以東向磨鍊宜當,返虞時祇迎儀註還下,改付標以入之意,敢啓。傳曰,知道。
大行王大妃下玄宮正時,申初一刻。
上,出熙政堂殿庭望哭,行都承旨吳始壽,右承旨鄭晳,同副承旨李柙,假注書申㶅·李宏,記事官沈壽亮·李后沆入侍,世子率宮官同參,上哭四拜,世子亦哭四拜,諸臣皆哭。
上,入廬次,世子侍入,諸臣退出。
鄭晳啓曰,以兩司所啓,華藏寺設齋停罷事,旣已蒙允,內司及京畿都事處,分付,何如?
弘文館副校理李寅煥·趙根,修撰洪萬鍾,副修撰李濡等,伏以日月不居,靈轝已駕,復土有制,神隧將閉,終天之痛,曷有極哉?惟我聖上,孝思出天,誠禮無憾,凡在臣民,孰不欽悅,第伏聞長湍·忠義鄭鐸之疏,自內備送供佛之資,將以今月初五日,爲慈聖,薦齋山寺云,不審內間,果有是事否乎,臣等驟聞驚惑,不勝慨然之至,夫佛者,夷狄之一法,而輪回報應之說,尤其淺陋者也,求褔祈,其道虛妄,惑世誣民,爲害滋甚,闢之廓如,聖明在上,而亦信此等事哉?孔子曰,葬之以禮,祭之以禮,孝親事亡之道,如斯而止矣,捨此而更有何求哉?殿下於送終大事,動遵經制,務缺情文,禮無愆矣,孝莫大焉,乃復信此妖誕不經之說,缺累聖德而傳笑缺之心也,殿下之心缺後宜無變改,而曾未幾何,復有此擧者,抑何故也,記昔缺筵中,大臣有言燕京喪禮之雜亂,殿下,親誦小學書中司馬溫公語,而深歎習俗之鄙陋,臣等,欽仰聖學之高明,至今銘在心肝,溫公所謂世俗信浮層誑誘,凡有喪事,無不供佛飯僧者,果豈非殿下之所當痛惡者乎,寶杯之事,因大臣啓幸,聖明亦嘗驚瞿而罪之矣,巫覡僧佛,俱是一般,不敬不正之事,可勝言哉,鄭鐸所謂慈聖靈駕,豈爲降臨沙門者,實是格言也,殿下,以毁佛宇罪寶杯之心,參之於今日之擧,則前後始終,豈不相悖之遠乎,此乃殿下蔽於至情,徒有靡不用極之心,而不自覺其拂經而非孝也,假使減罪資褔,眞有是理,果如佛者之說,我慈聖卓行懿範,輝暎彤史,深仁厚澤,涵囿蒼生,則宗廟饗之,子孫保之,直將千百缺無窮,何待區區醮禱而獲其利哉,往在宣廟朝,女尼,以內命,往金剛山,作佛事,有司糾發,儒臣陳疏,宣祖優答之,仁順大妃違豫之時,妖巫祈禳於禁中,三司啓請治罪,宣祖竟許之,內間如許之事,未必皆人主之所知,設或出於上命,發情止禮,轉圜若此,我聖祖盛大之德,豈非今日之所當法者哉?君子,不以天下儉其親,苟於追遠之道,在所當爲,則財力之費,非所可論也,第今民窮財竭,危亡迫近,仰觀俯察,憂虞萬端,此正殿下惕然警動,務實德省浮費,以祈天永命之日,而顧乃費了許多米布,供了許多僧徒,爲此無益之事,而駭遠近之聽聞,豈不重可慨惜也哉?伏願聖上,快下明旨,亟寢山寺設齋之擧,不勝幸甚,取進止。答曰,依啓。
副校理李寅煥·趙根,副修撰洪萬鍾·李濡等疏曰,伏以臣等,昨伏聞自內有設齋山寺之擧,不勝驚惑,敢陳一箚,以效匡救之忱,而蒼卒搆草,語欠詳悉,其中妖巫倍德之名,誤以寶杯書之,蓋寶杯,亦他妖巫之被罪者,故急遽之間,未免錯認誤書,今始覺悟,臣等奏事不審之失著矣,伏乞聖明,亟遞臣等之職仍治臣等之罪。臣等,無任兢惶戰灼之至,謹昧死以聞。批答見上燼餘
答兵曹草記曰,日氣蒸熱太甚,加立三十匹,十五處定送。自廣津船所,撥馬禁軍加定事,內下記草
上在昌德宮。停常參·經筵。
大殿·中殿·世子宮,政院·玉堂問安。答曰,知道。
山陵都監書目,初四日午時,啓欑宮,奉靈轝,上山陵事。
藥房啓曰,昨日連次勞動,哀臨濕地之餘,添傷之患,理所必至,伏未審夜來,聖候若何,水刺厭進等症,一樣無減乎,諸醫以爲,水刺之厭進,專由於脾胃之虛弱,二神交濟丹,加穀芽四兩,進御宜當云。此藥,當爲劑進,而中殿調候,當此霾雨陰濕之日,別無大段加減乎?臣等不任憂慮,敢來問安,竝此仰稟。答曰,知道。症候,已言于醫官。內殿所患,別無加減矣。
山陵都監·京畿監司書目,初四日申時,下玄宮事。
藥房口傳啓曰,素膳進御,已遇十數日,下玄宮前,臣等竊欲啓請復膳,而當此罔極之中,不敢瀆擾矣。今則下玄宮之日已過,自今日進常膳,在所不已,不但臣等區區下情如此,中外群情,莫不悶迫,敢此仰稟。答曰,近來別無所傷,且返虞不遠,今姑勿爲過慮。
吏曹啓曰,臺諫有闕,政事,取稟。
傳曰,今觀傳語,則午時上山陵,以待正時云。又觀內官狀啓,以申初一刻下宮書塡,而傳語則以申正一刻書塡,申初與申正,其間時刻懸殊,而如是誤傳,事極可駭,傳語差使員,拿問處之。
拿推現告,傳語差使員抱川縣監李泰祺。
傳曰,明日擧動出宮,初以敦化門磨鍊矣。日氣蒸鬱,雨勢如此,出還宮,以弘化門改磨鍊以入事,分付。
山陵都監書目,初四日申時,玄宮封閉,卽爲灰隔杵築事。又書目,當日申時,吉帷宮題主,仍行立主奠後,奉安于靈幄殿事。
政院啓曰,申時下玄宮,摠護使以下狀啓已爲來到,巳時遷奠設行狀啓及午時上山陵陪往大將狀啓,今始來到,中間稽滯之狀,殊極可駭,撥軍撥將等,令兵曹及京畿監司,査出重治,兵曹當該堂上·郞廳及京畿監司,亦難免不能檢飭之失,請竝推考。傳曰,允。
玉堂箚子。大槪,請大司諫李嵇,獻納李夏鎭,正言趙爾炳,掌令安後泰,竝命出仕,還收右承旨鄭晳從重推考之命事。入啓。
魂殿都監書目,當日酉時,初虞祭無事設行,而數日以來,連日下雨,今日亦有雨徵,極以爲慮,上山陵,自題主,終日亦爲無事成禮,誠爲多幸事。
摠護使,京畿監司書目,當日寅時,自陵所,返虞事。
魂殿都監書目,返虞當日,到曲灘小晝停所,設奠事。
摠護使書目,返虞當日巳時,上小晝停。
京畿監司書目,返虞當日巳時,無事到曲灘,上小晝停。
明日擧動時,開門差早。
魂殿都監都廳金錫胄,入來。
謝恩,副應敎金錫胄。
返虞時,大駕出宮初嚴,辰初二刻,二嚴,辰正一刻,三嚴,辰正四刻。
司饔院官員,以監膳提調意啓曰,自今日,復常膳之意,藥房,今方啓請,未發落之前,不敢以常膳封進,各殿供上,皆以素膳封進矣,卽者京畿差使員,大殿日次進上雉鮮,徑先陪進,雖未知其間曲折之如何,而當初果有明白定奪之事,則藥房,何以啓請復常膳於今日,禮曹亦何以不爲行闕於本院乎?招問禮曹色吏,且考禮曹可考文書,則別無下玄宮復常膳封進事,分付畿營之關文,而有此率爾封進之擧,揆諸事體,極爲未安,請京畿監司沈梓,從重推考,京畿所封日次進上,則待藥房口傳啓辭,發落後封進之意,敢啓。傳曰,知道。春坊朝報
李柙啓曰,行大司憲洪處亮,山陵進未肅拜,執義李東溟,封標官進,掌令成震,陪官進,掌令安後泰,避嫌退待,持平申琓,在外未肅拜,持平一員未差,今日以監察茶時之意,敢啓。傳曰,知道。
李端錫啓曰,臣承命進詣陵所,梓宮上山陵後,請中使問安,則中使出言曰,無事,臣仍爲祗待下玄宮還來矣,敢啓。傳曰,知道。
鄭晳,以禮曹言啓曰,返虞後,再虞魂殿,三年內,自上親祭時,王世子,似當有參祭之禮,儀注,當爲磨鍊以入,而但世子,年歲沖幼,或不無權變之道,何以爲之?敢稟。再虞卒哭,當爲參祭,以此爲先磨鍊。
以返虞擧動時節目單子,傳于李柙曰,敎字後字之間,或有是字,或無是字,政院何不致察,見欺於下人,而如是誤達,又何以自本治亂爲言耶?該吏,移刑曹嚴囚。燼餘
上在昌德宮。停常參·經筵。
午·未時,日暈。
魂殿都監書目,返虞初五日午時,到半章里大晝停,無事設奠事。
京畿監司書目,判中樞府事宋時烈,初四日望哭後,卽向忠州路事。又書目,衿川呈,以保人李忠燁私奴億萬渰死事,啓。傳曰,令本道恤典擧行。
摠護使書目,返虞當日午時,無事到半章里大晝停事。又書目,返虞當日申時,到襄節村宿所事。
京畿監司書目,返虞當日申時,到襄節村事。
藥房啓曰,伏未審夜來,聖候若何,水刺厭進等症,與昨一樣乎?中殿調候,亦何如?臣等不任憂慮,敢來問安。答曰,知道。症候,與昨無異。內殿所患,亦言于醫女矣。
答玉堂箚曰,不允。處置事。依啓。
摠護使·京畿監司書目,返虞當日寅時,自襄節村宿所離發事。
大駕入幕次後,藥房·政院·玉堂問安。答曰,知道。還宮後,大王大妃殿·大殿·中殿·世子宮,藥房·政院·玉堂·二品以上·六曹問安。答曰,罔極。嬪宮,藥房·政院·玉堂問安。答曰,罔極。
行再虞祭後,大王大妃殿·大殿·中殿·世子宮,藥房·政院·玉堂·百官,奉慰問安。答曰,罔極。嬪宮,藥房·政院·玉堂問安。答曰,罔極。
謝恩,大司憲洪處亮,敬思殿參奉張楦。
執義李東溟,掌令成震炳啓曰,臣等,忝在臺官,陪從廞衛,而水路排舡,班次最後,首尾相懸,瞻望不及,而欑宮舡,到泊陵所之時,中官,催督奉引,致令儀物失次,班行間斷,臣等邈在後列,旣不能有所糾檢,蒼黃下舡,顚倒趨班,則陪祭已罷,又未及參,雖緣事勢之使然,亦何敢自謂無失,而晏然於職次乎?請命遞斥臣等之職。答曰,勿辭。退待物論。
傳曰,大祭時刻已迫,無一擧行之事,至敬之地,徒事喧擾,極爲可駭,禮曹判書及禮房承旨,竝拿問。
司諫魚震翼啓曰,臣負犯旣多,情迹難安,屛伏郊坰,屢違召旨,罪積逋慢,恒切悚縮,頃忝宮僚,乞免而稽謝,移授言責,連章而未徹,臣雖無狀,豈不知分義之至嚴,瀆擾之爲懼,而顧臣同事之人,方在罪籍,則臣之倖免,已極慚靦,復供臺職,寧有是理,第當廞衛將啓之日,不得不冒昧出肅,仍從陪衛之列,而及其靈轝到陵之時,船次最後,乘夜下陸,未及趁參於陪祭之班,臣旣有萬分悶蹙之勢,又重以此失,何敢一刻仍冒,請命遞斥臣職。答曰,勿辭。退待物論。
正言宋最啓曰,忝居諫職,陪從廞衛,與憲府之官,同乘一船,而欑宮船,到泊陵所之時,船次最後,未及趁參於陪祭之列,其間曲折,已悉於憲官之避辭,臣不必贅陳,而憲官,旣以此引避,則臣亦何敢晏然乎?請命遞斥臣職。答曰,勿辭,退待物論。
大司憲洪處亮啓曰,衰癃殘喘與死爲隣,精神筋力,久無供仕之望,而屬當多事之日,猥膺宗伯之任,觸處憤憒,率多顚錯,前後推減,俱未照勘,今玆憲職,遽及於問備待罪之中,決難冒居,方且自列,卽伏聞魂殿都監冊寶所盛欌,未得準數造入,致勤聖敎,臣以提調,不能覺察檢飭之罪,亦所難免,又聞禮曹參議李奎㱓,以原襄道薦新闕封事,有陳疏之擧,其大槪有關文差誤等語,臣歸見禮曹初喪時行會各道文書,則有新物,則依己亥年例,竝令封進於殯殿,而魂殿三年內薦新,分付各道,六月爲始封進,而必使趁初旬來納者,蓋在於返虞後封進之意,所謂差誤者,未知指何事也,元疏旣未得見,其間曲折,雖不能詳知,臣以當初發關之人,何可晏然而已乎,請命遞斥臣職。答曰,勿辭,退待物論。春坊朝報
兵曹啓曰,凡標信啓下之後,政院,出給宣傳官,則宣傳官,持示於本曹及都摠府,例也,而今日罷陳標信,宣傳官不爲來示於本曹及都摠府,直爲出示於結陳之處,事之顚倒,莫此爲甚,當該宣傳官,從重推考,何如?傳曰,允。兵曹謄錄
以兵曹再虞祭時,王世子陪衛節目單子,傳于李端錫曰,敬思殿內廐幕次各差備等,何以止於幕次近處磨鍊耶?問啓。
右副以兵曹言啓曰,問啓事,傳敎矣。昨日王世子陪衛節目磨鍊時,大駕幕次及王世子幕次,皆在明政殿庭云,故以陪衛各差備等,止於幕次近處磨鍊矣,致勤下敎,不勝惶恐,元單子,改付標以入之意,敢啓。傳曰,知道。
大行王大妃返虞,上將出迎于東郊,東郊卽缺時路李端錫啓曰,宣傳官來言,旗纛兩具之缺魂殿稍遠,其近處,無小次缺處耶?吳始壽啓曰,卽送本院下吏于都監分付,則以爲文政門之北,正殿之東越廊,移小次云矣,敢啓。傳曰,知道。
神輦,至御幕前,缺住,上出次,哭擗過節,左右臣隣,莫不涕泣,哭訖,上四拜,神輦,先爲進發,大駕在後,午時,神輦入自弘化門,王世子祗迎神輦,奉安于敬思殿,上入次于御齋室。
鄭鑰·尹深啓曰,臣等,神輦侍衛往還後,復命之意,敢啓。傳曰,知道。
上親行再虞缺時午正,內儀外位,時未整齊,而左通禮先缺行禮缺下敎于李端錫曰,大祭時刻缺過,無一擧行之事,先請行第二虞禮,其不識之罪,不能檢飭之罪,俱極可駭,禮曹判書及禮房承旨,竝拿問而已,王世子,以亞獻官,自幕次,入正殿東越廊此缺故也宮官入侍,崇善君澂,以終獻官,連次入就位,上出次,立于階上,仍有下敎曰,贊禮何不入來,而使我久立於此耶?贊禮李俊耉,始前導,殿下入于正殿東門外東階上,西向立,承旨史官,入侍俯伏于殿下之後,贊禮,唱俯伏哭,上依禮哭四拜,近侍缺諸執事同行奠幣禮,贊禮導殿下,詣尊所,西向立,承旨從上。上顧謂承旨曰,在前親缺木香,而今用紫檀香缺罍宜當。承旨問于守僕缺也缺上曰,守僕誤矣。仍命酙酒于山罍缺上入于靈座前,獻酌後,大祝讀祝,上降復位,世子行亞獻禮,宮官侍衛,而上·世子,由第三缺入獻酌,還降復位,崇善君澂,行終獻禮,而節注,如亞獻禮,執禮,唱俯伏哭,上哭,哭諸執事皆同,上哭後四拜,贊禮,唱禮畢,上入幕次,承旨·史官諸執事,皆退出。燼餘
上在昌德宮。停常參·經筵。
傳曰,政事爲之。
副校理李寅煥·趙根,修撰洪萬鍾,副修撰李濡辭職上疏。入啓。
大殿·中殿·世子宮,政院·玉堂問安。答曰,知道。
慶尙監司書目,五月二十二日·三十日,連次得雨,最高處外,幾盡移秧,誠爲多幸事。
禁府,李泰祺拿囚。啓。
藥房啓曰,昨日冒雨,出臨郊外,道路之間,哀哭不止,還廬之後,親行虞事,添傷之患,理所必至,伏未審夜來,水刺厭進困惱咽喉等症,比昨何如,脾胃之虛弱,乃是本症,而素膳之進御,已至半月,其致傷於不知不覺之中者,有不可勝言,今則返虞已過,復進常膳,一日爲急,不得不敢此申稟,伏願速賜處分,以副群下區區之望,仍伏念强疾將事於雨濕之中,脚部之痿弱疼痛,必甚於前,明日虞事,決不可又爲躬行,請勉抑至情,許令攝行,千萬幸甚,中殿調候,亦何如?臣等,不勝憂悶煎迫之至,敢來問安,竝此仰稟。答曰,知道。症候,已言于醫官。常膳事,卿等之請至此,依啓辭爲之。明日虞事,脚痛未已,勢將攝行,而自初喪至今日,因疾病,不得盡其情如此,哀痛罔極之外,無以形喩。內殿所患,亦言于醫女矣。
政院啓曰,傳曰,三司處置文字,略有加減,而其規一矣,今者玉堂之處置兩司也,欲陳己意,附之箚末,亦有其例,不此之爲,別生己見,使氣務勝,擧措愚妄,而張皇說話,遽作處置之措語,已非體例,本院,何故無段捧入耶事,命下矣。凡處置之規,隨其避辭,以之措語,雖是常規,添入己見,備盡論列,亦有其規,則非惟玉堂爲然,兩司亦有是例,今此玉堂處置之別爲措辭,實非創開之事,故臣等,循例捧入矣。下敎如是,不勝瞿然之至,仍念職在論思,隨事補拾,乃其責耳,藉令創開新規,無害於義理,有補於君德,則在聖上聽納之道,所當優容而虛受,今者痛惡無狀之敎,使氣愚妄之旨,連下於三司,慢罵摧折,不少假借,使轉圜之盛意,未免爲激腦過當之歸,臣等,竊爲聖明惜之,區區所懷,竝此仰達。傳曰,知道。
禁府都事朴尙郁,前監司李翊拿來。
掌令安後泰啓曰,無狀如臣,猥玷言地,因一論事,遽下嚴敎,冒死自列,退伏俟譴,不意請出,召牌降臨,臣誠惶感,趨詣不暇,而顧臣情勢,有難冒出,且緣疾病,竟未祗赴,俟得少間,今始來避,逋慢之誅,益無所逃,決不可一刻仍冒,請命遞斥臣職。答曰,勿辭,退待物論。
大司諫李嵇啓曰,臣本無似,忝叨諫長,伏聞聖世,有非禮不經之事,區區補袞之誠,竊自附於古人,獻替之義,敢與同僚,相議論啓,而聞知太晩,未能先事而疏,此亦臣不職之罪也,誠意淺薄,文辭寂寥,固不足有槪於聖心,而殿下不憚改圖,乃賜允兪,日月之更,人皆仰之,轉圜之美,孰不欽歎,而旣允之後,抉擿遣辭間文字,摧折慢罵,不少假借,臣竊惜殿下之居美者,不能盡善,而待臺官,亦可謂太薄也,奉行設齋之人,稱以內旨,需用供費之具,出自宮儲,則此雖宦官宮妾之所倡爲,而未蒙允兪之前,臺臣所論,其曷曰不爲之崇奉,旣已允兪之後,則臣雖昏昧,亦豈敢致疑於殿下之崇奉,而執此爲咎,追責太峻,此無非臣平日事君無狀,言不見信之致,將何顔面,復敢揚揚於臺閣,昨日召牌之降,適患暑癨,叫苦委頓,竟不得趨詣,違命之罪,實所甘心,且臣昨伏見大司憲洪處亮避辭,其中一款,卽禮曹關文事也,曲折誠如其言,而臣之待罪春官,曾有日月,若云差誤,臣亦當之,以此以彼,不可一刻仍冒,請命遞斥臣職。答曰,勿辭,退待物論。
獻納李夏鎭啓曰,臣於三昨,猝承無前嚴敎,惶感縮恧,不知置身之所,進退維谷,申暴無路,且患河魚之痛,經夜叫苦,召牌適降,不能趨赴,俟病少間,强起來避,應在聽勘之中,斷無仍冒之理,此時瀆擾,罪戾尤大矣,請命遞斥臣職。答曰,勿辭,退待物論。
正言趙爾炳啓曰,如臣駑劣,屢忝言地,絲毫無補,愧懼常切,今此所爭者,只欲納吾君於無過之地,而聖明不諒,反下嚴旨,臣不勝瞿然之至,仰惟殿下之追遠孝思,靡所不用其極,而惟此一事,有駭聽聞,則貽累聖德,爲如何哉?何幸聖明,惕然改圖,快賜允兪,其在遠近,孰不仰日月之更,而第抉摘文字,勒加慢罵,此非平日所望於殿下者也,此無非臣事君無狀,不能見信之致,引避退伏,恭俟譴罰,而處置請出,實出意外,揆諸分義,所當趨命之不暇,而顧臣情勢,無地自容,且臣所患疝症猝然復發,症情危劇,竟未祗赴,罪積逋慢,法應聽勘,俟病少間,今始來避,臣之所失尤大,何敢一刻仍冒,請命遞斥臣職。答曰,勿辭,退待物論。
右議政李浣上疏。大槪,臣於返虞之時,病未隨班,分義所在,極爲惶恐,乞削臣職,仍治臣罪事。入啓。
政院啓曰,國綱解弛,百隷怠慢,莫可收拾者久矣,臣五六年在外,復入喉司,觸處氣象,寬緩放縱,不及於前,又萬萬矣,以近日擧動時事言之,侍衛寶劍之不得備員,挾輦禁軍之使人牽馬,前所未有之事也,兩司則不思擧動後從容自處之道,未免闕儀,騎曹則不知執禁鍼親自周廻之規,以致喧聒,凡此數事,豈非大可寒心者乎,今者禮官·承旨之繫械,未必不由於奮發責勵之意,而苟或罰不當罪,則人心何以服,國綱何以立乎?姜栢年身爲大宗伯,親奠之時刻已過,而諸執事,不能整齊,鄭晳,職在該房,亦不能檢飭,薄乎云爾,惡得無罪,雖然,時刻之差遲,抑有曲折,殿庭之內,非外臣所可相入之地,守僕,輒稱內儀未備,諸執事姑且徐徐,非但鄭晳之督之又督,臣亦親進殿行之下,縷縷申飭,急於星火,而守僕之對,亦且如前,如是之際,未免生事,伊時實狀,不過如斯,宰臣·近臣之就理,事面至重,若原情勘罪,則豈不有嫌於禮遇之道乎,臣忝在邇列,區區所懷,惶恐敢稟。傳曰,姜栢年,身居大宗伯之任,外位等事,一不擧行,先請行禮,其目見而不職甚矣,鄭晳,旣知內儀未備,諸執事姑且徐徐,則身爲禮房之任,贊禮請行禮之時,一不開口,該房分任之意安在,祭享事體至重,宰臣事面至輕,本院之啓何意,事未妥當矣,禁軍之使人牽馬,事極可痛,令兵曹査覈後,各別科罪。
副提學李端夏上疏。大槪,忝叨諸任,決非所堪,而瀆辭非時,故冒沒行公,玷辱名器,固已久矣,又於陪從廞衛之日,有未及陪祭之失,尤不敢晏然於職次,乞命鐫改臣本兼職名,以安微分事。及修撰鄭載禧上疏。大槪,大轝下陸之時,未及進詣陵所,陪祭之班又未參,亟罷臣職,仍治臣罪事。入啓。
禁府,姜栢年·鄭晳拿囚。啓。
明日三虞祭正時,四更二點,開門三更二點,
答副提學李端夏,修撰鄭載禧疏曰,省疏具悉。爾其勿辭察職。春坊朝報
下直,慶尙都事郭齊泰。
藥房口傳啓曰,素膳進御,爲日已久,臣等悶迫之下情,已陳於啓辭中,而更以口傳敢達,各殿亦自今日復常膳之意,仰稟。口傳答曰,各殿常膳,一體爲之。
吳始壽啓曰,昨日禮曹判書姜栢年,右承旨鄭晳下吏之後,贊禮,以豫差代行之意,臣以代房,所當卽爲啓稟,而事出倉卒,未遑陳達,不勝惶恐之意,敢啓。傳曰,知道。
尹深,以司僕寺官員,以提調意啓曰,慶德宮移御時,內乘一員加設矣,今則內廐馬,無兩處分置之事,加設內乘金鼎祥,令該曹,依例減下之意,敢啓。傳曰,知道。
又以兵曹言啓曰,返虞,旣以禮畢,京外傳語軍,卽爲撤罷,而別立撥軍,則姑令仍立,待山陵畢役後,撤去之意,敢啓。傳曰,知道。
又以兵曹言啓曰,國葬時差備有廳軍及入把外方驛馬,今已事畢,卽爲放送之意,敢啓。傳曰,知道。
副提學李端夏疏曰,伏以陋劣如臣,百無可取,而忝叨諸任,萬非所堪,前後控辭,罄竭底蘊,而誠意未格,尙靳準許,臣誠惶悶狼狽,罔知攸措,而山陵迫期,不敢煩瀆辭免,泯默行公,又遇二旬,擬於卒哭之後,復陳危迫之懇,庶幾天從人欲,獲蒙遞改矣,今者兩司諸臣,以陪從廞衛時,不及下舡陪祭,相繼引避,臣與兩司之官,同乘一舡,諸臣之失,臣亦有之,何獨晏然,於職次乎?且兩司處置,歸於本館,而臣之所失,旣與兩司無異,方自引罪之不暇,又何敢以處人也,伏願聖明,察臣缺決不當久玷匪據,今又有此種種難冒之勢,亟命遞改竝臣兼職名,以安愚分,不勝幸甚,臣無任惶悚祈懇之至,謹昧死以聞。燼餘批答見上
上在昌德宮。停常參·經筵。
三虞祭後,大王大妃殿·大殿·中殿·世子宮,藥房·政院·玉堂·二品以上·六曹問安。答曰,罔極。嬪宮,藥房問安。答曰,罔極。
藥房啓曰,伏未審夜來,聖候若何,水刺厭進,脚部疼痛等症,一樣無減乎,中殿調候,亦何如?臣等不任憂慮,敢來問安。答曰,知道。症候,已言于醫官。內殿所患,亦言于醫女矣。
玉堂箚子。大槪,請執義李東溟,掌令成震丙,司諫魚震翼,正言宋最,大司憲洪處亮,掌令安後泰,大司諫李嵇,獻納李夏鎭,正言趙爾炳,竝命遞差事。入啓。
都承旨吳始壽上疏。大槪,情勢臲卼,終難苟居近密,且有做錯之失,不得不冒死呼籲,冀蒙譴罷事。入啓。
政院啓曰,昨日返虞時,雜人之闌入者,兵曹不能禁斷,再虞祭臨迫,齋殿至近之處,喧擾太甚,累煩下敎,兵曹所爲,殊甚未便,請當該堂上·郞廳,從重推考,昨日悤悤,未遑請罪,今始陳啓,不勝惶恐,敢啓。傳曰,允。
備邊司郞廳,以領·左相意啓曰,京各司今春夏等褒貶,限內所當磨勘,而卒哭前,有齋戒,勢難開坐,過卒哭後擧行之意,分付各司,何如?傳曰,允。
領議政金壽興箚子。大槪,賤疾甚苦,陪祭之班,亦不得進參,時日之間,決無起動之勢,玆敢號籲於哀疚之中,將臣本職兼帶等任,一倂鐫免,仍治臣罪事。入啓。
右參贊張善瀓,工曹參判閔點上疏。大槪,魂殿寶欌,當爲三部,只憑謄錄,錯認一部,終至莫重儀物,欠缺未備,臣等昏謬不職之責,有所難逭,乞削臣等之職,亟治臣等之罪事。入啓。
答玉堂箚曰,依啓。春坊朝報
有政。以朴元度爲持平。政事軸
吏批,行判書李尙眞病,參判李惟泰在外,參議呂聖齊進,左副承旨尹深進。啓曰判書李尙眞病不來,參判李惟泰在外,小臣獨政未安,何以爲之?敢稟。傳曰,只出緊任。
兵批,判書金萬基進,參判洪處大病,參議朴世堅病,參知閔宗道進,左副承旨尹深進,以李沆爲副司直。
李端錫啓曰,行大司憲洪處亮,執義李東溟,掌令安後泰·成震丙,避嫌退待,持平申琓在外,一員未差,今日以監察茶時之意,敢啓。傳曰,知道。
傳曰李柙曰,襄節村靈幄殿撤毁時諸具,移送于蓋平君墓幕造成處事,分付都監。
傳于李柙曰,虞祭獻官望,臨時擬入,事甚急迫,今後則前期一日啓下事,分付。燼餘
上在昌德宮,停常參·經筵。
藥房啓曰,日氣蒸鬱,比來特甚,伏未審夜來,聖候若何,水刺厭進,脚部等症,一樣無減乎?明日虞祭,決不可躬行,伏願勉抑至情,許令攝行,以副群下之至望,前頭虞事,亦有累次,豈無更觀症候之如何,而親行之日乎?中殿調候,亦未知何如。臣等,不任憂慮,敢來問安。答曰,知道。症候,已言于醫官。昨日虞祭,旣已攝行,明日親祭,則決不可又爲攝行。內殿所患,別無加減矣。
全羅監司書目,道內各邑染病之數三百二十一名內,方痛二百三十八名,得差七十二名,死亡十一名事。又書目。去五月二十九日始雨,今月初一日乃霽,水田高下,無不周洽事。
吏曹啓曰,臺諫有闕,政事,取稟。
黃海監司書目,道內染病人五百一名內,痛二百五名,差歇二百七十七名,死亡十九名事。
原襄監司書目,金城縣令李恒,卽異姓四寸弟,法當相避,令該曹照例處置事。
持平朴元度啓曰,昨日三虞攝行時,臣以祝史進參,而儀註中,鬱鬯灌地一款,全然落漏,故將事之際,只依獻官之言,酌鬱鬯於瓚,詣授獻官,而事出急遽,趁未開了灌上,蓋以致獻官執瓚遲待,鬱鬯灌地,乃是祭儀之大節目,一時儀註,雖或落漏,失儀之責,臣安得免,請命遞斥臣職。答曰,勿辭,退待物論。
藥房再啓曰,伏承聖批,以昨日虞祭,旣已攝行,明日親祭,則決不可又爲攝行爲敎,臣等悶慮之情,無以仰達,潦雨成霖,日氣蒸鬱,此時又强疾勞動,親行祀事,則玉體傷損,有不可言,其爲憂煎悶迫,曷有其極,不但臣等之意如此,都提調雖病未入來,而所懷亦然,敢將區區下情,不避煩瀆,不得不復此仰稟,伏乞更加思量,勉副群情,不勝幸甚。答曰,明日虞祭,不可不親臨,卿等,勿爲過慮。
明日四虞祭正時,四更二點,開門,三更三點。
兵曹啓曰,闕內禁喧雜人等事,本曹非不十分嚴飭,而近來國綱解弛,人不畏法,處諸上司下人,縱恣尤甚,任意出入於闕門,或喧聒大內至近之處,略無顧忌,至於擧動及陪祭問安時,則隨其官員,無數闌入,紛畓鬧擾之狀,誠極寒心,此實由於諸司官員,不計國法,濫率跟隨之致,係關上司,則各門守門將,不得禁其出入,本曹結束吏,亦不敢下手,若無別樣處置之道,則紛雜之弊,誠難痛禁,今後則凡闕內出入之官,一依法典帶率,而如有數外濫率闌入之弊,則勿論諸上司·政院·三司·講院,一依己丑前例,自本曹入啓,官員推考,下人囚治,而下人之喧鬧不戢者,從重決棍事,捧承傳施行,何如?傳曰,允。
玉堂箚子。大槪,請持平朴元度出仕事。入啓。答曰,依啓。春坊朝報
義禁府啓曰,本府月令醫員金昱手本內,時囚罪人林,重患背腫,纔得鍼破,而又患髮際之腫,症勢危重云,自前罪人病重,則有啓稟變通之例,敢此仰稟。傳曰,依例保放。禁府謄錄
下直,平海郡守李挺然,三登縣令宋孺梯。
尹深啓曰,今日返虞時,到馬場近處,傳語禁軍曺好成,馳馬突至,直從神輦靑揮帳裏過去,此是不能制馬之致,而極爲驚駭,令攸司,從重科罪,挾輦將官,亦難免不能禁止之罪,令兵曹竝爲從重科罪,何如?傳曰,允。
李柙,以敬思殿參奉,以入番宗室意啓曰,魂殿山陵一年朝夕上食所用醋薑二百三十六斤十兩,每三斤,皮薑五斤式,三百九十五斤內,三百六十斤,旣已封進,數多皮薑,一年留置,則雖或十分善爲埋置,逐日出用之際,必有腐傷之患,不可不別樣變通,六月七月八月三朔所用,則今姑留置,其餘皮薑,移給司圃署,使之推移封進於各殿供上,而本殿所用,則以該署供上生薑,臨時捧用以爲便當,令戶曹,缺變通,何如?傳曰,允。
鄭鑰啓曰,今月爲政事,命下矣。都承旨吳始壽,疏批未下,右承旨鄭晳拿囚,同副承旨李柙,藥房進去,左副承旨尹深,以該房,兵批政廳當進,廳中,只有臣鑰及右副承旨李端錫,吏批政廳,何承旨進去乎?敢稟。傳曰,兵·吏批兼進。
吏批,行判書李尙眞進,參判李惟泰在外,參議呂聖齊進,左副承旨尹深進。
兵批,判書金萬基病,參判洪處大病,參議朴世堅進,參知閔宗道病,左副承旨尹深進。
吏批啓曰,兩司多官及玉堂闕員,當爲差出,而擬望之人乏少,今則麥秋己過,不必一向拘礙,缺傳曰,每望,無過一人。
尹深啓曰,昨夜,以大駕出宮時刻,以巽時爲之之意,急速馳通於摠護使及次知內官處事,命下之後,卽以傳敎辭意正書,二更量,分付兵曹,使之飛傳,且慮昏夜之間,或有浮沈之患,三更量,又書一度,更爲出給,而前後文書,皆塡日時,俾趁未明傳致矣,卽者兵曹書吏,兩度文書,還爲持來,以爲傳語軍,終不傳致云,事之可駭,莫甚於此,中間不傳傳語軍及拔軍等,今該曹査出,囚禁重治,何如?傳曰,允。
李端錫,以魂殿都監郞廳,以摠護使意啓曰,大駕出宮時刻啓下後,馳通於臣及內官處事,命下,在於去夜四更,而今日辰時,將爲到泊於廣津之際,傳通文書,始爲來傳,不得已返虞到泊狀啓,爲先發送,俾給於啓下時刻之前,而一邊以傳語,付諸禁軍,馳通政院,以爲啓達之地矣,今聞禁軍,終不傳致於政院,事之可駭,莫甚於此,傳敎稽傳人及禁軍,令兵曹各別査出,從重科罪,何如?傳曰,允。
尹深,以弘文館言啓曰,本館僚員,俱在陳疏未下之中,故臣錫胄與修撰鄭載禧,分入上下番矣,卽者鄭載禧,移拜司諫,而無他入直之院,新除授校理李夏鎭,副修撰鄭維岳,竝卽牌招,以爲推移輪替之地,何如?傳曰,允。
以原襄監司,淮陽居貴男等燒死事,京畿監司通津居兪命尙等三名燒死事,忠淸監司林川居兩班趙詹等六名渰死事,狀啓。傳曰,燒死人等,渰死人等,令本道恤典擧行。
右議政李浣疏曰,伏以臣癃廢之餘,力疾就到,不顧顚沛,陪從山陵,臣之所掌等事,僅僅成禮,而辭陵之際,氣急喘逆,窒塞仆地,抉舁而出,達夜昏倒,氣力凘敗,不能收拾,及至返虞之時,不得趨參於班次,追後而來,粒米不入於口者累日,如縷之喘,若將垂絶,僅載舡中,欲起還仆,又未得隨班入城,此雖疾病之使然,而臣子分義,極爲惶恐,伏乞聖明,亟削臣職,仍治臣罪,不勝幸甚,臣無任屛營戰灼之至,謹昧死以聞,批答在十日條
領議政金壽興箚曰,伏以臣,値國家不幸,兩年之間,獨當摠護之任,其在臣子分義,惟當必誠必愼,庶無未盡之悔,而觸事憒憒,瘡疣缺出尋常危慄,若無所容,今玆之靷之舍陸由水,實非經當之道,當初命下之後,臣已慮事體之至重,群議之可畏缺矣,及今大事纔完,人言騰藉,缺兼發,胸膈痞塞,四體痿緩,伏枕缺日缺拾陪祭之班,亦不得進參,只自惶懼,恭俟罪罰,而似此症勢,決是積傷所發,時日之間,決無起動陳力之勢,玆敢冒死呼籲於哀疚之中,伏乞聖明,俯諒危悃,將臣本職及兼帶等任,一倂鐫免,仍治臣罪,不勝幸甚。取進止。批答上同
領敦寧府事金佑明箚曰,伏以臣,以尙衣院提調,今六月朔朔墨封進之時,考見己亥十一月進上封進文書,只知大行啓殯後,次朔進上停止之事,未省己亥十一月,乃在卒哭已過之後,大行大妃殿六月朔封進之墨,以致闕封,今承聖敎然後,始覺其誤,纔已封進,而特罪提調之列,莫重進上,至於無端闕封,進上闕封,自有應被之律,不勝惶恐待罪。取進止。批答上同
都承旨吳始壽疏曰,伏以臣,瀝血陳懇,未蒙矜察,溫批丁寧,諭以不必爲嫌,臣誠惶霣震惕,益無所措躬也,適於其時,卽遠之期己迫,區區廉隅,有難顧恤,分義所在,不忍退伏,抗顔行公,己至一旬,臣猶自愧,人謂斯何,顧臣情跡,終有所難安者,不得不便籲於嚴廬罔極之中,臣罪萬死萬死,當初臺啓之虛實,自有公論,不之査覈則已,旣令査覈,則不待本道之査,而徑加收錄,其在事體,實欠穩當,吏批啓辭中,査事未畢,不敢輕擬云者,亦一的論也,前頭査啓一來,則臣罪之有無,可得一斥,如其無罪,則自可隨分陳力,若或有罪,則屛斥之不暇缺於近密之列乎,今臣,方在有罪無罪之中,臣若貪戀缺處也,又焉用。缺燼餘
上在昌德宮。停常參·經筵。
四虞祭後,大王大妃殿·大殿·中殿·世子宮,藥房·政院·玉堂·百官,奉慰問安。答曰,罔極。嬪宮,藥房·政院·玉堂問安。答曰,罔極。
傳曰,政事,當日爲之。
玉堂箚子。大槪,敢陳區區所懷,冀蒙裁處事。入啓。
藥房啓曰,淫霖不止,夜氣蒸薰,伏不審此時,聖體若何,伏想子夜勞動,親行虞事,玉體添傷,理所必至,水刺厭進,脚部疼痛等症,比前加減何如,中殿調候,亦未知何如,臣等,終宵憂慮,敢來問安。答曰,知道。症候,已言于醫官。內殿所患,亦言于醫女矣。再啓曰,卽者因入侍醫官,伏聞自上水刺厭進,一樣無減,臣等不任憂慮之至,當此暑月,元氣虛弱,補元之劑,不可不進,諸醫以爲,生脈散元方,人蔘倍入,麥門冬一錢半,五味子減三分,加黃茋蜜水炒,白茯苓·蓮肉各一錢,連進宜當云,此藥五貼,爲先劑入之意,敢啓。答曰,知道。
領敦寧府事金佑明箚子。大槪,臣有大行大妃殿六月朔墨進上闕封之失,不勝惶恐,待罪事。入啓。
政院,口傳啓曰,卽者議政府藥房來言,右議所患痢疾,自昨日猝重,度數甚數,今日有加云,係是大臣之病,敢啓。傳曰,遣御醫權愉,省病後書啓。
校理李夏鎭,牌招肅拜。
答右議政李浣疏曰,省疏具悉卿懇。卿其安心勿辭,從容善攝。
答領敦寧府事金佑明箚曰,省疏具悉卿懇。卿其安心勿待罪。
府啓,請刑曹罪人田業實,依法結案取招後,處斷。措辭見上頃者鄭鐸,來自草野,敢陳所懷,事係匡救,一日爲急,在出納惟允之地者,所當趁卽入啓,不使有晷刻之淹,而政院,托以都承旨之不在,拒而不納,經宿之後,始爲捧入,雖是旣往之事,實關日後之弊,請當該承旨從重推考,頃日備忘辭旨,嚴斥兩司,至以痛惡無狀爲敎,人臣得此罪名,豈有恬然自安者乎?召牌未進,實出於情勢之惶縮,都承旨吳始壽,職在近密,所當以優待諫官之道,反覆陳達,期回聖聽,而反以兩司之不參擧動爲非,張皇啓辭,目之以寬緩放縱,歸之於紀綱解弛,喉司之任,豈當如是,大失事體,亦關後弊,請都承旨吳始壽從重推考。
謝恩,司諫鄭載禧,掌令安垕。
答都承旨吳始壽疏曰,省疏具悉。虞禮未畢,本院亦未備員,卿其勿辭,從速察職。
答領議政金壽興箚曰,省箚具悉卿懇。卿之竣事入來久矣,予欲問者亦多,卿之疾病如此云,予甚慮之,近來人心,太爲浮薄,卿何爲嫌?俟病少間,趁卽入來,安心宜勿控辭焉。
答玉堂箚曰,昨考儀註,始知啓請行禮,非贊禮之任矣,當令放送焉。
答府曰,如是支煩,則能掩前日之態耶?推考事,依啓。春坊朝報
都摠府啓曰,自上靜攝之中,再次親祭於三行虞禮之間,大小臣僚,孰不盡力奔走於庭哭之班,而至於有疾病者,則或有連爲不參者,任雖閑慢,尙爲未安,況自上親祀之日,侍衛每不備員,非但事體不當如是,若因此爲謬例,則殊無嚴重宿衛之意,令兵曹,卽爲稟處,俾無如前缺少侍衛之弊,何如?傳曰,允。摠府謄錄
兵曹啓曰,以都摠府啓辭,摠管之有疾病不參侍衛者,令兵曹,稟處事,允下矣。疾病之來,人所不免,而若不至深重,則調理一兩日,可以出而供職,不必以一時侍衛之不得進參,竝爲變通,而其中蓬山君炯信,以年老之人,所患不輕,差歇之遲速,有不可期云,炯信所帶摠管之任,姑爲改差,何如?傳曰,允。摠府謄錄
有政。以張善瀓爲兼知春秋館,李宇鼎爲正言,李夏鎭爲校理,鄭載禧爲司諫,安垕爲掌令,姜瑞璜爲典籍,南天漢爲掌令,鄭維岳爲副修撰,李溟翼爲執義,金益炅爲大司憲,崔文湜爲獻納,柳譚厚爲正言,李翊相爲大司諫,李寅煥爲金城縣令。政事軸
答兵曹粘連啓目曰,依允。水軍價,勿爲減半上下。興平尉造墓軍內下記草
上在昌德宮。居廬于養心閤。
藥房啓曰,伏未審夜來,聖候若何,水刺厭進,脚部酸痛等症,一樣無減乎?昨日親行虞事於雨濕之中,添傷必多,明日則許令攝行,以副群下之望,不勝幸甚,中殿調候,亦未知何如,臣等無任憂慮,敢來問安,竝此仰稟。答曰,知道。症候,已言于醫官。明日虞祭,依啓辭攝行。內殿所患,亦無減矣。
咸鏡監司書目,道內農事形止及雨澤不足,北道尤甚緣由事。
平安監司書目,去五月二十三日·二十五日·三十日,連得雨澤,而一道之內,未能均被,理山·渭源·義州等邑段,慘被雹災,泰川·宣川·義州·鐵山·博川等邑,蝗蟲大熾,損害穀苗,前頭民事,委屬可慮事。
京畿監司書目,楊州呈,以私奴祿善,本月初九日電震致死事。
黃海監司書目,自五月三十日,至今月初九日,各邑雨下多少不同事。
政院啓曰,廳中位不齊,未有甚於近日,同副承旨李柙推考旣允,而不爲仕進,殊涉未安,牌招察任,何如?傳曰,允。
正言李宇鼎啓曰,頃於返虞之日,臣爲執禮之任,凡親祭之禮,先備內儀,次整外位然後,執禮,入呼笏記,則諸執事以次就位,而奏時行禮者,同是儀節之當然者也。伊日則不然,悤擾之際,正時先奏,政院之催呼笏記,至于再三,臣終不敢經入者,實由內儀未備之致,元非外位不整之故,而政院啓辭,乃以執事不齊,爲禮官之咎,則臣亦其時執事之一,何敢晏然於臺席乎?且臣曾忝憲職,猝承嚴旨,情勢悶蹙,身病且劇,未赴召命,方帶推緘,以此以彼,決難仍冒,請命遞斥臣職。答曰,勿辭,退待物論。
正言柳譚厚啓曰,臣猥以無似,洊蒙寵擢,前後叨竊,絲毫蔑補,反躬自省,方切愧懼,不意玆者,新命又降,驚惶感激,若無所容,餘外情勢,姑舍不論,臣頃忝春坊,病未赴召,推緘在身,尙未照勘,不可一刻仍冒,請命遞斥臣職。答曰,勿辭,退待物論。
義州府尹六月初九日成貼書目,當日曉頭,咨文,淸人五名,持鳳城所成之文來傳,勅使二員·大通官二員·次通官二員·跟隨人十七名,今日,將爲渡江事。
平安監司書目,義州呈,以勅使二員,衙譯三人跟隨十七名出來,而本月初九日,定將渡江是白乎矣,未知因某事出來,而臣當日離營,馳向勅使所到處緣由事。
傳曰,領·左相,備局堂上,命招。
吏曹,遠接使權大運,館伴張善瀓,問禮官李光迪,迎接都監提調閔維重,郞廳八金錫胄·李東溟·柳之發·柳命天·金光瑨·朴賓·鄭錫胤·安廷熽。
政院啓曰,領·左相及備局堂上命招,來詣賓廳矣。傳曰,引見。又啓曰,引見事,命下矣。兩司,旣已來待,一時入侍乎?敢稟。傳曰,入侍。
備邊司啓曰,平安道未赴任守令中,甑山縣監韓伯箕,江東縣監李四翼,時未署經,不得下直云,今日內,除署經,催促發送,何如?傳曰,允。
政院啓曰,勅行甚急,畿邑守令,不可暫曠,抱川縣監李泰祺拿囚代,令該曹卽爲口傳差出,何如?傳曰,允。
吏曹口傳政事,抱川縣監沈橒。
明日五虞祭正時,四更二點,開門,三更三點。
下直,甑山縣令韓伯箕,江東縣監李四翼。
傳曰,觀此平安監司·義州府尹狀啓,大臣·備局堂上別無卽刻來會之事,待明朝來會之意,分付。
大臣·備局堂上引見入待時,司諫鄭載禧所啓,引嫌而退,事係旣往,不必爲嫌,而時推未勘,勢難在職,正言李宇鼎·柳譚厚,竝命遞差。上曰,依啓。又所啓,新除授獻納崔文湜,時在京畿砥平地,請斯速乘馹上來事,下諭。上曰,依啓。掌令安垕所啓,昨日伏承聖批,以如是支煩,則能掩前日之態耶爲敎,臣等不勝瞿然之至,今此田業實事,非謂有一分可恕之道,當初推覈,旣付有司,則到今招結,在法當然,臺臣之所以相繼爭執者,只是盡法之意,而且慮日後之弊也,前後臺臣,非直一二,而同顔合辭,皆以爲必須招結,則可以知法文之如是,而尤可見公議之所在,寧有一毫掩前之意哉?請刑曹罪人田業實,依法結案取招後,處斷。上曰,不允。又所啓,頃日初虞祭,大祝兵曹佐郞李先慶,祝文中廞儀之廞字,以厥字誤讀,雖緣惶怯之致,難免做錯之失,請兵曹佐郞李先慶從重推考。上曰,依啓。又所啓,頃日返虞車,自山陵離發之時,西班班列,甚爲稀少,不成模樣,事極可駭,請其時西班班列不參人員,竝推考。上曰,依啓。又所啓,頃日三虞祭受香時,差祭官宮衛令,終不迎香,怠慢之習,不可不懲,請當該宮衛令,拿問定罪。上曰,依啓。副提學李端夏所啓,小臣,曾忝大司成時,參行釋奠祭,考見五禮儀圖式,大聖·四聖位,皆設左右醴齊·盎齊·明水等六樽,而今於五位,各只設沙樽一坐,聖廟祭儀,不當如是欠缺,卽今國家物力板蕩,雖未設鍮樽,宜於各位,備設沙樽六坐矣。上曰,文宣王位,則先設鍮樽,六坐配位,則姑設沙樽六坐,而漸次改設鍮樽,可也。又所啓,庚戌別試儒生七人,以挾冊入場,見捉於內摘奸時,被停擧,今至五年,尙在錮廢之中,敢此陳啓。上曰,解停,可也。上曰,太廟祭及敬慕殿祭初獻酌酒時,曾見執樽,有擧冪之節矣,今者用獸樽,有蓋無冪,與前有異,判中樞府事金壽恒,久爲承旨,或可知之,其他曾經人處,令禮官問啓。春坊朝報
備邊司啓曰,今此勅使先聲,出於千萬意外,一路接待等事,十分可慮,三道監司處,拔例嚴飭擧行之意,撥馬知委,何如?答曰,允。備局謄錄
下直,陜川郡守,抱川縣監趙橒。
尹深,以弘文館言啓曰,殯殿·魂殿兩都監儀軌事目,昨已啓下,本院上番副應敎金錫胄,今日將與僚吏,會同磨勘晝仕出,而日後開坐之時,每每煩啓,事涉瀆擾,直爲出仕出去之意,敢啓。傳曰,知道。
又啓曰,卽聞勅行猝至,初九日間,定爲越江云,遠接使及各站迎慰使問禮官等,今日內,當爲出去,所齎御帖及名帖,卽欲裁作,而冊匠等,以御覽書冊不謹粧䌙之罪,盡爲囚禁,其中二人,姑爲放出,以爲及時使役之地,何如?係是啓下罪人,故敢稟。傳曰,允。
李柙,又以禮曹言啓曰,卽接山陵參奉牒報,則內酒房進排祭酒,酒味薄劣,不合於祭奠,而日子已迫,不得已其中若干甁擇捧,當該官員,難免其責,依法處治,以杜後習云,莫重祭享進排之酒,如是不謹之狀,誠極驚駭,當該官員,令攸司,從重推治,何如?傳曰,事極可駭。當該官員,拿問處之。
以備忘記,傳于李端錫曰,長番內官陸厚立,莫重公事,誤踏啓字,殊甚非矣,推考。
京畿監司沈梓,道內時囚人,趁未疏決事待罪狀啓,傳于李柙曰,勿待罪事,回諭。
午時,上御養心閤。大臣·備局堂上引見入侍時,領議政金壽興,左議政鄭知和,刑曹判書權大運,知事柳赫然,兵曹判書金萬基,禮曹判書姜栢年,右尹申汝哲,副提學李端夏,左副承旨尹深,司諫鄭載禧,掌令安垕,假注書李宏·崔援,記事官沈壽亮·李后沆入侍。上,喪後初見鄭知和哭。金壽興進曰,日氣陰濕之中,虞事累次親行,伏未審聖候,若何?上曰,別無大段症候,而脚部酸疼,不能任意參祭,以此缺不安於心耳。壽興曰,客使猝至,未知其因何由而來矣。上曰,予亦莫知其由也。壽興曰,向者冬至使回還時,缺六七字有徵兵之擧云矣。抑或以此出來耶?缺二行恐或有兼之事也。上曰,此一節,亦缺三字慮,必也豫講之,爲可。知和曰,觀其爵號,則不是高缺二字以此推之,決非大段事耳。上曰,若或多數請兵,則吾亦有辭,若依前運糧云爾,則似難支當矣。壽興曰,前日錦州衛時,則給五百名軍矣,今則渠之形勢,異於其時,不知其請兵之幾何也。上曰,軍兵,使不得組鍊,久矣,渠何敢多請?壽興曰,彼知有訓鍊軍,若請此兵,則甚可慮也。上曰,此乃請兵之行,則渠之大敗於南方,從可知矣。壽興曰,渠於南方,必有不容馬軍之處,故無得我國之步軍也。赫然曰,渠若大敗於南方,則必不敢請我軍矣。上問于赫然曰,前日給幾何兵耶?赫然曰,前日給兵,多不過一千。上曰,此乃甲軍耶?赫然曰,御營軍也。上曰,此行或者其爲譏察我國耶?赫然曰,無牌文而徑來矣,出我不意,以爲譏察我國之計耳。上曰,似然。上曰,頃見義州府尹狀啓,則渠之言內,旣云勝捷於南方,及其詰問,則曰乃是虛言,此無異兒戱之說,且所謂一二年勝否未決云者,無非渠自歉不足之言。壽興曰,越邊兄弟山近處,有三處瞭望之擧云,臣昨書問于義州,則義尹圖形以送,而其一處,則必是瞭望我國者也。上曰,遼·瀋盡空,男丁無一人留在者云,其疲孱可知。壽興曰,頃見義尹書,則我國被虜人言,此時朝鮮,若率一枝兵來,則可以圖之云矣。上曰,告訃使去後,無消息缺勢亦未知如何也,蒙古若有侵攻之患,則缺二行堂上中,可合之人乏少,故以此差定矣,缺下敎如此,當改付標以入矣。壽興曰,遠接使權大運缺下直,自上不得郊迎之意,言及以送,如何?上曰,缺數字異於平常之時,且有所患,決不可出迎矣。大運缺試以實狀開諭,期於必許,而渠若終始牢拒,則勢急時啓聞矣。上曰,或思之則勅行,今日間,似到黃州耳。大運曰,九日晩越江云,必不及於此也。上曰,彼去軍威遞驛馬,則想已來到矣。上又曰,中路當送內官,而戶判未還,禮單何以備之?壽興曰,閔維重,明日當還此,則似無不及之患矣。壽興曰,臣於返虞之日,重得暑感,久未登對矣,今聞此奇,驚惶入來矣。上曰,廣津,距襄節村四十五里耶?壽興曰,四十五里也。上曰,發引日,則缺十餘字泊翌日則程道不甚相遠,而窮日之力何耶?壽興曰,兩宿所,皆是灘急,故前船阻塞,溯而難進矣。缺數字基曰,臣等,催促所乘之船,而亦不及於缺數字疾矣。上曰,陵所到泊之日,亦太晩云耳。壽興曰,其日,亦不至昏黑,而天陰雨翳故也,所可幸者,無傷人之患,且水淺,乃是奉安之道也。上曰,然。水源缺船之時,必多有溺死者,而適値水淺,得免此患,誠爲幸矣。壽興曰,發引時所造船隻,何以處之耶?上曰,置之工曹,可也。壽興曰,送于江華,則似好矣。知和曰,缺數字船若或載卜,則給於水判,未知何如。以下缺燼餘
上在昌德宮。居廬于養心閤。
五虞祭後,大王大妃殿·大殿·中殿·世子宮,藥房·政院·玉堂·二品以上·六曹問安。答曰,罔極。殯宮,藥房問安。答曰,罔極。
禮曹判書姜栢年上疏。大槪,昨承召牌,强疾趨詣,退出之後,病勢轉劇,委席奄奄,萬無供職之望,冒萬死,敢陳崩迫之懇,本職及兼帶,冀蒙恩遞事。入啓。
答右參贊張善瀓,工曹參判閔點疏曰,省疏具悉。卿等,勿辭察職。
右參贊張善瀓上疏。入啓。答曰,省疏具悉。館伴之任,當令該曹,改差焉。
京畿監司書目,今此勅行,出於意外,策應諸事,萬分緊急,此時守令,不可遞易,本道今春夏等褒貶,依近例,勅使回還後封進事。又書目,時囚罪人,趁未疏決,惶恐待罪事。啓,勿待罪事,回諭。
平安監司書目,義州呈,以勅行,以皇后傳訃事出來,而本月初九日,當爲渡江緣由事。
義州府尹書目,勅使,以皇后傳訃事出來,卽刻已到鴨綠江,而明日將以前進云云事。
藥房啓曰,伏未審夜來,聖候若何,水刺厭進,脚部疼痛等症,與前一樣乎,昨日引接移時,不瑕有添傷之患乎,中殿調候,亦何如?臣等,不任憂慮,敢來問安。答曰,知道。症候,已言于醫官。內殿所患,太半差逾矣。
大司諫李翊相啓曰,臣頃忝本職,以方被推緘,引避見遞矣,至于今日,亦未及照勘,難冒之嫌,與前無異,不可一刻晏然,請命遞斥臣職。答曰,勿辭,退待物論。
山陵都監堂上李正英·閔維重·鄭榏,都廳李溟翼·李東老,郞廳鄭東卨·權順善·李世甲·任弘望,監造官李商翼·睦林儒·李公權·金曘·崔宙·李鼎至·崔世榮·李德老,分長興庫直長金萬里,山陵畢役後入來。
謝恩,執義李溟翼,濟用參奉李公權,工曹正郞鄭東卨。
吏曹,館伴張善瀓改差,代洪處亮改啓下。
禁府,金玲拿囚。啓。
吏曹啓曰,臺諫有闕,政事,取稟。
領議政金壽興箚子。大槪,昨日强疾趨命,罷退之後,達夜苦痛,旣不得進參於陪祭問安之列,籌司之坐,亦未能赴,惶恐待罪事。入啓。
傳曰,右議政處,遣御醫權愉,不離看病事,分付。
院啓,引嫌而退,前推未勘,又難仍在,請大司諫李翊相遞差。答曰,依啓。
府啓,新除授掌令南天漢,時在慶尙道安東地,請斯速乘馹上來事,下諭。答曰,依啓。
平安監司書目,勅使,本月初九日酉時渡江,迎勅飯奉事,無弊支過事。
答領議政金壽興箚曰,省箚具悉卿懇。卿其安心調理,亦勿待罪。仍傳曰,遣御醫看病。
右議政李浣上疏。大槪,臣之漏疾,已到萬分地頭,乞解職名於未死之前,俾得安意須臾之喘事。入啓。春坊朝報
政院啓曰,勅使接見時問答說話,依前加減書入,而此外未盡措語,令廟堂,豫講定奪,以備睿覽,何如?答曰,允。上曰,今此皇后之崩逝,出於千萬意慮之外,不勝驚慟之至,伏想皇帝傷悼之中,氣體何如?勅使云云。上曰,諸王安否何如,勅使云云。上曰,小邦,連歲凶荒之餘,遽遭罔極之喪,纔完山陵之役,民力蕩竭,各站廚供,急遽之中,必不能成樣,而僉大人,曲加軫念,悉從簡約,務爲除弊,還切感愧,勅使云云。備邊司啓曰,命下矣。政院書入問答說話,別無大段疎漏處,而不勝驚慟之下,似當有因何疾患,至於崩逝等話句,小邦連歲凶荒之下,以上年纔過遷陵,遽遭罔極之喪,陵役甫畢,民力蕩竭等語添入,而各站接待之事,不但廚供而已,只擧廚供,似爲未妥,亦當改入急遽之中,一路接待凡事,必不成貌樣云云,而今此宴享及茶啖減除之事,異於常時,非專爲省弊,則其間措語,亦以僉大人,不受宴享及茶啖,固知出於含哀不安之意,而其在主人之道,殊甚埋沒,遠切感愧爲辭似當,敢啓。答曰,知道。備局謄錄
政院啓曰,平安監司申晸,初十日成站勅使謄送事狀啓,今始入來,撥路之滯,已極可駭,而如是時急狀啓中,不塡時刻,無以知其早晩,亦涉不察,申晸請推考,各處撥路,令備局,更爲別樣申飭,何如?傳曰,允。備局謄錄
李柙,以禮曹言啓曰,自前勅使時,例有三宴設行之規矣,今此勅使,以傳訃出來,則入京後各宴,似不必受之,而彼或有提起之擧,則不無顚倒之患,令都監,臨時觀勢稟處,何如?傳曰,允。
又以禮曹言啓曰,今此勅使,雖以傳訃出來,接見之時,例行茶禮,則似不可廢,依癸卯年例,令都監及各該司,依例備待之意,分付,何如?傳曰,允。
又以禮曹言啓曰,今此勅行所幹,未能詳知,遠接使以下迎勅服色,以吉服磨鍊,啓下矣,取考癸卯年文書,則皇太后傳訃勅使時,亦以吉服迎勅,則大通官等以爲,站官等,以吉服迎勅,似爲未安,有隱然恐喝之意,今番則依京中例,遠接使以下,以淺淡服·烏紗帽·黑角帶,迎勅宜當,以此意,遠接使處,急速下諭,何如?傳曰,允。
尹深,以兵曹言啓曰,以初二日,大駕出宮時刻啓下後,摠護使及次知內官處傳敎事意,傳通浮沈之故,因摠護及政院啓辭,傳語軍·撥軍等,兵曹査出科罪事,允下矣,一路排立京中傳語軍等,捉致本曹,詳細査問,則敦化門立待驛子丁吉所供內,初五日二更量,封書缺數三字受出,馳往東大門外,傳給於傳語軍仁立·命吉等云,驛子善立所供內,其日三更量,封書第二度受出缺數三字東大門外,傳語軍仁立命吉等處云,仁立·命吉缺數三字其日二更量,及三更量連受封書缺數三行爲著名,以此觀之,則京中傳語缺數三字滯浮沈之事矣,政院啓辭中封書二度缺數三字持納緣由,更爲査問,則馬場南門外傳語軍益伊所供內,初六日巳時量,神輦,旣過馬場之後,京□初幕撥軍,來給封書二度,傳納于政院,次次傳付入送云,而次第排立傳語軍等所供,與益伊供辭無異,以此觀之,則封書之遠爲持來,亦非京中傳語軍之罪,當初之不爲飛傳,末終之還爲入送,皆是京畿馬兵怠緩迷劣之致,令本曹,嚴明査出,啓聞科罪,何如?傳曰,允。
李端錫,以禮曹言啓曰,今此迎勅時,自上郊迎儀註,別定禁軍,追送于問禮官之意,昨已啓稟允下矣,該吏,依謄錄繕寫,而迫於政院之催督,徑先入啓,追示於臣等,其中殿下服色,以無揚黑團領袍·靑鞓·素玉帶磨鍊,此則乃辛丑年皇帝喪傳訃儀也,癸卯皇太后喪傳訃時迎勅儀,則以黲袍·翼善冠·烏犀帶磨鍊,兩年服色,如是相左,今番則似當以癸卯年例施行,而該吏,不問於臣等,急遽之間,徑先入啓,事極可駭,問禮官持去儀註,未及□送,自上服色,依癸卯年例,以黲袍·翼善冠·烏犀帶,改書以送宜當,敢此更稟,該吏任自書入之罪,雖自本曹,囚禁重治,臣等亦難免不能檢飭之失,不勝惶恐,敢啓。傳曰,知道。
李柙啓曰,勅使,旣已到江,事變假注書,依前例勅使時注書,兼察之意,敢啓。傳曰,知道。
又啓曰,勅使已迫,開城府別延廳使,今當出去,何承旨進去乎?敢稟。傳曰,同副承旨進去。
又以迎接都監言啓曰,今此勅行,旣以傳訃出來,宴享則似當依前例勿設,然彼之自缺數字亦難豫料,故姑且磨鍊以待,至於茶啖,其在人事上,不可不豫備待用,素與否,只當觀勢爲之,而但便殿接見時茶啖,則茶禮,一體素膳備待之意,分付,何如?傳曰,允。
又以迎接都監意啓曰,卽接義州府尹狀啓,則勅行騎馬疾馳起程,□日入京事,路程記磨鍊云,以此計日,則十六日當爲入京,與該曹所擇吉日相符,而第念十六日,乃卒哭前一日也,事勢有所防礙,而他無變通之道,迎勅吉日推擇中,十七日爲吉云,迎勅之禮,雖當急遽之際,不可不擇吉爲之,二日之間,無甚關重,必於十七日入京之意,令遠接使,善爲措辭開諭宜當,大臣之意,亦如此,下諭,何如?傳曰,允。燼餘
上在昌德宮。居廬于養心閤。
藥房啓曰,淫雨支離,日氣蒸鬱,伏未審此時,聖候若何,水刺厭進,脚部疼痛等症,一樣無減乎?當此愆候彌留之時,臣等忝在嘗藥之列,不得仰瞻玉色,已閱月矣,區區下情,不任悶鬱,今日與諸醫入侍診察,是臣等之至望也,中殿調候,昨伏承太半差瘉之敎,臣民喜幸,曷有其極?夜來症候,亦未知何如,臣等憂慮未弛,敢來問安,竝此仰稟。答曰,知道。內殿所患,與昨無異矣。
大殿入診正時,辰初。
義州府尹書目,勅行,初十日平明,本府離發前進緣由事。
平安監司書目,勅行,本月初十日,離發義州,雲興站止宿云云事。
黃海監司書目,道內今春夏等褒貶居下守令,催促下送事。
刑曹啓曰,罪人田業實結案取招後處斷事,臺諫論啓矣,今已停啓,卽當梟示,而自今月至十七日,連有拘忌,待無故日擧行之意,敢啓。傳曰,知道。
平安監司書目,勅行,本月初十日平明,離發義州,卯時到所串不入,直向良策事。
今日入診時,傳曰,大臣·備局堂上,引見。
明日六虞祭正時,四更二點,開門,三更三點。
兵曹啓曰,卽接守門將所報內,今日五虞祭百官入參時,成均博士李禎來下人一名,淸平尉沈益顯下人二名,訓鍊都正具鎰下人一名,訓鍊都監郞廳吳道弘下人一名,成均博士邊四達·金世下人一名,四山監役李頔下人一名,問安時,錦平尉朴弼成下人二名,定式外濫率,依承傳官員推考,下人,令攸司,囚禁科罪,何如?傳曰,允。
慶尙監司書目,聞慶等官祀典所載處,祈雨祭設行事。
弘文館啓曰,本館官員七員內,副校理趙根,修撰洪萬鍾,副修撰李濡,疏批未下,修撰鄭維岳,時未肅拜,牌不進,辭疏到館,又於如此之時,則有不安情勢,不得行公,無故行公之員,只有副提學李端夏,副應敎金錫胄,校理李夏鎭,而臣端夏,兼職事多,金錫胄迎接都監郞廳差下,無以推移入直,請副應敎金錫胄,迎接都監郞廳改差,何如?傳曰,允。
迎接都監啓曰,都監都廳金錫胄,以本館啓辭,改差事允下矣。其代,以副護軍李東老,差下察任,何如?傳曰,允。
吏曹口傳政事,承旨金錫胄。
謝恩左副承旨李端錫,右承旨尹深,同副承旨金錫曺。
答都承旨吳始壽疏曰,省疏具悉。卿不必深嫌,勿辭從速察職。
大殿,政院·玉堂問安。答曰,知道。
藥房啓曰,卽伏聞入侍醫官所傳之言,自上午後頭部沈重而疼,且有惡寒之候,臣等不勝驚慮之至,與諸醫商議,則以爲此是暑風所感之致,香薷散,加羌活·乾葛·蘇葉各一錢,連進二貼,趁卽解表宜當云,此藥卽當劑入,而當此聖候未寧之時,虞事則決不可親行,亟命攝行,在所不已,區區下情,無任煎迫,敢來問安,竝此仰稟。答曰,知道。明日虞事,勢難親行,依啓辭爲之。春坊朝報
備邊司啓曰,陳慰進香使臣差送之規,取考謄錄,則辛丑年,皇后之喪在前,皇帝之喪在後,而兼有謝恩之擧,故謝恩兼陳奏使,以大臣及一品駙馬·宗室備擬,永安尉洪柱元受點,副使則行都承旨李正英,書狀官則副護軍李東老,而皇后喪陳慰兼進香正副使,則以前縣監沈之溟,禮曹參議李衿差下,正使,借銜右贊成,書狀則以謝恩使書狀兼行,癸卯則吏曹使臣差下文書中,陳慰兼進香使,以郞善君俁,益豐君涑,淸平君佺備擬,郞善君受點,淮陽府使李後山,以副使差下,而考見承文院表咨謄錄,則不以正副使書塡,陳慰咨文中,書以專差陪臣禮曹參判李後山云,而郞善君俁,則不爲擧論,進香祭文中,則書以謹遣陪臣郞善君俁云,而李後山,則不爲擧論,以此觀之,則郞善君之爲進香使,李後山之爲陳慰使,明白無疑矣,今番使臣差出之規及品秩高下,依此例擧行,而宗班與朝臣,竝爲擬望似當,以此分付該曹,何如?答曰,允。備局謄錄
大臣·備局堂上入侍時,副提學李端夏所啓,頃日玉堂陳箚,只擧姜栢年事,而鄭晳,則未能的知其無罪,故不爲竝論矣,外議頗爲稱冤,而伏聞聖敎,誠爲允當,但當日事實,由於守僕不及周旋內儀而致,然,且鄭晳不能熟看儀註者,蓋恃祭禮自有守僕及執禮呼笏記應行節目,而與晝茶禮兼行,事出急遽,啓請行禮之時,承旨,旣不能孰看儀註,無以正其失,此外無復隱情,近侍囚繫已久,合與李翊,同爲處置矣。上曰,鄭晳,亦爲罷職放送。領府事許積所啓,前原襄監司李翊,以進上闕封事,方爲囚繫,當初禮曹關文中,魂殿薦新,以趁六月初旬來納之意行會,故本道監司,依此擧行,不爲一時封進,此雖監司不能詳審之致,而亦由於該曹關文未瑩之故也,似當有容恕之道矣,且封進官,則一依監司之分付而已,有何可罪之事乎?上曰,予意則以爲,本道於宗廟殯殿,旣有應捧薦新之例,則所當一時封進之後,又依禮曹後關,封進於魂殿,以俟指揮可矣,而只從未瑩之關文,莫重進上,無端闕封,致有拿問之擧矣。許積曰,李翊,固不能無罪,而亦非怠慢所致也。上曰,封進官杆城郡守尹世章及監司李翊,竝罷職。領議政金壽興曰,尹世章,旣無可罪之事,又有善治之名,遞罷,似可惜也。上曰,尹世章則放送,可也。禁府謄錄
缺首數行卽聞義州府尹趙聖輔狀啓缺迎勅禮節,接待等事,依辛丑年例施行缺辛丑年則乃皇帝喪傳訃,故服色,以黑團領袍迎勅,以白袍擧哀,且有成服節次,癸卯年則乃皇后訃,故只以黲袍迎勅,仍爲擧哀,無成服節次,今則從其所願,依辛丑年例施行,則成服節目等事,臨時必有難處之事,今遠接使,以皇帝·皇后喪有間之意,先爲言及以探其意,急急馳啓後,凡干節目,依癸卯年例施行,似爲順便,以此意,下諭於遠接使,何如?傳曰,允。
又以國葬都監言啓曰,儀軌事目,依前例磨鍊啓下,而今番則都廳二員之外,別出水路都廳一員,使之專管各路諸事,儀軌修正之際,不可不仍爲檢察,元單子中,付標以入之意,敢啓。傳曰,知道。
又以禁府言啓曰,勅使館所各門把守及勅使出入時禁喧假都事五名,假書吏五員,令該曹,依前例差出,何如?傳曰,允。
藥房口傳啓曰,金守鉉別入直之意,敢啓。答曰,依啓。又傳曰,終獻官,不可以在外不爲缺之人行之,何以爲之?口傳啓曰,臣自齋所昨缺爲分付於吏曹,以豫差檜原君升,爲終獻官,缺豫差使之亦爲前期致齋矣。缺
行都承旨吳始壽疏曰,伏以臣,査罪未勘之前,有難苟居之狀,已悉於前後辭疏,而未蒙聖明之矜察,□眷愈隆,蹤跡愈危,臣誠狼狽恧縮,不知所出,且頃日郊外擧動時,兩司牌不進,適在於三嚴啓稟之際,未及變通,以致闕儀,凡大小習儀,兩司未備,則猶不得成禮,況親迎返虞,是何等缺動,而兩司無一人進參,雖緣情勢之不安,此亦前所稀有之事也,近日三司爭執之事,意在匡救,而情外缺摧折太過,若在常時,理難强出,而乘輿已缺應還聖明擧措,雖涉過中,臺臣去就,亦缺臣不任慨然,先以包容寬假缺數行臣母宿病沈痼之中,悲傷過節,缺食不近口,夜不交睫者,已至旬餘,痰火上激缺老人筋力,益復澌盡,奄奄床席,若不保缺慘痛撐中,理遣無術,至情所在,寬譬不得缺煎泣直欲無生,而不知臣於此際,雖無難安缺情勢,何可頃刻外側,貪榮冒進乎,非不知此時煩瀆,罪合萬殞,今事關廉隅,私情且急,不得不申籲於嚴廬之下,伏乞聖慈,察臣崩迫之情,亟賜罷斥臣職,仍治臣瀆擾之罪,千萬幸甚,臣無任云云。批答見上
卯時,上御養心閤,藥房入診,都提調許積,提調趙珩,左承旨鄭鑰,注書李宏,記事官沈壽亮·李后沆,醫官李東馨·金有鉉·金萬直·李祉述入侍。許積曰,臣等之不得聸望玉色,已閱月矣,只聞醫官所傳之言,則自上水刺厭進,未易蘇完云,區區煎慮,不可盡達,卽今症候,未知何如?發靷時,則用盡心慮,不知有疾痛處矣,近缺憊益甚,抑大事纔完,心慮少弛故耶?許積曰,發靷時哀毁過節之致也,劑入生脈散缺上曰,進御耳。缺醫官次日入診。上曰,勅使之据以忘却缺喪出之日,甚可怪訝,或皇帝死而稱以皇后缺許積曰,其爲迷劣,甚矣,不無忘却之患也,諸醫診察後退伏。東馨曰,水刺厭進,則必致脈度之不安,而比前別無大段加減矣。萬直曰,久未入侍,今日診察,則脈座甚狹也。東馨曰,此言是乎?祉述曰,脈候如此之時,則甚妨於勞動也,許積,問于祉述曰,與昨,何如也?祉述曰,今日則脈度,似有力耳。許積曰,明日虞事,欲爲親臨耶?上曰,然。許積曰,今若每每參之,玉體之添傷,理所必至,且卒哭之日,則自上必當進參,明日親祭,則姑爲停止,何如?趙珩曰,孝思雖無窮,而中夜勞動,必致大段添傷矣。上曰,明日之外,又有望祭及虞事,予欲參於明日望祭,則使之据行,而調理數日,以爲進參於卒哭之地耳。許積,持尊圖,仍論冪之有無,上命史官,招大臣·備局堂上引見,領議政金壽興,左議政鄭知和,戶曹判書閔維重,兵曹判書金萬基,知事柳赫然,右尹申汝哲,副提學李端夏,執義李溟翼,司諫鄭載禧缺上顧謂壽興曰,客使事,果是騷動耳。壽興曰,我國,有所疑慮故然也。缺數行許積曰,小臣所見亦如此,知和之言,缺壽興曰,中路衙驛輩聞之則渠輩言內,缺叛亂之後,諸藩,皆送使陳慰而爾國何獨不爲之耶,入去之後,亦爲云云,故答以本固,僻在海隅,未及知之云矣。許積,指尊圖曰,勺冪之節,問諸大臣,何如?壽興曰,犠尊·象尊之有冪無冪,抑春夏秋冬之異耶?許積曰,勿論春夏秋冬,以皆加勺冪之說,結之於圖下之文,則尊之皆有冪,可知矣。閔維重曰,冪則至於籩豆,皆有之,於尊,亦有之矣。上曰,象尊·犠尊,雖不分明記憶,而擧冪一節,果爲之矣。鄭鑰曰,若然則造冪以加之意,分付擧行,何如?上曰,依爲之。許積曰,幣帛,當置諸尊所,而頃日置於前越廊床卓之上,亦非矣。鄭鑰曰,臣於再虞親祭之日觀之,則果置於不當置之地矣。上曰,亦使之移置之,可也。上曰,再虞之日,則不成模樣,徒事擾擾,於心如不祭耳。許積曰,伊日形勢,蓋由於急遽而然矣,且內儀外位整齊等事,皆是守僕之事,而冥頑缺又不慣祭禮,故亦於其日,未及周旋缺啓承旨催督,不能擧行,以致喧聒缺數行上曰,其日則奏時之際,亦多顚缺致察之後,始爲入啓正時,而凡祭禮,必於缺二刻亞獻及終獻,先卽引入,乃其例也,此豈缺目一擧行,正時入啓,旋請行禮,其不能檢飭之狀,殊甚可駭,故至有拿命耳。許積曰,有一變通之事,祭日如雨,則承旨·史官·雲劍·摠臣,皆列坐於新作之行廊,而獻官無可望之處,政院,當待令於此門之外矣,雲劍·摠官,則待候於缺齋室之北邊似可。以下太半缺落,不堪書燼餘
上在昌德宮。居廬于養心閤。
六虞祭後,大王大妃殿·大殿·中殿·世子宮,藥房·政院·玉堂·二品以上·六曹問安。答曰,罔極。嬪宮,藥房問安。答曰,罔極。
藥房啓曰,伏未審夜來,聖候若何,昨劑入湯藥,其已進御,而頭疼惡風等症,得有差減之效乎,中殿調候,亦何如?臣等,經宵憂慮,敢來問安。答曰,知道。症候,已言于醫官。內殿所患,亦無加減矣。
平安監司書目,勅行,十一日到安州止宿事。
明日七虞祭,兼行望祭正時,四更二點,開門,三更三點。
原襄監司書目,今春夏等褒貶,限內不得封進事。
平安監司書目,勅行,十二日安州離發,肅川·順安·中火,到平壤止宿事。
禮曹,右議政李浣,當日卒逝,自今日至十六日,停朝市。啓。
右議政李浣遺疏。入啓。春坊朝報
政院啓曰,卽接京畿監司沈梓狀啓,則十三日午時,到開城府,得見勅使排日路程記云,而路程記,尙今不來,中間撥路稽滯之狀,委屬可駭,令備邊司,更加申飭諸道,路程記稽傳撥所,亦卽査摘科罪,何如?傳曰,允。備局謄錄
備邊司啓曰,今番勅使,出於不意,凡事十分緊急,而撥路稽滯,未有甚於今番,自本司,連續申飭,少無驚動之事,以日計之,則勅行必迫畿內,而某處止宿之狀啓,尙不次次來到,平安監司前後狀啓,亦皆稽滯,三日始至,事極可駭,該道監司,難免不能檢飭之責,兩西監司,竝推考,何如?答曰,允。備局謄錄
上在昌德宮。居廬于養心閤。
七虞祭兼行望祭後,大王大妃殿·大殿·中殿·世子宮,藥房·政院·玉堂·二品以上·六曹問安。答曰,罔極。嬪宮,藥房問安。答曰,罔極。
藥房啓曰,大雨終宵,日氣陰濕,伏未審夜來,聖體若何,感冒之候,得有差減之效乎?中殿調候,亦何如?臣等,不任憂慮,敢來問安。答曰,知道。症候,已言于醫官。內殿所患,亦無加減矣。
平安監司書目,勅行,十三日平壤離發,中和中火後,發向黃州,故臣段,卽爲還營事。
黃海監司書目,勅行,十三日到鳳山止宿事。
大司憲金益炅啓曰,風憲之長,決非微臣所敢承當,而人器不稱,今姑置之,前後推緘,俱未照勘,曾忝諫長,以此見遞,難冒之嫌,與前無異,不可晏然仍冒,請命遞斥臣職。答曰,勿辭,退待物論。
吏曹,陳慰兼進香使花昌君沇,瀛昌君沈,郞原君侃,副使睦來善,書狀〈官〉柳譚厚。
傳曰,陳慰進香使,旣已宗班朝臣,通融擬望,則今此進香使,皆以宗班三人擬入,該曹奉行命令之意安在,委屬未安,當該堂上推考,使之改入。
遠接使書目,今月十三日戌時量,馳到鳳山,則勅使,已入本郡,名帖呈納事。
慶尙監司書目,安東等官,人物十三名,虎囕致死,極爲驚慘事。又書目,本月初一日以後,點雨不下,炎烈如火,天奉之畓,旣不可論,而移秧之處,亦皆乾涸,民事罔極事。
府啓,引嫌而退,推緘未勘,勢難仍在,請大司憲金益炅遞差,答曰,依啓。
吏曹,陳慰兼進香使改望,閔點落點。春坊朝報
上在昌德宮。居廬于養心閤。
遠接使書目,勅行,十四日戌時,到平山止宿事。
開城府別問安承旨書目,勅行,十五日未時,到本府,呈御帖後,還爲上去事。
藥房啓曰,伏未審夜來,聖體若何,感冒之候,今已差愈,而水刺厭進困惱等症,一樣無減乎?中殿調候,亦何如?臣等不任憂慮,敢來問安。答曰,知道。症候,已言于醫官矣。再啓曰,卽伏聞入侍醫官之言,自上水刺厭進,與前一樣,困憊之症,近來益甚,此由於中氣不足之致,前劑入生脈散,力弱難望收效,加味人蔘茶,連進宜當云。五貼爲先劑入之意,敢啓。答曰,知道。
政院啓曰,京畿水使李益亨,今春夏等邊將褒貶,無一人居下,殊無嚴明殿最之意,請推考。傳曰,允。
政院啓曰,義州迎慰使黃道平,定州迎慰使朴世堅狀啓中,有與遠接使權大運,偕到鳳山,勅使相遇之語,而權大運狀啓,獨不入來,儐臣所幹凡事,則必待周旋而後,可以啓聞,雖或差遲,固無所妨,而至於到某地,始遇勅使事,不爲卽先馳啓,殊涉疎漏,在前勅使排日路程記,遠接使,例於灣上啓聞矣。今番則遠接使,旣未及下去,平安監司所當代爲啓聞,而只爲馳報於都監,更無上聞之事,亦涉不察,遠接使權大運,平安監司申晸,請竝推考。傳曰,允。又啓曰,開城府留守李後山,今春夏等褒貶,無緣不爲等第啓聞。請李後山推考。傳曰,允。
謝恩,右副承旨李柙。
遠接使書目,郊迎一款,不爲出臨事。
遠接使·京畿監司·開城留守書目,勅行,十五日未時,到本府止宿事。
傳曰,領·左相命招。
傳曰,領府事,以祭官在闕中,亦爲來待事,遣史官傳諭。
政院啓曰,領府事及領·左相,竝爲來詣賓廳矣。傳曰,引見。
司饔院官員,以檢擧提調意啓曰,勅使接見時,茶禮所用之物,必須前期捧上,可無窘迫未及之患,今日平明時,來納于南別宮宴享廳之意,昨已申明捧甘,而臣今朝來詣宴享廳,則掌苑署官員之外,無一司來待者,日勢已晩,十分催督之後,司圃署·義盈庫·濟用監官員,始爲緩緩來到,其中義盈庫所納,則本半不足,濟用監所納,自戶曹受來茶蔘,不但元非生蔘,品甚薄劣,而內資寺·內贍寺該官,則終無形影,不得已內贍,則以館所留待之員,使之推移領納,當此勅行急遽之日,各該司之怠慢不職,莫此爲甚,其在事體,殊極可駭,司圃署·義盈庫·內資寺·內贍寺·濟用監當該進排官及戶曹茶蔘該掌郞廳,竝從重推考。下人,令攸司,囚禁嚴治,何如?傳曰,依啓。終始不進之該官,先罷後推。
罷推現告,內資直長吳益昌,內贍寺假官武兼李敏芳。
原襄監司書目,道內農事雨澤形止事。又書目,金城呈,以私奴仁儉等二名,爲虎囕死,極爲驚慘事。
明日卒哭親祭出宮正時,三更四點,卒哭祭正時,四更二點,開門,三更三點。
領議政金壽興,都承旨吳始壽,弘濟院出去。
政院啓曰,以吏曹粘目,傳曰,雖非大政,而兩西守令,趁卽差出以送可也事,命下矣。前以臺諫有闕,政事取稟,今不更稟,而今日,卽親祭齋戒,雖齋戒之日,卽爲口傳差出乎,後日開政時差出乎?敢稟。傳曰,雖口傳差出,明日爲之。
答禮曹判書姜栢年疏曰,省疏具悉。卿其勿辭,從速察職。
備邊司郞廳,以領左相意啓曰,今日臣等,開坐于本司,而堂上,皆以病不來,只一員來參,事體所在,殊甚不當,除公故外,以病不參之員,竝察之,何如?傳曰,允。又啓曰,今番勅行,出於急遽,而一路凡事,無不稽緩,已極可駭,遠接使之辭朝三日,始到鳳山,平安監司之離營二日,僅到嘉山,皆未免稽遲之失,而今番平安監司及遠接使狀啓,不書時刻,無路憑考其遲速,此亦不察甚矣,遠接使權大運,平安監事申晸,竝察之,何如?傳曰,允。春坊朝報
上在昌德宮。停常參·經筵。
卒哭祭後,大王大妃殿·大殿·中殿·世子宮,藥房·政院·玉堂·百官,奉慰問安。答曰,罔極。嬪宮,藥房·政院·玉堂問安。答曰,罔極。
藥房啓曰,積雨初收,天氣乍涼,伏未審夜來,聖候若何,夜半勞動,親行祀事,伏想聖體,傷損必多矣,水刺厭進,困惱等症,與前一樣,而昨劑入人蔘茶,其已進服乎?今日差晩,又將有接待客使之擧,臣等憂慮,此時尤極,敢來問安。答曰,知道。症候,已言于醫官矣。
平安監司書目,褒貶見罷守令之代,援例差出,給馬下送事。
忠淸監司書目,天安呈,以本郡都將高八順,今月初九日罪人押去爲有如可,中路雷震致死事。又書目,恩津呈,以私奴·太軍等四名渰死事。又書目,去月二十九日始雨,今月初三日乃止,而湖嶺地界接近各邑段,無不周足,幾盡移秧是乎矣,內浦迤北一帶數十邑段,僅霑一犂,高燥地處,不得移秧是乎旀,其後間有驟雨霑灑之處,而亦甚不齊,全不移秧處尙多,前頭民事渴悶事。
禮曹判書姜栢年箚子。大槪,冒昧略陳所懷事。入啓。
遠接使書目,勅行,十七日巳時,到弘濟院站,只行迎勅禮,不受見官禮事。
領中樞府事許積箚子。大槪,病勢猝劇,不參陪祭末班,至於獻官,未免臨時改易,惶恐待罪事。入啓。
領議政金壽興,都承旨吳始壽,遠接使權大運,京畿監司沈梓,入來。
傳曰,領議政·遠接使,引見。
便殿接見後,大殿,藥房問安。答曰,知道。
政院啓曰,今日親祭時,執樽誤墜龍勺,齋郞·祝史,趁不趨詣樽所,請竝推考。傳曰,允。又啓曰,今日親祭時,謁者兼引儀鄭後僑發聲,聽聞駭怪,請從重推考。傳曰,允。
禁府,尹世章·李威成,拿囚。
持平申琓啓曰,臣於今日卒哭親祭時,差齋郞之任,終獻奠酌時,所當卽爲趨詣樽所,而遶廊趨入之際,未免少遲,莫重親祭攝事,不敏之罪,在所難逭,朝者卽當自劾,而適有迎勅相値,未及引避,政院請推之後,今始來避,臣之所失,到此尤大,不可一刻晏然於臺席,請命遞斥臣職。答曰,勿辭,退待物論。
掌令安垕啓曰,臣於今日親祭時,忝差祝史之任,終獻官,詣樽所之祭,臣亦與趨詣,而遶過前廊,未免差後於直趨之獻官,亦由臣不敏於周旋之致,政院,以此請推,則臣之不早自劾,尤有失焉,不可一刻仍冒,請命遞斥臣職。答曰,勿辭,退待勿論。
吏曹口傳政事,信川郡守李聖麟,遂安郡守任翊夏,郭山府使申廷潤,慈山郡守韓。
傳曰,政事,明日爲之。
答領中樞府事許積箚曰,省箚具悉卿懇。卿之疾病如此,予用慮念,卿其安心調理,亦勿待罪。仍傳曰,遣御醫金萬直,看病。
府啓,竝引嫌而退,方被推劾,勢難仍在,請持平申琓·掌令安垕遞差。答曰,依啓。
政院啓曰,領議政及戶曹判書閔維重,禮曹判書姜栢年,竝來詣請對矣。傳曰,引見。
答禮曹判書姜栢年箚曰,省箚具悉。筵中旣已定奪矣。春坊朝報
備邊司啓曰,京畿監司沈梓,請得各驛人馬留京之資,具由馳啓矣,卽今畿驛形勢之切迫,誠如狀啓所陳,不可無別樣顧恤之道,賑恤廳米太各三十石,特爲題給,何如?傳曰,允。備局謄錄
有政。以申廷潤爲郭山郡守,任翊夏爲遂安郡守,韓爲慈山郡守,李聖麟爲信川郡守。政事。
上在昌德宮。停常參·經筵。
左參贊趙珩上疏。大槪,俯察微臣崩迫之懇,兼帶金吾之任,亟先遞改,以便公私事。入啓。答曰,省疏具悉卿懇。旣往之事,不必爲嫌,卿其勿辭,從速察職。
江華留守書目,前月二十九日以後,連有雨澤,田畓各穀向茂事。
藥房啓曰,伏未審夜來,聖體若何,昨日累次勞動,不瑕有添傷之患乎?水刺厭進,困惱等症,未知加減之如何?臣等無任憂慮,敢來問安。答曰,知道。證候,已言于醫官矣。
下直,遂安郡守任翊夏,信川郡守李聖麟,慈山郡守韓。
參知閔宗道上疏。大槪,驅馳之餘,痢疾甚重,乞遞職名,以便調治,兼陳畿驛萬分難支之狀,冀蒙財擇事。入啓。
刑曹,罪人田業實,西小門外行刑,啓。
以李善溥爲假注書。
忠淸監司狀啓,恩津居私奴·太軍等四名渰死事。傳曰,渰死人等,令本道,恤典擧行。
政院啓曰,今春夏等褒貶,當爲等第,而無實郞廳,不得爲之之意,敢啓。傳曰,知道。
政院啓曰,領議政及戶曹判書閔維重,有稟定之事,來詣請對矣。傳曰,引見。春坊朝報
司僕寺啓曰,上年使行,入送理馬仇以傑,不但貿來兩馬,皆是駑劣,不合於內廐之用而已,當初馬價三百兩,逢授入送,則貿得三匹,出來之際,一馬則致斃於中路,餘銀一百三十兩,又爲見失,論其罪犯,不可泛施其罰,故以傑,則姑爲拘留本寺,見失銀時干連人等,推捉究覈,今方督徵其銀,而欲待徵銀後,依前日榻前定奪,別樣論罪矣。今日伏聞內乘處,有下問之敎,敢將前後曲折,爲先仰達,前頭論罪時,當爲更稟處置之意,敢啓。傳曰,知道。司僕馬籍謄錄
禁府啓曰,保放罪人林病勢,旣已向差云,卽爲還囚之意,敢啓。傳曰,知道。禁府謄錄
有政。以申琓爲司書,李光迪爲掌令,姜碩耉爲持平,李殷相爲同知義禁府事,南二星爲大司諫,洪處亮爲大司憲,李于鼎爲文學,李沆爲正言,李東相爲郭山郡守,宋最爲正言,李藼爲檢詳,柳譚厚爲兵曹正郞。政事軸
備忘記,今下弓矢,在德萬戶崔順立處,給送。內下記草
上在昌德宮。停常參·經筵。
刑曹判書權大運辭職上疏。入啓。
下直,郭山郡守李東相。
藥房啓曰,伏未審夜來,聖體調攝,若何,水刺厭進,困惱等候,一樣無減乎?臣等不任憂慮,敢來問安。答曰,知道。證候,已言于醫官矣。
大司憲洪處亮啓曰,臣老昏病敗,不堪供世之狀,始置勿論,而屢度推緘,一未照勘,難冒之勢,與前無異,且前任禮官,有行關未瑩之失,尤不可一刻仍冒,請命遞斥臣職。答曰,勿辭,退待物論。
正言李沆啓曰,譾劣如臣,又叨言責,惶感之極,繼以愧恧,分義所在,惟當供職之不暇,而第臣推緘未勘,纔遞憲職,難冒之嫌,與前無異,決不可一刻晏然,請命遞斥臣職。答曰,勿辭,退待物論。
府啓,引嫌而退,行關一款,非所可論,而推緘未勘,在例當遞,請大司憲洪處亮遞差。答曰,依啓。
黃海監司書目,道內雨澤及殷栗·鳳山等兩邑,蝗蟲熾發緣由事。
政院啓曰,領議政,有稟定事,來詣請對矣。傳曰,引見。
領敦寧府事金佑明箚子。大槪,卽者,以粳米不精,有當該進排官推考之命,臣忝爲提調,常時,不能警飭之罪,無以自逃,席藁私室,恭俟責罰事。入啓。
吏曺啓曰,臺諫有闕,政事,取稟。春坊朝報
摠府啓曰,入直軍士,中日習射,限卒哭間,啓請姑停矣,卒哭已過,自今日當爲復設,而勅使在京,限回還間,仍爲姑停之意,敢啓。傳曰,允。摠府謄錄
上在昌德宮。停常參·經筵。
傳曰,政事,明日爲之。
藥房啓曰,伏未審夜來,聖體調攝,若何,水刺厭進,困惱等症,視前無加減乎?臣等無任憂慮,敢來問安。答曰,知道。症候,已言于醫官矣。
答右議政李浣子仁傑疏曰,省覽爾所進疏辭,仍省遺疏志意,忠情所激,語甚切實,不覺慘悼悲哀,感歎爲國之忠赤,至死冞篤也。嗚呼,其人已逝,其言猶存,可不書紳而服膺焉?
持平姜碩耉啓曰,疲劣如臣,濫蒙誤恩,又叨匪據,惶感之餘,愧恧冞切,顧臣分義,惟當奔走供職,而第臣,曾忝本職,病未赴任,推緘未勘,決難冒出,而且素患胸痛,昨者猝劇,今始來避,所失尤大,請命遞斥臣職。答曰,勿辭,退待物論。
兵曹口傳政事,副司直洪處亮。
答領敦寧府事金佑明箚曰,省箚具悉卿懇。卿其安心,勿待罪。
禁府,魚震成拿囚。啓。
吏曹判書李尙眞箚子。大槪,臣積傷暑濕,毒痢猝劇,日就澌盡,無望回生,未死之前,必欲祛職,不計非時,冒昧陳懇,竝與兼帶,冀蒙鐫免事。入啓。
平安監司申晸,以道內留庫雜穀未及啓稟之前,徑先擅分於飢民事待罪狀啓。傳曰,勿待罪事,回諭。
答吏曹判書李尙眞箚曰,省箚具悉卿懇。卿其安心勿辭,調理察職。仍傳曰,遣內醫看病。
都承旨吳始壽啓曰,粳米捧上之際,只見其色,未察臭之有無,矇然捧入,致有進排官推考之命,臣以其日監膳提調,惡得免罪,不勝惶恐待罪。傳曰,勿待罪。春坊朝報
答府曰,依啓。末端事,令廟堂,稟處。訓局屯田,還給本主,以爲應役事
答院曰,依啓。安東營將金阜榮削去仕版,監察權尙任遞差事。內下記草
上在昌德宮。停常參·經筵。
藥房啓曰,伏未審夜來,聖體調攝,若何,水刺厭進等症,別無少有加減乎?臣等無任憂慮,敢來問安。答曰,知道。症候,已言于醫官矣。
答刑曹判書權大運疏曰,省疏具悉。卿其勿辭,調理往來。
禮曹,陳慰兼進香使拜表吉日,來七月十五日卯時,祭需封裹,同月十二日推擇,啓。
傳曰,今此三都監及摠護使以下及員役工匠等,竝書啓。
政院啓曰,領議政金壽恒,有稟定事,來詣請對矣。傳曰,引見。
平安監司書目,寧遠呈,以人物三名馬一匹,一時渰死事,啓。傳曰,渰死人等,令本道,各別恤典擧行。又書目,道內平壤等三十四邑,今月初一日以後,連得雨澤,農事形止事,江界,前月十五日驟雨暴注,初植軟弱之穀,多被損傷,寧遠,二十六日雨雹交下,各穀生麻,慘被損傷,義州·鐵山·宣川等邑,蟲災尙不寢息,極爲憫慮事。
慶尙監司書目,本月初九日暴雨大作,仁同等官,近水田畓,無不被害,義興縣雹災,新寧縣,人家漂失,俱極驚駭事。
傳曰,戶曹判書閔維重,引見。春坊朝報
有政。以李舜岳爲監察,金爲持平,李東老爲弼善,姜栢年爲大司憲,吳斗憲爲正言。政事軸
上在昌德宮。停常參·經筵。
領議政金壽恒,請對入侍。
藥房啓曰,淫雨支離,日氣蒸鬱,伏未審夜來,聖候,若何,水刺厭進,困惱等症,一樣無減乎?今日將有强疾接應之擧,臣等憂慮倍切,敢來問安。答曰,知道。證候,已言于醫官矣。
領議政金壽恒,都承旨吳始壽,弘濟院出去。
領議政金壽恒,都承旨吳始壽入來。
傳曰,領議政,引見。
左議政鄭知和箚子。大槪,冒死陳懇,乞遞職名,往浴溫泉事。入啓。
今日引見時,都承旨吳始壽所啓,以新除守令給馬下送事,昨日陳達於榻前,擧行條件,旣已啓下,而第以公事場規例言之,則狀啓,啓下吏曹吏曹,移送兵曹,兵曹回啓然後,方可施行,而此亦不無煩複拘滯之弊,今後則令該房承旨,審察事勢之緩急,給與不給,臨時卽爲啓稟施行,何如?上曰,以此書出,付壁擧行,可也。
備邊司郞廳,以領左相意啓曰,各司褒貶,旣已啓稟擧行矣。今當擧行,而若不定限,則似有不齊之弊,以今月晦日爲限,各司褒貶啓目,亦自本院收合,入啓開拆,有若十五日之例宜當,以此分付,何如?傳曰,允。
承文院官員,以都提調意啓曰,本院提調現存之員不多,凡文書定奪之際,不無苟簡之事,刑曹判書權大運,漢城府判尹李殷相,行副護軍金益炅,提調差下,行副護軍李敏敍,大司諫南二星,副提調差下,察任,何如?傳曰,允。
吏曹,陳慰使東原君潗,瀛昌君沈,朗原君偘。春坊朝報
上在昌德宮。停常參·經筵。
大司諫南二星辭職上疏。入啓。
都承旨吳始壽初度呈辭。入啓。給由。
藥房啓曰,伏未審夜來,聖候,若何,水刺厭進,困惱等症,與前一樣乎,昨日接待客使,不瑕有添傷之患乎?臣等,經宵憂慮,敢來問安。答曰,知道。證候,已言于醫官矣。
全羅監司書目,前監司吳始壽緘答內辭緣査啓事。又書目,井邑居僧法玄,其上典許炡家,作變弑主辭緣,旣已承服,令該曹處置事。又書目,礪山兼任高山呈,以今月十一日狂風大作,雨雹交下,雹如鳥卵,損傷諸穀,皇華亭院舍頹落,避雨人一名壓死,極爲驚慘事。又書目,本道農事形止及雨澤事。
伴送使·京畿監司書目,二十二日申時,勅使,到坡州止宿事。
以賓廳進不進單子,傳曰,過二三日後,來會事,分付。
答副校理李寅煥·趙根,修撰洪萬鍾,副修撰李濡疏曰,省疏具悉。雖欲費辭自明,務勝之歸,烏得免乎?爾等,勿辭察職。
吏曹判書李尙眞箚子。大槪,臣之賤疾,本症之外,新患添㞃,晝夜叫苦,無望回生,殿最大政,決不可緣臣久稽,冒死申懇,乞賜亟遞事。入啓。
謝恩,副修撰鄭維岳。春坊朝報
上在昌德宮。停常參·經筵。
申時,日暈。
都承旨吳始壽再度呈辭。入啓。加給由。
兵曹參議朴世堅初度呈辭。入啓。
以李喜龍爲假注書。
藥房啓曰,伏未審夜來,聖候,若何,水刺厭進,困惱等症,一樣無減乎,臣等區區憂慮,敢來問安。答曰,知道。症候,已言于醫官矣。
伴送使書目,臣本職辭免上疏上送事。又書目,勅行,二十三日開城府止宿事。
以兵曹參議朴世堅初度呈辭,傳曰,被推之後,初不赴召,張皇病狀,偃然呈辭,殊甚愚妄,本院之遽以捧入,亦甚無謂,此呈辭,還出給,從重推考。
政院啓曰,以兵曹參議朴世堅初度呈辭,傳曰,被推之後,初不赴召,張皇病狀,偃然呈辭,殊甚愚妄,本院之遽以捧入,亦甚無謂,此呈辭,還出給,從重推考事,下敎矣。朴世堅,本以積病之人,閱月患痁之餘,精神惝怳,氣力柴削,拜跪之際,不成貌樣之狀,臣等於其復命之際,擧皆目見,故相議捧入辭單矣,今承聖敎,不勝惶恐待罪。傳曰,知道。勿待罪。春坊朝報
戶曹啓曰,今番勅使,都給禮單,不爲受去,故依辛丑·癸卯年例,別定譯官,領送牛家莊事,自迎接都監,已爲入啓,允下矣。禮單所載刷馬,司僕寺馬牽去,驛子及卜物押去差使員,照例定送之意,分付,何如?傳曰,允。備局謄錄
戶曹啓曰,府啓云云事,命下矣。各衙門所設屯田,雖爲載錄於田案,元非臣曹所管,而所謂乙巳以來査覈文書,皆在於訓鍊都監云,令該都監,稟處,何如?傳曰,允。戶曹版籍謄錄
尹深,以兵曹言啓曰,今此陳慰使靈信君瀅之行,若與進香使,一時發程,則事甚急遽,遠道驛馬,則勢難及期上來,應入把元數十四匹內,忠淸道五匹,全羅道初面驛四匹,開月十一日,京中逢點,原襄道缺驛五匹,同月十六日安州逢點事,三道監司處發馬罔夜行會,何如?傳曰,允。
金錫胄,以禮曹言啓曰,臣俊耉,進詣南別殿,本殿參奉所報雨漏處奉審,則一室西邊退,自北至南凡三間內,南邊椽內第一間,則道里上缺一椽至第六椽,椽頭丹骨莫只塡土爲剝落,自第七椽,至二十二椽頭,塡土,間間破裂,將有剝落之漸,此非潦雨沾濕之致,修改年久,寄土無力,以致如此,正殿西邊煙筒上及西北邊退柱上扇椽,東北邊退柱上扇椽,御齋室北邊退三庫,南邊退一庫,南大廳一庫,大殿水刺間□庫,世于齋室上房一庫,大廳四邊退一庫,水刺間七庫,香□十三庫,典祀廳四庫,齋室二庫,大門間等處雨漏,果如參奉所報,竝爲擇日修改,何如?傳曰,允。
尹深啓曰,都摠府郞廳來言,闕內各處,今夜別巡檢云矣,敢啓。傳曰,知道。燼餘
上在昌德宮。停常參·經筵。
行司直洪處亮辭職上疏。入啓。
都承旨吳始壽三度呈辭。入啓。加給由。
藥房啓曰,伏未審夜來,聖候,若何,水刺厭進,困惱等症,一樣無減乎?臣等區區憂慮,敢來問安。答曰,知道。症候,已言于醫官矣。
答掌令李光迪疏曰,省疏具悉。爾其勿辭察職。
答大司諫南二星疏曰,遞差。
原襄監司書目,洪川·橫城·春川等官呈,以今月十八日雨雹交下,大如升,小如鳥卵,田畓各穀,盡爲損傷,而其中橫城,尤爲慘酷,各穀傷害者,有若萬馬奔突,前頭民事,極爲可慮事。又書目,狼川呈,以私奴貴龍妻等五名,爲虎囕死,極爲驚慘事。
平安監司書目,道內牟麥大無,還上勢難盡捧,令廟堂,稟旨指揮事。
咸鏡監司書目,道內南道,則雨澤已爲優足,而北道鏡·明·吉各邑段,小雨未洽,畓庫未付種處及牟耳麥,則雖無可望,已付種畓庫及晩田穀段,頗有茂盛之望事。
開城留守書目,本府農事形止及雨澤事。
吏曹啓曰,臺諫有闕,政事,取稟。
右承旨尹深上疏。大槪,冒死陳情,乞遞職名,以便公私事。入啓。
伴送使書目,勅行,二十四日到平山止宿事。
禁府啓目,長興庫主簿李世寧,宮闈令金珍元情云云。旣已遲晩,照律,何如?啓依允。又啓目,前郡守車憲元情云云。刑推,何如?啓依允。又啓目,前郡守尹弼殷,前縣監李泰祺,監牧官柳苾,前察訪李㝡,前萬戶李威成元情云云。刑推,何如?啓姑寬刑推議處。
戶曹啓曰,以司憲府啓辭,命下矣。各衙門所設屯田,雖爲載錄於田案,元非臣曹所管,而所謂乙巳以來査覈文書,皆在於訓鍊都監云。令該都監,稟處,何如?傳曰,允。
答左議政鄭知和箚曰,省箚具悉卿懇。潦雨未霽,暑濕方熾,卿其觀時往浴,以祛病根。春坊朝報
摠府啓曰,入直軍士,中日習射,限勅使回還間,啓請姑停矣。勅使旣已回還,今日爲始,入直軍士習射,請出標信。傳曰,知道。摠府謄錄
下直,利仁察訪朴宗岳。
左議政鄭知和箚子,伏以臣,四支病蹇,不能衛身,坐跪行步,俱不如人,決無陳力之望,頃緣啓欑臨迫,不得已黽勉承命,思盡職分於喪祭之禮,而外庭陪祭,猶未免顚頓失儀,故前後獻官,一未承差,臣何敢以病自解,惶隕罔措,臣於衰朽之年,得此難醫之病,不敢望差復如常,更備驅策,誠得一日之愈,稍能運用病臂,衣服飮食,手自爲之,不至於借人周旋,則雖退而家居,死無所限,而沈痼半年,終未收效,醫人皆云,沈之溫水,則可以見效,而連因請暇非時,以至于今,伏乞聖慈,曲垂矜察,特許遞改職名,賜以旬日之暇,俾得往試溫泉,則庶幾獲蒙天地生成之澤,或有萬一之幸,復得爲人臣,不勝悲懇之至。取進止。批答見上
大司諫南二星上疏,伏以臣,去冬重病,實是死症,幸賴聖恩,得延今日,而澌敗之餘,氣息如縷,飮食便溺,不出一室之內,且自上去夏間,重得前症,左邊鬢髮之際,仍生瘇癤,不濃不潰,毒氣浸淫,頭面通浮,乍劇乍歇,今已二年,春夏以來,蔓肆其毒,頭痛如割,若着綱巾,則浮氣突高,刺痛之甚,頃刻難堪,人云若成大瘇則,必死無生,服藥砭灼,殆無虛日,而一不見效,此實同朝之所共憫者也。不意此際,又叨新除之命,臣誠悶迫,罔知攸措,凡人所患,亦有根抵在內,未及覺察者,今臣之病,形著在外,十目難掩,安有身帶職名,不能着巾,蓬頭突鬢,以駭人觀聸者乎,臣雖愚下,亦有犬馬之誠,受命于外,三載始還,一入闕庭,聸望耿光,是臣至願,當此嚴廬銜恤,玉候違豫之際,若有分毫陳力之望,則豈敢飭辭圖便,以速欺罔之誅哉?且臣以前任湖臬時,殿最過限事,重被推勘,言責之地,有不敢一刻冒,而詣臺自列,亦無其路。伏乞聖慈,察臣實狀,亟許遞免,俾得安意調治,如天之福,萬一更起爲人,則服勤效職,亦有來日,臣無任祈懇之至。踏啓字。燼餘
上在昌德宮。停常參·經筵。
藥房啓曰,伏未審夜來,聖體,若何,水刺厭進,困惱等症,與前一樣乎?臣等無任憂慮,敢來問安。答曰,知道。症候,已言于醫官矣。
咸鏡監司書目,端川驛人金呂俊飢死,不能先事料理,檢飭官吏,善爲賑救,致此飢死之患,惶恐待罪事。傳曰,勿待罪事,回諭。
伴送使書目,勅行,二十五日到瑞興止宿事。春坊朝報
摠府啓曰,入直軍士,當爲中日習射,而國忌相値,不得爲之之意,敢啓。傳曰,知道。摠府謄錄
懿仁王后忌辰齋戒。燼餘
答刑曹粘連啓目曰,依允。廣州色吏之在家不往者,亦爲拿致京獄,各別嚴刑,以杜後弊。守侍陵官狀啓,色品不潔事內下記草
上在昌德宮。停常參·經筵。
夜五更,流星,出危星下,入南方天際,狀如拳,尾長三四尺許,色白。
藥房啓曰,伏未審夜來,聖候,若何,水刺厭進,困惱等症,比前小無差減乎?臣等區區憂慮,敢來問安。答曰,知道。證候,已言于醫官矣。
大司憲姜栢年啓曰,臣於廁跡西班之時,待罪禮官之日,連被推緘,俱未照勘,及忝本職,所當詣臺自列之不暇,而臣所患眼病,比來尤劇,暑痢之症,乘虛兼發,委席奄奄,無計起動,呈告見阻,惶悶縮伏者累日,今始扶曳祗肅,而方在問備之中,決不可一刻苟冒,請命遞斥臣職。
以大司憲姜栢年避嫌,傳曰,推考蕩滌。
答大司憲姜栢年曰,勿辭。春坊朝報
懿仁王后忌辰。
仁穆王后忌辰齋戒。燼餘
上在昌德宮。停常參·經筵。
未時,日暈。
伴送使書目,勅行,二十六日黃州止宿事。
京畿監司書目,廣州等三十六邑呈,以今月十八日始雨,二十三日至或雨或晴,川渠漲溢爲有旀。陽川呈,以地中有蟲,狀如蟋蟀,盡食穀根,有若初不付種之地緣由事。
藥房啓曰,伏未審夜來,聖體,若何,水刺厭進,困惱等症,與前無加減乎?臣等憂慮未弛,敢來問安。答曰,知道。症候,已言于醫官矣。再啓曰,卽伏聞下醫官之敎,自上內痔之候,久而不瘳,起動之際,頗有牽引之患,臣等深庸憂慮,再明朔祭,決不可親臨,亟許攝行,以副下情,何如?答曰,依啓辭,爲之。
傳曰,政事,明日爲之。春坊朝報
仁穆王后忌辰。
自昧爽至辰時,沈霧。燼餘
備忘記,今下弓矢,訓戎僉使尹商裕處,給送。內下記草
上在昌德宮。停常參·經筵。
大王大妃殿·中殿·世子宮·嬪宮,藥房問安。答曰,知道。
都承旨吳始壽辭職上疏。入啓。
京畿監司書目,砥平呈,以獻納崔文湜辭職上疏上送事。
伴送使書目,勅行,二十七日平壤止宿事。
藥房啓曰,夜雨大注,日氣陰濕,伏未審此時,聖候,若何,水刺厭進,困惱等症,一樣無加減乎?臣等不任憂慮,敢來問安。答曰,知道。症候已言于醫官矣。
全羅監司書目,礪山·錦山·茂朱·龍潭等官呈,以今十一日卯時量,狂風大作,雨雹交下,禾穀損傷,事係異常事。
工曹判書李正英,輔德李堥初度呈辭。入啓。給由。
持平朴元度,水原地病親呈辭。入啓。給由。
備忘記,山陵都監摠護使金壽興,鞍具馬一匹,拭梓宮右議政李浣,熟馬一匹賜給,提調李正英·閔維重·鄭榏,都廳李溟翼·李東老,玄宮封鎖官李東溟,竝加資,京畿監司沈梓,半熟馬一匹,郞廳權脩·任弘望·金南甲·權順善·鄭東卨·李世甲,竝陞敍,已準職者,半熟馬一匹,監造官崔世榮·李鼎至·睦林儒·金曘·崔宙·李公權·李德老·尹謐,竝六品遷轉,已出六品者,陞敍,別工作監役李商翼,分長興庫直長金萬里,竝陞敍,陵內都差使員長湍府使邊國翰,排設差使員竹山府使元振洙,燔瓦所別提蔡嗣雄,各兒馬一匹,京郞廳姜碩耉·趙爾翰,都廳朴世堂,各上弦弓一張,郞廳韓翊周,不粧弓一張賜給,輸石所領役部將趙世弼,各所部將沈承伋·方必亨·洪汝俊·張後立·金萬雄·徐後積·權克衡·洪時疇,竝邊將除授,趙志碩·張承龍·崔添·孔志聖,竝相當職除授,相地官朴振門·柳庭翰,令本衙門,高品付祿,國葬都監摠護使金壽興,誌文製述官金壽恒,請諡宗廟,上諡殯殿時,奉冊寶贈玉帛官金壽興,各鞍具馬一匹賜給,誌文書寫官沈益顯,哀冊文製述官金萬基,書寫官尹深,諡冊文製述官姜栢年,書寫官李正英,寶篆文書寫官呂聖齊,虞主題主官福昌君楨,提調權大運·金萬基·金宇亨,郞廳鄭載禧·李堂揆,竝加資,禮房承旨鄭晳,熟馬一匹,侍衛承旨鄭錀·尹深,陪往大將李枝遠,讀冊官趙威鳳,讀寶官李夏鎭,各半熟馬一匹賜給,郞廳趙嘉錫·李泌·許壕·金錫衍·朴賓·孫萬雄,竝陞敍,已准職者,半熟馬一匹,監造官李廷龍·尹源·南翊·李喜龍·李寅爀·李亨稷,分差監造官誌石所李華鎭,虞主所南有星,竝六品遷轉,別工作宋有栻·李埰·尹以徵,竝陞敍,頓遞使李殷相,返虞時侍衛兵曹參判洪處大,佐郞李先慶,都摠管福平君㮒,經歷裵泰綏,五衛將李䇕·徐必厚,假注書金元燮,史官睦昌明,監造官李聃命·洪受疇,大輿擔陪軍領率衛將李信杙·李義蕃·丁以規·文以鳴·林時憲·朴業生·景暠·金義善·金慶昌·鄭希卨·姜英俊,各兒馬一匹,銘旌差備官吳善業·全尙俊,從事官韓世弼·金大有,各加一資,資窮者,兒馬一匹,挽章書寫官李光迪·安垕·安後泰·李宇鼎·金·尹趾善·李寅煥·丁昌壽,李濡·李沆,靈輿將李敦五·李萬林,從事官趙益昌·金德遠,挾靈輿羅八紀·權詢,各上弦弓一張賜給,奉冊官安廷熽,及其餘內外諸執事等,各加一資,資窮者,代加,殯殿·魂殿兩都監摠護使金壽興,鞍具馬一匹,提調洪處亮·張善瀓·閔點,銘旌書寫官李正英,改銘旌書寫官福昌君禎,都廳徐文尙,竝加資,梓宮上字書寫官福昌君禎,都承旨沈梓,都廳柳㝚·金錫胄,各熟馬一匹,郞廳成瑨·鄭徵·吳始大,別工作假監役官柳廷丹,竝陞敍,已准職者,半熟馬一匹,監造官李文著·洪得禹·嚴纘,竝六品遷轉,都承旨李元禎,郞廳李晉,各兒馬一匹,都承旨吳始壽,郞廳李時欽,各上弦弓一張,郞廳柳以升·洪遠普,各不粧弓一張,國葬都監水路都廳鄭維岳,加資,郞廳趙昌漢·李玄年,竝陞敍,造船所別工作監役官洪九齡,六品遷轉,御船造作監官姜公望·洪應龜,邊將除授,領軍地方官廣州府尹李世華,驪州牧使李㝡,楊州牧使鄭重徽,楊根郡守沈瑞肩,水路都差使員廣州府尹李世華,船隻都差使員富平府使鄭時亨,報船差使員龍仁縣令趙持恒,積城縣監洪處重,各兒馬一匹,水路諸事傳令檢勅敎鍊官柳滌·河漢淸·韓汝信,御船曳卒部將陳後天·陳後平,儀物曳卒部將朴時佑等十一人,各上弦弓一張賜給,長生殿都提調領議政許積,領議政金壽興,各熟馬一匹,提調工曹判書李正英,半熟馬一匹,禮曹參判李俊耉,兒馬一匹賜給,都廳宋挺濂·金千鎰·柳沆·李聖麟,假監役趙始晉,各加一資,資窮者,兒馬一匹賜給,襲歛時入參崇善君·樂善君,各熟馬一匹面給,靑平尉沈益顯,福昌君禎,福善君柟,福平君㮒,各熟馬一匹,左參贊張善瀓,陽原君煥,參奉張楦,各半熟馬一匹賜給,殯殿次知內官徐後行·趙希孟,竝加資,後差備內官金以秋,熟馬一匹,上諡冊時尙傳全以性,奉魂魄內官金玲,奉虞主內官崔尙仰,各兒馬一匹賜給,今此三都監賞格,一人雖兼數事,毋得疊授,一二日仕進者,竝勿論,員役工匠二人,令該曹,米布分等,照例磨鍊題給。
傳,前府使李時彬,縣監林·權諿,府使白瑞翰,郡守朴長源·李守恒,縣令柳時成,府使鄭斗齊·李箕男·鄭樸,參判金徽,縣監南宮鈺·李材吉·李敏道·朴萬榮,郡守李熘,縣監朴重敷·李尙稷·李東汝·李之虎·孫會宗·裵尙度·柳重起·吳道宗,縣令田,郡守申鍵·宋以穎·李斗龜·金壽賓,郡守李時橝·趙汝秀·愼亨胤·申鍵·羅八紀,縣監鄭後榮,府使許珽·洪錫龜,副修撰金萬重·崔後尙,監察姜象先,縣監吳烇·金後彭,副奉事金元燮,郡守閔昀·曺敬彬,縣監朴世柱,郡守張世良,縣監魏定相,參奉李揚顯,縣監金益華·李行夏,副正字嚴緝,牧使洪茂,縣令尹抗,引儀李必華,別提趙相遇,庶尹權迪,牧使尹堦,縣監金載顯·蔡時龜,判官李璾,都事韓洸,縣令柳鎖,別提金碇,郡守林一儒,正郞金世行,縣監安漢珪,掌令趙世煥,判官黃震耉,府使李行登·菁原監敬行,內侍尹完等敍用。前副應敎李選,大司憲閔鼎重,府使柳檉,郡守柳重起·李文雄,假監役洪柱震,縣監李葂·李㝡晩·南斗明,郡守柳命才,縣令金興祉,判官璾,郡守李峻岳,判官李循,縣令李文會,副正字朴瀓,府使鄭始大,縣令李志行·陳再昌,判官李碩蕃,牧使金雲長,縣令朴乃正,府使鄭樸,內侍尹完,職牒還給。光州牧使洪柱三,前縣監金震粹·許璋,前府使金瑜,前縣監趙廷璜等,降資還收事,下吏曹。
傳,前兵使李泌·朴而㫥,兼司僕將李喜寅,護軍李世翊·崔聖任·金萬直·李東馨·權愉,司勇金孝淸·申茂賢,兵使柳炳然,權管林宗奭,奉事徐漢柱,萬戶張文珝,監官閔榮吉,萬戶禹之度,奉事崔天善·李得龍等,敍用。前統制使金鏡,司勇崔尙峻,武兼具㒆,守門將林栢壽,虞候金之鍵·李晩輝,司果安鏡,司勇李慶遐,護軍安應昌等,職牒還給事,下兵曹。
持平金賓啓曰,頃日之坐,習讀官金俊立推考照勘之際,臣未聞當初曲折,而只因監察呈課,與同僚相議,以祭祀失儀之律,循例照斷矣。今聞俊立之廟庭失儀,誠非薄過,而勘罪太輕,物議爲非,至於諫院之官,招請府使,取見文書云,臣之矇不致察,擬律乖當之失,著矣。決不可一刻苟冒,請命遞斥臣職。答曰,勿辭,退待物論。
執義李溟翼啓曰,臣自今月念後,重患毒痢,症甚危㞃,尋單見阻,狼狽縮伏矣。今聞以習讀官金俊立勘罪太輕,見非物議,同僚,旣以此引避,則臣之擬律失當,與之無異,何可一刻苟冒,請命遞斥臣職。答曰,勿辭,退待物論。
傳曰,大灘鑿石時,郞廳以下及工匠,書啓。
吏曹啓曰,今春夏等褒貶,今月晦日內磨勘事,旣已定奪,而判書李尙眞,箚批未下,參判李惟泰在外,限內不得磨勘以入之意,敢啓。傳曰,知道。
司錄,以領·左相意啓曰,本府,今甲寅春夏等褒貶,當爲磨勘,而連有公私事故,限內不得爲之之意,敢啓。傳曰,知道。
宣惠廳郞廳,以都提調意啓曰,本廳今甲寅春夏等褒貶,當爲磨勘,而連有公私事故,限內不得爲之之意,敢啓。傳曰,知道。
戶曹啓曰,今春夏等褒貶,因參判未差,參議趙䃏有病,限內不得磨勘之意,敢啓。傳曰,知道。
弘文館官員,以領事·大提學·副提學意啓曰,本館,今甲寅春夏等褒貶,當爲磨勘,而近日連有公私事故,限內不得爲之之意,敢啓。傳曰,知道。
承文院管員,以都提調意啓曰,本院今甲寅春夏等褒貶,當爲磨勘,而連有公私事故,限內不得爲之之意,敢啓。傳曰,知道。
春秋館郞廳,以領·監事·諸堂上意啓曰,今甲寅春夏等褒貶,當爲磨勘,而連有公私事故,限內不得爲之之意,敢啓。傳曰,知道。
藝文館郞廳,以領事·大提學意啓曰,今甲寅春夏等褒貶,當爲磨勘,而連有公私事故,限內不得爲之之意,敢啓。傳曰,知道。
禮曹啓曰,今甲寅春夏等褒貶,今月晦日內,當爲磨勘,而判書未差,限內不得爲之之意,敢啓。傳曰,知道。
明日朔祭正時,四更二點,開門,五更三點。春坊朝報
訓鍊都監郞廳,以都提調意啓曰,都監褒貶,緣臣久未行公,仍爲下鄕,自辛亥秋冬等,至今不得擧行矣,到今年月旣久,不但郞廳將官之遞易甚多,其間,亦有作故者,故癸丑秋冬等以上,則不爲等第,只甲寅春夏等磨勘以入之意,敢啓。傳曰,知道。訓局謄錄
有政。韓泰東爲兵曹正郞,李濡爲副校理,徐文尙爲副應敎,趙珩爲禮曹判書,李元禎爲戶曹參判,金益炅爲大司諫。政事軸
下直,安邊府使洪柱國,訓戎僉使尹商裕。
備忘記,傳于尹深曰,今下弓矢,訓戎僉使尹商裕處,給送。
李端錫,以弘文館言啓曰,自前國恤卒哭後,京外官月課製進,例也。今亦依舊例,秋三朔爲始,使之製進,何如?傳曰,允。燼餘郞廳任瑋書。郞廳李尙允校。
上在昌德宮。停常參·經筵。
巳午時,日暈。
朔祭後,大王大妃殿,藥房·政院·玉堂·二品以上·六曹問安。答曰,知道。大殿·中殿·世子宮,藥房·政院·玉堂·二品以上·六曹問安。答曰,罔極。嬪宮,藥房問安。答曰,罔極。
禮曹判書趙珩上疏。大槪,除授職名,亟許遞改,以安微分事,及兵曹參議朴世堅上疏,大槪,臣之疾病,轉至危篤,而猶以冒瀆爲懼,自阻於父母之慈,則死有餘恨,玆敢不避斧鉞,瀝血控籲,伏乞聖慈,諒臣崩迫之懇,亟賜鐫削臣職,以延須臾之喘事。入啓。
吏曹郞廳,以領·左相意啓曰,上年別薦人員,依榻前定奪,臣等與備局堂上及吏曹堂上,來會備局,商論可否,就其中表著之人,抄擇分秩,別單開錄書啓,而其餘則臣等見聞,雖或不逮,亦不無可用之人,令兩銓聞見調用,何如?傳曰,允。
傳曰,歸厚署外棺板一部,送于內需司事,言于該曹。
傳曰,石炭二百石,送于內需司所捧處事,言于該曹。
以任堂爲假注書。
藥房啓曰,伏未審夜來,聖候,若何,水刺厭進,困憊等症,一樣無減乎?臣等不任憂慮,敢來問安。答曰,知道。與昨無異矣。
傳曰,七次祈雨祭,獻官以下書啓。春坊朝報
訓鍊都監啓曰,別隊前部右後司屬黃海道軍兵及新作隊京畿軍兵合十哨,來八月爲始上審事,旣已定奪蒙允矣。黃海道軍一百七十二名,京畿軍九百九十一名,八月兩朔,當爲立番,今月二十五日京中逢點之意,黃海監兵使及京畿監司處,分付,何如?傳曰,允。訓局謄錄
上在昌德宮。停常參·經筵。
大司憲姜栢年辭職上疏。入啓。
靈愼君瀅上疏。入啓。
傳曰,長生殿退件外棺板一部,送于內需司事,言于該曹。
藥房啓曰,淫雨支離,日氣蒸鬱,伏未審夜來,聖候,若何,水刺厭進,困惱等症,一樣無減乎?臣等憂慮未弛,敢來問安。答曰,知道。證候,已言于醫官矣。
原襄監司書目,旌善·寧越·鐵原等官,今月十一日,慘被雹災緣由,及原州等官,霖雨支離,各穀損傷,農事極爲可慮事。
慶尙監司書目,靑松·比安等官,雹災水災,俱極驚慘緣由,及今月初九日以後,連有雨澤,道內各邑,今月念前,幾盡移秧,而恐難霜前成熟,民事可慮事。
伴送使書目,勅行,二十八日肅川止宿事。
藥房再啓曰,卽伏聞入侍醫官所傳之言,自上水刺厭進之候,至今小無差減之效,脚部痿軟,行步艱難之症,比來益甚云,臣等不勝憂慮之至,與李東馨等相議,則以爲,水刺之厭進,脚部之痿軟,皆由於脾胃之虛弱,五仙丸,加貝母羌汁炒一兩,先進一劑宜當云,此藥,卽爲劑入之意,敢啓。答曰,知道。
政院啓曰,則者吏曹郞廳來言,執義李溟翼,司諫鄭載禧,俱有加資之命,當爲稟定,而判書李尙眞,箚批未下,參判李惟泰在外,參議呂聖齊,亦在陞資之中,堂上時無行公之員,不得稟定云,何以爲之,敢稟。傳曰,明日爲之。
答吏曹判書李尙眞箚曰,省箚具悉卿懇。旣無行公之僚,卿病調理已久,宜可出入,安心勿辭,速出行公。
玉堂箚子。大槪,請持平金,執義李溟翼,竝命遞差事。入啓。答曰,依啓。
吏曹判書李尙眞箚子。大槪,近日賤疾,又添別症,元氣旣極委薾,脚痛亦未屈伸,明日政廳,決不得赴,迫不得已,冒死哀籲,乞罷臣職,仍治臣罪事。入啓。春坊朝報
禮曹啓曰,陳慰使,今已改出,齎去禮物,當爲磨鍊啓下,而臣曹旣無前例,令廟堂,稟處,何如?傳曰,允。備局謄錄
司僕寺啓曰,三南船材摘奸御史下去時,本寺官員,亦當依前定奪下送矣。正趙威鳳全羅道,僉正蔡翊後忠淸道,主簿許壕慶尙道分送之意,敢啓。傳曰,允。司僕謄錄
摠府啓曰,今日入直軍士,中日習射,請出標信。傳曰,知道,標信啓下後雨下。又啓曰,今日入直軍士,中日習射事,標信命下矣。雨勢如此,不得爲之之意,敢啓。傳曰,知道。摠府謄錄
上在昌德宮。停常參·經筵。
正言吳斗憲初度呈辭。入啓。
答大司憲姜栢年疏曰,省疏具悉。卿其勿辭,調理察職。
刑曹判書權大運上疏。啓下備邊司。
答承旨吳始壽疏曰,省疏具悉。卿之調病,已過旬日,卿其勿辭,從速察職。
答右承旨尹深疏曰,省疏具悉。卿其勿辭,從速察職。
答左參贊趙珩疏曰,省疏具悉。卿辭太過,卿其勿辭,從速察職。
答靈愼君瀅疏曰,省疏具悉。今玆之命,意非偶然,卿其勿辭。
伴送使書目,勅行,六月二十九日安州止宿事。
藥房啓曰,伏未審夜來,聖體,若何,水刺厭進,困惱等症,一樣無減乎,脚部痿軟之候,亦何如,而昨劑入五仙丸,其已試進乎?臣等,終宵憂慮,敢來問安。答曰,知道。諸症一樣無減,而別無朝夕議藥之事,勿爲逐日問安。
刑曹啓目,群山萬戶韓泰興,依事目,移義禁府處置,何如?啓依允。
傳曰,大臣·備局堂上,引見。
傳曰,今日大臣·備局堂上引見時,許領府事,亦爲入侍。
兵曹啓曰,北兵使尹天賚,今已箇滿,依近例,令備邊司,議薦,何如?傳曰,允。
答吏曹判書李尙眞箚曰,省箚具悉。卿辭至此,本職當勉副,卿其勿辭,調理察職。
都承旨吳始壽上疏。大槪,冒萬死,更申煎迫之懇,冀蒙鐫免,專意救護事。入啓。
政院啓曰,昨下今日爲政之命,而因吏曹判書李尙眞身病陳箚,不得開政矣,今者李尙眞,已遞本職,無他堂上,令備局擬薦以入之意,招吏曹郞廳,分付,何如?傳曰,允。
引見時,上曰,今此陳慰使,與進香使,當爲一行,而拜表之日,以各日擇入,該曹殊涉不察矣。領議政金壽興曰,禮曹堂上,推考,何如?上曰,依爲之。使之改入。春坊朝報
備邊司啓曰,云云事命下矣。曾前旣無陳慰之擧,禮物無他可據之例,就陳賀禮物名目,磨鍊似當,以此分付,何如?答曰,允。備局謄錄
大臣·備局堂上引見時,領府事許積所啓,山陵都監,以扈衛時都監軍士,不謹掃除之事,啓聞請罪矣。其時將官,今當科罪,何以處之?上曰,勿爲移送刑曹。令其軍門,從輕重施罰,可也。訓局謄錄
上在昌德宮。停常參·經筵。
以洪處亮爲吏曹判書。
伴送使書目,勅行,初一日定州止宿事。
備邊司啓目粘連,刑曹判書權大運上疏云云。辭朝之日,其臂痛之苦重,人所共知,驅馳往來之際,其所添傷,勢所必至叱分不喩,本曹獄訟之積滯,亦甚可慮,今姑許遞,何如?啓依允。
禁府啓目,尹弼殷·李泰祺·李威成·柳苾議處云云,照律,何如?啓依允。又啓目,車憲刑問施威次,遲晩照律,何如?啓依允。又啓目,魚震成·金世器元情云云。刑推,何如?啓姑停刑推,議處。又啓目,前察訪李㝡議處云云。能才善馬,以公價買得,果若逢授於驛卒,以爲立待之地,受由還家之時,不爲持去,仍留其驛,以此觀之,則似非當初欲爲己物,而私自買賣,不得明白善處,以取人言,參酌照律,何如?啓覈處。同府照本,宮闈令金玲矣,三虞祭受香時,終不迎香罪,杖八十收贖,奪告身三等,私罪,啓只贖。又照本,長興主簿李世容矣,上年方物中,白綿紙所裏紙帒,着油未久,以致油染罪,杖一百贖,盡奪告身,啓功減一等。
刑曹啓目粘連,全羅監司啓本云云。弑主罪人法玄,係是綱常,發遣敬差官,按覈處置,而許炡家內使喚婢莫介打殺辭緣,令本道,査啓後稟處,何如?啓依允。
刑曹啓目,咸鏡監司狀啓云云,前文川郡守任映·李郁等段,違越事目,擅自徵布,所犯非細,移義禁府,處置,何如?啓依允。
政院啓曰,吏曹判書洪處亮,今已下批,卽爲牌招開政乎,敢稟。傳曰,牌招開政。
行司直洪處亮上疏。大槪,已試僨敗之臣,決無復玷銓席之理,身病亦且深重,嚴召之下,末由祗赴,亟遞臣職,仍治臣罪,以重名器,以肅朝綱事。入啓。答曰,省疏具悉卿懇。旣往之事,不必爲嫌,銓官之任,亦非劇務,年老衰敗不可爲辭,卽今大政之限已過,而邈無其期,卿其勿辭,宜念國事,勿事文具,從速行公。
政院啓曰,開政之命,三日之內,已再下矣,銓曹無官,迄未得擧行,雖緣事勢推遷,偶爾至此,其在國體,極爲未安,今者新判書洪處亮辭疏,已爲批下,待明曉,更爲牌招,何如?傳曰,依爲之。春坊朝報
上在昌德宮。停常參·經筵。
夜一更,流星出天棓星下,入貫索星下,狀如鉢,尾長六七尺許,色赤。
伴送使書目,勅行,因雨不得發行,仍留定州事。
藥房啓曰,伏未審數日來,聖體,若何,再昨强疾引接,移時而罷,水刺厭進·困惱·脚痿等症,必有添傷之患,臣等,不任憂慮,敢來問安。答曰,知道。證候已言于醫官矣。
傳曰,大臣·備局堂上,引見。
以吏曹判書洪處亮牌招不進,傳曰,雖曰卿宰,牌不進,事體不當,昨日批下之後,今日亦爲不進,勿事文具之言安在?大官,不念國事,徒事取便,則小官之慢不擧職,誠何足道?委屬未便,從重推考。
傳曰,許領府事,時在藥房,亦爲入侍。
禁府,任映·李郁,拿囚。啓。
政院啓曰,吏曹判書洪處亮,推考傳旨已下,更爲牌招,使卽開政,何如?傳曰,允。
謝恩,吏曹判書洪處亮。
備忘記,七次祈雨祭獻官福昌君禎,判尹李殷相,刑曹判書權大運,右通禮崔孝騫,訓鍊都正具鎰,各熟馬一匹,典祀官正郞任以道·金千鎰,兼大祝參奉李汝柱,各兒馬一匹,監察以下諸執事,各上弦弓一張,賜給。
答都承旨吳始壽疏曰,省疏具悉。卿辭至此,本職,當勉副焉。
政院啓曰,以臺諫牌不進,自今以後不進者,政院,直以禁推捧傳旨事,榻前下敎矣,今當依此擧行,而此外牌不進應推之類,竝一體爲之乎?臣於摠擾中,不能明白定奪,不勝惶恐,敢稟。傳曰,牌不進傳旨,應捧之類,一體爲之。
傳,前縣監柳廷輝·李衡鎭·朴乃昌,郡守尹時達·趙時亨,大司憲閔鼎重,牧使金雲長,府使鄭樸·李相勛,監司黃儁耉,府使李守綱·崔寬,牧使李慣·金厦樑·洪錫箕·鄭采和,郡守朴新胄,應敎李選,判官李循先,府使李東耉,郡守柳重起·金振元,判官李璾,縣監南斗明,司藝姜碩昌,佐郞權愈,縣監金時輝·高啓元·崔世慶·廉振名·權慬·鄭維地·李光翼·金邦杰·許濟,正趙嗣基,副修撰金萬重,府使宋昌,牧使李峻岳,縣監朴廷龍·崔栢年·李炯·李鳴夏·張汝衎·李滋,郡守裴尙度·韓希卨,判官李柔·李震夏·曺憲卿,縣監李順男·張信立·鄭岐壽,虞候金之鍵,司果安鏡,統制使金鏡,武兼具㒆·崔尙勳·李聖雨,守門將林栢壽,哨官黃命耉,監牧官李栢齡,郡守金斗翼·朴進翼·林翼喬·韓世弼,縣監張緯韓等,敍用。前府使李東耉,郡守呂儆·金啓光,縣令宋尙周,縣監崔有大·張緯韓·柳德三,郡守魚尙佶·安緝等,癸丑年春夏等褒貶居下,郡守安弘殷·趙鉉,縣令李瑞雨,縣監南斗明·柳星三·李耉徵·崔孝述,縣令任弘益,郡守姜復先,府使鄭世輔·李晩等,去癸丑年秋冬等褒貶居下,竝勿論事,下吏兵曹。
謝恩,兼漢學敎授李濡,右承旨李端錫,右副承旨金錫胄。
備局堂上引見時,領議政金壽興所啓,湖西大同,因廳儲匱竭,貸用各衙門銀布米豆,其數甚多,曾前不得還償,而特爲蕩滌者,亦且不少矣,卽今形勢,將無以成樣,而若不變通,則終不免還罷,故曾因本道士民之上疏,以十二斗改定之後,詢問便否於本道,則山郡數十邑,以爲不便云,而此法,本出於均役,則不可以山郡之不便,有所撓改,仍以十二斗斷行,而本廳卽今各衙門所貸大同木一千三百九十三同零,米三萬三百五十石零,太二千二十石零,銀子四千三百六十兩零,竝爲蕩滌,何如?上曰,依爲之。副校理李濡所啓,本館,方有議諡之事,而倡義使金千鎰節義,與高敬命·趙憲無異,而高敬命·趙憲,旣已賜諡,金千鎰,亦爲一體賜諡,何如?領中樞府事許積曰,賜諡,莫重之典,不可人人敢請,而金千鎰,節義表著,衆所共知,賜諡宜矣。上曰,賜諡,可也。春坊朝報
摠府啓曰,今日入直軍士,中日習射,請出標信。傳曰,知道。摠府謄錄
有政。以李翊相爲工曹參議,安後泰爲正言,李堂揆·徐文尙·鄭維岳,以都廳加資,金宇亨爲判尹,李夏鎭爲司諫,安垕爲弼善,李藼爲執義,朴泰尙爲吏曹佐郞,金錫衍爲內贍主簿,睦昌明爲說書,李殷相爲刑曹判書,朴賓爲工曹正郞,鄭載禧爲承旨,李端夏爲吏曹參議,康邃學爲禮賓寺正,柳之發爲持平。政事軸
大臣·備局堂上引見時,江華留守閔蓍重所啓,南漢·水原,則將官等,竝有久勤錄用之規,而江都以保障之地,獨無此例,將官積仕者,多至二十餘年之久,略無酬勞之典,似當一體爲之矣。兵曹判書金萬基曰,南漢則曾有久勤調用之規,因一人之除職後被劾,今則不復移送久勤矣。上曰,竝一體久勤調用。知事柳赫然所啓,原襄一道軍器,極爲無形,其中弓矢,尤甚數少,弓子則勢難猝備以送,而矢則軍器寺所在長片箭各五百部,爲先上送,何如?上曰,依爲之。又所啓,京畿各邑,本無焰焇煮取之擧,事甚悶慮,自今秋以後,依他道例,使之煮取,何如?上曰,依爲之。備局謄錄右尹申汝哲所啓,三南有兼御營把摠之邑,必以本廳把摠差送事,奉承傳者,意有所在,而近來該曹,廢閣不行,間或以文蔭差送,事甚不當,今後更爲申明事,奉承傳施行,何如?上曰,本廳把摠中,如有可合人,則差送,無則必以武臣差送,更勿以文蔭備擬,可也。御營謄錄
答刑曹啓目曰,依允。朴戒芳·乙良,除尋常,各別嚴刑爲乎矣。勅使回還,在於二十二日,則二十三日間,可還本營是去乙,二十八日之刑推,極爲無據是乎矣,本曹專然不察,不爲擧論,殊無審察之意,委屬未安,廣州府尹李世華,姑先緘問後,稟處。
答禮曹草記曰,移定於十二月,可也。鵪鶉進排事內下記草
上在昌德宮。停常參·經筵。
夜五更,有霧氣。
戶曹參議趙䃏辭職上疏。入啓。答曰,遞差。
京畿監司書目,富平呈,以旱澇相因,又有蟲災,民事極爲可慮事。
禮曹啓曰,今七月初三日大臣·備局堂上引見入侍時,上曰,今此陳慰使,與進香使,當爲一行,而拜表之日,以各日擇入,該曹殊涉不察矣。領議政金壽興曰,禮曹堂上,推考,何如?上曰,依爲之。使之改入事命下矣,拜表吉日,卽令日官推擇,則自今月十六日,至二十八日,皆無吉日,唯二十日·二十八日,平而無害云,而二十八日,則似遠,以二十日,改定,何如?傳曰,知道。
政院啓曰,同副承旨除拜之日,日勢不至晩暮,則卽爲出謝,乃是規例,而鄭載禧,昨旣不進,今又稱病,身計雖便,事例不當,卽爲牌招,何如?傳曰,允。
政院啓曰,近來憲府茶時,連以監察代行,推考公事,亦爲積滯,久未勘畢,事甚未安,諫院之官,亦無行公之員,除在外人員外,牌招察任,何如?傳曰,允。
慶尙道大丘幼學都愼徵上疏。大槪,請令禮官,詳考典禮,以正大王大妃,爲仁宣王后服制,而仍陳禮設,禁禮經之非事。入啓。
謝恩,大司諫金益炅,司諫李夏鎭,正言安後泰,執義李藼,掌令李光迪,持平柳之發。
大司諫金益炅啓曰,臣之前後推緘,俱未照勘,誠不可一刻苟冒,而臣卽又伏聞有一儒生疏,論大王大妃服制該曹所定之非禮,未下之疏,未得其措語之詳,且其是非得失,不必徑先論辨,而臣卽其時禮官之一,何可晏然於臺閣乎?請命遞斥臣職。
謝恩,同副承旨鄭載禧。
正言安後泰啓曰,臣頃忝憲職,因一論事,嚴峻之批,據下意外,情勢難安,且緣疾病,召牌之下,竟未祗赴,不意玆者,新命又降,臣誠惶蹙,罔知攸措,臣旣未赴召,方帶推緘,不可一刻仍冒,請命遞斥臣職。
司諫李夏鎭啓曰,臣本空疎,無補於世,猥玷華貫,只切愧恧,況臣頃在臺職,迫於情勢之萬不獲已,未免違命,顧念分義,惶隕俟罪矣。今玆新命,又出於夢寐之外,繼有嚴召,不得不冒昧出肅,鵜梁之刺,姑不暇言,而前者推緘,尙未聽勘,在法當遞,請命遞斥臣職。
禮曹,陳慰兼進香使·陳慰使拜表,今月二十日卯時,祭需及方物封裹,同月十七日推擇,啓。
以大司諫金益炅,正言安後泰,司諫李夏鎭避嫌。傳曰,推考,蕩滌。
答大司諫金益炅曰,勿辭,退待物論。
答正言安後泰,司諫李夏鎭曰,勿辭。
都承旨尹深上疏。大槪,新授資級職名,萬無承當之望,冒死陳情,乞賜收回,仍許遞免,以安微分事。入啓。
院啓,引嫌而退,倉卒定制,亦稽古禮,則旣往之事,何必爲嫌,行大司諫金益炅,請命出仕。答曰,依啓。
備邊司郞廳,以領·左相意啓曰,臣等,將於明日,開坐於本司,而諸堂上,多以本職及加資未肅拜,不爲來參,無故之員,只是一人,而當此多事之時,本司之坐,不可以堂上之不得備員,有所曠廢,未肅拜之員,除差祭人外,明日待開門,牌招肅拜,以爲開坐之地,何如?傳曰,允。春坊朝報
訓鍊都監啓曰,云云事命下矣。千摠李衡鎭,把摠崔元立,哨官方時憲·金世鳴·鄭健立·李馨吉等所犯,別無輕重之別,竝棍十度,決放之意,敢啓。傳曰,知道。訓局謄錄
上在昌德宮。停常參·經筵。
福昌君禎,靑平尉沈益顯,護軍李溟翼,加資肅拜。
伴送使書目,勅行,初三日車輦止宿事。
以李聃命爲假注書。
成均館官員,以知館事意啓曰,今七月初七日,儒生上旬輪次,當爲設行,而秋享大祭齋戒相値,限內不得爲之,而依前判下,今月內無故日退行之意,敢啓。傳曰,知道。
謝恩,禮曹判書趙珩,吏曹參議李端夏。
藥房啓曰,伏聞昨夕入侍醫官之言,自上微有頭疼煩熱之候,不勝驚慮之至,夜來加減,何如,而水刺厭進,困惱等症,亦何如?臣等不任憂慮,敢來問安。答曰,知道。症候,已言于醫官矣。
伴送使書目,勅行,初四日到義州止宿,明日定爲越江入去事。
戶曹判書閔維重,兵曹判書金萬基,刑曹參判鄭榏,加資辭免上疏再呈。入啓。答曰,省疏具悉。今玆賞典,實循舊章,卿其勿辭焉。
答都承旨尹深疏曰,省疏具悉。今玆賞典,實循舊章,陞爲長官,亦有前事,卿其勿辭,從速察職。
判尹金宇亨上疏。大槪,冒陳危懇,新收加資職名,一倂收回,以安私分事。入啓。
藥房再啓曰,卽伏聞入診醫官所傳之言,自上頭疼煩熱之候,已得差歇,臣等不勝喜幸之至,而第念內痔之症,猶未得常,脚痿之患,一樣無減,此等病患,無非大有妨於起動行禮者,再明秋享大祭,決不可親行,亟許攝行,毋致添傷,是群下區區之望,惶恐敢啓。答曰,痔病,今則幾盡差愈,脚病之瘳,不可以時月期,有何攝行之事乎?卿等,勿以爲慮。
正言安後泰避嫌。大槪,卽者,以傳啓事詣闕,始知自今日爲親祭齋戒,而初不覺察,矇然詣臺,何敢晏然?請遞事,呈政院。
政院啓曰,卽者正言安後泰等,來傳避辭,而觀其措語,以傳啓事詣闕,始知自今日爲親祭齋戒,而初不覺察,矇然詣臺爲辭,大祭親祭時,二日齋戒之規,下吏不卽告知,以致如此,此非大段引嫌之事,故措辭出給,則再三往復,必欲捧入,臺諫事體,與庶僚有別,此避嫌,何以爲之,敢稟。傳曰,別無大段引嫌事,勿爲捧入。春坊朝報
上在昌德宮。停常參·經筵。
戶曹判書閔維重,兵曹判書金萬基,右參贊張善瀓,刑曹參判鄭榏,加資肅拜。
伴送使書目·義州府尹書目,勅行,初五日越江入歸事。
政院啓曰,在前行祭時,例以三更三點開門矣,出宮正時,在於三更四點,其間時刻催急,不但外位排列,未免窘速,雲劍侍衛等,每有顚倒之患,開門時刻,令兵曹,參酌進定,何如?傳曰,允。
傳曰,史官二員待命,騎馬六匹立之,宗廟永寧殿大祭所內摘奸。
明日敬思殿秋享親祭,出宮正時,三更四點,祭正時,四更二點,開門,三更二點。
政院啓曰,來十一日,專經文臣殿講日次,取稟。傳曰,停。
吏曹啓曰,承旨有闕,政事,取稟。
藥房啓曰,卽伏聞入診醫官所傳之言,自上前患齒痛,猝然添劇云,臣等,無任驚慮之至,明日大祭,決不可親臨,亟許攝行,以副群下之望,不勝幸甚,敢來問安,竝此仰稟。答曰,知道。自午後,痛勢猝作,尙未差減,依啓辭攝行。
大殿,政院·玉堂問安。答曰,知道。春坊朝報
摠府啓曰,今日入直軍士,當爲中日習射,而秋享大祭齋戒相値,不得爲之之意,敢啓。傳曰,知道。摠府謄錄
上在昌德宮。停常參·經筵。
夜三更,流星出織女星下,入尾星上,狀如鉢,尾長三四尺許,色赤。
秋享大祭後,大王大妃殿,藥房·政院·玉堂·二品以上·六曹·大司憲問安。答曰,知道。大殿·中殿·世子宮,藥房·政院·玉堂·二品以上·六曹·大司憲問安。答曰,罔極。嬪宮,藥房問安。答曰,罔極。
藥房啓曰,伏未審夜來,聖候,若何,水刺厭進,困惱等症,比前何如,而齒痛,亦無差減之勢乎?臣等終宵憂慮,敢來問安。答曰,知道。證候,已言于醫官矣。
忠淸監司書目,六月二十三日之雨,通道內大注,高燥之處,始得畢移秧,而中伏已過,西成難期,且雨勢不止,水邊各穀,多被損害事。
咸鏡監司書目,六月令薦新稷米,限內未及封進,惶恐待罪事,啓。傳曰,勿待罪事,回諭。
傳曰,政事,過國忌後爲之。
禮曹啓曰,五禮儀,卒哭後,俗節朔望四時及臘親享儀,百官奉慰之禮,不爲擧論,故曾於己亥年,本曹大臣,前稟定卒哭後親祭時奉慰一款,添入磨鍊矣,今者群議皆以爲,禮文卒哭後,各祭奉慰之禮,不爲擧論,只行於練祭祥祭者,實是降殺之節,而其時添入磨鍊,出於禮文之外,未知其洽當,大臣之意,亦如此,前入魂殿俗節·朔望親享儀注及四時及臘享儀註,還下改付標以入之意,敢啓。傳曰,五禮儀所付諸臣之喪,擧哀之節,與五享大祭及各祭哭臨哀慟之節,輕重自別,奉慰於諸喪擧哀,而不爲於大祭及各祭,果何如耶?己亥已行之事,雖曰大臣之意,不敢率爾直請付標也。
全羅監司書目,六月十一日以十五日至,雨澤緣由,及二十四日以二十九日至,大雨連注,成川覆沙之患,處處有之,民事可慮事。又書目,龍潭·茂朱等官呈,以惡虎囕殺人命,至於二名,極爲驚慘事。又書目,古阜呈,以本郡居私奴流玄,雷震致死事。
黃海監司書目,道內各邑,去六月二十日後,雨澤及農事形止事。
備邊司啓曰,陳慰使書狀官柳譚厚,重患毒腫,今纔針破,旬月之間,決無完合起動之勢云,實病如此,而行期已迫,不可不急速變通,柳譚厚書狀之任,卽爲改差。其代,今日內差出,何如?傳曰,允。
吏曹,陳慰使書狀官,姜碩耉落點。春坊朝報
備邊司啓曰,江都所用長山串眞木,當依榻前定奪,分付該道,使之斫伐,而其數許多,必多用役夫然後,可以了當,本道上今年,連有伐木之役,今又調發民丁,事甚重難,僧軍三百名,別爲調用,而以長山串近邑所在管餉耗米,題給口糧,似爲便當,以此分付,何如?答曰,允。備局謄錄
上在昌德宮。停常參·經筵。
政院啓曰,卽者內醫院官員來言,領中樞府事許積,今方治行下去云,故敢啓。傳曰,卽遣史官,諭以入來之意。又啓曰,史官承命,馳往領中樞府事許積家,則旣已發行,故追及傳諭,則以爲,臣旣發行,將出城門,道遇傳諭,義當趨詣,而所着冠帶,先已遠送于門外,玆不得承命,不勝惶恐云矣。
備忘記,卿之今日去國,雖曰不安於心,與曩日大相不同,止行李正衣冠,不至時刻之遲滯而已,不許面諭,望望決歸,史官諭於城內而空返,卿試思之,今日去國,決不可如是邁邁,使其君,不許面諭可乎?卿熟思之,決不可作如此擧措,體此予意,從速入來,以竢回諭之意,承旨卽往傳諭。
領中樞府事許積上疏。大槪,不敢久留輦轂,重汚朝端,不及陞辭,徑出束歸,乞治臣罪,仍鐫臣職事。入啓。
傳于政院曰,京畿監司,何無以大臣陪行出去之事耶?
政院啓曰,午間京畿監司沈梓,來到闕下,欲爲下去,而其時史官·承旨,連奉聖諭,馳往相臣所到處,故道臣,不敢徑先以陪行下去云矣。
傳曰,許領府事,已發行云,由陸作路,則給馬,由水作路,則題給曳船軍,而兩道監司處,護送事,分付。
京畿監司沈榟,領府事許積陪行事,出去。春坊朝報
上在昌德宮。停常參·經筵。
刑曹參議睦來善上疏。大槪,乞蒙恩暇,歸省父母墳事。入啓。答曰,省疏具悉。爾其依願往來。
工曹判書李正英上疏。入啓。答曰,省疏具悉。卿其勿辭,調理察職。末端査覈事,依卿疏施行。
護軍呂聖齊上疏。入啓。答曰,省疏具悉。今玆賞典,實循舊章,卿其勿辭焉。
答判尹金宇亨疏曰,省疏具悉。今玆賞典,實循舊章,卿其勿辭,從速察職。
都承旨尹深上疏。入啓。答曰,省疏具悉。卿其勿辭。
禮曹判書趙珩上疏。入啓。
藥房啓曰,驟雨滌暑,日氣猶鬱,伏未審此時,聖體,若何?水刺厭進,困惱等症,未知數日來,加減之如何,而齒痛之候,比前亦何如?臣等,不任憂慮,敢來問安。答曰,知道。症候,已言于醫官矣。
謝恩,判尹金宇亨。
咸鏡監司書目,道內癘疫人五百十二名內,方痛二百八十三名,向差二百九十名,死亡三十九名事。永興呈,以趙貴立等渰死。安邊呈,以金彦男妻子竝五人燒死事。又書目,臣病勢沈重,差役無望,官務全廢,公私俱極狼敗,冀蒙恩遞事,上疏上送事。啓下備邊司。
京畿監司書目,廣州等三十六邑呈,以去六月二十九日丑時始雨,本月初四日辰時雨澤事。
慶尙監司書目,自前月二十三日,至今月初一日,大雨連下,川渠漲溢,各穀被害,前頭民事,極爲可慮事。
平安監司書目,平壤等十七邑,去五月朔,染病方痛九十八名,死亡十二名。泰川等官,蝗蟲,今月初二日大雨,盡爲寢息,酺祭,似不可仍爲設行,令該曹,稟旨指揮事。
工曹參判閔點上疏。入啓。答曰,省疏具悉。今玆賞典,實循舊章,卿其勿辭,依願往來。
同副承旨鄭載禧上疏。大槪,父病甚重,無望供職,亟賜遞改,俾得專意救護事。入啓。答曰,省疏具悉。爾其勿辭救護。
大司憲姜箚子。大槪,賤疾日漸危㞃,斷無供職之望,本職及兼帶藝文提學槐院提調等任,懇乞遞免,且略陳所懷,冀蒙財察事。入啓。
府啓,頃日水路奉輿之時,陪衛承旨及都監之官,或有脫去衰服,任便起居,雖與陸路陪從有間,侍衛之官,何敢自便若是乎?物議喧藉,久而未已,請其時陪衛承旨及都監之官,竝命摘發推考,糾檢班行,禮都監之責也。侍衛之官,不着衰服,而視之尋常,終無一言,不職甚矣。請當該禮都監監察推考。黃澗定配罪人張應一,自謂蒙放,擅離配所,往在星州扶桑驛,借騎驛馬,來往其親舊家,南來之人,傳說藉藉,此雖老妄失性之致,揆以國法,極爲驚駭,而黃澗縣監,掩置不報,本道監司,不爲啓聞,俱極寒心,請罪人張應一,考律科罪,黃澗縣監尹漪,拿問處置,本道監司,從重推考。今月初一日敬思殿朔祭時,禁漏官,不爲躬親奏時,使其書員,偃然來傳,怠慢之習,極爲可惡,請當該奏時官汰去。大典詞訟日限條,大事限三十日,中事二十日,小事十日,不得已過限者,具由啓聞,故爲淹延者,杖一百,永不敍用。祖宗朝立法,豈不嚴且重哉?近來淹滯詞訟,爲京外痼弊,而刑曹尤有甚焉,使遠方應訟之人,累年留待於京邸,呼怨之聲,傳播道路,聽聞所及,極爲可駭,請自今以後,申明大典定限之法,限內淹延不決者,依大典摘發科罪事,捧承傳施行。未經準職者,不得陞資,國家不易之典也。都廳李堂揆·徐文尙,俱以未經準職之人,特陞堂上,此雖出於一時之恩典,而物情未允,請還收都廳李堂揆·徐文尙特陞堂上之命。答曰,依啓。末端事,不允。自謂蒙放一款,殊欠明白,査覈處之。
正言安後泰啓曰,臣於頃日長官之引避也,與同僚相議處置,而服制一款,雖不論辨於避辭中,其時該曹定制,蓋據前事,亦稽古例,則別無可避之嫌,故以此請出,而遣辭之間,有不能明白者矣。今聞物議,以處置措語之未瀅,爲非云,臣何敢晏然仍冒,請命遞斥臣職。答曰,勿辭,退待物論。
司諫李夏鎭啓曰,卽者同僚,以前日長官處置,見非物議,引嫌,臣不勝瞿然。臣於伊日,與同僚議定文字,而急遽之間,措語欠明,誠有人言者,何敢一刻仍冒,請命遞斥臣職。答曰,勿辭,退待物論。
謝恩,右承旨李柙。
謝恩,副應敎崔後尙,副修撰權愈。
備邊司啓目粘連,咸鏡監司南九萬上疏云云。南九萬瓜滿之後,再度仍任,實出於自上軫念本道之事敎是白如乎,觀此上疏,則備陳病重實狀,懇迫之辭,不啻縷縷爲白臥乎所,卽今雖未及秋成,差出交代下去之際,必趁仍任之限,依願許遞,何如?啓依允。
傳曰,今番內殿所患時,議藥廳都提調以下書啓。
政院啓曰,左副承旨金錫胄,以憲府請推,都監之官,不敢在職,卽爲出去,同副承旨鄭維岳,亦以都監之官,入於臺啓中云,而不爲肅拜,廳中只有臣柙,事甚未安。今則臺啓旣允,不當一向引嫌,左副承旨金錫胄,同副承旨鄭維岳,竝卽牌招察任,何如?傳曰,允。
謝恩,左副承旨金錫胄,同副承旨鄭維岳。春坊朝報
有政。以李敏敍爲戶曹參議,李尙眞爲左參贊,安汝器爲高靈縣監,尹趾完爲校理,尹堦黃海監司,鄭維岳爲承旨,洪萬鍾爲獻納,尹爲宜寧縣監,鄭勔爲昌原府使,權愈爲副修撰,崔後尙爲副應敎,柳以升爲戶曹正郞。政事軸
備邊司啓曰,中江開市,例在於八月十五日,依前商賈豫爲整齊,多持物貨,及期入送,俾無埋沒之弊事,兩西監司及開城留守處,知委擧行,何如?答曰,允。備局謄錄
上在昌德宮。停常參·經筵。
刑曹判書李殷相辭職上疏。入啓。答曰,省疏具悉。卿其勿辭,從速察職。
藥房啓曰,夜來日氣蒸鬱,伏未審此時,聖體,若何,水刺厭進,困惱等症,一樣無減乎?昨伏聞入侍醫官之言,自上眼部赤澁之患,今日欲爲受鍼云,臣等,不勝憂慮之至。受鍼時刻,定以辰末爲當,敢來問安,竝此仰稟。答曰,知道。
吏曹啓曰,咸鏡監司有闕,依近例,令備邊司,議薦,何如?傳曰,允。
兵曹啓曰,本曹正郞柳譚厚,疔瘡甚重,差復未易,不可久曠,今姑改差,何如?傳曰,允。
吏曹啓曰,咸鏡監司有闕,政事,取稟。傳曰,明日爲之。
今春夏等褒貶,廣興主簿李立年,東部主簿朴文哲,西部主簿金棐,南部主簿申斗極,中部主簿金萬軸,內資直長吳益昌,以上中,廣興守尹垍,下。
工曹判書李正英上疏。大槪,賤疾一向危苦,斷無起身供仕之望,冒萬死,更申前懇,冀蒙恩遞,新授加資,亦收成命,以安微分,以重賞典事。入啓。
大殿受鍼後,藥房·政院·玉堂·二品以上·六曹問安。答曰,知道。
弘文館啓曰,新除授校理尹趾完,時在京畿安山地,經筵入番事緊,請斯速乘馹上來事下諭。傳曰,允。
刑曹啓目,前兵使柳炳然,移義禁府,決杖定配,何如?啓依允。
禁府,柳炳然拿囚,啓。
領議政金壽興箚子。大槪,伏見憲府之啓,不勝瞿然之至,臣忝摠護使之任,水路凡事之糾檢,專在於臣,而觸事憒憒,罪戾實深,乞罷臣職,以爲具僚之戒事。入啓。答曰,省箚具悉卿懇。近日浮言,已成痼弊,臺論,亦出於風聞,是未可盡信,卿何辭爲?安心勿辭。
禁府,柳炳然,大興縣光時驛,徒二年半定配,啓。
吏曹參議李端夏上疏。大槪,臣於頃日筵中,有奏事不審之失,乞罷臣職,仍治臣罪事。入啓。答曰,省疏具悉。爾其勿辭察職。
刑曹啓目,罪人全石結案取招,係是綱常,移義禁府,處置,何如?啓依允。禁府啓曰,以刑曹啓目,弑主罪人全石,移本府處置事,允下矣。罪人全石,卽爲拿囚,而係是綱常罪人,依法例,三省推鞫,何如?傳曰,允。政院啓曰,罪人全石,三省推鞫事,允下矣,今已夜深,依前受敎,明日擧行之意,敢啓。傳曰,允。又啓曰,弑主罪人全石,三省推鞫事,命下矣。兩司當爲進參,城上所牌招言送之意,敢啓。傳曰,知道。又啓曰,弑主罪人全石,三省推鞫事,命下矣。委官,何大臣進去乎?敢稟。傳曰,領相進去。
大司諫金益炅啓曰,同僚,以處置事引避,而此事,實緣於臣,臣之在職,亦甚不安,況何敢反自處置同僚乎?昨緣日暮,賤疾且苦,今始自列,所失亦大,請命遞斥臣職。答曰,勿辭,退待物論。春坊朝報
禮曹啓曰,今日受鍼時,臣趙珩所啓,別陳慰使之行,中宮方物,則旣已傳訃之後,仍爲封進,事涉不當矣。上曰,中宮未冊封之前,方物封進與否,前例相考事,下敎矣。取考本曹所在辛丑以後文書,則乙巳年十一月,皇后冊封頒詔出來,而同年十二月,有進賀使之行,皇后方物,始爲封進,以此觀之,則未冊封之前,不爲封進,明有前例,今此陳慰之行,似無中宮方物封進之事矣,敢啓。傳曰,知道。禮曹稽制司謄錄
上在昌德宮。停常參·經筵。
大殿,政院·玉堂問安。答曰,知道。
兵曹啓曰,昨日政,全羅左水使,以朴新胄,備擬受點矣。卽聞本道監司李東稷,乃新胄同姓三寸叔母夫云,法當相避,而臣曹初未覺察,不勝惶恐,朴新胄改差,何如?傳曰,允。
藥房啓曰,伏未審夜來,聖體,若何,水刺厭進,困惱等症,猶夫前日乎?昨日眼患受鍼之後,赤澁之候,別無差減之效乎?如或一樣,則今日受鍼,亦不可已,臣等不任憂慮。敢來問安,竝此仰稟。答曰,知道。證候,已言于醫官矣。今日受鍼,姑爲停止。
禁府,三省問事郞廳二,崔後尙·尹趾善,啓。
傳曰,大臣·備局堂上,引見。
掌令李光迪啓曰,臣伏見大臣箚批,則以臺論,亦出於風聞,是未可盡信爲敎,臣誠惶愧,無地自容。夫臺諫之任,許以風聞,則其所論啓,未必盡信,而若以出於風聞之故,一切皆謂之未可信,則國家亦安用置臺官哉?臣於發靷由水之日,適忝典祀之官,取陸路先詣山陵,侍衛諸臣之衰服脫着,固非目見者,而惟大臣·三司着衰之外,承旨則皆脫,都監則或着或脫,傳播搢紳,有駭聽聞,藉藉之言,閱月未已,故事體所存,臣不敢不論矣。大臣,至以此陳箚,而聖批,又以臺論,爲未可信,臣旣非目覩,只憑耳聞,則風聞失實,烏得免乎?如臣無狀,忝居言地,上不見信於君父,下不見信於大臣,將何顔面,靦然仍冒?請命遞斥臣職。答曰,勿辭,退待物論。
謝恩,獻納洪萬鍾。
謝恩,兼校書校理趙師錫,兼中學敎授尹趾善。
備忘記,郞廳鄭東卨,准職守令除授,工匠下人等,令該曹,米布從優磨鍊題給。
大臣·備局堂上引見時,上曰,己亥服制,蓋用時王之制,今番九月之制,與己亥同異與否,竝爲考出,原任大臣·六卿·政府西壁·判尹·三司長官,卽爲命招,會議以啓。
答大司憲姜栢年箚曰,省疏具悉。箚事,當與廟堂議處,卿其勿辭,從速察職。
政院啓曰,禁府都事,以委官意來言,今日三省推鞫,與賓廳會議相値,勢不得爲之,明日,望祭齋戒,再明,望日,亦不得開坐云,十六日爲之之意,敢啓。傳曰,知道。
政院啓曰,大臣·六卿·三司,命招會議事,命下矣。左議政鄭知和,身病甚重,何以爲之?傳曰,勿爲牌招。又啓曰,工曹判書李正英,陳疏未下,右參贊張善瀓,呈辭受由,何以爲之?傳曰,竝牌招。
答工曹判書李正英疏曰,省疏具悉。今玆賞典,實循舊章,卿其勿辭察職。
謝恩,刑曹判書李殷相。
政院啓曰,今玆會議,事體重大,禮曹參判·參議及三司見存之員,竝爲牌招,使之同參,何如?傳曰,禮曹參判·參議牌招。
持平柳之發啓曰,今日引見時,掌令李光迪,以應入之員,引避退待,臣則以次官,固當豫爲來待,而疾病之外,且有難安情勢,方在呈告之中,事出急遽,未及趨詣,以致引見時終闕入侍之員,臣罪大矣。決不敢晏然臺席,請命遞斥臣職。答曰,退待物論。
大司諫金益炅啓曰,臣病伏危苦,情迹臲卼,連呈辭單,一味惶縮。不意玆者,召牌降臨,臣於此,不得不趨詣,而第聞諫臣,以大王大妃服制率爾議定之失,論推,該曹已蒙允從,臣以其時禮官之一,方在勘罪之中,決不可忝居諫職,而況有大臣·六卿·三司會議之命,尤不當一刻叨冒,仍參末議,請命遞斥臣職。答曰,勿辭。退待物論。
院啓,引嫌而退,旣被推緘勢難仍在,請大司諫金益炅遞差。答曰,依啓。
左議政鄭知和箚子。大槪,臣之病勢,無望供職,冒死陳懇,冀蒙恩遞,以幸公私事。入啓。
大臣·備局堂上引見時,領議政金壽興所啓,西部有一寡女,年今一百六歲,其子譯官張孝建,亦七十九歲,而貧不能爲養云,事實稀貴,合有優異之典矣。上曰,自該曹,別爲題給,食物。月廩亦給,可也。又所啓,頃者慶尙監司,以試日不遠,而本道文臣守令不多,其中,且有本道之人,不得爲試官之故,居下三邑守令,啓請以文臣,斯速差送矣。新除授昌原府使鄭勔,以推考敬差官,方在湖南,往來之際,必有遲滯之患,姑爲改差,其代以無故人,差送,何如?上曰,依爲之。
獻納洪萬鍾所啓,章疏之來呈政院也,或有違格之處,則固退却之規,而頃者儒生都愼徵之疏,亦有他措語云,政院,累度退却,使之改書而後捧入,有關後弊,請當該承旨推考。上曰,依啓。又所啓,國恤初喪,大王大妃服制改定時,禮曹所當詳考典禮,明白啓稟,而泛然改付標,雖緣倉卒急遽之致,難免率爾之失,請禮曹當該堂上郞廳推考。上曰,依啓。又所啓,外方文書,惟考信於事變日記,而臣於向日,以李敏采未修正史記替修事,取考其時事變日記,則無一載錄之語,邊方之事,郡邑之報,終無可考,朝家曾以事變日記事,非不申明嚴飭,而猶尙如此,誠爲不當。此後則外方陳啓之事,可爲後來之傳者,或因他事而現露,不載於事變日記,則其時注書及承旨,査覈從重科處。上曰,依啓。春坊朝報
有政。以宋昌爲司諫,李先慶爲咸鏡都事,柳椐爲淸風府使,李喜龍爲典籍,趙師錫爲兼校書校理,李沃爲正言,李舜岳爲戶曹佐郞,姜碩耉爲兵曹正郞,成震丙爲奉常寺正,尹以徵爲內資直長,權脩爲兵曹佐郞,尹趾善爲中學敎授,呂聖齊爲咸鏡監司。政事軸
大臣·備局堂上引見時,領議政金壽興所啓,德浦前僉使柳義傑,戰兵船改槊時,貸用江都米二十石及本鎭軍餉米二十三石,而江都米,則二十石內,備納四石零,其餘十五石零,及本鎭軍餉米二十三石,則以闕軍布,分定懸錄於重記矣。其後諸般力役未收蕩減時,闕軍布,亦入蕩減之中,徵捧無處,而時僉使趙忠善,到任以後,戰船六隻,艱難新造,他無推移備納之路,故趙忠善,以此論報矣,而實狀如此云,此則似當有蕩減之典矣。上曰,蕩減,可也。又所啓,癸丑條軍布裁減時,砲保三疋備納之類,一疋裁減,計其所減之數,自戶曹,以所儲弓角及東萊銅鑞鐵,當爲計送於訓鍊都監矣。自前砲保價布所減之數,戶·兵曹分半完給,而今番則戶曹,以獨當爲悶,或以兵曹軍木,或以賑恤廳銀子,分半劃給,則似好矣。上曰,所減木綿,其數,幾何?壽興曰,三十五同九疋矣。上曰,以賑恤廳所儲,斟酌給之,可也。又所啓,魂殿都監取用賑恤廳米,至於三百二十石,而三都監物力皆匱,今無推移備賞之路,似當蕩減矣。上曰,依爲之。備局謄錄
禮曹啓曰,今此陳慰使之行,中宮方物,不爲磨鍊事,旣已入啓定奪矣。方物磨鍊單子中,付標以入之意,敢啓。傳曰,知道。禮曹稽制謄錄
上在昌德宮。停常參·經筵。
藥房啓曰,伏未審夜來,聖體若何,水刺厭進,困惱等候,視前加減,何如?眼候時未快復,此時親行祀事,必致大傷,伏乞明日望祭,亟許攝行,以副群下之望。臣等,終宵憂慮,敢來問安,竝此仰稟。答曰,知道。證候,已言于醫官。明日望祭,攝行。答左議政鄭知和箚曰,省箚具悉卿懇。卿其安心勿辭,從容調理。
持平朴元度啓曰,臣於頃者,猝聞老父重患暑感,症情漸㞃,冒呈辭單,適値國忌,未及入啓,徑先下鄕,顧臣情勢,雖或可恕,揆諸事體,已極未安,且習讀金俊立擬律乖當之失,臣實爲首,而其時同僚,旣以此見遞,則臣之不可一刻仍冒決矣,而只緣父病久未差復,浹旬之後,始爲來避,所失尤大,請命遞斥臣職。答曰,勿辭,退待物論。
賓廳會議啓曰,臣等,依榻前下敎,會于賓廳,取考己亥年大王大妃服制議定時前後文書,則初因禮曹啓辭,領議政鄭太和,左議政沈之源,延陽府院君李時白,完南府院君李厚源,領敦寧府事李景奭,領中樞府事元斗杓等,以爲臣等於大禮,雖不能曉解,考之時王之制,似當爲朞年之服,吏曹判書宋時烈,右參贊宋浚吉以爲,古今禮律,旣有異同,帝王之制,尤難輕議,而諸大臣,更以時王之制爲議,不敢更容他說云,則以依議施行,判下矣。庚子年三月,掌令許穆,上疏請行三年之制,禮曹覆啓,議于大臣及儒臣,則諸臣之議,互有異同,而右贊成宋時烈,左參贊宋浚吉,以儀禮註疏四種之說,援据論辨,領議政鄭太和議以爲,貞熹王后之於睿宗大王,文定王后之於仁宗大王,已行之制,竝宜詳考參定云。故實錄考出,則貞熹王后,於德宗大王·睿宗大王,竝行朞年之制,文定王后之於仁宗大王服制一款,無見出處矣。又命更議于大臣儒臣,則領議政鄭太和以爲,當初旣不識古禮,只據國典以對,致有今日之論議,何敢更爲與聞?左議政沈之源以爲,當初獻議,旣不外於五禮儀,而實錄所載又如此,喪祭宜從先祖,臣豈有異見云,則以依諸大臣議施行,判下矣。其年五月,又因右議政元斗杓陳箚,請行三年之制,又請詢問于諸儒臣,禮曹覆啓,問于李惟泰·沈光洙·許厚·尹鑴,則李惟泰以爲,此禮也,與宋時烈·宋浚吉,論之久矣,所見初無異同。沈光洙以爲,以諸臣相與講議,仰煩天聽者見之,俱是禮註所載,而宗統爲重者,似乎得矣。許厚以爲,議禮諸臣,各以所見,備盡論辨,參商兩議,務爲主當之歸。尹鑴以爲,諸臣,各執所見,俱有論說,惟在聖上,簡自宸聰,惟其卽乎人心,關係大經,不悖於先王之禮者,而行之爾。領敦寧府事李景奭以爲,國制,乃聖祖之所定,列聖之所遵,仁祖於昭顯之喪,所嘗行者也,大王大妃,有所變更,則未知於禮得乎否。領議政鄭太和,左議政沈之源以爲,當初議定之時,只據國制獻議,而及考實錄所載,而未見有行三年之制,頃於榻前,旣以喪祭從先祖之意仰對,到今更改,實所未知,何敢更爲容喙?領中樞府事鄭維城以爲,考諸實錄,曾無三年已行之例,喪祭從先祖,乃是禮經明訓,當初以朞服議定者,非但制禮有據,實出於從先祖之意也云,則以從多議施行,判下矣。臣等,今以諸臣之議觀之,則大典服制條云曰,爲子期年而已,別無長子衆子之別而已矣。國恤初議定之時,大臣·儒臣獻議中,亦稱時王之制,又無長子·衆子論辨之語矣,自有三年之議,始以長子·次長子之說,論議紛紜,累度收議,終以國制朞服定行,而最後諸臣獻議中,雖以三年之制爲言,長衆一款,則皆不擧論矣。大槪爲長子三年,爲衆子朞年,卽古禮,而不分長衆,皆服朞年,乃國制也。當初所定,雖用國制,其後諸臣之所爭者古禮,而仍行朞年之制,故中外之人,皆以爲不行三年而爲朞年者,出於古禮服衆子之制,而今番服制改定之日,該曹之直請付標者,亦出於此也,此外無他考據之事矣。敢啓。答曰,啓辭欠明,大王大妃殿,當服朞年與大功,無指一歸宿處,何耶?領相對曰,臣等,今日榻前,只以己亥服制議定時,用古禮用時王之制與否,考出之意承敎,故大王大妃殿,當服朞年與九功,未敢徑先議啓耳。又以口傳下敎曰,大王大妃殿大功服,似爲未安,故今日榻前,有所下敎矣。若只考謄錄而已,則該房承旨足矣,何必使大臣·六曹·三司長官,會議耶?領相對曰,臣等榻前承敎時,不能明曉下敎之意,只考己亥服制以啓矣,不勝惶恐。又以口傳下敎曰,當初榻前,雖不曉下敎之意,而今則亦可以知矣,尙未明白啓達,殊不可知也,若以時王制禮言之,則大王大妃殿服制,爲何服耶?領相對曰,今則旣已承敎,而事體重大,不敢以口傳上達,當以文字書啓爾。
備忘記,今日大臣·六卿·三司長官,命招賓廳,以榻前下敎之意會議者,乃考出己亥服制收議時定奪文書,以定大王大妃殿服制應爲朞年與大功,此兩款而已,滿紙所寫,皆己亥謄錄考出之辭,而結之以此外無他考據之事云,己亥謄錄考出,一該房承旨之職,豈可使大臣·六卿·三司來會而考出謄錄乎?以大功九月猝然付標之爲未安,大王大妃殿服制,以時王制禮論之,則當爲何等服制,以古禮論之,則當爲何等服制乎?此言,旣發於筵中,卿等,未之聞耶?且以大王大妃殿,於己亥服制,已行朞年之制,予則以爲年久之事,未能詳審,而以時王制禮定行爲言,則諸臣,多以古禮爲答,故仍令己亥初喪時,禮曹收議謄錄,及政院日記取來,考出其依某議施行之批,以爲今日服制議定時,時王制禮與古禮,先爲分別後,當爲某等服制事,來會議定也。如未詳審,則數尺之地,更稟其會議之事,當爲何等事乎等語,明白定奪而後退出,有何不可,終日待候,乃行一該房之事乎?滿紙無頭尾之辭,塞責啓達,予實駭今日之事,爲何樣擧措也,此非予之所以命招諸臣會議之事,終未曉也。再啓曰,臣壽興·臣維重·臣處亮,入侍榻前,以服制一事下詢,而己亥初喪服制議定時,用古禮與時王之制,未能明白記憶,故有其時收議文書及政院日記考出以啓之敎,臣等,意以爲此文書考出以啓之後,必有處分,不爲更稟而退出矣。卽伏見批下之辭,臣等,難免昏謬之罪,不勝惶恐震悸之至。獻議諸臣,或以古禮時王之制,論辨之說,自上判付施行之敎,旣已陳達於初啓,不必煩複,而今以時王之制言之,則大典五服條子之下,只書朞年,長子與衆子,不爲區別,而其下長子妻,書以朞年,衆子妻,書以大功,承重與否,亦不擧論,則大王大妃服制,似當爲大功,而此是莫重之禮,臣等,有不敢只憑國典所載,率爾斷定,貞熹王后之於章順王后之喪,昭惠王后之於恭惠王后之喪,必有已行之制,令春秋館,從速考出實錄,何如?答曰,依啓。
傳曰,昨日賓廳再啓,亦欠明白會議之意,而夜已深矣,欲觀春秋館考出實錄後處分,故循例批下矣,今則實錄旣不得趁卽考出,不分明未瑩處,當更爲分釋會議後,次觀考出實錄之如何。今日更會,詳細獻議。
政院啓曰,今日更爲會議事,命下矣。昨日來會大臣以下,竝卽牌招會議之意,敢啓。傳曰,知道。
政院啓曰,左參贊李尙眞,右參贊張善瀓,工曹判書李正英,昨日牌不進,今日則何以爲之,敢稟。傳曰,勿爲牌招。又啓曰,昨日會議諸臣中,判尹金宇亨,今日以北郊厲祭獻官受香,不得牌招,而諫院長官,則昨已見遞,獻納洪萬鍾牌招,使之進參之意,敢啓。傳曰,知道。又啓曰,大臣以下,竝爲來會賓廳矣,敢啓。傳曰,賓廳當進承旨,來待閤門外,昨日往參賓廳承旨,亦爲來待。傳曰,引見。
明日望祭正時,四更二點,開門,三更二點。
大司憲姜栢年啓曰,竝引嫌而退,風聞所論,雖難盡信,箚批,旣非深責,不必爲嫌,呈告在家,事且急遽,未及詣闕入侍,別無所失,留單下鄕,情有可恕,而擬律乖當,勢難仍在,請掌令李光迪,持平柳之發出仕,持平朴元度遞差。答曰,依啓。
傳曰,朝者入侍承旨及領議政,竝來待閤門外。傳曰,引見。
右副承旨鄭載禧,牌招肅拜。
賓廳會議啓曰,臣等,俱以蒙昧之見,猝當莫重禮制講定之命,不能明白指陳,屢勤聖敎,臣等之罪,固所難逭,今者近侍,傳宣聖諭,臣等昏錯之失,到此益著,惶隕之極,誠不知置身之所。仍竊伏念,自古議禮之家,謂之聚訟,則可見禮律之難斷,今此國家重禮,豈臣等所敢率爾講定者,而旣已承命之後,則不敢不以時王之制,考據仰對矣。大典爲子之服,不分長衆,皆以朞年磨鍊,故己亥年服制講定時,長衆之說,亦不擧論,只行朞年之制,而今番服制,則大典子婦之服,旣別其長衆,衆子妻大功之下,別無承重則服朞之語,以此觀之,則大王大妃服制之爲大功,不可謂無所據矣。蓋己亥之不爲擧論長衆,以其服制之同是朞年故也,而若以倫序言之,則自有長衆之別,至於以衆子承統,則卽爲長子之文,國典未有現出處,今番服制,國典所載,大功之外,有難以臆見輕議,敢啓。答曰,己亥服制議定之時,未聞有長衆之說,但於當服三年之疏覆啓收議之時,雖或有之,而此非朝家採施之事,到今服制議定時,敢發衆庶大功之說,大典五服條,無承統一款,則雖曰時王制禮,乃未備之處,諉之於時王之制,而不爲參考禮經,今日會議之意安在?以此更爲詳審議啓。春坊朝報
摠府啓曰,今日入直軍士,當爲中日習射,而敬思殿望祭齋戒相値,不得爲之之意,敢啓。傳曰,知道。摠府謄錄
上在昌德宮。停常參·經筵。
執義李藼三度呈辭。入啓。遞差。
黃海監司尹堦上疏。大槪,藩臬之任,決難承當,乞遞職名,兼收資級事,及戶曹參議李敏敍辭職上疏。入啓。
望祭後,大王大妃殿,藥房·政院·玉堂·二品以上·六曹·大司憲問安。答曰,知道。大殿·中殿·世子宮,藥房·政院·玉堂·二品以上·六曹·大司憲問安。答曰,罔極。嬪宮,藥房問安。答曰,罔極。
藥房啓曰,夜來陰濕,風氣不佳,伏未審聖體,若何?水刺厭進,眼候赤澁等症,比前加減,何如?昨日再接臣僚,連夜酬應,不瑕有添傷之患乎?臣終宵憂慮,敢來問安。答曰,知道。症候,已言于醫官矣。
司諫宋昌啓曰,以臣無似,又叨匪據,惶縮不敢當之私,有不可言,而臣兄宋最,方任本院正言,在法當避,不可仍冒,請命遞斥臣職。答曰,勿辭,退待物論。
院啓,引嫌而退,揆以法例,在下當遞,則別無可避之嫌,請司諫宋昌出仕。新除授正言李沃,時在京畿衿川地,請斯速乘馹上來事下諭。答曰,依啓。
平安監司書目,告訃使一行,前月二十日北京離發,先來出來事。
告訃使書目,臣行,六月二十日北京離發,七月初一日,無事出山海關事。
賓廳再啓曰,臣等,素昧禮律,前後聖諭,不啻諄復,而終不能引古證,今剖析疑義,仰答下詢之意,又此更爲議啓之敎,尤不勝慚惶悸慄之至。竊念今日服制,依己亥已定之議,遵用國典,而本條之下,旣有長衆之文,故議啓之際,不得不以倫序一款,有所論列,而至於承統之說,不爲參考於禮經者,臣等妄意,旣承一循國制之敎。故不敢旁及古禮矣。今以議禮經典所載攷之,槪是庚子以後諸臣所嘗論辨者,而舍此則無他可據之典禮,玆敢略申其說焉。父爲長子條註疏有曰,第一子死,則取適妻所生第二子,長子立之,亦名長子,泛觀乎此,則似若適妻所生之承重者,通謂之長子,而其下又言雖承重,不得三年,有四種,其三則體而不正,立庶子爲後是也,其釋庶字,以爲庶者,遠別之也,昔庶子妾子之號,適妻所生第二者,是衆子,今同名庶子,遠別於長子,故與妾子同號也。以此見之,則適妻所生第二子之承重者,不得三年矣,上下所言,適妻所生第二子則同,而一則謂之長子而服三年,一則謂之庶子而不得三年,必有所由然也。其四種之說有曰,一則正體不得傳重,謂適子之廢疾,不堪主宗廟也。執此而究之,則上所謂第二子之亦名長子者,似是適子有廢疾而立之者,廢疾之適子,旣不服三年,故爲此第二子之亦名長子者,服三年也,下所謂立庶子爲後者,雖是嫡妻所生之第二子,無乃旣爲其長子服三年,故不得又爲第二子而服三年也耶?又嫡婦條註疏有曰,凡父母於子,舅姑於婦,將不得傳重於適及將所傳重者,非適服之皆如庶子庶婦也。惟此諸條所論,反復參互,則今此服制之用國典大功者,似不悖於禮經之意,而古禮精微之蘊,有非臣等膚淺之見所可斷定,昨日請考實錄者,欲知祖宗朝已行之制,以爲遵行之地,蓋出於愼重之意,無容他議,敢啓。答曰,觀此啓辭,則尤不覺驚駭無狀也。卿等,皆蒙先王恩渥,而到今敢以體而不正,斷爲今日之禮律耶?庶子遠別之說,不得貫四種,不得爲三年之文矣。父爲長子四字下釋之曰,立第二長者,亦名長子云,而其下,傳曰正體於上云,其可曰體而不正耶?啓辭中四種之說,有曰一則正體不得傳重,謂適子有廢疾,不堪主宗廟云云之說,予則以爲大相乖戾也。賈疏旣曰,第一子死,則取適妻所生第二長者立之,亦名長子云,卿等,今日引證於不堪主宗廟之人,不堪主宗廟者,謂生者也,立而亦名長子者,謂死者也,卿等,以如此不近理之悖說,定爲禮律,指先王而體而不正,可謂薄於君而厚於何地耶?予實痛惡也,莫重之禮,決不可以附托之論,斷爲定制,依當初磨鍊國典朞年之制,定行。
備忘記,初喪時,該曹服制,以朞年定奪,誠爲允合矣,遽動浮言,不稽己亥古禮,亦不請議處,直爲付標,而啓辭措語,亦不明白,其不擧職責,內懷衆庶大功之意,朦朧磨鍊,厥罪難逃,其時禮官及郞官拿鞫,嚴問定罪。
拿推現告,禮曹判書趙珩,參判金益炅,參議洪柱國,正郞任以道。
行判中樞府事金壽恒,領議政金壽興,戶曹判書閔維重,兵曹判書金萬基,吏曹判書洪處亮,大司憲姜栢年,刑曹判書李殷相,禮曹判書李俊耉,參議李奎齡,副應敎崔後尙,獻納洪萬鍾等上疏。大槪,臣等妄論禮制,承此臣子不忍聞之嚴敎,惶隕震悸,席藁竢命,亟下臣等於司敗,以正邦憲事。入啓。
禁府,趙珩·金益炅,拿囚。啓。春坊朝報郞廳李尙允校。郞廳任瑋書。
上在昌德宮。停常參·經筵。
咸鏡監司呂聖齊上疏。大槪,北關重寄,決難承當,冒死陳懇,冀蒙恩遞,以幸公私事。入啓。答曰,省疏具悉。今玆之命,意非偶然,卿其勿辭,速往欽哉。
行司直南二星槐院提調辭免上疏。入啓。答曰,省疏具悉。爾其勿辭察職。
答戶曹參議李敏敍疏曰,省疏具悉。爾其勿辭察職。
判尹金宇亨上疏。大槪,臣不可一啓不參,倖免罪罰,亟下司敗,以正臣罪事。入啓。答曰,省疏具悉。卿其勿待罪。
禁府,任以道拿囚,啓。
藥房啓曰,夜間急風甚雨,伏未審聖體調攝若何,水刺厭進,眼候赤澁等症,視昨加減,何如?臣〈等〉憂慮未弭,敢來問安。答曰,知道。症候已言于醫官矣。
政院啓曰,春秋館堂上郞廳,進去江華,考出實錄事命下,而未及發行矣。今則服制旣以定奪,實錄考出事,何以爲之乎,敢稟。傳曰,勿爲進去。
政院啓曰,前因禁府啓辭,弑主罪人全石三省推鞫,以今日退行事,命下矣。委官,以待罪陳疏,時未批下,判義禁趙珩,亦有拿問之命,今日推鞫,勢難開坐,何以爲之?敢稟。傳曰,判府事金壽恒進去。
禮曹啓曰,大王大妃殿服制,以賓廳會議啓辭,依當初磨鍊,國典朞年之服實行事,命下矣。當初服制磨鍊原單中,大王大妃殿服制,以朞年改付標以入之意,敢啓。傳曰,知道。又啓曰,大王大妃殿服制,纔以朞年付標以入矣。改成服之節,不可無時行之,似當或因朔望,或別爲擇日,而本曹旣無可據前例,臣等孤陋之見,亦不敢率爾斷定,令儒臣博考典禮後,稟處,何如?傳曰,允。
答行判中樞府事金壽恒,領議政金壽興,戶曹判書閔維重,兵曹判書金萬基,吏曹判書洪處亮,大司憲姜栢年,刑曹判書李殷相,禮曹參判李俊耉,參議李奎齡,副應敎崔後尙,獻納洪萬鍾等上疏,傳曰,卿等勿待罪。
傳曰,政事,當日爲之。
傳曰,今日政,禮曹判書及判義禁,差出。
備忘記,大臣職責,不在於奉行簿書之間而已,臨大事不變者,然後可以補袞職做國事。領相金壽興,當今日服制會議之時,初啓,滿紙啓辭之說,終無歸宿之處,再啓,乃引不當引之古例,泛然回啓,三啓,以國典數語,塞責以對,四啓,初以無倫不近理之說,倡言體而不正之語,其忘先王之恩,附他論之罪,決不可不正,中道付處。
以政院,玉堂請對,傳曰,氣甚不平。所請對者何事?無乃爲大臣耶?君臣之義甚嚴,爾等都不念及耶?雖入侍,此外有何奇語新話乎?
政院啓曰,朝者伏奉備忘記,十行辭旨,極嚴且峻,臣等不勝聚首震悸之至。領議政金壽興,身居首席,猝當大議,前後陳啓者,只是憑據註疏,採集衆論而已,而今者聖明,遽施編配之律,至以忘先王附他論爲敎,此非臣子所敢忍聞。實有乖於大聖人平心以恕之道,故臣等忝居出納之任,請借方寸之地,而適値聖候未寧,不許賜對,區區所懷,終不敢所陳。伏願聖明,平心垂察,還收領議政金壽興中途付處之命。答曰,已諭矣。再啓曰,臣等伏奉聖批,不賜允兪,只以已諭爲敎,夫以震悸之餘,辭語不暢,倉卒之際,誠意莫孚,則臣等固知無所槪於聖心,而區區憂愛之忱,終不可以不更暴,伏願聖明,試垂察焉。夫論禮之家,有疑有訟,蓋自古而然,其所以辨別開釋之者,惟貴於和溫委曲,至於人君愼罰之道,宜有所平恕,而昨夕之賜批賓廳,乃有厚於何地之敎,今日之論責大臣,又加以忘先王之罪,此豈爲人臣子所敢忍聞者乎?噫,今日群臣,莫非聖明平日所嘗親信而任之者,所親者吾君,豈有捨吾君而更有可厚之地,又豈有忘負我先王天地生成之恩,而更有可徼之利乎?千萬情外之敎,實恐有乖於大聖人平恕之道,玆敢復冒鈇鉞,有所仰達,伏乞還收領議政金壽興中道付處之命。答曰,予不多言,更勿煩瀆。
玉堂箚子。大槪,請還收領議政金壽興中道付處之命事。入啓。答曰,已諭矣。但箚末事,予甚駭然,己亥甲乙爭辨之時,朝家已用國典,亦無長衆之別,故勿施而已,今則掇捨己亥甲乙之辨,欲爲今日服制降殺之計,豈可與己亥之勿施而比而同之,爾等引以爲今日式乎?如此而敢曰如鸇之逐雀乎?殊甚無據。
知事權大運上疏。大槪,新授資級,槐院提調,俱難承當,來伏城外,不敢復命,冒死陳懇,冀蒙鐫改事。入啓。答曰,省疏具悉。今玆賞典,實循舊例,卿其勿辭,從速察職。
謝恩,執義宋昌。
政院啓曰,卽者禁府郞廳來言,委官判付事金壽恒,朝自闕下聽批後,仍出城外待罪,今日推鞠,不得進參云,何以爲之,敢啓。傳曰,知道。
府啓,禮官拿鞠定罪之命,出於意外,臣等不勝驚悚愕然之至。國家服制,雖有已定之典,事係重大,不可不更稟議處,則該曹之直請付標,誠不能無失矣,然原其本情,豈有他意於其間哉?古今禮制,固難輕議,而今此該曹之不爲啓稟者,不過倉卒間未能詳審之致,原情定罪,豈至於拿鞠乎?請平心舒究,還收禮曹堂上郞廳拿鞠嚴問之命。臣等伏見備忘記,有大臣中道付處之命,而天威震疊,辭旨嚴峻,有非臣子所忍聞者,不料聖明之世,乃有此無前之過擧也。自古禮家論說,有同聚訟,賓廳議啓,設有不槪於聖心者,其所奏對,亦非今日創始之言,則原其本情,斷無他腸,實非有一毫貶薄先王之意,固當從容講定,歸於至當,而今乃不少假借,大加震薄,至以忘先王附他論,爲其罪案,人臣一負是名,誠不可一日容息於覆載之間,雖庶僚,尚不可勒加以此罪目,况於大臣乎?噫,今日廷臣,孰不沐浴先王之恩澤,思所以圖報殿下者,而遽以此致疑於不當疑之地,一朝譴斥,若是其太過乎?卿宰諸〈臣〉蒼黃出城,騈首俟命,朝著殆空,氣象愁慘,請少霽雷威,還收領議政金壽興中道付處之命。前啓,都廳李堂揆·徐文尙加資還收事,停啓。
左議政鄭知和箚子。大槪,更申病重之狀,冀蒙恩遞兼陳所懷,以備財幸事。入啓。
答府曰,觀此禮官拿問還收之啓,不覺驚駭痛惡也。趙珩等,身爲禮官,莫重服制,雖有改定之事,所當明暢奏達,開釋主意,然後猶不敢直請,而結之以議大臣者,蓋欲重其事,則例皆如此故也,大王大妃殿服制陞降,是何等莫重莫大之事,而爲該官者,視以一張尋常事,直爲付標,則爲臺官者,所當嚴辭請罪,反欲求解者,爾等乃臺閣中無狀不擧職者,以何顔面,揚揚道路乎?末端事,已諭於政院·玉堂之批矣。
傳曰,掌令李光迪,持平柳之發,竝遞差。傳曰,國家之置臺官,豈欲榮其一身哉?糾劾不擧職者,乃其所掌之一也,今者李光迪·柳之發等,不思職責,汲汲營救其。循私蔑公之罪,不可不懲,竝削奪官爵,門外黜送。
政院啓曰,方物封裹時,政府·六曹,例爲同參,而領議政方在被罪中,左議政方在病患中,左參贊李尙眞,身病陳疏,右參贊張善瀓,呈辭受由,而吏曹判書洪處亮,戶曹判書閔維重,兵曹判書金萬基,刑曹判書李殷相,皆待命於城外,無他進參之員,明日方物封裹,何以爲之,敢稟。傳曰,未出仕參贊·判書,命招進參,其餘則以次官進參,可也。春坊朝報
有政。以李夏鎭爲司諫,權大運爲右參贊,權大運爲判義禁,張善瀓爲內醫提調,李翊相爲大司諫,宋昌爲執義,張善瀓爲禮曹判書,羅萬葉爲昌原府使,金爲持平。政事軸
答吏曹啓目曰,李時顯·李喜年,竝加資,鄭弼祥,表裏一襲賜給。
答吏曹草記曰,准職守令除授。密陽府使李喜年加資命下,未給准職事內下記草
上在昌德宮。停常參·經筵。
吏曹啓曰,臺諫有闕,政事,取稟。傳曰,當日爲之。
忠淸監司書目,今初一日,初三日連次大雨,水邊各穀被災形止,及木川等五邑,蟲災熾發,平澤縣南西北三面海溢事。
弘文館啓曰,禮曹啓辭命下矣。古禮追服者,必待卒哭及小祥而受服,此則喪中代服及喪後繼后之類,與此服制改定節次,非但本不相似。今若待小祥而改服,則朞已過矣。朱子請行衰絰之箚曰,旣往之失,不及追改,唯有將來啓殯發靷,禮當復用初喪之服,則其變除之節,尙有可議云云。此似可據,而今又已過發靷,不可爲援矣。昔在明宗大王之喪,仁聖王后,當服君臣服,而先正臣李滉,初以嫂叔之服誤定,而最後改定云,則其時變除節次,考之實錄則可以知之。此外更無可考之處,但於李滉文集中答其孫安道書,有曰,成服之節,但於朔望或朝奠,告以代喪之意,仍受而服之爲當云,此亦喪中代服,雖與此不同,而變除之節,則可以旁照而倣行,今亦於朔日祭時,告由改服,似乎得宜,而莫重禮節,不可以臣等淺見,有所斷定,令該曹稟旨,考出實錄,且以問議於諸大臣,何如?至於擇日一款,考諸古今,尤無彷彿可據之文矣,敢啓。傳曰,朔祭告由改服,宜當依此擧行。
藥房啓曰,雨後凉生,夜氣凄淸,伏未審此時,聖體調攝,若何,水刺厭進,眼候赤澁等症候,比昨何如?臣憂慮未弛,敢來問安。答曰,知道。證候已言于醫官矣。
政院啓曰,卽者承文院官員來言,文書査對,例於方物封裹之日爲之,而提調十一員內,吏曹判書洪處亮,戶曹判書閔維重,兵曹判書金萬基,大司憲姜栢年,刑曹判書李殷相,皆待命於城外,金益炅,方在拿囚中,禮曹判書張善瀓,右參贊權大運,戶曹參議李敏敍,皆未肅拜,司直南二星,雖無肅謝之事,以病引入已久,只有吏曹參議李端〈錫〉一人,無以備員云,禮曹判書張善瀓,右參贊權大運,固不可不參於方物封裹,卽爲牌招,而戶曹參議李敏敍,副司直南二星,亦卽牌招,以爲同參査對之地,何如?傳曰,允。
政院啓曰,卽伏承前掌令李光迪,前持平柳之發削奪官爵門外黜送之命,臣等不勝悚慄之至。當初服制陞降之時,禮官之不爲明暢奏達,開柝主意,直請付標者,誠是大段詿誤。誠有如聖明之敎者,今此光迪等,亦豈全昧珩等之失,而徒欲汲汲營救,自陷於循私蔑公之罪哉?非以珩等爲無罪,而惟以拿鞫則爲太過,非以全釋爲言,而惟以原恕其情爲請,則此不過光迪等粗率愚妄之致,此恐非聖明之復加聲色,而必罪之者也。目今大臣編配,諸宰待命,朝著一空,一二臺官,又復獲譴,則聽聞俱驚,景色不佳,臣等不任長慮遠憂之忱。玆驚丙夜之寢,敢陳區區之懷,伏乞聖明,特賜寬恕,還收李光迪·柳之發削奪官爵門外黜送之命。答曰,勿煩。再啓曰,臣等於昨夜,敢請還寢李光迪·柳之發削黜之命者,非爲曩日禮官,有營救之計也,非爲二臺臣,有比周之私也。言路可憂,國事可念,聖明之過擧可惜,身在近密,不敢不暴其區區之忱矣。朝者伏承聖批,以勿煩爲敎,臣等於此,尤不勝悶鬱之至。方今民憂溢目,國計疚心,雖使君臣上下,聚會精神,惟日孜孜於拯濟之策,猶懼其無所着手。不幸玆者,事端轉輾,乃至於此,朝堂已捲,而廟議無其人,臺閣索然,言責無所寄托,凡諸有識,莫不寒心,此尤聖明所當惕然長慮,穆然改圖者也。伏乞特賜寬恕,還收李光迪·柳之發等削奪官爵門外黜送之命。答曰,爾等所謂民憂國計等語,專責於君上,無乃未之深思耶?勿煩。
伴送使權大運,入來。
謝恩,禮曹判書張善瀓,右參贊權大運,戶曹參議李敏敍。
玉堂箚子。大槪,請還收前掌令李光迪,前持平柳之發削奪官爵門外黜送之命。更伸昨日所懷,請從憲府還收大臣付處之請事。入啓。
禁府,領議政金壽興,春川府中道付處,啓。
答左議政鄭知和箚曰,省箚具悉卿懇。箚中事,已悉於答賓廳之批矣,更何多誥?卿其安心勿辭,從容調理。
執義宋昌避嫌。大槪,臣昨忝諫職,以大臣編配,禮官拿鞠,竝請還收之意,搆草詣闕,而意外移授本職,旣不能傳啓,而府啓遽傳於臣未及肅謝之前,故擬待今日,聯名論啓矣。今者李光迪·柳之發等,俱有削黜之命,臣罪與兩臣,實無異同,不可以啓辭之未及入啓,而獨免罪罰,請亟命鐫削臣職,仍治臣罪事。呈政院。
政院啓曰,卽者執義宋昌,來傳避辭,見其措語,則以爲,昨居諫職之日,欲爲還收禮官拿鞠之請,旣已搆草詣臺,雖因移除還止,而宜與兩臣,同被罪罰,不可晏然爲辭,而啓辭未傳,則固與同事者有異,職名已改,則此是前事,尤不可引以爲嫌,故臣以不當捧入之意送言,而累次往復,必欲入啓,何以爲之,敢稟。傳曰,勿爲捧入。
府啓,請還收禮官拿鞠嚴問之命,還收領議政金壽興中道付處之命,還收前掌令李光迪,前持平柳之發等削奪官爵門外黜送之命。措辭見上新除授司諫李夏鎭,時在開城府,請斯速乘馹上來事,下諭。答曰,掇捨光迪等不職之論,如是連啓,欲以爲可掩其態,可救其罪耶?何不思之甚也?予誠駭然,不允。下諭事,依啓。
執義宋昌啓曰,禮官之至於拿鞠,實是聖明過擧,臣雖無狀,旣居臺職,何敢以觸忤爲懼,而不爲之爭執乎?殿下不但不賜允兪,辭旨極嚴,至以掇捨掩態救罪等語爲敎,臣誠惶悚震慄,繼之以慚恧也。禮官所爲,臣亦非以全然無罪也。只爲朝家用罰,務在得中,原情定罪,宜不至於拘繫而鞠問,故昨在諫職之日,旣已構草詣闕,而遽移本職,未及傳啓,則此豈掇捨他人之論,而其所論啓,實出於憂愛之忱,而亦豈有欲掩其態,欲救其罪之意哉?聖明每於臺閣之論,少不槪於心,則輒以慢罵折辱,爲摧抑之地,此臣之所以尤爲聖明惜之者也。臣之不能與兩臣同被罪譴,已極惶愧,而情外之敎,又至於此,其何敢一刻仍冒乎?深夜瀆擾,臣罪尤大,請命鐫削臣職。答曰,勿辭,退待物論。春坊朝報
有政。以丁昌燾爲拿令,朴元度爲持平,趙師錫爲文學,金萬基爲校理,李藼爲輔德。政事軸
政院啓曰,卽伏見東萊府使權大載狀啓,則前日馳啓,館守倭所爭譯官,降立庭下事,今改以中階,而謂之不爲全然無據,徑示開許之端,殊極不當,而至於見欺狡倭,旣入釜山之後,被其虛禁,終不見一縷而歸,且其所帶譯輩,亦見挽執,其爲受辱損體,莫此爲甚,東萊府使權大載,爲先從重推考,此狀啓,令備局劃卽覆啓處之,何如?傳曰,此非推考之事,令備局趁卽回啓。備局謄錄。
上在昌德宮。停常參·經筵。
三更,白雲一道如氣,起自坤方,直指巽方,長十餘丈,廣尺許,良久乃滅。五更,流星出卷舌星下,入五車星上,狀如拳,尾長三四尺許,色白。
藥房啓曰,秋氣生涼,伏未審夜來,聖體調攝,若何,水刺厭進,困惱等症,近復何如,而眼候益有差減否乎?臣等不任區區憂慮,敢來問安。答曰,知道。證候已言于醫官矣。
平安監司書目,道內平壤等十一邑,自本月初一日至初三日,大雨連注,各穀損傷,宣川等四邑,潮水濫溢,禾穀沈枯,咸從縣人家九戶漂沒,民事可慮事。又書目,平壤江東呈,以人物三名溺死,極爲驚慘事。
禁府啓曰,金壽興定配單子啓下,而臺諫方以還收論啓,押去啓目,不得書入之意,敢啓。傳曰,知道。
藥房再啓曰,伏聞入侍醫官所傳之言,自上前患咽喉之痛,又復發作,臣等不勝驚慮之至,卽與御醫李東馨商議,則以爲,琥珀犀角膏,曾已收效,今亦依前加牛黃一錢,進用宜當云,此藥卽爲劑入之意,敢啓。答曰,知道。
大司諫李翊相啓曰,臣於數月之內,四忝本職,蔑有補效,徒事瀆擾,臣誠惶愧,益無所容,當此聖上有過中之擧,朝著殆空,氣象愁沮,臣叨冒言地,義不敢容嘿,而待罪諸臣,議禮該官中,俱有一家之嫌,不得措一辭於其間,情迹狼狽,到此益甚,臣之前日推緘,尙未照勘,且司諫李夏鎭,卽臣之異姓四寸弟,法當相避,俱難仍冒,請命遞斥臣職。答曰,勿辭,退待物論。
京畿監司書目,坡州牧使姜琠,本月十七日,母在喪事。
都承旨尹深上疏。大槪,敢冒萬死,畢陳情勢,乞賜遞免,以重廉隅事。入啓。
京畿監司書目,衿川呈,以正言李沃病重,上去不得事。啓遞差。
以備邊司粘目,東萊府事權大載,釜山僉使閔暹拿推事,捧承傳。
禁府,韓泰興拿囚,啓。
左參贊李尙眞上疏。大槪,賤患脚疾,無以起動,再違嚴召,罪合萬死,冒陳危懇,冀蒙罷治,兼將所懷,乞賜財察事。入啓。
府啓,請還收禮曹堂上郞廳拿鞠嚴問之命,還收前領議政金壽興中道付處之命,前掌令李光迪,前持平柳之發等削奪官爵門外黜送之命。措辭見上竝引嫌而退,移職之前,欲爲論列已發之啓,仍爲爭執,則本意可見,臺例則然,聖批雖嚴,豈敢爲嫌?相避之法,在下當遞,而推緘未勘,勢難在職。請執義宋昌出仕,大司諫李翊相遞差,新除授持平朴元度,時在京畿水原地,請斯速乘馹上來事,下諭。答曰,不允。處置事及下諭事,依啓。
答玉堂箚曰,勿煩。
吏曹啓曰,臺諫有闕,政事,取稟。傳曰,明日爲之。春坊朝報
上在昌德宮。停常參·經筵。
辰巳時,日暈。
藥房啓曰,伏未審夜來,聖體調攝,若何,咽喉之痛,比昨何如,而昨劑入琥珀犀角膏,其已進御,而亦有差勢否乎?臣等憂慮未弛,敢來問安。答曰,知道。症候已言于醫官矣。
平安監司·義州府尹書目,告訃使一行,本月十五日戌時量,無事渡江事。
告訃使書目,臣一行,本月十五日戌時量,無事還渡江事。
開城留守書目,農事形止及雨澤事。
禮曹啓曰,以弘文館草記命下矣,來八月初一日朔祭祝文中,改服之由,措辭添入其日時,至大王大妃殿,以常時所御白布服,就別堂,改服衰服,行望哭之禮,以此儀註磨鍊,而當初功服,則依禮經毁棄之文,當爲埋安,改成服後,令尙衣院官員,奉出內官,眼同埋安于時御所後苑潔地,應用器具,則令各該司擧行,何如?傳曰,允。
吏曹啓曰,東萊府使權大載拿推事,命下矣。其代,令備邊司議薦,何如?傳曰,允。
答都承旨尹深疏曰,省疏具悉。卿其勿辭,從速察職。
答右副承旨鄭載禧疏曰,遞差。
傳曰,宣政殿,有傾側處,若不趁卽修改,則必將漸致傷損,來八月初爲始,修改事,分付於戶兵曹。
答左參贊李尙眞疏曰,省疏具悉。今日之事,其可論以禮遇寵任乎?此予之未曉一也,朝家處分已定之後,諸臣諉之以大臣未釋之前,必不肯抗顔供職云,此乃藉此而箝彼之意,是何事君之義乎?此予之未曉二也,今日之事,可謂寒心,復何言哉?卿其勿辭察職。
謝恩,右副承旨鄭維岳,同副承旨李堂揆。
掌令丁昌燾啓曰,臣於昨日大臣中道付處還收事傳啓之時,臣之妄意,旣捧傳旨,則仍書時任職名,恐或違例,故加以前字以啓矣。今聞物議,以方請還收,而徑加前字,以爲非,臣之昏謬做錯之失著矣。何可一刻仍冒臺職,請命遞斥臣職。答曰,勿辭,退待物論。
明日拜表時,開門差早。
左議政鄭知和箚子。大槪,不避僭越,更申所懷,以備財處,仍陳病狀,冀蒙恩遞事。入啓。春坊朝報
有政。以李嵇爲大司諫,鄭東卨爲坡州牧使,沈瑞肩爲利川府使,李沆爲正言,李齊泰爲果川縣監,羅以俊爲副修撰,李堂揆爲承旨,李晉爲楊根郡守,政事軸。
政院啓曰,東萊府使權大載,釜山僉使閔暹拿來事,命下矣。依近例交代後拿來,何如?傳曰,允。備局謄錄
禁府啓曰,罪人柳炳然,以決杖定配次囚禁矣。昨日醫官邊永徽手本內,柳炳然左右肩胛及左耳上,瘡腫多發,熱勢甚盛,食飮專廢云,以相當藥物救療事,分付矣。卽者又爲手分內,藥物無效,病勢有加云,病勢如此,則決杖亦難,從前罪人病重,則有啓稟變通之例,敢此仰稟。傳曰,保放。禁府謄錄
禁府啓曰,忠淸監司啓本,刑曹粘目,忠淸水虞候南澳,移本府處置事,允下矣。南澳,時在任所,依例府羅將發遣,拿來,何如?傳曰,允。禁府謄錄
答刑曹粘目曰,更加嚴刑後得情爲乎矣。今此査覈欠明爲置,朴戒芳望事,山陵之事,必自本府及守陵官之移文監司之奇,自站未還之前,必先聞知是去乙,此一款,終不擧論爲臥乎所,殊涉未妥,更爲明査以啓。內下記草
上在昌德宮。停常參·經筵。
辰巳時,日暈。
藥房啓曰,伏未審夜間,玉體調攝,若何,咽喉之痛,比昨加減,何如,而漸有差勝之候乎?臣等不任憂慮,敢來問安。答曰,知道。症候已言于醫官矣,今後勿爲逐日問安。
以李墪爲假注書。
吏曹啓曰,新除授宜寧縣監尹,連次呈狀于本曹曰,八十老母,時在全羅道沃溝縣同生弟任所,疾病沈綿,加減無常,前任監察,呈辭往省,遭國恤上來,更欲受由之際,適授本縣,老母病勢如許,末由將往,且自沃溝至本縣,不啻三百里外,則遠離情勢,京外無間,到官之後,雖欲歸覲,頻數受由,恐不如意,人子情理,萬分切迫,依法典入啓處置云。尹,母病如此,旣難將往任所,則在法宜許遞免,宜寧縣監尹,改差,何如?傳曰,允。
府啓,請還收禮曹堂上郞廳拿鞠嚴問之命,還收領議政金壽興中道付處之命,還收前掌令李光迪,前持平柳之發削奪官爵門外黜送之命。措辭見上引嫌而退,一字誤加,元非大段,掌令丁昌燾,請命出仕,新除授正言李沆,時在京畿安山地,請斯速乘馹上來事下諭。答曰,不允。出仕事及下諭事,依啓。
答左議政鄭知和箚曰,省箚具悉卿懇。箚中所謂一人衆人之說,卿言與予意,大相不同也。曩時大臣收議,一無體而不正之語,庚子爭辨之言,乃朝家不用之一場空言,今日賓廳之啓,敢發此言,而今若曰非今日大臣倡言之罪云,則厥罪誰抵,予未曉也,至於亟召諸臣之說,予尤未曉也。或以事受命者有之,或有任事中新下之命,而諉之待命,寂然無聞,朝家當罪則罪之,何憚而不罪乎?已定處分之後,猶謂之待命,寥寥寂寂,必欲待召命而後進耶?此非事君以實之義也。卿其安心勿辭,從容調理。春坊朝報
摠府啓曰,今日入直軍士,當爲中日習射,而拜表相値,不得爲之之意,敢啓。傳曰,知道。摠府謄錄
禁府啓曰,罪人柳炳然,因刑曹啓目,以決杖定配事囚禁,而病勢頗重,故纔已啓稟保放矣,今有止贖之命,仍爲放送之意,敢啓。傳曰,知道。禁府謄錄。
上在昌德宮。停常參·經筵。
傳曰,益平君禮葬時,禮葬官定送事,分付該曹。傳曰,開月旬後,益平君禮葬云,雖與遷葬有異,今本道參酌顧見事分付。
弘文館啓曰,新除授副修撰羅以俊,時在慶尙道榮川地,經筵入番事緊,請斯速乘馹上來事下諭。傳曰,允。
全羅監司書目,農事形止及六月二十四日,以二十九日,及今月初十日,以十一日至,下雨如注,川渠大漲,成川覆沙之患,無處無之,水邊田畓,多被沈損,禾穀腐傷,民事可慮事。
京畿監司書目,安山呈,以校理尹趾完病重,上去不得事。啓遞差。
忠淸監司書目,淸風呈,以掌令南天澤病重,上去不得事。啓遞差。
大司諫李嵇啓曰,臣頃忝本職,有義分難安之情勢,召牌之下,竟不得祗赴,臣之罪戾,不待人言,臣亦自知。其時近臣,獨能慨然,斥以逋慢,人之自處,各隨己見,而臣之負犯,不是薄過,則其所爲言,亦何敢自解?追思到今,惶愧靡容,新除誤恩,又及此際,臣誠悚慄,無地措躬。問備之降,時未聽勘,臣何敢一刻仍冒於臺席乎?請命遞斥臣職。答曰,退待物論。
吏曹啓曰,臺諫有闕,政事,取稟。傳曰,明日爲之。
傳曰,承旨典獄摘奸,輕囚放釋。
右副承旨鄭維岳上疏。大槪,敢陳私懇,冀蒙矜察事。入啓。
府啓,請還收禮曹堂上郞廳拿鞠嚴問之命。請還收領議政金壽興中道付處之命。請還收前掌令李光迪,前持平柳之發削奪官爵門外黜送之命。措辭見上引嫌而退,推緘未勘,勢難在職,請大司諫李嵇遞差。答曰,不允。遞差事。依啓。
吏曹判書洪處亮,大司憲姜栢年,刑曹判書李殷相上疏。大槪,臣等以賓廳議啓時,終始同參之人,不可倖免,伏乞亟命一體勘罪,以正邦憲事。入啓。春坊朝報
上在昌德宮。停常參·經筵。
夜一更,流星出奎星上,入艮方天際,狀如鉢,尾長二三尺許,色赤。
左參贊李尙眞辭職上疏。入啓。
行判中樞府事金壽恒上疏。大槪,退伏城外,俟命屢日,而譴罰不加,惶隕罔措,不得不冒死自列。伏乞亟命一體論罪,以正邦憲事。入啓。答曰,省疏具悉卿懇。朝家處置已定,卿不必引罪,省鞫稽滯已久,亦損事體,卿其安心勿辭焉。
兵曹判書金萬基上疏。大槪,出城俟命,今已累日,而嚴譴未加,冒死自列,乞與大臣一體勘罪事。入啓。答曰,省疏具悉。朝家處分已定,不可强爲引咎,卿其勿辭察職。
右副承旨鄭維岳上疏。啓下該曹。
戶曹判書閔維重上疏。大槪,負犯甚重,譴罰不加,惶悚罔措,冒眛自列,乞與大臣,一體勘罪事。入啓。答曰,省疏具悉。朝家處分已定,不可强爲引咎,卿其勿辭察職。
答左參贊李尙眞疏曰,省疏具悉卿懇。卿其勿辭,從速察職。
藥房啓曰,昨日風雨交作,夜來伏未審,玉體調攝若何?伏聞入侍醫官所傳之言,自上水刺進御之後,胃氣有不和之候,此似是近間久廢前進補劑之致。諸醫皆以爲,生脈散宜於此時云,五貼爲先劑入,而臣等不任憂慮,敢來問安,竝此仰稟。答曰,知道。病候已言于醫官矣。
左議政鄭知和箚子。大槪,冒萬死更申前懇,乞賜遞免,敢竭未盡之懷,以備裁察事。入啓。
答吏曹判書洪處亮,大司憲姜栢年,刑曹判書李殷相疏曰,省疏具悉。朝家處置已定,何事文具?卿其勿辭察職。
陳慰兼進香使書目,所帶本職及兼帶金吾,令該曹處置事。副使書目,所帶本職,令該曹照例處置事。陳慰使書目,兼帶摠管之任,令該曹處置事。
右副承旨鄭維岳書啓,承命馳進典獄署,在囚罪人,一一點檢,則啓下罪人四十一名,各衙門罪人一百四十名內,私婢生伊,以其子徐金,以司饔院各色掌闕番之罪也。書吏趙杞棟·金貴,以靑平尉沈益顯陪下人,跟隨濫入之罪也。書吏全英植,以兵曹馬色書吏,侵索驛卒之罪也。池忠妻愛粉,以其夫忠海戶曹所納羊毛未備納之罪也。司憲府所由奉孫,假稱禁亂之罪也。別監承江床次知禮節,以江床不入番之罪也。私奴季男,私婢五禮,私奴五十同,以其上典不書朔書之罪也。書員李由和妻春伊,以其夫由和拜表時,未及待令之罪也。議政府奴業同妻善禮,以其夫業同,不爲備納本府番布之罪也。漢城府書吏李英善弟唜致,以其兄永善,作弊山寺而逃避之罪也。私奴太山,以其貸銀還徵之際,過數濫捧之罪也。砲手朴景順兄景淑,以其弟景順逃亡之罪也。砲手金士宗母貴淑,以其子士宗逃亡之罪也。砲手韓孝健母叔伊,弟孝光,以其子其兄孝健逃亡之罪也。禁軍李義相妻玉貞,以其夫義相,詐稱親病,受由現露,逃躱之罪也。鄭武仁·金一善·鄭義賢次知命伊,任難立次知富傳,李斗善次知業伊,以軍器寺煮焇木未備納之罪也。邊貴吉妻眞伊,以其夫貴吉,貸用守禦所六石米而未償之罪也。金實正妻生伊,李金正妻禮玉,朴善次知玉伊,金戒信妻分伊,以繕工監材木價受出之後,久未備納之罪也。河承業妹子良伊,以其叔承業,繕工監材木價受出之後,不爲備納而逃避之罪也。南爾箕次知方伊,以爾箕,慕華館石橋改造時,不卽輸納鐵物之罪也。劉自哲次知春丹,以自哲,慕華館石橋改造時,冶炭不卽進排之罪也。韓悌益次知張淑,以悌益,不爲備納官物之罪也。高悌賢子仁迪,以其父悌賢,黃州舖子若干皮物,未備納之罪也。此等罪名,俱爲輕歇。僧人善甘,以毆人作弊之罪,纔自憲府囚禁,觀其罪名,雖極痛駭,而按其實狀,似不分明。以上三十五名,竝仰體聖上欽恤之仁,卽爲放送。理馬仇以傑,司僕寺貿馬銀,見失而囚禁者也。高英國,以其四寸弟俊建,偸竊稅木逃不現,故現出間囚禁者也。私婢仙禮,以其母方入咀呪之罪,故使之證定虛實而囚禁者也。仇以傑之失銀,與偸竊用奸有異,高英國之爲四寸弟,一向被囚,不無冤抑。至於仙禮所坐,旣非自作,而以女證母,亦涉不當,一體放送,而罪名不輕,不敢擅斷,姑爲保放,以俟結末。此外罪囚,或關倫紀,或犯咀呪,或係殺獄,或干賊黨,及罪名甚重之類,不敢輕議。宜令該曹及各衙門,趁卽疏決,俾無滯獄之弊。其中兵曹書吏徐起宗,返虞時節目單子中,旣已誤書,又復飭辭,欲免己罪之狀,雖極痛惡,而二次嚴刑,足懲其罪,又復加刑,恐涉過重,當此恤刑之日,敢此仰稟。傳曰,依啓。他餘罪人,令各該司趁卽疏決。
政院啓曰,以司憲府朴世堅照律公事,傳曰,此公事,照以違令條,乃是當律耶事,命下矣。昨日推考公事甚多,日暮後來呈,悤悤考閱之際,未及覺察矣。今承下敎,果非當律,此公事,還爲出給,使之改入,何如?傳曰,允。
掌令丁昌燾,持平金啓曰,臣等於昨日兵曹參議朴世堅推考擬律之際,只據其緘辭中病重之狀,以違令條私罪,笞五十,解見任,別敍,相議照入矣。致勤聖敎,自政院有還出給改入之啓而蒙允,臣等忝在法官,比律失當,昏謬不察之罪,在所難免,何可一刻仍冒?請命遞斥臣職。答曰,勿辭,退待物論。
判尹金宇亨上疏。大槪,行遣之罰,終不可倖免,席藁城外,冒死自列,乞與大臣一體勘罪事。入啓。
禮曹參判李俊耉,參議李奎齡,副應校崔後尙,獻納洪萬鍾等上疏。大槪,席藁城外,累日俟命,刑章不加,惶蹙靡容,不得不冒死自列,乞命有司一體勘罪事。入啓。
謝恩,修撰姜碩昌。
玉堂箚子。大槪,敢陳區區所懷,冀蒙財察事。入啓。
答判尹金宇亨疏曰,省疏具悉,朝家處置已定,何事文具?卿其勿辭察職。春坊朝報
有政。以安後泰爲掌令,南二星爲大司諫,李藼爲應敎,崔後尙爲弼善,申厚載爲校理,金始重爲黃海都事,姜碩昌爲修撰,李琨爲宜寧縣監,曺憲卿爲忠淸都事,李喜龍爲監察,許壕爲禁府都事,任奎爲修撰,魚震翼爲東萊府使。政事軸
政院啓曰,昨日憲府所啓張應一科罪事,査覈問姑停之後,以聖批中査覈處之之敎,招禁府都事,使之依例受承傳擧行矣。今朝禁府下吏,以諸堂上意來言,自本府不可直爲發關査覈,須自政院,更稟捧傳旨,然後始可爲之云。臣等以爲,張應一,旣是禁府發配之人,則到今査覈擅離,是乃禁府之事。況臺啓批辭,又與他公事不同,尤不必更捧傳旨,措辭答送,而三四往復,必欲更稟,故不得不仰達,而此後如此明白稟啓之事,則直爲分付擧行,以除出納煩複之弊,何如?傳曰,依爲之。禁府謄錄
上在昌德宮。停常參·經筵。
夜一更,白雲一道如氣,起自巽方,直指東方,長十餘尺,廣尺許,良久乃滅。流星出壁星下,入東方天際,狀如鉢,尾長三四尺許,色赤。三四更,月暈。
行判中樞府事金壽恒上疏。大槪,臣之情迹,斷無靦然復進之理。玆冒萬死,更申崩迫之懇,乞命亟改委官之任,仍削臣職名,俾安私分事。入啓。
校理金萬重辭職上疏。入啓。
咸鏡監司書目,自六月後,雨澤優足,早穀已爲發穗,晩各穀亦皆茂盛緣由。乃咸興等七邑,雨雹被災緣由事。
黃海監司書目,今月十四日五日,暴雨大風,禾穀損傷緣由,及海州居水鐵匠崔順億等六名,爲沙汰壓死,極爲驚慘事。啓。傳曰,壓死人等,令本道恤典擧行。
全羅監司書目,茂朱·長興等官呈,以惡虎噉殺人命,至於二名,極爲驚慘事。
平安監司書目,義州呈,以告訃使出來時,柵門外入送糧饌載去刷馬驅人金繼成,還至三江,竝其馬匹溺死,驚慘事,啓。傳曰,渰死人,令本道恤典擧行。
弘文館啓曰,本館下番行公之員,只有副修撰權愈,今方入直,而母病,自數日來猝劇,勢難仍在直廬,而他無替直之員,新除授修撰姜碩昌,卽爲牌招,使之入直,何如?且新除授校理申厚載,時在慶尙道安東府任所。修撰任奎,時在原襄道伊川縣任所。經筵入番事緊,請竝斯速乘馹上來事,下諭。傳曰,允。
禮曹啓曰,來乙卯年式年生,進初試,定於八月十七日矣。竊聞吊祭勅行,來月旬間,當爲渡江云。兩西試場,試官差備官應入之員甚多,出站之事,勢難推移周旋之路。牌文到後,若爲變通,則必有狼狽不及之患,群議以爲,試期似當退行。大臣之意亦如此,監試及東堂·鄕·漢城試,竝爲次次退定於九·十月內,何如?傳曰,允。
藥房啓曰,卽伏聞入侍醫官所傳之言,自上腹部下脘穴,濕痰凝聚作痛,至有受灸之敎,臣等不勝驚慮之至。卽與諸醫等商議,則以爲,今日乃瘟㾮,鍼家所忌,卽今痛候,如不至大段,似不當犯忌受灸,更觀症勢之,如何?明日受灸宜當,敢來問安,竝此仰稟。答曰,知道。苦痛之勢,比朝小減,午後日氣甚熱,受灸明日爲之。
答左議政鄭知和箚曰,省箚具悉卿懇。箚中所謂牽於考出文書,以致如此云,吁亦異矣,予意已言於未考出前登對之時矣。卿雖欲牽之一字,目之而不正,予豈動一髮乎?予以爲,今日諸臣,國家不用之空言,太牽而然也,至於直以大功,似爲未安之說,已發於初日引接之時矣。卿未之聞而慨之耶?廉隅一款,不可以一槪論,卿欲以此爲重,無乃益於解金壽興之地耶?與予意大相不同也。目今鼎席未完,卿當出仕之後,可以處之,卿其安心勿辭焉。春坊朝報
摠府啓曰,今日入直軍士,當爲中日習射,而雨勢如此,不得爲之之意,敢啓。傳曰,知道。摠府謄錄
上在昌德宮。停常參·經筵。
傳曰,宣政殿修改,未始役前,趁卽停罷事,分付該曹。
答玉堂箚曰,省箚具悉。累累進誡之言,予當佩服,而傾頹處修補,不過循常事也。語欠和平,未知專出於勉誡之意乎?不用臺閣之言,盛責君上,而今日所謂此何擧措之說,予固未解,而無乃遞易之言,指申翼相耶?國事何擇燥濕乎?御史加送事,雖快有弊,不可行也,修改事,已令停罷矣。末端事,更加留心焉。
領敦寧府事金佑明上疏。大槪,臣以五月朔祭不參,方被推勘,請於緘答之文,勿書功議,直以應被之律照斷事。及兵曹判書金萬基上疏,大槪,干犯嚴威,更暴危悃,乞施應受之律,以正難貰之罪事。及應敎李藼辭職上疏。入啓。
以申㶅爲假注書。
藥房啓曰,伏未審夜來,聖體調攝,若何?腹脘之痛,昨午少減之後,更無發作之候乎?今日受灸時刻,定以辰正宜當,臣等終宵憂慮,敢來問安,竝此仰稟。答曰,知道。症候已言于醫官,今日受灸,姑爲停止。
原襄監司書目,霖雨支離,已至五十日,而尙未開霽,加以凄風連吹,日氣寒凜。嶺東·西各邑,晩移秧畓庫段,幾盡消損,旱田各穀段,無所被災,而其中豆太,尤甚傷損。前頭民事,極爲悶慮事。
慶尙監司書目,去月二十三日以後,連有大雨,水災慘酷,山谷田畓則川反覆沙,水邊田畓則沈水腐傷,前頭民事可慮事。
大司憲姜栢年上疏。大槪,冒萬死更陳崩迫之悃,先削臣職,亟正臣罪事。及吏曹判書洪處亮上疏。大槪,冒萬死更陳崩迫之情,亟施當受之律,以正邦憲事。及刑曹判書李殷相上疏。大槪,冒萬死更暴危迫之悃,乞命一體勘罪,以正邦憲事。入啓。
藥房再啓曰,卽伏聞醫官之言,自上腹脘之痛,復爲作苦,漸有上升之候,臣等不勝驚慮。卽與諸醫入診,議定受灸宜當,敢此仰稟。答曰,知道。
大殿入診時,仍爲受灸後,藥房·政院·玉堂,二品以上·六曹問安。答曰,知道。
執義宋昌啓曰,頃日兵曹參議朴世堅推考照勘時,未得襯合之律,而觀其呈告,在於牌不進之後,則亦近於違令,故敢以此條,率爾照入矣。伏見下政院之敎,始覺其錯誤,已不勝其瞿然,而政院又以果非當律爲啓,至請改入而蒙允,則揆以臺體,其何敢一刻仍冒乎?適遭慘慽,纔過成服,今始來避,所失尤大,請命遞斥臣職。答曰,勿辭,退待物論。
左議政鄭知和上疏。大槪,嚴旨之下,惶悚罔措,席藁待罪,乞削臣職,仍治臣罪事。入啓。
府啓,請還收禮曹堂上郞廳拿鞠嚴問之命。請還收領議政金壽興中道付處之命。請還收前掌令李光迪,前持平柳之發削奪官爵門外黜送之命。措辭見上竝引嫌而退,勘律之際,未免錯誤,揆以臺體,勢難在職,請掌令丁昌燾,持平金,執義宋昌,竝命遞差。
戶曹判書閔維重上疏。大槪,敢冒萬死,更陳危懇,亟命勘罪,俾無倖免事。及副校理李濡·趙根,副修撰權愈等上疏。大槪,伏承情外之批,不敢晏然於論思之地,乞遞職名事。入啓。
答府曰,不允。遞差事。依啓。
答左議政鄭知和疏曰,省疏具悉卿懇。卿其安心勿待罪。
答行判府事金壽恒疏曰,省疏具悉卿懇。末終之啓,卿旣不在,如是固辭,久稽省鞫,予以爲不可,卿其安心,勿辭行公。
答兵曹判書金萬基,大司憲姜栢年,刑曹判書李殷相,吏曹判書洪處亮,戶曹判書閔維重疏曰,省疏具悉。勿辭察職。
答副校理李濡·趙根,副修撰權愈等疏曰,省疏具悉。爾等勿辭察職。
答禮曹參判李俊耉,參議李奎齡,副應校崔後尙,獻納洪萬鍾等疏曰,省疏具悉。卿等勿辭察職。
受灸入侍時,祈晴祭不卜日設行事,榻前定奪。
禮曹啓曰,祈晴祭設行事,旣已榻前定奪矣,不卜日四門禜祭,來二十六日爲始,三日而止事,各該司,卽爲知委擧行之意,敢啓。傳曰,知道。春坊朝報
上在昌德宮。停常參·經筵。
右參贊權大運上疏。大槪,賤病沈痼,無路供仕,冒死請急,屢阻喉司,起居之班,亦未進參,惶恐狼狽,罔知攸措,敢陳危懇,本職及兼帶金吾,亟命鐫改,以安微分事。入啓。
大殿,政院·玉堂問安。答曰,知道。
藥房啓曰,秋暑蒸濕,伏未審夜來,聖體調攝,若何?腹脘之痛,受灸之後,漸有差減之效乎?今日受灸時刻,定以辰正宜當。臣等憂慮耿耿,敢來問安。答曰,知道。
吏曹啓曰,臺諫有闕,政事,取稟。
今日藥房提調榻前入侍,不爲受灸。
傳曰,益平君遷葬時顧視事,曾已分付矣。凡事一依寅平尉遷葬時例,擧行事分付。
傳曰,石灰二百石,送于內司所捧處,言于該曹。
答右參贊權大運疏曰,省疏具悉。卿其勿辭,調理察職。
答校理金萬重疏曰,省疏具悉。爾其勿辭察職。
平安監司·義州府尹書目,本月二十三日,勅使牌文出來事。
京畿監司書目,竹山呈,以宋判府事上來事。
府啓,請還收禮曹堂上郞廳拿鞫嚴問之命。請還收領議政金壽興中道付處之命。請還收前掌令李光迪,前持平柳之發削奪官爵門外黜送之命。措辭見上答曰,不允。
大司諫南二星上疏。大槪,以臣奇病,決無從仕之望,乞遞職名,俾延殘喘,仍陳所懷,以備裁幸事。入啓。
禮曹,冬至兼正朝聖節使拜表吉日,來十月二十八日卯時,方物封裹,同月二十五日推擇。啓。
答應敎李藼疏曰,遞差。
吏曹,遠接使金宇亨,問禮官朴相馨,迎接都監提調閔維重,館伴使權大運,郞廳八,趙威鳳·趙世煥·柳以升·金寅亮·金千鎰·金南甲·宋光璧·沈璛。
京畿監司書目,利川府使沈瑞肩,果川縣監李齊泰,坡州牧使鄭東卨,楊根郡守李晉等,催促發送事。啓。傳曰,竝除署經,今日內發送。
左議政鄭知和箚子。大槪,此時辭免,極知非時,而亦不敢僵臥私室,虛帶職名,以重罪戾,冒萬死更申崩迫之懇,冀蒙矜察事。入啓。
以吏曹遠接使望單子,傳曰,戶曹判書閔維重差送。
政院啓曰,以吏曹問禮官望單子,傳曰,在前亦如此之人差送乎?問啓事,命下矣。卽問于吏曹郞廳,則以爲,今此問禮官,當以玉堂擬入,而玉堂之官,或在外,或有親病,上下番外,無故餘存者只一人,而前頭疾病事故,亦不可不重,故以曾經臺侍者擬入,而在前雖未經玉堂之人,亦多差送之時云矣。傳曰,以玉堂差送。
問禮官朴相馨改,代李濡。
謝恩,利川府使沈瑞肩。
下直,利川府使沈瑞肩,坡州牧使鄭東卨,楊根郡守李晉。
吏曹口傳政事,以金楚重爲良才察訪。
傳曰,大司諫南二星遞差。
備忘記,前大司諫南二星,敢爲立幟之論,挺身發奮,阿附大臣,敢曰,必如今日賓廳之議啓,然後國家典禮,無一毫未盡之譏云。又曰,各守其見,各伸其說而已,衆言淆亂,折之於聖云。淆亂之說,未折之於聖時,爲其君從厚論可乎?必從四條中一款從薄論爲人臣不易之義乎?又敢以從薄悖理之論,謂之以無一毫未盡之譏云者,抑何心腸也?是乃無君者之言也。其阿附前後之論,忘君負國之罪,不可不懲,絶島遠竄。春坊朝報
摠府啓曰,今日入直軍士,中日習射,請出標信。傳曰,知道。摠府謄錄
上在昌德宮。停常參·經筵。
傳曰,政事當日爲之。
平安監司書目,江西縣令李週,瓜限已滿,因其親病,受由歸家,萬無還官之勢,其代口傳差出,給馬罔夜下送事。
政院啓曰,勅使先聲來到之後,畿邑新除守令,當日內除署經發送事,旣已命下,而果川縣監李齊泰,閉門後始來,未及下直,殊甚稽緩,請推考。傳曰,事極怠慢,罷職。今日政差出,到卽發送。
吏曹口傳政事,以鄭錫胤爲江西縣令。
藥房啓曰,伏未審夜來,聖體調攝,若何?腹脘之痛,差減之後,一樣安寧否?臣等不任憂慮,敢來問安。答曰,知道。症候已言于醫官矣。
政院啓曰,臣等卽伏見備忘記,有前大司諫南二星絶島遠竄之命,而辭旨極嚴,無非臣子所不忍聞之言,臣等聚首驚惶,不能無憾於天地之大也。二星疏中辭語,設有不槪於聖心,原其本情,則不過身居言責,目見君父處分之過當,畢露肝膈,自附於無隱之義,措語之間,雖或失於稱停,豈有他意哉?今乃以阿附無君等語,斷爲罪案,至於投竄絶島,豈意聖明之世,有此過中之擧也?伏乞平心舒究,少霽雷威,還收前大司諫南二星遠竄之命。答曰,勿煩。再啓曰,臣等敢以區區所懷,仰溷於天聽,辭拙誠淺,未蒙察納,乃以勿煩爲敎,伏不勝悶鬱焉。臣等竊伏念,國家旣以言責之任,畀之於臺閣,則雖其所執或誤,所言不中,人主固當優容而寬假之,以恢言路耳。今者二星,意在匡救,畢陳所懷,而何嘗以典禮當否,有所論列乎?聖上抉摘文字,有疑之以情外,繩之以重律,此豈群下所望於聖明者哉?臣等伏見近來朝著之上,群情憂懼,氣像愁慘,憲府言事之臣,旣獲重譴,諫臣竄逐之命,又下於此際,恐非聖世之美事也。臣等忝在近密,目見君父之過擧,義不容泯默,玆敢仰瀆天聽。伏乞聖明,更加三思,還收前大司諫南二星絶島遠竄之命。答曰,勿煩。
以司謁再度下敎曰,傳旨何至今不爲捧入耶?有何等待之事而然也?其等待之由,速爲啓達。政院啓曰,言事諫臣,至被重譴,臣等忝在近密,欲陳所懷,故傳旨未及捧入矣。
備忘記,初昏命下之事,更鼓將半,再啓批下之後,寥寂無聞,其淹留所待者何事?事極可駭,入直承旨,從重推考。承傳色口傳曰,必欲三啓,是何承旨事耶?政院口傳啓曰,臣等意見,一般相議爲之,而在前臺諫之獲罪也,本院覆逆,或有再啓之時,或有三啓之時。今者諫臣,至被遠竄之律,臣等區區之意,竊欲畢陳所懷矣。至以有何等待爲敎,不勝惶恐之至。
以前大司諫南二星遠竄傳旨,傳曰,配所與押去單子,趁三更前捧入。
禁府,南二星珍島郡遠竄。啓。
玉堂箚子。大槪,敢陳區區之懷,請還收前大司諫南二星絶島遠竄之命事。入啓。答曰,不允。
以江西縣令望單子,傳曰,副校理趙根除授。
江西縣令趙根,謝恩後仍爲下直。
政院啓曰,卽今守令之闕,箇滿十處殿最,見遞七處。此等窠闕,前例必於都目,及判書進參之政差出,而今者勅行已迫,大政時無定期,判書久未行公,雖非直路出站,旣多酬應之事,則不可暫曠。且聞各邑夫馬,又多上來者,久留飢餒之弊,亦甚可慮。判書洪處亮,卽爲牌招,使之差出,何如?傳曰,允。
傳曰,前日卜相單子入之。
副修撰權愈上疏。大槪,母病,十分危劇,人子情理,不忍一刻離側,乞遞臣職,俾得專意救護母病事。入啓。
吏曹啓目粘連,進香使工曹參判閔點辭狀云云,奉使出壃,本職雖曰閑局,不宜累朔曠任,兼帶金吾,亦係緊務,似當遞改,而宰臣進退,不敢擅便,上裁,何如?啓依允。又啓目粘連,進香副使刑曹參議睦來善辭狀云云。旣已奉使出壃,本曹緊務,改差何如?啓依允。
果川縣監睦昌遇,謝恩後仍爲下直。
京畿監司書目,衿川呈,以正言李沆病重,上去不得事。啓遞差。
答左議政鄭知和箚曰,省箚具悉卿懇。卿其安心勿辭。
答領中樞府事許積疏曰,省疏具悉卿懇。已悉予意於前後面謝之時矣,更不多誥,而卿之今日情勢,與前不同,決意去國,何其速也?予以爲太過也。今遣史官,傳諭召旨,客使渡江迫近,卿其安心從速上來,俾無狼狽之患。
府啓,請還收禮曹堂上郞廳拿鞫嚴問之命。請還收領議政金壽興中道付處之命。請還收前掌令李光迪,前持平柳之發削奪官爵門外黜送之命。措辭見上臣等伏見備忘記,有前大司諫南二星絶島遠竄之命,臣等竊不勝驚惑之至,原疏未下,雖未詳疏中措語之如何,而二星身居言責之地,目見君父過中之擧,意在匡救,有懷必達,原其本情,豈有他腸?今者聖上,抉摘文字,斷爲罪案,遽下遠竄之命,此豈大聖人優容臺閣之道乎?請還收前大司諫南二星絶島遠竄之命。副校理趙根,身居經幄,志切貢忠,纔進一箚,遽有特除,贍聆所及,莫不駭惑。憲官·諫臣之削黜竄逐,前後相繼,而論思之臣,又從而外補,朝端索然,氣象愁慘,此豈聖世之美事?請還收副校理趙根江西縣令特授之命。答曰,不允。
弘文館啓曰,今日,校理金萬重,牌不進,方在禁推中,上番獨有副應敎崔後尙,陳疏待命城外,他無推移之員,終至闕直,事極未安。上番闕員,勿論吏曹郞官相避,以在京無故人,明朝開政,盡爲差出,牌招察任,何如?傳曰,允。
校理金萬重,牌不進,傳旨下禁府。
禁府,金萬重拿囚。啓。春坊朝報
有政。金萬重爲司書,李世翊爲刑曹參議,韓泰東爲伊川縣監,吳始壽同知義禁府事,金爲掌令,李藼爲輔德,權瑎爲兵曹正郞,鄭徽爲兵曹佐郞,李翊相爲工曹參議,鄭錀爲安東府使,宋昌爲司諫,睦昌遇爲果川縣監,李沃爲持平,李夏鎭爲執義,李嵇爲大司諫。政事軸
上在昌德宮。停常參·經筵。
兵曹判書金萬基上疏。大槪,嚴譴未加,職名在身,冒萬死更申危懇,乞正難貰之罪名,俾邦憲克擧,職務無曠事。及吏曹判書洪處亮,判尹金宇亨,禮曹參判李俊耉,參議李奎齡,副應敎崔後尙,獻納洪萬鍾辭職上疏。入啓。
正言宋最啓曰,臣頃蒙恩暇,歸見病母,榮感之極,圖報無路,第臣長途跋涉,重患暑感,往來稽滯,由限奄過,揆以法例,在所當遞,且司諫宋昌,卽臣之同生弟也,法當相避,不可仍冒,請命遞斥臣職。答曰,勿辭,退待物論。
藥房啓曰,伏未審夜間,聖體調攝,若何?伏聞昨晩入侍醫官之言,自上腹脘,有時陣陣作痛,今日欲爲受灸下敎云,臣等不勝憂悶之至,受灸時刻,定以辰正宜當。臣通宵耿耿,敢來問安,竝此仰稟。答曰,知道。症候詳言于醫官矣。再啓曰,卽伏聞入侍醫官所傳之言,上候腹痛,氣自小腹,有時升降作痛,卽與諸醫商議,則以爲,明是疝氣,藥則蟠蔥散,加橘核微炒七分,茴香鹽酒炒五分,二貼連進宜當。灸穴則氣海正合云,時刻則依前啓請辰正爲之,此藥二貼劑入之意,敢啓。答曰,知道。
遠接使書目,臣之本職及兼帶,先許鐫改,以幸公私事。上疏上送事。啓下備邊司。
答副修撰權愈疏曰,省疏具悉。爾其勿辭,救護母病。
兵曹啓曰,本曹郞廳姜碩耉,以進香使書狀官,旣已發行,本曹郞官,職非閑慢,有難等待其廻還,姑爲改差,何如?傳曰,允。
備邊司郞廳,以左議政意啓曰,迎接都監提調,例以戶曹判書差下者,蓋都監凡事,戶曹專掌故也。判書閔維重,以遠接使,今已辭朝,在前判書有故,則或以次官,代察都監之任矣,今亦姑令次官代察,何如?傳曰,允。
政院啓曰,新除授領議政許積,時在忠淸道忠州地,上來事,依例遣史官傳諭。上來時給馬事,兩道監司處,亦爲下諭,何如?傳曰,允。
以李弘迪爲假注書。
大殿受灸後,藥房·政院·玉堂,二品以上·六曹問安。答曰,知道。
京畿監司書目,果川呈,以行判中樞府事金壽恒上疏上送事。
刑曹判書李殷相上疏。大槪,臣情勢悶迫,進退路窮,不得不冒萬死更籲,亟命一體勘罪,以正邦憲事。及大司憲姜栢年上疏。大槪,不避瀆擾之罪,更陳崩迫之悃,懇乞削職而勘罪,以安微分事。入啓。
府啓,請還收禮曹堂上郞廳拿鞫嚴問之命。請還收領議政金壽興中道付處之命。請還收前掌令李光迪,前持平柳之發削奪官爵門外黜送之命。請還收前大司諫南二星絶島遠竄之命。請還收前副校理趙根江西縣令除授之命。措辭見上引嫌而退,受由過限,姑舍勿論,而旣有相避,在下當遞,正言宋最,請命遞差。新除授執義李夏鎭,時在京畿開城府,掌令金下去慶尙道醴泉地,持平李沃,時在京畿衿川地,請竝斯速乘馹上來事下諭。答曰,不允。遞差事及下諭事。依啓。
謝恩,應敎李藼,副校理尹趾善。春坊朝報
有政。以權瑎爲正言,李蕃爲長興主簿,尹趾善爲副校理,李藼爲應敎。政事軸
備邊司啓曰,禮曹今此吊祭勅使應行儀註,未繕寫前,問禮官旣已出去,令兵曹別定禁軍撥馬,罔夜下送于問禮官處,何如?傳曰,允。又啓曰,勅使時,咸鏡·原襄等道,例有補把馬入送兩西之事,而戊申年間,因知事金佐明箚陳,以爲遠來之馬,例多蹇足,不得爲實用,徒費人馬往來之勞,殊甚惜之,故朝家別爲變通,以兩西本道所在木同,題給雇貰之價,而自是以來,每値勅行,連以雇馬入把,唯於庚戌勅行時,有咸鏡道馬入把之擧,而重臣陳箚本意,實非偶然。蓋遠道之馬,勅行上來之時,則例有不及之患,下去時,則雖不及期入把,或越千里,或越二千里路,往返行齎虛費,已爲可惜,而旣到之後,亦不得爲實用,則別爲變通,實合事宜。旣始雇貰之後,又或仍前補把事,無一定之式,今若永除補把之弊,則雇貰之價,亦無可繼之路,宜令咸鏡·原襄兩道,計其補把馬往返道路及留糧之費,備送雇價于兩西,以爲恒式。如以此爲難,則今此勅行下去時補把馬,使之及期入送,而今年勅行雖相繼,出來前後,人馬入把之數,猶不如向來三四勅出來之時,兩西各驛,猶可支撑經過,而如復有不得已雇貰之擧,則自本道,爲先料理給價後,啓聞宜當。以此意,咸鏡·原襄·兩西監司處,竝爲分付,何如?答曰,允。備局謄錄
司僕寺啓曰,濟州後運歲貢馬二百匹,上年馬出來時,本州色吏逢授,故失代徵之馬一匹,合二百一匹內,中路病留二匹,故失二匹,越海船中故失二匹,計除一百九十五匹,來到本寺。故禾毛色別單開錄,有頉之馬,亦爲懸錄以入之意,敢啓。傳曰,知道。太僕馬籍謄錄
上在昌德宮。停常參·經筵。
大殿,政院·玉堂問安。答曰,知道。
藥房啓曰,秋雨凄陰,伏未審夜來,聖體調攝,若何?伏聞去夜腹痛之症,有時升降,尙未差歇,臣等不任憂慮,昨入湯劑,其已進御否乎?今日受灸時刻,依前定以辰正,臣等敢來問安。答曰,知道。症候已言于醫官矣。
戶曹啓曰,卽接廣興倉所報,則來八月朔頒祿時,以大臣祿牌受來事,倉官進去,而左議政金壽恒,在待罪中,右議政鄭知和,以病陳箚云,竝皆不爲出給,科日已過,亦不受去。係是大臣祿俸,依前例令倉官輸送,何如?傳曰,允。
大司諫李嵇啓曰,譾劣小臣,濫蒙洪造,一旬之內,再叨恩命,感激殊渥,圖報茫然。唯當奔走率職,庶效涓埃之萬一,而顧臣前日推緘,未及聽勘,難冒之勢,與前無異。當此天威震疊,朝著索然之時,臣職忝諫諍,曾不出一言半辭,匡救聖明之闕失,每奉除旨,輒事瀆擾,臣罪至此,益無所逃,請命遞斥臣職。
以大司諫李嵇避嫌,傳曰,推考蕩滌。
答大司諫李嵇曰,勿辭。
平安監司·義州府尹書目,勅使牌文中,起馬日子,磨滅不得解見,故定送軍官於鳳城探問,則本月初十日起馬,來月初四五日間,似當渡江事。
吏曹啓曰,臺諫有闕,政事,取稟。
大殿受灸後,藥房·政院·玉堂,二品以上問安。答曰,知道。
受灸入侍時,來八月初一日,敬思殿朔祭攝行事,榻前定奪。
政院啓曰,昨日左議政金壽恒除拜之後,本院卽當啓請下諭,而只知待命於門外,未聞出在畿邑,故領議政處下諭時,不爲一體啓請矣。卽聞再昨,已往在果川地云。上來之意,遣史官傳諭,上來時給馬事,京畿監司處,亦爲下諭,何如?傳曰,允。
院啓,大臣編配之命,實是聖世過擧,臣等竊不勝驚惑之至。自古禮家論說,有同聚訟,向日賓廳之啓,援據註疏,只陳所見,非有他意於其間,則雖或有咈於聖心,唯當從容講究,折衷於其間,不宜先示疑怒遽加斥逐也。聖敎中厚薄附托等語,實非臣子所可忍聞者,況此大臣,受恩兩朝,致位台鉉,其欲報先王忠殿下之意,當復如何,而承此萬萬情外之嚴旨,想必含痛入骨,以殿下平日禮敬之意,何乃不少假借,摧折之至此耶?臣等之如是爭執者,實欲使聖朝擧措,歸於至當而已,請平心舒究,還收前領議政金壽興中道付處之命。國家之置臺諫,蓋欲使之隨事爭執,匡救闕失也。前掌令李光迪,前持平柳之發,身居言地,目見聖上過中之擧,志切獻替,有所論列,營救循私,豈其本情,而嚴旨遽下,繼有削黜之命,何聖明激惱震薄之至於此耶?設令臺啓有未盡的當者,其在優容之道,固不可遽加摧折,況其所論,實出於憂愛之忱,而斷無他傷者乎?請加三思,還收前掌令李光迪,前持平柳之發削奪官爵門外黜送之命。前大司諫南二星遠竄之命,出於意外,臣等不勝驚悚錯愕之至。二星,身居諫職,適當君父之過擧,自附於無隱,有懷必達,原其本情,蓋出於匡救之忱,而聖上不諒,大加聲色,至以忘君負國,爲其罪案,不料聖明之世,有此無前之擧也。二星疏本,時未啓下,雖未知措語之如何,而其所論說,設有不槪於聖心,從容可否,亦無不可,而至於抉摘文字,繩以重律,遠投絶島之外,此豈今日群下之所望於殿下者哉?臣等此言,實非一毫爲二星地,只欲納吾君於無過而已,請少霽雷霆之威,還收前大司諫南二星絶島遠竄之命。前副校理趙根,身居言議之地,目見聖世擧措之過當,誠切補袞,敢進一箚,殿下不唯不賜允兪,摘發撰製之人,遽下補外之命,瞻聆所及,莫不駭惑。噫,雷霆震疊,氣象愁慘,大臣臺官之承譴竄逐,前後相望,而論思經幄之臣,又從而特命外除,實非聖世之美事,請加恕察,還收前副校理趙根江西縣令除授之命。答曰,不允。
府啓,請還收禮曹堂上郞廳拿鞫嚴問之命。請還收前領議政金壽興中道付處之命。請還收前掌令李光迪,前持平柳之發削奪官爵門外黜送之命。請還收前大司諫南二星絶島遠竄之命。請還收前副校理趙根江西縣令除授之命。措辭見上答曰,不允。
修撰姜碩昌辭職上疏。再呈政院,入啓。春坊朝報
上在昌德宮。停常參·經筵。
自昧爽至卯時,有霧氣。
文學李宇鼎上疏。大槪,臣之七十老母,猝患腹部腫脹之症,症甚苦劇,鍼藥無效,陳章乞免,累日見阻,悶迫之私,不得不大聲疾呼。伏乞聖慈,遞臣職名,俾得專意救護事。入啓。
大殿,政院·玉堂問安。答曰,知道。
藥房啓曰,伏未審夜間,聖體調攝,若何?腹痛之候,益有差減之勢耶?伏聞水刺厭進,近來尤甚,臣等冞切憂悶。今日受灸,昨有姑觀症勢爲之之敎矣,何以爲之?敢來問安,竝此仰稟。答曰,知道。症候已言于醫官矣。
左承旨李端錫上疏。大槪,癮疹復發,症勢極重,斷無供職之望,乞賜遞改,以便公私事。及戶曹參判李元禎上疏。大槪,略陳該司之弊,乞賜變通事。入啓。
黃海監司書目,今月十四日·五日,大雨連下,水災頗甚,二十一日,狂風忽作,發穗各穀,多被摧折,民事可慮事。
執義李夏鎭啓曰,庸碌微臣,靡有寸長,前後歷敭,無一可堪者,而至於新除中丞之任,尤萬萬不似,臣實自知,人將謂何?且臣之穉子,遠在松都,猝聞其病劇,倉黃下去,勢未及請由,帶職下鄕,罪固難逭,揆以法例,不可一刻仍冒。請命遞斥臣職。答曰,勿辭,退待物論。
藥房再啓曰,卽伏聞入侍醫官所傳之言,自上腹痛升降之氣,比昨差勝,而目今最切悶者,水刺厭進云。臣等與諸醫商議,則以爲,此是脾胃虛弱,元氣不足之致,苦口之藥,有難進御,加味人蔘茶,連進宜當云。此藥五貼,劑入之意,敢啓。答曰,知道。
禮曹判書張善瀓,順懷墓丁字閣上樑時,看審事出去,肅拜單子,傳曰,藥房無提調,使之勿爲進去。
答大司憲姜栢年,吏曹判書洪處亮,兵曹判書金萬基,刑曹判書李殷相,禮曹參判李俊耉疏曰,省疏具悉。卿其勿辭察職。
答禮曹參議李奎齡,副應敎崔後尙,獻納洪萬鍾疏曰,省疏具悉。爾其勿辭察職。
謝恩,正言權瑎。
玉堂箚子。大槪,略陳所懷,冀蒙察納事。入啓。
右議政鄭知和箚子。大槪,病勢沈綿,旬日間,決無勉强自力之望,冒死更申,乞賜遞免事。入啓。
明日朔祭,兼行大王大妃殿改服制,正時四更二點,開門三更三點。
府啓,引嫌而退,不爲受由,私自下鄕,在例應遞。執義李夏鎭,請命遞差。答曰,依啓。春坊朝報
摠府啓曰,今日入直軍士,當爲中日習射,而敬思殿朔祭齋戒相値,不得爲之之意,敢啓。傳曰,知道。摠戎謄錄郞廳李尙允校。郞廳任瑋書。
上在昌德宮。停常參·經筵。
敬思殿朔祭後,大王大妃殿,政院·玉堂,二品以上·六曹·大司諫問安。答曰,知道。
大殿·中殿·世子宮,藥房·政院·玉堂問安。答曰,知道。
嬪宮,藥房問安。答曰,知道。
大殿·中殿·世子宮,二品以上·六曹·大司諫問安。答曰,罔極。
藥房啓曰,夜氣凄淸,伏未審,聖體調攝,若何?腹痛一樣差減否乎?水刺厭進之候,亦復何如?臣等不任區區憂慮,敢來問安。
大王大妃殿,改成服後,藥房問安。答曰,知道。
忠淸監司書目,忠州呈,以知事閔鼎基上疏上送事。又書目,科日已迫,新都事前頭差出事,及殿最窠闕,與瓜滿守令,曠官已久,合有變通之道,令該曹稟處事。
答藥房曰,知道。症候已言于醫官矣。
假注書朴徵書啓,臣承命往諭于左議政金壽恒,則以爲,姑待前疏批下之後,當以疏章陳情,今無可達之辭云矣,敢啓。傳曰,知道。
答左議政金壽恒疏曰,省疏具悉卿懇。賓廳之啓,卿不參,末終之啓,强爲引嫌,若是不已,假使私相可否於一國之人,則一國之人,其將曰,厭然自揜乎?況忘先王附他論之敎,在於卿不參之啓,則卿之固辭,不亦異乎?客使渡江,只隔數日,凡干酬應,一日爲急,卿其安心勿辭,從速察職。
答右議政鄭知和箚曰,省箚具悉。卿其安心勿辭,更加調理。
答判尹金宇亨疏曰,省疏具悉。卿之隨人紛拏,予心不快,更勿爲如此擧措,勿辭察職。
答文學李宇鼎疏曰,省疏具悉。爾其勿辭,救護母病。
答副修撰姜碩昌疏曰,省疏具悉。爾其勿辭察職。
答左承旨李端錫疏曰,遞差。
院啓,請還收前領議政金壽興中道付處之命。請前掌令李光迪·前持平柳之發削奪官爵門外黜送之命。請還收前大司諫南二星絶島遠竄之命。請還收前副校理趙根江西縣令除授之命。措辭見上答曰,不允。
府啓,請還收前領議政金壽興中道付處之命。請還收前掌令李光迪·前持平柳之發削奪官爵門外黜送之命。請還收前大司諫南二星絶島遠竄之命。請還收前副校理趙根江西縣令除授之命。措辭見上答曰,不允。諫院朝報
上在昌德宮,停常參·經筵。
謝恩,護軍柳重起。
禁府,洪柱國·南澳拿囚。啓。
正言權瑎初度呈辭。給由。
左參贊李尙眞箚子。入啓。
藥房啓曰,伏未審夜間,聖體調攝,若何?腹痛之症,已盡差減乎?水刺厭進之候,比前亦復何如?臣等憂慮未弛,敢來問安。答曰,知道。症候已言于醫官矣。
京畿監司書目,衿川呈,以持平李沃病重,上去不得事。啓遞差。
慶尙監司書目,慶州等官,人物渰死者,至於七名之多,極爲驚慘事。又書目,奉化縣監柳宜河,遭父喪。其代令該曹擇差下送事。
以政官書啓,傳曰,守令先爲差出事,傳敎之後,尙未差出,殊未妥當。今日政,判書牌招,使之擧行。
院啓,請還收前領議政金壽興中道付處之命。請還收前掌令李光迪·前持平柳之發削奪官爵門外黜送之命。請還收前大司諫南二星絶島遠竄之命。請還收前副校理趙根江西縣令除授之命。措辭見上
府啓,請還收前領議金壽興中道付處之命。請還收前掌令李光迪·前持平柳之發削奪官爵門外黜送之命。請還收前大司諫南二星絶島遠竄之命,請還收前副校理趙根江西縣令除授之命。措辭見上
政院啓曰,吏曹判書洪處亮,承牌來詣闕外,陳疏不捧,還爲退去矣,敢啓。傳曰,再到闕外,又爲退去,偃蹇自重之狀,殊極可駭,從重推考。
修撰姜碩昌,牌不進。推考傳旨,下禁府。
禁府,姜碩昌拿囚。啓。
吏曹啓目,粘連忠淸監司狀啓之殿最窠闕及瓜滿守令,例於都目政差出,而雖有都目前變通之擧,許多窠闕,必須待判書開政後,可以塡差。狀啓內辭緣,今姑置之,都事代則旣有差出,以此回移,何如?啓,雖判書不參,今政差出。
政院啓曰,新除授同副承旨鄭樸,以定州迎慰使下去,斯速乘馹上來事,下諭,何如?傳曰,然則改差,以在京人差出。
答府院曰,不允。
謝恩,右承旨金錫胄,右副承旨李堂揆,同副承旨李溟翼。諫院朝報
有政。以宋最爲持平,韓相夔爲奉化縣監,鄭樸爲承旨,權脩爲兵曹正郞,元振澤爲正言,李堥爲執義,吳始大爲稷山縣監,朴賓爲永同縣監,李光夏爲牙山縣監,宋奎明爲新昌縣監,申以華爲鴻山縣監,李溟翼爲承旨,柳瑞煇爲藍浦縣監。政事軸
上在昌德宮。停常參·經筵。
下直,淸風府使柳椐。
謝恩,左副承旨鄭維岳,兵曹佐郞權脩,鴻山縣監申以華。
藥房啓曰,伏未審夜來,聖體調攝,若何?腹痛之候,比前益有差愈之效乎?水刺厭進,尙爾一樣耶?臣等區區憂慮,敢來問安。答曰,知道。症候已言于醫官矣。
平安監司書目,成川·熙川·宣川呈,以人物壓死者,至於四名之多,被傷折骨者,亦至三名事。又書目,道內江西等三十八邑,本月初二日·初三日·十二日·十三日·十四日·二十一日·二十二日,大風暴雨交作,早穀之方成熟者,及晩穀之纔爲發穗者,竝皆損傷。人物沙汰壓死者二名,被傷折骨者三名,民家家産及家舍漂失者亦多,民事委屬可慮事。
以沈檀爲假注書。
京畿監司書目,果川呈,以左議政金壽恒辭職上疏上送事。
傳曰,備局行公堂上牌招。
傳曰,護軍兪㻛,使之來待。
傳曰,備局堂上引見。
禁府照本,前在德萬戶李載來矣,金逸貴之入屬本堡,已至四十年之久,森森坡,必欲還奪,則所當報兵使處置,而塗擦成冊,追錄其名,罪決杖一百,徒三年,盡奪告身,啓依允。又照本,前抱川縣監李泰祺矣,下玄宮時刻申初一刻乙,申正一刻換書,莫重傳語,未免差誤,罪杖六十,贖,盡奪告身,啓依允。又照本,前渭原郡守車憲矣,壬子還上,不能准成式畢捧,以牛馬衣服等雜物,折價代捧,欲免虛錄之罪,不報上司,擅自代捧之狀,極爲可駭。罪從重決杖一百,徒三年,盡奪告身,啓依允。又照本,前突山島監牧官柳苾矣,本場猝然火發,延燒於養松處,身爲看檢之人,致有此患。罪決杖八十,徒二年,徒段,公罪以贖,啓依允。又照本,前郡守尹弼殷矣,濫施刑杖,罪決杖一百,永不敍用,盡奪告身,私罪。啓功議,各減一等。
以兩司來詣事,傳曰,非賓廳日次之比,兩司勿爲入侍,只玉堂入侍。
府啓,請還收前領議政金壽興中道付處之命。請還收前掌令李光迪·前持平柳之發削奪官爵門外黜送之命。請還收前大司諫南二星絶島遠竄之命。請還收前副校理趙根江西縣令除授之命。措辭見上
院啓,請還收前領議政金壽興中道付處之命。請還收前掌令李光迪,前持平柳之發削奪官爵門外黜送之命。請還收前大司諫南二星絶島遠竄之命。請還收前副校理趙根江西縣令除授之命。新除授正言元振澤,時在原襄道原州地,請斯速乘馹上來事下諭。如有引見之擧,則豫備史官之來待政院,例也。今日兩司之臣,早詣臺廳,而豫備史官,終不入來,以致傳啓之遲暮,其怠慢之習,殊甚可駭。請當該史官從重推考。答曰,不允。推考下諭事,依啓。
答府曰,不允。
備局堂上引見時,右承旨金錫胄所啓,今後大臣,雖皆有故,備局行公堂上,間日開坐,如有時急公事,使之劃卽稟議擧行,何如?上曰,依爲之。
引見時,禮曹判書張善瀓所啓,寧陵參奉有闕,而初入仕,無判書則不得差出,故尙今未差矣。上曰,參議,後日政,差出,可也。
引見時,以吏曹參議李端夏所啓,藍浦縣監柳瑞輝改差事,捧承傳。諫院朝報
摠府啓曰,今日入直軍士,中日習射,請出標信。傳曰,知道。摠戎謄錄
備局堂上引見時,知事柳赫然所啓,營將之設立,意非偶然,而近因凶年,操鍊巡歷等事,廢閣已久,軍政極虛疎。守令視營將,有同剩官,非但營將號令,不爲擧行,甚至於稱以有弊,或報營司,或飛書所知,使不得措手足,殊無別爲設立營將之本意。今年雖有水旱之災,巡歷操鍊等事,使備局別爲申飭,守令之不遵號令者,依事目處置之意,分付營將等處,何如?上曰,依爲之。不但守令之不遵號令者,處置而已,營將之因循不能擧職者,亦爲摘發科罪,可也。備局謄錄又所啓,臣之新募之卒,三南則使營將專掌整頓矣。原襄道鐵原·三陟,已設營將,本道所在別隊團束,依三南例,使營將等擧行,何如?上曰,依爲之。又所啓。臣之新募之卒,射手居多,弓矢今方措備,而全漆留節,貿用不易,工曹全漆二斗取用,何如?上曰,依爲之。訓局謄錄
上在昌德宮。停常參·經筵。
自辰時至酉時,日暈。夜一更,流星出箕星上,入坤方天際,狀如拳,尾長三四尺許,色赤。
下直,北評事申翼相。
謝恩,持平宋最,司成李夏鎭,牙山縣監李光夏,稷山縣監吳始大,新昌縣監宋奎明,永同縣監朴。
藥房啓曰,伏未審夜來,聖體調攝,若何?昨日引接臣僚,酬酢移時,不瑕有添傷之患乎?水刺厭進之候,亦復何如?臣等不任區區憂慮,敢來問安。
司憲府照本,司䆃主簿李時欽矣,大殿水刺粳米,以有臭不合者,苟充進排,罪杖六十,贖,奪告身,一等私罪,啓功減一等。又照本,兵使柳炳然矣,狀啓外面,不書臣謹封,又不署名,故推考矣。緘辭中極其稱冤,有若政院白地構誣,勒請推考者然,欺罔之罪,自有其律,罪決杖八十,徒二年,盡奪告身,私罪,啓功減一等,徒段贖。又照本,兵曹參議朴世堅矣,彼推之後,初不赴召,張皇病狀,偃然呈辭,罪杖八十,贖,奪告身,三等私罪,啓功減一等。
以金涑爲假注書。
慶尙監司書目,善山人南威命等三名渰死事。
答藥房曰,知道,症候已言于醫官矣。
全羅道海南居幼學尹爾厚上疏。大槪,今因大王大妃,爲仁宣王后服制改定之擧,有臣祖故參議臣尹善道疏本覓入之敎,而政院以其時已焚疏本,不得覓入之意,啓達云。臣適來京邸,得聞此說,敢將臣祖論禮疏及所著禮說二篇,繕寫以進,冀蒙睿覽,少伸臣祖當日未暴之冤事。呈政院。政院啓曰,前日尹善道庚子疏覓入事下敎之時,以當初已令政院焚之之意,仰達矣。卽者尹善道之孫爾厚爲名者,謄寫其祖疏本一道,禮說二篇,有疏來呈,而今則服制旣已改定,朝家更無考論喪服之擧,此疏似當還給,而亦不得不稟,敢啓。傳曰,今日査考,不可以私藏文書爲之事,業已下敎,則雖有可考之事,豈可以其納之私自謄草之文考之乎?事甚猥越,卽爲退斥。
答左議政金壽恒疏曰,省疏具悉卿懇。已悉予意於前後之批矣,更何多誥?客使未渡江前,節目間多有議定擧行之事,而卿未肅謝,其可推移於他人乎?卿若熟思,萬無如是文具之事,安心勿辭,速出論道,以副予意。仍傳曰,遣史官傳諭。
吏曹啓曰,臺諫有闕,政事,取稟。
傳曰,政事明日爲之。
府啓,請還收前領議政金壽興中道付處之命。請還收前掌令李光迪·前持平柳之發削奪官爵門外黜送之命。請還收前大司諫南二星絶島遠竄之命。請還收前副校理趙根江西縣令除授之命。措辭見上興陽流寓士人李誠立,身死之後,其妾守寡,寄眈于誠立嫡子時栽之家矣。前縣監尹震望在任時,聞有姿色,遽生圖奪之計,囚其次知,公然掠入于衙內,仍以率畜,誠立之子時栽,不勝憤惋,逐日呈訴,則震望,嚴飭下人,驅逐時栽,使不得接跡。其循慾蔑法,縱恣無忌之狀,殊極痛駭。請前興陽縣尹震望拿問定罪,當該注書推考事。入啓。答曰,不允。末端兩件事。依啓。諫院朝報
答備邊司啓目曰,旣是船材長養之地,則宮家設庄,先爲革罷爲乎矣,他屯田換給爲旀,只罷宮庄,事未着實。今番御史下去時,船材近處,勿論士夫農庄,一倂摘奸啓聞,以爲處置之地。內下記草
上在昌德宮。停常參·經筵。
謝恩,奉化縣監韓相夔。
藥房啓曰,夜來伏未審,玉體調攝,若何?水刺厭進之候,亦復何如?臣等憂慮未弛,敢來問安。
禁府啓目,前禮曹判書趙珩,參判金益炅,參議洪柱國,正郞任以道等元情云云。旣已遲晩,竝只照律施行,何如?啓。朞年已磨勘之服制,緣何事故,遽以大功請改耶?此一款,更出問目,捧招以啓。又啓目,長興討捕使金世器議處云云。其矣自明之辭,有難取信,上裁何如?啓削職放送。又啓目,群山萬戶韓泰興,忠淸水虞候南澳等元情云云。韓泰興,旣已遲晩,照律施行,南澳承服不冬刑推得情,何如?啓依允,停刑推議處。又啓目,前郡守任暎·李郁等元情云云。問目內辭緣,泛稱遲晩,竝只刑推得情,何如?啓姑停刑推議處。
禁府,車憲,瑞興龍泉驛,徒三年定配。啓。
忠淸監司書目,臣病勢漸入危境,決無自力之望,亟遞臣職名,以便公私事。又書目,自初十日至十二日,連三日又爲大雨,水邊田畓,累次沈墊之餘,被災形止,比前尤酷。畓穀段,互有得失,而田穀擧皆不實是如,各邑所報,大都同然事。
全羅監司書目,道內農事形止,及自前月大雨之餘,急雨暴注,川反覆沙浦落之災,沈沒腐朽漂流之患,及惡風之傷,蟲損之害,罔有紀極,民事可慮事。
傳曰,當初禮曹大功服改磨鍊文書所付日記覓入。
答藥房曰,知道。症候已言于醫官矣。
政院啓曰,近來朝家百爲,無不停閣,有闕守令邊將,則以政官不出,雖不得差出,而至於已差之全羅都事除授,在於五月,而因諫院之官不備,尙未署經,事甚未安。今日政差出諫院官員,卽爲牌招,使之署經,何如?傳曰,允。又啓曰,在前都目大政,雖有故退行,未嘗有至于八月而不爲之時,卽今兩銓之長,引入踰月,杳無開政之期,事之未安,莫此爲甚,何可一任其停滯,終莫爲之乎?吏·兵曹判書,竝卽牌招,使之刻日開政,何如?傳曰,允。
謝恩,正言申琓,兵曹參議閔宗道。
吏曹判書洪處亮上疏。再呈,入啓。
院啓,請還收前領議政金壽興中道付處之命。請還收前掌令李光迪,前持平柳之發削奪官爵門外黜送之命。前大司諫南二星絶島遠竄之命。請還收前副校理趙根江西縣令除授之命。措辭見上答曰,不允。
府啓,請還收前領議政金壽興中道付處之命。請還收前掌令李光迪,前持平柳之發削奪官爵門外黜送之命。請還收前大司諫南二星絶島遠竄之命。請還收前副校理趙根江西縣令除授之命。措辭見上答曰,不允。諫院朝報
訓鍊都監啓曰,訓鍊別隊右部屬全羅道全州軍三百三十八名,金堤軍一百十二名,泰仁軍一百十一名,井邑軍十三名,合一司軍兵,來九月二十五日,京中逢點之意,全羅監·兵使及當該營將處,行移何如?傳曰,允。訓局謄錄
有政。以李國華爲兵曹佐郞,尹謐爲禁府都事,李行登爲藍浦縣監,李夏鎭爲修撰,崔世榮爲司圃別提,徐文尙爲兵曹參議,金益華爲監察,黃暉爲司僕主簿,沈極爲忠淸都事,鄭洙觀爲寧陵參奉,申琓爲正言。政事軸
上在昌德宮。停常參·經筵。
謝恩,參知徐文尙,藍浦縣監李行登,司僕主簿黃暉,禁府都事尹謐。
以忠淸監司孟胄瑞辭狀,傳曰,勿辭。調理察職事回諭。
藥房啓曰,伏未審夜來,聖體調攝,若何?水刺厭進之候,尙無差勝之漸乎?臣等無任憂慮之至,敢來問安。答曰,知道。與昨無異,而但腹部牽痛差減之後,困惱之症,近日轉甚,以此爲苦矣。
京畿監司書目,果川呈,以左議政金壽恒辭職上疏上送事。
禁府都事許壕,殺主罪人法玄拿來。
以李綸爲假注書。
政院啓曰,左承旨李柙呈辭,旣有還出給之敎,而連日不爲仕進,所患固非大段,引嫌亦爲太過,出納之地,不可久曠,卽爲牌招,使之察任,何如?傳曰,允。
謝恩,左承旨李柙。諫院朝報
摠府啓曰,今日入直軍士,當爲中日習射,而社稷大祭齋戒相値,不得爲之之意,敢啓。傳曰,知道。摠府謄錄
上在昌德宮。停常參·經筵。
謝恩,□曹佐郞李國華,司圃別提崔□□,修撰李夏鎭。
護軍吳始壽,金吾堂上辭免上疏。入啓。
藥房啓曰,夜來伏未審,聖體調攝,若何?昨承問安之批,以困惱之症,近日轉甚爲敎,此由於脾胃虛弱之致,加味人蔘茶,連次劑入,其已進御否乎?臣等伏切憂悶之至,敢來問安。
傳曰,行公備局堂上,使之來待。
答藥房曰,知道。症候已言于醫官矣。
義禁府啓曰,殺主罪人僧法玄,旣已拿來,係是綱常,依法例三省推鞫,何如?傳曰,允。
咸鏡監司書目,七月鰱魚未及封進,待罪事。傳曰,勿待罪事回諭。
藥房啓曰,卽伏聞入侍醫官所傳之言,自上寢睡之後,困惱頗甚,氣不舒暢,□□焦熱,支節沈重云,臣等不勝驚慮之至。卽與諸醫入診後,議定當進之藥宜當。敢來問安,竝此仰稟。答曰,知道。
傳曰,備局行公堂上,欲爲引見矣,氣適不平,後日更爲來待。
藥房再啓曰,卽者入診時,李東馨等,皆以爲,自上脈度洪數,肌膚烘熱,且有腰痛之候,明是外感。人蔘敗毒散,加乾葛·黃芩酒洗,蘇葉各一錢,連進二貼,趁速解□爲當云。此藥一貼,爲先煎入之意,敢啓。答曰,知道。
府啓,請還收前領議政金壽興中道付處之命。請還收前掌令李光迪,前持平柳之發削奪官爵門外黜送之命。前大司諫南二星絶島遠竄之命。請還收前副校理趙根江西縣令除授之命。措辭見上答曰,不允。
院啓,請還收前領議政金壽興中道付處之命。請前掌令李光迪,前持平柳之發削奪官爵門外黜送之命。請還收前大司諫南二星絶島遠竄之命。請前副校理趙根江西縣令除授之命。措辭見上都摠都事鄭東龍,頃日入直時,酗酒府中,捉致下吏,鞭扑狼藉,至於高聲大唱,侵辱堂上,多有可駭可愕之事。雖在常時,宿衛近密之地,固非酣飮之所,而當此國恤之時,其使酒公衙,縱恣無忌之罪,不可不懲。請都摠都事鄭東龍罷職不敍。都摠都事鄭東龍,酗酒府中,侵辱堂上,其時入直堂上,以汰去之意,有呈草記於政院。其日卽國忌齋戒,故政院,使之過國忌後來呈,而其後淹過累日,終無更呈之擧,使東龍無酗酒之實狀,而構成草記,則難免爽實之歸,聽其請託,牽於顔情,遂寢不呈,則亦難免循私蔑公之失。請都摠府當該堂上,從重推考。答曰,不允。末端兩件事,依啓。諫院朝報
御營廳啓曰,本廳五番左部右後司屬慶尙右道二哨,全羅左道八哨,合十哨軍兵,來九月二十五日,京中逢點,十月初一日,與四番軍兵,當爲替代立番各道監·兵使處,以此依前知會納送之意,敢啓。傳曰,知道。御營謄錄
政院啓曰,卽者守禦廳兵房軍官李克和,來言於臣等曰,以摠戎從事官狀啓,勅使回還時軍威軍,守禦廳所屬廣州營當次之意,啓下本廳,而主將未差,中軍從事官,亦無見存之員,不得擧行云。本廳之事,已極可慮,而束伍軍調用,不可無變通之道。自本司當爲分付本道監司,使之擧行,而廣州營則曾無用於軍威軍之時矣。楊州軍兵,依前例出用,何如?答曰,允。備局謄錄
答左捕廳草記曰,事極可駭,該官先罷後推,下人令攸司科罪。大倘逸失事內下記草
上在昌德宮。停常參·經筵。
下直,東萊府使魚震翼。
遠接使書目,勅行初六七日間,當到鳳城云云,渡江之期,似在初九日事。朝報
答藥房問安啓辭曰,知道。上候未寧,故入診議藥事
答院曰,不允。
答府曰,不允。前啓及金堤郡守蔡之沇,順天府使南天澤,光陽縣監梁嶷,竝罷職事內下記草
上在昌德宮。停常參,經筵。
謝恩,忠淸都事沈極。
大殿·世子宮,政院·玉堂,二品以上·六曹·大司諫問安。答曰,知道。
中殿,藥房·政院·玉堂問安。答曰,知道。世子宮,藥房問安。答曰,知道。
藥房啓曰,雨後陰涼,伏未審夜間,聖體調攝,若何?煩熱之候,困惱之症,比昨加減何如?今日受鍼,不可不趁早爲之,時刻定以卯正宜當。臣等通宵憂慮,敢此問安,竝爲仰稟。答曰,知道。
大殿受鍼後,藥房·政院·玉堂,二品以上·六曹·大司諫問安。答曰,知道。
備邊司啓曰,卽聞勅使,又爲出來於弔祭,勅使未及渡江之前,雖未知所幹何事,而接待等事,萬分可慮。遠接使則卽爲差出下送,而問禮官與各處迎慰使,則以已差送人員,使之仍留。迎接後勅之行,館伴,依榻前定奪加出,而迎接都監提調,依前啓稟,令次官仍爲代察,郞廳則以前啓下三員,分付兼察,何如?傳曰,允。
府啓,請還收前領議政金壽興中道付處之命。前掌令李光迪,前持平柳之發削奪官爵門外黜送之命。前大司諫南二星絶島遠竄之命。前副校理趙根江西縣令除授之命。措辭見上金堤郡守蔡之沇,性本昏庸,年且衰老,到任以後,抛棄職事,政令顚倒,紀綱解弛,吏緣爲奸,民受其害,官中凡事,紊亂渙散,莫可收拾。順天物衆地廣,爲湖南之巨邑,而近來以土疾,人皆厭避,差出之際,不能擇人,府使南天澤,徒知肥己,不恤官事,剝割徵斂,罔有紀極。下吏助虐,小民偏苦,流散相望,村閭蕭條。光陽縣監梁嶷,本以貪鄙之人,遽授字牧之任,除拜之初,已有物議,及其到任之後,官事民瘼,視若秦瘠,日用政令,莫非虐民肥己之事,一邑之人,如在水火。國家根本,惟在湖南,而民生困苦,此時方急,不可使此輩,濫居莅民之職,重爲斂怨之地。請金堤郡守蔡之沇,順天府使南天澤,光陽縣監梁嶷竝罷職。
院啓,請還收前領議政金壽興中道付處之命。前掌令李光迪,前持平柳之發削奪官爵門外黜送之命。前大司諫南二星絶島遠竄之命。前副校理趙根江西縣令除授之命。措辭見上
大殿,政院·玉堂,夕問安。答曰,知道。
答府曰,不允。末端事,更加詳察處之。
答院曰,不允。諫院朝報
摠府啓曰,今日入直軍,中日習射,請出標信。傳曰,知道。摠府謄錄
政院啓曰,今此追來勅使應行儀注,今方令承文院繕寫,依前例令兵曹別定禁軍,儀注繕寫後,撥馬罔夜下送于問禮官處,何如?傳曰,允。備局謄錄
上在昌德宮。停常參·經筵。
謝恩,右議政鄭知和。
藥房啓曰,夜氣凄凜,伏未審夜來,聖體調攝,若何?寒熱之候,幸得良已,而水刺厭進,困惱諸症,亦復何如?臣等憂慮之至,通宵耿耿,敢此問安。
大殿,政院·玉堂問安。答曰,知道。二品以上·六曹·大司諫問安。答曰,知道。勿爲問安。
左承旨李柙辭職上疏。入啓。
忠淸監司書目,溫陽呈,以牛馬疫猝發,事極可慮事。
原襄監司書目,道內農事,旣已失稔,救荒之擧,不可不前期料理。淮陽·高城兩官守令瓜滿代,以勤幹有聲績人差出,伊川新縣監韓泰東,竝以催促下送事。江陵呈,以流來人鄭孝生妻,及狼川呈,以流來人安春世,及鄭居士妻李太終等四名,爲虎囕死,極可驚慘事。三陟呈,以境內農牛不意致斃者,已至八首,方痛之牛,處處有之,民事可慮事。
大殿,藥房問安。答曰,知道。
世子宮,藥房,二品以上·六曹·大司諫問安。答曰,知道。
答藥房曰,知道。困惱之候,水刺厭苦,一樣矣。
原襄道今春夏等褒貶,歙谷縣監趙重素,中,麟蹄縣監金韶夏,平陵察訪金庭謹,下。
持平宋最啓曰,臣以無似忝居臺職,妄意生民休戚,係於守令,隨其治不治,而有所勸懲,乃爲有國之急務。故再昨,以湖南守令或褒或罰之意,搆草詣闕,旋聞請褒,有非臺規,則亦不必膠守己見,故此一款旣爲停止矣。今聞物議,又以還推已傳之啓,而不卽引避爲罪云。臣新進臺閣,未諳體例,處事率爾,致有人言,何敢晏然仍冒?請命遞斥臣職。答曰,勿辭,退待物論。
藥房啓曰,卽伏聞入侍醫官所傳之言,自上水刺厭進,困惱之候,一樣無減,而口舌燥渴,腹部虛脹,大便滑數,小便不利云。臣等不勝憂悶之至,諸醫皆以爲,此是心小腸餘熱,猶未盡祛之致,苦口湯劑,雖不可强進,分利單方之藥,似不可已。車前子茶,調琥珀末一錢,連進三貼,辰砂益元散,連續進御,梅花茶,亦於渴時進御宜當云,此藥竝爲劑入之意,敢啓。答曰,知道。
院啓,請還收前領議政金壽興中道付處之命。前掌令李光迪,前持平柳之發削奪官爵門外黜送之命。前大司諫南二星絶島遠竄之命。前副校理趙根江西縣令除授之命。措辭見上庚·辛兩年之後,列邑之軍簿,逃故殆半,而朝家特垂矜恤之仁,使之過三年後,始充其闕,則其所以慮民者,至矣盡矣,而目今飢饉之餘,存者無幾。數年之間,生齒未蕃,年例歲抄之閑丁,尙患難得,至以數三歲之嬰孩,苟充軍保,督捧身布者,比比有之,則民生之困悴,職由於此,而況此累年逃故,一時充定之際,朝家若無別樣變通,則守令將無措手之處,而民間之愁怨,必倍於前矣。臣等竊聞,民丁之託名上司,無役閑遊者尙多,而其中無據之甚者,巡營匠人也。遊衣遊食之徒,只爲謀避軍役之計,常時不以工匠爲業者,碎首投屬,手持營帖,則本官莫敢誰何?故厥數濫觴,遍滿列邑,而其所徵布,只爲監營之用,而無補軍國之需,則豈可使此類,安坐無事,而獨使軍民,偏受其苦也?請令廟堂,行會於諸道監司處,各其營案置簿,匠人無遺成冊上送,詳知實數,然後仍令充補軍兵闕額,以除殘民一分之弊。答曰,不允。末端事,令廟堂指揮分付。
大殿,藥房·玉堂夕問安。答曰,知道。
府啓,請還收前領議政金壽興中道付處之命。前掌令李光迪,前持平柳之發削奪官爵門外黜送之命。前大司諫南二星絶島遠竄之命。前副校理趙根江西縣令除授之命。請金堤郡守蔡之沇,順天府使南天澤,光陽縣監梁嶷等亟命罷職。措辭見上臣等,伏見尙州幼學朴昇等二百十七人聯名呈狀,以爲九代祖高麗侍中朴得中墓,在驪州金沙面,其後子孫,世世入葬,香火不絶,已至三百年之久矣。今者益平尉喪家,謀占侍中墳山白虎至近之地,旣已權葬,將欲永窆,而威勢所在,本官報稟失實,監司受理安徐云。此果士大夫墳山火巢之內,法典當禁之地,而益平尉喪家,占奪設計,則朴昇等稱冤,誠不爲誣,而監司本官,亦難免屈法之責。請其時京畿監司及本官,爲先推考,更令詳査處決,俾無呼冤之弊。引嫌而退,隨事陳啓,固無所妨,已傳還推,有何可嫌?請持平宋最出仕。答曰,不允。益平君山所相爭處,令本道都事,馳往驪州,步數遠近,香火不絶之跡,虛實,卽爲査決啓聞。出仕事,依啓。諫院朝報
答刑曹草記曰,雖無長官,緊急事,趁卽擧行。內下記草
上在昌德宮。停常參·經筵。
下直,全羅都事任弘亮,宜寧縣監李琨。
謝恩,寧陵參奉鄭洙觀。
大殿,政院·玉堂問安。答曰,知道。
中殿·世子宮問安。答曰,知道。
政院啓曰,綱常罪人全石·法玄等推鞫事,命下已久,而大臣俱未行公,故無委官,不得開三省之坐矣。今則右相旣已出仕,推鞫似當趁卽開坐,敢稟。傳曰,知道。又啓曰,三省推鞠事,今方仰稟,而禁府堂上四員內,知事張善瀓,以內局提調入直,金宇亨,以遠接使出去,同知事吳始壽,疏批未下,只有判義禁權大運,無以備員開坐。莫重推鞫,大臣旣出之後,不可拘於堂上之未備,而一向稽滯,合有變通之道,何以爲之?敢稟。傳曰,金宇亨改差,口傳差出,使之進參,可也。
兵曹參議閔宗道上疏。大槪,母病甚重,身在直所,末由出省,乞遞職名,俾得將護事。入啓。
藥房啓曰,伏未審夜間,聖體調攝,若何?水刺厭進,困惱之候,及煩渴泄瀉等症加減,何如?自上脾胃積傷,元氣虛弱諸症,一樣彌留,臣等憂遑煎憫,罔知攸出,卽今熱勢虛實,必從審辨,然後淸補之劑,可以議定,臣等請與諸御醫及昌城君佖,右承旨金錫胄,左副承旨鄭維岳等入診,詳察症情,以爲議藥之地,何如?敢此問安,竝爲仰稟。
答副護軍吳始壽疏曰,省疏具悉。卿其勿辭察職。
政院啓曰,三省推鞫事,旣已命下矣。委官則右相當爲進去,同知事吳始壽,疏批已下,與今日口傳政差出之員,竝卽牌招,而兩司城上所,亦爲依例牌招,言送之意,敢啓。傳曰,知道。
遠接使·平安監司書目,弔祭勅行,初七日已到鳳城,初九日定爲渡江事。
答兵曹參議閔宗道疏曰,省疏具悉。爾其勿辭,救護母病。
說書南益熏上疏。大槪,所患疥瘡,尙未疹可,今日書筵,終不敢入侍,懇乞亟賜鐫免,以幸公私事。入啓。
答藥房曰,知道。症候詳言于醫官,以此議藥以啓。
吏曹口傳政事,知義禁洪處大。
咸鏡監司呂聖齊上疏。大槪,乞蒙恩暇,往省父母墳事。入啓。
謝恩,同義禁吳始壽·洪處大。
藥房再啓曰,伏承問安之批,以症候詳言于醫官,以此議藥以啓事下敎矣。臣等,卽與昌城君佖,右承旨金錫胄,左副承旨鄭維岳及諸御醫商議,則皆以爲,脾胃虛弱,元氣不足,此是上候卽今主症也。雖有煩熱口渴之候,苦寒湯劑,不可輕易投進,蔘苓芍藥湯,調砂糖屑,宜於補脾止泄云。此藥三貼,卽爲劑入之意,敢啓。答曰,知道。
府啓,請還收前領議政金壽興中道付處之命。前掌令李光迪,前持平柳之發削奪官爵門外黜送之命。前大司諫南二星絶島遠竄之命。前副校理趙根江西縣令除授之命。請金堤郡守蔡之沇,順天府使南天澤,光陽縣監梁嶷竝亟命罷職。措辭見上
院啓,請還收前領議政金壽興中道付處之命。前掌令李光迪,前持平柳之發削奪官爵門外黜送之命。前大司諫南二星絶島遠竄之命。前副校理趙根江西縣令除授之命。措辭見上
禁府,三省問事郞廳崔後尙代。朴泰尙,啓下。
大殿,藥房·政院·玉堂夕問安。答曰,知道。
答府·院曰,不允。諫院朝報
上在昌德宮。停常參·經筵。
夜二更,黑雲一道如氣,起自坤方,直指東方,長竟天,廣尺許,良久乃滅。
謝恩,監察金益華。
大殿,政院·玉堂問安。答曰,知道。
中殿·東宮,藥房問安。答曰,知道。
遠接使·義州府尹書目,勅行初九日渡江事,後來勅使,今月卄日,當爲渡江云,臣行亦當從容及期事。
弑主罪人全石·法玄等,元情承服。
藥房啓曰,夜來伏未審,聖體調攝,若何?昨劑入蔘苓芍藥湯,果然進御否乎?伏聞前夕醫官所傳之言,中焦痞滯之氣,殊甚作苦云,曉來其已消下耶?煩渴泄瀉等症,亦復何如?不勝憂悶煎灼之至,敢此問安。
忠淸監司書目,忠州呈,以領議政許積上疏上送事。
慶尙監司書目,道內農事,早移秧畓庫段,今方發穗,而蹲縮處,十居三四。最晩移秧處段,無意發穗,而雖或有發穗者,擧皆不實。豆太段置,尤甚無形,無望秋收,民事極可慮事。
政院啓曰,左副承旨鄭維岳,右副承旨李堂揆,勅使渡江之後,皆有不得供職之情勢,陳疏,本以國忌齋戒,不得捧入,而出納之地,不可久曠,合有變通之道,何以爲之?敢稟。傳曰,竝改差。
政院啓曰,來十五日儒生殿講日次,取稟。傳曰,停。
答藥房曰,知道。症候已言于醫官矣。
大殿,藥房·政院·玉堂夕問安。答曰,知道。
藥房口傳啓曰,上候累日未寧,而臣等不得瞻望玉色,只以醫官所傳之言,未能詳知症候之如何?下情不勝悶鬱,卽與右承旨金錫胄,前承旨鄭維岳入診,何如?答曰,金錫胄·鄭維岳及常時入侍,醫官四人入侍。諫院朝報
摠府啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。摠府謄錄
上在昌德宮。停常參·經筵。
大殿,政院·玉堂問安。答曰,知道。
中殿·世子宮,藥房·政院·玉堂問安。答曰,知道。
藥房啓曰,卽因入侍醫官,伏聞夜來,煩熱泄瀉之候,小無所減云,臣等不勝憂遑煎迫之至。今此自上病患,累日彌留,實非輕細之慮,去夜煎入柴蔘湯,雖已進御,不可以一貼之藥,望其收效。伏願勉强連進,以副區區下情,且念常見者,不覺症變,醫官每每入侍,或不無不能審察加減之患。臣等,請與昨日入侍諸臣,更爲入診,何如?敢此問安,竝爲仰稟。答曰,知道。
答左承旨李柙疏曰,省疏具悉。爾其勿辭察職。
傳曰,左承旨李柙牌招。
今日藥房提調入診時,上召承旨李柙,進前下敎曰,往領相處傳諭,卿之疏辭,則旣已省覽,而予之疾病如此,不能以文字爲批,故玆遣承旨諭之矣。卽今予之所患,實非輕細,卿方帶內局都提調之任,豈可只計一身之利害,而不爲上來乎?須體此意。今去承旨,一時上來。
政院啓曰,前承旨鄭維岳,有藥房直宿之命,而時無職名,令兵曹付軍職,冠帶常仕,何如?傳曰,允。
遠接使書目,勅行初十日,良策止宿事。
兵曹口傳政事,副司直鄭維岳。
大殿,藥房·政院·玉堂,夕問安。答曰,知道。
政院啓曰,聖候方在調攝之中,來十五日敬思殿望祭,以攝行,分付于各該司之意,敢啓。傳曰,知道。
藥房口傳啓曰,朝者纔已入診,而日晩後症候,不得詳知,臣等,請與朝者入侍諸臣,更爲入診,而自上當此未寧之時,必着冠帶,則困惱必加,至爲未安。今則不必冠服,一如醫官進見時爲之宜當。且入侍之人太多,則有壅鬱之患,醫官先爲入診而出後,只留一人,而臣等追後入侍,史官亦令一人入侍,何如?且昌城君佖,亦令入直,而自上症候,實爲非輕,以都提調不在之故,不敢啓請矣。卽今一向彌留,臣等不可遠在藥房,侍藥廳,排設,何如?答曰,日勢已暮,氣甚困惱,入診姑待明早爲之,昌城君入直事,依啓。侍藥廳,勿爲排設。諫院朝報
禮曹啓曰,迎接都監啓辭,卽接移文,則灣上迎勅時,依例用樂云,西路迎勅時,雖依此用樂,入京之日□殿應行禮時,則彼旣以弔祭出來,而依例用樂,未爲妥當,依禮文,以陳而不作之意,遠接使處,豫爲知悉,使之言及於通官輩宜當,令禮官稟處,何如?傳曰,允事,傳敎矣。當初議註磨鍊時,亦遵前例,殿庭受勅時,殿軒懸於庭南,陳而不作,磨鍊,啓下之後,儀註下送于問禮官矣,雖灣上迎勅,所當不爲用樂,而觀此儐臣移文,則業已用之,一路迎勅時,雖難及改,至於入京之日,殿庭行禮時,則彼旣弔祭出來,決不用樂,矧且己丑·己亥已行之禮文,李一善等,亦已目覩而知之,彼雖有言,我有所執,一從前例,陳而不作之意,行會遠接使處,而前儀註中受勅一款,付標以入,更令承文院,急速改書,撥上下送,何如?傳曰,允。備局謄錄
上在昌德宮。停常參·經筵。
夜二更至五更,月暈。
大殿,東宮,政院·玉堂,二品以上·六曹·大司諫問安。答曰,知道。中殿,藥房·政院玉堂問安。答曰,知道。
東宮,藥房問安。答曰,知道。
藥房啓曰,伏未審夜來,聖體調攝與寢睡,若何?昨夕煎入柴苓湯,其已進御否乎?煩熱泄瀉等症加減,亦復何如?今日已有入診之命,臣等進見之時,願依昨日啓請,勿加冠服,安臥接見,以便靜攝,不勝幸甚。臣等終夜煎慮,敢此問安。
忠淸監司書目,黃澗定配罪人張應一,自謂蒙放,往來本家與否査啓事。又書目,臣之病勢,有加無減,曠廢職事,爲日已久,不得不更陳危迫之悃,冀蒙鐫免事。
遠接使書目,勅行本月十一日,林畔止宿事。
答藥房曰,知道。
政院啓曰,宗廟朔望祭時,非親祭則例無齋戒,敬思殿三年內朔望,若値攝行,則亦無齋戒,故曾前六月二十九日政事命下之後,不爲頉稟,仍爲開政,而前月晦日兩司啓辭,皆以朔祭齋戒,姑停。臣等方欲稟旨定式,以爲從一施行之地矣。昨者又有政事,遇國忌後爲之之命矣,明日乃是望祭前一日也,齋戒當行與否,不可不更爲明白定奪,敢此仰稟。傳曰,取考己丑·己亥爲之。
今日入診時,今春夏等褒貶居下守令五處,及以原襄監司狀啓,箇滿守令二處,竝七邑,今日政爲先差出事,今日政差右承旨,卽爲牌招察任事,榻前定奪。
政院啓曰,以敬思殿朔望祭,前一日齋戒定奪啓辭,取考己丑·己亥爲之事命下矣。臣等取考己丑·庚寅日記事,三年朔望,皆無齋戒,政事臺啓,循常爲之,而己亥卒哭之後,十一月·十二月朔望,則連行親祭,至庚子正月十四日,二月初一日,又復與國忌相値,自無出納公事矣。二月三十日,政院始以朔祭齋戒,有稟入大臣箚子之事,遂成流例,此蓋其時承旨,錯認誤考,以創新規之致。今則遵用己丑已行之例,似合事理,敢此更稟。
藥房提調以下入侍時,上曰,以己丑例用之,可也。
謝恩,右副承旨李溟翼,同副承旨李東溟。
藥房再啓曰,卽伏聞入侍醫官之言,柴苓湯,不無差勝之效,此正病勢回頭之幾,而瀉熱止泄之劑,莫逾於此。若或少緩,則前功盡廢,後患可畏,旣見其效之端,而徒以厭苦,便欲中止,臣等待罪嘗藥之列,憂遑悶迫,罔知攸措,區區下情,不得不盡。伏願今朝煎入之藥,從速勉强進御,以爲終始責效之地,不勝幸甚,敢啓。答曰,知道。今已進服矣。
府啓,請還收前領議政金壽興中道付處之命。前掌令李光迪,前持平柳之發削奪官爵門外黜送之命。前大司諫南二星絶島遠之命。請金堤郡守蔡之沇,順天府使南天澤,光陽縣監梁嶷竝亟命罷職。措辭見上奉使出疆,所關非細,一意齊心,可盡其責,頃者告訃之行,使臣書狀,俱以公幹,反成私嫌,萬里同行,兩不相釋,無可否共濟之義,有聽聞可駭之事。請告訃使兪㻛,書狀官權瑎,竝命罷職。趙根事,停啓。
答府曰,不允。末端事,依啓。
院啓,請還收前領議政金壽興中道付處之命。前掌令李光迪,前持平柳之發削奪官爵門外黜送之命。前大司諫南二星絶島遠之命。前副校理趙根江西縣令除授之命。措辭見上答曰,不允。諫院朝報
摠府啓曰,都摠管趙珩,以禮曹堂上,方在拿推中,靈愼君瀅,奉使遠出,副摠管申伉,父在喪,當此勅行迫近之日,所當變通出代,以備宿衛,而兵曹判書,時無出仕之期,勢難等待。依近例令佐貳之官,開政時,竝爲稟旨差出,何如?傳曰,允。摠府謄錄
兵曹啓曰,云云事命下矣。都摠管靈愼君,奉使出疆,辭狀啓下本曹,而以判書未出仕之故,時未回啓。趙珩,方在拿推中,當此勅使迫近之時,不可無變通之道,都摠管趙珩及靈愼君瀅,竝爲改差。副摠管申伉在喪之代,後日政,一時差出,何如?傳曰,允。摠府謄錄
有政。以睦林儒爲禁府都事,康邃學爲高城郡守,李達龍爲端川郡守,鄭勔爲定平府使,丁昌燾爲淮陽府使,南垕爲兵曹佐郞,尹爲禮曹佐郞,金世行爲兵曹正郞,李達龍爲軍資主簿,閔昫爲南原府使,以鄭載禧·李東溟爲承旨,朴時珉爲興陽縣監,李沃爲司書,李文著爲歸厚別提,李喜龍爲兵曹佐郞,鄭正陽爲麟蹄縣監。政事軸
上在昌德宮。停常參·經筵。
下直,伊川縣監韓泰東,高靈縣監安汝器。
謝恩,兵曹佐郞李喜龍。
望祭後,大殿,藥房·政院·玉堂問安。答曰,知道。二品以上·六曹·大司諫問安。答曰,知道。勿爲問安。大王大妃殿·中殿,政院·玉堂問安。答曰,知道。
大王大妃殿·中殿·世子宮·嬪宮,藥房問安。答曰,知道。
大王大妃殿·中殿·世子宮,二品以上·六曹·大司諫問安。答曰,知道。
世子宮誕日,政院·玉堂,二品以上·六曹·大司諫問安。答曰,知道。
嬪宮,政院·玉堂問安。答曰,知道。
備邊司啓目,粘連戶曹判書閔維重上疏云云。迎接都監提調之任,以次官代察事,已爲稟定擧行。勅使酬應間緊重之事,隨勅入京,方可爲之,亦不可代以新年。此時度支之任,有難輕遞,其他兼帶,尤無可遞之事。疏內辭緣勿施,何如?啓依允。
禁府,尹震望拿囚。啓。
政院啓曰,新除授左副承旨鄭載禧,時在京畿果川地,斯速乘馹上來事,下諭,何如?傳曰,允。
藥房啓曰,伏未審夜來,聖體調攝與寢睡,若何?煩渴泄瀉等症,加減亦復何如?臣等今日,與昨日入侍諸臣入診,詳察症情宜當。臣等無任憂慮之至,敢此問安,竝爲仰稟。答曰,知道。
遠接使書目,勅行十二日,定州止宿事。
副校理尹趾善上疏。大槪,敢陳三省獄情,冀蒙垂察事。入啓。
院啓,請還收前領議政金壽興中道付處之命。請還收前掌令李光迪,前持平柳之發削奪官爵門外黜送之命。請還收前大司諫南二星絶島遠竄之命。請還收前副校理趙根江西縣令除授之命。措辭竝見上答曰,不允。
府啓,請還收前領議政金壽興中道付處之命。請還收前掌令李光迪,前持平柳之發削奪官爵門外黜送之命。請還收前大司諫南二星絶島遠竄之命。措辭竝見上守令匪人,民生受困,在官一日,貽害一日,臣等之論列已久,聖上之允兪尙靳,臣等竊未曉聖意之所在也。金堤郡守蔡之沇,性本昏庸,年且衰老,到任以後,抛棄職事,政令顚倒,紀綱解弛,吏緣爲奸,民受其害,官事凡事莫可收拾。順天物衆地廣,爲湖南巨邑,而近以土疾,人皆厭避,差出之際,不能擇人。府使南天澤,徒知肥己,不恤官事,剝割小民,徵斂無藝,侵虐漁戶,流散相繼,闔境嗷嗷,怨讟朋興。光陽縣監梁嶷,曾任興陽,已多貪鄙之誚,及授本職,益肆濫猾之手,日用政令之間,莫非虐民肥己之事,而家在不遠,駄載絡驛,一邑之人,如在水火,南來士夫,耳聞目擊,莫不唾罵。此非泛然傳說之比,有何更加詳察之事乎?請金堤郡守蔡之沇,順天府使南天澤,光陽縣監梁嶷,竝亟命罷職。南原地廣俗悍,素稱難治,曾前擇差,意非偶然,近緣土疾,全不擇送,南中雄府,將爲廢邑,苟非其人,莫可收拾,而新除授府使閔煦,本以貪鄙之人,曾典湖郡,無一善狀,深惑女色,事多可駭,人皆嗤點,至今未已,除目之下,物議譁然。如此之人,決不可付諸蘇殘之責,請新除授南原府使閔煦遞差。該省郞官,乃淸選堦除,則不可人人冒居也決矣。新除授兵曹佐郞南垕,名稱素輕,履歷亦淺,遽授此任,物情駭惑,且頃拜馬官之時,顯有規避之跡,其後銓曹,久不任擬,亦循物議之所在,今此除拜,衆論益激。請新除授兵曹佐郞南垕遞差。
大殿,藥房·政院·玉堂夕問安。答曰,知道。
藥房口傳啓曰,朝雖入診,而晩後症候,不能詳知,卽與朝者入侍諸臣,更爲入診,而諸醫中常時入侍者外,亦不無術業精明者,使之迭爲入診宜當。且侍藥廳,雖有勿爲排設之敎,而藥房距大內稍遠,或有不時入診議藥之事,則臣等,在此稍遠之地,非但有窘急之患,事體亦甚未安。侍藥廳則雖不排設,而臣等率諸醫,移入於內班院,何如?答曰,醫官則只以前日入侍醫官入診,藥房移入事,依啓。
答府曰,不允。末端兩件事,依啓。
今日入診時,除十分緊急公事外,竝皆留政院,其中可以口達,不煩諸文字者,或以承傳色·承旨·史官,撮其要語口傳,隨時稟啓,以爲發落之地事,榻前定奪。
藥房再啓曰,臣等退與昌城君佖,右承旨金錫胄,副司直鄭維岳,及諸御醫商議,則皆以爲,連用涼劑,今至五貼,而熱候不減,以脈度言之,則洪大與朝無異,而沈按則不足,至於口唇焦渴,困倦以睡,皆是元氣虛弱,浮熱用事之致。獨蔘湯全貼,以黃土水,煎調牛黃末五分,進御宜當云。此藥卽爲煎入之意,敢啓。傳曰,知道。諫院朝報
摠府啓曰,入直軍士,當爲中日習射,而王世子誕日相値,不得爲之之意,敢啓。傳曰,此草記有誤字,還出給。又啓曰,今日入直軍士,當爲中日習射,而王世子生辰相値,不得爲之之意,敢啓。
政院,以司謁口傳啓曰,都摠府草記,依流來謄錄,以誕日書塡來呈,故本院以循例捧入矣,有還出給之命,都摠府前日謄錄中,誤以誕日書塡之故也。今以生辰,改書以入之意,敢啓。摠府謄錄
上在昌德宮。停常參·經筵。
下直,新昌縣監宋奎明。
謝恩,校理申厚載,修撰任奎,端川郡守李達意,興陽縣監朴時珉,執義李堥,高城郡守康邃學,左副承旨鄭載禧。
藥房啓曰,夜間醫官,累次入侍,伏聞蔘茶,旣已進御,而熱勢泄候,俱無所減,臣等不任焦煎之至,卽與昨日入侍諸臣,趁早入診,何如?
京畿都事書目,益平君所葬之地,朴昇所爭處,摘奸査決事。
遠接使書目,勅行十三日,嘉山止宿事。
大殿·東宮,政院·玉堂,二品以上·六曹·大司諫問安。答曰,知道。中殿,藥房·政院·玉堂問安。答曰,知道。東宮,藥房問安。答曰,知道。
答藥房曰,知道。
藥房提調口傳啓曰,朝者,已有啓請,午間症候未知何如,臣等與朝者入侍諸臣,卽爲入診,何如?以司鑰傳曰,來待閤門外,仍爲入診。
傳曰,領議政上來時,曳船軍定送事,京畿監司處,卽爲分付。
大殿·中殿·東宮,政院·玉堂夕問安。答曰,知道。
府前啓,上候平復間姑停。
院前啓,上候平復間姑停。趙根事,停啓。
大殿,夕問安。答曰,知道。
遠接使書目,勅行十四日,安州止宿事。
藥房再啓曰,卽伏聞入侍醫官所傳之言,午後再度登廁,困惱頗甚,臣等不勝煎悶之至。卽與商議,則以下缺答曰,知道。今夕勿爲入診。諫院朝報
上在昌德宮。停常參·經筵。
下直,藍浦縣監李行登。
謝恩,兼弼善崔後尙,兵曹正郞金世行,禮曹佐郞尹,禁府都事睦林儒,校理金萬基。
大殿,政院·玉堂,二品以上·六曹·兩司長官問安。答曰,知道。中殿,藥房·政院·玉堂問安。答曰,知道。世子宮,藥房·政院·玉堂,二品以上·六曹·兩司長官問安。答曰,知道。
藥房口傳啓曰,前者臣等啓請時,自上有只以常時入侍醫官,入侍之敎矣。症候尙此彌留,今日欲以近日未入診□人,審察脈度,權愉·金萬直,亦令入侍,何如?答曰,氣甚困惱,入侍之人,不可煩多。權愉·金萬直,則醫官輩入診時,入侍,可也。
藥房啓曰,卽伏聞入侍醫官所傳之言,夜來泄候度數缺渴困惱等候,亦未有差勝之勢,臣等憂遑煎迫,罔知攸措。卽與諸臣,趁早入診,詳察症情,何如?答曰,知道。
今日藥房提調入診時,禁府三省罪人全石·法玄等行刑姑徐事,榻前定奪。
慶尙監司書目,黃澗定配罪人張應一,擅離配所,借騎驛馬,曲折査啓事。
大殿,藥房晝問安。答曰,知道。
遠接使書目,勅行十五日,肅川止宿事。
領議政許積,在外入來。
未時,以司謁傳于藥房曰,入診不必待晩,卽刻爲之。
京畿監司書目,水原呈,以領府事宋時烈病患緣由事。
政院啓曰,領議政許積,卽者入來,相職則有不敢承當,不得肅拜,而上候方此未寧,直詣藥房云矣。傳曰,命召卽爲傳授。
入診時,上曰,疏辭,今予病患如此,不得爲批矣。卿其速出察任事。入侍承旨,傳諭于左相。
大殿·世子宮,藥房·政院·玉堂,二品以上·六曹·兩司長官夕問安。答曰,知道。
中殿,藥房·政院·玉堂問安。答曰,知道。
謝恩,左議政金壽恒。
藥房都提調口傳啓曰,上候若此非輕,藥房請設侍藥廳,而自上不爲允許,今旣移設於內醫院,則雖與侍藥廳無異,而但無名號,事體未安。廷議亦且如此。自今日侍藥廳排設之意,敢啓。答曰,藥房旣已移設近地,侍藥廳不必爲之矣。口傳再啓曰,如其可已之事,則何敢煩瀆於調攝之中乎?藥房雖已移設,而未有名號,揆以事體,殊甚未安。若慮有弊,則臣等自當量宜變通,不至有弊,自今日不可不排設之意,敢此更稟。答曰,依啓。諫院朝報
上在昌德宮。停常參·經筵。
謝恩,左參贊李尙眞,軍資主簿李□□。
侍藥廳啓曰,伏聞入侍醫官所傳之言,水煮木香膏進御之後,泄瀉度數,比前雖減,胸膈煩鬱,呼吸促急等症,視昨有加云。臣等益不勝焦煎之至,卽爲入診後,議定當進之藥宜當,敢此仰稟。答曰,知道。
大王大妃殿·大殿·中殿·世子宮,政院·玉堂,二品以上·六曹·兩司長官問安。答曰,知道。
大王大妃殿·中殿·東宮·嬪宮,侍藥廳問安。答曰,知道。
領·右相,以承言色口傳,達于王世子曰,上候違豫,久未復常,凡在保護之道,宜無所不用其極。宗廟·社稷,遣大臣,山川三處,遣重臣,欲爲祈禱,而自下不敢擅斷,又不欲煩達於上前,敢此陳稟。答曰,上候久未復常,憂煎罔涯,不知所爲,今聞達辭之意,我心稍豁,必於今日內,至誠祈禱,庶幾乃瘳之效。
大王大妃殿,下敎于侍藥廳曰,大殿患候,累日彌留,憂慮罔涯,移御他所之意,非不勸諭,而自上持難,藥房以此意懇陳,期於今日內,移御他殿可也。侍藥廳口傳回啓曰,當依下敎上達矣。
侍藥廳口傳啓曰,卽者大王大妃殿,以上候彌留,移御他殿之意,自藥房懇陳,期於得請事,下敎于臣等。大王大妃殿下敎如此,今日內不可不移御他殿,惶恐,敢啓。答曰,今日內移御處,修掃未易,姑待一兩日,當移御矣。侍藥廳口傳回啓曰,今日則事勢果不及矣,而明日則不可不移御之意,敢啓。答曰,明日得可□之處,當觀勢移御矣。
侍藥廳口傳啓曰,常時入診醫官之外,御醫中術業精明者,亦令入侍,何如?答曰,入診之人若多,則時刻差久,氣甚困惱,常時入侍醫官外,勿爲入侍,可也。
侍藥廳入診。
今日迎勅再度習儀,以移御相値,退行。
巳時,都提調·提調,及右承旨金錫胄,醫官入診。
午時,都提調·提調·副提調尹深,右承旨金錫胄入診。
未時,侍藥廳入診。
大殿,侍藥廳書問安,答曰,知道。
申時,侍藥廳入診。
大殿·中殿·世子宮,政院·玉堂,二品以上·六曹·兩司長官夕問安。答曰,知道。
中殿·東宮,侍藥廳問安。答曰,知道。
中殿夕問安時,都提調許積,以承傳色口傳,啓于中殿曰,上候尙此非輕,而侍者只是宦官,症候亦不得詳知,淸風府院君金佑明,禮曹判書張善瀓,淸平尉沈益顯,日使之侍疾於左右,何如?答曰,知道。侍疾事,依啓辭爲之。
申正侍藥廳入侍時,因下敎受灸五壯。
大殿受灸後,大殿·東宮,侍藥廳·政院·玉堂,二品以上·六曹·兩司長官問安。答曰,知道。
酉時,三公入侍。
亥正四刻,上昇遐于齋殿。諫院朝報
摠府啓曰,今日入直軍士,當爲中日習射,而上候未寧,限平復姑停之意,敢啓,政院以司謁微稟。摠府謄錄
大行大王初喪。
吏曹,摠護使左議政金壽恒,殯殿都監堂上張善瀓·李殷相·吳始壽,郞廳趙嘉錫·李選·尹·柳以升·閔毅重·許□·趙昌漢·黃暉,國葬都監提調閔維重·閔熙·洪處大,郞廳朴世堂·金光瑨·成瑨·柳命天·柳沆□·李蕃,山陵都監提調李正英·李元禎,郞廳李藼·任奎·南宮楀·金聲久·姜壽楠·李文著·尹梅·李沆,銘旌書寫官李正英,豫差呂聖齊,梓宮上字書寫官福昌君楨,豫差沈益顯,守陵官福昌君㮒,代奠官福善君柟。
以吏曹福昌君㮒守陵官望單子,中殿下敎曰,此人等,多有看檢事,以他人差出。
吏曹,守陵官瀛昌君沈。
政院達曰,大行初喪,則首相稱以院相,參坐本院,凡大小事,裁處稟達矣。今亦依例爲之之意,敢達。
禮曹達曰,自十九日至成服日,敬思殿·山陵朝夕上食,晝茶禮,竝姑停之意,敢達。
全羅監司書目,全州呈,以良人文禮等四名,漁採事出海,逢風致敗溺死。李彦吉,七月十一日,雷震致死。宋仁立,大川水漲時,渡涉爲如可,渰死事。又書目,道內見闕守令,邊將斯速差出,催促下送事。
遠接使書目,勅行十六日,順安止宿事。
京畿監司書目,旱澇蟲損風災,前頭民事,罔知攸爲事。
全羅監司書目,珍島呈,以罪人南二星到配事。
遠接使書目,勅行十七日,平壤止宿事。諫院朝報
大行大王初喪。
自辰時至未時,日暈。夜五更,月暈。
朝哭後,大王大妃殿·中殿·世子宮,藥房·政院·玉堂,二品以上·六曹·大司諫問安。答曰,罔極。嬪宮,藥房·政院·玉堂問安。答曰,罔極。
禮曹達曰,取考己亥謄錄,則儲君嗣位之意,涓吉告于社稷·永寧殿·宗廟,卽今亦依前例,將於二十四日告文,而敬思殿,亦爲一體擧行之意,敢達。
以襲奠奠需,王世子下令曰,襲奠餠果,高排參差,又有煎炸不精,或白或黑者,事甚不謹,另爲檢飭,可也。
政院達曰,今承下令,該寺官員,不謹甚矣。卽爲分付都監,使之各別檢飭,而當該掌祀官,請從重推考,以警將來。答曰,知道。
又達曰,飯含所用糯米,司䆃寺官員,所當親傳於領議政,而進排之後,還爲退去,再三催督,始爲來到,怠慢之失,不可不懲。當該官員,請從重推考。答曰,知道。
院相許積達曰,從前國恤時,諸大臣共爲院相,例也,今亦依前例,與左·右相,同議凡事宜敢達。答曰,知道。
遠接使書目,勅行十八日,中和止宿事。
小斂後,大王大妃殿·中殿·世子宮,藥房·政院·玉堂,二品以上·六曹·大司諫問安。答曰,罔極。嬪宮,藥房·政院·玉堂問安。答曰,罔極。
院相許積·金壽恒·鄭知和達曰,禮曹·工曹,卽今多有緊急責應之事,而禮曹正郞任以道,時在拿囚中,工曹正郞二員及佐郞一員,有闕未差。禮曹正郞,則以前郡守田權差,工曹正郞則以司憲府監察尹松,前郡守李柔權差,佐郞則以義禁府都事徐文虎權差,使之察任,何如?答曰,依達。
又達曰,臣等伏見下政院之令,小斂奠果器,有南草液塗穢之處,莫重奠物,不謹如此,事極驚駭。當該內贍寺官員拿推,色吏令攸司囚禁重治,監膳本寺提調及殯殿都監堂上,郞廳亦難免不能詳察之失,亦推考何如?答曰,依達。
夕哭後,大王大妃殿·中殿·世子宮,藥房·政院·玉堂,二品以上·六曹·大司諫問安。答曰,罔極。嬪宮,藥房·政院·玉堂問安。答曰,罔極。
稟處現告,內贍奉事趙爾重。
以司謁下令曰,小斂奠中朴桂一坐圍里柱上,有南草液狼藉塗穢,莫重奠具,不得陳設,還爲出給之意,政院知悉。
院相達曰,凡儀物定用吉色之意,朝旣仰達矣。三司之議,皆以純吉爲未安,靈寢衾枕則用素色,其餘則用吉色似當,此意敢達。答曰,依爲之。
又達曰,奉審內梓宮板材,木品極美,誠爲多幸,卽爲治用之意,敢達。答曰,知道。
又達曰,初喪所用床卓等物,皆用素色,於禮爲宜,故定用素色矣,臣等更思則今姑用素,發靷時凡干儀物,當用吉色。諫院朝報
大行大王初喪。
自辰時至午時,日暈。夜三更,白雲一道如氣,起自東方,直指南方,長竟天,廣尺許,良久乃滅。
朝哭後,大王大妃殿·中殿·世子宮,藥房·政院·玉堂,二品以上·六曹·大司諫問安。答曰,罔極。嬪宮,藥房·政院·玉堂問安。答曰,罔極。
以嗣位節目,下令曰,天崩罔極之痛,又聞此言,五內如焚,不能自定矣,節目還下。
政院達曰,臣等伏承下令,聚首哽咽,心肝摧裂,第竊念今此該曹所達節目,實是古今帝王繼序之常節,我朝列聖已行之典禮。雖於孝思罔極之中,有所不忍,至有還給之命,而此不可以一循哀痛之情,罔念投遺之重,節目單子,卽爲還入之意,敢達。答曰,哀痛罔極之中,連聞此言,心腸摧裂,罔知所以爲之矣,節目還下。
政院達曰,領府事宋時烈,來哭闕下云,係是大臣之事,敢達。
遠接使書目,勅行十九日,黃州止宿事。
禮曹達曰,取考己亥謄錄,則儲君嗣位之意,涓吉告于社稷,永寧殿·宗廟矣。今亦依前例,將於二十四日告文,而敬思殿,亦爲一體擧行之意,敢達。
王世子下令于侍講院曰,聞宋領府事入來云,雖罔極之中,慰懷良多。宮官一人,進去存問。
院相以下達曰,臣等伏見再下政院之令,哽咽摧裂之餘,益不勝悶鬱之至。繼序之君,必於成服日嗣位,自是古今帝王不易之常典,誠以天位,不可一日暫曠也。決不宜徒循罔極之情,不遵應行之禮。該曹節目單子,又敢還入之意,敢達。答曰,嗣位之擧,在於成服之日,人子情理,豈忍爲哉?決不可行,令禮官更爲議定。
侍講院弼善安垕達曰,臣承令往議于領中樞府事宋時烈,則以爲,崩隕昏迷,病且垂死,罔知攸對,只自抆血而已云矣,敢達。答曰,知道。
院相以下再達曰,臣等以成服日,不可不嗣位之意,敢有所達矣,伏承令禮官更爲議定之令,此雖出於罔極情理之有所不忍,帝王之孝,異於匹夫,惟以繼序爲重。我朝列聖,亦莫不嗣位於成服之日,則應行典禮,到今有何更議之事乎?伏願勉抑至情,亟允所請,宗社幸甚,臣民幸甚。該曹節目,更爲還入之意敢達。答曰,禮雖爲重,情不能廢,卿等,何以不顧呱呱罔極情理,徒以勉抑之說,强請此擧乎?宜遵前令,禮官更議處之。
合司達曰,臣等卽伏見下政院之令,奉讀未了,哽塞摧裂,涕淚先零,伏想邸下,以純至之孝,當此皇皇哭擗之中,方切代親之痛,踐位行禮,固有所不忍,而第念繼序之常節,古今帝王,我朝列聖,所常通行之禮。誠以大位,不可一日暫曠,宗社不可一日無主也。固不可以徑情直行罔念付託之重,益勉帝王之孝,亟從有司之請。答曰,呱呱罔極情禮,已諭於院相矣,更勿煩瀆。
玉堂上書。大槪,請勉抑至情,亟從群下之請事。入達。答曰,呱呱哀疚罔極之情,已諭于院相之批矣,更勿煩瀆。
合司再達曰,臣等卽伏承下答之令,益不勝哽塞煎迫之至。凡帝王繼序之道,必於成服日踐祚,乃歷代通行之規。古昔哲后,我朝列聖,孰無罔極之情,不忍之心,而莫不勉抑而從之者,誠以上焉宗社之重,不可一日無托,下焉臣民之衆,不可一日無主。帝王達孝,自與匹夫有異,豈可徒循匹夫號擗之節,罔念帝王承統之義乎?應行之典,決不容小緩,伏願邸下,亟從有司之請,以副群下之望。答曰,每聞此言,五內如割,未定心懷,卿等何不諒乎?勿煩。
院相達曰,領中樞府事宋時烈,旣已上來矣。在前國恤時,原任大臣中有德望之人,則同爲院相,旣有前例,今亦依此爲之,何如?答曰,依爲之。
又達曰,卽接遠接使閔維重馳報,則勅行二十日在黃州,聞國恤之報,以中路遲滯爲未安,必欲趁二十五日入京云,旣在成服之後。依其言以二十五日入京無妨,以此意分付遠接使·迎候都監,何如?答曰,依爲之。
又達曰,勅使致祭時議注,問禮官旣已往傳於勅使前,而今則事勢與前有異,多有刪改之處。臣等相議改定,該曹差出問禮官,急急馳送,以爲停當之地宜當,敢達。答曰,依爲之。
吏曹,問禮官姜碩昌。
禮曹,今八月二十二日大行大王大斂正時,巳午間丙時,奉移於宣政殿吉時,巳時,二十三日成服正時,卯時,推擇達下。
夕哭後,大王大妃殿·中殿·世子宮,藥房·政院·玉堂,二品以上·六曹·大司諫問安·答曰,罔極。嬪宮,藥房·政院·玉堂問安。答曰,罔極。
吏曹,魂殿參奉二單,金盛達·柳命雄,山陵參奉二單,權德潤·高嶰。
三公率百官達曰,臣等,伏見嗣位節目,屢度還下,諸臣陳請,一向堅拒,臣等於罔極之中,益復遑遑,不得不咸造大庭,齊聲呼籲焉。成服日嗣位,乃是百王不易之制,列聖已行之禮,而今我邸下,徒以痛迫之懷,有此更議之敎,以邸下之睿聖,豈不知踐位行禮之爲大孝,而不能自抑其不忍之心哉?天位不可一日暫曠,衆情不可留時違逆。伏願還入節目,亟循群下之請。答曰,今觀所達,卿等之請雖懇,決不可忍情而爲之,卿等何以不諒乎?斷不可許從矣。諫院朝報
大行大王初喪。
朝哭後,大王大妃殿·中殿·世子宮,藥房·政院·玉堂,二品以上·六曹·兩司長官問安。答曰,罔極。嬪宮,藥房·政院·玉堂問安。答曰,罔極。
假注書李弘迪書達,臣承令往諭于領中樞府事宋時烈,則以爲,臣非但病㞃垂死,亦有所不忍承命者,臣負犯至重,待罪于上畿者,將至一月矣。今玆仙寢未冷,何以遽以無罪自處,而出入於宸極之下乎?以此不敢冒副,只自隕痛而已云矣,敢達。達下。
陳慰兼進香使書目,十八日辰時,渡江入往事。
遠接使·平安監司書目,勅行十八日到鳳城,二十日當爲越江事。
大臣率百官達曰,今日臣等之所顒望者,唯在於邸下,早正大位,以慰朝野之心。三司齊籲,百僚咸造,而邸下一向牢拒,至以斷不許從爲令,臣等相顧罔措,益不勝憂遑痛迫之至。竊念帝王之孝,異於匹夫,繼序之禮,至嚴且重,自古嗣服之君,莫不釋衰踐祚於成服之日者,誠以大寶之位,不可暫曠也。此是三代以後不易之定制,我朝列聖通行之常典,臣等不暇遠引前代,雖以近事言之,孝宗大王曁大行大王誠孝,夐出前古,而猶不能獨守私情,抑而行禮,豈非邸下所當法者哉?以邸下罔極之痛,雖有所不忍於心者,獨不念祖宗付畀之重乎?伏願邸下,勉抑至情,亟從群請,宗社幸甚,生民幸甚。答曰,決不可勉抑而從之,勿煩。
領·左相,率百官口傳啓于中殿曰,成服日嗣位,不但自古帝王通行之典也。我朝列聖,亦莫不然,而世子不忍罔極之情,尙無勉從之意,群情不勝悶鬱。臣等今方更請,而自內亦爲勸諭,何如?答曰,罔極之情,雖有所不忍,而當以不可不從之意,爲之開諭矣。大王大妃殿,口傳啓曰,成服日嗣位,自是古今通行之典,而世子徒循罔極之情,尙不勉從,群情悶鬱,臣等今方更請,而自內亦爲勸諭,何如?答曰,自內亦爲勸諭矣。中殿,藥房問安。仍口傳啓曰,世子氣候,夜來平復否?臣等不任區區憂慮,竝此仰稟。答曰,罔極。
玉堂上書。大槪,亟從廷議,以副群下之望事。入達。答曰,勿煩。
合司達曰,臣等以明日嗣位之請,累度陳達,而邸下一向堅執,尙靳勉許,而哀痛罔極之意,溢於辭表。臣等每奉下令,益復哽咽,誠不知所以爲言。成服日嗣位,乃是帝王不易之常典,而決不可留時引日,則何敢以煩瀆爲懼,而不以得請爲期乎?傳曰,遵先王之法而過者,未之有也。雖尋常制度之末,但當率由舊章,況此繼序承統,何等重禮,而只以私情之有所不忍,不擧應行之典乎?惟我孝宗大王曁我大行大王,孝思之純至,卓越千古,而皆於成服之日,遵行舊禮,而不敢違焉,則今日邸下之所當法者,其不在此乎?三百年宗社之重,不可一日無托,億萬姓生靈之衆,不可一日無主,邸下雖欲徑情直行,有所不可得也,請强抑至情,亟從有司之請。答曰,勿煩。
合辭四達曰,百僚齊籲,已至兩日,臣等之請,亦已三矣。仰惟邸下出天之孝,遭此罔極之痛,纔絞散經,遽御冕服,誠有所不忍,而第念天位,不可一日暫曠,自古昔帝王曁我朝列聖,莫不勉抑而行之者。誠以帝王之孝,異於匹夫,繼統之禮,不容小緩,請抑情節哀,亟遵百王不易之典?答曰,更勿煩瀆。
大斂後,大王大妃殿·中殿·世子宮,藥房·政院·玉堂,百官奉慰問安。答曰,罔極。嬪宮,藥房·政院·玉堂問安。答曰,罔極。
百官再達曰,三司連章,百僚造庭,竭誠呼籲,已至兩日,而邸下徒懷罔極之情,不念繼序之重,一向牢拒,至以決不可勉從爲答,臣等摧隕之中,益增煎迫,不得不更瀆焉。成服而嗣位,乃是有國通行之常典,自古賢聖之君,莫之或違,哀痛之誠,豈皆有所不足而然哉?誠以宗社之重,臣民之衆,不可一日而無主也。釋衰具冕,雖有不忍於心,踐位行禮,自是帝王之孝。今我邸下,上有兩慈聖之敦勸,下有億兆人之顒望,雖欲堅執而不從,其可得乎?伏願邸下,强抑至情,亟賜兪音。答曰,不欲忍情而從之,上奉慈旨,俯循群情,强抑崩天罔極之懷,以副公卿之請,不忍如割之痛矣。
世子有外感之候,藥房都提調以下,入熙政堂前庭列坐,以承傳色口傳達曰,日勢已晩,症候加減,未知如何。方與右承旨金錫胄,御醫權愉·金萬直來待,卽爲入診乎?姑待差晩乎?敢此稟達。答曰,所患不爲大段,過奉移後入診。
院相達曰,明日嗣位時,侍衛不可不備員,而摠管有闕未差,至於三窠之多,以議政府右參贊權大運,漢城府左尹沈之溟,行副護軍金鏡,權差何如?答曰,依達。
兵曹,都摠管權大運,副摠管沈之溟,金鏡。諫院朝報
