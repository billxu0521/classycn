上在昌慶宮。停常參·經筵。
辰時午時,日暈。申時,日暈右珥。
上在昌慶宮。停常參·經筵。
有政。
修撰尹文擧上疏。入啓。遞差。
吏曹判書李顯英上疏,伏以,臣蒲柳早衰,賤疾彌留,筋力澌盡,精神耗喪,枵然徒有軀殼,殫心奉公,缺自分未報聖恩而死塡丘壑者,餘數缺馴致國家之敗亡,君父播越缺臣之罪戾,至此而無以加矣。聖恩天大,不惟不加之譴罰,反爲之寵擢,冢宰是何等任,臣是何狀人也?當此時而冒此任,決非一日安心,再陳瀝血之章,未蒙天日之下照,適値玉候違豫,急趨問安之班,唐突出仕,若固有之,缺子未發,亦未免形跡之嫌,居然奔走,已至半年。才識素乏,做事多錯,廟堂之糾正相繼,聞見孤陋,動□物議,臺閣之擧劾蜂起,則街談巷議,從可卜矣,臣之强顔,亦已多矣。勅使留館,未敢缺嚬呻,按廉雖才,歲久可伸,委寄斯專,以宣以命,缺先宮嬪,服斥錦繡,器損金銀,四方攸則,俗返於淳。任他缺親,競占漁鹽,滄海無垠。罔咈法語,言路恐堙。歷觀古昔,政擧缺,說興於築,尹起於莘,周載于車,漢蒲其輪,以洎麗·濟,咸搜隱缺乙巴素,發於選掄,曷嘗循序?擢冠廷紳,一聽其爲,終讋强隣。苟缺旁招,詎乏超倫?冀賜一札,方面之臣,俾用誠求,優之以賓,倚毗責成,庶見亨屯。詩亦有云,邦舊命新,中興缺多難之因。臣謹申告,敢避已陳?適當元日,拜獻丹宸,缺上箚,深用嘉尙。所獻之箴,誠深言至,實合採用,敢不服膺而力行焉。
敎京畿監司金南重書,王若曰,大亂以後,公私蕩然,諸道之中,畿畿缺纔過,民力益窮,苟非一代識務之賢,曷任此時宣化之責?肆予博稽衆論,愼簡全材,迺輟司馬之缺,庸畀岳牧之寄。惟卿醇和而辨敏,寬大而周通,休休有容,宰相宏度,嶷嶷其貌,乃祖儀形。擅妙歲之聲華,乘泰運之際會,在丹地者十載,啓沃良多,掌白簡於兩司,謇諤自任。凡所履歷,蔚有名稱,迨玆播越至三,益見夷險不二,故予意將欲大用,而卿才宜試一方,玆用卿爲京畿觀察使兼兵馬水軍節度使巡察使開城府江華府留守。惟平易可以近民,惟忠勤可以報國,若范滂之攬轡,一路澄淸,若賈琮之褰帷,百城震竦。主於撫綏之策,惟在設施得宜,罪大辟而稟裁,官通訓而自斷。於戲,地冠七路,受委非輕,職摠十連,分憂甚大。我且召矣,卿往欽哉。故玆敎示,想宜知悉。弘文館校理知製敎臣李稠製進
傳曰,史官一員待命,騎馬三匹立之。
上在昌慶宮。停常參·經筵。
未時,日暈。申時,日暈兩珥。
徐景雨啓曰,注書李垶,假注書李崇彦,俱患寒疾,症勢頗重,不得行公,李垶則將還家調理,已爲出去,請假注書差出。傳曰,依啓。
假注書望,李正英·申翊全·林。
傳于金光煜曰,下直守令,姑留。
金光煜以吏曹言啓曰,兵曹判書有闕,政事何以爲之?敢稟。傳曰,明日爲之。三行缺
許啓啓曰,申景涑推考事,命下矣。臺諫方以罷職,推考傳旨,不得捧入之意,敢啓。傳曰,知道。
許啓啓曰,明日爲政事,命下,而兵批政廳,判書遞差,參判金蓍國差祭,參議崔惠吉針灸呈辭,參知尹順之在外未上來。他無進參之員,參議崔惠吉,待開門命招之意,敢啓。傳曰,知道。
大司憲李楘,持平南老星,正言鄭之虎啓曰,尹昉·金瑬俱是亡國大臣,而瑬則誤國之罪,重於昉,昉加以失節之罪,而或止於削奪,或止於罷職,旋卽收敍,瞻聆所及,輿憤益激,此臣等所以苦口而爭之者也。昉·瑬之罪,臣等請陳其梗槪。瑬則多㤼無謀,精愎自用,罔念擧義之意,惟以瀆貨爲事,國家安危,生民休戚,置之於相忘之域。權兼將相,賂遺輻輳,泥醉富貴,越視秦瘠,以致是非混淆,賞罰顚倒,公道日閉,貪風日熾,民怨日滋,軍政日疎。朴之行,不卽發送,自上特下敵,若深入體察難免重責之敎,自此以後,附會和議,及夫大駕入南漢之日,恇㤼退縮,動失機會,傳令在外諸將,惟相幾進退而已。北門之戰,多喪精銳,歸罪於幕下,金缺則斬之,黃緝則杖之。所帶軍官,多送於一家之行,或使之守其家舍,或使之護其卜駄,此輩賞職,出於守堞之將士,爲其一家避亂,圖授其子以檢察,致江都陷沒。及其還都之日,有兩人自其家持破器而出者,爲軍官所執,卽開斬之。國家破亡,視若尋常,君父出城,若以爲功,高拱廟堂,科罪諸將,有若缺縱恣至此,其罪豈止於削奪而止乎?昉則無才無德,至庸至懦,久居鼎軸,容身保位,尸素缺,以致朝綱國勢,日就委靡,缺將之來,妄陳絶和之計,以開兵釁,缺廟社之托,一任慶徵所爲,惶㤼失措,缺長江失險,北軍登岸,廟社嬪宮,在所缺而不思奉而登船,如元孫之行,徑投敵陣,缺爲俘獲,以至廟社主汚衊散失,神人之痛,尙何言哉?江都失守之罪,獨歸於慶徵·紳兩人,乃敢陳章自列,眩亂四聰。誤國如此,而少無引咎之意,公議所發,王法難貸,豈可使隨行於大臣之列哉?大駕三度播越,終至亡國者,皆是昉·瑬之罪,請尹昉·金瑬,亟命圍籬安置。答曰,經年論執,殊甚不當,更勿煩瀆。
持平南老星啓曰,殿下悶國家之多事,慮生民之倒懸,旣已減祭享而罷御供矣,又將罷貢物而革民弊矣,獨於漁鹽一事,牢拒至此,無乃殿下之視諸宮,重於宗廟耶?重於自奉耶?輕自奉而重諸宮,猶或可也,重諸宮而輕宗廟,則豈非未安之甚乎?殿下非不知祭享·御供·諸宮之輕重,而尙且持難者,亦不過牽於私而不忍奪也。目今人心之怨叛,變異之可畏,比亂前不啻百倍。以人心世道言之,則設或邊塞無憂,將士高枕,而臣等竊恐季孫之憂,不在顓臾也。苟可以利國家慰人心,則宜無所不用其極,豈可當罷不罷,以示私意於臣民哉?請諸宮鹽盆·漁箭及海水立案處,竝皆革罷。鄭亨道居官貪汚,及到江都,掠奪避亂人件物等事,當初臺論重發,臣等不敢遽止,更加聞見,則衆口皆言,不啻同辭,自內浦還來之人,亦皆極言,聖上獨不洞燭,尙閟兪音,臣等竊惑焉。亨道罪犯,雖不能一一枚擧,而以臣等所聞,略陳梗槪焉。米布收捧民間之際,大其斗斛,加其尺數,而濫捧改量,取其缺入己之資,㤼奪避亂人物貨,載之軍糧缺於妻子避亂處,元孫出往喬桐之後,缺亨道之滅其跡,而使同船之人,莫之知者,尤缺,偸取國穀甚多,無以充數,勒定虛數於民結,缺,官豬之見失者,指爲某某所盜,計豬折價,以補其不足,亨道之貪贓,槪可知矣。此而不治,貪官汚吏,無所畏忌而徵戢,請鄭亨道拿鞫治罪。大駕駐南漢之初,淸人求王子·大臣,朝廷卽爲發送沈諿,敢以假王弟·假大臣之說,言於淸人,與朴蘭英所答眞王弟·眞大臣之說,大大相左。因此激怒,蘭英至於被害,此人非但國家之罪人,實乃蘭英之罪人也。其欲免使行賣國挑禍之狀,極爲痛駭,此無非朝廷見輕王法不行之致,只奪其官,有同兒戲,請命極邊定配。金世濂,以金慶徵停論之臺諫,旣已被罰,則梁曼容亦以其時臺諫,斷無獨免之理,梁曼容,請命罷職不敍。凡爲臺諫者,如有一毫不安於心,則必吐出所懷,上達天聽,退竢物議,流來規例也。前執義趙錫胤再避,雖涉失當,實出於心有所不安,斷無他腸。元非故犯之事,而罷推之命,遽下於意外,聖上待臺諫之道,殊欠優容,而臺中體面,從此隳落。恐非聖朝之美事,請還收前執義趙錫胤先罷後推之命。行都承旨尹暉,從前耐殫無恥,久矣,臣等所論,不足以勵暉之廉恥。今者只遞之請,亦云末減,固知罷軟,而今聖上以已甚爲敎,臣等之惑滋甚。請命遞差,以重名器。
正言鄭之虎啓曰,諸宮家漁鹽等革罷事,臣等所論,實是爲國家大計,而聖明不惟不允,至以別無冒占之處爲敎,臣等竊惑焉。祭享·御供之物,竝已停罷,下而百官廩祿,不能頒給。民生困瘁,膏血已盡,歲幣當前,責應無處,誠可寒心。而殿下不此之憂,缺,曲施姑息之恩,視民如傷之仁,承亂更張缺,罷此而絶諸宮衣食之路,妨殿下親親之缺臣等固不敢容喙,不然而弊除於民,利歸於國,則臣等其敢不抵死力爭,期回天聽也哉?諸宮家賜牌之外,無主江山,盡入於立案之中,則冒占之處,不爲不多,而非法之事,殿下何從而知之?國言藉甚,公議日激,請勿留難,亟賜一兪。鐵原爲邑,當路諸進兵之會,殺傷焚掠之慘,甚於他處,爲其宰者,所當十分惕念,一意恤民。而府使申景涑,爲人愚悖,性道殘忍,施措顚錯,刑杖太酷,符同奸吏,貽害民間,加以多畜鷹犬,日事佃獵,出入山谷,或經夜而歸。瘡痍餘氓,皆懷渙散之心,招集撫摩之策,難望於此人。申景涑,請命罷職
答府曰,不允。
答院曰,不允。申景涑,姑先推考。
巳時,上御崇文堂,引見瑞山郡守李晉哲,靈巖郡守李慶綿,新溪縣令鄭好信。戶曹判書沈悅,工曹判書李時白,副提學李景奭,刑曹參判任絖,右副承旨金光煜,假注書林葵,記事官林·鄭泰齊,入侍。上問李晉哲曰,本郡民弊,有何事耶?李晉哲曰,本郡民弊,舟師一事,極爲重大。凡所入汁物工役不貲,道內沿海各官同然,而以此民弊多矣。上曰,此事,民間巨弊耶?晉哲曰,此乃禦敵之具,不可廢也,而造船之時,工役甚多,戰船格軍,其數不少,守令僅能抄定,而皆是烏合之卒,軍政多有虛疎之弊矣。上曰,此外無弊端耶?晉哲曰,比諸山郡陸邑,則舟師一事,莫大弊端,而前忠淸監司鄭世規,詳知如此曲折,丙子年具由狀啓,凡干貢物,欲爲指定於山郡陸邑,朝廷亦爲軫念於此,令本道知會擧行,而以變缺,未及擧行。此事若成,則民役似均,而亦無偏苦之怨矣。且舟師缺,自國家無元定之數,故致有苟充之弊矣。上曰,各官舟師射·格無出處,故國家不能定給,而爲缺國事,別樣善處,可也。如有苟充之弊,則此豈委任之意乎?缺啓曰,小臣之郡,今番之亂,雖不被搶掠,經亂之後,流民未及還集。今年會付逋欠米租,竝二千餘石,回錄相考,欲爲徵捧,則當初受食之人,幾盡逃亡身故,隣之隣族之族,移錄徵納,則民皆稱冤,所可寒心,極爲悶慮矣。上曰,此外有何事耶?李慶綿曰,本郡戰船,則各樣汁物,已爲完造,能櫓軍無論公私賤,以閑遊人抄定,戶役完護,專委戰船,而以不離一刻爲苦,每有呈訴呼冤之弊矣。上曰,戰船一事,則無虛疎之事耶?慶綿曰,已爲着實整齊,故無未備之事矣。鄭好信啓曰,小臣之縣,今番兵火,尤甚被搶,故凡百應納之物,自國家已爲蕩滌,而勅使又過,別無民弊矣。上曰,民之被殺者多耶?好信曰,被殺雖小,而被虜之人甚多矣。上曰,守令所啓之言,分付各司,使之回啓。上謂李時白曰,近來山城之事,何以料理耶?李時白曰,別無他事,而貿鐵之事,輸石之役方急,而役軍不足,以此爲悶矣。上曰,上年年事,不須更言,而前頭之變,有不可測,卿其留意耶否?且築城之役,未易完畢耶?李時白曰,役軍三千餘名,而一千名,則往于都監,以二千名之軍蕫役,故完畢未易矣。上曰,二三月間日永之時,立役亟成,似當。時白曰,從事官洪瑑,亦爲入來,當爲相議擧行矣。上曰,軍糧之數,幾何?時白曰,米三千石·太二千石而未及收捧者,七百餘石矣。本州租千餘石,已爲分給賑濟,而所捧僅數百石。軍糧如是零星,極可悶也。上曰,亦以糧餉爲慮矣。京城內外藏儲,幾何耶?沈悅曰,米·太竝三萬餘石矣。上曰,一年百官放料,幾何?沈悅曰,頒料後會計,則或七千石,或六千餘石矣。上曰,國家大事,莫過於糧餉。欲爲守城,則數萬之軍,一月之糧,亦非不多,何以爲之?時白曰,南漢守堞之軍,必滿五萬,然後可以防守。五萬一年之糧,其數甚多,雖以三月糧計之,亦出於二萬石外矣。沈悅曰,南漢險阻,雖不可棄,而江都亦是天作之地,不可廢棄矣。上曰,予亦不忘江都,而江都則殘破之餘,似爲無形,南漢則已缺器,不可棄也。沈悅曰,江都雖曰殘破,兵衆食多,則何患不守?但倭人習於舟師,江都雖險,不可恃也。李景奭曰,缺天設之險,莫如江都,而況倭人舟楫,長於缺當我國之戰船乎?長久保障之地,莫過於江都矣。缺形勢雖然,兵火之後,物力蕩殘,若不得分力於兩處,則不如專意於南漢矣。上曰,江都雖好,變出不意,則不可及矣。李時白曰,防禦之得失,不知何處爲利,而江都則兵額軍器多,然後可以守之,若缺人事,則莫非金城湯地,而人事未備,猝有兵患,則南漢愈於江都矣。上曰,若有倭變,則亦不可入於南漢矣。但近於京城,凡文書等物,置於南漢,而使解事之人守之,國家則出於西路,可也。江都甚爲廣活,以今日之力,不可堅守矣。沈悅曰,江都不可廢置之。三道軍糧,皆捧於江都,京中所用乏絶,然後隨所入次次移用無妨矣。且倉庫官舍,亦以京中不關公家之破材,輸轉營立,何如?李景奭曰,國家根本,不外乎江都,臣意則莫如江都爲主,以備不虞之患矣。上曰,江都,予亦不忘矣,而喬桐形勢,何如?沈悅曰,喬桐亦是小江華,而但水勢不合於行船矣。上曰,倭與胡,孰善攻城耶?沈悅曰,攻城,胡不如倭矣。上曰,以前日義州之事見之,則倭不如胡矣。且倭人雖善他道,南漢則不可爲之矣。沈悅曰,自故我國,多有山城,而形勢平易,不必高峻者,以蒙古不能攻城故也。上曰,以今日見之,則不爲也,非不能也。任絖曰,以攻城論之,則胡人不及於倭人矣。上曰,倭人則可以易禦者,必於春夏間動兵,而身無堅甲,猶可以禦之,胡人則身被重甲,而能耐隆寒,雖炮射,亦無如之何矣。任絖曰,倭人雖善於舟楫,必無水陸竝進之勢。彼若陸路出來,則江都實是萬全之地也。上曰,禦敵之具,大炮爲重,而去年山城中不爲措置,是爲大欠。軍器寺已爲措備耶?時白曰,方欲措備而銅鐵未備,故不能如意矣。上曰,戶曹銅鐵,幾何?沈悅曰,戶曹銅鐵,亦爲零星,而勅使時盡用無餘矣。時白曰,弓矢乃禦敵之具,不可廢也,而目今牛筋絶無,弓角亦貴,措備誠難矣。沈悅曰,戶曹亦有筋角,用之無妨矣。上曰,江都地方甚廣,豈能盡設木柵耶?時白曰,其中要害處,間立而已。其他水勢逆折之處則敵兵亦難逼近,何必盡爲木柵耶?沈悅曰,木柵易爲朽破,墻城似好矣。李景奭曰,水中木柵,不爲朽破。曾前所立之木,至今尙存云矣。上謂任絖曰,卿所管舟師一事,何以爲之?任絖曰,臣在統營時,缺亦爲申飭,而其後則身有疾病,未能察任。春防迫頭,無一事缺,甚爲惶恐悶渴。大槪舟師格軍,各浦八十名,而其數甚少,以此格卒,兵船·伺候船分定,極爲不足,大船一邊,炮手十五名,射手十五名,猶恐不給也,況不滿於此數者乎?格軍不足,則雖以諸葛亮之將,無可奈何。各鎭戰船,以本官束伍,充其格軍之數,似當,令廟堂急速變通,何如?上曰,巡檢何時爲之耶?任絖曰,舟師雜物點檢事,雖冬間,可以爲之,而小臣以病患,至今不得巡檢,極爲惶恐。二月二十日,出往計料。上謂李景奭曰,蒙古地貿牛一事,卿主管云,何以爲之?李景奭曰,此事極爲重大,而數千里程道,輸運極難。西路一行刷馬,次次循環調發,似好矣。上曰,必須深入買來,而雌牛亦爲買來,可也。李景奭曰,小臣亦謂勿以深遠爲嫌,必須牛價甚歇處買來事,丁寧言之,而銀子則蒙古地銀價甚歇云,故使入去之人,善爲料理,以渠輩所尙之物,買賣事,亦爲言之矣。染色木十同,入染似未易,小臣出去看稟計料。上曰,駄數,幾何?景奭曰,十七駄,而此外當有剩數矣。上曰,西路外十七駄,則竝西路三十駄矣。景奭曰,文書間當有解文之人,而夫馬有弊,故不敢入送,無乃文書間有疎漏之事耶?上曰,此事淸國之指揮,與私貿不同,不必閭閻間續續買賣矣。李景奭曰,貿牛出來時,北道則自西路直送,似好矣。上曰,此事好矣,依爲之。李景奭曰,義州亦當置若干牛隻矣。任絖曰,沿海各官召募軍,其數不多,而各官不爲給復,故已爲渙散,舟師·格軍,不成貌樣。戰船若無炮手,則還爲無用之物,且曩時則荒廢之田甚多,故渠等任意耕食,而一自量田之後,只給五十卜之復,稅外雜役,無不督徵,以此舟師軍,不能保存矣。上曰,召募給復,量宜加給,可也。任絖曰,各浦水軍,不可苟充,爲將領者,所當親率舟師,時時逢點檢飭,而近來守令,不爲致察,皆爲收布,極爲未可矣。上曰,此事卿之所管,自當檢飭而已,何必煩稟乎?任絖曰,此事監兵使,亦爲主張,非但小臣之所管也。且方伯爲任極重,五六朔之內,勢難盡知其道之物情,新任之人,尤不知頭緖,不可頻頻遞易。近來兩南方伯,皆爲得人,勿爲輕遞,使之仍處矣。李景奭曰,目今災異疊見,民力蕩渴,凡浮費之事,缺祭享之物,亦當從便量減,而中脯一事,曾已啓達,缺定奪矣。上曰,此言,何如?沈悅曰,當今急務,專在於慰悅民間,李景奭之言,是矣,而若干一二浮費之事,雖或減除,百姓不知蒙惠矣,祭享所入中脯一事,當爲變通矣。上曰,山行則可得獐鹿,祭享中脯,以此爲之,何如?沈悅曰,山行似好,中脯則依此爲之,宜當。上曰,從容料理爲之,而作脯之人給價,則兩處便當矣。任絖曰,慶尙左水使金義立,銅鐵萬餘斤持去之後,皆爲虛費,而事無着實。蓋一中銃所入,二百斤,則當計其所入之數,初鍊再鍊,至於三四鍊,厚薄不均,則量度善鑄,俾無破缺之患,而累度鍊造,而尙未得要領,又爲請報,欲得銅鑞,似無致力之意,甚不可也。前水使文載道,曾已備請此事,先爲下送,使之檢飭,何如?上曰,隨便爲之。任絖曰,文載道方有職名,何以爲之?上曰,此事甚重,送之,可也。任絖曰,近來公貿倭鐵,皆爲無用云。貿易之物,不可不相探爲之,而東萊府使,不爲致察,致有此弊,今後則該曹各別申飭,可也。沈悅曰,約條之初,銅鐵品好,而今則倭人,知我國之物情,故如是不好。東萊府使欲爲請推,使之後勿如是,而但我國公貿木綿,升麤尺短,我國不好之物,責彼來賣好物,似未妥當矣。上曰,今則木綿,擇好給之,彼之銅鐵,亦爲擇好,捧之似可,以此分付。李時白曰,山城之事,莫非可慮,而其中最悶者,民食乏絶,不能料生,皆懷渙散之心,將無守直之人,凡定配罪人,皆於山城中,定配,何如?上曰,輕配則當配於山城,而重罪則不可矣。李時白曰,然則京外犯輕罪者,皆配於山城,何如?上曰,輕罪則依爲之。沈悅曰,小臣年來多病,近來稍似向蘇,而難醫之病,不離於身,況臣年已七十矣,安有七十老人,授度支之任者乎?當此艱虞之日,不敢控辭,黽勉行公,而恐致僨事之患。本職或兼帶之任,倘蒙許遞,則庶免顚沛之患矣。上曰,凡人察任,在於精神筋力,而不在於年歲多少。然卿辭如此,兼帶一任,當副卿意。沈悅曰,金吾·內局中許遞,何如?上曰,內局提調遞差,可也。李時白曰,近來村間,土賊恣行。具仁垕軍官一人,居在楊州地,而至於被髮,都門之外,有賊患云矣。上曰,捕盜廳不知耶?何不執捉耶?大將推考,各別跟捕。任絖曰,慶尙道倭柴炭軍,以水軍充定,事甚未安,宜有變通之擧矣。上曰,令本道變通。李景奭曰,蔡裕後之缺固有所失,治罪宜矣,而至被重罰,外人皆以爲缺當,均被罪罰,故鄭雷卿自瀋陽出來,亦爲待命,不敢歸見,缺情可矜矣。上曰,勿爲待命事,言之。李時白曰,小臣忝居義禁府,詳聞徐佑申之事,當初小臣軍官,亦知佑申之事。渠之本情,則盡心國事,而罪科與本心不同,則似爲冤抑。自上有酌處之命,誠爲感激,而槪此人頗有爲國之誠,至於拔劍斫地,慷慨憤發,與權井吉相逢,握手痛哭,其情亦有可恕之處。當初來時,不由直道,非其本心,而北門喪師之罪,其時同爲從事者亦多,似非佑申之獨當。自古有立功自效之事,若爲免死,則似當有如此之事矣,冒萬死敢達。沈悅曰,徐佑申原情公事判付內,參酌處置,而本府近不備員,未得回啓,而伏見傳敎,則當爲減死,而他無酌處之事,還發配所,何如?
上在昌慶宮。停常參·經筵。
有政。吏曹,判書李顯英,參判全湜呈辭,參議李德休進,右副承旨金光煜進。
兵曹,判書未差,參判金蓍國入淸齋,參議崔惠吉進,參知尹順之在外,右承旨許啓進。
司諫金汝鈺啓曰,逋慢微臣,偏荷寵光,無補涓埃,徒積慙惶。不意玆者,新命又下,自知缺待物議。且臣差於去年夏末,承召二行缺言涉失實,卽又遞免。乃於八月,備員正言,缺誠未回天,遽參尹昉之停啓,重被玉堂之論斥,臣之論事,已可知也。舊愆在身,風彩掃地,卽今公議又發,合啓方張,擬律極嚴,有異前請。論罪大臣,果非缺事,惟輕惟重,在所熟講,前後異論,俯仰隨參。揆諸心跡,勢所難堪,始終參差,人其謂何?非敢避事,事固如是。況今臺閣一空,嫌避成弊,瞻聆所及,實涉未安。緣臣進退之狼狽,有此引避之瀆擾,以彼以此,決難暫冒,請命削斥臣職。答曰,勿辭。
許啓啓曰,司諫金汝鈺,再啓煩瀆,退待物論矣。傳曰,知道。
大司憲李楘,持平南老星,正言鄭之虎啓曰,措辭見上請尹昉·金瑬,亟命圍籬安置。答曰,已諭。
大司憲李楘,持平南老星啓曰,殿下悶國家之多事,慮生民〈之〉倒懸,旣已減祭享而罷御供矣,又將罷貢物而革民弊矣,獨於魚鹽一事,牢拒至此,無乃殿下之視諸宮家,重於宗廟耶?重於自奉耶?輕自奉而重諸宮,猶或可也,重諸宮而輕宗廟,豈爲未安之甚乎?殿下非不知祭享·御供·諸宮之輕重,而尙此持難,必不過於私心不忍奪也。目今人心之怨叛,變異之可畏,比亂前不啻百倍。人心世道言之,則設或邊塞無虞,將士高枕,而臣之竊恐季孫之憂,不在顓臾也。苟可以利國家慰人心,則宜無所不思其極,豈可當破不破,以示私意於臣民哉?請諸宮家鹽盆·漁箭及海水立案稱云處,竝皆革罷。鄭亨道居官貪汚,及至江都,掠奪避亂人財物等事,當初臺論□發,臣等不敢遽止。更加聞見,則衆口皆然,不謀同辭,自內浦缺來之人,亦皆極言,聖上獨不洞燭,尙閟兪音,臣等竊惑焉。亨道罪犯,雖不可一一枚擧,而以臣等所聞,略陳梗槪焉。米布收捧民間之際,大其斗斛,加其尺□捧改量,取其贏餘,以爲入己之資,㤼奪避亂人缺之軍糧船隻,無遺輸送其妻子避亂以下缺往喬洞之後,始乘亨道之船,亨道之以下缺之人,莫之知者,尤極奸巧。偸取國穀甚多,無以缺定虛數求民結,又於亂初,官豬之見失者,指爲某某所缺豬折價,以補其不足,亨道之貪贓,蓋可知矣。此而缺罪,大駕駐南漢之初,淸人求王子·大臣,朝廷缺爲發送沈諿,敢以假王弟·假大臣之說,言於淸人,與蘭英所答眞王弟·眞大臣之說,大大相左。因此激怒,蘭英至缺被害,此人非但國家之罪人,實乃蘭英之罪人。其會缺使行賣國挑禍之狀,極可痛駭。此無比朝廷見輕王法不行之致,只奪其官,有同兒戲,請命極邊定配。凡爲臺諫者,如有一毫不安於心,則必吐出所懷,上達天聽,退俟公議,流來規例也。前執義趙錫胤再避,□殊涉實當,而實出於心有所不安,斷無他腸。元非故犯□之事,而罷推之命,遽下於意外,聖上待臺諫之道,誠欠優容,臺中體面,終此墜落。恐非聖朝之美事,請還收前執義趙錫胤先罷後推之命。答曰,不允。鄭亨道事,自內浦還來者,或是發論之人,則其言未必至公,更勿煩瀆。
正言鄭之虎啓曰,諸宮家漁鹽等革罷事。措辭見上。請勿留難,亟賜一兪。缺鐵原府事申景涑之罪,臣略擧其梗槪矣。缺推考之命,臣竊惑焉。夫推考之罪,乃一時過擧,而妄作之事也。景涑愚悖殘忍,乃其本性,刑杖太酷,傷病甚多。政委下吏,賂遺滋興,出役煩數,無非爲私,至於日事佃獵,以晝繼夜,若干凍餒之官屬,疲於馳逐,已爲難堪,山谷甫集之民,亦困於候火。瘡痍之餘,皆無蘇生之望,豈可推考而止哉?請命罷職。司諫金汝鈺引嫌而退。前後論列,不負言責之任,擬律輕重,亦出熟講之意,而但旣參停啓,又此再論,始終心跡,果爲參差,請命遞差。答曰,不允。遞差事,依啓。
行大司諫李景曾啓曰,臣本迂拙,奉使無狀,儐接之際,不能周旋,隨處負國。以房妓不卽許入之故,臺論重發,霜簡往復。事雖中止,而罪失尙在,公議至嚴,冒其臺長,斷無是理。且臣於去秋,忝在本職,以尹昉之議,措語過重,至於引嫌,削奪之啓,發簡停止,其時物議,亦以爲非,至今合啓方張之日,勢難見容,請命罷斥臣職。答曰,勿辭。
許啓啓曰,大司諫李景曾,再啓煩瀆,退待物論矣。傳曰,知道。
正言鄭之虎啓曰,大司諫李景曾,引嫌而退。旣往未發之事,不必提起爲嫌。而曾在首席,發簡停論,則今日合啓,勢難同參,請大司諫李景曾遞差。答曰,依啓。
吏曹啓曰,仁同府使金霱戶奴呈狀內,矣上典急於赴任,除拜未久,卽爲辭朝,而正朝迫近,故暫爲掃墓於白川地,仍爲下去計料,行到江陰雪嶺路,疲馬顚蹶,與竝仆於氷坂陰崖之下,而滿身傷毁,至以左脚掛於鐙子,項背牽引,不能顧眄,斯速處置云。觀其病勢,決難赴任,改差,何如?傳曰,依啓。
以吏曹黃海監司狀啓粘目,傳于金光煜曰,外官厭避者,限年定配事,曾已定奪,何如是回啓耶?
吏批,以李時白爲兵曹判書,韓汝稷爲內醫提調,金靜厚爲開城敎授,尹鳴殷爲副校理,綾城府院君具宏,以趙稷爲江原都事,柳稽爲魚川察訪,鄭益卿爲龍崗縣令,李休爲校書著作,洪敏立爲永柔縣令,成後益爲獻陵參奉,尹文擧爲典籍,具宏爲工曹判書,權潓爲學諭,李袤爲學正,金振海爲內資奉事,李庭爲奉常奉事,鄭時望爲戶曹正郞,李應蓍爲兵曹正郞,李時白爲軍器提調訓鍊提調,北部主簿金成烈,司僕主簿尹大亨相換,梁應涵爲仁同府使,睦行善爲修撰,李志淵爲齊陵參奉,韓以勖爲谷山郡守,李大圭爲龍宮縣監,朴燠爲金溝縣令,南溟翼爲咸鏡都事,韓昫爲成歡察訪,丁好恕爲鍾城府使,趙啓遠爲尙州牧使,柳慶昌爲鏡城判官,李象元爲明川府使,金振爲戶曹佐郞,安時賢爲京畿都事,金堉爲判決事,李誠一爲砥平縣監,李玄聃爲敦寧判官,李應蓍爲安岳郡守,李熙載爲長陵參奉,具宏爲軍器提調訓鍊提調,安瑚爲左通禮,金瑨爲右通禮,金泰基爲兵曹正郞,成夏明爲禮曹佐郞,梁有仁爲典籍,李皞爲刑曹佐郞,李厚基爲濟用正。
兵批啓曰,新除授判書李時白命招,同參政事,何如?傳曰,允。
兵批,護軍金霱,司直柳穎,副司果柳後聖。
許啓以備邊司意啓曰,今此貿牛之行,缺是瀋陽所禁,若到通遠堡,則必有攔阻之患。缺以通情,枚擧移咨于火堡將,似當。令承政院缺咨,何如?傳曰,依啓。
以通遠堡移咨,傳于金光煜曰,枝三亦以皇帝之命齎送,則以淸國之令入送,勿禁之意,措辭,今日內改入。
金光煜以宗廟署都提調意啓曰,本署守僕,元額三十四名,而今番兵亂江都被陷之時,或死亡,或被擄,餘存者無幾,而不得充數者,非但經亂,國儲蕩竭,頒料不給,抑亦祭享,姑爲權減,故只以時存二十三名,分番守衛矣。至秋初祭享復設之後,則各邑差缺半不足,一人常兼四五任事,常患苟簡,而況自今年,功臣·七祀,亦將復設,則尤不成貌樣。莫重太廟,事體極爲未安,元額三十四名,雖不得盡爲充數,而爲先七名加出,以重祭享,何如?傳曰,依啓。
鄭雷卿上疏,傳于金光煜曰,事涉猥濫,此上疏還爲出給。
以內醫院趙淑媛産室時所用,傳于金光煜曰,減絹,白絲代以黃絲。
金光煜啓曰,昨日引見時,刑曹任絖所啓,方伯爲任極重,五六朔之內,勢難盡知其道之物情,新任之人,尤不知頭緖,不可頻頻遞易,近來兩南方伯,皆爲得人,勿爲輕遞,使之仍任,何如,又所啓,臣在統營時,戰船未備之物,亦爲申飭,而其後小臣,身有疾病,未能察任,春防迫頭,無一事措置,極爲惶恐渴悶,大槪,舟師·格軍,各浦八十名,而其數甚少,以此格軍,兵船·伺候船分定,極爲不足,大船一邊,炮手十五名,射手十五名,惟恐其不給也,格軍不足,則雖如諸葛亮之將,無可奈何,各官戰船,以本官束伍,充其格軍,似可,令廟堂急速變通,何如,竝無發落,取稟。傳曰,言于廟堂。
許啓以備邊司言啓曰,前日巡檢使任絖狀啓,慶尙左水營所屬舟師,春秋水操,竝行於加德前洋,令本司覆啓時,以春操於加德前洋,秋操於統營前洋,命下矣。今與任絖相議,參商事勢便否,則一依缺春秋竝操於加德,似爲合宜,改付標以入之意,敢啓。傳曰,主將無點檢之擧,則不無怠慢虛疏之理,依前啓施行。
許啓以備邊司言啓曰,昨日引見時,巡檢使任絖所啓,臣曾接慶尙左水使李義立馳報事意,受去缺鍼幾半吹鍊,方爲鑄銃云,而不爲致察,顯有未得要領之狀,極爲可駭,前水使文載道,前在本營時,已請火器鑄成之事,各處戰船大破改排之規,已爲分付,此人爲先下送,使之檢飭,何如,文載道方有職名,何以爲之。上曰,此事甚重,送之可也事,傳敎矣。文載道稱以別將,四五日內催促下送,而事知別破陣一人,亦爲給馬帶去,爲當。敢啓。傳曰,允。
許啓啓曰,以備邊司正朝使粘目,金元海致江後拿來事,允下矣。臣竊念元海,若果有不測之心,則渡來後被罪事,渠必自料,或不無在彼時逃躱作變之患,令宰臣及使臣,商議觀勢,善爲處置,俾無意外之慮事,明日備邊郞廳入去時,自廟堂亦爲分付以送,則似爲便宜。敢稟。傳曰,啓辭不無所見,此意言備局。
許啓以司僕寺提調言啓曰,濟州點馬別監,今將下去。捉出之馬,其數多至二千三百六十餘匹,而方蝦兩種,則不在此數矣。臣等竊聞一船所載,多不過二十餘匹,以此計之,則容載之船,不可不多數入送,而濟州等三官之船,未滿十五雙。且頃見全羅監司牒報於備局文書,則本道行用之船,僅六十餘隻云,今雖沒數入把,其所載來之馬,半不及捉出之數。許多馬匹,旣已驅捉之後,以無船不得載運,則都貽民弊,無補實用,不可不預爲善處。本道船隻,旣難盡數容載所捉之馬,勢不得已忠淸道行用之船,計其容載,破格入送,似爲便當。以此事意,爲先移文於忠淸監司處,使之罔夜知會,及期調送,而點馬別監下去時,亦與兩道監司,十分商議,缺以爲盡載所捉之馬事,一邊行移兩道監司處,點馬別監處,言道,何如?傳曰,因缺糧趁未入送,則事甚可慮,西糧運入後,載來爲當。
上在昌慶宮。停常參·經筵。
春享大祭齋戒。
自昧爽至辰時,有霧氣。自午時至申時,日暈。
許啓啓曰,兵曹判書李時白命招,有故不來之意,敢啓。傳曰,知道。
又以吏曹言啓曰,臺諫有闕,而今日齋戒相値,政事何以爲之?取稟。
金光煜啓曰,左議政看病書啓來到,症勢比前尤重,而以齋戒,今日不得捧入之意,敢啓。傳曰,如有啓請之藥,則使之趁卽下送。三行缺
許啓以備邊司言啓曰,蒙古貿牛之行,今日起送,貿貨及駄數,別單書啓之意,敢啓。傳曰,知道。
又以備邊司言啓曰,以政院啓辭金元海事,答曰,啓辭不無所見,此意言于備局事,傳敎矣。本司郞廳,比及彼中,與正朝使行已回矣,雖不煩分付,而想必嚴加守直,以防其逃逸之患,而行且撞遇,則另加防禁之意,密言于使行事,貿牛次知郞廳處,言送之意,敢啓。傳曰,知道。
又以備邊司言啓曰,蒙古地方貿牛次知郞廳,呈稟目云,聞瀋陽牛價,則市直銀子三千餘兩,蒙古地方牛價,與瀋陽牛價,相去不遠,則事多難處。今此卜駄物貨,大槪以銀子折計,則一千九百餘兩。以瀋陽論之,則一牛之價三十兩銀子,則此價貿牛,僅至六十頭,以二十兩計之,則亦不出百頭,所費甚多,所得甚少,公私無益。瀋陽牛價,果若三十餘兩,則蒙古地方牛價,似不下於二十餘兩,然則何以處置云云。臣等所慮,亦在於此。若到彼地,索價頗高,則所望歸虛,□得不賞實。旣已入往,則空返亦難,使之到彼,觀其價之高下,而量宜貿來事,言送之意,敢啓。傳曰,依前定奪,使之深入貿易,厥價俾勿還爲持來。
金光煜以永寧殿獻官言啓曰,當日自奉常寺祭物進排時,典祀官成均典籍金以鏡來曰,以長陵正朝典祀官,出往陵所,旣爲還家之後,別無差祭之言,當日曉頭,奉常寺下人傳言,不意差祭,不可不趁速往奉常寺,陪進祭物云云,不得已陪進祭物,而以不致齋之人,莫重祭享,不敢入參之意,入啓處置云云。何以爲之?敢稟。傳曰,令該曹速爲處置。
又以弘文館言啓曰,本館無他替直之員,只有副提學臣李景奭,二行缺朝肅拜之後,有故陳疏,留政院,未卽入啓。下番空虛,不得已臣鳴殷,與校理李稠,推移入直,姑缺下番之意,敢啓。答曰,知道。
許啓,以備邊司右議政言啓曰,上年十二月二十二日引見時,南漢山城役處形勢,與李時白,歲後同往看審事,榻前親承傳敎。今當往審,而兵曹判書李時白未出仕,臣行期亦不遠,李時白牌招肅拜,數日內往審之意,敢啓。傳曰,依啓。
敎江原道觀察使兼兵馬水軍節度使巡察使靑松君沈□書,王若曰,當緩急之際,實藉國耳之臣,在板蕩之時,尤重方面之任。玆煩周度,冀紓殷憂。眷彼嶺海澳區,實是濊貊舊域。作金城於左臂,素稱嶢關,控玉門於邊頭,克壯王國。惟其物力之弊,本來責應之難。海接乎天,只資魚魽之用,山多於地,皆同鳥獸之居。矧値飢荒,才經喪亂。刳于兵殆數百里,保其民惟八九官。處處丘墟,鄭餘燼之慘目。家家號哭,秦死孤之傷心。尙徵求之多門,未免浚血,而怨咨之盈路,方軫察眉,沷暍蘇枯,宜賴愷悌之德。剸煩理劇,須仗通敏之才。簡拔要得其人,責缺殊異乎昔。惟卿風猷夙著,地望俱隆,玉筍淸標,曾被漢將之問,崑崗烈火,飜作楚囚之悲。逮予身承曆服之辰,是卿首膺環召之日。司銀臺之喉舌,復見缺學士之儀。紱銅章於股肱,爭道賢太守之缺。咸有聲譽,玆授卿以江原道觀察使兼兵馬水軍節度使巡察使,卿其體予至懷,愼乃攸服,百爲期缺效一切,去其虛文。必須如孟博之澄淸,可革貪吏,必須如袁滋之恩信,可集流氓。興學校以明彝倫,課農桑缺足衣食。毋太緩而解軍律,毋過嚴而窒下情,然後旬宣之職,有所修,然後藩屛之寄,有所恃。罪大辟,稟予乃斷。官通訓,任卿自裁。於戲,我今委卿,卿圖報我。棠陰永日,布新澤於陽春。竹使遺風,增舊名於郡邑,故玆敎示,想宜知悉。知製敎尹鳴殷製進
上在昌慶宮。停常參·經筵。
夜一更,月暈。
金光煜啓曰,明日常參·經筵,取稟。且來十一日輪對,取稟。傳曰,停。
下直,延安府使黃㦿,江陵府使金尙,白川郡守曺希仁,陰城縣監柳德涵。
傳于金光煜曰,明日政事爲之。
許啓啓曰,小臣,今日三省推鞫進去,下直,請出推案。傳曰,知道。
金光煜啓曰,備邊司草記中,傳敎不同事,命下矣。伊日入侍注書,日入後出去,趁未回啓矣。缺傳于金光煜曰,今番勅使時,有功勞譯官,書啓,缺都監。
金光煜以吏曹言啓曰,永寧殿獻官啓辭,當日奉常寺祭物進排時,典祀官典籍金以鏡來曰,以長陵正朝典祀官,出往陵所,旣爲還家之後,別無差祭之言。當日曉頭,奉常寺下人,傳言不意差祭,不可不趁速往奉常寺,陪進祭物云。不得已陪進祭物,而以不致齋之人,莫重祭享,不敢入參之意,入啓處置云云。何以爲之?敢稟。傳曰,令該曹速爲處置事,傳敎矣。當初以奉常寺判官洪象源,典祀塡差,受誓戒後,下吏瞞告堂上,禮曹假郞廳差下,不得已以金以鏡,推移塡差矣。傳曰,事甚駭異。當該堂上推考,色吏拿推。
申得淵以戶曹言啓曰,丁丑條西糧米,忠淸道及全羅道羅州以上,直運平壤。羅州以下及慶尙一道,輸入結城事。曾已入啓行會矣。西路運糧,事係緊急,而前頭捉魚之節不遠,捉魚之後,方爲載運,則漸至遲延,事甚可慮。依前啓辭,優給船價,作速載運事,三道監司處,下諭,何如?傳曰,允。
金光煜以漢城府言啓曰,處女捧單子事,在乎時京居士大夫家,則本府着令五部,督捧單子,而外居士族及守令,有處女家,則本道監司,直捧單子,上送該曹,乃是規例,而目今經亂之後,士大夫率家屬居京者,甚少。本府方督部官捧單,而有處女之家,皆稱在外,不得已隨部官聞見牒報,自本府移文所居處,使之從實呈單,及時上來,而自本府移文處,則以京居施行事,各道監司處,竝爲知委,宜當。敢啓。傳曰,依啓。
許啓以司僕寺提調言啓曰,以本寺濟州馬載運船隻,忠淸·全羅兩道調送事草記,傳曰,因此馬載運,西糧米趁未入送,則事甚可慮,西糧運缺,載來爲當矣事,傳敎矣。當初點馬齎去缺鍊之時,臣等不能詳察載馬船隻調送之難,二行缺至於二千三百六十餘匹,而備局啓下弓·蝦缺等三種之馬,不在此限矣。一船所載,多不過二十餘匹,而船之大小,亦爲不齊,捉出之馬,必欲沒數載運,則折長補短。所載之船,通共一百五十餘隻,然後可以容載。今不能准數入送,而遲延時月,費過草長之節,則雖或載來,必不免中路倒斃,誠爲可惜。故臣等反復商確,請用忠淸道之船,其計亦出於不得已也。今承聖敎,西糧之趁不入送,亦甚可慮。若待西糧載運後,使之載馬,則往來之際,必致秋節草衰之後,百而思之,無彼此兩便之勢,不得已啓下之事目中,二千三百匹之馬,或量減其數而除出,全羅道,已令整頓之船,及時入送,以便載來,似爲宜當,惶恐敢啓。傳曰,依啓。
金光煜以永寧殿獻官言啓曰,典祀官成均館典籍金以鏡,以不致齋之人,故令該曹速爲處置事,命下矣。佇待該曹回復,而奄至夜深,頓無形跡,慮有狼狽之患,不得已使大祝兵曹佐郞李彬,兼行典祀之任,惶恐敢啓。傳曰,知道。
金光煜啓曰,北部官員來言,前中禁趙有根事,更加査問于本契行首·有司等,則有根非出身趙忠烈之子,乃其兄忠達之子,的實無疑。所謂忠達,本是閑良,方爲洞內雜役云,其謀免中禁誣飾之狀,極爲痛惡,趙有根仍差中禁之意,敢啓。傳曰,知道。
許啓以備邊司言啓曰,本月初四日引見時,巡檢使任絖所啓,方伯莅任六七朔之內,本道事情,鮮能知其頭緖,而周年輒遞,極爲未妥。況今兵亂之後,逃故·戰亡充丁等事,時未完了,其他種種事務之難處者,不一而足,此際循例遞易,尤爲不當。近見三南方伯,可謂得人,久任責成,何如?無發落,取稟,則言于廟堂事,傳敎矣。監司之任,自前皆以久任爲宜,而莫之行矣。兩界監司,旣以二周年爲缺三南監司,亦准此例,似爲宜當,敢啓。缺定奪,擇有才而仍任,可也。
又以備邊司言啓曰,今初四日引見時,巡檢使任絖所啓,各浦戰船射手十五名,炮手五名,合二十名,但使排置於船上一邊,禦敵一事,猶恐其不給。況竝一船,而正其數乎?至於格軍,八十名之內,繚手·舵手·碇手,左右捕盜各色陞差,及兵船一隻·伺候船二隻沙格除出,則所餘不多,以此些少格軍,遇賊相戰,矢丸交至,互相進退先後之際,其曰使船如飛,使敵船不敢近,而在我能辦破敵之功乎?射·炮各五名格軍二十名,加定以給,何如?各官戰船射手·炮手·格軍所載,亦如各浦戰船之數,則其爲無形可想,射·炮各五名,格軍二十名,亦以本官陸束伍,折給,何如?不然則雖有戰船器械之利,兼以諸葛亮之將,亦無如之何矣,無發落,取稟,則言于廟堂事,傳敎矣。政院無發落取稟啓辭,似欠詳悉,問于任絖,則與其所啓之事,果有詳略之不同,故今此啓辭,聽其言而爲之矣。各浦各官射炮格軍不足之患,果如啓辭,加數定給,在所不已,一依所啓施行爲當。但各浦則水軍之數,若或不足於添給,則各該道餘丁木,令兵曹計數除給,以爲風和等六朔雇立之地,亦當,以此事意,下三道監司處,行移,何如?傳曰,依啓。
又以備邊司言啓曰,本月初四日引見時,巡檢使任絖所啓,召募陣戰船射夫,多不過十餘名,炮手亦不過二三名,其爲無形,據此可知。至於格軍,尤爲不足,春秋水操時,則方伯例以近各官匠人若干名,收聚充給,堇成貌樣,此豈緩急可用之兵乎?前者募軍給復,纔五十卜,而本邑偏徵,少不寬假,猶且支持不散者,陳荒田畓,多數耕食,生理饒足故也。今則打量之後,所耕食不過十五六斗所種缺被侵之畓,猶夫前日,故幾盡逃散,莫有還集之意,缺,欲其支存,則必以附近沿海官束伍缺額多寡,充給然後,可矣。上曰,量宜加給可也事,傳敎〈矣〉。各官匠人,臨時苟充者,非緩急之可用,所耕旣少,則雖加給復,終未蒙實惠。況各官又從而侵責之不已乎?今此附近束伍之請,實出於灼見其弊,而熟計之也,令兩南監司,十分參商,依此充給之意,行移,何如?傳曰,除給束伍,似爲重難,加數復戶,令本官切勿侵虐,宜矣。
徐景雨以戶曹言啓曰,南〈漢〉山城軍糧,解氷後卽爲輸入,務准二萬石事,臣沈悅親承傳敎,退而叩算,則京倉所在之穀,除二月朔散料雜上下外,餘存之數,當爲二萬餘石,而下三道牛畜盡斃,田稅出浦之際,男負女戴,必至遲滯,三月初生來納京倉,必不可得,三月一朔所用,不可不留置,前項二萬石內,一萬石則姑爲留儲,先將大米九千石·田米一千石,解氷卽時,賃私船載運,自江邊至山城,輸運人馬,則令守禦使·京畿監司,預爲相議,善處宜當。水上田稅七千餘石,亦爲直捧於山城,通在三千石,則二萬石之穀,可以充滿矣。可興所屬及直上納田稅,解氷之後,卽爲督運事,慶尙·忠淸·江原等道監司處,竝爲行移,宜當。敢啓。傳曰,依啓。只送萬石,似爲略少,加磨鍊送之。
大司憲李楘,持平南老星啓曰,諸宮家漁箭·鹽盆等革罷事。措辭見上。請諸宮家漁箭·鹽盆及海水立案稱云處,竝命革罷。鄭亨道事。措辭見上。請命極邊定配。趙錫胤事。措辭見上。請還收前執事趙錫胤先罷後推之命。答曰,不允。尹昉·金瑬事。措辭見上。請尹昉·金瑬,亟命圍籬安置。
徐景雨以戶曹言啓曰,臣等伏見工曹移文,因産室廳甘結進排雜物,與中殿産室廳所用之數,少無異所。以銀子一物言之,則中殿亦用百兩,今此淑媛産室廳亦用百兩,似無差等之別,事體未安,等級之辨,不可不缺,臣等非敢愛惜其物也,慮有紊舛之嫌,敢此仰稟。令産室廳〈參〉酌,何如?惶恐敢啓。傳曰,依啓。
傳于金光煜曰,今日夜深,推鞫姑罷。
答合啓曰,不允。此下二張朽
上在昌慶宮。停常參·經筵。
有政。〈以〉下七行缺
許啓啓曰,小臣,今日三省推鞫進去,下直。且請出推案。傳曰,知道。
又啓曰,卽者義禁都事來言曰,委官缺昨日强疾參鞫,夜間病勢甚重,近日間決未易差歇,此意告于政院處置云。今日三省推鞫,何以爲之?傳曰,領相進去。
金光煜以弘文館言啓曰,新除授修撰兪㯙,在忠淸道忠州地,經筵入番事緊,請斯速上來事下諭。答曰,依啓。
徐景雨以備邊司言啓曰,後運貿牛之行,所持之物,則專靠於外方物貨,而物件亦甚零星。先運入送黃紅染色,乃彼輩所喜之物,所見亦爲光輝。兵曹步木·餘丁木中六七同,預爲入染,銀子二三百兩,令該曹加給以送。卜馬五六匹,亦令擇好買送,何如?傳曰,依啓。
大司憲李楘,持平南老星啓曰,漁箭·鹽盆等事。措辭見上。請宮家漁箭·鹽盆及海水立案稱云處,竝皆革罷。鄭亨道事。措辭見上。亨道貪贓之跡,明若觀火。此而不治,貪官汚吏,終無所懲畏,請鄭亨道拿鞫治罪。大駕駐南漢之初,淸人求王子·大臣,而朝廷卽爲發送沈諿,敢以假王子·假大臣之說,言於淸人,與朴蘭英眞王子眞大臣之說,大大相左,因此激怒,蘭英至於被害。此人非但國家之罪人,實乃蘭英之罪人也。其欲免使行,賣國挑禍之狀,極爲痛駭。此無非朝廷見輕,王法不行之致,只奪其官,則同兒戲,請命極邊定配。尹昉·金瑬事,措辭見上。請尹昉·金瑬,亟命圍籬安置。
徐景雨以吏批言啓曰,江原監司沈路下去時以爲,此非無事之時,而本道無主兵之官,極爲悶慮。利川府使權井吉,前爲原州營將時,深得士卒之心,若移授道內鎭管守令,則緩急可以得力。大臣亦謂此言,深有意見,依施爲當云。權井吉尙未赴任,淮陽府使李廷圭,相換,何如?傳曰,允。
吏批以金壽賢爲吏曹參判,全湜爲大司諫,姜大遂爲司諫,徐祥履爲掌令兼持平,李稠·鄭良胤爲良才察訪,兪㯙·朴吉應爲典籍,金汝鈺爲宗簿正,朴守文爲禮曹正郞。
傳曰,慶尙監司,李景曾除授。利川府使權井吉,淮陽府使李廷圭,相換。金槃爲禮曹參判,兪㯙爲修撰。
兵批,護軍李敬輿,司直柳昌文,副護軍金尙宓·權晛·鄭楷·朴守弘。以下一張朽缺
以備邊司草記,傳于金光煜曰,李晉哲所啓時傳敎之辭,何以有異乎事,下敎矣。更考注書草冊,別紙謄書以入,依此更爲分付備局乎?敢啓。傳曰,依啓。且當該注書,難免疏漏之失,推考。
許啓啓曰,今月初四日引見時,瑞山郡守李晉哲所啓,本官民弊,舟師一事,極爲重大。凡所入雜物工役不些,道內沿海各官同然,而以此民弊多矣。上曰,此事民間巨弊耶,對曰,此乃禦敵之具,不可廢也,而造船之時,工役甚多,戰船格軍,其數不少,守令堇能抄定,而皆是烏合之物,軍官多有虛疏之弊,民間亦有騷擾之事矣。上曰,此外亦無弊端耶,對曰,比諸山郡陸邑,則舟師一事,莫大弊端,其間工役,亦倍於他邑。前監司鄭世規,具由狀啓,朝廷亦令本道,知會擧行,而厥後以變亂,未遑擧行,以此民間,爲偏苦之怨。且各官舟師射·格,國家無充定之軍,故臨時抄定,多有苟充之弊矣。上曰,各官舟師射·格無出處,故自國家不能定給。蓋守令受百里之任,自當盡心國事,料理善處,如是苟充,則豈委任之意乎?
申得淵以司僕寺提調言啓曰,濟州點馬齎去事目中,馬匹減數,付標以入之意,敢啓。傳曰,知道。以下一張朽缺
自辰時至未時,日暈。
上在昌慶宮。停常參·經筵。
下直,富平府使宋國準,全義縣監李元龍,新昌縣監朴順之,兔山縣監朴潤緖。
巳時午時,日暈。未時,日暈兩珥,暈上有冠,內赤外靑。申時酉時,日暈。夜一更,月暈,艮方,有氣如火光。
申得淵啓曰,小臣,三省推鞫坐起進去,下直,請出推案。傳曰,知道。
金光煜啓曰,明日常參·經筵,取稟。傳曰,只晝講。
又啓曰,守令有闕,政事,何以爲之?取稟。
徐景雨以戶曹言啓曰,以本曹南漢山城軍糧輸入草記,傳曰,缺似爲略少,加磨鍊送之事,傳敎矣。初承二萬石之敎,故如是磨鍊矣,今承下敎,所當卽爲加磨鍊,而三月朔用餘,姑未的知,觀其所餘多少,臨時加數輸送之意,敢啓。傳曰,知道。
申得淵以兵曹言啓曰,本月初四日戶曹關內,對馬島主處,時急所用段子一百五十疋,別定禁軍,給馬下送事,已爲啓下。段子載持馬一匹,及禁軍一人,急急定送云。本曹卽依元關騎馬及載馬各一匹定送,而馬文依此成給,戶曹追後,又爲移文曰,段疋長廣體大,一駄勢難載去,刷馬一匹,加定送云,時急之事,下吏急於擧行。只告入直郞廳,驛馬一匹,又爲定送,而押領禁軍,不爲請改馬文以去矣。今見政院啓辭,則時急載去之物,因此遲滯云。前馬文持去之責,雖在禁軍,本曹下吏,不待堂上手決,只告郞廳,定送驛馬,已極不當,而亦不改給馬文,以致如此,事甚可駭。當該色吏,自本曹從重治罪,改成馬文,別定驛子,急急下送,傳於押領禁軍,使之罔晝夜馳去之意,敢啓。傳曰,依啓。
又以都摠府言啓曰,都摠管鄭應聖,以捕盜大將,本廳坐起進去晝仕,請出標信。傳曰,知道。
金光煜,以內醫院官,以提調意啓曰,伏見戶曹啓辭,其慮嫌之意,甚當。臣除授內局之夕,下人以此事來言曰,進排之物,比前量減,而銀子等物,後宮産室捲草時所用,無前謄錄,故不得已以嬪宮時所用,倣而磨鍊云。臣之意,亦以無差等之別爲未安,而有辭遞之意,不敢以産室廳事,先爲啓稟,仍爲入啓矣。戶曹啓辭,亦有依啓之敎,差等改付標以入之意,敢啓。傳曰,知道。紬米勿減,可也。
傳于徐景雨曰,永肅門入番出身,空石優數題給事,言于該曹。
金光煜,以成均館官員,以同知館事意啓曰,今正月初七日,儒生上旬輪次當行,而政府有故,不得行之之意,敢啓。傳曰,知道。
申得淵以都摠府言啓曰,副摠管缺會同分軍事,除標信,內兵曹進去之意,敢啓。傳曰,知道。
假注書望,李枝茂·金是權·申冕。
掌令徐祥履啓曰,臣本以無似,屢叨匪據,缺毫無報效,省躬揆分,內愧冞切。不意玆者,新命又下,兢惶踧踖,措身無地。臣於前日尹昉·金瑬論啓之時,忝在本職,輕發停啓之論,重被玉堂之斥遞,今者論議益激,合啓方張,前後之人,旣以此避遞,臣何敢晏然冒居?請命遞斥臣職。答曰,勿辭。
金光煜啓曰,掌令徐祥履,再啓煩瀆,退待物論矣。傳曰,知道。
傳于金光煜曰,史官待命,騎馬三匹立之。
以迎接都監草記,傳于金光煜曰,此譯官等資級高下,問啓。
大司憲李楘,持平南老星·金重鎰啓曰,尹昉·金瑬事,措辭見上。請尹昉·金瑬,亟命圍籬安置。答曰,勿煩。
大司憲李楘,持平南老星·金重鎰啓曰,諸宮家漁箭·鹽盆等事。措辭見上。請諸宮家鹽盆·漁箭及海水立案稱云處,竝革罷。鄭亨道事。措辭見上。請鄭亨道,拿鞫治罪。沈諿事。措辭見上。請命極邊定配。長陵參奉李熙載,家行悖惡,見棄人類,不可齒在衣冠之列,請命削去仕版。掌令徐祥履以爲,避辭見上。引嫌而退。凡論議低仰,隨其一時之公議,元無一定之論,或有以輕而爲重者,不可膠守已過之論缺以啓騷擾之端。請掌令徐祥履出仕。答曰,不允。李熙載事及出仕事,依啓。
掌令徐祥履啓曰,臣之引避,事勢當然,出仕之請,遽出意外,其謂膠守等語,豈非苟且之論也?臣於去年,參論兩臣之事,輕發停啓之論,重被玉堂之斥遞,臣之疲軟不職,已不容於公議矣。況今論議益激,擬律更峻,前旣停啓於輕律,今又敢參於重論,則臣之進退,實爲無據也。其不可冒出,與李景曾·金汝鈺,少無異同,而獨於臣費辭請出,此臣之所未曉也。臣雖無狀,何可冒昧出仕乎?臣實狼狽,敢來再避,瀆擾之罪,在所難免。請亟命遞斥臣職。答曰,勿辭。
推鞫廳啓曰,申應吉各人面質時,所供如此,其中㖝世前招內,六月初一日貴金夫妻,其家傭鋤之狀,此事若直招,則必死云云之說,分明納段。今此面質時,含糊牢諱,有若不敢斥言者然,情狀極爲頑詐,爲先請刑。傳曰,依啓。
傳于金光煜曰,推鞫姑罷。
金光煜啓曰,傳曰,臺諫處置之後,不當再避,而何如是捧入乎事,下敎矣。伏見掌令徐祥履再避之辭,則當初停啓之失,旣與李景曾·金汝鈺,少無異同,而一遞一出,則其所再避,與他有異,故循例捧入,不勝惶恐之至。傳曰,知道。以下一張朽缺
徐景雨啓曰,注書李垶,重患寒疾,連日不得仕進,請假注書差出。傳曰,依啓。
上在昌慶宮。停常參,只晝講。
晝講。入侍,知事韓汝溭,特進官崔來吉,參贊官李景奭·金光煜,侍讀官尹鳴殷,假注書李枝茂,史官林·鄭泰齊。詩傳小雅,自相彼投兔,止五十而慕。以下朽缺
上在昌慶宮。停常參·經筵。
有政。
金光煜啓曰,假注書李正英以親病,累日不得仕進,請改差。傳曰,依啓。
假注書望,盧協·申冕·許積。
申得淵啓曰,大司諫全湜,以前任吏曹參判時,因下吏瞞告被推事,來呈避嫌啓辭。臣考見捧承傳謄錄,則前任時推考,亦不引避云,況出於下吏之瞞告,則尤不必引避之意通之,則全湜以爲如此缺在前亦不得不爲云。缺雖非諫長,亦當自爲啓辭,事體與他缺異。今此避嫌啓辭捧入乎?敢稟。傳曰,其推考棄。
金光煜以觀象監言啓曰,測候缺夜間尤重。慮有冒寒之患,備給毛衣,使之不離於臺上看候事,十分申飭,而怠慢成習,本月初七日夜,測候官鄭祉後,退在直所,不爲上臺,若不隨現痛治,無以警飭後人,鄭祉後從重推考,何如?傳曰,拿推。
許啓啓曰,近日僚官未備,而承旨適有闕,故臣議于廳中,政事仰稟矣。辭意未達,有若廳中無他員,只臣獨在者然,致勤聖批矣。政廳進去之員之敎,臣措語未瑩之失,大矣,不勝惶恐。傳曰,知道。然則政事,當日爲之。
金光煜啓曰,當日爲政事,命下矣。左承旨徐景雨病不得仕進,左副承旨申得淵三省進去,同副承旨李省身在外,右承旨許啓當進兵批,廳中只有臣光煜,吏批則何以爲之乎?傳曰,兼進。
吏批,判書李顯英,參判金壽賢進,參議李德洙受由,行右承旨許啓進。
兵批,判書李時白,南漢山城出去,參判金蓍國,義禁府三省坐起進,參議崔惠吉進,右承旨許啓進。
吏批啓曰,海西守令多闕,本道有聲跡邊將,竝擬,何如?且本月初八日罷政出去之時,臣到弘化門內,則門外有一官員,立於砌上,顧眄臣身,騎馬馳去,使人問之,則尙衣院直長鄭百順也。卿·大夫以下,步出紅箭門騎馬,所以闕下致敬之意也,幺麽一微官,何敢唐突騎馬於法宮正門之前乎?埋沒事體至此,其當官莅職可知,請鄭百順汰去。傳曰,依啓。吏批啓曰,禮曹關內,孝陵參奉閔聖任,病重不仕云。改差何如?傳曰,依啓。
吏批,崔葕爲左承旨,金應祚爲掌令,韓善一爲韓山郡守,宋熙業爲金城縣令,趙侙爲谷城縣監,李斗陽爲平山府使,金榥爲信川郡守,趙後亮爲豐川府使,金善英爲典籍,沈櫶爲尙衣直長。
兵批,以尹暉爲上護軍,以徐祥履爲司直,缺
許啓以刑曹言啓曰,本曹刑訟煩劇,缺每患不足。今者佐郞成釴,以貿牛事,出去遠地,往來遲速,有難預料,成釴,閑官換差,何如?傳曰,依啓。
許啓啓曰,在前外方承召侍從之臣,例爲乘馹,故下諭時,必令監司給馬矣。今無給馬之事,而猶爲傳諭於監司,監司或巡往遠邑,則漸至留滯。今後下諭時,直送其所在官,勿爲傳諭於監司,亦一省弊之道,敢啓。傳曰,依啓。
三省推鞫廳啓曰,㖝世刑問一次,訊杖三十度,招內,論禮往呼事的實云,而傭鋤之說直招,則必死一款,終始隱諱,必有隱情,請加刑得情。傳曰,依啓。
金光煜啓曰,覲親·掃墳,俱有給暇年限,而新從鄕曲來,纔離親側者,紛紜呈狀,極爲未便。今後還朝立仕日爲始,滿年限後給由,何如?傳曰,允。
以兵曹張己男等慶尙監司粘目,傳于許啓曰,罪犯軍律者,關係國家,該曹何如是回啓耶?
金光煜以工曹言啓曰,年例端午進上扇子,上年因本曹啓辭,特命減除矣。今年則異於上年,本曹匠人,依例下送于潭陽地,取竹造作,進上之意,敢啓。傳曰,京匠下送,殊極有弊。今年亦勿封進。
又以弘文館言啓,本館書吏金英建,上年以扈從山城之勞,其本役吏曹奴,已蒙免賤,仍爲使換於本館矣。今聞別監輩,以吏曹樣瞞告擬望,至於受點云。本館素是淸寒之地,下輩之所厭苦,而今此免賤者,又爲別缺非但渠輩,深以爲悶,揆諸法例,亦似不當,敢啓。傳曰,令政院處置。
行大司諫全湜啓曰,新除授司諫姜大遂,時在慶尙道丹城地,斯速上來事,下諭。答曰,依啓。
大司憲李楘,行大司諫全湜,持平金重鎰·南老星啓曰,尹昉·金瑬事。措辭見上。請尹昉·金瑬,亟命圍籬安置。答曰,不無可恕之事,更勿煩瀆。
大司憲李楘,持平金重鎰·南老星啓曰,請諸宮家漁箭·鹽盆等事。措辭見上。請諸宮家鹽盆·漁箭及海水立案稱云處,竝皆革罷。鄭亨道事。措辭見上。請鄭亨道拿鞫定罪。沈諿事。措辭見上。請命極邊定配。答曰,不允。
副提學臣李景奭,副校理尹鳴殷等,伏以,掌令徐祥履,以臣之引避,事勢當然,而出仕之請,遽出意外,豈非苟且之論也?臣於去年,徑發停啓之論,況今論議益激,擬律更峻,前旣停啓於輕律。今又敢參於重論,進退無據,其不可冒出,與李景曾·金汝鈺無異,而獨於臣,費辭請出,臣實狼狽。大司憲李楘,持平金重鎰·南老星,以監察署經,稽滯累月,多官推緘,久未照勘。臺官數遞,爲今之痼弊,若不大段變通,終無鎭靜之期。且念臺官,曾無一定之論,或前輕而後重,或由粗而入精,前之停論,或在於相持之未安,後之重發,或出於公議之奮激,則參差不齊,固其所也。似不可提起已往之事,續續避退,故掌令徐祥履,相議請出矣。臣等之意,務爲鎭靜,且欲矯弊,而還歸於惹起鬧端,至於再退,臣等處置乖當之失,著矣。正言鄭之虎,以臣曾於金汝鈺·李景曾之引避也,俱請遞差矣。昨見掌令徐祥履再避之啓,以臣與金汝鈺·李景曾,少無異同。何敢出仕爲辭?緣臣處置乖當,以啓鬧端。臣方參三省之坐,夜深還家,適患賤疾,今始來避,所失尤大,竝引嫌而退。一避請出,可見公議之所在,至於再避,難免瀆擾之失。臺官引避,誰昔然矣,而相繼紛紜,到今滋甚。署經稽滯,前或有之,而累月遲延,莫此時若也。務在鎭靜,且欲矯弊,隨時變通,勢所不已。事在憲府,僉議詢同,則提起旣往,無已太過,因病晩避,又不須言,別無可避之嫌。請大司憲李楘,持平金重鎰·南老星,正言鄭之虎,竝命出仕,徐祥履遞差。取進止。答曰,依啓。
三省推鞫廳啓曰,貴金夫妻,燒殺其父,缺則一鄕之人,所當登時呈告。使綱常罪人,不得容於覆載之間,而申應吉以同里居品官,不爲發狀,至於缺朔之久。因其壻卞廷弼之言,飛鴻里通文來到,然後使其奴子及籬底居人等,呈官起獄。本道取招時,初則以爲所居處,疊隔大嶺,漠不聞知爲辭,更推時,以分明親見樣納招,又以爲聞諸成大陽·山伊等處云。前後所供,種種違錯,至於㖝世招內,歷入申應吉家,則自中相語後謂曰,若助貴世邊,則汝身當死云。且前日與貴金夫妻面質時,應吉辭色頗屈,事多可疑,平問無得實之理,請應吉刑推窮問。傳曰,依啓。
上在昌慶宮。停常參·經筵。
金光煜啓曰,明日齋戒,明明日國忌,十五日方物封裹,此三日視事,不爲取稟之意,敢啓。傳曰,知道。
金光煜啓曰,齊·英兩陵春三朔朔望焚香,今日當爲受去,而今已日晩,齊陵參奉,尙未入來,極爲駭惡,當該參奉推考。令吏曹差定香陪書吏,今日內發送,何如?傳曰,依啓。
大司憲李楘,行大司諫全湜,持平金重鎰·南老星啓曰,尹昉·金瑬事。措辭見上。請尹昉·金瑬,亟命圍籬安置。答曰。缺
大司憲李楘,持平金重鎰·南老星啓曰,諸宮家漁箭·鹽盆等事。措辭見上。請諸宮家鹽盆·漁箭及海水立案稱云處,竝皆革罷。鄭亨道事,措辭見上。請鄭亨道,拿鞫定罪。沈諿事。措辭見上。請極邊定配。新除授掌令金應祖,時在慶尙榮川地,請斯速上來事,下諭。答曰,不允。下諭事,依啓。
以義禁府黃海監司放未放啓本粘目,傳曰,逗留之人,何其亦入於放送之類耶?
申得淵啓曰,三省推鞫諸囚,皆已停刑仍囚。新有拿命罪人,未及上來,其間推鞫,姑停宜當。委官之意如此,敢啓。傳曰,知道。
傳曰,今此謝恩使行次,自內有卜駄所送之事,刷馬二匹待令。
三省推鞫廳啓曰,成大陽加刑施爲次,所供如此,前後納段辭緣,皆是卞廷弼敎諭,而渠則全未得知事云。卞廷弼拿來,憑鞫宜當,大陽則請停刑仍囚。傳曰,依啓。
許啓啓曰,以弘文館草記,新差別監金英建,令政院處置事,傳敎矣。當初別監差定時,英建以吏曹奴書呈,故擬望矣。卽者取見扈從下人免賤置簿冊,則英建之名,在於其中。旣已免賤,則差定別監,果爲冤悶,以他人改差,何如?傳曰,依啓。
三省推鞫廳啓曰,事干成大陽,以申應吉弟妾甥,所招則貴金柴木塞門白晝衝火之狀,明白見之云,而再招時,則稱以聞於戎男。且曰渠以染病,出避東幕洞,七月晦還家之故,衝火事全未得知。或稱六月二十二日還家時,聞隣家火燒,出而觀之,則貴金家出火云云。日月先後,大相差違。且曰因兩班等恐動之言,持杖告官之說,及貴金家起火之後,其夫妻一時逃走,疑慮貴金所爲,言于卞廷弼,而衝火時,則別無分明所見云云之說。前後招辭,箇箇違錯,必有隱情,請加刑窮問。傳曰,依啓。
又啓曰,申應吉刑問一次不服,一向加刑,則殞命可慮,請他事干,一樣停刑仍囚。傳曰,依啓。
上在昌慶宮。停常參·經筵。
仁憲王后國忌齋戒。
申得淵以備邊司言啓曰,自瀋陽逃還漢人刷得囚禁事,十月初三日行移于諸道,而無一處擧行之報,深以爲怪。累度催促行文之後,今始所報內,皆以元無云,極爲駭惡。臣行期已迫,竊以爲悶。私自開見,全羅道漢人三名,慶尙道三名,缺姓名。至於依接處,期於捕捉事,詳盡行〈會〉矣。忠淸道則缺己身向化朴所沙里,今變之後,自龍仁移隱缺美,居其妻父姜春堂家云,急速捕捉之意,祕密缺到忠淸監司馳報內,令兵使捕捉,則捕捉之際,上項朴〈所〉沙里者,持長鎌突出,害人逃走,因此失捕云。兵使之不猛不密,擧此可知,兵使申景柳從重推考。兵房軍官捉致京獄,囚禁推治,以爲跟捕之地。而且聞忠州·延豐·槐山等己身向化多接,而其中忠州居愁里同,與其叔母方爲同居,捕捉推問其類去處之意,亦爲枚擧行移,而今日馳報,泛然稱無,愁里同有無,終不爲擧論。其爲置諸尋常,亦以此知矣。近來京外大小之官,不知事理緊歇,朝家號令,無意動念奉行,乃其時習,事極寒心,三道監司,竝從重推考。吏房·營吏除代身捉致京獄刑推,以嚴跟捕,當該守令,終不得捕捉者,推覈重治,俾無廢閣之弊,向化漢人,期於捕捉,以及臣行未渡江之前事,各道監司處,急速下諭,何如?傳曰,依啓。
李省身以弘文館言啓曰,副提學臣李景奭,卽見都承旨徐景雨,因杞平君兪伯曾箚詆,陳疏請遞銀臺玉堂,旣同被欺罔之斥,一則不敢行公,一則晏然在直,於義有所不敢,深以近來徑出之弊爲未安,而仍去不出,尤爲未安,以此意言之,而不得已呈疏出去,上番空虛。校理李裯牌招入直之意,敢啓。傳曰,副提學李景奭徑出之事,似爲過當,李景奭明朝牌招,使之入直。
右議政申景禛啓曰,臣與守禦使李時白,往南漢山城,望月臺·對·峯·南檄臺外,設砲樓等處看審,則其工役,極爲浩大,以此時物力,完了甚難。元體城雉堞,變制加築之處亦多,已與時白議定矣。南砲樓之役,不至於望月峯之重難,而大槪曳石之役,皆是逆運之地,以此尤爲不易,事甚可慮,望月峯·南檄臺起役之地,竝圖畫以入之意,敢啓。傳曰,知道。
申得淵啓曰,今日玉堂上番呈疏之後,本館具由草記,而不待批答之下,徑先出去,以致闕直,請察之。傳曰,依啓。
上在昌慶宮。停常參·經筵。
仁憲王后國忌。
申時,日有兩珥。
金光煜啓曰,弘文館校理李裯,今日已入直,而副提學李景奭命招之後,以故不進,請推考。傳曰,依啓。
備邊司啓曰,以本司啓辭逃還人曺應男事,答曰,自本司觀勢,可以稟處,令謝恩〈使〉下去,稟處缺可也事,傳敎矣。勅使所言三件事,不可不副其一二以缺責之地,我人逃還,還爲捉送,情理有所不忍,而今缺偸取馬匹而歸,彼必物色追蹤,而尙無消息者,安知缺之所爲以爲執言之端耶?渠旣有偸馬之事,其迹難掩,則雖甚矜惻,不可不捉送。謝恩使行期已迫,敢此申稟。傳曰,雖不得已捉送,厥價自公備送,使之買還。
傳曰,宣傳官之行,有所送之物,刷馬一匹待令。
傳曰,瀋陽出來魚酒,回答咨文,今日內速爲製入。
傳曰,依去番例,黃衣作帖,大柚子三十枚書入。
上在昌慶宮。停常參·經筵。
大司憲李楘,大司諫全湜,持平金重鎰啓曰,尹昉·金瑬事。措辭見上。請尹昉·金瑬,亟命圍籬安置。答曰,勿煩。
大司憲李楘,持平金重鎰啓曰,諸宮家鹽盆·漁箭等事。措辭見上。請諸宮家鹽盆·漁箭海水立案稱云處,竝皆革罷。鄭亨道事。措辭見上。請鄭亨道拿鞫治罪。□□□事。措辭見上。請命極邊定配。答曰,不允。
杞平君兪伯曾,伏以,臣之愚戇,老而益甚,適聞公論之憤鬱,徒知臺官之盡職,不諒時勢,妄論大臣,其罪固已重矣。臣之兼帶經筵·館職,俱是淸顯,欲進而供職,則身負重罪,欲退而安分,則職名尙在,不得已陳情乞遞,伏願聖慈垂察焉。婢僕跨行之說,非臣做作,當初東宮之在炭川也,聞尹昉奉缺以來,欲爲祗迎,而納諸空石,駄之於馬,使缺,故不得祗迎,欲爲奉安以拜,而開見空石,則缺襪弊褌等物,極其汚穢者,雜在其中,恐爲敵徒所覩,旋開旋閉,亦不得拜焉。宮官之目見者非一,有耳皆聞,有口皆言,而惟殿下未之聞也,故特下其時待衛之人招問之敎。其所被招,社稷令李震行者,昉之異姓五寸姪也,若直言其事,則不敬之罪,渠自當之,震行何人,而乃敢不顧私親,不避重罪,而直言之乎?雖是公證人,而苟非正直之人,則亦豈敢爲國任怨,而未聞有參證詰問之時也。政院承順聖旨,創開無前之規,而玉堂亦以爲公論,殿下深居九重,不聞外議,何知欺蔽之至此乎?大槪,因昉處事無形,廟社之汚辱極矣。及其奉還都城,先入其家,至於經夜,以法繩之,則乃是大不敬也。若婢僕跨行之事,無之則其罪固輕,而有之則其罪尤重耶。殿下忘廟社汚辱之恥,庇昉大不敬之罪,拈出此一疑,以爲摧折臺官之地。凡有是非之心者,孰不窺殿下之淺深乎?臣恐言路之閉塞益甚,臺諫之循默益甚,是非之顚倒益甚,黨與日盛,主勢日孤,而國家之事,無復可爲也。臣天賦愚戇,不能容人之過,滿朝多是側目之人,而聖明在上,故得保今日,如或躬行不義,使懷嫌者,得以藉口,則必陷於不測,若以臣謀身之道言之,則雖欲爲姦巧之事,不可得也。於鄭亨道之事,殿下或以爲搆陷,或以爲欺罔。又曰,自內浦還來者,或是發論之人,則其言未必至公。臣若做出虛言,一以搆陷無罪,一以欺罔君父,則乃姦巧之尤者也。臣不忍爲此態,而聖批如此,殿下之待臣僚,不亦太薄乎?臣持身無狀,不能取信於君父,致有前後嚴旨,臣雖冥頑無恥,何敢自安於心乎?況賤疾沈痼,愈往愈甚,筋力衰缺昏耗,當此開筵之日,不可扶病入侍,臣之兼帶經筵及春秋,竝命遞改,以安愚分,不勝幸甚。
備忘記傳曰,兪伯曾箚陳之事,問于世子,則其虛實可知,而遠地之事,未易回報,其時宮官處,爲先問啓。
李省身啓曰,以兪伯曾箚子,其時宮官問啓事,傳敎矣。其時宮官黃一皓·李命雄·李時楷·徐祥履·鄭雷卿·兪棨,而或在瀋陽,或在外,見存之員,只徐祥履一人,牌招問之乎?敢稟。傳曰,依啓。
行承政院都承旨兼經筵參贊官春秋館修撰官藝文館直提學尙瑞正臣徐景雨,伏以,臣以衰朽之質,猥居近密,自知難堪,而復叨新命,出於意外。一院之長,爲任特重,實非循次序陞之職也,臣誠踧踖,不敢處出供職矣。昨見杞平君兪伯曾箚陳一款,深詆政院,辭極嚴峻,臣聞來不勝瞿然。頃日自上,因同僚待罪,有廟社主侍衛之官,招問之敎,而同僚皆有故,臣敢奉承傳敎,妄意大臣非庶官之比,廟社主奉載之馬,婢僕跨來,亦係莫重罪目,自上欲知其間實狀,亦或無妨。乃敢直爲招問,隨其所言,具書以啓,實未料自抵於承順創開之罪也,其昏耗謬妄,甚矣。至於欺蔽之言,未知指何,而益增惶悚,措躬無所也。元箚未下,所當退竢嚴誅之不暇,而職司出納,旣聞重臣詆斥,不敢偃然行公,夙夜之地,亦不可一日曠職,臣之進退,實爲狼狽,不得不冒昧自列,伏乞聖慈,俯察危懇,亟命鐫削臣職,以正臣罪,臣無任戰灼,謹昧死以聞。答曰,兪伯曾無倫之語,不必相較,宜勿控辭,從速察職。
嘉善大夫行弘文館副提學兼經筵參贊官春秋館修撰官藝文館提學臣李景奭,誠惶誠恐百拜上言于主上殿下,伏以,臣本空疎迷昧,無所缺,論思之長,自知其不可,而代匱承乏,不克早自缺竊自惟念百病交侵,未老先衰,缺有時屈伸,有不自由,以古所謂陳力就列,不能者止,則臣之可止,明矣。誠意淺薄,旣無以感動天聽,辭語拙劣,又無以裨補衮職,徒以隨行碌碌尸素,以古所謂有官守者,不得其職則去,則臣之當去,明矣,而當此艱危之際,且緣僚寀之缺,雖竊聞譏議之來,未敢輒事辭避。今日伏見都承旨徐景雨上疏,大槪,以重被杞平君兪伯曾箚陳事也。臣與伯曾有素,得見其原草,則玉堂亦被語侵,總而言之曰,殿下深居九重,不聞外議,何知欺蔽之至此乎?是欺蔽之罪,玉堂亦當之矣。向之處置兩司也,只因其一時之所聞見者,而是非之有何左右輕重乎其間哉?蓋臺官之言耳于人者也。李震行之言,身親目覩之者也,豈料天威咫尺之下,衆目所覩之事,乃敢挾私而欺罔乎?且震行姑未伏欺罔之律,則其所就對之言,宜若以爲據也。昏謬之見,是非乖宜,物議日激,目之以欺蔽,臣而欺蔽,厥罪,何如?當時處置之人,獨臣尙在此地,甚矣臣之昏也。自陷欺蔽,而曾莫之覺焉,耳邊乍聞外議,而亦莫之早避。今見伯曾之箚,始乃瞿然,不能自安,吁亦晩矣。臣雖無狀,極知近日之徑出爲不可,而今忽遭此事,不勝狼狽。聽若不聞,偃然仍冒,則是徒知徑出之爲不可,不知不出之尤不可也。臣之所忝,是何等地,而重貽名器之辱乎?臣於是不敢不屛伏竢罪。伯曾之樸直,臣素多之,臣非但有慍於其箚也,實惟公議是畏。伏乞聖慈,諒臣情勢,先遞臣職名,以便公私,不勝幸甚。答曰,省疏具悉。其言不必相較,宜勿控辭,斯速察職。
李省身以漢城府言啓曰,禮曹關內,處女單子捧入之事,定於本月二十日,故臣等卽爲分付於各部,逐日招致部官,十分嚴督,而各部所報中,除在鄕,京中有處女之家,皆爲稱頉,不呈單子。定日期迫,極爲悶慮,限內單子不呈家長及怠慢部官,一一入啓處置之意,敢啓。傳曰,依啓。
申得淵以兵曹言啓曰,臣等固知畿驛之蕩敗。今此入告價木蠲減之事,初甚持難,而但經亂以後,瀋陽往來等,凡干驛役,專責於下三道。且有頭目面皮備給之事,本道監司,因各驛呈訴,費辭狀啓,至請限今年蠲減價木,誠出於不得已也。今若不爲聽從,則必有驛卒落漠稱冤之歎,故不得不以上年價木,專減,今年價木,亦有半減之意,回啓矣。今承上敎,更思之,所減之木,果似太多。只減上年價木,而今年價木,則措備上送事,改付標以入之意,敢啓。傳曰,知道。
申得淵啓曰,以備邊司平安監司閔聖徵狀啓,田稅加用事,傳曰,黃海道之蕩破,不至如京畿之甚,而田稅米一千五百石題給之外,加用一千石,則備邊司所當具由回啓,而一千石加用事,不爲擧論,爲是回啓是乎?承旨詳察以啓事,傳敎矣。臣就詳事目內辭意,則黃海監司狀啓據,折給一千五百石外,似無加許一千石之事,而備局回啓內,田稅加用,乃如朝廷所給云。其間似必有加許之事,而臣以代番,未詳其首末,此公事覆啓之意,敢啓。傳曰,知道。
申得淵以備邊司言啓曰,今月初十日晝講時,參贊官金光煜所啓,頃緣咸鏡監司狀啓,備局回啓,本道歲抄,依狀啓,限今年,姑爲停寢,而京畿亦爲一體施行事,自上已爲允許。亂後生民,蒙惠,大矣,兩道之民,孰不感泣?上曰,各官歲抄,至今不爲耶?金光煜曰,近見因公上來守令聞之,則以爲大亂之餘,必有朝廷變通,故各邑時未擧行云矣。他道亦依咸鏡·京畿施行,甚好矣。如下三道,則雖有兵火未及之處,而調兵運糧,繼有潰軍徵布之事,列邑騷然,今又如前歲抄,則民必不得支保,竝皆停罷,則大慰民心,而係是軍籍,廟堂必以爲持難。若以爲持難,則只忠淸初面江原道初面,尤爲被兵處,勿爲歲抄,似當矣。臣頃在湖西,故本道事情,臣亦詳知,平澤·牙山·溫陽·天安·新昌·稷山等六邑,俱是初面,故酷被兵火,與畿內無異,江原嶺西初面,金化·金城·淮陽等缺,依咸鏡·京畿一體施行,何如?上曰,啓辭不無所見,缺量處事,傳敎矣。閑丁歲抄,固是軍政重事,不容少緩,而今此兵火糜爛之餘,其勢誠有所難行者,故咸鏡·京畿兩道,限今年請寢蒙允矣。他道雖不被兵,騷屑殘破,遠近同然,筵臣之啓,實有所見,諸道及京中,限今年一體停寢,以均矜恤休息之德意,似爲宜當。敢啓。傳曰,依啓辭,只減尤甚被兵處,可也。
許啓啓曰,臣於年前入侍時,以閭閻無牛,屠殺無聞,仰達矣。伏聞歲時以後,恣行屠販,每於中夜,士夫空舍或行廊深密處,比比有之云。夜間士族之家,三司禁吏,勢難搜覓,而此是冒犯者,或是豪勢之輩,則不敢執捉,尤極痛心。當此朝家軫念民天,傾累倍之價,重譯遠貿之時,此輩猶蹤惡習,非徒蔑法之罪,實乃慢贜之盜,若不別樣處置,萬無懲戢之理,令捕盜廳,密密跟捕捉,告者論以捕賊之賞,不捕者斷以縱賊之律,而且念若無買食之人,必無屠販之弊,買肉見捉者,亦爲從重科罪,似爲宜當。敢啓。傳曰,允。
申得淵啓曰,以刑曹御營砲手尹金等照律公事。傳曰,此律是乎事,傳敎矣。考諸續錄,則入直軍士,軍裝最緊之物,折毁或無鏃者,雖一件治罪,如羽破等一應雜故滿四件者,笞五十,無軍裝者,欲免專無之罪,不緊軍裝一二件,備數逢點者,竝杖八十云。鳥銃不裝藥者,可與無鏃者比律,短劍見頉者,可與不緊軍裝,備數逢點者比律,而刑曹照律,則皆以笞五十照斷,似甚輕歇,此公事還爲出給,改照律,何如?傳曰,依啓。
傳曰,前日守堞將士妻子贖還事,下敎,則贖還成冊不分明,謝恩使回還後問啓事,回啓矣。謝恩使入京已久,至今不爲問啓,何也?問之。
以備邊司狀啓粘目,傳曰,此田稅加給公事,入之。
以兵曹黃海監司狀啓粘目,傳曰,趙從廉·金迪等,加定朔數,立撥公事,覓入。
兵曹全羅監司狀啓粘目。傳曰,減除價布,如是數多,則缺畿邑,似難支堪,此公事還爲出給,使之更爲察處。
申得淵啓曰,鄭文豹以捕盜軍官,盜殺前朝官夫妻之變缺則不謹巡邏之罪,無所逃矣。禁府照律公事,引缺以爲文豹,仍任本廳之地,軍士則本役,元非所可移易,缺死罪,則理宜還屬矣,捕盜軍官,亦一祿食之人,則有罪而缺軍士例還屬,似無是理,故臣再三出給,使之改照律,而禁府終不改之,强使入啓,臣本未解律文,亦難固守己見,不得已捧入之意,敢啓。傳曰,果似未妥,更爲察處。
李省身啓曰,明日常參·經筵,取稟。傳曰,停。
許啓啓曰,小臣,方物封裹進去,下直。傳曰,知道。
李省身啓曰,徐祥履牌招事,命下矣。日暮矣,明日待開門牌招之意,敢啓。傳曰,日勢雖暮,今日命招,宜矣。
李省身啓曰,司直徐祥履牌招,來詣闕門外,何以爲之?傳曰,開門入之。
李省身啓曰,未日暮之前,取考世子扈從單子,則無曺文秀之名,故宮官牌招啓辭之時,不爲書入矣。傳曰,明朝曺文秀牌招,問之。
副校理權堣疏曰,伏以,臣祗承有旨,以臣爲司憲府持平,曾未洽旬,又有副校理除授之命,臣驚惶隕越,罔知所措。臣賦性愚魯,百無一長,前後歷揚,涯分已踰,銜恩感激,無路上答,奔走率職,恪勤盡悴,是臣報效之地,而今臣有悶迫情私,不得不冒死籲號於天地父母之前,伏乞垂憐而俯察焉。臣老父臣鑊,重得風病,專身不遂運動,須食飮恃粥,形骸日以焦枯,精神日以眩昏,種種危症,作發無常,人子罔極之情,爲如何哉?此臣之所以不能長在輦轂之下,而往來頻數,進退悶迫者也,而況近日以來,氣息奄奄,不省人事,其於情理,豈忍暫離?今若迫於朝命,隱忍遠離,不得朝夕扶護,以畢餘生,則非但臣心之所極痛,抑亦名敎中之大罪,伏乞〈聖〉明,憐臣危懇,遞臣職名,俾得專意救護,不勝萬幸,臣無任。踏啓字。
上在昌德宮。停常參·經筵。
李省身啓曰,明日常參·經筵,取稟。傳曰,只晝講。
申得淵啓曰,卽者禁府郞廳,以委官意來言,罪人拿來,而判義禁呈辭,今日三省推鞫,不得爲之之意,敢啓。傳曰,知道。
引見右議政申景禛,兵曹判書李時白,義州府尹林慶業。
入侍,左副承旨申得淵,記事官林·鄭泰齊,假注書盧協。
上御崇文堂,謂右相曰,山城形勢,如何?申曰,加築之處雖少,新築之處則缺工役必浩矣。卽披圖於殿中,而指城之南曰,此南缺以火攻,矢石交放,則賊兵不得迫近城下矣。缺望月臺地形如此如此,必築外城於峯上,使賊不得上峯上,以臨元體城,亦可守之,故方欲築之,而當設砲樓者三處,其役甚大,以此爲悶。上曰,此乃古邑所經過之處耶?申曰,此乃古所經過之處也。上曰,此處深下耶?申曰,自此觀之則深下,而自彼觀之則高平也。上曰,若築城則自巖內築之耶?申曰,自巖外築之也。上曰,若欲築此,則人力多入,甚難也。其廣幾何?申曰,不過十五間許也。上曰,若依所圖之處而築之,則爲二城,恐難爲之,自巖內築之,則何如?申曰,不可也。上曰,廣則十五間許,而長則幾何?申曰,幾一千三百步,而折半則六百餘步也。上指圖而點曰,自此至彼,幾五六候間耶?申曰,不過二候間也。上曰,若築此則誠甚完固矣。軍兵當入,幾何?李曰,前日一萬四千餘名守堞,而無遊軍矣。今若加築此處,則當用二萬名矣。若其役軍,則未可豫料也。募軍不足,則僧軍亦可用矣。申曰,方今國內牛畜斃盡,一邑堇有八九牛,故百姓無農作之計,爲今之計,莫如除去他事,使民務於農作之事,爲安頓之計而已。上曰,若國中無事則,可也。若有事變,則奈何?申曰,臣亦憂之。淸人則雖無更擧之患,而倭人則其可慮也。須用權道而待之,毋啓戎心,可也。都監軍士,亦可收拾而聚之也。李曰,臣聞人心,以倭之故,近來洶洶,若不保朝夕,是則可慮也。申曰,待倭之道,別無他道。應給之物,及期與之而已。上曰,此無他,朝廷無着實之故,然而以此爲慮,而倭之來不來,不在於對馬島主,應給之物,不卽給之故也。然在隣國之道,不如善待之。上曰,南檄臺之外,必築砲樓耶?申曰,彼處高阜,若築樓則有缺也。上曰,居中爲砲樓,則何如?李曰,若爲砲樓於此,則可以俯臨其下,可以遙想賊兵之進退。若無砲樓於此,則賊若夜間乘時圍之,必有顚倒之患。上曰,此外皆洞壑耶?李曰,閉壑也。上曰,此外無大山耶?李曰,有山足而已,別無大山也。上曰,是以賊常往來於此矣。李撫圖而指曰,此兩山相對,二巖對缺之處,若築城則他無賊入之處,而物力浩大,甚難爲役矣。上曰,山勢峻急耶?李曰,皆肉山也。上曰,其內有水耶?缺傾陷,又有大川,其勢極好也。上曰,自南砲樓缺及耶?李曰,山勢自〈此〉至彼有汚下之處,矢力未及也。上曰,缺此上來時,其兵數幾何?申曰,堇三四千餘矣。李曰,當初賊缺大砲於曲城外,爲將入之計,使彼若非大砲,則雖衆,無能爲矣。上曰,當初賊埋大砲於高阜處,而我無大砲,故不能抵當,其時我國,亦有大砲,則彼何敢當我哉?李曰,雖無大砲,若有玄字桶,可以當之矣。雖無玄字桶,若有百字桶,則亦可以當彼之勢矣。上曰,山城之役,一以委卿,受任者當之,自此以後,卿自當盡心爲之,不必事事稟達矣。上曰,爲根本之地,以待賊,可也。兵者死地,不得已而用之。築城亦不得已之事,若以危而不爲,則其終奈何?李曰,築城之時,難以石盡築,賊兵易入之處,則以大石築之,其內則以土築之,無妨矣。申曰,六鎭皆土城,中原亦有土城云矣。上曰,中原亦有土城云耶?申曰,以壁爲之也。楊元所築南原城,亦有土城矣。承旨曰,中原城外,皆有土城矣。上曰,此非元城也,所謂牛馬墻也。上曰,南原城高,幾何?申曰,其丈數,臣不詳知,大槪,其城極高也。上曰,南原城陷之時,賊塡而後入之,然耶?承旨曰,臣於柳成龍私集見之,賊兵各持火炬,因以此塡而後,登城云云矣。上曰,然則塡而後入之之說,誠然矣。李曰,築城之事,已在約條,不可不通於彼也。且東殿出來,臣民亦日望之,淸國若或以某事,執言生梗,則甚可慮也。築城事雖在夏間,尙可爲之,臣意則以爲先通之而後,始役可也。上曰,以築城事,傳通于淸國之說,未知如何?承旨曰,雖在約條,以敵情叵測,朝夕待變,不可不築城之意,通之之說,大小軍情,皆然矣。李曰,我國之人,往來彼地者無常,我之事情,彼必知之,南漢之役,不可不通矣。上曰,彼若拒之,奈何?承旨曰,以備他盜,爲言可也。李曰,漢以南無有所恃,不得不備禦之意,雖不及於國書,而以言傳之,何如?上曰,見瀋陽書札,則乭屎做出虛言曰,倭人云,朝鮮被兵於淸國,隣國之患,不可不救,將出來救也,立金牌三柄而去,淸國亦不久出去,缺臣擬而聞之,則云聞之國王云云。金乭屎雖缺某某人處,然而我國慮倭之事,彼必知之,以備倭之意,缺可也。申曰,微通於鄭命守,何如?上曰,不必潛言之,缺之,可也。承旨曰,臣在鄕之時,雖未聞金牌之說,以倭奇人心洶洶,則如上敎矣。上曰,前頭欲爲收拾江都,今但言南漢之事,不言江都之事,不可也。旣言南漢之事,又言江都之事,又不可也,以此爲念。李曰,江都亦在漢南,不必更言江都事也。又曰,旣築之後,彼若曰毁之,則事必狼狽,右相之行,通之可也。承旨亦曰,雖不爲國書,使右相往彼,與諸將相議言及,可也。申曰,與東宮僚屬,相議爲之。上曰,與知彼之事情者,相議可也。上謂申曰,卿有病,何以遠路行邁?申曰,別無大段疾病,何敢憚勞而言病乎?上曰,醫官術業精明者,率去耶?申曰,該司定送者,率去矣。又曰,向化人捉去矣。上曰,前日所逃者耶?申曰,前日槐山向化朴所沙里也。肅川有向化一人,其年九十,而子孫甚多云。欲捉去此老,而其子孫,淸國若盡刷還,則甚難也。上曰,向化子孫,不爲刷還事,已在約條。其子孫則必不刷還矣。申曰,年老之人,捉去不詳。而只以一人率去,似少矣。上曰,向化數多,則年老之人捉去不詳。而只送一人,有同兒戲,何以爲之?申曰,其父在此,其子在彼,則勢必往來。往來之際,不無細詐之事,是則可慮也。上曰,捉去一人,以塞責無妨乎?申曰,姑以一人,帶去計料矣。漢人則幾至六七名,而向化則數少,是則可悶。忠州向化,曾爲行會,尙無消息,臣行必無及矣。又曰,曺應男事,尤爲不詳,未知何以爲之。承旨曰,曺應男彼不求,而自此先爲入送,則彼欲懲一勵百,而必無賣之之意,雖欲贖還,而不易矣。上曰,彼若不推,則姑留之,以待彼之更問而後,送之無妨矣。上曰,平安監司,則爲國盡心者,故多得漢人,而二南監司,不爲着實,故不得漢人,甚爲未便也。申曰,彼若問婚事,則何以對之?上曰,婚事旣已書送姓名,必無可問之事矣。申曰,我國謀利之人,買得人物於彼,來受倍價於此,故商賈缺之價,以此挑騰云矣。上曰,商賈則嚴禁缺可也。上曰,似聞商賈輩,入去還出之際,缺皆賣於彼人云,然則彼馬不來于此,我馬多入于彼,此甚可慮,此後亦爲嚴禁,切勿如前,可也。申曰,伏聞我國之人,贖得之後,或有因在彼而不來云,極可痛也。上曰,此則必摘發懲治,可也。申曰,南靈草,彼地極禁云,而路費中不無南草,此則何以爲之?上曰,若干路費,不必禁之。彼雖知之,亦似不關矣。申曰,林慶業廻還時,以渠之疲馬,恐難得達,給馬下送,何如?上曰,給馬下送,可也。上謂林慶業曰,卿爲國盡心,愛民如子,故義州之民,得而保安,予甚嘉之。義州民戶,幾何?難堪之弊,何事也?林曰,民戶則四百也。難堪之事,則夫馬一事,雖在平時,漢胡相雜,極爲難處,到今尤甚。巡察使以是爲悶,發淸南夫馬送之,而未入義州,大半蹇病,不得已以義州夫馬充送。監司目見此狀,謂臣曰,此則必以本府夫馬起送云,故艱得夫馬,而今則決難每每如此,不得已報巡營,以龍鐵馬百匹定送矣。往復瀋陽之際,夫馬價以十五疋爲定,而巡察使欲以二十疋加給,臣聞分部而來。且淸人來者,非一二番,往來江上者,不知其數,夫馬之充給甚難,往來之際,馬之死者,十分之二。此乃夫馬難堪之弊也。又曰,淸人追蹤逃還人,來責於臣者,亦不知其數云云。又曰,漢人在椒島之時,每出此邊,取薪而去。今陳弘範在長山島,解氷後則漢人必連續出來,前頭處變之事,甚多,極爲難支。且或有世子命招之擧,則臣當不意入往,而本府在要衝之地,不無疎虞之患,作爲雄府,以備不虞,實合事幾。上曰,雄府之計無他,多聚民而已。多聚之道,在何道也?慶業曰,聚民之道,以他道無刷還之道,而莫如恩以懷之,使渠自來也。又曰,若設兵營於本府,則淸人可以責應之,漢人可以責應之,各番軍士來立番之際,軍數亦多,而馬亦自其中出,夫馬之弊,少救矣。此外缺可爲之事也。亦言南方防戍軍相遞之弊,缺見好則好矣。兵營移置極邊,事甚未妥,缺必多貽弊於民,不如還集百姓,而撫安之而已。上曰,缺人頻數出逵乎?林曰,頻數矣。上曰,不爲害人乎?林曰,不害也。上曰,今番椒島敗沒之時,沈都督以節義死云。然耶?林曰,果然也。上曰,陷椒島之時,以何處入乎?林曰,初則欲入東,後則從前洋直入矣。上曰,然則無放砲之擧耶?林曰,皆棄火器而走矣。上曰,淸兵自後徑入云,然耶?林曰,船二隻踰山而入矣。上曰,前後一時俱入耶?林曰,一時俱入矣。上曰,然則不戰乎?林曰,不戰而敗走矣。上曰,沈都督腹心軍官,有之乎?林曰,有千餘人矣。椒島敗沒後,臣顧見陣中,則沈將已縛置軍中矣。上曰,淸國大將所在處,沈不入耶?林曰,不入而斬於外矣。又曰,淸人斬漢人之際,擇出匠人及僧輩矣。又淸人勸臣掠取島中之物,臣則不爲也。上曰,孔·耿,何時入乎?林曰,過三日入之矣。上曰,漢人被殺者,幾何?林曰,死者雖多,生者亦多。故沈之妻子及白·呂等,亦皆生矣。上曰,沈以商賈發身,當生而不生,可謂義人也。上曰,椒島無復設之理耶?林曰,無之。上曰,其所掠取之物,不給其軍耶?林曰,不給軍而或獻于皇帝,或自用矣。上曰,椒島之敗,無用力之故也。林曰,誠如上敎矣。上曰,以船前進之時,何不防禦耶?林曰,出其不意,夜入之矣。上曰,義州百姓,以瀋陽夫馬難之,而又以本府無穀之故,散者不入,今年若爲屯田,則散在還入耶?林曰,聚民之道,不在屯田也。麟山之野土厚,若屯田於此,則庶有少補也。上曰,本府之穀,時存幾何?林曰,皮穀二萬餘石,米則陳朽不用者,四五百石矣。上曰,聚民之事,府尹之任,須竭力爲之。上曰,林慶業最有功勞,內廏馬一匹賜給。
戶曹參議曺文秀書啓,臣以弼善,陪從世子於炭川之日,領府事尹昉,奉廟社主,自江都入來,世子卽爲引見尹昉,仍下宮官一員翊衛司一員,陪奉廟社主入往之,臣及副率李獻國承令,詣廟社主駐安之所,則果盛於空石中,雜置米斗及常漢衣服於其間,臣問其所以於尹昉,則昉缺兵,搜索廟社主太甚,故極知其未安,而不得不缺移奉於他空石,奉載入來。其時社稷參奉李震行,缺付之,臣不許付之矣。臣之當日所見,不過如是而已,至於兒婢跨來事及世子欲爲祗迎以拜,而因此緣由,不得爲之說,臣所未及聞覩者,不敢强有陳達矣。傳曰,知道。
大司憲李楘,行大司諫全湜,持平金重鎰啓曰,尹昉·金瑬事,措辭見上。請尹昉·金瑬,亟命圍籬安置。答曰,勿煩。
大司憲李楘,持平金重鎰啓曰,諸宮家鹽盆·漁箭等事,措辭見上。請諸宮家鹽盆·漁箭及海水立案稱云處,竝皆革罷。鄭亨道事,措語見上。請鄭亨道拿鞫治罪。沈諿事,措辭見上。請命極邊定配。答曰,不允。
許啓以備邊司言啓曰,逃還人曺應男,向化人金江界,漢人京獄囚禁一名,通津一名,平安道囚四名,竝爲捉送事,曾已啓稟矣。失捉向化所沙里,今幸捉得。金江界則事甚矜惻,還爲放釋似當。逃還人一名,向化〈人〉一名,漢人六名,刷送之意,移咨該府爲當,分付承文院,何如?傳曰,依啓。
戶曹啓曰,前日謝恩之行,例以扇子·南草,充給於盤纏矣。今聞淸國,不以爲貨,作一無用之資云。除此二物,則行中之費,意外之需,固無以應之,相臣之行,事甚埋沒,委屬未安。以紙地量宜改磨鍊,扇子代白紙一百卷,南草代白紙一百卷,初啓下單子中付標之意,敢啓。
有政。吏批,以金槃爲吏曹參議,林墰爲弘文校理,閔晉亮爲麒麟察訪,鄭潾爲司僕主簿,盧亨弼爲孝陵參奉,李行源爲長陵參奉,魚尙儁爲刑曹佐郞,沈爲直講,金振爲正言,南老星爲弘文修撰,南以恭爲禮曹參判,張文獻爲假引儀,崔友稷爲奉常主簿,金尙賓爲奉禮,金遂爲典籍,李幼洙爲顯陵參奉,柳穎爲持平。
兵批,以李敬輿爲同知,洪靌爲副摠管,李澥爲副摠管,具仁垕爲副摠管,吳達升·申應材爲五衛將,李謹行爲部將,李敏武爲武兼,安潭爲守門將,權岦爲碧團僉使,李仁純爲景福宮假衛將,吳士儉爲慶德宮假衛將,缺李德洙爲護軍,權堣爲司直,鄭之虎爲司果,金弘郁·成鈛·南應敏·李之馧爲副司果,李垶爲司正,李象元爲司猛。
兵批啓曰,副摠管高弘建,除授後過限未上來,改差,何如?傳曰,依啓。
副提學李景奭啓辭,愚劣微臣,忝叨論思之長,本不近似,又難仍在之狀,前疏略陳之矣。至如命召而不進,非但素所自戒,亦常以戒諸人者,而適當進退維谷,未免身自蹈之,缺鐵鉞不加,溫批反下,惶感交積,顧惟事義,不宜冒缺,闕直亦甚未安,暮從僻巷,來到闕下,門已閉矣。缺至下開門之命,臣不勝伏地惶恐竢罪。傳曰,知道。缺
李省身啓曰,明日常參·經筵,取稟。傳曰,只晝講。申得淵啓曰,卽者禁府郞廳,以委官意來言,罪人拿來,而判義禁呈辭,今日三省推鞫,不得爲之之意,敢啓。傳曰,知道。
夜三更四更,月暈。
上在昌慶宮。停常參,有晝講。
假注書望,鄭道榮·申冕·許積。
許啓以備邊司言啓曰,留守之職,非守令之比,無受由離任之規,江華留守辛啓榮,規外陳疏,給暇之命,出於特恩,所當限內還官,而近道往返,至於一朔之久,當此收拾興作之初,多有緊急料理之事,亦有本司堂上巡審之擧,而因此不卽還任,尙此遲延,極爲非矣。辛啓榮請推考。傳曰,依啓。
又以備邊司言啓曰,近來捕盜從事官輩,不勤巡邏,長夜深更,一任牢睡,道路街巷,絶無形影,各處多有盜竊之患,而一無捕捉之事,昨日本司文書庫間,〈有〉打破窓壁,偸竊下輩所藏雜物之患,偸兒恣行,曾不何聞,常時不爲盡心巡邏之罪,不可不懲,當該從事官,推考,何如?傳曰,允。
又以司僕寺言啓曰,前日年終事目磨鍊時,分養馬中有病者,不爲擧論,各官受去之後,不謹看護,或有致病而來納者,事甚不當,此等各官,不可置而不罰,依瘦瘠例,每一匹越祿二等,何如?傳曰,依啓。
備邊司啓曰,宗室德城守瑢戶奴呈狀內,上典女子雲香,被擄在彼,去六月間截髮封書出送,而去番行次,不得贖來,極爲冤痛。宗室處子,爲先贖還,曾有聖敎,今此謝恩行次,期於贖還事入啓云。今行則無送價贖還之擧,而此則異於他人,令該曹量宜送價,特爲贖還,何如?答曰,依啓。備局謄錄
上御崇文堂,晝講。知事李顯英,特進官任絖,參贊官金光煜,侍讀官尹鳴殷,檢討官南老星,假注書盧協,記事官林·鄭泰齊。上讀詩傳,前受音小弁篇,自相彼投免,至莫高匪山一遍。尹鳴殷進講詩傳,自悠悠昊天,止五章巧言二字名篇,以下一張朽缺。李顯英曰,前日三南鎭管守令,以有將才人,擇送事下敎矣。其中大丘府使洪履一,雖無將才,頗有聲迹,故欲勿遞,長興府使李濬,爲人平平,似難得力於緩急,故欲遞之。上曰,與大臣議之耶?然則依爲之。李又曰,五六日前,臣見張維,則病勢極重矣。亡母葬後還來,而家無藥物,不能餌病,自醫司覓送藥物,何如?上曰,醫司有藥材乎?金光煜曰,醫司無藥材,雖有之,皆鄕材也。上曰,其病危重耶?然而不至於死亡耶?李曰,喪中不能飮食,委臥不起,其病極可慮也。病臥之中,問臣曰,日本之事,朝廷不爲接應云,然耶,又曰,蒙古地方貿牛事,甚不可也。蓋其意與蒙古,通商之爲不可也。上曰,通商雖欲不爲開端,蒙古必受諾於淸國而後爲之,淸國若勒定,則雖欲不爲,不可得也,豈以貿牛事,必爲生意乎?李曰,非徒張維言之,下情亦皆如此。初運雖送,後運觀勢徐送,何如?上曰,然則議爲之無妨。上曰,張又何言耶?李曰,維之病,深矣。此外無他言,但以近有災變爲憂矣。上曰,所憂者,何事耶?憂在敵國耶?憂在他事耶?李曰,別無他事矣。以下半張缺。任絖曰,邊將亦爲試才乎?上曰,自前邊將及軍官,竝試之,今亦試之,可也。又曰,旣已試才,則必有論賞之擧,邊將則當啓聞施行,而至於軍官·射砲手論賞之物,從何處辦給乎?上曰,此有前規,言于備局施行。又曰,臣伏見慶尙右兵使金應海狀啓,卽以舟師事目外,軍器移送,加減於水陸,而只緣舟師則保全其數,陸軍則節節損失之故,今遽割取舟師軍器,移送於陸軍之用,非但事甚不妥,以勢言之,緩急之際,陸軍則猶可推移內地所儲而用之。至於舟師,則交戰洋中之時,弓矢藥丸垂盡之後,從何處推移用之乎?上曰,此在卿察爲之耳。又曰,備邊司旣以其狀啓事,覆啓蒙允矣,故臣不得不稟達矣。上曰,舟師軍器,移錄陸軍不妥,而下去察爲之。又曰,具宏·具仁垕,久在缺上,熟諳南方事情,皆以光陽之不置戰船爲不當云。今雖缺戰船,而防踏龜船,無軍掛置,此船姑爲移置,何如?上曰,卿下去察爲之。
金光煜啓曰,臣見黃海缺,還償價米一千石,朝廷旣以丁丑條田稅,缺加給一千五百石,前後通計,則二千缺海西所捧元數不多,非但加給之數太過,缺侯之日,軍糧一石有關,如未及用下,則姑爲觀勢,缺仍置其米,以備軍需似當。況其中亦有貨用缺餉銀子,則尤不當急急還償。且兩西皆是被兵之處,而獨於海西,田稅除給,亦似不均矣。銀價則待秋成,徐徐備給,海西田稅,則姑爲留置,以補軍糧,何如?上曰,留米之言,可矣,言于該曹。又曰,丁卯以後十餘年,而淸北路各官,尙未蘇復者,無他,官無元穀故也。流散之民,雖欲還集本土,而旣無元穀,故還上種子,不得受食,以此淸北,不得蘇復,臣曾爲管餉,故詳知西路事情矣。臣意三縣屯田一年所出,或五六千石,或至萬餘石,每年所出,運入淸北,歲以爲常,則淸北自然蘇復矣。上曰,前則何以不入耶?光煜曰,運入之事,在於道臣,非管餉所爲也。淸北旣無元穀,故往來使命及守令·衙屬所供,皆以軍餉之米上下,以此,軍餉日縮矣。若元穀充滿,則耗穀亦隨以足。若然,生民賴而還集,守令亦賴而資用,軍餉賴而不匱矣。上曰,三縣屯田,以何人耕作耶?金曰,募集流離人,使之竝作矣。上曰,三縣屯田,前日何所可用耶?金曰,有時運入安州,以補軍士妻子之料食矣。上曰,淸北各官,幾何?金曰,安州以北,嘉山·定州·郭山·宣川·鐵山·龍川·義州等邑,而義州則有白馬屯田,故賴以裕用矣。李顯英曰,龜城·泰川·熙川等邑,亦是淸北也。金曰,臣所謂淸北,只言淸北一路各官也。上曰,承旨所言甚是,令該曹量處。上曰,我國元無着實之事,將官受任之後,竭心力爲之可也,而未見盡心國事者,以軍務爲不足而然耶?爲人庸劣而然耶?今番江都之人,公論所在,不爲饒貸,則可以惕念,而少無警畏者,極可寒心。昨日李時白築城之役,一以委之,則所當竭誠爲之,而有不欲爲之心,未知此後推之誰也。
自辰時至未時,日暈。申時,日暈兩珥,暈上有冠,色內赤外靑。夜自三更至五更,月暈。以下缺
上在昌慶宮。停常參·經筵。
金光煜啓曰,明日常參·經筵,取稟。傳曰,停。
申得淵以軍功廳言啓曰,以廳草記,前因平安監司狀啓,備邊司啓下據,今番戰亡將卒,力戰效節,及保聚山谷,全活人命,終始從軍人等,隨其輕重施賞事,移文于本廳矣。本道成冊,相考抄出,則分三等開錄,各城從軍之數,竝二萬一千五百餘人內,戰亡四百二十七人,一等及優數斬殺,竝缺十三人矣,二三等之類,則決不可一一施賞。缺戰亡人,則依他道施賞例,從輕重處置,缺異之典,似爲宜當,而厥數亦多,自下不敢擅便,敢此啓稟,傳曰,問于大臣定奪事,傳敎矣。問于大臣,則領議政李弘胄,右議政申景禛意,依他道施賞例,勿爲異同宜當云。大臣之意如此,敢啓。傳曰,依議。
李省身以禮曹言啓曰,以本曹掌樂院粘目,傳曰,林桓等以何功勞加資耶,問啓事,傳敎矣。問于掌樂院,則林桓廢朝時,樂學軌範印出時監印,且有書寫之役。薛允香以累經大禮之勞,俱以呈上言,加資云矣,敢啓。傳曰,知道。
申得淵以兵曹言啓曰,四所衛將單子入啓時,省記色吏,一依本所懸頉,塡書以入,例也,而衛將申應材,在外未肅拜,而今日單子書入時,本所不爲懸頉來呈,故依其所報,以無頉循例書入,至於受點。其不爲詳愼致察之狀,極爲可駭。本所下吏,則自本曹從重治罪,而申應材名下,改付標以入之意,敢啓。傳曰,知道。缺
事變假注書望,申冕·許積·李俊耉。
徐景雨啓曰,假注書鄭道榮,托稱落馬,事變假注書申冕,亦云下鄕,終不進來,怠慢之習,不可不懲。請鄭道榮·申冕,竝推考,其代差出。傳曰,依啓。
事變假注書望,李正英·李休·李崇彦。
假注書望,許積·李俊耉·李枝茂。
傳于金光煜曰,世子稱殿,殊甚不可。今後政院,詳察捧入。
司直徐祥履書啓,臣自在山城,重患寒疾,扶曳隨行。到炭川病勢益重,世子亦知臣病重,使之退在調理,故頹伏於差遠之地,及聞人傳言尹政承來到。臣始起見之,則許多婦人等,皆騎馬紛踏而來到炭川,皆缺馬,尹昉亦騎馬而來,紛擾中,專不知廟社主缺何處,所奉何物矣。徐徐審問,然後始知缺而亦不聞世子祗迎之說矣。其日差晩,缺移往他處,臣進宮官等所在處,始聞世子,當祗缺廟社主,而以空石,載於馬上,彼人所見處,極爲非便云云。世子乃使弼善曺文秀及翊衛司官員一人,侍衛入京,而尹昉卽奉廟社主先行。厥後之事,臣未能知之。大槪,臣病甚,不能運行,所見終始未能詳悉,而婢兒跨騎之事,弊襪·弊褌等物,臣實未見矣。傳曰,知道。
傳于申得淵曰,觀徐祥履等啓辭,則兪伯曾所爲,殊極駭異。先罷後推,以懲其罪。
政院啓曰,聖人聽言,惟在兪咈之間,不宜過爲摧折之也。今此杞平君兪伯曾,素以戇直自許,箚辭雖有矯激失當之言,實出於有聞必達之意,而特下嚴譴,恐乖廓開言路之道。伏願聖明,更加三思,還收罷推之命。臣等待罪出納之地,惶恐敢稟。傳曰,兪伯曾大張氣焰,小不詳愼,今若容以下缺朽
卯時辰時,日暈。巳時午時,日暈兩珥。未時,日暈。夜一更,乾方坤方東方,有氣如火光。二更,電光,乾方坤方東方,有氣如火光,黑雲一度如氣,起自巽方,直指艮方,長二十餘丈,廣尺許,良久乃滅。三更,電光。四更,蒼白雲一度如氣,起自坤方,直指天中,長可二十丈,廣尺許,良久乃滅。
下直,謝恩正使申景禛,副使李行遠,書狀官李裯。以下朽缺
上在昌慶宮。停常參·經筵。
金光煜啓曰,明日常參·經筵,取稟。傳曰,停。
金光煜以尙衣院提調言啓曰,年例進上弓角,春秋各六十張,所入每年赴京通事處,該曹給價貿來矣。今者赴京路,絶不得貿來,缺委屬可慮,令戶曹依例給價,作速貿給,俾得趁時完畢,何如?傳曰,依啓。
又啓曰,上年回答·冬至使通事崔元立·李春暐等,本院所納段缺及雜物,多致未收。日三催督,而渠輩以弓角未納,稱以在缺今又經年,若復遷延,則他日責納,似爲缺可信人處,姑爲保放,以待畢納,更爲囚禁,缺令刑曹,稟處,何如?傳曰,依啓。
金光煜以司僕寺提調意啓曰,各道分養馬,每年二月上納,三月爲始,箭串放牧,以爲國用,而柎柵遮場之事,例以附近居民,量給場外之田,從自願爲之,自是流來舊規也。經亂之後,若干還集之民,力有所不贍,無受田設柵之人,故上年則些少上來之馬,放牧於景福宮城內,非但事體不當,亦非常行之道。今年則不得已自本寺措備木同,下送該吏於江原道水邊各官,從市直貿得雜木,作筏流下,二月內排設,及時放馬計料,而若無監司分付,則京衙門下送之人,接着爲難,使之隨便貿得,及時上送之意,江原道監司處,移文似當。敢此仰稟。傳曰,依啓。使之勿爲貽弊。
金光煜以兵曹言啓曰,今此謝恩使之行,事禮極重,入把人馬,爲差使員者,所當十分謹愼,俾無未盡之事,而外方卜定上送之馬,本曹郞廳,親爲點考,以付差使員之後,不能善爲檢飭,以致上使騎馬臨時足蹇,未免窘急之患,事極可駭。當該差使員,推考,何如?傳曰,依啓。
傳于徐景雨曰,政事,當日爲之。
吏批判書李顯英,參判金壽賢進,都承旨徐景雨進。
兵批,判書李時伯進,參判金蓍國禁府坐起進,參議缺參知尹順之,在外未肅拜,右承旨許啓進。
吏批缺都事南溟翼呈狀內,有七十五歲老父,素多疾病,病勢極重,人子之情,不忍遠離,決難趁卽下去,速爲處置云。觀其情勢,似難赴任,改差,何如?傳曰,依啓。
吏批啓曰,近來士大夫在京者,尋常除拜,猶患窘急。至於兩司,不成貌樣,憲府則不能備員,禁濫僞正風俗,用刑之事,全廢已久。許多士大夫,推考堪啓,亦不得以時,諫院則無城上所,啓辭不得連啓。事體極爲未安。今於亞長之闕,必以在京人注擬,而指點官案,絶無可擬之人。司諫首望外,未免以在外人備擬矣。今承加望之敎,臣等相顧回惶,不知所出。諫院啓辭,雖出於同僚署經,不得已又以在外人,加望以入之意,敢啓。傳曰,知道。
以林潭爲司諫,李楘爲同知經筵,柳應時爲長興府使,金冉賢爲咸平縣監,趙松年內侍敎官,李惟淸內侍敎官,沈東龜爲司僕寺正,梁有仁爲戶曹佐郞,朴明榑爲禮曹參判,尹履之爲同知敦寧,李晩榮爲咸鏡都事,李行進爲戶曹正郞,金汝鈺爲執義,李尙馨爲副校理,盧尙義爲典籍,趙必達爲所江僉使,宋儀英爲老江僉使,朴深爲忠翊衛將,張時憲爲北道虞候,鞫廷賓爲兼司僕將,尹履之爲副摠管,李元榮爲五衛將,柳時成爲兼宣傳官。缺
大司諫全湜啓曰,頃日政院,以備邊司缺雖未備員,守令署經,言于兩司事,允下矣,兩司城上缺當爲命招言之之意,敢啓,傳曰,知道事,命下矣。司諫姜大遂,獻納成以性,正言盧峻命,具在外未上來,只有正言金振,而未經四品,當爲署經之官,本院齊坐,其勢未易。聞姜大遂身有疾病,司諫改差,其代,以在京無故人,速爲差出,雖未備員,正言經,臣與司諫,仍爲齊坐之意,敢啓。答曰,依啓。
大司憲李楘,行大司諫全湜,持平金重鎰啓曰,尹昉·金瑬事,措語見上。請尹昉·金瑬,亟命圍籬安置。答曰,勿煩。
大司憲李楘,持平金重鎰啓曰,諸宮家鹽盆·漁箭等事,措語見上。請諸宮家鹽盆·漁箭及海水立案稱云處,竝皆革罷。鄭亨道居官貪汚,及掠奪避亂人財物等事,臣等亦以所聞於人者,苦口力爭,今已逾年,而兪音尙閟。幺麽一亨道之落漏罪網,雖不足關,而日後治贓吏之法,一向頹毁,則貪汚之類,皆以亨道爲藉口,略不顧忌,則生民之受害,王法之不行,將無所不至,而國不國矣。豈非今日之大可憂者乎?鄭亨道請依前後啓辭,拿鞫治罪。沈諿事,措語見上。請命極邊定配。凡人疏箚,其言可用則用之,不可用則置之而已。不宜深罪,使言者摧沮也。杞平君兪伯曾之箚,臣等未及見措語之如何,而設有失當,原其心則忠戇所激,且必有聞於人,而信之大過也,似無可罪之事,請還收兪伯曾罷推之命。儒生被削於靑衿錄,則不得冠儒冠赴國試,此士類中流來法式也。權知承文院副正字鄭昌胄,靑衿之削缺得第,已爲駭異。至於槐院之選,仕進初程,極選而缺得高參,其猥濫極矣。請鄭昌胄削去仕版。承文院行首掌務官,不有士論,略不顧忌,請竝命從重推考。答曰,不允。鄭昌胄事及承文院官員推考事,依啓。
金光煜啓曰,杞平君兪伯曾罷職承傳,已捧於吏曹,推考傳旨,則憲府城上所,方以還收論啓,故不敢承受云矣。傳曰,知道。
以備邊司判尹閔馨男箚子粘目,傳于金光煜曰,箚子中吹鐵一款,何以不爲回啓耶?
申得淵以義禁府言啓曰,蘇文震議處事,金義覈處事,命下矣。待判義禁出仕後,回啓之意,敢啓。傳曰,知道。
今正月十九日夜一更,流星出郞位星上,入梗河星上,狀如拳,尾長四五尺許,色赤。
政院啓曰,臣伏見禮曹據掌樂院牒呈啓目,以典樂申繼龍,樂器埋置功,至請加資。加資之賞,實莫重恩命也,雖有表着功勞,自上猶且必愼必重,不得輕施,該曹何敢擅便仰請乎?至於林桓·薛允香事,乃昏朝末年擧措也。此實今日之所當鑑戒而必反者,豈可援以爲例?尤極寒心。當初臣自山城下來時,適與掌樂院官員,偕來同寓,頗聞本院之事,則鍾磬等器,閭閻之人,偸用不便,故尙能保存,其時直長沈詥,請軍士數名於兵曹,僅得收拾云。申繼龍等果於蒼黃之際,能掘凍埋置,事定卽爲收拾云者,不足取信,渠之希望恩賞,亦極猥濫。禮曹公事,似不當施行,惶恐敢稟。傳曰,啓辭似當,令該曹更爲察處。
兵批啓曰,內禁將文載缺使別將,慶尙道下去,還期未易,改差,何如?傳曰,允。
李省身以尙衣院提調言啓曰,本院官員五員內,正長於一院,主簿·別提各一員,直長二員,分掌四色矣。主簿崔繼宗,山城守堞出來,仍値勅使之行,不得覲親,頃始受由下去。直長韓好謙,肅寧殿參奉時,以親病受由下鄕,移授本職,已過二十餘日,而尙未肅謝。新除授直長沈櫶,以麒麟察訪,時在任所,未及上來。只有別提任晦之今方入直,而疾病事故,未可預料。韓好謙,以在京無故人,換差,何如?傳曰,依啓。
上在昌慶宮。停常參·經筵。
金光煜啓曰,明日常參·經筵,取稟。傳曰,只晝講。
下直,西北萬戶徐欣男。
許啓以備邊司言啓曰,以本司判尹閔馨男箚子粘目,傳曰,箚子中吹鐵一款,何以不爲回啓事,傳敎矣。慕華館査對時,爲此覆啓,而摠擾未能詳察誤意。鹽盆旣已擧論,則吹鐵一事,亦應在於依箚施行中,故不復擧論矣。措語未瑩,致勤聖敎,不勝惶恐。改付標以入之意,敢啓。傳曰,知道。
又啓曰,淮陽府使權井吉,曾爲春川營將,缺臨亂著效,故本道監司下去時,以差除本道內鎭管缺任軍政爲言,該曹啓稟換授矣。第念淮陽,僻處一隅,缺道內操鍊軍兵之事,勢甚不便。春川道里居中,且與監司相近,亦可爲南漢聲勢之地。權井吉未及赴任,與春川府使相換,兼以防禦使號,委以道內兵事,責其成效,則庶可得力於緩急之時,群議如此,敢啓。傳曰,依啓。
許啓啓曰,今日乃京中處子單子定限之日也。臣於今朝,招禮曹色吏問之,則以爲各部收捧單子,呈于漢城府,則漢城府移送禮曹,然後禮曹方爲入啓云。當初旣以今日爲定限,則漢城府所當豫爲整齊,送于禮曹,使之趁早來呈,而今已日晩,尙無形影,事極怠慢。請漢城府,當該郞廳,姑先推考。傳曰,依啓。
許啓以刑曹言啓曰,政院啓辭,以刑曹御營砲手金伊等照律,皆以笞五十照斷,似甚輕歇,此公事還爲出給,改照律,何如?傳曰,依啓事,傳敎矣。此等見頉者,在前皆以笞五十照斷矣。今承聖敎,鳥銃不藏藥及短劍逢點者,竝以無軍裝者,杖八十之律,改付標之意,敢啓。傳曰,知道。
又啓曰,長陵·肅寧殿員役人,免役事,傳敎矣。各人等當身免役,或代免者,則別單書啓,其餘長陵各色掌李業孫,限五年免役,房直金天香·李大男,肅寧殿飯監林伏龍·梁善一,別監張末翼,守僕張允翼,各色掌鄭應信·尹大生·金景立·金同伊·梁善立·金得民,則限三年免役者,而無代免之願,依前例,令該曹,米布題給,何如?傳曰,依啓。缺
申得淵啓曰,則者司諫林墰,以前日尹昉停論時,旣與其時諫長李景曾同參,而景曾旣已被遞,今不可苟冒爲避嫌。臣等以前者徐祥履避辭,亦此意,而憲府亦已請出,則似不必引避之意通之,而再三往復,必欲入啓。臺官之啓,一向沮却,亦似未妥。捧入乎?敢稟。傳曰,公議已定,使之勿避。
申得淵啓曰,司諫林墰勿避事,依上敎傳諭之後,上疏來呈,而此與避嫌有異,故捧入之意,敢啓。傳曰,知道。
司諫林墰疏曰,伏以,臣之庸愚無似,最居人下,蒙被恩榮,每叨匪據,臣誠慙懼。筋力未盡之前,惟當死生以之者,是臣之素意也。玆者新命之降,實出於夢寐之外,驚惶悶蹙,罔知攸措。臣於去年秋,忝爲掌令,適當領敦寧尹昉削黜之論,上下相持累月,心有所不安。與其時臺長李景曾,相議停止,而及今公議再激,擬律愈重,景曾以此引避而遞。當初發簡停論,臣亦實無異同。今日言地,不爲苟冒者,勢所然矣。一番引避,固非循例之文具,而緘辭未達,狼狽益甚。景曾旣遞,則臣何獨晏然就列?實爲無據,臣何敢意在避事,而爲此區區之擧也?伏願聖明,天地父母,諒臣情勢,遞臣本職,以安愚分,千萬幸甚。答曰,省疏具悉。爾其勿辭,速出行公。
大司憲李楘,大司諫全湜,持平金重鎰啓曰,尹昉·金瑬事,措語見上。請尹昉·金瑬,亟命圍籬安置。答曰,勿煩。
大司憲李楘,持平金重鎰啓曰,措語見上。請諸宮家鹽盆·漁箭及海水立案稱云處,亟命革罷。鄭亨道事,措語見上。請鄭亨道依前後啓辭,拿鞫治罪。沈諿事,措語見上。請命亟邊定配。兪伯曾事,措語見上。請還收兪伯曾罷推之命。新除授執義金汝鈺,時在全羅道長城地,請斯速上來事,下諭。答曰,不允。下諭事,依啓。
司諫林墰啓曰,諸宮家漁鹽等革罷事,實是爲國家大計,而聖明不惟不允。至以別無冒占之處爲敎,臣竊惑焉。上而祭享御供之物,竝已停罷,下而百官廩祿,不能頒賜,生民困悴,膏血已盡,歲幣當前,責應無路。今日國事,誠可寒心,而殿下不此之憂,獨於諸宮,曲施姑息之恩,視民如傷之仁,果亂更張之政,豈合如此,罷此而絶諸宮衣食之路,妨殿下親親之道,則固不敢容喙於其間,不然而弊除於民,利歸於國,則其敢不抵死力爭,期回天聽也哉?諸宮賜牌之外,無主江山,盡入於立案之中,則冒點之處,不爲不多,而非法之事,殿下何從而盡知。國言藉藉,公議日激。請勿留難,亟賜一兪。鐵原府使申景涑事,措語見上。推考而止,不足以懲其罪。請命罷職。答曰,不允。
夜一更,巽方,有赤氣三條直立,長各三丈,廣各尺許,上尖下大,移時乃滅。二更三更,巽方艮方,有氣如火光。四更,西方,有氣如火光,皆良久乃滅。
上在昌慶宮。停常參,有晝講。
李省身啓曰,明日常參·經筵,取稟。傳曰,停。
下直,丹城縣監李永賢,宜寧縣監申淯,眞寶縣監李時尙,雲寵萬戶南斗一。
金光煜啓曰,頃者西部參奉洪瑞翰,以安東地覲親事,來呈單子,臣以當此處女單子收捧及歲抄閑丁搜出之際,不可遠出之意言之,而退却不捧,厥後聞其親病甚重云,仍許捧入,瑞翰今已下去嶺外,處女單子,收捧方急,而主簿又有拿命,缺洪瑞翰,令該曹,速爲處置,何如?傳曰,依啓。
金光煜啓曰,臣就考乙丑年嘉禮時捧承傳,則士夫家明有處女,而隱諱不告,及加減年歲者,令部官一一牒報于憲府,有職者則削奪官爵,無職者拿推重究後,仍捧單子,而各部及漢城府官員,循私庇護者,亦爲罷職云。今此揀擇之擧,比乙丑嘉禮而尤重焉。漢城府所當嚴督各部,使之從實現出,無一隱漏,而昨日五部呈單之數,堇至六七張,有同兒戲,誠極寒心。京中士大夫,雖皆避難外方,而在京之有處女家,豈止於六七而已乎?其中北部,則一張所捧,西部則戶籍之數,比他最多,而只捧一張,尤極駭愕。西·北部當該官員,姑先從重推考。漢城府亦難免不能檢飭之失,當該郞廳,竝爲推考。更令漢城府,各別申飭五部,以今月二十七日退限,使之加捧單子,如或有呈,而士大夫之隱諱不出,部官之循私庇護者,一依承傳施行,斷不容貸,何如?傳曰,依啓。怠慢部官,爲先拿處。
金光煜以吏曹言啓曰,廣州府尹,勿論文武職秩高下,各別擇授事,傳敎矣。廣州爲保障之地,方有重大之役,新府尹決不可尋常差遣。水原當國門戶,且有重兵,必得守禦·字牧之才兼備者,可以堪任。請竝令備局議薦。傳曰,依啓。
許啓以備邊司言啓曰,本月十七日晝講時,特進官任絖所啓,臣見一戰船所載射手十五名,不解操弓者居多,砲手五名,尤甚無形,至有全不知藏藥放砲之規者,以此軍卒,決不可爲緩急之用。今番下去,欲爲試才勸勉,不審此事,何如?上曰,啓事,當矣。又所啓,邊將,亦爲試才乎?上曰,自前邊將及軍官輩竝試之,今亦試之,可矣。又所啓,旣〈已〉試才,則不可無論賞之擧,邊將則當啓聞施行,而軍卒射砲〈手〉論賞之物,從何處辦給乎,上曰,此有前例,言于廟堂事,傳敎矣。試才賞物之規,無文書可據,而在前元無定缺該曹下送,或取辦於本道。今此經費匱渴之時,該曹勢難備送,缺各道監·兵·水營,亦必竭乏,而不無拮据措辦之路,令監·兵·水營,料理備給,爲當,敢啓。傳曰,令監司措辦,猶或可矣。兵·水使則尤爲不可也。
皇帝勅諭,朝鮮國王姓諱。朕惟運際天地之交泰,景當遐邇之同春,貢不愆期,使因時至,王旣修職北拱,朕宜錫典東頒,特賜貂皮·鞍馬,付陪臣韓亨吉齎去,以示優禮,故給賜黑貂皮二十張,紫貂皮一百張,馬一匹,玲瓏鞍轡一副。
皇帝勅諭朝鮮國王姓諱。去歲柳琳,違旨不來盛都者,蓋以王在南漢山時,柳琳按兵不救,假托自咸鏡道赴援,惟欲遷延時日而已。此事實犯王章,罪居不赦,及朕受降之後,旋師返旌,柳琳自知罪大莫容,圖幹前蠱,率其所部,橫截朕師之出咸鏡者,旣而一戰兵敗,柳琳遁免,復合咸鏡之兵,再戰再北,迨歸命之聲聞,旣達咸鏡,居民赴告朕之將士前云,吾輩爲柳琳所誤云,爾兵甚少,故來戰耳。及令縛柳琳以獻,則曰無之矣。至五月間,將士自咸鏡道還,朕始悞柳琳之方命,因在咸鏡時,兩番拒戰,恐朕之加罪焉。故不敢來歟?誠若此則柳琳亦愚,甚矣。於兩國交兵之際,而以拒戰爲罪者,有是理乎?當赦其死,授以偏裨之任,竢朕復命,令立功贖罪,可也。特諭。崇德三年正月初八日。
大司憲李楘,行大司諫全湜,司諫林墰,持平金重鎰,正言金振啓曰,尹昉·金瑬事,措語見上。請尹昉·金瑬,亟命圍籬安置。答曰,勿煩。
大司憲李楘,持平金重鎰啓曰,諸宮家鹽盆等事,措語見上。請諸宮家鹽盆·漁箭及海水立案稱云處,竝皆革罷。鄭亨道事,措語見上。請鄭亨道依前後啓辭,拿鞫定罪。沈諿事,措語見上。請命極邊定配。兪伯曾事,措語見上。請還收兪伯曾罷推之命。長興府使柳應時,爲人愚濫,經亂之後,爲利川府使,侵虐殘民,怨咨朋興,未久敗還,如此之人,不可付諸湖南完邑。請命遞差。答曰,不允。柳應時事,依啓。
大司諫全湜,司諫林墰,正言金振啓曰,諸宮家鹽盆等事,措語見上。請勿留難,亟賜一兪。鐵原府使申景涑事。措語見上。請命罷職。人君聽言之道,雖不得一一嘉納,必須優容寬假,以廣日後來言之路。杞平君兪伯曾之箚,臣等未得見之,雖不知其辭意之如何,而嚴加摧折,不少容貸,此豈聖世之事乎?請還收兪伯曾罷推之命。答曰,不允。申景涑事,依啓。
申得淵啓曰,臣伏見哨官金文男照律公事,鳥銃貿來事,當初兵曹,旣請移送其價,蒙允之後,戶曹不肯移送,仍自貿易,而不爲擇貿。該郞之罪,誠極痛心,而其人已爲身故,更無治罪之地,當該色吏·算員等,亦難免責。竝爲囚禁重治,以懲其罪,何如?傳曰,依啓。
皇帝勅諭朝鮮國王姓諱,此條燼餘,疊錄故不書
午時,上御崇文堂。特進官李時白,同知事金壽賢,參贊官李景奭,檢討官南老星,假注書許積,記事官林·鄭泰齊,承旨李省身,入侍。上讀前受大文注一遍。李景奭進講小昊彼何人斯篇,大文注音·釋各一遍。上讀新受音各一遍。李景奭曰,自古人君,都不能存以,故至於昏暗,昏暗故,譖言得以乘間,漸漸浸潤而易入。近來聖上操存之際,敬心或未免間斷,伏願常存警戒,聽言公明,則不勝幸甚。金壽賢曰,人君不能明察,故譖言得以入,苟能明察,則譖言何自以入乎?雖在治平之時,爲國之道,必以廣開言路爲急務,言路苟塞,則危亡必至。矧今大亂之後,近來聖上,不能虛心聽納,言路漸塞,臣竊悶之。兪伯曾之箚,措語之間,雖或有過當之言,亦不可加之以罪,以厚塞來言之路也,政院·臺諫之苦口爭之者,誠恐殿下之有失德,豈有一毫爲伯曾伸救哉?上曰,然則卿是伯曾之言乎?金壽賢曰,臣非目見,雖不敢保其言之必是,缺之人,亦多云云。伯曾亦必聞於人而陳達。且不論其言缺言獲罪,非聖世之美事也。上曰,卿徒知其一。夫進言之端,或有忠直之言,或有誣罔之言。固宜虛受,敢爲誣罔之言,搆陷無罪之人於不義之名,則豈可徒以言者而置而不罪哉?伯曾之言,無非誣罔,而他事姑置不論,以廟社言之,廟至尊至重之處,何敢加之以汚穢之言,大臣非庶官,亦何敢以不實之言,誣陷至此哉?外間雖或有云云之說,亦是流言,聞人流言,不復詳察,而率爾爲言,告君之辭,豈可風聞虛傳而敢言乎?金壽賢曰,上敎則至當矣。外間之言藉藉,非一二人所傳。外間之人,豈盡故爲誣罔之言哉?況外方之人,聞伯曾之以言獲罪,則誰肯爲殿下進言乎?臣竊恐言路自此閉塞,而國不國也。李景奭曰,彼非目見,誤聞於人也。然而言雖不中,不過憤激所致,決非用心,本無搆陷,設令其心,在於搆陷,則雖或深罪,可也。旣有所聞於人,所見固滯,率爾陳達,宜有所寬貸也。上曰,至敬之地,發此不敬之言,尹昉之受誣,固不可論,廟社之受辱,爲如何哉?南老星曰,閭閻之間,亦有此言,至今未息。伯曾亦必聞此而發言。不然則伯曾,豈是用心不正者哉?上曰,曺文秀·徐詳履,皆以爲虛言,而伯曾必爲此言者,非好勝則誣罔也。南老星曰,此必未及聞詳履·文秀之言,而過信於人也。上曰,若故爲此言,則是誣罔也。若信人言,則豈非迂闊耶?當其蒼黃之時,雖重寶,皆棄之道路,而莫之顧。豈有收拾弊汚衣服,而載來之理乎?李景奭曰,當初廟社主,奉還都城也。不卽還安,經宿私舍,故致有人言,伯曾亦必有聞於此。況此時朝廷,不可無直臣,人皆以伯曾爲戇直,今遽以言被罪,則人皆缺望矣。只遞而勿罷,如何?南老星曰,其時人言藉藉,朝臣之聞此言者何限,而皆不敢發一言。獨伯曾盡言不諱,此正直之臣,自古容受直言,豈必其言之盡當於理而後容之哉?上曰,若君上之失,則有則改之,無則加勉。雖不當理,亦可容受?若有權奸,誣罔陷人,亦可謂言者而容之乎?南老星曰,兪伯曾遇事必言,不避權勢奸人,豈有伯曾之讜直者哉?金壽賢曰,臣之所以縷縷陳達者,非有一毫爲伯曾地,恐有累於聖德,缺南老星曰,臺諫所啓,或因目見,或因風聞,風聞缺目見之事,非可誣也。近來合啓,論尹昉·金瑬之罪,而殿下一向牢拒,臣民不能無惑於聖意之所在也。尹昉則江都之事,一委於慶徵之手,至於廟社主,有不忍之辱,若能善處,則豈有兪伯曾之言乎?金瑬則身爲將相,誤國至此,而論列累月,少不加罪。此公議之所以益激,而論議之所以不止也。上曰,年少輩鼓動浮議,以致誤國,而歸罪於大臣。爲大臣者,豈不冤乎?老星曰,大臣若能鎭定,不爲浮議所動,則雖有年少輩之論議,豈至於誤國乎?不能鎭定,以致如此,而反罪年少人之斥和,斥和實是大臣之罪,輿情共憤,公議日激。請快從公,亟賜一兪。李景奭曰,無似小臣,忝冒玉堂之長,當合啓方張之日,循例啓辭,亦未能陳達,所當卽爲引避,而適當承乏,且緣國家多事,玆不敢矣。前日合啓停論,臣雖不參,臣意亦以持久爲未安。及今公議再激,合啓復發。今者榻前同僚,以快從公論陳啓,而臣之愚見,旣以停論爲當,則今不可苟同。故不得與同僚合辭陳啓。請賜遞免。上曰,勿辭。李時白曰,山城將始役於開月初一,而役軍逢點,定於今月二十日矣。厥後監司狀啓,請徵布上送,雇立役軍,且請緩其日子矣。若於初一始役,則收布必及今來納,然後可以募得役軍,及期赴役,而尙未來納,事甚可慮。兵曹百餘丁木十餘同,曾已稟定於相臣,今始取去,以爲募軍之地,而收布若不齊齊來納,則役軍必不足。自前築城,例役僧軍,今亦役僧軍,而且給木疋,則似乎便當矣。上曰,何處僧軍乎?時白曰,下三道·江原道僧軍也。募軍則一月,當給十疋,而僧軍則自備糧赴役,例也。今雖給三四疋,亦足以爲一月糧資,前有備糧之艱,而今有給木之事,則渠輩亦必樂赴矣。如欲觀勢爲之,未免遷就,則徒費日月,告功未易,多得役軍,則事易成矣。上曰,議大臣爲之。李時白曰,鳥銃·片箭試才,例以防牌,而防牌中之甚易。且人形豈有如防牌之大者乎?今後則缺以芻人,何如?上曰,芻人中之極難,若以此試之,百無一缺人皆望斷,而無興起之心,此則不可爲矣。李時白曰,缺不至甚難矣。若試以防牌,則中之者無數矣。缺。上曰,責之以人所可及者而後,人得爲之,不然則是斷人之望。若近步數,則失遠射之法,甚不可也。其中或有時試以芻人,而得中者,重賞則可矣。李時白曰,然則常時則依前規,試以防牌,而或別以芻人試之,何如?上曰,依此爲之。上曰,頃日上疏出身,令都監大將治罪矣。其已罪之乎?李景奭曰,此乃都監公事,臣未及見,而其時群議以爲,朝家處置,順民心而後,軍情不叛,治罪似未妥當云矣。未知厥後,都監何以處之也。罷出。
夜一更至三更,艮方東方巽方,有氣如火光。
弘文館校理李裯疏曰,伏以,臣所帶之職,非他庶官之比,經筵直宿,不可一日曠官,而臣行還期遲速,未可豫料,決不可帶職往還。伏乞聖慈,特遞臣職,以便公私。啓下該曹。
上在昌慶宮。停常參·經筵。
金光煜啓曰,明日常參·經筵,取稟。傳曰,停。
下直,砥平縣監柳誠。
傳曰,史官一員待命,騎馬三匹立之。
傳于李省身曰,砲手給料,不滿斗數云。招戶曹色郞問啓。
有政。吏曹判書李顯英·參判金壽賢進,參議金槃式暇,都承旨徐景雨進。
兵批,判書李時白進,參判金蓍國式暇,參議崔惠吉進,參知尹順之在外,右承旨許啓進。缺
以鄭弘溟爲大司成,兪省魯〈爲〉鐵原府使,金鑑爲順川郡守,趙惟新爲長連縣監,梁應涵爲長興府使,閔光勳爲穩城府使,申濡爲禮曹佐郞,柳景緝爲直講,趙重呂爲校理,李德洙爲禮曹參議,宋德基爲西部參奉,黃溭爲水原府使,李景義爲廣州府尹,吳達升爲仁同府使,金體乾爲谷山郡守,李烓爲掌令,韓興一爲洪州牧使。羅繼素爲五衛將,洪仁傑爲內禁衛將,梁泌爲部將,李弘福爲平安虞侯,許徽爲副摠管,李滌爲訓鍊都正,權克正爲都摠管,韓晊爲訓鍊副正,李言惕爲都摠管,洪世忠爲忠翊衛將,司直韓明勗,淮陽府使權井吉,春川府使卞三近相換。傳曰,穩城府使,以堂上中擇擬,以鄭之羽爲穩城府使。
許啓以備邊司言啓曰,傳曰,前日守堞將士妻子幾許贖還事,下敎,則贖還成冊,不缺謝恩使回還後,問啓事,傳敎矣。當初有守堞人妻子,爲先贖還之命,謝恩使入去時,別爲成冊而去。非守堞者,不得公贖事,完定矣。前日下問時,先來成冊,不爲分明,卽以此意,移文于謝恩使,使之改成冊以送,而其成冊,直爲上送于政院。臣等之意,以爲已經御覽,故不卽回啓矣。今承下敎,問于副使金南重,則公贖六十六名,皆是守堞人父母妻子,而其中申易于,以扈從朝官,只有獨子,徒步入往,手無價銀,情甚哀矜,因給公價。良女玉只,則開路之初,先贖售價者也。所謂戶部郞甫大手·古芿石等,缺乃是句管贖還者,願賣其所率,恐有生梗之弊,不得已聽從,上使還朝,則當一一啓達云矣。其成冊竝入之意,敢啓。傳曰,知道。守堞人父母妻子,的實與否,査考以啓。缺
李省身啓曰,傳曰,都監砲手給料,不滿斗數,問啓事,命下矣。卽招次知郞廳,問之,則與訓鍊都監都廳,眼同以烙印斗斛,渠等所見處,逐一量給,別無欠縮之理云矣。傳曰,問于都監以啓。
以禮曹迎勅擇日單子,傳于李省身曰,進定。
傳曰,東萊來別紙,何至今不爲回啓乎?
金藎國書啓,臣下去江華府。邑居移設處,與留守辛啓榮,眼同看審,則大同峴外。仙源·尙林寺舊址,乃是云云之地,邑治形勢,多有未盡之處。又馬場里,在缺繁盛之地,而亦無形勢可取。又場內穴窟山下,缺可合官府之設,而水泉不敷,亦難用。獨井缺良洞一處,背山臨水,形勢極好,海岸高深,無潮退缺之患,停泊運用,俱無所挨。南通大洋,北接寅火寺,缺所屬長峯·煤音等諸島,橫亘羅列於眼底,一葦可航,處處天險,今番避亂之人,多於此處得全,如欲保聚官民,以爲臨亂無虞之計,則似無過於此地。但僻在西南一隅,其於甲串·昇天等津,堤備策應之勢,恐遙遠。大槪,以邑治形勢言之,則前項數處,皆不及於本府舊基,城中雖曰狹窄,而人民衆多,則城外處處,皆可以居,不必盡入城內也。城郭陵夷,官府燒殘,所見悽慘,而遺民結構房屋者,尙有百餘戶,種麻蔚菜,各田其田,不欲遷動。臣之愚意,收拾本府之策,實在於多拱處,而顧不必先易其所也。然必欲革舊圖新,以爲鞏固之基,則臣素昧風水,所帶地官,亦非眼力覰奧之人,不可以瞽淺術,有所輕議。容他具眼之臣,帶同事知術官,更爲審定宜當。所謂仙源·尙林寺舊址及位良洞形勢,圖畫地官所論,開錄以啓。傳曰,知道。令廟堂熟講,稟處。
大司憲李楘,持平金重鎰啓曰,本府僚員不齊,京外之官,久未署經。若待備員齊坐,則杳無期日,臣等每以不得變通爲慮矣。頃因備局啓辭,伏奉署經承傳,臣等徒知變通之爲急,昨日不待備員開坐,本府下吏之來呈單子者,初不省察,勿論京外,一體署經矣。更考備局啓辭,則只擧監察·守令,不爲竝及他官。臣等之混同署經,殊失承傳本意,昏不致察,甚矣。雖萬被瀆擾之誅,決不可强顔在職。請命罷斥臣等之職。答曰,勿辭。
大司諫全湜,司諫林墰,獻納成以性,正言金振啓曰,尹昉·金瑬事,措語見上。請尹昉·金瑬,亟命圍籬安置。答曰,勿煩。
大司諫全湜,司諫林墰,獻納成以性,正言金振啓曰,諸宮家鹽盆等事,措語見上。請勿留難,亟賜一兪。杞平〈君〉兪伯曾之箚,措語之際,雖或過當,原其心,則豈有私意於其間哉?當初廟社主之散失汚衊,固已甚矣。而常漢衣服米袋,同入於包裹之中,則只以婢僕跨行與否,爲今日論議之輕重,臣實未曉也。竊觀賞罰顚倒,論議紛紜,群情之拂鬱極矣。此時敢言之士,旋被譴罰,使不得容於朝廷,此豈鎭伏人心,振肅頹綱之道乎?請還收兪伯曾罷推之命。牙山縣監金海壽,徒善無能,年衰耳聾,出役之際,全不省察,吏緣爲奸,民受其害,亂後殘敗之地,不可付諸如此之人。請命罷職。答曰,不允。金海壽事,依啓。
正言金振啓曰,臣昨日署經於憲府矣。今者憲府,以備局之啓,只擧監察·守令,而初不省察,勿論京外,混同署經,殊失承傳本意,至於引避。臣京官之一,而不在於監察·守令之中,是不當署經者也。其何敢安心在職,處置憲府乎?請命罷斥臣職。答曰,勿辭。
申得淵啓曰,大司憲李楘,持平金重鎰,正言金振,再啓煩瀆,退待物論矣。傳曰,知道。
夜一更五更,有霧氣。
李省身啓曰,伏見平安監司狀啓,則順川郡守李輝陽罪犯極重,而啓請罷黜,故送于吏曹矣。今則吏曹只出交代,別無回啓之事,換匿郡人,所得請馬,生事朝家之罪,不可罷職而止,令攸司處置,何如?傳曰,允。
李省身以尙衣院提調言啓曰,本院所納慶州白燔,只三十斤,而其在平時,常患不足,上年所納,纔備二十斤,絶之已久,前頭所用,極爲悶慮。今年元貢三十斤外,加三十斤,或以本院奴婢一人身貢,除出換貿,來二月晦日內,急急上納,以爲前頭繼用之意,慶尙監司處,移文知委,何如?傳曰,依啓。
上在昌慶宮。停常參·經筵。
金光煜啓曰,明日常參·經筵,取稟。傳曰,停。
申得淵啓曰,大司憲李楘,持平金重鎰,避嫌退待。執義金汝鈺,掌令金應祖·李烓,持平柳穎在外,今日以監察茶時之意,敢啓。傳曰,知道。
卯時,有霧。自午時至申時,日暈。
金光煜以吏曹言啓曰,判義禁差出後,當爲三省矣。政事,何以爲之?取稟。傳曰,明日爲之。
以成均館承傳摘奸單子,傳于金光熤曰,幼學姜弼昌,不循時習,獨守聖廟之意,極爲缺。令該曹,書冊筆墨賜給,以示予嘉尙之意。
許啓以兵曹言啓曰,靑坡·蘆原兩驛馬,亂離時幾盡見失,餘存者缺本曹拮据木同,使之買立。且以陣中所納馬及司僕缺若干馬匹,推移分給,堇堇支過,猶不能成形,而大小出使之人,不量如此事勢,責立好馬,至於下人騎馬,或以上等責立,任意奪去,上司下人,本曹不敢下手,任其所爲。此弊若不禁斷,則本曹雖欲均一分定,輪回入把,不可得也。餘存馬匹,無以支保,事甚可慮。自今已後,本曹輪回定送入把,雖上司之人,一切俾不得奪去事,捧承傳施行,以爲殘驛保存之地。且驛馬不得徑站便行,而亂後因畿甸各驛殘弊,不得已以京驛馬便行,至三四日程,始爲替送。馬匹之瘦病,驛卒之怨苦,莫此爲甚,若不變通,則其勢難堪。京畿各驛,雖曰蕩敗,驛卒已爲還集,必有餘馬,而下三道入去價木,上年則雖已蠲減,今年則使之依前備納。且有司僕寺分給之馬,若能善爲收拾料理,則上等騎馬,雖不能責立,而中下等馬,則豈不可以替立乎?各驛諉以殘弊,無意立馬,每使京驛替行,其役委屬未便。自今以後,騎馬則漸次備立,而中下等馬,則依前替把之意,知委各驛施行事,京畿監司處,行會何如?傳曰,允。
許啓以備邊司言啓曰,傳曰,東萊來別紙,何至今不爲回啓事,傳敎矣。別紙文字,多有未解處,必須詳得事情,然後乃可回啓。慶尙監司狀啓以爲,倭人情狀,洪喜男詳知,爲面稟上京云。欲待洪喜男上來詳問覆啓矣。尙今不爲來到,以致稽緩,至勤上敎,不勝惶恐,敢啓。傳曰,知道。
以備邊司東萊別紙事草記,傳于許啓,此別紙還入。
許啓以兵曹言啓曰,武臣堂上·文官堂下及宣傳官·都監將官朔試射,禁軍都試等事,因亂後凡事未遑,上年則不爲擧行矣。流來應行之事,久廢欠宜,自前禁軍都試,則以入格高下,次第付祿,十一矢未入格者汰去,例也。今則旣無付祿之事,且騎槍馬·木箭·缺弓矢·器械散失之餘,決難猝辦,勢不得爲之專然廢却,限給料間,姑停都試,依他試射例,缺矣分者,汰去似當。至於武臣·文官·宣傳官·將官等朔試射,則依前爲之,而竝二月爲始擧行之意,敢啓。傳曰,依啓。禁軍四五人料米,量加斗數,以爲優等人題給之地。
李省身以備邊司言啓曰,以金藎國江華府邑移設處,書啓,傳曰,令廟堂熟講,稟處事,傳敎矣。江華府城移設便否,事係莫重,不可率爾議送。待左相還朝,熟講定奪,何如?傳曰,依啓。
大司諫全湜,司諫林墰,獻納成以性啓曰,尹昉·金瑬事,措語見上。請尹昉·金瑬,亟命圍籬安置。答曰,勿煩。
大司憲李楘,持平金重鎰啓曰,鹽盆等革罷事,措語見上。請諸宮家鹽盆·漁箭及海水立案稱云處,竝皆革罷。鄭亨道事,措語見上。請鄭亨道依前後啓辭,拿鞫治罪。沈諿事,措語見上。請命極邊定配。兪伯曾事,措語見上。請還收兪伯曾罷推之命。新除授掌令李烓,時在京畿砥平地,請斯速上來事,下諭。答曰,不允。下諭事,依啓。
大司諫全湜,司諫林墰,獻納成以性啓曰,魚鹽等事,措語見上。請勿留難,亟賜一兪。兪伯曾事,措語見上。請還收兪伯曾先罷後推之命。大司憲李楘,持平金重鎰,正言金振,竝引嫌而退。當初備局之只擧監察守令,非以餘官,不當同署經也。但就其緩急而省文也。旣爲開坐,則竝爲署經,固合事理。況齊坐之員,已無所失,則被參署經之員,寧有可避之嫌乎?請大司憲李楘,持平金重鎰,正言金振,竝命出仕。答曰,不允。處置事,依啓。
李省身,以義禁郞廳,以委官意啓曰,三省辭連罪人卞廷弼,拿囚已久,而判義禁沈悅,病不得出仕,尙未按鞫,極爲未安。沈悅,判義禁改差,卽出其代,以完大獄,何如?傳曰,依啓。
上在昌慶宮。停常參·經筵。
有政。吏批,判書李顯英進,參判金壽賢病,參議金槃進,都承旨徐景雨進。
兵批無。
傳于許啓曰,洪喜男處言送事,更爲啓下後授送。
金光煜啓曰,明日常參·經筵,取稟。傳曰,只晝講。
許啓啓曰,大臣·備局堂上命招事,命下矣。兩司長官,亦爲命招乎?大司諫全湜呈辭給由,何以爲之?敢稟。傳曰,依啓。受由之人,勿招。
許啓啓曰,大臣·備局堂上命招,來詣闕下矣。傳曰,引見。
又以備邊〈司〉言啓曰,卽者洪喜男來到,缺及所請七條曲折,則別無異情,只以島主見陷於缺,恐有誣飾不測之端,有此懇請,變更久行之規,雖甚重難,而在我之勢,旣無可恃,雖有難從之請,亦且未易防塞。今此禮節文字之當否,不可責之於彼,似難固守力爭失其歡心,不可不參商變通,以塞其請。肅拜一款,決難許行於堂上,若於庭中,別搆數間行廊,築土鋪板,使之行禮於其中,似無大防。賜字改以送字,島字改以州字,亦似無妨。別幅中封進價三字請去云者,未知其意之所在,而以領其代物,見聞不好爲辭,不欲以此示之於關伯也。封進價木,勿錄於別幅,而書塡于公貿木勘合中,則雖不去封進價三字亦可云。依此爲之似當,築墻之請,欲免風波之患,不可不應副,而功役亦不甚巨云。令本道監司·水使,豫爲料理,俟得農隙,從便築城,宜當。敢啓。傳曰,依引見時定奪施行。
許啓以兵曹言啓曰,今日政事,與訓鍊都監新出身試砲坐起相値,請分司。傳曰,依啓。
又以備邊司言啓曰,水原物衆地大,素稱難治。酷被兵火,收拾餘燼,撫摩孑遺之策,決非平生才疎者,所可堪任。前府使申埈,才長治民,聲績素稱,及授本職,盡心奉公,民情洽然,勅使支待,亦不煩民。今以前任時分養馬事見罷,甚爲可惜。大亂之後,苟有利於國家,則不可膠守常規。請申埈破格,姑爲降資,仍任,何如?傳曰,依啓。
吏批啓曰,玉堂擬望之人乏少,相避·時推人,竝擬,何如?傳曰,依啓。李德泂爲判義禁,崔克誠爲牙山縣監,尹善道爲大同察訪,金慶餘爲金郊察訪,權堣爲副修撰,水原府使申埈,降資仍任。
金光煜啓曰,假注書盧協,遭四寸妹服制,依例改差,他注書差出。傳曰,依啓。
假注書望,洪處亮·李休·李枝茂。
李省身以弘文館言啓曰,新除授校理趙重呂,時在全羅道羅州地,副修撰權堣,時在忠淸道牙山地,經筵入番事緊,請斯速上來事,下諭。傳曰,依啓。
大司憲李楘,司諫林墰,持平金重鎰,獻納成以性,正言金振啓曰,尹昉·金瑬事,措語見上。請尹昉·金瑬,亟命圍籬安置。答曰,尹昉缺見,可以赦其未盡,金瑬守城之功,可以恕其前愆。須速停止,更勿瀆擾。
大司憲李楘,持平金重鎰啓曰,鹽盆等革罷事。請諸宮家鹽盆·漁箭及海水立案稱云處,竝皆革罷。答曰,不允。鄭亨道,措語見上。請鄭亨道,依前後啓辭,拿鞫治罪。答曰,不允。沈諿事,措語見上。請命極邊定配。答曰,不允。兪伯曾事,措語見上。請還收兪伯曾先罷後推之命。答曰,兪伯曾有誣陷大臣,大肆氣焰之缺,不可不略施其罰也。
司諫林墰,獻納成以性,正言金振啓曰,諸宮家魚鹽等事,革罷事。措語見上。請勿留難,亟賜一兪。答曰,不允。兪伯曾事,請還收兪伯曾罷推之命。答曰,兪伯曾有誣陷大臣,大肆氣焰之罪,不可不略施其罰也。都摠府所以掌五衛軍務,咫尺侍衛爲任,實與兵曹無異。昔雖以武官交差,而必爲愼簡者,其意有在也。近日摠管多入番規避,注擬之冗雜太甚。目今雖曰乏人,侍衛重地,固不可如是苟充,今後請令該曹,各別擇擬。答曰,依啓。訓鍊兼都正,武弁之極選也。新除授都正李滌,旣無名稱,爲人所棄者,久矣。不合擇授之地。請命遞差。答曰,依啓。
許啓啓曰,慶尙右兵使,上送舊兵符二十五隻,自政院缺之意,敢啓。傳曰,知道。
巳時,崇文堂,大臣·備局堂上引見。入侍,領議政李弘胄,工曹判書具宏,禮曹缺汝稷,吏曹判書李顯英,綾川君具仁垕,兵曹判書李時白,副提學李景奭,大司憲李楘,右尹呂爾徵,刑曹參判任絖,右承旨許啓,假注書洪處亮,事變假注書李正英,記事官林·鄭泰齊。上曰,洪喜男謂何?領議政李弘胄曰,渠安知厥情?上曰,以卿所見,其情形如何?李弘胄曰,前有所爭之事,今又有此言,似甚殊常矣。上曰,對馬島衣食,專恃於我國,彼之來與不來,不必干涉。李弘胄曰,對馬則不必指囑矣。上曰,然其所請七事,皆非切實,而爲此來言,似極殊常矣。往者馬夫人齎人蔘來者,無乃類此。呂爾徵曰,待夷之道,務在包荒,此等事不必堅執。上曰,來與不來,不在彌縫,而在我之道,如前待之,可也。李時白曰,隣國釁端,不在於大。吳·楚爭桑事,古亦有之。壬辰事亦可懲也,不可歇看,況彼之養兵,久矣。視我國如入無人之境,思所以捍禦之道,臣實不知,淸國之來救,亦不可必也。脫有不幸,何以爲之?上曰,不然。倭雖欲出來,時無聲罪我國之事,且安知淸國之必不來救也?第近來災異甚多,而又有此事,極可慮也。李弘胄曰,國無可恃之事,深可慮也。上曰,備邊司不可歇看也。有備無患,古有其語。李景奭曰,江都及下三道,似有防守,而時無此擧措,極爲可慮,豫爲分付,無如前日,可也。李弘胄所啓,江都多有料理事,而留守辛啓榮,雖盡心國事,而不經事之人也。金藎國頗有才局,處事周詳,專委江都之事,似當。上曰,然則依爲之。具宏啓曰,京畿軍兵,時方欲爲團束,而其諸將官下城,難於得食,皆爲禁軍,方在京受料,姑爲給由,以爲團束,如何?上曰,依啓。具宏所啓,都監出身上疏,極爲猥濫,摘出其首倡者治罪事,旣已傳旨,而皆以爲朝廷旣開此路,罪之,似爲未妥云,故不得擧行矣。上曰,軍政務嚴,不可置之尋常,缺極駭愕。今者又有此事,厥罪非細,漸不可長,缺具宏所啓,柳琳旣蒙放釋,以爲中軍,何如?上曰,依爲之。李弘胄所啓,近日舟師之事,不可不致慮。宋象仁爲全羅監司時,以道內各官戰船格軍田結調用,平日操練時,則猶之可也,以此欲爲緩急之用,則決不可矣。依慶尙道各官戰船例,陸束伍折給爲當,具由狀啓,備局覆啓內狀啓事意,允合機宜。但事係更張,問于統制使,然後處之爲當,故具宏以其時統制使,以兩湖各官戰船格軍,竝以陸束伍折給事,卽爲馳啓後,其公事至今掩置不施矣。具宏啓曰,臣曾忝統制使,兩度合操時,湖南守令,或親自來陣者,或只有文報者,莫不以田結備格,緩急不可恃之意爲言,使小臣啓聞定奪,而竊聞該道方伯,欲以此將有狀啓之擧,臣姑停之矣。不久備邊司,果據宋象仁狀啓,行文於臣處,問陸束伍折給便否。臣卽以湖南及公淸道各官戰船格軍,不可不以陸束伍折給之意,馳啓,而厥後寥寥無施行之擧,措心甚怪訝。及臣遞還,問其曲折於其時有司堂上今左相處,則左相答曰,其公事行移後,我見遞,故中止,不爲回啓云云。今此大臣所達卽此也。上曰,陸束伍折給事,已防之矣。若必以陸束伍,隨請隨給於格軍,則非但束伍漸至減削,其爲守令,則所幹何事?壬·丁年間,未聞以陸束伍,爲請於格軍,而近日則徒以請得束伍爲務,而不思從他周旋之計,然則守令不再言,而格軍可缺守令則便,而其如束伍何?李楘曰,臣爲舒川郡守時,水使宋英望,行文各官,戰船格軍,必以一百五十名,准送爲令,而臣考見流來文書,則曾以陸束伍折給便否,往復停當之際,本道監·兵水使,與統制使,商確定奪,所給止於八十名。故臣知數外加送,不至太多,而各官猶以爲不足,以八十名,難以制戰船之弊。齊報監司朴明榑,據各鎭文狀馳啓,則廟堂不許,至於前定八十名,又從而減以不給。以此各官,不得已爲田結調用之事,此甚不當。任絖啓曰,田結格軍,緩急不可恃之弊,缺今不必枚陳,而陸束伍之政,創出非久,壬·丁年間,曾無束伍事。故有役外男丁之不合格軍者,何限?以此以彼,責立非難。而今則勿論沿陸,有役無役,擧皆入於束伍之中,除此則從何辦得?守令之所以必請束伍者,誠出於事勢之不得已也。若以陸束伍元額致縮爲慮,則陸束伍折給各官戰船之後,計其都數,使之推移,充定於無戰他餘列邑,則田結之軍,不煩調用,而陸伍元額,尙存其數矣。以此行之,何如?上曰,此則似爲多便。依此行之,分役可也。任絖啓曰,臣今春之行,當先於慶尙左道,故令該道水操,擇定於三月旬前,而臣亦開月旬前,欲爲辭朝,各處試才規式,令兵曹速爲稟定,何如?上曰,依爲之。又啓曰,前日試才啓稟時,只擧邊將及射砲手等,考見前規,則土兵及格軍中,若有願試者,亦許之矣。今則何以爲之?上曰,依前例竝試之。又啓曰,他餘道砲手缺則何以爲之,而慶尙道各浦,則一朔料米,只給六斗,以此六斗,何以資活其父母妻子乎?渠輩之稱怨謀免,勢所然矣。邊將不得已定以輪番之規,使鎭內土兵,一朔則屬於炮手,一朔則代受雇布,而爲惜火藥缺不鍊習,然則一朔苟充之輩,豈能自備私試之資?炮技生疎,職由於此,其料米加數給饋,永定勿替,使之專業,何如?上曰,以元穀給料乎?具宏曰,給以元穀矣。上曰,然則加給,可也。右承旨許啓曰,保障事,不可不豫定,前事可懲。上曰,江都雖好,不可防倭。李景奭曰,備舟師,可以防之。上曰,在人不在舟,得人然後,可以有爲。具宏曰,平時則人心固矣,以此勝敵。上曰,然。上曰,關白非豪傑之流,似無動兵侵犯之擧,而以變異見之,則良有可疑。李景奭曰,倭國極豐盛,安知其必不動兵?上曰,倭缺停泊處,功役之人幾許,去倭館入幾許?李弘胄曰,去倭館十許里云。李景奭曰,退築處不過缺。上曰,倭船曾有破碎乎?具宏曰,缺破碎云矣。李弘胄曰,三南改量田後,他道缺國家多事,又遭變亂,未及爲之。無知之民,以偏苦爲怨,此時變通,事係重難。等數雖不可減,該曹出役之際,依癸卯年結數爲之,俾蒙一分之惠,何如?上曰,新量田後,從前所無徭役,有何加出乎?弘胄曰,雖無科外出役之事,而結數增加,故出賦自然倍前矣。上曰,令該曹參酌處之。李弘胄又啓曰,蒙古地貿牛事,必不及今年農作,後運則姑停,何如?上曰,徐觀前運回還爲之。李弘胄曰,貿牛物貨,外方時方準備,似當行會停止矣。李景奭曰,今聞定日已迫,故外方物貨,已爲上來云。勢未及止矣。具宏曰,枝三則只用於蒙古地方,瀋陽則不得用矣。上曰,枝三則我國市上,亦用之矣。李景奭曰,馬與紙,時方上來,可以用於經費矣。上曰,令該曹察爲。李弘胄又啓曰,右相入去時,向化入送名數,已塡於咨文。隨後入送者,改書於咨文,未知如何。上曰,只送一名,似是塞責,追改書塡,何妨?任絖啓曰,諸曹書吏,皆有料布,而獨於刑曹,未有給料之事,故具宏爲判書時,啓請江原道贖木,僅僅分給而使喚矣。亂後此木不來,而本曹懲贖,亦甚零星。以此吏輩,無以資生,不肯時仕,事多苟且,辭訟重地,極爲悶慮。考見書吏案,其數甚多。雖不可盡數付料,官員六房內,所掌書吏,各二三人付料,以便任使,何如?上曰,言于該曹。上曰,今此肅拜一款,事甚重大,許之決不可矣。大槪,肅拜之禮,出於授職者,使授職者爲之。無職者除之,我有執言之地矣。上曰,差官之往日本,其禮,何如?任絖曰,缺不在於庭矣。上曰,今番使臣,則禮於何地?任絖曰,缺臣則坐於中壇,員譯則楹外,吏胥則庭中。上曰,關白所坐,何物也?任絖曰,設重縟缺。上曰,渠之禮貌,如何?任絖曰,摘足低頭,如我國缺之狀。上曰,前規不可改矣。承旨許啓進曰,諸臣榻前所缺之事,或有親承傳敎者,竝爲抄出乎?上曰,承旨察之。
李省身以戶曹言啓曰,文廟釋奠祭所用黃大牛,覓得無路。上年春貿得牛隻於敵陣,若干頭留養於該司矣。幾盡疫斃,只有雌牛一首,而雌牛則不用於祭享云。以此雌牛,抵換京畿分養雄牛一首,雖不體大肥澤,不得已用之之意,敢啓。傳曰,知道。
上在昌慶宮。停常參,有晝講。
下直,明川府使李象元,榮川郡守朴濠。
夜一更,艮方巽方,有氣如火光。流星出軒轅星下,入東方天際,狀如鉢,尾長三四尺許,色赤。
徐景雨啓曰,明日常參·經筵,取稟。傳曰,停。
申得淵啓曰,三省推鞫進去,請出推案。且下直。傳曰,知道。
許啓啓曰,作散人中軍差下,前例未易考出,問于御營廳金俊龍中軍差定之由,則本廳草記,以前兵使差下云。更考承傳,則上年三月二十七日,勿爲定配事,捧承傳矣。俊龍以奪告身,流三千里啓下,則雖勿爲定配,而乃是缺人也。旣無職牒,則稱以前兵使,亦似不察,故招問本廳缺及兵曹色吏,則曰只知金俊龍之放釋,而不知猶在奪告身之中,故如是啓下云,金俊龍之事,不可援以爲例。柳琳則只放釋,承傳捧入矣。
徐景雨以禮曹言啓曰,京畿處女單子,以今月二十五日,定限知委矣。今見本道先送各官單子,則楊州·抱川·永平·積城·麻田·漣川·果川·陽智·竹山·高陽·交河·衿川·安城·仁川·富平·水原·安山·井浦·花梁等守令,缺萬戶處,及各其境內公卿士大夫處,皆以無處女,稱頉牒報,極爲不當。更令本道監司,嚴加訪問,來月初五日內,一一督捧上送,而加減年歲,終始隱匿,不爲單子者,摘發啓聞,繩以重律事,行移,何如?傳曰,允。
許啓以兵曹言啓曰,當日成歡驛子金國世稱名人,自弘化門入來,差備門外擊錚,極爲駭愕,令攸司囚禁治罪。同守門將金聲達,常時不能禁斷,以致闌入,亦爲非矣,請推考。傳曰,依啓。
以備邊司洪喜男言從事草記,傳于許啓曰,渠之援例者,乃是禮曹文書齎去差缺爲詳問爲之。
李省身啓曰,砲手給料事,更問于當該郞廳,則與戶曹郞廳,眼同以烙印斗斛,介介量給,萬無欠縮之理云矣。傳曰,使之更加詳察頒給。少無欠縮之弊。
徐景雨以吏曹言啓曰,江華留守有闕,政事,何以爲之?取稟。傳曰,明日爲之。
許啓以訓鍊都監言啓曰,依前啓辭,焰焇廳移設於馬廛橋傍,上年八月分,始設廳舍二十餘間,則貿得材瓦,已爲造作,而今春三朔所煮鹹土,冬前亦爲輸入於其家,旣免風雨之磨洗。當此解凍之日,趁卽煮取,而釜子·水槽器具搬排假家,未及造作,而家則必須高大間閣,然後可免火焰衝爇之患。材木雖爲貿得於江上,江上絶無可用長大材木,而況無貿得之價,以此時日遷延,始役無期,誠爲悶慮。今聞勅使時,南別宮所造假家仍存,以備日後之用云。日後之用,如目今之用,前後緩急有間,則亦依摠戎使榻前啓辭,令該曹給此假家數十餘間,移輸造作,則釜子二十部,水槽三十二坐,木槽十二坐等器具可以排設,及時煮取之意,敢啓。傳曰,依啓。
三省推鞫廳啓曰,卞廷弼·成大陽面質時,互相爭詰,未得歸一,而大槪此獄,乃綱常大變。廷弼,初非目睹之事,只憑人言,或傳說於它里,或製給其呈狀,以起大獄,此等情節,非平問所可鉤得。請卞廷弼刑推。傳曰,依啓。
傳于李省身曰,推鞫姑罷。
大司憲李楘,司諫林墰,持平金重鎰,獻納成以性,正言金振啓曰,尹昉·金瑬,俱是亡國大臣,前所施之罰,不足以懲其罪犯,此公議之所以激發,而更重請罪之論也。聖批一向牢拒,又下救解之敎,臣等之惑滋甚焉。大駕之出狩南漢也,食祿諸臣,勿論大小,擧皆扈往,則金瑬亦不過扈往之類也。守城之功,皆聖上激礪將士,親上死長之致也,於金瑬有何一毫可記之功乎?身都將相,八路諸師,皆在於瑬之號令中,而出城危急,迫在呼吸,終不急召諸將,以赴君父之急難,其所指揮者,亦不過相機進退而已。金自點等逗遛峽中,坐視國家之敗,金瑬之罪也。以若是之所爲,謂有守城之功,而掩缺罪,則今日之賞罰,決不能服人心,而救國家之危急也,而況北門之戰,多喪精銳,歸罪於幕下,所帶軍官,或使之守其家舍,或使之護其卜駄。而此輩賞職,先於守堞之將士,爲其一家避亂,圖授其子以檢察,致令江都陷沒,還都之後,高拱廟堂,國家破亡,視若尋常,君父出城,自以爲功,科罪諸將,有若自無罪過者,然其罪豈止於削奪而已乎?昉則旣不能保國於未亂之前,又不能備雖於旣亂之後,終至國亡,及受廟社之托,一任慶徵所爲,長江失險,北軍登岸,廟社嬪宮,在所當避,而不思奉而登船,如元孫之行,徑投賊陣,終爲俘獲,廟社主汚衊散失,神人之痛,尙忍言哉?不爲引咎,陳疏自列,眩亂四聰,略無顧忌。殿下所謂曲堗者,臣等不敢知指某事,而往在丙子年間,以大駕之先避江都爲建白,抑亦以此爲曲堗之見耶?屍位十年,無一毫衛國之計,只以出避,爲第一策,果可謂有先見之智乎?江都終不能守,以致今日之罔極,設用其計,安保其必無憂。顯有難赦之罪,斷無可掩之事,公議至嚴,王法難貸。請尹昉·金瑬,竝命圍籬安置。答曰,已諭。
司諫林墰,獻納成以性,正言金振啓曰,諸宮家魚鹽等事,措語見上。請勿留難,亟賜一兪,人君聽言之道,措語見上。昨承聖批,以誣陷大臣等語爲敎,臣等之惑滋甚焉。伯曾有何讎怨於大臣,而必爲此誣陷之言,以欺我聖明哉?閭巷之間,雖愚夫愚婦,江都陷沒之事,廟社汚衊之辱,有口皆言,有耳皆聽,此實國人之公議也。此言若只出於伯曾之口,而國人曰不知,則臣等亦何敢苦口力爭,至於此乎?伯曾所論,雖有措語之過當,今若不罪難赦之罪,反罪其論罪之人,則此後事關大臣,誰肯爲殿下進一言哉?此固聖明之所洞察也,請還收兪伯曾罷推之命。答曰,已諭。
掌令趙重呂辭職上疏。入啓。踏啓字以下。
許啓啓曰,上年二月二十九日,臣忝在同副承旨時,金俊龍告身盡奪,流三千里啓下矣。其後三月二十七日承傳內,流三千里,似爲過重,勿爲定配云,則俊龍猶在奪告身之中,而招問兵曹色吏,則金俊龍罷職奪告身與否,全不知之云。其承傳啓下後,禁府不卽移文於兵曹,誠爲不察,而兵曹若曰,不知,則應以堂上官例付軍職,若或知之,則上年三度歲抄時,當爲書啓,而亦不擧論,矇然淹置。大槪各司官員,雖或遞易,而下吏輩怠慢放過,全不留意詳察,及其現露之後,只爲推諉該司之計,極爲過甚。當該禁府·兵曹色吏,竝令攸司,推考治罪,何如?傳曰,竝囚禁治罪。
三省推鞫廳啓曰,卞廷弼所供如此,所當刑推窮問,而成大陽則當初起獄時曲折,皆出於廷弼之敎誘,廷弼則以爲全無是事,而成大陽無以飾辭,歸罪於其身云。似當面質得實,然後處置,敢稟。傳曰,依啓。
上在昌慶宮。停常參·經筵。
有政。吏批,判書李顯英病,參判金壽賢進,參議金槃病,都承旨徐景雨進。
兵批。
自巳時至申時,日暈。夜一更二更,乾坤巽方,有氣如火光。三更四更,南方巽方東方,有氣如火光。五更,艮方巽方,有氣如火光。缺雲一度如氣,起自巽方,直指乾方,長竟天,廣尺許,良久乃滅。
金光煜啓曰,明日常參·經筵,取稟。傳曰,停。
傳于許啓曰,大臣·備局堂上命招。
許啓啓曰,大臣·備局堂上命招事,命下矣。兩司長官,亦爲命招乎?大司諫全湜受由,戶曹判書沈悅呈辭,缺勿招之意,敢啓。傳曰,知道。
申得淵啓曰,卽者義禁郞廳以委官意來言,適有大臣·備局堂上命招之命,三省推鞫坐起,不得早爲開坐之意,敢啓。傳曰,知道。
吏批啓曰,判書·參議,俱以病不來。小臣獨政未安,何以爲之?敢稟。傳曰,仍爲之。安埈爲順天郡守,黃德柔爲監察,金藎國兼江華留守。副修撰柳淰·李行進·鄭誠。傳曰,副修撰後日政,差出。
兵批,辛啓榮爲護軍,黃溭爲司果,崔灝爲司果。
草土臣洪瑞鳳疏曰,伏以,臣罪大惡極,禍延亡母,號呼隕絶,縷喘猶存,寧欲溘然,而不可得也。伏覩經變以來,人心不固,難安易動,理勢宜然。第惟旬月之間,駭動尤甚,皆以變生南陲,非朝伊夕爲慮。臣雖在轂下,聾於所聆,實與編氓無異。公私憂虞,食息無忘艱難,求取洪喜男齎來狀啓謄本大槪而看之,如拜禮·書式等項,自璘書堂出來,點檢之後,臣固知有如許擧措。缺曰,傷損流來國體,亦不至於大關安危,只是在我酌宜變通而已。至於物貨不如舊,不通大唐而然一款,乃是諸條中第一不當。臣之愚見以爲,不可泛常修答,依違掩護而止也。倭奴之狡缺變,習於用兵。今不須贅說,而善用間諜,尤其所長。臣請以已往之事陳之。臣於乙巳冬,以星州牧使,支供唐將于釜山。其時因相臣李德馨建白,移咨兵部,調送金游等將領數百官兵,一缺四度,巡徼南邊,以張我勢,當有劉游擊興漢,陳兵海上,〈招〉進館倭于坐前曰,天朝恤屬國至重,痛爾再動,屯兵數萬,自平壤至鴨江彌漫云,則差倭陽爲拜伏,唯唯而退。對僉使李景湖,出示鐵山十里亭堠之首曰,我人纔從關西,截取此物〈而〉來云,此乃臣所目覩者〈也〉。上年我國之事,非是隱密難明之缺,守邊之官,雖自緘口,宣泄通漏,本是我國之痼弊,彼豈有全昧不聞之理哉?彼旣稔聞而熟知之,姑以設問,勿引我之公家文字,以試其誠僞耳。夫一戰一和,自古兵家之常用,何可以此一向諱閟,終至於呈露,以重其取侮也哉?凡事據實直斥,雖無謀於目前,不無有益於後頭,彼若再行移書,頓缺蘊,則伊時窘步,必有甚於今日矣。臣之愚意,缺,不係於我之直陳無隱,而弱小之也,其不動也,亦不在於缺談大言,而懾憚之也。爲今之計,宜以我國許和,及椵島失缺路靡爛,物力蕩殘之狀,明白開陳,則彼或致感其實,少沮缺毒之謀矣。伏乞聖明,勿以腐儒昏妄之言而忽之,廣詢廟堂,商裁施否,不勝幸甚。臣曾忝大臣之後,義同休戚,不敢以守制自阻,冒貢區區之見云云。答曰,省疏具悉。所陳之事,當與廟堂議處焉。
戶曹判書沈悅辭職上疏。入啓。答曰,省疏具悉卿懇。此時此任,不可輕遞,卿勿固辭,更加調理行公。
以洪瑞鳳上疏,傳于李省身曰,此上疏大槪勿出朝報。
許啓以備邊司言啓曰,以本司洪喜男言送草記,傳曰,渠之援例者,乃是禮曹文書齎去差官云,更爲詳問爲之事,傳敎矣。更爲詳問,則渠之援例,竝言信使差官之事及乙巳年玄方出來時事云。當以授職與否爲辭,以此意添入,改付標以入之意,敢啓。傳曰,知道。
許啓以備邊司言啓曰,傳曰,洪喜男處言送事,更爲啓下後授送事,傳敎矣。唐貨不通事,前日答之,如或更問,依前言之爲當,肅拜之行於庭下,天下通行流來不易之典,行於堂上,決無是理。我國使臣,承上命奉國書而往,關白許以優禮,已成舊例。禮曹文書,亦是國書,齎去差官與奉命無異,又無授職之事。今此差官,乃是島主所送,不可缺使臣比而同之。以此開諭,而如不回聽,則肅拜之例,初出缺恩之禮,常時往來差官不必行之。今後授職人及授職人差缺行之。非受職者,則勿爲肅拜爲當。賜米之賜,改以送字爲當。缺價三字去之,則書于別錄,似當無名,移書于公貿木勘合之上,缺改三字爲當。對馬稱州,自前有例,今後書翰中,書以貴州爲當。海墻之築,功役雖難,稍待農隙,依請築城爲當。旣從築墻之請,則館北改築之事,不須擧論,以此授送于洪喜男,使之善爲說辭,所陳七條,幾盡准許之意,委曲曉諭爲當。昨日草記批答,以依引見時定奪施行爲敎。臣等雖親承聖敎,必待注書抄出擧行條件啓下,然後可以奉行,而擧行條件,至今不爲書出,事係緊急,敢以承敎於榻前者,如是回啓之意,敢啓。傳曰,依啓。
許啓啓曰,守城諸門,所當一時開閉,而今日諸門,旣開之後,獨宣仁門,最後始開。故臣等坐門外,趁未入來,極爲未安。當該司鑰,請推考。答曰,依啓。
申得淵啓曰,大臣·備局堂上命招來詣矣。傳曰,引見。
金光煜啓曰,今番社稷祭及釋奠祭,穆陵行忌辰祭,一時相値。祭官幾至百餘人之多,在京朝士,將不能成樣,不得已以常時諸上司,不爲差祭之官,竝爲塡差,何如?傳曰,依啓。
申得淵以義禁府言啓曰,鄭榮分揀事,判下矣。放送之意,敢啓。傳曰,依啓。
許啓以兵曹言啓曰,新出身試砲,今方逐日開坐,而判書臣李時白,參判臣金蓍國,具以禁府堂上,三省坐起進。參知臣尹順之差祭,參議臣崔惠吉進參試所,他無替直之員,假參知差出,使之入直,何如?傳曰,依啓。
三省推鞫廳啓曰,卞廷弼刑問一次,不爲一一直招,而連次加刑,則不無徑斃之慮。請停刑,仍囚。答曰,依啓。
許啓以備邊司言啓曰,在前江華留守,例兼本司堂上,而亂後降號時,此例遂廢矣。今則已爲陞號,且多料理之事。依前例本司堂上兼差之意,敢啓。答曰,依啓。缺
巳時,崇文堂引見。入侍,領議政李弘胄,工曹判書具宏,禮曹判書韓汝溭,吏曹判書李顯英,綾川君具仁垕,兵曹判書李時白,同知尹暉,副提學李景奭,右尹呂爾徵,大司憲李楘,刑曹參判任絖,左副承旨申得淵,假注書洪處亮,事變注書李正英,記事官林·鄭泰齊。上曰,再昨過慮事,卿等退而思之,則如何?李弘胄曰,榻前停當大槪而退矣。昨日下問肅拜一款,問于洪喜男,則禮曹文書持出差官往島中,則入館內拜禮云矣。上曰,予之所問則非此也,乃情形也。李弘胄曰,臣不知下敎之意。上曰,倭情有可慮事乎?李弘胄曰,雖有別情,何以知之?上曰,萬分熟講,克盡在我之道也。此事甚重,不可不深慮也。李弘胄曰,問于當時正使,則亦不詳知。但倭譯自前往來者,抑或知耶?洪則不知矣。上曰,洪也,安得以知之?倭本,輕生好戰,我國旣臣服於淸國。若以開中國路爲言,則何以爲之?風和迫近,前頭事,極可慮也。李顯英曰,我國雖平時,亦無可恃之事,而今此蕩敗之餘,又有此事,極可慮也。李時白曰,今此所稟之事,無乃關白之意乎?此一款不必强爭,館內拜禮,亦似無妨矣。小臣自上年以爲,可送使臣,皆以爲無名不可。小臣以爲,此事不係於彼之動兵不動兵,而東殿旣入瀋陽,彼若以何不早言責之,則缺以爲之。防備之事,雖不可廢,臣之愚意,送使臣則亦可以仍知動靜矣。小臣以此意爲請對矣。上曰,然則日本以我爲誠乎?時白曰,然。上曰,彼非上國,何必陳達事情?李弘胄曰,卽見洪瑞鳳上疏,則物貨不如舊,不通大唐而然耶?以此觀之,則彼必盡知我國事情,言之何妨?上曰,彼豈不得知之?然言之則不可。彼以爲爾國,臣服於淸國,則我國亦有上皇,亦當臣服言之,則何以爲之?李景奭曰,對馬則常護庇我國,宜以我國實情,詳細言之。使彼以有酬酢關白之地,可也。臣以爲言辭間,言及我國缺使彼得以周旋,未知如何?臣以此意,缺洪瑞鳳矣。上曰,對馬前則敬我備至,各寺刹皆有我國禮貌云然耶?任絖曰,臣往者入去時,亦親自見矣。尹暉曰,今者雖送使臣,不必言我國事情,以前無此例言之,兼知事情,未知如何?上曰,此事未妥矣。李景奭曰,倭館舊有交易人,今則稀少,譯官亦無之。且凡人出入館中者無防禁,是亦可慮。尹暉曰,今無交易之物,必有恐嚇之事,亦或有凶計矣。上曰,變異甚多,有自南以北之徵矣。上曰,西糧輸運事,前已有旨,而自前我國,令有不行,卽出督運使,使之輸運。濟州捉馬事,今姑止之,以其船隻,爲先載運西糧,可也。具宏啓曰,臣見全羅監司元斗杓狀啓,則濟州載馬之船,甚多矣。上曰,西糧輸運,事甚緊急,濟州馬例捉外,不爲別捉,可也。上曰,予意以爲,忠淸道舟師,則添防於全羅,全羅舟師,則添防於統營,以爲待變之地,則似好矣。上曰,邊將放軍收布以爲,自己之奉,風和時待變間,邊將給料,俾無此弊可矣。上問于李弘胄曰,此三件事,於卿意,何如?李弘胄曰,似無騷屑之事,而於防備之道,似爲着實矣。上曰,不無騷屑之事,而凡事欲爲之,則豈計如此之事?上曰,今此別錄,送于淸國,如何?以不關事爭之情形,異常之意,通之,可乎?具宏曰,淸國亦必知之,倭情缺若不好,則以不早言責我,則何以爲之?言之無妨。李弘胄曰,淸國自前欲與倭通貨,無乃仍此有通貨之意耶?是可慮也。呂爾徵曰,言于淸國,雖或無妨,而以赴援爲名,進駐數萬兵於三南,何以爲之?此不可不慮也。上曰,無是理矣。李楘曰,多備舟師,可以防之?水陸軍整齊待之,則豈有常敗之理乎?廣詢諸臣,擇用良將,不計職秩高下,拔擢於衆中,以爲前頭應兵之地,豈出於敵人下哉?淸國送人之事,甚不可矣。彼若以救我爲名,張弓矢直進,則何以爲之?爲今之計,絶勿爲此等事,專意治兵,使國勢克壯,非但可備南虞,瀋陽聞之,亦必有所忌憚矣。上曰,今所言無非防備之道也。具宏啓曰,都監出身,將爲治罪,以都監處之乎?上問于李弘胄曰,彼言何如?弘胄曰,令軍中治之,似當矣。上曰,若以軍法治之,則厥罪非輕矣。領相曰,令軍中決棍,可矣。上曰,然則治罪後,書啓可矣。領相曰,唐船出沒,事極可慮,前頭若連絡出來,則何以爲之?使龍·鐵守令,往見不當,送小譯使之開諭,爲當。上曰,饋餉則此後切勿爲之可矣。領相曰,不得饋餉之意,送譯言之,何如?上曰,依爲之。李弘胄所啓,備邊司有司堂上,自前二員,而尹暉爲承旨後,呂爾徵代之,近來多事,而有司堂上有實職,故備局事未得專察,尹暉仍爲有司堂上,竝懸三員,何如?上曰,依啓。申得淵啓曰,臣前日奉使嶺南時,見左道一帶山川,形勝之險阻,無異於江原地方,而所謂山城者,只是仁同一處而已。他無設險之處,如蔚山兵營,城池無形,本道是曩時用兵之地,而防守之齟齬如此,其時則專力於舟師故然耶?以臣所見則雖有舟師,若至下陸之後,則不可無城守之處。當此邊塞可虞之時,某處設險一事,朝廷似當留意矣。上曰,承旨之言甚當,令備局議處。李景奭曰,自古防敵,必杜缺阨,如或有意外之虞,而無先定之計,則監司·兵使,彷徨歧路,彼此不及。又復如前日之潰散也,必矣。聞慶尙監司李敬輿缺欲經營御留山城。此城據鳥嶺之險,旁近郡邑民情,皆〈欲〉修築入守云。李敬輿以親病徑遞,誠可惜也。如鳥嶺·竹嶺之險,必守之地,三南監司處,以堅守道內險阨,失守缺死之意,豫爲飭勵,約束郡邑,規畫防備,則臨急有定計,可以應卒,民心亦有所係矣。上曰,此言不無所見。此非缺間可爲之事,令廟堂熟講善處。李時白曰,山城赴役諸色工匠,多至百餘名,饌物絶乏,鹽及魚醢,令戶曹缺給,何如?上曰,依啓。上曰,軍器寺遺在箭似多,當送山城,而內弓房遺在片箭,亦爲移送。大砲及軍物,隨備隨送可矣。李曙句管時,亦如是矣。李時白曰,上年送郞廳孔大信于長淵吹鐵,則薪鐵一萬二千餘斤,水鐵一萬四千餘斤而載船,未及上來矣。軍器寺雖打造鳥銃,一年內未缺今春,當送孔大信,又爲吹鐵。薪鐵數千斤,移用南漢城役,役畢後仍爲打造鳥銃。水鐵則軍器寺,別無用處,沒數移送山城,鑄造釜鼎等物,何如?上曰,依啓。食鼎之□,缺極當。上年許多軍人,銅鍋銷破之後,不得飮食,所見憐悶,不可無者此也。上曰,對馬之大幾許?具宏曰,對馬軍卒,三千許云矣。上曰,雖然祖宗朝,亦不得伐之矣。具宏曰,鳥銃初出於南蠻,而日本之習用,不舊云矣。上曰,壬辰之擧,鳥銃之手不多矣。夫交兵接刃之後,則鳥銃不得再放矣。具宏曰,臣曾經李舜臣戰所,問于下吏,則以此戰船一隻,可以當倭船五百隻云矣。上曰,戰船甚好矣。李顯英曰,巡撫使當速爲下去,而身有疾病,以此爲悶,醫官使之帶去,如何?上曰,凡事身無疾病,然後凡事可辦。令自擇帶去爲可。任絖曰,臣從事三員,曾已啓請矣。臣下去巡審之際,親執簿書,從事官不必同行,而各浦檢飭時,不得種種親往,似當與從事官,有所檢察,三人竝爲帶去乎?只二人帶去乎?上曰,厥數則參酌,必須帶去,相議料理事務。上曰,城役自何處始?李時白曰,自望月臺爲始,而爲先伐石曳石,地正則待地脈散解,爲之計料。匠人。必不下百名,方可爲之。在京之人,多有稱頉,極爲悶慮。上曰,城勢好則好矣,無乃不峻耶?時白曰,下則平易,上則漸爲高峻,可以用矢石矣。上曰,賊若進缺恃此乎?申得淵曰,倭城亦如此矣。上曰,中大砲處則毁頹乎?時白曰,兩處有大石破碎,而必須大石改之。南別臺中砲處,又當改之。而此中最關者軍家,瓦屋則雖難猝辦,草家亦可矣。上曰,軍家最關,次於城矣。時白曰,城役今方創始。臣當出去,而洪瑑先爲出送,欲爲分付矣。上曰,洪瑑盡心所事乎?時白曰,瑑之盡心國事,出自天性。頃日山陵之役,着芒鞋督役,自晨至暮,長在役所,親自監蕫,缺乃其長技,放砲亦極妙。李光春亦稱瑑之盡心之事矣。上曰,新府尹亦善治之人矣。時白曰,保障缺可與同事此人。臣未嘗見如此之人矣。上曰,缺卿言,李景義仍授洪州,以洪瑑爲廣州府尹。李時白曰,缺不知之人,皆以許科爲非,而自上特用恩典之意,臣豈不知?臣頃日試才時,厥輩甚樂,精銳莫甚,以一可以當十,豈不如外方雜軍乎?興起之擧在此,禁軍或有闕,試才施賞爲當。上曰,隨等高下,高者爲邊將,其次爲禁軍,其次賞布爲可。李時白曰,軍士,射云則射,擊云則擊,以爲將帥之腹心,乃可用也,而今者疎虞若是,難以制敵矣。凡人有兼人之力,踊躍盡力,百夫風靡,使四千兵,各盡其死力,則豈有不勝敵之理乎?名以出身廳羈縻之,則可以用之於日後矣。御營軍砲手,出身團束置之,雖未盡給糧料,或月或旬,量給其料,無如各官出身之比。上曰,無統領,無乃不可乎?時白曰,出身中有率數百三百者,從其中推重者,爲之摠領分付,則卽日來會矣。上曰,然,渠輩苦之,則何以爲之?時白曰,渠輩感國恩,或自比於擧義,此正興起之時,時時試才賞給,鼓動軍士,則勸一起百。小臣曾於戊辰年,以柳孝立變,缺寒,士卒凍縮,意以爲若於此時,有一壺之賜,則可以鼓起軍情矣。言未已,中使齎虎皮等雜物及酒饌來賜,卽爲截肉饋酒。小臣親自開諭於陣中,三軍之士,皆如挾纊中原之軍,每稱當時賜送之恩,凡賞格不在於多矣。上曰,無賞則無勸懲之道,而得其幾爲之甚難矣。上曰,出身輩游手久矣,試才時,何如?放砲則人皆賤之,自兩班始之,則下輩自然從之矣。李時白曰,臣在江華時,以紙爲缺無論軍士村民,令試放之,有一兒能中,賞以一石米。臣又爲親放,民皆樂從矣。爲今之計,上自羽林衛將,常常放之,則在下者,豈有厭憚之理乎?上曰,禦敵莫如砲矣。時白曰,自上鼓動之,則何事不成?或時後苑,十五作隊,中者饋之以酒,亦可以勸矣。我國之兵雖多,一將所率,不出三缺將帥皆年老之人,以致僨敗,以年少者爲將,可矣。上曰,此是實事,熟講爲之。時白曰,爲將者每患不久缺合之卒,統於數遞之將,雖欲不敗,得乎?申得淵曰,缺祖大壽專責之,得以到今扶持,我國則將帥瓜限,卽遞缺何事可就。上曰,然我國之人,不能耐久。守令者,古之諸侯,而今人厭憚成習。然而使之久於任,豈無其道?李時白曰,我國以瓜期爲限如此,而求以成事難矣。監司不可不擇,擇於衆望所歸者,任之以一道之任,兵使亦統於監司矣。監司之瓜滿,在一周年,速遞之人,豈肯盡其職哉?李時白又曰,臣下事君之道,在於格君之非,而凡事皆以上裁爲言,如有過誤之擧,厥咎皆歸於人主矣。上曰,卿言是矣。實有此等上裁之說,國之舊例如此,蓋使威權,歸於人主之意矣。李時白曰,有懷必陳,此臣素志矣。
大司憲李楘,持平金重鎰,司諫林墰,獻納成以性,正言金振·盧峻命啓曰,尹昉·金瑬事。請尹昉·金瑬,亟命圍籬安置。答曰,所論過矣,更勿煩擾。
大司憲李楘,持平金重鎰啓曰,鹽盆·漁箭等事,措語見上。請諸宮家鹽盆·漁箭及海水立案稱云處,竝皆革罷。鄭亨道事,措語見上。請命極邊定配。兪伯曾事,措語見上。請還收兪伯曾罷推之命。答曰,不允。諸宮家魚鹽事,已爲量減,亦勿煩瀆。
司諫林墰,獻納成以性,正言金振·盧峻命啓曰,諸宮家魚鹽等事,措語見上。請勿留難,亟賜一兪。兪伯曾事,措語見上。請還收兪伯曾罷推之命。報恩縣監邊孝誠,爲人迂拙,年記衰耗,發號施令,一委下吏,闔境怨咨,隣邑嘲笑。如此之人,不可一日在官,重貽民弊。請命罷職。宗簿直長申枅,爲人凶悖,百惡俱備。父母兄弟之間,多有背理之事,隣里鄕黨,莫不切齒痛心。如此之人,不可齒在衣冠之列。請命削去仕版。答曰,依啓。諸宮家魚鹽,旣已量減,勿爲煩論。兪伯曾事,已諭。
上在昌慶宮。停常參·經筵。
觀象監,夜自一更至三更,乾方艮方南方,有氣如火光。四更,巽方,有氣如火光。
金光煜啓曰,明日迎勅習儀,來初一日輪對日次,而國有故,視事·輪對,竝不爲取稟。傳曰,知道。
許啓以吏曹言啓曰,廣州府尹及守令有闕,政事,何以爲之?取稟。傳曰,當日爲之。
有政。吏批,判書李顯英進,參判金壽賢病,參議金槃病,右承旨許啓進。
以李榮立爲報恩縣監,權寏爲宗簿直長,具義俊爲軍器副正,安獻奇爲掌苑別提。
洪州牧使李景義仍任,今加通政。廣州府尹洪瑑,今加通政。
申得淵啓曰,小臣三省推鞫進去,請去推案。且下直。傳曰,知道。
推鞫廳啓曰,申應吉刑問二次,敎誘㗟德一款,大槪其餘問目內辭緣,不爲一一直招,所當加刑得情,而觀其氣息奄奄,徑斃可慮。請姑爲停刑。答曰,依啓。
許啓啓曰,變亂時閪失密符,今當改造,請出押。傳曰,知道。
申得淵啓曰,卽者臣奉推案入來,承傳色旣下之後,缺下番史官,則方接待臺諫,上番史官,不爲來待,故久不得傳入。下番史官,接待臺諫而來後,始爲入缺事體,極爲未安,請當該史官推考。傳曰,依啓。
許啓以備邊司言啓曰,譯官洪喜男手本,差倭持來唐紙一張言曰,執政松樂伊豆守自戶出送,欲得缺使臣筆跡,以爲傳家之寶。此人之請,不可不另施,再次懇請云。令使臣書送,似當。敢啓。答曰,依啓。
以備邊司洪喜男手本,差倭持來唐紙一張,欲得使臣筆跡,傳于許啓曰,此唐紙入之。
申得淵以義禁府言啓曰,邊崗分揀事,判下矣。放送之意,敢啓。傳曰,知道。
以吏曹督運御史望單子,傳曰以在京無故人差出,卽爲發送。
三省推鞫廳啓曰,今此獄事之敎誘搆成,皆出於申應吉,而應吉已爲身故,更無可問之事。事干唜世·成大陽·莫金·山伊等,竝分揀放送。卞廷弼則以應吉女壻,承其指敎,缺論以首從,似難全釋。至於貴金·㗟德,弑父缺雖得伸理,而風瘡垂死之父,因鄕人驅迫,出缺所當隨往,不離看守,而置之尋常,竟至燒死,缺不謹護養之罪,在所難免。㗟德則自以爲一從兩班之言,誣服於鄕獄囚推時云。弑父是何等罪惡,聽人指揮,公然承服,尤爲無理。卞廷弼·貴金·㗟德,令本府參商情法,按律定罪,宜當。敢啓。答曰,依啓。
金光煜以戶曹言啓曰,南漢山城軍糧載運船隻,發遣曹郞廳,執捉於上年冬。京江船隻住水上,而凍未還者甚多。今者自率波昆,至西江所捉之數,六十五隻矣。每米一石,給船價三升,二巡載運,則缺不過七八日,而間有宮家勢家之船,多發恐嚇之言,極爲痛駭。如有依憑勢家,拒逆不載者,事知奴子,囚禁刑推,其船沒官之意,知委施行,何如?答曰,依啓。
以巡檢使任絖,下三道試才規矩,傳于許啓曰,頃年規矩,書啓。缺
傳于金光煜曰,差倭送紙求書於使臣,使臣以何書出給乎?問啓。
校理李尙馨辭職上疏。入啓。答曰,省疏具悉。爾其勿辭察職。
大司諫全湜辭職上疏。入啓。答曰,省疏具悉卿懇。卿宜勿辭,調理察職。
大司憲李楘,司諫林墰,持平金重鎰,獻納成以性,正言金振·盧峻命啓曰,尹昉·金瑬事。措語見上。請尹昉·金瑬,亟命圍籬安置。答曰,勿煩。
司諫林墰,獻納成以性,正言金振·盧峻命啓曰,諸宮家魚鹽等事。措語見上。請勿留難,亟賜一兪。兪伯曾事。措語見上。請還收兪伯曾罷推之命。答曰,已諭。
大司憲李楘,持平金重鎰啓曰,魚鹽等革罷事,措語見上。請諸宮家鹽盆漁箭及海水立案稱云處,竝皆革罷。鄭亨道事,措語見上。請命極邊定配。答曰,不允。
許啓啓曰,今日政廳,臣當進兵批,而左承旨崔葕在外,都承旨身病,同副承旨李省身遭服制,俱未得仕進,左副承旨申得淵,省鞫進去,廳中只有右副承旨金光煜。吏批,何承旨進去乎?傳曰,兼進。
上在昌慶宮。停常參·經筵。
午時未時,日暈,暈上有冠,色內赤外靑。申時,日暈。酉時,日暈,暈上有冠,色內赤外靑。夜一更,乾方艮方巽方,有氣如火光。自二更至五更,艮方巽方坤方,有氣如火光。
金光煜啓曰,明日常參·經筵,取稟。傳曰,只晝講。
徐景雨啓曰,臣與左承旨許啓,迎勅習儀進去,下直。傳曰,知道。
金光煜啓曰,全羅監司元斗杓啓本,守令七事啓聞之下,只書年月,缺不塡日字,不爲着名,又不踏印。後錄之下,當缺疊書年月日具銜踏印,有違格例,殊無詳察之意。請監司元斗杓推考。傳曰,依啓。
許啓以備邊司言啓曰,蒙古地方貿牛價載運之馬,全羅監司貿送五匹,先爲來到,令司僕寺留養,此後隨到留養事,亦爲分付,何如?答曰,依啓。
申得淵以兵曹言啓曰,以巡檢使,下三道試才規矩,傳曰,頃年規矩,書啓事,傳敎矣。頃年規矩單子,因變亂閪失,故依丁丑年謁聖初試規矩刪去,其中講書擊毬缺三技書入,而頃年規矩則無路可據,不得書入之意,敢啓。傳曰,知道。
以兵曹巡檢使試才規矩單子,傳于申得淵曰,此規矩,用劍,亦爲磨鍊,可也。
申得淵以備邊司言啓曰,譯官洪喜男從前往來彼中,開諭周旋者,非止一二,而皆是國事,敢言其勞,近來平倭又到,別爲下送,開諭周旋。又出於東萊府使狀啓中,爲國之心,誠爲可嘉。今又下去,令該曹相當實職除授,以酬其勞,宜當。敢啓。傳曰,畢開諭後,觀其功勞而酬賞,亦爲未晩矣。
申得淵以右邊捕盜大將言啓曰,今月二十七日楊州居故高秋立子應謙呈狀內,去十二月二十五日夜三更,賊人十餘名,面上漆墨,其家,明火作儻,殺害其父母同生及妹夫等四名。其妹十六歲兒,火光觀審,則其里居山春·韓仲福,拔劍打殺,而全興元·仇加伊·丙申等,亦爲作儻同參事,十分明白,而賊人等卽爲散去,累月隱匿,不得尋蹤。今正月二十五日爲還集,及時捕捉,嚴杖窮推,以正殺人之罪,以復殺父之讎事,呈狀。京城十里外,則本廳不得任意捕捉,殺人大倘,不可委而不治,本廳軍官全禮元·高敬生等,發遣捕捉之意,敢啓。答曰,依啓。
申得淵啓曰,臣昨夕自省鞫詣闕之時,有老少男女四十餘人,聚會闕下,鶉衣菜色,纍纍行乞之狀。有缺見臣之來,前進齊訴曰,若趁不賑恤,則渠等將爲塡壑之鬼,願而啓達云。卽朝招致賑恤廳,缺問之,則本廳時未罷撤,只自上年十月間停賑而已云。請令該廳及時賑救,俾令望哺之徒,得免飢死之患,何如?臣旣目見,雖非該房,敢此具稟。傳曰,依啓。
傳于金光煜曰,明日晝講時,任絖入參。
金光煜以禮曹言啓曰,黃海道處女單子,以今月三十日,定限知委矣。今見本道移文,則節度使及守令·察訪及各其境內士大夫處,皆無處女云,而無一張捧送,事極不當。更令嚴加訪問,來月望前內,督捧上送事,行移,何如?傳曰,依啓。
申得淵以備邊司言啓曰,西糧督運使缺榻前已承明旨,令該曹極擇有風力之人,另差以送,使之收捧督運,而以此之故,濟州捉馬,亦已量減,缺付該司,移文于點馬李晦處,依榻前定奪施行,宜當。且全羅左道舟師,則添防於統營,而忠淸道則缺變於全羅右道事,昨日亦奉明旨,器機·什物,十分精備,巡檢使下去後,通議次次進駐,而邊將之放軍收布,以爲己食,極涉無謂。況風和待變之時,一卒有關,而不放則無以資活。放軍則運船不足,不得不就他邑有裕處,風和待變間,逐朔計給,以杜收布之路,而如有犯者,則斷以軍律之意,移文于三道監·水使處,而令戶曹依此施行,亦當,敢啓。傳曰,依啓。且自我先動缺犯兵忌云者,與古人所謂有備無患,又窘缺似爲相左。此一款亦依定奪施行。
司諫林墰啓曰,臣曾以綱常罪人推考事,承命下去于淸州牧使缺六人嚴刑窮問之後,正犯一處面質,則正犯等言缺就服吐露情狀,更無餘蘊,一從渠等辭說而啓聞矣。及今正犯等,拿來京獄,變作他說,終至于反獄。獄情虛實,雖不敢知,而當初只據其承服馳啓,而與三省處決相左,難免按獄之失。請命遞斥臣職。答曰,勿辭。
大司憲李楘,持平金重鎰,獻納成以性,正言金振·盧峻命啓曰,尹昉·金瑬事,措語見上。請尹昉·金瑬,竝命圍籬安置。答曰,今番守城,皆是金瑬之功,尹昉先見之明,亦宜宥其未盡。竝勿更煩。
獻納成以性,正言金振·盧峻命啓曰,諸宮家漁鹽等事,請勿留難,亟賜一兪。兪伯曾事,措語見上。請還收兪伯曾罷推之命。司諫林墰以臣避辭見上。引嫌而退。凡推官按獄之道,一從罪犯招辭,正犯旣已就服,則據其承服,從實馳啓而已,別無可避之嫌。請司諫林墰出仕。答曰,不允。出仕事,依啓。
申得淵啓曰,闕門已閉,出仕臺諫,明日待開門命招之意,敢啓。傳曰,知道。
申得淵以兵曹言啓曰,以兵曹巡檢使試才規矩,缺劍亦爲磨鍊,可也事,傳敎矣。巡檢使三南軍試才規矩中,用劍一款添入事,付標以入之意,敢啓。傳曰,知道。
申得淵啓曰,司諫林墰,再啓煩瀆,退待物論矣。傳曰,知道。
上在昌慶宮。停常參,有晝講。
金光煜啓曰,明日國忌齋戒,明明日國忌,視事,不爲取稟。傳曰,知道。
申得淵以備邊司言啓曰,前日引對時,別錄送于淸國事,榻前論議,或有異同。左議政崔鳴吉,非久當爲還朝,彼此事情,必已商度,姑待左相入來,更議處之,方合事宜,敢啓。傳曰,依啓。
申得淵以備邊司言啓曰,御留山城修築入守事,故相臣柳成龍累累言之,每陳箚中,而棄置不修,誠爲可惜。今欲修戢,缺,時屈擧贏,似非咄嗟間可辦,姑待左相還朝,從容議處,宜當。且承旨申得淵啓辭,嶺南左道某處設險事,其於陰雨之備,極有所見,而臣等於嶺南地理形勢,全然昧昧,不敢率爾議定。亦待左相之來,一體議定之意,敢啓。傳曰,知道。
徐景雨啓曰,同副承旨李省身,服制已行四日,出仕,何如?傳曰,依啓。
以兵曹訓鍊都監別將望單子,傳于申得淵曰,今後各別擇差,勿爲數遞事,言于該曹。
李省身以內醫院提調言啓曰,各道封進藥材,亂後減省之後,元數不多,常患絶乏。至於黃海藥材,則太半缺不産之藥,而且是日用最緊之材也。歲中減省,所捧些少,他無繼用之路,尤爲悶慮。今春等爲始,依前封進之意,本道監司處,下書,何如?傳曰,依啓。
李省身以戶曹言啓曰,一自唐貨不來之後,倭館買賣之人斷絶,倭人之失利,落莫極矣。我國無他所産,只有人蔘,而昨爲禁物,不許私賣,商賈等或潛相買賣,而不受準價。以此人蔘爲死貨,官家不得收貰,當初立法禁斷之意,殊未可曉也。自今已後,許令買賣,而嚴立科條,以收其貰,則倭人有開市之利,我國所産,亦無閉藏之患,令備邊司議處,何如?傳曰,依啓。
李省身以賑恤言啓曰,因承旨啓辭,飢民等賑救事,命下矣。作粥賑救,則靡費多而實效少,似難施行。依上年缺冬例,每十五日,壯者則皮穀三斗,兒弱則一斗缺題給,而上年飢民成冊相考。只其時缺給,而成冊名無之人,則不許題給。雖曰上年缺之人,托以兩班,在家亦爲親受者,則亦勿許給,以防奸弊,宜當,敢啓。傳曰,飢民數多,則如是分給,似未妥當。姑爲依此擧行。
李省身以戶曹言啓曰,今見政院甘結,則內農圃手本據,牛八隻,軍人二十四名,首奴等料布,農前進排事,捧甘結矣。臣等豫慮此事,題給重價,僅買三牛,竝與所存一隻,已滿四隻。今若準給八隻,則非但貿得極難,缺牛商,僅存萬分之一。前者以十牛耕墾者,今以一牛,豈獨於內農圃,用八牛耕田乎?四隻健牛,足耕千百頃之田,內農圃牛隻四首外,未能加備之意,敢啓。傳曰,依啓。後勿爲例。
申得淵以綾城君具宏言啓曰,淸國入送侍女覓得事,上年十一月二十七日承命,而其時都民,勅使時避亂稱云,盡爲出去,閭里空虛,故趁未奉行矣。竊聞都民出去者,歲時稍稍還集云。故臣內需司宣頭案及各司續案中,年歲可合者,親執抄出,昨日與刑曹判書李敬全,會坐於掌樂院,推捉可揀之人,則稱頉不來者,缺其間且有欺罔奸巧之跡,今此稱頉之類,則囚次知督現,以爲結末之地,何如?傳曰,依啓。缺
午時,晝講。入侍,同知事李楘,特進官任絖,右承旨許啓,侍讀官李尙馨,檢討官南老星,假注書洪處亮,記事官林·鄭泰齊。上講谷風·蓼莪章。上曰,人之共患難易,共安樂則難,何以然也?南老星曰,是以古人有言曰,無忘在莒。凡人情亂後,則狃於安逸,易忘曩時之患難,此固不可不戒也。上曰,范蠡之去良以此也。老星曰,越王爲人異常,不足取也。上曰,越王强愎乎?許啓曰,嘗膽復讎,有過人之事,於人君之道蔑如也。又曰,漢高帝乃易得之主乎?然而不能全保功臣。南老星曰,漢光武欲保全功臣,而不任以事。許啓曰,光武之不任功臣世職,非之矣。李楘曰,宋太祖盆酒釋兵,史稱其美,若寵用之,則有驕橫之患,終不能保之矣。上曰,雖用功臣,有罪則罪之,若以非罪罪之,則不可矣。上曰,蓼莪,子之慕父母之意,極盡形容,後世之出入者,多矣。唐宗不設宴於生辰,思父母劬勞之恩。許啓曰,蓼莪,勞苦而無怨懟之言,是謂賢也。凡人未有孝於親,而不忠於國者矣。上曰,王裒拚此詩,哭泣之事,奇矣。僉曰,孝而後爲忠,不孝於其親,於國爲無用之臣矣。上問于特進官曰,今番求書倭人,何等人也?任絖曰,執政之人,缺庇我國者也。上曰,日本執政幾許?任絖曰,缺有四人,今則以車行執政者三人,竝七人云矣。上曰,執政爲大臣乎?絖曰,關白則稱將軍,執政卽關白之大臣矣。上曰,卿之往日本時,亦有受書之事乎?絖曰,受之矣。上曰,受書之紙,何如?絖曰,毛還紙也。上曰,今有求書之事,洪喜男何不早言之?絖曰,曾有小缺言矣。任絖又曰,日本酷好書畫。臣奉使時,雖一行下缺皆爭受之矣。上曰,蓋其國崇尙書畫乎?絖曰,似有尙學之心矣。臣之往也,有八歲兒來示自筆,而亦爲甚奇,臣稱賞之,仍給一行所齎筆墨,則其國人聞缺爭賂求書矣。上曰,然則其國不知書矣。絖曰,其國所學無次序,習書亦無法帖矣。上曰,日本自古不被兵,太古迹頗有之云,然而受我國之書乎?絖曰,古有毛詩云,而詳問之則非古本,攻我國板云矣。又曰,我國東史寶鑑入去云矣。上曰,以卿所見,倭情,如何?絖曰,時有別情,何以知之?第聞譯官輩言,則似無驚慮事矣。上曰,今受書之事,果是眞心乎?任絖曰,雖未詳知,渠所大欲者書畫矣。前日奉使時,帶去能書者數三人,欲爲受書者,至於叩頭請之,其國之好書,可知矣。上曰,以我國書爲何?絖曰,彼不知書品,善惡間皆受之矣。又曰,古者對馬島皆草屋,今則盡是瓦室,江湖亦極豐治,無乃有符堅之志乎?絖曰,此賊巧黠,甚矣,安知其必不動兵?陰雨之備,不可緩也。上曰,琉球國臣服入貢云,然耶?任絖曰,奉使時詳聞則誠然矣。上曰,今關白承襲幾年耶?絖曰,雖未知承襲之年,而以甲子日記考之,則甲子已爲承襲矣。上曰,以渠國形勢觀之,則無動兵之勢乎?絖曰,國方殷盛,琉球亦爲臣服,豈以爭我國土地·子女·玉帛,輕易動兵乎?蓋此賊狡酷,安保其無他,小臣之意,渠之年年持去米木,缺皆不如古。自古以後,如舊例準數給之,以充其欲,觀其動靜,似可矣。上曰,倭賊之來犯全羅道缺便易乎?絖曰,經外洋來,無薪木處,何必由此來乎?且伐人之國,船數必不下數百隻,豈有數百船隻停泊處乎?丁酉之敗,良以此也。又曰,釜山之往日本,有水宗,過宗則入去易矣。上曰,水宗遠乎?絖曰,彼偏近矣。上曰,水宗之高幾許?絖曰,別不知其高,而水勢可畏矣。又曰,瞭望之事,不可信也。水宗有來船云,而頃刻間船已泊矣。脫有不虞,甚可慮矣。上曰,此等事,若於常時,缺則豈有此理乎?
任絖啓曰,各道戰船添防事,前日下敎矣。某道幾隻,則送於何處,幾隻則亦送於何處?水使則仍留信地,使虞候領付似當,而伏聞前日缺防之船,必滿十隻,頃年李溟爲監司時,啓減四隻矣。今則幾隻定送乎?上曰,全羅道則依前定送十隻,忠淸道則盡數送之,而竝令虞候,仍乘其船而往,可矣。絖曰,小臣軍官元定四人內,無一人現存者,今行將不得率去,極爲悶慮。有職人及時任備局郞廳中一人帶去,何如?上曰,依爲之。又啓曰,軍官元數不足,故從事官處,不得分遣,從事官分遣巡審之際,任事無人,加出,何如?上曰,從事缺軍官,旣無前規。且我國之人,例以備威儀擧動爲先,缺從事官,若不〈親〉自執簿,身親按事,徒委於軍官則不可矣。然若有不足之弊,則軍官量宜加出,可也。又啓曰,各浦砲手料米加給事,及邊將以料米計給事,已有聖敎,而但砲手與邊將料米,若不准價布之直,則砲手之怨猶前,而邊將亦必有難堪之患矣。令廟堂定奪,何如?上曰,依爲之。又啓曰,下三道文書,缺年載來,近日酬應極煩,而無定給書吏,故必招備邊司各道所掌書吏題送,以此欲待其吏,則外方之人,留京爲弊。持往備局,則許多文書,亦甚難便,依缺守禦廳例,書吏一人差出,依他給料,京外缺爲帶行,使之專管文書,何如?上曰,言于該曹。又啓曰,臣今行只帶從事一員而去,他從事則待慶尙左水使畢操,使之直到湖右·湖南,相遞帶行,分檢各道缺爲計矣。上曰,依爲之。須頻頻分送各道,着實巡檢,使各處戰船諸具,少無未盡之事。
罷出。
持平金重鎰啓曰,臣於再昨往參三省坐起,以魚鹽事,改草之意,簡通于大司憲李楘,則紙尾略及兪伯曾罷推還收事停啓之意。臣以不可遽停之意,復通,則又答以只達公議而已,不當堅執云。臣以爲此事,出於一時公議而連啓,屢缺未蒙允兪,則如是相持,事涉未安。只達公議而止已,同僚之意,臣亦爲然,而率易停之。且還收之啓,旣已停之,則諫院雖未停論,推考傳旨,在本府,不可以諫院之未缺爲辭,故循例承受矣。卽今物議譁然,皆以爲非,臣之矇然不察,大失事體之失,著矣。不可一刻因冒,請命罷斥臣職。答曰,勿辭。
正言盧峻命啓曰,臣庸陋無狀,最居人下,尋常庶務,猶恐不堪,分外誤恩,忽及於萬不近似之身,聖上之超擢疎賤,置之言責缺蓋欲聞匡救之一言。而臣新自嶺外來合啓,及請還收杞平君兪伯曾罷推之啓,泛泛以前辭,連日傳啓,未能措一辭一字之可以回天者。臣罪萬殞,臣罪萬殞。臣伏聞兪伯曾前後箚辭,皆出於爲國家,而至於尹昉之論罪,實臣民百世不可忘之痛也。廟社汚辱,已有不忍言之慘,而盛諸空石之中,雜以常漢之衣襪,宿於厥妾之家,而不卽爲啓達奉安之計,至於肅缺殿,堂上往問其位版,則昉曰,在於彼處,可自取去。噫,若有一毫之人理,寧有如此之爲。人心日憤,公論日激,伯曾奮不顧身,獨立敢言,則殿下宜腐心痛骨,臥不安寢,缺爲敵非爲仇,昉乃爲讎,雷厲風飛,置之重典,上以慰祖宗陟降之靈,下以雪國人欲食之憤,其間所謂跨馬缺,固不可詰其虛實。殿下乃反曲庇缺伯曾措語疑信之處,繩以誣陷之罪,缺跨行之說,固國人之言,非伯曾之言也。國人不進殿下,而伯曾獨進言於殿下,伯曾有可賞之忠,無可罷之罪,難赦之罪,反罪進言之忠。殿下之賞罰,若是其謬缺臣恐已亡之國,不待南北之虞,而覆滅無日矣。臣之又所惕然悚懼,列聖在天之靈,以殿下今日之賞罰,未知以爲何如?言之氣塞,念之心摧,然則兪伯曾還收罷推之請,所當與合啓相終,合啓難停,而此啓不可停,亦何也?昉·瑬之罪,雖不得以其罪之,進言之人,決不可加之以罪,以厚塞來言之路。憲府以循常數語,隨彼論啓,數日之後,旋卽停止,是不但爲伯曾之罪人,實宗社之罪人也。其阿容權勢,媚悅君上之態,臣不忍正視,發簡同僚,僚議不齊,莫非臣罷軟無狀之致,臣何敢强顔仍冒乎?請命鐫削臣職。答曰,勿辭。
大司憲李楘啓曰,杞平君兪伯曾之箚,忠憤所激,言涉過當,至被罷推之命,群情之所共惜也。還收之請,實出於公議之奮發,而臣之愚意以爲,臣等事只達公議之所在而已。不必堅執相持,故於同僚之簡通,言及停止之意,同僚答以姑待一兩日云。臣如前答之意復通,則同僚亦以爲然而停之。今者物議益峻,重被詆斥,率爾停論之失,臣實當之,不可靦顔在職。請罷斥臣職。答曰,勿辭。
持平柳穎啓曰,臣有狗馬病,再未赴召,日夕惶懼,惟俟譴責,不料聖度天容,謬恩荐降,未浹兩月,遍歷三司。臣是何人,敢膺此寵,感激怳惚,流涕無從,不計顚躓,舁缺舟,中途阻風,自遲日字,前後逋慢,厥罪難貰。且聞兩司,以前相臣金瑬事,今方合啓論之云,瑬是臣缺五寸姑母夫也。卽其隆盛時,臣未嘗妄爲來往,而及其擠井,更助下石,亦臣之所甚惡。況臣於少時,受學頗久,師生之義,終不可廢,尤難冒居言地。請命罷斥臣職。答曰,勿辭。
獻納成以性,正言金振啓曰,缺以爲憲府當合啓方張之日,缺遽卽停止。且院啓不停之前,承受推考缺,無據甚矣,欲爲論啓,臣等答以憲府之承受,甚可駭也,而但似無是理,更加詳察云,則午後盧峻命,又爲簡通,必欲論啓之際,持平金重鎰,避嫌分撥,一時來到,臣等以持平,已爲引避,今不必論啓爲答。臣等缺,只在於商確,而盧峻命以此引避,臣等何敢晏然職次乎?請命罷斥臣等之職。答曰,勿辭。
申得淵啓曰,持平金重鎰,正言盧峻命,大司憲李楘,持平柳穎,獻納成以性,正言金振,再啓煩瀆,退待物論矣。傳曰,知道。
又啓曰,臺諫出去,請出開門標信。傳曰,知道。
上在昌慶宮。停常參·經筵。
宣祖大王國忌齋戒。
下直,仁同府使吳達升。
巳時午時,日暈。夜一更三更,乾方東方巽方,有氣如火光。
李省身以戶曹言啓曰,以本曹領議政所啓回啓,傳曰,領相之言,非欲罷新結之意,而回啓如此,無乃不察耶事,傳敎矣。所啓內等數,雖不可減,該曹出役之際,依癸卯年例爲之云。臣等之意以爲,改量之後,別無缺收稅之數,比前增加,而其等數不可減,而缺臣等昏昧,不省如是。回啓缺不勝惶恐,更爲反復思惟,以終未能覺悟,議于大臣回啓,何如?傳曰,依啓。
李省身啓曰,居齋儒生書冊筆墨缺事,傳敎矣。何書冊,筆幾柄,墨幾丁,賜之乎,回啓事,命下矣。小學一件·黃筆十柄·墨五丁,該曹磨鍊以來,卽招儒生面給矣。傳曰,知道。
申得淵以都摠府言啓曰,缺管權克正,以分軍會同事,除標信,內兵曹進去之意,敢啓。傳曰,知道。
徐景雨啓曰,內下金印缺印文,則顯德嬪印也。令禮曹造閣,藏置于順懷世子缺何如?傳曰,允。
以備忘記,傳于徐景雨曰,胡人得此寶,缺瀋陽,內官往瀋陽得來,藏置於前所在處。
李省身以弘文館言啓曰,避嫌臺諫,本館今當處置,而副提學李景奭呈辭受由,副校理尹鳴殷呈辭到館缺入番所見處置多官,請副校理尹鳴殷牌招。傳曰,依啓。
司諫林墰啓曰,臣於再昨,引避而退,昨朝缺命罷職出來之際,下吏傳本院簡通,道上開見,則憲府之兪伯曾罷推還收停啓不當及本院未停啓之前。徑捧傳旨,大失事體,不可不論之意,而終到臣處,缺臣亦答以謹悉而還,差晩,正言盧峻命,來于臣家,以爲簡通之事,欲爲搆草而去云。言事得罪,實非缺,期回天聽,是乃臺臣之職分,則憲府之率爾停論,宜有物議之未夬。況諫院之啓不停,傳旨之捧無據,尤所當論,而第聞憲府城上所,方爲引避云,其措語趁明早齊會僚員,商確而處之,似乎差晩,以此答送矣。當此是非顚倒,危亡迫急之日,身居言地,反顧避事之計,念所不及,而只緣務欲詳缺,竟致同僚之引避,臣何敢晏然苟冒?且臣以訓局郞廳,適値往坐新營,日暮始見分撥,缺致令多官偕避,臣之所失大矣。請命罷斥臣職。答曰,勿辭。
申得淵啓曰,司諫林潭,再啓煩瀆,退待物論。傳曰,知道。
弘文館副校理臣李彦·臣尹鳴殷,修撰臣南老星等,伏以,持平金重鎰,避辭見上。大司憲李楘,避辭見上。持平柳穎,避辭見上。獻納成以性,正言金振,避辭見上。司諫林潭避辭見上。竝引嫌而退。兩司之論,不謀而同,其發其停,斷無他意。但議論方張,徑自停之,則率爾之失,在所難免。力扶忠讜,缺欲回天,辭意澟然,直截可尙,大義所在,不可言私,格外之嫌,何必避爲,缺商確,務欲詳愼,論事之際,缺當然。請持平金重鎰,大司憲李楘遞差,正言盧峻命,持平柳穎,獻納成以性,正言金振,司諫林潭,竝命出仕。取進止。答曰,依啓。
李省身啓曰,臺諫出仕事,命下,而今已夜深,明日待開門,命招言之意,敢啓。傳曰,知道。缺
申得淵以備邊司言啓曰,傳曰,倭差送缺求書於三使,三使以何書書給乎,問啓事,傳敎矣。問于任絖·金世濂,則以古詩五言四韻書送云。黃㦿方在延安任所,使之缺書送爲當,敢啓。傳曰,知道。以上燼餘謄書郞廳李晉吉書。郞廳金漢老校正。
上在昌慶宮。停常參·經筵。
備邊司啓曰,醴川所捕愁里同等,今已上來,自本司詳加盤詰,則祖父阿可諸,當初出來時,途多愧兒時率來,居生於忠州檢丹村,其父長成,娶本國女人,仍生愁里同,旣是我國人物,亦不復戶,必是嫌人所告云。永孫亦稱祖父尼沙道出來,父李令尼産長,今年已七十歲,作爲居士,周流乞食,固非己身向化云。以其所供觀之,則明非己身出來之類,姑囚京獄,更爲明査後處置,方合事宜。敢啓。答曰,依啓。備局謄錄
上在昌慶宮。停常參·經筵。
未時申時,日暈。
有政。以李尙馨爲持平,柳穎爲校理,崔有海爲副修撰。
副提學李景奭上疏。入啓。遞差。
備邊司啓曰,今日之第一急務,惟在與民休息,勤課耕農而已。目下東作已迫,糞田種牟,儲水治疇,日不暇給之時,孑遺之民,不可以一事而撓之。南城峙糧之事,誠不可少緩,而一石運入之際,一結各出三人,女戶單丁,不得不給價負運。且斗量之時,每見欠縮,又傷初米而添補之,號冤之聲,有不忍聞。就元數二萬石內,姑以萬石,趁卽輸入,其餘則更觀事機,從容運入,似無所妨。臣等久欲仰稟,而貯糧之擧,極重且大,不敢率爾爲啓,目見事勢如前所陳,惶恐敢稟。答曰,事係重大,減入不可矣。
又啓曰,云云事,傳敎矣。臣等雖極愚迷,豈不知聖意之所在,又豈不知事係重且大乎?但畿畿之蕩敗,比他道最甚,呻吟纔定,瘡痍甫起,上年原田起耕者,未滿十分一二,又經勅行,里巷蕭然,滿目傷心。轉頭之頃,農節又迫,政宜休息勿撓,專意東作而已。南漢運餉,適在於此際,有備無患之計,雖不容一日少緩,而民間事務,十分危迫。以水原一府事言之,當運之數,一千二十三石,而輸入之費,厥數倍之,民之號冤,不亦宜乎?南倉所運,已至萬餘石,而水上應運者,亦稱此數,旣非神運鬼輸,當用人力,與其難支而議處,曷若先事而善圖?臣等極知煩瀆之爲未安,而待罪籌邊,目見民間切迫情節,惶恐更稟,伏候聖裁。答曰,恐其又窘陰雨,有此輸糧之擧,言念民弊,心甚不安矣。水上糧餉,雖已下來,已運各官,俾勿再定。備局謄錄
上在昌慶宮。停常參·經筵。
夜自一更至三更,艮方東方巽方,有氣如火光。五更,坤方,有氣如火光。
校理柳穎牌不進,依承傳,罷職。
上在昌慶宮。停常參·經筵。
夜一更,月犯昴星。
刑曹判書李慶全辭職上疏。入啓。答曰,省疏具悉卿懇。卿其勿辭察職。
大司憲全湜辭職上疏。入啓。答曰,省疏具悉卿懇。勿往,令子弟完役,可也。
上在昌慶宮。停常參·經筵。
弘文館副校理臣尹鳴殷,修撰臣南老星等,伏以,國家之缺肝膽自裂,擧國之人,莫不欲食其肉也。夫缺殿下豈可用勳故而屈祖宗之法乎?臣等聞聖王缺以此而言之,則殿下之用罰,與古之聖王,大相左矣,其何以振紀綱,缺律,不行於此人,後之爲將者,皆知有生之道,而終無必死之心。缺池之高深,將安所施其用乎?然則殿下今日之宵旰,反歸於徒動,而惟彼築城也,運糧也,治船也,閱兵也,終爲浮文而止,可勝哉?臣等之愚,以爲金自點之罪,不可不按律,先正缺餘喪帥就俘,偸生苟活之徒,次第以其律斷之,則頹綱自振,士氣缺伏願殿下,俯垂採納,以快乾斷。答玉堂箚曰,發論時不言之事,掇拾陳箚,極涉苟且。元戎缺亦違前規,竝勿煩瀆。
大司憲全湜,司諫林墰,持平李尙馨,獻納成以性,正言金振·盧峻命啓曰,尹昉·金瑬事,措語見上。間有所改而朽缺。請尹昉·金瑬,竝命圍籬安置。答曰。缺
大司憲全湜,持平李尙馨啓曰,諸宮家漁鹽等事,措語見上。間有所改而朽缺。請諸宮家鹽盆·漁箭及海水立案稱云處,竝皆革罷。鄭亨道事,措語見上。請命極邊定配。答曰,不允。
司諫林墰,獻納成以性,正言金振啓曰,漁鹽等革罷事,措語見上。請勿留難,亟賜一兪。兪伯曾事,措語見上。請還收兪伯曾罷推之命。答曰。缺
持平李尙馨,獻納成以性,正言金振啓曰,國缺元帥諸將,得免軍律,缺天下寧有是理?至於缺達之托以私事,倍道馳進,其所領未滿數百。自點缺亦有精銳千餘,而偃臥堅城,不爲遮遏前路,且不趁卽馳報,使君父幾不得脫。南門窘迫之狀,至今思之,肝膽欲裂。臣等以不可不論之意,已爲相議,而係是缺啓,適緣憲長有故,以致公論之先發,臣等不職之失,著矣。請命罷斥臣等之職。答曰,已定事,如是提起,殊甚不當,勿辭。
大司憲全湜啓曰,臣冒忝本職之後,連有疾病事故,不但不能擧直缺言責諸僚,至今含默。今見玉堂之箚,臣之不職之失,著矣。請命罷斥臣職。答曰,勿辭。
許啓啓曰,大司憲全湜,持平李尙馨,獻納成以性,正言盧峻命·金振,再啓煩瀆,退待物論矣。傳曰,知道。
又啓曰,臺諫出去,請出開門標信。傳曰,知道。以下缺
備邊司啓曰,以全羅左水使狀啓粘目,傳曰,回啓中添入云者,與定奪之意不同,問啓事,傳敎矣。曾因巡檢使任絖榻前啓辭,各官各浦戰船射·格,加數定給事定奪,而其後又因任絖所啓,各官戰船格軍,以陸束伍折給事,已蒙允許,行會于三道矣。今此全羅左水使狀啓,古群山新設戰船,添給射·砲·格軍,似當依他加定之數,以陸束伍充給,故如是回啓矣。措語未瑩,致勤上敎,極爲惶恐。元公事,付標以入之意,敢啓。傳曰,知道。
又啓曰,云云事,傳敎矣。南漢山城峙糧事,頃者定奪於榻前,臣等不得入侍,未詳曲折。今日坐,戶曹判書沈悅,言其元數二萬石,故只依所言,以二萬石爲啓。今承聖敎,更爲詳察,則京倉所運之數,只一萬石,運入之際,瘡痍甫起之民,勞費之苦,乃如所陳,姑以六七千石,爲先運入,其餘則稍待春耕後,從容輸入,似合事宜。前啓辭付標以入之意,敢啓。答曰,知道。
又啓曰,今見守禦使李時白書啓,南漢城役,極爲浩大,前日啓下潰軍元數,本非不足,而以其役處比較,則有似聚塵添山,不但農前決難完畢,極爲可慮,必須別樣措處,可以速見其效。僧軍發赴,似非其時,而自前如此重役,除却僧徒,必不得容易斷手。下三道及江原道僧軍,除前受度牒者外,無牒之僧,一一調發,分三運上送,而初運則十五日赴役,二運則二十日,三運則二十五日,准役後,受牒而還,其中擇老實爲白,足所信服者,定爲領將,使之來役,則此輩以得牒爲幸。又以先後來赴,仍定役日多少,則渠輩亦必爭先來赴矣。以此知會下三道及江原監司,刻日上送,毋致騷擾之患,宜當。莫重之役,不可留時怠緩。事勢如此,敢啓。答曰,依啓。備局謄錄
上在昌慶宮。停常參·經筵。
金光煜啓曰,明日常參·經筵,取稟。傳曰,停。
巳時,日暈。未時,白雲一道如氣,自坤方,直指巽方,長二十餘尺,廣一尺許,良久乃滅。夜一更,東方有氣如火光。二更,白雲一道如氣,起自艮方,直指坤方,長竟天,廣尺許,良久乃滅。五更,流星出天津星下,入艮方天際,狀如鉢,尾長三四尺許,色白。缺
校理尹鳴殷,修撰南老星疏曰,臣等俱以無狀,忝居論思之地,蔑有絲毫之補,徒積尸素之慙,黽勉隨行,適足以玷辱名器矣。今此合啓之論,出於共公,而快從之請,缺等職耳,不敢諉之以發論時不言,而終始泯默,昨日陳箚者,蓋爲此缺請罪元戎,三司論事,俱是一體,苟有所懷,各自陳達,而本無先後一定之規。臣等妄料以爲,金自點之罪,尙逭師律,實神人之所共憤也,目今南虞方殷,軍法不嚴,則將無以激勵將士,有所懲懼,故缺據法請律,實是憂憤之所使也。聖批,反以苟且違規爲敎,臣等惶恐踧踖,置躬無地。且兩司以此引嫌,退待本館,當爲處置,而臣等旣承未安之敎,不敢是非其間。伏願聖明,俯察臣等狼狽之狀,亟賜鐫削,以安愚分。傳曰,下該曹。
下直,順川郡守安峻,龍崗縣令鄭翼卿,鐵原府使兪省曾,金城縣令宋熙業,咸平縣監金缺
義禁府啓曰,以本府白守濂事全羅監司啓本粘目,傳曰,此回啓似爲朦朧,使之明白回啓事,傳敎矣。白守濂査覈啓本,更爲取考,則其中租石無處置一款,乃是緊語,而回啓中不爲擧論,致勤上敎,臣等昏不致察之失,著矣。不勝惶恐之至。依啓本付標添入之意,敢啓。答曰,知道。禁府謄錄
上在昌慶宮。停常參·經筵。
金光煜啓曰,明日常參·經筵,取稟。且十一日輪對日次,取稟。傳曰,只缺缺
許啓以備邊司言啓曰,以全羅監司春操狀啓粘目,傳曰,左水使所屬舟師,今將添防於統營,此回啓,何以如是爲之耶事,傳敎矣。春秋會操,定爲常行之規,缺防農之弊,不但今年爲然,換定之請,合爲久遠之式,而今日添防之擧,出於非常,彼此合操,不暇講定,故只擧常規,回啓矣。今承下敎,殊覺欠闕,極爲惶恐,此一款付標添入之意,敢啓。傳曰,知道。
徐景雨啓曰,假注書李袤,自未差之前,已有腫患,卽今症勢甚重,不得察任。請遞差,他假注書差出。傳曰,依啓。缺
掌樂院官員,以提調言啓曰,曾因禮曹甘結,本院缺坊樂籍監封以送矣,上年秋還爲下送,而與院中草案,缺樂工·樂生中免賤者八人之名,或書塡於空間,或割去他人名而書之,此乃要免吏曹定送之役,以仍存樂籍樣,公然付標,情狀極爲痛惡。將此緣由,移文于禮曹,則回送內,此人等,置簿於樂生中,則於渠等有得食之事,而於本院有害乎云云。官家文書,任意塗擦,添書付標之狀,所當隨現痛治,而胥輩奸缺之罪,則不爲査問,反以得食有害等語,詰責本院,事理極缺異。前項邊孝男等八名,令攸司囚禁,依律定罪,以懲奸濫之習,如何?傳曰,允。以下多缺
慶尙監司李景曾引見。入侍,承旨金光煜,史官林·鄭泰齊,假注書李袤。上曰,受任遠離,有所陳達乎?李景曾曰,小臣平生才拙,自分無缺謬恩及此,感激罔知。臣受此重任,不勝惶懼,病未能速出,今始辭朝,尙未快愈矣。臣去之後,倭人今年不必來,設或缺六百名,沒於雙嶺,今未充額,元穀五萬石,此缺軍器,則幾缺官式,營中措備,而弓無筋可造,城池壬辰缺臣必有經營,而嶺外無山城。今仁同天生山城險阻,一面缺民不堪居,軍兵露處,以是爲慮。缺景曾曰,天災如此,變不虛生,豈謂必無事?缺器械,無可防之勢,臣竊悶焉。上曰,在於得人,得人則可,天災如此,予常言於諸臣,咸賴祖宗之澤,則可保今年無事矣。土賊無可憂。皆知世子在瀋陽,缺愚賊不足慮矣。任絖言倭譯率家居東萊,爲可信此言,其所料賊如此,不可說也。景曾曰,彼何知之?敵來則事無可爲,嶺兵全缺復得充數也。上曰,人皆知不來,卿知其若來,無效此也。景曾曰,雖知朝夕必來,民窮竭力,此臣慮也。上曰,觀勢處之。倭好戰勝大巧詐,不必來,未可知。景曾曰,以貢布不好,恐太麤則彼怒,給好則民怨,不得不給好矣。上曰,深可慮,民怨敵怒,事甚難處矣。爲國在戰守和,兵不足守,而今國忘之,豈有如此國乎?南漢築城,人皆笑矣,寧有是理?本道亦無山城,賊無則已,遍則監司何避乎?景曾曰,壬辰後不知何樣。上曰,卿躬所當之。景曾曰,御留山城,古相臣柳成龍,亦言其利,民缺二月不相見,時在沃川,往由金山大路,李敬輿母方缺不自金山路來,今不得見,未易見也。文希聖知邊事矣,缺
備邊司啓曰,貿牛後運物貨,外方已送來者,留置本司庫中,不無虛疎之患,令該曹善爲藏護,俾無鼠破腐汚之弊爲當。數目別單書啓,此後來到之物,一樣處置之意,敢啓。答曰,依啓。備局謄錄
又啓曰,前判官嚴奉信,呈狀于本司曰,兵亂時闕門外侍衛,終始扈從,出城後,王世子陪從,仍入瀋陽,以八十餘歲老父病重,齎持狀啓,受由出來,其間禁軍五人,已往瀋陽,而受由之人,不可不還爲入往,斯速入啓處置云。嚴奉信當初旣已受由,持狀啓出來,似當還爲入送。來朔朔膳入往時,一同入送,何如?以上備局謄錄
上在昌慶宮。停常參,有晝講。
金光煜啓曰,明日常參·經筵,取稟。傳曰,停。缺
晝講。缺。李顯英啓曰,歲久人可自新,不可以一時之過而終棄也。上曰,謂誰?顯英曰,得注擬而未得受點,極爲悶也。李行進雖有妄言之失,豈可坐此而終爲棄人乎?上曰,輕浮之人,不實於言,而反害於人,如此之人,何必汲汲用之乎?顯英曰,李元翼一國之大老。李行進所言,恐有傳之者誤也。上曰,此乃鄭經世所言也。此人朴缺必不爲無實之言矣。宿德元老,如是輕蔑,其人可知矣。顯英曰,鄭維城乃鄭夢周之子孫也,而不蒙其先祖之蔭,反受其缺外祖之累,似不當如是也。上曰,重治逆之罪也。顯英曰,國缺賊之壻,無緣坐之律矣。顯英曰,臺閣風采,不可不養成,言雖過激,何可必罪乎?上曰,尹昉甚於盜賊之言,極爲無理矣。顯英曰,臺閣有好氣像,然後可爲,不可因噎而廢食也。多缺時白曰,臣之所領軍官,或移爲他任,請守禦廳軍官,竣事間,雖內外將官,勿爲差定,何如?上曰,依所啓施行。時白曰,禦營出身及束伍出身,願爲試砲者,依願試砲論賞,何如?上曰,追後試才,取其優等,可也,嚴禁其代射,亦可也。時白曰,敢不勉行?上曰,武士,後當親臨試才耳。上曰,去巡卿之自山城還來之日,氣候不平,未能引見矣。往見其城,果何如耶?時白曰,徐佑申言內,不可周圍更築云矣。上曰,申景瑗所見,何如?時白曰,申傳徐言耳。上曰,步數甚遠,用軍浩大,可缺上曰,所謂蜂巖,可碎而用之乎?巖石於風水,有好者有不好者,不好者,則碎而用之,何妨?時白曰,臣時未議于術官也。上曰,以缺軍可盡伐石之役耶?時白曰,未能也。必役僧軍,可辦鹽炒,缺度帖,彼必爭來矣。上曰,徐佑申緩急可盡力耶?時白曰,臣前所不知之人,近者同宿三日,年雖多,氣不衰,其才則未知,而其志則無輕躁之態,苟且行事,所素不爲,方赤脫以處,小臣脫衣給之。上曰,窮而然耶?衣未及持來耶?時白曰,其家勢淸寒,故如此也。雖罪人旣爲看役缺上曰,軍糧斯速輸運,無使米沾濕。缺
全湜啓曰,諸宮家魚鹽,請命革罷。沈諿請命邊遠定配。上曰,先朝賜與,一朝還奪未妥,故持難。沈諿事,所論似過,非是賣國,又非欲免使行,不原其情,據此論罪,則死不瞑目矣。且觀其人,非有奸詐之心者也。至今論劾不當矣。全湜曰,前正言盧峻命,特命遞差,聖意所在,未敢知也。勿爲遞差,何如?上曰,其人輕浮喜事,言無倫理,事不適中,故遞之。今雖還收,已遞之官,不可行公,勿爲煩瀆。
成以性啓曰,魚鹽革罷之啓,以先朝賜與,不可還奪爲敎,臣等之惑滋甚焉。有民而後有國,有國而後有諸宮也。魚鹽不罷,則民無以爲業,國無以保民,諸宮獨能有其魚鹽乎?上曰,諸宮家魚鹽所屬處,合而言之,則似多,而量減之後,各其分屬則少,勿爲煩論。又啓曰,請還收兪伯曾罷推之命。上曰,告君之辭,雖細必察,而況係于宗社之事,不察陳啓,非矣。非之則宜缺不悔,非矣。果有其實,則不可諱矣,非其實跡而乃言,豈不非歟?又啓曰,憲府城上所及當該承旨,請命罷職。上曰,缺成以性曰,兩司一體未停啓前,不得捧承傳,缺上曰,然則竝推考。
缺李尙馨曰,潰軍收布,在監司善處,而城役則農隙爲之,爲當。上曰,一朔赴役後,可及農務矣。成以性曰,一朔後及農之敎,非矣。春分已迫,東作方殷,無牛,此時人夫起土耕種甚艱,農事不易。雖曰廟算之已定,豈無更張之要道?固國之事雖重,而得民之心亦重,徐竢農隙,量宜行之,至可矣。上曰,潰軍之役,妨於農事,必須矜念,而軍律亦重也。且爲國之道,備禦之策,不可姑爲民弊而廢之也。二朔立役軍,幾人耶?問于備邊司。
全湜啓曰,舟師申飭,雖是美意,而往昔李舜臣勝戰之外,一缺一船防禦之利,一船治裝,亦爲重大。今番巡檢之行,恐或後於山城之役也。上曰,然則舟師勿設耶?卿言亦有所見,非以舟師缺使不下陸也。我國軍善逃,而舟師得力之益,自前有之,故爲之。
李尙馨啓曰,臣來自外方,察民間所甚怨苦者,則各司所納缺物尺數,大典以三十五尺爲準,反正後卽爲移文,缺至於造尺以送。其後申飭者,非一非再,而迄今猶夫前日,紀綱不立,號令不行,各官色吏,中間弄術,以尺短麤劣者,缺各司不察,每每還退,故各官不得已必長其尺矣。多缺上曰,令該司摘發,缺上曰,兩南以牛疫,牛畜殆盡,所經,何如耶?成以性曰,終日行不見一牛,間或有數百家村有一牛矣。金振曰,臣父爲大興守,其邑面只有九首牛,耕種極難矣。
成以性啓曰,盧峻命之事,措語之間,或有所未盡,而以其所聞者,言之耳。原其心,別無可惡之事也。玉堂之箚,啓下該曹,實爲未妥矣。李尙馨曰,兪伯曾古之遺直也。上曰,下該曹未妥之說,更思則然矣。
金光煜啓曰,廢祬有女,官家今方給料云,其年女已長矣,令該曹缺爲婚姻,無失其時,則聖德事也。上曰,令該曹言于厥家,使之速爲婚姻,婚姻定,卽時來告。
申時,雨雹,狀如小豆。
李省身啓曰,山城糧餉畢運與否,問于該曹以啓事,傳敎矣。問于該曹郞廳,則應運元數一萬石內,已輸運八千七百石,餘石未輸運一千六七百石,而今明當爲畢運云矣。傳曰,使之速爲運送,俾無人馬留待之弊。
李省身啓曰,憲府城上所·當該承旨推考事,命下矣。臺諫方以罷職〈論啓〉,傳旨不得捧之意,敢啓。傳曰,知道。
午時,上御崇文堂,晝講。知事李顯英,特進官李時白,參贊官李省身,侍讀官尹鳴殷,檢討官南老星,假注書鄭道榮,記事官林·鄭泰齊。上讀前受音一遍。尹鳴殷進講詩傳小雅,自有饛簋飱,止其恤我耳。
上在昌慶宮。停常參·經筵。
金光煜啓曰,明日常參·經筵,取稟。傳曰,停。
有政。缺
傳于政院曰,李行進侵斥元老,其悖妄可知,而銓曹不思爲官擇人,今又擬於淸望,事甚不當,判書推考,引進郞廳罷職。
徐景雨啓曰,注書金鋿,時在連源任所,斯速上來事,下諭,何如?傳曰,依啓。
以備邊司二朔赴役軍事草記,傳于許啓曰,昨日下問事,非知此也。乃潰軍自願赴役者中,兩朔願立者,幾名事也。
李省身以賑恤廳言啓曰,以本廳飢民饋粥草記,傳曰,數多缺後依此爲之事,傳敎矣。今日聚會飢民,擇其尤甚缺分給者,分給乾糧矣。但前以壯者,每朔租六斗,兒弱則四斗分給事,入啓矣。更思之,則上年饋粥時,壯者一人,每一朔缺一朔作粥之米一斗五升也。今此租一斗缺一朔給租六斗,則是給糧之數缺多於前缺更爲磨鍊,壯者則一朔四斗三升,兒弱則二斗一升式,分給矣。傳曰,知道。缺
許啓以兵曹言啓曰,承政院甘結內,內侍學廳行用諸具,今番亂離,專數閪失,今則敎官旣出,留直軍士及使令等,依前規擧行事,捧甘,而本曹經亂之後,凡百蕩殘,諸上司使喚,亦皆減損,不成貌樣,而尙難經費,不爲施設。內侍府軍士,則當某條推移定送,而給布使令,則當此蕩渴之時,姑爲權減,以待日後之意,敢啓。傳曰,知道。軍士中一人缺仍定,使之代行使令之役。
李省身啓曰,以刑曹京畿監司放未放啓本粘目,承旨察啓事,回啓,傳曰,所犯雖同,未及入己則罪輕,入己與否,更爲察問事,傳敎矣。臣於其日,以代房未及致察,今又承敎,更爲詳見,朴振基則料米,欲受未受之際現捉,則是不入己也,金孝生則租太十六石,牛二隻受出,而不與同狀人分用,其情狀雖極奸濫,而畢竟渠若準數還上,則亦難缺以入己之律也,玄璨則人蔘一斤十三兩,法外現捉,所犯雖缺而旣是私貨,則與官物入己者,有間也,金尙岩則保名換名署僞着情跡,則雖極奸巧,而未及受食,則亦非入己也。各人所犯,輕重如此,更令該曹,稟處,何如?傳曰,依啓。
李省身以戶曹言啓曰,云云事,傳敎矣。當此之時,御供極其菲薄,至於朔饍,亦爲減除,爲臣子者所當食不兼味,而外方守令,自奉太侈云,極爲可駭。依京畿守令例,料米題給,則事多拘挨,而勢有所難行,至於自捧豐約,則監司足以缺行會各道,各別廉察,如有自捧豐腆者,貽弊民間,使之摘發啓聞,一一繩以重律,何如?傳曰,依啓。
大司憲全湜,持平李尙馨,獻納成以性,正言金振啓曰,尹昉·金瑬事,措語見上。請尹昉·金瑬,竝命圍籬安置。金自點事,措語見上。請命依律定罪。答曰,已諭,勿煩。
大司憲全湜,持平李尙馨啓曰,諸宮家鹽盆等事,措語見上。請諸宮家鹽漁箭及海水立案稱云處,竝皆革罷。
獻納成以性,正言金振啓曰,諸宮家鹽盆等事,措語見上。請勿留難,亟賜一兪。兪伯曾事,措語見上。請還收兪伯曾罷推之命。以下缺
吏批,以權淰爲司諫,兪希曾爲歙谷縣令,林墰爲校理,金鋿爲注書,李楘爲副提學,姜栢年爲江原都事,任器之爲魚川察訪,朴敏爲典牲奉事,金光爀爲舍人,崔文湜爲正言,張義道爲陽智縣監。
上在昌慶宮。停常參·經筵。
申得淵辭職上疏。入啓。答曰,省疏具悉。彈論過矣。爾其勿辭察職。
李省身啓曰,明日常參·經筵,取稟。傳曰,只晝講爲之。以下缺
備邊司啓曰,傳敎矣。潰軍各處分定之後,其來役多少,本司無由得知,卽問守禦使,則湖南潰軍二千七百名內,已爲赴役者,只九百七十五名,而願納布者幾名,願自立者幾名,自本道尙無文報之事,願立之數,未能的知云矣。敢啓。傳曰,知道。
又啓曰,貿牛後運所用枝三,除出慶尙監司所備木,使之貿得於東萊府者,實非偶然,而今者東萊府使牒呈內,以所送三十同,除出二十八同,貿得枝三一千二百斤,二同則小烟竹二千三百箇貿送云云。枝三看品,則非倭枝三,乃我國商人所賣之物也,且多濕氣,此必倭譯,不爲用意,或售己貨不可用之物,苟充以送,極爲痛惡。當該倭譯,令攸司爲先推考,枝三使之改備以納,東萊府使,亦難免不察之失,請推考。答曰,依啓。備局謄錄
上在昌慶宮。有晝講。
李省身啓曰,明日常參·經筵,取稟。且十五日儒生殿講,取稟。傳曰,停。
領議政李弘胄初度呈辭。傳曰,不允批答。缺
大司憲全湜,持平李尙馨,獻納成以性,正言金振啓曰,尹昉·金瑬事,啓辭多改而缺請尹昉·金瑬,竝命圍籬安置。金自點事,措語見上。請命極邊定配。批答缺
大司憲全湜,持平李尙馨啓曰,漁鹽等革罷事,措語見上。請諸宮家鹽盆·漁箭及海水立案稱云處,竝皆革罷。答曰,不允。
獻納成以性,正言金振啓曰,諸宮家漁鹽等事,措語見上。請勿留難,亟賜一兪。兪伯曾事,措語見上。請還收兪伯曾罷推之命。答曰,不允。缺
徐景雨以吏曹言啓曰,臺諫有干,政事,何以爲之?敢稟。
金光煜啓曰,尹昉罷職事,命下矣。臺諫方以圍籬安置論啓,罷職傳旨,不得捧入之意,敢啓。傳曰,知道。缺
午正,上御崇文堂,晝講。知事全湜,特進官崔惠吉,參贊官申得淵,侍讀官尹鳴殷,檢討官南老星,史官林·鄭泰濟,假注書鄭道榮入侍。上讀前受音。尹鳴殷進講詩傳小雅,自雖則七襄,止四百十四句。以下缺
備邊司啓曰,昨日引見時,左相所啓,聞物情以爲添防築城等事,出自睿斷,而當此民窮財竭之時,恐致騷擾之患云云矣,南漢事,臣入去之時,已略陳達矣,而守禦使擧事太急,聞勅使時,亦多有窘急之事云,今若退築,淸國必以爲防大砲矣,前頭立碑差官當出來,若有詰問之擧,則未知何以答之,已築而還毁,則事甚可慮。上曰,敵非一,豈必爲淸國哉?左相曰,雖備他盜,淸國豈能詳知乎,必以爲防己也,臣意則以爲虜有大砲,而倭則無之,雖不退築,亦可以防倭,且聞功役極大,完畢未易云,役潰軍不足,而將役僧軍,僧軍又不足,則亦將奈何,上來之軍,則修築頹毁處,收布則今姑捧置,徐觀事勢而爲之,未知如何,且南方之事,雖不必在於今年,而南方山城,則不可不修築,以爲陰雨之備,僧軍若役於南漢,則後日將用何軍乎?上曰,退築處功役浩大,予甚憂之,而但其處爲受敵重地,不築未知何如耶?左相曰,退築雖甚當,我國形勢,安得一一如意乎,但修築頹毁,措擧蒭糧,亦可以守之。上曰,守禦使爲守城之人,與之相議,可也事,傳敎矣。本司諸堂上之意,莫不以此役爲重難,而獨守禦使李時白,深以東城受敵爲憂,此退築之議,所以發也,而至於淸朝之詰責,功役之難就,則李時白亦不能不以爲憂。乃若臣等之見,則毋論事勢難易,卽退築一事,亦令李時白差異,古人定都築城,旣審山形,兼察地理,其處事之周詳,非今人比。溫王定都時,非不知望月之防於禦敵,而猶且如是者,必有其故也。且地無萬全,惟在人事,溫王定都數百年,敵人不敢近,上年之事,出於糧盡,亦非以東城難守故也,以此今日之計,惟有精備器械,廣儲蒭糧而已。臣等謹依榻前傳敎,更與李時白相議,時白亦以爲然。姑定退築之役,以待他日,而先以上來軍人九百餘名,措備守堞軍家蓋草材木,積置於各其近處,有餘力,則斫取燒木,而城內諸處,應爲修補處,亦爲隨宜使用,其他未上來軍人,二朔應役一千七百名,一朔應役一千一百餘名,依他例收布,或用於日後退築之役,或以爲措備器械之資,旣無難處之患,且有着實之效。臣等意見如此,伏候睿裁。答曰,依引見時定奪爲之。備局謄錄
上在昌慶宮。停常參·經筵。缺
大司憲全湜,持平李尙馨,獻納成以性,正言金振啓曰,尹昉·金瑬事,啓辭缺。答曰,已爲缺更勿煩瀆。
大司憲全湜,持平李尙馨啓曰,諸宮家鹽盆等事,措語見上。請諸宮家鹽盆·漁箭及海水立案稱云處,竝皆革罷。答曰,勿爲堅執。
獻納成以性,正言金振啓曰,漁鹽等事,措語見上。請勿留難,亟賜一兪。兪伯曾事,措語見上。請還收兪伯曾罷推之命。備局啓辭,守令除拜後,若過二十日,則除署經發送,蓋慮兩司齊坐之不易也。齊坐若在於數日之內,則爲守令者,所當等待署經後出去,而龍崗縣令鄭翼卿,急於春分前發行,呈書備局,又以呈於備局者,呈於憲府,春分前一日,徑先辭朝,其奔走苟且之狀,有非士夫之所可爲。赴任前處事如此,則赴任後爲政可知,缺者,莫不駭愕。龍崗縣令鄭翼卿,請命罷職。答曰,勿爲堅執。鄭翼卿推考。
金光煜以弘文館言啓曰,副校理臣尹鳴殷,曾有落馬缺血之症,厥症復作,鍼灸立直矣。自昨夜其症轉劇,不得滯直,請副校理臣林墰牌招,使之肅拜入直,何如?傳曰,依啓。缺
金光煜啓曰,問于春秋館,則本館只有左·右史,無預差之員,而六曹兼春秋及判校·宗簿寺正,皆差出云。不得不今日爲政事之意,敢稟。傳曰,依啓。
申得淵啓曰,今日爲政事,命下矣。日入後諸承〈旨〉已爲退去,而只有臣及同副承旨李省身,臣則以代房,當進吏批,兵批則何承旨進去乎?敢稟。傳曰,兼進。
謝恩,副校理林墰。
吏批,以崔有海爲副修撰。缺
檢閱鄭泰齊疏曰,伏以,臣病母,時在忠淸道鎭川地,隔歲相離,不堪晨昏之思矣。俄者專人來報,宿疾比來轉劇,食飮專廢,氣力缺日漸沈痼云。臣聞來方寸潰亂。臣以獨子無兄弟,隨症加減,救藥無人,顧身情勢,不容一刻遲留,而所帶之職,非如閑漫之比,入直修史,下番尤緊。臣於此不敢循例請暇,冒萬死仰陳危懇。伏乞聖慈,缺遞臣職名,俾得歸養云云。答曰,缺給由。缺以下缺
備邊司啓曰,正月二十三日本司啓辭,江都府城移設便否,事係莫重,不可率爾議定,待左相還朝後,熟講定奪事,啓下矣。領相呈告,右相出使,重大之事,其不可率爾議定,猶夫前也。第念凡干革易之事,非有大段利害,不可輕擧,況在今日。尤非興作之時?竊聞筵中下敎,自上已知移設之未妥,今不敢更有他說。旣無移設之擧,則倉庫·府舍造作等役,可以無煩。重臣前留守辛啓榮,頗得本府人心,而新除留守金藎國,受由下去忠淸道,趁未赴任,本府之事,不無虛疎之慮,辛啓榮仍爲下送,恐或便當。敢稟。答曰,知道。備局謄錄
備邊司啓曰,本司御留山城云云事,啓下矣。本國之人,長於保險,上年之變,兩西民生之得保家族,皆以山城之力。以此言之,修築山城,爲今日陰雨之大計。御留山城形勢及築役難易,臣等未能詳知,令本道監司,詳察啓聞,此外可以設險處,亦爲聞見馳啓無妨。但念今日事,務在鎭靜,敵未至而先示疑端,亦非得計。本道監司,須知此意,凡干擧措,另加愼密,勿令傳播人聽,致有騷擾之端,方爲得宜。以此意移文本道,何如?答曰,依啓。備局謄錄
上在昌慶宮。停常參·經筵。有親臨後苑試放擧動。缺
合啓缺
獻納成以性,正言金振啓曰,諸宮家鹽盆等革罷事,措語見上。請勿留難,亟賜一兪。兪伯曾事,措語見上。請還收兪伯曾罷推之命,鄭翼卿事,措語見上。龍崗縣令鄭翼卿罷職。答曰,已諭,勿煩。鄭翼〈卿〉旣已推考,不必罷職。
許啓。以備邊司忠淸監司運糧差使員事狀啓粘目,啓達。傳曰,此差使員差定公事,覓入。
李省身以缺廳言啓曰,本廳軍兵立番替還時,例有犒饋,試才後缺所用酒米,令該曹依前題給,替番臨時,兵曹眼同試才擧行之意,敢此竝稟。傳曰,依啓。
金光煜,以領議政李弘胄再度呈辭,入啓。傳曰,不允批答。
備邊司啓曰,本月十八日大司憲全湜,榻前啓辭云云,上曰,令廟堂議處事,命下矣。獐·鹿雖爲土産,而獵得許多,其勢未易,至於野邑,尤爲難得,臣等亦甚憂之。或欲以合乾雉代用,此言亦不無所見。但念祭享重事,代用獐·鹿,已出於萬分不得已,牛脯之於獐·鹿,種類雖別,同是走獸,猶爲近之,至於代以乾雉,則恐其尤有未安,不敢輕議。第有一焉,豕乃牲畜,其於祭享之用,非獐·鹿之比,而郡邑各有所畜,若以獐·鹿·豕三物,隨所有作脯,則亦足以少寬民力。至於司宰監中脯,則與祭享有間,姑以合乾雉代用,恐或無妨,而臣等不敢擅便。伏候上裁。答〈曰〉,依啓。豬肉用於片脯,不可矣。備局謄錄
又啓曰,全羅監司元斗杓,箇滿在於今月,而此時南方善治監司,遞易重難,限一年仍任,似爲宜當。敢啓。答曰,依啓。
上在昌慶宮。停常參·經筵。缺
金光煜啓曰,文廟謁聖時,有焚香之缺有酌獻之禮。今此謁聖時,以何缺爲之乎?仰稟。傳曰,以酌獻禮爲之。
又啓曰,謁聖以來月十三日缺謁聖後,例有取人之擧,今亦依前例磨鍊擧行,何如?傳曰,依啓。缺
金光煜,以成均館儒生殿講單子,入啓。傳曰,竝爲殿講。缺
許啓以備邊司言啓曰,江都府移設事,熟講定奪事,啓下,而領相呈告,右相出使,重大之事,其不可率爾議定,猶夫前日,而第念凡干革易之事,非有大段利害,不可輕擧,況今日,尤非興作之時,竊聞筵中下敎,自上已知移設之未妥,今不敢更有他說,旣無移設之擧,則倉庫·府舍造作等役,可以無煩。重臣前留守辛啓榮,頗得本府人心,而新除授留守金藎國,受由下去忠淸道,趁未赴任,本府之事,不無虛疎之慮,辛啓榮仍任下送,恐或便當。敢稟。傳曰,知道。辛啓榮事,不允。
大司憲全湜,持平李尙馨,獻納成以性,正言金振啓曰,尹昉·金瑬事,措語見上。請尹昉·金瑬,竝命圍籬安置。金自點事,措語見上。請命依律定罪。答曰,勿煩。
大司憲全湜,持平李尙馨啓曰,諸宮家漁鹽等事,措語見上。請諸宮家鹽盆·漁箭及海水立案稱云處,竝皆革罷。批答缺。
獻納成以性,正言金振啓〈曰〉,漁鹽等,啓辭缺。請勿留難,亟賜一兪。兪伯曾事,措語見上。請還收兪伯曾罷推之命。以下缺
上在昌慶宮。停常參·經筵。缺
夜一更,乾方有氣如火光。自三〈更〉至五更,月暈。以下缺
上在昌慶宮。停常參·經筵。缺
江華留守金藎國啓曰,臣受暇歸葬亡妻,因穿壙有故,改卜他山,留連旬日,今始上來,不勝惶恐。且臣老病昏憒,大少職任,皆不能堪。今此江都,雖無移設之事,而撫摩搶夷,收拾餘燼,經營官府,葺治倉廒,以復前日根本,亦非等閑事務,捨材力强健之人,委之於衰朽無能之臣,甚不得缺備局啓辭,遞臣江華職名,還授前人,國事幸甚。惶恐敢啓。傳曰,知道。備局之啓,乃是割鷄焉用牛刀之意,非以卿爲不可,其勿辭速往。
申得淵啓曰,臣伏見京畿放未放啓本當初粘目,則本曹定配罪人,依啓聞施行云。且有他餘罪人,令該曹覆啓處置之語,而其公事還出給,今此改稟定後,判付內似無缺件,兩款發落,何以爲之?敢稟。傳曰,依〈啓〉。未放秩罪人乙良,九字付標。
自午時至申時,日暈,四方昏蒙。夜一更,乾方艮方東方,有氣如火光。自三更至五更,月暈。
上在昌慶宮。停常參·經筵。缺
許啓以兵曹言啓曰,明日政事,與宣傳官·訓鍊院缺等朔試射坐起,相値,請分司。傳曰,依啓。
申得淵,以禮曹回還正朝使齎來勅書,當有謝恩之擧,缺入啓。傳曰,此謝恩,何事耶?
許啓以兵曹言啓曰,傳曰,後苑欲爲親臨試射,此意言于該曹事,傳敎矣。試射之命已下,臣等未知何人試射乎?敢稟。傳曰,武臣及禁軍軍官等,竝爲試射,而自本曹爲先試才以啓。
又以吏曹郞廳,以大臣意啓曰,昨日該曹堂上,以判書薦望事,來到臣家,臣取考座目官案,正二品以上可合人,無多,恐無以備望。從二品中,不無可以備望者,而非有別敎,自下亦不可擅便,惶恐敢啓。傳曰,從二品中可合人,亦爲擬望。
自卯時至酉時,四方昏蒙。酉時,日赤無光。夜一更,乾方艮方,有氣如火光。自三更至五更,月暈。
上在昌慶宮。停常參·經筵。
有大臣·備局堂上引見。
下直,平山府使李斗陽。
有政。缺
傳于許啓曰,兵曹判書李時白畢政後,當爲引見,政院知悉,分付。
許啓以兵曹言啓曰,新除授全羅兵使金大乾,以滿浦僉使,時在任所,急速除交代上來事,撥上下諭,而傳諭之意,本道監司處,竝爲下諭,何如?傳曰,允。
又以御營廳言啓曰,後運軍犒饋所用酒米,令該曹題給事,已爲入啓蒙允矣。酒肴他無措備之路,依前砲手若干名抄送,山行補用,何如?傳曰,依啓。
申得淵以春秋館諸堂上言啓曰,史官無故現在者,只二員,以兼春秋預備,事甚苟艱。待敎李道長,以親病受由,慶尙道星州地下去,檢閱鄭泰齊,亦以親病,忠淸道鎭川地下去,竝令從速上來事,下諭,何如?傳曰,不必下諭矣。缺
許啓以兵曹言啓曰,今日朔試射時,武臣兼宣傳官金守欽·柳至和等無分,依例汰去,何如?傳曰,允。
申得淵以尙衣院提調言啓曰,白鼎紬內入事,傳敎矣。兩西貢紬已絶之後,本院時無一疋遺在,如有用下時,則每請於戶曹,例也。今者移文於戶曹,則回答內,如無遺在,則入啓處置云,綿紬二十疋,令該曹急急移送之意,敢啓。傳曰,無則勿入爲可。
許啓以訓鍊都監言啓曰,瀋陽入往軍牢等,初以六朔交替爲限,上年入送之人,來三月準朔,故其代十人,前頭當爲發送,其衣資行李所載刷馬,令各該司,依例題給,何如?傳曰,依啓。缺
大司憲全湜,持平李尙馨,獻納成以性啓曰,尹昉·金瑬事,措語見上。請尹昉·金瑬,竝命圍籬安置。金自點事,措語見上。請命依律定罪。答曰,無庸堅執。
大司憲全湜,持平李尙馨啓曰,諸宮家漁鹽等事。請諸宮家鹽盆·漁箭及海水立案稱云處,竝皆革罷。答曰,不允。
獻納成以性啓曰,諸宮家鹽盆等事,措語見上。請勿留難,亟賜一兪。兪伯曾事,措語見上。請還收兪伯曾罷推之命。答曰,不允。
申得淵啓曰,大臣·備局堂上,來詣闕下矣。敢啓。傳曰,引見。缺
夜五更,月犯心第一星。
吏批,吏曹判書,姜碩期·韓汝溭·南以恭·李景奭。以申悅道爲蔚珍縣令,金善英爲禮曹佐郞,琴是調爲刑曹佐郞,權澺禮曹正郞,金大德爲刑曹參判,崔繼勳爲掌樂院正,林墰爲舍人,李弘澤典獄主簿,申楫司藝,李景奭同知經筵事,李顯英爲知敦寧府事,崔尙崙典籍,李袗爲瑞山郡守,丁好恕爲泰安郡守,李民寏爲典籍,李弘淵爲典籍,車精坤典籍,宋錫胤爲漢城庶尹,沈東龜爲副校理,朴宗阜爲副修撰,南礏爲禮賓別提,鄭楡爲造紙署別提。
兵批,以柳應時爲五衛將,閔泰亨爲羽林衛將,金天龍內禁衛將,金大乾全羅兵使,李湜爲副摠管,鄭就道折衝將軍,許徵爲知中樞府事,缺爲滿浦僉使。缺
十八日午時,上御崇文堂。左議政崔鳴吉,戶曹判書沈悅,江華留守金藎國,綾川君具仁垕,兵曹判書李時白,工曹參判尹暉,承旨申得淵,假注書李枝茂,記事官林·申翊全,以次入侍。崔鳴吉曰,昨日日變最重之,心甚悶慮,夜不能寐矣。天之示警如彼,不知何以至於此乎?上曰,此變異乎?自前亦多有如此之時,似是旱徵也。鳴吉曰,自前旱暵之時,則有日缺說,而此則日輪盪淡,無晶光矣。缺。上曰,兵判爲訓局出身,所缺矣。若不給料,而長爲入番,則果無怨乎?仁垕曰,訓鍊砲手,若除出出身,則太無形矣。上曰,然矣。鳴吉曰,御營出身幾許耶?仁垕曰,少矣。上曰,與訓砲出身,同作苟矣。鳴吉曰,必有通仕路之擧,然後可矣。若取才擇其居首者,爲邊將,則似爲宜當矣。仁垕曰,水原將官,多有守堞功矣。自上有守堞人,除拜守令之敎,水原將官,無一人得爲守令者,似有不均之嘆矣。有除邊將者,則二人云矣,臣前爲水原府使,故詳知之矣。上曰,此乃欠事,水原將官,擇差守令事,言于吏曹,缺。鳴吉曰,權缺祿·金命吉二人,在瀋陽多有盡心國事之勞,宰臣等亦皆言矣,似當有賞典,以酬其功矣。上曰,渠往宣力,不過傳言語而已。予欲除堂上,而事體重大,故不爲也。鳴吉曰,臣亦見其盡心之狀,雖堂上似無所惜,而夫恩典在上,非臣所敢仰達,而宰臣之言如此,故告達。又曰,國家不幸,脫有南警,則請救之事,似當預言於淸國也。以此事情,缺咨以送,何如?上曰,此當有文書,不可以言語也。右相入去時,言送此意,而卿未聞之矣,乃右相忘之耶?鳴吉曰,右相言之,而只言江都·南漢修築之事,不及於倭情矣。上曰,旣言倭情異常,故漢水以南城池,欲爲修築,則此外又何加乎?鳴吉曰,臣意則非一,而請救之事也。上曰,此則不可也。鳴吉曰,南漢築城事,群情皆以爲不可,何以爲之耶?上曰,近有國忌,故備局啓辭,不爲批下,欲於今日完定矣。缺。上曰,古有謀夫孔多之語,亦動於浮議矣。鳴吉曰,不然也。昔晉武號爲獨斷,平缺而有張華·羊祜,唐憲宗亦以獨斷,平淮南而有武元衡·裴度矣。今日則不然,百姓皆知此事出於聖斷,而下無任怨之人,甚可悶也。今年南警,不知其必有,而如以此事先告,民心似不可也。今若添防,不知少益,而臣未見其大利也。若無南警,而徒取民怨,則是無益而反損也。小臣此言,非求譽於民也。外方若曰,因崔鳴吉之言,停罷此役云,則必以臣爲賢,然若以臣爲賢,而歸恩於臣,則恩亦歸於聖上矣。上曰,此豈取怨之事乎?如以此而有民怨,則前日安有南軍赴北之事乎?鳴吉曰,古今相異也。此乃祖宗朝太平時事也。缺。上曰,爲大臣者,入告于君,當擇其可言者而言之,可置者則置之,可也,不可輕動於人言也。鳴吉曰,然則只達湖西好辭,何如?上曰,湖西有何所聞耶?大凡出令,不可輕改,若事事如是輕改,則何以爲國乎?頃者訓局出身上疏之事,甚爲不美,而亦不趁卽缺罪,國綱之解弛,於此可知。將何以使軍民,有所畏戢而懲懼乎?法令之不行者,坐此,而國事之委靡者,正以此也。鳴吉曰,臣被嚴譴,極爲惶恐。第臣所見,豈云盡是?從前小臣,盡所懷而造達,以竢聖明採擇矣。此事臣亦不以爲必是,而臣之所懷如是,故啓達矣。上曰,今年略爲之備,若倭人不動,則予是恇㤼,若有事變,則不無所益,姑置之,可也。鳴吉曰,在京武臣乏少,甚可悶也。今見政目,則滿浦僉使爲全羅兵使,南方方有虞,而千里之外,上來未易,是可慮矣。臣意非無遞之,而此時主兵之官久曠,頗以爲慮矣。今後則下敎于吏·兵曹,武臣閑散在外者,使之收拾,置于京中,似爲宜當矣。上曰,兵判聞之耶?此事,可以銘心處乎,近道無兵使可合之人乎?缺鳴吉曰,武臣在外任者,使除內職,在於輦下,何如?上曰,武士皆在邊地矣。內地守令,亦有武臣乎?鳴吉曰,金大乾旣爲仍任,滿浦除衛將,使之上來,何如?上曰,依爲之。悅曰,卽者左相所達之事,俱是爲國之言,而聖敎如此,似不當矣。聖算非群下所可及,而亦須屈群策,然後可以萬全,況大臣之言乎?固宜優容,不可摧沮,聖上待大臣之道,臣恐未盡也。金藎國曰,此事大臣雖獨啓達,而此非大臣之言,乃群下之意也。悅曰,近來則國事尤極艱危,丙子之變亂,丁丑之缺前所未有,此乃大臣憂國之言,而聖上如是缺臣竊以爲未安也。鳴吉曰,小臣雖有嚴譴,何敢有一毫不釋然於心乎?第臣大病未已,而入來請對者,不欲陳此語也,不能得請,臣心有缺然矣。又曰,近來武將,如是乏人,誠爲可慮,臣聞具宏等之言,則申景瑗缺若赦宥來在京城,則似好云矣。申景瑗雖有物議,而其罪犯,聖明亦已洞燭矣。缺鳴吉曰,臣意則金自點以爲入送于濟州,則似爲宜當矣。上曰,入送濟州,則一以答公論,而事體亦當矣。但慮有動勞之人,恐或致傷於瘴霧,以此趑趄矣。鳴吉曰,自上有欲活之意,故如是告達矣。藎國曰,小臣受任江都,別無告達之事,而臣前日往見,則官舍僅以草家造成,而民生亦無固志也。男丁太半生活,而女人則盡爲被擄矣。且築城事,則雖有金城,若失江水之險,則無所益矣。如無善爲防守,則缺雖臨亂猝辦,亦可以能禦矣。江邊築城,實是萬全,而物力未敷,周回闊遠,一二年內,決難始役矣。若缺斫長木,列樹江邊,以備舟楫則,似好矣。大槪民心,歸缺然後事可成,今若勞民,築其內城,而馴致民心怨叛,則雖有城,誰與守之?若得人心,則雖無內城,而長江可以守也。且鎭江馬場,遺在甚少,可移於他處,許民耕食,則似爲宜當矣。因給牛隻,使之耕作,則民必聚矣。大槪馬場,是膏腴之地,空棄似惜,而經亂之後,缺有牧場,故屯馬損民乎?此亦可慮也。缺上曰,收布事,本道監司已爲狀啓,故已爲準許,而但百姓無木綿,故徵送之矣。且全羅監司之事,不爲缺白矣。此三運軍,則當以農隙上送,而如是一時上送,似不善處矣。暉曰,頃日湖南潰軍收布中,有萬頃等邑木綿大麤短,故雇立之人,皆不願受矣。鳴吉曰,二十疋,一時徵出,似不當,十疋先爲捧上,而十疋則待秋徵送,何如?且都監時一朔赴役之軍,則又徵十疋,似多矣。上曰,一朔赴役之軍,又徵十疋,果爲冤憫矣。時白曰,潰軍分送于山城之役者,亦一千一百餘名矣。今聞監司,欲爲徵布上送云,此軍亦爲從願收布,使之上送,何如?上曰,所願如此,則依爲之,可矣,不可勒定矣。悅曰,瑞·泰守令差出事,吏曹郞官問於臣,故李袗前爲都監郞廳,臣與之同事,則乃剛明之人也,是以臣爲鹽鐵從事官矣。今聞差出兩邑守令,故以此人議薦矣,吏曹以單望書啓,極爲惶恐。上曰,吏曹不察之事也。鳴吉曰,豈無可合之人乎?雖不爲政,以口傳備三望,改爲差出,何如?上曰,所以下敎吏曹者,欲使察其後,不必改爲差出也。缺悅曰,缺與天朝相絶,然後更無用參之路,今聞倭缺以物貨落莫云,若啓釜山用參之路,則似好矣。上曰,卿言是也。予意則以爲難處者,有二焉,越境採參,而或人民死焉,或致辱焉,且此亦非細事也。且參爲死貨,故淸人不爲出送。若急用參,而彼若聞之,多數出送,則將何以處之耶?悅曰,臣慮不及此也。且水上下來米七千石,移運於甲士倉,而運入之軍,其難前頭缺修築軍若來,則以此運入,似當矣。且僧軍上來之後,以此運入,亦可矣。上曰,依爲之,可矣。僧軍則旣停築,不必調用矣。上曰,出給米升,以船格人運入。悅曰,船人則格軍甚少,似難移置矣。時白曰,退築旣已停止,而內城則備局啓辭,有作軍家多積缺木等事,此餘他無可爲之事矣。大槪望月之築,雖不可爲,而南格臺,則必有左右砲樓,然後可矣。上曰,雖停退築,而役軍則有之,其餘可合之人,卿任自爲之。鳴吉曰,不必增築,只仍舊高築,似爲宜當。且給空石,可矣。缺
領議政李弘胄身病三度呈辭。不允批答。批辭缺
上在昌慶宮。停常參·經筵。
申得淵,以瀋陽入送碑文單子,傳曰,草本入之。缺
大司憲全湜,持平李尙馨,獻納成以性啓曰,尹昉·金瑬事,啓辭缺。請尹昉·金瑬,竝命圍籬安置。金自點事,啓辭缺。請命依律定罪。批答缺
大司憲全湜,持平李尙馨啓曰,諸宮家鹽盆等事,措語見上。請諸宮家鹽盆·漁箭及海水立案稱云處,竝皆革罷。答曰,不允。
獻納成以性啓曰,諸宮家魚鹽等革罷事,措語見上。請勿留難,亟賜一兪。兪伯曾事,措語見上。請還收兪伯曾罷推之命。缺答曰,依啓。魚鹽事及兪伯曾事,不允。缺
上在昌慶宮。停常參·經筵。缺
大司憲全湜,持平李尙馨,獻納成以性啓曰,尹昉·金瑬事,措語見上。請尹昉·金瑬,竝命圍籬安置。金自點事,措語見上。請命依律定罪。批辭缺
大司憲全湜,持平李尙馨啓曰,諸宮家漁鹽等事,措語見上。請諸宮家鹽盆·漁箭及海水立案稱云處,竝命革罷。答曰,不允。
獻納成以性啓曰,漁鹽等事,措語見上。請勿留難,亟賜一兪。兪伯曾事,措語見上。請還收兪伯曾罷推之命。批答缺缺
答判尹閔亨男疏曰,省疏具悉。卿其勿辭,往來焉。
答領議政李弘胄箚曰,省箚具悉。予心缺然。卿雖年老,精神不衰,須勿固辭,臥閤論道,以副上下之望。
申得淵啓曰,左相不允批答啓下,而今已夜深,明日早爲安缺以送之意,敢啓。傳曰,知道。
夜一更二更,東方坤方,有氣如火光。五更,流星出貫索星下,入河鼓星上,狀如拳,尾長三四尺許,色赤,月暈。
上在昌慶宮。停常參·經筵。
夜一更,艮方坤方,有氣如火光。
傳于徐景雨曰,領相處,遣承旨敦諭。缺
傳于許啓曰,僧軍勿爲調用事,備局已爲行會耶?問啓。
申得淵啓曰,李安訥祭文,昨因下敎,使之改來,則所製中,只四句刪去來呈,故捧入矣。今下付標處語意,果爲未安,更令改入之意,敢啓。傳曰,知道。
大司憲全湜,持平李尙〈馨〉,獻納成以性啓曰,尹昉·金瑬事,措語見上。請尹昉·金瑬,竝命圍籬安置。金自點事,措語見上。請命依律定罪。答曰,所論過矣,更勿瀆擾。
大司憲全湜,持平李尙馨啓曰,諸宮家鹽盆等事,措語見上。請諸宮家鹽盆·漁箭及海水立案稱云處,竝命革罷。答曰,不允。
獻納成以性啓曰,鹽盆等事,措語見上。請勿留難,亟賜一兪。兪伯曾事,措語見上。請還收兪伯曾罷推之命。答曰,不允。
卯時,日暈左珥。自辰時至未時,日暈。酉時,日暈。
左議政崔鳴吉身病初度呈辭。不允批答。批辭缺
吏曹判書姜碩期箚子。箚辭缺答曰,省箚具悉至懇。卿之出仕,少無不可,宜勿固辭,其卽行公。
備邊司啓曰,僧軍勿爲調送事,自備局行會耶?問啓事,傳敎矣。前日引見罷出後,卽當行會各道,而兵曹判書李時白,言於郞廳曰,馳往山城,審察前頭工役多少,更爲啓達後行會云,故時未覆啓,而領·左相方在呈告中,此外凡公事,亦不得稟奪矣。敢啓。答曰,知道。備局謄錄
上在昌慶宮。停常參·經筵。
夜一更,流星出軒轅星下,入軫星上,狀如鉢,尾長五六尺許,色赤。五更,流星出織女星下,入尾星上,狀如拳,尾長七八尺許,色白。
有政。缺
韓亨吉,敦諭于領議政後來啓曰,臣承命往諭于領議政李弘胄,則以爲,數日之內,敦諭至三,惶恐踧踖,無地措躬,臣之情勢,如有可堪陳力之望,則豈敢坐違嚴命,晏然退伏,以爲自便之計乎?公私狼狽,罔知所達云矣。敢啓。傳曰,知道。
大司憲全湜,持平李尙馨,獻納成以性啓曰,尹昉·金瑬事,措語見上。請尹昉·金瑬,竝命圍籬安置。金自點事,措語見上。請命依律定罪。答曰,勿煩。
大司憲全湜,持平李尙馨啓曰,諸宮家漁鹽等事,措語見上。請諸宮家鹽盆·漁箭及海水立案稱云處,竝命革罷。缺,批答缺
獻納成以性啓曰,啓辭缺答曰,不允。申景瑗情缺可恕,用於中軍之任,未爲不可也。
以崔有海爲掌令。
上在昌慶宮。停常參·經筵。
日出時,日色赤無光。自巳時至酉時,日暈。夜一更,艮方巽方,有氣如火光。三四更,巽北方,有氣如火光。五更,月暈。缺
許啓以兵曹言啓曰,後運御營軍,本曹與御營大將,眼同慕華館開坐,試才分秩,別單書啓之意,敢啓。傳曰,知道。
以左議政崔鳴吉再度呈辭,傳于金光煜曰,不允批答。缺
大司憲全湜,持平李尙馨,獻納成以性啓曰,尹昉·金瑬事,措語見上。請尹昉·金瑬,竝命圍籬安置。金自點事,措語見上。請命依律定罪。批答缺
大司憲全湜,持平李尙馨啓曰,啓辭缺答曰,不允。申景瑗情有可恕,用於中軍之任,未爲不可矣。
獻納成以性啓曰,諸宮家漁鹽等事,措語見上。請勿留難,亟賜一兪。以下啓辭缺。批答缺
金光煜以吏曹言啓曰,守令多闕,政事,何以爲之?敢稟。
左議政崔鳴吉箚子。以下缺
備邊司啓曰,兵曹判書李時白,自山城回來言曰,僧軍調送,亦甚騷屑,依前日榻前定奪,卽爲行會云。領·左相皆在呈告中,雖不得稟處,而此事旣是榻前停當,行會,宜當。湖西後運潰軍,農節已迫,不必以當身督赴,準他收布,一齊上送,亦合事宜,此一款添入於行會中,何如?答曰,依啓。潰軍收布一事,使之從願爲之,勿爲勒定。備局謄錄
備邊司啓曰,曾因陪從宰臣狀啓,柳琳裝束入往事,行會于平安監·兵使處矣。柳琳不知有此行會,三四日前,已到京城。彼旣有言,柳琳似當速爲發送,而柳琳言曰,當初我國被擄人,贖還價銀子五千兩,不可不齎去,交付于耿仲明處云。空手入往,臨時討出,則事必難處。京中贖價所捧銀子,一千九百六十兩,平安道所捧,亦至四百四十四兩,竝二千四百四兩,而不足之數,二千五百九十六兩矣。上年柳琳入往時,所齎去者,二千四百兩,而中路還來,故留置的臣處,此銀還爲持去,其餘不足一百九十六兩,則令戶曹推移措辦,爲先給送,似當。彼旣以柳琳,許爲褊裨云,則與帶罪之人有異,到彼上偈時,冠帶不可不具,而異域作行,亦不可以私馬登道,資裝及給馬事,令該掌稟旨擧行,亦宜。領·左相皆在呈告中,此行似急,故往稟於兩相家,則病不可否,但曰,自備局啓處云。故敢啓。答曰,依啓。備局謄錄
上在昌慶宮。停常參·經筵。
卯時,日暈。巳時,白雲一道如氣,起自坤方,直指乾方,長十餘丈,廣尺許,橫過日上,漸移東方,良久乃滅。自昧爽至未時,四方昏蒙。夜一二更,東方坤方,有氣如火光。三更,東方如火光。五更,月暈。
備邊司啓曰,上年農牛盡斃,耕作無以起土,濟州凶咎馬捉出上送,以爲助耕之計,知會于本州牧使,旋有停止之公事,而行會未及到之前,雜色凶咎九十七匹,已爲上來,渡海出來,正當嚴冬草枯之時,馬聳三山,顚赴將死者過半,旣不得爲農作之用,今當分養于各官,而數日之程,牽往亦難,令太僕,姑爲放牧于箭串,待得蘇健,更議處置,宜當。敢啓。答曰,知道。
備邊司啓曰,柳琳來言曰,當初耿將處,贖還被擄之人時,軍官卞承吉·金麗生等,往來彼此,每人十兩,隨後備送事,丁寧相約矣,此銀今雖持去,勢難面待趁給,許多銀子傳給之際,虛疎可慮,不可無其時面約之人,此兩人及淸譯一人,竝爲帶去,以完使事云。其言似合事理,竝許帶去,宜當。敢啓。答曰,依啓。備局謄錄
備邊司啓曰,三田渡碑文,已爲撰完,給付柳琳之行,與陪從宰臣相議,措辭呈納,宜當。敢啓。答曰,依啓。備局謄錄
上在昌慶宮。停常參·經筵。
有政。以李景奭爲副提學,尹絳爲校理,權堣爲副校理。
夜一更二更,乾巽坤方,有氣如火光。三四更,巽坤方,有氣如火光。五更,流星出句陳星下,入艮方天際,狀如鉢,尾長三四尺許,色赤。
吏批,以徐景雨爲宗簿提調,李幼泗爲戶曹佐郞,黃德柔爲尙衣主簿,安獻亨爲監察,李景奭爲副提學,南溟翼爲兵曹佐郞,李尙逸爲禮曹正郞,權堣爲副校理,李枝茂爲著作,朴吉應爲禮曹佐郞,李士祥爲直講,洪命夏爲連源察訪,鄭敬一爲西部主簿,朴廷翔爲漢城參軍,權澺爲正言,尹絳爲校理,李楘爲大司諫,李言惕爲南陽府使,李長英爲通津縣監,李晳爲殷山縣監,鄭德生爲求禮縣監,崔繼宗爲監察,林墰爲司諫。
上在昌慶宮。停常參·經筵。
夜自一更至五更,艮方巽方,有氣如火光。
備邊司啓曰,忠淸水使李英達,牒報於本司曰,本道戰船事,參商指揮云。當初本司移文各道時,泛然知會,水使之所以有此報也。此本司不能詳細稟達之所致,各浦戰船,則元有水軍,而至於各官戰船,割給束伍軍,皆是農民,而農牛斃盡,當以人代耕,乘船遠出,待變於他道,則此輩失農必矣。然旣已定奪,不可前却,而龜船·防牌船,與水使仍在信地,無妨。官家諸務,此時尤劇,勿論守令之文·武·蔭官,竝以代將擇送,而三月以後,乃是風和,船格·器具,一一整頓,來月望,各自本營點送,防所到泊,則惟在舤風之利不利,似不可自此爲定,申令各船,毋得愆期爲當,舟師點送,事係軍令,不可以一紙文移會,依例遣宣傳官,齎標信馳諭,亦合事宜。舟師發送,日期已迫,水使又此馳報,而領·左相皆在呈告中,不得議處,惶恐敢稟。
又啓曰,政院啓辭,以備邊司忠淸道舟師添防事馳啓事草記,傳曰,各官戰船,別無添防之擧,而京外之言若此,未知其故也,承旨察啓事,傳敎矣,當初榻前啓達,本道船隻之數,似不至於如此之多,而水使所報船數,竝計龜船·防牌等船,則爲二十三隻,實未知其由,意者在前每年添防時,各官戰船及各樣之船,應在整送之中,故水使如是牒報,而本司如是啓稟耶,今此添防時,各浦邊將給料事,曾已定奪,則各官戰船,可知其不在於添防之類矣,草記中所謂本司移文各道時,泛然知會云者,果似實事,而臣以代房,亦未詳其間曲折,言于備局,使之覆啓,何如?傳曰,依啓,且當初定奪之時,令虞候只領各浦戰船添防,故頃日左相請對時,備局堂上,以船數不過五隻爲言,而今則啓辭如此,似涉不察也事,傳敎矣。去正月二十六日引見時,忠淸道舟師,待變於全羅右道事,榻前停當,卽爲行會矣。正月二十九日晝講時,注書抄出擧行條件中,有任絖啓辭,某道幾隻,送於何處,某道幾隻,亦送於何處,水使仍留信地,使虞候領赴似當事,爲啓,上曰,全羅道則依前定送十隻於統營,忠淸道則盡數送之於全羅右道,而竝令虞候,仍乘其船而往,可也事,傳敎。故本司將此事意,卽又行會,而本道水使見傳敎中盡數二字意,謂各官戰船,亦在其中,以此稟報,本司亦爲錯認,不復致察,泛然啓稟。伏覩聖批,臣等待罪籌邊之地,尙不知聖意如此,況遠外之人乎?頃於榻前,本司堂上有言,其船數不過五隻云,而臣等未能記憶,問於綾川君具仁垕,則果是仁垕啓也。臣等不察之罪至此,而無所逃矣。本道四浦戰船及虞候所騎,竝五隻,虞候領率,來月望後,卽爲發送,且以前後聖敎,明白知會於監司·水使兩處,宜當。敢啓。答曰,依啓。
上在昌慶宮。停常參·經筵。
自卯時至午時,日暈。夜三更,流星出貫索星下,入巽方天際,狀如甁,尾長三四尺許,色赤。
兵曹啓曰,政院啓辭,伏見兵曹黃海道價布坡州逢賊事回啓,則只請價布蕩滌,而不言明火賊窮尋捕得之事,疎漏甚矣,坡州卽距京咫尺之地,而所謂炭幕,乃官門之前也,火賊恣行,公私齎貨之人,自前累見殺越,誠可寒心,客人被殺,主人不傷,亦爲可疑,嚴設機察,期於捕得事,令兵曹移文本道,各別申飭,何如事。入啓。傳曰,允。兵曹謄錄
上在昌慶宮。停常參·經筵。
夜一二更,艮方巽方坤方,有氣如火光。三更,艮方,有氣如火光。
備邊司啓曰,枝三·南草勿許夾帶回咨,已爲磨鍊,送付於柳琳之行,仍使呈納,宜當。敢啓。答曰,依啓。
又啓曰,以戶曹啓辭,柳琳旣已定罪入往,則便是宰列之人,其資裝題給,無可據之例,令廟堂定其名號,然後資裝磨鍊題給,何如?答曰,依啓事,傳敎矣。柳琳旣以宰列之人,今將入往,似當有名號,而若欲稱使,則曾無可據之例,又不可創爲新號,雖無名號,資裝·盤纏,令戶曹參酌題給,使得無事往返,宜當。敢啓。答曰,依啓。
又啓曰,司僕寺啓辭,凶咎馬箭串放牧,未易事,傳曰,知道,從速善處,俾無多斃之患事,傳敎矣。當初凶咎馬捉來,只爲耕農之用矣,今旣不用於耕作,則非本司所可句管,令司僕寺,量宜善處,何如?傳曰,依啓。
又啓曰,今日本司堂上開坐粘目十一度啓辭六度,正書呈于政院,則政院以爲,諸堂上開坐啓辭,不可以備邊啓曰書呈,改以備邊司諸堂上意啓曰云。臣等俱以備邊司提調,承命開坐,則稱以備邊司啓曰,有何不可,而欲生新規,如是指揮,此前所未有之事也。且本司啓辭,雖未妥當,爲政院俱爲捧啓而已,至於還出給,此亦前無此規,事體極爲未安。臣等本以無似,待罪備局,流來舊式,自臣等墜落。惶恐敢啓。答曰,知道。承旨所爲,似涉率爾矣。
又啓曰,大臣使郞廳,傳言于臣等曰,本司公事積滯未安,諸堂上會坐議覆云。故臣沈悅·尹暉·呂爾徵,開坐于本司,則郞廳只數人來仕,事體極爲未安,稱病不進郞廳鄭潾,推考,宜當。敢啓。答曰,依啓。
又啓曰,後運貿牛價物載送卜馬,外方貿送十八匹,留養于司僕寺矣。今聞該曹所費草價甚多,將有難繼之患云,分養于畿邑有屯田藁草處,豆粟亦爲會減,似爲便當。戶曹之意亦然。敢啓。答曰,依啓。以上備局謄錄
上在昌慶宮。停常參·經筵。
春塘臺親臨,觀武才爲之。
夜一更,流星出軫星下,入巽方天際,狀如拳,尾長三四尺許,色赤,東北坤方,有氣如火光。二更,東方,有氣如火光。
備邊司啓曰,以全羅監司狀啓留鎭船射格事粘目,傳曰,此狀啓中留鎭戰船,則不必添給一款,何以不爲回啓事,傳敎矣。當初覆啓,未免疎漏,只以空末保充給一款,泛然回啓,不勝惶恐。今承聖敎,更爲詳察,取元啓目,付標以入之意,敢啓。
傳曰,近來國事,尤極寒心,令備邊司,大臣雖不來參,諸堂上逐日來會,凡干公事,趁卽議啓。
備邊司啓曰,以全羅監司狀啓各浦火藥不備邊將定配本浦事粘目,傳曰,以己巳爲限者,何意耶,問啓事,傳敎矣。癸亥以後,邊將·別將,其數甚多,一一定配,則不無騷屑之弊,故自己巳至今年爲十年,臣等欲以十年爲限者,十年前文書不實,有以前將所備,移錄於後將,而呈訴於本司者,亦有之故也。雖涉騷屑,依當初公事,癸亥以後邊將,盡爲定配乎?元粘目付標以入之意,敢啓。答曰,以任絖啓辭觀之,則各鎭浦中防踏·古突,似是尤甚,兩處爲先施罰,其餘姑置,如何?以上備局謄錄
義禁府啓曰,傳敎矣。通津縣監柳志和照律時,臣等謹按宣祖大王朝萬曆甲辰,軍籍事目內,大槪,時存人逃亡,生存人物故者,竝依違法除軍例論,而違法除軍條,七人以上,守令罷職云。今此柳志和罪犯,不止於七人,罷職似輕,故以制書有違,杖一百告身盡行追奪照入矣。今承下敎,無他比律,當以對制上書詐不以實,杖一百徒三年改付標,而此律似重。惶恐敢稟。傳曰,厥罪非細,從重論斷,宜矣。禁府謄錄。郞廳李晉吉書。郞廳金漢老校正。
上在昌慶宮。停常參·經筵。
下直,陽川縣監安由愼。
徐景雨啓曰,明日常參·經筵,取稟。傳曰,停。
金光煜啓曰,領相呈辭到院,而齋戒之故,留院之意,敢啓。傳曰,知道。
獻納成以性,正言權澺啓曰,□辭缺答曰,勿辭。
金光煜啓曰,獻納成以性,正言權澺,再啓煩瀆,退待物論矣。傳曰,知道。
自卯時至未時,日暈。燼餘
備邊司啓曰,柳琳稱號事,前已覆啓矣。更爲思量,則雖以彼意往謝,而無官稱入往,事涉無端。旣已蒙釋,且持咨□□稱以齎咨使,似爲無妨,群議如此。敢啓。答曰,稱使,似未妥當矣。備局謄錄
卯時,日暈,暈上有冠,色內赤外靑。自辰時至酉時,日暈兩珥。
夜一更,流星出北河星下,入胃星上,狀如拳,尾長二三尺許,色白,乾·巽方,有氣如火光。內下日記
上在昌慶宮。停常參·經筵。
徐景雨啓曰,明日常參·經筵,取稟。傳曰,停。
金光煜啓曰,憲府無臺諫,今日,以監察茶時之意,敢啓。傳曰,知道。
自卯時至未時,日暈。卯時,日暈,暈上有冠,色內赤外靑。自辰時至酉時,日暈兩珥。夜一更,流星出北斗星下,入胃星上,狀如拳,尾長二三尺許,色白,乾方·巽方,有氣如火光。以下缺
司諫林墰,修撰崔有海上疏。啓下備邊司。
上在昌慶宮。停常參·經筵。
有政。吏批,判書未差,參判金壽賢進,參議金槃病,都承旨徐景雨進。
兵批,判書李時白病,參判金蓍國病,行參議崔惠吉進,參知尹順之病,行右承旨許啓進。
下直,老江僉使廉公綽。
徐景雨啓曰,明日常參·經筵,取稟。傳曰,停止。
許啓啓曰,憲府全數有故,今日,以監察爲茶時之意,敢啓。傳曰,知道。
金光煜啓曰,領·左相呈辭批答,政府無郞廳,以史官傳諭之意,敢啓。傳曰,知道。
吏批啓曰,判書未差,參議病不來,小臣獨政未安,何以爲之?敢稟。傳曰,仍爲之。
韓亨吉以戶曹言啓曰,柳琳來見臣等言曰,淸國之人,多有顔面稔熟者,願得土産某物,以爲面皮云。白紙·南草等物,量宜給之,何如?傳曰,依啓。
以領議政八度呈辭,傳曰,安心調理。已下多缺
許啓以備邊司言啓曰,後運貿牛價載持馬,京畿有屯田各官分養事,曾已入啓,蒙允矣。更爲商量,則畿甸各官,無不蕩然,雖以有屯田處分送,而牧養之時,又有些少弊端。聞司僕私辦長木,修築箭串云,此馬,姑爲放養於箭串,宜當。司僕寺之意亦然。敢啓。傳曰,依啓。
大司憲全湜,正言崔文湜啓曰,尹昉·金瑬事,措語見上。請尹昉·金瑬亟命圍籬安置。金自點事,措語見上。請命依律正罪。答曰,勿煩。
正言崔文湜啓曰,漁鹽等革罷事,措語見上。請勿留難,亟賜一兪。兪伯曾事,措語見上。請還收兪伯曾罷推之命。申景瑗事,措語見上。請還收申景瑗放釋之命。缺獻納成以性,正言權澺,竝引嫌而退。缺改構,不復停當,則援例引避,欲守古規,所答旣示未安,則又自缺啓,實涉差謬。請獻納成以性出仕,正言權澺遞差。答曰,不允。出仕事及遞差事,依啓。
夜一更·二更,艮方·東方·巽方·坤方,有氣如火光,明滅於天中。
吏批,崔惠吉爲大司諫,金弘郁爲持平,李尙馨爲副修撰,權濤爲宗簿寺正,李士祥爲司成,趙壽翼爲直講,金缺爲奉常主簿,丁彦珩爲禁府都事,玄繼朴爲假引儀,吳䎙〈爲〉兼養賢直長,姜碩期爲禮曹判書,金就章爲江陰縣監。
兵批,金槃爲護軍,金霱·李尙馨·李必行爲副司直。
備邊司啓曰,各浦火藥不備邊將定配本浦事,答曰,以任絖啓辭觀之,則各鎭浦中防踏·古突,似是尤甚,此尤甚兩處爲先施罰,其餘姑置之如何事,傳敎矣。防踏·古突,乃順天所管,與嶺南接境,任絖前日巡檢嶺南時,詳知此兩鎭欠縮實狀,爲啓,而仍及湖南各鎭火藥不備前後邊將矣。許多邊將,一時定配,似涉騷擾,今承聖敎,極爲允當。防踏前後僉使,古突前後別將,令該曹依任絖啓辭施行,宜當。敢啓。答曰,依啓。備局謄錄
備邊司啓曰,柳琳稱使不妥事,已奉明旨矣。但念柳琳之行,機關頗重,隨其問答,必有狀啓之事,而第柳琳方在削奪之中,狀啓之中,書以及第,事體未安,合有變通之擧。令該曹稟旨定奪,宜當。敢啓。傳曰,依啓。
又啓曰,司諫林墰,修撰崔有海上疏,啓下本司矣。姑待大臣出仕後,覆啓之意,敢啓。以上備局謄錄
上在昌慶宮。停常參·經筵。
徐景雨啓曰,明日常參·經筵,取稟。傳曰,停。
下直,南陽府使李言惕。
自未時至酉時,日暈。
許啓以兵曹言啓曰,以備邊司啓辭,傳敎矣。柳琳之事,不但狀啓之時,書以及第,事體未安,初因淸國之命定罪,今以淸國之命宥罪,則似當有趁卽復職之事,而遷延至今,方在削奪之中,備局亦爲稟啓,而復職重事,臣曹不敢擅便,上裁何如?傳曰,依啓。
傳曰,領·左相處,遣承旨敦諭。缺
許啓書啓曰,臣承命往諭領議政李弘胄,則以爲病伏垂死之中,又承敦諭之敎,前後聖旨,不啻丁寧,臣雖無狀,豈不知退伏之爲未安,而氣力澌盡,未能起身,只增惶悶,伏地待罪云。臣因往諭左議政崔鳴吉,則以爲臣賤疾沈痼,私情悶迫,非時呈告,未卽蒙允,當此多事之時,連上辭單,亦極未安,欲觀數日間病勢加減缺去就,至蒙遣承旨敦諭之命,惶恐殞越,不知所達云矣。傳曰,知道。
大司憲全湜,獻納成以性,正言崔文湜啓曰,尹昉·金瑬,罪在宗社,殿下決不可以一時私意,有所容貸於其間,而今日加罪之擧,不足以缺至於尹昉,則尤用輕典,其何以洩神人之憤,謝一國之言乎?請加三思,竝命圍籬安置。金自點身爲元帥,居國西門,賊兵數百,過其城下,而斂兵坐視,不爲遮遏。且不趁時馳啓,使君父幾不得脫,孤城受圍,朝暮且陷,而輾轉峽裏,退縮不進。論以情法,罪不容誅,安置而止,決非其律。請命依律正罪。答曰,予意已諭,更勿煩瀆。
獻納成以性,正言崔文湜啓曰,諸宮家魚鹽等事,措語見上。請勿留難,亟賜一兪。兪伯曾事,措語見上。請還收兪伯曾罷推之命。申景瑗所犯,乃王法必誅不赦之罪,缺任用之,終以其自刎爲嘉爲敎。景瑗身爲缺就俘驅至城下,隨進隨退。其爲罪犯,至於此極,則豈可謂其自刎,而有所容恕乎?請還收申景瑗放釋之命。肅川府使魏廷喆,前爲永興府使時,貪婪無比,及其罷黜之時,封庫差員,不意猝至,則廷喆計無所出,陰囑官廳監官,白米五十石入盛之櫃,割封開蓋,乃置空石器皿於其上,以爲空櫃之狀,差員果中其計,泛然看過,其後,人言藉藉,終不能掩。其時監司,至有査覈之擧,而適時遞歸,其事遂寢,廷喆用心奸巧之態,已極痛駭。且其駄載將出之時,曾前納賂之徒,盈庭詰責,還推其賂物。其他種種貪鄙之事,不一而足,北來之人,無不唾罵,而至參閫帥之望,復授西路之巨邑,將何以缺礪他人哉?請命削去仕版。答曰,不允。魏廷喆事,缺近理,更爲詳察,可也。缺
金光煜以禮曹言啓曰,漢城府啓下關內,文宰之年老者,女子皆已成昏,而平安監司閔聖徽·同知朴等女乙丑生,同知洪霙女丙寅生,忠淸監司鄭太和·前牧使韓必遠等女丁卯生,前監司金世濂女戊辰生,各呈單子,而工曹參判崔來吉,稱以王室近族,不呈單子,前牧使吳竣·兵曹參議崔惠吉等女,麟坪大君夫人揀擇時入參,俱不呈單子。大槪文宰之有女子者,表表可知,而除有頉者外,年歲如缺罔知所爲,令該曹商確處治事,啓下矣。年歲旣有缺封單揀擇,似爲未穩,如乙丑·丙寅生處子,則與缺年歲不甚相遠,似當捧入,而係是年限已定,上裁何如?傳曰,此時堂上已上,甚多有處女者,似不無其人,年滿者則無一人捧單,只以年少及有頉者,塞責擧論,事極駭異矣。
金光煜以漢城府言啓曰,本府,京兆衙門,體面視六曹無異,本無典僕,且無下吏,反不如小各司,經亂後,尤甚無形。當初以書吏三名,該曹給料矣,上年秋間,卽爲全減缺資活無策,皆懷渙散之計,堂上·郞廳,依舊差下,而聽詔之際,不勝苟略,衙門體面,豈宜如此?竊聞刑曹堂上,至於榻前啓辭,因給糧食,而缺令戶曹依刑曹下吏例,量給料米,宜當。敢啓。傳曰,言于該曹。
夜五更,黑雲一道如氣,起自坤方·乾方·東方,長餘二十丈,廣尺許,移時乃滅,流星出天津星下,入句陳星,狀如拳,尾長五六尺許,色赤。
上在昌慶宮。停常參·經筵。
有政。吏批,判書未差,參判金壽賢進,參議金槃進,都承旨徐景雨進。
兵批,判書李時白進,參判金蓍國病,參議未差,參議尹順之進,右承旨許啓進。
卯時,日暈。自午時至酉時,日暈。
徐景雨啓曰,明日常參·經筵,取稟。傳曰,停。
許啓啓曰,左相送言于院中曰,國事艱虞,又承敦諭,不得已舁疾出仕,而以病不能早起,日晩啓單,不勝未安之意,措辭入啓云。敢啓。傳曰,缺安心。
許啓以兵曹言啓曰,柳琳復職事,傳敎矣。缺捧承傳,然後當爲擧行,何以爲之?敢稟。傳曰,敍用。
許啓又以御營廳言啓曰,本廳軍兵等,今月初一日,始爲放送,所帶將官把摠二員,哨官六員,亦爲放送,以成前例。曾前則口食不難,或有在京者矣。經亂之後,在鄕之人,糊口無策,一時散去,誠爲可惜。前頭若有意外之事,則急遽之間,勢難聚合,將官等姑置京城,令該曹仍給料米,以爲待變之地,何如?傳曰,依啓。
金光煜以禮曹言啓曰,缺傳敎之後,該府所當極力督捧單子,而只徐亨履·宋鉉二人處捧單,其他堂上以上,無一人捧單。且揀擇日期臨迫,該府所爲,極爲駭惡,當該郞廳,從重推考,令該府,文宰中可合處女,各別嚴飭,期於捧單事,嚴立科條,俾無隱諱之弊,何如?傳曰,允。
答領議政箚曰,省卿上箚,具悉至懇。予意已諭,卿勿固辭,安心調理。
大司憲全湜,獻納成以性,正言崔文湜啓曰,尹昉·金瑬事,措語見上。請竝命圍籬安置。金自點事,措語見上。請命依律正罪。答曰,無庸强煩。
獻納成以性,正言崔文湜啓曰,諸宮家魚鹽等事,措語見上。請勿留難,亟賜一兪。兪伯曾事,措語見上。請還收兪伯曾罷推之命。申景瑗事,措語見上。請還收申景瑗放釋之命。魏廷喆事,啓辭多改處,朽缺。請命削去仕版。答曰,不允。魏廷喆事□□□。已下缺
義禁府啓曰,李復榮·崔炯·李·卓善憲·卓宗立·李有體·金伊道里等,竝分揀事,判下矣。放送之意,敢啓。答曰,知道。禁府謄錄
政院啓曰,頃者,金壽封上言,自當直再度來呈,臣等以爲,當直上言,事涉重大,不敢輕捧,輒爲送給矣。今者,又爲來呈,問于當直,則此上言回告于本府,諸堂上蒙准,然後來呈云,不得已捧入之意,敢啓。傳曰,知道。禁府謄錄
義禁府啓曰,成夏明分揀事,判下矣。放送之意,敢啓。傳曰,知道。禁府謄錄
吏批,以任孝達爲司僕正,權檍爲成均直講,李楯爲奉常判官,辛啓榮爲兵曹參議,洪義源爲刑曹佐郞,洪命一爲吏曹正郞,尹慶承爲齊陵參奉,金逷爲甲山府使,李省身爲承旨,李尙馨爲掌令,金振爲正言。
上在昌慶宮。停常參·經筵。
申時,日暈左珥。酉時,日暈。
金光煜啓曰,明日常參·經筵,取稟。傳曰,只晝講。
傳曰,柳琳,瀋陽,何日入往耶?問啓。
答大司諫崔惠吉疏曰,省疏具悉。卿其勿辭察職。元疏缺
大司憲全湜,持平沈大孚,獻納成以性,正言崔文湜啓曰,尹昉·金瑬事,措語見上。請竝命圍籬安置。金自點事,措語見上。請命依律正罪。答曰,勿煩。
大司憲全湜,持平沈大孚啓曰,諸宮家漁鹽等事,措語見上。請諸宮家鹽盆·漁箭·海水立案稱云處,竝命革罷。申景瑗身爲副元帥,當賊路要衝之地,賊兵直向都城,則力戰遮遏,乃其職分,而馬將所率,不過數百,領兵觀望,縱使過去,未能發一矢相抗,忍以賊兵遺君父,山城赴援,亦不趁時,晩後出城,蒼黃失措,一敗覆軍,就俘苟活,景瑗乃忘君負國之一俘囚耳。失律之罪,與金自點無異,而辱國之罪甚焉。殿下旣釋其罪,又從以錄用,日後緩急,將何以責他人忘身殉國者哉?請還收申景瑗放釋之命。答曰,不允。
獻納成以性,正言崔文湜啓曰,諸宮家魚鹽等事,措語見上。請勿留難,亟賜一兪。兪伯曾事,措語見上。請還收兪伯曾罷推之命。申景瑗事,措語見上。請還收申景瑗放釋之命。魏廷喆事,措語見上。請命削去仕版。答曰,不允。魏廷喆缺不必煩論。
李省身以備邊司言啓曰,傳敎矣。柳琳缺月十五日發行矣。敢啓。傳曰,知道。
又以備邊司言啓曰,去十一月司憲府所啓貢案事令廟堂議處事,答曰,依啓事,傳敎矣。祭享·御供及國家日用經費,皆出於各司貢物,若不料理繼用之策,而猝罷貢案之規,則百用俱闕,無以爲國。稍待事定後,貢案,隨其土宜,均一分定,俾無大段民弊,方爲得宜。臣等所見如此。敢啓。傳曰,知道。
夜一更二更,月暈。三更,坤方有氣如火光。
大司諫崔惠吉辭職上疏。入啓。
備邊司啓曰,以憲府請罷貢物事,令廟堂議處事,旣已依啓,所當卽爲稟處,而事係大段變革,須經十分商量,不可容易爲之。姑待領議政李弘胄出仕,左議政崔鳴吉回還後,相議啓稟,爲當。敢啓。答曰,依啓。備局謄錄
上在昌慶宮。停常參,有晝講。
下直,穩城府使鄭之羽。
金光煜啓曰,明日常參·經筵,及來十一日,輪對日次,故敢稟。傳曰,停。輪對爲之。
傳曰,瀋陽入送次,刷馬一匹,來十餘日間待令事,言于政院。
以咸鏡監司睦長欽書狀,傳曰,勿待罪事,回諭。
許啓啓曰,翰苑之職,爲任極重,左·右史,除服制·式暇,雖有親病,未遞職之前,不敢受由出去,自是舊例也。頃者,下番史,受由下鄕,已爲未安,而近者翰林式暇付標,謬例缺每以兼春秋替行,尤極任便,今後勿爲付標缺之意,敢啓。傳曰,依啓。
李省身以禮曹言啓曰,上年秋知中樞府事尹缺上疏回啓,謁聖時祭服事,依允事,傳敎矣。謁聖日期,已爲推擇啓下,祭服措辦之事,所當急速分付,而但念經亂之後,該司物力蕩渴,趁卽製造,勢甚不易,而聖廟之內,戎服從祀,果爲未安,無已則以黑團領行禮缺事涉變禮,臣等亦不敢擅便,上裁何如?傳曰,依啓。缺
大司憲全湜,大司諫崔惠吉,持平沈大孚,獻納成以性,正言崔文湜啓曰,尹昉·金瑬事,措語見上。請加三思,竝命圍籬安置。金自點事,措語見上。請命依律正罪。答曰缺
大司憲全湜,持平沈大孚啓曰,諸宮家漁鹽等事,措語見上。請諸宮家鹽盆·漁箭·海水立案稱云處,竝命革罷。金自點事,措語見上。請命依律正罪。申景瑗事,措語見上。請還收申景瑗放釋之命。
大司諫崔惠吉,獻納成以性,正言崔文湜啓曰,諸宮家漁鹽等事,措語見上。請勿留難,亟賜一兪。兪伯曾事,措語見上。請還收兪伯曾罷推之命。申景瑗事,措語見上。請還收申景瑗放釋之命。魏廷喆事,措語見上。請命削去仕版。答曰,不允。魏廷喆事,依啓。
金光煜以吏曹言啓曰,本曹判書當爲差出,政事,何以爲之?取稟。傳曰,明日爲之。
李省身以備邊司言啓曰,祕密啓辭末端,有林慶業送書漢人一款,批答內,以依回啓施行,判下,則此事,似不在於蒙允中矣。但其書中措語,不可不審,令提學撰出下送,使之正書,投送于漢人處,似爲得宜,何如爲之?敢啓。傳曰,依啓。
夜三更,月暈。
□時,上御崇文堂,晝講。特進官李時白,同知事全湜,參贊官韓亨吉,侍讀官權堣,檢討官兪㯙,記事官尹瀁,史官申翊全·林入侍。
上讀前受音一遍。權堣進講北山·無將大車,音釋各一遍。上亦讀音釋一遍。堣曰,此言上之使下,不能均平,而怨其上也。此下缺上曰,近來倭船,頻數出來,此不關耶?時白曰,歲船則不來,而小船常來,問之則以爲歲船待風云。豈有小船每來,而歲船獨不出來之理乎?此不可知矣。上曰,汲水船及鷹連催促船,所言多違缺上曰,此則似不近理矣。天朝雖不咎我,而亦不愛我,倭雖由我,必不矜我。然倭來據此,則擊胡不可必,而登州益危,雖曰以夷攻夷,勢有不可矣。亨吉曰,中原請倭之說,不似矣。祖訓中亦有防倭之語,且雖請來,倭豈來乎?上曰,請來,則似無不來之理矣。且諸卿所見,固爲明矣,而然其國中,必有事矣。小船則梭飛來往,歲船則尙今不來,汲水之船,亦何可每每出來耶?缺上曰,雖有焰焇,而缺無出處,奈何?時白曰,近來則凡設科時,純用片箭與火炮,甚好矣。亨吉曰,缺弓矢亦是長技,不可廢也。長箭亦好,奚但片箭·黑角弓缺交子弓,甚好矣。至於軍器之弓,則似不着實,只希功賞,其數雖多,皆無可用。時白曰,此則不然也。弓雖精好缺亨吉曰,此亦由於國不擇人也。缺
備邊司啓曰,臣等伏見戶曹瑞·泰鹽鐵事目判付內,諸宮家魚鹽革罷安徐事,啓下矣。臣等初甚歎惜,以爲聖上親之之意雖至,而事有公私,豈宜惜此兩邑盆·箭,致妨生財之功乎?繼而思之,當初該曹事目,亦欠未盡,宜聖意之持難也。諸宮家所屬盆·箭,前已計數定給,而不許數外冒占,今若盡取兩邑盆·箭,而不爲之別樣區處,則宮家失利,或乖前日定數分給之本意,此亦不可不思。如上年還都之初,各衙門漁箭·鹽盆,盡爲革罷,往往多爲土豪所占。今若以此移給諸宮家,以充其不足之數,而瑞·泰盆箭,依事目盡數屬官,則庶幾公私兩便。臣等意見如此。惶恐敢啓。答曰,依啓。
又啓曰,當此農牛盡斃之時,一頭之牛,足活十家之命,其關重如此,而比聞各官鄕校釋奠犧牲,皆依舊用牛云。若然則春秋兩祭所用,多至六百餘首,極爲可慮。限牛畜興産間,各官釋奠,竝令以豬·羊代之,恐爲得宜,此意行會于各道監司處,何如?答曰,依啓。備局謄錄
上在昌慶宮。停常參·經筵。
有政。吏批,判書南以恭未肅拜,參判金壽賢進,參議金槃進,右副承旨金光煜進。
兵批,判書李時白進,參判金蓍國坐起進,參議辛啓榮進,參議尹順之坐起進,右承旨許啓進。
金光煜啓曰,明日常參·經筵,取稟。傳曰,停。
兵批啓曰,忠淸兵使,今當差出,而擬望之人乏少,他道守令中竝擬,何如?傳曰,依啓。
吏批啓曰,新判書南以恭,命招參政,何如?傳曰,允。缺
韓亨吉以賑恤廳言啓曰,上年本廳設立之初,差出都提調者,所以重其事也。其後,都提調在罷散之中,且賑恤不久停止,故不出其代。今則賑飢之事,復設,而前頭荒政,必有甚於上年,宜有大臣摠領,然後事體方重。依宣惠廳以大臣兼管之例,施行,何如?傳曰,依啓。
又以宣惠廳言啓曰,本廳郞廳,自前缺猶且不足,經亂之後,本廳所捧些少,故只以缺兼察賑恤廳之事矣。近日,本廳連有出納之事,賑恤廳亦有分賑之擧,一人勢難周旋,郞廳一員加出,宜當。敢啓。傳曰,依啓。缺
大司憲全湜,大司諫崔惠吉,掌令李尙馨,持平沈大孚,獻納成以性啓曰,尹昉·金瑬事,措語見上。請竝命圍籬安置。金自點事,措語見上。請命依律定罪。答曰,勿煩。
大司憲全湜,掌令李尙馨,持平沈大孚啓曰,申景瑗事,措語見上。請還收申景瑗放釋之命。答曰,不允。
大司諫崔惠吉,獻納成以性啓曰,諸宮家魚鹽等事,措語見上。請勿留難,亟賜一兪。兪伯曾事,措語見上。請還收兪伯罷推之命。申景瑗事,措語見上。請還收申景瑗放釋之命。答曰,不允。此下缺
傳曰,瀋陽內官入去時,有內卜付送之物,刷馬一匹,卽卽立待。
備邊司啓曰,全羅兵使李稷拿來後,本道久無主將,事甚可慮。新兵使趙後亮,已爲肅拜,而本道人馬,未及上來云。特爲給馬,使之數日內發行,宜當。敢啓。答曰,依啓。以上備局謄錄
吏批,以尹暉爲戶曹參判,尹檄爲內侍敎官,宋琬爲氷庫別檢,李溭爲定州牧使,沈東龜爲司諫,洪瑱爲扶安縣監,裵時亮爲肅川府使,南錫爲慶山縣令,梁榞爲禮安縣監,金時忱爲內侍敎官,李楘爲同經筵,曺弼舜爲漢城參軍,韓明勗爲漢城左尹,尹珹爲兵曹正郞,金興祥爲軍資判官。
上在昌慶宮。停常參·經筵。
金光煜啓曰,明日常參·經筵,取稟。傳曰,停。
許啓以都摠府言啓曰,副摠管權克正會同坐起事,除標信,內兵曹進去之意,敢啓。傳曰,知道。
李省身以司饔院言啓曰,今日京畿日次進上生鮮,色變臭惡,不合御供,所見極爲駭惡,監司,請推考。答曰,允。
傳于許啓曰,相地官李杆,方在楊根地,急急給馬上送事,言于本道。
許啓啓曰,新豐府院君張維病重云。原任大臣,故敢啓。傳曰,遣內醫監病。
許啓以兵曹言啓曰,當日刑曹假吏李義男稱名人,自金虎門入來,差備門擊錚,極爲駭惡,令攸司囚禁治罪。守門將林克俊,常時不能禁斷,以致闌入,請推考。傳曰,依啓。
大司諫崔惠吉,掌令李尙馨,持平沈大孚,獻納成以性,正言金振啓曰,尹昉·金瑬事,措語見上。請加三思,竝命圍籬安置。金自點事,措語見上。請命依律正罪。答曰,已諭。
掌令李尙馨,持平沈大孚啓曰,申景瑗事,措語見上。請還收申景瑗放釋之命。答曰,勿煩。
大司諫崔惠吉,獻納成以性,正言金振啓曰,諸宮家漁鹽等事,措語見上。請勿留難,亟賜一兪。兪伯曾事,措語見上。請還收兪伯曾罷推之命。申景瑗事,措語見上。請還收申景瑗放釋之命。扈從賞加,官敎明白,應受之人,上年已盡下批,而至今經年之後,續續追後下批,其間濫僞,不一而足,官防益淆亂。自今以後,請令吏·兵曹,一切勿許下批。廟社主陪來時,爲本署之官者,所當極其敬謹,俾無未安之事,而差員不謹,國言藉藉,不可諉諸提調,而獨免其罪,缺不可以此掩彼。宗廟·社稷當該官員,請竝命拿鞫正罪。答曰,不允。賞加事,令該曹詳察爲之,可也。缺
李省身以備邊司言啓曰,今缺月初七日晝講時,特進官李時白所啓兵使·水使兼任大邑事,及檢討官兪㯙所啓忠淸兵營移設於忠州事,上曰,令備局議處事,命下矣。兵·水使兼任守令之議,自前有之,臣等所見,亦固如此。湖西閫帥,僻在海曲,議者亦多言其不便,筵臣之言,實有意見。此係國之大事,不可容易處之,待領相出仕,右相還朝,另爲商確稟處,宜當。敢啓。傳曰,依啓。
許啓啓曰,以義禁府金鳴遠子上言回啓,傳曰,此回啓是乎,諸承旨察爲事,傳敎矣。文書中內入二字錯誤,虛實極涉難辨,而禁府則以匠人價布三十匹,上納該曹,受出尺文,故疑其內入私用之冤也。且當初御史狀啓中,有族屬留連,貽弊多端,多聚匠人,造作甚多,則不爲謹愼,可知。禁府只慮上納之木,誤蒙內入之罪,如是回啓,事涉疎漏。但該房在外,諸承旨皆有故,或已退出,有臣等二人在職。未知曲折,只於文書出納時,略爲看過,則不如本府之詳知顚末,商量覈啓之爲愈。還爲出給,更令詳覈,何如?傳曰,依啓。且自前以內入懸錄者,文書缺不敢誣飾稱冤,而其有畏憚之意也。缺視予如兒,出此萬不近似之言哉。
李省身以備邊司言啓曰,豐川府使兼營將之任,非如閑漫守令之比,而新除授本府府使元成集,素無名稱,臣等初不知爲何許人矣。今聞成集曾任信川郡守時,處事疎闊,以不職見罷云。已試見拙之人,不可復授重任,元成集改差,缺敢啓。傳曰,依啓。
李省身以備邊司言啓曰,臣等伏見缺瑞·泰鹽盆節目判付內,諸宮家魚鹽革罷缺啓下缺初甚歎惜,以爲聖上親親之意雖至,而事有公私,豈宜惜此兩邑盆·箭,致妨生財之政乎?繼而思之,當該曹事目,亦有未盡,宜聖慮之持難也。諸宮家所屬盆·箭,以計數定給,不許數外冒占,今若盡取兩邑盆·箭,而不爲之別樣區處,則宮家失利,或怪前日定數分給之本意,此亦不可不思也。上年還得之船,各衙門魚箭·鹽盆,盡爲缺今若以此移給諸宮家,缺瑞·泰盆箭,依事目盡數屬官,則庶可缺臣等意見如此,惶恐敢啓。傳曰,依啓。
行副司果崔有淵疏曰,伏以,嗚呼,尙忍言哉,尙忍言哉?天不悔禍,國未忘難,世道人事,至於此極,思之骨寒,言之氣塞,殿下當作何如心耶?殿下試觀今日之形勢,治耶,亂耶?抑轉危爲安,太平有期耶?將缺見危亡無日耶?轉危爲太平有期,則是固東方億萬年無彊之休矣。如或伈伈缺危亡無日,則豈可控手斂衽,不動聲色,坐而待亡,有若樂就福地者然哉?今之國勢,有如萬間大廈,烈火方熾,千斛龍驤,淪沒驚濤,人皆束手,計無所出矣。臣聞劉琨向火叩頭,反風滅火,管寧一言引咎,缺利涉,誠之所在,金石可開,豈可付之於無奈何而莫之恤乎?缺君臣上下,忘寢與食,遑遑缺抱氷握火,弔死問孤,與民同甘苦,以圖善後之責,而嬉嬉恬恬,姑息度日,曾未聞劃一策建一議,拯民於水火之中,謀國於危亡之秋,而其間或有設施擧措,皆不厭於輿情,尙斂怨於民心,則將何以慰祖宗在天之靈,將何以答臣民魚肉之慘,將何以有辭於天下後世乎?以殿下之明聖,値此敗衄之慘,臣尤有所不忍言不忍言。臣缺冬遭父喪,丙子春旋得半身不收之病,幸不死避兵缺島,只保老母性名於萬死之中。今者服闋,名出政目,聖恩洪大,天地罔量,破腦刳心,豈足爲謝?第以國家除拜臣工,非欲榮其軀,而豐其祿也,將以責效於菅蒯也。人臣之願立本朝者,非爲承天寵而缺答乎涓埃也。太平無事之時,猶且缺而況主辱臣死之日乎?今臣瀝膽隳腸,盡忠殫誠,所願陳者十有二事。今臣之言,少補於治法證謨,則願行而益利其道,以臣之言爲狂惑喪心,不達時宜,則臣實狂惑喪心之一庸夫耳。殿下之朝廷,奚乏一庸夫,必欲榮其軀而豐其祿乎?臣請不敢避妄言之罪,盡言殿下之闕遺,時政之得失而後退,堯缺野與草木同腐,臣之責,塞矣,臣之願,畢矣。伏願殿下更加澄省爲之。其一,修君德也。嗚呼,人君之所强勉者,何加於德乎?能以一人而治天下,能以一心而服萬民,撫后虐讎,間不容髮,福善禍淫,天命靡常,萬古以來,聖帝·明王,莫不以疾敬德廣運之德,爲祈天永命之本也。虞史記堯之德曰,光被四表,格于上下。記舜之德曰,溫恭允塞,玄德升聞。記禹之德曰,敷于四海,祗承于帝。至於懋昭大德,萬邦惟懷,成湯也。崇德報功,垂拱致治,武王也。漢高,雖以馬上得天下,而寬仁愛人,豁達大度,入關中約法三章,其仁聲仁聞,足以轟輵宇宙,磊軒天地也。唐太宗,除隋暴亂,與民休息,聲敎萬里,海內祗寧。宋太祖,卽眞之初,先勤民政,仁厚立極,化被區宇,皆能享國長久,天下太平,不亦宜乎?殿下於反正之初,厲精出治,弘濟時艱,而一自甲子以後,屢經大亂,重之以師旅,因之以飢饉,厲民之政,不缺旁午,圖治之誠,茫然如捕風。今日治化,反出漢唐之下,臣爲殿下惜之。嗚呼,殿下,內無甘酒聲樂之娛,外無馳騁戈獵之樂,至於賣官鬻獄,宮門如市之弊,馳心異端,尊奉釋·老之累,尤無絲毫之可言者矣。臣昔以記事入侍,凝儼缺殿下勤民之念,哀痛於絲綸缺每軫於細氊。臣嘗以心語曰,以我殿下德之聖,豈不唐虞斯世,熙皞斯民乎?臣之奮身金殿,今十有五年,殿下勤民之念,懷保之意,未知其如何,而試以目覩耳聞言之,生民之塗炭,已至於十分地頭,生民之怨苦,又至於十分地頭。臣恐殿下勤民之念,懷保之意,恐不及於初年也。嗚呼,殿下,苟務實德,誠心出治,則豈有今日之敗衄乎?雖或敗衄,豈有生民之疾怨乎?殿下必以爲敗衄由於氣數,民怨無可奈何。臣請以古先人主,新經喪亂恤民興復者,陳達焉。昔者,衛懿公好鶴而厲民,狄人伐衛滅之,殺懿公於榮澤,盡食其肉而遺其肝。其臣弘演,未亂使他國,還奏事於肝,祭而哭,盡哀曰,不可使君王之肝暴露,自刳其腹,盡出其五臟,而納王肝而死。齊桓公聞而哀之曰,衛之亡,無道也,然有臣如此,不可不存也。於是伐狄破之,復立懿公之後文公於潛邑,以奉衛祀,詩之定之方中,左氏衛國忘亡,是也。於是,文公立國於漕邑,以大布之衣大帛之冠,儉以率下,與民竝耕,而食饔餐,而大治,得國民心,終致騋牝三千之美,當其陵鑠於狄人之時,誰知衛祚靈長,最後於齊·楚·燕·趙·韓·魏山東之國乎?此則衛文公恤民種德之致也。殿下之今日,乃文公居漕邑之日也。第未知殿下亦有文公恤民種德之政乎?昔者,越王句踐得脫會稽之囚,言旅故居,中夜以興,抱柱而哭,繼之以嘯,范蠡·大夫種曰,王之恥,亦臣民之恥,則王之所願,豈非臣民之所願乎,王何獨憂之深耶?句踐曰,國之所覆,乃是寡人之罪,遂願酬恥,何煩二三子乎?於是,范蠡訪見計然,膝行而前,泣而請曰,願先生出奇騁策,令越社稷再血焉。夫計然者,辛文其名,是一如計然之言,終能成其志而霸諸侯。殿下之今日,乃越王自責之日也。第未知殿下亦有句踐與農民同勞苦之政乎?昔者,燕昭王卽位於大亂之後,立國於煨燼之餘,弔死問孤,與百姓同甘苦,卑身厚幣,以招賢者,築室而事郭隗,置金而延國士。於是,樂毅·鄒衍,輻輳趨燕,缺於報先王之羞,夷八百之蓄積,齊器設於靈臺,大呂陳於元英,故鼎返于磨室,薊丘之植,植于汶篁,自五伯以來,功未有及昭王者。殿下之今日,乃燕昭立國於灰燼之日也。第未知殿下亦有昭王之弔死問孤,與民同甘苦,築宮置金,延攬國士之政乎?殿下新經無前之喪亂,目見宗社之蒙塵,擧國臣民,翹首企足,齎咨涕洟,咸謂我殿下必有非常之擧驚人之政,可以顚倒一時,激勵臣庶,而漁箭·鹽盆請罷之啓,已閱二年云,臣竊爲殿下惜之。若使衛文公·越王·昭王之時,其臣請罷諸宮家漁箭·鹽盆,則豈有逾時引月之理哉?傳曰,一言可以興邦。古之人君,因一政一令,而聳動一世者,不知其幾,越王式怒蛙,而三軍之勝氣自倍,唐宗下罪己,而河北之悍卒垂涕。今之政令,皆不能厭人情而服民心,則殿下何由得遂至願,如衛文公·越王·燕昭王乎?危亡之秋,罔極之災,非朝伊夕,人皆荷擔,莫保晷刻,而殿下之擧措施爲,一如太平無事之時,言及民事,聖聰漠然,臣不勝痛哭焉。嗚呼,天命之向背,只在民心之憂樂,今日之民心,怨苦如此,則其能挽回天意,無疆惟休乎?天命一去,難可復回,民心一離,難可復合,則終必至於淪喪而後已,可不懼哉?今夫受人之牛羊者,尙不忍立而視其死,則八方生靈之衆,殿下豈不惕念而隱恤哉?今日之所急務,莫如務悅民心,以稍緩民力也。然而大亂之後,萬事經用,皆責於民,民力有限,酬應無窮。況自明年又有歲幣之擧,未知國家將何以拮据耶?臣於昔年,往見故相臣李元翼,從容語及生財有道,損上益下之方矣。元翼曰,余出身未幾,偶訪其時戶判尹玹,尹玹之除戶判,未久也,使其郞官,往計軍資監之現穀,郞官之回報,適會元翼坐語時也,郞官以會計遺在一百五十萬斛言之,尹玹大驚吐舌曰,國儲之匱竭如此,萬一不幸,師旅繁興,或水旱爲災,則將何成邦國,缺玹之憂國之意,可動傍人矣。其後五年餘缺民力,百計劻勷,積聚軍資之穀,有五十餘缺今誠得如尹玹之人,久任度支之長,則豈無富國利民之缺噫,國家存亡,判於歲幣,何者?許多歲幣,剝割於民,則民力枯渴,掃地赤立,更無可責之路矣。一有未足於正案,則棄前贐而受新秋,又況逐年供億而無窮期乎?此臣所以臨食而忘餐,中夜以興,竊爲國家而隱憂者也。未知朝廷亦汲汲於生民利民之策乎?伏願殿下,凡百施設,必先顧諟兆民之允懷,大德之懋昭,則國家幸甚,生民幸甚。其一,收用人才也。夫人才者,爲國之利器用也。是以古之帝王,莫不以得人爲先。上古聖武,莫過於黃帝,若不得力牧,則坂泉大霧將昏,上古聖德,莫過於帝堯,而若不得大禹,則萬國之魚頭戢戢。夫黃帝·帝堯尙賴於輔佐,則而況其他乎?易著來章之慶,書載師錫之擧,詩云,思皇多士,生此王國,三經之所眷眷,豈欺殿下哉?昔晉平公,遊於河而樂曰,安得賢士,與之樂此樂耶,舟人盍胥進曰,君王不好士耳,天下豈無賢乎,珠出於海,玉出於崑,無足者,皆爲大王之珍寶,而士之有足者,絶無至者,豈云王之好士乎?平公曰,來吾門下左右,有食客三千人,何謂不好士乎?盍胥曰,夫鴻鵠一擧千里,所恃者六翮爾,背上之毛,腹下之毳,益一把,則飛不能高,損一把,飛不能下,今大王之食客三千人,將鴻鵠之六翮耶,抑背上之毛腹下之毳耶?平公無以應。昔齊人王斗謂齊宣王曰,王之愛萬民憂齊國,不如王之愛尺縠也,今王將以尺縠爲冠,則不使左右便嬖者,而必使冠人而爲之者,以爲能之也,今王治齊,則不然,非左右便嬖,則無使,而孟軻·鄒衍,奔走於道路而無見也,王之愛國,不如王之愛尺縠也,明矣。宣王謝曰,寡人知罪矣。臣嘗見殿下之朝,紆靑拖紫,躍馬疾驅,食肉富貴,橫議槐棘者,幾人?揚揚呼唱,出入臺閣,悍厲猛鷙,不畏强禦者,幾人?樹旗旄羅弓矢,高牙大纛,銷輪戎閫者,復幾人,而缺不能措國步於泰山之安,當禍亂,不能保宗社於危亡之秋,廟謨無賴於顚沛,將校鼠竄而偸生,則殿下之托股肱心膂之重,寄制勝安邊之任者,其謂之六翮乎?其謂之毳毛乎?臣常見殿下所以左右便嬖者,共理國事,非徒臣之所知,抑亦國人之所洞知者也。然而殿下引接臣僚,曾未見求賢如渴之敎矣,頒降縕綸,曾未聞以禮爲羅之命矣。間或有云云之時,曾不如燕昭之尊郭隗,漢文之問馮唐,慇懃之意,不孚於誠實,訑訑之色,拒人於千里,若非功臣擧義,則覬一世若無人焉。鴻儒碩士,干城武將,奇謀之士,誰肯願立於殿下之朝乎?三代聖王之立賢無方,不如是矣。嗚呼,殿下於平昔,必謂盡用一世之人才矣,殿下苟得一二將相,以寄內外之任,則宗社豈至於蒙塵,國事豈至於此極乎?此皆由於殿下之旁求俊彦,延攬英雄,不以誠實之致也。或至今日,尤有異焉。殿下於上年之秋,以前相臣張維除右相矣,因其乞制之疏,而許其辭免。張維之乞制,則可矣,殿下之許遞,無乃不察耶?昔者晉武帝時,山濤以太常卿居憂,負土而助親墓,誠孝極矣。武帝思濤不置曰,吏部均衡之任,非濤不可,於是擧濤草土之中,委以吏部之任,所謂晉代山公啓事者,其時事也。夫晉武帝之時,天下太平,民物奠安,豈如今日無前喪亂,而終不聽山濤之守制。唐玄宗開元間,曲江張九齡,方在母喪中,玄宗擧以爲同平章事,而終不許九齡之乞制,九齡不得已視事。胡致堂曰,玄宗之注擬,九齡之視事,皆非也。玄宗之時,天下太平,朝野晏如,非行權之時也。未知今日,豈如唐時之太平無事,朝野晏如乎?維以人子罔極之情,安得不爲之辭免,而殿下遽允其請,此時何等時耶?嗚呼,高宗得傅說於夢卜,文王得呂尙於田獵,昭烈得臥龍於三顧,皆能如飢如渴,至誠感神。漢文帝之時,可謂彙征,而尙思廉頗·李牧。唐太宗之時,可謂畢擧,而尙思蕭何·曺參,缺非以不罔人人股肱惟良乎?殿下於昔年下令,意甚盛也,蓋其制度者,猶有未備者焉。臣愚缺上自大臣,下至末官,不限容數,各令薦人,而被薦者,能擧其職,則賞延于薦者,不能擧其職,則罰及於薦者,軒冕鈇鉞,彼此一體,而其中行能表著,或深謀遠慮者,頻賜引接,超擢不次之位,而勿令嘲誚淆薄之議,鼷鼠於其間,則人孰不奮袂攘衽,鞅掌國事哉?其時許多薦擧之中,惟得一鄭世規,而薦書遂爲虛簿,薦法今旣廢閣,可勝歎哉?今者,殿下新經大患亂,必有非常之擧,然後必得非常之人,然後可立非常之功。臣愚以爲,殿下勿如太平無事之日,自暇自逸,必以山城越在之時,晷刻不怠,大開仁政之殿,引見入直之官,使之各陳所見,各擧所知。又下令國中曰,上自大臣,下至庶官,使之各薦見道高明,賢良方正,奇謀勇敢之士,使之直入而告之。又令方外守令,窮訪遺逸,甄拔奇才。又許毛遂自薦,鄧禹之自衒,隨才而爵之,寵擢而任之,則古人云,才不借於異代,于今之時,豈無傅說·呂尙·臥龍之才乎?此非臣之臆見,古之聖君有行之者,大禹是也。昔大禹下令天下曰,敎寡人以道者,擊鼓,敎寡人以義者,擊鍾,於是悉致天下之賢士,嘗據一饋而七十起,日中不暇食曰,吾惟恐四海之士,留於道路也。是以四海之賢士畢至,裨補比屋可封之化。夫夏禹之時猶如此,況非夏禹之時乎?又古之聖人有行之者,周公是也。夫成周之世,天下梯航,治入馨香,而周公以聖人之才,憑叔父之親,輔理承化,章章如是,而一飯三吐哺,一沐三握髮,崇朝之所接者,七十餘士,抑殿下之所嘗聞者也。豈有舍人才而可以爲國乎?一世之人才畢擧,然後其君不能從欲以治其民,不能高枕而臥者,未之有也。其一,立志也。夫志者,萬事之根柢也。有天下者,有保天下之志,有一國者,有保一國之志,有一身者,有保一身之志,有一家者,有保一家之志,以匹夫而言,則愚公有移山之志,夸父有逐日之志,以微物而言之,則精衛有塡海之志,螳蜋有拒轍之志,微蟲尙然,而況於人乎?匹夫尙然,而況於人主乎?故先正朱文公曰,堯·舜缺桀·紂·幽·厲,亡此志者,齊桓·晉文,存此志者也。書曰,疑謀勿成,百志惟熙,是以古之人君,莫不以立志爲先,缺有此志則一成一旅,能復禹績,苟無此志,則百二函關,一炬焦土,可不懼哉?臣不敢知殿下之所蓄積者,何志耶,所强勉者,何志耶?勤恤民隱,子惠困窮,則殿下愛民之志,可謂切矣,而民不蒙澤,鰥寡缺側席如渴,旁求俊乂,則殿下求賢之志,可謂切矣,而盍簪世逖,茅茹化熄,其餘制治保邦,跨唐越漢,高出百王,講究於細旃,疇咨於廊廟,而危亡之勢,已迫燃眉,將至於不可救之域,則殿下回顧曩昔之志,亦必忸怩慘沮,悔懊慨恨之不暇矣。臣亦言之至此,不自覺涕淚之交頤焉。臣嘗於癸亥之夏,往見故相國李元翼,李元翼曰,我殿下今日新化,更無可言者矣,第未知殿下之立志,何如也,自古人君,立志堅固,則未有不從欲而治者,而立志不固,則治亦不足恃也。方其癸亥之夏,弊政日祛,治化淸明,八路人民,欣欣然若更生,不啻去虎口而逢慈母,而元翼猶憂殿下之立志者,豈非深憂遠慮,人所難及者乎?臣伏見殿下,恤民之志,藹然於絲綸,不詳究於恤民之政,而易傾聽於厲民之擧,求賢之志,勤懇於薦擧,而不深究於用人之道,誠意缺於側席之際。其餘發號施令之際,靡不有初,不能有終,此皆由於殿下之立志不固,中道而廢也。往事旣已矣,抑未知殿下今日之志,何如也?殿下以謂,事事委靡,節節姑息,其能克恢舊物,鞏固邦家乎?豈有新經千萬古所無之患亂,白骨如山,哭聲干雲,孑遺民生,如在湯火之中,而惟以邊幅末務,粉飾百事,僥倖於邊烽之不警,萬一於國勢之粗安,豈理也哉?惟願殿下立此志焉。殿下之志旣立,則何事不遂,何功不成乎?古之人君,立志於克敵,則有黃袍負土,身先士卒者,立志於寬民,則惜其百金,不築露臺者。洪惟我高皇帝,勤勞於庶政,立志於安民,苟有利民之事,則無論巨細大小,而書諸小紙,缺有若懸鶉。若不設施,則終不解釋,殿閣之間,不施繪畫,缺大學衍義·貞觀政要,罷朝之暇,拱手而讀,一政一令,無不體認。故洪武之間,喪亂未遠,而民安物阜,天下安樂。昔吳越王錢鏐,立志於恤民,晝之所思,則書于紙上,夜則置粉盤于枕邊,苟有所思,則以爪劃而記之,待朝而行,故吳越大治,缺民老死而不識兵革,豈非立志堅固,刻意繕行之驗乎?其他委靡潰敗,泯泯棼棼,置民政於相忘之地,委國事於無可奈何之域,終至於滅亡而止者,自古以來,其麗不億,則殿下亦必惕然而爲戒矣。伏願殿下愛民如子,一毫之害民,則祛之,其視臣如手足,如有一技之可取,則用之,或有安社稷爲悅,折衝於尊俎者,則拔擢不次之官,信之篤而任之專,如有一技之無取,棄之。念念喚醒,事事刻意,立此之志,堅如金石,操此之志,信如四時,豈有民不蒙至治,治不若隆古乎?夫然後殿下之能事,畢矣。其一,存紀綱也。臣謹按書經五子之歌曰,亂其紀綱,乃底滅亡,紀綱亂,則滅亡必焉。唐臣韓愈曰,善醫者,不視人之肥瘠,察其脈之病否,善計天下者,不視天下之安危,察其紀綱之理亂而已。夫夏·殷·周之衰也,諸侯作而戰伐不息,而傳數十世而不滅者,紀綱存焉。秦之王天下,焚詩·書以愚黔首,聚兵而燒之,傳二世滅絶者,紀綱亡焉。自古以來,爲天下國家者,未有遺其紀綱,而長治撥亂者也。今之歎世者,莫不掖腕嘖舌,抆淚焦心,皆以紀綱頹圮,國威不立,爲今日衰微之第一程,以殿下之明聖,亦豈有不察之理哉?第未知殿下知所以板蕩之由乎?殿下於癸亥之春,獨運乾斷,再造邦家,雷厲風飛,陸讋水慄矣。乃於甲子,逆豎詬天,乘輿播越,而武臣用命,舊物克甄矣。夫何數年之後,委靡潰敗,不可收拾,如水趨下,日甚一日,丁卯不及於甲子,丁丑不及於丁卯耶?夫丁卯之亂,平安監司尹暄,獨施軍律,其餘都元帥,一無所問,擧世之人,莫不咄嗟齎咨,然缺猶謂之行矣。丁丑之亂,江都留守張紳,許令缺萬古以來,豈有自處之軍律乎?夫張紳,非殿下之罪人也,乃宗社之罪人,而殿下已枉萬古之軍法,厚招百世之譏議,殿下之紀綱,安得不委靡頹墮,潰敗消鑠,終至於不可救之域而止乎?古之人君,有封刃行誅者,有卽軍中先斬後聞者,故將士臨戰,則知進退皆死地也,與其退伏於軍律,寧死戰而悻勝也。無不張空拳冒白刃,忘身戮力,賈勇先登,終至於催鋒陷陣,弱能制强者,何限乎?殿下非不知失律之將,梟示戰場,而顧念微勞,隱忍不斷,必待臺臣屢啓,然後從之,此果主威出於殿下之手乎?如此而欲立紀綱,固國安民,萬古以來,必無之理也。嗚呼,陽開陰合,春生秋殺,號令風霆,令行禁止,使殿下之軍容,莫敢當其鋒,使殿下之國步,長治久安,治入馨香,使殿下之政令,百廢俱擧,從欲以治者,豈不在於殿下一轉移之間乎?臣聞書曰,威克厥愛,允濟,愛克厥威,允罔功。又曰,用命,賞于祖,不用命,戮于社,予則孥戮汝矣。仲康·夏啓之時,去古未遠,與舞干兩階之時,尙未百年,而猶以愛克厥威,孥戮汝等語,整肅軍律者,豈非殿下之所嘗講究者乎?詩稱之綱之紀,當周之盛,治具畢擧,而必稱綱紀,此非殿下之所嘗溫繹者乎?伏願殿下,書諸几案,貼諸門壁,一如眞西山篤敬工夫,無時不勉,無事不行,然後殿下從欲之治,罔不如意矣。其一,愼所尙,以蕩滌朋黨也。有天下者,必愼天下之所尙,有一國者,必愼一國之所尙,任其君師之責者,不可不愼其所尙也,明矣。夏尙忠,殷尙敬,上下八百餘載,其弊也專尙忠實,失於朴野,故周公作法制以敎天下,有禮儀三百,威儀三千,制度彬彬,文章郁郁,其弊也文多質小,華而不振。西漢懲亡秦之慘刻,小文多質,恥言人之過失,其弊優游不斷,漢業遂衰。東漢懲王莽之簒逆,不任三公,事歸臺閣,衛尉馬廖慮美業難終,上疏曰,吳王好劍客,百姓多創瘢,楚王好細腰,宮中多餓死,長安語曰,城中好高髻,四方高一尺,城中好廣眉,四方且半額,城中好大袖,四方全匹帛,斯言雖戲,實切缺時君世主,終莫之省,遂至於矯枉過直,疾惡如讎忠臣烈士,騈首就戮,國隨以亡,可勝歎哉?西晉尙淸華,不遵先王之法制,故胡羯亂華,五馬南渡。李唐尙章句,不務實績,至曰彎弓三百斤,不如識一丁字,故黃巢僭竊,而武略不競,遂至於亡。趙宋,仁厚立國,輔弼之賢,代不乏人,至於濂·洛·關·閩,眞儒輩出,而權奸當國,有臣無君,幾亡不亡,百有餘年,群賢雖不爲世用,而觀感之化有以維持也。臣未知今日所尙之何事耶。反正初年,有一妙年臺官,一筆彈駁二三缺臣,而資級日崇,故在廷之臣,以搏擊陵鑠,爲拔身之捷徑,則所傷者吹毛覓疵,傷人害物矣。鞅掌官事者,則目之以迂闊,含糊苟容者,則缺之以遠大,故百隷怠官,國事日非,則缺者,竊位苟祿,尸居其職矣。私家之富,過於公室,甲第連雲,門庭如市,則所尙者,務富其家叢于貨利矣。漢·唐之亡,皆由於黨論,而今日之黨論,倍蓰於漢·唐,朝廷之上,未見其同寅協恭,共濟時艱之美,則所尙者,黨同伐異,傾戛如讎矣。嗚呼,三代之尙忠敬文,不能無弊,終至於衰亡,則今玆所尙,何如耶?此一弊足以亡國,則而況四弊咸萃於一時乎?然此四弊之中,終至亡國而後已者,其惟黨論乎?昔箕子告武王曰,無偏無黨,王道蕩蕩。孔子曰,君子周而不比,小人比而不周。自古及今,朝臣好黨,而其國未有不亡,故唐宣宗曰,去河北賊,易,去朝朋黨,難矣。其時兩河煽亂,神器流離,唐室危亡,如一髮千鈞,而朝廷朋黨,愈於兩河之不臣者,何也?夫朋黨之人,呼朋引類,結爲黨友,蜂屯蟻雜,牢不可破,護其缺氣惡異黨,甚於仇讎。其黨也則闒茸之類,同升諸公,唐時伾·文之竊權,有伊·傅·周·召之稱,是也。非其黨也,則雖有經綸之才,獨行之人,捃摭抛擲,必至竄逐廝殺而後已,則其國安得不亡乎?昔在壬辰,廟貌顚倒,乘輿越在,宣廟有御詩曰,國危蒼黃日,雖能郭李忠,去邠存大計,恢復仗諸公,痛哭關山月,傷心鴨水風,朝臣今日後,寧復更西東。聖缺惻至誨丁寧,而回鑾之後,黨戰益甚。至於我神宗皇帝撤兵之詔,有曰,信任忠賢,祛其朋黨,益勉自强之策,亦天王之所洞燭,則豈非可愧之甚者乎?至今其弊,愈往愈痼,已至於不可救之域。夫黨論之至於不可救之域,缺國步之阽於喪亡不可救之域者,可不懼哉?缺機只在殿下一號令之間,不過曰明與斷而已。殿下苟能法日月之明,而則乾剛之斷,則善惡難逃於明鑑,淑慝無隱於權衡,然後用一切之法,嚴鈇鉞之威,苟有偏係而病國,欺蔽乎四聰者,則流之,可也,賜之死,可也。安有聖明在上,而不能蕩滌此弊,日就不可救之域乎?以言今日之所可尙,則有二焉,以臣愚料之,忠與實也。尙忠則風俗歸厚,務實則詐僞日祛。孟子曰,君子之德風,小人之德草,草上之風,必偃。伏願殿下,躬行忠實,以風一世,則人皆觀感而興起,今日四者之弊,只在轉移中一事矣。其一,八道大同也。孟子曰,文王之治岐也,耕者九一,漢法,三十而稅一。孔子曰,百姓足,君誰與不足,百姓不足,君誰與足,豈不以藏富於民,有恒産而有恒心乎?若使民有恒産而有恒心,則平居有忠君孝悌之心,臨亂盡親上死長之義者,莫急於八道大同也。何以言之?我國壤地褊小,土瘠民貧,他無財産,只以米布衣食,而缺供官需者米布也,通貨財者米布也。其爲艱辛窘乏之狀,不言可想。況自壬辰以後,流民未盡還,蓬蒿滿目,十室九空,孑遺之民,又遭廢朝讎斂,將無以保存矣。反正之初,聖澤敷洽缺八方之民,將逢堯·舜之治,熙皞之盛矣,夫何故?完豐府院君李曙,首爲戶判,蓋曙之爲人,忠誠貫日,赤心循國,則在朝之臣,無出其右,而屑屑碎碎,其小無內,毫末可折,錙銖不遺。雖云蕩滌辛酉以前,而其實辛酉以前,分寸畢收,故其時宣諭御史等宣諭列邑之初,民皆感戴矣。宣墨未乾,回還之日,民怨缺矣。殿下深居九重,何能盡知外方怨苦,缺御史,或有存者,殿下試一下問,則洞悉其時形便,缺與臣言剌謬矣。一自甲子兵興之後,國恤及詔使徵缺之役,皆責於民,殆無虛歲,殿下之民,疲困極矣。而其間或一歲無事,或半歲無事,則喜事之臣,便發厲民之政,頃於甲戌之秋,三南量田之議張甚。臣簡於其時重臣曰,今日朝廷,以遐荒之赤子,爲缺勢兼竝乎,又以近來年年大熟,粒米狼戾缺三錢乎?豪右兼竝者,一州一郡,不過一二人,則其數幾何,而無告煢獨之民,其數又幾何耶,一朝當此無窮之役,怨咨刺天,足以招災致異,寇害尋興,雖得許多之漏稅,此何異於饞人自噉其肉乎,腸胃充而身斃,倉庫富而國亡,今公方在重臣之列,開口發言,必有設施,何不沮此均田之擧,使東方孑遺殘民,不保餘喘耶。其後往見,又以言語陳其利病,臣喟曰,民力一竭,則國將何依乎,夫何量田任事之臣,皆是通達古今有知有識之人,而惟知愛國如家,急於富强,不顧國依民,民生可憐,守令承望,惟恐獲罪,爭務多得,以爲能事,荒園廢廁,亦皆被量,絶頂佛寺,尙不遺漏,振古以來,未有如今日之刻迫矣,曾子曰,與其有聚斂之臣,寧有盜臣,豈非聚斂之害必至於亡國乎,然而豪勢者,想必漏落,孤寒者,想必偏侵,而又此均田之擧,尙不與他道,故三南之民,非徒猶冤其偏受侵苦也,當其量行之未發也,南民或竊言朝廷宰執,不恤民生,久矣,惟獨聖上之至德,必軫民隱矣,民生之意,其亦慼矣。及其均田之旣完也,深怨缺及其大亂之後,尙怨兵火之不及,獨全而偏侵云,而無人缺瘼者,殿下何能盡察民怨之至此極哉?況今三南,又當缺西之役,牛疫之餘,以人替耕,作農之艱,萬倍於前,言之慘矣。臣伏聞殿下祭享御供,或有減損,甚盛事也,凡在臣民,孰不感泣哉?然而此可謂至恩,而不可謂大惠也。阿流不能止黃河之濁,勺水不能救車薪之火,梁惠之移粟移民,缺而況其他乎?以臣愚意料之,仍循徵斂,則萬民無支吾之理,又爲革罷,則法令不信,其與號牌無殊矣。每一結缺定米若干斗,而三分之一分用於祭享御供,一分用於軍需,一分用於頒祿,其餘官用浮費,量給屯田,而爲守令者,此外毫末分寸,橫徵民間,則斷以烹阿之律,然後民生庶幾保存矣。今日之民,有同久病之人,缺倒,了不能省事,以千方百藥,左右治療,缺又況紛紜詰責,咨行捶楚,則其何以蘇神氣得續危喘乎?畿甸,越自宣惠之後,稍有生道,而節目未備,未蒙大恤。今設八道大同之廳,詳定節目,使民力不竭,國用有經,則祈天永命之在是,從欲以治之在是矣。夫上自中朝,以至外國,咸有均輸之倉,享上諸需,皆貿而用之。誠慮其徵出於民,而奸吏刁蹬,不能一一防塞也,豈非良法美意乎?惟我國不設均輸,惟事剝割,以富猾胥之家,而民怨叢于朝廷。諺曰,進上貫於串,人情載於駄,不亦異乎?曾聞供上紙一束,綿布二十疋,鹿皮一張六十疋,石榴一顆五疋,而其餘色上納之物,以此可知,民事慘矣。殿下當此大亂之後,必須祛其積弊,改其機軸,然後民心可合,天意可回矣。惟願殿下,斷以行之,則國家幸甚,臣民幸甚。其一,頻遣暗行也。臣聞昔者齊威王,使人視卽墨,田野闢人民給,官無事東方寧,召其大夫,封之萬家,又使人視阿,田野不闢,人民貧餒,趙攻甄,魏取薛陵,召其大夫而烹之。未知其時所使之人,豈皆如今暗行御史出入三司者乎?東漢時蜀郡太守,仰觀天象,知二人自洛陽入蜀,未知其時所使之人,豈皆如今暗行御史出入三司者乎?殿下之前,伶俐解事者,不爲不多,可以給資糧,雲遊八方,使之細詗監·兵使·守令·邊將居職貪廉,政令得失,及民間利病。或恐一人之言,似難取信,則輪回發遣,或二三言符合,或三四言符合,則其間臧否,的然無疑。然後激濁揚淸,斷自宸衷,或贈秩賜爵,或處以大辟,則皆謂我殿下明見萬里之外,貪吏之恣行胸臆者,想必懲創,廉吏之玉潔缺者,想必加勉,遐荒煢獨之民,得蒙至澤,然後雍熙之盛,指日可期矣。如此而外方分憂之臣,莫不精白自勵,盡心國事,而千萬里外,吏治得失,昭昭然如在目中,少無絲毫差謬矣。監司何敢操縱於殿最,而臺官何敢低仰於彈駁乎?大抵京中發遣暗行御史,則外方遠近,莫不聳動,而一自召通道喪之後,私情大開,所謂暗行者,或牽於平日恩怨,及黨論與奪,族屬連姻,巨室勢家,大失至正至公之道,而後來者必不及於前人,村落迎送之弊,言之骨酸矣。噫,數遞守令及守令匪人,極致民間之弊瘼,殿下亦必洞燭,而惻缺臺官之請易守令也,持難而不允者,蓋以此也。誠缺得人,久於其任,豈非省弊之第一義乎?伏願殿下,常令輪回差人,三百六十州縣守令賢否,明若觀火,至於方伯殿最時,能治者居下而不治者居上,則特命下其方伯于司敗,正其欺君之罪,居下者仍任,居上者罷黜,則虞舜之明四目達四聰,豈是專美於千載之上,而竇融所謂缺見河西者,尤不足容喙矣。如此而其國不治,其民不安者,未之有也。其一,引接臣隣也。夫引接臣隣,人君之盛德事也,何以言之?一人之聰明有限,萬機之酬應無窮,兼聽廣納,翕受敷施,則人皆樂告,聞見日博。古之聖君,有行之者,大舜是也。明四目達四聰,而咨十有二牧,其間酬酢說話,雖不盡載於經傳,而孟子曰,舜樂取於人以爲善,自耕稼陶漁,無非取於人者,能致可封之化。又有行之者,大禹是也。日引天下之士,問其治國安民之策,至日之中,尙不遑食,往復之際,苟有善言,則起而拜之。又有行之者,成湯是也。成湯之時,伊尹·仲虺,相繼爲相,仲虺之誥以好問則裕,自用則小,慇懃申戒者,仍其好察邇言,而開道之者也。晉侯晝日三接,而晉國大治。光武日與群缺同處,漢業重恢。漢宣帝,古之中主,而守牧之辭,輒親見問,論以治民之道,苟不稱旨,則更除他人,常曰,與我共此者,其惟良二千石乎?故漢世良吏,於玆爲盛。天下太平,九州晏如,皆在於良吏也,豈非可法者乎?臣常記古老之言,恭惟我成廟,於冬月有不安節,數日未開筵,令儒臣於臥內召對,臥聽講說,所御紬衾,四際弊綿間出。閭巷之人,至于今語刺刺不離口,非徒稱其儉德也,尤稱其好接臣隣也。臣聞故同知郭再猷,糾義於壬辰之亂,斬獲甚多,宣廟屢賜引見下問行軍用兵之法,再祐對曰,田野賤臣,豈能知制勝方略哉,只有一規焉,雖非臨陣對敵之時,居閑處常,每令軍中,無間貴賤,各陳其意見,採用其長策,故至微極陋之下卒,或有能料其將校之所不能料者,必賞其人而用其策,人人樂缺從長,是以能有以濟事也。宣廟嗟歎久之。夫缺尙能樂聞來告,以從其長策,則而況殿下當此艱虞,萬事渙散,必屈群策之時乎?伏願殿下,大開正殿,日接備局諸臣,凡百施設,從長而處,且令百官下至禁軍衛士,苟有嘉謀祕計,直前入告,則所謂以國人之耳目,爲己之耳目,而堂陛不隔,千里咫尺者也。其爲裨補闕漏缺爲如何哉?夫然後殿下,從欲以治,其在斯矣。其一,缺也。臣聞昔堯抵璧於山,舜投珠於谷。帝王世記曰,武王克紂,入殷古宮,有美玉焉,冬則如火,夏則如氷,一宮之內,不知有人間寒暑。武王曰,誰主者?左右曰,諸侯之寶也。武王卽命歸之主,諸侯皆曰,大哉,王之廉于財也。唐太宗時,治書侍御史權萬紀奏言,宣·饒二州銀,大發采之,歲可得數百萬緡,太宗曰,卿不能薦一士進一賢,徒言採銀之利,欲以桓·靈比朕耶?是日黜萬紀還家。今臣豈不知以堯·舜·武王之事,道殿下,羞以萬紀之言,告于冕旒之下矣,而時移事變,勢難膠守,則其可不變而通之哉?我國産銀之處,無地無之,而邦禁甚嚴,雖或自宮家往採,而貽弊於本官,故厚賂銀匠,百計防塞,終不得始役而空還者,何限乎?今聞朝廷令民缺甚是得宜矣。第我國生民,小黠大癡,外詐內拙,缺作爲,莫肯首事者,恐令之不信,慮有後患也。先以大家巨室,勒令作俑,以爲倡率小民之地,俾知其用功寡而得利多,則雖日撻而求其不採,不可得也。其必轉相慕效,惟恐後時矣。經曰,巨室之所慕,一國慕之,傳曰,民不可與慮始,可與樂成者,蓋以此也。至頃年用錢,尤不滿一笑焉。漢時,鄧通擅銅陵,吳濞鑄稽山,其時缺遍於天下。夫以一私室一諸侯之錢,能遍天下,而一國度缺不能恒用於國中,只行於數三鋪子,不數月而旋止,可謂國有人乎?此與兒童之戲,何異哉?夫作事,可謀於始,然缺無僨事之患,豈有路傍作數三間小屋,謂之鋪子,官家缺經費,而備酒食,謂之用錢,寧有渴其源而冀其流乎?缺臣之愚意以爲,用錢之期,退定數三年,而缺監營,皆以戶部之物鑄錢,錢則賣於民間,價則歸於戶部。民一結之稅,三分之二分,則以納之,一分則以錢許納,輪回流行,與泉不息,而嚴禁其防納,則其爲利益公私,爲如何哉?嘗聞昔年奉使赴京之時,至於遼·廣逆旅,食物來賣者,辭白金而願受錢,蓋以錢之爲用易於銀故也。夫如是故缺以無用而易富貴,能以銅臭而通神明,缺黃帝之時,漢文之世,貫朽而不可較,唐太宗時缺三錢,皆能挽回太平,四海妥帖也。抑有一焉,漢時不禁私鑄,後人惜之。臣意以爲,苟有私鑄,斷以大辟,然後庶無殽雜之弊矣。苟有殽雜,則其法不行,豈非可惜乎?缺方伯·連帥·守令久任也。臣聞爲治之要,莫過於庶官之久任,故隆古之盛,有倉庫之吏,傳子孫爲姓者。唐德宗時,尙有二十四考之規,豈非後世之所可法者乎?庶官之中,惟方伯·連帥·守令爲最焉。方伯任一道之宣化,必久於其職,然後能有以深察道內之情形,守令之淑慝,而一年相遞,有若逆旅,何望其能盡其職乎?臣愚以爲,方伯曾有兼府尹兼牧使者,缺許令眷率,限三年相遞,則必能洞察微妙缺至連帥之任,必須將卒相知心,情意不阻,有如家人父子,有如一身之手足,然後可責其臨難成功,故李勣鎭幽·竝十餘年,威伏邊疆,韓弘鎭汴州二十年,兩河以靖,則豈非久任之效乎?我國則不然,許多節鎭,限卄朔相遞,或十朔相遞,有同酒場之巡杯,故爲將者初到營中,必曰瓜期本不久,而其間或不無徑遞。雖缺器械,一遞之後,於我何有,只務剝割,而缺豈有不徵之士夫哉?方伯·連帥·守令,久於職事,然後可責其成效矣。其一,兵·農也。臣聞天下萬國,皆分兵·農,而惟我國不分,故天下萬國之中,缺宣廟朝,先正臣李珥,每缺南北五萬,入衛京師,輪回休息,以爲恒日缺恬嬉度日,不以爲然,至於壬辰難作,廟堂諸臣缺李珥之先見也。式至今日,虞憂尙極,臣愚以爲,使各官守令,皆令募兵,只蠲其戶內之役,自缺砲劍諸具,則民之缺必多應募之人,而勿敎弓矢,皆習砲兵,則比與越王句踐之十年敎訓,何異乎?今夫束伍軍者,缺寬博襦袴,冠毛笠,操庄弓,要破矢,望之不似軍卒,其何能賈勇先登,摧鋒決勝乎?是以一遇賊兵,則芟夷斬伐,如草芥然,至使宗社蒙塵,國步艱危,則此豈非變通之最先者乎?夫兵農一分,然後邊圉可靖,國勢可安矣。其一,納諫也。嗚呼,自古以來,聖經所載,傳記所錄,從諫而興,拒諫而亡者,不知其幾千萬語,此皆殿下之所飫聞而熟見,上下數千載間治亂興亡之跡,有若燭照而龜卜,有若持左契而缺了於耳目,昭晳於方寸,則殿下亦必涇渭於聖慮,惕然而鑑戒矣。臣何必更贅一說,換引古昔,以煩聖聽哉?第今日之國勢,何如耶,民事,何如耶,而逐日臺啓之允兪者,不過避嫌之出仕,在外三司之上來,而其餘則上下相持,如水投石。人皆扼腕,仰屋長吁曰,以我殿下之明聖,當今日之危亡,而不料咈諫,至於缺當今汰冗官,莫切於臺諫,此豈有望於殿下者哉?缺不違,父母孔邇,則朝宗之義其可虛徐乎?缺迨無虛日,則修省之道,豈不汲汲乎?人懷色斯,朝班已空,則延攬之方,置之相忘乎?庶政解弛,百缺形則兼聽廣納,此惟其時,而臺官之言,牢拒缺臣恐自此忠臣解骨,君缺罔極之災,不遠伊邇,而莫肯爲殿下缺此豈祈天永命之道乎?臣於昔年,構出缺時政之得失,交隣之便宜,備禦之方略,而必無絲毫之補益。只爲備局之一莊紙,故欲投而不進,缺難變愛君之秉彝,構出此疏,則缺無益之疏,不如不爲之爲愈也,而臣竊念缺且念臣身草土之餘,日就衰朽,終無一言以補缺而死,則將何面目,見祖父於地下乎?玆以拈出當今之弊政十二條萬餘言,仰瀆於冕旒之下,而平生抱負,掛一漏萬。夫以臣之所論,皆是今日之所無,則臣雖伏誣罔之刑,缺臣亦與焉。如或萬一之近似,則殿下豈容以人微而廢其言哉?伏願殿下,上念列聖之重寄,俯察民卒之可哀,憐臣危悃之無他,中夜惕念,不明求衣,螢燭末光,增輝日月,溝瀆行潦,取深河海,使國步鞏固,民物乂安,則臣雖朝露塡丘壑,亦瞑目於地下矣。惟殿下哀而察之。臣無任□□。啓下備邊司。
備邊司啓曰,前項崔有海萬言疏,皆眷眷憂國,其誠極爲可嘉。其所陳十二條內,修德·缺立志·存紀綱·消朋黨·接臣隣·納諫爭等語,無非有關治道之言,自上旣有優納之批,則非臣等所敢容贅是白齊。八道大同,乃便民足國之良法,頃年曾已講行,不幸中止,識者至今惜之。如欲救民,則捨此無他是白乎矣,大亂之後,方務鎭靜,雖有美政,恐難遽施,不如留待後日爲白齊。頻遣暗行一款,頃日金缺祖上疏回啓內,已陳臣等愚見爲白齊。我國銀穴缺許民私採已久矣,而無肯採者。欲爲官採,則又恐別有弊端。用錢之法,再作而再停,今則不無倦心,恐難更擧。方伯·連帥久任一款,纔因筵臣啓辭,已爲覆啓,缺守令數遞爲今日民間巨弊,缺善治者,多因公事場微過,輒遭罷斥。缺臣等之意,因公事場守令,在於應罷中者,缺直罷職,姑先推考,觀其緘辭,有冤則全釋,罪輕則參酌施罰,惟罪重者,依律施行,則足以可除數遞之弊,伏候上裁。分兵農一款,係于大段更張,恐難輕議是白置,徐議處之,何如?崇德三年三月十五日,啓,依允。守令勿爲罷黜一款,不無因此尤爲怠慢之理是在果,回啓如此,姑令依此施行爲良如敎。
上在昌慶宮。停常參·經筵。
李省身啓曰,明日常參·經筵,取稟。傳曰,停。
傳于李省身曰,明日輪對,停。
李省身以吏曹言啓曰,都承旨有闕,政事,何以爲之?取稟。傳曰,明日爲之。
行大司諫崔惠吉,獻納成以性,正言金振啓曰,諸宮家漁鹽等事,措語見上。請勿留難,亟賜一兪。兪伯曾事,措語見上請還收兪伯曾罷推之命。宗廟·社稷官員事,措語見上。請竝命拿鞫定罪。
持平沈大孚啓曰,申景瑗事,措語見上。請還收申景瑗放釋之命。掌令李尙馨,避辭見上。引嫌而退,白晝發刃,厥罪不輕。長官有故,開印未易,而白帖之用,已有上敎,則械付獄官缺不有法司。故托不囚,以致逃逸擊錚,責有所歸,小無可避之嫌,掌令李尙馨,請命出仕。
大司諫崔惠吉,持平沈大孚,獻納成以性,正言金振啓曰,尹昉·金瑬事,措語見上。請加三思,竝命圍籬安置。金自點事,措語見上。請命依律定罪。缺
傳曰,頃日兵曹判書,取稟。親臨試砲,望後爲之事,言于該曹。
李省身啓曰,臣承命往諭于領議政李弘胄,則以爲臣之病勢,決無陳力之望,而冒昧控懇,又承敦諭之敎,驚惶悶迫,退進維谷,伏地待罪之外,更無所達云矣。知道。
判義禁李德泂,同知呂爾徵·金蓍國啓曰,臣等伏見囚人金鳴遠子壽封爲父上言,父子之間,雖情理切迫,冒昧上言,頗極猥濫,而臣等不量贓罪之重,徒據自明之辭,不揆法例,率爾回啓。臣等昏不致察之失,著矣。不勝惶恐,敢來待罪。傳曰,勿待罪。
司諫沈東龜初度呈辭。傳曰,還出給。缺
掌令李尙馨啓曰,臣等去初八日齊坐時,下吏等進告曰,缺吏朴尙健·李義男等,嫌其涼薄,投入他司,經亂後,此弊尤甚,不成貌樣,請還差使喚。臣等欲杜其弊,使之還差矣。昨日城上所有故,臣代行往茶時,下吏等喧咽於墻外,獰惡之聲,亦聞於耳。使陪吏禁止,則下吏等齊進曰,舊吏缺者,怒其還差,來此發惡,無數敺辱,拔刀欲刺人,故缺遂執其吏,以刀來呈。臣以爲白晝拔刃,罪名重大,欲竢後日齊坐處置。械送典獄,姑使拘留,則托以白帖,不爲囚禁,亦不稟報,以致逃逸擊錚,此不過欲免其罪,故作此變也。缺亦不擧行,使之作怪。此無非臣見輕下司,致有無前駭異之變。請命鐫削臣職,以重法府之體面。
領相九度呈辭。傳曰,遣承旨敦諭。
下直,全羅兵使趙後亮。
自卯時至酉時,日暈。夜自一更至四更,月暈。五更,流星出天津星下,入艮方密雲,狀如鉢,尾長五六尺許,色白,光照地。
合啓。答曰,勿煩。府啓。答曰,依啓。申景瑗事,不允。院啓。答曰,不允。
傳以金鳴遠子上言回啓,傳曰,此回啓是乎?諸承旨察啓。
政院啓曰,察啓事,傳敎矣。文書中內入二字錯誤,虛實極涉難辨,而禁府則以匠人價布三十疋,上納該曹,受出尺文,故疑其內入私用之冤也。且當初御史狀啓中,有族屬流連,貽弊多端,多聚匠人,造作甚多云,則其不爲謹愼,可知。禁府只慮上納之木,誤蒙內入之罪,如是回啓,似或疎漏矣。但該房在外,承旨皆有故,或已退出,惟臣等二人在直,而未暗曲折,只於文書出納時,略爲看過,則不如本府之詳知顚末,商量覈啓之爲愈,還出給,更令詳覈以啓,何如?傳曰,依啓。禁府謄錄
上在昌慶宮。停常參·經筵。
卯時,日暈。辰時,日暈右珥。自巳時至未時,日暈。申時,日有重暈,內暈有右珥,白氣一道如虹,出自右珥,逶迤指北,長七八尺,廣尺許,東方有白氣,直指西方,長八九丈,廣尺許,良久乃滅。酉時,日暈。
行大司諫崔惠吉,正言金振啓曰,漁鹽等事,措語見上請勿留難,亟賜一兪。兪伯曾事,措語見上。請還收兪伯曾罷推之命。申景瑗事,措語見上。請還收申景瑗放釋之命。廟·社主陪來時當該官員事,措語見上。請竝命拿鞫正罪。
掌令李尙馨,持平沈大孚啓曰,申景瑗事,措語見上。請還收申景瑗放釋之命。白帖囚人,雖有禁令,而本府事體,與他司不同,必待備員,然後開印,正風禁亂之際,如有必囚重罪缺將何以處之乎?前日缺以此稟定缺無長官·亞長,則白帖亦爲之敎。故日者本府,以晝拔劍罪人缺送,典獄官不察,諉以白帖,而不爲囚禁,以致逃逸,至於擊錚,事甚可駭。典獄當該官,請命罷職。答曰,罷職不可,今後使之詳察爲之,宜矣。
大司諫崔惠吉,掌令李尙馨,持平沈大孚,正言金振啓曰,尹昉·金瑬事,措語見上。請加三思,竝命圍籬安置。金自點事,措語見上。請命依律定罪。以下缺
修撰南老星三度呈辭。入啓。遞差。
有政。以趙壽益爲副校理,權淰爲修撰。
備邊司啓曰,東宮陪從諸臣及質子等,一年兩度許送一奴一馬事,曾已定奪,啓下矣。頃者,內官金希顔·玄德成等家奴,呈狀本司,願爲持衣服入去。以情理言之,則似當與陪從諸臣,一體許送,而旣不在當初啓辭中,不敢擅許。敢稟。答曰,一體許送,而今後令內侍府,報本司入送,俾無奸僞之弊。
又啓曰,宗廟月令,天鴉薦新,最有民弊。一首之價,多至九十餘匹,而猶有難得之嘆。丁卯變後,許以生雁代封,過數年後,依前封進矣。今番之變,非復丁卯之比,且依丁卯例,限民力蘇復間,生雁代封,似爲便當。令該曹稟旨定奪,施行,何如?答曰,依啓。
又啓曰,皇帝領兵遠出,勝敗未定,瀋陽之人,不無疑慮云,此時在我之道,尤宜示以誠信,不可少忽。令柳琳往言於淸將曰,國王自聞皇帝遠出,日夜佇聞消息,皇帝若還,則禮當卽遣中使,別爲問安。皇帝還師後,須爲言于通遠堡,使之轉報義州,以副國王之望云云,恐或得宜。敢稟。傳曰,依啓。
又啓曰,柳琳與小士及龍·馬諸人等,顔面甚熟,到彼之後,必將鉤問本國事情,酬酢說話。不可不參酌持揮以送,故別紙書啓,以竢上裁。答曰,知道。張壽棋事,若令直告,則相通之跡,似難掩諱,此一款,彼雖言及,諉以訛言,如何?且城池修築之事,則一依謝使所言,漢水以南,方爲修築云云,似可矣。
備邊司啓曰,以本司柳琳問答別單,傳曰,云云事,傳敎矣。聖敎誠爲允當。別單內改付標以入,而末端貿牛一款,更加參酌,竝爲改付標之意,敢啓。答曰,知道。以上備局謄錄
上在昌慶宮。停常參·經筵。
行大司諫崔惠吉,正言金振啓,諸宮家漁鹽等革罷事,措語見上。請勿留難,亟賜一兪。兪伯曾事,措語見上。請還收兪伯曾罷推之命。申景瑗事,措語見上。請還收申景瑗放釋之命。廟·社主陪來時,當該官員事。請竝命拿鞫定罪。缺時在全羅道長城地,請斯速上來事,下諭。
掌令李尙馨,持平沈大孚啓曰,申景瑗事,措語見上。請還收申景瑗放釋之命。典獄官事,啓辭缺。典獄當該官,請命罷職。
大司諫崔惠吉,掌令李尙馨,持平沈大孚,正言金振啓曰,尹昉·金瑬事,措語見上。請加三思,亟命圍籬安置。金自點事,措語見上。請命依律定罪。以下缺
巳時午時,日暈。夜一更,流星出軒轅星下,入翼星上,狀如拳,尾長五六尺許,色白。
江原監司書目,去二月十六日間,連日大風,至於飛沙走石,二十日三陟地,暴風大作,瓦飛石轉拔木,事係變異事。
上在昌慶宮。停常參·經筵。
訓鍊都監啓曰,亂前則釜子二十坐,燃火軍十名,自軍色定送,而經亂後,財力不逮,器械未備,只以十釜煮取,故燃火軍五名定送。今則馬前橋新設廳舍垂畢,依前更設十釜,吐木積置龍山·纛島等兩處,守直軍二名,燃火軍五名,定送事,移文軍色,則軍色回答內,經亂之後,出身戰亡逃散之數,居半,番次頻數,軍冤不貲,不得定送云云。本色則自前無出軍之處,軍色定送,流來已久,而軍色事勢如此,誠爲可慮。竊聞兵曹上番軍各處分送之外,若干留衛軍現存云,前項令兵曹從便除出,逐朔定送,永爲恒式,何如?敢啓。傳曰,依啓。兵曹謄錄
戶曹啓曰,國家之事,自有定規,其司應給之物,不敢推諉於他司,所儲雖裕,固不可不當給而給也,亦不可當給而不給也,經亂之後,諸上司各衙門書吏使令,自兵曹給布者,兵曹諉以價布不足,而不爲題給,自前常行之規,廢閣不行,非但臣曹經費難繼,後弊亦不可不慮,故上年秋間,具由入啓,請令兵曹仍舊題給,則自上有價布上來間依近例題給之敎,故至今因循,自本曹給料矣,今聞兵曹封不動價布,其數甚多云,上司各衙門書吏使令,應給價布,令兵曹遵依舊規題給,宜當,臣等以此一事,再瀆天聽,極爲未安,而近因國家多事,用道漸廣,而替行他司所當行之事,事勢悶迫,不得已惶恐敢啓,傳曰,依啓事,傳敎矣。各司下人題給價布,亦是國事,所當推移給價,不當有一毫推諉,而本曹變亂以後,價布上來者,其數甚少。被兵各道列邑,處處頉報,皆以待秋成爲限,故本曹所捧,極其零星。雖有封不動若干同,逐朔上下,其數多至十五同,則四五朔價布,將至七八十同,以此計之,則猶患不足。今又戶曹,以經費難繼,有此陳啓,若或有可繼之勢,則價布題給,自是本曹舊規,固不敢仰瀆天聽,替送他曹,而各司下人,准給價布,則一朔上下,將至四十餘同,百爾思之,勢難繼用。臣曹悶迫之勢,實與戶曹無異,若以本曹應給之規,不思繼後之策,率爾題給,終至於匱竭中輟,則以此以彼,事甚可慮。今姑依前給料,待秋成各邑價布上來後,自本曹題給之意,敢啓。傳曰,令戶曹限六月題給。兵曹謄錄
上在昌慶宮。停常參,有晝講。
謝恩,校理尹絳。
晝講。入侍,特進官具宏,同知事金壽賢,參贊官李景奭·許啓,檢討官朴宗阜,假注書吳䎙,記事官林·鄭泰齊。講詩傳,自明明上天,止未敢信其必然也。以下缺
備邊司啓曰,泰安郡守丁好恕,身有疾病,久未赴任,空官日久,事涉可慮。丁好恕改差,他可合人勿論文武蔭官,令該曹極擇差出,催促下送,何如?答曰,依啓。
又啓曰,勸奬武藝,爲今日先務,而近來鳥銃習放,不定處所,多於閭家,尋常習放,或有致傷人命者,甚可驚愕,然而因此遂至停習,則亦近於因噎而遂至廢食。令兵曹擇城內·城外與閭家相遠之處,定爲敎場,以便學習,俾無損傷人命之患,似爲宜當。敢啓。答曰,依啓。以上備局謄錄
上在昌慶宮。停常參·經筵。
申得淵啓曰,明日常參·經筵,取稟。傳曰,停。
許啓啓曰,掌令崔有海,持平缺再啓煩瀆,退待物論矣。傳曰,知道。
行大司諫崔惠吉,正言金振啓曰,諸宮家漁鹽等事,措語見上。請勿留難,亟賜一兪。兪伯曾事,措語見上。請還收兪伯曾罷推之命。申景瑗事,措語見上。請還收申景瑗放釋之命。廟·社主陪來時當該官事,措語見上。請竝命拿鞫定罪。再昨日南山城外,失火延燒山上,而監役缺常時不能用意禁斷,至於白晝京山火災如此,缺請當該四山監役,當該部官竝罷職,漢城府堂缺
大司憲徐景雨,大司諫崔惠吉,正言金振啓曰,尹昉·金瑬事,措語見上。請加三思,亟命圍籬安置。金自點事,措語見上。請命依律定罪。
持平沈大孚啓曰,措辭缺請命罷斥臣職。
掌令崔有海啓曰,措辭缺請命遞職定罪。缺
右副承旨金光煜辭職上疏。入啓。踏啓字。
巳時,白雲一道如氣,起自北方,直指巽方,長竟天,廣尺許,良久乃滅。午時,日暈。
上在昌慶宮。停常參·經筵。
有政。
申得淵啓曰,明日常參·經筵,取稟。傳曰,停。
以趙壽益爲獻納,崔有淵爲承旨。以下缺
兵曹啓曰,以訓鍊都監草記,云云事,傳敎矣。焰硝煮取,自前本曹無燃火軍定送之規,春夏等輸送價布九同三十疋,使之償役,而秋冬等亦如之。今又別定燃火軍,則非但似是新規,經亂之後,因被擄逃故,上番之軍,比變前未滿三分之二,各處派分,猶患不足。又無留衛現存之軍,雖無定送,其勢末由。燃火·守直等,令本都監依前以本曹所送價布,雇立使役之意,敢啓。傳曰,知道。兵曹謄錄
兵曹啓曰,亂後上番軍士,比前數少,各處派定,常患不足。又値科擧時,差備軍定送,而容入之數,多至一百八十餘名,各處除出,亦患不足。不得已三空闕守直軍若干名,竝爲除出使用之意,敢啓。傳曰,用軍之數,不至浩多,勿爲除出。兵曹謄錄
備邊司啓曰,今月十四日晝講時,檢討官朴宗阜啓曰,巡檢使所管新造戰船防牌,當初以二寸磨鍊云,而各官所造,則二寸五分過大云矣,參贊官許啓曰,文書間或不無錯誤處,問于備局,何如,上曰,依啓事,傳敎矣。取考當初啓下公事,以二寸五分爲定,則似非文書錯誤之致,而朴宗阜所謂二寸磨鍊云者,恐是失實之言也。第念船制大小,或有參差,則防牌厚薄,亦當示本船大小而爲之。巡檢使任絖,只見嶺南之船,而未見湖西之船,則二寸五分之制,宜於彼而不宜於此者,理或有之,以此意移文巡檢使及水使處,使之參酌處置後,啓聞,何如?答曰,依啓。
又啓曰,本月十四日晝講時,同知事金壽賢所啓,北路年前遭風水之災,目今飢饉荐至,父子不能相保,兄弟妻子離散,不可無趁時賑恤之事,而尙無救急之策,誠爲憫慮,六鎭判官·評事,乃是剩官,姑爲減下,以爲一分之補,可也,而事係沿革,不敢輕議,上曰,不無意見,權革判官之事,令備局議處事,傳敎矣。本司亦有此議,而沿革事重,未敢輕請,欲待領相出仕後相議處之矣。筵臣所陳,誠爲意見。鏡城·會寧兩官判官,雖不可輕革,其他判官及評事,權革無妨,令該曹更爲稟旨,定奪施行,何如?答曰,依啓。備局謄錄
上在昌慶宮。停常參·經筵。
李楘啓曰,明日常參·經筵,取稟。且今二十一日輪對日次,取稟。傳曰,只晝講,輪對停。
申得淵啓曰,憲府全數有故,今日以監察茶時之意,敢啓。傳曰,知道。
李楘啓曰,新豐府院君張維卒逝云,明日常參·經筵,不得爲之。敢啓。傳曰,知道。又啓曰,明日大提學圈點事,命下,而新豐府院君張維卒逝,停朝市,圈點,何以爲之?敢稟。傳曰,停朝市過後爲之。缺
大司憲徐景雨,掌令李尙馨,持平沈大孚啓曰,申景瑗事,措語見上。請還收申景瑗放釋之命。
大司諫崔惠吉,正言金振啓曰,諸宮家漁鹽等事。請勿留難,亟賜一兪。兪伯曾事,措語見上。請還收兪伯曾罷推之命。申景瑗事,措語見上。請還收申景瑗放釋之命。以下缺
巳時午時,日暈。
上在昌慶宮。停常參·經筵。
下直,北虞候劉纘先。
李省身啓曰,以停朝市明日,明日視事,不爲取稟。傳曰,知道。
申得淵以武科二所試官意啓曰,試官尹缺曉頭來詣試所之時,中路落馬重傷,不得來參云。日勢向晩,不得已臣等已爲開場,令該曹考例,速爲處置之意,敢啓。傳曰,依啓。缺
執義金光爀辭職上疏。入啓。踏啓字下。
左副承旨崔有淵辭職上疏。入啓。以下缺
備邊司啓曰,今番添防時,領將及射砲手,以元穀除出放糧之意,曾已定奪行會,而格軍糧餉,未有明白處置,前見忠淸水使李英達狀啓有曰,虞候以下所率一千六十五名,六朔支計,則二千五百五十餘石,預爲磨鍊之意,巡檢使處移文云云。此則責糧於本道之計也。後見統制使狀啓所引本司移文節該,格軍則運船不足,不得不就元穀有裕處,風和待變間,逐朔計給云云。此則責糧於防軍所到之道之意也。其時本司啓辭之語,旣與當初定奪公事相反,而統制使及忠淸道水使狀啓之意,又甚剌謬。大槪舟師格糧,在前自本道措備載送,固有成例,而當此民窮財盡,賦役煩多之日,民結出米,事甚重難,而沿海各官元穀,曾因兵亂及賑恤之擧,幾盡運用,所餘想必無多,而陸地雖有餘穀,當此農時,移運之弊,亦爲不貲。此等事,委屬可慮。若不自朝廷明白區處,則邊臣索糧之報,恐有紛紜之患。臣等之意,不必以該曹沿海上納之米,推移許給之爲便。令該曹更爲稟旨處之,似當。敢啓。答曰,依啓。備局謄錄
上在昌慶宮。停常參·經筵。
下直,蔚珍縣令申悅道,江陰縣監金就章。
李省身啓曰,明日常參·經筵,取稟。傳曰,停。
酉時,日暈。夜一更,流星出句陳星下,入乾方天際,狀如拳,尾長三四尺許,赤黑雲一道如氣,起自巽方,直指北方,長七八尺許,廣尺許,良久乃滅。以下缺
傳曰,忠淸水使李英達,江都修築時,米三百石木十同料理措備上送,極爲可嘉,熟馬一匹賜給。
上在昌慶宮。停常參·經筵。
有政。吏批,判書南以恭,參判金壽賢進,承旨崔有淵進。兵批,判書李時白進,承旨許啓進。
崔有淵啓曰,明日常參·經筵,取稟。傳曰,只晝講。缺
李楘啓曰,大臣·備局堂上引見事,命下矣。兩司長官,當爲入參,而大司諫崔惠吉,方在缺大司憲徐景雨命招之意,敢啓。傳曰,依啓。
大提學圈點,李景奭·鄭弘溟各五點。缺
巳時,上御崇文堂。左議政崔鳴吉,綾城府院君具宏,戶曹判書沈悅,綾城君具仁垕,兵曹判書李時白,吏曹判書南以恭,戶曹參判尹暉,副提學李景奭,大司憲徐景雨,承旨崔有淵,注書尹瀁,事變假注書趙績,史官林·鄭泰齊下缺
李景奭爲大提學,鄭好仁爲禮曹佐郞,李弘淵爲扶安縣監,辛啓榮爲同知義禁府事,宋斗文爲高山察訪,鄭致和爲直講,申翊全爲典籍,鄭知和爲兵曹佐郞,沈東龜爲校理,南老星爲副修撰,洪瑱爲直講,鄭儁爲敦寧判官,尹絳爲執義,趙重呂爲掌令,申濡爲正言,韓汝稷爲禮曹判書,金堉爲禮曹參議,朴明榑爲左尹,柳寅亮爲承文博士,趙緯韓爲刑曹參議,宋錫慶爲判決事,成以性爲校理,李顯英爲同成均,金是樞爲禧陵參奉,吳復隆爲典設別檢。以下缺
備邊司啓曰,慶尙左水營之設,固出於初頭遏敵之計,而實有孤危之勢,臣等已備陳於榻前矣。風和數朔,姑爲移船,留泊於多大浦等稍遠之處,無致後悔,宜當,而但不可使此語透漏於館倭之所,善樣措辭,無使致疑,方爲盡善。令巡檢使與統制使·該道水使,商議處置之意,密爲移文知委,何如?答曰,允。
又啓曰,日本生變之言,若是眞的,則在我固無患矣。但念此乃倭中應諱之事,而如是顯言於倭譯者,何也?臣等反覆思之,恐是出於緩我之計。凡干待變之道,此時尤不容少忽,而諸道閫帥,且聞倭中生變之言,而不存戒心於其間,則未必不正墮計中矣。海路雖有添防之擧,不可不別加申飭,而陸路元無遮障。頃年興海郡守洪鎬上疏,所謂自東萊至京,竝不置一城欄敵地云者,誠是深思之言也。平地城池,雖未可輕議,保險設備之計,誠不可少緩。依前本司行移,預爲料理措處,無致後悔之意。三南監·兵使·統制使·巡檢使處,密爲移文知會,何如?答曰,允。
又啓曰,南邊之事,日益可憂。如使一朝,鯨鯢奔突,風波漲於南溟,則濟州一島,勢甚孤危,此不可不慮。牧使成夏宗,雖有淸簡之稱,年已衰老,捍禦之責,恐難望於此人。卽日榻前之請,蓋出於此。成夏宗改差,宜當。其代不可不極擇,而反覆思量,未有十分可合之人。獨前監司沈演,才局素著,實合此任,而時未蒙敍命,自下不敢輕請。惶恐敢稟。答曰,依啓。沈演敍用。
又啓曰,倭差前後所言,若出眞的,則固無患矣,但其言變幻多端,有難測知。且日本生變,則日本之人,所當諱者,今乃顯言隣國之聽,似是渠輩見本國水陸設備之狀,故爲此言以緩我之備者耳。他國情形,固不可知,而臣等妄意則如此,東萊前後狀啓,竝爲謄送於柳琳處,使之從實言于淸朝,似爲宜當。敢啓。答曰,如是傳言,似涉歇後,以文書報知,何如?
又啓曰,以本司草記倭情傳報淸國事,答曰,云云事,傳敎矣。此事所係甚重,而言語之間,易有差失,不如文書之詳細備,而臣等未及思之,今承聖敎,極爲允當。令承文院撰出咨文以送,而文書勘定之際,不無日子遲延之患。柳琳姑留義州,以待咨文之意,別定禁軍撥上知委,宜當。敢啓。傳曰,依啓。且此文書,柳琳處付送未妥,別定齎咨官給送,似可矣。
又啓曰,畿甸亦立馬撥事,傳敎矣。畿內之民,似無得馬之路,無已則密排撥站。每十五里爲一站,則其傳之速,必勝於撥馬,如是分付,則何如?敢此申稟。傳曰,依啓。
又啓曰,沈演旣蒙敍命,濟州牧使除授,令該曹口傳下批,何如?傳曰,依啓。
又啓曰,傳曰,以本司祕密行移三南分付事,傳曰,似當以禁軍撥馬行會矣,何以處之耶,問啓事,傳敎矣。欲以明早成貼,別擇京房子之健步者,定日受到付矣。依下敎。令有馬禁軍,馳往傳之,亦似便當。敢啓。答曰,禁軍給馬下送。
又啓曰,倭差所言日本國中有內亂云者,情僞有不可測,已令倭譯輩連續鉤問馳報,而文書遞傳之際,每有遲滯之患,限五月排立馬撥,宜當。慶尙道則依前例驛馬立待,忠淸道則潰軍應立西路罰撥者除出立之。京畿則馬匹絶乏,就元立步撥中,添一名,另加申飭,毋致滯傳之意,三道監司處,移文知委,何如?答曰,依啓。京畿亦爲立馬。
例兼堂上望,吏曹判書南以恭。以上備局謄錄
上在昌慶宮。停常參,有晝講。
許啓啓曰,明日常參·經筵,取稟。傳曰,停。
傳曰,兩西時留庫糧餉數,令該曹問啓。
申得淵以義禁府言啓曰,本府罪人犯徒定配者,皆送南漢山城矣。近聞知事臣李時白之言,當初榻前啓達,凡輕罪皆送山城者,欲使有助於南漢,而近來朝官犯罪者,皆定配山城,無所依泊,入接於民家。當此農時,爲主人者,結幕空處,不庇風雨,實無所益,而反致怨咨云。今後武人及賤隷外,朝官犯徒者,如前分配各邑,以除城內寄占人家之弊,敢啓。傳曰,依啓。
四更,流星出南斗星上,入巽方天際,狀如拳,尾長四五尺許,色赤。五更,月暈。
大司諫崔惠吉啓曰,申景瑗所犯,係是軍法,故雖有慮後之端,而不爲停論矣。大司憲徐景雨,乃以昨日聖敎,旣已引嫌於榻前,臣之參論,非但一番,則缺徐景雨有間,而適在試所,今始來避,所失尤著,不可晏然仍冒。請命罷斥臣職。答曰,勿辭。
持平沈大孚啓曰,臣於近者,日日袖簡,建論申景瑗之事,而未蒙一兪,方懼誠意之未孚。昨日聞大司憲徐景雨,旣因筵敎,引避於榻前,臣之守迷不回,在職日久,固與徐景雨不同,而又以缺發言於同僚,則臣之不可晏然仍冒,不言著矣。昨緣日暮,今始來避,所失尤大。請命罷斥臣職。答曰,勿辭。
執義尹絳啓曰,尹昉·金瑬事,措語見上。請加三思,竝命圍籬安置。金自點事,措語見上請命依律定罪。答曰,勿煩。
執義尹絳啓曰,申景瑗事,措語見上。請還收申景瑗放釋之命。新除授掌令趙重呂,時在全羅道全州地,請斯速上來事,下諭。答曰,不允。下諭事,依啓。
藥房啓曰,伏聞自上煩渴虛汗等症,比來益甚,至於夜間,寢睡亦不能安。當此艱虞之會,聖候安得不如此?臣等竊不勝憂傷煎悶之至,敢爲問安。答曰,知道。
崔有淵啓曰,伏聞聖候未寧,下醫官之敎,不勝憫慮之至。請亟停今日晝講。傳曰,症勢不至大段,仍爲之。
午時,上御崇文堂,晝講。知事南以恭,特進官辛啓榮,參贊官申得淵,侍讀官權堣,檢討官朴宗阜,注書尹瀁,史官李道長·鄭泰齊入侍。講詩傳,自楚茨第一章,上下章音釋各一遍。上亦讀音釋各一遍。以下缺
備邊司啓曰,以本司草記,答曰,依啓,且此文書,柳琳處付送未妥,別定齎咨官給送,似可事,傳敎矣。文書齎咨官,武臣宣傳官中可合人,令該曹別擇以送之意,敢啓。傳曰,知道。
又啓曰,前佐郞李時楳,本司文郞廳啓下,而方在罷散中,令該曹依例付軍職之意,敢啓。傳曰,依啓。以上備局謄錄
上在昌慶宮。停常參·經筵。
下直,泰安郡守沈之溟,肅川府使裵時亮。
自辰時至未時,日暈。
政院問安。傳曰,知道。
崔有淵啓曰,明日齋戒,明明日國忌,視事,不爲取稟。敢啓。傳曰,知道。
二品以上問安。答曰,知道。
藥房三提調啓曰,昨日製進之藥,已爲進御乎?不審夜來玉候,何如?臣等不勝憂悶之至,敢來問安。傳曰,湯藥已爲進服。缺
李省身以備邊司言啓曰,瀋陽所送侍女,以八月間入送事,已爲停當矣。此意諸道監司處,預爲知會之意,敢啓。傳曰,知道。
申得淵啓曰,假注書趙績,時任奉常寺酒色直長。前頭有謁聖及夏亨大祭,而缺之員,有闕未差。故本任之事,不得顧見,勢多難便云。假注書改差,俾察本任,何如?傳曰,依啓。
以南翧爲事變假注書。
又以訓鍊都監言啓曰,今十九日,日次操練,敎場試所有緊故,退行之意,已爲入啓矣。今則出榜明日爲之,而依前例,宮墻外入直將官·軍兵等,除標信出用之意,竝敢啓。傳曰,知道。
答大提學李景奭疏曰,省疏具悉卿懇。卿之才學,允合此任,宜勿控辭,速出行公。元疏缺
答左議政崔鳴吉疏曰,省疏具悉。心甚慮念。卿其勿爲待罪,安心調理。
李省身以備邊司言啓曰,今日備局坐起,爲之於何時,而誰某來參耶,問啓事,傳敎矣。缺大臣有病,久未參坐。只本司堂上,時時開坐,而如有回啓之事,則有司堂上,就大臣家相議,構草以啓矣。今日則有司堂上尹暉·李景奭,皆未肅拜,兵曹判書李時白,到大臣家,三南監·兵使等處移文,照點分送。平安監司狀啓一丈,相議回啓後,大臣以問安事,藥房進參,別無開坐之事矣。敢啓。傳曰,知道。
李省身以摠戎廳言啓曰,本廳所管鳥銃,自二月初旬設局,方爲打造。其中缺匠一名。故鐵役浩大,而木役每每不及,以此粧家遲滯,誠爲悶慮,尙衣院·觀象監小木匠各一名,除出赴役,宜當。此意,捧承傳施行,何如?傳曰,依啓。
答大提學李景奭再疏曰,省疏具悉卿懇。予意已諭,卿勿固辭。
答判尹尹暉疏曰,省疏具悉卿懇。筵臣所陳,殊甚過當。卿勿相較,安心察職。
執義尹絳啓曰,申景瑗罪犯,可謂重矣。論執經年,訖不得請者,缺聖上之拒諫,則畢竟結局,必至於此耳。缺日,僚員共議此事,問臣以意見如何。臣答曰,景瑗之外,兩相之論,亦欲停之云。臣意非以其罪容有可恕缺回天無力,而一向堅執者,終歸於無益之地故耳。臣之所見,旣與同僚不同,而公議亦必異之,何敢晏然仍冒乎?請命罷斥臣職。答曰,勿辭。
持平沈大孚啓曰,凡爲臣子,握兵爲將,敵來而不知,以敵遺君父,失律喪師,就俘偸生,三者有其一,則王法所不貸,軍律所必行,從古以來,所不能改者也。申景瑗一擧而有此三罪,其所負,豈下於自點,而缺自點所無,朝廷少有紀律,則景瑗當伏何辜?缺倫,作止無恒,及其止而復發也,捨景瑗而不論,至使缺釋大罪而反錄用之,畀以中堅之權,然後起而呶呶,而只請遠配,宜乎天聽之邈邈也。臣之始與大司憲徐景雨相會也,首言合啓等云云,而不合臣意者,其一則景瑷也。言之大意,以爲大臣誤國缺降敵而賣國,檢察僨師哉,寧論元帥失律,都·副何間,一體,一科,非論,同罪異罰,非刑也,以此回天,不亦難乎,欲已,則猶可以已也,如不已,則盍亦稱其罪而一其刑也。于時景雨,雖不快然,而亦不以臣言爲非,謂臣曰,相詣闕下,可與諫院相議,臣唯唯而來。言未及發,缺〈遽被〉崔有海之嫌,翌日再避,見阻於政院,而旋受命試所。昨來復命,知景雨因聖敎,引嫌於榻前,臣亦隨以自列,而聖明不見斥,臣銜恩感激,出不待物論。今日,又與之相會,欲畢前論,先及景瑗缺之意,乃以爲親承聖敎,天語丁寧,反有欲停之道,絶無加律之心。臣膠固之性,決難因人而變化,臣之不能與景雨同,猶景雨之不能與臣同也。臣安得呑意含辭,色赧赧然未同而言乎?臣之不可仍冒,此其一也。且臣待罪非據,將浹二旬,含糊苟隨,得其言而不言,以至於此,一退之後,死有遺恨,則狂妄之懷,不得不一言於聖明。臣所謂昉與瑬之不同科者,非謂所論於瑬者重也,論於昉者輕也。缺〈夫〉受友之托,而凍餒其妻子,則齊宣猶知其棄之。殿下之所以托於昉,何如匹夫之妻子,而昉所報效,不啻凍餒而止,則昉之罪可棄也,久矣。殿下何不棄之也?豈惟獨棄於君,宜與衆共棄也。今夫龜玉毁於櫝中,典守者不得辭其過。噫,宗廟之事,尙忍言哉?缺祖宗也。如有直筆者書曰,命大臣尹昉,奉廟社嬪宮,從王子守江都,敵入江都,昉等缺氓隷間,昉遂降敵大缺掠一都,以嬪宮·王子·內人·夫人俘,昉等不死者,以示南漢,南漢不守,廟主缺哉?繼以書曰,尹昉罷,又如何也?昉罪通天,實浮於瑬,今之議者,往往或以昉爲輕,此無他,昉之宗族盛,而黨與衆,瑬所不如也。竊未曉聖上所以罪之也,以瑬先昉,何哉?臣聽輿人之言,或以爲昉子尙翁主,其得免天討,以翁主爲之請也,而殿下豈有是哉?惟其黨與也耳。國人皆曰可殺,而殿下察之,亦何蔑其可殺罪矣?然而莫之罪也。至使小人之腹,量殿下之心,缺李敏求之名論才器,與朝廷所以倚重,豈慶徵之所倫擬哉?缺母之稱,不聞有一言矯慶徵之所爲而不見用,則斷以春秋之法,敏求當爲之首惡,敏求之生,慶徵之冤也。嗚呼,北拱久絶,海路荊棘,匪風心怛,聖情如何?不得以爲者,雖不得以爲也。其得以爲者,亦不可以爲乎?天子之有諸侯,猶諸侯之有大夫,諸侯上事天子,下臨臣庶,所以爲敎也。豈有臣事二百年,有再造之大恩,不得已一朝背之,而無一毫分忍痛含冤,顧瞻怵惕,如今日而可也?西使之迎,一用缺〈華〉儀而有過之者,民不足恤,趁髢焉用?不得以已者,雖不得以已也,其得以已者,亦不可以已乎?積骸未掩,流血未乾,掠口未返。於是時也,而鞭撻孑遺之孤寡,欲以觀美而相勝。嗚呼,其亦不忍也哉?唱於關西,靡於海·畿,逼於城中,缺〈尺〉於四方。成事不說,旣往不咎,而事不謀始,俑無缺雖逃邦憲,必有天刑。凡此數者,皆臣之痛心疾首,欲一言於聖明之前,而今皆不然。至於尹新之之聞變卽走,妻孥家産缺其父,李坰之在於傍島,聞江都之魚肉,而嬉怡缺食七缺慼,是宜逬諸四裔,不與同中國,而俱未及論列。臣之孤天負聖,終始無狀,謹此略具矣。請命亟遞臣職,旋下司敗,以治有懷含默,徒辱名器者之罪。傳曰,此缺〈避嫌〉有違近規,還爲出給,使之勿出朝報。
李省身啓曰,執義尹絳,再啓煩瀆,退待物論矣。傳曰,知道。
夜一更二更,巽方,有氣如火光。五更,月暈。以下缺
備邊司啓曰,二十日引見時,上曰,三南大地也,可以鎭服人心之人,或稱體察使,或稱巡檢使,一以繫人心,一以禦外寇事,傳敎矣。臣等退而商量,上敎誠非偶然。如得宰臣中有計慮威望,可以係屬人心者,稱以巡檢使,專管三南水陸軍政,則庶幾緩急有所持,而可合之人,甚爲難得。知臣莫如君,伏候。答曰,知人之鑑不足,未能思得,自本司議定。備局謄錄
上在昌慶宮。停常參·經筵。
昭憲王后國忌齋戒。
政院問安。答曰,知道。勿爲問安。二品以上問安。答曰,知道。勿爲問安。
李楘以院意啓曰,臣等伏見持平沈大孚避嫌之辭,言甚切直,實出於愛君之誠,特命還給。凡臺諫啓辭,自上還給,恐非優待臺臣之意,亦或有自缺之路,日後之弊,不可缺臣等職在近密,區區所懷,不敢不達。傳曰,知道。
藥房啓曰,前日所製進之藥,已爲連進乎?不審夜來聖候,何如?數服之藥,雖未能卽見其效,對症之劑,則或不無一分差減之效,區區之意,不能無萬一之冀,敢此問安。傳曰,已服二貼,姑無加減。此非重病,勿爲問安。
以兵部移咨傳曰,多數需索四字,刪去如何?唐貨一款,則如是措語,似爲未妥,以唐貨不來,隱然爲咎之意,改之如何?
大司憲徐景雨啓曰,臣始與持平沈大孚,行相會禮,臣仍言凡啓辭,當竭誠陳啓,不得則可去。缺於汎論塞責,上下相持,實傷事體。又謂今日合啓所列罪目,始則缺削之又削,到今存者無幾,傍觀者亦或笑之,安能取信於君父,尙此論執,未免疲矣。大孚遽曰,誠然矣。不竭誠盡言,何能缺尹昉罪目,實遺大者,勤於其次,今可添入,而亦當改律。李敏求缺亦當依律論之云云。大略果如昨日避辭,而其辭語懇切,實非偶然,缺而不可以厭色相接。乃曰,尹昉之罪,吾缺果有所遺,則當添入,李敏求·申景瑗之罪,吾嘗論列,而旣缺若忘,然公議若齊發,吾何敢作異於其間,持平缺闕,可與諫院相議,僉議歸一,則尹昉雖不可加律,而罪目可以添入,李敏求·申景瑗亦當合啓云云。仍以罷衙。大孚之謂臣,雖不快然,亦不以爲非云者,亦知臣不言之意也。其後連有公故,未得再合,臣適入侍榻前,又親承聖敎,反覆誨諭,不啻丁寧,臣竊度缺不可得爲此,景瑗,勤敎至此,臣缺卞白,只自引咎而退,臣已靦然。昨者,臣力疾缺蓋將與同僚議定此事也。大孚先問榻前缺未可詳知,景瑗事缺聖敎如何,而乃爲避嫌。臣答以聖敎丁寧,實出於聖人恕罪責效之意也。不敢以前日所論者陳啓,只自引咎矣。大孚曰,然則今將何以處之?臣答以缺不能及於榻前,退而加律,事勢誠難云云。大孚昨日之啓,謂臣缺停之色,絶無加罪之心者,亦得於不言之外者也。臣素以疲劣,自知缺依違,殊無風采,而蓋慮多事之際,或恐鬧端,務欲詳議以定,而大孚缺且不能屈意相從,致騷擾,臣實有罪。臣見大槪缺僚席所及,而其曰往往以昉罪爲輕,此無他,昉之宗族盛缺臣之爲,亦黨於昉耶?若使昉果有通天之罪,朋友缺朝廷之所必誅,何待於大孚之言也?大孚若言似若使人人靡然缺一言之厓異耶?臣於此不能無疑於大孚也。大槪大孚自缺非庸常之流也。始當言地,極陳所懷,而至命還出給,實是聖明之過擧。此無非如臣無狀,謬當憲長,使聖明待臺諫之道,墜落無餘。臣罪至此尤大,請亟命罷斥臣職。答曰,勿辭。
正言金振啓曰,尹昉·金瑬等事,臣之前後忝冒,日月已多,而只以前人之所論,謄出傳啓而已。臣之疲劣,臣亦自知,而至於加一層論議,則臣之意見缺及此。申景瑗·李敏求等事,則臣意亦以爲當論,而欲與諸僚缺卽見持平沈大孚避嫌,臣何敢晏然仍冒?且頃日缺徐景雨,以申景瑗事,因聖敎,引避於榻前,缺今始詣闕,不與諸僚偕避,所失尤大。請命罷斥臣職。答曰,勿辭。
掌令李尙馨啓曰,君不擇將,以其國與敵缺〈此乃〉兵家之直論。蓋以元師者,司命所係,缺臨危注意,尤難其人。申景瑗,前爲全羅兵使時,缺視其施措,愛民撫士,或勝於他勳臣之狼戾無狀,付之缺㤼懦寡謀,全無將領之才,排陳行師,猶不知要,況望其臨機制敵乎?有司不察,只以勳資而超授重任,一敗塗地,辱及宗社,不待臨亂而可知。司命何等任,而每授匪人?國家之致有今日,皆坐此也。旣敗已驗之景瑗,殿下猶不覺悟,旣釋其律,又授缺不爲敵國之笑侮乎?晉文公不替缺景瑗旣有擢髮之罪,更無寸線之長,而無使將士解體,紀律頹弛,寧有後效之可望哉?當初再論時,臣缺〈於〉城上所主張構草,瀆擾久持之罪,臣實甚於後入之同僚。又臣與沈大孚相議者,都元帥及都副檢察,罪同罰異,殊失刑章,欲合辭加論,而旣缺往試所,含默度日,未及完啓。沈大孚旣以僚議不一,抗辭引避,缺諭,還命出給,則瀆犯之罪,與之無異,臣敢偃然仍冒乎?請命罷斥臣職。答曰,勿辭。
申得淵啓曰,大司憲徐景雨,正言金振,掌令李尙馨,再啓煩瀆,退待物論矣。傳曰,知道。
崔有淵以吏曹言啓曰,臺諫有闕,而今日齋戒,明日國忌,政事,何以爲之?敢稟。
夜一更二更,巽方,有氣如火光。五更,沈霧。
持平沈大孚,伏以臣忝居言地,尸素隨行,昨因引避,暫陳所懷,而伏承還出給之敎,臣不勝悚懼之至。仍伏念前有不言之咎,後有違例之失,決不敢一刻冒居,而呈單見却,再避無路。人雖無狀,奈名器何?伏願聖明,鐫削臣職名,以安微分,以重名器。臣無任云云。踏啓字而下。
上在昌慶宮。停常參·經筵。
自昧爽至卯時,沈霧。
崔有淵啓曰,國忌,視事停稟之意,敢啓。傳曰,知道。
政院問安。答曰,知道。勿爲問安。
藥房問安。答曰,知道。勿爲問安。
傳曰,瀋陽夏衣次磨鍊入送事,言于該曹。
傳曰,齎咨官,卽刻發送事,言于備局。
答大司諫崔惠吉疏曰,省疏具悉。卿宜勿辭,調理察職。以下缺
政院啓曰,近日都下人心騷動,荷擔而立,今若留門出送宣傳官,則明日都民,恐或煽動。敢啓。傳曰,明日,待開門出送。備局謄錄
上在昌慶宮。停常參·經筵。缺
有政。吏批,判書南以恭,參判金壽賢,都承旨李楘進。兵批,判書李時白,參議辛啓榮,參知尹順之,右承旨許啓進。
以沈大孚爲直講,李民寏爲軍資正,李之華爲大同察訪,閔光勳爲金郊察訪,韓興一爲兵曹參議,安獻規爲兵曹正郞,金泰基爲持平,辛啓榮爲戶曹參判,全湜爲大司成,李敬輿爲副提學,尹瀁爲典籍,具瑩爲瓦署別提,鄭致和爲吏曹正郞。
大提學李景奭辭職上疏。答曰,省疏具悉至懇。卿之謙讓似爲太過,更勿固辭,缺
玉堂箚子,校理沈東龜·成以性等,伏以,執義尹絳,大司憲徐景雨,正言金振,掌令李尙馨,竝引嫌而退。自古國家之所以維持者,以其有義理也。尹昉缺授宗社付託之重,不死於應死之地,缺古今天下,安有大臣如此,而不以其罪缺擧國之人,凡有血氣者,所共扼腕而缺旣重於宗社,而沈大孚所論,截然缺心知停啓之非,而料其缺大孚之言,天下之公言也,而缺厓異云者,是不知大孚者也。缺不知絶於昉者,抑何缺亦不爲過,則意見不及缺等之未知也。其於景瑗之失律爲俘,猶知其缺宗社,而擧一篇,略不擧論於昉罪,則輕重所在,全是昧昧,俱不免苟且之歸也。請執義尹絳,大司憲徐景雨,正言金振,掌令李尙馨,竝命遞差。答曰,缺勿遞差。
大司憲徐景雨啓曰,缺玉堂之請遞,實出於公議,而勿遞之命,遽下於千萬意外,臣誠慙悚,措躬無地。臺諫雖極疲劣,旣被玉堂箚遞,偃然缺臣何敢貪榮冒出,以重罪戾。請亟命缺以安愚分,以伸公議。答曰,若干人偏見缺勿爲辭避。
正言金振啓曰,避辭缺請亟命罷斥臣職。答曰,若干偏見缺日定規,勿爲辭避。
掌令李尙馨啓曰,避辭缺處置正罪。臣以疲軟阿容之失,臣更擧何顔,仍冒重地?請命鐫臣職,以快公議。答曰,勿辭。
申得淵啓曰,大司憲徐景雨,執義尹絳,掌令李尙馨避嫌,缺趙重呂,持平金弘郁在外,持平缺爲茶時之意,敢啓。傳曰,知道。
許啓啓,大司憲徐景雨,正言金振,掌令李尙馨,再避煩瀆,退待物論矣。
申得淵啓曰,臺諫勿爲遞差事,命下矣。出仕事,命招言之乎?敢稟。傳曰,知道。
許啓啓曰,臺諫出去,請出留門標信。傳曰,知道。
大司諫崔惠吉上疏,伏以,以病陳疏,一之已濫,其可再乎?然病勢情勢,俱有不得已者,則亦安得不冒死籲呼於天地父母之前乎?臣之所患危苦之狀,昨已備達,而反蒙調理之命。臣之此病,實非調治可差之證,而擧動臨迫,狼狽益甚。且臣於前疏之末,略陳所懷,而兩司多官,見斥物議,則臣之不可獨爲一刻仍冒也,決矣。伏願聖明,察臣病勢,亟命鐫遞臣職,不勝幸甚。踏啓字而下。
自辰時至未時,日暈。申時,日暈左珥。
備邊司啓曰,本司郞廳,勤苦倍他,故滿十五朔,則例有陞敍之典。郞廳副司果朴勁,自山城見差,都摠都事尹起望,還都後,卽爲差下,俱滿十五朔,顯有功勞,令該曹依例陞敍,何如?答曰,依啓。
又啓曰,以本司巡檢使差出草記,答曰,知人之鑑不足,未能思得,自本司議定事,傳敎矣。聖明方軫南顧之慮,思得有才局得人心之人,委以三南軍政重任,頃日榻前傳敎,實非偶然。掄檢之際,所係甚重,自上猶下其難之敎,況於臣等之駑劣乎?然旣有傳敎,不敢再請。當日坐與本司諸堂上,反覆商議,終未得可合之人。獨沈器遠素有局量,再經三南軍務之任,諳諉南中事情。歷數在朝,無出其右,而方在罪籍中,不敢循例仰請。伏候睿裁。備局謄錄
上在昌慶宮。停常參·經筵。
有政。判書南以恭,參議金槃,右副承旨崔有淵進。兵批,參知尹順之,右承旨許啓進。
卯時,沈霧。夜三更,流星出天市東垣上,入大角星上,狀如鉢,尾長五六尺,色赤。
政院問安。答曰,知道。
藥房啓曰,夜來聖候,何如?前進之藥,已服五貼,有效與否,今可知之,故敢爲仰稟。答曰,時無加減矣。
藥房再啓曰,當初此藥啓請之意,蓋恐治本之劑,收功雖巨,而見效則遲,亦慮煩渴之候出於陽明經有熱邪,故欲先試此藥,以觀有效與否,而更請他方者也。今承聖敎,證候時無加減,此恐藥不對證而然。與諸醫更議他藥,何如?答曰,五六服加用,似可矣。
以全湜爲大司諫,李顯英爲大司憲,徐祥履爲掌令,崔文湜爲正言。以徐景雨爲護軍,李尙馨爲司直。
執義尹絳辭職上疏。入啓。以下缺
義禁府啓曰,今此庭試時,府郞廳十員,竝爲赴試,闕內三門禁亂官各一員,武科庭試左右考喧各一員,及本司當直晝夜直·回公事各一員,當爲分差,假郞廳八員,令吏曹依例差出,何如?傳曰,依啓。禁府謄錄
引見時,戶曹判書沈悅啓曰,西路糧餉,若滿三萬餘石,則可以有用,而但運在船隻,極爲難矣。上曰,京江之船,若皆出去,以京畿·黃海兵船載運,如何?戶判曰,將此風和之時,出送兵船,未知如何。上曰,雖不可遠送,京畿兵船,則送于黃海道,黃海道兵船,則送于平安道,各其附近處運入,則似爲便當。戶判曰,退而與廟堂相議爲之。但雖有船隻,若無格軍,難以運船,格軍,何以爲之?上曰,入防之軍用之,可矣。上曰,前見義州府尹狀啓,則運入糧餉,留置遠處,輸運之勞不貲云。予意則雖由水路,豈必有見奪之患乎?雖或有若干除出之患則少矣。若置於數日程之外,則欲爲運入,不亦難乎?戶判曰,漢船尋常出沒,必無此患,亦未可期也。問于平安監司及義州府尹處爲之,何如?上曰,議于廟堂,明白指揮,可也。戶判曰,然則擇遣伶俐小通事,持面皮之物而往,如有此患,使之開諭,亦爲可也。戶判又啓曰,平安道軍收布,前見狀啓,多有半減,或全減處,而黃海道則自本道啓達,各其近處使之捧置運入,而狀啓中曾不擧論,只言結城倉移設事,黃海軍收米,速爲催促運入何如?上曰,依爲之。上曰,兩湖西糧,運入結城倉事,及時爲之,可也。戶判曰,時無馳報,速爲運入事,更爲分付,而船隻整齊與否,亦爲問之,何如?上曰,連續指揮,可也。備局謄錄
上在昌慶宮。停常參·經筵。
下直,防踏萬戶朴守林。
自辰時至午時,日暈。未時,日暈左珥。
備邊司啓曰,昨日戶·兵曹判書引見時,西運軍糧,以京畿·黃海道兵船載運,而義州應入糧餉,置於遠處,陸路運入,其弊不貲,由水路輸運便否,議于廟堂處置事,傳敎矣。兩湖漕運船所載之米,該曹使之仍載,直運于結城,此事似爲便當。京畿兵船,雖不調發,不患無船。自結城至關西,則調發海西兵船,而如或不足,則添以私船,給價載運,宜當。至於義州兵糧船運事,則當此漢船出沒之時,恐有作梗之患。令本道監司及義州府尹,審察漢人動靜,參酌事勢便否,若如每船差送小譯,方便護行,可以得達,則船運亦當以此意,兩西觀察使·義州府尹處,行會何如?答曰,依啓。備局謄錄
備邊司啓曰,慈母形勢,及所儲糧餉,問于前別將李貴達及其他曾經邑倅人處,則年前各官糧餉五六萬石,經亂之後,未知餘存實數,而計不下三四萬石云。問于戶曹,則會錄之數,亦過四五千石云。更問于本道監司,然後可得其實矣。大槪國家慮患之道,固宜靡所不至,而至於保障之計,須以江都爲主,然後人心可定,而國勢可固。然此非文字所可盡,從容榻前,詳細稟定,而自上方在調攝中,惶恐不敢仰請。但念兩西各處山城糧餉器械之多少,朝廷不得詳知,事理不當如此。自本司問于本道監司,宜當。敢啓。答曰,知道。備局謄錄
備邊司啓曰,今此上番軍點考時,現闕之數,多至一百九十名,極爲駭愕,捉致旅帥等推問,則軍士中有病之人,無爲給價雇立,如是闕點云。此必因上年許代之事,至於如此,而旅帥等不勤檢飭之罪,不可不懲,從重決棍,以杜後弊,官捧闕軍雇價,分給各處定送軍及役軍之價,後勿爲例之意,敢啓。傳曰,知道。兵曹謄錄
備邊司啓曰,以本司兵·戶判引見時西運軍糧事草記,傳曰,自關西初面過義州輸運時,陸運有弊等語,有何言耶,何以如是誤爲書出耶,問之事,傳敎矣。昨日登對時,上曰,前見義州府尹狀啓,義州應入糧餉,置於遠處,陸路輸運,其弊不貲,予意以爲,由水路輸運,可矣。臣沈悅對曰,義州府尹狀啓內,所謂陸運之穀,乃屯田所出種子農糧,而使屯軍運入者也,當此漢船出沒之時,恐有作梗之患,不敢船運矣。上曰,雖有漢船出沒之事,豈至於奪取米穀乎,設有奪取之弊,豈至於盡奪乎。臣沈悅對曰,令本道監司與義州府尹,審察事勢,或於每船差定小譯,或給面皮開諭,如何。上曰,依爲之。聖敎詳略,雖未能分明書出,大槪旨意如此云。故今日本司,因沈悅所言,如是措語入啓矣。今承下敎,取考注書擧行條件,則大略相同,必是沈悅誤聞聖敎,而注書記事,亦未免差謬矣。敢啓。答曰,知道。本司草記頭辭,似爲未瑩矣。備局謄錄
上在昌慶宮。停常參·經筵。
文武科庭試爲之。
儒生入門一千五百六十三人。
自昧爽至酉時,四方昏濛。內下日記
備邊司啓曰,近來撥路,尤甚稽傳,義州文書,必過六七日後,始達於京,各站撥兒,多有代立人故也云。發遣本司郞廳,摘奸其不謹處,仍使申飭,宜當。敢啓。答曰,依啓。備局謄錄
備邊司啓曰,以本司啓辭,傳曰,知道。本司草記頭辭,似爲未瑩矣事,傳敎矣。前草記頭辭,果爲未瑩,改付標以入之意,敢啓。答曰,知道。備局謄錄
上在昌慶宮。停常參·經筵。
自昧爽至酉時,四方昏濛。夜一更,乾方,有氣如火光。五更,流星出策星上,入王良星下,狀如鉢,尾長三四尺許,色赤。
上在昌慶宮。停常參·經筵。
申時,驟雨浥塵。
義州府尹軍官,瀋陽宰臣狀啓齎來。
政院啓曰,伏見禮曹章陵奉審時員役給馬磨鍊單子,有書寫一,書吏二,騎馬題給云。書啓正書,當在復命之時,則書寫已爲剩人,而況書吏二人,尤爲不關。令該曹減去書吏一人,以除驛馬之弊,何如?傳曰,允。兵曹謄錄。郞廳李晉吉書郞廳金漢老校正
上在昌慶宮。停常參·經筵。
未時,日暈。申時酉時,日暈兩珥。
藥房都提調崔鳴吉,提調韓汝稷,副提調李楘啓曰,伏未審數日,聖候何如?前有汗渴稍減之敎,其後更覺有效否?前進之藥,曾以十貼爲請,而今已盡矣。知其明有藥效,則加進十餘貼,以蕩餘熱,然後更進治本之劑,或不能然,則今日更爲議藥,似當。敢爲仰稟。答曰,雖無顯效,汗渴兩症,則頗似減歇,此藥加用,爲當。
藥房再啓曰,伏承聖批,汗渴兩症,頗似減歇,則此藥固當加用,以答御醫之敎,觀之,煩熱之候,少無所減,則是病源未去也。謹與諸醫相議,則以爲此藥加入,略添淸熱之材,或兼進相當丸藥,尤爲完備云,而第未知前有寢睡不安,及食味不甘兩證,少無加減乎?且古人之治病,必驗二便多少滑秘,以知病在某經,隨病處方,然後方無所失,而今皆不得知之,以此爲慮,未知大便滑乎秘乎?小便長乎短乎?惶恐敢稟。答曰,寢睡不安等證,如前一樣。且小便如常,而大便滑數之時,頗多矣。
傳曰,更思之,則小便似短矣。
藥房又啓曰,卽因下醫官之敎,更爲詳議,則以爲煩熱多汗,則小便之比前似短,勢所不免,不可以此認爲下焦火耶。但得熱降汗止,則小便自然順利,不必他方。但就人蔘白虎湯加入中,更加山桅子炒黑七分,宜當云。敢啓。答曰,依啓。以上內醫院謄錄
備邊司啓曰,三月二十一日引見時,上曰,有事變時,則將師不可不預擇,將士不擇,則安能禦敵乎?左議政崔鳴吉對曰,可堪將領者,擇聚京中,以爲緩急之用,何如?上曰,依爲之事,傳敎矣。臣等令該曹廣加聞見,必得可合人姓名開錄,以待議處矣。今見兵曹判書李時白所抄各人中,名稱未甚著聞者,則姑爲抹祛,更加精擇,凡得二十三員,而外任者十四員,閑散在外者六員,罷散者二員。臣等之意,許多外任人員,不可一時遞改,就其中价川郡守邊以震,黃州判官李邦齊,所任稍輕,而切於調用云,此則爲先遞任,招致京中,至於作散之人,惟在該曹行文招致,而李一元·安澈,時在罷散中,非自下所敢輕請,各人姓名,別紙開錄以入之意,敢啓。答曰,依啓。李一元等,亦令招致,可也。備局謄錄
又啓曰,甲山採蔘人事,因謝恩使狀啓,已爲覆啓矣。更爲取考前後公事,則此事合有一番了斷,恐不當遷就至此也。蓋李起生·金昌相等,雖自以此邊被捉爲言,而其情有不難知者,其所引咸興被囚甲山人崔莫同·金應春·太山·安成龍等,雖以採取松皮爲言,而其與李起生等同往之迹,已爲明白,則自己發明之言,不足取信,明矣。越境之罪,自有其律,此輩何所逃焉?但新經大赦,雜犯死罪,皆蒙蕩滌,則此輩獨繫獄,亦涉冤悶。且李起生等,淸國旣已縛送,則是欲令我國自爲處置者,臣等之意,不如竝置赦後蒙宥之中,而令柳琳回報於淸國曰,李起生等,及其所引崔莫同等四人之招,自言初無越境採蔘之事云,而其情迹有不可掩,故繫獄刑訊,期於取服後依律定罪,而適値詔使之來,自前上國有詔使頒恩之擧,則例爲陳賀頒赦與國慶,故此輩竝入於蒙宥之中,莫非皇帝恩德所及云云,似爲得宜。敢此更稟。答曰,此輩罪犯極重,蒙宥不可矣。
備邊司啓曰,竊聞咸鏡道飢荒太甚,餓殍相望,民之提絜老幼,流入兩西及江原道者,相續不絶,耳目所接,極可矜慘,而得見本道監司睦長欽狀啓,則今年雨澤周足,起耕處甚多云。此與臣等所聞相左,初甚怪訝,更竊思之,民之稍有産業,不至流離者,春來得雨,則固有盡力耕作之處,而其失業流徙者,雖有雨澤,將救死之不暇,尙何東作之可望乎?且聞江原道,亦患飢饉。民頗流離,北民之路出江原道者,無所就食,必且轉向三南,菜色之民,千里行乞,其能得免塡壑者,幾稀矣。思之至此,不覺酸鼻。該曹所送五千之米,無異杯水於輿薪,而其流入他道者,則尤無仰食之處。不惟是也,他道之人,懲於刷還之令,不爲容接,則哀我赤子,其將相枕死於道路而已。事勢至此,不可無變通之政,着令諸道監司,査問各官,凡北民之流入境內者,盡心賑救,力有不足,則守令轉報監司,題給某樣米穀,以活其性命,宜當。又聞北路中鏡城一境,餓死者,尤多,緣本府不卽分給還上,以致如此云。此言若然,則爲其地方官者,難免重罪,而守令賢否不齊,其中愛民誠淺,可肯盡心救活者,恐非一二,令本道監司及南北兵使,通査道內各官人民死亡多寡,守令救荒能否,從實啓聞,以憑賞罰,亦合事宜。以此意,竝爲下諭,何如?答曰,依此施行,不亦宜乎?但孑遺之民,得聞此擧,忍耐者,亦皆出來,則邊地必至空虛,今姑任其乞食,如何?備局謄錄
上在昌慶宮。停常參·經筵。
下直忠淸兵使柳廷益,引見。
午未時,驟雨如注。
初次祈雨祭設行。
備邊司啓曰,以本司草記,答曰,此輩罪犯至重,蒙宥不可矣事,傳敎矣。越境採蔘,其罪極重,不可以事在赦前而輕易放赦。柳琳到彼之後,以李起生等情犯極重,國法至嚴,已爲依律處斷之意,措辭言及,使彼釋然,更勿提起事,柳琳處知會,宜當。敢啓。答曰,依啓。備局謄錄
上在昌慶宮。停常參·經筵。
夜一更,流星出郞位星下,入軒轅星上,狀如鉢,尾長七八尺許,色赤。
有政。以南老星爲持平,以琴是調爲奉常僉正,李杭爲禧陵參奉,徐景雨爲大司成,李景奭爲禮曹參判,金振爲兵曹佐郞,李垶爲注書,李眞卿爲會寧府使,鄭道亨爲黃海都事,金茂善爲典涓司直長,李英發爲典籍,南重海爲長陵參奉,申弘望爲康陵參奉,李恪爲典籤,趙國賓爲楊州牧使,趙絅爲執義,金得宗爲司評,崔尙謙爲珍山郡守,宋國澤爲公州牧使,李義傳爲嘉平郡守。
備邊司啓曰,本司草記咸鏡道飢荒事,批答,傳敎矣。伏承聖批,其爲民慮後之意,至矣盡矣。元啓辭中,且聞江原道亦患飢饉以下,至題給某樣米穀,以活其性命,宜當等語,刪去,而依前啓辭,下諭宜當。敢啓。答曰,依啓。
又啓曰,七件事咨文,或不無後悔,聖慮所及,極爲允當。謝恩使處移文,構草以入之意,敢啓。答曰,知道。備局謄錄
上在昌慶宮。停常參·經筵。
藥房啓曰,夜來伏未審聖候,何如?進御之藥添入加入之材,已服數貼,漸有症勢差減之效乎?臣等不勝憂慮,敢來問安。答曰,時無顯效。
藥房又啓曰,明日自上有親臨試砲之擧,而汗症尙未快復,表氣大虛,終日露處臺上,恐致感風添傷之患。試炮,待玉候平復後,改擇日爲之,似當。諸醫官之意,亦如此。敢此仰稟。答曰,依啓。
傳曰,刑曹判書洪靌家,遣內醫看病。
備邊司啓曰,慶尙監司立撥事狀啓,傳曰,當初備邊司定奪時,以五月望前爲限,而退限改付標矣,何如是仍以望前行會耶事,傳敎矣。當初啓草,再三考閱,無退限改付標之事,故以五月望前,泛然行會矣。此等啓辭,皆係秘密,故政院分付時,郞廳不得分明聽得,恐致落漏。政院所在元草記取來相考,則限五月下望前二字,付標以下,其時郞廳,只書批答,而此付標二字,不爲詳察,終至不傳,有此錯誤。當該郞廳,令攸司推考,望前二字付標之意,三道監司處,更爲知會,宜當。敢啓。答曰,依啓。色郞廳,先罷後推。備邊司謄錄
上在昌慶宮。停常參·經筵。
午時酉時,日暈。夜一二更,月暈。
藥房啓曰,伏未審夜來聖候,何如?前日劑進之藥,已服累貼,未知漸效乎?臣等不勝區區憂慮之至,敢來問安。答曰,別無漸差之效矣。內醫院謄錄
上在昌慶宮。停常參·經筵。
再次祈雨祭設行。
備邊司啓曰,李欣福當初出來之意,有未可知,故査問其親族之盡無,然後發還于原籍官矣。昨見東萊府使狀啓,館倭所言,殊爲可疑。欣福則係是我人,因渠出來而留置之,固有辭矣。至如欣福之子,則乃是倭中所生,不無後日難處之憂。欣福父子,姑令本道監禁以待之意,全羅監司處,密爲移文,何如?答曰,姑置之,可也。
又啓曰,昨日東萊府使狀啓,李欣福事,令禮曹書弊成送之意,已爲入啓蒙允矣。更思之,事體過重,只令東萊府使爲之,而文字則自承文院撰出下送,似爲宜當。敢啓。答曰,依啓。
又啓曰,政院啓辭,以備邊司北兵使·咸鏡監司馳啓,傳曰,二息程許入云者,指謂彼境乎,我境乎,承旨察啓事,傳敎,臣伏見狀啓內辭緣,則會寧府使鄭榏,以開市出來偵探次,石一立定將,十八日入送云云,所謂二息程,似指彼境而言矣。答曰,若是彼境,則鄭榏所爲,殊甚不當,令備局察處事,傳敎矣。今年關市之出來,有不可知,而雖曰瞭望,越江二息程,深入彼地,事甚不當,而回啓時,未及覺察,致勤聖敎,極爲惶恐。鄭榏推考,觀其緘辭而處之,宜當。且越江瞭望之事,似非鄭榏所敢擅行,或恐近來北邊,元有此例。若然,鄭榏雖被推考,此事終不問,他日不無因此生事之患,詳査曲折,從實馳啓事,北兵使處,亦爲移文知會,何如?答曰,允。備邊司謄錄
上在昌慶宮。停常參·經筵。
平安監司書目,本月初生,各官霜降事。
藥房啓曰,夜來聖候,何如?前進之藥,將至二十貼,而未聞顯效,臣等不任憂悶,敢爲問安。答曰,病根深痼,一朝見效,何可望也?
藥房又啓曰,當初議藥時,人蔘白虎湯,合玉屛風湯,二十貼畢進後,欲爲更議他藥矣。今者伏承下敎,近與諸醫相議,則以爲人蔘白虎,所以瀉胃火而止渴也,玉屛風湯,所以實肺金而止汗也。渴候雖似稍減,而未能去根,則汗候之不除,亦無足怪。且前承小便似短云。小便不能順利,則津液之上出爲汗,亦固其所,前藥姑爲仍進,而元入石膏,減作三戔,加赤茯苓二戔,車前子一戔,通利小便,黃連·麥門冬·山苕仁·生黃芩·乾地黃·連肉各七分,以瀉心肺之火,連進五貼後,更觀症勢,隨症加減,而浮水麥茶,三時水剌,以代湯水,連爲進御,則止汗之功,必多云。敢啓。答曰,依啓。內醫院謄錄
上在昌慶宮。停常參·經筵。
有政。以成以性爲獻納,林墰爲副校理,李尙馨爲副修撰,許嶙爲軍資判官,鮮于浹爲禧陵參奉,姜碩期爲知經筵事,韓興一爲工曹參議,李道長爲奉敎,林爲待敎,李烓爲掌令,朴明榑爲知義禁,李聖求爲領敦寧府事,徐祥履爲司諫,李時萬爲正言,尹瀁爲兵曹佐郞,李英發爲刑曹佐郞,金垕夔爲刑曹正郞,金振爲持平,元䎘爲會寧府使,姜允亨爲黃海都事,李皥爲刑曹正郞。
引見時,左議政崔鳴吉曰,守禦使李時白僧軍狀啓,時未回啓,不可容易爲之,兩南監司,以其僧軍,用於本道云,守禦使則用於南漢云,何以則可乎?上曰,慶尙道則未知如何,全羅道則已爲始役,不可中止。領相曰,百爾思之,未得長策,或以爲無受牒者,用於山城,前日已受牒者,用於本道,或曰,分左右道,用於南漢及本道,未知如何?左相曰,四五月內事變若出,則兩南役事,不可爲,南漢役事,勢未及。若以爲預防之計,則兩南猶可爲之,南漢則雖非僧軍,秋來潰軍上來,則可畢其役矣。計其緩急輕重,然後可爲之。上曰,此廟堂所可爲之事也。領相曰,兩南山城,若有事變,則勢未及築,姑徐爲之,宜當。上曰,予意則設使修築兩南山城,僧軍除出,可以爲之,已爲停當,依此爲之,可矣。左相曰,僧軍分送之言不當,浮雲無定之僧,何以分用?臣意全羅則用於全羅,慶尙則用於慶尙,江原道·忠淸道則用於南漢,可矣。上曰,上道則用於南漢,下道則用於本道,可矣。左相曰,巡檢使差出事累着,而前啓辭,答以知道,他可合人擇差,何如?上曰,此人方在罪籍中,擇他可合人,則爲當。領相曰,備局之意,巡檢使一人,已爲下去,而名號不重,體察使差出,宜當,而可合之人不易。今日李聖求敍命特下,知慮筋力,可堪此任,此未知如何?上曰,大臣熟講爲之。領相曰,江都無形,甚矣,而以水爲城池,卽今可爲之,公廨倉庫,則分給潰軍造作,而船材斫伐,似難。前日請對,沈悅陳達,而不得請,仁慶宮別堂,非臨御之地,常多頹廢,移作公廨,工役易就,公私便當。月廊及他處,則不可毁撤,而別堂則在此爲無用,在彼爲關重。上曰,法宮灰燼處甚多,不可容易毁撤,若干處當令撤給矣。上曰,當初築墻事,予意則以爲可以一二堡添防軍爲之,而今見本道監司狀啓,則左水營軍全數用之,是何事也?倭若有意而然,則不亦笑之乎?鳴吉曰,四月垂盡,五月他番軍士除出用之,則可矣。上曰,始役日子已多,想必完畢,未及則五月爲始,變通可矣。備局謄錄
引見時,領相李弘胄所啓,災異如此,審理冤獄,何如?上曰,爲之,可矣。左相所啓,有冤枉之事,則京外一體爲之,何如?左相又所啓,逆賊子年長,則當罪其罪,而禁府不察,使其逆子,至有居在城中者云,令禁府,逆賊子,以其罪定罪,何如?上曰,依爲之。禁府謄錄
上在昌慶宮。停常參·經筵。
夜一二更,月暈。自三更至五更,有霧氣。
庭試文武科放榜。
備邊司啓曰,曾在二月念間,慶尙監司狀啓大槪,築墻一事,倭人必欲於春前完了,以七浦防軍築給云。本司回啓,防軍齊到後,卽速始役,刻期完畢,此外不緊處,則不必一時竝擧之意,定奪行會。蓋本司之意,非欲盡出防軍,亦非欲連月興役,以致防軍愁苦也。以本道監司狀啓內,倭人所容,此則不是大段,數日可以畢役云云等語觀之,則其役之不至浩大,可知,而頃見本道監司狀啓,左道水軍,盡入於築役,而將至二朔,尙未完畢云。此事殊與當初所料相戾,頗爲可怪。倭人旣有懇情,則固不可不副,旣已始役,則其勢亦固難於中撤。但舟師之役,所以待變,雖或不得已調用,亦宜間間抽出,分番立役,俾無防所疎虞之患,而計不出此,使船上戍卒,盡數版鍤之役,其不思甚矣。雖然初旣誤着,到今卒然改之,先示疑端,以促其禍,則亦非得算。第令本道監司,十分消詳,築役如未完畢,則來五月朔,防軍勿爲盡送役所,分番調用,以圖兩便,而當初始役日子,及前頭畢役久近,前後所用軍丁之數,竝爲開錄以聞,宜當。此意行移,何如?答曰,依啓。五月朔使之停役,宜矣。
又啓曰,云云事,傳敎矣。當此海防緊急之日,水軍盡爲築役,至於三月之久,則尤爲可駭,其不可不停,明矣。但念築役,今已垂完,而卒然停止,則倭人怪急,不無因此激變之患,亦非細慮。制敵之術,固貴於明智,而待夷之道,亦在於羈縻。若先示疑端而激之,以促其禍,則恐非謀國之長算。且計此役,今朔內自當完畢,設或未畢,所餘亦應無多,恐不必定爲一切之令,致有萬一之悔,令邊臣相機善處,方爲得宜。臣等未免區區過慮,敢此申稟。答曰,依啓。
又啓曰,京居新出身金立等,聯名呈狀內,登科數年,尙無屬處,武勇廳一樣作爲列隊,定將鍊習,以待意外事,何如云。臣等招問其情,則其所謂武勇廳者,乃七局出身輩,私爲稱謂之言也。大槪,今此山城出身,其爲國之誠,倍於他人,而御營軍出身,訓鍊都監砲手出身,則皆屬於本廳大將手下,京畿出身,則屬於摠戎使,而其他京居閑散與扈從登第者,未有屬處,故欲與七局出身,作爲一隊者也。觀渠輩狀貌,皆年少壯健之人,而其情願則砲射諸技,一聽將領敎鍊云。當此邊鄙多虞之日,得一戰士,所關亦重,許令依願入屬,而此外願入者,亦竝許之,似爲宜當。敢啓。答曰,依啓。此後亦以年少壯健者,許屬。
又啓曰,以本司慶尙監司狀啓立撥事,回啓批答,傳敎矣。當初本司啓請,慶尙道則依前例驛馬立待蒙允,以此意行移矣。監司狀啓內,有曰,道內擺撥數,各站良中驛馬一匹,急走二名,自前立待,更加嚴飭云云之語。一匹馬雖少,要不出行移之意,且念驛路殘弊,故不爲加請矣。下敎本道各站驛馬一匹加立之意,慶尙監司處,行移知會,何如?答曰,依啓。備局謄錄
義禁府啓曰,伏見大臣榻前啓辭,逆賊之子,至有年長,而得免其罪,居在城中者云,不勝驚駭之至。前後逆賊承服者,其子年長,則旣已處絞,年未滿者,委奴定屬,乃是法例,而當初若有落漏,偃息於都城之內,則非但失刑已甚,事極痛惡。故本府卽欲査出,依律定罪,取考各項文案,則逆賊親子,正刑者外,年未滿者,皆已定配。此外無憑可考,依例令漢城府更爲査考移文後,處置宜當。敢啓。傳曰,依啓。禁府謄錄
上在昌慶宮。停常參·經筵。
自昧爽至辰時,有霧氣。夜一二更,月暈。五更,有霧氣。
求直言減膳撤樂,避正殿於麗暉堂。
備邊司啓曰,濟州別將朴世重,今將下去,而海島絶遠,不可無同事之人,依李元老例,武士二人,許令從自願帶去無妨。別將乃是自京差送人,與牧使不肯相下,則不無挨貳之慮,而南虞多端,意外之患,不可不思。朴世重,素稱勇敢,累次從軍,頗有功勞,兼本州中軍,令聽牧使節制,摠察本州軍政,則其於緩急之備,尤似便當。敢啓。答曰,依啓。中軍不必兼帶。備局謄錄
政院啓曰,本月初八日領相引見時,領相所啓,災異如此,請審理冤獄,而依爲之事,命下,左相繼請,京外一體施行,而未有明敎,故難於擧行。問於大臣,則使之稟旨定奪云。敢稟。傳曰,今始啓稟,殊甚稽緩,速爲擧行。禁府謄錄
漢城府啓曰,逆賊正刑之後,義禁府移文本府,則法應緣坐之人,一一推刷,年歲竝錄,移送禁府,而分其年長年稚,或處絞或爲奴,乃是法例也。當初詳細査報,似無落漏之弊,而所謂落漏在城者,未知的指逆賊某某之子,而亂後文書散失,前後逆賊之名,亦無憑査之路。今者禁府啓辭內,有逆賊親子正刑,其外年未滿者,皆已定配,此外無憑可考,令漢城府更爲査考,移文後處置云云等語,此禁府不爲深思,推委於本府之意也。本府何以知某逆賊之子落漏而偃息於城內乎?令禁府更爲詳査,指名移文後,自本府摘發以處,何如?傳曰,依啓。禁府謄錄
上在昌慶宮。停常參·經筵。
自昧爽至辰時,沈霧。
備邊司啓曰,瀋陽入送果物貿易事,前已定奪矣。取見該曹啓下單子,生梨·銀杏·大棗,不在其中,必以過時故也,而此物最爲淸國所求,多少間不可不貿,生梨則易致腐敗,只貿百餘介,善藏以待,宜當,以此,分付該曹,何如?答曰,依啓。生梨只送百介,太少矣。
又啓曰,云云事,傳敎矣。臣等之意,恐其數多,則難於藏致,如是爲請矣。今承聖敎,有太少之嫌,一百介加貿無妨。敢啓。答曰,一百介加送,可也。備局謄錄
義禁府啓曰,臣等更考前後逆賊等子定罪文案,則年未滿者,依法皆已定配,而其中或因審理而放釋爲奴者,定屬於京各司,例給價直代立,而閑坐其家者,往往有之云,此所謂偃息都城之內者也。當此亂世,不無乘時作孽之患,令掌隷院一一査考,京衙門所屬爲奴者,分定遠邑,以絶亂階,宜當。敢啓。答曰,依啓。禁府謄錄
又啓曰,審理冤獄京外事,傳敎矣。八道及開城府等處,依例行會之意,敢啓。傳曰,依啓。
又啓曰,審理冤獄事,傳敎矣。本府在囚罪人,未放及稟秩,分等別單書啓之意,敢啓。傳曰,知道。邊順暹酌處,可也。
又啓曰,邊順暹酌處,可也事,傳敎矣。邊順暹身爲獄卒,受賂於罪人,擅自放送,情狀痛惡,雖因災異,特蒙聖恩,而考諸律文,受賂故放,與囚同罪云。所放囚人在逃未捉,時未服罪,而順暹受刑累次,雖一向發明,但旣已擅放受賕,則不可全釋,自下擅便爲難,上裁,何如?傳曰,此人所放罪人,罪犯輕重,問啓。
又啓曰,頃日榻前大臣啓辭,以旱災審理冤獄,京外一體施行事,傳敎矣。八道及開城府等處,昨已行會入啓蒙允矣。亂後文書散失,雖尋常循例之事,無憑可考,今聞故老之言,審理冤獄,一時弭災特恩,非頒赦宥災之比,王府罪人,方伯·留守,不得擅便啓聞,必本府堂上就議於大臣前,各項罪人分輕重,放未放別單書啓,恭俟睿裁云。今亦依此施行之意,敢啓。傳曰,知道。
上在昌慶宮。停常參·經筵。
備邊司啓曰,卽聞謝恩使軍官之言,婚媾可合人,加數定送一款,最爲緊重,故使臣以口語付送云,此則勅使出來時,所無之言也。大槪婚姻,當觀其兩家子女年歲長幼,次第行之,非可以一時爲也。前日所送之人,爲先婚嫁後,更爲定約,行之未晩,此意另爲行文於使臣,處置宜當。敢啓。答曰,使之更爲定婚,則似有後弊,或加或防,可也。
又啓曰,云云事,傳敎矣。聞白光祚之言,則前定五家外,又求三家者,八王各欲爲婚故也。使臣旣已防之,而猶且如是以報者,蓋慮防之不得,則回啓無期,故欲知朝廷之意,以爲臨機酬酢之計者,而臣等之以爲定婚爲請者,實出於推遷之意,今承下敎,以後弊爲慮,聖敎極當。臣等之慮,初未及此,此時加數,亦甚重難。第以聖敎之意,行會使臣處,使之專力防塞,而必不得已,則或加一兩人,亦或無妨。且臣等之見,今此使臣之不得速還,必有其故,婚事之加與不加,似無關於使臣還期之遲速,使臣不必急於求還,而輕改前已停當之事,以致後日難處之端,以此意竝爲行會,何如?答曰,依啓。
又啓曰,濟州牧使沈演,該曹除朝辭赴任事,入啓知會矣。新牧使入往時,則舟楫整頓,風便等待之際,爲日必多,本島亦有分付之事。聞沈演來在湖右,去京不遠,急急上來,辭朝後往去事,分付施行,何如?答曰,依啓。備邊司謄錄
兵曹啓曰,卽接景福宮假衛將李仁傳所報,守宮內官,無辜軍士,少不如意,則便加笞杖,本所則無路禁斷,自本曹入啓云。設或軍士等,果有罪過,報本曹治罪,例也,而任意決杖,事甚可駭,請守宮內官鄭發,推考。此後分定軍士等,如有罪犯,勿爲任意決杖,報曹推治,宜當。敢啓。傳曰,依啓。兵曹謄錄
上在昌慶宮。停常參·經筵。
自巳時至申時,日暈。缺
許啓,以兵曹言啓曰,鍾閣造成後,依承傳差送禁軍一人,稱以守將,晝夜看檢,而纔經數朔,廢閣不行,極爲痛惡。本廳牌頭掌務,所當輪回定送,而置之尋常,專不擧行,當該牌頭缺竝摘發治罪,書吏亦難免罪責,囚禁治罪,何如?缺
金光煜,以義禁府言啓曰,審理罪人,未放及稟秩,分等書啓,傳曰,知道,邊順暹酌處,可也事,傳敎矣。邊順暹,身爲獄卒,受賂於罪人,擅自放送,情狀痛惡,雖因災異,特蒙聖恩,而考諸律文,受賂故放,與囚同罪云。所放囚人,在逃未捉,時未決罪,順暹受刑累次,一向發明,但旣已受賂擅放,則不可全釋,自下擅便爲難,上裁,何如?傳曰,今始分揀,可也。缺
傳于崔有淵曰,三月十四日,瀋陽入往內官金弘俊處,內出封書一道,以缺急急傳給事,下敎矣。似有某月某日某地傳授事回報,而尙無消息,問啓。缺
大司憲李顯英,掌令李烓,持平金振啓曰,缺尹新之隨老父入江都也,雖以公故,住在江上,敵兵危急之際,所當蒼黃奔救,而終不能然,大有人言,物情齊駭,久而未已,請命削奪官爵。前府使李恫,避兵江都也,雖從事於義兵,身在他島,其老父缺城以隨陷,則雖不得馳入於矢石之所,尋其死生,倉黃罔極之情宜,如何,而遭變自處之道,多有未盡,國言藉藉,久而愈駭,請命削去仕版。答曰,其時形勢,萬無奔救之路,缺未盡云者,亦不可信,竝勿更煩。
大司憲李顯英,大司諫全湜,司諫徐祥履,掌令李烓,持平金振,獻納成以性,正言李時萬·申濡啓曰,尹昉罪在宗社,殿下固不可以一時缺有所容貸於其間,而今日加罪,只削其爵,則其何以洩輿憤而謝一國之言乎?臣等之力爭不止,輿論之藉藉,未缺此也。請加三思,亟命圍籬安置。答曰,勿煩。
大司諫全湜,司諫徐祥履,獻納成以性,正言李時萬·申濡啓曰,臣等將兪伯曾還收罷推之命事,論列已久,而兪音尙閟,臣等竊悶焉。伯曾敢言之忠,國人之所共許,而聖批獨以誣陷缺罪案,臣等未知所誣者何事歟?況今修省之日,特下求言之敎,則言之甚直者,莫如伯曾,而非徒不用,又反罪之,殿下雖欲缺人皆以伯曾爲戒,豈肯有爲殿下盡言者哉?殿下誠有缺之志,則伯曾決不可罷,請還收兪伯曾罷推之命。廟·社主陪來時,爲本署之官者,所當極其敬謹,俾無未安之事,而事事不謹,國言藉藉,不可委諸提調,而獨免其罪。雖有終始奔走之勞,不可以此掩彼,豈可尋常推考而止哉?宗廟·社稷,當該官員,請命拿鞫定罪。上年江華之被陷也,缺批答缺
備邊司啓曰,逆賊子年未滿,法應緣坐者,當初定配於南方矣,今則此輩年已長成,而與濟州相近,如珍島·長興·興陽定配之人,令禁府移配他道,宜當。敢啓。答曰,依啓。
備邊司郞廳,以大臣意啓曰,消災之道非一,而審理冤枉,爲其最重者,東海有冤婦,天不雨者三年,蓋冤氣鬱結,上徹穹蒼,感傷和氣,致有災沴,誠能明察幽枉之情,快釋冤鬱之氣,則豈不足爲回天心而致霈澤乎?頃日引對時,臣等論審理一事曰,以文具爲之,則爲虛文,以誠心爲之,則爲實事云者,亶爲是也。贊襄之責,雖在於下,而所用之實,當出於上,入告爾后,出則順之,三代君臣,以此致治。頃日筵中之言,旣已蒙允,則政院直以上命,明告京外,方爲得體,而今見政院啓辭,謄出筵中問答說話,分付中外,有若尋常公事者然,已非臣等本意,而至於知會外方之際,不請下諭,直爲移文,則有涉歇後。刑曹無長官,所謂審理,亦近塞責。當此無前之旱,旣有審理之命,而朝家擧措如此,畢竟歸於文具而已,可勝嘆哉?且念外方刑獄,出於監兵使·守令之手,而朝廷不得知者甚多,在官者公私明蔽,人各不同,爲民者枉直卞納,情態非一,其中有冤莫伸,繫在牢獄者,何限?誠宜別爲下諭,令各道監司,將道內獄囚,察其罪之輕重,輕者卽爲決放,重者論理啓聞,其中雖有罪涉難赦者,亦皆具其事狀,列名以聞,而或有抱冤而死,如東海孝婦者,則雖在已往,亦爲披實啓聞,以待朝廷處置。刑曹判書,另擇寬平剛正之人,從速改出,使之更爲審理,俾有誠實之效,何如?答曰,依啓。以上備局謄錄
又啓曰,本司文書往復,號令分付之責,專在有司堂上,如或少欠詳察,則其所損不細。本月初八日引見時,仁慶宮別堂撤毁,以造江華公廨事,已爲蒙允矣,而遲延數日,不卽擧行,當該有司堂上推考,宜當。且某處別堂撤給與否,自下不敢擅便,敢此仰稟。答曰,依啓。撤給一事,臨時稟處。備局謄錄
備邊司啓曰,傳敎矣。臣等退而商量,已經累日,而大臣中體察使可合之人,莫如李聖求。敢此申稟,以俟睿裁。備局謄錄
藥房啓曰,夜來伏未審聖候,何如?服藥旣久,症勢漸有差減之效乎?臣等不勝憂悶之至,敢來問安。答曰,近日則頗有藥效矣。內局謄錄
傳曰,頃日劑進茶麥,太半蟲損云,事極駭愕,當該醫官推考治罪。
藥房提調禮曹判書臣韓汝稷啓曰,頃日劑進茶麥,太半蟲損云,事極駭愕,當該醫官推考治罪事,傳敎矣。臣以提調,亦爲同參監劑,不察之罪,與醫官無異,不勝惶恐待罪。答曰,勿待罪。
又啓曰,所謂浮麥者,小麥成熟時未及完實,而沈水而浮者,是浮麥也。到今取來於小麥應納各司,則當初以完實者擇捧,必無浮麥,而醫官等以浮水者爲浮麥,而不料其蟲損而浮,似爲不察矣。今日欲更爲劑茶以進,而不爲蟲損而浮者,自京無由覓得,不得已移文京畿,覓得後劑入之意,敢啓。傳曰,求覓有弊,新麥産出後劑入。以上內局謄錄
上在昌慶宮。停常參·經筵。
巳時,日暈。午時,日暈兩珥。未時,日暈。
以祈雨祭獻官單子,傳于李楘曰,初以遣重臣定奪矣,何以堂上擬差乎?問啓。
以義禁府移配單子,傳于金光煜曰,逆濧·孝立等子,三·甲移配,汝適等亦爲僻處移配。
許啓,以本曹言啓曰,兵亂時兩驛馬,幾盡喪失,或以司僕馬代給,或自缺貿立,其數零星,疲弊莫甚。時急奉命之行,艱難入把,每患不足,而各陵祭享,各處祈雨祭祭物載持馬,及香陪所騎外,獻官·監察,則當此京驛蕩殘之時,不可給送,以私持往來事,捧承傳施行,何如?傳曰,不允。
許啓啓曰,伏見兵曹草記,誠出於軫念驛路之弊,獻官·監察,勢難盡爲給馬,而其中宰臣之差祭於經宿之程者,私馬往來,恐未妥當。今雖不可準給,所騎一匹,似當給送矣。此則入把之數不多,故敢啓。傳曰,知道。
下直,嘉平郡守李義傳。
義禁府啓曰,本府堂上,就大臣開坐處,將流配罪人元情,連二日査閱,其中情涉可恕者六人,書諸別單,而各其名下,以所見懸錄入啓,以俟睿裁。答曰,依付標施行。禁府謄錄
上在昌慶宮。停常參·經筵。
恭惠王后國忌。
政院問安。傳曰,知道。
許啓啓曰,自前獻官·監察,必差祭於經宿之程,然後給馬,乃舊例也。今此渡迷津,在一日程之內,非經宿之地,而混書於朴淵祭官之類,馬牌單子啓下,祭官則左尹朴明榑進去,而以工曹參判崔來吉,誤書以呈,事極可駭。當該兵曹色吏,令攸司推考重治,何如?且其獻官缺今後一依前例察爲事,申飭宜當。敢啓。傳曰,知道。
自辰時至未時,日暈。內下日記
上在昌慶宮。停常參·經筵。
下直,江原都事曺漢英,缺山郡守崔尙謙。
藥房啓曰,前藥改加入,已進五貼,汗渴及便候,比前,何如?答曰,時未差快矣。
藥房再啓曰,缺。答曰,缺
傳于金光煜曰,任諴等元情公事入之。
以京畿監司書狀,前監司洪命耉,老母病重事,傳于申得淵曰,醫官持藥下送,使之盡心救療。
崔有淵,以漢城府言啓曰,京中缺自有主掌官,上司如備邊司·訓鍊都監·忠勳府等衙門,則缺付於五部之事,則必移文於本府,然後使五部擧行者,乃是流來之例。向者掌隷院,以逆賊子枝籍沒定屬者,乃妻妾子女等小名成冊,不爲關由於本府,直捧甘結於五部,未免有缺番騷屑,已涉未安,而本月十二日又捧甘結,色吏則推捉治罪,官員則至於請推,此前所未有之事也。掌隷院當該郞廳,推考後依前切勿直捧甘結,何如?傳曰,依啓。
申得淵啓曰,假注書洪處亮受點之後,稱病不仕,使之調理來仕,而今已四日,尙無起動。新進怠慢之習,極爲可駭,從重行公推考,以無故人改差,何如?傳曰,依啓。
崔有淵,以吏曹言啓曰,以刑曹判書有闕,缺不敢仍稟,而大臣方以審理冤獄爲急,故敢稟。傳曰,明日爲之。
獻納趙壽益辭職疏。入啓。踏啓字以下。
領相李弘胄,左相崔鳴吉等箚子,伏以,斥和諸臣,皆有誤事之罪,薄施譴罰,以懲其浮薄之習,其在國體,固不可已。然而物情,猶有所未允者,原其本心,容有可恕處故也。夫知時識勢,達變通權,乃廟堂大臣之事,非可以責望於年少者。且其時論議,擧朝同然,則尤非若干臺官所可獨當之事。雷霆無竟日之威,聖人廣遷善之路,今因審理之擧,竝施解宥之澤,以示王者廣大之德,無乃可乎?前日會議時,聖上亦有此言,而顧惟此人等,旣有負犯,有不敢竝擧爲請。玆具一箚,別陳下情。仍念獄狀微曖,王府嚴重,雖有情涉疑似,事合査問者,非有別敎,不得輒爲分疏,以避營救之嫌者,乃是禁府舊規,則時在繁獄之中,未必無戴盆之冤,倘令該府缺伏惟殿下垂察焉。取進止。答曰,省箚具悉。缺厥罪非細,未久宥赦,事涉不可矣。禁府罪人,令該府依箚子施行。
右參贊朴東善辭職上疏。入啓。答曰,省疏具悉卿懇。所帶本職,別無勤勞之事,卿其勿辭,安心察職。
崔有淵啓曰,領·左相箚子批答,政府無郞廳,明早遣史官傳諭之意,敢啓。傳曰,知道。
金光煜,以義禁府言啓曰,審理冤獄事,傳敎矣。本府堂上,就大臣開坐處,將流配案原情,連二日査閱,其中情涉可恕者六人,書諸別單,而各其名下,以所見懸錄入啓,以候睿裁。傳曰,依付標施行。
大司憲李顯英,大司諫全湜,司諫徐祥履,掌令李烓,獻納成以性,持平金振,正言李時萬·申濡啓曰,尹昉事,措語見上。請加三思,亟命圍籬安置。答曰,毋庸强執。
大司憲李顯英,掌令李烓,持平金振啓曰,尹新之事,措語見上。請命削去仕版。答曰,已諭,勿煩。
大司諫全湜,司諫徐祥履,獻納成以性,正言李時萬·申濡啓曰,兪伯曾事,措語見上。請還收兪伯曾罷推之命。宗廟·社稷當該官員事,措語見上。請竝命拿鞫定罪。答曰,勿爲更煩。
崔有淵,以弘文館言啓曰,本館上下番,或在外,或缺病,只有校理臣權堣,副修撰臣朴宗阜,方爲入直,而臣宗阜久病之餘,滯直已久,舊症復發,勢不得仍在直所,上下番缺以在京無故人,明日政,盡爲差出,推移入直,何如?傳曰,依啓。
假注書。李行源·趙績·許積。
藥房啓曰,伏承聖批,症候時未快差,不任憂慮之至,前日議藥時,以五貼進後,更觀症勢處之爲請矣。今當更爲議藥,而但未知汗候·渴候,便短之候,少無變動之形乎?必須詳知此三症加減分數,然後或仍用前藥,或於前藥中,略爲加減,或別進他藥,不可不熟議處之,故敢此申稟。答曰,諸症中渴候,幾盡差愈矣。
藥房三啓曰,卽承聖批,以渴候幾盡差愈爲敎,則是汗症猶未除也。當初議藥時,雖有兼治二症之意,而其實以止汗爲主,故雖有蔘苓,藥力不純,宜其未卽見效也。然渴候旣減,則汗症亦必不至如前,而今若純用止汗之藥,則亦恐反生他症,此不可不慮。姑取前藥中,元入知母二戔,用地骨皮,石膏減作二戔半,加赤茯苓·梔子炒各一戔半,麻黃根·枸杞子·草龍膽·麥門冬各一戔,黃蓮一戔二分,制肝止汗,柴胡·升麻蜜水炒各二分半,引淸氣上升,以實腠理,進五貼,然後更觀症候,別議止汗之藥,似爲宜當。敢啓。答曰,依啓。以上內局謄錄
上在昌慶宮。停常參·經筵。
有政。吏批,判書南以恭,參判金壽賢,參議金槃,都承旨李楘進。兵批,判書李時白,參判金蓍國進,參議金霱進,參知尹順之在外,右承旨許啓進。
吏批啓曰,南原府使睦性善戶奴所志內,上典腹冷成塊,少無生道,本道呈辭,未蒙處置,極爲悶望云。睦性善罷黜,其代速爲差出,何如?傳曰,擇差。
傳曰,十四日祈雨祭獻官以下,書啓。
以備忘記,傳于崔有淵曰,祈雨祭獻官李滌·權克正·李重吉·李淑·韓明勗,各兒馬一匹,典祀官兼大祝李崇彦·鄭道榮·崔尙崙·金·車轉坤,各上弦弓一張,監察以下諸執事,各不粧弓一張賜給。
吏批,姜碩期爲刑曹判書,李應莢爲軍資判官,柳寅亮·李崇彦爲典籍,具濬源爲繕工副正,李慶全爲韓平君,李壽仁爲承文副正字,姜大遂〈爲〉南原府使,崔有海爲修撰。
兵批,李厚輿爲慶德宮假衛將,朴缺爲宣傳官,李晩·李尙敬爲武兼宣傳官,權克正爲大護軍,金汝水·李郭齊爲武兼宣傳官,李溭爲護軍,權淰爲副司直,崔惠吉·李厚輿爲副司果,南老星·閔光勳爲司正,尹聖翼·梁克選·鄭嗣明爲司勇,李掬·文建基·金繼男·權岦·鄭大鶴·李廷植·車彦林·林士贇·趙國賓爲副護軍。
崔有淵,以弘文館言啓曰,校理臣權堣,副修撰臣朴宗阜,方爲入直,而新除授修撰崔有海,差祭楊州地,未及還來,他無入直之員,以上番姑降,推移入直之意,敢啓。傳曰,知道。
行大司憲李顯英,大司諫全湜,司諫徐祥履,掌令李烓,獻納成以性,持平金振,正言李時萬·申濡啓曰,尹昉事,措語見上。請加三思,亟命圍籬安置。答曰,勿煩。
大司憲李顯英,掌令李烓,持平金振啓曰,海嵩尉尹新之事,措語見上。請命削奪官爵。前府使李坰事,措語見上。請命削去仕版。答曰,今始論罪,似爲太晩,更勿煩擾。
大司諫全湜,司諫徐祥履,獻納成以性,正言李時萬·申濡啓曰,兪伯曾事,措語見上。請還收兪伯曾罷推之命。廟·社主陪來時當該官員事,措語見上。宗廟·社稷當該官員,竝命拿鞫定罪。上年江都之被陷也,海嵩尉尹新之,前府使李坰,缺募義把守之任,各在津站,兵戈彌滿之後,遂不得缺相値,終至分離,當此蒼黃之際,其間事勢有不可知,而處事未盡,致有人言,請竝命削奪官爵。答曰,今始論罪,似爲太晩,更勿瀆擾。兪伯曾等事,亦勿堅執。
自巳時至未時,日暈。酉時,日暈。
崔有淵啓曰,祈雨祭諸執事,各不粧弓一張賜給事,命下矣。諸執事則本道監司定送云,故令監司啓聞之意,分付矣。傳曰,依啓。
以備邊司巡檢使任絖習操事狀啓粘目,傳于右副〈承旨〉曰,忠淸道則春夏間,似不當往檢,而何如是回啓乎?事目及政院日記,相考以啓。
崔有淵,以禮曹言啓曰,處女單子上送期限,全羅·慶尙道,則定於本月十五日,而兩道監司,皆稱無有,只捧稱頉單子以送,各邑守令及流寓士夫中未必皆無,而輒以無爲頉,殊無前後申飭之意,極爲非矣。兩道監司竝推考,使之更加聞見,從速捧送,何如?傳曰,缺缺
許啓,以備邊司言啓曰,以本司啓辭,傳曰,受書一事,依前定奪施行,而似或可矣事,傳敎矣。此事所係極重,而其間利害輕重,誠難審量。但念受書之後,猶或有彌縫之策,不受而有悔,則後患不可勝言,故如是仰請矣。今承聖敎,睿算在臣等何敢容議,而從違之間,禍福判焉。臣等不能無缺慮之私。且凡事不厭熟思處事,而權侙往見後,或詳知實情,今來義州軍官,使之姑留,以待後狀聞之事,更爲議處,何如?傳曰,今此漢人之來,不過潛商偵探之計,勿爲缺
上在昌慶宮。停常參·經筵。
許啓,以訓鍊都監言啓曰,今四月十九日操鍊當次,而敎場自昨日巫女祈雨排設,自十九日停止云,二十日退行之意,敢啓。傳曰,知道。
答義州府尹林慶業疏曰,省疏具悉。深庸嘉尙,所陳之事,當令廟堂採施焉。
以兵曹江原監司生玉事狀啓書目,傳于許啓曰,如此賊徒,亦有功減之規乎?當初缺到今啓請耶?
行知中樞府事臣金缺辭職箚子。入啓。答曰,省箚具悉。卿忠誠過人,言論非凡,故欲召致都下,以裨補不逮,卿須體至意,勿辭上來。
傳于崔有淵曰,史官一員待命,騎馬三匹立之。
許啓,以備邊司言啓曰,昨日以本司草記,答曰,今此漢人之來,不過潛商偵探之計,勿爲過慮,可也事,傳敎矣。本國事情,皇朝靡不炯燭,似無疑阻之慮,而受書之後,目前難處之患,理所必至,而若或出於沈志祥輩探試本國之計,則其爲患益深,宜乎聖明之以此爲難缺區區過慮。今日漢人之事,有與前稍異者焉,缺之乘船出沒,呼喚我人,以爲潛商之計者,皆缺之所爲,二三月間,絶無此事者,沈志祥輩旣缺瀋陽,遼民在近島者,竝隨而往故也。今此漢船中人,皆非前日面目,則其與呂碧輩,往來討貨,不同缺於此可見矣。至於倭人一款語,終涉孟浪,倭情固無可虞,聖朝萬無引來之理,無乃彼見本國,方有南憂,缺以爲恐動之計者耶?抑淸兵西犯,欲以缺似無疑矣。彼之切於傳書如是,而我終不缺懷憾必深。且以狀啓觀之,本國奸細之徒,往來缺將靡所不至,則安知難處之患,不因此以起乎?臣等所謂不受而有悔,則其患不可勝言者,蓋謂是也,受書而諱諸淸國,則其患固大矣。若以漢人恐動之語,及本國不得不酬應之意,善辭開陳,則不無信聽之理,前日本司啓辭,所謂先告無罪者,亦有見於此也。蓋再次漢人借倭之言,傳播關西,衆口藉藉,終必入於淸人之耳,而淸人多疑,若謂我聞缺諱,則後日開釋甚難,以此言尤不可不一番說破,缺今之言者,必曰,天朝將官所送文書,何可拒而不受?此言固然,而臣等所見,則又不如是也。謀國之道,與匹夫不同,國家利害之所關,卽是朝廷是非之所在,則安可不計事缺得失,徒爲一切之言乎?然於智慮未及,利害所關之處,則須直以義理決之。氷解以後,今至四朔,缺一與漢人相通,雖出勢然,心實未安,況在都督,缺無疑訝。今因漢船之來,一番往復,明陳我意,缺其勿復出來,而又以此言於淸國,無所隱諱,於理甚順,於事爲宜。如是而猶有後患者,則亦非臣等逆料,惟當盡其在我之道,使之兩無所憾而已。缺夜命下之後,卽當行會,而臣等之心,終不免過慮。且聞漢船,今云停待,狀啓回下,雖或時刻稍遲,似不至於失其事機,故停行文,更陳愚見,以候睿裁。傳曰,此後如有難堪難處之事,則主張之人,當受其責。依啓辭施行。
又以備邊司言啓曰,以本司啓辭,答曰,缺傳敎矣。缺今承下敎,不覺竦身,國家遭此難處之會,雖智者,有難預以爲謀,況於臣等乎?受書之後,難堪難處之患,勢所必至,雖欲竭力彌縫,不可必,使國事一誤,則臣等罪責有無,尙何足論?第念當時事孔艱之日,君臣之間,誠宜不避形迹,誠心可否,以期共濟,固不敢動於嚴旨,知其不可,而惟事奉行,亦不敢自是己見,强違聖算,輕擧妄作,以致生事於他日,姑依昨日所請缺權侙問答之來,更爲稟處,俾無未盡之患,何如?敢稟。傳曰,知道。
許啓,以兵曹別抄騎兵試才別單書啓草記,傳曰,自前初朔之末,或終朔之末,試才,而今則何以徑爲試才乎?
大司憲李顯英,大司諫全湜,司諫徐祥履,掌令李烓,持平金振,獻納成以性,正言李時萬·申濡啓曰,尹昉事,措語見上。請加三思,亟命圍籬安置。答曰,勿煩。
大司憲李顯英,掌令李烓,持平金振啓曰,海嵩尉事,措語見上。請亟命削奪官爵。前府使李坰事,措語見上。請命削去仕版。答曰,已諭。
大司諫全湜,司諫徐祥履,獻納成以性,正言李時萬·申濡啓曰,兪伯曾事,措語見上。請還收兪伯曾罷推之命。宗廟·社稷官員事,措語見上竝命拿鞫定罪。海嵩尉及李坰事,措語見上。請竝命削奪官爵。答曰,已諭。
夜一更,流星出大角星下,入亢星下,狀如拳,尾長四五〈尺〉許,色白。缺
義州府尹林慶業疏曰,伏以臣跡賤行伍,識昧時務,遭遇聖明,濫叨匪據,國恩如海,報效無路,愛君一念,炳然如丹,而不幸遭時板蕩,馳逐征行,纍然頑喘,未暇終喪,則非不知得罪於人道,貽弊於時論,而實未知此何等時也,亦未知臣何等人也。以臣之微,値此之時,天眷之隆,至於此極,則遇事先登,有懷必達,此臣之所以蓄積於平日者也。第緣武夫陳疏,譏謗隨之,若以要爵目之,則臣之含默不言,以至今日者,豈有他哉?皇靈短祚,國事罔極,有如久病之人,元氣已銷,百症交侵,咳嗽重發,痰厥繼上,喘息唵唵,朝夕待命,則救療之策,誠不可緩,越位之嫌,臣實甘心,玆將一得之愚,敢陳九重之聰,伏願聖明採擇焉。誠以臣之所管六弊言之。其一曰,本府自經丁卯之亂,田野丘墟,民物蕭條,百里荊榛,觸目慘然,而臣受命於缺亂之後,百爾劻勷,收拾餘燼,亡者招之,散者集之,飢者賑之,缺者血之,荒者闢之,陳者墾之。至於築城之時,手操版揷缺不死,以至今日,則佩符雄蕃,臣顧何顔,貪天爲力?臣缺幸賴王靈收曁,僅保白馬之城,而上年四月,臣之入瀋也,缺之潰逸者,已過三分之二,則今之存者,有同晨星之落落,孤兒寡婦,病瘡罷癃者,又太半矣。白馬之築,非不險也,缺之城,非不固也,城非自城,城之者人也,則該有意外之患,而誰與爲守哉?臣竊以兩城之大小度之,白馬之堞,八百缺十七矣,舊城之堞,六百二十六矣。白馬之守堞,每堞五名,則缺千四百餘名,而游軍亦不下三千餘名,則大摠六七千名也。缺之守堞,每堞十名,則六千二百餘名,而游軍亦不下三四千名,則大摠萬餘名也。蓋白馬則周回一千九百二十五步,缺城則三千六十四步矣。由此觀之,決不可以孑遺棘矜之民,缺其十分之一,而雖使墨翟守之,亦無能爲,則而況於臣乎?缺目可虞之端,不一而足,備禦之策,不可不預講,則臣未知以何軍,守何城哉?伏願聖明,特令廟堂,緊緊熟講,缺以某軍守某城,以爲臨急之用焉。其二曰,本府兼缺禦使,而丙寅年都元帥分軍時,以所屬十邑之中,龍·缺宣·郭,各有山城故矣,一名移給於本府,而龜·泰·嘉三邑,則缺入守於藥山山城,昌·朔兩邑則入守於螗蛾山城,而臣之所缺不過防禦使三字而已,此所謂有其名而無其實者也。缺今日之國家,無事則已,如或有事,則其可以防禦之名,缺敵人之憑陵乎?伏願聖明,特命廟堂,亟命以某軍缺屬於某府,而以爲調用之焉。其三曰,本府今日之弊,莫大於刷馬,則聖上之所軫念者,刷馬也,監司之所着念者,刷馬也,臣之所拮据者,亦刷馬也,而大小使命,往來如織,大行調發,或至百餘駄,而小行亦不下三四五六駄,則自本府至瀋陽,刷馬之價十五疋,人夫之價七疋也。自上年八月,以至今春,入把之數,竝與人夫而計之,木綿多至七缺百八十餘疋,則一年之價,從可知矣。入瀋之行缺然則木雖鬼輸神運,而決不可繼也,雖天降地産,決不可支也。臣窮思極慮,未得其便,遂就缺官吏·官奴·鎭撫軍士·防營募屬·諸邑軍人有馬者,而抄出作統,減其身役,專委刷馬之役,以爲責立之地於渠輩,則缺於立馬則得矣。當此冠蓋相望之日,支應孰能供之,使喚孰能爲之?哀彼無馬之人,獨何以當其役哉?設令立馬者,皆以爲便,應役者,不以爲苦,而入瀋之馬,前者未還,後者繼往,一番往還之後,必待肥養,可以調用,則四朔之內,決難再往,而況上年失農於兵燹,今春奔走於刷馬,罈乏烹豆,槽缺飼草,日就凋殘,蘇復無期,則臣未知前頭之事,到於何樣地頭也。矧今各行入把之人馬,往瀋陽,入蒙古,而未還者,多至六十餘駄,則縱有健夫把鋤南畝,而草沒荒田,盡日缺則今秋收穫,又何可必也?不獨此也,南路刷馬,雖曰一日程,而絡繹之行,亦出於瀋陽作統之馬,北去南來,休息缺雖以本州環城渥洼之域,而馬不能支也。以此難堪之事,責於本府,而不思更張之爲,則臣恐刷還未久之民,萬無其保存之理,終有渙散之患矣。伏願聖明,特令廟堂,另思善後之策,而又命海西,以當瀋陽刷馬之役,則義民庶得存保之路矣。其四曰,瀋陽刷馬一駄之價,元定十五疋,而雇立之人,缺其所受之價,備其行資行糧,辦其馬料·馬鐵而計者,所餘存者無幾,而今則淸國減其糧料,留館數月,人疲馬折,以其所得,準其所失,則非但雇價之數,反縮於本馬,而露宿缺行役,實不過一虛套耳。是以初雖應募,旋卽缺不可以官威脅而勒之者也。百爾思量,沒無好策,增缺厥價,二十其疋,則人雖滿意,國何能辦乎?是以入瀋之行,皆知刷馬之苦,減其疋數,以示從約之意,而旣缺加以雜物,馬主之資糧又繼之,則馬之致斃,人之缺無足怪矣。伏願聖明,亟命廟堂,更加量定,而又令缺引對之日,以兵營移設之意,敢陳於榻前矣。缺尙無變通之擧,則臣不得不更有縷煩者,蓋有由焉。本府當兩國分界之間,凡百之設,最重於他邑,則此乃缺使价之所目擊,而聖上亦必明見於千里之外者也。缺有所益於臣身,無亦難便之事,而聖上之所以缺聖意之所在,則抑有一焉。本道四十二邑缺淸北十九邑也,誠能別設淸北兵使,開營於白馬山城,而缺臣防禦之名,移責府尹之任,則以營門至近之地,非但缺唇齒相依之勢也,營屬之有馬者,亦必願立於刷馬,而缺循環休息,周而復始,一以爲惠民之本,一所爲實邊之地,則此實淸北再蘇之道也。昔我聖祖開拓靺鞨之域,乃置南北兵使者,槪緣咸鏡一道,接於野人,重其地而壯其門者也。至全·慶兩道,皆置左右兵使者,亦由與日本缺遠之故也。以今日之勢觀之,本道反重於咸鏡缺之設,實遵祖宗重邊之遺意,其他可設便宜缺旣縷縷於榻前,則今不必更有云云也。今若不設兵營,而凡事專責於本府,則本府不出一年,而必不能成形,本府旣潰之後,則龍·鐵·宣·郭·嘉·定等邑,必不能當本府一月之役,而於是乎安州當本府之役矣,此所謂唇亡齒寒者也。或以爲若設兩營,則屬邑不多,恐不成營門之模樣也,缺殊不知以咸鏡二十餘邑,分屬於南北兵營,而又不知以黃缺十餘邑,亦成營門之體面也。至於本府,則雖分設兩營缺二十三邑,一營則十九邑也。比之於南北兵營,則亦已多矣,足可方於黃海之兵營矣。伏願聖明,特命廟堂,十分商確,亟設兵營,使淸北一域,有所恃而作鎖鑰於西門,則此乃蘇復西民第一策也。前日引對之時,臣敢陳設營便宜之意,則自上有此外更無他策之敎,其時臣咫尺缺未盡達,退而思之,今始仰瀆焉。其六曰,往年設科缺至於罷榜,則又非國家示信之道,而西路之人缺失矣。況海西·關西一體也,而只設於本道,而使海西之人,不得赴擧,則是何有愛憎於其間哉?臣竊怪之。設有邊患,而以出身萬餘之衆,用之於危急之地,則豈可與農民缺之流,同日道哉?西路人心,至今憤鬱而不盡者,蓋由於此,而臣亦常爲慨歎者也,不得不竝達於聖明之前矣。嗚呼,明見未萌,智覩未然,況當今之事勢,已萌而缺着者耶?本府之弊,旣已陳之於前,而繼以六條之缺仰陳救時之弊,伏願聖明,勿以爲妖言而忽之也。一曰,缺律。蓋軍律不嚴,則皆爲棄其兵也,何以明其然也。缺各道潰散之軍,立法罔赦,於律當誅,誅之則不可勝誅,赦之則無以徵後,而天道好生,聖武不殺,只以一二朔缺論定厥罪,則在渠等惟當報效之不暇,而嗟呼,愚蠢之民,猶且不戢,逃亡繼踵,則雖有百萬之兵,缺臨陳潰散而已,可勝痛哉?蓋論其罪,則潰散之罪缺罪其甚者,使軍兵有所創艾,而至於罰木之典,則實缺兵之道也。臣恐後之爲兵者,遇敵而潰走曰,某年潰於某陣,而罰木若干疋,則今何必見就於鋒刃之下,缺然則今所以罰木者,適足誨他日之潰散也。繼自今誠能明其賞罰,一定軍律,則香餌之下,必有死魚,缺孰敢有疾視其長上而不救者哉?二曰,擇將帥。傳曰,君不擇將,以其國與敵也,將不知兵,以其卒與敵也。蓋將者,缺佩一國之存亡者也,將苟得人,則人樂爲用,士皆效力,而將非其人,則戰必取敗,國隨以亡,此乃不可不擇者也。臣見今之爲將者,果皆有爲將之才,而能通兵缺之道乎?凡爲將者,出於持梁齧肥之徒,則必有戀富貴顧缺之心,而執殳前驅,北首死敵者,鮮矣。昔田單,齊之缺當卽墨敗亡之餘,立以爲將,則散飮食,饗其士卒,缺黃金騁乎淄澠之間,則三月而不克敵者,以士卒有生之樂,無死之心故也,此必然之理也。今也苟能用衛缺奴隷,拔呂蒙於行陣,而不爲數易,專委其任使,將而知兵,兵而知將,上下相得,情義交孚,則雖有不虞之變,緩急之時,缺如手足之捍頭目,子弟之衛父兄,必無見敵自散之患矣。其三曰,管士卒。惟我東方,素稱精强,昔在三分之日,尙能調發累萬之衆,而禦隋·唐百萬之師,制蒙·金朝夕之侵。供惟我聖朝,統三爲一,地廣民衆,而兵額日減,軍勢不振,缺兵之取閱,不過空籍而已。分閫之取領,不過若干缺一有警急,聚兵無策,則雖使呂·葛爲將,關·張先驅,缺安所施其才而耀其武哉?臣竊聞之,麗朝時,上自朝缺下及市井之閑遊者,亦皆作隊,預習武藝,常時則缺其有急則調而用之,此所以一隅之小邦,當天下之兵者也。今者八道束伍之法,非不美也,財力稍實缺而減除,勢家奴子,則威脅而圖免,只以窮殘老弱,缺數則遇敵必潰,臨陣必走者,無足怪也。臣愚以爲,一遵缺朝敎鍊之法,下諭八道,大加搜索,而至於各司奴婢,在外及內需司奴婢,皆令男充軍籍,女收價布,一以補元額之數,一以爲糧餉之絶,則庶或有裨於軍政,而況內需司之設,未知創於何時,而自古帝王,未聞有私藏,則雖在平時,猶且不可,當此國家危急之日,寧可謂祖宗朝之事,而不爲變通於其間哉?使外寇憑陵,宗社播遷,則殿下不得有此,使疆域安寧,百姓富庶,則殿下亦何患不給乎?伏願聖明,勿疑焉。四曰,整器械。臣竊聞之,日本有內亂云。其虛實,臣雖不知,而此賊性本狡獪,變幻百出,則壬·丁之變,足爲明鑑,又安知今日之所以云云者,反爲嘗我缺兵之端乎?人皆曰自中之亂,無與於我,而臣獨以爲不然者,蓋在於不言之中,則臣未知殿下亦常慮於此也。缺邊將輩,例常通囑曰,我船無某器,逢點之後,缺點,我船某器破,逢點之後,可以供點,因循成習,恬不知動,則當物力雄富之時,尙且如此,至於今日,何獨不然?然則列邑之器械,從可知矣。若使此賊,蟻泛滄溟,一風飛到,則臣未知器械誰能辦,格軍從何出,而遏其鴟張之勢,折其豕突之氣哉?如臣者受命西塞,各有所事,則南邊之虞,似非臣之所可與論,而南賊一動,西事何知?卉服飛飜於釜浦,擧一國而奔波,則是豈非私憂過慮之不可缺伏願聖明,留神焉。五曰,伸冤抑。昔者孤臣痛哭,五月飛霜,庶女呼天,三年不雨,蓋冤氣上結,足以感傷和氣者也。臣累入縲絏之中,目見滯獄之囚,則其罪之輕重,雖不詳知,而圓扉木索,或不無玉石俱焚之歎,而其他遐荒被謫之人,上自士夫,下至庶民,抱冤未雪者,何限也?一自擬斷之後,了無覆審之政,使許多被罪之人,永抱覆盆之痛,終無見日之時,則豈非可矜之甚者乎?孟子曰,獨孤臣孽子,其操心也危,其慮患也深,故達也之云者,通達事理之謂也。誠能更査輕重,特賜伸理,使枯木生輝,死草逢春,則其中豈無感謝天恩悔缺新,而通達事理之人哉?目今纔經喪亂,繼以旱災,田野龜拆,東作無計,則臣恐孤臣之哭,庶女之號,有以召今日之災也。伏願聖明,特命該府,自竄置以下,至於充軍全家等罪人,另加査覈,萬分詳審,若非關係國家綱常大辟之人,皆令放釋,推其若保之仁澤,遍及缺之民,則此實弭禍之至要也。六曰,敬天災。古人有言曰,人君一念之善,而慶雲甘露,一念之惡,疾風迅雷,善哉言乎。天之所以示警於人君者,非憎之也,乃所以愛之也。蓋有災而敬之,則災不爲災,有災而不敬,則危亡缺矣。今日之天災地變,物怪之層現疊出者,實是缺臣少學操弓,奔走行官,不事屬文,倩人起草,未盡所懷,亦不能擧其萬一,而目擊時艱,百弊俱興,粗以有慨於平昔者,略陳其梗槪焉。伏願聖明,特恢乾斷,俯諒愚懇,竝與前日榻前啓陳者,採施焉,則宗社幸甚,愚臣幸甚云云。
崔有淵,以備邊司言啓曰,啓目粘連啓下是白有亦,林慶業久居邊上,費盡籌營,疏內所陳,實非偶然,有城無兵,誠爲可悶,而卽今本城,姑無朝夕之憂,淸北諸邑,無非蕩殘之地,則調兵分屬,有難輕議。瀋陽刷馬,獨當難支之狀,不待陳說,而朝廷軫念,固未嘗不在於此,而百爾思之,亦無善策,今若以海西當之,則於義民得矣,其於海西,獨不以苦乎?此亦不可行者也。一駄之價,元定十五疋,而以爲不足,則加給二匹,而缺子亦令該曹下送,驗包之日,取準百斤,以爲永式是白齊。兩設兵營,在物力殷足之時,其勢猶有不暇是白去等,當此赤立之日,又設曾所未有之一營,則民情物力,俱有難便,此亦不可輕議是白齊。海西·關西一體之言,固是矣,而關西設科之初,固多議者,到今已罷之後,實難更設是白齊。其所謂嚴軍律·擇將帥·管士卒·整器械·伸冤抑·敬天災等語,皆今日之切務,而亦今日之所缺者也,自上更加體念,另垂採用,幸甚爲白齊。其中刷馬之弊,已到十分地頭,不可無顧濟變通之事,缺防守,姑似不急,新出身赴防,終涉無益,群意以爲出身缺自願除防者,許納一馬,牽送義州,分授府民,無事之時,則以爲己用,使行之時,則用作刷馬,事甚兩便,此則比諸納布,差有間焉,依此施行,何如?傳曰,依允。且納馬一事,或不無無實之弊,無已則收布入送爲良敎爲。
金光煜,以備邊司言啓曰,啓目粘連判下是白齊。缺不無無實爲敎,聖慮所及,極爲允當。新出身赴防,以十朔爲準,以其資裝之費,遠戍之苦言之,則雖捧缺之木,渠等固所甘心,但當此民窮財渴之日,責出許多綿布,則勢有所難辦。今宜以三十五疋爲定數,令兵曹準數捧上,然後卽給準防公文,而待其畢捧,以此木綿送于義州,以爲雇馬之價爲白乎矣,其中自願赴防者,則許之似當,以此意,分付,何如?傳曰,依允。
備邊司啓曰,以本司巡檢使任絖習操事狀啓粘目,傳曰,忠淸道則春夏間,似不當往檢,而何如是回啓乎,事目及政院日記,相考以啓事,下敎矣。日記則政院當爲考啓,本司文書相考,則別無定奪事目矣。敢啓。答曰,知道。備局謄錄
上在昌慶宮。停常參·經筵。
日出時,赤無光。酉時,日暈。夜二更,流星出氐星上,入東方天際,狀如盆,尾長七八尺許,色白,光照地。自三更至五更,月暈。
政院問安。傳曰,知道。
藥房啓曰,伏未審夜來,聖候,如何?不勝憂慮之至。頃日劑進之藥,已服數貼,汗證有減却之效乎?敢爲問安。傳曰,漸向差矣。
許啓,以都摠府言啓曰,副摠管李淑會缺軍事,除標信內兵曹進去之意,敢啓。傳曰,知道。缺
又以兵曹言啓曰,以曹別抄騎兵試才別單,書啓草記,傳曰,何以徑爲試才乎事,傳敎矣。騎兵試才,排日規矩,問于色吏,則每朔望·晦兩日試才,居首者卽爲放還,終朔晦日,則以其準立,故賞給布疋云。判書臣李時白,前爲兵判,亦有參試之時,而日月已久,不能分明記憶,每朔晦日之時,致有聖敎,不勝惶恐,今番試放居首人,略給賞布,此後一依前缺每朔晦日,試放入啓,另加賞罰,以爲勸戒,何如?傳曰,知道。每朔缺八九日爲之,可也。
又以備邊司言啓曰,以本司巡檢使任絖習操事狀啓粘目,傳曰,忠淸道則春夏間,似不當往檢,而何如是回啓乎,事目及政院日記,相考以啓事,傳敎矣。日記則政院當爲考啓,本司文書相考,則別無定奪事目矣。敢啓。傳曰,知道。
又以義禁府言啓曰,頃因審理之敎,本府在囚罪人奇缺·金鳴遠·崔守仁·崔應進·金元海·石之珩等六人,書於未放之類,入啓,蒙允。其餘金善男等四人,以稟秩,書啓,皆已蒙放矣。今見大臣箚子,有曰,王府嚴重,雖有情涉疑似,非有別敎,則不敢輒爲分疏,以避營救之嫌者,乃是禁府舊規云。本府係是王府,凡罪名輕重,必恭竢睿裁,而爲有司者,不敢擅便,謹守舊規,所不得不爾也。奇宗獻之所用米布,俱有區處,虛實難知,金鳴遠之該曹價布所納幾許,本縣又有內外二庫,眞僞莫辨,崔守仁之南北城門,擧措索鐵,亦爲持來,似不近理。此輩俱犯贓汚,法難饒貸,自明供辭,亦難取信,而聖明之下,若有一毫控冤桁楊,則誠爲慘惻,亦於恤囚彌災之道,恐有所妨矣。雖或情涉可疑,自此無憑可考,奇宗獻區處文跡,金鳴遠內外兩庫,崔守仁貪贓各物,更令該道監司,詳査覆啓後,處置宜當。銀子偸竊,崔應進當初元情,援引趙九里,以爲證擧,亦當推問訴缺使臣金元海,情狀悖惡,而其變着胡服,一向稱冤,實如所供,似有可議。石之珩査覆狀啓,時未來到,隨後書啓之意,竝爲惶恐。敢啓。批答缺缺
以京畿監司,洪命耉老母身死書狀,傳于金光煜曰,棺槨及造墓軍題給。
許啓,以備邊司言啓曰,本司堂上,或本職務繁劇,或因病故,來仕者常少,副提學李敬輿,本司堂上差下,仍差有司之任,何如?傳曰,依啓。
傳于申得淵曰,當初漢城府缺列名行會公事覓入。
行大司憲李顯英,大司諫全湜,司諫徐祥履,掌令李烓,持平金振,獻納成以性,正言李時萬·申濡啓曰,尹昉事,措語見上。答曰,勿煩。
大司憲李顯英,掌令李烓,持平金振啓曰,海嵩尉事,措語見上。請亟命削奪官爵。前府使李坰事,措語見上。請亟命削去仕版。答曰,不允。
行大司諫全湜,司諫徐祥履,獻納成以性,正言李時萬·申濡啓曰,兪伯曾事,措語見上。請還收兪伯曾罷推之命。宗廟·社稷當該官員事,措語見上。宗廟·社稷當該官員,請命拿鞫定罪。海嵩尉及李坰事。請竝命削去仕版。答曰,不允。
許啓,以備邊司言啓曰,今見權侙等問答狀啓,所言與前無異。其中勅使·倭使,皆擧其姓名,較以分明,臣等愚見,終不敢以爲實然也。當初定奪公事內,有曰,舟缺泊近境,羌人詰問,如林慶業缺則雖欲不受,其勢亦難。所謂文書,若或出於該部,奉聖旨缺咨,則事體重大,其勢亦甚難處。爲今之計,須以不受爲成算,而如有難處之勢,如前項所陳者,則許令臨機善應,無致後悔。又別搆一缺令林慶業,給付漢船,以防送書之患矣。今此漢人缺在前行移事意之外,則爲邊臣者,所當謹守朝廷缺以前去文書,傳給而送之,可也,而今乃有此稟,請觀其所缺謂之必無此理等語,則似是動於借倭之言,以致如此,而缺先受書札,又以歸語領兵布政爲答者,則又非前日行會本意矣。臣等所見,已盡於前後啓辭中,而昨承聖批,實出於目下防患之深慮,上下所見,雖或有異,其不無貽患於國家者,同歸一致,臣等有何見事之智,而堅執己見乎?但今日之事,以缺俱有難測之禍機,處置之難,未有甚於此者,故今日缺更爲商議,則或以爲淸兵西出,瀋陽空虛,顧後之慮,此缺尤甚。若使回兵之後,聞我通書之事,謂我乘時圖己,則大禍之至,不可不深思處之。或以爲我國本情,天朝固無所不知,而缺一面疑我之心,則亦未嘗無也,況虛實間,旣以勅使到島爲缺而不敢酬酢,則其見疑莫甚。目前之禍,未必專在於淸國,而難處之端,則尤有甚焉,決不可不受。或以爲上年再次通缺今若祕密爲之,則亦何至於發露乎?缺於我人之口,而漢船停待日子亦多,則今雖使邊臣却之,缺其誰曰朝廷不知乎?以此思之,却書之難,又加於一節矣,抑有一缺上年漢船之來,林慶業自請身往開諭,其言甚懇,而朝廷未之許,厥後聞慶業之言,則安保其必無敗露之憂?慶業才有餘,善爲說辭,應對漢人淸人,俱得其歡心,亦必自有所恃,而缺如是也。今者慶業旣受書札,似不可全無所答,若令慶業,依前所請密往相見,仍給禮單,以致謝意,悲辭苦語,備陳悶迫之情。且言防塞助兵之由,以明本國心事,則或可以少慰都督之心,亦未知其果爲有益與否。玆敢悉陳下情,以竢睿裁。答曰,淸人西犯,故都督爲此拙謀,以爲掣後之計,以缺揆之,此外別無他情也。林慶業往見事,似可,依此爲之,但回禮一事,似極重難,勿爲,如何?
許啓,又以備邊司言啓曰,以本司啓辭,有傳敎矣。上年人蔘一事,終致透漏,臣等亦知回禮之重難,而彼旣有贈,似難元無謝物,然都督前缺不敢,只携輕簡之物,略給都司而丁寧戒飭,務令缺言都督書札,不敢回謝之意,恐或無妨,以此行會,何如?答曰,略給都司,亦甚可慮,勿給宜當。且更思之,則不爲助缺一事言及不可,此一款,勿爲行會。
上在昌慶宮。停常參·經筵。
有政。吏批,判書南以恭,參判金壽賢,參議金槃,都承旨李楘進。兵批,判書李時白進。
以朴守文爲持平,李澥爲水原府使,具以升爲義州判官,鄭道榮司錄。知敦寧單姜碩期,全羅監司元斗杓今降嘉義,慶尙監司李景曾今降通政。以李溟爲刑曹判書,沈悅爲內醫院提調,李泰運爲連源察訪,李敬輿爲弘文提學,李檀爲禮賓別提。
申得淵,以漢城府言啓曰,當初漢城府處缺行會公事,覓入事,傳敎矣。聖敎所指公事,臣等未詳缺當初啓目覓入之意,敢啓。傳曰,知道。
申得淵啓曰,廣州定配前假注書李艪處,日記修正事,前因本院啓辭,自春秋館行會矣。本道監事啓本內,缺李艪則其時日記草,亂中閪失云。考諸院中文書缺未修正日記,留在於院中,此日記監封下送,使之修正之意,令春秋館知委,何如?傳曰,依啓。
自卯時至未時,日暈。申時,日暈。白雲一道如氣,起自坤方,直指巽方,丈十餘丈,廣尺許,良久乃滅。酉時,日暈。
行大司憲李顯英,大司諫全湜,司諫徐祥履,掌令李烓,持平金振,獻納成以性,正言李時萬·申濡啓曰,尹昉事,措語見上。請加三思,亟命圍籬安置。答曰,予意已諭,亟停勿煩。
大司憲李顯英,掌令李烓,持平金振啓曰,海嵩尉尹新之事,措語見上。請亟命削奪官爵。前府使李坰事,措語見上。請亟命削去仕版。答曰,實有是事,則當初論人罪過時,必不落漏,更加詳察,勿復煩瀆。
行大司諫全湜,司諫徐祥履,獻納成以性,正言李時萬·申濡啓曰,兪伯曾事,措語見上。請還收兪伯曾罷推之命。當該官員事,措語見上。宗廟·社稷當該官員,請竝命拿鞫定罪。尹新之·李坰事,措語見上。請竝命削奪官爵。答曰,實有是事,則當初論人罪過時,必不落漏,更加詳察,勿復煩瀆。兪伯曾事,已諭。
兵批缺
上在昌慶宮。停常參·經筵。
大司憲李顯英,大司諫全湜,司諫徐祥履,掌令李烓,持平金振,獻納成以性,正言李時萬·申濡啓曰,尹昉事,措語見上。請加三思,亟命圍籬安置。答曰,勿煩。
大司憲李顯英,掌令李烓,持平金振啓曰,尹新之事,措語見上。請亟命削奪官爵。李坰事,措語見上。請亟命削去仕版。答曰,已諭。
大司諫全湜,司諫徐祥履,獻納成以性,正言李時萬·申濡啓曰,兪伯曾事,措語見上。請還收兪伯曾罷推之命。當該官員事,措語見上。宗廟·社稷當該官員,請竝命拿鞫定罪。尹新之事,李坰事,措語見上。請竝命削奪官爵。答曰,已諭。
申得淵啓曰,端午帖子,依前例使之前期製進乎?敢稟。傳曰,勿爲製進。
藥房都提調臣崔鳴吉,提調臣沈悅,副提調臣李楘啓曰,前日劑入之藥,已滿五帖,今日欲更爲議藥,必須詳察聖候,然後方無差誤之患,故列書諸證,別爲仰稟。某證一樣,某證減得幾分,各其稟目之下,明白批下,何如?渴症,汗症,煩熱,寢睡不安,小便似短。答曰,渴症幾盡差愈,汗症減三分之二,煩熱稍減,寢睡不安稍安,小便似短稍長。
藥房再啓曰,卽與諸醫相議,今日自上所患,汗渴二症爲主,而渴症幾盡差愈,汗症只減三分之二,則今之處方,須以汗爲主,調衛湯,加白芷三分,赤茯神七分,烏梅一介,炙甘草三分,白芍藥酒炒五分,而每臨服,調入朱砂末四分以進,此藥治濕勝自汗,而材料兼治氣血,且溫冷適中,諸醫所見歸一,雖多服無妨,而姑先以十貼爲限,至於加入,則五貼後,更觀症勢,隨時加減,亦當,且諸醫之意,渴症雖差,而病源尙在,於此,黃蓮豬肚丸,不可不連爲進御云。敢啓。答曰,依啓。以上內局謄錄
上在昌慶宮。停常參·經筵。
副提學李敬輿辭職上疏。入啓。答曰,省疏具悉卿懇。卿才實合此任,宜勿控辭,速出行公。
領議政臣李弘胄,伏以臣衰也,甚矣,病已痼矣。省躬量力,決無供職之望,須將悶迫情勢,連章煩籲,未蒙天日之下臨,適値聖候欠安,不能退伏,力疾趨朝,今纔閱月,而重負未釋,身病轉劇,精神昏眩,如在夢寐之中,氣力澌盡,未離狀席之間,種種所患,有難枚擧,廊廟公衙,連未得進參,簿書酬應,漫不知何事,此何等時,此何等任,而備員充位,缺罪合萬殞。臣雖無狀,豈不知缺爲未安,而一日在職,有一日之害,僨事之患,在所必至,不得不更申前請,到此地頭,惶悚罔措,疾痛之極,必呼父母,乃人之情。伏乞聖慈,特推天地曲成之仁,臣之本職及兼帶提調之任,竝賜遞免,俾得安心調理,以效殞結之報,不勝幸甚。答曰,省卿上箚,予心缺然,此時首相,非宿德缺則難以鎭服人心,須念國事,調理行公。
大司憲李顯英,大司諫全湜,司諫徐祥履,掌令李烓,持平金振,獻納成以性,正言李時萬·申濡啓曰,尹昉事,措語見上。請亟命圍籬安置。答曰,勿煩。
大司憲李顯英,掌令李烓,持平金振啓曰,海嵩尉事,措語見上。請亟命削奪官爵。李坰事,措語見上。請亟命削去仕版。答曰,不允。
大司諫全湜,司諫徐祥履,獻納成以性,正言李時萬·申濡啓曰,兪伯曾事,措語見上。請還收兪伯曾罷推之命。宗廟·社稷官員事,措語見上。宗廟·社稷當該官員,請竝命拿鞫定罪。尹新之事,李坰事,措語見上。請竝命削奪官爵。答曰,不允。兪伯曾事,依啓。
許啓啓曰,兪伯曾還收先罷後推事,蒙允矣,原啓宜爻周。傳曰,知道。
申得淵啓曰,領相箚子批答卽下,而政府無郞廳,以史官傳諭之意,敢啓。傳曰,知道。
夜四更五更,月暈。五更,流星出北斗星下,入乾方天際,狀如拳,尾長三四尺許,色白。自昧爽至卯時,有霧氣。卯時,白雲一道如氣,起自乾方,直指天中,長可十餘丈,廣尺許,良久乃滅。自卯時至午時,日暈。酉時,日暈。
大司諫〈臣〉全湜,司諫臣徐祥履,獻納臣成以性,正言臣李時萬·申濡等,伏以臣等,俱以無似,添叨言地,心懷格君,力乏回天,上孤明恩,下負愚忠,俯仰慙忸,中自耿耿矣。今者伏見本月初十日備忘記,其憂災恤民之意,藹然於言辭之表,臣等聚首莊讀,不勝激昻感泣之至。第未審殿下所求者,何事歟,所欲聞者,何事歟。顧今刑政之可論,風化之可糾者,臣等皆已論之矣,至於君德之不逮,近日之過擧,則臣等之未及言之者,請條其事,以塞明旨之萬一焉。嗚呼,今日國事,是何等時也,今日天災,是何等變也?八路創殘,夷傷未起,而加以數十年所未有之旱暵,百穀失播,野無靑色,保抱携持,道殭相望,哀我孑遺,大命近止,殿下於此,當作何如心也?臣等聞天心仁愛人君,出異災以警懼之,不知自省,傷敗乃已缺天無常親,惟德是輔,應天以實,不容虛文,要缺吾之德,極誠無妄,一念之積,與天無間,然後一言未已,大雨千里之感,庶可以致之矣。伏願殿下,以調養聖躬,懋修實德,爲祈天永命之本,而痛革侈風,廣開言路,振肅紀綱,崇奬節義,勤恤民隱,革罷內需,以爲答譴弭災之道也。何謂調養聖躬也?祖宗在天之靈,所以依歸於殿下,億兆生靈之衆,所以期待於殿下者,爲如何哉?天命人心,去就離合之缺國家安危治亂存亡之幾,皆係於殿下之一身,可不謹哉,可不愼哉?夏訓有之曰,內作色荒,甘酒嗜飮,有一於此,未或不亡,殿下不邇聲色,不事燕嬉,其於存養之道,可謂至矣。第念今者玉候有郤,逾月未復,一國臣民,不啻若人子之憂父母,而外間人言,有以喪亂以來,剛制之德,或不中節,在色之戒缺宮禁事閟,雖不敢知,街巷之說,藉相傳焉,臣等竊悶焉。且自靜攝之後,久停經筵,近密之臣,不得數見天顔,臣子之憂,職此益深,誠宜調攝之際,使宰臣·侍從,得侍淸燕,管其禮貌,如家人父子之間,參論政事之得失,出入古今之治亂,則庶幾睿學澄澈,聖體胖舒,自不覺其康寧矣。此臣等所以缺言之,而切望之者也。先儒曰,人主一日之間,接賢士大夫之時多,親宦官宮妾之時少,則氣質變化,自然而缺伏願聖明,常加戒謹,以爲調養之本焉。何謂懋修實德也?傳曰,未有上好仁而下不好義者也,是以上之所好,下必從之。殿下圖治已久,爲政至勤,而然於作事之際,未免有好名之習,問其政則安民也,求其實則無之,問其事則敬天也,求其實則蔑也。以至進退人物,發施號令,莫不棄實而循名,私意一動,公道漸塞,上下缺殿下不循名,則群下應之以實,殿下不循私,則群下缺以公,轉移之機,亶在一人,殿下知此,則可不惕然乎?遇災求言,非獨今日,自癸亥以後,應旨封章者,奚止百數,而語及君德,答以服膺,言係國政,許以議處,而及觀聖德之所修爲,廟堂之所處分,則百無一施焉,雖有忠言至計,亦何益於國哉?兵辭缺前譴異先告,風雷日蝕之災,星殞虹貫之變,以至於昆蟲之妖,慘於目駭於耳,閭巷愚賤,亦知其大禍之必至,而猶且區區文具,欲塞譴告,天不悔禍,卒缺于亂。至今數載,天變未盡消,地變未盡弭,旱乾風霜之災,甚於彗孛,則不知殿下之心,亦尙以虛僞應之哉?殿下在山城也,一日大雨雪,士卒凍死,殿下露立闕庭,至誠虔禱,而天卽開霽,當時聞者,雖缺伏願聖明,常持此心,以爲修德之實焉。何謂革侈風也?臣等聞宣祖大王,丁壬辰之亂,缺惟恢復之圖,克尙恭儉之政,燕御之服,率用缺宮中侍女,不敢衣帛,以致俗尙淳厚,財物易阜,聖祖崇儉之意,夫豈偶爾哉?殿下所遇之變,酷於壬辰,而歲幣之徵,壬辰之所無也。殿下雖衣夫人之織,缺夫人之耕,如句賤之所爲,猶恐其不給云。且輿輦服飾,一依舊制,鮮梁被穀之氣,復侈於宮掖,尙云織組之役,到今不輟,宮中齊紫,臣庶具應,三南蔀屋,杼軸皆空,而勳戚富貴,尙平日若也。識缺聖明寒心。伏願聖明,近法宣祖,遠師句賤,克儉于家,以矯怙侈之習也。何謂廣開言路也?臣等竊見殿下,在辛未年間,以禮議忤旨,命黜經幄諸臣,而臺諫爭之,旋復召還。逮至甲戌,又以前事竄缺司多官,而未久全釋,又加寵用,雷電之下,缺日月之更,人皆仰之。今者缺時勢,然其言則正誼也,其志則缺豈有一毫他腸哉?諫臺論事,執法而已,據義而缺言而用之,審時而處之者,在君上與宰執耳。常時不能峻斥其議,到今乃以誤事罪之,將何以服人心,而謝來世乎?當玆審理之日,罪犯贓汚者,亦蒙査覆之命,而賜環之典,獨不及於戴盆之下,豈不憐且悶哉?且自斥和臣被黜之後,士氣大摧,俗習缺靡然,皆歸於緘固巽耎,而間有一二忠讜之臣,言或直截,則聖批嚴斥,至有特遞之命,掄擬之際,亦靳恩點,此豈盛德事也耶?伏願聖明,廓施大缺優容直臣,毋自狹人,以廣箴諫之路也。何謂振肅紀綱也?賞罰者,人主之權柄也。賞罰一出於公,則有罪者不得肆,而無功者不得與焉,然後善者勸,而惡者懲。古者聖王,執此之德,堅如金石,行此之令,信如四時者,良以此也。殿下則不然,於其必誅而缺亦且曠日持久,臺閣之臣,固爭而後,乃可有缺於群情,不得已而從之者,然大聖人用法,豈容如是?由是主威降于上,公議沮於下,卒使難赦之徒,得保其首領,豈不痛哉?至於慶賞,亦失其公道,扈從守堞之人,許令次第除拜,而庸瑣無功者,亦缺拔擢,勳勞最善者,或不收錄,功之可査,而未査者有之,職之可贈,而未贈者有之,泉壤之下,或有抱冤之魂,則尙何望勸忠義之士,而責效死臨難乎?伏願聖明,缺爲制治之具,嚴立科條,以振頹綱也。何謂崇奬節義也?廉恥禮義,礪世之斤斧也。國君捨此,則無以爲國,人臣捨此,則無以自立,此忠臣缺子所以接跡繼踵,死而不悔,聖帝明王,所以褒揚寵奬,猶恐不及者也。先朝壬·丁之亂,臣死君,子死父,妻死夫,無慮數百人,而莫不廣搜博採,錄爲三綱行實,而頒行于世,其成人之美,裨世之敎,缺今日則不然,江都死節之臣,亦不爲少,缺賴玆不墜,而旌表之章,尙未畢擧,賜祭之恩典,亦虧至今,忠貞之魂,有不能瞑目,而偸生苟活之輩,又從而爲之辭,欲於無瑕者,有取長短,人心世道,良可歎也。忠臣不事二君,烈女不更二夫,缺論,昭載傳紀,而被擄婦女,悉令其家長,歸缺鰥寡之道,容或然哉?國家明禮義之道,大有歉然,臣等竊爲聖明羞之。伏願聖明,以正風俗,爲治化之本,克昭常典,以奬節義也。何謂勤恤民隱也?國家根本,唯在三南,而賦稅之重,繇役之缺偏及於三道,將不堪其苦者,量田害之也。昔之陳荒者,今入貢案,昔之賦束者,今稅以卜,差之貽下,謬以千里,而豪右可制,庶民奚罪?今雖不能改量其田,一均其賦,而隨其高等,每降一級,庶使田野之氓,皆知聖上恤民之至意,此特一有司事耳,殿下缺不爲也。各色貢物,減其三分之一而布之,民結所缺毫釐,加以吏胥之所啗,量度之所縮,所減之一缺其中,而國家惠鮮之意,盡歸於虛地,謂之罔民,亦不爲過,豈若令攸司量處,全減貢物中一條,俾蒙一分實惠之爲愈也?臨陳潰散,罪在主將,而潰還之軍,悉徵罰布,豈有不誅其將,而獨罰其軍之理哉?鋒鏑餘氓,生計蕩然,加之以鞭扑,督之以准納,赤身奔走,怨號撤天,足以失目前之人心,烏可以缺伏願聖明,申明均賦之仁政,蕩滌缺以爲恤民之道焉。何謂革罷內需也?殿下富有一國,不當蓄私財,內需之設,在平時不可,況此兵燹之餘,民力旣竭,而殿下獨私其財,將安用之?蠹民之患,莫甚於內需,而內需之弊,尤莫甚於物故推田。側聞內奴身死,則自內司別遣差人,更推缺操券督責,侵及一里,抑徵民財,閭巷缺田畝愁怨之聲,豈盡達於九重之邃遠哉?缺一國之刑獄,有司者掌之,非殿下所私,而比聞缺宮庭者,輒囚之內需,是內需亦一獄也。苟其罪可問,則殿下付之有司,治以國法,何損於德,而顧乃幽之不當入之地,付之不當對之人,紊亂刑章,缺若此之甚乎?且聞三田渡之立石也,缺爲之碑,厥後內司之主之者,責其缺於該曹,信有之乎?該曹非役民,則不得石,始之請缺石者,亦爲寬民力,而今乃責其償,豈殿下之愛缺不若有司耶?臣等以爲,不罷此司,無以謝人言。伏願聖明,能推好貨之心,勿示私財之意,亟罷內需之藏焉。今玆八條,雖若已陳之芻狗,應天之道,亶不外是,殿下誠以修德以上,加之意而必敬必誠,則其餘六事,擧缺而措之耳。如是而天災不息,年穀不登,民生不遂,國家不治,臣等甘受妄言之誅,以謝欺罔之罪,伏願聖明,留神猛省焉。臣等才識淺短,言辭鄙拙,不缺天聽裨聖德,而顧念降旨求言之後,旬日已過,而未聞有一人抗疏投章,指陳闕失者,豈以殿下平昔求言,惟加優答而已?曾無一言半辭,採而施之意者,今之進言,亦不過爲應旨之文具,臣等以爲不然,文具之政,國家之所以有今日也。當新經大亂之後,遭此無前之災,上下岌岌,猶恐不保朝夕之日,豈可因循退托,泄泄畓畓,如前日之所爲哉?人患不言缺殿下必惕然悔悟,渙然從之,缺敢效芹曝,請自隗始,試用臣等之言,則其忠良剴切,出臣等萬萬者,必將踵門而竝進矣。伏願聖明,勿以人廢言,幸甚。取進止。啓下備邊司。
上在昌慶宮。停常參·經筵。
大司憲李顯英,大司諫全湜,司諫徐祥履,掌令李烓,持平金振,獻納成以性,正言李時萬·申濡啓曰,尹昉事,措語見上。請加三思,亟命圍籬安置。答曰,毋庸更煩。
大司憲李顯英,掌令李烓,持平金振啓曰,尹新之事,措語見上。請亟命削奪官爵。李坰事,措語見上。請亟命削去仕版。答曰,不允。
大司諫全湜,司諫徐祥履,獻納成以性,正言申濡啓曰,當該官員事,措語見上。宗廟·社稷當該官員,請竝命拿鞫定罪。尹新之事,李坰事,措語見上。請竝命削奪官爵。答曰,不允。
上在昌慶宮。停常參·經筵。
下直,永平縣令李元俊。
夜五更,月暈。
藥房啓曰,不審近日聖候,何如?前劑入調衛湯,進御之後,有止減之效乎?臣等不勝憂慮,敢來問安。傳曰,時未快差。
領議政李弘胄初度呈辭。傳曰,不允批答。缺
傳于崔有淵曰,領相處,遣內醫看病。
李楘啓曰,假注書權摶,病不得察任,請他假注書差出。傳曰,依前敎,勿爲數遞。缺
許啓以兵曹言啓曰,上年十二月,以丙子榜出身,備局回啓公事,傳曰,新出身,明年秋冬間入送,以爲連續添助之地事,傳敎矣。今番庭試別試新恩赴防者,除壯元及山城扈從,直缺其中應赴者,不過十餘人,今雖入送,無益於邊戍之事,亦依丙子榜出身例,使之納布,自願者,入送防戍,恐或便當,惶恐敢稟。傳曰,依啓。
傳于崔有淵曰,史官一員待命,騎馬三匹立之。缺
大司憲李顯英,大司諫全湜,司諫徐祥履,掌令李烓,持平金振·朴守文,獻納成以性,正言申濡啓曰,尹昉事,措語見上。請亟命圍籬安置。答曰,勿煩。
掌令李烓,持平金振·朴守文啓曰,尹新之事,措語見上。請亟命削奪官爵。李坰事,措語見上。請亟命削去仕版。巫盲祈雨,雖不在正典,旣已行之,則缺頃日巫女祈雨時,酒食狼藉,雜戲竝缺咽,瀆亂無比,當該官員等,不能檢飭,以致如此,請命罷職。答曰,不允。當該官員,姑先推考。
大司諫全湜,司諫徐祥履,獻納成以性,正言申濡啓曰,宗廟·社稷官員事,措語見上。當該官員,請竝命拿鞫定罪。尹新之事,李坰事,措語見上。請竝命削奪官爵。批答缺,缺
政院·玉堂問安。答曰,知道。
以咸鏡監司辭職狀啓,傳于李楘曰,此時北藩重任,豈可輕遞?雖有疾病,勿爲控辭,調理察職事,回諭。
副提學臣李敬輿辭職上疏。入啓。答曰,省疏具悉卿懇。予意已諭,卿勿固辭。
上在昌慶宮。停常參·經筵。
金光煜,以刑曹言啓曰,頃因大臣啓辭,刑曹審理,亦近塞責,當此無前之旱,旣有審理之命,而朝家缺措,竟歸文具而已,更爲審理,俾有誠實之效事,允下矣。臣等取考中外獄囚及徒流案,反覆參商,則經赦未久,新有審理,輕囚幾盡放釋,而重囚固難容易論斷,姑以留獄之囚,若干可放之人,放釋,而流案之中,或則法外蒙罪,迹缺冤枉者,竝爲列單書啓,伏惟上裁。傳曰,知道。稟秩罪人,厥罪輕重,査問于該道監司,處置。
大司諫全湜,司諫徐祥履,掌令李烓,持平金振·朴守文,獻納成以性,正言申濡啓曰,尹昉事,措語見上。請加三思,亟命圍籬安置。答曰,毋庸堅執。
掌令李烓,持平金振·朴守文啓曰,尹新之事,措語見上。請亟命削奪官爵。李坰事,措語見上。請亟命削去仕版。祈雨祭時,當該官員事,措語見上。不可推考而止,請命罷職。答曰,不允。祈雨祭官員,旣已推考,不必罷職。
大司諫全湜,司諫徐祥履,獻納成以性,正言申濡啓曰,宗廟·社稷當該官員事,措語見上。請竝命拿鞫定罪。以下缺
義禁府啓曰,殺人乃莫重大獄,必先刑推,事干所供歸一,然後始得嚴鞫正犯,期於取服,乃是規例也。上年都慶兪,以王府罪人,被殺於中路,慶兪之子愼昇,發告所謂正犯朴惟吉等兄弟三人,上年冬,捉囚京獄,事干人等,亦爲被囚,而刑曹經年,尙未窮問,今因愼昇追呈,以朴夢男出身,而移送本府。謹按大典囚禁條,文武官啓聞囚禁云,別無移禁府之語,故凡闕內撃錚者,雖出身,自刑曹卽爲囚禁,至於刑推時,乃入啓移送,流來法例也。今此夢男事干與正犯,時未決定,而遽移王府,非但有違常規,獄事未歸一之前,則夢男,乃一事干也,王府非囚禁事干之地,事體極爲未安,該曹殺慶兪正犯事干,覈實後,夢男移囚未晩,夢男還送刑曹之意,敢啓。答曰,知道。
又啓曰,罪人奇宗獻·金鳴遠·崔守仁等,該道監司査覈啓聞,上來間刑推姑停之意,敢啓。答曰,知道。
又啓曰,罪人崔應進加刑事,已爲啓下矣。卽今應進與援引罪人趙九里,一時憑閱,事未究竟,應進今日不得刑推之意,敢啓。答曰,知道。以上禁府謄錄
上在昌慶宮。停常參·經筵。
有政。吏批,判書南以恭,參判金壽賢進,參議金槃病,左承旨韓亨吉進。兵批,判書李時白針灸呈辭,參判金蓍國訓鍊院坐進,參議金霱進,參知尹順之在外,右承旨許啓進。
藥房啓曰,調衛湯缺比前何如?諸證亦無加減否?敢爲問安。答曰,時缺
藥房再啓曰,卽者伏承聖批,以時未快差爲敎,臣等不任憂悶。前日啓辭內,調衛湯,姑以十貼爲限,而加入則缺貼後,更爲加減之意,已爲蒙允,則必須詳知證候,然後方可議定加入。未知此藥進御後,汗證未有一分差減之效否?汗證雖或有效,而如覺有妨於渴證,則亦不可不量改加入。敢此申稟。答曰,此藥進御後,諸證比前無加減。
藥房三啓曰,調衛湯,專爲止汗,而五貼已盡,未有顯效,臣等不能無慮,更與諸醫相議,則以爲積傷之證,有難責效於五貼,但元材中羌活·半夏,加入中白芷,或妨渴候,不如改之羌活五分代以黃蓮,半夏三分代以地骨皮七分,白芷三分代以天花粉八分,又進五貼,然後更觀證候,處之宜當云。依此製入,何如?答曰,依啓。
領議政李弘胄身病,再度呈辭。不允批答。王若曰,年踰七十而乃老,考禮經而當然,運値百六缺天災重疊,向九門而腐心,人畜缺路而靦面。常思得賢而共國,要以保民而安邦,在山林,猶且于于,居鼎鼐,其何邁邁?惟卿以將相器,爲社稷臣。昔我先王,固已寵擢於崑桂,惟予少子,又能歷試於棘槐,自其不卑於小官,人知將降之大任。輕裘緩帶,早追羊杜之蹤,廣廈細旃,幾接夔龍之武。主兵而紀律振肅,持衡而藻鑑精明。於我如浮雲,心雖在於淡泊,用汝作霖雨,身則佩於安危。應變守文,任百責之所萃,能謀善斷,繄二人之共貞。缺思大猷之時升,豈意微恙以遽退?盡悴以仕,固知筋力之難支,其疾之憂,必有神明之善護。於戲,雖欲致爲臣而去,此誠何時?可謂得其君之專,予豈有負?勉回若浼之意,亟副如渴之心。所辭宜不允。故玆敎示,想宜知悉。
兵曹判書李時白箚曰,伏以小臣於病中伏,伏見因諫院陳缺備局之敎,臣無任瞿然之至。上年冬,三田渡之碑,缺於榻前,貸用內需之石,非爲寬民力也,時當凍寒缺急卒採練,輸運未易成就,故啓達以用矣。諫院不知其間曲折,至於陳箚,此實緣臣處事昏錯,致有未安之敎。義〈當〉趨詣闕下,竢罪之不暇,而病勢深劇,不能起身,席藁私室,惶恐待罪云云。答曰,省箚具悉。卿其安心,勿爲待命。
金重鎰爲正言,李景奭爲大司憲,李茠爲順川郡守,李貴達爲伊川縣監,梁曼容爲全羅都事,韓必遠爲判決事,李志定禮曹正郞,柳寅亮爲禮曹佐郞,韓瑋爲康陵參奉,成以性爲校理,尹瀁·李英發·朴守文·成以性·曺漢英爲兼春秋,閔應亨爲承旨,林葵〈爲〉養賢奉事,李枝茂爲承文博士。學正單林葵,學錄單權摶。趙壽益爲獻納,金弘郁爲副修撰,金榮祖爲禮曹參判,盧后卨爲典籍。
李顯英爲上護軍,缺朴宗阜爲司直,申得淵爲司直,缺權謹中爲副司正,缺
崔有淵,以內醫院意啓曰,今此內官入去,所捧各種,輸送宜當,所載刷馬一匹,令該曹立把,何如?傳曰,講院官員,入去時給送。
金光煜啓曰,以領議政不允批答,傳曰,累句有未妥處,承旨察啓事,傳敎矣。更爲詳察,則聖敎果爲允當,未妥處使之改入,何如?傳曰,依啓。
又以兵曹意啓曰,卽接仁慶宮假衛將所報,去夜初更量,出身崔缺稱名人,潛入本宮後苑,斫伐生松,多至三十餘條,見捉於守直軍士云。近來國綱解弛,人不畏法,至於闕缺越墻潛入,亂斫松木,此前所未有之事,不可不依法科罪,以懲他人,令攸司囚禁痛治,何如?傳曰,允。
司諫徐祥履,持平金振,正言申濡啓曰,尹昉事,措語見上。請加三思,亟命圍籬安置。答曰,勿煩。
持平金振啓曰,尹新之事,措語見上。請亟命削奪官爵。李坰事,措語見上。請亟命削去仕版。祈雨時,當該官員事,措語見上。請命罷職。答曰,不允。
司諫徐祥履,正言申濡啓曰,宗廟·社稷官員事,措語見上。請宗廟·社稷當該官員,竝命拿鞫定罪。尹新之事,李坰事,措語見上。請竝命削奪官爵。康津縣監成殼,素行麤鄙,人皆唾罵。曾爲庇仁縣監時,徵斂無藝,重被臺評,及授本職,舊習未悛,剝割猶前,擧措怪妄,民不堪苦,閤境怨咨。沿海稍完之邑,日就凋殘,如此之人,不可一日在官,請命罷職不敍。答曰,不允。成殼事,風聞未必盡信,更加詳察,勿爲輕論,俾無農時迎送之弊。
正言申濡啓曰,今日康津縣監成殼論啓時,臣往大司諫全湜家,商論啓草後,以此論啓之意,簡通于司諫徐祥履,則啓草欲爲增減措語,再三往復,垂完之後,日勢已晩,未及見復,先爲入啓矣。卽見徐祥履回示,則顯有未穩之語,臣之不習缺有違規例之失,至此著矣。臣何敢一刻晏然仍冒?請命鐫遞臣職。答曰,勿辭。
金光煜啓曰,正言申濡再啓煩瀆,退待物論矣。傳曰,知道。
夜一更,流星出句陳星下,入東方天際,狀如拳,尾長三四尺許,色白。五更,黑雲一道如氣,起自艮方天際,直指巽方天際,長七八丈,廣尺許,良久乃滅。
備邊司啓曰,伏見謝恩使狀啓,皇帝乘夜還歸,必有所以,此時凡事,尤不可少忽。前日柳琳入去時,已致皇帝來後,別爲問安之意,該曹所貿果物,本爲此也,似當從速發遣中使。敢稟。答曰,依啓。
又啓曰,以仁慶宮別堂材瓦運去事,江華監官·色吏,已爲上來,而撤毁運去之役,不可專委其手,戶·兵·工三曹郞廳別定,使之一同爲之,宜當。且應毁之堂,曾有臨時取稟之命,而今已致頭,敢此申稟。答曰,依啓。兩處別堂,當爲撤給,使之問于次知內官爲之。以上備局謄錄
刑曹啓曰,義禁府啓辭內,殺人犯罪朴夢男移囚事,大典囚禁條,文武官啓聞囚禁,別無移義禁府之語,夢男還送本曹之意,敢啓。答曰,知道事,傳敎矣。臣等非不知此律,而大典續錄推斷條,朝官犯罪,被推於刑曹及司憲府·司諫院,而應囚者,竝啓移義禁府云,此是各衙門通用之規。且受敎·謄錄相考,則萬曆甲辰閏九月二十四日,宣祖大王下備忘記,正科出身,有奴隷軍功納粟,有甲族者,如之何事,傳敎。義禁府回啓,正科出身中,雖有奴隷,若已免賤,許通赴擧,則出身之後,難爲區別。聖敎以正科出身及東西班受點正職人外,至於納粟軍功之類,勿令移義禁府事,判下,此是臣曹流來奉行之典也。今者禁府,以出身,自刑曹囚禁,至於刑推時,入啓移送,乃法例云,此法例無從可考,豈以間間下吏輩,或行謬例耶?若以擊錚人爲證據,則擊錚之人,只問姓名,自兵曹移囚,故臨刑問姓名,然後始知朝官出身,而請移義禁府,勢或然矣。我國大典,依倣大明律,而不能該備,遂有續錄,而續錄有未盡條件,朝宗朝受敎,隨事詳盡。臣溟,丙寅年曾爲參判時,因政院啓辭,受敎散落者,收合成秩,粧載二卷,分藏於承政院·司憲府,謹奉爲金石之典。今若以朝官,自本曹囚禁捧招,此規一出,捧招者,有刑推之罪,則移義禁府,而無刑推之事,則自本曹將爲照斷。此本曹亦一王獄也,與續錄及聖祖受敎之意不同,將何以處之乎?敢啓。答曰,令該府更爲察處。禁府謄錄
上在昌慶宮。停常參·經筵。有召對。
卯時,有霧氣。自辰時至未時,日暈。
閔應亨,以弘文館意啓曰,召對事,命下矣。校理沈東龜,副校理權堣,方爲入直,而臣權堣,自數日前,重患瘧疾,逐日苦痛,不能起身,勢難入侍。新除授校理成以性,請牌召肅拜,使之入侍。傳曰,依啓。
崔有淵啓曰,假注書李行源,方在直房,而自昨得寒疾,症勢非輕,不得察任,事變假注書南翧式暇在家,假注書權摶昨政陞拜實職,時未肅拜,卽者召對命下,而他無推移之員,請假注書權摶,牌招肅拜察任之意,敢啓。傳曰,知道。
金光煜,以兵曹意啓曰,當缺忠義衛洪世平稱名人,自金虎門入來,差備門外擊錚,極爲驚愕。令攸司囚禁治罪,同守門將元夢祥,常時不能禁斷,以致闌入,亦爲非矣,請推考。傳曰,依啓。
崔有淵,以弘文館意啓曰,新除授副修撰金弘郁,時在忠淸道瑞山地,經筵入番事緊,請斯速上來事,下諭。傳曰,依啓。
司諫徐祥履啓曰,昨朝正言申濡,以康津縣監成殼,驅逐本道都事之事,來議于臣,且曰,前後居官,專事剝割,不可不論啓云。仍往長官家,搆草通示于臣,而驅逐都事之語,略不擧論,只以居官剝割,泛然論列,殊非當初議定之事,而論事之體,不可全沒主意,臣卽答通,欲爲添入,且欲刪改措語中數款,則以長官不欲添入爲言,而不待歸一,徑先入啓,有違舊例,臣實見輕。臣於簡通,略及未安之意,申濡缺臣何敢靦然仍冒?請命遞斥臣職。答曰,勿辭。
大司諫全湜啓曰,昨朝正言申濡,缺成殼前後居官,專事剝割,不可以農時迎送,重貽民害缺論報監司,驅逐都事,此亦大段駭異。臣答以驅逐之事,必有其間是非曲折,今姑不論,可也云云,以送矣。卽見兩臺避嫌,臣之所失尤大,不可晏然仍冒,處置同僚,請命罷斥臣職。答曰,勿辭。
金光煜啓曰,大司諫全湜,司諫徐祥履,再啓煩瀆,退待物論矣。傳曰,知道。
持平金振·朴守文啓曰,尹昉事,措語見上。請加三思,亟命圍籬安置。答曰,勿煩。
持平金振·朴守文啓曰,尹新之事,措語見上。請亟命削奪官爵。李坰事,措語見上。請亟命削去仕版。祈雨祭時,當該官〈員〉事,措語見上。請命罷職。正言申濡,司諫徐祥履,大司諫全湜,避辭竝見上。竝引嫌而退。守令之居官不謹者,隨聞論劾,在所當然,旣與長官相議搆草,則不爲添入,似或無妨,而不待答通,徑先傳啓,有違常規。論列之際,苟有意見,則欲添措語,未爲不可,而搆草之後,必欲刪改,似涉苟且。姑置未詳之曲折,先論剝割之實狀,實出詳愼之意,缺請正言申濡,司諫徐祥履遞差,大司諫全湜出仕。答曰,不允。遞差事及出仕事,依啓。
上出御文政殿月廊,遇災避正殿也。召對。入侍,承旨閔應亨,侍讀官沈東龜·成以性,假注書權摶,史官林·鄭泰齊。上讀前受音一遍。沈東龜進講,小雅楚茨下三章,音·釋各一遍,上亦讀音·釋各一遍。東龜曰,此詩大旨,凡祭祀。必以齊莊整肅,極其誠敬,而無一事不違於禮,則祖先亦降之福祿,或不敬祭祀,則神不顧享。是以子孫之敬不敬,禍祿夭缺長短,皆係焉,不可不敬齋祭祀也。祭祀之禮,克盡誠敬無憾,然後私燕宗族,而宗族歡樂之矣。堯典曰,克明峻德,以親九族,自古帝王之道,以親九族爲本。然而,於情理則極其親愛,於事理則不便,則雖或宗族,不可掩護,此所以帝王明其親九族之道也。上曰,梁武帝於宗族,極盡愛護,故至於子孫,多有後缺此言是也。東龜曰,此言祭祀之時,以禮義相接,宗族缺雖有罪過,不爲糾檢,則其弊無窮,聖敎至此,不勝幸甚。上曰,近來在外之人,不無凌轢之事,而至於減削,於親親之道,極爲有害矣。東龜曰,外間人凌轢之說,臣實不知也。若果如此,則在下者,難免其責,聖上若以爲信,然則凡此曲折,洞然下敎,何如?夫君臣之間,情義相孚如家人,然後極甚美事,況當此際,尤不可不謹也。成以性曰,凌轢宗族之事,在儕輩,尙不能如此,若於外間,或有缺事,則自上別爲摘發爲當矣。上曰,工祝致告云者,此乃極是虛無之事也。沈東龜曰,凡孝子之於祖先祀事之禮,無所不用其極,欲令祖先之靈,依尸而歆享之也。近來則或於私家,亦有工祝之事矣。上曰,爲此事之家者,何以爲之耶?應亨曰,蓋工祝之事,缺無形與聲,爲子孫者,欲依此而極其誠敬,則祖先缺東龜曰,此篇大旨,皆歸重於祭祀之誠敬,而目缺禮儀之盛,物品之豐也。當此旱災無前,牛隻斃盡之時,民不資生,凡祭祀之禮,極其誠敬,至矣,祭需之難以豐盛者,蓋以此也。當此之際,欲爲豐盛,則祖宗之靈,豈有顧享之理乎?以性曰,致力於神者,有民然後事神。今日之旱,則八路民生,將無生活之路,其在祀事,惟盡誠敬而已,不在物之豐盛耳。上曰,以此詩爲俎孔碩,言之於祭祀之事,極爲埋沒,亦甚未安矣。東龜曰,極盡祭祀之誠,在於私家,況於君上,豈無豐盛以祀之意乎?顧其時勢,不得不如此從簡矣。應亨曰,凡祭祀之事,必顧民力而爲之,可矣。今此旱災,前古所無,在於常時,猶可節損,況當此大亂之後乎?近以祭享事言之,凡干祭需中,自上最可先知革罷者,中脯也。八路民畜盡斃,萬無可爲之路,而自前京中私主人,例爲防納缺條之價木三疋,米則一石米,而私主人,以上年自弊牛缺防納,其爲不潔,何如也?頃日咸鏡監司,以獐鹿代用缺者,尤爲非矣。在山之物,捉得未易,捉鹿之弊,甚於牛脯之難矣。上曰,中脯不潔之說,極爲驚駭,問于本寺,知其的實,可也。以性曰,臣前聞,今年春間,領相以量田事,陳達,則自上答曰,稅外有何徭役乎?此言傳播於外間,遠近缺望矣。上曰,是何言也?予意以爲新量田後,從前所無徭役,有何加出乎云,而何其不察,若是抄出也?誠如外間所聞,則與何不食肉糜之語,何異哉?其時承旨·史官竝推考。以性曰,國事邊患,如此災異,民生可慮,此時聖慮,如何?或於憂慮之間,恐不無缺或於大臣啓辭之際,傳敎之語,傳播於外間,則頗有聖德未洽底事。以漢船齎文書出來之事,言之,今於文書授受之際,自主張者,難免其責云云。至於前日,聞其傳敎於斥和臣之事,則孰有臣子爲國事盡言者哉?上曰,皆以爲此斥和一事,缺其禍敗立至,而年少輩皆以好名亡國,今此不受文書之缺自不覺其忿懥之發也。自此捨而不受,於義理,別無缺以性曰,漢船眞僞,不可詳知,而自上有如此傳敎,則缺上曰,予初不爲如此之事,及備局再三啓辭,然後知其禍敗立至之端,故言不遜順耳。以性曰,若有一毫忿懥之言,則王言一發,所係非細也。上曰,筵中說話,不出朝報,可也,何以出書也?以性曰,君臣說話,何可諱祕也?上曰,擧行之事,則抄出,可也,或不爲漏洩者,則何可抄出乎?東龜曰,以量田一事,領相曾已陳達於筵中,而以小臣所聞言之,量田擧措,其缺嶺南偏受其苦,雖在時平之時,最難支當,況當此際缺均蒙其惠,此事,何如?應亨曰,臣亦聞之,嶺南中尤甚頗重者,大丘以下,自壬·癸被兵之後,癸卯年量田之結十一萬結之內,九萬結加之,一結收捧田稅之數,以十斗輸納,故下之下則一結四斗。下之中則一結六斗,上之上則一結十斗,而以前定下之中之缺仍爲對答,故民不聊生。自上若聞此說,則必惻念矣。缺之下等數對答徭役,則民生庶有生活之路矣。且其時缺之時,任絖·申得淵之所措劃,亦甚不爲善處矣。上曰,缺年則必爲降等矣。應亨曰,雖在凶年,亦不爲降等矣。且曰,臣不幸於大亂中,不得隨駕,偸生海曲,孤恩負國之罪,大矣。今者特授恩命,出於意外,惟幸得以仰覩君父天表爲喜,而第以臣徒多取笑於人,而且聞前日殿下,以旱災求言,而臣不得陳達一言矣。近聞下三道西糧運入西方者,自上欲爲避兵之計,自聞此語,民間騷擾,孰不爲痛心?又聞自上借其淸人之勢,以爲控禦南倭之計云,設或倭賊出來,淸人萬無來救之理矣。且以我國兵力,亦無遮遏之勢,自上若有西避之計,則宗社豈有保全之理乎?上曰,若然則於承旨所見,何以爲得耶?應亨曰,頃日筵臣,以修築山城,操習舟師,徒爲貽弊於民之事,曾已陳達,而自上有不便之意,缺上曰,以山城爲虛事,舟師不能禦敵,則何以爲得耶?應亨曰,缺飢殣荐臻,必以恤民隱得人心,缺卒之收布,以至於二十疋,則軍民之控冤,亦無非召災之端。頃日諫院啓辭,以減罷爲急者,此眞是格言也。以如此之民,當如此之際,其何以責出貢物也?上曰,革罷貢物,則朝廷缺司,何以爲用耶?應亨曰,至於百司,革其冗費,則民蒙其實惠矣。臣又聞義州刷馬,以出身未赴防者,罰布三十疋云者,此大失人心之事也。上曰,此何以大失人心乎?欲赴者赴之,不欲赴者納布耳。應亨曰,舟師之弊,旣已悉陳於筵臣啓辭,而臣且仰達焉。今此任絖之檢飭舟師,似爲虛事。以壬辰全盛之時,尙不能當南倭之鋒,況今民生蕩盡,物力凋弊之時,只以下三道九十隻戰船,何能抵當乎?倭賊之出來,出其不意,以順風到泊,則我國其何缺及知之耶?若與一二大臣籌劃,則可得善策矣。東龜曰,今日之事,極甚狼狽。彼戰船檢飭之事,實是虛事,而檢巡使任絖,多有貽弊之事。前於量田時,亦失人心者矣。今雖缺萬無當賊鋒之勢,而當此旱天,軍民怨苦之聲,缺造役之際,則此少無益於國家,而爲害大矣。臣於前年缺暗行致□海列邑,點閱軍兵,則其於戰船一事,豈有解缺之理乎?上曰,以束伍軍添防之意,已爲行會矣。東龜曰,近日國綱益紊,紀律不明,若使在下之人,當用紀律,則國之爲國,庶或可望,而頃於廟·社主陪來時,金慶徵,全爲主張之人,尹昉亦不能糾檢,則其失何如也?廟·社主所載之船,旣已到江,則或可以安而避之,而終至如此,臺臣之請缺浮薄之致也。臣恐國法終無以明矣,而國不能爲國矣。且於慶尙兵使許完,稱以死節云者,尤爲無據,觀其臨亂所爲之事,恇㤼失措,處事無形,雖死不可不明□實狀矣。上曰,予以此人爲死節云者,不分明矣,廟堂大臣,力勸爲之矣。東龜曰,今此旱災之所致,若治其貪贓之罪,天必雨矣,豈有以此冤獄而不雨之理乎?是以,烹弘羊,天乃雨,缺雖下敎求言,而臺諫缺塞言路也,草野豈有缺以性曰,求言之敎,徒爲文具而已,殿下雖欲求言,更何益哉?罷出。
義禁府啓曰,今此朴夢男之事,實不難知,而亦非爭辨者也,而刑曹强引不當引之典故,似若務勝者然,深可怪也。凡朝官下刑曹推考者,必隨其罪名輕重,或徒或杖,照律入啓蒙允。後則刑曹非王府,故不敢擅杖朝官,必移送禁府,例也,寧有被推朝官,謂以應受決杖,未照律之前,預先移囚禁府而等待者乎?夢男之事,何以異此?曾聞以都慶兪獄事,正犯及事干,刑曹啓請,上年冬間,移囚於京獄矣。最後慶兪之子,又以出身朴夢男,干預凶謀,發狀,囚禁典獄,在於今年二月也。凡按獄有次第,用法有先後,刑曹所當依例,爲先刑推事干,納供歸一,然後嚴鞫正犯,則爲夢男者,不出於事干,則必出於正犯,刑訊當及於夢男,後以爲此乃出身,當移送禁府,在法固然也。今則不然,刑曹於都家獄事,經歲寥寥,許多罪囚,無一人下杖,證左不問,首從莫定,則夢男乃疑信中無名目一囚人也。在獄已閱三朔,到今無端移送禁府,未知何意?王府至嚴,凡干拿囚罪人,卽爲捧招,旋請刑推矣,刑曹尙未開端推問此等罪人,而王府代受刑曹之事,先自刑訊夢男,則以爲正犯乎,抑爲事干乎?事甚無據,大大違法。若以爲罪名,而不刑不問,使之晏然閑坐於獄中,以俟刑曹處分,寧有是理?徒自壞了二百年王獄體面,創開日後無窮之弊矣。頃者被謫罪人李崇元之子,中樞經歷李洽,爲父擊錚於闕門內,囚禁典獄,及其刑曹啓請刑推蒙允後,移囚禁府,則是何一刑曹,而用法前後爲異也?頃日本府草記中,所謂正犯·事干覈實後,夢男移囚未晩者,良以此也。且刑獄衙門,皆用大明律,參以大典,至於續錄·受敎,用之甚罕,故臣等未諳法典增減,而徒守舊規而已。朴夢男依前姑囚典獄,以待歸一後,移囚宜當。敢啓。答曰,知道。禁府謄錄
上在昌慶宮。停常參·經筵。
備邊司啓曰,贖還人例隨節使之行,不得任意入去者,意在防奸,非以贖還爲歇也。近來呈狀本司,願得本司公文入去者,比比有之,本司據例退送,則渠輩泣請不已,繼以怨言。本司詰之曰,曾前使行非一再,爾等何往而今始云云乎?渠輩或曰,貧不能備價,賣盡田宅,今始准備。或曰,被擄之後,未知存沒,今始知之,旣得知其去處,而准備贖價,則骨肉情切,不忍一刻遲延云。聽其所訴,實爲矜惻,其間或有托稱謀利者,則固爲可惡,實爲贖還而往者,則雖或略爲疏通,恐無所妨。呈狀人中,情事明白,衆所共知者,則許令隨朔饍入往,似解冤鬱之情,未知如何?且質子家奴,初以一年兩度入送之意,定奪啓下矣。一自減損糧饌之後,各家質子,未免飢餒之嘆,誠爲可矜,若令一年四度送人,則猶可以資其窘急,故敢此開稟。答曰,依啓。且贖還之人,續續入送,似未妥當,自本司參酌爲之。備局謄錄
上在昌慶宮。停常參·經筵。
藥房啓曰,調衛湯加進之後,汗症比前何如?諸症亦無加減乎?敢爲問安。答曰,汗症亦爲漸差矣。內醫院謄錄。郞廳李晉吉〈書〉郞廳金漢老校正
上在昌慶宮。停常參·經筵。
弘文館副提學李敬輿,校理沈東龜·成以性,修撰崔有海等箚子,伏以,嗚呼,從古天下國家禍亂之作,何代無之,而未有如今日之變,宗社汚辱,天地易位,東朝北狩,擧國左衽者也。日月星辰昆蟲草木之異,何者非災,未有如今日之旱,春夏極無〈雨〉,赤地千里,孑遺民生,將塡丘壑者也。殿下旣値前古所無變亂,加之以前古所無之災害,宜殿下之惕然警懼,責己罪躬,敷心腹腎腸,求助臣民,若此其痛迫也,瞻聆所及,四方聳動,一言興邦,其在是矣。六責致雨,庶幾缺鑊在前,猶當盡言,況求言而不言乎?草野跛躄,猶當缺況法從之臣,處得言之地乎?臣等雖極無似,犬馬愛主之誠,缺婦恤周之憂,常耿耿于中,有不能自已者,何忍終默,以負聖意之勤懇乎?然當今國事,如人之有死病,內自心腹,外違四肢,蓋無一毛一髮不受病者,危迫之症,疊見層出,如欲隨其病處,一一下藥,則得此失彼,左輕右重,病日益深,終至於不可救之域矣。必得盧扁·華陀之輩,又以神丹妙劑,湔腸滌胃,以去病根,然後可以幸全。臣等俱非缺識務之才,何敢以救弊之策,逐條煩達缺請先以殿下一心爲缺萬事之幹,可以回天怒,慰民心,傾否爲泰者,爲殿下流涕,而極言之,伏願殿下,勿以人而廢言。天以健順五常之理,賦於人,而爲仁義禮智之性,天以陰陽五行之氣,稟於人,而爲耳目形骸百體之質。聖賢得氣之淸者,而全性之本體,心與理合,喜怒哀樂,發必中節,參贊化育,與天同流,所謂先天而天不違者也,所謂自天佑之,吉無不利者也。人君首出庶物,繼天立極,導率缺撫育萬類,必也方寸之中,建其太極,澹然虛靜,萬理昭明,無有缺査滓,以干淸明之體,然後隨事應順,各當其理,心和氣和,昭融洞澈,風雨以時,品物咸亨。殿下以聰明睿智之資,孝友恭儉之德,憂勤願治,籲俊共理,十六年于玆矣。而國事終至於此,而天不悔禍,民不釋怨,災害竝至,危亡無日,將與庸君暗主,同歸於淪喪而後已,其故缺痛焉。臣等未知殿下之心,體用顯微之間,果皆缺人所不知,而己所獨知之地,殿下何不自反,而求缺也。君之仁,臣之忠,父之慈,皆天也。如傷若保,無一物失所,愛民之至也。一心炳然,死生以之,事君之至也。悉心盡力,禍福與同,勿爲姑息之計,拯濟水火之中,愛子之至也。於其所當然,盡其當然之則,是爲合理,事皆合理,動應徯志,何畏乎夷狄,何患乎禍亂,何慮乎災異?殿下其在昏朝,龍潛閭巷,而以宗社倫紀爲念,以撥亂反正爲己任,出萬死不顧一生之計,糾合同德,昭擧大義,使彝倫復明,廟社再安,中興之缺夐掩前後,此無他,心之所之,以義爲主,不懼不沮,利害之私,缺於其間,志氣剛明,終成丕烈,以數百烏合之卒,致會〈聖〉朝淸明缺天實默佑,此豈人謀?得天佑之,義理所在故也。癸亥以後,殿下倘以當日之心爲心,不以千乘之尊爲樂,而唯正心修德敬天安民爲務,栗栗爲戄,罔敢或怠,信任忠良,樂聞直言,克去私意,廓恢公道,嚴宮禁,杜邪徑,崇節儉,省賦役,無惑功利之說,不崇聚斂之臣,振肅紀綱,痛革文具,嚴明軍律,整頓戎政,則不待十年,缺就緖,邦本漸固,形勢自壯,仁心仁聞,傍洽民聽,尊缺雖不能犁庭掃冗,亦足以保邦自固,人事旣缺今日之變乎?旣往勿咎,不必覼縷,而前事之不忘缺獲戾於天,何變不生?獲戾致變,亦非一朝一夕之故,前車旣覆,豈宜今日躬駕而隨之也?殿下遭變之後,亦必追思旣往,冀補將來,而式至于今,殿下之所存乎心者,臣等不敢知,而施諸事爲者,則無一毫卽異於前者,殿下其欲終之於此而已乎?抑將有待而然乎?無方之神化難測,有形之粗迹易見,遠近之疑惑無怪,而天心之未革,何也?出城之擧,言之氣塞,然而尙卽缺諉者,包羞忍恥,以圖後效,亦一不得已之權道,君臣上下,同死社稷之外,捨此則無他矣。天地神祗祖宗陟降之靈,亦必恕殿下矣。忠臣·義士·三軍·四方之人,亦必恕殿下矣。聖天子子視之仁,亦必恕殿下矣。而當時殿下,亦必以此而自恕,亦必以此而自期。臣等之意,殿下不能奮發乾綱,一反前爲,堅定聖志,以古者中興缺臣民,傾耳而聽,拭目以待。光陰易邁,歲運已周,缺氣爲私餒,偸安之習下流,陵夷之勢日甚。宮家缺具,掖庭嬪御之奉,猶夫前也,斥逐直士,崇信譖佞,拒諫自用,杜塞言路,猶夫前。甚至於全沒義理之公,唯惑利害之私,天經地緯,以爲薄物細故,民彝物則,任其淺滅斁敗,無以存天下之大防,而慰一國之群情,若此奄奄就盡之人,猶不戒得病之源,凡所以伐性傷生,力行而不怠,一縷殘喘,朝暮待盡,寧不寒心?噫,天怒於上,民怨於下,遠近人情,爲之哀恫拂鬱,皆有渙散之心,無足異也。殿下倘於淸燕之暇,或夜氣之養,或觀書之際,默檢此心,則果不失健順五常之體乎?仁莫切於缺義莫重於君臣,而羞惡亦其一端,此三者,道心微妙之全體,缺發用之本然。殿下於此,倘能保有天賦之本性,無一毫虛僞之念,無頃刻自安之意,俯仰無怍,自强不息,則三田設壇之事,不爲辱矣,奉表稱臣,不爲辱矣。皇天祖宗,眷顧彌篤,東土臣民,愛戴益切,天下後世,亦爲歎服,天子矜憫,光復之功,指日可待,無疆之烋,延及後嗣,社稷靈長,終必賴之。雨暘時缺可恃,而一時之屈,萬世之伸,終爲英傑之事業矣。如其不然,缺毒,以不可信者,爲終可信,以不可絶者,爲終可絶,缺假成眞,其他處心措事,發號施令,皆眩瞀顚倒,缺靡,因循荏苒,日趨銷鑠,取舍進退,賞罰是非,與理背馳,動違天則,强拂人情,則皇天祖宗眷顧之意,東土臣民期待之心,無復望殿下。是殿下自畫於祖宗臣民,雖或蒙恥蔑義,苟存國家,亦不可得也。今天不忍遐棄,諄諄告戒,不啻面命,此聖心聖狂之分,而國家存亡之界,天心向背之幾,轉災爲祥之秋。殿下唯當激發振勵,求其在我之道,盡之缺爲君爲臣爲父之道而已,豈圭璧之所能格,巫祝之所能感?當今之事,可言者多矣,而聖心一正,則明睿所照,萬理昭著,臣等所謂君之仁,臣之忠,父之慈,不待勉强,而自然感發,惻怛痛切,隨事盡誠,理之當爲者,必能勇往力行,卽違於理者,必能不諫,亦或苟且鄙汚之念,無所容於其間。若其時措之宜,亦皆次第而行,庶事之康,如綱擧缺言,所以眷眷於前,而略及於此耳。臣等忝冒邇列,缺殿下有崇酒近色之失,至于今日,此說始行於閭巷,缺事至祕,臣等不知其言之虛實,而如其不誣,亦必有爲而然,臣等於此,哽塞不忍言。然殿下一身,宗廟之所託,臣民之所仰,大亂未定,丕責方新,何忍自輕,以遺列聖之慼,臣民之憂乎?宜加猛省,剛制斥遠也。逆珙子女,皆得嫁娶,此實聖德事也,廢東宮一女,年旣長成,聖上克體宣祖在天之靈,已許廷臣之請,宜令有司及時擧行,亦召和之一助也。向日受書與否,實係義理之大關,亦涉國〈家〉安危之機,善處缺間,豈無其道?朝家處置,於理無據,在事失宜,人心不服,缺紛然,寧不惜哉?殿下之心,未必快於眞贋之間,有此愼重之缺聖心所在,安得家喩而戶說?況元首股肱,義同一體,成敗利鈍,休缺與共,得失便否,熟講歸一,事理當然,聖批至以主論者當之爲敎,恐非都兪吁咈之義。頃者縛送論事之臣,雖出於事勢之不獲已也,亦非聖朝之美事,而殿下有若執此,以爲威制異議之地,斯言之玷,駟馬難追,事雖已過,盍善其後也?斥和之臣,不量時勢,缺發大言,廟堂不能參酌,遂爲興兵執言之端,言其事則固是矣,語其志則不過爲君父明大義也。已過之亂,今無所及缺是竝其前日之義聲而自喪焉,無以有辭於後,缺宜先及此,而不宜堅執,以拂輿情也。名器不重,礪世無具,侍從之臣,儀表百僚,最宜愼簡,以淸朝著,不可以時勢之若是,而有所忽於此也。其中稍以名節自持,以苟容爲恥,論事直截,可振頹綱者,竝宜收召寵擢,使之隨事救正,不使摧沮,消絶直氣,乃合於理,而有裨於國矣。若其罷軟不職,俯仰隨俗,事涉權勢,不敢發一言,效轅駒仗馬之態者,宜屛黜,黜幽之典,宜自臣等始也。節義,天下之大閑,支撑宇宙之棟樑,人而無此,冠裳而缺犢,中國而夷狄耳。失節之臣,失身之婦,無所容於覆載之間,天地之常經,古今之通誼。古之明王,必以節義爲重,隆賞顯典,曾不少吝,刀鉅斧鉞,亦不少貸,慮事之遠,千載可法。大小縉紳之伏節死義者,貴賤婦人之臨變全義者,亦當無遺搜訪,亟加褒旌之典,以慰泉壤缺自靖,扶持人紀,特立一節者,雖或不合於中道,足以振缺厭薄太甚,以滋中外之惑。被擄之女,非其本心,舍命不渝缺竝論於此輩。然其在夫家,大義已絶,何可勒令復合,以汚士夫之家風乎?先正有言曰,以失節者配己,是己失節,令使士夫,收拾汚穢之婦,或事父母,或奉祭祀,或生子孫,以繼家世,此豈有理?若是,則虧百年之國俗,擧三韓而夷之矣。國家,雖憐其無所依歸,欲使得所,而傷風敗俗,所係非細。雖不可一齋離異,而再娶仍畜,許令任意,似爲得宜也。戰艦添防,固出於陰雨之備,而行齎居送,兩湖騷然,耕作漁採,竝失其時。十數船隻,無補實著,而公私所損,各自不些,愁歎怨咨,亦足感傷,宜詢缺速爲變通也。逃故之弊,遠近同然,隣族之害,毒遍生民,孤兒缺妻,窮殘下戶,因此離散,不知其幾,宜先另處,以解倒懸也。貢物缺米,田稅換作,未免巧作各目,徵責十倍之直,沿海之民,受害最遍,該曹常恤經費,知非不改,招民怨,而損國體,莫此爲甚,宜令該曹,稟裁釐正也。軍額充定,最爲難處,四五歲兒,亦編簿籍,未離父母之懷,已責立番之布,父母抱持號哭,怨其不死,賣田鬻宅,僅支數年,缺莫保,未免流冗。行路衋傷,氣象愁慘,喩呼上下,寧不致災?固令廟堂,揆量亟圖,以解冤抑也。兩麥已損,無復可望,缺前頭民事,靡一可恃,八路飢困,不待明春,缺慘於兵火,賑救之策,蠲恤之擧,亦宜預講也。北路已空,道殣相望,事迫燃眉,當如救蟄,宜亟賑恤,以活餘命也。凡此數事,其於弭災,雖不敢曰一一切實,而休咎之理,實關人事,大小竝擧,本末竝行,未必無補於敬天勤民之義。伏願聖明,以臣等前所陳者,加意於本原之地,以後所論者,力行於事爲之際,交修不替,使體立而用行,則祈天永命,不在他求,缺導化消孽,何足言哉?臣等竊聞於輿言,聖節·二秋,至元兩節,殿下於宮庭,設位行禮,西向痛哭,臣等欽歎聖德,不覺涕淚之交頤也。天地神祗,祖宗神靈,亦必感動於冥冥,而數千里臣民之心,亦且尊仰歸向,固結而不解,古人之功,可以立辦,今日之事,豈足爲病?殿下之心缺本然之天,忠敬之誠,上質神明,朝宗之志,萬折必東。蓋缺爲從而擴充,則屈辱之擧,雖有甚於今日,臣等甘心若薺,少無所憾,殿下亦不必自疚,而惟盡其在我而已。臣等所論,亦非欲殿下撫劍抵掌,論兵謀敵,先施以有爲之形也。祗冀不解抱氷握火之心,念玆在玆,釋玆在玆,造次必於是,顚沛必於是。聖志旣定,聖心旣正,日與輔弼之臣,講論修內攘外之策,何以則便民,何以則省賦,何事先行,何弊先祛,今日行一事,明日減一弊,積久不懈,以熙庶績。疇咨虛受,可否相濟,委任責成,務恢遠猷,俾之缺率群工,共圖事功,而必誠意交孚,方可展布所蘊。苟缺不能展布,則必擇第一流爲衆望所歸者,代之亦可也,不可缺縶其手足也。噫,人心之操舍無常,不啻若銛鋒悍馬之難制,風旋盤水之難持。矧在崇高之地,衆欲保守猶難,必居敬而存養,讀書而明理,涵養義理之趣,可免非解之干。聖上開筵講讀,日月已久,而其於危微精一之傳,格致誠正之本,恐未有實見得也,未讀是書,猶是此,旣讀是書,猶是此,不幸近之。如臣等孤陋寡聞,面墻茅塞者,固不知學問之爲何事,而濟濟國庭,群英畢集,深明厥旨者,豈無其人?宜置諸缺旨義,陳善閉邪,浸染薰陶,必有所益,殿下亦宜缺訓,眞知力踐,以聖賢爲必可法,以中興爲必可致。多識前行,日新厥德,屋漏隱微之中,尤致愼獨之功,存心處事之際,必循天理之公,則天心合應,吉慶自臻矣。殿下旣收講理之功,先從性偏難克處,克將去,纏繞舊習,一切擺落,英毅果斷,雷厲風飛,供奉外物,勿留宸衷,居處服御,毋忘在莒。大公至正,恭己照臨,慶賞威刑,毋循己私,缺聽公議,以奉命德討罪之天,逆心遜志,必求諸有道無道,缺恢如流之量,毋係好惡之偏,使忠戅競勸,毋以庸陋苟容缺厚重,毋以慷慨憂國爲矯激,毋以阿意順旨爲愛君,毋以直言敢諫爲沽直,毋以隨行逐隊爲安靖,毋以激濁揚淸爲浮薄,毋以衒能嫁怨爲盡心國事,毋以愛民固本爲要名干譽,俾一時缺有爲有守者,得有容身之地,各盡必力,以濟艱虞,而人心旣固,國紀漸張,必將伸大義於天下矣。噫,國家危亡之禍,不必在於不侮,而只係於人心離合。災沴之作,亦不出於偶然,皆本於聖心上義理晦明,此,臣等之深憂亟論者也。聖上所求者,弭災之道,而臣等之所陳者,格王之事也,似若徑庭,而天意聖心,一而無二。臣等區區之意,欲以殿下之一心,昭格於上天,敢將聾瞽之說,觸冒宸嚴,冞增震惕霣越之至。答曰,省箚具悉。箚辭無非憂愛之言,當留念而採施焉。
大司憲李景奭辭職上疏。入啓。踏啓字而下。
傳于金光煜曰,瀋陽欲送內卜,刷馬七匹,初三日早朝,立待。
閔應亨,以內醫官員,以都提調提調意啓曰,針醫在京者鮮少,不可不擇其術業精明者,以屬內局。京居尹後益,忠州居潘忠翊等,針術頗精,依例給料,使之常仕本院,何如?傳曰,姑徐,無妨。
金光煜以兵曹言啓曰,以精抄軍試放草記,傳曰,照例施賞事,傳敎矣。取考前例,優等入格者,放送,賞木二疋·米二斗,又之次木一疋·米二斗,又其次木一疋題給矣。今則本曹無缺他無出處,米二斗之價,以木半疋加給,宜當。各其名下付標,別單書啓。且邊一中,則不爲施賞之意,敢啓。傳曰,知道。
金光煜以扈衛廳言啓曰,別將李英達外任代,前府使安澈差下,使之入直之意,敢啓。傳曰,知道。
又以備邊司言啓曰,北路移粟事,命下已久,而聞慶尙·江原兩道監司,互相推委,尙無入運之期,事甚未便。而江原道則已運本道米太一千五百餘石,而本道物力,非嶺南之比,其勢固難再運,則前頭運粟,不可不專責嶺南。且嶺南船隻,曾有直運元山之例,則非近日創開者,而在祖宗朝北運時,明有用大船輸載之規,其謂東海必用缺不得用大船云者,亦誤也。臣等欲爲請遣御史督運,而多事之日,深以貽弊爲慮,只爲分付兩道監司,而今乃如此,監司之不體聖意,甚矣。比聞北道飢民,春間盡爲流離,其中稍有産業者,忍飢不去,頗有起耕處,而旱災又極,兩麥專失,其翹待賑粟之運,無異赤子之望哺。今若更遲一兩月,則勢將盡爲塡壑之鬼,思之不覺腐心。慶尙監司處,別爲下諭,使之毋得推諉,刻期發船,而發船之後,日子,亦爲趁卽啓聞。如或如前稽緩,則別遣御史,眼前催發,令北路之民,得蒙朝廷實惠之意,敢啓。傳曰,依啓。
又以備邊司言啓曰,竊聞缺當發云。其所持果物,似當以單子書送,令承文院,依例書送乎?敢稟。傳曰,依啓。
大司諫全湜,持平金振·朴守文啓曰,尹昉事,措語見上。請加三思,亟命圍籬安置。答曰,勿煩。
持平金振·朴守文啓曰,海嵩尉尹新之事,措語見上。請亟命削奪官爵。李坰事,措語見上。請亟命削去仕版。答曰,已諭。
上在昌慶宮。停常參·經筵。
有政。吏批,判書南以恭,參判金壽賢,參議金槃,左副承旨閔應亨進。
兵批,判書李時白鍼灸呈辭,參判金蓍國訓鍊院坐起進,參議金霱進,參知尹順之病親呈辭,右副承旨金光煜進。
金汝鈺爲司諫,金泰基爲正言,徐景雨爲大司憲,尹鳴殷爲海運判官,李元煥爲泗川縣監,任翰伯爲孝陵參奉。李景奭爲大護軍,徐祥履爲護軍,申濡爲副司果。
昧爽有霧氣。午時,日暈。酉時,日暈右珥。
藥房啓曰,調衛湯十貼,進御後,伏未知聖候何如?前有汗症漸差之敎,數日來,覺得更減缺換衣度數,今則一日幾次耶?渴症則已爲去根耶?欲爲詳知議藥,故敢此仰稟。答曰,一日更衣,不過三四度,而其添濕亦少。以此觀之,則可謂幾盡差減,且渴症已爲快差。
藥房再啓曰,伏承聖批,臣等不任喜幸之私。但一日,更衣三四度,則汗症尙爲不輕,調衛湯,又加人蔘七分,更進十貼,以收快差之效,似爲宜當。且醫官等以爲,黃連一味,太爲苦口,如或煩熱已除之,食味不甘,則此一材,雖去之無妨云,敢稟。答曰,依啓。黃連姑勿減去。
行大司諫全湜啓曰,新除授獻納趙壽益,時在慶尙道安東地,請斯速上來事,下諭。答曰,依啓。
持平朴守文·金振啓曰,臣等於前大司憲李景奭之處置也,其避辭,卽曰,兩大臣合啓之擧,臣忝玉堂之長,全未與聞,此實前所未有之事,亦有後弊之可慮者,故終不敢循例陳箚云。臣等之以爲,嫌其不問,慮有後弊,雖不卽陳箚,其意見,則似不以此論缺不可,而不爲也。況前職之嫌,尤不必再擧。故臣等相議請出矣。今者李景奭陳疏,則嫌至以臣等之請出,顯示未安之意,臣等不勝瞿然。臣等初不能度料人意,反被深斥,何敢晏然仍冒?請命罷斥臣等之職。答曰,勿辭。
金光煜啓曰,持平朴守文·金振再啓煩瀆,退待物論矣。傳曰,知道。
藥房啓曰,以世子症候,議于諸醫,則申得一·李絡·堅後閔等以爲,宜用五苓散合三疝湯,加川鍊子·梔子炒各一錢,靑皮·黃連炒·甘草梢各五分。柳後聖·鄭之問等以爲,烏附通氣湯,加厚朴薑製四分,柴胡·升麻·靑皮各三分,黃芩酒炒·麥門冬各五分云。此兩方,元材略同,而佐使稍別。遠地不能詳知症候,兩方生材,竝爲入送,以備觀症擇用,似爲宜當,敢啓。答曰,依啓。
金光煜以備邊司言啓曰,卽見陪從宰臣狀啓,皇帝欲得楮實十兩云。此乃鄕材,令醫司覓得,而今此中使之行,則似爲未缺隨後入送,宜當。敢啓。傳曰,依啓。
金光煜,以尙衣院官員,以提調意啓曰,內弓房,今年春等別造長片缺及桶兒着漆所用全漆二斗六升,而本院外貢元數零星,雖有所捧,隨捧卽用。故依前移文於戶曹,則戶曹不爲移送,極爲悶慮。全漆二斗六升,令戶曹急急上下,宜當。如此微細事,種種煩稟,極知未安,而事勢如右,不得已惶恐敢啓。傳曰,依啓。
閔應亨,以內醫院官員,以都提調意啓曰,今朔例進紅燒酒,有勿爲入納之命。此必聖意所在,非臣等所敢煩請。但念驅除暑濕,須用燒酒,預備之藥,恐不可缺,間一日封進,似爲得宜。敢啓。傳曰,不允。
以禮曹方物磨鍊單子,傳于閔應亨曰,黃紵布,疊書矣。
閔應亨以禮曹言啓曰,端午方物,世子宮竝爲封進事,今年二月分,已爲移文。而今見慶尙監司端午方物物目公事,則世子宮不爲封進,殊無詳察之意,極爲非矣。本道監司推考,追後封進事,移文,何如?傳曰,依啓。且追封有弊,今年使之勿封。
金光煜以訓鍊都監言啓曰,都監自得潰軍布,誠爲多幸。方擬貿得鐵炭,廣造鳥銃,欲加設三四爐冶,而都監匠人十餘名,曾已移屬摠戎·守禦廳。同是國事,雖不敢請還,而此外匠人,皆有屬處,更無餘人,委屬悶慮。如不緊衙門及勢家冶匠,盡赴都監役事事,別樣捧承傳施行,何如?傳曰,依啓。
領敦寧李聖求箚子。伏以,臣之受任僨事之誚,與金瑬少無異同。加以奉使辱命之罪,前後山積,萬死無惜,而幸蒙鴻私,容庇異常,譴責止於罷職,收敍出於特典,臣誠感激,刻骨縷肝,不得不冒死出謝,而臣本以蒲柳衰朽之質,自經闔家凶禍之慘,喪心失性,又値六月遠行之役,癃病轉劇,以言乎內,則神氣盡奪,情思昏塞,飮食言語,亦不自攝,嘻笑恚怒,發作無常,有如狂易之狀。以言乎外,則手足癱瘼,耳目矇聾,眩暈厥逆,百症交現,呻號疼痛,口不絶音,已成沈痼之人,豈有如此,復能自力於事爲之間哉?缺爲天地間,一棄物而已,添之以久患頭瘡,皮肉潰爛,專廢缺伏枕度日矣。不意玆者召命臨門,誠欲尸行肉走,趨晉於殿陛之間,重望淸光,退而卽死,亦足矣。其於廢疾何,其於昏妄何?瞻望宸居,感頓涕泣。伏乞聖慈,亟命鐫削臣職名,以治逋慢之罪,不勝幸甚。惶恐戰灼,席藁待罪。取進止。答曰,省箚具悉。卿宜安心調理,勿爲待罪。
綾川君具仁垕箚子。伏以,臣自三月初十日,重患瘧疾,久不差愈,又數日前,痢疾頗極,元氣大敗,不能運身。故召命臨門,不得趨詣,惶恐待罪。答曰,省箚具悉。卿其安心,勿爲待罪。
金光煜以備邊司言啓曰,以本司啓辭,卽見林慶業狀啓,漢人還推厥僧云,此本我國之人,業已上送,數日內當爲入京,不無鉤問事情之事,令林慶業措辭拒之爲宜。但漢人求之不已,則亦甚難處,反覆思適,未知何以處之而爲可。伏候睿裁。答曰,末端啓稟之事,亦爲自本司量處事,傳敎矣。缺本不當送,如不得已,則亦不必終始牢拒。姑待其來,當有處置,漢人如或再來强索,令林慶業措辭答之無妨,以此行移,何如?傳曰,依啓。
傳于金光煜曰,大臣,備局堂上命招。
崔有淵啓曰,大臣,備局堂上命招事,命下矣。兩司長官亦爲命招,而大司憲未差,大司諫全湜命招之意,敢啓。傳曰,知道。
又啓曰,大臣·備局堂上命招事,命下矣。領議政李弘胄方在呈告中,何以爲之?敢稟。傳曰,照例爲之,不必煩稟。
午時,上出御文政殿月廊,引見。左議政崔鳴吉,工曹判書具宏,戶曹判書沈悅,禮曹判書韓汝稷,兵曹判書李時白,吏曹判書南以恭,判尹尹暉,大護軍李景奭,大司諫全湜,副提學李敬輿。入侍,右副承旨金光煜,假注書林葵,事變假注書南翧,記事官李道長·鄭泰齊。上曰,今見謝恩使狀啓,則極爲驚愕,卿等有何所思耶?崔鳴吉曰,此事疑其早晩必出,而不圖今出於謝恩使之行也,臣不得與同僚相議,而蓋誠有此擧,則必有文書,而唯以言語通之者,未知其由也。上曰,不爲文書,未知何意歟?崔鳴吉曰,以淺見料之,則此事不當出於龍·馬兩將,而缺乃加其一節,以爲侵我之計耶?或者今番興師不利,恐被天朝之輕侮,欲爲借重於我國,以助聲勢耶?蓋數千里程道,責以裹糧,亦不近似,臣亦未審其意之所在也。上曰,諸卿之意,何如?韓汝稷曰,前日雖有所聞,此事不在於勅書中。不敢明言其必然,而但如是縷縷言之,恐非虛事也。上曰,此事虛實,未可料也。而彼旣發言,雖虛事,不可置諸尋常,何以爲之?李時白曰,彼求我國之兵,而必以五千名爲言者,無乃姑試我國事情之如何耶?上曰,此數不多,亦非孟浪之說也。李時白曰,蓋聞今之兵出,戰馬死者,不知其幾千云。軍兵死亡,亦豈不多?六月興師之說,未可的知,而必是聲言之事也。崔鳴吉曰,前日小臣入往之時,淸人或漢人處聞之,則徵兵之擧,皆曰未聞。而又有醫官一人,謂之投降者,而語及此事,則必無徵兵之擧云,而未及詳問之際,淸人入來,故未得從容問之矣。蓋此事虛實間不可不周旋,而周旋之路,何策得宜?以文書委曲奏聞耶,抑亦以言語往爭耶?上曰,有何他策耶?崔鳴吉曰,臣亦未知何策之爲可,而彼旣以言語送之,我國亦以言語,往囑於龍·馬兩將,何如?上曰,未知何如。李時白曰,凡事雖無善策,我國方値無前之凶荒,人民失所,以此實狀爲言,似或可也。崔鳴吉曰,彼國形勢暫挫,欲得助兵,以爲聲勢。徒以言語往爭,或恐其不聽也。且與天朝有劫和之事云,然則必有徵兵之擧矣。上曰,中原則人心尙固,不失一城,又多備禦之人才,豈有㤼和之理乎?李時白曰,此無乃行間之言耶?上曰,和與不和,非我所知,而我國之事,不可不深慮。頃日左相去時,事勢非便,而猶且持書而去。今則南邊有虞,多有推托之辭,彼言實不實間,速爲送使,以爲停當,似可。崔鳴吉曰,送使一事,何暇恤弊乎?看審送之,無妨矣。上曰,送使非難,而到彼之後,善爲說辭者,不易得也。崔鳴吉曰,誠如上敎,其人不易得也。具宏曰,彼國兼徵糧餉,此亦難矣。上曰,裹糧則乃是末節缺之去,事係難處,甚可慮也。彼國之事,誠不可測,前言則似無缺擧,而今又如此,何其二三其言耶?崔鳴吉曰,自前飽見彼國之所爲,則事事類如此。雖似樸直,不知義理,誠難信矣。上曰。然矣。李景奭曰,此事不入於文書中,而且不使諸王干預云,送人密通于從臣處,使之轉報于龍·馬前,何如?上曰,此誠有益耶?先送問安使後,次及此事,何如?崔鳴吉曰,上敎然矣。先觀彼意之如何,然後又送差人,亦未晩矣。且以賂物給於龍·馬兩將,以前後異言,及我國缺望之意,密通,見其酬酢之如何,然後處之,或似無妨矣。上曰,此言似好矣。且言語文書間,只在廟堂之量處。而可送之人,不可不極擇,爲先得人以送,何如?崔鳴吉曰,必待謝使入來之後,發送。而以何品官送之耶?上曰,彼以官高爲重,依此入送,可也。今番之出征,果向於何處耶?崔鳴吉曰,或謂出征於西㺚,而先鋒見敗之說,似不虛矣。具宏曰,皇帝來時,多載空鞍云,此必見敗而然矣。崔鳴吉曰,頃見林慶業之軍官,則中朝請兵日本之說,亦到於彼中云矣。上曰,此則彼必不信,沈志祥旣已投入,亦不取信矣。具宏曰,沈志祥斬殺黃孫茂等諸將云,而未可的知也。上曰,諸將之見殺,雖然,而今見陳都督題本,則沈志祥亦非有爲之人也。崔鳴吉曰,當此艱虞之日,領相累次呈告。雖以年老爲辭,精神氣力,尙未昏耗,如此宿德重望之臣,當在首席,而況今事多難處,領相亦豈不知乎?上曰,然矣。崔鳴吉曰,前頭又有嘉禮都監之役,小臣雖有疾病,不敢言病,而氣力有同泡漚,不得進參於循例問安之列,此豈人臣之道乎?至於備局之坐,雖或有時不參,而亦無虛日,領相亦於此時,豈敢久退乎?慮及前頭之事,極爲渴悶矣。上曰,柳琳赦罪之云,曾欲以褊裨隨行,而今言以副將入來云,此非泛然之事也。極擇使价,以觀其意,何如?尹暉曰,彼旣不利於西㺚,故欲爲立威,雖或送使力陳,恐未回聽,誠可悶也。具宏曰,姜弘立入去時,所領軍兵,竝一萬五千矣。上曰,如是缺耶?曾聞五千名云矣。具宏曰,小臣其時爲張晩軍官缺其時之事,軍兵果如是之多矣。上曰,旱災如此,方以爲悶,又有意外之事,國家厄運,可謂棘矣。崔鳴吉曰,此事雖如此,庶或有彌縫之路,而柳琳之入送,在所不已。且林慶業當爲招去,而獨請柳琳者,無乃示其好惡於其間耶?沈悅曰,柳琳則金化之戰,頗有善戰之才,故想必如是矣。崔鳴吉曰,臣等無狀,每致聖上之憂勞,此莫非臣等之罪也。朝者伏見傳敎,汗症漸歇,此未知藥效耶?上曰,必是藥效,豈無端向差耶?崔鳴吉曰,初進調衛湯時,諸醫皆以渴症爲憂,見效恐遲,幸有功於止汗。鄭之問,雖非萬全之醫也,而仍此見效,此豈非臣民之福耶?上曰,大命之外,藥非偶然也。但煩熱之症,雖未全無,而渴症則似爲頓減矣。沈悅曰,近見瀋陽醫官書啓,則世子有不安症候。若干藥材,雖已入送,今不勝優慮之至。上曰,疝症,無可治之方耶?崔鳴吉曰,此非難醫之疾,與鄭之問相議,製藥入送,何如?上曰,依爲之。崔鳴吉曰,今番中使之行,姑勿先通送使之事,而更爲熟思,中使出去之後,差送使臣,可也,而但戶曹所措之物,預爲措置,似無妨矣。上曰,此則戶判退去,爲之。崔鳴吉曰,我國凡祕密之事,必先漏通,自今以後,欲爲別立一規,未知何如?蓋事關祕密,則或都承旨,或該房承旨,一人受之,毋令史官知之。至於回啓之時,亦令有司堂上寫出,毋令他堂上知之。啓下之後,勿送於史官所,勿置於公廨,藏於該堂之家,似或可也。上曰,此事似當變通矣。且聞三司有簡通之規云,此亦涉漏泄矣。且我國之人,謂之秘密,則雖不關之事,必欲知之,何能不爲漏泄乎?中國亦必有秘密之規,未知如何。明太祖必有善處之事,問於往來之人,則可知矣。崔鳴吉曰,中原太平,似無此事矣。沈悅曰,中原則下吏無多,官員親執爲之云矣。崔鳴吉曰,淸人·漢人,無不知我國之事矣。上曰,日本亦知之矣。我國雖不知他國之事,他國無不知我國之事矣。崔鳴吉曰,凡祕密,自政院漏通外方,以知之乎?上曰,非但政院,備堂亦有胥吏存焉,缺爲漏通矣。崔鳴吉曰,濟州牧使沈演以爲,濟州邈在海缺三邑鎭管,當此南方有虞之日,若無文標,無以取信云。以缺符給送,何如?上曰,依防禦使例,給送密符,可也。具宏曰,都監馬兵,亂前額數,五百四十名,亂後死亡,時存二百三十名,其中馬上才者,十二名,而走馬僅七八匹,能走呈才馬,則只二匹。渠等之所受官馬,皆不能走,司僕寺生馬中,多有能走者,願欲相換云。渠等之馬,雖是官馬,各有所管,不敢任意相換,能走馬四五匹換給,何如?上曰,依爲之。沈悅曰,今之旱災,前古所無,目前之患,莫大於此。必謀得粟之道,然後庶可有爲。每以功名告身,圖得米粟,非徒煩數,事涉不信,令廟堂善處,何如?崔鳴吉曰,此言雖然,而得粟之路,不外乎此。若用鬻官之規,除授實官,何如?上曰,富者不必賢,闒茸之人,得居實官,則有傷於政體矣。沈悅曰,臨民之官,雖不除授,除京職參下,觀其才不才,然後用其殿最,何如?尹暉曰,近見部官二人,則雖以富得官,蓋可用之人矣。上曰,或有如此之人,而富而賢者,蓋鮮矣。崔鳴吉曰,我國之人,素是輕淺,計無深遠。每言越王句踐臥薪嘗膽之事,而不知事勢之有異,章奏之間,或用可諱之語,甚非長遠之計也。豈聖上之心也,廟堂之算,不及於渠等之計慮乎?渠等不諒事勢之當否,如是易言之,令政院,如有未安之疏章,使之改入,何如?上曰,此則傳敎數矣,而政院不爲擧行,無乃數遞承旨之故耶?三司之疏箚,不須云云,而微末之疏未妥者,紛紜,而不爲改入,似爲不可矣。金光煜曰,凡疏章,該房出去之時,或未及詳察而捧入,故如此矣。李敬輿曰,蓋蘊於中者,必形於外,士夫間言語,雖或有過當,告君之辭,不可不以實。大臣則感發聖意,俾不至於偸安姑息,可也,聖上則亦當務其實效,去其文具而已。左相所陳之言,亦是末務,祕密文書,不使史官知之云者,亦非深遠之言也。聖上出御便殿,惟以一二識務之臣,從容熟講,則可補於謀國,此等文具,不足言也。崔鳴吉曰,李敬輿之言是矣,而但不能如此,則臣之所言,抑其次也。李敬輿曰,凡疏章不必盡下,只在於聖上澄省而已。上曰,疏章不必盡下,而其中之事,多有回啓之事,故不能留而不下矣。全湜曰,小臣以萬不近似之人,忝冒匪據者。伏見遇災求言之旨,暫陳文具之言,而事無着實。臣之無狀,不合此任,請命罷斥臣職。答曰,勿辭。
上在昌慶宮。停常參·經筵。
下直,會寧府使元䎘。
自卯時至午時,日暈。
閔應亨,以承文院官員,以提調意啓曰,去三月二十三日,以兵部倭情咨文,傳曰,多所需索四字,刪去如何,唐貨一貫,則如是措語,似爲未妥,以唐貨不來,隱然爲咎之意,改之如何。本院回啓,多所需索四字,果涉未妥。唐貨一款,因聖敎,更爲商量,則似與漢人訛言,相應,不無惹疑之端,不如刪去之無弊,故竝爲改付標,以候睿裁。傳曰,允矣。今見謝恩使狀啓,唐貨一款,於淸人之問,深以爲怪,取見當初啓下元本,則唐貨缺爲付標,莫重文書,旣已入啓蒙允之後,慢不擧行,此缺固無大害,使後日所爲,每每如是,則豈無生事之患?當該學缺推考治罪,爲當。敢啓。傳曰,先罷後推。
閔應亨以禮曹言啓曰,冊妃處女,已爲初揀擇,嘉禮都監,令吏曹速爲差出,應行諸事料理擧行,何如?傳曰,姑徐。
大司憲徐景雨啓曰,持平朴守文·金振,以臣等以前大司憲李景奭之處置也,以爲嫌其不問,慮有後弊,雖不卽陳箚,其意見,則似不以此論爲不可,而不爲也,況前職之嫌,尤不必再擧,故相議請出矣。今者李景奭陳疏,至以臣等之請出,顯示未安之意,不勝瞿然之至,臣等初不能度料人意,返被深斥。竝引嫌而退。旣往之事,不須再擧,相議請出,未爲不可。陳疏措語,雖似未安,實無指斥之意。請朴守文·金振,竝命出仕。答曰,依啓。
傳于金光煜曰,瀋陽入去刷馬一匹,加定。
傳于金光煜曰,奉命內官,不給乾糧馬,則其艱窘必甚。令義州例給一匹,自瀋陽受由往來者,侍講院官員,一體施行事,下諭。
大司諫全湜,掌令李烓,持平朴守文·金振啓曰,尹昉,請命圍籬安置事。措辭見上。答曰,勿煩。
掌令李烓,持平朴守文·金振啓曰,海嵩尉尹新之事,措辭見上。請削奪官爵。答曰,不允。
閔應亨以禮曹言啓曰,以漣川進封人吏推考照律事,判下內,本曹色吏摘發重治,以懲其奸濫之罪事,判下矣。其時色吏,自本曹已爲治罪之意,敢啓。傳曰,知道。
金光煜以備邊司言啓曰,濟州牧使沈演,依防禦使例,密符給送事,榻前定奪矣。濟州邈在海外,當此南邊有虞之日,名號不重,則號令不行。且莫重密符,非防禦使則似難輕給,沈演兼防禦使,下批,何如?傳曰,依啓。
金光煜以備邊司言啓曰,今見全羅監司元斗杓牒呈,朴潤緖,仍礪山郡守所報,後營中軍差定,已缺司之後,累朔不現,再三催促,猶不動念,依事目科罪爲請。朴潤緖,厭憚中軍之任,終始謀避,其後得除兔山縣監,其情狀極爲可該,似當依律治罪,而慮或有其間曲折。姑令本道監司,得其實狀啓聞後,處置,宜當。敢啓。傳曰,依啓。
金光煜以扈衛廳言啓曰,別將安澈,今以慈母山城中軍,將爲下送矣。扈衛別將之任,與他有異,必於擧義中可合人擇差。故議于相臣,已爲差出。而因監司狀啓,遞任下送,則不但內外輕重懸殊,他無可差之人,事甚可慮。安澈勿爲下送,仍任別將,以重扈衛,何如?傳曰,依啓。
傳曰,史官一員待命。
以領議政李弘胄五度呈辭。答曰,安心調理。
輔德李時楷疏曰,臣於上年,自南漢,陪王世子入瀋陽,亂離之後,不得與老母相見。今適承令出來,老母在陰竹縣,聞臣之到,倚門而望。伏乞聖明,特賜由暇,歸見老母,還入瀋陽,則母子庶得少慰相離之懷,臣不勝瞻天懇祈之至。答曰,給由。
校理沈東龜疏曰,臣父緝,自前年五月,重得風疾,口眼喎科,長在鍼藥之中,又添嘔逆。臣以獨子,勢不可一刻離側,而經幄入直之地,決不可久曠。伏乞亟遞臣職,俾得專意於救活,無任戰灼懇祈之至。答曰,給由。
正言金重鎰疏曰,臣於前日,以老父相見事,往于沔川,來路落馬,前患左邊,仍致添傷,遍身鍼灸,僵臥不起。不意恩命又及,固宜力疾隨行。第臣之宿症,衆人所知,今又添傷,不能運身,則將恐爲聖世之棄物,況望奔走出仕,以廁朝班乎?辭單屢呈,見却政院,情勢狼狽,罔知攸措。伏願特遞臣職,以便公私,不勝幸甚。無任激切屛營之至。踏啓字下。
金光煜以備邊司言啓曰,卽接譯官洪喜男等手本,差倭平成淸,乘小船,持書契出來,問其出來之由,則答稱,島主,開月間入往江戶,大君前所獻之物,欲爲貿得而來矣。般問島主入往之由,則信使陪行出來之後,因島原之變,久未上去,今始入往云。此言若是眞的,則彼中事情,似無朝夕可虞之端矣。差倭極言江戶往來時,用度浩煩,他無所資之地。如此可矜之情,朝廷洞燭,則不無周急之二字缺時量給需用之物,以得其歡心,似合事宜。令該曹人蔘段二字缺量宜題給,何如?傳曰,此言亦似殊常,予則不以爲喜矣。雖然,堂上之意如此,蔘斤,量宜題給,無妨。燼餘
上在昌慶宮。停常參·經筵。
司諫金汝鈺啓曰,臣於春初,聞有父病,適無官守,私自下鄕。連緣癘疫,死亡相繼,恩命及門,未克登道。乃於三月,繼而有召命,進遲之行,未免淹滯,纔及國門,職名已遞,逋慢罪積,徒切慙惶。不意今者,誤恩重申,臣雖自榮,物議云何?嗚呼,國家不幸,一敗塗地,子不死父,臣不死君,此日臣民,其熟無罪?南漢·江都,事勢雖殊,畢竟名分,俱未得全。區別彼此,一向攻治,其於共濟之道,不宜如是。尹昉年臨大耋,身居原任,坐見宗社之淪喪,未效金尙容之自靖。其缺生取義之道,誠有所可恥,而敵兵飛渡,一島瓦解,廟社缺吾君二子,一瞬息間,事將罔測,須臾不死,少紓目前之缺處變,情勢,容有可恕,果有如前日聖批之云云。故臣於去秋,待罪正言,遽參停啓之論,重被玉堂之斥。故於正月,備員本職,不敢隨參,引避蒙遞。今旣五月,論議益新,新入舊出,未見結末,經年又歲,上下相持。臣雖欲改心革面,從他笑罵,獨不愧於心乎?且前持平沈大孚,言人不言,辭語慨切,物議多之,有比鳳鳴。目今事體,更難提起,而所可論也。事有次第,寥寥乎寂寂乎,無一論啓,何獨二三臣而在所論之乎?臣聞,古人有言曰我不言人之加諸我也,吾亦欲無加諸人。臣與尹新之·李坰,旣無半日之分,又無連家之分,二臣平生行己,未知何狀,而夫非盡人之子耶?揆諸人理,不無致疑,勢難參論,所失尤大。臣雖無似,官以諫名,其於不忠不孝之徒,務從搏擊,不宜異同於其間,所見偏滯,自蹈於黨與之跡,臣罪至此,死無所容,以彼以此,決難苟冒,請命削斥臣職。答曰,勿辭。
傳于閔應亨曰,洪恕·柳穎·鄭基崇·鄭壽昌·許嶙·趙昌遠·沈慣等女子禁婚,其餘許婚。令該府隱漏者,更加訪問捧單。
傳于閔應亨曰,史官二員,騎馬六匹,待命。
崔有淵以戶曹言啓曰,因備邊司啓辭,差倭平成淸處,人蔘題給事,允下矣。蔘斤若無領去之人,則不無虛疎之患。令兵曹,禁軍一人擇定,給馬下送,載持馬,亦爲定送,何如?傳曰,依啓。
閔應亨,以內醫院官員,以都提調意啓曰,伏見朴等狀啓,世子症候,似爲不輕,無任煎悶之至。柳後聖,依狀啓,急急發送,宜當。且再昨柳後聖·鄭之問等,已爲議藥,而證候已變,今則宜用治塊進食之劑。相當材料,爲先撥上下送,令義州府尹,別定軍官,罔晝夜馳進,似當。敢啓。傳曰,依啓。
傳于崔有淵曰,前郡守柳後聖,不意入往瀋陽,其令該曹,衣資急急磨鍊題給。
傳于同副承旨崔有淵曰,史官一員待命。
行大司諫全湜啓曰,臣伏見司諫金汝鈺避辭,其說甚長,其意甚深,固不可容易曉到。而臣旣未停合啓,又參尹新之·李坰等之論,不可缺仍冒處置同僚。請命斥罷臣職。答曰,勿辭。
大司憲徐景雨啓曰,臣伏見大司諫全湜避嫌,臣頃參本職,亦未停合啓,處置之嫌,與全湜無異,勢難仍冒。請命罷斥臣職。答曰,勿辭。
掌令李烓,持平朴守文·金振啓曰,臣等,將尹昉·尹新之等罪,論列已久,而未能得請,方懼受公議之責。卽見司諫金汝鈺之避辭,語意艱晦,雖未可盡解,大要以今日所論爲非。一則曰,區別彼此,一向攻治,一則曰,揆諸人理,不無致疑。橫生異見,多費說話,實未曉其意之所出也。大司諫全湜旣以身參其論,引歉,則臣等之難於處置,與之無異。請命罷斥臣等之職。答曰,勿辭。
金光煜啓曰,司諫金汝鈺,大司諫全湜,大司憲徐景雨,掌令李烓,持平朴守文·金振,再啓煩瀆,退待物論矣。傳曰,知道。
崔有淵,以內醫院官員,以都提調意啓曰,伏聞世子厭進水刺,雖欲强進,而亦無助味之物云,極爲悶迫。平安道則自有朔膳,黃海道則所産如秀魚卵·生腹等物,照氷入送,而平安道所經各官,次次替氷,俾免腐傷之患,兩道監司及義州府尹處,竝爲行移,何如?傳曰,依啓。
金光煜以備邊司言啓曰,本司郞廳訓鍊僉正李獻國,除授已過十五朔,勤苦最著,令該曹依例陞敍,相當守令擬差,宜當。敢啓。傳曰,依啓。
上在昌慶宮。停常參·經筵。
傳于金光煜曰,明日,瀋陽軍官入去時,饌物一駄,當爲輸送。刷馬一匹,待開門,立待。
弘文館校理成以性,修撰崔有海等箚曰,伏以,司諫金汝鈺,大司諫全湜,大司憲徐景雨,掌令李烓,持平朴守文·金振,竝引嫌而退。臺諫論事,在於直截,苟有次第可言之事,則所當出仕盡言。而欲救不可救之罪,敢避不當避之嫌,求說不得,引諭無倫。論事之道,一從公議,公議方張,期於得請,則前後參論,未停,別無可避之嫌。請司諫金汝鈺遞差,大司諫全湜,大司憲徐景雨,掌令李烓,持平朴守文·金振,竝命出仕。取進止。答曰,依啓。
大司憲徐景雨,大司諫全湜,掌令李烓,持平朴守文·金振啓曰,尹昉事,措辭見上。請加三思,亟命圍籬安置。答曰,勿煩。
大司憲徐景雨,掌令李烓,持平朴守文·金振啓曰,尹新之事,措辭見上。請亟命削奪官爵。
前府使李坰事,措辭見上。請命削去仕版。答曰,不允。
閔應亨以禮曹言啓,儒生圓點者,問于本館,則僅十八人,而皆自四月始點,故計科擧前日子,則六七點未滿云。中外竝設之科,不可爲此而退定。且館試元額五十人,而只取此十八人,則殊欠科擧體貌。前日之請以六十點許赴者,蓋有慮乎此,而計科前日子,以三分之一爲點數,失於太略。今若以八十點定限,則儒生或有樂赴者,初試雖未滿五十之數,亦不如是之略少也。且生進無半圓點,則不得赴鄕·漢城試,反不如幼學蔭官之爲愈,其中必有抱才受屈者,亦甚可惜。今則日子無多,時事未定,雖未圓點,姑爲破格許赴,何如?傳曰,不允。
閔應亨以禮曹言啓曰,伏見康陵獻官馳報,則端午祭設行次,奠物輸上丁字閣時,守僕守千,祭酒移置尊所,失足盡爲傾覆,不得已移文奉常寺,更爲持去,以致日晩行祭云。守千所爲,極爲驚愕,令攸司囚禁治罪,何如?傳曰,允。
以備邊司忠淸兵使柳廷益狀啓回啓中,公私賤入束伍者,自前例給復戶事,傳于崔有淵曰,公私賤入束伍者,自前別無給復之規,何如是回啓耶?
富平府使宋國準上疏。答曰,省疏具悉。嘉爾爲國之誠,疏辭當留念,而缺。元疏未下。
傳于崔有淵曰,年少宣傳官,送于瀋陽,世子病患加減,詳問以來。
崔有淵啓曰,宣傳官送于瀋陽事,命下矣。今已閉門,留門出送乎,待開門出送乎?敢稟。傳曰,明朝出送。
金光煜啓曰,領議政李弘胄呈辭批答,政府無郞廳,遣史官傳諭之意,敢啓。傳曰,知道。
司憲府大司憲徐景雨,掌令李烓,持平朴守文·金振等箚曰,伏以,臣等,伏見前日政府所宣求言之敎,詞旨淳切,欲聞疵政闕失,以答天譴,意甚盛也。顧天之感應,不在於文,而在於實,下之趨向,不從其令,而從其意,此理勢之必然者也。殿下臨御以來,求言之旨,亦嘗屢下,進言之人,未爲不多,而皆爲文具之歸,罕有體行之效,嘉尙之答,有同騰錄,忌諱之說,例被觸忤,先入爲立,則不顧是非,意向一定,則終成膠固。忠讜伏於草野,諂諛成於朝廷。近日言事之臣,亦未有大段特異,言人所難言者,而一二臣微見忤旨,已不爲殿下所容,或隨加譴罷,或還給啓辭,疏擯挫抑,顯示好惡,乃欲以一紙空言,感人心而回天意,良亦難矣。群臣知殿下內厭忠諫,而外事虛文,故令下已久,未聞有諤諤昌言,明陳闕失者,卽此足以觀世道矣。殿下盛德中興,而十數年中,三罹播越,廟朝危辱,幾致覆滅。凡此禍亂,必有所致,豈可但諉之運數,而不反其本乎?殿下大本不立,治體不審,以文具爲切務,以聚斂爲盡忠,加之誠實不孚,威斷不行,牽制私恩,刑政苟且,喪亡之來,無足怪矣。凡人之情,亂則思治,極則思反,還都之初,國人悲喜,怨怒之意,已忘於旣往,哀痛之思,俱切於所遭,此正懲愴往事,轉移民心之機也,而君臣上下,一蹈前轍,曾無奮勵振作之擧,但有因循乖錯之政。凡諸擧措,動咈物情,以至今日人懷憤鬱,天示譴怒。殿下方且深拱揖遜,罕接臣僚,偏滯己意,輕視群下,疲精神於簿書工技之末,措國事於私情文具之間,若是而能興衰撥亂,迓續天命,未之前聞也。臣等請略擧近日疵政,不順於人心者,爲殿下言之也。夫往日缺之議,挑怨速禍,不可謂無罪也。然在當時,擧國實同缺其於大義,固未爲非□,殿下亦嘗赫然發憤,告諭八方缺若使國勢少得自强,敵來有以待之,則此論將有光於天,何遽爲亂亡之媒也?夫使國勢如此者,其罪顧不重歟?今乃薄責於彼,而厚誅於此,當國者,不蒙誤國之罪,而論事者,獨被生事之責,譴謫居先,原釋反後。至於吳達濟等,其言又在末稍,只是指斥當事之臣,而橫罹冤酷,竟死異域,贈祭不加,隱恤無聞,百世之下,以此擧爲何如哉?其被罪諸臣,前後言者非一,大臣亦以爲可宥,而殿下猶靳快從,獨受不美之名,而不思少答輿言,此人心不服之一事也。非特此也,今有一種意見以爲,誤國者,士論也。凡有議論,稍涉名義者,必擧此以抑之。噫,惟其非士論耳,焉有士論,而誤人國者?如使一世之人,不顧義理,惟以利害爲心,則其流之弊,所不至哉?斯言之行,實關世道,此又人心不服之一事也。江都死事之臣,志節可尙,當板蕩之際,盡分義之責者,僅有此耳,輿臺之賤,亦知欽歎,殿下乃於金尙容賜祭,獨致疑難,多有未安之擧,雖常典追行,終有不快。至於尹昉等罪累至重,衆所同棄者,曲加私護,久咈公議。與奪如此,勸懲何在?此,又人心不服之一事也。上年諸帥臣之罪,國人皆言其可殺,非有隱情疑端,難於分別,誅極流放,當一視國言,據罪處法,數言而決,而上下徇私,經歲依違,終使忘君負國之輩,得全首領,或移內地,或加敍復。不審殿下在山城之日,視此輩何如,而今若是也?今之議者皆言,前歲之事,大罪有二,江都守臣,西路元帥,語其輕重,當無差等。江都之罪死者四人,而元帥諸臣,一不伏法,無論輿憤之共激,金慶徵·張紳之鬼,必且竊議於泉下矣。伏聞近者,殿下臨朝而憂,有無將之歎。夫宮嬪畏法,可赴湯火,苟明紀律,庸夫可以自奮矣。今也王章不擧,軍法不行,卽日後有難,誰肯舍必生之道,而就死地?刑者天刑,不可以私,殿下新經大難,不與國人同其誅罰,此,又人心不服之一事也。自古兵家勝負,惟係於將,喪敗之罪,不及於軍,國家則不然。凡臨敵奔北者,事定之後,缺將領,而恒罪卒伍,今此潰軍,旣有徵布·罰防之擧,又聞諸道缺徵軍器,貲産蕩柝,怨讟沸騰。比者諫院之箚,亦及此事,廟堂缺啓,初無尤悔之語,直以爲成事不說,若以咎夫無益之言者,此,又人心不服之一事也。諸宮家私擅山海,廣占土田,爲生民害,久矣。亂後大臣該部,首,以此爲請,殿下非徒不許,又從而誚讓之。頃日臺諫之論,備盡事理,爭執彌月,竟未回天。噫,今日時事,果何如也?兵燹之後,加之大侵,民力國用,已就空竭,祭享御供,竝從蠲省,諸宮何人,獨享厚利,使國家當群黎之疾怨,而莫之顧乎?在先朝時,諸宮之多,不如今日,時事之艱虞,又非今比,而凡免稅賜給之物,猶有限節。今則諸宮所占,多少任意,罔有紀極,而殿下每以先朝賜與,難於釐革。自多事以來,凡變更舊章,以就時宜者,何限,而獨於此,持難若是耶?此,又人心不服之一事也。國之所恃者,惟在於民,故謂之邦本。近歲,分而二之,至有民邊·國邊之說,以慈詳除弊者,爲違道干譽,以急切就事者,爲盡心奉公,加以贓法不嚴,私情日勝,癸亥以後,罪犯贓汚者,無一人準法裁斷者。且御史糾擧,不在抽栍,則雖負犯甚重,不許陳論,臺諫彈劾,出於風聞,則雖贓賄浪藉,恒疑不實,殫辭費力,僅從末減,閱月逾時,多至停輟,以至臺諫力爭,不足取信,道臣一狀,遂用抵罪者,有之,因緣宦豎,欺蔽天聰,貪吏免究,言官反遞者有之。臺諫,欲爲殿下,存紀綱耳,殿下何愛於一二贓吏,而自壞紀綱耶?況殿下寄耳目於刑餘,而疑臺閣之臣,此不可爲訓於後世矣。今守令之選,益雜,而紀綱之地,愈輕,使奸濫之徒,玩視國法,而無所忌憚,民安得不困,怨安得不興乎?此,又人心不服之一事也。殿下纔當屯否,備經憂辱,謂宜薪膽自苦,以身率物,宴安之萌,不存乎中,而還都未幾,或傳,以內間花盆損破之故,典守內官,至於被罪云。道路之言,殊不近似,臣等亦未敢信也。然而頃日,尙方銀酒器,固非虛言。雖爲銷毒之用,實非今日所急,臺論防微,在所嘉納,而終不見採。近日又聞,尙方織缺繫,至於製造精粗,亦煩聖慮。如使句踐·衛文缺殿下今日,則必無此事矣。此,又人心不服之一事也。凡玆數者,俱缺人心向背,固非薄物細故,而臣等所欲言者,又有大焉。嗚呼,國家前歲之變,初出於爲中國守義,兵禍之慘,開闢未有。今日事勢,實有不得已者,天下聞之,亦未必遽以爲罪也。然而數百年朝宗之路,一朝斷絶,曾無一封奏牘,具陳情實,其在人心,固有戚戚焉者。近日西船之來,云有咨勅,其間虛實,雖不可詳,朝廷終以不受爲成算。方今賊情猜疑,禍機危切,聖慮所在,夫豈偶然?但念中原之人,亦知我情,受而善處,容或有道。且此船留泊,敵必已聞,不受還送,豈全無責?卽此言之,無論事誼,雖以利害,亦未見其合當也。殿下乃復以主張之人當任其責爲敎。夫模稜持兩端,不肯當事者,政今日廟堂之患,而殿下更以他日之禍怵之,若人蘄苟免,各私其身,國家大事,任其成敗,則豈是朝廷之利哉?夫爲國慮患,誰無此心,而中外咨嗟,共懷掩抑,殿下當以惻怛之實,感動人情,不宜直加拑勒,重咈群心也。臣等碌碌,待罪言地,平居不能隨事納忠,以盡格君之責,負殿下多矣。目見人心之日去,天譴之日甚,適會求言之際,不敢終始默默,重孤聖意,欲取已往之失,以爲方來之戒,其中數事,尙今可改。區區之衷,實願殿下,深存悔悟,快賜採納,可行者行之,可罷者罷之,一以順服人心,爲應天之實,則一言致雨,雖不可必,未有人心感悅,天不顧佑者矣。伏惟聖明留神省察焉,幸甚。取進止。踏啓字下。
上在昌慶宮。停常參·經筵。
下直,濟州牧使沈演。
有政。〈吏批〉判書南以恭進,參判金壽賢進,參議金槃病,都承旨李楘進。兵批,判書李時白進,參判金蓍國鍼灸呈辭,參議金霱進,參知尹順之病親呈辭,右副承旨金光煜進。
權濤爲司諫,朴啓榮爲正言,金謹行爲燕岐縣監,鄭好仁爲禮曹佐郞,李行遠爲大司成,李崇彦爲工曹佐郞,李溟爲觀象監提調,南以雄爲司䆃提調,尹汝徵爲典籍,李梯爲監察。
車仲轍爲彌串僉使,崔仁吉爲景福宮衛將,崔挺海爲豆毛浦萬戶,朴夢契爲丑山浦萬戶,高希雲爲三千鎭權管,文希聖爲護軍,金汝鈺爲司直,崔晩得爲副司直,孫泌·金重鎰爲副司果。
金光煜以備邊司言啓曰,問安使已爲差出,其所齎物件,令該曹磨鍊,啓下。發行日,亦以望後推擇,宜當。敢啓。傳曰,依啓。
又以兵曹言啓曰,當日私奴漢福稱名人,自金虎門入來,差備門外擊錚,極爲駭愕,令攸司囚禁治罪。同守門將康興善,常時不能禁斷,以致闌入,亦爲非矣。請推考。傳曰,依啓。
大司憲徐景雨,掌令李烓,持平朴守文·金振,正言金泰基啓曰,尹昉事,措辭見上。請加三思,亟命圍籬安置。答曰,已諭,毋煩。
大司憲徐景雨,掌令李烓,持平朴守文·金振啓曰,海嵩尉尹新之事,措辭見上。請亟命削去仕版。答曰,不允。
正言金泰基啓曰,宗廟·社稷陪來官事,措語見上。竝命拿鞫定罪。尹新之·李坰等事,措語見上。請竝命削奪官爵。成殼事。請命罷職不敍。答曰,不允。
金光煜以義禁府言啓曰,罪人尹善道元情內,處子證據,金繼生缺婢玉只,已爲囚禁。其中李枝遠,在龍川,發遣府羅將,時未拿來,待其上來,一時推閱入啓之意,敢啓。傳曰,知道。
又以備邊司言啓曰,禮曹判書韓汝稷質弟汝泌,浮腫極重,目見之人,皆以死亡爲慮云。姑爲出送于西路某處,調理,待差卽入,恐或無妨。令陪從宰臣,試言于龍·馬,何如?傳曰,依啓。
又以備邊司言啓曰,成釴所貿牛先送者,五十三首,又二十五首,淸北各邑,蔘商分給啓聞。後運貿得之牛,則留置義州,以待朝廷處置之意,平安監司處行移,何如?傳曰,依啓。
又以備邊司言啓曰,贖還人,例隨節使之行,不得任意入去者,意在防奸,非以贖還爲歇也。近來呈狀本司,願得本司公文,入往者,比比有之。本司據例退送,則渠輩泣請不已,繼以怨言,本司詰之曰,曾前使行,非一再,爾等何往,而今始云云乎?渠輩或曰,貧不能備價,賣盡田宅,今始準備。或曰,被擄之後,未知存沒,今始聞之,得知其去處,而準備贖價,則骨肉情切,不忍一刻遲延云。聽其所訴,實爲矜惻。其間,或有托稱謀利者,則固爲可惡,實爲贖還而往者,則雖或略爲疎通,恐無所妨。呈狀人中,情事明白,衆所共知,則許令隨朔膳入往,以解冤鬱之情,未知何如?且質子家奴,初以一年兩度入送之意,入啓定奪矣。一自減膳糧之後,各家質子,未免飢餒之歎,誠爲可矜。若令一年四度送人,則猶可以資其窘急,故敢此竝稟。傳曰,依啓。且贖還之人,續續入送,似未妥當,自本司參酌爲之。
上在昌慶宮。停常參·經筵。
自辰時至申時,日暈。
閔應亨啓曰,肅拜單子,通禮院官員,不爲親呈,極爲駭愕。請推考。傳曰,依啓。
藥房副提調李楘啓曰,數日來聖候何如?前者劑入之藥,進御後,有快差之效乎?敢爲問安。答曰,今則可謂快差矣。
再啓曰,伏承快差之批,不勝欣幸之至。初二日議藥時,更進調衛湯十貼事,已爲入啓蒙允。依前請調衛湯五貼,及梅花茶劑入之意,敢啓。答曰,知道。
金光煜以兵曹言啓曰,參知尹順之,受由未還,參判金蓍國,鍼灸缺參議金霱,長在直中,前頭連有禁軍分廳試取,長官缺及外司坐起,一員進參,事涉未安。假參知差出入直,參議金霱,使之同參坐起,何如?傳曰,依啓。
以領議政李弘胄七度呈辭。答曰,遣承旨敦諭。
金光煜啓曰,臣承命往諭領議政李弘胄,則以爲,臣之悶迫情勢,已盡於前後封章,而天聽未回,反下敦諭之敎。臣誠惶悚,罔知攸處,臣之精力,如有可堪趨朝之望,則此何等時,而頑然退伏,下以欺臣心,上以負聖明乎?逋慢至此,罪合萬死,情隘辭蹙,更無所達云矣。傳曰,知道。
閔應亨,以觀象監官員,以提調意啓曰,今五月十五日丁丑,定望,夜月食,內篇法及大明曆法,則食在地下,只爲齋戒,不爲救食。但外篇法,復圓時刻,與其日日入時相近,月行,不無盈縮之變,月出之後,脫有未復之形,則不可不隨所見救食。依前例別定監官員二員,登駝駱山看候,如有虧缺之形,卽令放火後,救食,何如?傳曰,依啓。
又以禮曹言啓曰,今月二十八日,奉常寺提調尹昕啓辭,傳曰,知道,此脯若或不潔,則用之未安,議大臣定奪事,傳敎矣。議于大臣,則左議政崔鳴吉以爲,春間兩司多官,榻前啓辭,有云牛疫之後,中脯難得,請以乾雉代之,自上有收議之命,臣之愚意,以雉代牛脯,恐或未安,使之只用獐·鹿矣,厥後聞之,獐·鹿雖曰土産,其實得之甚不易,旣不易得,則其雜以不潔之物,勢所難免,不但今此本寺所儲,爲不潔而已,臣竊考周禮,凡用禽獸,春行羔·豚,膳膏香,夏行腒·䐹,膳膏臊,秋行犢·麝,膳膏腥,冬行鱻·羽,膳膏羶,註云,腒,乾雉,鱐,乾魚,臊,大膏,鮮,生魚,羽,雁也。此乃四時之物,各有休相之氣,故竝用相和,以爲共王之膳,因爲祭祀之需者,各有其義云,臣自見此書,始知祭用乾雉,自有古禮,而臣學術蒙陋,前收議時,妄以己見,寢兩司多官之請,私自悔責,而業已建白,不敢更有所請,臣罪尤大矣,周禮春秋所供各異,其乾雉之用於祭需者,其來久矣,矧今國家,遭千古所無之變,欲用牛脯,則牛旣不可得矣,欲用獐·鹿,則混用雜肉之弊,終不可防,上據缺禮之本意,下採兩司榻前之所請,姑限牛畜滋息間,代用缺而單乾雉,則所見薄略,合乾雉,則過於肉厚,恐難久藏,若以兩兩缺合而用之,則事甚適中,且今日該寺所儲中脯,旣有不潔之言,則不可仍用,明年貢物,又不可引用於今年,姑令該曹,貿得獐鹿作脯,以爲近日之用,恐或得宜,伏惟上裁。領議政李弘胄,領敦寧李聖求,病不收議。大臣之意如此,上裁施行,何如?傳曰,閭家祭祀,擧皆用脯,而獨於廟社,闕而不用,極爲未安。無已則以獐·鹿作爲中脯,代用,爲當。且末端啓稟之事,依議施行。
金光煜以漢城府言啓曰,庶尹宋錫胤,呈旬下鄕,回還遲速,未得預料。詞訟之地,不可久曠,宋錫胤本職改差,以在京無故人,後政擇差,宜當。傳曰,依啓。
大司憲徐景雨,掌令李烓,持平朴守文·金振啓曰,尹昉事,措辭見上。請加三思,亟命圍籬安置。答曰,勿煩。
大司憲徐景雨,掌令李烓,持平朴守文·金振啓曰,海嵩尉尹新之事,措語見上。請命削奪官爵,前府使李坰事,措語見上。請命削去仕版。答曰,旣已推考,停論,可也。
同副承旨崔有淵親病上疏。入啓。傳曰,給由。
以江原監司沈詻待罪狀啓,傳曰,勿辭察職事,回諭。
上在昌慶宮。停常參·經筵。
卯時辰時,日暈。
金光煜以禮曹言啓曰,端午方物,世子宮竝爲封進事,今年二月分,已爲知委。而今見忠淸監司端午方物物目單子,則世子宮,不爲封進,殊無詳察之意,極爲非矣。本道監司,請推考。其時所封之物,則追後封進事移文,何如?傳曰,依啓。追封有弊,勿施。
金光煜以禮曹言啓曰,亂前藏氷六梗,故東西班二品以上,三司長官·六承旨,間一日頒氷矣。今則去冬藏氷,只三梗,比前半減,今夏頒氷,亦令間二日爲之,何如?傳曰,依啓。
大司憲徐景雨,持平朴守文·金振啓曰,尹昉事,措辭見上。請加三思,亟命圍籬安置。答曰,勿煩。
大司憲徐景雨,持平朴守文·金振啓曰,尹新之事,措辭見上。請命削奪官爵。答曰,已諭。
領議政李弘胄箚曰,伏以,昨承聖諭,辭旨懇迫,有非愚臣所敢承當,無任驚惶悶鬱之至。目今天災時勢,至於此極,雖愚夫愚婦,擧皆遑遑汲汲,莫保朝夕。而況臣世受國恩,叨忝大臣之列,豈敢徒懷自便之計,莫念盡瘁之義乎?頃因玉候違豫,顚倒趨參於問安之班,仍且扶曳行公者,不是身病,猶有可堪供職之勢,以分義之不敢退伏故也。而纔周一月,氣力澌盡,危機敗症,式日斯生,轉輾席床,與死爲隣,旋出旋辭,實非得已。緣臣無狀,誠未上孚,前後封章,未免爲尋常丐閑之歸,環顧臣身,自訟而已。仍竊惟念,七十致仕,載在令甲,蓋人之氣力有限,年衰之後,雖欲作氣陳力,其勢末由。縻之以職,强其所不能,非但有乖於朝家優老之典,揆之公私,大有所妨。七十尙然,況年垂八十乎?平時尙然,況此艱危之際乎?伏乞聖明,特加三思,本職及兼帶等任,亟命竝遞,俾得須臾毋死,涵泳聖澤,則國家幸甚,微臣幸甚。取進止。答曰,省箚具悉卿懇。予意已諭,須勿固辭,臥閤論道,以副予望。
掌令李烓疏曰,伏以,國家置臺諫之官,固欲匡救君違,糾察時政,亦所以制偏重之勢,防獨任之亂。故假之禮貌,重其體面,其於國事,無不與聞,立制本意,蓋有所在。近歲朝廷,患臺諫稍立同異,遂加抑損,寢成厭薄。尋常所論,少見採納,軍國重事,全不知聞,欲陳利害,其道無由,有識之人,竊相憂歎。伏聞,頃日引對時,大臣以機事不密爲慮,仍有凡秘密勿通臺諫之敎。夫機事之不密,誠我國大患。然殿下不與耳目之臣爲密,而顧諱之,謀國之道,豈其如是?向之宣播閭閻,詎皆臺諫之所洩耶?況國家是非之缺在臺諫與史官。似聞今之諱秘,不止於臺諫,至欲令史官不知之,缺出於處變權謀防患之過慮,而獨不上念祖宗設官之意,缺思末流無窮之弊哉?非但國人惶惑,抑恐反以此,生隣敵之疑也。臣庸瑣下疏,忝竊匪據,俯仰隨人,不能爲有無,朝家過擧,無所救正,前日玉堂箚中,所謂宜卽屛出者,正指如臣者耳。且近得暴下之症,元氣大敗,旬日之內,決無供職之望。伏乞聖慈,察臣尸素無取,憐臣疾病方苦,亟賜遞免,俾從退伏,公私幸甚。答曰,省疏具悉。大臣啓辭,姑行無妨。爾其勿辭,調理察職。
傳于李楘曰,召對爲之。
金光煜啓曰,伏見慶尙左兵使任忠幹辭職狀啓,則蓋因慶州人奉慺,東萊之人宋廷立等上疏,發明自己濫徵軍布之事。設有可辨之事,爲邊臣者,所當退伏惶縮,以待朝廷處置,而滿紙張皇,肆然自列。況邊臣不敢辭職,乃是舊例,而偃然辭免,其猥濫縱恣之狀,極爲非矣。請兵使任忠幹推考。傳曰,依啓。
李楘啓曰,承旨有闕,政事,取稟。
金光煜啓曰,領議政李弘胄箚子批答,入直史官,當爲傳諭,而闕門將閉,勢難出送,以預備兼春秋傳諭之意,敢啓。傳曰,知道。
又啓曰,領議政李弘胄箚子批答,令兼春秋李英發傳諭事,入啓蒙允之後,再三催促,終不進現。凡官兼職,雖未完署,仍爲行公,已成近例。而稱以未及署經,如是退託,使莫重君命,以至經宿淹滯,極爲駭愕。請李英發推考,批答則待明日,他史官齎送之意,敢啓。傳曰,依啓。
午時,上出御文政殿月廊,召對。入侍,參贊官韓亨吉,侍讀官成以性,檢討官崔有海,假注書林葵,記事官林·鄭泰齊。上讀前授詩楚茨下三章音一遍。成以性進講,信南山六章音釋各一遍。上依進講,讀音釋各一遍。成以性曰,此篇大指,與楚茨略同,而六章之意,各有次第。第二章云,或雨或雪,旣優旣渥,生我百穀,以致豐年,則此不在於天,而只在於人君之誠與不誠,可不留意也哉?崔有海曰,此章主言農事。自古人主,當知稼穡之艱難。故大明太祖,力勸農桑,使太子主監農器,或遇旱災,則親自步出禱雨,缺宗廟矣。上曰,此禮近亦有之。令皇帝步出郊外禱雨,缺·崔有海曰,至誠感天。宋時亦有禁中禱雨之事,自上亦缺誠默禱,以致上帝之感動矣。韓亨吉曰,山城被園之日,大雨於宗廟缺聖上,至誠禱天,故凍雨旋止矣。成以性曰,今日旱災,前古所無,而天非無心,感應孔昭,至誠不動者,未之有也。崔有海曰,上天同雲云者,天氣下降,地氣上升,陰陽和而雨暘若矣。天地否塞,上下不交,則陰陽不調,災異疊臻。君臣上下,亦一天地陰陽,今日之久旱不雨,未必不由於此也。成以性曰,此詩亦言祭祀之事,五穀豐,然後可以祀宗廟上帝,是故古人有言曰,粢盛不潔,不可以祭,不其然乎?中田有廬,疆域有瓜云者,言其田畝之盡墾也。今也不然,田野不闢,滿目蒿萊。昨日李敬輿,自外方入來,今年農事,已無可爲,而南方乃移秧之地,旱乾如此,不得移秧,農夫束手,赤子喁喁云矣。崔有海曰,近來祭享所用鹿醢·兔醢等物,皆不精潔,排進之時,多有惡臭,人不忍近。而祭後不爲分餕於祭官,似有還用之弊,事極未安。嘗考周禮,祭醢有蠯·蠃·蚳之物,註以爲蜂·蛤·螺云。卽今生蛤·小螺·白蝦等物精美之醢也。禮記以爲,昆蟲之異,草木之實,以備陰陽之義云。今依古禮,代用此蛤·蚧·白蝦等物,除鹿·兔等臭惡之醢,何如?上曰,喪祭從先祖,不可改易,而如是不潔之物,亦不可用,言于該曹。韓亨吉曰,近來承旨有闕,前頭又有迎勅擧措,多事之時,不可久曠。明日乃國忌齋戒也,不可爲政,今日日勢雖晩,姑爲差出,何如?崔有海曰,自古帝王,多遇大患難,而患難之後,更加惕慮,以改前日之疵政,勉思惟新之道,此乃奉天之至意,而爲政之實效也。是以轉災爲福,轉厄爲安,休祥至而災咎消。臣未知聖上,念玆在玆耶?古之人國家有非常之變者,必由於非常失政之致,而今我國家,旣無大段失政,聖上亦無失德,而致有如此罔極之變,殿下之心,少無愧於天,而群下之亦當慷慨憤發之時也。伏願殿下,益軫聖慮,少無怠忽之心,可乎?上曰,啓辭甚當,予當留念焉。崔有海曰,當此大變亂之後,又値無前之旱災,固當痛祛華靡之風,務從儉素之俗,而今日人情,專不尙儉。位高者,必着錦衣,年少名官,亦着華服,甚非美事。自今以後,自上達下,祛奢崇儉,則此亦敬天恤民之一大道也。上曰,外方則予不知之,而入於筵席者,皆無奢侈之人矣。崔有海曰,缺來,沿海各官中韓山一郡,弊瘼偏多。前日則貢物作米,太一斗,以紙一卷卜定,而其後則紙一卷,以木一疋換捧。今則木一疋,又以米十二斗卜定,本州之民,不堪其弊。況今又設無前之舟師?泰安則可以得材木,而他官則絶無材木,故不能造船,必以三百石,或以五十石之米,貿船於水營,船上什物·火器諸具之價,亦幾出木五十餘同,沿海各邑,皆獨當辦出。故作米之役,倍重於內地,而又以船師,其弊十倍,此民情之極怨者也。或以爲,沿海各邑,不入作米者,祭享·御供等物,分定於內地爲當云。或以爲,戰船價米,亦依前例竝定於陸邑,則可以保存云。令朝廷變通善處,何如?上曰,令該曹量處,貢物作米,固知其不便,而經費不足,故似難變通矣。韓亨吉曰,小臣曾爲舒川郡守時,沿海各邑,竝定造船,而今則韓山獨當云矣。上曰,加定船隻,故大郡獨當矣。崔有海曰,丁卯之亂,赴防軍之妻子,不能農作,將未免餓死。其時體察使李元翼,行會于各道,令赴防民之隣里,合力耕種除草,以濟其妻子。況今牛隻絶無,舟師軍之田畓,耕稼無路,各別知會于各道,嚴飭守令,使其隣里之人,出力耕耨,俾免餓死之患,何如?上曰,此言是矣。言于該曹。崔有海曰,舟師一事,曾已箚陳其弊,而辭不達意,未蒙允許。蓋當此之時,陰雨之備,不可忽也。而設或倭船出來,必不泊於釜山。且聞近有自中之變,似無朝夕可虞之端,姑爲罷放船師軍,何如?又曰,殿下卽位以來,進講筵席者多矣,一未有史記講論之時。史記,乃古今治亂興亡之所載,而不可廢也。自今以後,宋鑑·綱目中,卷卷懸籤以入,萬幾之暇,或留聖意,筵席進講之時,竝爲討論,則其於爲國之道,庶有補益矣。考大明會前,則每日開筵,執經傳者東立,執史記者西立,講經傳後,卽講史記,此可爲法矣。上曰,然則,似好矣。崔有海曰,前日陳箚中,有講明禮儀之事,而猶不得擧行。今則雖不爲常參,而禮貌之間,不可無曲折。孔子曰,從下,禮也,人臣不可無禮也。上曰,禮貌煩多,則似爲支離,務從簡缺似好矣。成以性曰,臣聞頃日引見時,因大臣啓辭,有秘密勿通三司之敎,政院亦爲稟啓云。此出於機事之愼密也,然有未安者,史官,乃直筆之臣也。人君過失,大書特書,豈可使不聞知也?至於臺諫,匡救君違,糾察時政,軍國大事,不得與聞,則大違於祖宗設官之意,此豈聖世之事乎?凡秘密之漏洩,未必皆由於史官·臺諫之手也。伏願聖上,更加的量,何如?上曰,此非使臺諫,不得與聞也。簡通往來之時,頗以煩泄,故如是矣。成以性曰,若有邊報,則注書謄書簡通,乃是舊例,如可秘密之事,則臺諫,豈敢姑爲漏泄乎?韓亨吉曰,一自傳敎之後,凡秘密,藏之櫃中,不敢傳播,而時月漸多,積成卷軸,則亦甚汗漫矣。上曰,其中最可秘密之事,秘之,可也。其他汎然邊報,不必堅秘也。成以性曰,當此天灾孔棘之時,上下遑遑,若不保朝夕。如有審理之政,則當用於此時,而頃聞逆臣之子,年未滿者,使之盡覈云。當此之時,自上特用寬薄之典,亦似宜當。上曰,此則非誅殺之意也。崔有海曰,斥和諸臣,至今或有未蒙恩赦者。此等臣,雖有不量時勢,妄自斥和之罪,其本心則似爲無罪。吳達濟等事,已矣,無復可奈,而被謫之臣,似爲冤悶。伏願特加恩典,以示天地包容之德,何如?上曰,中外之人,皆不知予意也。此亦欲改人心世道之意也。蓋此人等,不能無罪者,非不知斥和之爲大患,而用心不直,欲竊美名,入則心憂,出則揚言,此亦非其本志也。不知軍國大事,必欲得行己志,當出而唱之,使大臣不得措手足,年少浮薄之習,不可長也。然已皆放送,其中尙在竄謫者幾人耶?韓亨吉曰,兪棨不得蒙恩矣。上曰,此是山城上疏之人耶?對曰,然矣。上曰,兪棨·李一相,則非但斥和,以他罪,尙在竄謫中矣。罷出。
上在昌慶宮。停常參·經筵。
太宗大王國忌齋戒。
金光煜以弘文館言啓曰,宋鑑·綱目中,進講事,命下矣。臣有海,領事前,出去定奪之意,敢啓。傳曰,知道。
又以備邊司言啓曰,山城守堞人免稅復戶,戰亡人妻子稅外復戶,納粟人限年復戶等事,皆出於激勸聳動之擧。令出惟行者,而守令或有不謹奉行,混入民結作夫之中,不爲抽出査減,或稱以無自己田畓,不爲準給一結,使朝廷德意,不得下究,而反嫁失信之怨,極爲無嚴。申飭各邑,缺着實擧行之意,諸道監司處行移,何如?傳曰,允。
又以弘文館言啓曰,臣有海,以宋鑑·綱目中進講事,議于大臣,則領議政以爲,宋鑑可以進講,若書冊不備,則使各道搜得上送爲宜當云。右相以爲,古今歷代,各有次第,而漢唐君臣之事,多有可法可戒者,先爲進講綱目宜當云,而本館副提學,則以領相所論爲是,何以爲之?且史記,留在本館者甚少,明日出往慶德宮,閱點諸書之意,敢啓。傳曰,知道。進講之書,依領相議施行。
上在昌慶宮。停常參·經筵。
太宗大王國忌。
金光煜以都摠府言啓曰,副摠管權克正,會同分軍事,內兵曹除標信進去之意,敢啓。傳曰,知道。
以司憲府箚子備邊司粘目,傳于金光煜曰,吳達濟等死後,其妻子所居官給料事,前已定奪矣。大臣未知此意,而回啓耶?抑給料爲輕,而如是云云耶?更察以啓。且酒器,是內醫酒器,而謂之以自內酒器,此回啓,知而爲之乎,不知而回啓乎?竝問啓。
李楘以禮曹言啓曰,以今五月初八日召對時,檢討官崔有海所啓,上曰,喪祭從先祖,不可改易,而如是不潔之物,亦不可用,言于禮曹事,傳敎矣。兔醢等物,雖不分餕於祭官,典祀〈官〉卽爲分給下人,似無還用之弊。而夏時則臭惡,人不敢近,必是着鹽不多,以致如此也。以生人之不敢近者,薦之於神明,固爲未安。而五禮儀祭式旣昭載,則代以他物,亦似未妥。若令沈醢時,着鹽適宜,必無臭味之變。而筵臣所啓,亦似有見。莫重祭享之事,自本曹不敢擅定,議大臣定奪,何如?傳曰,依啓。
上在昌慶宮。停常參·經筵。
傳于金光煜曰,使書狀引見。
皇帝勅諭,朝鮮國王謝恩陪臣申景禛,齎到表文,朕頒格外之典,特賜貂皮·銀兩,就令景禛齎回,王其祗受,以彰優厚至意,故諭。給賜玄貂二十張·紫貂一百張·銀一百兩。
傳于李楘曰,初八日祈雨祭,獻官以下,書啓。
以戶曹問安使盤纏單子,傳于韓亨吉曰,今後,凡使行,銀子勿給。
韓亨吉以漢城府言啓曰,中部參奉柳淑,最能擧職。頃日掌隷院請推,以笞五十解見任別敍照律啓下,當該見任矣。第五部之官,兼被推考,四部官則書先世功臣,付標功減一等,而此人五代祖柳聃年,爲佐理原從功臣,當爲功減之中,而錯認爲公罪,獨不功臣付標,因解見任,實涉冤悶。而隱漏處女,時方聞見,盡心職事,似當依他功減。且本部主簿金瑺,受由於吏曹,下鄕不還,只有此參奉柳淑,而如此多事時,無一人察任,極爲悶慮,惶恐敢啓。傳曰,依啓。
金光煜以刑曹言啓曰,卽接左邊捕盜廳,開寧出身張義立,偸取馬匹,緣由承服,使之依律定罪。而張義立,係是出身,移送義禁府之意,敢啓。傳曰,知道。
下直,水原府使李澥。
吏批,判書南以恭進,參判金壽賢進,行參議金槃進,都承旨李楘進。以申得淵爲右承旨,李景奭爲大司諫,鄭時望爲漢城庶尹,金爲興海郡守,崔應亨爲果川縣監,閔汝耆爲膳工參奉,閔賀爲典籍,金汝鈺爲司藝,朴玏爲司宰主簿。傳曰,戶曹正郞,監察金晉宗除授。
兵批,判書李時白病,參判金蓍國鍼灸,參議金霱進,參知尹順之在外,右副承旨金光煜進。以全湜爲上護軍,許啓爲護軍,洪鎬爲副護軍。
李楘啓曰,近日院中三員,或以身病,或以親病,一時呈告。右承旨申得淵,今日政差出,而下鄕已久,上來無期。左承旨韓亨吉,累日入直,亦有所患。似聞,同副承旨崔有淵,母病初非大段,今已向差云。崔有淵牌招察任,何如?傳曰,依啓。
金光煜啓曰,以義禁府奇宗獻公事,傳曰,公家之物,私自與人,無罪耶,政院察啓事,下敎矣。臣雖未解律文,而聞諸古老,私自與人,亦有其罪云矣。此公事還出給,使之更考律文稟處,何如?傳曰,依啓。
崔有淵以禮曹言啓曰,慶尙監司移文內,故持平柳袗,故翰林鄭杺·兩家處女單子,已爲上送。而兩家俱無家長,至於柳袗處女,則父母俱沒。無家長處女,亦參於揀擇,未知格例,急速相考回答,以爲督缺地云。雖無父母,亦使上來揀擇乎?前例則無家長子女,不爲捧單云,而監司捧單以送,故循例入啓矣。移文如此,故敢此仰稟。傳曰,勿爲上送。
崔有淵以禮曹言啓曰,咸鏡·慶尙等兩道守令三員,身率其處女而來。漢城府所聞落漏處女,亦非一二,而以外方處女,猶有未及上來之故,再揀日子,未得卽爲擇定。遠方各官下人,當此農時,久留等待,其弊不些。若以在京處女,爲先定日揀擇,可合再揀者外,其餘竝卽許送,以除一分弊端,恐或無妨。大臣之意亦如此,故敢啓。傳曰,在京處女,先爲揀擇,似爲難便矣。
崔有淵以禮曹言啓曰,今五月初八日召對時,檢討官崔有海所啓,近來祭享所用,鹿醢·兔醢等物,皆不精潔,排進之時,多有惡臭,人不忍近,而祭後不爲分餕於祭官,似有還用之弊,事極爲未安。嘗考周禮,祭醢有蠯·蠃·蚳之物,注以爲蜯·蛤·螺·蚧云。卽今生蛤·小螺·白蝦等物精美醢也。禮記以爲,昆蟲之異,草木之實,以備陰陽之義云。今依古禮,代用此蛤·蚧·白蝦等醢,除鹿醢等臭惡之物,何如,上曰,喪祭從先祖,不可改易,而如是不潔之物,亦不可用,言于禮曹事,傳敎矣。兔醢等物,祭後雖不分餕於祭官,典祀官卽爲分給下人,似無還用之弊,而夏時則臭惡,人不敢近,必是着鹽不多,以致如此也。以生人之不敢近者,薦之於神明,固爲未安,而五禮儀祭式,旣爲昭載,則代以他物,亦似未妥,若令沉醢時,着鹽適宜,必無臭味之變,而筵臣所啓,亦似有見。莫重祭享之事,自本曹不敢擅定,議大臣定奪,何如,傳曰,依啓事,傳敎矣。議于大臣,則左議政崔鳴吉以爲,祭享變通,乃莫重之事,臣不敢獨爲獻議,待領相出仕,右相入來,會議以定,宜當。大臣之意如此,敢啓。傳曰,依啓。
韓亨吉以戶曹言啓曰,以本曹祭享醢物代用事啓目,傳曰,廟祭似無食醢薦用之規,使之察爲事,傳敎矣。五禮儀宗廟四時臘享俗節祭圖式相考,則缺醢物薦用之儀,而大祭則兔醢·鹿醢·醓醢·魚醢等物,盛於右豆,小祭則只用鹿醢。故奉常寺,例以今醢措備,行用矣。但筵臣啓辭批答內,以喪祭從先祖,不可改易爲敎,則白蝦等醢代用之請,似不准許,而臣等不能覺察,白蝦醢代用不便之意,誤爲覆啓,原啓目中,改付標,何如?傳曰,依啓。
正言金泰基·朴啓榮啓曰,尹昉事,措辭見上。請加三思,亟命圍籬安置。答曰,已諭。
正言金泰基·朴啓榮啓曰,廟社主陪來當該官員,拿鞫定罪事,及海嵩尉尹新之,前府使李坰,竝命削奪官爵事,及康津縣監成殼,罷職不敍事,措辭見上。大亂之後,上下同憂,爲別星者,所當惕念謹愼,務從簡約,而前都事李明溥,不自戒飭,貽弊列邑,見侮守令,亦其自取,請命罷職。守令與都事,有相轄之事,則自當審其體面,辨其曲折,從容處之,而至定推官,有若爭訟者然,至罷都事,偏護守令,處置乖宜,莫不駭異。全羅監司元斗杓,請命從重推考。新除授司諫權濤,時在慶尙道丹城地,請斯速上來事,下諭。答曰,依啓。廟社侍衛官員與缺走者,同被拿問,似爲不可,更勿煩瀆。海嵩尉尹新之等事,及成殼事,不允。
以戶曹祭享鹿·兔醢啓目,傳于韓亨吉曰,廟祭似無食醢薦用之規,使之察爲。
金光煜啓曰,新除授右承旨申得淵,時在保寧地,斯速上來事,下諭,何如?傳曰,依啓。
以備忘記,傳于崔有淵曰,祈雨祭獻官李德泂·沈悅·洪柱元·任孝達,各熟馬一匹,典祀官趙景禛·李楯·權搏,大祝權檍·朴日省·申濡·李汝翊,各兒馬一匹,監察及諸執事,各上弦弓一張,賜給。
弘文館副校理權堣身病上疏。踏啓字。
知敦寧府事姜碩期身病上疏。踏啓字。
左副承旨閔應亨身病上疏。答曰,省疏具悉爾懇。爾其勿辭,調理察職。
謝恩使引見。上御文政殿月廊,引見使臣右議政申景禛,大司成李行遠,書狀官李裯,入對。右副承旨金光煜,注書李垶,〈記〉史官林·鄭泰齊,入侍。上謂申景禛曰,卿久留未歸,何故而然耶?申景禛曰,待狀啓回下,知可否後處之,故然耳。且皇帝出去未返,入來後出送,故以致遲留,至於徵兵謝恩,則當初不許,今此謝恩,意外之事云矣。李行遠曰,彼言,當初不發不徵兵之言云矣。上曰,然耶?初旣許之,而本無誠信,故終有二言矣。申景禛曰,彼執言,皇帝出去時分付內,冊封謝恩,則待之云,而徵兵謝恩,則此乃意思外也云矣。上曰,然耶?助兵一事,何卒然發耶?申景禛曰,非卒然發也。事旣前定,而今始發矣。李行遠曰,竊聞中國有和親之意云矣。上曰,是耶?似不近理矣。申景禛曰,和使已來云矣。上曰,中國人往來事分明耶?申景禛曰,非朝廷送也,乃邊臣所送也。缺李行遠曰,彼欲與中國和者,似亦出於不得已也。彼國專無缺之物,必得中國之物,然後得以爲衣,而今則中國之缺渴盡,故不獲已有和意云矣。上曰,非獨爲衣也,必有深計矣。李裯曰,中國所送講和人,目眇者出矣。上曰,幾人來耶?裯曰,七人云矣。上曰,自寧遠來耶?李行遠曰,自山海關來,所持文書,藏于黃竹筒云矣。且有和意者,非一朝一夕所爲,必有深計,必有要切矣。上曰,然。申景禛曰,朱乙建城,去淸國五十餘日程也。汗,憤蒙人侵掠,追擊至此,戰馬三萬匹死亡云。非交兵也,自取敗也。且聞戰馬死亡者,代送他馬,而前日擄去朝鮮之馬入送云矣。上曰,其城皆蕩滅耶?申景禛曰,蕩滅與否,未能詳知矣。竊聞朱乙建城,本無水,汗之是行也,倍道驅馳,軍到此城,進退不得,至於掘地而飮。人馬俱渴,糧道隔絶,又無後援,困頓狼狽,終至於顚敗矣。行遠曰,非交兵也,乃自取也。上曰,是行也,不得侵中原地方耶?景禛曰,未能詳知矣。上曰,有無聊氣色耶?景禛曰,因被擄人聞之,則彼甚無聊,當初起兵之時,士卒亦不樂去矣。上曰,士卒亡者,幾許耶?裯曰,不知多寡,而竊聞四十人去,一人生還云,推此可知矣。上曰,助兵事,往彼陳情,可得周旋耶?景禛曰,此實罔極擧措也。彼小無人情,若堅執拒之,則反致乖戾,無益有害,故不能峻折,只陳利害,反覆開諭,則彼言,此乃當初約條中事,其可得已乎?非不知多數徵之,而如此數少者,亦出於皇帝眷厚之意云矣。上曰,助兵,將欲用於何處乎?景禛曰,其意似在於入送遼·廣矣。彼揚言安·義州定齊以待分付云。以此觀之,似可用於遼·廣間矣。且言助兵,非必用於戰陣,以朝鮮欲爲聲援云矣。上曰,彼之本意,誠爲此也。必知我軍不能用矣。行遠曰,缺風俗不用客兵,必用其國實軍云。不過欲聲勢缺上曰,然。上曰,彼國人馬,旣已疲困,夏節必不興師矣。行遠曰,助兵與否,從速決斷,則庶幾無憂。不然,終必有難圖之事矣。上曰,卿等久留,彼國事情,其得知乎?景禛曰,未能詳矣。有官爵人,則決不得交接,且被擄人,不得私入我所,蓋慮其瀉通彼國情狀也。大槪,東宮未寧,彼人多以爲疑,疑其非眞,是以龍將,請見世子矣。上曰,見世子後,有何言耶?景禛曰,臣等謂龍將曰,世子未寧,俺等未見安寧而歸,極爲悶慮,願留數日,見其症勢,而還報國王也。龍將仍見世子曰,世子之病,非卒然疝症也,必過爲用慮而然也,國王送時,有愼飭之戒,而用慮致傷,至於未寧,願寬心愼攝云云矣。上曰,然則見後,果知其實病乎?景禛曰,龍將前日見世子者,乃私見也。翌日乃以皇帝命來見,見後果知其實病矣。且世子未寧之中,朝夕進御饌物,極爲菲薄,陪從諸臣,極爲深慮,自今以後饌物,量宜入送,何如?上曰,令該曹入送饌價,可矣。景禛曰,臣聞,侍講院旣有銀兩,而不令出市云矣。小臣入去時,預次持去黑麻布,則還持來,紬及苧匹,納于侍講院而來矣。上曰,今年旱災,一行西路所經之處,何如耶?景禛曰,所經盡赤地矣。裯曰,竊聞皇帝今行之敗,中朝誘致蒙古,預爲潛通云矣。上曰,卿等之在彼,不能的知其奇乎?景禛曰,不能的知,而見其稱以戰馬多喪,代送他馬,則可知其敗也。上曰,馬若多死,人之死亡,亦可知矣。景禛曰,彼國揚言,戰馬多死者,非戰死也,中路飢死云矣。上曰,馬若飢死,人必亦同矣。行遠曰,皇帝進兵時,一日行一百五十里,又遇凍澌,以至多有死亡云矣。景禛曰,我國被擄之人,每說我國樂聽之言,蓋人情出於戀國,誠可矜矣。因此輩聞,㺚人亦有怨謗者,漢人皆有缺之意云矣。上曰,彼雖强,其强易弱也。收合缺而待之如此,豈其心服長久之道乎?景禛曰,臣等入去,遇一漢人,款待臣等,臣等致謝其厚意,則答曰,俺與貴國之人,似同一體,有何謝乎云云。其眷戀本國之意,亦可矜矣。上曰,今番進兵,皇帝之必親往者,何耶?必欲恢張大勢而然也?行遠曰,皇帝生男,未久化去,故不勝無聊,以至於親往云矣。上曰,厥兒何時死乎?行遠曰,正月也。上曰,前年生者耶?行遠曰,然。皇帝雖有長子,愚蒙太甚,故尙未封王,稱以何盤。何盤者,乃將帥稱號也。景禛曰,彼國旣無太子封號,而我國前日,有進奉太子之擧,實未知也。上曰,雖無太子,我國則以有太子知之矣。行遠曰,諸王之中,要土之勢,已重矣。景禛曰,八高山中,要土之旗獨紅,故汗嘗稱曰,紅旗,非我臣也云云。蓋兩間旣生嫌隙,而要土不爲驚懼云。彼國君臣分義,不至嚴峻,故不畏矣。上曰,見要土者,人必稱之,使臣亦見之乎?申景禛曰,未之見。上曰,其年幾何?李行遠曰,辛丑生云矣。上曰,貴盈哥家,其盛乎?申景禛曰,其子七人云矣。上與使臣問答之際,左議政崔鳴吉,與備局堂上,請對。上命注書李垶,招之。李垶旣覆命。左議政崔鳴吉,工曹判書具宏,戶曹判書沈悅,事變假注書南翧入侍。崔鳴吉曰,懷恩君,不意在喪,今番入送之人,未得其代,願聞睿簡所在。上曰,斯人極可,而不幸丁憂,奈何?崔鳴吉,斯人入送,如畫矣。遽至於此,深可慮也。上曰,誰可往者?崔鳴吉曰,未知其當。上曰,發行之日不遠,斯速定人,可乎?崔鳴吉曰,前日所定人中擇送,何如?上曰,洪有病云,今已差復耶?崔鳴吉曰,已差復矣。申景禛曰,使臣去,則未知何以措辭耶?必先定其辭意,然後發送,可也。臣伏見彼人旣已發言,則終不得回撓,姑且送人,觀其事情形勢之如何耳。上曰,古人或以言語感動敵國者,非止一二也。今若善爲說辭,則缺無小補乎?申景禛曰,不可以口舌爭也,又不可以義理說也。以臣愚缺深以爲難。崔鳴吉曰,善爲說辭,則不無感動之理,而我國無口辯之人,奈何?昔夫差伐晉,句踐必知夫差徵兵於越,請其親領而去,一邊起兵送之,一邊送子貢說之,則夫差受其兵而辭其主,此先見之善計也。今日則如此計劃,不可容易,口辯之人,亦難得矣。上曰,事與彼不同矣。洪,在前與淸人相接耶?崔鳴吉曰,不爲也。上曰,初行之人,不與曾行之人,必知彼人之本品,彼國之情狀,然後庶可善爲說辭。不然則只增其怒,又不無妄發之患矣。崔鳴吉曰,見敵國情狀,臨機斟酌,莫如尹暉,而但口辯不足,是可欠也。上曰,不須多言,必經事於彼人者,庶可爲矣。崔鳴吉曰,暉雖老,筋力尙强,國事且重,然則暉,可矣。上曰,大臣參酌議定。崔鳴吉曰,此行,係國家安危,必剛勁有智術者,可當,而暉則剛斷不足矣。申景禛曰,今番入送,千萬僥倖,得其聽從,則幸莫甚焉。否則極有難處之事,深可慮也。且使行今雖發行,六月望時當到,奈何奈何?上曰,今此使行,六月旬前當到矣。景禛曰,旬前雖或得達,如不得聽從,則所定日期前,日子不多,奈何?如或得聽,何言何言?行遠曰,非獨不得聽順,恐有發怒生梗之患矣。鳴吉曰,以臣愚計,設或不聽,終必不至於大可憂也。景禛曰,彼之所謂安·義州定置云者,此皆爲形勢聲援也。上曰,然則軍糧之言,又何發耶?鳴吉曰,此無非爲其形勢而發也。景禛曰,臣等言,我國新經兵禍之餘,加之以牛隻盡斃,國力蕩渴,而大國有此徵兵之擧,極爲渴悶,罔知所措。彼答曰,牛雖盡斃,馬則存矣。設令國中之牛,不斃俱存,亦奚用於戰陣乎?至於徵兵一款,乃在當初約條中,非今日卒發也。雖五萬十萬,其可得乎云云矣。且臣等,自初至終,不發歸告國王之言,而彼曰,政丞旣來,故不爲勅文·回啓可爲云云矣。上曰,文書何不爲耶?景禛曰,彼國本不好爲文書矣。鳴吉曰,彼之出此計,姑爲聲勢,以誇示也。行遠曰,臣等不敢發出去之後,啓于國王及朝廷之言矣。上曰,此事不可以無文書,置之而不慮也。景禛曰,聽其調兵安·義間,以待大國處置之說,則其不可忽,如是夫。鳴吉曰,柳琳不送之擧,則決不可也。上曰,柳琳之事,不擧,可也。兵若不去,則琳自不去,何至必擧乎?且使行不退,定日發送可也,而懷恩丁憂未往,何以爲之耶?其代,大臣從速議定。上曰,瀋陽入往之人,今則不給饌物云。所食必甚涼薄,何以支遣乎?景禛曰,自三月不給饌物,其涼薄艱楚之狀,不忍見不忍言矣。上曰,我國之人,其平居培養,異於他國,雖在卑賤常人,必食魚鹽等物,而久在異域,其艱苦涼薄,至於如此,何以堪過?宰臣以下,貿易饌價,令該曹量宜入送。景禛曰,參下官在瀋陽者,其妻子在京城,無所倚賴,未免飢寒,付給參上料,何如?上曰,言于該曹。景禛曰,今行持去咨文,彼人有疑訝之意矣。上曰,何以云云?景禛曰,臣等謂彼曰,如此不信,則此後則更不咨文云,則彼曰,凡事虛實間,必有結末云矣。鳴吉曰,我人之於倭,猶且不知其情狀,況彼國乎?前者咨文已及之,若使倭人不來,則彼人必疑我國爲城池等事,而謂我欺之也。五月內若無南虞,今年必無事,今年無事,則通於彼國,可也。全然不通,則必增疑慮矣。且依昨日啓辭爲之,何如?鳴吉又曰,因林慶業聞之,則都督請倭之說,其處亦有云。有如此之言,則沈知常必知,以此問於彼,何如?景禛曰,自我先發此等語,不可。上曰,不關矣。景禛曰,彼之所言等事,皆入狀啓中,擧行之事,件件擧行入送,可矣。且彼言永柔逃還人,何至今不擧行耶,向者崔政丞入去時,言之云矣。上曰,率去之類,何以處之乎?景禛曰,漢人皆放,向化者亦皆放釋,使之任意居住。而至於向化,則備給衣服,所着皆好,其家屬留在我國者,缺後入送云矣。上曰,詳問爲之。景禛曰,小臣來時,有一女人逃亡,隨臣一行潛來之際,彼自通遠堡,尋蹤追之,適以夜深,不得推去,臣不忍捉給,仍爲放還矣。上曰,此殘忍說也。景禛曰,龍將送十二歲兒,請贖銀三十兩,不敢違逆,至於贖來。且德成守女子贖還,捧承傳矣。臣等求之,終始不得,故以此銀百兩,及小臣盤纏銀五十兩,贖還遂安女人而來矣。鳴吉曰,近日玉候有快差傳敎,今則加有差勢耶?上曰,似若快差矣。鳴吉曰,汗症,今則何如耶?上曰,或有發時,而今則快差矣。景禛曰,砲手逃亡人,贖還銀子,逢授朴而來矣。鳴吉曰,差出使臣,極爲緊急矣。景禛曰,使臣雖往,不得聽從,則助兵之事,必未及期限,奈何?上曰,姑待使臣之入往,觀其所爲如何,然後議定,似可矣。鳴吉曰,使臣入去,而得其聽從,千萬僥倖也。以小臣拙計,柳琳除送平安兵使,名言皇帝遠征,而小國力疲,無可補之勢,故以琳爲平安兵使,待大國命令云,如何?上曰,不然。彼若謂盡率汝軍兵而來,則何以爲之?鳴吉曰,彼亦不無情於我國,示之以難堪之形勢,則似或至於不必徵矣。景禛曰,與皇帝相面,則容或有通情之路,龍將操弄於中間,欲以爲自己之功,故其意所好則通之,所惡則不得通矣。鳴吉曰,雖然情則可以通矣。景禛曰,柳琳之爲兵使,似好矣。上曰,此時爲之,何如?似不可矣。沈悅曰,瀋陽往來之際,刷馬極難,司僕有貿牛時所餘刷馬若干匹云。此馬入送義州,以爲輸送之地,何如?上曰,似爲便當矣。景禛曰,朴頵,當初雖有罪,而見其辛苦之狀,似爲可矜矣。上曰,情狀過甚,不與他人比也。亂離中,諸宰相及士庶皆扈從,而渠獨不爲,其間事狀,多有奸巧,國法重,則其罪當死不赦矣。鳴吉曰,朴頵,其罪雖重,其術則良矣。上曰,其術良,故惜其術,不加重律,只令入送瀋陽,而缺崔鳴吉曰,此人非獨術業良也,文亦足矣。其本心亦非奸巧之類,而當初情事,不過嫌其起服而然也。上謂申景禛曰,卿重病數年矣。異域行李,何以爲耶?深以爲慮,今則差耶?景禛曰,不至於重發,無事往還矣。上曰,彼人待之,何如?景禛曰,待前人,則臣不知矣。待臣,則不可謂薄待矣。至於詰責之事,則小無寬貸,誠可悶矣,誠可悶矣。上曰,開門,常時則閉,而出入時獨開耶?景禛曰,入去已久,顔情恬熟,雖在常時,從所願出入,別無防遏矣。上曰,雖下人之輩,欲出入,則不防乎?景禛曰,初頭防塞者,以其潛商也。且聞,彼以南草爲國大禁,使不得貿易,曾有犯此禁者,至於付火云。蓋初頭防塞出入者,亦以此也。上曰,越江時,何不詳察乎?景禛曰,贖還人中公贖,則旣許其價,考其原籍,屬爲公賤,似爲便當。若不然,則公贖之價,不無處置變通之道矣。上曰,公賤定屬事,似或可矣,而未知何如。令廟堂議處。景禛曰,山城守堞時,中箭死亡軍人金許弄妻,許五十兩贖來。且臣等來時,謂其未贖留在之人曰,出去之後,送銀贖還云,則渠等不勝欣感,且泣且謝矣。上惻然,有慼容。
上在昌慶宮。停常參·經筵。
藥房問安。答曰,知道。
藥房都提調臣崔鳴吉,提調臣沈悅,副提調臣李楘啓曰,聖候旣已差復,湯藥不必連進,而久病之餘,再發之患,實爲可慮。預防之劑,似不可已。前所製入黃連猪肚丸,合黃蓍六一湯加入內,改其錢兩,黃芩酒炒·黃柏鹽水炒各一兩半,人蔘·當歸·生乾地黃各二兩,更加赤茯苓三兩,連缺進御,宜當云。鄭之問,論症一度,別爲寫進,以備聖覽。消渴之證,經所謂二陽之結。二陽者,手陽明大腸主缺液,足陽明胃主血,津與血不足,發爲消渴。消者,燒之義也。渴者,燥之義也。津與血不足,則心君之火邪,肝腎之相火,膀胱之民火,及五志之火,翕然熾盛者,不足怪也。然津與血,自病者少,而被火燒爍者多,何者?物事之間,七情之動,人所不能無者。倘能恬然常靜,則水能升而澄凝,與火調停,則病安從生?以此論之,消渴爲病,外感則易治,內傷則難治。難治之中,下消最難,下消者,腎消也。腎消則不甚飮水,而小便混濁如膏然,腿膝枯細,面黑形疲。其次則中消,中消屬脾胃,此亦不甚飮水,唯消穀善飢,俗所謂食渴者,此也,此亦未易治者。又其次,上消。上消者,上焦心肺之病也。飮水無窮,煩熱悶鬱,有能食者,不能食者,古法能食者,末傳癰疽,蓋緣水自溢也。不能食者,末傳脹滿,蓋緣火自炎也。例於渴症已差之後,別有預防此二患之法。丹溪心法,有忍冬丸·黃蓍六一湯,備癰疽之劑,順氣散導水丸,備脹之料也。信知三消之症,治之旣難,旣治之後,善處末傳亦難,而少有失攝,則復發之患,例多有之。豈可置之於尋常他症之類哉?復發之患,在人自愼與否,末傳之憂,則全責於處方者。處方之人,敢不矜持以謹爲之耶?今此上候,直是上消心肺之症,雖在三消中最輕,而不閱兩箇月而差復,實是天幸矣。前頭所憂,則末傳及復發二般患耳。答曰,依啓。
金光煜以兵曹言啓曰,南所衛將權若牒報內,忠壯衛廳汲水軍乺伊進告內,昨日初昏量,延爽門傳編定送軍士忠州定兵金應信亦,所屬賓廳,全壁破毁,壁間修藏木二介偸取,同金應信執捉拘留,曹以入啓處置事云。所偸之物,雖細,闕內壁間修藏木偸竊之事,情狀極爲痛駭。令攸司依律治罪,何如?傳曰,拿推。進告軍士,各別論賞。
金光煜以備邊司言啓曰,今月十一日引見時,右相所啓,贖還人中,公贖者,則考其原籍,屬爲公賤,似爲宜當,若不然,則公贖之價,不無處置之道矣。上曰,公賤定屬事,似或可矣,而未知如何。令廟堂議處事,傳敎矣。私贖之人,旣歸私賤,則公贖之人,當屬公賤,固不可有所異同,而刷出屬公之際,不無人言,恐不如任之。伏候上裁。傳曰,允。
政院啓曰,卽者正言金泰基避嫌傳啓,觀其啓辭,乃軍機秘密,不當爲之事也。臣等以爲,此事可言,則言之而已,似不當引避之意,再三通之,則以爲如此避嫌,不可不捧入云。臺諫與庶官不同,不得不捧入,敢啓。傳曰,勿爲捧入。
刑曹參判金大德,參議趙緯韓啓曰,臣等俱以無似,待罪刑曹佐貳之任。凡於公事場,素不能諳鍊,而頃於延安府丙子條訓鍊都監砲保價布領來色吏趙振龍,擊錚原情回啓之時,臣等取見南斗瞻·金德承·沈櫶等緘答之辭,則皆稱其時價布,來置京中之狀,故泛言金德承等緘答,皆以振龍原情爲的實者,只明其價布,旣已上來,未及納上,而見失於敵兵。當此大亂之餘,理難生徵,似難蕩滌之意,恭候上裁,而依回啓施行事啓下矣。今見都監覆啓之辭,則以爲振龍及京主人孝成等,至死白活之說,與南斗瞻發牌子催促之言,大大相左,而刑曹不爲詳査,亦不擧南斗瞻緘答之意,泛稱金德承等緘答,皆以振龍原情的實,刑曹所極爲未便云。臣等不能詳査,矇然回啓之失著矣。臣等不勝惶恐待罪。傳曰,知道。勿待罪。
金光煜,以訓鍊都監郞廳,以大將意啓曰,左司把摠崔挺海,前日之政,豆毛浦萬戶除授。此人守堞將官,多有功勞,甚得軍情,一自遷轉之後,各哨之軍,逐日齊訴於臣處,願得仍任之請。崔挺海,仍存把摠,何如?傳曰,依啓。後勿爲例。
以備忘記,傳于金光煜曰,汗渴之證,極以爲苦。今見藥效,予甚喜幸。其令該曹,定藥醫官,參酌施賞,以勸後人。
金光煜啓曰,凡朝報謄出之際,憲府奇別書吏,一從政院分付爲之,例也,而今番備局回啓,不告本院,任意書出朝報,極爲過甚。當該奇別書吏,各別推覈治罪,以杜後弊,何如?傳曰,允。
金光煜以義禁府言啓曰,政院啓辭內,以義禁府奇宗獻公事,傳曰,公家之物,私自與人,無罪耶?政院察啓事,下敎矣。臣雖未解律文,而聞諸古老,私自與人,亦有其罪云矣。此公事還出給,使之更考律文,稟處,何如?傳曰,依啓事,傳敎矣。臣等取考監司啓聞,有曰,究其實狀,則其與入己贓,似有間焉云。故以似當依前刑推而上裁入啓矣,非以宗獻爲無罪而然也。今承下敎,更考大明律,則私借錢糧條云,凡監臨主守,將係官錢糧等物,私自借用,或轉借與人者,雖有文字,竝計贓,以監守自盜論云。今以宗獻欠米,計贓,則已過滿贓,在法當斬,而未取服前,遽加極律,有違常規,依前刑推得情,宜當,敢稟。傳曰,知道。
以戶曹筵臣啓辭中脯不潔啓目,傳于崔有淵曰,此條脯寸數,以布帛尺磨鍊耶?
以戶曹瀋陽饍物入送事啓目,傳于金光煜曰,瀋陽入往上下人員處,饍物價入送事,自上有傳敎,而今者啓目,有若以右相所啓入送者然,其時入侍承旨,不爲察見耶?且世子不爲稱殿,而何以東殿書入乎?問啓。
金光煜以兵曹言啓曰,當日,出身徐應立稱名人,自金虎門入來,差備門外擊錚,極爲駭愕。令攸司囚禁治罪,同門守門將康興善,常時不能禁斷,以致闌入,亦爲非矣。請推考。傳曰,依啓。
金光煜以訓鍊都監言啓曰,前月初兵曹移文內,三空闕精抄軍一百四十一名,間一日一名三放式,藥丸題給云云。以此計之,則一朔十五日應用火藥一百斤零數,鉛丸六千三百四十五介,一年十二朔通計,則火藥一千二百餘斤,鉛丸七萬六千二百餘介,而自前都監所用新打鳥銃,每朔例下火藥八斤,火箭打筒,例下十六斤,一年兩處應下二百八十餘斤,春秋兩等習陣十八度,應用火藥三百餘斤,都監出身砲手等一名每五十放式,待變次,已授缺十餘斤,鉛丸六萬六千餘介。都監應用藥丸之數,如此其多,而出身軍兵等,自今月爲始,中日·中旬,又爲設行,以缺後若干收拾措備,方患難繼。況此規外精抄軍所用之多,又爲如彼者乎?亂前則都監流來儲畜甚多,尙患調用之不給,鉛丸價,自兵曹例送一朔一同木,以爲措備之資矣。今則都監所儲垂乏,而去四月精抄軍所放,則艱以輸送,此後萬無措備,各處周用之路,誠爲可慮。竊聞軍器寺許多所備藥丸,別無應用例下之事云。上項精抄軍所放藥丸,令軍器寺題給之意,惶恐敢啓。傳曰,依啓。
大司憲徐景雨,正言朴啓榮啓曰,尹昉事,措辭見上。請加三思,亟命圍籬安置。答曰,勿煩。
正言朴啓榮啓曰,宗廟社稷主陪來當該官員事,措辭見上。請竝命拿鞫定罪,海嵩尉尹新之,前府使李坰事,措辭見上。請竝命削奪官爵。康津縣監成殼事,措辭見上。答曰,不允。成殼推考。
金光煜啓曰,成殼推考事,命下矣。臺諫方以罷職不敍論啓,而推考承傳,不得捧之之意,敢啓。傳曰,知道。
弘文館大提學臣李景奭上疏大槪,臣纔遞憲職,旋叨此任,恩榮洊及,感隕冞切。舊愆未除,又添新恙,情勢俱難冒居,徒事煩瀆,罪戾尤重。伏乞聖明,特垂諒察,亟賜鐫遞,不勝幸甚。答曰,省疏具悉。卿宜勿辭察職。
左副承旨臣閔應亨疏曰,小臣猥將狗馬之疾,仰控於宸嚴,罪實萬死,恭俟鐫削,而反下調理之命,憂惶感泣,罔知攸措。揆諸分義,縷命未絶之前,固不可更籲天聽,而顧臣病勢益苦,精神憒亂,痰熱痞塞,食飮專廢,鍼藥無效,日益危劇,以此病狀,其可冒於近密之地乎?伏願天地父母,察臣病情,亟遞臣職,以便公私事。入啓。踏啓字下。
上在昌慶宮。停常參·經筵。
金光煜啓曰,執義趙絅,請對來詣矣。敢啓。傳曰,引見。
又啓曰,卽者大臣,在備局送言於本院曰,兵房承旨,有軍務面議事,下直入啓出來云。似是新規,何以爲之?敢稟。傳曰,出去無妨。
大司憲徐景雨,行大司諫李景奭,持平金振,正言朴啓榮啓曰,尹昉事,措辭見上。請加三思,亟命圍籬安置。答曰,勿煩。
大司憲徐景雨,持平金振啓曰,海嵩尉尹新之事,措辭見上。請亟命削奪官爵,前府使李坰事,措辭見上。請亟命削去仕版。答曰,不允。
行大司諫李景奭,正言朴啓榮啓曰,措辭見上。廟社主陪來當該官員,請竝命拿鞫定罪,尹新之·李坰等事,措辭見上。請竝命削奪官爵。康津縣監成殼事,措辭見上。請命罷職不敍。答曰,不允。
金光煜啓曰,政府無郞廳,領議政李弘胄呈辭批答,遣史官傳諭之意,敢啓。傳曰,知道。
李楘以吏曹言啓曰,承旨有闕,政事,何以爲之?敢稟。
政院啓曰,政院之官,職秩雖卑,夙夜咫尺,昵侍出納,非他庶官之比。是以本院一步之外,不敢無故出入,與外司截然不相及。若非君命,則亦不敢出闕門外,蓋所以重體面也。今日以大臣分付,兵房承旨啓稟出去,此則固當然矣。但係是新規,日後,若以此爲例,與外司比而同之,出入無常,則本院體面甚損,恐不得號令百司,而糾檢庶僚也。所關非細,今番之外,後勿爲例之意,敢啓。傳曰,知道。
傳于崔有淵曰,政事,明日爲之。
崔有淵以兵曹言啓曰,當日出身李應立稱名人,自宣仁門入來,差備門外擊錚,極爲駭愕。同門守門將鄭尙敏,常時不能禁斷,以致闌入,亦爲非矣。請推考。傳曰,依啓。
崔有淵,以內醫院官員,以都提調意啓曰,自前外司醫官備納要藥,則從自願各道審藥除授矣。況此唐藥乏絶之日乎?惠民署醫員金正侃,願納唐材三十三種,作斤則三十一斤十四兩,令該司,依前例,慶尙道審藥箇滿本差送,何如?傳曰,依啓。
又以內醫院官員,以都提調意啓曰,藥房酒器,雖無觀美之事,人言每每如此,特令破碎,以除予一失事,傳敎矣。酒房之用銀鍋,遠自祖宗朝,而近來見在之器,亦是流來舊物也。丙子之亂酒房下人,携入南漢,而蒼黃道路,仍致陷缺不可用,國中事急,姑送該曹,還都後,尙衣院推來造此,不過重新舊物,而外間不知曲折,有所云云。憲府箚子中所陳,必出於此,而聖上之特命撞碎者,實是從諫之美意。臣等初欲將順,而問於醫官,曾聞曲折,且聞紅燒酒不用銀鍋,則不成色味。臣等於是,不能無慮,試令銅鍋煮之,則果不堪進御。竊念憲府,只因外間風聞,有此規警之言,廟堂亦未聞曲折,循例覆啓,俱非撞破舊器之意。況燒酒所以驅濕,銀鍋消毒,非爲玩好之物,而重新舊器,又非費材創造之比者哉?臣等旣承聖敎,而事理如此,且舍已成之器,而改造新器,亦不無費材之歎,玆敢冒昧仰稟。傳曰,不允。
崔有淵,以承文院官員,以都提調意啓曰,前權知副正字李正英,方在罷散中,依前例肄習官啓下,付軍職冠帶常仕,何如?傳曰,依啓。
校理成以性疏曰,伏以,臣卽者得見家書,老母於寓中,患病極重云。臣聞來心神驚散,不能自定。伏願聖慈,亟遞臣職名,俾得歸救,不勝幸甚。傳曰,給由。
左承旨韓亨吉疏曰,伏以,臣素多疾病,衰癃最早,奉使異域,氷雪露宿,還朝未旬,忝此匪據,積傷諸症,到今發作,扶曳供仕,于玆四朔。筋力澌盡,精神昏憒,喉舌之地,決難冒居,僚位不齊,强起趨詣,欲待新僚齊出,以爲自處之計矣。不料同僚自備局出去,臣又當直宿。此亦未必相較,而臣之病勢,萬分危篤,狼貝悶蹙之情,不得不仰瀆於天地父母之前,臣罪萬死。伏乞聖慈,亟遞臣職,俾臣垂死危喘,須臾無死,不勝幸甚。答曰,省疏具悉卿懇。卿其勿辭,調理察職。
掌令李烓疏曰,伏以,臣屬有狗馬之疾,冒控危懇,恭俟斥免,聖恩天大,不加僭越之誅,曲賜溫批,命以調理察職。臣雖至愚,寧不知感?惟當佩服鴻私,激仰志力,盡瘁是期,不顧其他。第臣所患,轉輾增劇,旬日之內,決無差愈之望。臣之所帶,非比閑冗,風憲重地,不宜瘝曠,玆敢冒死,更陳前情。伏乞聖慈,察臣病勢,遞臣職名,以全公私幸甚。踏啓字下。
以戶曹各司奴婢推刷事目,傳于韓亨吉曰,各處續案,刑曹都捧,則可除其弊,而如是云云,此何意歟?
傳于韓亨吉曰,倭人賜給木綿,以八升木四十八尺入給云。今番該曹,分付如此乎?東萊如是爲之乎?問于該曹以啓。
韓亨吉以戶曹言啓曰,以本曹啓目,傳曰,此條脯寸數,以布帛尺磨鍊耶事,傳敎矣。自前奉常寺中脯,例以布帛尺,定其尺數,故今此條脯,亦以布帛尺磨鍊矣。敢啓。傳曰,知道。
又以戶曹言啓曰,本月十一日回還謝恩使引見時,右相申景禛所啓,參下官在瀋陽,其妻子在京,尤無依賴,付給參上料,何如,上曰,言于該曹事,傳敎矣。參下官在瀋陽者,翊衛司官員二員,宣傳官四員矣。自今月爲始,各奴子一名加給,何如?傳曰,依啓。
崔有淵以兵曹言啓曰,以南所衛將權若牒報內,修藏木偸取事,傳曰,拿推,進告軍士,各別論賞事,傳敎矣。受敎內,大內御庫之物,偸取賊人完伊,進告捕捉,高明·億萬,依傳敎强盜捕告例,論賞,而大典捕告條,捕强盜者一人,給綿布五十疋,捕竊盜者一人,給綿布十缺乺伊之賞,依何人例論賞乎?敢稟。傳曰,依竊盜捕捉例缺除番下送,以效後人。
午時,上御文政殿月廊,引見執義趙絅。入侍,同副承旨崔有淵,假注書林葵,記事官林·鄭泰齊。趙絅曰,臣以十年侍從之臣,病伏嶺表,已經年矣。當大駕播越之時,未及陪扈入城,臣罪萬死。臣於向年,冒據言地,浮薄誤事之罪,亦已多矣。其時臺臣,皆被罪黜,而臣獨過蒙寵擢,又叨匪據之職。臣雖無狀,豈無感激惶愧之心乎?但臣狗馬之疾,沈綿已到難醫之域,退伏南鄕,無意生全。然一命未絶之前,犬馬憂主之誠,豈敢少弭于中?噫,國家遇此無前之變亂,而幸賴皇天祖宗之眷佑,保有今日,而此後難處之事,有不可言。聖上之宵旰憂勤,諸臣之夙夜在公,豈無良籌善策?而如臣微賤,病伏私室,愚思過計,亦或有之,蓋今日之事,欲如石晉之於耶律德廣耶?抑欲如句踐之於吳耶?臣未知處於何間,而聖意之所指,亦安在哉?上曰,宗社顚覆,生民塗炭,故爲宗社生民忘予之恥辱。夫豈樂爲之哉?趙絅曰,臣亦知聖上之心,出於爲宗社生民,而爲宗社生民計者,不可以姑息爲安。況今日國事,已到十分地頭,雖欲姑息,亦不可得也。我國雖小,不猶愈於句踐之越乎?句踐之以越國之小,能復强吳之讎者,唯在於用大夫種·范蠡數人而已。惟其有如此之臣,是以能收如此之效。今若心誠求之,環東土數千里,豈無蠡·種之輩乎?臣歷觀前古,雖聖人不得不用兵,而其所以復讎雪恥,以弱制强者,非但鍊兵訓卒而已,以其有隣國之助也。今我之隣國,猶有日本,而我國不能盡交際之道,又無誠信,將何以得力於緩急之際乎?似聞虛實間,天朝通于日本,有徵兵之擧云,而此說自島中出來。天朝亦有腹心之疾,故有此不得已之擧乎?今我國,與日本爲隣,而不得其力,反爲天朝之所先,則前頭之禍,尤不可測。臣之愚計,則若別送一介文士于日本,以示交隣誠信之意,且陳我國之實狀,善諭以緩急相救之義,則彼亦信義之國也。他日狼狽之時,庶有得力之路矣。上曰,與廟堂相議爲之。趙絅曰,今日舟師添防之事,誠出陰雨之備,而若有不意之變,亦不可恃也。壬辰之亂,統制使李舜臣,以烏合之舟師,能沮方張之倭,缺是時也,元筠則敗績於前,李舜臣則獻捷。以此觀之,雖缺舟師,將非其人,則反爲無用而已。臣未知今日帥臣,亦有如李舜臣乎?上曰,南方之人,疑倭寇之出來耶?趙絅曰,當初頗爲恐動,而近來則稍定矣。蓋人心之騷擾,以舟師之添防也。若以任絖爲粗解舟師之事,則委以統制之任,使之專掌爲之,可也。何必別爲檢察之任,以搖人心乎?上曰,任絖之巡檢舟師,非但今年,上年亦爲巡檢矣。趙絅曰,祖宗朝至誠事大,二百年于玆,而不幸有今日之事矣。頃者金堉之自天朝出來也,自上至於涕泣,中外臣民,孰不感激流涕?然人或有疑朝廷與天朝,自此永絶。當此之時,雖不能猝然遣使奉貢,若或乘隙通信,以示我國不忘天朝之意,則他日天下後世,亦豈無辭?上曰,此則已行之矣,而事在秘密,故外方之人,不得知之矣。其後又以揭帖,備陳我國之實狀,已通于島中矣。趙絅曰,小臣尙未得與聞,遐遠士民,安得以知之?旣聞聖敎,實獲臣心。當初與淸國約條之事,不可不聽從,而況世子尙在彼中,尤可無一事之生梗,而但以卑辭厚幣,不可以厭彼之心,而世子之回還,亦不可必也。且日月久遠,則聖上臥薪之心,亦恐少弭。今聞淸皇之入蒙古地也,戰馬死者三萬餘匹云。馬斃之時,軍兵豈皆生全耶?此則中國與蒙古·西㺚,想必相通矣。且聞眞㺚不滿數三萬云,其勢亦不可長久。臣意毋惜千金,善爲行間,旣審彼中之虛實,然後不待彼請而先發助兵,見可而進,見幾而退,以圖萬一,亦或無妨。上曰,彼國軍機甚密,外國之人,無路知之,而驅集雜種,眞㺚數少,安保其必無自中之亂乎?趙絅曰,其勢然矣。彼素無根本,猝然强盛,安能圖久遠者哉?今聞遼東,城池不修,人民鮮少,唯有鳥獸之跡,交於草莽中云,此亦將爲棄地。中原幸若先幾而發,以奪彼計,則彼將亦無如之何矣。上曰,彼國,雖受用之間,常古猜貳之心,此亦非長久之勢。趙絅曰,我國之事,不得綱領,變易無常。慶尙道倭貢木,當初以三十七八尺木爲之,而今則以八升木四十五尺止定,上年木綿不實,故南方之人,頗以爲悶矣。上曰,此則倭人擇好木,故如是,而尺數則非朝廷之所定也。前日木匹,亦如是之長耶?趙絅曰,今則交易之際,無他綺羅藥材等物,故擇捧好木云矣。上曰,然矣。前缺貨數多,故木同則彼亦不擇云矣。趙絅曰,當今之時,莫重者軍缺律解弛,將不知兵,兵不習將,旣失敎訓之方,又昧進退之節。如是而遇大敵,則望風奔潰而已,雖多亦奚以爲?是以將得其人,然後可以用兵,兵必精銳,然後可以制敵。昔者符堅之百萬,不能當謝玄之一萬,光武之五千,能制王尋之百萬。以此觀之,用兵之道,不在於多少,而唯務其精銳而已。上曰,我國不分兵農,故不能養兵。雖欲士馬之精銳,其可得乎?趙絅曰,祖宗朝亦分兵農之,今則宮禁衛卒之外,他無分兵之事矣。然養兵之道,雖不分兵,豈無他策?且外方列邑之軍,身役之外,多有被侵之事。平居不堪其苦,常懷渙散之心,以如是之軍,使之赴敵,則誠難得力矣。臣意則一邑之軍額,如百名,則以五十名爲正兵,以五十名爲奉足,以資正兵之尤糧,則額數雖減,兵皆精銳,庶無臨敵瓦解之弊矣。上曰,此言然矣,而窮困之民,爲人奉足,每被戶首之侵督,則豈無怨咨之心乎?趙絅曰,方今民力已竭,莫保朝夕。自朝廷雖有一分蠲減之惠,而民不知蒙其實惠。前頭糧餉,亦難繼用,此實國家之大憂。臣於己巳年間,叨授暗行之命,巡歷黃海一道,如鳳山等地,多有沃饒蘆田,而皆爲士大夫家所占。若以此田爲公家之屯田,每年耕獲,則庶可補其軍餉之萬一矣。上曰,豈其如是之多耶?趙絅曰,周回將數百里也。其間所出,豈其少耶?上曰,今年旱災太甚,爾之自南方來也,所見如何?趙絅曰,四月間,幸得數巡霢霂之雨,故慶尙右道,僅移早穀之秧,而忠淸道一路所經處,則旱災尤甚,不得移秧。而至於畿甸,則赤地千里,慘不忍見,兩麥亦旣失農,前頭民事,無可奈何。上曰,嶺南則不如畿甸之甚耶?趙絅曰,稍愈於畿甸,而左道則亦不及於右道矣。上曰,嶺南一道,幅員甚大,如有可用之人才耶?趙絅曰,臣亦未之有聞,而其中猶有一二可稱者矣。上曰,謂誰人耶?趙絅曰,漆原儒生,有趙任道者,藏修累年,不求聞達。上曰,此人年歲幾何?趙絅曰,今年五十餘矣。上曰,學行何如耶?趙絅曰,喜讀古人儒書,而力行孝悌之道矣。右道亦有儒生金烋者,雖未能沈潛於義理,而頗有慷慨之志。昏朝鄭造,獨擅削籍,幾陷不測,不爲咸屈,門地,則缺正臣李滉外曾孫,金誠一之後裔云矣。上曰,慶尙道缺師未之有聞也。趙絅曰,張顯光云亡之後,宿儒老師,今也則亡。趙絅啓曰,言路,一國之血脈,言路不通,則國不爲國,此則自古已然之明驗也。殿下臨御之初,廣開言路,芻蕘必擇,而近年以來,漸不如古。雖有納言之名,而亦無採用之實效,其間進言者,或未必的確之論,而以至於罷斥之,四方聞者,莫不慨歎,竊恐有違於從諫如流之道矣。上曰,此則欲使言者,適中而已,非所以斥而絶之也。趙絅曰,纔經大亂之後,祭享御供,皆已蠲減,車服器用,亦皆從簡,而虛文未袪,弊習尙存。臣蟄伏田間,得見臘月中朝報,則侍臣等處,有分送煎藥之事,臘藥則雖不可廢,而此物奚宜至哉?當此之時,更加警惕,痛袪浮華,然後可以有爲。以此觀之,與臣民之所望於殿下者,大相左矣。且臺諫論啓,豈有如此相持之時乎?若罪關宗社,則不待臺論而可以立辦,竊恐殿下有欠於雷厲風飛之氣象矣。上曰,此則罪雖重矣,情有可恕,故如是耳。趙絅曰,古語云,欽哉欽哉,惟刑之恤哉。然如有不赦之罪,則當用一切之法,何暇顧一毫私意也哉?臣積病之餘,精神昏脫,言語顚錯,今日登對,不能盡達所懷,然其中一二事,若蒙採用,則庶不無小補矣。崔有淵曰,臣有老母,病勢深重,朝夕難保,人子之情,不忍離側。同僚不能詳知此間情狀,至於牌招。臣縱被逋慢之誅,勢不敢行公,而老母勸令入送,故臣亦黽勉從事,而魂精錯謬,咫尺筵席,顚倒失禮,惶恐待罪。上曰,勿待罪。將出,上曰,廟堂議處之事,以秘密爲之。
上在昌慶宮。停常參·經筵。
李楘啓曰,今日爲政事,命下矣。左承旨臣韓亨吉,以病呈疏出去,右承旨臣申得淵,在外,右副承旨臣金光煜,式暇,廳中只有臣楘,同副承旨臣崔有淵。吏批則臣楘當進,兵批則何以爲之?敢稟。傳曰,兼進。
崔有淵以弘文館言啓曰,校理成以性,今已病親歸見事,上疏受由出去,而副校理一員未差,校理沈東龜,雖以親病受由,病勢今已小差,他無替直之人,請校理沈東龜牌招入直。且校理·修撰闕員,卽令該曹缺塡差,俾無應對孤陋之患,何如?傳曰,依啓。
吏曹啓曰,備忘記,汗渴之症,極以爲苦,今見藥效,予甚喜幸,其令該曹定藥醫官,參酌施賞,以勸後人事,傳敎矣。定藥醫官,臣曹未能的知,問于內醫院,則以前敎授鄭之問答送。之問,卽參下敎授也。參以前例,或有六品實職除授之時,資窮則或有直陞堂上之加。係是恩典,自下擅便爲難,上裁施行,何如?傳曰,陞堂上。
吏批,判書南以恭進,參判金壽賢病,參議金槃病,都承旨李楘進。以韓興一爲承旨,林得悅爲掌令,沈碩慶爲監察,呂爾亮爲栗峯察訪,李裯爲副校理,權堣爲副修撰,李烓爲宗簿正,柳碩爲尙衣正,李厚哉爲典牲主簿。
兵批,判書李時白進,參判金蓍國鍼灸受由,參議金霱本曹坐進,參知尹順之呈辭受由在外,都承旨李楘進。以鄭溶·金廷立爲景福宮假衛將,沈譜爲豆毛浦萬戶,姜碩期·閔應亨爲大護軍,權堣爲司果,李烓爲司直,鄭之問爲副司果。
崔有淵啓曰,廳中位不齊,未有如近日,將不成模樣,請右承旨韓興一牌招肅拜,使之察任。傳曰,依啓。
金光煜啓曰,以戶曹瀋陽饌物入送事啓目,傳曰,瀋陽入往上下人員處,饌物價入送事,自上有傳敎,而今者啓目,有若以右相所啓入送者然,其時入侍承旨,不爲察見耶,且世子不爲稱殿,而何以東殿書入乎,問啓事,下敎矣。臣取考引見時注書草冊,則有自上因右相所啓,而下饌價入送之敎。且問于其時史官,雖有詳略不同,而蓋與注書所記相符,此必傳錄時,誤書之所致,請當該注書推考。臣亦以入侍承旨,未及詳察,以致下敎。且戶曹啓目,東宮之宮字,誤書以殿字,而臣以代房承旨,未及看過,仍爲入啓,尤爲不勝惶恐待罪。傳曰,依啓。勿爲待罪。
李楘以弘文館言啓曰,校理沈東龜,因親病危重,不得趨命,勢將闕直,事體極爲未安。缺新除授副校理李裯,副修撰權堣,竝命牌招肅拜,以爲因爲入直。傳曰,依啓。權堣,勿招。
崔有淵以備邊司言啓曰,牧民之任,何所不擇,而路傍殘邑,所關尤重,此該曹所當十分加意處也。坡州牧使李莯,本非剸煩之才,而年且衰老,其不堪此任,審矣。該曹至於擬望受點,難免不能愼簡之失。李莯改差,其代各別擇差宜當。敢啓。傳曰,依啓。
李楘啓曰,右承旨韓興一,命牌不進,當依承傳處置。但身病上疏入啓,何以爲之?傳曰,姑先推考。
崔有淵以漢城府言啓曰,藍浦縣監朴安仁戶奴命長,呈狀于本府曰,上典處子,已爲上來,而上典喪妻,處女方在喪中,恐畏國法,不得已書呈單子,而聞修撰崔有海女子,亦在喪中,禮曹揀擇時,勿許詣闕,依此分揀云。崔有海女子,以喪人旣不得入,參於揀擇時,則朴安仁女子,似當一體施行。且聞朴安仁女子,元來有病,不合於揀擇之意,人皆言之。莫重之事,不可不詳察爲之,朴安仁女子單子還出給,宜當。敢啓。傳曰,依啓。
崔有淵以漢城府言啓曰,北部官員所報內,長城縣監柳時英,有年准處女云,再三行文單子督捧,則以年未滿書送。其家事知奴子,捉來推問,則處子以去月二十日已爲上來云,而初以庚午成送,再以丁卯成送,前後不同,終不以實年歲成送。莫重之事,如是隱諱,極爲駭愕,柳時英。請從重推考。傳曰,拿推。
崔有淵以漢城府言啓曰,東部所報前牧使許稷,有年准處女云。再三移文於許稷所居廣州,則廣州府尹,以許稷單子,粘連牒呈。其單子曰,部官自以爲的聞,如是行關,人間事未滿一哂云。且曰,徒信部官孟浪之說,以可笑事,至於再辱官旨云。今此揀擇,是何等大事,而許稷以堂上文官,不念事體,有此云云。更問于部官,則許稷處女,歸養於原州外家,分明有之云。終始隱諱之狀,極爲駭愕,許稷從重推考,宜當。敢啓。傳曰,拿推。
崔有淵,以承文院官員,以都提調意啓曰,藝文提學李敬輿,承文院提調差下,使之察任,何如?傳曰,依啓。
崔有淵以義禁府言啓曰,本府缺重地也。係于叛逆·綱常及朝家犯贓汚·軍律者外,凡雜犯死罪,皆屬於刑曹,重者入啓稟決,輕者自曹處斷,乃法例也。故大典刑典囚禁條云,朝官犯罪者,入啓囚禁,元無移禁府之語,作爲成憲,遵守已久。世道漸降,法網愈密,始爲續錄,朝官犯罪〈被推〉於刑曹及司憲府·司諫院而應囚者,竝啓移義禁府云。是知續錄以前百餘年間,朝官被罪者,皆刑曹囚致也。宣廟朝壬辰以後,斬級與舟師等科,出身甚夥。故其時武科犯罪者,刑曹·憲府,公然捉囚決罪矣。至甲辰年,下備忘曰,武科出身,有奴隷軍功納粟,有甲族正職者,如之何事,傳敎矣。本府回啓曰,正科出身及東西班受點正職人外,至於納粟軍功之類,勿令本府推鞫,以重王獄體面云。數十年來,兵亂繼起,科目濫觴,至有萬科·五千科,或百或數十,相繼輩出。京外砲手·軍保·公私奴隷,代射冒擧,無非出身,風俗以此大壞,名分以此日紊,雜亂無倫,十倍於宣廟朝。其中無賴椎埋之徒,殺越人命,偸竊牛馬,其他越法犯禁,罔有紀極,而此輩皆謂之出身,竝移禁府,草竊狗盜,皆使至尊裁決,猥褻莫甚。事體豈容如是?極爲未安。臣等曾聞宣廟朝宗臣靑陵監殺人,令刑曹先囚靑陵,按鞫證左,及其究竟後,移禁府,議大臣置刑云,王府體面,似當如是也。古之大臣,猶且不預於廷尉之決獄,況以一有司處分,至煩於君父乎?目今時移世變,科目溷雜,人心不淑,輕犯憲章,法久弊生,不可不變通也。臣等之意,武科出身,非受點正職者,雜犯罪辜,則不計輕重,依祖宗立法本意,皆令刑曹囚禁,稟旨處斷,而其特命拿囚者,則不在此限矣。且今捕盜廳,雖出身,若出賊口,則不爲入啓,捉來亂挺,或至殞命,等是出身,而捕盜廳戮辱殆甚,刑曹體貌頗缺法制顚錯,莫此爲甚,誠可駭異。所當依捕盜廳例,缺點正職出身,令刑曹囚決事,捧承傳施行,而事係沿缺奪,何如?傳曰,依啓。
大司憲徐景雨,大司諫李景奭,執義趙絅,持平金振,正言朴啓榮啓曰,尹昉事,措辭見上。請亟命削奪官爵。前府使李坰事,措辭見上。請亟命削去仕版。內人之出宮居閭閻者,雖所係微賤,自處尋常,爲士大夫者,義不敢相近。前府使申埈,以出宮內人作妾率畜,其罪不可不治。請申埈拿鞫定罪。答曰,不允。申埈事,啓辭是矣。但此人旣已永出,作妾何妨?
大司諫李景奭,正言朴啓榮啓曰,宗廟社稷主陪來時,當該官員事,措辭見上。請竝命拿鞫正罪。尹新之·李坰事,措辭見上。請亟命削奪官爵。康津縣監成殼事,措辭見上。請亟命罷職不敍。答曰,不允。成殼事,風聞不如目見,觀方伯緘辭處之,可也。
夜一更,白雲一道如氣,起自乾方,直至坤方,長竟天,廣尺許,漸移東方,良久乃滅。自三更至五更,月暈。
右承旨韓興一疏曰,自經亂經病之後,有脾濕浮腫之症,前後除拜,非至一再,劇務則辭,閑局則進,只羈縻斗料,便就靜調攝而已。將擬呈病,亦恐偃蹇,悶默以至今日。忽此新命,亦出不意,徊徨罔措,極涉狼狽。同僚只見廳中不齊,不諒臣之病情,有此牌招,而臣之病勢,日來尤重,決不可供劇。伏願聖明,亟遞臣職,以便公私,臣不勝惶恐戰灼之至,謹昧死以聞。答曰,省疏具悉。爾其勿辭,調理察職。
上在昌慶宮。停常參·經筵。
崔有淵啓曰,都承旨臣李楘,雖在直所,而以式暇,不得行公,右承旨臣韓興一,昨日上疏受由,左副承旨臣申得淵在外,廳中只有臣有淵一人。故母病極重,而不敢出去,至爲苟簡。左承旨臣韓亨吉受由,今已三日,右副承旨臣金光煜今已行祭,竝牌招使之察任,何如?傳曰,依啓。
李楘啓曰,左承旨臣韓亨吉,右副承旨臣金光煜,竝爲牌招,而金光煜則未牌招前,先自入來,韓亨吉則以病不進之意,敢啓。傳曰,推考。
政院啓曰,本院僚員多故,不成模樣,未有如近日之甚。非但缺察他房,事多苟簡。又有自明日開筵之命,尤不宜缺員曠職,而左承旨韓亨吉,右承旨韓興一,皆以身病牌不進,左副承旨申得淵在外,同副承旨崔有淵,又以親病出去。廳中只有臣李楘·臣金光煜,僅備直宿。臣楘則明日式暇,而亦不得退去。似聞申得淵,以不得已事下去保寧地,上來無期云。自前在外承旨,亦有入啓處置之例,不得已申得淵改差之意,敢稟。傳曰,依啓。
觀象監,今五月十五日丁丑定望夜,月有食之。內篇法,食在地下,月食分一十一分,初虧午正二刻,食旣未初三刻,食甚未正一刻,生光未正四刻,復圓申正初刻,食甚宿次箕四度,初起正東,復於正西。大明曆法,食在地下,月食分一十一分,初虧午正一刻,食旣未初二刻,食甚未正一刻,生光未正四刻,復圓申正二刻,食甚宿次箕四度,初起正東,復於正西。外篇法,月食分一十四分,初虧未正一刻,食旣申初二刻,食甚申正一刻,生光酉初初刻,復圓戌初初刻,食甚宿次人馬像內箕宿東南無名星,初虧正東,復缺圓正西。
金光煜以戶曹言啓曰,戶曹各司奴婢推刷事目,傳曰,各處續案,刑曹都捧,則可除其弊,而如是云云,此何意歟事,傳敎矣。六曹衙門,體面相等各道
獄囚必致欽恤,俾無一夫之缺冤者,乃其職也。豈可以事在他司,岐而視之哉?該曹所爲,殊甚不當,使之更爲査處,何如?傳曰,依啓。
金光煜以戶曹言啓曰,倭人所給公貿木,升麤尺短,倭人以此恐嚇云。故東萊所在倭物價木,上中下三等,各數三疋,監封上送,以憑看審處置之意,臣曹入啓行會矣。東萊府使,稱以無遺在,行文再三,而尙不上送,此非臣曹泛然行會之比也。啓下催趲之事,無意奉行,事體極爲不當。東萊府使推考啓聞事,本道監司處,行移,何如?傳曰,允。
以戶曹祭享中脯啓目,傳于金光煜曰,祭享中脯,長廣幾許耶?問于該曹以啓。
金光煜以義禁府言啓曰,本府,乃王獄重地也。係干叛逆·綱常,及朝官犯贓汚,軍律者外,凡雜犯死罪,皆屬於刑曹,重者入啓稟決,輕則自曹處斷,乃法例也。故大典刑典囚禁條云,朝官犯罪者,入啓囚禁,元無移禁之語,作爲成憲,遵守已久。世道漸降,法網愈密,始爲續錄,朝官犯罪,被推於刑曹及司憲府·司諫院而應囚者,竝啓移義禁府云。是知續錄以前百餘年間,朝官被罪者,皆刑曹囚斷也。宣廟朝壬辰以後,斬級與舟師等科,出身甚夥。故其時武科犯罪者,刑曹·憲府,公然捉來決罪矣。至甲辰年下備忘曰,武科出身,有奴隷軍功納粟,有甲族正職,如之何事,傳敎矣。本府回啓曰,正科出身,及東西班受點正職人外,至於納粟軍功之類,勿令本府推鞫,以重王獄體面云。數十年內,兵亂繼起,科目濫觴,至有萬科·五千科,或百或數十,相繼輩出。京外砲手·軍保·公私奴隷,代射冒擧,無非出身,風俗以此大壞,名分以此日紊,雜亂無倫,十倍於宣廟朝。其中無賴椎埋之徒,殺越人命,偸竊缺其他越法犯禁,罔有紀極。而此輩皆謂之出身,竝移禁府,草竊狗偸,皆使至尊裁決,猥褻莫甚。事體豈容如是,極爲未安。臣等,曾聞宣廟朝宗室靑陵監殺人,令刑曹先囚靑陵,按鞫證左,及其究竟後,移禁府,議大臣置刑云,王府體面,似當如是也。古之大臣,猶且不預於廷尉之決獄,況以一有司處分,至煩於君父乎?目今時移世變,科目溷雜,人心不淑,輕犯憲章,法久弊生,不可不變通也。臣等之意,武科出身,非受點正職者,雜犯罪辜,則不計輕重,依祖宗立法本意,皆令刑曹囚禁,稟旨處斷,而其特命拿囚者,則不在此限矣。且今捕盜廳,雖出身,若出賊口,則不爲入啓,捉來亂挺,或至殞命,等是出身,而捕盜廳戮辱殆甚,刑曹體貌頗重,法制顚錯,莫此爲甚,誠可駭異。所當依捕廳例,非受點正職出身,令刑曹囚決事,捧承傳施行,而事係沿革,議大臣定奪,何如?依啓事,傳敎矣。議于大臣,則左議政崔鳴吉,右議政申景禛議,王府體面尊重,不可與該司比而同之。啓辭之意,誠爲得體,而其所謂一有司處分,至煩君父云者,至當之論也。第念國家設文武科,以收人才,其待之甚優,其來久矣。因一時科擧混雜之故,不思正其源,而遂廢祖宗朝待出身之常例,則彼見朝廷待之不以其道,有廉恥者,反以赴擧爲咎,其無恥者,甘爲下流,而益輕於犯罪,其弊亦不少矣。凡沿革之事,非有大段利害甚不得已者,則不如因舊之爲善,伏惟上裁。領議政李弘胄,領敦寧府事李聖求,病不收議。大臣之議如此,上裁,何如?傳曰,依議。
持平朴守文上疏。伏以,螻蟻微臣,濫蒙寵擢,獲叨言地,報蔑缺而猥以賤疾,仰瀆天聽,罪合萬死。猝發大腫,赤暈遍身,屢次鍼治,未見分效,風憲重地,决不可冒居,累呈辭單,見阻於政院,不得不冒死呼籲。伏乞聖明,亟遞臣職名,以便公私,不勝幸甚。答曰,省疏具悉。爾其勿辭,調理察職。
右參贊朴東善箚子。伏以,臣老病癃廢,不可陳力之狀,曾已疏陳其萬一,而未蒙退休之請,反下溫諭,臣誠惶蹙,無地自容。曾是不意新命又加,授以經筵之職。臣曾前年齒不甚衰耋,筋力不至委頓之日,猶有不稱之譏,到今昏耋益甚,臥起須人,況此經席重任,不可更責於臣身。抑念朝夕垂死之臣,他人笑罵,有不可暇恤,思欲出謝恩命,一進講列,而又以衰敗之故,冒溷天聽,臣實自憐,伏枕隕淚,老臣情懷,亦云慼矣。伏乞聖明,察臣愚忱,特遞臣新授兼知經筵事。不勝瞻天祈懇之至。答曰,省箚具悉卿懇。卿辭如此,當勉副焉。
正言金泰基上疏曰,伏以,臣之病廢之狀,曾已略陳前後疏中,不敢更溷天聽。頃忝憲職,病勢危苦,冒死控疏,得蒙見遞,感激洪造,不知所措。治療未久,新命又下,公私狼貝,罔知所措。緣臣賤疾,累瀆天聽,僭越之罪,無所逃矣。而疾痛之極,不知所裁,特垂矜愍,亟賜遞免。臣無任祈懇煎灼之至。踏啓字下。
同副承旨崔有淵上疏。伏以,臣每將母病,冒瀆天聽,臣罪萬死。卽聞母病危急,氣息奄奄欲絶,臣五內如焚,魂不附體。伏乞天地父母,憐臣罔極之情,特許遞免,俾得救療於生前,不勝幸甚幸甚。臣無任罔極悶泣之至。答曰,給由。
右承旨韓興一上疏。伏以,臣病勢深重,冒死陳疏,聖恩天大,至下推考之命,感激洪私,無地自容。臣之所患實深,雖欲强行,而其勢末由,進退狼貝,固知鈇越之有加,不得不冒萬死,更瀆天聽。伏乞聖慈,俯察危懇,亟遞本職,以安愚分。臣不勝憂惶戰慄之至。踏啓字下。
午時,上御文政殿月廊,晝講。入侍,特進官李時白,同知事徐章雨,參贊官金光煜,侍讀官李敬輿,檢討官崔有海,假注書林葵,記事官林·鄭泰齊。上讀前受詩音一遍。李敬輿進講大田篇,音釋各一遍。上又讀音釋各一遍。李敬輿曰,此章分田制祿,與孟子班爵祿不同,而九萬畝爲公田,卿士大夫,食祿其中,故云取十千,蓋九一之法也。畎者,田間水道也,壟者,田中高處,而除其壟草之後,取土以壝,培殖其苗根。故壟盡畝平,則苗根深固,而能耐風也。上曰,我國之治田,亦有如此者乎?金光煜曰,咸鏡道六鎭,以牛耕其畝間,壝土培根,而不爲除草,亦效此事也。李敬輿曰,古則俊乂之士,多出於畎畝,故此詩,初言治農之事,又缺於得用俊民,而今也則不然。士農工商,各事其業,缺家自此漸少,食粟之家,自此漸多,而田間之埈民,亦缺爲用矣。且人君,下臨萬民,上奉宗社,國足而後民生足,粢盛潔然後,可以奉祭祀矣。古者,上士·中士·下士,班祿之制,各有次第,而厚祿而後,可以培養士夫之廉恥。今我國,國小民貧,雖不能一遵古制,而蓋先王之制,不可不法矣。上曰,然矣。李敬輿曰,食者,民之天也。有食以後有民。苟無民食,則雖有金銀珠玉,亦何補焉?是故治世,貴穀而賤金玉,亂世,貴金玉而賤穀。此國家興亡,生民休慼之所係,古聖之所以戒奢侈者,其亦以此也。夫爲人上者,貴其所當貴,賤其所當賤,則國有富庶之樂,而民無飢饉之歎矣。崔有海曰,古者三年收稅,必有一年之儲,以備水旱之虞,而分給之際,種子則與其新穀,祿食則與其陳粟,此亦恤民之大政,今日之所當法者也。李敬輿曰,頃者,傳敎內,貢物作米,其弊雖多,而經費不足,故以不能變通爲敎。今之事勢,雖如此,勿恤經費,快斷變通,然後可以使斯民資生矣。古有遣史官,發倉賑民之事,恤民之政,當如是。我國之事,曲折甚多,藩臣,雖奏某道某州某縣之飢饉,必使該曹覆啓,然後或行或否,此非愛民之道也。自上斷自聖衷,可也。何必縷縷回啓,以爲文具之歸乎?作米一事,沿海之民,不堪其苦,將至流離,其弊莫大,而該曹姑以目前之經費,不爲變通,臣竊憂之。上曰,作米,非用於他處,上下人員料食,皆在於此,此亦難處之事也。金起宗爲戶曹判書時,欲爲革罷,而事勢如此,故終不能行矣。李敬輿曰,今之商賈,衣服飮食,百勝於士夫,而農民則終歲作苦,未免飢寒。況身爲苦役,而子孫之未滿十歲者,皆入於軍籍,以此窮民,萬無支保之路矣。李時白曰,嶺東山郡,雖遇豐年,未免艱食。況此兵火之餘,又値凶歲。今年上番鐵原軍士,尤甚飢寒,滿面菜色,一身赤脫,所見極爲矜惻矣。上曰,然則除番先送,可矣。李敬輿曰,方今民窮缺竭,上下皆窘,自國家,少無浮費之事,則唯務保民之政,缺有小補矣。民雖至愚,其性且神,自上憂勤軫念,如保缺則豈無感動之心乎?頃日,山城之軍,經月暴露,飢寒到骨,而聖上至誠憂慮,視之如傷,故民無離叛之意,至今墮淚。伏願殿下,毋忘山城之心,幸甚。李時白曰,昨見廣州府尹,則山城東砲樓,已爲完造,近當蓋瓦。南砲樓,則時方輸入材木,而役軍數少,完役未易。忠淸道僧軍,付役者多矣,而全羅·慶尙道,則僧軍上來者,數小,體城,亦當修築,而役軍如是不足,極爲渴悶云矣。上曰,時方付役之軍,幾何?李時白曰,僅二百餘名矣。上曰,今朔內,庶可完役耶?李時白曰,役軍零星,完役未易矣。李敬輿曰,國事到此十分地頭,將不成模樣,而況此旱災,前古所無。若不更張,玩揭度日,則前頭之事,無復可爲。自今以後,百官廩料,及各衙門使喚下人,更加裁減,以立一定之規,則庶或可矣。李時白曰,當此之時,火砲習放,固不可廢。而頃者,訓鍊都監砲手,放火之際,有一童子,中丸而死。自是之後,因備局甘結,漢城府切禁放火,城中火砲之聲,從此絶矣。雖欲習放,不可得也。上曰,此未及深思之致也。今後使之勿禁。李時白曰,近來砲手等,稍習放火,而藥丸最貴,無路得用。前頭又有親臨試才之擧,令軍器寺,別備藥丸,使之分給,何如?上曰,雖不可每每給之,近來藥丸甚貴云,依爲之。李時白曰,禁軍之入直者,欲於中日射基抽才,而此處異於等閑之地,故不敢仰達矣。若無所妨,則試射於此處,何如?上曰,依爲之。李敬輿曰,人君之道,莫先於立志,立志而本原澄澈,則萬事可立矣。臣伏見近日國家之事,文具弊習,少無異於亂前。伏願聖上,斥去文具,務行實政,以反正前欲立倫紀之心爲心,以山城愛恤軍民之心爲心,則可見中興之績。上曰,立志,則事無不成。然一時疵政,皆有救弊之策,立志之外,更無他策耶?李敬輿曰,爲政之道,立志向學之外,別無他意。志立而學修,則事皆如意。聖上恒缺不息之心,念玆在玆,則庶可食效矣。苟或心有偏缺不公,則動作云爲,皆不合理,用捨黜陟,拂於公議,終至缺非顚倒,國不爲國矣。上曰,識見偏滯,處事不明,致有此弊矣。卿之啓辭甚當,予當體念焉。崔有海曰,李敬輿之言,是矣。聖上必反己,然後好惡分明,如天地之合德,與日月而竝明,發號施令之際,無有一毫之私矣。上曰,然矣。心有所偏,則公不勝私,此無學力之故也。崔有海曰,京外褒貶,應行於六月,而守令迎送之際,民弊甚多。況此大亂之後,大旱之餘,民事可慮。今年六月褒貶,差退定行,以紓民力,何如?上顧左右曰,此言,何如?徐景雨曰,褒貶一事,自有定式,不可以一二官迎送之弊,輕廢祖宗朝金石之典。且旱災,非但今年,古亦有之,而猶不撓改,臣意,則退定不當矣。崔有海曰,咸鏡道六鎭,雖有儒生,而僻在遐遠,聞見孤陋,不能自拔。儒生中有志於學者,使之上來居學,以爲培養之地,宜當。且其處武士,亦隨其才器而收用,以爲邊上聳動之擧,則賑飢之餘,亦可以慰悅人心矣。上曰,此言似好。武士則收用宜當,而儒生從其自願而已,自朝廷,豈能招集乎?徐景雨曰,北道初面儒生,或有受學之處,而至於邊遠之地,則絶無解文之人。故雖有志於學者,亦無師受之處。如鏡城等地,別置文官,使之勸奬,何如?上曰,近來,饑飢太甚,未遑於他事。而武士,則兵判在此,收用其可用之人,可也。徐景雨曰,頃日,以旱災,特下求言之旨,而辭意懇惻,中外之人,孰不感動?凡事關民弊,則勿論鉅細,竭誠盡言,聖上,亦必留神採用矣。箚中所陳,銀器一事,當初妄意,不合於儉德,故欲望聖上,斥去浮華之事。而更爲聞見,此器,非特爲觀美也,不必仰煩天聽。而伏見聖批,則似有未安之敎,臣不勝惶恐焉。至於諸宮家魚鹽一事,爭之已久,而尙未蒙允。物議皆以爲鬱鬱,而群下之惑,滋甚焉。蓋諸宮家,鹽盆·魚箭冒占之弊,罔有紀極,愈往愈甚。海邊之民,不堪其弊,皆懷渙散之心,此非細事,而聖上之曲庇至此,臣未知聖意之所在也。上曰,此豈然乎?海西則頃年以臺諫缺啓,幾盡革罷矣。徐景雨曰,此非泛然風聞之比也。濫觴之弊,倍於平時,至於京江船人,捉魚回泊之時,中間宮奴之輩,以宮家之立案海水處所捉稱云,恣意橫奪。以此船人等,不勝其苦,多有怨言,尤極無理矣。上曰,此則法府摘發論罪,可也。講訖,罷出。
上在昌慶宮。停常參·經筵。
卯時,日暈右珥。自辰時至申時,日暈。
許啓啓曰,明日常參·經筵,取稟。傳曰,停。
許啓,以領相李弘胄十一度呈辭。入啓。傳曰,安心調理。
朴明榑啓曰,注書李垶,重患痢疾,不得察任。差病間,假注書差出,何如?傳曰,依啓。
假注書權搏。
大司憲徐景雨,大司諫李景奭,執義趙絅,持平金振啓曰,尹昉事,措辭見上。請加三思,亟命圍籬安置。答合啓曰,勿煩。
大司憲徐景雨,執義趙絅,持平金振啓曰,海嵩尉尹新之事,措辭見上。請亟命削奪官爵。前府使李坰事,措辭見上。請亟命削去仕版。前府使申埈,永出內人作妾事,措辭見上。請申埈,亟命拿鞫定罪。三南閫任,此時尤重,不可不十分擇遣。忠淸水使李英達,爲人悖妄,性且嗜酒,除授之初,已多物議。到任以後,唯以飮酒爲事,無日不醉,擧措顚狂,刑杖暴猛,凡干事務,置之相忘,管下軍卒,不堪其虐。如此之人,不可一日仍置,請命罷職。掌令趙重呂,除授之後,啓請下諭,已過五十餘日,而尙無上來之期,其疾病事故,有未能知,而雖或上來,過限已久,勢難行公。當此多事之時,久曠未安,趙重呂,請命改差。答曰,依啓。李坰等及申埈,竝罷職,李英達推考。
金光煜啓曰,李坰等及申埈罷職,李英達推考事,命下矣。臺諫,方以李坰削去仕版,尹新之削奪官爵,申埈拿鞫定罪,李英達罷職論啓,故罷職·推考承傳,竝不得捧之·意,敢啓。傳曰,知道。
金光煜以吏曹言啓曰,臺諫有闕,政事何以爲之?敢稟。
上在昌慶宮。停常參·經筵。
許啓啓曰,明日常參·經筵及二十二日輪對日次,竝取稟。傳曰,停。輪對爲之。
傳于許啓曰,南以雄引見。
朴明榑啓曰,左副承旨金霱,遭孽四寸服制,已過成服云。依例卽令出仕,何如?傳曰,允。
許啓啓曰,奉敎李道長,素有重病,有若中風者然。今又前患復發,症勢危重,而遠鄕之人,京中絶無族屬救病之人,令醫司,藥物題給,何如?此雖微官,而係是近密,惶恐敢啓。傳曰,依爲之。
以備忘記,傳于許啓曰,頃賴重臣虔祈缺雨,旋爲開霽,厥澤不深。言念農事,寢食不安矣,欲爲缺以救民命,此意言于該曹。
朴明榑以戶曹言啓曰,本曹祭享中脯啓目,傳曰,祭用中脯,長廣幾許耶?問于該曹以啓事,傳敎矣。橫看則中脯長九寸,廣一寸九分,厚二分,而頃因經筵官所啓,以長八寸,廣一寸五分,厚二分,改磨鍊矣。以獐鹿爲條脯,而不爲添肉造作,則長八九寸過爲長大,似難造作矣。敢啓。傳曰,知道。
許啓,以承文院官員,以都提調意啓曰,奏文已爲定奪啓下矣。更思之,枚擧政府狀啓,雖是奏文式例如此,而譯傳之際,未免重複之嫌,且今日奏文,雖以失信爲言,庶有感悟之望,故就前稿,略加櫽括,別單寫進,以俟裁擇。傳曰,知道。其中計不出此以下,及壞事輩包容等語,勿入,似當。
金光煜以備邊司言啓曰,坡州新牧使金地粹,才器則非不合,而遠在湖南。本州以路傍蕩敗之地,曠闕已久,收拾之事,一日爲急。金地粹遞差,其代勿論文武,極擇差送,宜當。敢啓。傳曰,依啓。
又啓曰,吏文學官,送置義州者,雖出於林慶業之啓請,而非如昔年文書酬應之繁,徒有弊端,且其爲人浮誕,不宜久在邊上。權侙上送事,府尹林慶業處,知會,宜當。敢啓。傳曰,依啓。
大司憲徐景雨,行大司諫李景奭,執義趙絅,持平金振啓曰,尹昉事,措辭見上。請加三思,亟命圍籬安置。答曰,勿煩。
大司憲徐景雨,執義趙絅,持平金振啓曰,尹新之事,措辭見上。請亟命削奪官爵。前府使李坰事,措辭見上。請亟命削去仕版。旣曰內人,則今雖永出,士大夫,義不敢相近,而前府事申埈,敢爲率畜者,罪不可容貸,而昨承聖批只罷職,臣等實未知聖意之所在也。請申埈,亟命拿鞫定罪。忠淸水使李英達,措辭見上。不可推考而止,請亟命罷職。新出身赴防,乃莫重軍政,未嘗有收布免防之規也。今聞赴西出身,許令納布免防,富者雖喜於幸免,而貧而赴戍者,不亦冤乎?如或赴戍者多,而收布者小,於國計,未必有補,而徒有收布出身之名矣。揆諸事體,實爲苟且,請出身收布公事,勿爲擧行。答曰,已爲罷推,更勿煩瀆。收布事,當問于大臣處之。
許啓以備邊司言啓曰,陳奏文入往後,如有問答之事,則不可率口而對,問答說話,依前啓下,言送,宜當。敢啓。傳曰,知道。倭情一事,措語似歇,更爲議定。
許啓以禮曹言啓曰,備忘記,頃賴重臣虔祈,雖得甘雨,旋爲開霽,厥澤不深。言念農事,寢食不安矣,欲爲親禱,以救民命,此意言于該曹事,傳敎矣。頃日雖因祈雨,少得甘霔,而不足於水田,民事極爲可慮,故更欲祈雨,將有所稟矣。今承親禱之敎,卽使日官擇日,則二十日,雖吉太迫,一日二日不吉,三日忌,四日太祖國忌,勢不得已二十五日,社稷親禱之意,敢啓。傳曰,依啓。
卯時,上御文政殿月廊,引見春城君南以雄。入侍,承旨許啓,假注書林葵,記事官林·鄭泰齊。上謂南以雄曰,老病之人,經年遠地,必多艱苦之事,何以支過?南以雄曰,小臣奉世子,入往彼中,而持身無狀,未有一毫之補,反負萬死之罪,方竢鈇鉞之誅,敢論勞苦之事?但世子,久駐異域,尙無回還之期,言及此事,不覺痛哭。上曰,世子出送之遲速,未可探知耶?南以雄曰,彼中令嚴,雖小事,使外人不得知之。小臣雖欲探知,末由也已。上曰,雖不知曷月旋歸,而觀其氣色,則斷無出送之意歟?南以雄曰,以形勢觀之,則陪從以下,員役數多,似有厭苦之色。當初則接待盡禮,而今則頓減膳物,想必以供饋爲難。小臣出來也,皇帝快許出送,而亦無交代之令。以此見之,似無久留世子之志矣。上曰,不給膳物者,非以其物力之乏盡也,必有其糜費之多也。南以雄曰,彼國物力,雖不永乏,沈志祥缺甚衆,北邊㺚子,亦爲多數俘來,此類皆爲供饋,故煩以缺矣。上曰,沈志祥分明投入耶?且沈志祥殺黃監軍·白府〈副〉摠云,然耶?南以雄曰,沈志祥則分明投入,而殺黃監軍·白府〈副〉摠者,以二將忘己之故,而獨陳都督免禍云矣。上曰,中原請和書然耶?南以雄曰,皇帝出獵未還之時,華使以講和事,自寧遠出來,皇帝還都之後,招見厚待曰,如欲講和,更爲委送長者云云矣。上曰,彼國事情,何如?其根固耶,不固耶?且有圖天下之志歟?抑無統一之氣象歟?南以雄曰,軍兵雖甚精强,唯以掠奪爲事,且不能任用人才,似無得天下之大計矣。上曰,皇帝兄弟之間,多有猜貳之事云,然耶?南以雄曰,皇帝用法太酷,雖至親之間,亦不饒貸。故自中頗有怨苦之心,安知其異日,必無相攻之亂乎?上曰,國內物力罄竭,市上財貨絶無云,然耶?南以雄曰,彼國本無根本,而擄掠所得之物,亦爲幾盡,無怪乎財貨之乏絶也。上曰,皇帝之信任者,誰耶?南以雄曰,龍·馬兩將,蓋皇帝信任之人,而諸臣亦無出其右者矣。上曰,漢人中有信任者耶?南以雄曰,文書次知者,有范文程稱名人,而又有二三解文之人,亦見收用云矣。然有雄謀大略者,蓋未之聞也。上曰,皇帝所爲,頗似浮薄矣。南以雄曰,彼國素無禮讓之風。浮薄,乃其習俗,不足責也。但漢人張春者,守節不屈,謾罵無禮,而皇帝待之甚厚。以此觀之,則似有包容之量矣。上曰,張春者,往見世子云,然耶?且有所言之事耶?南以雄曰,張春言,朝鮮禮義之國也,今日之事,出於不獲已也。天朝不得救難,以致如此,反爲慙愧云矣。上曰,此人居處飮食,何如?南以雄曰,飮食不知其豐儉,而居處則甚爲涼薄。蓋此人,以死自分,終始不屈,故如是薄待云矣。上曰,彼國所尙,何事?南以雄曰,文書專不知之,而唯事弓馬矣。蓋出其不意突入衝斥,乃其長技也。今番出戰之時,別無調兵運糧之事矣。上曰,前頭有西犯之志歟?南以雄曰,雖未知其必然,而今番戰馬多死,更爲收合留養,將有大擧云矣。上曰,今番出戰缺何耶?南以雄曰,未知其幾何,而都中精銳之軍,盡爲抄發缺上曰,孔·耿等,待之何如?南以雄曰,以王禮待之,而沈志祥亦然云矣。上曰,陳都督尙在島中,彼國無乃忌憚耶?南以雄曰,別無防備之事,似無忌憚之志矣。上曰,宰臣以下饌物,將自此永絶耶?抑有更給之志歟?南以雄曰,去三月間,折銀以送,臣等不受其銀。言于龍·馬前則答曰,皇帝出來之後,更爲定奪云矣。上曰,質子饌物,亦爲不給耶?南以雄曰,同然不給矣,且小臣出來之時,皇帝以久留之故,賞賜銀五十兩,貂皮十張,靴子一部矣。上賜南以雄豹皮一張及扇子·胡椒等物。
上在昌慶宮。停常參·經筵。
李楘啓曰,明日常參·經筵,取稟。傳曰,停。
朴明榑以漢城府言啓曰,牛馬屠殺之禁,雖在平日,在所當嚴,況此牛畜盡斃之時乎?經變之後,十分嚴禁,而人心頑惡,專不畏法,已極寒心。今聞南部苧前洞近處,有屠牛之人云,本府發遣禁吏,不意跟捕,則私奴董伊家,果得肉片。推問董伊,則其隣居私奴香蘭者屠牛,故買來云。香蘭所爲,尤極痛惡,卽令捕盜廳捕捉科罪,宜當。缺肉人及知情不告者,則本府依例治罪之意,敢啓。傳曰,依啓。進告之人論賞。
領議政李弘胄十二度呈辭。傳曰,遣承旨敦諭。
金霱以都摠府言啓曰,副摠管權克正,會分軍事,除標信,內兵曹進去之意,敢啓。傳曰,知道。
金霱以訓鍊都監言啓曰,鳥銃造作爐冶加設事,曾已入啓蒙允,而匠人皆有所屬,閑遊者絶無,多般聞見,僅得收聚,方設四冶。工匹料布,令該曹依例題給,宜當。敢啓。傳曰,依啓。
金霱以備邊司言啓曰,以本司別單,傳曰,倭情一事,措語似歇,更爲議定事,傳敎矣。本國閭巷之言,無不入於淸人之聽。今年三四月以前,則擧國洶擾,故前去咨文,彼以爲實然矣。自今月以後,人情頗定,皆曰今年則必無南患,此言彼無不聞之理。今若不能審爲措語,則彼將曰,春間倭報之言,皆出於本國築城停兵之計云爾,則前頭所言,皆不入耳,甚爲可慮。大槪倭情固可虞,而潦水節迫,風高漸近,而又聞島主入往江戶,則今年之憂似緩,而其情旣異於前,則亦何可保其必無事乎?此皆今日實狀,人所共言,則恐不必諱之於彼也。且前去咨文,旣有隨所聞咨報之言,而使臣之來,彼亦以虛實間,速爲回報爲言,則今此一款處置,所係極重,而言語酬酢之間,易致蹉失。依缺啓請,具由移咨,措語緩急,務令適中,毋致日後難處之患,恐或宜當。敢啓。傳曰,築城非時急之事,徵兵亦非預度之擧,彼雖云云,豈無可對之語哉?今此移咨,似爲無據,依前定奪爲之,可也。
以領議政李弘胄呈辭,臣金霱承命往諭領議政李弘胄,則以爲臣之悶迫情勢,已盡於前後辭章,而天聽邈然,又降敦諭之敎,撫躬增惶,罔知攸處。竊料癃病日甚,無復供世之望,辜恩曠職,罪戾山積,耿耿一念,冀蒙天地曲成之仁。伏地兢惶,更無所達云矣。傳曰,知道。
大司憲徐景雨,行大司諫李景奭,執義趙絅,持平朴守文·金振啓曰,尹昉事,措辭見上。請加三思,亟命圍籬安置。答曰,毋煩。
大司憲徐景雨,執義趙絅,持平朴守文·金振啓曰,尹新之事,措辭見上。請亟命削奪官爵。前府使李坰事,措辭見上。請亟命削去仕版。申埈事,措辭見上。請亟命拿鞫定罪。李英達事,措辭見上。請亟命罷職。司藝金汝鈺爲司諫時,不有合啓公議,敢售營救之術,張皇引避,顚倒是非,欲立本意,而未免有晦,欲附公論,而未免揮戈,士大夫行事,不宜如是。請金汝鈺,罷職不敍。新及第李進,本以借述爲業,與李再榮,竝名於昏朝。再榮以四六,進以策問,賣文登第者,非一二數,而不與再榮,同被刑戮,人皆憤惋。加以入籍關西,凡於生·進東堂初試時,借述於不文校生輩,使免軍役,仍耐重利,拔貧爲富,此則再榮之所無也。不意今者,敢慁儒冠,至於登第,四方聞者,莫不駭異。請李進削科,且治其借述之罪,以警濁俗。答曰,不允。金汝鈺,施罰不可,勿爲更煩。李進事,當問于大臣處之。
上在昌慶宮。停常參·經筵。
有政。吏批,判書南以恭,參判金壽賢,參議金槃,都承旨李楘,進。兵批,判書李時白病,參判金蓍國病,參議韓亨吉未肅拜,參知李省身,右副承旨金光煜,進。以柳碩爲掌令,坡州牧使韓灝,典籍李道長,司直趙重呂,司勇金光遠,副護軍金地粹。
許啓以洪言啓曰,臣曾忝奏請使時,所帶軍官行副司正張偉男,頗有幹事之能,而今則以山城守堞功陞資。係是嘉善官,依前日李箕男例,別爲帶去之意。惶恐敢啓。傳曰,知道。
朴明榑以戶曹言啓曰,祭享犧牲缺預差,乃是規例也。今則牛畜盡斃,該司黃牛,只有一首。今此親祭時所用黃牛,未備預差,只以實差排進之意,敢啓。傳曰,知道。
傳于金光煜曰,年少宣傳官,瀋陽入去,世子病患,使之詳問以來。
朴明榑以戶曹言啓曰,世子宮饌價銀子一百兩,磨鍊啓下矣。卽接陪從宰臣移文,行中盤纏銀子,當初所持者不多,入來之後,大小酬應之外,以菜蔬等物,皆以銀子貿易。至於東宮調攝中,凡物貿易之數,亦倍於平日。前在垂乏,繼用無路,若一朝罄渴,則他無措辦之路,極爲渴悶,斟酌事勢,啓稟措送云。竊念異域遠地,行資乏絶,則勢難容易取去,一百兩之銀,似爲太略。二百兩加送,宜當。前單子付標之意,敢啓。傳曰,知道。
朴明榑以戶曹言啓曰,卽接繕工監官員牒呈,來二十五日社稷親祭時,因政院分付,殿坐廳當爲補階,而容入板子磨鍊,則長廣竝十六間,所鋪多至三百餘葉矣。自前親祭時,例以三江私儲取用,用後還給。而經亂之後,三江人家,無一板子。百爾思之,萬無覓得之路,自本曹急速備給云。此時板子覓得之難,果如所報內辭緣,臣等反復思惟,罔知攸處。設令某條,多般覓得,其數必不能盡鋪。至於小次內排設板子缺外大次則厚鋪空席草芚,似或便當。敢稟。傳曰,依啓。
朴明榑以戶曹言啓曰,近日用銀之事,連續不絶,時方給價貿易,而以贘還之缺銀貨盡入於淸國,京市銀價翔貴,難以貿得,殊爲可慮。木綿五六十缺給價雇馬,送于咸鏡道,從市直換貿,其視京市所貿,所獲倍蓰,而木綿流布於北路,則亦是救荒之一助也。勤幹解事算員一人,擇定以送,亦令自備糧自備私馬,各草之外,俾不得擾害地方。自元山至端川,載運船隻,令本道捉給,而船價亦以元木除給,俾無船人怨苦之弊,宜當。端川郡守,時方來在都下,問本處貿銀便否,則須給好木,然後可以貿得。所貿木,亦當各別擇送,宜當。敢啓。傳曰,依啓。
金光煜以知館事言啓曰,儒生居館者,自館試終場之翌日,則爲後式年圓點,館試入格儒生則例爲除行,俾專經業,而別作到記,計其點數,竝爲後式年之用矣。變亂之時,圓點·到記,盡爲閪失,而丙子十月以後,除行到記,本館文書中,入于山城,幸免兵燹,取考則儒生三十餘人名下,各有點數,而多者三十餘點,少者十餘點,或五六點。且自丁丑二月,至九月之終,缺生數輩,出入居齋,而多少間,亦爲有點數。以古例觀之,則右輩點數缺日圓點一樣,而竝計其數,許赴館試,似無疑矣。第以近來定式缺自別,前點數竝計與否,未知何以爲之。敢稟。傳曰,依前例爲之。
金霱以備邊司言啓曰,以司憲府啓辭,新出身赴防,乃莫重軍政,未嘗有收布免防之規也。今聞赴西出身,許令納布免防,富者雖喜於幸免,貧而赴戍者,不亦冤乎?如或赴戍者多,而收布者小,則於國計未必有補,而徒有收布出身之名矣。揆諸事體,實爲苟且,請出身收布公事,勿爲擧行。答曰,收布事,當問于大臣處之事,傳敎矣。新出身除防收布,臣等亦知其苟艱,而龍灣刷馬雇價,辦出無路,不得已爲有此擧矣。臺諫啓辭如此,且聞外間物議,亦多言其不便,臣等不敢固執。收布一款,依啓辭停止,令該曹照例入防,宜當。敢啓。傳曰,依啓。
又啓曰,以本司草記,傳曰,築城非時急之事,徵兵亦非預度之擧,彼雖云云,豈無可對之語哉?今此移咨,似爲無據,依前定奪爲之可也事,傳敎矣。臣等移咨之請,果失於思量。今承聖敎,極爲允當。依前定奪施行,而其間若干措語,改付標以入之意,敢啓。傳曰,知道。
金光煜以備邊司言啓曰,前因吏曹判書南以恭上疏,無兄弟幼稚,則勢難入送,姑待李徽祚準朔出來之時,將此實狀,言于龍·馬兩將之意,陪從宰臣處,行會矣。今見陪從宰臣移牒內,吏曹判書南以恭,子弟俱無之狀,非不知,而質子一事,此處極爲關重,以本無子弟,不得入送之意,雖百端言之,萬無聽從之理。若恕其本無,而不爲責送,則何憂之有?此處只責六年之質子,而不問族派之親疏,則惟在朝廷處置之如何,玆不開說云。彼中事勢,宰臣等必爲詳知,而不敢開說,有此回牒,此尤無善處之事。無已則依陪臣牒送,勿論親疏嫡孽,可送者代送,或是權宜之一道,依此施行,似當。敢啓。傳曰,知道。
大司憲徐景雨啓曰,昨日同僚,因相會禮開坐,而臣適以式暇,不得參矣。差晩同僚簡通,仍送啓草,一卽申埈事,而擧任奕,添入若干文字,又有李進及金汝鈺等事,而李進事,臣雖未參完議,亦嘗聞物議,故答以謹悉。申埈事,其罪果重,而與任奕相同曲折,有未可知,故臣以如非別無所聞,則姑仍前啓爲答。至於金汝鈺事,啓辭中有曰,欲現本意,而反隱之,欲更他端,而反抑之,士大夫立心,不宜如是云云。臣意以爲,金汝鈺處事,雖或未盡,亦各言其志,不宜遽斥其心。故臣答曰,謂之缺事不當則猶可,而不可逆疑其心,至於欲現反隱等語,實所缺姑待面議如何云云。再三往復,僚意堅執不許。金振所答缺其意,而變其文爲言,仍加點改,有若以文字誘人,其不諒臣意,缺第此三件事,實非等閑之論,亦非卒遇之事,而臣之近與金振仍缺事,相接非至一再,略無幾微,及於語端,乃於臣未參之日,遽爲此論。同僚之立文措語,臣固未能解,而臣之愚意,亦難可否於其間,欲爲面議者,正爲此也。何僚意終始不回,而汲汲然不少遲耶?非但不待面議,論議未定之前,徑自傳啓。至於出身收布事姑停,而亦不簡通,此尤未可曉也。臣以無似,忝居長官,不能有無於其間,至於此極,不可晏然仍冒。請命罷斥臣職。答曰,勿辭。
持平朴守文啓曰,臣於昨日齊坐之時,以金汝鈺等事,相議構草,而因長官以式暇在家,一邊簡通之後,先詣闕下。其答通有曰,李進事謹悉,申埈事,未知別有所聞歟,姑因前啓辭爲之如何爲辭。至於金汝鈺事,頗有持難之意,且疑措語之重。臣不敢擅改,卽通于同僚,而未得歸一,再三往復,略改措語,送于長官,則以姑待面議,而必欲變其文而存其意,則奈何爲答。臣只據其答通,以爲始雖持難,終無後日更議之語,似非終始立異之意,而日已昏黑,闕門垂閉,已構之草,不可中止,只以傳啓之意,通之矣。今見大司憲徐景雨引避之辭,有若必欲面議,而汲汲然徑先傳啓者然,臣之所失,至此著矣。請命罷斥臣職。答曰,勿辭。
持平金振啓曰,昨日金汝鈺事,臣實發論,而長官以其旨意爲未解,終始堅執,至於引避,騷擾之端,實自臣始,臣罪萬死,臣罪萬死,臣請略陳其槪。臣頃見金汝鈺避嫌啓辭,有曰,南漢·江都,事勢雖殊,畢竟名分俱未得全,然則南漢之不得全名分者,指何事而言也?汝鈺若志在營救,則豈無他說,而敢爲藏頭隱晦之語,反欲以南漢群臣,與之同科?臣實未曉其意之所出也。江都罪犯,擧皆國人之共誅,而汝鈺欲以此罪,混擬於滿朝群臣,以爲箝制之計。其術雖巧,其辭甚拙,雖欲掩之,得乎?其不有公議,眩亂是非之罪,不可不正,而士大夫處心行事,亦不當如是,故臣與同僚相議論之。今日之論,亦已晩矣,不意長官之見,有異於此也。臣伏見長官避辭,則謂以臣爲相接非止一再,而略無幾微,及於語端,乃於未參之日,遽爲此論云,此則尤不可知也。凡臺諫論事,自有簡通,缺論者發論,立異者立異,終未歸一,則各自引避,乃是舊規也。缺稟於私第,有所定奪,然後方可發論耶?至於申埈事,則缺以長官之意爲當,其間曲折,如斯而已。臣奉職無狀,旣被長官之斥,臣何敢一刻仍冒,以辱名器?請命罷斥臣職。答曰,勿辭。
執義趙絅啓曰,申埈事,臣於自南來路有聞,故臣實首發其論,惟其所聞之梗槪,而啓辭頗輕。及乎在京日久,則有口之說,咸美臺評,此臣之擧任奕斷案者也。不知長官獨何答也。金汝鈺之避,右尹而發,昭不可掩,遣辭回互暗昧,且擧沈大孚之論,至比鳳鳴,大孚果恕江都之事乎?然則汝鈺之處心,雖謂之傾側,不爲過矣,奚止處事不當而已?臣亦未解長官之持之也。凡此二事,實採物議,而不從長官之議,參差至此,且緣往復終日,終未免徑先傳啓,臣之所失,比同僚尤大。請命罷斥臣職。答曰,勿辭。
李景奭啓曰,大司憲徐景雨,以昨日同僚簡通,仍送啓草,一卽申埈事,而擧任奕,添入若干文字。又有李進及金汝鈺等事。李進事,臣亦常聞物議,故答以謹悉。申埈事,其罪果重,而與任奕相同,曲折有未可知,故臣以如非別有所聞,則姑仍前啓爲答。至於金汝鈺事,臣意以爲,金汝鈺處事,雖或未盡,亦各言其志,不宜遽斥其心,故謂之處事不當,則猶可,而不可逆疑其心,至於欲現反隱等語,實所未解,姑待面議如何云云。再三往復,金振所答,至以存其意而變其文爲言,其不諒臣意,甚矣。第此三件事,實非等閑之論,亦非卒遇事。而臣之近與金振,因公事相接,非止〈至〉一再,乃於臣未參之日,遽爲此論。立文措語,固未能解,而亦難可否於其間,欲爲面議者,正爲此也。非但不待面議,論議未定之前,徑自傳啓。持平朴守文,以臣於昨日齊坐時,以金汝鈺等事,相議構草,而因長官以式暇在家,一邊簡通之後,先詣闕下。其答通有曰,李進事謹悉。申埈事未知別有所聞耶?姑因前啓辭如何爲辭。至於金汝鈺事,頗有持難之意,且疑措語之重。卽通于同僚,而未得歸一,再三往復,略改措語,送于長官,則姑待面議,而必欲變其文而存其意,則奈何爲答。似非終始立異之意,而闕門垂閉,只以傳啓之意,通之矣。持平金振,以金汝鈺事,臣實發論。頃見金汝鈺避嫌之辭,江都罪犯,擧皆國人之所誅,而汝鈺,斷以此罪,混擬於滿朝群臣。其不有公議,眩亂是非之罪,不可不正,而士大夫處心行事,不當如是,故相意論之,不意長官之見,有異於此也。執義趙絅缺事,臣實首發其論。而啓辭頗輕,在京日久,則有口之說,咸美臺評,此臣之擧任奕斷案者也。金汝鈺之避,遣辭回互,且擧沈大孚之論,至比鳳鳴。汝鈺之處心,雖爲之傾側,不爲過矣,奚之處事不當而已?凡此二事,實採物議,而不從長官之議,參差至此,且緣往復終日,終未免徑先傳啓。竝引嫌而退,所論之事,如係重大,則姑欲因前,且要面議,蓋出審愼。自有意見,或非泛然,則往復爭執,亦一道也。存意變文,語涉苟且,徑先傳啓,責有所歸。請大司憲徐景雨,執義趙絅出仕,持平金振·朴守文遞差。答曰,依啓。
許啓啓曰,明日常參·經筵,取稟。傳曰,只朝講。
金光煜啓曰,大司憲徐景雨,執義趙絅,持平朴守文·金振,再啓煩瀆,退待物論。傳曰,知道。
又啓曰,臺諫出仕事,命下矣。今已夜深,明日待開門,命招之意,敢啓。傳曰,知道。
辰時巳時未時申時,日暈。酉時,日暈右珥。
綾川君臣具仁垕疏曰,伏以,臣重患瘧疾,日益沈痼,元氣大敗。委頓床席,差復無期,三度呈單,反下加給由之敎,臣誠惶悚,罔知攸處。第以臣之賤疾,尙此彌留,而前頭擧動,決無供職之望,臣之情勢,實爲悶迫。伏乞天地父母,曲賜矜憐,遞臣兼帶摠管,以便公私,不勝幸甚。踏啓字下。
執義趙絅疏曰,昨日諫院處置本府也,以金振簡通,存意變文爲苟且,請遞金振,而不察用存意變文爲啓辭者臣也。臣何敢以倖免爲幸,而强顔行公乎?十九日相會禮時,論劾金汝鈺事,發於席上,適大司憲徐景雨,以式暇不與,啓辭構草,臣不得有避,則欲現本意,而反隱之,欲更他端,而反抑之,士大夫立心,不宜如是者,臣之筆也。及夫景雨言不可逆疑其心,而後點竄改之者,亦臣之爲也。景雨避辭,旣已錯指金振,而諫院處置,又不免再誤,皆由於臣之昨日避辭,全欠曲折也,臣罪大矣。推臣妄作於人,而人遞臣出,不惟物議非臣,臣實內愧,不啻撻於市矣。伏願聖上,特削臣職,以安臣心,不勝幸甚。踏啓字而下。
同副承旨崔有淵疏曰,伏以,臣母病危急,再上乞遞救療之疏,聖恩天大,皆賜恩由,惶恐感激,措躬無地。以臣報效,所當夙夜盡瘁,死而後已,故遷延等待,以冀少間,而臣母草土澌敗之餘,重得暑症,轉成毒瘧。百藥無效,逐日苦痛,一縷呼吸,只在胸間,已至缺人子罔極之情,不忍暫離,而近密重地,決難久曠。伏乞天地父母,缺臣危悃,臣之職名遞差,以便公私,不勝幸甚。踏啓字下。
正言朴啓榮疏曰,伏以,臣愚不肖,碌碌無能,尋常庶務,尙不勝任,隨行逐缺尸素度日者,今八九年矣。不意今者,聖恩隆重,擢置諫官,感激之私,實切于中,而環顧臣身,萬不近似。雖欲陳力就列,黽勉供職,將何以報塞萬分耶?況臣素患疾病難强,呈辭屢見阻却,臣之情勢,殊極狼狽。伏惟聖慈,亟命鐫削,以便公私,不勝幸甚。
上在昌慶宮。停常參,有朝講。
朝講,上御文政殿月廊。入侍,領事申景禛,特進官李時白,同知事金壽賢,大司諫李景奭,大司憲徐景雨,特進官曺文秀,參贊官金霱,侍讀官李裯·權堣,假注書權搏,記事官林·鄭泰齊,輪對官掌樂正崔繼勳,漢城庶尹鄭時望,繕工監僉正鄭時雄,校書校理金鑑,長興庫主〈簿〉崔峴。
上讀前受音一遍。李裯進講,甫田下二章及大田上三章,音釋各一遍。上亦讀音釋各一遍訖,裯啓曰,嘗與缺以上下相親之義,可知農事之重矣。人君治國,亦以缺則何事不成?堣曰,此詩之旨,與豳風七月篇之意同也。七月缺萬壽無疆云者,卽此詩所言農夫頌其君上之義也。此缺報以介福云者,卽上下相親之意也。裯曰,姚崇遣使捕蝗,引此爲證云者,臣未及博考,此乃載史之言耶?夜中掘坑云者,亦未知出何書也。唐玄宗遣御使捕蝗,姚崇曰,奈何不忍於蝗,而忍於傷民哉?此言載在唐史,若致人力,則可以回天心矣。上曰,夜中掘坑者,蝗蟲見火而自來耶?金壽賢曰,以文勢觀之,似或然矣。裯曰,唐太宗呑蝗曰,但當食虫無害百姓,其時蝗災不甚矣。壽賢曰,呑蝗云者,當此之災,人君恐懼修省,則天災可弛,民心可得,不特呑蝗而已。堣曰,恐懼修省,則感應之效,捷於影響矣。壽賢曰,近者旱災,前古所無,自上十分惕念,庶可爲之矣。堣曰,近有求言之敎,而未聞採用之實,恐其誠意未至而然也。裯曰,自前下求言之敎,則疏章沓至,而今則進言者絶無,此豈聖德事乎?宜聖上惕念於斯也。堣曰,以上疏者,雖未有觸諱之言,人皆或以爲非笑之,缺此或言路之漸塞矣。壽賢曰,大亂之後,求言之敎,自前有異,殿下雖以臺諫之言,不爲採用,至於草野之人,豈有進言者哉?臣在咫尺之地,不能盡達所懷,在外之人,從何以得達耶?裯曰,君臣之間,不可專尙嚴威,若專持嚴威,則臣下徒有畏懼之心,而無一進言者矣。況此大亂之後,延接大臣之時少,須十分破其常規,而惕念焉。堣曰,昔太祖高皇帝,達夜不寐,坐以待旦。自古明君,務於農事,如恐不及者,亦此篇之意也。先儒眞德秀有言曰,農者,生民之本,而命脈係焉,如或一日不力於農事,則將如之何?以此可知農事之不可緩也。張栻亦入侍經筵,以周公告成王七月·無逸篇之意,進告於君,而欲知稼穡之艱難者,以其心法之要,在於此也,此語誠可服膺也。敬天恤民,唯在人君之一心耳。申景禛曰,臣以無識武夫,冒忝台席,前古所無。受恩之初,勅使到頭,未及呈辭,今則以萬不近似之情事,仰達矣。加以小臣缺家,敎子無狀,不敢猥濫煩達,而領相旣已呈辭,左相缺將廢經筵,故臣則不得已入侍矣。進講已畢,小臣欲爲缺上曰,姑爲留此也。領相以病未能行公,專恃左右相矣。申埈事則缺其人非近侍之人,非近侍則雖率畜何害?勿爲不安於心,卽爲行公。景禛曰,不肖子如此,此臣常時不能敎育之罪也。惶恐待罪。上曰,昨見臺諫避嫌,避嫌中只以任奕事擧論之,極爲過當矣。景禛曰,此何過當之說乎?此日入侍小臣,尤極未安,惶恐敢退。上曰,不出而在此,可矣。李景奭啓曰,小臣當此艱虞之際,冒忝言地,小無補益,煩瀆之罪大矣。前日之嫌,旣不敢再達,而今於朝講之日,臣之所在,似爲稍遠,故日勢差晩,追到右相之後,臣罪尤大。請命罷斥臣職。上曰,勿辭。景奭曰,再啓煩瀆,退待物論。徐景雨啓曰,大司諫李景奭,以今日隨後追到之故,引避而退,諫院無官員,臣當處置矣。大司諫李景奭,以昨昏,處置同僚之際,乘昏而入,夜深而退,而雖追後來到,別無未及之事,有何可避之嫌。請命出仕。上曰,依啓。徐景雨啓曰,尹昉事,措辭見上。請命圍籬安置。上曰,已施之罰不輕,而其情事不無可恕之道,至今堅執,不亦過乎?徐景雨又啓曰,尹新之·李坰等罪,論列已久,而未蒙允兪。請尹新之,削奪官爵,李坰,削去仕版。上曰,其時事勢,外處之人則似難入來,以此思之,所論過重,而累月堅執,故公論不可違拒,從略施罰矣。予意則此事實涉瞹昧,停論似可矣。又啓曰,今承答大臣之敎,卽小臣避嫌啓辭之意矣。申埈之罪,重則重矣,而同僚以任奕之罪,比而同之,任奕之事則臣於此時,爲守令在外,故未及詳知矣,聞其大槪,則柳希奮,言于相切,臺諫論以極律矣。今此申埈之事,雖喧傳於閭里,莫重之罪,不敢率爾論啓,與任奕罪同一款,不可詳知,故昨於啓辭中,不爲可否者,若拿問申埈,則可以知其所犯罪狀輕重。而同僚以小臣未參之時,輕先論啓,臣冒忝首席,不能有無之致,而今又榻前煩瀆,極爲惶恐。上曰,此非親近宮人,旣已永出之人,其罪不至重大。且旣已罷職,置之無妨。又啓曰,李達英事,措辭見上。管下軍卒,至有離散之患,罷職輕矣。上曰,其人似非庸劣之人,雖有酒失,似缺之任。今聞貽弊不些,罷職宜當。
李裯啓曰,臣請陳金汝鈺之罪,汝鈺欲救尹昉,則所當明言快辨,而敢爲藏頭之說,陰陽闔闢,誠爲駭愕。金振避嫌之辭,槪陳其情狀,而猶有未盡處矣。其曰南漢·江都,名分俱未得其全云者,實未曉其意之所在。此人不知是非,而爲此說,則其昏暗,甚矣,稍知事理,而其言如此,則是有害於心術,臣意則極以爲非。聖上以爲何如?上曰,南漢之事,罪在寡躬,非群臣之罪。其言則非矣,然亦各言其志也,置之無妨。裯曰,各言其志,則明白措語,有何難事,而不此之思,其避嫌中,至有己所不欲勿加諸人之語,欲以箝制滿朝之群臣。此語尤極無理,而兩司久不規正。憲府則至今發論之後,又未歸一,極爲非矣。徐景雨啓曰,玉堂以金汝鈺事,極嚴陳達,不勝惶恐。汝鈺爲人,雖未能詳知,而臣爲承旨時,汝鈺亦以假注書,暫爲相接,豈有私意於其間?而汝鈺之啓辭曰,南漢·江都,名分俱未得全云者,江都事則非盡言江都人也,山城事則非盡言山城人也。臣亦在山城人也,豈無嫌礙於其間,而初不知汝鈺用心之節,而重被玉堂之斥,以久未論啓爲非,至於發論之後,以議不合,亦以爲非,臣罪大矣。請命罷斥臣職。上曰,勿辭。景雨曰,再啓煩瀆,退待物論。李景奭啓曰,今此金汝鈺之事,似非兩司俱發之論,而本院無城上所,不爲論列,今被玉堂之面斥,請命罷斥臣職。上曰,勿辭。景奭曰,再啓煩瀆,退待物論。申景禛啓曰,臣聞全羅兵使趙後亮,赴任之後,無他所聞,而巡到羅州,見牧使具鳳瑞,俯伏離席,不敢仰視,管下之人,皆以爲慙,庸殘如此,則似難號令於道內矣。上曰,誠然則不可授以閫帥之任。下諭于本道監司,査覈以聞,可也。上曰,右相來此。今此使臣之行,倭情一事,措語一款,昨日改入,而與當初語勢不同,告他國之辭,不可緩也。今則節屆仲夏,南陲似無憂矣。然其措語之間,以爲倭賊風高則不爲來寇,過此五六月,然後可知無事矣云云,何如?景禛曰,臣退而與崔鳴吉相議爲之矣。且小臣之往,先觀彼淸國氣色,知其及此倭報,卽曰倭人之往來,殊異常時,故不可不馳告矣。今則缺緩,而然其獻國之情,難以詳知,故待邊之策,不可不預備,缺上曰,以此言之,則此後似爲無憂者然,其言好矣。景禛曰,倭缺不論風高時節,往來無常矣。上曰,然矣。然而彼淸國,聞缺報稍緩,則必不聽信也。大槪胡人,以秋冬來往,倭賊以春夏來往,雖或有非時出來之患,以春夏來往爲言,則彼可以信然矣。若泛然言之,則彼不知以某時爲憂,而多有疑晦矣。景禛曰,下敎至當矣。時白曰,風高之時遠矣,若値風高之際,則何憂也?前日以急報告之於彼,而今以稍緩言之不便,方以待邊舟師之意示之,可也。上曰,彼所見是矣。昨日措語,則語勢似緩矣。景禛曰,當改其倭情措語矣。且臣之往也,所齎文,使李裯讀之,則其節節條件,盡爲詳問,其兇計慘矣。至於徵兵一事,則有承旨稱云者,以皇命,極示督促之意,臣等以決不可從之言,雖以百般開誘,何可入乎?裯曰,臣等奉使無狀,終始不爲拒此徵兵之事而來,臣罪大矣。觀其淸國形勢,則難以言語相接,有如竹釘鑽巖石,萬無可回之路矣。國運若少亨,則今此使臣之行,庶可以得請矣。上曰,淸人情態,予亦知之,非但淸人如此,强國脅制弱國之道,如是。裯曰,宣傳官入去,則問其國王安否,然後問其倭報矣。倭賊若來,則彼必恐其添一敵國矣,海外狄國之情,疑之常道也。景禛曰,我國之於狄國接待之際,甚爲無謀,凡事不成矣。臣到彼之後,以所聞之說言之,則彼以詭譎爲答,而臣則詳知彼國事情,故或有聽信矣。上曰,然,彼淸國,極爲詭譎,若不知淸人之事情者,則甚爲脅制矣。李時白曰,全羅兵使趙後亮,臣所薦拔者也。大槪其人,當初以善治守令聞之,在山城時,亦爲處事得宜,而少無巧詐之態矣。今此右相,必詳聞其人之事,而仰達矣。上曰,將帥者,必取氣像,然後任之,守令與將帥不同。李英達爲人,不合守令之任,至於將帥之才,近之矣。若或昏賤之甚者,則當爲守令之奴矣,何以爲將乎?景禛曰,至於兵水使爲任者,則本道監司及文官守令,猶以爲易與耳。以順己志爲喜,故其間或有賢守令,亦未免斥去之弊,未知英達罷職何如也。上曰,缺爲守令者,雖或過其體面,臺諫護之,可也。若以風聞,率爾論缺後去者以前言爲執,日漸卑屈,何堪其將帥之任乎?武人之缺適中,必詳量處之,至於三軍司命之人,不可以毁謗斥之缺曰,近來武人,以得全功名爲事,故營門體面,萬無可爲之理矣。後亮事,聞來誠爲駭愕,故陳達矣。曺文秀曰,頃於士大夫被虜一家,不使離異之事,至於朝廷,已定法制。夫婦,五倫之一也,於人倫,極重也。雖有細過,不可棄也,以犬羊汚辱之人,其何以奉祭祀乎?臣之意以爲,兩司長官,宜入啓爭之也。以禮義得名之國,一朝經亂,有此擧措,彝倫絶矣。聖上十分惕念,扶植綱常,不勝幸甚。上曰,渠非樂從,殘弱婦人,求死不得,被驅入去,大臣之意,出於哀矜而然也。文秀曰,以情事言之,則或然矣。以國家立法,則不可矣。於體面有損,此非係關倫紀者乎?輪對官入侍。掌樂正崔繼勳所啓,小臣之職,無他務,而只掌樂而已。以今日事勢觀之,則廟樂似爲不急,而以國家大事言之,則廟樂亦不可廢。自喪亂之後,不得已姑爲停罷,將未免樂崩之患矣。頃因大臣啓辭,樂工·樂生一百名分番,而五十名春夏習樂,五十名秋冬習樂,其餘則量減收布,以給缺仕者之料布,專爲除民弊也。樂工·樂生立番之後,下去本官則必缺使喚之弊,若然則半年習樂,半年服役,所習終歸於廢忘。收布亦有此弊,國家雖減其布,其苦無異於前,令各官,勿爲侵責事,捧承傳,何如?上曰,前日自本官使喚乎?又啓曰,前日則盡爲立番,故不能使喚,而不爲立番者,則亦或有使喚云。今則抄除分番,下去者多,本官必爲使喚矣。上曰,依啓。漢城庶尹鄭時望啓曰,本府,以司訟重地,事務浩煩,無異於六曹,而經亂之後,六曹下吏,各有料布,本府則獨無料布,故書吏願屬者絶無。今年三月,具由入啓,給料三名,以三名之料,該掌下吏,斗斗分食,艱難立役,不成模樣,而上司不計本府之無形,一依亂前規例,司諫院輪回書吏一名,吏曹堂上陪使一名,逐朔差定於本府。本府不得已借送,雇立價木,司諫院則每朔步兵四疋,吏曹則每朔步兵三疋,常木一疋,逐朔徵捧,數少赤立下輩,萬無支保之理。各別變通,何如?上曰,言于該曹。繕工監僉正鄭時雄啓曰,本監數少典僕,兵亂之時,或被擄或散亡,餘存只有奴子三名,盡屬斜付,無一名使喚,不成模樣,還屬本監,何如?上曰,言于該曹變通。又啓曰,平時各邑貢物,盡爲上納,故慶尙道缺不上納,諸處所用,艱難繼用矣。經亂之後,被兵各官,或減缺或半減,國用太半不足。癸亥以後,慶尙道只納中竹一百條一缺艮衣,今鐵物等專減,常患不足,每致生事,雖不依癸亥以前,專數上納,折半上納,以補國用,何如?上曰,言于該曹。校書校理金鑑啓曰,小臣所司,書籍所管之地。亂後收拾書冊,多有不秩,本館萬無印出之勢,或各道各邑,有冊板處,計其卷數分送,印出以納事,令該曹行會,何如?亂前回龍寺,印出左傳,國用三十件,御覽三件,時未粧冊,令該司所入上下,粧冊何如?上曰,言于該曹。長興庫主簿崔峴啓曰,本庫經亂之後,殘弊尤甚。凡干擧動時,諸上司鋪陳方席等物,例爲責出於本庫,庫中無見存之物,故未能一一辦出,未免生事,以爲變通,何如?上曰,言于該曹。新除授順川郡守具陽升入侍。上曰,守令七事,何事耶?陽升細陳七事之條。上曰,守令以七事盡行之,則能擧任矣。罷出。傳于金光煜曰,今日下直守令,朝講罷後,當爲引見,政院知悉。
傳于金光煜曰,以備邊司瀋陽問答事別單,還下本司。
金光煜啓曰,臺諫因一事,不得再避事,已捧承傳,而執義趙絅,又爲避嫌傳啓。臣等以此意通之,則以爲今日再避與再避有間,不可不入啓云。臺諫與庶官不同,不得已捧入之意,敢啓。傳曰,勿爲捧入。
金光煜以內醫院都提調意啓曰,御醫·內醫等,自前有步木題給之規,蓋以貧寒醫官,仕苦祿薄,無以聊生故也。況此經變之後,家計板蕩,只以薄料,未能糊口,極爲可矜。御醫則前已啓請,題給矣,內醫所受,比御醫減半,其數不多,亦令該曹,依前例題給,何如?傳曰,依啓。今後勿爲續續復舊,可也。
以禮曹中脯公事,傳于金光煜曰,此議得中,所謂退之云者,欲爲還給之意耶?下敎矣。
朝講時,上曰,今此使臣之行,倭情一款,措語似緩,依前定奪,添入無妨。
朴明榑以戶曹言啓曰,王世子·陪從宰臣饌價,以銀子入送,實是難繼之道也。且彼處所産,只是鷄豬,而其價甚高云,故欲以平安道所産魚鹽入送,而自上以輸運極難,徐議處之爲敎,臣等不敢更有所煩瀆矣。今聞春城君南以雄之言,彼中鷄豬之價極高,連續貿得甚難,乾魚外鹽物,亦爲曝乾入送,則最關於食饌云。魚鹽,乃關西賤産,而司僕寺留養卜馬十八疋,已爲下送于義州,以此馬,朔朔輪回載送,則輸運不至甚難,一行員役,可免無饌之苦,該缺亦無難繼之患矣。令平安監司·義州府尹,參酌事勢難易,狀啓缺之意,行移何如?傳曰,依啓。
正言朴啓榮啓曰,臣以無似,猥蒙寵擢,忝居臺閣,雖一日在職,猶當盡一日責也。曾聞金汝鈺避嫌之辭,藏頭掩迹,眩亂無倫,心術頗巧,公議駭憤,而呑糊度日,未卽論劾,儒臣之斥,固其宜矣,何敢偃然處置同僚乎?請命遞斥臣職。
金光煜啓曰,正言朴啓榮,再啓煩瀆,退待物論。傳曰,知道。
朴啓榮避嫌。答曰,勿辭。
金霱啓曰,大司憲徐景雨,避嫌退待,執義趙絅上疏,掌令林得悅·柳碩在外,持平二員未差,今日以監察爲茶時之意,敢啓。傳曰,知道。
金光煜啓曰,明日方物封裹,明明日國忌,二十五日親祭擧動,此四日視事不爲取稟之意,敢啓。傳曰,知道。
下直,順川郡守具陽升。
上在昌慶宮。停常參·經筵。
有政。
下直,果川縣監崔應亨。
金光煜以禮曹言啓曰,以中脯公事,傳曰,此議得中,所謂退之云者,欲爲還給之意耶事,傳敎矣。問于大臣,則以爲臣等收議本意,只欲斥去不潔之脯,不用於祭享而已,非還給之意,而措語未瑩,敢煩下問,不任惶恐。旣已斥缺之,則其後處置,自在該曹云。敢啓。傳曰,知道。
金霱以備邊司言啓曰,陳奏使到彼問答說缺啓下矣。漢船一款,漏而不載若問漢船往來,則答曰,缺絶無形影,近日來或一二隻或三四隻,來往洋中,而我缺絶不相接,彼亦不爲近岸云云,可也。以此添入問答說話,何如?傳曰,依啓。
金霱以備邊司言啓曰,今行員役,比正朝使,差有所減。陳奏使洪靌,欲以朴仁範·申繼黯,加數帶去,接語周旋之際,或不無所益,而朴仁範,回還屬耳,身病亦重,申繼黯,雖在喪中,上年謝恩使行次及勅使時,起復往來,今亦起復定送事,分付該曹,宜當。敢啓。傳曰,多帶員役,似爲無益而有害矣。
正言朴啓榮啓曰,尹昉事,措辭見上。請加三思,亟命圍籬安置。答曰,勿煩。
正言朴啓榮啓曰,廟社主陪來時,當該官員事,措辭見上。請竝命鞫問定罪。海嵩尉尹新之·李坰事,措辭見上。請竝命削奪官爵。成殼事,措辭見上。請命罷職不敍。大司諫李景奭,昨日榻前避嫌時,以金汝鈺措語,比擬不倫,臣在外亦嘗言之矣。金汝鈺,旣被憲府之論,則似非兩司俱發之事,且本院缺日城上所,故臣則無論劾之意矣。玉堂缺斥兩司,尤不可靦然仍冒之意,啓達矣。注書所抄缺有疎脫,與本意不同,當該注書,請命推考。答曰,不允。注書推考事,依啓。
政事。吏批,判書南以恭進,參判金壽賢合坐進,參議金槃病,行都承旨李楘進。兵批,判書李時白進,參判金蓍國病,參議韓亨吉病,參知李省身,方物封裹進,右副承旨金光煜進。以金堉爲承旨,李顯英爲禮曹判書,權淰爲執義,申濡·尹瀁爲持平,林爲奉敎,鄭泰齊爲待敎,許積爲檢閱,成信耉爲漢城參軍,尹聖翼爲朔州府使,鄭侙爲章陵參奉,南斗明爲禧陵參奉,趙絅爲副應敎,鄭好仁爲兵曹佐郞,羅允素爲中和府使,李汝翊爲開城經歷,李敬輿爲大司憲。
兵批,以金述爲忠淸兵使,韓汝稷爲都摠管,朴日省·尹絳爲文兼宣傳官,崔得男爲平山浦萬戶。
玉堂箚曰,大司憲徐景雨,大司諫李景奭,正言朴啓榮,竝引嫌而退。江都·南漢,比而同之,敢以俱未得全名分爲缺案,其識見之不明,論議之無倫,甚矣,而旣不能明辨洞釋,以正是非之歸,只云江都·山城,非盡謂江都·山城人也,迹甚偏係,辭甚苟且。憲府旣發,則不必竝擧,況緣舊例,前啓皆停,則未及論列,別無所失。除授未久,出仕屬耳,筵臣之斥,不宜自嫌。請大司憲徐景雨遞差,大司諫李景奭,正言朴啓榮出仕。答曰,依啓。
大司諫李景奭疏曰,伏以,臣忝長諫垣,奉職無狀,昨日筵中,旣被儒臣之斥,退竢遞命,不料玉堂反請出仕也。臣於昨日,有書避辭大槪,付諸下吏而出,夕見朝紙,則注書抄出之語,與臣所達本意相左,心甚驚怪,而方在退待之中,不敢有所往復,默竢公議。今者伏覩玉堂箚子,其日本院無城上所,不爲論列云者,乃據注書所抄者而言之也。臣之所達之辭,則大槪以金汝鈺,旣被憲府之論,則似非兩司俱發之事,且本院,但近日城上所有故,臣則無論劾之意爲辭,旣已缺不能洞釋之。景雨亦被遞斥,則元無論之意,缺仍冒臺次乎?旣無論劾之意,而玉堂因注書之誤抄,乃以缺論列,別無所失,措辭而請出,不幾於郢書燕說乎?臣缺難冒據,伏乞聖慈,俯察情勢,亟賜鐫遞,不勝幸甚。答曰,省箚具悉。卿其勿辭察職。
上在昌慶宮。停常參·經筵。
李楘啓曰,今日肄儀時,與左承旨許啓,進去下直。傳曰,知道。
金霱啓曰,憲府全數有故,今日以監察爲茶時之意,敢啓。傳曰,知道。
李楘啓曰,擧動時守宮注書,以事變假注書南翧爲之之意,敢啓。傳曰,依啓。
金光煜啓曰,以陳奏文書咨文,安寶,請出寶柙。傳曰,知道。
李楘啓曰,領議政李弘胄,十四度呈辭到政院,而國忌齋戒留院。敢啓。傳曰,知道。
李楘啓曰,頃者親臨謁聖時,冠服行禮,旣已定奪矣。今番社稷親祭,出於聖上至誠祈禱,則戎服奠獻缺苟簡,令禮官急速議定,俾無未盡之事,何如?傳曰,允。
又啓曰,注書李垶,有故不仕,請出假注書權搏矣,權搏,被諫院彈論,故出去。親祭臨迫,不得已他假注書差出之意,敢啓。傳曰,知道。
假注書望,林葵·蔡聖龜·尹鏶。
許啓啓曰,曾因禮曹嘉禮都監設局事草記,傳曰,姑停事,傳敎矣。今日伏聞都監儀軌,盡爲散失,無可憑考,當爲遣史官,取考於外方庫云。若於設局後考出,則史官往來,必經旬望之久,事漸遲延,誠爲可慮。先送史官,預爲考出,似爲便當。令該曹商量稟處,何如?臣待罪該房,敢啓。傳曰,依啓。三揀擇時議定規例,亦令考出以來。
李俔以禮曹言啓曰,以政院啓辭,傳曰,允事,傳敎矣。亂後百官有冠帶者絶無,謁聖時則前期定奪,故猶得借差,今則祭日已迫,猝然分付,恐無形成之望。然戎服行禮,亦涉未安,殿下以翼善冠·衮龍袍,亞獻官以下及壇內執事之人,皆以黑冠帶從事,其他陪祭官着戎服,似或無妨。大臣之意亦然,故敢啓。傳曰,依啓。
金霱以義禁府言啓曰,來二十五日,社稷親祭擧動時,本府郞廳十員,當爲分差,而二員使隨駕不足,假郞廳二員,令吏曹依前例差出,何如?傳曰,依啓。
金光煜以備邊司言啓曰,成釴所貿牛,先送七十一首,淸北各官,爲先分給事,啓下知會矣。後來趙孝信所領三十六首,則淸南各官尤甚無牛處,均一分給後,一樣啓聞之意,平安監司處,行移何如?傳曰,依啓。
許啓,以承文院官員,以都提調意啓曰,今日査對時,有下字未妥處,淸國多疑,文字間如有一字之差,則例以此執言詰責。今此奏文,所關極重,尤不可不審,而文書雖已寫完,一二字抹改,似無所妨,故兩處改付標之意,敢啓。傳曰,知道。
上在昌慶宮。停常參·經筵。
下直,泗川縣監李元煥,燕岐縣監金謹行。
自昧爽至卯時,有霧氣。
太祖國忌。
有社稷親祭擧動。
幸社稷入幕次。藥房問安。答曰,知道。
上幸社稷入幕次。政院問安。答曰,知道。
以兵曹三局別將單子,傳于金光煜曰,羅允素,爲別將幾月乎?
金光煜以訓鍊都監言啓曰,今日社稷親祭,經夜擧動時,軍兵數少,侍衛虛疎,各局出身所缺各處把守,而四局別將李元榮,七局別將柳應時,以五衛將缺局別將李漸兼司僕將,亦爲入直,領率無將,他閑在衛將缺直,此人等使之出番,仍爲領率把守,何如?傳曰,依啓。
金光煜以兵曹言啓曰,以兵曹三局別將單子,傳曰,羅允素爲別將,幾月乎事,傳敎矣。羅允素三局別將,乃於今年正月啓下之意,敢啓。傳曰,知道。今後參酌定限,俾無數遞之弊。
傳于許啓曰,行祭時,自上入小次,不當,前所不爲之事,今亦勿爲。
上在昌慶宮。停常參·經筵。
許啓啓曰,明日常參·經筵,取稟。傳曰,停。
祭後幕次前,政院問安。答曰,知道。
朝廷問安。答曰,知道。
還宮後,政院問安。傳曰,知道。
上還幕次後,藥房問安。答曰,知道。
還宮後,藥房問安。答曰,知道。
許啓,以內醫院官員,以都提調·提調意啓曰,伏聞世子所患痢候不輕,臣民憂悶之缺何可勝喩?柳後聖,旣已越江,朴頵術業亦精,相議處方缺未盡,而崔得龍,長於治痢,鄭之問,用藥多效,俱是近日缺使之各爲論證,別紙書啓。似聞今明間,有中使之行,以此論缺以送,令陪從宰臣,參酌採用,何如?傳曰,依啓。
許啓以禮曹言啓曰,政院啓辭,曾因禮曹嘉禮都監設局事草記,傳曰,姑徐,傳敎矣。今日伏聞都監儀軌,盡爲散失,無可憑考,當爲遣史官,取考於外方史庫云。若設局後考出,似爲便當,令該曹商量稟處,何如?臣待罪該房,敢啓,傳曰,依啓,三揀擇時議定規例,亦令考出以來事,傳敎矣。嘉禮則目前應行節目,不可不急急考出,而其他儀軌,亦皆散失,臨事每患無以憑考。似聞江華有若干收拾者云,令史官,斯速下去取來。有者則數件謄出,以廣其傳,三揀擇議定規例,竝考實錄以來,何如?傳曰,依啓。一件謄出,俾不貽弊。
李俔,以成均館員,以知館事意啓曰,頃日本館草記,只擧丙子十月後除行到記及丁丑二月後食堂到記竝計與否事,啓稟之後,慮或有遺漏之事,更考散亂文書,則丙子十月後食堂到記,若干破落者,在其中。大槪,亂後文書,太半散失,故當初只見有除〈行〉到記,而實未知此到記,落在散秩矣。今旣考出,則亦當依前例計用,而自下不敢擅便,惶恐申稟。傳曰,依啓。
大司憲李敬輿,行大司諫李景奭,持平尹瀁,正言朴啓榮啓曰,尹昉事,措辭見上。請加三思,亟命圍籬安置。答曰,勿煩。
大司憲李敬輿,持平尹瀁啓曰,尹新之事,措辭見上。請亟命削奪官爵。前府使李坰事,措辭見上。請亟命削去仕版。申埈事,措辭見上。請亟命拿鞫定罪。司藝金汝鈺,當合啓方張之日,敢生異見,而措語隱晦,不爲明的,其得罪於公議,宜矣。然此則各言其志,不足深治,至於南漢·江都之說,識見乖戾,論議無倫,此而置之,則將無以明是非於後日。臣等之論,實爲此懼,請命罷職不敍。今日社稷親祭時,東西班堂上以上陪祭人員,其數甚少,所見可駭,分明老病人外,無故不參人員,請竝命推考。新除授掌令柳碩,時在忠淸道槐山地,執義權淰,時在牙山地,持平申濡,時在慶尙道軍威地,請竝斯速上來事,下諭。答曰,下諭事依啓。李坰等事,及申埈事,不允。
持平尹瀁啓曰,正言申翊全,未四品,當爲署經,而執義權淰,掌令林得悅·柳碩,持平申濡,俱在外。雖不備員,臣與大司憲李敬輿,不得已署經齊坐之意,敢啓。答曰,知道。
行大司諫李景奭,正言朴啓榮啓曰,社稷主陪來時,當〈該〉官員事,措語見上。請竝命拿鞫定罪,尹新之·李坰等事,措辭見上。請竝命削奪官爵,成殼事,措辭見上。請命罷職不敍。答曰,不允。
正言朴啓榮啓曰,正言申翊全,未四品,當爲署經,而司諫權濤,獻納趙壽益,皆在外。雖不備員,臣與大司諫李景奭,不得已署經齊坐之意,敢啓。答曰,知道。
禮曹判書李顯英上疏,伏以,臣稟氣虛弱,蒲柳早衰,矧今年垂七十,賤疾沈痼。自前月重感風寒,元氣大敗,日漸萎頓。自分未報天恩,先塡丘壑,不意禮官持命,一日再下,臣誠感激,罔知攸措。親祭大禮奄迫,一息未絶,不敢晏然退伏,趨造末班,而精神已脫,壇上失禮,難一二計,不勝惶恐之至。儀禮侍衛之地,不可久曠,本職及兼帶總管,竝命鐫改,不勝幸甚。
上在昌慶宮。停常參·經筵。
許啓啓曰,明日常參·經筵,取稟。傳曰,停。
藥房提調臣沈悅,副提調臣李楘啓曰,汗渴之症,差復未久,冒夜行祭,不審聖候何如?臣等不任憂慮,敢來問安。答曰,不爲復發矣。
傳于金光煜曰,明日內卜一駄瀋陽入送,刷馬一匹,待開門立待。
李俔以漢城府言啓曰,隱漏處子,廣加聞見,多數移報事,部官處別爲申飭矣。部官雖有所執,而或年歲不準,或鄕居不合,或有身故,可參揀擇之列者,其數零散,極爲悶慮。時方催促缺所入啓者外,又以若干張,移送該曹之意,敢啓。傳曰,缺子畢捧後,部官員勤慢相考,量施賞罰。
許啓以禮曹言啓曰,以司憲府所啓,新及第李進,本以借述爲業,與李再榮,竝名於昏朝。再榮以四六,進以策問,賣文登第者,非一二數,而不與再榮,同被刑戮,人皆憤惋。加以入籍關西,凡於生·進東堂初試時,借述於不文校生輩,使免軍役,仍射重利,拔貧爲富,此則再榮之所無也。不意今者,敢慁儒冠,至於登第,四方聞者,莫不駭異。李進削科,且治其借述之罪,以警濁俗。答曰,李進事,當問于大臣處之事,傳敎矣。問于大臣,則左議政崔鳴吉,右議政申景禛,以爲李進借述之事,人皆言之,臺諫之欲正其罪,固也。然念儒生有身累,則四館因公論停擧,令不得赴科,例也。至於登科之時,或有違格之事,則未唱榜前啓請削科者,亦或有之,而李進旣免停擧之罰,亦無違格之事,追削其科於唱榜已過累朔之後,事非前例,恐啓後弊。宣祖朝,車天輅借述事覺,罪至流配,其後復登仕路,蓋出於王者大度,苟有一才一藝,亦不欲其終身廢棄。李進曾在缺初,已爲受刑定配,年久之後,再論前罪,亦恐太過。臣等賤見如此,伏惟上裁。領〈議〉政李弘胄,領敦寧府事李聖求,病不收議。大臣之意如此,上裁施行,何如?傳曰,依議。
備忘記,典獄署擲奸,輕囚放釋。
李俔以戶曹言啓曰,東萊地有貿易之事,算員一人下送,令兵曹給馬,何如?傳曰,依啓。
許啓啓曰,今此揀擇,乃是莫重之擧,落漏處女,加捧之際,尤當盡心詳察,而伏見單子二張,則似不合當,有若備數塞責者然,大爲未安,而該府旣爲移送該曹而來呈,故不得已捧入之意,敢啓。傳曰,知道。
金光煜以刑曹言啓曰,頃日旱災太酷,特下審理之命,再三申飭,下諭於八道監司,有曰消災之道非一,而審理冤枉,爲其最重者,其至誠惻怛之敎,溢於十行言外。以藩臣之道,所當惕念奉行,明審庶獄,急速啓稟,以待朝廷之處置,而三道監司,時未馳啓。兩界則道里遙遠,勢或使然,而江原道以缺最近之地,似難免其責矣。目今五月已盡,甘霈尙靳,缺圭壁旣卒,日出杲杲。災不虛生,未知天意之所在,而缺一抱冤,如東海之婦也。臣等待罪司寇之任,未免歸於缺之責,固爲惶恐,而外方之稽緩如此,兩界更爲移文催促,江原監司則推考,何如?傳曰,允。
金霱承命,摘奸典獄,則重囚朴惟吉·朴廷吉·朴成吉·文弘燁·朴旻·朴夢男·金起胤,私奴仲伊·愛生·羅得信·李起承·金玉祥·李承立·朴之男等,刑曹方爲開坐訊鞫,故不爲逢點。朴貴一·姜斗元·宋守男·李廷立·崔興男·權岌·金義男·孔大賢·李成俊等,次知李澈奴山祿等,罪名甚重,故仍囚。未逢點罪人,竝令各該司,速爲處決,宜當。且其中訓鍊都監所囚林福,所犯輕歇,卽爲放送,而本署當該月令,終無形影,推考治罪,何如?傳曰,依啓。
大司憲李敬輿,行大司諫李景奭,持平尹瀁,正言朴啓榮·申翊全啓曰,尹昉事,措辭見上。請加三思,亟命圍籬安置。答曰,勿爲强煩。
大司憲李敬輿,持平尹瀁啓曰,尹新之事,措辭見上。請亟命削奪官爵。前府使李坰〈事〉,措辭見上。請亟命削去仕版。申埈以勳戚宰臣,莫念嫌逼,徒縱私慾,出宮內人,敢爲率畜。分義所係,輿憤日激,聖上不可以區區私意,有所曲貸也。況情犯輕重,必待按覈,拿鞫處置,斷不可已也。請勿留難,亟賜允兪。旱災之慘,至於此極,目前之急,甚於兵火。聖上親禱社稷,露立通宵,格天之誠,無所不用其極,而六責之應,尙爾無徵,感應之期,遲速難知,雲霓之望,日切一日。到此地頭,未知聖明,缺以爲心,何以爲計也?古者一婦含冤,三年致旱。是以,弭災之道,缺係民怨,變而通之,以應天心,宜不擇大小。臣等竊聞缺貨等物,蒼黃之際,分授下人,下人等或竄山谷,或缺被搶掠,或棄道路,終始保存者,或有其人,而不過十百一二而已。各衙門按簿責徵,以至侵及隣族,赤脫萬死之餘,有此追究擾害之擧,外方上納各色米布,纔到京洛,因亂蕩失,亦有還徵之弊,怨咎朋興,橫濫亦多,冤氣上干,足致感傷。請令廟堂,會同各衙門及該曹堂上,收取前後文書,一切蕩滌。內需司及尙方,亦有此弊,亦爲一體施行,以昭平明之比。答曰,不允。各衙門徵債事,使之各別明査處置,可也。
行大司諫李景奭,正言申翊全·朴啓榮啓曰,廟社主陪來時,當該官員事,見上。請亟命拿鞫定罪。尹新之·李坰等事,措辭見上。請竝命削奪官爵。成殼事,措辭見上。請命罷職不敍。家在本道者,不得爲本道都事,前此申明,非一再矣。今者全羅都事梁曼容,家在本道,請命遞差。監察李旴,酗酒肆惡,夜率其子,走入隣家,無論男女老少,恣行歐打,欲掩其迹,反訴隣人。事之曲直,有司存焉,而如此之人,不可齒在衣冠之列,李旰,請命削去仕版。戶曹佐郞金地南,身在理財之地,多有不謹之誚,請命罷職,其代令該曹擇差。答曰,依啓。李坰等事及成殼事,不允。
司諫院箚子,行大司諫李景奭,正言朴啓榮·申翊全等,伏以,目今災害,莫慘於旱。自上社而天聽藐藐,魃虐愈烈,農夫釋鋤,啜泣于野。哀我萬民,缺云迫,今日之事,不旣急乎?田野之憫,至此而益甚,殿下之憂,當復如何也?應天以實,此固恒言,而捨一實字,亦無以應矣。要之亶不外乎殿下之一心,而徒心不可以爲政,發而施諸政者,務皆誠實,則庶幾本末交修,而一於誠矣。如是而天不應者,未之有也。臣等竊見殿下近日所做之事,事之誠實者,蓋少矣。試以一二事言之,求言將以行之也,而三司曰可宥,大臣曰可宥,而殿下終靳固之。彼草野遐外之人,習聞其如此,雖有所欲者,甘自屛於千里之外,誰肯爲殿下陳之?言路日以閉,則國事日以非矣,不又可懼之甚耶?名曰疏放,而蒙放者,不過若干而止,有罪而赦,固不可也,亦不曰罪疑惟輕耶?求諸今日之罪囚,則豈無可疑之罪,而畢境疏決,未免草草,此亦豈誠實之道乎?今臣等之所仰達者,皆廷臣之所已陳者也,而猶缺復爲殿下申之者,以其言之未行也,且有慮煩耳目者,缺短箚,條列于左。伏願殿下,惕念而必行之,以戒愼恐懼缺中者,爲出治之源,以銷民怨悅民心,爲弭災之本,一以誠實爲務焉。臣等不勝大願。取進止。添防之擧,出於不得已,而廩料之糜費,民生之怨咨,固已不貲矣。今聞島主入往江戶,則目下南虞,姑似不緊。交替之軍,雖已到防,許卽農歸,允合事宜。伏願,詢諸廟堂而亟罷之,以應古者年凶則師氏弛兵之義焉。金吾·刑部之囚,及外方編管之類,罪涉可疑者,及以浮薄被罪者,伏願,命召大臣與有司之臣,劃卽平讞,亟行原釋焉。曾見黃海監司狀啓,本道各邑收布減免之類,反不及於丁卯,此一事亦可寒心。丙子兵禍,是何等大變亂,蠲役之擧,視丁卯反有不及耶?凡八路之弊瘼,固不可毛擧而鏤數,而抑其中,亦各有一道利病之最大者焉。伏願,下諭八道監司,如古一札十行之爲,使各上其弊瘼之大者,竝許陳其救弊之策,熟講而變通之,無爲有司者所沮格,使外方民生,得被一分之實惠焉。今當遇災恐懼之日,須以力改前過爲急務,欲改前過,孰缺穆陵崩壞時事乎?蓋勿論震與雨,卽陵上之崩,已缺其時參奉,以所報失禮,至被拿鞫,而譴謫加焉。至今思之,安有如此可愕者乎?殿下追惟當日事,亦必有爲之惕然於中,缺此事旣往,此人甚微,而在殿下所當改者,此失爲大。伏願,省錄其時參奉,以示悔悟之短焉。答曰,省箚具悉。深用嘉尙,箚陳之事,當留念而採施焉。
上在昌慶宮。停常參·經筵。
卯時,日暈右珥。辰時,日暈,上有冠,色內赤外靑。自未時至酉時,日暈。
李楘啓曰,明日常參·經筵,及來初一日輪對日次,故敢稟。傳曰,停。
金霱以義禁府言啓曰,尹善道,旣已照律,曾所援引,金繼生·李枝玉伊,似當放送。敢啓。傳曰,依啓。
金霱以刑曹言啓曰,出身尹繼商,以私奴許弄正妻,潛奸招引,隱置一處,爲本夫發狀被捉。當爲囚禁,依律治罪,而係是出身,移義禁府處置,何如?傳曰,依啓。
李俔,以尙衣院官員,以提調意啓曰,戶曹移文內,宗廟·永寧殿靑紅蓋缺所入柄竹七十二介所作次,二年木上下云,本院以遺在不多,皆祿御覽會計,必須入啓取用之意,回答,則戶曹又爲移文曰,計缺應入條數,磨鍊上下云,旣無入啓定奪之事,而本院雜物,入於御覽會計中,不爲啓請,續續移文用下,事體似涉未安。前頭需用,亦必有之,而本院遺在只餘四條,恐不繼用,極爲可慮,然宗廟所用儀物,不敢慳惜,一條移送之意,敢啓。傳曰,知道。
朴明榑以漢城府言啓曰,屠牛人朴香蘭,牛肉被捉後,知機逃躱,令捕盜廳,劃卽跟捕事,入啓蒙允矣。其奴山祿,本府姑爲捉囚,以待香蘭之就捕,而香蘭,尙無形影。只囚其奴,萬無自現之路,山祿自本府,論罪放送,宜當。敢啓。傳曰,依啓。使之各別跟捕。
李俔,以內醫院官員,以都提調·提調意啓曰,靑竹進上,欲爲取瀝也,而全羅道,六月令封進靑大竹,乾枯色黃,體亦不大,似無取汁之勢。藥用之物,不爲擇封,極爲不當,當該封進官,令本道推考,何如?傳曰,依啓。
李俔,以內醫院官員,以都提調·提調意啓曰,惠民署醫官金時鑑,願納唐藥要緊之材十四種,重二十七斤,依近例,從自願,不計次第,全羅道審藥箇滿本差送事,移文該曹,何如?傳曰,依啓。
大司憲李敬輿,行大司諫李景奭,持平尹瀁,正言朴啓榮·申翊全啓曰,尹昉事,措辭見上。請加三思,亟命圍籬安置。答曰,毋煩。
大司憲李敬輿,持平尹瀁啓曰,尹新之事,措辭見上。請亟命削奪官爵。李坰事,措辭見上。請亟命削去仕版。申埈事,措辭見上。請勿留難,亟賜允兪。各衙門及內需司·尙方財貨等物,散失還徵,外方各樣米布,因亂未納者,臣等一切蕩滌之請,非不念眞僞相雜之弊,聖明明査處置之敎,亦出於愼重分別之意,而但聖人曠蕩之典,如天地生成之澤,芝蘭枳棘,均沾雨露,洪纖善惡,咸有至仁。今若計較得失,屑屑於査勘,取舍之間,則虛僞未必得實,而聖恩有所壅閼,遠近民情,必有憾於天地之大矣。況損益之義,不明於世,有司之任,常恤經費,若不斷自聖衷,霈然行之,臣等區區之情,必爲文具之歸矣。欲令廟堂處置,意非偶然,請加諒思,亟賜允兪。答曰,已諭。
行大司諫李景奭,正言朴啓榮·申翊全啓曰,尹新之事,措辭見上。請命削奪官爵。成殼事,措辭見上。請命罷職不敍。答曰,不允。
修撰崔有海上疏,伏以,君德成就,責在筵臣,治日尙宜愼簡。況今艱虞,人冀聖德之日昇,則豈可苟充,以累熙朝乎?臣曾於十年前,雖幸冒據,而學荒望缺,已孤聖擢,累遭唇舌,選迹朝端,日月已多,今承乏再玷,自知不似,而素髮種種,眼眩昏花實狀,聖鑑之所洞燭。而精神日迷,舊學消耗,十不記一,胸中所存,略可裨於聖聰,臨對憂惕,若涉春氷。理宜卽退,而同席不備,莫敢言病,齟齬蹤跡,齒於聰明群彦之列,已踰卄餘日矣。今缺病侵身,臣之情勢,其亦慼矣。臣曾爲漢人之擊傷,瘀血缺左乳倍大,動輒刺痛,自今月望後,痛處益急,有若大鍼缺刺,乳根漸浮,行不能屈伸,食不能下嚥。迎醫下鍼,出血甚多,而大禮當進,不敢退伏,沐浴奔走,添傷尤劇。頭益眩痛,左邊麻木,胸背竝引,不忍頃刻,氣息奄奄,狀若垂盡之人,此乃積年內傷,必幾乳腫之兆,揆其病勢,實有係於性命,非朝夕之可瘳,而論思重地,決難久曠,鍼藥無路,病日濱危,臣之悶迫,到此極矣。當此憂勤之日,義不可因私仰瀆,而情事切迫,冒死陳懇。伏乞聖慈天地父母,下諒臣老昏不合身病危苦之實迹,許遞職名,以便公私,不勝幸甚。臣無任激切屛營之至。答曰,省疏具悉。爾實合此任,宜勿控辭,調理察職。
黃海道松禾縣監姜與載上疏,伏以,臣伏受本道巡察使李碩達關內,議政府關內,四月十一日敬奉傳旨,許令在朝臣僚,草野士庶,其各盡言無隱,匡救不逮,以答天譴者,殿下責缺猗歟盛哉?意者中外臣僚,慨然承敎,上缺側聽逾月,未聞其實。臣以遐遠之蹤,猥受一縣,揆分缺不敢唐突陳疏,義不忍終始隱默,今始上言,臣罪萬死。臣聞宋臣陳公輔有言曰,今日之禍,實由公卿大夫無氣節忠義,不能維持天下國家,平時無忠言直道,緩急詎肯伏節死義?嗚呼,爲人臣食君祿,見危授命,臨亂必死,乃是職分內事,而節義頹廢,至殿下而甚焉。迺者昏朝,賊臣當國,敢發廢母之論,其時士大夫,退處閑地,猶以節義自勵,抗言直斥者有之,發憤獻議者有之,身罹酷禍,蹈鼎鑊而不悔,是則猶有先王風動之化,祖宗培養之效,人知分義,士尙廉恥而然也。廢人之斲喪斬伐,固無足道,而殿下臨御,于今幾年,未聞振作尊尙之擧,習熟軟媚,一向摧沮,刑賞日紊,勸懲無方。試觀今日,外而縱賊遺君,恝視圍城,或至於竄身窮峽,內而受命分司,汚衊宗社,終不免苟且偸生。揆以王法,在所罔赦,而經年論執,天聽逾邈,自在安寧之時,不可不瘴善癉惡,矧今大亂之後,冠屨倒置,是何等時也?事有經權,經所以守常,權所以制事,缺之爲宗社計,固不當膠守常規,則制事之權,實無缺而臣子偸生之罪,則當斷以義。義之所在,法必得伸,何愛缺律,負國之人,而保護至此耶?卽此而觀之,則殿下之無意恢復,缺亂同事,斷可知矣。宋之高宗,當父兄北轅之後,投鼠忌器,未免屈辱。其時趙·張·韓·岳之徒,不以祈請爲是,力陳復讎之策,是誠在我而已。在我有自强之道,則何憂乎敵兵,何慮乎戰守?今之宰輔,賣國圖存,若以爲功,儲君·嬪宮,越在異域,曾不掛念,置國家於將亡之地,負殿下而莫之顧,則廟堂之上,其謂有人乎?一任呼斥,拱手聽命,以旣竭之力,應無已之求,宗社億萬年無疆之業,只付於目前呼吸之頃。言念及此,不覺痛哭,而繼之而泣血也。嗚呼,自古人君,値非常之變,遭陽九之厄,若不惕勵奮發,强大爲心,則終至於摧阻憂患,專務姑息。唐德宗,奉天以後,亦可見矣。臣跡阻遐荒,未聞宮府之事,近日自京來者有言,主上傷於憂慮,玉候愆和,且有不能遠色之戒,臣不敢以聞於道路者,遽以爲信,而何缺餘年辛苦工夫,致有云云者之說也。或者志氣摧頹,自缺之境耶。臣一聞此言,憂懼萬端,不得不仰瀆天聽,缺瞿然自省,有則改之,無則加勉焉。傳曰,至諴感神。子思子曰,唯缺天下至誠,爲能立天下之大本。今此亢旱,已過四朔,孑遺餘氓,幾盡塡壑,則災異之酷,未有極於此時。所謂減膳撤樂,避正殿之擧,都是文具,只罪己求言,亦或似矣,而伏覩頃日下敎,則掇拾陳言,循例除問,未嘗有一毫惻怛之意,以此而動人猶難,況於感神乎,而況於消災乎?民依於國,國依於君,君不保國,民不戴君,則天命之絶,亶在於斯。嗚呼,其亦危哉。雖然,得民有本,樂聞直諫,不吝改過,雖三代聖王,率由此道,則漢高·唐宗,尙能齊美而匹休,未有捨此而能成治效者也。殿下自卽祚以來,不得三公,不任臺閣,勳貴之臣,雖或用事,而作事憒憒,積失人心。近年以來,疎斥正士,厭聞直言,挫辱臺臣,靡所不至,特不加竄逐而已。訑訑之色,距人於千里之外,則熟肯爲殿下發缺言冒犯忌諱哉?目今玆經喪亂,上下偸安,間有一二慷慨之臣,稍缺正論,則責之以浮薄,詆之以不實,亟許遞免,顯示好惡,端人正士,缺率而去殿下之庭矣。況乎近日諫官,率多經歷缺隨行,上觀人主之俯仰,下循時俗之毁譽,若此之輩,置缺則雖百千萬人,奚益於君德之得失乎?殿下何不以氣缺敢言之士,布列三司,樂聞規諫,從善如流,則改過之道,無大於此,殿下何憚而莫之爲也?孟軻曰,國必自伐而後,人而伐之,今夫匹夫,有徑尺之寶,尙思葆藏,置之於深固之地,則祖宗不拔之基,一身負荷之重,必欲自壞而不恤,列聖在天之靈,所望於殿下者,豈若是哉?至於陳督府前附表陳請,仍達大朝,乃是擧國之公論,而殿下過於憂畏,非徒不行,又下未安之敎,傳播遠近,所損非細。惜乎,在殿下之左右者,若有一分愛君之心,則豈忍越視過擧,而終莫之論列乎?嗚呼,繩愆糾謬,世無有其人,則殿下之孤立人上,孑孑無助,豈非大可憂者哉?國家大計,非外臣所知,而有懷必達,只恃聖明之覺悟,此乃今日之第一義也。伏願殿下,三思焉。臣竊覵邇來廟堂之慮,專在於南警,不可缺必無其憂,而人心已散,邦本日搖,災異疊現,旱乾太甚,小大遑遑,缺孔子所謂季孫之憂,不在顓臾者,不幸近之矣。且缺捍艱勤王,皆靠此屬,而上年之亂,師不以律,盡用贖缺之仁,苟活民命,設有徵發,必無一人之從令者,婦人孺子,逆知已然,不審殿下將何以處之耶?噫,向疾視長上,臨陣自潰者,豈獨軍民之罪?實由於將非其人,則今之所講,惟在擇將委任而已。鼙缺思,屬之誰耶。如金自點·申景㻐·沈器遠之類,勇於負國,殿下旣見其效,毋容再誤,貽笑後世,豈不幸甚?臣又聞兵火之後,奢侈如前,上而宮禁,不聞衛公之大布,下而閭巷,踵商家之陋習,況今揀擇初過,吉禮當前,民窮財盡,浮費必多。伏願殿下,毋忘南漢之窘,勿使宮中之高髻,變爲四方之一尺,此實愚臣之望也。臣聞宋臣胡寅上疏,有曰國家偸安歲月,略無扞禦,若虜騎乘虛,匹馬南渡,一向畏縮,唯務遠逃,軍民怨咨,恐非自全之計。噫,今日國家,所恃以爲安者,環顧四方,蹙蹙靡憑,每逢外寇,則唯以逃避爲長策,有何自全之地,而不思預爲防守耶?蜀人請幸蜀,楊州之人,請幸楊州,此實宋朝之謬算,則爲今之計,莫如江都,保障重地,修葺以爲根本之地。畿內東南,列置大陣,北路關防,兩西缺積峙糧餉,勿以一隅,爲便安之計,則朝廷之令,可以四達。湖缺近海寇,擇送文武有忠臣者,摠督軍務,則其間豈無好義之缺䄃,而起以徇國家之急乎?嗚呼,疾痛不暇緩聲,今之施措規缺一刻爲急,而委任得人,方可議事,得人之責,在於殿下之方寸。伏願殿下,先以立志爲本,刻勵奮發,赫然震怒,賞必愼於有功,刑必斷於有罪。唯以求賢納諫,尊尙節義爲務,褒忠責缺別施異典,則綱常不墜,義理不晦,公議得行,日就於正大光明之域,豈不休哉?至於分遣近臣,宣諭八路,弔死問孤,以示哀痛之意,固結人心,使之誠服,則草菜豪傑,雲合響應,群策必擧,必有爲殿下任患者矣。嗚呼,臣之惓惓,實在於勸善懲惡,負國失律之人,非不欲歷擧,而此則殿下之所洞燭,只以芻蕘之說,畢達於前,芹曝雖微,可以效誠。伏願殿下,勿以體念採施,爲應下之虛文,則不勝幸甚。臣無任兢惶激切之至。答曰,省疏具悉。嘉爾爲國之誠,所陳之事,當留念而採用焉。
缺上疏曰,臣官微跡冷,識昧才疎,懷葵藿向日缺國之效,忝管香祝,不出禁直,有日月矣。缺竊不自量其愚,妄陳聾瞽之說,以待鈇鉞之誅,而聖恩如天,不加之罪,而反賜寬假,其爲廣開言路,不棄芻蕘之盛意,吁,亦可見矣。臣誠譾劣,不足以知當世之務,而寸心猶抱杞國之憂,則不得再竭愚衷,以聞閶闔,瀆擾之罪,死不敢辭。昔者宋人,有天雨墻壞,其子曰,不葺,將有盜,隣人之父亦云,俄而果大亡失,其家甚知其子,而疑隣人之父,言一也,而其有知之疑之者,所言者異也。人臣之進言者亦然,官高而位重者,與地微而望輕者,其言雖一,聽之者固有輕重之顯殊矣。如臣最下者,所言雖善,人將鄙而嗤之,況所言平平,其何能見信於人乎?徒知食芹之美,而不覺獻御之癡,誠可謂愚矣。且夫求言非難,用言實難。今殿下,軫念天譴,降旨求言,而內外庶官,罔不敷奏以言,其間豈無嘉謨嘉猷之可以採用者乎,隨其所陳,而優其寵答者多矣,而措之於事爲之間者少,臣恐殿下之所求者,空言而已。臣謂當今之急務,其大者有三,一曰民瘠,二曰得將,三曰賞罰,民者缺將者三軍之司命也,賞罰者,人主之大柄也。今之進缺以修德盡誠爲本,而聖意亦莫不以是自勉,所謂修德缺者,宜莫如此三者,而三者之弊,未祛其一,臣切惑焉,謹陳其弊缺伏願聖明垂省焉。臣竊惟,喪亂以後,生靈之塗炭極矣。畿甸諸邑,固不足言,八路之中,稍完者三南也。今此擧其稍完者言之,夫三南之土産物力,甲於諸路,而賦役之煩苦,倍蓰於諸路。曾在亂前,已有量田之擧,增其結卜,徵斂倍前,而咨嗟怨讟之聲,至于今未弭。一賦一役,無非剝民之膏。頃者檢討官崔有海筵前之啓,有紙一束作木一疋·木一疋作米十二斗之語,此言誠是,而該曹之覆啓,以爲過言,其亦不思已矣。凡厥上供之物,苟不缺於其土,而貿於他方,則雖若紙束之微,必以一匹布定其價,及其上納京司也,分寸細微之物,莫不有人情·作紙,而京司下吏之奸濫無常,缺戶曹雖有定價,而本邑例以倍徵,無以充其人缺吏之催科於小民也,又加其倍徵之數,以爲自己之奉,缺餘斗者有之,豈特十二斗而已哉?非徒作米之殆有甚焉,其始聚斂於民也,倍數而徵之,滿載缺又爲防納者之所瞞,率以惡物,見退於該司,稱貸而益之缺曰,月利,該司色吏與防納者之利於本色,然後艱受到付,可以充其貢。瘠土之民,終歲耕農之出半不給於一年之征賦,將何以糊口而延喘乎?至於守令之掊克,豪右之侵凌,多少剝割之狀,難以殫擧。又況舟師待變之擧,出於不得已,而間有修城地造機械之役,則民安所措手足乎?國之有三南,猶木之有根本也。本根旣已戕傷,則枝葉從而枯槁,不待人之摧柯伐幹,而木已顚仆者,必不智者而後知也。噫,人情·防納之弊,其來尙矣。浚民膏血,不補於國,而以富小吏之家,在民爲讎,在國爲賊,此習其不可以翦去乎?此而不去,則守令之貪汚,豪右之侵凌,其何以徵革乎?伏願殿下亟命該曹,痛革此弊焉。臣聞漢臣晁錯有言曰,將不知兵,以其君與敵,君不擇將,以其國與敵,禦侮之方,莫善於將得其人而已。我東兵力之强,缺前史乙支文德,以數千偏師,大破隋兵一十三萬之衆。安市城主缺城,能抗唐宗天下無敵之師。今之土地人民,不減於古,而兵力如破缺何也?古之爲將者,織蕢杖鍤,親裹嬴糧,與士卒同甘苦,故致得缺力,今之人不然,素位富貴,不習勤苦,故平時則驕奢而不愛士卒,缺急則憒怯而罔知所措。頃日之變,土崩瓦解,以貽國家無前之恥辱者,良以此也。噫,才不借於異代,而豪傑之生,必自草萊,朝歌屠肆,孰知有鷹揚之將,南陽隴上,孰知有人中之龍哉?向無文王之後車,昭烈之三顧,此二人者,終充於鼓刀躬耕而已。人君病不求之耳,何患乎無其人哉?且夫自古以來,干城之將,出於偏裨行伍之中者多,呂缺拔乎行間,岳飛起自列將。天之降才也,豈以貧賤而少之哉?曾在壬辰之變,高官世閥之將,率皆敗衄,而有高彦伯·鄭起龍·權應銖等數人者,起自禁軍,殺獲甚衆,克復之際,勳業居多,間世之英,其果在於豪貴乎?臣聞諸嶺南人,年前之亂,嶺南有許應祥者,以哨軍,從右兵使雙領,與左兵使相望而陣,敵兵千餘騎,分左右以攻兩營。應祥缺將以炮卒百餘人,邀遮右路,盡殲一軍,敵兵不得入,俄而缺指右營。應祥,復欲出禦,主將懼其輕敵堅缺應祥抽身獨脫,歸而又請兵於監司得百餘缺赴南漢,路于原州,遇敵輒殲,活得被俘人民數千餘人。未及山城,聞其解圍,涕泣而歸,此人者,其亦高顔伯·鄭起龍之儔乎?以此推之,當今禁軍軍官·諸色武士之中,亦不無才勇之可觀者焉?南漢之圍,自願出戰者,卽其人也。此輩皆勇足以超乘,射足以穿扎,進可以斬將搴旗,退可以固守城塹。誠能簡拔此輩,列守堡鎭,觀其莅卒之賢否,選爲閫帥,則雖不得如孫·吳妙算,亦能奮義輕生,摧堅挫銳,有古烈將之風矣。擇將不以才勇,而徒取高官世祿,則國無類矣。城池雖險,何賴焉,兵甲雖利,何用焉?伏願殿下,念玆在玆。臣聞軍國之政,莫大於信賞必罰,賞罰不明,人無所勸戒,而政不修矣。殿下自經變以來,追論當日之功過,陪扈守城者,隨其大小而賞之,奔憒失守者,從其輕重而罪之,賞罰之典,可謂至矣,而武士之心,猶有所不悅,爭懷解體之心,何耶?臣負罪窮鄕,不覩當時之事,固不敢知某可賞某可罰,而竊有耳聞於人者,蓋諸缺炮射隷卒扈駕守城者,不下數萬,而其中自願出戰者缺之中,忘身力戰,有殺獲之功者幾人,方其出戰也,見之者缺賞,而自上又有慰諭之音,故人人皆喜,各自以爲得殊典缺論也。不辨其珉玉之分,而混以扈從承傳,隨闕而敍,故偃息城上者,或冒力戰之名,注擬守令,輕生赴敵,功在人先者,多伏於禁軍幕士之中,而罔聞知,安得而無怨尤乎?又於奴隷賤卒,旣免其賤,又復其租,其爲賞典,旣爲多矣,而又濫許科第,混其名位,人將以殿下,爲厚於奴隷,而薄於武士也,賞典其可謂當乎?兩南諸軍之奔潰,實由於將非其人,不正其主將之罪,而只誅其列校。至於逃潰之軍,雖曰自潰,所以致其自潰者,誰任其咎?旣不治主將之罪,則竝與軍徒,而置之以安反側,亦未爲不可,而一一搜剔,調役徵布,惹起一分之民怨,此又何耶?若此不已,雖日費千金之賞,日設鼎鑊之刑,其誰肯勸善而懲惡者哉?噫,賞罰之不明者,公道之不行也,公道之不行者,私倖容之也。誠能痛革偏私之習,克昭衡之德,上自朝廷,下至萬民,百爲庶務,無一不出於公,則有功者,不期賞而自缺不待刑而自伏其辜矣。伏願殿下,懋哉懋哉。缺聖憂方殷,而狂瞽之說,不及於此,而忘陳缺之芻狗者,誠以天之視聽,實自我民,則格天弭災之道,在缺修人事恤民隱而已。方今之急務,亦不可捨此而他求也。如以斯言,陋而忽之,則其國家無時而可庶幾也。伏願殿下,勿以人廢言。臣無任惶恐屛營之至。答曰,省疏具悉。疏章,深用嘉尙,條陳之事,當留念而施行焉。
上在昌慶宮。停常參·經筵。
許啓啓曰,明日常參·經筵,取稟。傳曰,停。
李俔以義禁府言啓曰,愼汝弼援引冶匠稱名人,卽遣羅將,使之拿來,則已爲逃躱云。今此獄事干證,莫逾於冶匠,依例令左右捕盜廳跟捕,何如?傳曰,依啓。
朴明榑以漢城府言啓曰,忠淸監司鄭太和,移文於本曹曰,前縣監申湸處女,自前月初十日得寒熱,左股仍發大腫。初揀擇時發行上來,行到半日程,病勢甚重,不得轉進。今則轉成陰腫,十分危重,擧家悶泣,勢不得上送,缺及第邊麟吉呈狀於本府曰,合家時病人多殞命,缺皆染痛,衆所共知,而揀擇日迫,不得已今二十三日,寸寸前來,缺病甚不省人事,方在死生之境,而臣子分義,決不敢缺京城,出入禁闥云。此人等,旣在外方,再揀臨迫,以病不缺不得隨參於揀擇之列,而本府無路更督,極爲悶慮,惶恐敢啓。傳曰,知道。
以兵曹韓景信上言回啓粘目,傳于李俔曰,此回啓,似涉不察,還出給。
傳于許啓曰,雨勢如此,再揀擇來月初一日退定。
以掌隷院宋廷立上言回啓粘目,傳于李俔曰,不着名。
大司憲李敬輿,持平尹瀁,正言申翊全啓曰,尹昉事,措辭見上。請加三思,亟命圍籬安置。答曰,勿煩。
大司憲李敬輿,持平尹瀁啓曰,尹新之事,措辭見上。請命削奪官爵。李坰事,措辭見上。請亟命削去仕版。申埈事,措辭見上。請勿留難,亟賜允兪。各衙門及內需司·尙方財貨等物蕩滌事,措辭見上。請加三思,亟賜允兪。答曰,不允。且內需司,則別無還徵之物云矣。
正言申翊全啓曰,尹新之·李坰等事,措辭見上。請命削奪官爵。成殼事,措辭見上。請命罷職不敍。答曰,不允。
大司憲李敬輿,持平尹瀁啓曰,內需司則別無還徵之物,而臣等不爲致察,泛然竝論,使遠近瞻聆,有所疑於缺之德。臣等之罪,不但論事失實之失,請命罷臣等之職。答曰,勿辭。
李俔啓曰,大司憲李敬輿,持平尹瀁,再啓煩瀆,退待物論。傳曰,知道。
行知中樞府事缺箚子,伏以,臣四月二十七日,祗受本道監司鄭太和轉缺旨,聖諭勤懇,恩奬太過,皆非臣所堪當者。缺讀未半,感淚先零,惶恐殞越,不知所以措躬也。臣冥然趨命,有若有所爲者,是下自欺,上欺天也。臣之所進,有害無益,前箚已盡言之,今不敢覼縷,而臣之平日,猶不如人,病廢歲久,心氣皆傷,加以年衰,昏耗莫甚。驚悸懆擾,隨遇輒生,茫然不知事理之輕重,更無爲國效言之路。兩脚疼痛,遭勢尤甚,達夜或不能交睫。雖欲力疾作行,以答聖恩萬一,而其勢末由,引領蓬瀛,有如傷翎之鳥,欲奮飛而不得。臆塞心摧,只欲一死而無從也,所恃者,天矜于民。伏願聖明,俯察愚臣之病,遞臣職名,以安私分幸甚,不勝惶恐屛營之至。答曰,省卿之箚,予心缺然,卿其勿爲固辭,從速上來,以副予望。
上在昌慶宮。停常參·經筵。
許啓啓曰,明日常參·經筵,取稟。傳曰,停。
金霱啓曰,大司憲李敬輿,持平尹瀁,避嫌退待。執義柳淰,掌令林得悅·柳碩,持平申缺在外,今日監察爲茶時之意,敢啓。傳曰,知道。
金光煜以都摠言啓曰,副摠管黃溭,會同分軍事,除標信,兵曹進去之意,敢啓。傳曰,知道。
判決事韓必遠待罪,掌隷院宋廷立上言回啓粘目,傳曰,不着名事,傳敎矣。臣昨日開坐,文書成貼之際,未及着名,混同缺察,不勝惶恐待罪。傳曰,知道。勿待罪。
金光煜缺精抄軍,每朔試才,因雨下,今日始爲試放,入格人分等缺之意,敢啓。傳曰,知道。照例施賞。
金光煜以兵曹言啓曰,以訓鍊都監三局別將羅允素,今年正月啓下事草記,傳曰,知道。今後參酌定限,俾無數遞之弊事,傳敎矣。七局別將,各於局內出身,有率領入番之事,亦有鍊習之事,誠不可數遞。若無遷轉之期,則必有不調之歎,以一年爲限,似當。敢稟。傳曰,依啓。
正言申翊全啓曰,尹昉事,措辭見上。請加三思,亟命圍籬安置。答曰,勿煩。
正言申翊全啓曰,尹新之·李坰事,措辭見上。請命削奪官爵。成殼事,措辭見上。請命罷職不敍。大司憲李敬輿,持平尹瀁,以內需司無還徵之物,而臣等不爲致察,泛然竝論,使遠近瞻聆,有所疑於聖上淸明之德,臣等之罪,不但論事失實之失,竝引嫌而退。今此所爭之事,非專爲內需司而發,則竝論何傷?不可以此輕遞言官,請大司憲李敬輿,持平尹瀁,竝命出仕。答曰,依啓。李坰等事及成殼事,不允。
大司憲李敬輿,持平尹瀁啓曰,尹新之事,措辭見上。請亟命削奪官爵。李坰事,措辭見上。請命削去仕版。申埈事,措辭見上。請勿留難,亟賜允兪。各衙門及尙方財貨等物蕩滌事,措辭見上。請加三思,亟賜允兪。答曰,不允。且各司徵債,乃是細事,不必煩瀆。以上燼餘謄書郞廳李晉吉書。郞廳金漢老校正。
上在昌慶宮。停常參·經筵。
兵曹啓曰,以訓鍊都監三局別將羅允素,今年正月啓下事草記,傳曰,知道。今後參酌定限,俾無數遞之弊事,傳敎矣。七局別將,各於局內出身,有率領入番之事,亦有鍊習之事,不可數遞,而若無遷轉之期,則必有不調之歎,以一年爲限,似當。敢啓。傳曰,依啓。訓鍊都監謄錄
上在昌慶宮。停常參,有晝講。
晝講。入侍,特進官具宏,知事南以恭,參贊官李俔,侍讀官李稠,檢討官金弘郁,假注書林葵,記事官林·許積。講詩傳,自有渰萋萋,止桑扈之什二之七。
兵曹判書李時白,南漢山城巡審後入來,請對。內下日記
自酉時,始雨達夜。
漢城府啓曰,卽刻西部官員,移牒於本府曰,仁慶宮南城門外,有虎入來,去月二十九日及今月初一日,夜間連次橫行,刑曹判書李溟家畜狗攬去,極爲驚駭。六月前苑囿司,蹤跡捕捉,而近來全無此等形止,都城內致有此患,委屬未便,令訓鍊都監,設機驅獵,宜當。敢啓。傳曰,依啓。訓鍊都鑑謄錄
上在昌慶宮。停常參·經筵。
傳曰,左議政崔鳴吉家,遣內醫看病。
傳曰,領議政李弘胄家,遣內醫看病。內醫院謄錄
備邊司啓曰,今月初二日晝講時,工曹判書具宏所啓,都監所屬出身年老病者放送,而渠輩到家之後,恐有本官侵督之弊,頗有呈訴事矣。上曰,戶役完護,可也。宏曰,臣亦依其所願,完戶勿侵事,已爲題送,而惟以小臣之完文,不可一一施行,自朝廷申明行會,何如?上曰,言于廟堂事,傳敎矣。都監之軍,積年勤苦,前後變亂,陪扈之功,實爲非細。今因年老,退去鄕曲,其情誠可矜憐,令其所在官,完復戶役,以示聖上不忘簪履之意,果爲宜當,依啓辭施行,何如?傳曰,允。訓局謄錄
上在昌慶宮。停常參·經筵。
有政。以魚尙儁爲戶曹佐郞,金瑋爲禮曹佐郞,朴啓榮爲禮曹正郞,沈東龜爲校理,安獻徵爲司藝,具玹爲典籍,李皡爲全羅都事,李爾松爲忠淸都事,韓有良爲監察,朴遠基爲義盈主簿,南以恭爲繕工提調,李顯英爲典設提調,兪㯙爲正言,權任中爲正言,黃益淸爲注書,李庭芳爲司饔主簿。
上在昌慶宮。停常參·經筵。
備邊司啓曰,因兵曹判書李時白榻前啓辭,年少有才武臣,不次擢用事,命下矣。此乃武班極選,雖或有表表著稱之人,不可輕與其選,而前日被選之人,亦有未及擢用者,故與諸堂上相議,十分精擇,僅得三人,別單書啓之意,敢啓。答曰,知道。
備邊司啓曰,忠淸監司鄭太和牒呈內,忠州牧使尹墀,爲治剛明,不煩不撓,一境晏然,事無不擧,而以病呈狀求遞,卑職惜而不許,且令上京針藥,待差卽還,而旣歸之後,連送辭狀,期於必遞,目今時勢,異於平日,善治守令,不可輕易處置矣。爲狀啓請還,而藩臣事體,有所不敢,故爲先牒報,以覬別樣善處云。尹墀,以秩高宰臣,出守鎭管重地,雖有切迫情勢,不可擅離官守,而受由上京,久不還官,揆諸事體,亦甚未妥,令該曹催促下送,宜當。敢啓。答曰,依啓。
府啓,作法於涼,其弊猶貪,作法於貪,其弊如何?此幾不可不審,而始不可不慮也。頃日戶曹,以分臺監察,職居其職,多得剩穀,至於入啓,致有超擢之擧,其損國體貽後弊,甚矣。況常稅上納,加耗·斛面,各有定式,而剩出之米,至於三百石之多,從前規外濫捧,灼然可知,該道差員之事,亦甚可駭。戶曹所宜詳問曲折,得其實狀,以爲彼此節式之計,而不爲深思,未免計較得失之病,其轉輾相仍之弊,終必及於遠外民生,可勝惜哉?以利爲利,害必隨之,不可以細事而忽之,不可以旣往而置之,請戶曹當該堂上·郞廳推考,該道濫捧差使員,査出罷職,監察超授職名,亦爲改正。答曰,不允。戶曹官員推考等事,當問于大臣處之。
備邊司郞廳以大臣意啓曰,分臺監察,旣有擧職之狀,則度支之啓,爲公非爲私,而外方出稅,自有常程,則亦非差使員濫捧之致,憲府之啓,出於審幾慮始,以防後弊,非以爲實有推罷之罪也。第念特旨除拜,便加於有功有德之人,分臺監察,以些少剩穀,至被超敍之恩,則恐不無後弊,而旣是剛明之人,實合錢穀之任,若自該曹,循例擬差,則政體得而人言自息矣。聖上下問者,只罷推一款,而旣有區區愚見,敢此竝啓。答曰,知道。且比來百僚怠慢,盡職者甚鮮,故嘉其剛明而移差,予意則此擧,似爲無傷也。備局謄錄
苑囿司從事官以提調意啓曰,因漢城府啓辭,令從事官仁王山近處,連日尋蹤矣。卽刻來告曰,仁慶宮北墻內,有小豹纔行之迹云,而本司則雪消後,撤罷軍士,從事官還入,禁軍之番,全廢不擧,今此尋蹤,亦爲借用惡獸之獵,勢必不能,令訓鍊都監·兵曹多發砲手,登時捕捉,宜當,敢啓,傳曰,依啓事,傳敎矣。只臣未受本職之前,兼帶本司提調,此雖盡臣之任,及受本職,姑待該曹處置,而尙今仍置,伏未知於事體如何?令該曹從速處置之意,敢啓。傳曰,依啓。
訓鍊都監啓曰,云云事,傳敎矣。軍兵受料事,皆已發遣,聚會之際,日勢向晩,明日聚軍搜捕之意,敢啓。傳曰,數十名調送,今日內獵得,勿爲多聚。
訓鍊都監啓曰,捕虎事,以都監草記,傳曰,數十名調送,今日內獵得,勿爲多聚事,傳敎矣。尋蹤之人,不能的知入伏之處,雖有間間微跡,與鋪雪時有異,許多洞壑,草樹茂盛,以數十名砲手,似難尋覓,故不得已在家軍兵四百餘名,終日窮尋曲曲洞壑,竟不逢,不得捕獲,善放砲手十餘名擇抄,使之從容捕捉,何如?傳曰,知道。且莫重發兵之事,不爲更稟,任意調送,事極不當矣。訓鍊都監謄錄
上在昌慶宮。停常參·經筵。
自昧爽至卯時,有霧氣。巳時,日暈。
上在昌慶宮。停常參·經筵。
備邊司啓曰,度支之官,因憲府請推,久廢坐衙,機務積滯,事多可慮,臺論今已結末,而判書沈悅,服制未盡,又不得趁時出仕云。當此多事之時,度支開坐,一日爲急,使之罷格行公,宜當。敢啓。答曰,依啓。備局謄錄
義禁府啓曰,愼汝弼殺人獄事,皆以李旰隔墻居生冶匠爲明證,故本府入啓,令兩邊捕盜廳,跟尋捕捉,而今過六十日,尙無形影,事甚怠慢。當該捕盜軍官,所當入啓,從重推考,而旣已逃躱,則跟捕勢似不易,姑授期限,使之必捕,前日先城守招內,雖非冶匠,隔墻同居者,無不知之云。今聞冶匠同居者,方在其處,令捕盜廳,捕捉此人,速完重獄,何如?傳曰,允。禁府謄錄
以義禁府照律公事,傳曰,此律似爲輕歇,色承旨察啓事,傳敎矣。臣未解律文,循例捧入矣。今承下敎,果似輕歇,此公事還出給,使之改照律,何如?傳曰,允。
義禁府啓曰,傳敎矣。柳時英,旣以其女子,千里登程,無赴於揀擇之期,則其意實不在於隱諱,而其年歲差池者,以渠元情見之,身在遠外,在京癡子,誤以他年書送,原其本情,實涉冤枉,故果以依他制書有違之律,書啓矣。今承下敎,以傳旨相准,則似爲輕歇,以他律改付標入啓。但臣等不察之失,在所難免,無任惶恐之至,敢啓。傳曰,知道。禁府謄錄
內醫院官員以都提調意啓曰,卽見王世子侍陪醫官金藎誠等書啓,館中染病熾盛,至有殞斃者云。其所啓請辟瘟諸藥及各種材料,所當趁卽入送,而時無入往之便,別爲禁軍齎送于平安監司處,朔膳入往時付送,宜當。所送藥材,雖未滿駄,而禁軍不可自持以往。令兵曹給馬以送,何如?傳曰,知道。兵曹謄錄
上在昌慶宮。停常參·經筵。
有政。以南以雄爲知經筵事,李景奭爲同知經筵事,具宏爲長淵府使,徐挺然爲全羅都事,鄭維城爲僉知中樞府使,洪命一爲應校,鄭之益爲刑曹佐郞,尹汝浩爲刑曹正郞,柳淰爲兵曹正郞,趙錫胤爲尙衣僉正,徐景雨·申得淵爲承旨,趙絅爲興海郡守,趙壽益爲吏曹佐郞,李時楳爲吏曹佐郞,李稠爲吏曹佐郞,柳穎爲獻納。
兵曹啓曰,傳曰,出身赴防,定於何月耶?問啓事,傳敎矣。新出身,今年秋冬間入送事,傳敎。故裝束待令事,及勿爲收布,依前赴防之意,竝爲行會,而發送日月,時未定奪之意,敢啓。傳曰,議于廟堂,定日,可也。備局謄錄
上在昌慶宮。停常參·經筵。
訓鍊都監啓曰,仁慶宮北墻內,有小豹之跡,因苑囿司啓辭,本月初五日,聚兵搜獵,而樹草茂密,雖未能捕捉,分明有跡,故以善放砲手十餘名,仍令獵捕之意,入啓蒙允。連三日尋蹤搜覓,則非但未見虎形,因雨蹤跡滌去,無路獵捕之勢,姑爲停罷,令苑囿司,逐日尋蹤入迹來告後,更爲稟旨獵捕之意,惶恐敢啓。傳曰,依啓。訓鍊都監謄錄
上在昌慶宮。停常參·經筵。
備邊司啓曰,今此貿牛之數,先後運通計一百八十一首,不爲不可,而窮荒絶漠,喫苦往來,其勤勞亦多。郞廳成釴,出身金景信,譯官趙孝信等,令該曹稟旨施賞,何如?答曰,允。備局謄錄
上在昌慶宮。停常參·經筵。
兵曹啓曰,以本曹草記,新出身赴防日月,議于廟堂,則京畿·京中八月初十日,江原·忠淸道,則八月二十日,全羅·慶尙道九月初一日,黃海·平安道八月初五日,逢點于平安監司處爲當云。以此意,行會各道監·兵使之意,敢啓。傳曰,近道則七月內入送,遠道則八月初生入送,似可矣事,傳敎矣。議于大臣,則新出身納布事,因臺諫啓辭,旣已停止,則循例赴防,不可太緩。黃海·平安道則七月初十日,京畿·京中·忠淸·江原·開城府則七月二十日,全羅·慶尙道則八月十五日,平安監司處現點事,預爲知會云。以此意,各道監·兵使處,行移,何如?傳曰,依啓。備局謄錄
上在昌慶宮。停常參·經筵。
有政。李坦爲龍川府使,金振爲兵曹佐郞,李海昌爲成均直講,李景顔爲肅川府使,李震慶爲南陽府使,金光焃爲舍人,林墰爲舍人,李獻國爲咸從縣令,崔挺海爲南海縣令,李俔爲承旨,李楘爲同知春秋館事,成夏明爲康津縣令。
以義州府尹侍講院牒呈,傳曰,前日內官奴子之慮有奸僞,自內侍府牒報備局,然後俾給公文矣。此則別無牒報之事,而備局何如是成給耶?
又啓曰,云云事,傳敎矣。以昨日所下林慶業侍講院牒呈,及前日啓下狀啓別單人馬數互相憑准,則各二十,只載牒呈,而不載別單,大槪今番中使之行,持本司公文以去者,世子別監卞海水,及陪從諸臣李海龍·成遠·許檍,領議政李弘胄,刑曹判書李慶全質子奴六口,各持馬一匹而已。內官奴子,別無公文持去之事,此外無公文者,皆冒托之類,而有公文之中,成遠·李海龍·許檍三人之奴,則亦非本家奴,而瞞訴本司,冒出公文,其情狀,俱極可惡。以當初單子及侍講院牒呈,竝爲移文該曹,以憑査處,宜當。敢啓。答曰,依啓,且當次有司,難免不能檢飭之失,推考。啓曰,云云事,傳敎矣。今之武弁中,非無翹楚,而其能代林慶業辦龍灣者,則反覆思量,終未得之,無已則龍川府使李廷楗,曾參不次擢用,且在近官,有治聲,以此人差送,觀其成效,亦或無妨。但念西邊難處之狀,種種非一,前頭之事,尤爲罔極,其間亦不無緊重機關。此時若失慶業,則接應漢·淸之際,事事瓦裂,此間憂悶,不可勝言。臣等之意,恐不如姑施次律,容其自新,再犯而後罪之,亦未爲晩。觸犯雷霆之威,營救有罪之人,非不知極涉惶恐,而係于邊上大計,不得不竝爲煩稟。答曰,此人與內官同心,欺罔君上,貽辱國家,厥罪非細也,且近來觀其所爲,則別無奇特之事,本司之所取者何事耶?武人若無可合之人,則以文官差送,亦無不可,議處。
又啓曰,臣等,非敢以慶業爲無罪也,亦非以爲有過人奇特之事也。但慶業,收拾龍灣於板蕩之中,撫結民心,令不渙散,且多應變之智,接待漢人·淸人,俱得其歡心,如此之人,實未易得,而前頭灣上可虞之端,比前倍甚,卒然易以新手,恐有大段狼狽之患,此臣等所以爲憂也。然聖敎如此,固不敢更有他請,至於文官中可合人,則非但尤爲難得,此時淸北守令,奔走拮据之責,決非文官所可堪,須稍待事定後,方可議也。李廷楗,頗有才局,人皆以爲合於閫帥之任,而欲用於西路要處,未嘗一擬他望,蓋有待也。依前啓,請以此人差下,何如?答曰,依啓。備局謄錄
藥房都提調臣崔鳴吉,提調臣沈悅,副提調臣徐景雨啓曰,近來霾暑甚酷,伏未審聖候,何如?敢爲問安。答曰,時無所患。藥房日記
上在昌慶宮。停常參·經筵。
大臣·備局堂上引見。
備邊司啓曰,兵水營虞候,以閫帥可合人差送者,合於唐家儲將軍中之意,該曹建請施行,甚爲得宜。但見時時政目,肅川府使裵時亮,移授慶尙左水營虞候,此則不可。西方直路守令,所係甚重,而肅川數月之內三易倅,不但夫馬有弊,本官凡事,將無以成形,裵時亮仍任,其代以他可合人,極擇差送宜當。敢啓。答曰,依啓。備局謄錄
上在昌慶宮。停常參·經筵。
傳曰,昨日所定回答,出來宣傳官處給送,使之趁卽回報事,及且有加定之事,何至今不爲回啓耶?
備邊司啓曰,云云事,傳敎矣。婚媾一款,必諸宰面議,然後方可回啓,而臣崔鳴吉,明日是父忌,不得行公,臣申景禛,臣沈悅,臣具仁垕,臣李時白,訓鍊都監褒貶,臣具宏,都監褒貶後,仍往工曹褒貶,趁未相會,今承下敎,不勝惶恐,卽當議定回啓之意,敢啓。答曰,先爲赴衙未晩,而褒貶居先,可謂不識緊歇矣。
又啓曰,向化朴所沙里,前春已爲刷送矣。所沙里在彼中,以其妻父姜春堂夫妻,及其妻娚·同壻夫妻子孫等,俱是己身向化,一時刷入事,告于龍將,仍言使臣處,故本司卽爲行文於忠淸監司處,使之捕捉以送,則春堂等四名,得捕於海美,所謂妻娚姜唜男等七名,則得捕於平澤,昨已入來,而所沙里妻終介及其所生三人,流離於全州·礪山等處,時未捕捉矣。臣等盤問根脚,則姜春堂祖父,始爲出來,至於渠之身,已三代也。非己身向化,明矣。但所沙里在彼,旣發其口,今若以久遠向化,而不爲之入送,則彼之疑我益甚,必有後日難處之患。只以春堂入送彼中,與所沙里面辨眞僞,則彼必無辭,而亦可以釋其疑矣。春堂不言,身自入往,與所沙里對辨云,明日中使之行,押送似當,上裁,何如?答曰,今番入送,似未妥當,依定奪,隨後押送,如何?備局謄錄
上在昌慶宮。停常參·經筵。
備邊司啓曰,傳曰,近京之地,有可送向化耶?物貨逢授人姓名書送事,何以不入於措語中耶事,傳敎矣。近京之地,未有可送向化,而朴所沙里所引之人,未及推問之前,意謂其中必有己身向化,故別單條件內,以刷送爲言矣。昨日推問,始覺其皆非己身向化,別單措語,不可仍存。物貨逢授人問名一款,果爲落漏,依聖敎竝爲改付標之意,敢啓。答曰,知道。又啓曰,以本司啓辭,答曰,今番入送,似未妥當,依定奪,隨後押送如何事,傳敎矣。今行欲爲入送者,以爲遮面之計,今承聖敎,果似未妥,待過數日,別定差官,押領入送,宜當。敢啓。答曰,依啓。
又啓曰,婚媾處女,加數三家,通前後八家,故元單子,更爲付標之意,敢啓。答曰,知道。備局謄錄
上在昌慶宮。停常參·經筵。
辰時申時酉時,日暈。夜一更,月暈兩珥,流星出王良星下,入艮方天際,狀如拳,尾長四五尺許,色赤。自二更至五更,月暈。
備邊司郞廳以左議政意啓曰,國家不幸,到此地頭,君臣上下,唯當彈渴心力,忍耐困苦,一以全宗社,返東宮,免徵兵爲事,他有不暇顧者,古人所謂,寒士之妻,弱國之臣,各安其正而已者,正謂此也。婚媾一事,爲淸朝所大欲,而又爲本國臣子之最所難堪。有女者,旣不忍於割愛,而無女者,尤無可奈何。但聞勅使出來時,鄭命守,有養女無妨之語,蓋胡俗假養最多,與己出無異,則雖知養女,或不至大段生怒。故頃日請對時,敢以此爲請,而聖上又欲有取宗室女子,養育家中之敎,爲人臣子,何以爲心?昨日之坐,臣先自書臣名,又書具宏·具仁垕兩人之名。仁垕初頗不肯,後乃從之。具宏,終始牢拒不許,不得已書李時白名。時白,時不在坐,而意謂其心與臣無異。今見李時白箚子,似若有憾於不問强書者然。時白猶不知臣心,況於他人乎?仍念養女難處之憂,誠如李時白所慮,而苟能數年撫養,如待己出,至誠開諭,有以感動其心,則或可以免於生事,而世變無常,時事難知。卽今所憂,朝夕是急,又何能遠爲數年計乎?臣之愚計,只是如此。臣見本司諸宰中,尹暉最有計慮,性又堅忍,足付此事。李時白之代,以尹暉書送似當,且人臣愛君憂國,誰無此心?本司堂上,尤爲君父所倚耳,比諸臣又別,而前頭婚媾之侵,恐不止此,本司堂上,今若有養女,以爲後日應求之計,恐亦無妨。具宏·李時白,以勳戚重臣,當此國事竭急之際,不從大臣之言,顯有辭難之色,事甚未便。竝從重推考,宜當。敢啓。答曰,依啓。養女旣已書送,不必改之。備局謄錄
上在昌慶宮。停常參·經筵。
上在昌慶宮。停常參·經筵。
昧爽有霧氣。酉時,日暈。
有政。校書博士單金汝亮,著作單郭瀜,正字單金好哲,副正字二單尹瑛·卞時煥。李烓爲掌令,朴守文爲正言,林墰爲副校理,李景顔爲中和府使,姜德聚爲嘉山郡守,李命雄爲工曹參議。吏曹政事軸
上在昌慶宮。停常參·經筵。
備邊司啓曰,洪靌之行,若在朴未渡江之前,則雖不敢望其必成,亦不至大段生事,而遲留等待,屢有煩稟,以致坐失事機,前頭難處之憂,又加一節,不幸甚矣。目今事勢雖變,洪靌之行,亦不可中止,使之斯速越江,何如?答曰,允。仍傳曰,陳奏使處宥旨,三日內傳於義州,此公事甚急,備邊司速爲分付。
又啓曰,前判書韓汝溭戶奴,呈狀于本司曰,上典質弟韓汝泌,浮痛極重,新判書已爲差出,而其質子李徽祚,方在瀋陽,徽祚當又交代。今當率來,而前日入往時人馬,曾已出來,奴伍馬伍,依例入送,公文成給云。韓汝泌交代後,則自當出來,公文成給乎?敢啓。答曰,依啓。
又啓曰,向化姜春堂,已爲發去矣。其妻子及許接人等,原籍處當爲下送,但其中有年老者,有病脚者,不可徒步而行,刷馬二匹題給,使之次次運送宜當,分付該曹,何如?答曰,依啓。
又啓曰,婚媾一款,必有後日難處之患,而猶不敢拒者,以自前憂患爲悶者也。第念前日謝恩使到彼時,龍將提起許多條件,詰責備至,而此一款,則不爲力言。只於陪從諸臣狀啓中,泛擧四條,而其中縷縷言及者,侍女一事而已。今見朴狀啓,亦不及婚媾之語,無乃淸朝欲待年長而姑寬之者然。若然,則不必輕爲提起,以貽難處之患,中使羅嶪所持處女單子,姑勿呈納,如或問及於此,答曰可合處女,本國方爲盡心聞見,隨後書送計料云云,而待朴入來,更爲熟議處置,似或無妨,群議皆如此。敢啓。答曰,依前定奪施行,宜矣。
又啓曰,臣等已知有今日久矣。從之則得罪於天下後世,不從則不但東宮喫困,國已危亡,隨其後。國家存亡,彝倫斁敍,間不容髮,罔知所以爲謀,執檄心醉者,正謂臣等謂也。待朴入來,商議以處,似當。當初李時英之往也,輿論或已不備,而及其赴任,姑無誤事之失,故不爲啓達矣。西關閫任,比前尤重,決非時英所能辦也。卽爲遞改,以柳琳擬差,一二日內發送,宜當。林慶〈業〉之罪,固重矣。必欲拿鞫定罪者,臣等豈不知聖意之所在?慶業收拾龍灣,接應漢·淸,今不可言,而目下事勢,大異前日,代以新手,必有狼狽之患,他日之悔,恐不可追,臣等所以爲極憂,前後眷眷申稟者,非有一毫營救之意也。林慶業用以次律,或降資決杖,仍任,以責後效,實合事宜。有罪之人,再三請任,極知惶恐,而係是大段機關,不得不更爲冒稟,伏俟上裁。答曰,從當面議處之,且朴出來事,無識無謀,甚矣。卿等之意,以爲如何哉?備局謄錄
仍左議政崔鳴吉箚子,傳曰,遣內醫看病。內醫院謄錄
上在昌慶宮。停常參·經筵。
有政。沈東龜爲執義,李道長爲兵曹佐郞,洪命一爲司諫,金振爲持平。
備邊司啓曰,工曹判書具宏奴,呈狀于本司曰,上典子仁廛,以質子,率妻子入往瀋陽,今見來書,仁廛夫妻及奴婢竝七人,以染病,一時臥痛,而無一人顧見云,聞來慘惻,欲知死生,要送家奴,持藥物入送,公文依例成給云。具宏情勢,果爲切迫,奴二急入送事,公文成給乎。敢啓。答曰,依啓。
又啓曰,政院啓辭,傳曰,允事,傳敎矣。臣等早朝來在賓廳,相問義州軍官撥兒形止,則安州以北,撥馬尤甚疲困,黃州官門站,則元無撥馬,以儲福站馬便行云。一如政院啓辭,撥馬之役,專爲傳急報,而疲困之馬,則容或有不爲善養,而往來役苦而然,至於無馬處,乃黃州官門,兵使在不遠之地,不爲檢飭,以致無一匹立待,兵使申景琥及黃州判官,竝爲推考,而淸北撥馬之尤甚疲困處,一一摘奸,換以新馬之意,兩西監司處,移文申飭,何如?答曰,允。以上備局謄錄
大臣請對,引見。內下日記
上在昌慶宮。停常參·經筵。
上在昌慶宮。停常參·經筵。
自昧爽至卯時,有霧氣。
都目政事。成釴爲司僕主簿,金友益爲漢城庶尹,任誨之爲掌隷院司評,柳寅亮爲茂長縣監,金以鏡爲泰仁縣監,李貫雲爲歸厚別提,南瑜爲造紙別提,李海龍爲內資主簿,閔應亨爲洪州牧使,李景義爲副應敎,尹絳爲副校理,李行遇爲副修撰,典籍單吳䎙,金璘爲草溪郡守,任義伯爲濟用副奉事,鄭之虎爲兵曹正郞,金頊爲濟用參奉,李培爲尙衣別提,吳端爲忠淸監司,曺文秀爲寧海府使,趙有道爲淮陽府使,趙昌遠爲仁川府使,崔有海爲吉州牧使,林·金是權爲典籍,金慶楙爲長連縣監,李益吉爲洪原縣監,申翊全爲正言,洪瑱爲兵曹正郞,鄭時望爲司藝,安重行爲尙瑞副直長,崔繼宗爲陽智縣監,鄭彬爲砥平縣監,柳元之爲黃澗縣監,趙廷立爲海南縣監,盧濈爲結城縣監,李厚輿爲鳳山郡守,李英爲遂安郡守,申景濂爲鍾城府使,韓興一爲全州府尹,李惟恕爲慶興府使,兪㯙爲校理,沈爲修撰,趙錫胤爲應敎,徐亨履爲尙瑞直長,盧弘器爲龍安縣監,李大根爲三和縣令,權正中爲靈山縣監,鄭隣爲高山縣監,盧后卨爲監察,李思古爲監察,李崇元爲軍資主簿,李景義爲戶曹參議,李後陽爲文川郡守,尹珪爲龍岡縣令。吏曹政事軸
都目政,親臨爲之,而守堞時四大將,及前兵使柳琳,中軍黃緝,命招入來,使之各陳功勞。內下日記
上在昌慶宮。停常參·經筵。
自昧爽至辰時,有霧氣。午未時,日暈。
上在昌慶宮。停常參·經筵。
備邊司郞廳,以大臣意啓曰,臣等伏見昨日朝報,綾城府院君具宏,有降資之命,臣等竊以爲不可。方伯·守令有罪降資者,固有前例,而至於一品重臣,事體自別,在前未聞有以此律加之者。具宏之罪,如不可赦,則自有當施之律,如其出於無情,則恐不必創開新例,以失待重臣之道,臣等愚妄之見如此,惶恐敢啓。答曰,依律則其才可惜,只贖則罪罰太輕,故不得已降資矣。備局謄錄
義禁府啓曰,愼汝弼等罪名,係是殺人重獄,不可稽滯,必須事干·證左明白,然後可以歸一,正犯斯得,故前日李旰隔墻居生冶匠等,至於再度入啓,令左右捕盜廳捕捉,而國綱解弛,尙無形影。若待冶匠等捕捉後結末,則似無完獄之期。大槪,婢貴非之死,非汝弼殺之,則必李旰殺之,要不出此兩人矣。以近日獄體言之,先城守信元,大槪以李旰打殺承服,而忠陽守興吉等九人,聯名上疏,亦以李旰爲正犯,衆口如一,此實莫大明證,且汝弼·李旰,乃是元隻,互相指斥,其言不足論,而至於李旰招內,汝弼打傷貴非之時,信元獨聞之云。許多會客中,拈出信元,以爲證據,似爲殊常矣。莫重償命之獄,不可置而不問,李旰·汝弼及信元,一處面質,以完獄事,宜當。敢啓。傳曰,依啓。禁府謄錄
上在昌慶宮。停常參·經筵。
有政。朴吉應爲持平,尹順之爲忠州牧使,趙偉韓爲禮曹參議,金爲直講,李雲栽爲禮曹正郞,李皥爲典籍,尹墀爲全羅監司,金堉爲忠淸監司,鄭就道爲鍾城府使,李迪爲長淵府使,權億爲開城經歷,成以性爲修撰,林爲禮曹佐郞,李志定爲承文判校,李汝翊爲掌令,林墰爲副應教,金泰基爲泰仁縣監,趙光羽爲高山縣監,藝文館奉敎單鄭泰齊,成均博士單蔡聖龜,學正單郭天成,兼春秋館記注官四望金振·柳淰·柳穎·徐挺然,記事官單朴吉應。
上在昌慶宮。停常參·經筵。
備邊司啓曰,頃因諫院箚子,湖南添防舟師罷遣事,本司覆啓,而自上以徐議處置爲敎,係于待變重事,臣等不敢再請,以至于今矣。聞島主已往江戶,而潦雨旣降,秋節漸近,南邊之虞,已稍緩矣。湖南添防,自有近例,非湖西此,則依例准防,固無不可,而卽聞南方,旱災甚酷。今月大雨,不及於蘆嶺以下,民間嗷嗷,除弊之政,不容少緩,且湖南·湖西,一時添防,而一罷一留,彼此相殊,湖南之民,必以不均之謗,歸諸朝廷,此亦不可不慮也。依前啓辭,許遣宜當。群意皆如此,敢此申稟。答曰,依啓。
司憲府啓曰,古之明君誼辟,成德圖治,莫不取其無逸,不敢荒寧,況在危急存亡之秋,抱握氷火之時,其可自暇自逸,使堂陞日遠,庶務日墮,以致百隷怠官,中外解體哉?至於開筵講學,實係君德成就,非有緝熙之功,豈望光明之效?今日引接臣僚,如是朝體事等事皆廢,而獨有經筵,尙存舊意,而每致間斷,徒爲文具,寒暑停稟,又成近事。其在平時,亦歉好學求道之誠,此誠何時,而苟循常規,自陷暇逸之歸哉?昔者宋朝講官朱熹,以隻日寒暑停講爲非,上箚請講,古之士大夫,愛君不以姑息之意,誠可尙也。臣等聞上年夏月,亦不得停筵,而日月幾何,權輿未勝,志怠氣餒,隨事發現,而可勝惜哉?雖以玉候纔復,將攝有妨,臣等之意,竊以爲不然,六氣之傷,皆由元氣之先疚,誠與賢士大夫,從容講論,又日近臣僚,咨詢治道,浹洽悅豫,洞達昭融,淸明在躬,志氣如期,則非但出治之本在此,輔養聖躬之功,亦必無大於此矣。設榻高拱,崇飾外議,聖體易倦,起居有妨,擇一便殿,以爲朝夕淸燕之所,大臣·僚臣,迭相引接,承旨·史官,亦令出入無常,各隨職事,躬自稟決,以復祖宗朝舊事,以濟今日艱虞。此在殿下一轉移之間。請令廟堂,一一稟旨施行。答曰,依啓。
備邊司啓曰,本月十四日司憲府啓辭,大臣·侍臣引接等事,令廟堂稟旨施行事,蒙允矣。此事中廢,且百餘年,必須大臣·諸宰,會同一處,參酌古今事例,熟講稟處,而左議政臣崔鳴吉,因有身病,久未行公,啓下之事,尙未覆啓,日字遲延,極爲惶恐。敢啓。答曰,知道。
又啓曰,知事金時讓,目疾雖甚,其精神智慮,與前無異,而今方到京,當此國事危急之日,論議裨益,亦必不少,本司堂上差下,使之在家可否,何如?答曰,允。
又啓曰,朝家用人之道,緩急輕重,各有所宜,而今日西邊直路守令,所關極重,非試可之地。竊見近日政目,不無可以變通者。鳳山郡守李厚輿,秩高有履歷,實合守令,除拜而未聞表表聲績,三和縣令李大根,再經守令,皆以善治見稱。嘉山郡守姜德聚,素以淸白著名,而未經守令之任,泰川縣監金仁,勤幹善治,見稱道內,本道監司,啓請仍任,今若以李厚輿·李大根相換,姜德聚·金仁相換,則似好各得其職矣,且此後直路守令,必以曾有聲續者,擬望差下,雖有才智,勿用未試之人,宜當。敢啓。答曰,依啓。
政院啓曰,傳曰,洪靌處有旨,三日內傳于義州事下敎,而何以五日始傳乎?如是稽滯,承旨何無一言耶事,傳敎矣。陳奏使越江狀啓,至今不來,心切怪訝。今其狀啓,始知有旨稽傳之事,卽欲入啓請推,而未知當該齎去之人,方無査出請罪矣。今承下敎,臣不敏之罪大矣,不勝惶恐之至。齎去人相考,則乃送于撥上者也。撥路之設,專爲星火傳命,而如是稽緩,至過兩日,誠極寒心,令備局査問三道監司撥將,從重科罪,何如?傳曰,依啓。備局謄錄
上在昌慶宮。停常參·經筵。
夜一更,流星出室星上,入斗星上,狀如拳,尾長七八尺許,色赤。五更流星出奎星下,入危星上,狀如拳,尾長五六尺許,色赤。
上在昌慶宮。停常參·經筵。
夜一更,流星出璧星上,入危星下,狀如拳,尾長四五尺許,色赤。五更,流星出冐星下,入五車星上,狀如鉢,尾長五六尺許,色赤。
備邊司啓曰,都事覆審事,已爲定奪,啓下矣。在前科擧時,鄕試則本道都事與京試官,分左右道試取,而今者都事,旣有踏驗之事,則勢難仍行試官之任,而當此歲荒民困之日,科擧與覆審,又不可一時竝擧,則科擧退定,方爲穩當,而覆審完畢,勢亦未易,深冬設科,事涉難便。大比之科,如有事故,則退行翌年之春,亦有前例,以明年正月間,擇日退定,何如?答曰,依啓。
又啓曰,諸道侍女,以七月望前,准到京師事,已爲知會矣。上來之後,卽當發送,而不可無領去之人,令該曹極擇伶俐官員,預爲差出。女人之行,必具騎卜馬,而後可以無事達去,亦令整頓,以待宜當。此外必有遠路當備之物,令戶曹商量措處,一一裝送,俾無臨時狼狽之患,亦宜。敢啓。答曰,允。備局謄錄
上在昌慶宮。停常參·經筵。
夜一更,流星出室星下,入巽方天際,狀如鉢,尾長三四尺許,色赤。
有政。李楘爲大司憲,南斗柄爲鐵山府使,權濤爲舍人,盧尙賢爲司錄。
備邊司啓曰,侍女領去之人,以伶俐官員擇差事,入啓蒙允矣。臣等更爲商量,則淸人視中使,頗與外人不同,問安中使,時時往來,女人之行,朝官率去,亦未妥當。以內侍府官員,擇送宜當。伏俟上裁。答曰,允。備局謄錄
上在昌慶宮。停常參·經筵。
備邊司啓曰,一行員役,自有定數,啓下之後,不可加減,而今見義州府尹李廷楗狀啓,則陳奏使洪靌,以時任萬戶崔得男,不爲稟定,擅自加帶,極爲不當。洪靌回來後推考,宜當。敢啓。答曰,依啓。
又啓曰,伏見領敦寧府使李敏求箚子,箚內所陳,必有意見,而法者所以濟衆,恐不可爲一二巨家,有所彼此取捨。臣等愚見,已悉於前收議,上裁,何如?答曰,依議。
又啓曰,忠淸監司狀啓回啓內,有誤書處,故改付標之意,敢啓。答曰,知道。備局謄錄郞廳李晉吉書。郞廳金漢老校正。
上在昌慶宮。停常參·經筵。
仁宗大王國忌。
卯時辰時,有霧氣。以下缺
備邊司草記。答曰,依啓。且此捉送之擧,間間施行,亦所不忍,何可比之斷惋,永絶其歸路哉?爲民父母者,決不可忍爲此言,此一款勿施。以上內下記草
上在昌慶宮,停常參·經筵。
自昧爽至辰時,沈霧。以下缺
兵曹草記。答曰,知道。照例施行。
吏曹草記,三南災傷覆審事。答曰,知道。後勿爲例。
兵曹判書李時白箚子。答曰,省箚具悉卿懇。卿其勿爲固辭,從速察職。
執義沈東龜避嫌。答曰,勿辭。且爾之欲比於沈貞,實爲過當,同僚之持難不從,宜矣。
吏曹判書南以恭上疏。答曰,省疏具悉卿懇。卿其勿爲固辭,從速察職。
禮曹判書李顯英上疏。答曰,省疏具悉卿懇。兼帶摠管,當爲勉從,卿其勿爲固辭,調理察職。
合啓,尹昉事。答曰,勿煩。
院啓,被擄婦女事。答曰,已爲定奪,不必更稟。
刑曹粘連啓目。答曰,父母同生皆無則問啓,不然則依回啓施行,以杜作習。內下記草
引見時,平山府使鄭弘任所啓,平山爲邑,弊瘼甚多,難以一一啓達,撮其大者言之,則乃夫馬一事也。在平時人民周足之日,尙且爲難,收布於各邑,稱以雇稅木,儲置官家,用於雇立,故平山之民,皆備實馬,競載刷馬,以爲資生矣。一自經亂之後,不但流民未集,馬匹盡被創掠,無雇馬,而往來公行,夫馬之役,則比前無異,以孑遺殘民,決難支堪。況開城府,自稱京衙門,刷馬交遞之事,絶不擧行,平山之人,運卜到松京,則松京之人,例必捉囚其人馬,翌日還載其卜物,使之便行。又劫奪刷馬件記,就考宣惠廳,瞞受價米,其爲奸惡,莫此爲甚。今若不爲變通,則平山之民,無以保存,請自今變通,開城府處,一一交遞之意,各別下諭,捉囚人馬及瞞受價米者,摘發痛治,其中尤甚者,則梟示警衆,何如?上曰,言于該司。又啓曰,頃者赴京冬至使回還時,夫馬無以責立,圖得中船二隻,載持卜物,由江陰地界,而經二水直到京江,勢甚順便。泊船處,水漲則猪灘下流,去官門二十餘里,水殺則四十餘里,運卜程途,不至絶遠云。臣到往觀勢,報于監司,與隣邑合力造船,募得格軍,每於公行,所運卜物,載船送之,以爲恒式,事甚便當。敢啓。傳曰,依爲之。兵曹謄錄
上在昌慶宮。停常參·經筵。
酉時,雷聲。夜三更,流星出室星上,入牛星下,狀如拳,尾長五六尺許,色赤。五更,有霧氣。以下缺
院啓,被擄婦女,令禮曹處置事。答曰,依啓。
合啓。答曰,毋煩。
兵曹判書李時白箚子。答曰,省箚具悉。此時此任,不可輕遞,宜勿固辭,調理察職。
內醫院草記。答曰,依啓。改封有弊,今番勿爲退送。
刑曹草記。答曰,然則不爲照律,是矣。以上內下記草
上在昌慶宮。停常參·經筵。
下直,中和府使李景顔,南海縣令崔挺海,砥平縣監鄭彬,會寧浦萬戶南保身。以下缺
備邊司啓曰,平安兵使李時英,已爲遞差,西閫重任,不可一時曠闕,而兵曹判書李時白,所患之疾,未及快差,數日內勢難行公云。令亞官,今日政差出之意,敢啓。答曰,知道。
兵曹啓曰,平安兵使有闕,依近例,令備邊司議薦,何如?答曰,依啓。備邊司謄錄
吏曹判書南以恭上疏。答曰,省疏具悉卿懇。過當之言,不必相較,宜勿固辭,速出行公。
傳曰,下直守令引見。以上內下記草
上在昌慶宮。停常參·經筵。
巳時,日暈。未時酉時,日暈。以上內下日記
禮曹草記。答曰,依啓。二十首,爲先分養,可也,且此牛之遺存,乃是故提調李曙之功,熟馬一匹賜給,以表予嘉尙之意。以上內下記草
上在昌慶宮。停常參·經筵。
昧爽至辰時,有霧氣。
備邊司啓曰,前見京畿水使羅德閏狀啓,戰·兵船或新造,或改造,改槊,已爲畢役云,故請遣文郞廳,試爲看審矣。今見郞廳崔繼勳摘奸成冊,新造戰船一隻,兵船三隻,伺候船二隻,而各船一應器械,皆出新備,戰船改槊一隻,防牌船改槊一隻,兵船改造一隻,伺候船改造四隻,各樣器械軍物,皆爲修補可用云。近來邊將·閫帥不無虛張之弊,當初本司請遣郞廳者,蓋出於此,而今見郞廳成冊,且聞郞廳口語,則前日狀啓之言,果似不虛。敢啓。傳曰,知道。
又啓曰,傳曰,國家設法,郞薦再避,竝爲禁革,其所謂公議,不必拘也。所謂再避,不可爲也。柳淰有才無咎,實爲可用,而沈東龜敢以不當比之事,任意攻斥,李景奭之惡其已甚,有何不可哉?申翊亮所犯,不至緊急,所聞亦且不同,則姑爲持難,更加詳察,乃是例事,此有何不可哉?金振避辭,誠爲過當,可謂非矣。然不爲再避之罪,奚至於罷職哉?且箚子所謂惟欲苟帶,遑遑罔措等語,甚爲無倫,不書避辭,直爲處置,亦爲可怪。惡人不恭而不擇己言,責人非例而自作新規,可乎?頃者新法講定之時,以從多爲主,則洪命一,尤無所失,而竝欲斥去,此亦何意哉?大抵吏曹郞官無恥者,碎首之物,朋比之惡,皆由此出,爭是者,皆非人類也。今之玉堂,爲此不美之辭,以起朝著不靖之端,其輕君上蔑國法,甚矣。古人所謂,不塞不流,正謂此也。令廟堂參酌處置,以警後人事,傳敎矣。近因柳淰事,三司論議紛紜,爻象不佳,臣等竊憂之,伏見備忘記,事之是非,罪之輕重,靡不洞察。臣等所見,亦何以異此?大槪柳永慶,七年當國,專權植黨,見非淸議固然,於其時,綱紀粗立,朝野粗安,亦未聞有貽禍士林之罪,而末捎顚沛,橫罹酷禍,人所共憐,故反正之初,特爲蕩滌,復其官爵,人或有以復爵,爲過厚者,而惟其受禍最酷,故報施之道,不得不然。假令柄用之久,終未免後議,不至於累及曾孫,故柳淰之自爲壯元,三司淸選,人無異議,則銓郞之擬,有何不可?藉曰揚歷未久,遽擬極選,微欠愼重,而旣有盡出銓郞之敎,則其時事勢,誠有不得不爾,在前銓郞之擬,因有上敎,未及遍詢外議,只與席上諸僚相議擬望者,亦非一二,而年少之人,過生疑訝,不從長官與諸僚之言,必行己見,備擬失倫,已涉不當,而其中一款語,極陳保合之不可,此則尤所未曉。搢紳輯睦,國家之福,特患不能保合,誠能,何善如之,而患背同隊,獨出意見,惟以壞了好意爲快,可謂黨之甚者也,因此輾轉,惹生多少波瀾,金振之避,太勵聲色,朴守文之避,又違近規,玉堂之非斥,固也,而事涉新例,語多失中,憲長鎭定之論,斥以糢稜,諫長和平之擧,指謂乖當,至於金振之被斥太甚,不敢再避者,有何大段所失,而加之以情外之謗至此哉?責人違例,而不覺其同歸一窠,可勝嘆哉?第念玉堂儒臣,一時被罪,勿論當否,實駭聽聞,而發源濫觴,餘波滔天,馴致其勢然也。鍾自欲鳴,執筳而先之,其鳴也可禁乎?以此言之,則今日之事,恐不可專咎玉堂,且違例過當之失,彼此所同,則俱遞職名,兩解調停,方合鎭靖之道,此後如有不體聖意,更惹鬧端者,則別爲論罪,以懲後人,恐亦未晩,伏候上裁。答曰,輕君蔑法之罪,似不可遞職而止也。然議而不用,亦似未妥,故今姑從之,且此事,權輿於沈東龜,則彼東龜不可無罰,罷職不敍。
又啓曰,平安兵使柳琳,素有疾病,且漢·淸酬應,宜有舌官,針醫·藥醫·漢譯·淸譯各一員,題名給送,宜當。敢啓。答曰,依啓。且針醫給送,容或可矣,至於藥醫,則無乃太過乎?
又啓曰,平安虞候爲任,此時尤重,而時任虞候李弘福,別無聲稱,似爲不合,遞差,其代,令該曹極擇差出,催促發送,宜當。敢啓。答曰,依啓。備局謄錄
府啓,朴守文違棄新法,欲遂己見,處置傳啓,更爲避嫌,俱極不當,而至於罷職,似或過矣。林墰等事,當與廟堂議處。答曰,依啓。以上內下記草
護軍金壽賢上疏。答曰,省疏具悉。卿辭至此,當勉勵焉。
長湍府使申瀄上疏。答曰,省疏具悉。深用嘉尙,所陳弊瘼,當令該曹議處焉。內下記草
上在昌慶宮。停常參·經筵。
備邊司啓曰,傳曰,淸國所送女,數只八人,似爲略少,二名加送,如何事?傳敎矣。聖敎果爲允當,咸鏡·平安道,各有預差一人,以此推移,准十名入送事,兩道監司處,行移之意,敢啓。答曰,依啓。
備邊司啓曰,諸道侍女等,今方入往,本國地方,則以所到官官婢,猶可使令,而渡江之後,如洗手·炊飯等役,不可委諸從馬之人,義州官婢二三名給送,至瀋陽,卽爲出送,似當。敢啓。答曰,依啓。老妓一人,亦爲擇定,使之領去,似可矣。
又啓曰,侍女中族屬,若有欲爲入往之人,則許令入送,似爲便當,下三道則已無及矣。兩西侍女中族屬,願爲率去之人,則使之入送,到彼後,卽爲出來事,兩西監司處知會,宜當。敢啓。答曰,依啓。三道侍女,亦必有率來族屬,使之仍爲率去,可也。備局謄錄
府啓。答曰,已諭。
合啓。答曰,毋煩。
傳曰,麟坪大君㴭,秋末當爲出閤,此意言于該曹。內下記草
上在昌慶宮。停常參·經筵。
全羅監司尹墀辭職上疏。答曰,省疏具悉卿意,廟堂之薦,意非偶然,宜勿控辭,速往欽哉。
合啓。答曰,毋庸强煩。
府啓。答曰,旣已議處,勿爲煩論。
傳曰,在瀋陽醫官,今番世子病患,多有功勞,令該曹量宜施賞。內下記草
有政。政望缺
上在昌慶宮。停常參·經筵。
下直,淮陽府使缺錦山郡守金鍊,龍安縣監盧弘基,開城經歷。缺。以上燼餘
備邊司粘連啓目。答曰,運餉事重,嚴法警後,勢所不已是在果。雖然,三人就死,尤極矜慘,尤甚者一人兺,依事目施行,使輕者得免。以上內下記草
上在昌慶宮。停常參·經筵。
元敬王后國忌。
戶曹判書沈悅辭職上疏。入啓。答曰,省疏具悉至懇,予意已諭,卿勿固辭。以上內下日記
備邊司啓曰,傳曰,三田渡碑石畢造後,報知淸國,碑文書寫人,當爲出送矣,何至今無通報之事乎?問啓事,傳敎矣。洪持去碑文草本,製述人職姓名,則從實書之,篆隷書寫人,則只書某官某,而令洪言於淸朝曰,篆隷正寫時,當極擇善書人,而時未及定云矣。至於碑背蒙書人,則必待洪出來,碑製完定,然後方有通報請來之事,故姑遲矣。敢啓。答曰,知道。傳曰,洪所持去碑文排字入送乎?備局謄錄
上在昌慶宮。停常參·經筵。
下直,鉢浦僉使金自順。以下缺
備邊司啓曰,鐵山府使南斗柄,與定平府使宣若海,已爲相換矣。南道防禦使,當爲差下,而南斗柄,以堂下官,勢難啓差。宣若海爲人,亦不合於鐵山府使,姑仍定平,而鐵山府使,則更以有計慮可合人,令該曹十分擇遣,宜當。敢啓。答曰,依啓。
又啓曰,云云事,傳敎矣。碑文字行高低,一依淸國所言,令寫字官,排字正寫,其上篆字,亦爲依例書送,以爲稟定計矣。敢啓。答曰,知道。備局謄錄
合啓。答曰,已諭。
院啓,臺諫上來,下諭事。答曰,依啓。
左承旨朴明榑上疏。答曰,省疏具悉。深庸嘉尙,所陳之事,當令廟堂議處焉。
領中樞府事李弘胄箚子。答曰,省箚具悉。卿其勿爲控辭,安心調理。以上內下記草
上在昌慶宮。停常參·經筵。以下缺
兵曹啓曰,因戶曹啓辭,本曹回啓判下,各司下人價布,七月爲始,當依前例計給,而亂後政院·玉堂·政府·中樞府·敦寧府前導使令,姑令本曹,給價雇立,所謂前導,乃皂隷之稱也。皂隷價,則非本曹所管,今後各司下人價布,則依戶曹啓辭上下,而前導·皂隷,則依前例,令戶曹題給,諸上司奇別價布,一依亂前例計給,勿令續續創開事,捧承傳施行,何如?傳曰,依啓。
備邊司啓曰,監司久任之言,初發於筵臣啓辭,自上有廟堂議處之命,而事係重大,臣不敢輕易處置,遷延等待,以過半年,此非以筵臣之言,爲不可行,蓋以係干改革重事,思之不可不深,講之不可不熟故也。大抵,我國監司所管州縣,多者六七十,一年之內,巡歷未遍,而瓜限已滿,雖有周·召之才,其何以責其成效乎?是故,自前治道者,亦以此爲先,而宣祖朝辛丑年間,亦嘗行之於三南矣。纔經二三方伯之後,緣所任非人,三道監司不治之言,藉藉於一時,遂竝與久任之規而罷之,卽丁未年間也。不思擇人,歸罪於久任,其時議者,無不竊歎。聖上卽位之後,廟堂之上,屢有此議,而未聞有建請行之者,實爲大欠,今因筵臣之進言,復行宣祖之良法者,豈非治道之先務乎?竊念我八道監司內,兩界則原有成規,京畿·江原道,郡縣無多,道里甚近,雖不久任,亦可。海西雖小,西關直路,其任之重,無異平安道,三南及海西,竝爲久任,一依兩界監司,則其於軍民之政,必有着實之效。似聞海州·公州,皆以相避,在應遞中云,而全州府尹,亦未及辭朝,如欲變通,此正其時,議者多言,兵水使,各兼守令,以除收布之弊,而責其久任之效,亦爲便當云,而莫重之事,一時擧行,亦涉難便,此則不妨徐議,故先以監司久任爲請,以候睿裁。答曰,此事頃年議得,故皆以爲物力不足,難於挈家,而久任之時,亦無顯效云云。該邑物力,亦爲察處。
又啓曰,本司有司堂上,只有判尹尹暉,凡回啓公事,專掌次知矣。今差北郊獻官,令該曹,卽爲改差,宜當。敢啓。答曰,李景奭,旣已出仕,不必改差。備局謄錄
合啓。答曰,勿煩。
兵曹草記。答曰,熟馬一匹賜給。堂上朔試射,連三次居首。內下記草
平安兵使柳琳啓曰,臣自望軍官,遠在者未及上來,在京者只五員帶去,一經兵亂,渠等皆爲失馬,當此老炎,勢難徒步,給馬偕行之意,敢啓。傳曰,依啓。兵曹謄錄
上在昌慶宮。停常參·經筵。
下直,慶興府使李惟恕,西生僉使李藼,全羅右水使李言惕。以下缺
合啓。答曰,勿煩。
戶曹粘連啓目。答曰,依允。牛黃等材移定,則他邑亦受巨弊,竝減除。
備邊司粘連啓目。答曰,牛筋亦爲限年蠲減。
備邊司粘連啓目。答曰,依允,且病重的實,則他可合人擇送,爲當,議處。
戶曹草記。答曰,旣曰前導,則兵曹之言,不無所據矣。內下記草
傳曰,領中樞府事李弘胄家,遣內醫看病。內醫院謄錄
上在昌慶宮。停常參·經筵。
下直,康津縣監成夏明。以下缺
備邊司啓曰,前領議政李弘胄,不幸卒逝。其質子安邦,方在瀋陽,質子奔哭,曾有前例。今番宣傳官入往時,以此事意,移文,何如?答曰,允。
又啓曰,洪先聲得失間,似當從近出來,而撥傳留滯,恐難卽聞,令本道監·兵使,分付義州以南一路各官,別立能走馬一匹,官門立待,先聲出來,別定軍官,星火飛傳,宜當。平安·黃海監·使處,竝爲行會,何如?答曰,依啓。
又啓曰,云云事,傳敎矣。宣廟朝三南監司久任時,全羅道則全州,忠淸道則公州,慶尙道則大丘,減其守令,只設判官,其時事例,俱可遵行。但大邱爲邑,視兩道稍劣,而問諸曾經方伯之人,則邑力猶足成形云。黃海道,前無久任之例,而營中使喚·器具,最爲周足,尤無不足之患。至於有效與否,只在得人與不得人,苟得其人而處之,久於其任,則豈有不得見效之理,頃年議得,未知所見如何,而以今日臣等愚見,及本司諸宰之意言之,則大略如上所陳,伏惟上裁。答曰,如此凶歲,貽弊不可,徐議處置。備局謄錄
上在昌慶宮。停常參·經筵。
下直,洪州牧使閔應亨,高山縣監趙光羽,茂長縣監柳後亮,越松萬戶崔良國,南海縣監趙廷立。
禮曹判書李顯英辭職上疏。入啓。答曰,省疏具悉至懇,卿宜勿辭,調理察任。
大司憲金榮祖,大司諫崔惠吉,正言朴吉應啓曰,尹昉事,措語見上。請勿留難,亟命圍籬安置。答曰,已諭。以下缺
備邊司啓曰,東宮陪從宰臣朴潢病,代以他可合人差送事,已爲允下矣。令該曹,以從二品以上,極擇差下,何如?答曰,依啓。
又啓曰,侍女入送時,不可無文書,令承文院,具咨入送,宜當,且聞內官朴大鍵,前期發去云,此侍女,則本司郞廳一員帶去,交付平壤,自平壤至義州,則本道差使員定送之意,移文本道,亦當,四道侍女名及年歲,別紙書啓之意,敢啓。答曰,依啓。
又啓曰,巡檢使任絖,言於臣等曰,康津·海南,在兩營之間,且與濟州接界,往來之船,皆於此取路,民情必欲得文官守令云。任絖目見其弊,似非孟浪之言,康津則已送文官,而海南則縣監趙廷〈立〉,乃是武臣,除授未久,未及辭朝,令該曹改差,文官中另爲擇遣,宜當。趙廷立,山城有功之人,無故作散,亦涉冤悶,他邑守令,待闕除授,似當。敢啓。答曰,沿海守令,皆以文官差送,不可矣。
政院啓曰,以備邊司慶尙監司狀啓粘目,傳曰,此狀啓中,倭柴炭事,似非七百名,承旨察啓事,傳敎矣。伏見元狀啓中二十一名,庚午年倭柴炭分屬之下,七百二十七名之語,當屬下文,而回啓則以屬上文爲辭,似爲未察,令本司,更爲回啓乎?啓字已踏下,何以爲之?敢稟。傳曰,使之改措語,可也。又啓曰,云云事,傳敎矣,臣等因傳敎,更見狀啓,當初回啓之謬,極爲惶恐,改付標以入之意,敢啓。答曰,知道。備局謄錄
又啓曰,當日點視各道所送侍女,慶尙道則裝束甚厚,而姿貌頗劣,全羅道則才貌最優,而資給甚薄。兩道監司,俱不無所失,而李景曾不爲擇送之失,似爲尤重。且忠淸所送侍女三女中,二女俱可,若以此爲嶺南之代,則似無未盡,而八道之中,獨無嶺南所送,亦或未妥,故不得已以當身定送之意,敢啓。答曰,知道。且李景曾所失尤重,則無罰,可乎?備局謄錄
上在昌慶宮。停常參·經筵。
下直,忠淸監司金堉。
戶曹判書沈悅箚曰,伏以,臣頃將危懇,缺天聽,而聖意以度支爲重,不許遞免,臣且悶且懼,不敢更爲缺本職旣不得遞,則只在於減其兼帶之務,有缺專力本任而已。臣之情亦慼矣,臣之本職,固是劇務,而缺內局,亦非閑慢之地也。循仕進於三局,殆無一日休暇,如缺何以堪之哉?臣自上年,兼帶內局,而猶且力疾支過矣,缺氣力,月異而歲不同,數月之內,澌憊益甚。勢將顚缺伏願聖明,俯察危悃,臣兼帶內局提調,缺俾臣得保危喘,專意本職,公私幸甚。答曰,省箚具悉至懇。所辭至此,當勉副焉。
李俔以吏曹言啓曰,臺諫有闕,政事,何以爲之?取稟。
自昧爽至辰時,沈霧。申時酉時,日暈。
備邊司啓曰,坡州牧使權濬,家在慶尙道丹城地,肅川府使趙後亮,以全羅前兵使,時未交代,不但官事久曠,年分踏驗,必致疏漏,甚爲可慮,竝改差,以在京無故人,差出下送,宜當。敢啓。答曰,依啓。備局謄錄
上在昌慶宮。停常參·經筵。
李俔啓曰,已過處暑,自明日視事·輪對,取稟之意,敢啓。傳曰,知道。
大司憲金榮祖,大司諫崔惠吉,持平李海昌,正言朴吉應啓曰,尹昉事,措語見上。請勿留難,亟命圍籬安置。批答缺缺
許啓,以備邊司郞廳,以大臣意啓曰,政府有合坐之事,而無郞廳,不得爲之,司錄盧尙賢,依近例,謝前出仕,何如?傳曰,依啓。
許啓以備邊司言啓曰,本司草記兩南所送侍女事,答曰,知道,且李景曾所缺無罰可乎事,傳敎矣。本司之意,亦如此,而推考則大輕,罷職則因此事抵罷,有煩所聞,故不敢擅斷,只以所失尤重爲啓,以爲裁處矣。今承聖敎,不勝惶恐,慶尙監司李景曾,從重推考,全羅前監司元斗杓,亦推考,何如?傳曰,依啓。
又啓曰,侍女計開之中,兩界侍女,未得書塡,當該寫字官,給馬下送于平安監司處,兩界侍女擇定後,使之塡送,何如?傳曰,依啓。備局謄錄
上在昌慶宮。停常參·經筵。
李俔啓曰,明日常參·經筵,及來二十一日輪對日次,故取稟。傳曰,只朝講爲之。
大司憲金榮祖,大司諫崔惠吉,持平李海昌,正言朴吉應啓曰,尹昉事,措語見上。請勿留難,亟命圍籬安置。答曰,已諭。
大司諫崔惠吉,正言朴吉應啓曰,啓辭缺。咸鏡道癘疫大熾,遣官別設癘祭,遣醫官救療事。長湍府使申瀄,白川郡守曺希仁,海美縣監沈日運。如此之人,不可一日在官,請竝命罷職,其代令該曹擇送。越松萬戶崔良國事,吉州牧使崔海昌有懷陳疏,固是美意,而身爲邊倅,有違事體,請命推考。答曰,依啓。申瀄·曺希仁,到任未久,更觀其所爲而處之,可也。崔良國推考。
許啓啓曰,崔良國推考事,命下,而臺諫方以罷職論啓,推考傳旨,不得捧入之意,敢啓。傳曰,知道。
慶尙監司書目,南海縣官廳前,有小池是如乎,同池水自前月二十七日,本月初二日至,黃色浮漚,自北始出至南,日西則還向北方爲如可,初三日初四日,赤水自南始出,至北方,黃色自滅是旀,初五日段,赤色化爲靑色,初六日白色還生,初七日始叱,水色如磨墨,魚鼈盡死,變非常事。
備邊司啓曰,國家經費,西路接濟,皆出於三南物力,而不幸旱災偏酷於南方。明年西糧,勢難入送,而兩西則聞有稍稔之望,本道支用,勢須取資本道。今年覆審,所係甚重,而黃海都事姜允亨,彈壓不足,平安都事田闢,家在本道,竝改差,令該曹,另爲擇差下送,宜當。敢啓。答曰,依啓。
備邊司啓曰,慶尙道女人,容色不美,而勢不得已充數之意,前已入啓矣。更竊思之,三道女人,僅足備數,俱無可取,已爲未安,而此女則貌醜尤甚。恐不無因此生怒之患,欲爲點退,則日期已迫,未及周旋。大槪應送都數十九內,黃海道一口,平安道·咸鏡道,各三口分定,竝此四女爲十一口,則元數之外,其一爲剩數矣。中使到平壤,與監司詳加點視後,此女則仍爲退送,其所持資裝,出於官給,一一移給應往之人,而西北女人中,如有不合者,便近官妓生可合者,亦可臨時擇送,此意預爲移文知會,何如?答曰,八道中嶺南闕而不送,似爲不可,更議處置。
又啓曰,春秋水操巡檢使,例爲下去事,曾有榻前傳敎矣。今秋水操,定於八月旬後之意,統制使移報巡檢使云,而巡檢使任絖,巡歷未久,三南旱災又甚,巡檢之行,恐非其時。今姑停行,後日別有巡歷檢飭之事,然後入啓下去,方爲穩當。敢啓。答曰,依啓。備邊司謄錄
上在昌慶宮。有朝講,停常參。
卯時辰時,有霧氣。巳時午時未時,日暈。夜自三更至五更,月暈。
有政。吏批,判書南以恭,參判李景奭,承旨李俔進。兵批,參知李省身,承旨缺進。
以柳碩爲掌令,南翧爲注書,鄭致和爲副校理,趙壽益爲副修撰,鄭太和爲吏曹參議,李烓爲司成,李梲〈爲〉肅川府使,鄭弘溟爲兵曹參議。以下缺
朝講。入侍,特進官李時白·崔來吉,知事李景奭,參贊官朴明榑,大司憲金榮祖,大司諫崔惠吉,侍講洪命一,侍讀官柳穎,假注書鄭道榮,記事官鄭泰齊·許積。講詩傳,自有頍者弁,止靑蠅三章。下缺
以禁府林慶業·韓汝琦等,照律公事,傳曰,此律是乎?承旨察啓事,傳敎矣。林慶業·韓汝琦等,照律似輕,初欲還給,而王府體面,與該司不同,故循例入啓矣。今承下敎,還爲出給,使之改照律,何如?傳曰,依啓,且欺罔之罪,如是輕論,本府所爲,殊極不當矣。禁府謄錄
義禁府啓曰,傳敎矣。臣等取考本府謄錄,林慶業前在義州時,私送商賈六十餘駄於瀋陽,大壞防禁,啓日後無窮之弊,以此拿囚,其時以此律照啓矣。今此慶業所犯,比前罪,似無異同。故依前照律。且謄錄中,倭使玄方時,宣慰使鄭弘溟,以方命辱國拿囚,而亦以制書有違照入。今此韓汝琦之罪,大槪彷彿,故以此照斷。今承下敎,臣等膠守前例,不能變通之失,著矣。更査慶業傳旨有曰,越江人馬,減數啓聞,則是一欺罔也。汝琦則不遵上命,貽辱國家,厥罪甚重,竝改照律,付標入啓之意,敢啓。傳曰,自前用律,如是不嚴,故犯者不止矣。禁府謄錄
備邊司啓曰,以本司嶺南妓生草記,答曰,八道中嶺南,闕而不送,似爲不可,更議處置事,傳敎矣。臣等亦有此慮,而本司諸宰所言,亦似有理,故敢爲仰稟矣。聖敎如此,依前定奪施行,宜當。敢啓。答曰,依啓。備局謄錄
戶曹啓曰,朝講時,左承旨朴明榑所啓,慶尙道州縣甚多,都事時未肅拜,事目亦未及分付。踏驗始作,如至八月旬後,事目中,雖有都事由枉路詳踏之準,而都事雖由直路行,六十八官踏審之際,必至二朔餘,恐有終末雪深之患,況由枉路僻村乎?必分左右道,各遣官踏驗,庶可着實矣。上曰,不無所見,令該曹議處事,傳敎矣。慶尙道幅員甚廣,道里甚遠,非但一人,勢難遍審,今年踏驗,關係甚重,必須詳細覆審,然後可無疎漏之患。僻邑深村,無處不到,則有非數三箇月,所可完畢。臣等亦有分左右踏審之意,而別出京官,事體重難,故不敢建請矣。今者筵臣所啓如此,所當依此施行,但加出都事一員,左右兩道,皆以都事踏驗乎?依京試官例,左右道中一道,令都事踏驗,一道別遣敬差官踏驗乎?事係新規,臣曹不敢擅便,令廟堂議處,何如?傳曰,依啓。備局謄錄
上在昌慶宮。停常參·經筵。
下直,西北萬戶沈大坤,楸坡萬戶,缺
徐景雨啓曰,明日常參·經筵,取稟。傳曰,停。
大司憲金榮祖,大司諫崔惠吉,掌令朴啓榮,持平李海昌,正言朴吉應啓曰,尹昉事啓辭缺請勿留難,亟命圍籬安置。答曰,勿煩。
大司憲金榮祖,掌令朴啓榮,持平李海昌啓曰,啓辭缺捕盜大將罷職事。答曰,竝推考。
大司諫崔惠吉,正言朴吉應啓曰,長湍府使申瀄,白川郡守曺希仁事。措語見上。請竝命罷職,其代令該曹擇送。以檢閱許積·申冕,今日內署經事,政院啓請,蒙允矣。許積則署經已久,而不爲詳察,曚然竝爲啓請,難免不察之失,當該承旨,請命推考。答曰,依啓。申瀄等事,不允。
李俔啓曰,鄭應聖推考事,命下矣。臺諫方以鄭應聖罷職,從事官拿推論啓,推考承傳,不得捧之之意,敢啓。傳曰,知道。
夜五更,月暈。
李俔啓曰,侍女發送吉日,令日官推擇,則今月二十七日午時爲吉云,前頭太遠,使之更擇,則此日之外,更無缺云,不得已以此日發送矣。敢啓。答曰,明日發送,可也。
又以弘文館言啓曰,新除授副校理尹絳,時在京畿安山地,鄭致和時在京畿水原地,副修撰趙壽益,時在慶尙道安東地,經筵入番事緊,請竝斯速上來事,下諭。答曰,依啓。
金霱以戶曹言啓曰,慶尙道幅員甚廣,都事一員,勢難缺或加出都事一員,或別遣敬差官,令廟堂議處事,傳曰,依啓。加出都事,事體未妥,左道敬差官,差出下送,宜當。敢啓。答曰,依啓。
李俔,以吏曹癘祭官望單,傳曰,以近臣差遣矣,何以如是耶?
又以戶曹言啓曰,瀋陽不用南草云,今番入往內官盤纏,以他物磨鍊給之事,傳敎矣。他無可給之物,以白紙從南草之價,磨鍊改付標之意,敢啓。傳曰,知道。加磨鍊給之。
又啓曰,今年災傷踏驗,所關緊重,目今秋事向晩,發送方急,而全羅都事朴宗阜,時在忠淸道槐山地,黃海都事姜瑜,時在忠淸道堤川地,平安都事吳䎙,時在京畿陽城地,竝爲知委,催促上送事,兩道監司處,行移,何如?答曰,允。
傳曰,世子缺二人,鳳林大君奴四名等,瀋陽入去一路供饋事,令兵曹草料成給。
刑曹參判金大德辭職上疏,疏辭缺答曰,省疏具悉卿意。今此加由,意非偶然,勿爲控辭,安心行公。
傳曰,瀋陽所送刷馬一匹加立。
以林慶業等定配單子,傳曰,邊遠定配。
徐景雨啓曰,以實錄考出事,藝文館官員,今將下去,而檢閱許積·申冕,因兩司位不齊,不得署經,雖未缺。今日內署經事,兩司城上所,命招言之,何如?答曰,依允。
備邊司啓曰,淸譯金景信·安大奇,方在瀋陽,金命吉又將入往,此三人冬衣當爲持去,而無路運往爲悶云,刷馬一匹題給,使之輸往,宜當。敢啓。傳曰,依啓。兵曹謄錄
備邊司啓曰,江原道侍女襄陽九節,呈狀于本司曰,今以侍女,入往他國,當初傳敎內,父母免賤事,下敎云。父母則年皆七十餘歲,曾已老除,同生男女竝五名,俱爲官役,同生娚一人,則今番一時隨往,同生中一人,願爲免賤,得使年老父母,有所依賴云云,其父母則旣已老除,其同生娚一人,己身免役,似當。敢啓。傳曰,依啓。
又啓曰,以本司尹得說上疏覆啓粘目,傳曰,限今年給陳一事,災傷事目中,已爲磨鍊,不必又令成冊,末端勿爲擧行一款,以姑勿擧行,書塡宜當,此意言于該曹事,傳敎矣。本司回啓,未有判付,而直下該曹,似違常規,故以傳敎之意,改付標以入之意,敢啓。傳曰,知道。付標差誤,故改付以下矣。
上在昌慶宮。停常參·經筵。
下直,寧海曺文秀,缺府尹韓興一。
辰時,有霧氣。自巳時至未時,日暈。
李俔啓曰,明日常參·經筵,取稟。傳曰,只晝講。
大司憲金榮祖,大司諫崔惠吉,掌令朴啓榮,持平李海昌啓曰,尹昉事,措語見上。請亟命圍籬安置。
大司憲金榮祖,掌令朴啓榮,持平李海昌啓曰,鄭應聖等事,措語見上。請鄭應聖罷職,本廳從官拿推。答曰,已爲推考,不必拿罷。
校理柳穎辭職上疏。答曰,省疏具悉。爾其勿辭,調理察職。
許啓啓曰,捕盜大將,爲任極重,不容暫曠,故在前如或一員有故,則該曹必出假大將,或請兼察矣。今者一員被論,一員呈告,令兵曹依舊例處置,何如?傳曰,允。
李俔以兵曹言啓曰,捕盜大將處置事,命下矣。左右大將,或呈告,或被論,無一員,本廳爲任,不可一刻曠闕,依政院啓辭,假大將差出之意,敢啓。傳曰,知道。缺
傳曰,史官一員待命。
朴明榑呈辭。入啓。傳曰,調理出仕。
答合啓曰,所論過當,更勿瀆擾。
行知中樞府事臣金時讓疏曰,伏以,諸道侍女,今日發送,而臣聞嶺南之女,尤甚麤醜,徑靳滯,被催始送,已不快於彼心,而皆無美色,已爲不缺又重之以麤醜者,逢彼之怒,勢所必至,深恐前頭之事,種種生梗,終爲國家之憂也。諸道中號爲妓生之窟者,惟以公賤女塞責,妓生稱云者,出入使客之所,皆有夤緣請托之勢,故不預此選,而缺以色薄無勢之故,不得免,可知也。以唐太宗之威,猶不缺吐蕃,以我今日之勢,何惜於若干妓女,而方伯之臣,何敢缺爲之擧,而爲塞責者然哉?是愛國家,反不如妓生,臣竊怪訝矣,愚意退送昌原之妓,峻責方伯,使之改選名色,隨後入送,而言于彼曰,某處之妓,臨行病作,不能偕行,當待差隨後入來云,則彼缺意有不快,猶勝於逢怒,作後日節節之難,而雖以實言之,亦不缺於事也。噫,强弱異勢,我之待彼,如是不誠,而無望彼以誠待我,苟冀無事,不亦難乎?臣又聞婚媾之女,彼以八九歲及養女爲言者,所以欲防我托以幼稚無女之辭,而我偏信其言,年皆十歲前,或養女云,朝官之妾女,豈無十歲以後者,如是爲之歟?缺不足,智計有餘,豈爲我數款文詞所籠絡哉?彼缺誠我猶有不快之意,況易地而處者哉?下缺答曰,省疏具悉。箚陳之事,不無所見,當令廟堂議處焉。
全羅監司尹墀辭職上疏。入啓。答曰,卿其勿辭,從速調理下去。
備邊司啓曰,各道都事,極擇差出,意非偶然,必須趁早馳赴,踏驗之事,可免失時之患,新除都事中在外者,令該曹移文催促,其在京者,亦令於數日內發送,宜當。但聞近因臺官未備,都事中有謝恩已久,而尙未署經,因此遲滯者云,事甚可慮。署經雖是法典,其實不過文具。今此新除都事,皆出於極擇,有何門地之可拘,而近來臺閣,未有備員之日,必欲署經,則恐無發行之期,罷格除署,以重踏驗之任,恐亦無妨。敢啓。答曰,依啓。備局謄錄
備邊司啓曰,領敦寧李聖求戶奴呈狀內,上典子贖還價未收銀子。及彼人所求雜物,竝二駄,已爲措備,而入送無路,遲滯至此,屢被催督。今此朴入往時,當爲入送,公文成給云,依願成給,似當。敢啓。傳曰,知道。備局謄錄
又啓曰,全羅道侍女康津官奴牧丹,今日呈狀于本司曰,父母免賤事,丁寧傳敎,而父已身死,母已年老,有一同生娚名芍藥者,年才十餘歲,方服官役,此人願爲免賤云,芍藥己身免役,似當。敢啓。傳曰,依啓。備局謄錄
上在昌慶宮。停常參,有晝講。
傳于徐景雨,今日下直缺守令·邊將引見。
崔有淵啓曰,明日常參·經筵,取稟。傳曰。缺
大司憲金榮祖,大司諫崔惠吉,掌令柳碩,持平李海昌啓曰,尹防事,措語見上。請亟命圍籬安置。答曰,勿煩。
大司憲金榮祖,掌令柳碩,持平李海昌啓曰,鄭應聖等事,措語見上。請鄭應聖罷職,本廳從事官拿推。近來人心不淑,倫理掃地。臣子缺際,巧生謀計,以爲全軀免禍之地,此無非分義不明,而王法缺可勝痛哉?前判書趙翼,當翠蓋蒼黃之日,不思執羈缺從之義,遵海而逃,徘徊隩岸。大宗伯之任,異於庶官,瀷缺之重臣也,何忍棄殿下於危急至此之時乎?落後之後,則缺無聊,自號爲奮義大將,攘船而乘,聚糧而食,假其名而濟其私,惟自爲安頓妻孥之具,無一毫補國家之實,其計不亦缺乎?宗社嬪宮,江都咫尺,而翼越視之,出沒島嶼,缺迹纔及城,事急先走。噫,翼復何忍乎?位高祿缺如此,其忘君負國之罪,不可不懲,請命遠竄。近來缺奸僞百出,山城論賞之後,此弊滋甚,厚給該吏,圖出缺牒,以爲陞堂上之地,極爲寒心,雖不能一一査出,自今缺月以後陞資者,請竝命改正,該吏中尤甚弄奸者,令本曹摘發重治,以杜後弊。答曰,依啓。且趙翼,非但情有可恕,論罪大晩,更勿煩瀆。鄭應聖等事,及加資改正事,竝不允。
掌令朴啓榮啓曰。避辭缺再昨傳啓之時,巡察二字,誤以巡檢書之,翌又爲仍書,昏謬之失,大矣云云。答曰,勿辭。
崔有淵啓曰,掌令朴啓榮,再啓煩瀆,退待物論矣。傳曰,知道。
晝講。入侍,參贊官李楘,同知事金槃,特進官任絖,參贊官崔有淵,檢討官李行遇,假注書鄭道榮,記事官鄭泰齊·申冕。講詩傳,自賓之初筵,止當從韓義。下缺
金霱辭職上疏。入啓。答曰,省疏具悉爾懇,爾其勿辭,調理察職。
下直,全羅兵使文希聖,鍾城府使鄭就道。
政院啓曰,自前禁府之規,凡拿來押去之事,二品以上則都事,堂上則書吏,堂下以下,則羅將定送,而罪涉死律,則雖下賤,亦以都事發送,其意有在,而近來二品之拿來押去等事,皆以書吏定送,似違舊例。若以亂後驛路凋弊爲慮,則似當有別爲定式之事,令禁府商量,稟處,何如?傳曰,依啓。禁府謄錄
義禁府啓曰,云云事,傳敎矣。本府罪人,拿來押去,丙子以前,隨品定送,果如政院啓辭矣。大亂後罪犯軍律者,皆是將領之人,故宰秩者頗多,拿來則每以都事發遣,押去則只送書吏,蓋以驛路凋弊,人馬辦出爲難故也。非但此也,都事發遣時,例帶書吏·羅將,所以重體面,而今則書吏·羅將中,亦減一名,而京畿·兩西·江原道,則責立夫馬之際,每致時日稽緩,限事定間,姑依近例爲之,宜當。敢啓。答曰,依啓。罪重者則雖是下賤,依舊例爲之,可也。禁府謄錄
政院啓曰,二十二日大臣引見時,左相所啓,淸國所選侍女,惟忠淸監司,盡心擧行,且送預差云,他道則不送預差矣。上曰,當初分付時,不及預差呈送云乎?左相申景禛曰,當初預差竝送,未之知矣。上曰,承旨出去,考見當初公事事,傳敎矣。臣卽取見備局公事,則去丁卯十二月初八日,刑曹判書李慶全,與大臣相議,京畿則被兵尤甚,以七道及京中八人定奪,而臨時疾病事故,有未可預料,其中兩界各一人,加數書啓之意,敢啓。傳曰,知道。京中亦爲一二人加抄,可也。當初備局,分付之意如此,敢啓。傳曰,知道。又所啓,署經事不可不變通,至於翰林,曾爲署經者,旣遞復出,又爲署經,爲守令者,雖是曾經之人,每每署經,恐不當若是也。大槪於署經者,欲觀其門地之如何,一番署經足矣,何必至再至三乎?右相曰,今之越署經,非但〈以〉門地,或觀其人一時處事而爲之矣。左相曰,署經,所以觀其門地,有罪過,則直爲論劾,可矣。上曰,署經,若有弊而無益,則只一番爲之,可也。退而從容思之處之,爲當。備局謄錄
上在昌慶宮。停常參·經筵。
下直,泰仁縣監金泰基。
崔有淵啓曰,明日常參·經筵,取稟。傳曰,停。
大司憲金榮祖啓曰,避辭缺以巡察巡檢誤書事。請命遞斥臣職。答曰,勿辭。
持平李海昌啓曰,避辭缺巡察巡檢誤書事。請命遞斥臣職。答曰,勿辭。
大司諫崔惠吉啓曰,避辭缺二字誤書事。請命遞斥臣職。答曰,勿辭。
許啓啓曰,大司憲金榮祖,持平李海昌,大司諫崔惠吉,再啓煩瀆,退待物論矣。傳曰,知道。
掌令柳碩啓曰,尹昉事,措語見上。請亟命圍籬安置。答曰,予意已諭,毋庸强煩。
掌令柳碩啓曰,鄭應聖等事,措語見上。請鄭應聖罷職,本廳從仕官拿推。趙翼事,措語見上。請命遠竄。僞書官敎事,措語見上。今年正月以後陞資者,請竝命改正。該吏中尤甚弄奸者,令本曹摘發重治,以杜後弊。掌令朴啓榮,以臣避辭見上。大司憲金榮祖,以避辭見上。持平李海昌,以避辭見上。大司諫崔惠吉,以避辭見上。竝引嫌而退。書啓之時,偶然書塡,搆草之間,缺參覽之際,偶然看過,不過一字之誤,而俱無可避之嫌,請掌令朴啓榮,大司憲金榮祖,持平李海昌,大司諫崔惠吉,竝命出仕。侍從之官,爲親乞郡者,須有偏親,來養於其邑,然後乃爲陳疏,卽流來舊規也。唐津縣監金弘郁,父母俱存,而乃敢偃然陳乞,政院曚然入啓,該曹從又聽施,近來法綱之紊,至於如此,此路若開,後弊無窮,事極寒心,請金弘郁罷職,其時色承旨,該曹堂上·郞廳,竝命推考。答曰,已諭。金弘郁事,啓辭是矣。第其兩親,俱享極壽,又有人間稀罕之事云,乞郡雖非法例,其情容有可恕也。該曹郞廳,皆無所失,勿爲推考。出仕事及承旨推考事,依啓。
崔有淵以吏曹言啓曰,啓辭缺傳曰,知道。林墰身有罪過,差遣不可矣。
許啓以都摠府言啓曰,副摠管任絖,漢城坐起晝仕,請出標信。傳曰,知道。
漢城府啓曰,刑曹移文內,順忠爲李得亨所殺,斯速檢屍云。郞廳率當部官員,馳往停屍處,則被告人李得亨,以出身,移義禁府推鞫,典獄署不得押送。若無被告人,則勢難檢屍,令禁府出給典獄,使之趁卽檢屍後,還囚禁府,宜當。敢啓。傳曰,允。禁府謄錄
義禁府啓曰,凡殺人必檢屍,實因明白,然後乃可成獄,而今此李得亨,雖曰殺人,未檢屍前,諉以出身,移送禁府,有違常規,得亨還送該曹,使之檢屍後,處置,何如?傳曰,依啓。禁府謄錄
上在昌慶宮。停常參·經筵。
許啓啓曰,明日常參·經筵,取稟。傳曰,停。
崔有淵以備邊司言啓曰,全羅監司尹墀,患瘧未差,添得痢疾,症勢甚重,旬日之內,勢難登程云。若是常時,則待差發送,固爲無妨,而本道踏驗之事,乃許多生民,性命所關,而須待監司下去後,方可號令分付,則赴任之急,一日爲重,而病勢如此,勢難等待,尹墀改差,其代急速差出,數日內,催促發送爲當。敢啓。傳曰,依啓。
以刑曹冒稱瀋陽入往人等科罪草記,傳于崔有淵曰,無公文無帶去許送之事,而入去瀋陽之云,如此類幾人耶?問啓。
又以備邊司言啓曰,洪狀啓,似不至大段觸怒,而此後善處之策,尤有所難,不可率爾處之,博採衆議,爛熟思量,從長回啓之意,敢啓。傳曰,知道。缺
大司憲金榮祖,大司諫崔惠吉,掌令朴啓榮·柳碩,持平李海昌啓曰,尹昉事,措語見上。請亟命圍籬安置。答曰,已諭。
大司憲金榮祖,掌令朴啓榮·柳碩,持平李海昌啓曰鄭應聖等事,措語見上。請鄭應聖罷職,本廳從事官拿推。趙翼事,措語見上。請命遠竄。僞書官敎事,措語見上。今年正月以後陞資者,請竝命改正。該吏中尤甚弄奸者,令本曹摘發重治,以杜後弊。金弘郁事,措語見上。近來法綱之紊,實由於私能勝公,爲人子者,孰不欲榮養其親,而不缺法有所拘也。法不行,則豈容可恕之情?由法而言,則缺九分私也。豈但推考承旨?請金弘郁亟命罷職。答曰,依啓。金弘郁推考。加資改正事及趙翼事,不允。
崔有淵啓曰,金弘郁推考事,命下矣。臺諫方以罷職論啓,推考傳旨,不得捧之之意,敢啓。傳曰,知道。
訓鍊都監啓曰,瀋陽交替軍牢十名,來八月間,當爲入送,而其衣資及行李所載刷馬,令各該司,依前例題給,何如?傳曰,依啓。訓局謄錄
備邊司啓曰,傳曰,此狀啓中,別無國家有事之語,何如是泛然回啓耶事,傳敎矣。充軍之人,非國家有事時,則軍官別將,不可許帶,故柳琳狀啓,如是回啓矣。今承聖敎,果似未穩,此一款付標以入之意,敢啓。答曰,知道。
又啓曰,故靑山守子喪人時亨呈狀內,小的以成宗大王第十二子雲川君奉祀嫡長孫,不幸江都之變,遭偏母及妻與子婦之喪,赤手未葬,而今聞亡子元楨獨子夢賜,年九歲被擄生存,不得已放賣宗家,以備若干銀子,欲隨朴行次贖還,而今聞贖還事目,只許於節使之行,已飢已病種弱之孫,若値冬寒,則必無保全之理。此孫若死,則親王子不遷之位及祖先香火,將至廢絶,極爲悶迫云,事目已定,今難撓改,而前有宗室子孫,以官銀贖還之敎,宗室子孫,與凡人有異,不可膠守常規,敢此仰稟。答曰,依願施行。
又啓曰,辛啓榮素有脚病,行步蹣跚之狀,臣等所常見,而猶能勉强供職,故頃日陪從宰臣擬望時,臣等與該曹堂上,同參備擬矣。今聞啓榮脚病,近來益重,膝蓋浮腫如覆盃鍾,鍼出黃水一椀許,而腫勢不衰,醫者疑爲鶴膝風云,實病如此,勢難遠行,辛啓榮改差,以他人差出發送,似當。敢啓。答曰,依啓。以上備局謄錄
上在昌慶宮。停常參·經筵。
崔有淵啓曰,明日常參·經筵,取稟。傳曰,停。
徐景雨以吏曹言啓曰,全羅監司有闕,政事何以爲之?取稟。傳曰,當日爲之。
吏批,判書南以恭進,參判李景奭進,徐景雨進。
兵批,判書李時白進,許啓進。缺
李俔啓曰,都摠府郞廳來言,闕內巡檢爲之云。敢啓。傳曰,知道。
許啓以都摠府言啓曰,副摠管任絖,漢城府坐起晝仕,請出標信。傳曰,知道。
許啓以備邊司言啓曰,辛啓榮之代,反復思量,未得可合之人,獨前右尹呂爾徵相當,而方在罷職中,自下不敢擅便,敢稟。傳曰,他可合人缺得,可也。缺
許啓以兵曹言啓曰,今日,分番軍士點考坐起相値,請分司。傳曰,依啓。
朴明榑啓曰,假注書鄭道榮,托稱身病經〈出〉矣,極爲不當,推考,他假注書差出,何如?傳曰,依啓。
假注書望,林葵·韓縝·洪處亮。
權任中爲正言,洪命一爲舍人,金嶰爲金化縣監,李有養爲漢城庶尹,金遂校書校理,趙後亮寧邊府使,尹絳爲慶尙左道敬差官,李缺松爲禮曹佐郞,具鳳瑞爲全羅監司,琴尙絃爲工曹佐郞,成台耉爲典籍,權濬爲尙衣院正,李顯英爲司譯提調,金蓍國爲社稷提調,李民寏爲東萊府使,金慶祖爲司圃別提,韓克述爲典籍,金光煜爲羅州牧使,權克正爲谷山郡守,朴守文爲兼春秋,申楫爲公州牧使。兵批,崔晩得爲五衛將,李益善爲內禁衛將,缺尹墀·吳竣·金世濂·徐祥履爲護軍。
許啓以備邊司言啓曰,陳奏使差送事,已爲允下矣。上副使今日政差出,奏文亦令承文院,從速撰出,而發行日期,以開月內,令日官推擇之意,敢啓。傳曰,依啓。此事實係存亡,上使非左相,不可矣。
李俔以備邊司言啓曰,全羅道踏驗事,時日爲急,而該曹事目,分布指揮,專在監司,新監司具鳳瑞,依上年閔聖徽例,使之直爲赴任行公,而諭·敎書則自京差人下送,宜當,此意具鳳瑞處下諭,何如?傳曰,依啓。
李俔啓曰,守令非係于軍律,則通政以上,監司不得自斷,乃是流來法例,而今見義禁前寧遠郡守全缺元情,則秩是嘉善,而監司決棍二十度後,着枷囚禁,有違法例,平安監司閔聖徽推考,何如?傳曰,允。
大司憲金榮祖,大司諫崔惠吉,掌令朴啓榮·柳碩,持平李海昌啓曰,尹昉事,措語見上。請亟命圍籬安置。答曰,勿煩。
大司憲金榮祖,掌令朴啓榮·柳碩,持平李海昌啓曰,趙翼事,措語見上。請命遠竄。圖出加資改正事,措語見上。自今年正月以後陞資者,請命改正,金弘郁事,措語見上。請命罷職。答曰,不允。
許啓以備邊司言啓曰,洪之行,人莫不缺得免大段觸怒,勅書中,雖有許多說話,缺聞中爽信二字,最犯淸朝所忌,故其言自不得不缺奏之,方物將受而還停,此非別有橫議,而乃其素定之缺也。以此思之,前日徵兵缺果出於藉我聲勢,以爲催缺其七月師期之言,不過探試之計耳。今之不得准請,勢所固然,而以臣等計之,兵終不出境而止矣。然缺無前之變,若不竭心力以求免,而徒以苟緩目前之禍爲計,則其何以爲辭於天下後世乎?更遣使臣,一番爭執,恐不可已,然不必爲逆鱗之言,而頗設權辭,以悅其聽,缺冀感悟,方合今日善處之道理。蓋今我事勢缺萬無繼糧之路,自古未有數千里行兵,而缺淸國亦必知之,而淸國元無積儲,決無缺爲辭,則亦無以爲答矣。然則事當缺再次陳奏,終不敢提起者,缺有害故也。至於今日勢窮計極,無寧缺冀其萬一回聽耳。蓋三遣使臣而牢拒,則目缺切急,而微示曲從之狀,以緩其收,繼以事勢之不然,事理之不可者,反覆開陳,示我本情,則辭順理直,缺雖或不聽,似不至生事,乃善爲措語,不致觸忤,缺是在述者手中,本司諸宰意見,雖似不齊,而處此之道,不出於此,伏候上裁。傳曰,依啓。
又以備邊司言啓曰,朴來時,龍將缺君差送爲言,而其意實欲爲東宮回駕之地,似缺說話,故前日敢爲反覆陳達,而自上頗有難色,故臣等不敢力請矣。退而思之,彼之請得缺君爲節使者,出於兩國親愛之意,而其所謂只於誕日缺送者,蓋以誕日·冬至,其間稍闊,不欲使大君,久留他鄕也。大君居養有異,跋踄風露,固知重難,而竊想東宮缺異域,東還之念,何嘗頃刻暫忘?爲人臣子,苟可以少缺東宮地者,則何所不用其極,而其在大君骨肉之情,欲缺以紓鬱結之懷者,亦何所不至?麟平大君,年未弱冠,缺經疫,固不可輕爲遠行,而凌原大君,以殿下愛弟,誠得一番往見,則其淸國之貴重,必倍缺光多矣。且大君一番作行,而得爲東宮缺大君之至願,聖上雖或遲難,大臣必强而請行矣。缺而副使以下則留待冬至,冬至上使缺過誕日後,卽爲回還,事甚便順,臣等缺稟。傳曰,大臣有病,勢難遠行矣。
備邊司啓曰,聖節兼冬至使,當於九月望間發送,令該曹預爲差出,宜當,敢啓。答曰,大早矣。
又啓曰,辛啓榮之代,反覆思量,未得可合之人,獨前右尹呂爾徵,似爲相當,而方在罷職中,自下不敢擅便,敢稟。答曰,他可合人,思得可也。
又啓曰,卽見政目,谷山郡守金體乾,移差慶尙水營虞候,固是該曹愼簡之意,但當此年分方急之時,移易守令,極爲重難,虞候可合,豈無他人?金體乾,仍授本任,似爲得宜。敢啓。傳曰,道路不遠,新除之人,催促下送,可也。以上備局謄錄
上在昌慶宮。停常參·經筵。
下直,忠州牧使尹順之。
李俔啓曰,明日常參·經筵。傳曰,停。
又以吏曹言啓曰,宰臣職秩相當,無故乏少,缺以堂上中可合之人,議于大臣備擬矣。敢啓。傳曰,知道。缺
以吏曹陳奏使望單子,傳于李俔曰,依前例,只出單使。
許啓以備邊司言啓曰,今月二十二日引見時,左議政崔鳴吉所啓,缺不可不變通,如翰林曾爲署經者,旣遞復入,又缺守令,雖是曾經之人,每每署經,京官因此,多致缺守令因此,多致久滯,而守令署經之債,責出民間,尤缺弊,署經者欲觀其門地,一番足矣,何必至於再三乎?上曰,署經,若有弊而無益,則只初度一番爲之,可也。退而議處,爲當事,傳敎矣。臣等竊考大典,議政府以下若干衙門及都事·守令,竝署經云,而別無再入者,亦爲署經之語。以事理推之,實非再署之意。如藝文館官員,缺閱而陞待敎奉敎,弘文館官員,自正字而陞修撰,以次陞轉,每每署經,則必是不考法文,沿襲謬例,而缺只初度一番爲之者,實爲允當。自今以後,缺應爲署經者,初入則依法署經,曾經則勿令再署,定式施行,何如?傳曰,依啓。缺
大司憲金榮祖,大司諫崔惠吉,掌令朴啓榮·柳碩,持平李海昌啓曰,尹昉事,措語見上。請亟命圍籬安置。答曰,勿爲强煩。
大司憲金榮祖,掌令朴啓榮·柳碩,持平李海昌啓曰,趙翼事,措語見上請亟命遠竄。圖出加資事,措語見上。自今年正月以後,陞資者,請命改正。近來國綱解弛,公不勝私,大小臣僚,徒知愛惜缺不念國事之危急,不貳夷險之意,掃地盡矣。今此缺之任,指爲死地,人皆厭避。副賓客辛啓榮,雖有脚膝缺而肅謝新命之後,旋卽稱疾,備局又從而聽之,數日之內,初擬後遞,卽同兒戲,極爲寒心,請備局有司堂上推考,辛啓榮罷職。答曰,不允。辛啓榮推考。
許啓啓曰,大臣·備局堂上,請對來詣矣。傳曰,引見。
又啓曰,辛啓榮推考事,命下矣。臺諫方以罷職論啓,推考傳旨,不得捧之之意,敢啓。傳曰,知道。
上御文政殿,引見左議政崔鳴吉,右議政申景禛,戶曹判書沈悅,工曹判書具宏,禮曹判書李顯英,兵曹判書李時白,吏曹判書南以恭,漢城判尹尹暉,吏曹參判李景奭。承旨李俔,假注書林葵,事變假注書朴瑍,記事官許積·申冕,入侍。崔鳴吉啓曰,洪狀啓處置事,昨日已爲入啓蒙允,而其間又有擧行之事,更爲定奪稟裁,然後乃可行之,故今日又敢請對矣。蓋皇帝勅書中,別無大段奮怒之事,而然嘻笑之怒,甚於裂眦,必缺平底意思矣。今雖入送使臣,而又無遵行之事,則非徒反爲有害,鄭命壽所謂一邊調發,一邊奏請,庶可得當者,似爲有意,今番之事,依此爲之,何如?上曰,未知何以則可耶?申景禛曰,如前陳奏而已,則後缺今番文書中,姑示勉從之意,似當矣。上曰,勅書中意思,何如?而卿等所見,亦何如?以下缺上曰,以何言指送耶?鳴吉曰,先示曲從之意,此乃大題,而其間糧餉最難,亦不可唯唯而已。以勅書回答事,使臣缺入來云云,何如?上曰,此乃實狀,此外有何言耶?鳴吉,以頃日世子事而答之事見之,則節節分明。且大將副缺彼必問之,何以答之。上曰,卿則何以料理耶?景禛曰,不得已曲從彼言,則大將亦不可不爲預定矣。鳴吉曰,預出大將,亦似重難,雖不容易啓下,而可合之人,姑爲缺朴之入往,亦言某人爲大將云則,何如?上曰,廟堂參酌善處,可也。景禛曰,彼國素疑缺之無信,凡言辭間,不可不以實告之。且此事預缺無臨時窘急之患,如不得已而事出不意,則缺鳴吉曰,議論間義理說話,互相缺則今雖不必徵兵,而前日約條中事,不可不擧行,缺從之狀,然後次陳義理,則他日亦可有辭矣。上曰,然則前言皆歸於虛文耳。內懷義理,而外欲飾言,彼必不信矣。景禛曰,徵兵之擧,雖不可廢,而軍餉最難,缺國何以爲意耶?上曰,彼國之風,不以飢寒爲念,糧餉缺彼何恤乎?沈悅曰,勅書中有曰,南朝有罪,朕欲往征,而又缺欲講和信使相通云,此則欲與中國和好之意也。今此徵兵,無乃無助聲勢者耶?上曰,與中國講和,乃自古彼國之至願,然予意天朝,似不許和,若不許和,則彼必奮然徵兵矣。且中原許和之日,乃中原不幸之時也。以中國之缺人才,而强爲請和乎?鳴吉曰,文書中,不言義理,缺不成語樣,何以爲之?上曰,非謂不入義理,缺反爲無益而已。且彼曰,不墮於王之計也。缺景禛曰,今番上使缺身有疾病,勢難登程,大可悶也。常時缺供職,況於萬里之行,中道顚仆,則事勢狼狽,缺臣雖才不逮鳴吉,亦一大臣也。缺亦足往返,小臣代崔鳴吉入往,何如?上曰,文書中缺從云云,而終有彌縫之意。彼若問之曰,大將誰人,炮射及糧餉幾何云,則何以答之?此是莫大重事,廟堂之中,以解事可合之人,入送,可也。如或不然,則必生大事矣。景禛曰,文書間善爲措語,以示遜順,則庶無生事之患,槪文書製進,然後可知矣。上曰,左相入去,則庶或彌縫之道,而病患若然,則何能入往乎?鳴吉曰,小臣雖有疾病,欲爲入往,豈違忤上命,欲免此行乎?但於中路添病,則恐不得達,而反爲生事矣。上曰,今番文書,何以措語耶?景禛曰,蓋先言曲從之狀,而缺爲措語,而群議皆以爲莫如遜順云,何可缺崔鳴吉曰,文書製進,然後可見其間缺上曰,此言與前啓辭不同,今日所論,亦似有異,以昨日所定,缺爲之,可也。景禛曰,今之齎送文書,非逆其彼意,先示缺意,而且以回答爲名而已,有何他事乎?況後日是非,亦不可缺道也。南以恭曰,自前陳奏大臣爲上使,則又必有副使,何以爲之?上曰,其然乎?依前例爲之。景禛曰,臣非爲鳴吉而救之也。病勢誠然,故不敢不達矣。具宏曰,洪狀啓中,有碑石一事,而又有新見樣,不得已以此見樣,更爲磨鍊矣。上曰,碑石如或體大,則民力亦將浩煩矣。景禛曰,長十二尺,龍頭二尺二寸,最難成立矣,前日缺被曰,一邊以蒙書謄刻云。臣答曰,此文最多,有難一邊書塡云,則彼曰,前後面分書爲當,而長短缺見樣出送云矣。上曰,三國之文,缺彼必欲書於前面,則此亦難處也。缺李時白曰,公州在於營下,又有山城,非他郡縣之比也。爲其牧守者,缺非人人之所可承當也。更爲擇人差送,何如?上曰,令該曹察處。時白曰,新除授公州牧使申楫,未知其爲人之如何?而曾無履歷之名跡,此州非但治民,治兵重事,亦不可忽也。頃日擬望時,以天安郡守朴炳,可合此任,故自相位薦望矣。上曰,朴炳,以無名蔭官,曾爲守令時,決訟不公,予嘗鄙其爲人,如此大地,似爲缺故不爲落點矣。李時白曰,募軍等弓矢不足。且常時試放時,藥丸最難,自公家備給,似當矣。上曰,自公家備給亦難,弓矢則雖給之,可也。而但數少之物,盡爲分給之後,他日適用之時,亦難猝辦,思其缺然後給之爲當,雖或給之,以今番爲限,可也。申景禛曰,缺六鎭之事,極爲寒心,上年失稔,亂後缺今年有甚於去年,孑遺殘民,飢寒缺將至於殆無餘類云,此地若無民人,則更難入缺將爲空棄之地,臣聞兵曹餘丁布五六十同,留在云,六鎭及三甲等地,各分送十餘同,繼以木花入送,以爲分給,何如?上曰,啓辭甚當,依爲之。沈悅曰,戶曹多稟達之事,而徵兵一事,莫大重事,故不敢更煩他事,而目今飢寒,非六鎭,三南亦爲飢饉云,國家專恃三南,而三南又如此,誠渴悶。救荒之策,當與廟堂議處,而公私俱竭,百計無策,雖欲移,亦不可得也。上曰,有民然後有國,不幸飢饉荐至,已到十分地頭,卿等善爲察處。
兵曹啓曰,亂後上番軍士額數,太半減縮,去當番諸處派定不足之數,多至六十餘名,不得已自本曹推移,給價雇立,此亦難繼之道也。今番當次軍士額數,比前頗似裕餘,而自前各司分派定,或有稱以解文,分定軍士,則例爲捧價代立之規。今則凡干代立,一絶禁斷,決不可仍爲永定,任其代立,欲爲輪回定送,則各司亦有文書酬應之事,非輪定軍士所可爲者,欲爲依去當番,給價雇立,則本曹經費蕩竭之餘,似難繼給。昨日本曹都點考時,各道軍士中,或有年老有病者,或有身經戰場,多帶瘡痕者,滿廷號訴,願爲納布退去,拈出其中的有身病年老者若干名,姑爲收布,以給各司解文處,似爲兩便。敢啓。傳曰,知道。後勿爲例。兵曹謄錄
兵曹啓曰,以今當番上番軍士,老病不能立役者,姑爲收布,以給各司解文等處事,傳曰,知道,後勿爲例事,傳敎矣。今月二十五日上番軍士,本曹點考,則其中尤甚年老有病者,年未滿十二三歲者,身帶瘡痕者,在喪未滿百日者,呼訴盈庭,願爲納布退去,其疲癃宛轉之狀,目不忍見,當此天寒之日,必有凍斃之患,極爲可矜。設或一切勿許,使之立役,而其呈病受由之弊,無日無之,雖有其數,而實役則每每減縮,而兩朔解文·房直·使令·役軍·燃火·紫門等諸處上下,幾至十五餘同,其他別樣上下之用。且將來査官之行,亦不無料外之用,繼用之策,實爲可慮,擇其尤甚不能立役者若干名,許令納布,以補各處料布之用,似爲兩便。敢啓。傳曰,依啓。兵曹謄錄
上在昌慶宮。停常參·經筵。
下直,玉連萬戶潘應都。
崔有淵啓曰,明日常參·經筵,及來初一日輪對日次,取稟。傳曰,停。缺
許啓以刑曹言啓曰,以本曹草記缺入往於瀋陽人等公事。傳曰,知道。此漢等皆因公文,缺所謂無帶去許送,而入去云者,未知其故也事,傳敎矣。臣等識見未透,徒知執法査罪,一從渠輩之招辭,不思公文細考而參商,今承聖敎,省然覺悟。若非缺尹許往,則何以竝在於入送牒呈之中也。此四人者,必是自知罪犯之重,而時以遲晚,只言終始不許之狀,而不言冒稱缺入送之曲折,臣等亦憑其一面之招而論斷,致勤聖敎,其執迷不察之失,著矣。不勝伏地惶恐之至,缺公文外,皆以無公文許送之律,一樣照斷,而缺啓,何如?傳曰,知道。有公文者,尤極奸巧,一體論罪。
大司憲金榮祖,大司諫崔惠吉,掌令朴啓榮·柳碩,正言權任中啓曰,尹昉事,措語見上。請亟命圍籬安置。
大司憲金榮祖,掌令朴啓榮·柳碩啓曰,趙翼事,措語見上。請亟命遠竄。圖出加資改正事,措語見上。自今年正月以後,加資者請亟命改正。辛啓榮事,措語見上。請辛啓榮罷職,備局有司堂上推考。
答合啓曰,已諭。
答府啓曰,不允。辛啓榮,已爲推考,不必罷職。缺
許啓以備邊司言啓曰,今日之事勢,不猶缺以期會而督之,則必有倉卒難處之患,凡干措置,缺難延緩,兵不可遠調於他道,參酌兩西軍兵多寡,平安道缺千名,黃海道一千名,抄選整頓之意,兩道監·兵使處,從速下諭。且上將,亦不可不預定以待之,文武中各一人,薦望書入之意,敢啓。傳曰,知道。關西軍數太多,赴防出身充數,如何?以上燼餘
引見時,工曹判書具宏所啓,都監軍士處,今來濟州馬五十匹分給,而此外又有新募入者,故所給不足,司僕寺馬中不合卜馬可走馬十五匹加給,何如?上曰,依爲之。訓局謄錄
上在昌慶宮。停常參·經筵。
崔有淵啓曰,明日常參·經筵,取稟。傳曰,停。缺
許啓以兵曹言啓曰,精抄軍,今日開坐試放,分等別單書啓之意,敢啓。傳曰,知道。照例論賞。
崔有淵以弘文館言啓曰,本館上番四員內,校理柳穎,以癘祭獻官,咸鏡道下去。校理李尙馨,南原地未上來,副校理尹絳,時在安山地,而以敬差官啓下,將爲出使。只有副提學臣李楘,時方累日入直,而身有疾病,交代無人,非但事甚苟簡,當此開筵之日,聞見孤陋。後日議上番以在京無故人差出,何如?傳曰,依啓。
大司憲金榮祖,大司諫崔惠吉,掌令朴啓榮·柳碩,正言權任中啓曰,尹昉事,措語見上。請亟命圍籬安置。答曰,勿煩。
大司憲金榮祖,掌令朴啓榮·柳碩啓曰,趙翼事,措語見上。請亟命遠竄。圖出加資改正等事,措語見上。今年正月以後陞資者,請命改正。辛啓榮等事,措語見上。請辛啓榮罷職,備局有司堂上推考。答曰,不允。
傳于崔有淵曰,政事,明日爲之。
夜二更,流星出女星下,入南方天際,狀如甁,尾長七八尺許,色赤。
傳于崔有淵曰,此咨文,以二十七日書塡,宣傳官,明日發送。缺
李俔以備邊司言啓曰,兩西軍兵,略已停當知會矣。師行則糧必從之,亦不可預爲料處,該曹以下三道西餉運送關西者,厥數猶足可用。只患運送爲難,令該曹通議餉臣,作速處置,而竊考西路軍器之數,此亦足用,詳加點閱,分授軍兵,宜當。平安監兵使處,一體知委之意,敢啓。傳曰,依啓。且海西軍兵,泛然調發,則一道必盡騷擾,關西接境若干邑,軍兵抄定,如何?
又啓曰,以本司軍兵草記,答曰,云云事,傳敎矣,聖慮極爲允當。但海西郡邑無多,只發接境之地,則恐無以充數,試令本道監·兵使,遵依聖敎,參酌處置,俾無騷屑之患事,別爲移會,何如?答曰,依啓。
許啓以備邊司言啓曰,昨日上將單子,還下矣。當入啓時,臣等亦未知其必合此任,而反覆思量,不得可合之人。李景曾,曾經擯接,頗爲淸人所重,而時在嶺南,遞易之際,恐煩館倭聽聞。申景瑗,有武望,而丙子之敗,恐爲淸人所侮。金俊龍,似爲可合,而職秩下柳琳二階,俱涉未便。大槪己未之役,有副元帥,淸朝之必救上將者,授此例缺然元帥之名,恐不可復稱於今日,只得曾經元帥,爲淸人缺知者足矣。若欲求此人,獨有金自點,而方在罪籍,但念缺榮華之任,雖或一時驅駕而用之,恐無所妨,亦非臣等所敢擅便,故姑以亞於此者言之,則任絖近之矣。臣等之意如此,敢稟。傳曰,知道。
義禁府啓曰,罪人朴霽,餽遺各處之物,臺諫因風聞,捉致舟子及色吏,取考文書後,朴霽以拿鞫論啓,其物目件記,皆在憲府云,而今者舟子·色吏,一樣隱諱。若以此議啓,則臺諫所諫,反歸不實,必有騷擾之端,極爲未安。移文憲府,其文書取來憑考後處置,何如?傳曰,允。禁府謄錄
戶曹啓曰,卽見訓鍊都監移文,瀋陽交替軍牢十名,來八月間,當爲入送,其衣資及行李所載刷馬,令各該曹,依前例題給事,入啓蒙允矣。臣等竊念軍牢等,六朔相替之際,非但資送有弊,與他國交接之道,嚴其出入之防,省其往來之煩,然後方爲得宜。六朔相遞,似爲頻數,今後則十朔相遞宜當,令本都監議處,何如?傳曰,允。
訓鍊都監啓曰,云云事,傳敎矣。時在瀋陽軍牢等三月入送之際,知其六朔交遞之故,冬衣諸具,皆不持往,十朔交遞,猝然爲期,則在渠等,必未免凍餒難堪。今番則以六月朔交遞,此後則依戶曹啓辭施行,何如?傳曰,允。訓局謄錄
上在昌慶宮。停常參·經筵。
崔有淵啓曰,明日常參·經筵,取稟。傳曰,停。
下直,坡州牧使權晛,南桃浦萬戶缺承一,加德僉使金天龍。
有政。吏批,判書南以恭,參判李景奭進,參議鄭太和在外,徐景雨進。兵批,判書李時白進,參判未差,參議鄭弘溟在外,參知李省身服制。缺
金世濂爲承旨,金槃爲兵曹參判,金霱爲海州牧使,盧尙賢爲學錄,柳淰爲校理,金振爲缺正郞,鄭致和爲直講,李惇臨爲章陵參奉,金烋爲缺參奉,鄭良胤爲甕津縣令,洪命一爲應敎,趙塤爲校書校理,崔有淵爲承旨,許洙爲公州牧使,吳竣爲判決事,金忠殼爲繕工直長,尹墀爲右副賓客,柳淰爲持平,李英發爲良才察訪。
兵批,李時英爲副摠管,元錫男爲五衛將,鄭良弼爲上護軍,宋國澤·南斗瞻爲護軍,金蓍國爲司直,李後爲司勇。
許啓以兵曹言啓曰,別抄騎兵試才草記,照例施賞事,傳敎矣。依前別單,付標以入之意,敢啓。傳曰,知道。
戶曹判書沈悅,工曹判書臣具宏,兵曹判書臣李時白,伏以,臣沈悅與辛啓榮,爲佐貳之官,知其有脚病久矣,常見行步蹣跚,至於呈告缺得效。臣具宏則辛啓聞哨官申可貴缺於臣處,要見甚切,臣卽使申可貴往見,可貴回來缺且言其症,未能的知病名,而浮腫之處缺乃是鶴膝風云。臣時白則適於數三日前,親見啓榮缺浮腫,不爲成濃,而惡汁流出不止,症勢非輕。臣等缺辛啓榮病勢如此,缺東宮陪侍之事,極爲可慮,故臣等乃於備局之坐,缺大臣聞臣等之言,入啓請遞矣。今者臺論缺有司堂上及辛啓榮,竝以推罷論啓,此事,專由臣等之據實公言之致,臣等不勝惶恐,伏地待罪。答曰,省箚具悉。卿等勿待罪。
大護軍李敬輿疏曰,伏以,國事艱虞,非臣子退休之日,而迫於私情,冒陳危懇。聖度天大,特許恩暇,使歸見病母,得以救療,母子銜感,祗自殞涕,一出春明,便隔天涯,戀闕憂時,方切耿耿,促裝歸朝,陳力就列,圖報涓埃,以畢此生,微臣素所蓄縕,豈敢遲回,自蹈逋慢?第臣母纔經大病,氣力澌敗,加以缺伏乞聖明,缺竝賜遞改,以便公私。且臣頃添憲府,有所持難於缺非以沈東龜之言爲非也。恐其未暴激揚之忱,先啓騷擾之端,爲慮形跡之嫌,而終爲苟且之歸,使同席已發之論,未得伸於淸朝,儒臣糢糊之斥,豈非自取?臣事聖明十六年,固無一事可觀,心之所期,惟以有懷必達,不欺吾君,爲報效之地矣,豈料當此主辱臣死之日,偸生苟活之餘,重速官謗,自貽玷虧若此也?臣其時意見,旣有違,今日之調停,當事處置,又有愧古人,缺終使同事之臣,獨被重譴,臣彼此無據,罪戾益甚,揆以事理,決難幸免。伏願聖明,俯察情勢,永賜斥黜,以缺大夫進退之義,不勝幸甚。答曰,省疏具悉卿意,卿其安心勿辭。
大司憲金榮祖,大司諫崔惠吉,掌令朴啓榮·柳碩,正言權任中啓曰,尹昉事,措語見上。請亟命圍籬安置。答曰,勿煩。
掌令朴啓榮·柳碩啓曰,趙翼事,措語見上。請亟命遠竄。圖出加資改正事,措語見上。自今年正月以後,加資者請命改正。辛啓榮及有司堂上事,措語見上。請辛啓榮罷職,備局有司堂上推考。忠淸道內浦各官貢物價米布,缺直納於京各司,不使色吏干預於其間者,缺小違其志,則興訛造謗,缺非但色吏苦之,逋欠日積,公私之弊,罔有紀極。請自今以後,革罷養戶,依他道,使官家輸納事,監司處,下諭。君臣之道無所逃,則天地之間,死缺理無獨殊,豈可以運缺身之利害而二其心?前判書金尙憲以一時名缺入於聖朝帷幄,最蒙恩遇,眷注之深,分義之重,何忍棄殿下危急存亡之際乎?方南漢下城之日,君父踰缺臣民同罔極之痛,先身後君,義不敢出,尙憲不如鄭蘊之剚刃,則終始禍福,惟殿下與共,而缺遠去。曾不顧戀,時事稍定,竟闕來覲,偃息缺越視王室,自以潔身全節,不事汚着,鼓扇缺昡亂人志。噫,人臣之義,至此而掃地,缺樹黨誤國,特尙憲之餘缺請命缺答曰,依啓。金尙憲,論罪大晚,置之無妨。趙翼事及改正推考等事,不允。
獻納兪㯙辭職上疏。入啓。踏啓字允。
備邊司啓曰,傳曰,內官羅嶪入去時,侍女之數,以八名定奪云,此意言于備局事,傳敎矣。聞侍女與中使,相遇於鳳山云,今已到平壤,十人裝束臨發,而遽餘其二,則去者八人,必皆懷憾,不無到彼相引之慮。令閔聖徽參酌,可減則減之,不可減則仍送無妨。但前去咨文內,以十名出送矣,令槐院改書下送,宜當。敢啓。答曰,允。備局謄錄
政院啓曰,本院官員,平日則前導有使令一雙,而又有別着黑衣者,謂之皂隷也。亂後則頃因大臣啓辭,始得一人前導,此乃使令之一,而不可謂之皂隷也。況本院使令,比平日太半減數,而兵曹未盡詳察,泛然以爲皂隷,他司混稱入啓,移價於戶曹,戶曹又援他閑司之例,月給十斗之料米。本院下人,晨夜奔走之苦,萬倍於各衙門下人,役重食少,其所號冤,固其宜也。令兵曹,更爲商量,計以未准使令,依前例給價宜當,當初兵曹入啓時,臣等卽欲仰稟,而事係細瑣,只待該曹處置矣。今則事勢如此,不得已惶恐,敢稟。傳曰,依啓。兵曹謄錄
兵曹啓曰,亂後凡事,務從裁省,誠出於經費之不足,而事勢之不得已也。頃因大臣啓辭,始立前導,雖不着黑衣,而其實皂隷之代也。旣稱前導,則當自戶曹給價雇立,故曾已入啓,蒙允矣。料米之多少,只在戶曹處置,非本曹所知也。今見政院啓辭如此,令戶曹,參酌施行宜當,敢啓。且亂前本院使令二十三名,日記使令一名,事變使令一名,合二十五名,而今則使令二十二名,水工二名,合二十四名,皆亂前未准之數,只是一名,則不可謂之太半減數也。當此國用不敷,經費蕩竭之日,雖有一名未准之數,固宜一切從簡,似難容易復古,以開他司紛紜之路,臣等之意如此。敢啓。傳曰,依啓。兵曹謄錄
承文院官員以都提調意啓曰,啓下奏文,付標三處,竝依聖敎改之,而其中文字,有未妥處,亦爲略改矣。末端一款,若專沒其語意,則使臣之往,似無着力之地,只輕輕措語,略示本情,恐不至於生怒,然亦未知其必當,伏候裁處。傳曰,知道。承文院謄錄郞廳李晉吉書。郞廳金漢老校正。
上在昌慶宮。停常參·經筵。缺
掌令柳碩·朴啓榮避嫌。避辭缺
弘文館行副提學臣李楘,應敎臣洪命一缺等箚曰,伏以,缺孰不無爲殿下一死,以效主辱臣死之義,而蒼黃危急之際,忍死苟全,以至今日,豈非臣等無窮之痛乎?其時獨金尙憲·鄭蘊,挺身奮忠,甘心欲決,不忍見君父之受辱,一城中百僚三軍,無不憐其志而義其人也。臣等竊以爲,愛君之誠,莫此人若也。尙憲當初解職居外,絶無仕宦之念,而卒聞君父之急,永訣妻孥,顚倒入城,其忘身赴難,國亡與亡之意,槪可見矣。缺波崩潰之日,城中士大夫,或多未及從駕者,至於畿內缺在之士夫,無一人執羈靮之役者,獨尙憲從楊州缺縱橫之中,當此之時,尙且不顧死生,及缺稍定之後,始出遠走自便之心乎?多缺試觀今日國事,徵兵事急,禍機缺君臣上下,竭心竝力,如救焚拯溺之不暇,猶恐罔濟,碩等,不恤危亡之迫頭,惟以排擯,爲今日第一事業,臣等恐此而不已,朝著不靖之端,無時可已,請掌令柳碩罷職,掌令朴啓榮遞差。答曰,此人只取欲死之名,而終無捐軀之實,以予觀之,其不及守天眞者似遠矣。棄其危亂之朝,翺翔安靜之地,其與涕泣隨駕,忘身盡悴者,亦似不侔矣,而卿等過爲褒美,此無乃公道不足而然耶?憲府所謂彰惡等語,皆是滄浪之所自取,何必過爲盛怒哉?柳碩等,設有罪過,臺諫自當論之,何必如是遑遑,有同捕盜哉?今此擧措,實爲可駭,予甚惜之。
答同副承旨金世濂疏曰,省疏具悉。爾其勿辭,調理察職。
校理柳淰疏曰,伏以,缺幸逢天日之重明,酬未報之讎,幽缺死之冤,聖世之恩,到此罔極,而曾未數年,猥竊科第,前後歷剔,靡所不至,涯分已極,鬼瞰是懼。頃者該曹,擬臣於萬萬不近似之地,於臣之心,亦且知愧,言者之言,奚足怪也?然念欲論其人,直斥足矣,何必擧其不可擧之事,擬於不當擬之處,然後快於心而售其慾乎?臣之先祖臣永慶,遭遇宣廟,眷注非常,及至昏朝,酷被凶徒之羅織,竟罹不測之慘禍,不但當時之士類,敢怒而不言,至於擧國之稱冤,至今不衰,豈料曩時餘論,復生於聖明之朝乎?緣臣不肖,辱及先祖,苟非木偶,則何能抱羞忍恥,晏然而已乎?臣之情事,到此而吁亦慼矣。臣自遭齒舌以來,退伏自省,只竢公議,不圖新授之命,遽下於千萬夢寐之外,强顔而欲謝,則廉恥有傷,縮頭而不出,則逋慢爲罪,聞命驚惶,罔知攸處,況臣之所患塊症脚痛,自夏添劇。若不得趁時醫治,則前頭遠行,決難驅馳缺云云。答曰,省疏具悉。爾其勿辭察職。
自昧爽至辰時,沈霧。午後,下雨。
右議政申景禛請對,右副承旨李俔,假注書李䅘,史官許積·申冕入侍,缺上曰,淸人甚狹,有同婦人之妬忌,不可以義理責之,偸拾古人之事,必利於己,然後爲之,別無豪俠之事矣。景禛曰,觀彼人之意,向化之事,尤爲可慮,彼地廣人稀,必欲刷還而後已。上曰,眞僞間,將責刷無窮,胡人之言,似爲凶譎,而亦甚無理,不足責矣。景禛曰,此事雖爭辨,必無動聽之理矣,小臣入去時,聞彼人之言,己身向化,雖千百刷還,求之無已矣。上曰,羅嶪之言曰,朝鮮軍兵入來時,所餉措置云云。景禛曰,深入無人之境,則未可知,有人家處,則似有給糧之理矣。又曰,羅嶪來言于備局曰,渠出來時,中朝和使方來,彼必欲以徵兵爲形勢之地,操縱於和使也。上曰,事勢必㤼和,而天朝不從,則不爲空還矣。景禛曰,㤼和似無疑矣。七月間,似有動兵之擧云,缺深入,必違和之意也。缺
大司憲金榮祖疏曰,伏以,臣缺使之命,行期已定於本月十二日,臣所帶缺,亟賜遞免,以便公私。仍念臣職是憲長,當此缺之日,不得不進一言,以陳愚見。昨日掌令柳碩來缺論金尙憲之啓也,觀其啓辭,以無君不道爲缺,至請安置之律,臣意以爲尙憲落後於出城之日,雖有罪過,而當初敵兵之來,身在六十里之地,聞變追入於山城,則是豈越視王室之人乎?臨亂背走,元不入城之人,其罰不至於此,則臺官擬律,似非適中,故臣不從之矣。今見持平李海昌啓辭,則提擧臣身,而至彈發論之,臺諫未免有一場鬧端,臣竊爲國家憂之。伏願殿下,平心察理,務爲鎭靜之道,朝著幸甚,國家幸甚,臣今當遠離,不勝憂國眷眷之心云云。啓下吏曹。
許啓以御營廳言啓曰,本廳今冬先運立番御營軍,依前定,以八百徵召,而來九月二十五日,京中逢點之意,各道監兵使處,行移,何如?傳曰,允。
許啓以備邊司言啓曰,女色偏在西北,今日所恃,專在於此,而卽見中使狀啓,則三道所選,無一可合,事甚可駭。官妓中表表著名者,人所共知,無一口在其中,其不有國事,苟且充數之狀,於此著矣。三道監司,竝從重推考,所謂安岳侍女,若猶不合,則以他有名者,急急題名入送,而咸鏡道,則遠莫之及,不得已以平安道女子,改擇以送,而依昨日行會,只送八名,宜當。此意兩道監司處,撥上移文之意,敢啓。傳曰,依啓。
又以備邊司言啓曰,戶曹啓辭,臣等伏見備邊司啓辭,今此徵發軍兵所饋之糧,以下三道西糧運送關西者用之,而只患運送爲難。令該曹通議餉臣,作速處置云,竊計五千軍兵二朔之糧,多至四千餘石,設令半減輸運,猶不下數千餘斛,雖以已入關西者轉運,未知軍兵止向處所,亦未知淹速,如何。若行師千里,久不旋歸,則以何人力,轉餉不絶乎?軍兵專責於兩西,則調發裝束之際,一道騷然,決不可。又責軍糧,欲令他道轉運,則北路飢荒,癘疫兼發,三南失農,赤地千里。當此之時,責立夫馬,其勢極難,百爾思量,計沒奈何?雖議餉臣,餉臣之言,亦不外此。臣等之意,今此朴之行,偕送張禮忠,力陳難運之意於龍·馬兩將,九連城以前,猶可接濟,九連城以後,決無可繼之理。以輕貨換穀便否,詳細探問,以觀其所言,而一邊西糧三四千石,船運于義州,轉儲以待,而輕貨換穀,旣莫之遂。出身運糧,又不得缺之勢,以此言之,則下三道·京畿·江原道缺量宜調發,似不可已。臣等非不知此擧極爲重難,而缺兵不出境,則固爲大善,萬一進定師期,督發甚急,則必有大段難處之患。請令廟堂,從長議處,何如?答曰,依啓事命〈下〉矣。朴之行,偕送張禮忠,力陳糧餉之弊,兼問輕貨換穀之策云者,誠爲得之,而西糧數千石,船運義州,亦出於預備之意,皆依此施行。師期遲速,必徵與否,俱未可知,而先發內地夫馬,擧國騷擾,似涉太早,不如觀勢處之。此有一計焉,義州農軍,不下千餘名,人負五斗米,運致鳳凰城,一則示其從令之意,一則示其運糧之難,徵兵如不得免,則可以小省臨時轉運之勞,如無徵兵之事,則以此可補歲貢之數,似或便當。敢此竝稟。傳曰,依啓。農軍運糧事,徐議處之。
又啓曰,昨日戶曹啓辭,朴與張禮忠,往瀋陽,以輕貨換穀便否,詳細探問之意,自本司覆啓,蒙允矣。今更思量,爲今之道,只當力陳繼糧之難,以冀萬一動念而已。若先發輕貨換穀之端,則彼必樂聞而許之,輕貨旣不可多得,到彼換穀,亦不過如頃日貿牛而止,而彼則托此施惠,而更不思濟糧之路,其難處必矣。此一款,姑勿發言,而如有不得已徵發之事,則臨時密爲齎往,以爲軍需,未爲不可。敢啓。傳曰,依啓。
上在昌慶宮。停常參·經筵。
崔有淵啓曰,明日常參·經筵,敢稟。傳曰,停。
下直,吉州牧使崔有海,仁川府使趙昌遠,唐津縣監金弘郁。傳曰,下直守令引見。
辰時,上御崇文堂。左副承旨崔有淵,假注書李䅘,記事官許積·申冕,吉州牧使崔有海,仁川府使趙昌遠,唐津縣監金弘郁入侍。崔有海缺受此重任,恐孤寵擢之恩,思缺補而顧才蔑劣,將何以上答也。上曰,本道守令,皆武臣也。必不善治民,文臣在於隣邑,則似有忌憚效得之事矣。有海曰,經亂之後,本道倉穀,盡爲蕩竭,況且水災甚酷,飢民賑救之路,百計無策,極其悶慮矣。上曰,年凶,則民庶必以官穀聊賴,今則官穀板蕩,萬無資生之路,矜惻甚矣。爲守令者,其有救恤之道乎?有海曰,北路人民,必以南方轉入之物,得爲資生,而今則此路已絶,飢饉尤甚,無可聊賴之地矣。臣得聞姜碩期之言,司僕木花時儲,幾至萬斤云,其木花,分給殘民,則庶蒙萬一之惠矣。上曰,司僕木花數多有,則分給,可也。有海曰,本道無箭竹,如以水路運送于原山倉,則可以分送邊方,武士試才時,亦可以分給矣。且武士表表有才者,監司試才都目上送,鱗次收用,則可以聳動人心矣。上曰,其言是也。兩件事,令該司依施之。有海曰,殿講時,外方之人,未及知之,雖有容德之士,而不得參講,北道亦不無如此之人,令監司揀選,使之得參殿講,何如?上曰,殿講本意,必欲以儒生守學也。此擧,其於他道,皆不爲之,則獨於北道爲之乎?如有可講之士,則上來守學,可也。不爲守學,而揀送殿講,似爲不當矣。有海曰,本道癘疫大熾,飢餓之民,又罹此患,辟瘟方,藏在于弘文館,其一件,臣行持去傳布,以爲一分救療之地,如何?上曰,辟瘟方,在於弘文館,則政院下送于監司,頒布列邑,而刊印似難,謄書頒布,可也。有海曰,頃者略陳所見,而至蒙頒褒之典,君德之美,溢於瞻聆,感激于中,罔知仰喩,更願論人聽言之際,益加聖念,必以公議爲重,則聖德益修矣。上曰,當體念焉。有海曰,中脯一事,北路尤難,如以乾雉代用,則非但精潔,亦可以省弊矣。上曰,缺狀啓,朝廷當爲酌處矣。有海曰,缺皆爲給馬矣。今年正月,以兵曹完議不給缺飢饉方極,只送三匹,而皆不堪用,兵曹若不給馬,則無可得達之路,未知何以則可也。上曰,亂後元不給矣。有海曰,李尙馦去時給馬云,而自今年完議不給云,此非一二日之程,事勢悶迫矣。上曰,事勢悶迫,令該曹參酌處置。仁川府使趙昌遠啓曰,此時急務,莫如蘇殘,而孑遺之民,飢饉方極,公私赤立,無計救活,將何仰答分憂之意也,不勝惶悶之至。上曰,蘇殘果爲急務,須善爲之,本邑今番兵亂時,守令善爲處置,故物力稍優於他邑云,然否?昌遠曰,小臣時不赴任,雖未詳悉,大槪本邑,邊於海徼,或不無免兵之事也。上曰,然則被擄之數,不如他邑也。昌遠曰,被擄多少,臣未目覩,不能詳知也。金弘郁啓曰,小臣時未赴任,本邑弊瘼,未能詳知,大槪今年旱災,前古所無,本邑素稱十室殘邑,而太半不得付種云,是可悶慮也。上曰,付種處,則其穀如何云耶?弘郁曰,六月以後,不下點雨,雖付種處,難望西成云矣。上曰,可以免凶年乎。弘郁曰,不得掛鎌處甚多云,似難免凶年矣。且本邑有舟師,前日則與隣邑,合力爲之。今則本邑,獨當爲之,勢難支當,守令不得已以結抄軍,如有赴兵之事,則一結所出甚多,民不聊生,將無辦責之路,極爲悶慮矣。上曰,在守令能否善處,則何若是其多弊也。罷出。
正言權任中啓曰,臣於再昨,與長官崔惠吉,行相會禮後,長官合啓停止之言,發於席上,臣答曰,尹昉所論非細,不可容易停之。長官曰,經年論執,上下相持,不可不停止之言,縷縷不止。臣以爲在外同僚,不久上來,齊會議停,未爲不可,昨朝長官又簡通,開見,則亦合啓停論事也。臣答曰,卽見分撥,憲府之官被論,姑停處置,更議爲之,如何?大司憲金榮祖,只書謹悉,缺何議,而書以謹悉,語甚糢糊,臣又簡通於缺歸一後,可以連啓,而都憲只書謹悉,連啓缺更示,如何?長官答曰,何可强停,議于都憲如何云,而缺不書其名,似欠相敬。臣亦見輕,再通于都憲,則答以正言之意如此,連啓無妨,再三往復之間,日勢已暮,未及詣闕,不得連啓。闕啓之失,臣實當之,不可仍冒,請命罷斥臣職。答曰,勿辭。
李俔啓曰,正言權任中,再啓煩瀆,退待物論矣。傳曰,知道。
李俔啓曰,大司憲金榮祖上疏,下該曹。執義金光爀在外,掌令朴啓榮·柳碩,持平李海昌,俱未行公。持平李道長,受由在外。今日,以監察茶時之意,敢啓。傳曰,知道。
大司諫崔惠吉啓曰,合啓尹昉,論列經年,尙未蒙允,上下相持,有傷事體。且大臣旣已削奪,此非輕典,似不可一向堅執,臣等本院齊坐之日,以此發言於席上,則僚議持難,終未歸一,而臣之意見旣如此,故昨日之早,又發簡通同僚,憲府之官被論處置間,連啓爲答,其言亦合事理,臣不敢强使停之矣。今見正言權任中引嫌之辭,則緣臣簡通往復,不得連啓,已極未安,況再答簡中,不書名字,實出於不察之致,而同僚,至以見輕爲避,臣之所失,至此尤大,不可仍冒,請命遞斥臣職。答曰,勿辭。
李俔啓〈曰〉,大司諫崔惠吉,再啓煩瀆,退待物論矣。傳曰,知道。
崔有淵,以咸鏡監司處,辟瘟方頒布事有旨,啓曰,聞救療醫官朱大信,齎持方文,已往本道云,今則只送有旨之意,敢啓。傳曰,其時行移,相考爲之。
崔有淵啓曰,方書雖已下去,頒布列邑,有所關係,下諭缺爲之。傳曰,然則,下諭。
傳曰,政事,明日爲之。
崔有淵啓曰,以禮曹判書李顯英箚子,傳曰,箚子似無前規,前亦有如此規例乎,問啓事,傳敎矣。臣待罪該房,前例有無,未能諳鍊。且是重臣之箚,故矇然捧入,不勝惶恐。傳曰,今後如此無據之事,勿爲捧入,以尊國體。
許啓以備邊司言啓曰,刑曹啓目朴惟吉等獄事,令廟堂議處事,入啓蒙允。自前國有疑獄,議大臣者或有之,而廟堂定奪,事涉異常,令該曹,參考前例處之,宜當。敢啓。傳曰,依啓。
副校理柳淰疏曰,伏以,臣之不敢抗顔行公之狀,冒昧陳懇於聖明之下,而未蒙恩遞,反下溫批,感激兢惶,無地自容。揆諸分義,卽當出謝之不暇,而廉恥所係,人言可畏,何敢晏然承當,厚招謗議乎?且念臣之賤疾方劇,遠行期迫,理病治行,俱不可忽,而經幄重地,入番事緊,亦不可虛帶職名,自速瘝曠之罪。伏願聖明,特依近例,遞臣本職,使之專意調治,以便西行,不勝幸甚,臣無任云云。踏啓字。
以訓鍊都監軍士逃故代奉足,抄出充定事啓目,傳于李俔曰,一名逃亡之罰,似爲大重,前例如此耶?問啓。
夜一更,流星出室星下,入牛星上,狀如拳,尾長四五尺許,色赤。黑雲一道如氣,起自乾方,直指天中,長七八丈,廣尺許,良久乃滅。
崔有淵啓曰,其時行移,相考爲之事,傳敎矣。問于弘文館,則以爲此事,初無自禮曹行移之事,癘祭官柳穎在館時,醫員朱大信來言,辟瘟方,他無所在之處云,本館適有,而別無所用,本道行用方切,故柳穎,以此給醫官,先爲下送,試用後還爲上納云。敢啓。傳曰,知道。
上在昌慶宮。停常參·經筵。
崔有淵啓曰,明日常參·經筵,取稟。傳曰,停。
許啓啓曰,注書黃益淸,受由出去,請假注書差出。傳曰,依啓。
假注書望,李正英·蔡聖龜·尹鏶。
有政。吏批,判書南以恭進,參判李景奭被論,參議鄭太和在外。兵批,判書李時白進,參判金槃式暇,參議鄭弘溟在外,參知李省身服制,右承旨許啓吏·兵批兼進。
下直,嘉山郡守崔有。
許啓啓曰,新除授左副承旨洪得一,方在慶尙道大丘地云,缺下諭。且大丘,乃是遠道,若以無馬軍缺一朔之內,勢難上來,禁軍給馬發送,宜當。敢啓。傳曰,依啓。
朴守文爲持平,崔繼勳爲獻納,金槃爲大司憲,邊嵂爲三水郡守,丁彦璜爲軍器寺正,金應祖爲宗簿寺正,金世濂爲承文副提調,丁好恕爲仁同府使,韓亨吉爲戶曹參判,尹暉爲同知義禁府事,兪㯙爲吏曹佐郞,趙松年爲氷庫別檢,南斗柄爲軍器寺僉正,鄭之虎爲正言,柳淰爲直講,同知徐士俊,今加嘉義,納租。
吏批啓曰,承旨加望事,傳敎矣。在京可擬者絶無,而多在於守令及未解由中,竝擬,何如?傳曰,依啓。未解由者,勿擬。
洪得一爲左副承旨。
兵批,金榮祖爲上護軍,金世濂爲護軍,李海昌爲副司直,李廷植·金孝福爲武兼宣傳官,池得龍爲多慶萬戶,權任中爲司果。
以備望記,傳于崔有淵曰,持平李海昌爲先遞差,其代,今政差出。
崔有淵啓曰,伏聞領敦寧府事李敏求,重得寒熱往來之症,今已數旬,病勢極重云。令醫司,相當藥物覓給,何如?大臣之病,故敢啓。傳曰,遣御醫看病。
李俔以吏曹言啓曰,今此釋奠祭,與社稷大祭相値,祭官應差之數甚多,而無故在京文官甚少,極爲可慮。諸上司常時不爲差祭之官,竝爲塡差,何如?傳曰,不允。
承政院同副承旨金世濂疏曰,伏以,臣濫猥陳疏,罪合萬死,伏地惶恐,恭竢嚴旨,聖度如天,及下溫批,臣雖無狀,一息未絶之前,固當强死奔走,圖報萬一,豈敢更有塵瀆,益重罪戾?第緣臣得病最深,始自乙亥春初,輾轉沈痼,治以內腫,則痿痺益深,專廢食飮,不能運步,夙夜近密之任,豈合久曠,欲起還仆,氣力已盡,矯首天門,雪涕盈襟,不得不冒死籲呼,再陳危懇。伏乞聖慈,遞臣職名,以便公私,千萬幸甚。踏啓字。
弘文館應敎洪命一,副修撰李邁等箚曰,伏以,正言權任中,以臣。避辭見上不可仍冒,大司諫崔惠吉以。避辭見上。竝引嫌而退,合啓重論,停仍之際,必須詳磨,有所持難,姑待歸一,未爲不可,而旣已闕啓,勢難在職。經年論列,上下相持,而削奪之律,已昭國憲,則通議欲停,是亦一道,而答簡之中,不書名字,實爲無心,不可以此輕遞臺諫。請正言權任中遞差,大司諫崔惠吉出仕。答曰,依啓。
大司諫崔惠吉啓曰,臺官來到臺廳,則政院卽爲出待,例也。卽者,臣以召命馳詣,而史官趁不出來,承旨已出之後,緩緩追到,事甚可駭。當該史官,請推考。答曰,依啓。
卯時,日有左珥。
吏批啓曰,慶尙災傷敬差官尹絳戶奴名呈所志內,上典老親,今年七十六歲,氣血虛敗,時有氣絶之患,自七月,兼得瘧疾·痢疾,方在沈痛之中,洞察情勢,趁卽處置云,親病若此,勢難遠離向前,尹絳災傷敬差官改差,何如?傳曰,依啓。
崔有淵以司僕寺提調言啓曰,本月初二日,吉州牧使崔有海引見時所啓,本寺所儲木花入送本道事,傳曰,若多有,則分給,可也事,傳敎矣。本寺所儲木花四千斤,令兵曹,急速輸送之意,敢啓。傳曰,依啓。
上在昌慶宮。停常參·經筵。
李俔啓曰,明日常參·經筵,取稟。傳曰,停。
同知朴,瀋陽入去事,下直。
傳曰,朴引見。
右副承旨崔有淵,假注書李正英,記事官許積·申冕,同知朴入侍。上曰,卿之今番出來,未可防之乎?朴曰,小臣不能善處之事,惶恐不敢盡達,大槪彼中形勢,與我國計料,大相不同,小臣欲達其間形勢而出來矣。彼之所欲,不過約條中事,必欲一番缺且彼之猜疑,乃其本性,兄弟間有相疑之事,缺我國乎?今番之事,與前大異。彼之言曰,缺事施與不施,東宮去就在焉,至於發差官,定缺五十名欲爲出送。小臣言于鄭命守曰,若出送差官,我國新經兵火之餘,又多驚擾之事,從臣中一人出送,如何如何?十分善諭,幸得差官之不送,臣之出來,蓋欲防差官之出來之弊耳。此三款中,逃還一也。向化二也。侍女三也。而其中逃還人,所謂主胡者,各有刷還之意,臣恐以此生事也。上曰,前頭有何險惡之言也?從臣每每出送,則何以處之。朴曰,聖敎至當,每每出送之患,安保其必無也?又曰,本國有兩大君之意,彼之所知也。觀彼人之意,凡於節日陳謝之時,大君,以使臣往來,則兩國相信之意可見云,此乃彼之實情也。臣意以爲皇帝誕日,諸王子皆會,大君以誕日使往來,厚結其諸王子,見其誠信,則似好矣。上曰,卿前旣往來,今又經年在彼,其國形勢,如何?曰,大槪漠北種落,皆已歸屬,車何羅太子見擒,爲其女壻,北道有魚波㺚子,今年四月,沒數擄來,兵力則雖云見敗,少無頓挫矣。但諸王子衣服車馬,比前太侈,皆極富貴,頗厭其出戰矣。且聞利其通化,欲爲講和於中原云,蓋兩國,皆苦於爭戰矣,天朝亦欲解兵,以息邊氓云矣。中原和使七人出來,其中一人乃盲人,而善爲說辭,頗有才智,似是應募而來也。和使送于兵部訊問後,卽爲幽縶,皇帝入來,卽放釋送之曰,皇弟·皇子出來,則可以成和云。且聞淸人二十名,亦一時偕送云矣。上曰,兵力,如何?朴曰,大槪觀其兵力,則深處蒙古,皆裂地封王,妻以諸王之女,皇帝之女,亦入去蒙古矣。幺魋之女,見我國貿牛人泣下,蓋深苦其地也。待蒙古如此,故一號令之間,遠地兵馬,一時齊會,無不及期者也。上曰,中朝若不許和,則何以爲之云乎。曰,雖許和,戰爭則一邊爲之矣。上曰,缺西道除治云,有何意耶?朴曰,其地沮洳缺除治,以示西向之意,臣出來時,治道軍缺路矣。上曰,彼人自中無釁端耶?朴曰,前日略諫於書契中矣,大槪其中,有欲以幺魋爲謀主者,事覺見殺,傾陷幺魋,不爲不多,而皇帝不爲動聽,常加愛護也。好古孛羅,乃皇帝長子,而側生,故不得封太子,前年所生者,欲爲太子,而今年死之,儲嗣時未定矣。名雖皇帝,諸王分權,他日爭立之患,安保其必無也?上曰,皇帝處事,如何?曰,爲人不爲鷙悍,撫恤諸姪,貴榮介,其中最稱强宗,而尤爲見重也。上曰,東宮出送遲速,如何。曰,彼人之言曰,兩國必誠信,則可以出送云矣。上曰,我國軍兵,不足用於近方,彼將欲用於何處乎?曰,然而和戰間,必爲徵之矣,彼人以令行禁止爲政,必不爲中止,難以口爭之矣。上曰,待接,如何?久而不衰乎?曰,待接則極盡矣。當初陪往之日,以此爲憂,旣往之後,則觀其氣色,極善待矣。上曰,今年亦然乎?曰,一樣善待,雖果菜不關之物,必來供矣,今番東宮病患之時,亦多顧見之事矣。又曰,一日則疑非實病,龍骨大猝然率醫來到,使之診脈矣。上曰,知其正病而去乎?曰,醫卽漢人也。診脈後龍骨大潛問曰,其病果其重乎?醫曰,重矣,然後知實病也。上曰,彼國讎我侮我,有事事侵責之意乎?謂之禮義之邦,而欲爲臣服而已乎。朴曰,彼人謂臣曰,前世有如我不嗜殺之國乎?兩國相信,則將事同一家,須勿以夷狄待我云矣。上曰,天朝之奇,不得聞乎?朴曰,不得聞矣。頃者和使出來,暫聞中朝,流賊大熾,將不能制禦云云。且島中漢人,幾盡投屬於彼云矣。又曰,沈之祥入去云,前日豬酒之贈,非東國所送也。乃前日主人所送云矣。上曰,沈之祥,何以背中朝而投彼乎?朴曰,黃孫武·白登庸相議曰,沈之祥必爲後患,不可不殺,乃一邊不安。權缺一邊有屠殺之計,事機先泄,沈之祥先缺相迫殺,死幾至五百餘名云矣。上曰,缺庸等首級持來云乎?朴曰,首級雖不持來,見殺則分明云矣。上曰,陳弘範何不救云乎?朴曰,陳弘範脫身逃走云矣。上曰,胡漢中,有大才人乎?朴曰,佐才則不得矣,是以凡事,多有疎略矣。上曰,宰臣以上,不給饌物云,緣何事而不給乎?曰,大槪難繼所致,龍·馬兩人之所爲也,一日一分銀子,勢難繼饌,備月介,則欲爲變通,而龍·馬主張,故不爲變通也。上曰,我國之人,自少不爲如此培養,何以聊賴乎?朴曰,臣子分義,固所甘心,但以東宮大君爲慮耳。上曰,蒙古生梗,淸人畏之乎?朴曰,少無畏懼之色矣。上曰,彼有潛通中原之事乎?曰,祖大樹之子與弟,時方被留於淸,使价尋常往來矣。上曰,張春爲人,如何也?曰,非輕人也。年雖七十,精采動人。正朝陳賀時,東宮過臨張春所寓處。東宮還出歇所,則張春出來回謝,從臣以蘇武比之,則曰,安敢比於蘇武乎?然志操,則何獨後也?又曰,張春,夜則必祭北斗云云矣。罷出。
兼戶曹判書沈悅箚曰,伏以,臣於前月初,生患病甚重,方在呈告之中矣。得聞內局藥材,禁軍領去。臣欲問賤息生死,作書送于內局下人處,使之付送,而又令賤息之母,同寄信音,女人愚迷,以枝三少許,同封於書信中,今爲守堡淸人所搜得,臣聞來不覺體栗魂驚。當此設法禁之時,臣家首先犯禁,而昏不覺察,臣罪大矣。席藁私室,以竢刑章,伏願下臣司敗,亟正辱國之罪,幸甚。答曰,省箚具悉。卿其安心,勿爲待罪。
上在昌慶宮。停常參·經筵。
李俔啓曰,明日常參·經筵,取稟。傳曰,停。
又啓曰,掌令朴啓榮·柳碩遞差事,命下矣,臺諫方以罷職論啓,遞差承傳,不得捧之之意,敢啓。傳曰,知道。
崔有淵以備邊司言啓曰,嶺南所送向化六名,今當入送,令該曹別定宣傳官,使之押送宜當。六名之外,胡兒一名,本鍾城人,原非向化,而此兒根脚,移問鍾城,得其實狀後,處置之意,敢啓。傳曰,知道。此類,念後發送,似當矣。
傳于李俔曰,前持平李海昌,呈告翌日,無端出仕,不問同僚,急擊異己,是誠何心哉?其無忌憚怪妄之狀,甚於林墰,削去仕版,永不敍用。
李俔以忠勳府意啓曰,金瑬鬢上生腫,症勢甚重,欲得安彦吉針治云,雖在罪籍中,而係是元勳病患,故敢啓。傳曰,知道。
傳于李俔曰,金瑬處,遣內醫看病,安彦吉亦爲招送。
崔有淵以內醫院都提調·提調意啓曰,本院所儲唐材,俱爲垂乏,而臘藥所用及日用緊關材料,不可不預爲措貿,以備絶乏之患,曾有本院啓辭,令該曹廣求貿易,尙未入手。不得已就其中緊急若干種,別單書啓,更令該曹,趁此民間所儲未盡之時,依此數作急貿換,以爲前頭需用之地,何如?傳曰,允。
許啓以兵曹言啓曰,政院啓辭,本院官員,平日則前導,爲使令一雙,而又有別着黑衣者,謂之皂隷,亂後,則頃因大臣啓辭,始得一人前導,此乃使令之一,而不可爲之皂隷也,況本院使令,比平日太半減數,而兵曹未盡詳察,泛然以爲皂隷,他司混稱入啓,移價於戶曹,戶曹又援他閑司之例,月給十斗之料米,本院下人,晨夜奔走之苦,萬倍於各衙門下人,而役重食少,其所號冤,固其宜也,令兵曹更爲商量,計以未準使令,依前給價,宜當。當初兵曹入啓時,臣等卽欲仰稟,而事係細瑣,只待該曹處置矣,今則事勢如此,不得已惶恐仰稟,傳曰,依啓事,傳敎矣。亂後凡事,務從省減,出於經費之不足,而事勢之不得已也。頃因大臣啓辭,始意前導,雖不着黑衣,而其實皂隷之代也。旣稱前導,則當自戶曹給價雇立,故曾已入啓蒙允。料米之多少,只在戶曹處置,非臣曹所知也。今見政院啓辭如此,令該曹參酌施行,宜當。敢啓。傳曰,依啓。缺
大司憲金槃啓曰,國家遭罔極之變,爲宗廟大計,不得不用權以紓禍,而苟無一線守經之論,惡在其東方禮義之稱也。金尙憲當天地變易之日,不忍主辱,敢爲守死之論,其論不售,求死不得。旣已永訣於聖明,所以不覲於還宮之後,其見雖阨,而其情則可悲,烏可執而爲罪乎?柳碩等,不恤公議,獨主私見,搆成極罪,必欲置之重典,其乘時逞憾之誚,在所難免,而況不事汚君之說,苟非出於尙憲之口,則爲臣子者,所不敢筆之於書,而碩等急於搆罪,自爲是語,而勒加於人,不知顧忌。噫,此何心哉?擧措不美,物情甚駭,不可累日仍帶其職,請掌令柳碩·朴啓榮,竝命罷職。答曰,因大臣箚子,已爲遞差,勿爲煩論。
大司憲金槃,大司諫崔惠吉,獻納崔繼勳啓曰,尹昉事,論列經年,尙未蒙允,未知殿下以兩司有所私惡於其間而然耶?臣等亦非以不能死守江都爲罪,當初敵兵渡江也,知其必不能保全,廟社之官,屢請奉避而不從,有若擔當守城者然,畢竟束手迎敵,廟社主終被汚辱,嬪宮兩大君及後宮,皆未免陷賊,則神人之痛,可勝言哉?虎兕出於柙,典守者猶不得辭其責,況當日江都之責,豈專歸罪於檢察留守而止哉?臣等之請,實出於原情定罪,請亟命圍籬安置。答曰,勿煩。
傳于崔有淵曰,政事,明日爲之。
左議政崔鳴吉箚曰,伏以,國事至此,臣誠無面對人,只願速死而已。當此之時,在廷諸臣,實爲同舟遇風之勢,誠宜務相寅協,同心同德,共濟國事,以體聖上之心,而近來臺閣之臣,計不出此,累生波瀾,每以相攻擊爲事,朝廷之上,殆無寧靜之日,良可歎也。尹昉,殿下缺素稱德量,江都之事,遭遇逆境,雖其缺之際,不免人言,而周旋之功,亦爲不少,二年之內,再缺加至削奪,法不可謂不行矣。八十老臣,朝夕將死,平心視之,則誠可矜悶,一向爭執,將至一期,何其甚歟?趙翼自少讀書,至于白首,經術行誼,無愧古人,丙子顚師,出於事勢之不幸,而情實可恕,當初拿問曲折,參酌施罰,已過一年,知其情者,容有惜其久廢,而乃爲情外之言,至請遠竄,噫亦異哉,金尙憲文章操行,見重一時,當南漢被圍之日,挺身赴亂,裂書痛哭,節義誠似可尙,及其事急之後,溝瀆之諒,自不能辦,而乃欲責望於奉宗廟社稷之君父,悻悻出城,不顧而去,迹涉無據,而幡然改圖,來謝闕下,則猶可謂善補過者也。何乃迷不知悟,愈益閉塞,君臣分義,固當爾耶?忠臣去國,不潔其名,彼其平日,自視如何,而臨危處身,乃至於此,見者不察,指謂高致,世道之憂,良亦不淺。然迹其所爲,特出於剛偏太過,識見不足,一時見得之差,遂成多少狼狽,其直今日不過田間之一逋臣,置之不問,益見天地之量,何至以無君不道之目,過爲擬律,使人心不平,而益長携貳之漸乎?大槪一品宰臣,安置重律,實爲朝家大段處置,自前如此論議,熟講於僚友,通議于三司,歸一而啓之,故公論行而人心服。今不能然,欲以一員之多,加諸長官之重,所謂從多之規,本意不如此,而至於不問長官,獨出論劾,事更無據,何以責人?遞差之命,亦出寬假,而其他二臣,理難獨免,臣之愚意,勿問論議異同,竝加遞免,令不得更生鬧端,方合今日鎭靜之道,臣無狀忝居相位,區區所望,常在士論之和協,而竊觀近日氣像,頗有橫潰之端,私憂過慮,誠不自任,臣之不與尙憲,衆所共知,而爲世道慮,不得不如是仰陳。取進止。答曰,省箚具悉。柳碩等事,箚辭如此,當令依箚施行。
漢城府判尹尹暉辭職箚子,答曰,省箚具悉。卿其勿辭兼察。
持平朴守文上疏,伏以,臣本疎迂,處事顚錯,仍被物議,重被臺參,聖恩如天,終始曲庇,而前失在身,自分難容,不意今者,新命又下,感懼交深,不知所措,於臣雖榮,公議可畏,寧有彈墨未乾,復齒臺閣,晏然行公之理也?廉恥所在,決難冒居,且臣素患脚氣之症,比來轉劇,不得運步,法府劇地,尤非養病之所。伏願聖明,特察危懇,命削臣職,以安愚分,千萬幸甚。踏啓字。
李俔啓曰,以忠勳府草記,安彦吉亦爲招送事,命下矣,今聞安彦吉,在竹山地云,令京畿監司,急速催董上送之意,分付,何如?傳曰,允。
許啓以備邊司言啓曰,缺贖還人率往耶,問啓事,傳敎矣。節使行外,其他使缺之行,勿許帶去事,已爲定奪,今此使行,所欲入往,來呈本司者甚多,而不敢擅許矣。敢啓。傳曰,許送,可也。
上在昌慶宮。停常參·經筵。
崔有淵啓曰,明明日社稷大祭,明日齋戒,此兩日視事不爲取稟之意,敢啓。傳曰,知道。
許啓啓曰,今日爲政事,命下矣。都承旨徐景雨呈辭,左副承旨洪得一在外,同副承旨李俔父忌,右副承旨崔有淵傳香後內局進去,廳中只有臣明榑及右承旨許啓,許啓則當進兵批,吏批何以爲之?傳曰,兼進,
有政。吏批,判書南以恭服制,參判李景奭式暇,參議鄭太和進,承旨許啓兼進。
兵批,判書李時白進,參判未差,參議鄭弘溟在外,參知李省身服制,承旨兼進。
吏批,金蓍國爲承旨,李尙馨·李烓爲掌令,金重鎰爲持平。
吏批啓曰,新除授承旨金蓍國,已經都承旨,而資級嘉善,左承旨朴明榑,資級嘉義,曾經都承旨之人,未嘗有降次下批之例。敢稟。傳曰,望單子還入。
吏批,李行健爲同副承旨,權任中爲兼持平。
兵批,徐景雨爲上護軍,尹墀爲大護軍,朴啓榮·柳碩爲護軍,朴守文·成以性爲副司直,元聖男爲司直,金地男爲副司果,宋國澤·李浚爲副護軍,沈承黃爲副司果,李元敬爲副司猛,前副正申永哲,今加折衝。
許啓以備邊司言啓曰,平安都事吳䎙,謝恩已久,而本道人馬未及上來,以此不得辭朝云。年分已迫,事甚可慮,破格給馬,使之卽爲發程,宜當。敢啓。傳曰,依啓。
朴明榑啓曰,祭享,中脯還用,已經廟堂議處,微末小臣,不敢更有所言,而忝居該房,所懷不得不達,當初條脯代用,不特爲救民之政也。片脯之造,甚爲不潔,祭享之不敬大矣,故上年條脯之設,廟堂·該曹,累累覆啓,熟議定奪矣。豈可不過一年,遽爲革罷也?上年事目中,有用豬判付,而忠淸監司,又請用豬,似乎不察矣。況我國,法非不美,而只患奉行者無人,守令雖或親自監造,而眼力少有未及,則不無不潔之弊,亦安保守令之皆能親監乎?且片脯,必累累加肉,積積而成,亦何能每每監造乎?監司狀啓中,牛疫已絶,更無不潔之慮云者,似不思也。牛疫雖無,不以薦豆之肉,皆是不潔也。旣作片脯,則大小之齊整,邑名之印,皆是虛文,何有於潔不潔乎?臣愚以爲祭享事重,則些少民弊,有不可計,山豬之大,或如小牛,而條脯長廣缺豈至於僅出數條也。此事,外而各邑,不便缺納失利,臣之此言,固知無益,緣係大事,惶恐敢稟。傳曰,令該曹更爲量處。
許啓啓曰,法典內釋奠祭初獻官,例以禮曹判書爲之云,禮曹判書有故,當以正二品以上差之,而今者,以從二品,陞爲初獻,已爲受香,雖出於勢不得已,而事甚未安。今後令該曹,預爲詳察啓下,以重祀典,何如?傳曰,允。
李俔啓曰,以平安兵使狀啓,傳曰,如此例以密匣入之,而何以常例入之乎,問啓事,傳敎矣。此狀啓,不以秘密封送,以尋常狀啓上送,故臣亦矇然循例入之,至爲惶恐。傳曰,知道。今後察爲。
許啓以訓鍊都監言啓曰,焰硝廳監官宋應玹,去癸酉年分,火藥監官見差,盡心董役,故丙子春間,移授焰硝廳監官,煮取之數,倍優前日,其時提調,榻前陳達,至有歲末施賞之敎矣。丙子變初,兩色一應器具,與次知·匠人,同力埋置,火藥二千餘斤,火箭百餘柄,及木綿等物,親自督出龍津夫馬,載往山城之際,爲淸兵所逐,艱到龍津,津民家欲爲運入山城之計,而江原道中營將權鼎吉,聞火藥火箭運出之奇,傳令取用,而火藥一千斤,火箭一百柄,卽爲輸送,以助檢丹之戰,其時文書尙在。其餘火藥·木綿等物,分授陣軍,事定之後,卽爲準數還推,兩色器具,亦無所,火藥三百餘斤,尙置南漢矣。變後焰硝煮取之數,多至二千二百餘斤。且新設焰硝廳,許多工役,晝夜監董,不多日完畢,得爲新舊廳焰硝廣取之地。以微末之人,盡心國事,前後功勞,成效如此,極爲嘉尙,似有酬勞激勸之擧,惶恐敢啓。傳曰,前例相考施賞。
許啓以備邊司言啓曰,本司有司堂上李敬輿,受由下去,久未還朝,姑爲改差,其代以吏曹參議鄭太和差下,依李植例,副提調稱號,使之察任,何如?傳曰,依啓。
上在昌慶宮。停常參·經筵。
下直,東萊府使李民寏。
李行健啓曰,今十一日輪臺日次,取稟。傳曰,停。
傳于許啓曰,侍女勿減公事,撥上下送耶?問啓。
夜五更,流星出王良星下,入天船星上,狀如拳,長三四尺許,色白。
上在昌慶宮。停常參·經筵。
崔有淵啓曰,義禁府囚徒,例於一朔內,三次來呈,已爲古規,去月晦日,當爲來呈入啓,而不爲來呈,其官吏怠慢之習,不可不懲,當該都事從重推考,兵吏囚禁治罪,何如?臣新察該房,近有大祭,今始啓達,不勝惶恐。傳曰,依啓。
李俔啓曰,明日常參·經筵,取稟。傳曰,停。
李行健啓曰,平安監兵使處,以徵兵事下去宣傳官柳震立之缺還入。傳曰,知道。
夜一更,流星出缺星下,入天際,狀如鉢,尾長四五尺許,色白。
許啓以備邊司言啓曰,傳曰,侍女勿減公事,撥上下送耶,問啓事,傳敎矣。其公事昨日已爲撥上下送矣。敢啓。傳曰,知道。
李俔啓曰,卽者弘文館下吏來告曰,本館四員皆在外,而無一員在京者,時無入直之員云,當日爲政,闕員差出,卽爲牌招肅拜,入直,何如?傳曰,允。
崔有淵啓曰,以戶曹慶尙右水使啓本,新募土兵給復事粘目,傳曰,巡檢使引見時,有如此傳敎耶,其時史冊相考以啓事,傳敎矣。考出上年七月十一日史冊,則巡檢使任絖引見時,上曰,格軍每船百名,而今給八十名云,不足者二十名矣。此不足者,自國家給復募給,則緩急或可得力矣。絖曰,聖敎允當矣。上敎所謂給復,十七事外耶?上曰,依山城復戶例爲之可矣。必得新募別人,給之可矣。傳曰,知道。
傳于李行健曰,江原監司沈詻辭狀,調理察職事,回諭。
李俔以內醫都提調·提調意啓曰,本院所用熟地黃,年例蒸取於黃州,而丁卯亂後,不得已移定兩南,有一年輪次取用,厥後不數年,還復蒸取於黃州矣。上年則蒸取於全州,今年則慶尙道當次,而兩南地黃品劣,恐不合於御用。黃海所産他藥材,自今年,已爲依前封進,地黃蒸制所費酒米燒木,不至大段,依前監採取來事,本道監司處,預爲下諭,何如?傳曰,依啓。
傳于李俔曰,大護軍尹墀,病勢甚重云,賓客改差。
以持平金重鎰避嫌,傳于崔有淵曰,此避嫌,有違近規,還爲出給。
李行健以戶曹意啓曰,淸國入送使臣,節使之外,無時別行,連續不絶,至於差官·中使等,項背相望,而節使及別行次員役,依倣於天使臣舊例磨鍊,故其數甚多,非但衣資賜米等物,糜費不貲,刷馬入把之數,亦極浩大。宣惠廳及一路各官,萬無支堪之勢,極爲可慮。目今國計板蕩,民生困悴,已到十分地頭,凡干浮費,理宜節損,使行次員役中,如敎誨譯官·寫字官·打角軍官·司憲府書吏,俱係虛文,今番行次,則已爲治裝,雖不可減除,而今後令廟堂,量宜裁減,以紓國用,以除民弊,宜當。敢啓。傳曰,依啓。
李俔以備邊司言啓曰,伏見柳琳狀啓,安州募軍,上年流散者四百戶,而其餘存者,將不得保云。此輩之土着其所,賴而資生者,本道防軍與赴西軍也,今旣無之,則其相繼渙散,勢所難免。令本道監司,另爲詳察存撫之策,啓聞施行,俾不至於盡散,宜當。敢啓。傳曰,依啓。
吏批啓曰,副修撰加望事,傳敎矣,被錄之人,或爲守令,或在罷散中,或未及解由,或在外久病,今日正爲入直,而在京無故之人絶無,故前入兩望,亦不得已竝以在外人備擬矣。今承下敎,而事勢如此,只以在外者一員加擬之意,敢啓。傳曰,知道。
吏批,以金壽賢爲副提學,鄭致和爲校理,巨濟縣令盧孝誠今加通政,徐景雨爲大司憲,成以性爲副修撰,閔泰亨爲理山郡守,尹彬爲昌陵參奉,洪瑱·朴暑爲兼春秋。
兵批,以具仁垕爲知中樞府事,韓明勗爲副摠管,趙瑩中爲僉知,金廷立爲兼司僕將,許興善爲景德宮假衛將,金大德爲都摠管,李顯英爲大護軍,金蓍國·洪命一·朴啓榮爲副司直,韓榮爲副司果,李行遇司正,鄭晅。缺
李俔啓曰,弘文館闕員差出,牌招入直事,允下矣。新除授三員中,只有副提學金壽賢在京,方爲命招,而鄭致和·成以性,皆在外云,上下番未備,何以爲之?傳曰,一員入直無妨。
又以弘文館意啓曰,新除授校理鄭致和,在於水原地,副修撰成以性,在於慶尙道榮川地,經筵入番事緊,請竝斯速上來事,下諭。傳曰,允。
以訓鍊都監監官宋應鉉事,回啓草記。傳曰,元公事入之。
李行健以軍器寺都提調意啓曰,本寺主簿朴任龍,自山城下來,本寺軍器及江都散失各樣之物,多數收拾,陂城修補,本兵火藥,今方監劑,頗解妙理,而新除授僉正南斗柄,乃以任龍之同生妹夫。依法在下者當遞,若失主簿朴任龍,則所掌諸事,必有虛疎之患,僉正南斗柄換差他司,何如?傳曰,依啓。
李行健以義禁府言啓曰,罪人金敬雲,去初六日夜,穿破窓壁,踰越東墻,書吏·羅將等,覺其逃躱,卽時追捕,仍爲還囚矣。敬雲曾繫肅川越獄而走,今又如是,極爲凶悖。且王獄逃躱,自有其律,依法施行,何如?傳曰,依啓。且罪重之人,本府不爲嚴刑,以致如此,事甚不當矣。
李行健以義禁府言啓曰,頃日本府,以高山代立軍士白汝奉拿來事,發送羅將李風進矣。今者本縣,以道內無監司·都事,故直爲牒報於本府,事勢固當如此,大槪,以羅將風進,受賂汝奉,使之逃躱云。風進所爲,實爲悖惡,但王府拿命罪人,事體重大,不可專委於羅將,必發都將·刑吏,多定軍人,一時捕捉,乃是規例也。汝奉逃躱之責,全然推諉於風進,而刑吏·都將,則無一擧論,欲脫其罪,至於王府差人,雖有罪犯,爲縣監者,所當具由報于監司,轉啓然後科罪,亦流來舊規也。幺麽一縣監,擅自捉囚,一開其端,缺後弊無窮,事極寒心,高山縣監推考,缺白汝奉跟尋捕捉都將·刑吏,從重科罪,啓聞施行,羅將李風進押送京獄事,本道監司處,竝行移,何如?傳曰,依啓。
以望筒,傳于吏批曰,副修撰加望。
掌令李烓啓曰,前判書趙翼,乃朝廷之重臣,而大宗伯之任,異於庶官,當國事危急之日,翠蓋蒼黃,而翼旣不從,移奉廟社,而翼又不隨,及其計乃無聊,自號奮義,奪乘華梁僉使之船,擅發南陽移儲之穀,假其名而濟其私。惟自爲安頓妻孥之資,國命阻絶於一片南漢,宗社孤危於咫尺江都,而翼出沒島嶼,優遊自如。噫,翼其何忍乎?忘君負國,厥罪罔赦,刑章久失,非論列之晩。心迹敗露,無可恕之情。請勿留難,亟命遠竄。圖出加資事。措語見上。自今年正月以後陞資者,請命改正,朝廷是非,無論大小,當平心持正,一循公議,不可以私惡排擊而抑驅,使不敢言也。頃日臺官,論金尙憲之罪,雖始發之際,微欠周詳,乃其所論,實係明君臣之義,國人所共知,非一人之私言也。欲救尙憲者,若以爲迹雖罔赦,情有可恕,則徐爲開陳,以竢裁察,猶或一道。今乃急急繼起,抨彈交發,扶植罪人,搏擊言者,玉堂身被嚴旨,而不思引咎,憲長則窮行彈劾,不暇顧例,獨停重論,如恐不及,何其無忌憚之甚乎?擧措不美,後習難防。請副提學李楘,應敎洪命一,修撰李行遇,大司憲金槃,竝命遞差。新除授掌令李尙馨,時在全羅道南原地,請斯速上來事,下諭。答曰,依啓。趙翼事,加資改正事,不允。
藥房都提調臣崔鳴吉,提調臣南以雄,右副承旨臣李俔啓曰,自上丸藥進御時,連用生脈散,合梅茶,今已五箇朔矣。諸醫等以爲,其中桑白皮,古人云,性不純良,不可久服,且當寒節,尤不可連用寒涼之味,去之爲當云。缺敢啓。答曰,依啓。
吏曹參議鄭太和疏曰,伏以,愚劣小臣,百無可取,登揚顯職,缺受任方面,實出誤恩,缺上孤聖意,下負臣心,得宦責罰,亦已幸矣。旋拜銀臺,卽移銓曹,無私雨露,若偏微臣,聞命惶感,置身無地,歸見病父,不能遽離,今始趨朝,罪在逋慢。不意玆者,伏聞備邊司,以臣啓差副提調,此豈人望之所及,夢寐之所到也?臣誠驚怪,莫曉所以,在前通政官爲此任者,絶無而僅有,皆以文翰才智之人,預聞廟堂之政,使管事大·交隣文書,蓋有其人。然後別設此號,決非如臣庸迷所敢叨竊之地,又非循例隨行,苟冀無事之任。百爾度之,萬不近似,臣無寸長之實,悉著於在內在外之日,臣雖欲自掩其顔,其可得乎?不但招臣身上之災,竊恐朝廷用人,未免爲一時之譏笑也。伏乞聖明,俯賜諒察,亟許鐫改,公私幸甚。答曰,省疏具悉爾懇。廟堂之議,實非偶然,勿辭察職。
上在昌慶宮。停常參·經筵。
崔有淵啓曰,明日常參·經筵,取稟。傳曰,停。
下直,海美縣監金友益,金化縣監金嶰,長淵府使曺信俊。
以義禁府石伊等定配單子,傳于崔有淵曰,遠地定配,使有畏憚。
傳于許啓曰,大君軍官瀋陽入去,依前例給馬。
傳于許啓曰,闕內各處所定軍士,令兵曹,一一書啓。
許啓以兵曹意啓曰,當日校生金廷進稱名人,弘化門外擊錚,極爲駭惡,缺令攸司,囚禁治罪,何如?傳曰,依啓。
許啓以兵曹言啓曰,云云事,傳敎矣。闕內各處所定軍士,別單書啓之意,敢啓。傳曰,知道。
許啓以訓鍊都監意啓曰,以監官宋應鉉事草記,傳曰,前例相考施賞事,傳敎矣。經亂文書散失,他無前例可考者,而竊聞流傳之語,則曾在宣廟朝,監官曺世鎭,則以四年勤苦,丙申年分,中部主簿除授。監官李應宗,五年勤苦,甲辰年司䆃主簿除授。崔彦國三年勤苦,丙子年南部主簿除授矣。敢啓。傳曰,依此施賞。
崔有淵啓曰,臣取考義禁府·刑曹囚徒,則其中或不無輕囚之久滯者,京中尙然,而況外方乎?卽因三南農不耕收,西北寒節已迫,民情可哀。其令該曹,移文于八道觀察使處,使之知會于列邑,俾無輕囚久滯之患,如何?臣待罪該房,惶恐敢啓。傳曰,依啓。
掌令李烓啓曰趙翼事。措語見上。決不可以前日薄罰,塞其忘君負國之罪,請勿留難。圖出加資事。措辭見上。自今年正月以後陞資者,請命改正。答曰,旣已酌處,勿爲煩論,加資事,令該曹査覈處置。
大司諫崔惠吉,獻納崔繼勳,正言鄭之虎啓曰,銀臺之長,素穪淸選,決非人人所據之地也。都承旨朴明榑,醇謹無華,猶或可取,而曾無履歷,且乏人望,除目一下,物議譁然,請命遞差。答曰,此人醇朴,少無缺長官,未爲不可矣。
觀象監,夜五更,黑雲一道如氣,起自艮方,直指巽方,丈十餘丈,廣尺許,良久乃滅。
以備忘記,傳于李俔曰,李行遇·金振·鄭致和,御史治裝。
李俔啓曰,命下矣。鄭致和在京畿水原地,卽爲上來事,下諭,何如?傳曰,允。御史治裝事,勿出朝報。
李俔,以承文院官員,以都提調意啓曰,奏文已爲停當,而今日査對,更詳措語,則何有未滿二年,而據忘恩等語,似涉歇後,淸國多疑,一二字之差,或致詰責,不可不謹,故敢爲改付標以入,雖已精寫,淡墨細畫,可令無抹痕,故敢啓。傳曰,知道。
許啓以備邊司意啓曰,姜春堂妻及其子二名·女一名·壻一名,朴所沙里子一名,自忠淸道已爲上來,向化押去,宣傳官處當一體押送,而其壻,則明是我國之人,雖係春堂之壻,不爲入送之意,承文院咨文撰出時,竝及之宜當。敢啓。傳曰,依啓。
許啓以備邊司言啓曰,陳奏使齎來碑樣,極爲過大,勒令工曹,召匠計之爲當。英馬書送走回人十四口,推得之難,無異捕風,今此使臣之行,姑以時方査覈爲答,而隨後處之無妨。敢啓。傳曰,依啓。
又以備邊司言啓曰,沈之祥物貨,累次査問,終無現出之處,而上自淸人撤回之後,爲漢人物貨,留置安州者,旣不知爲何人物貨,則年久之後,將歸無用,無寧送于淸國,以示不諱之狀。以此意措辭爲咨,以付後便無妨。敢啓。傳曰,送之似爲未妥矣。
又以備邊司言啓曰,資裝木一千同,自京下送事,昨已定奪矣。兵曹封不動四百同內,除出三百同,餘木六十同,沒數用之,司僕亦出三十同,其餘,自戶曹備送,而六百餘同之木,必不得一時措辦。全羅道所留貿牛木,賑恤廳所藏置之木,亦可推移取用,且兵曹步木,實合歲幣之用,此則令戶曹,換送無妨。敢啓。傳曰,依啓。
成均館生員金迬等,伏以,國家之所以維持而紀綱之者,以其有禮義可敎於民,缺所謂禮義者,卽三綱五常之倫是已。三綱五常缺有時而不明,則犯分干紀,終至於人理滅絶,天地易位,可不懼哉?臣等竊聞道路之言,朝廷將爲助兵之擧,都下士人,洶洶潰潰,臣等以爲吾君吾相,深謀遠慮,思所以維持而紀綱之者,豈遽可有不忍聞不忍道之事乎?不敢以爲信然矣。比者廟議已定,將領已差,洶洶潰潰者,如水之決,如火之熾,臣等脈然而視,蹶然而起,若無所容於天地之間也。我國處於偏裔,而重禮儀之稱,與於中華者,以其有敦仁之敎,而明三綱五常之倫也。自箕聖以來數千年間,雖有治亂之相乘,而亦莫不率是道而行焉。故未嘗有稱兵犯順,如今日之事者。今日之群臣爲殿下畫策者,不但置國家於滅亡之道,將淪我三韓於禽獸之域,吁亦異哉。我祖宗數千里之封疆,非不大也,百萬之衆,非不多也,城池足恃也,財賦足給也。公卿大夫之設祖宗古制,粲然俱備,昔之公卿大夫,佐我祖宗,明三綱五常之倫,信度不愆,治際隆平,今之公卿大夫,佐我殿下,欲滅三綱五常之倫,歸於亂亡,乃敢曰後世是非,有不足恤,又以爲事勢之不得已也。噫,是非不足恤之說,固不足辨,至於事勢不得已之言,誠大亂之道。古人曰,犯分干紀之事,皆出於事勢之不得已也。雖大無道之人,初豈無秉彝之天,樂爲不忍聞不忍道之事乎?以其事勢之不得已然也。爲此說者,必至於斁亂,殿下之綱常滅亡,殿下之國家覆亡,豈不痛哉?嗚呼,二百年臣事之義,可謂無君臣之分乎?壬辰拯濟之恩,可謂非父子之仁乎?臣等思之至此,不覺聲淚俱發,心膽欲裂也。殿下亦嘗逮事宣祖矣。宣祖至誠事大,神宗推仁字小之日,豈料我國家於皇朝,爲今日之事乎?君臣上下,雖當危亡之日,三綱五常之倫,不可以不明,以爲維持而紀綱之地,若以不得已三字,爲謀國之道,助逆而犯順,則殿下將何以立辭於祖宗,而成敎於臣,缺殿下思神皇再造之恩,念祖宗事大之義,亟寢助兵之議,以明天理民彝,於旣缺不負乎神皇,而無忝於祖宗矣。臣等非不知觸犯忌諱缺發禍隨,而身居賢關,仰瞻堂額,徒知三綱五常之倫,不可一日而不明,敢陳狂讜,伏願殿下財擇焉。答曰,今日國事,至於此極,俯仰愧懼,惟願速死也。投進疏章,當下于廟堂,爾等,其退修學業。
左副承旨崔有淵上疏,伏以,臣塵泥賤臣,絲粟無取,屢蒙拔擢,置之近密,聖恩弘大,天地莫量,破腦刳心,豈足爲報?惟思夙宵盡悴,以死爲期,而第臣有七十五歲老母,平生食貧,疾病纏綿,西山日迫,夕照如飛,奉養酸寒,情事罔極。臣竊自思念,爲子無狀,誠孝淺薄,旣不能反哺乎亡父,又不能終養乎偏母,則生爲不孝之人,死爲不孝之罪,中宵興歎,繼之以泣,躬耕畎畝,以供饘粥,理無所思,而少不服勞,今難猝行。伏乞天地父母,察臣情悃,哀臣懇惻,許以一縣,俾得所願,則臣於勤恤民隱劻勷官事之餘,得遂烏鳥之私情矣。報親至願,於玆畢矣。臣無任□□。踏啓字以下。
弘文館修撰沈辭職上疏。入啓。踏啓字以下。
上在昌慶宮。停常參·經筵。
李俔啓曰,明日常參·經筵,取稟。傳曰,停。
行大司諫崔惠吉,獻納崔繼勳,正言鄭之虎啓曰,銀臺之長,素稱極選,決非人人所據之地也。都承旨朴明榑事措語見上。請亟命遞差。平安兵使贖還及椵島相換人等,不責準價,只徵三兩之銀,國家矜恤之惠大矣。渠等雖甚愚迷,亦豈不感激備納乎?缺若干未納者,皆是無根着丐乞之缺無憑可尋之路,而該府只據虛名,侵責於缺不一而足,所徵些少,貽弊甚多,不可無變通之道。請令備局,參酌善處。
李行健以兵曹言啓曰,前日有上副使發行之事,故入把驛馬不足處,令宣惠廳,雇立入送,臣曹亦除出若干布添價事,入啓蒙允矣。今則以單使定行,忠淸·江原兩道卜定驛馬,已爲齊到,雖無雇立刷馬,可以充數入把,此意移文宣惠廳,使之不爲雇立之意,敢啓。傳曰,知道。
李行健以義禁府言啓曰,李後吉分揀事,命下矣。放送之意,敢啓。傳曰,知道。
政院啓曰,臺諫之官,以言爲責,年少之人,雖有未察舊規,或有失當之言,大聖人包荒之量,似當優容之而已。李海昌旣以言事違例,有削版之命,誠爲過重,而今因金重鎰之事,又下遠竄之命,恐非鎭靜之道。伏願聖明,少霽雷威,還收遠竄之命。又伏承今後如此彈文,勿爲捧入之命,臣等竊伏念,臺諫來啓,而政院不捧,則朝廷禮遇臺諫之體,大爲損傷,而且有無窮後弊,故前日下敎時,臣等略已陳達矣。臺諫雖有違例之失,自有糾正之地,政院徑自退却,亦非前例,臣等屢承嚴旨,而職忝近密,區區所懷,惶恐敢啓。答曰,知道。李海昌事,不允。
持平金重鎰啓曰,臣新自西還,益知時危,國之存亡,朝夕且急,則凡大小臣僚,同心協力,奔走共濟之不暇,而近日朝廷之上,氣像不佳,傾軋之態,其漸難防,報復之計,昭著無疑。向日金尙憲事,大臣陳箚鎭靜,聖上特遞二臣,則聖斷明矣,公議定矣。掌令李烓,不避嫌迹,更起鬧端,憑依讜論,欲濟其私,此果是今日之急務,而不可已者乎?輿情時憤,識者寒心,請掌令李烓遞差。
傳于崔有淵曰,一人之言,實非公論,違例之事,可否不可,此啓辭還出給,今後如此彈文,勿爲捧入。
傳于崔有淵曰,無前可駭之事,李海昌肆然創開缺之軍,接跡而起,事極痛惡,海昌遠竄。
傳曰,近日禁府·刑曹,不循舊例,自作聰明,甚不當也。承旨所見甚當,今後如此違例之事,勿爲捧入。
李行健以戶曹言啓曰,資裝木六百同,自臣曹措辦入送,備局入啓蒙允矣,事係緊急,前頭經用之難繼,有不暇計,而臣曹事勢,則誠爲悶迫矣。全羅道所留貿牛木,賑恤所在木取用事,廟堂旣已定奪,而迎接都監用餘木五十餘同,江華曾已貸用,其代潰軍價布,亦爲取來補用宜當。且一千同作駄,則刷馬之數,多至五百餘匹,當此京外板蕩之時,五百匹刷馬,決難調入。令工曹完固船十餘隻整齊,有水站船,亦爲調發,私船則給價載運,而二百同,則卸下於海西,以爲本道軍兵俵給之資,八百同,則便行於平壤,以除刷馬之弊,允爲便當。領去禁軍,令兵曹,每船各定二人,以防盜賊之弊亦當。敢啓。傳曰,依啓。
李行健以戶曹言啓曰,卽聞今番回還陳奏使譯官之言,灣上留置之物,結裹油芚,多有磨破者,草席則盡爲破落,不可仍用云。草席盡爲改裹,油芚則擇其尤甚破毁者改裹,而草席,自京下送,油芚,管餉物件成冊中,六張付四張付油芚多有之,監其容入上下事,管餉使處行移,何如?傳曰,允。
許啓以都摠府言啓曰,都摠管李時英,以文臣朔試射試官,試所進去晝仕,請出標信。傳曰,知道。
答院曰,依啓。朴明榑事,已諭。
下直,高嶺僉使宋岦,利城縣監梁有仁,谷山郡守權克正,仁遮外萬戶趙榮壽,森森坡萬戶袁廷俊,廣梁僉使李大樹。缺
夜一更,流星出王良星下,入艮方天際,狀如拳,尾長四五尺許,色白。二更,流星出卯星上,入五車星下,狀如鉢,尾長七八尺許,色赤。五更,流星出畢星上,入參星下,狀如拳,尾長二三尺許,色白。
承文院官員以都提調意啓曰,奏文已爲停當,而今日査對,更詳措語,則何有未滿二年,而遽忘恩等語,似涉歇後。淸國多疑,一二字之差,或致詰責,不可不謹,故敢爲改付標以入,雖已淨寫,淡墨細畫,可令無抹痕,故敢啓。傳曰,知道。承文院謄錄
上在昌慶宮。停常參·經筵。
李俔啓曰,明日常參·經筵,及來十五日幼學殿講日次,取稟。傳曰,停。殿講爲之。
自昧爽至辰時,沈霧。辰時巳時酉時,日暈。
許啓啓曰,大司憲徐景雨未肅拜,辭職陳箚,執義金光爀,掌令李尙馨,持平李道長,俱在外,掌令李烓,持平金重鎰,俱不敢行公云,今日以監察茶時之意,敢啓。傳曰,知道。
李俔啓曰,李行遇·金振缺依近例,加給一馬牌,何如?傳曰,允。
李行健以備邊司言啓曰,司諫院所啓,答曰依啓事,傳敎矣。公贖人處捧銀事,本司有司堂上一員,專管爲之,都數二千三百餘名內,已捧之數二千七百餘兩,柳琳·朴前後齎去後餘存六百九兩,其未捧者,尙有九百七十餘名,其中或有不知去處,而侵及隣人者,或有當身雖在,而孤孑無依,不能備納者,或有身死者,或有誤錄主名者,大率不過如此。若欲按名徵納,則貽弊不少,依臺諫啓辭,竝爲蕩滌,而其遺在銀六百九兩,分送兩西,以爲銅鍋·旗幟等雜物措備之資,似爲宜當。敢啓。傳曰,依啓。
崔有淵以義禁府言啓曰,金敬雲捕捉人論賞,守直施罰事,傳敎矣。書吏馬稙賢·朴貞一,羅將亦制,大男·盧起男論賞事,依傳敎,移文戶曹,守直羅將朴忠敏,令有司囚禁治罪之意,敢啓。傳曰,依啓。
行大司諫崔惠吉啓曰,此誠何時,而臺閣之官,不思寅協共濟之道,日事紛紜,至於此哉?臣本疲劣,性不喜事,含默到今,以冀鎭靜,而愈往愈激,轉相惹鬧,若此不已,何時可定。以臣愚見言之,彼此所論,俱未知其出於至公之心,而自上處置,亦恐未免於偏重也。金尙憲以一時望重之人,求死不得於危急之際,終不來覲於下城之後,其情雖有可恕,人言之來,在所難免,至於心迹一體之人,强爲取舍,而斷以重律,則此亦果可謂之公議乎?毋論事之是非,柳碩·李海昌之不有長官,各任己見,固已無謂,玉堂之急急進箚,亦未穩當,而金槃·李烓·金重鎰等,獨出彈劾,有傷論事之體,其擧措顚錯之失,前後所同,在今日鎭靜之道,惟當虛心察理,執兩端而酌處,無所倚着於其間,然後方可以服人心而息紛爭矣。今殿下好急好偏,辭氣大露,彈文還給之敎,前所未聞,而臺官白簡,政院取舍,則非但事體不當,實恐後弊無窮,豈非未安之甚乎?大槪李海昌之於柳碩,所失不甚相遠,遞職遠竄,輕重懸殊。李缺之於李烓,所失本無同異,而或賜兪音,或下缺此臣所謂自上處置,亦未免偏重者也。況李海昌之罪缺處,而今以金重鎰之啓,又加重典,則是聖人之怒,因物而遷,尤非所以平吉莅下之道也。臣之愚意,若不竝遞李烓·金重鎰之職,無以懲違例傾軋之習,若不還收李海昌遠竄之命,則終不無罪同罰異之歎,故欲以此意論啓,以鎭彼此之意,則李海昌事,僚議亦以爲然,而李烓·金重鎰竝遞之論,終不歸一,此無非如臣無狀,忝在言地,不見信之致,不可仍冒,請命罷斥臣職。答曰,勿辭。
正言鄭之虎啓曰,朝者,長官送白簡於臣,卽竝遞李烓·金重鎰及還收李海昌遠竄之命等事也。臣以爲李烓之獨出彈劾,猶可失體,而金重鎰,旋卽繼起,以報復等語,加之於人,專意搏擊,則其違例傾軋之態,甚矣。況不避嫌迹,更起鬧端,爲李烓之失,則金重鎰實自道也。李烓決不可與金重鎰同罰,而但李烓所論雖公,旣被彈章,則不可仍居其職,以此請遞,如何,則長官終不肯諾,先爲來避,臣不敢晏然獨冒,請命遞斥臣職。答曰,勿辭。
獻納崔繼勳啓曰,臣頃日齊坐時,以論遞玉堂事,發於席上,而長官以鎭靜爲言,臣不避罷軟,姑爲聽從。今見大司諫崔惠吉簡通,則以李烓·金重鎰,獨爲彈劾,殊失事體,竝請遞差,及李海昌還收事也。李海昌事,則待其齊坐爲之,於李烓事,則臣旣欲論劾玉堂,而又爲請遞李烓,則事涉無據,以不敢苟同之意答送矣。再三往復,終不歸一,至令長官先避,臣之所失著矣。噫,天下之事,一是則一非,本無兩是兩非之理也。凡論事之體,但觀其是非而已。豈可以獨啓爲拘乎?以臣觀之,李烓之請遞玉堂·憲長,實出於公議,而同僚未及上來,則獨啓論劾,未爲不可,金重鎰歷揚淸班,誰所致也。欲酬私恩,汲汲彈劾,其所謂不避嫌迹,實自道也。是非之判,若是其明,則大司諫竝論之意,臣實未曉也。臣之所見膠固,與同僚相左,以致紛紜,決不可仍冒言地,請命遞斥臣職。答曰,勿辭。
崔有淵啓曰,大司諫崔惠吉,正言鄭之虎,獻納崔繼勳,再啓煩瀆,退待物論云矣。傳曰,知道。
夜一更,月暈。流星出天中密雲中,入巽方天際,狀如鉢,尾長三四尺,色白,二更三更,月暈。
大司憲徐景雨箚子,伏以,臣以無似,忝長兩司,非止一再,曾無一言,以效涓埃,惟隱默隨行,罪戾徒積。不意玆者,復叨謬恩,感懼交極,措躬無地。念臣犬馬之齒,已過七十,精神昏耄,疾病侵尋,頃患臂腫,辭遞承宣,纔有日矣。舊未除,新命荐降,本職雖非夙夜劇任,亦係緊重之地其何能帶病供仕,縮伏私室,冞增惶悶。且念今日國事,已到十分地頭,聖上焦勞,不弛中夜,朝野遑遑,若不保朝夕,臺閣之臣,獨不念及於此乎?何紛紜至於斯耶?臣愚咄歎,不能自已,將搆短箚,略陳所懷,卽見小報,聖敎以金重鎰啓辭,爲一人之言,實非公論,還爲出給,仍命李海昌遠竄,臣不覺驚惶失措也。何主威震疊,至於此,何聖明擧措之失,至於此?臣反覆思之,未知聖意之所在也。李烓擧玉堂諸臣與憲府之長,一筆打盡,以泄其私憾,使臺閣一空,氣像索然,良可寒心。金重鎰纔自遠來,深以國事爲憂,敢自陳啓,亦其職也。若以一人之言,謂非公論,則李烓之啓,獨可謂公議乎?重鎰旣不得引避,又不得呈告,而旣在其職,則將何以自處,有懷必言,亦所當然,而至以李海昌特命遠竄,海昌所言之是非,臣不敢言,而一言不當,遽加遠竄,其於聖朝蕩蕩平平之德,不遐有害?臣恐臺閣之上,含默成風,無爲殿下直前敢言。倘蒙聖明平心察理,卽命收還,則日月之明,人皆瞻仰,而言路,亦庶可通矣。臣銜恩罔極,當退未退,値此無前之擧,何敢終無一言?以負聖明,略陳梗槪,不暇盡言,臣罪至此尤大。臣以疲軟之質,旣不合此時重任,而賤疾又如此,勢難供職,伏乞聖明,俯察危懇,亟賜遞免,以安愚分,不勝幸甚。取進止。答曰,卿其勿辭,調理察職。
行知中樞府事金時讓箚曰,伏以,臣缺受由,至蒙給馬之恩,而重得痢疾,未能缺,賃得順歸船下歸,不得拜辭闕下,無任惶恐。取進止。答曰,省箚具悉。卿其安心,趁卽往來。
崔有淵以備邊司言啓曰,伏見館學儒生全迬等上疏,其疏陳之意,實出於愛君之心。大槪今日之事,誠有萬分不得已者,要觀其後日所歸宿如何耳今姑置之,宜當。敢啓。傳曰,知道。
上在昌慶宮。停常參·經筵。
李俔啓曰,明日常參·經筵,取稟。傳曰,停。
巳時,日暈。
藥房都提調臣崔鳴吉,提調臣南以雄啓曰,近來寒暖不調,伏未審聖候,何如?自上不御經筵,已多日矣。臣等不能無慮,敢爲問安。答曰,時無疾病。
李俔啓曰,去二月二十九日以成均館內摘奸時,幼學白光潤·閔思亮·沈瑞鼎·閔弘業·尹璞·崔缺寔等六人,殿講爲之事,命下矣。今番殿講,只有沈瑞鼎·閔弘業二人,其餘四人下鄕云,二人及缺四學儒生,竝爲書啓乎?敢稟。傳曰,依啓。
李行健以戶曹言啓曰,臣等伏見備局啓辭,贖還價銀六百兩,送于平安道,以爲軍兵銅鍋·旗幟之用矣。臣等取考管餉物貨成冊,則銀子二萬七千餘兩,各色段紬二萬二千九百餘疋見存,而靑布·木綿等物,不在此數,成冊之後,雖有用下之物,大略銀段,亦不下萬數矣。目今三南大無,明年田稅作木,似無准捧之勢,倭物銅鐵,自前取而補用者,盡爲各道火砲之用,無一介取用。今者又有資裝木下送之事,該曹經費,則有加於前,而應入之物,則漸至減削,前頭調道,百計無策,將欲啓請,取資管餉物貨矣。今有贖還價銀下送之擧,此銀子留置本曹,以爲他日不時之用,銅鍋·旗幟,則雖以管餉所在之物措備,綽有餘裕矣。令備局察此臣曹悶迫之事勢,更爲議處,何如?傳曰,依啓。
許啓以備邊司言啓曰,前頭節使,今當差出,而非但秩高之中可合者絶少,通政·嘉善人員,亦爲乏少,竝依懷恩君例,以宗室·駙馬交差,則王室至親,乃淸人之素所重,而亦可無乏少之歎。敢啓。傳曰,依啓。
許啓以兵曹言啓曰,臺諫所啓,正月以後陞資者,令該曹査覈處置事,傳敎矣。今年正月以後,山城爲功勞陞資者八人,而此外更無陞資者,以臣觀之,此則似非不當授之人,所謂圖出云者,未知指何人而言也。臣之忝拜本職,在於正月,則臺諫所請正月以後,乃指臣受任之後也。臣無狀尸居其職,至於陞資重事,亦委下人,而以爲受賂之地,臣罪戾固宜難免,初旣見欺於下吏,而圖授不當授之人,則今雖欲査出,勢所不能。大槪爵賞,是何等事,而臺諫至此受賂之言,必詳某人圖授,只云正月以後,而不擧其名,臣未知其由也。臣有尸素之罪,固宜待罪之不暇,又何敢査出圖受之人乎?今日査出,實所難便。惶恐敢啓。傳曰,知道。
李行健以弘文館言啓曰,下番闕直,今已四日,而校理柳穎出使,校理鄭致和,副校理尹絳,副修撰成以性·趙壽益,皆在外未上來,鄭致和則雖或上來,聞有治裝之命,似無入直之望。本館闕直已久,此前所未有之事,極未安,卽爲政事,以在京無故人差出,使之牌招肅拜,入直,何如?傳曰,依啓。
崔有淵啓曰,頃見安蘭守等事,禁府公事,似與前例無異,故略爲上達,而緣臣錯料,致令重臣辭職,臣不勝惶恐之至。傳曰,知道。勿爲惶恐。
李行健啓曰,吏曹郞廳以大臣意啓曰,竊聞弘文館,無見存官員,只有提學一員入直云,此乃前所未有之事,甚爲未安。弘文錄圈點間年爲之者,固是前例,而擬望之人,如是絶乏,又何可以此爲拘?令該曹某條充差三四員,使之速爲圈點,宜當。敢啓。傳曰,依啓。
崔有淵以兵曹意啓曰,訓鍊都監鹹土價,自前以本曹步木移送,而當初,則春秋兩等各四十疋,厥後加送二十疋,此亦因都監堂上啓請,非當初恒式也。今則春秋兩等,各道九同三十疋,一年通計,則十九同十疋也。同是國事,本曹如有周旋之力,則似不當推諉,而本曹經亂之後,步木之數,太半減縮,各處逐朔上下,方患難繼,三百同之木,亦將移送於西邊,庫儲之布,餘在無多,前頭之事,極爲可慮。限本曹經費稍完間,秋等則半減計給,俾無本兵之地傾竭難繼之患,似爲兩便。惶恐敢啓。傳曰,限今年,依啓施行。
傳曰,李行遇·金振□□。
李俔啓曰,李行遇·金振,命招來詣矣。
李行健以吏曹言啓曰,臺諫有闕,政事,何以爲之?取稟。傳曰,明日爲之。
以御史馬牌單子,傳于李行健曰,貳馬牌給送。
許啓以備邊司言啓曰,伏見白大珪狀啓,侍女一人胸腹痛極重,一人耳痛·項浮,又一人疔腫方發云。令醫司相當藥物撥上起送,盡心救護,宜當,敢啓。傳曰,依啓。
李行健以吏曹言啓曰,賓客尹墀旣已病遞。其代,今當差出,而二品以上,可合者絶無,不得已以堂上人員中,可合者擬差,假銜以送,似爲宜當。大臣之意亦如此。敢啓。傳曰,依啓。
弘文館副提學金壽賢,伏以,大司諫崔惠吉,正言鄭之虎,獻納崔繼勳,竝引嫌而退,用律過重,物情不便。任言責者,所當救正,至於欲論獨啓之失,而不分輕重之差,殊欠論事之體。各守己見,終不苟同,有何所失?請大司諫崔惠吉遞差,正言鄭之虎,獻納崔繼勳出仕。取進止。答曰,依啓。
司直韓必遠辭職上疏。踏啓字以下。
弘文館副校理尹絳辭職上疏。踏啓字以下。
弘文館副提學金壽賢,伏以,大司諫崔惠吉,正言鄭之虎,獻納崔繼勳,竝引嫌而退,以言事之失,旣被削版之罰,而因他人之啓。又下遠竄之命,用律過重,物情不便,任言責者,所當救正。至於欲論獨啓之失,而不分輕重之差,殊欠論事之體,各守己見,終不苟同,有何所失?請大司諫崔惠吉遞差,正言鄭之虎,獻納崔繼勳,竝命出仕。取進止。答曰,依啓。
左參贊李德泂,伏以,犬馬之齒,已踰七十,衰耗特甚,殘病漸加。叨忝金吾之長,已經歲月之多,以臣筋力,萬分難堪,而顧念天地鴻私,且緣時勢艱虞,庶效涓埃,圖報萬一,病與年深,志願大違,臣實自憐,夫獄者,天下之大命也。苟有一毫私意,偏係於其間,死生判於毫忽,冤痛撤於神明,豈不深懼哉?況王獄尊嚴,陽舒陰慘,皆出於睿斷,而奉旨裁處,亦由於長官,故臣每於議啓之際,瞿然惕慮,不敢一毫自擅囚放,俱由仰稟,照律必據謄錄,以體聖上好生之至德矣。第臣桑楡已近,精神亦耗,臨事周詳,而未免錯謬。此所以政院啓辭,備陳回啓之誤也。雖事出相規,而前無此事,王府體面,緣臣隳落,臣實自取,臣本懶拙,與物無競,豈敢致尤於政院乎?自前老昏而引咎,伏願聖慈,憐臣衰病,察臣至懇,臣兼帶判義禁府事,亟許遞改,以便公私,無任幸甚。取進止。答曰,省箚具悉。卿其勿辭,安心察任。
吏曹參議鄭太和疏曰,伏以,備邊司副提調之稱,乃是不常有之號,而謬及於不似之臣,反覆思度,自知其決難承當,敢陳危懇,乞賜鐫免,有非循例虛讓之比,而聖批不許,至以廟堂之意,實非偶然爲敎,臣益復震悚,罔知所處,臣之狼狽,到此極矣。伏願亟命遞改,公私幸甚。傳曰,下該曹。
崔有淵啓曰,大司憲徐景雨未肅拜,執義金光爀,掌令李尙馨,持平李道長在外,掌令李烓,持平金重鎰不得行公,今日以監察茶時之意,敢啓。傳曰,知道。
崔有淵以備邊司言啓曰,姜春堂子希男及春堂女子,將爲押送,而其妻春愛,本平澤居人,其父李得良,亦係良人,明非向化子孫。春堂女夫李景,亦坡州人,恭陵守護軍對答,隣居春堂女交嫁居生,而其父李永文,恭陵守護軍,其祖李旕同及其外祖崔甘孫,入屬於定勇衛,亦非向化子枝矣。承文院咨文撰出時,具此曲折,以明原係我國之人之意,以杜他日請刷之患,宜當。敢啓。傳曰,允。
上在昌慶宮。停常參·經筵。
李俔啓曰,明日常參·經筵,取稟。傳曰,停。
崔有淵啓曰,憲府全數有故,今日以監察茶時之意,敢啓。傳曰,知道。
有政。
吏批啓曰,弘文館官員充差事,大臣啓辭及本館啓辭,竝爲允下矣。本館擬望之人,必用被錄之員,而見存可擬,在京無故者絶無,若不破格備擬,則決難成形,相避及守令未解由人員,竝擬,何如?傳曰,依啓。
傳于李俔曰,缺金重鎰遞差,其代,今政差出。
傳于李行健曰,陪從宰臣,速爲差出。
下直,淸州牧使洪雴。
吏批,判書南以恭,參判李景奭,參議鄭太和,右副承旨李俔進。
兵批,判書李時白病,參判李敬輿未肅拜,參議未差,參知李省身進,左承旨許啓進。
吏批,以全湜爲大司諫,趙錫胤爲晉州牧使,姜碩期爲禮曹判書,東宮陪從宰臣黃一皓·朴守弘·宋國澤,嚴鼎耉爲持平,肅川府使李梲,寧遠郡守張勳相換,軍器僉正南斗柄,漢城庶尹李有養相換,田闢爲禮曹佐郞,李崇彦爲兵曹佐郞,李弘震爲金井察訪,金蓍國爲禮曹參判,李敬輿爲兵曹參判,鄭致和爲應敎,睦性善爲副校理,沈爲修撰,金世濂爲兵曹參議,成台耉爲禮曹佐郞。
傳于李俔曰,宰臣加望。
以吏曹陪從宰臣望單子,傳于李行健曰,申得淵加資。
上護軍崔惠吉,司直李必達,副司直金重鎰,司果沈,副護軍鄭弘溟。
許啓以訓鍊都監言啓曰,大將具宏,以掃墳事受由,楊州地今日出去,往返間軍務等事,依例令中軍兼察之意,敢啓。傳曰,知道。
許啓以兵曹言啓曰,新除授參議鄭弘溟,時在全羅道昌平地,病勢沈痼,不得上來,本曹下人,委往空返,本兵要劇之地,不可久曠,其代,以在京無故人,今政差出,何如?傳曰,允。
以成均館儒生殿講單子,傳于李俔曰,沈瑞鼎等,雖不落點,使之入講。
許啓以御營廳言啓曰,本廳使令三名,當初啓下使使喚,而亂前兵曹一名減下,只二名價布,題給二名使令,當時使喚,每患不足矣。及其變亂,皆爲扈從,與軍兵一體終始守堞,下城之後,妻子皆未免被擄云,情甚可矜。扈從使令二名內,兵曹又減一名,非徒渠等之稱冤不已,至於山城戰亡人妻子,給料救活,以示恤典,則當身守堞有功之人,已過兩年。今始汰去,實涉冤枉,況本廳軍務出入文書,極其浩多,而一名使令,不成模樣,誠爲可慮。請令該曹,扈從使令二名,依前價布題給,何如?傳曰,依啓。
又以兵曹言啓曰,訓鍊大將具宏,以掃墳事受由,楊州地出去,往還間依前例,右邊捕盜大將邊潝,姑爲兼察,何如?傳曰,允。
許啓啓曰,都承旨朴明榑女子,幼學金忠立妻朴氏身死,服制已過四日,依例出仕,何如?傳曰,允。
許啓啓曰,陪從宰臣申得淵,受由往淸州地,未久當爲上來,而今日事勢,甚爲緊急,卽爲上來事,禁軍給馬,待開門,發遣馳諭,何如?傳曰,允。
傳于許啓曰,念後應送向化及義州所在漢人,今番內官入往時,欲爲入送,言于備局,咨文成送。且向化,先爲發送于義州,以待內官行到,同往可矣。
以吏曹慶尙監司狀啓,洪成海納租論賞公事,傳于李行健曰,旣已照例論賞判下,則似當事目相考,以某例施行事回啓,而何如是回啓耶?
許啓以備邊司意啓曰,侍講院翊衛司官員差送事急,卽令吏兵曹,口傳差出,何如?傳曰,允。
許啓啓曰,卽者大臣送言曰,今日本司回啓,多有時急行會及下諭之事,已令兵曹,定禁軍待令本司,而外門不可不留門云,下諭措辭,方通于備局,欲爲成貼入啓矣。啓下後,金虎門及外門留門標信,請出之意,敢啓。傳曰,知道。
李行健以戶曹言啓曰,紅柿子今月念後入送事,已爲定奪,而忠淸道則路遠,必未及於念前,故欲以南陽分定者入送,取來看品,則其色尙靑,小無紅黃之狀。蓋早紅,則易爲濃爛,難於遠道,晩柿則今年旱乾,不早成熟,二十二日內,勢難入送,極爲可慮,不得已退定日子之意,敢啓。傳曰,知道。
李行健以戶曹言啓曰,龍·馬兩將處,豹裘造送事,命下矣。二領所入豹皮,已爲覓得熟正,而善手匠人,皆入內役云,其中一人除出,使之造作,何如?傳曰,依啓。
許啓以備邊司言啓曰,今此運糧之擧,萬分悶迫,使臣所持奏文,雖有量宜賜濟之請,而其行已遲,其得請難必,中使之往,備陳此狀,如其終不可免,則請於鳳凰城竭力輸置,而自此以西,則淸朝,方便運給,此若不許,則又請以貨物充缺,如或蒙許,則其幸亦多。敢啓。傳曰,依啓。
許啓以備邊司言啓曰,戶曹啓辭贖還價銀,令備局更爲缺答曰,依啓事,傳敎矣。本道旣有管餉銀,則此銀留置缺曹,姑爲無妨,依啓辭施行,何如?傳曰,允。
許啓以備邊司言啓曰,資裝木自該曹下送者,經歷海路,遲速難期,管餉所儲靑布,多至五萬餘疋,以此先爲量宜分給,以爲行具,而京中所送之木,計充其數,似合便宜,以此意平安·黃海監司處,移文行會,宜當。敢啓。傳曰,依啓。
許啓以備邊司言啓曰,前日本司啓辭,欲以義州農軍,先輸糧餉于鳳凰城,而未得蒙允矣。今者事勢如此,一石之輸,所係亦重,而因此足以示我發兵狀,依前啓請,知委施行,何如?傳曰,依啓。
許啓以備邊司言啓曰,傳曰,念後應送向化及義州所在漢人,今番內官入往時,欲爲入送,言于備局,咨文成送,且向化爲先發送于義州,以待內官行到,同往可矣事,傳敎矣。內官之行,一日爲急,而向化發送義州之際,自然遲滯,恐不可等待。臣等之意,今此內官,則只持走回人押去咨文,星夜馳往,向化則依前定奪,宣傳官明日押領發送,似爲宜當。敢稟。傳曰,啓辭甚當,漢人·向化,竝念後發送。
許啓以備邊司言啓曰,伏見陪從宰臣狀啓,彼中事機甚重,使臣與朴之行,俱不可緩,倍道馳往事,撥上行會,宜當。敢啓。傳曰,允。
傳于李行健曰,去核木花一百斤,瀋陽卽爲入送事,平安監司處,撥上行會。
傳于李行健曰,世子陪從內官,今將入送,行資·衣資,急急優數給之。
許啓以備邊司言啓曰,今日所患,專在於馬匹之難辦,國家安危存亡,世子之東還與否,俱係於此,其渴急當如何哉?臣等百計商量,未有白地辦出之路,竊念今之宗室·駙馬及士大夫,雖其貧富不同,而其不至大段貧薄者,一馬之納,猶或可爲,通諭城中各家,使之隨力覓納,以救國家之急,而其貧甚者,不必强而爲之。此外醫譯·胥徒·市民中,心存憂國,自願納馬者亦聽,而錄其姓名,待場馬上來,照名償之。獄囚及編配罪人,殺人·謀叛外,竝隨其罪之輕重,定爲馬匹多少之數,俾得贖免其罪,此皆今日不得已之計也。雖然,所得亦必無多,其勢不得不分定諸道,而視其物力多少,被兵微甚,以爲差等,而馬夫若令深入,則是亦一抄兵也。其騷擾必甚,只令牽往,交付於平壤而還,方爲穩便。且濟州今年上來馬匹餘存之類,令該司,就市貿換卜馬,亦可爲小補,然此皆非頃刻辦出之策,勢須隨得入送,先以此意,移文平安·黃海道缺使處,自本道,亦思目前救急之計,俾不至於缺國家,宜當,以此意行會,何如?傳曰,依啓。且彼國今雖缺,似不深入,糧餉姑以一朔磨鍊,使海西爲先輸運,如何?海西雖甚難堪,其道抄兵,比之關西,則甚少,今日事勢,有同燃眉,遠外恐不暇思也。似或難便,若以蹇疲之馬,苟充入納,則奚用哉?然此則當用於後運矣。外方分定之缺,交付平壤一款,亦似未安,亦爲更議處之。
許啓以備邊司言啓曰,伏見宰臣狀啓,今日事勢,萬分悶迫,二十三日之期,飛走莫及,到此地頭,誠不知所以爲計。大槪,洪靌發去之後,本國只待准請,而及聞未得准請之後,始爲星火抄兵,而發民爲兵,勢固未易調集,而資裝·器械載持之際,每十人竝卜馬三匹,合計一千五百餘匹,通計五千人兩月糧,則四千石,竝馬夫·馬料計之,則厥數倍之,其應入卜馬,少不許五千餘匹,以本國物力,萬無辦出之路,爲今之計,唯有先送將領一員,及於二十三日之期,以示發兵之兆,而諸軍鱗次入送,則或可少緩皇帝之怒,而求其辦此事者,則獨有林慶業一人,慶業時在罪籍,國事危急至此,常規恐不可拘,若蒙赦罪起復,令率義州民願從若干名,星夜駐往,陳本國發兵之由及前項馬匹難辦事狀,而兵使亦爲相繼前進,駐箚義州,以待淸國處置,恐合機宜。且當初差上將時,朴極言文將之不可,而武將中,未有名出柳琳右者,不得已以任絖啓下矣。今者事機甚急,戎馬馳驅之役,恐難責於此人,武將中可合人,更爲議定,數日內發送,何如?傳曰,依啓。
許啓以備邊司言啓曰,臣等聞內官羅嶪,有西往之命,謂可及於二十三日之限,稍有周旋解怒之望,而今聞其行,定於念間云,若然則往亦無益。臣等之意,羅嶪今明日內發送,東宮所送衣裝,措備後,他內官發送,恐亦無妨,然求其入往之捷,而得力之多,則無如林慶業,玆敢設爲兩端,以竢裁處。事急不免疾聲,惶恐敢啓。傳曰,羅嶪雖卽入往,似無周旋之地,林慶業差缺依前啓辭,先爲入送,則或不無解怒之理矣。
許啓缺備邊司啓曰,前見平安監司狀啓,以銅鍋·旗幟等物難辦爲憂,此則以管餉物貨,參酌措備,而黃海道,亦爲量宜分給,宜當。此意行移,何如?傳曰,允。
許啓以備邊司言啓曰,東宮隨行武士六七人,軍牢十五名,行需載持馬四十疋入送事,陪從宰臣,已爲移文本道云,依移文急速備送之意,本道監司處,別爲行移,宜當。敢啓。傳曰,依啓。
許啓以備邊司言啓曰,在京武臣中,可合上將者,未易得之。李時英與柳琳,雖曰等夷,而秩在柳琳之上,以此人差爲上將,數日內催促發送之意,敢啓。傳曰,依啓。
許啓以備邊司言啓曰,林慶業旣蒙赦罪之命,而方將爲國奔走,不可無職名,令該曹敍用付職,而倉卒遠行,必有行具難辦之患,令本道監司,從優覓給,宜當。敢啓。傳曰,允。
許啓以備邊司言啓曰,林慶業赦罪起復之請,旣已蒙允,誠爲多幸,但不可無稱號,仍前所帶稱以防禦使,靑北已抄之軍,屬之慶業,爲先屯駐義州,而慶業先率義州軍官若干名,馳往瀋陽,必及於二十三日之限,備陳本國發兵之狀及上將姓名。且曰國王,以俺與李時英,秩在柳琳之上,素爲西民所係心,故差李時英爲上將,柳琳爲次將。俺則欲令留駐平安道,以備他患,而亦未知大國之意如何,先到之軍,今方屯駐義州,而令俺爲先入來,以聽大國分付云云。仍陳糧馬難辦之狀,如前啓辭所陳,而酬酢之際,觀淸朝氣色,善爲應變,使東宮得免西行,國家得免生事者,乃今日慶業之責,以此意別爲下諭,何如?傳曰,如是措辭,似爲無據,未知,如何?
上在昌慶宮。停常參·經筵。
李俔啓曰,明日儒生殿講爲之,視事不爲取稟。傳曰,知道。
許啓啓曰,左相崔鳴吉,右相申景稹,非但有病,備局事務亦多,明日儒生殿講命官,何以爲之?傳曰,右參贊李德泂進去。
李行健啓曰,憲府全數有故,今日以監察茶時之意,敢啓。傳曰,知道。
李行健以備邊司言啓曰,傳曰,外方分定之馬,具鞍上送宜當,此意言于備局事,傳敎矣。當初啓辭時,計未缺下敎,始知此等物件,眞不可闕也。第因此缺量,今此所用之馬,不過所謂實卜馬,以市價言之,五十兩足矣,而令下之後,馬價翔貴,買得不易,自本道至平壤牽馬人夫之價,亦必出於田結,至於卜鞍·馬索·馬鐵等物,雖若不關,而出於民結,則其價必倍。以此言之,三百四十結,買一卜馬,似乎歇役,而要其歸,則其貽弊民間甚多矣,此極可慮。初運軍糧,旣責於兩西,則後巡軍糧,若得健馬,可以屢次運入,而宗室·士夫·監兵使·水使等所納之馬,想必不至些少,今此外方分定之馬,元數一千五百匹內,今姑只定一千匹,則民力比前稍寬,似或便當。敢此申稟。傳曰,依啓。上送日限,亦爲行移,俾無稽緩之弊。
許啓以備邊司言啓曰,本司啓辭運糧事,答曰,義州運致糧餉,爲先輸送,可也。且海西不能獨當,則石數參酌分定,俾無更稟遲延之弊事,傳敎矣。義州糧米,爲先輸運之敎,極爲便當,海西軍糧,亦當以此先輸,方爲省力,至於石數,則平安道應運四千石一月之糧也,黃海道應運一千石一月之糧也。各以其道之力,運給其道之軍,揆諸事理,似爲順便。兩道所運之數,雖若不均,而海西則道路益遠,輸運之際,人力必倍,以此言之,實無不均之歎。敢啓。傳曰,運糧又如此,則關西殊極偏苦,使之各運千石。
傳曰,國事至此,而廟堂猶懷怠慢之心耶。林慶業入送之事,似涉緊急,而至今不爲議啓,此何故耶?問啓。
許啓以備邊司言啓曰。傳曰,國事至此,而廟堂猶懷怠慢之心耶,林慶業入送之事,似涉緊急,而至今不爲議啓,此何故耶,問啓事,傳敎矣。昨日防禦使啓請之批,夜深方下,而不無更爲停當之事,故將前營將稱號公事及其他赦罪起復等公事,爲先別定禁軍,待開門撥上下送,使之趁速治裝,以待後命,而回啓,則會坐之後,方始更議以啓矣。今承下敎,不勝惶恐。敢啓。傳曰,知道。今後早會爲可矣。
許啓啓曰,傳曰,防禦使啓請之批,夜深方下云,此日缺日早下,而無乃稽傳之耶事,傳敎矣。臣終日在缺爲入直,諸公事隨下隨傳,此公事批下時刻,未得明記,而必是閉門後犯夜之時矣。屢承下敎,不勝惶恐之至。傳曰,知道。今後趁卽出納,可也。
許啓啓曰,林慶業處,下諭事,昨日備局,入啓,未得蒙允。今又再啓允下,而前後啓請之語,微有不同,故略爲刪去,書入單子,而一邊通于備局,使之具由行會之意,敢啓。傳曰,知道。
許啓啓曰,昨見宰臣狀啓,則玄述先,方在平壤云,今爲翊衛司官員,令該曹官敎下送,資裝亦爲依例題給,撥上行會,使之卽爲入往,宜當。敢啓。傳曰,允。
許啓以義禁府言啓曰,鐵山定配及第林慶業赦罪起復事,傳敎矣。依傳敎平安道觀察使處行移,何如?傳曰,允。
李俔以承文院都提調意啓曰,戶部移咨,傳曰,未易刷出四字似歇,改之爲可,愛春,書父名,而李景,不書父名,似爲欠詳事,下敎矣,竝改付標以入。愛春·李景,俱錄父名,而中草傳寫之際,誤爲換易,夜深忙遽,未及覺察,不勝惶恐。末端亦改付標以入之意,敢啓。傳曰,知道。
李行健以兵曹言啓曰,以兵曹押送假御單子,傳曰,無以曹司苟充,極擇差送事,命下矣。今番宣傳官發送,異於常時,故極擇其中可堪之人,非以曹司苟充矣。依前蔡蓍漢發送之意,敢啓。傳曰,知道。
以戶曹申得淵·林墰·玄述先等資裝磨鍊單子,傳于李行健曰,加磨鍊題給。
李行健以戶曹言啓曰,備邊司啓辭內,申得淵·林墰,不意將作遠行,寒節迫近,冬衣諸具,勢難猝備,令該曹量宜題給宜當,敢啓,傳曰,允事,傳敎矣。瀋陽入往宰臣,侍講院翊衛司官員,例爲題給之物,當初甚爲薄略,而今則事勢異於上年,故稍加其數矣。自上有加磨鍊題給之敎,故倍數磨鍊,而備邊司,又別爲啓請,故原單子外,別單開錄以入之意,敢啓。傳曰,知道。
李俔以吏曹言啓曰,洪成海納租論賞公事,旣已照例論賞缺事目相考,以某例施行事回啓,而何如是回啓事,傳敎矣。當初洪成海納粟六百石時,依事目應授堂上加資,渠之所願,在於實職,而不願爲堂上,故其時四品實職除授事,命下,仍爲司宰監僉正行公矣。大槪納粟事目內,元無實職准給之例,而特仍一時之命,有此實職之除,故不敢引某例爲據仰稟,惶恐敢啓。傳曰,知道。
傳于許啓曰,司鑰李仁俊,飮監千愛男,各色匠南千瀋陽入去時,依例給馬。
許啓啓曰,卽者備局送言曰,陳奏使召還,下諭事,自本院啓稟爲之似當云,何以爲之?敢稟。傳曰,依啓辭召還。
獻納崔繼勳,正言鄭之虎·申儒啓曰,奉禮金尙賓,用心不正,行己甚鄙,做出無根之言,傳播士夫之間,如此之人,不宜齒在衣冠,請命罷職不敍。新除授大司諫全湜,時在慶尙道尙州地,請斯速上來事,下諭。答曰,依啓。
承政院都承旨朴明榑疏曰,政院之官,地居近密,職掌喉舌,糾檢百司,爲任極重,而員數非一,故如臣凡庸,亦得廁列而吹竽焉。至於都承旨,則長乎一院,彈壓諸僚,其位望之淸顯,責任之重難,固非較班計資,次次遷轉之比也。臣之疎愚,萬不近似,而特以資級循序而升,彈壓諸僚,糾檢百司,豈臣之地望所可擔當乎?初命之下,臣誠驚悸,罔知攸措,不敢遵依在闕下者卽日謝恩之規例,坐次單子未入啓之前,先出待漏院,仍退私寓,以俟物議矣。臺評果發,而聖旨不允。螻蟻微質,厚誣聖明,累蒙異數,至於此極,益復兢惶感激。惟思糜粉報效,而人器不稱,自知甚明,臣何敢强冒據若固有之乎?至如臣之衰病切迫,未堪夙夜之狀,有同循例呈告,臣不得瀆縷焉。伏乞聖慈,俯循公議,察臣至懇,臣之職名,特命鐫改,以安賤分,公私幸甚,臣不勝屛營戰懼之至,謹昧死以聞。答曰,省疏具悉。頃日臺論,實爲過當,宜勿控辭,從速察職。
司憲府掌令李烓疏曰,伏以,臣無似之臣,忝匪據之地,命缺災孽荐臻,積毁未弭,危恙又發,數日以來缺病勢益篤,奄奄度日,而身在物議之中,不敢徑自私免,縮伏恭竢。念臣所帶之職,非如閑漫庶僚,亦不可累日苟帶,益重罪咎,不得不冒死陳籲。伏乞聖明,亟賜鐫免,俾全餘息,公私幸甚。答曰,省疏具悉。爾其勿辭察職。
弘文館副校理睦性善,修撰沈濟等疏曰,伏以,守令解由之法,實國家金石之典也。雖當乏人苟且之時,斷不撓改,其意有在,非如相避時推者,循常啓請備擬之比也。臣等俱以守令未解由之人,昨日政,該曹破格擬望,至蒙恩點,不勝驚惶殞越,罔知攸處焉。竊念雖尋常庶官,尙不可越法冒據,況此經幄重選,職親地邃,尤不敢苟帶也,明矣。近年凡干法制,或有不得已變通者,而獨此法則聖明堅守不改,未嘗破格,至於臣等之身,壞了國法,創開新規,瞻聆所駭,公議可畏,臣等不勝惶恐未安之至。非不知卽陳危悃,以期必免,而昨日召命臨門,忙遽出謝,終有所不安於心者,今始冒死籲懇。伏乞聖明,亟遞臣等之職,以重國法,以安私分,臣等無任激切屛營之地,謹昧死以聞。答曰,省疏具悉。爾等俱是善治之人,破格何妨。
傳于許啓曰,今此赴瀋之軍,猝然被抄,旋卽發行,哀我貧民,奚暇備衣哉?若或久留,則其凍死必矣。言念軍情,食不下咽也。國家不施另恤之典,則殊非爲民父母之道,令備局磨鍊擧行,以表予矜惻之意。
許啓以備邊司言啓曰,宗室士夫納馬事,已爲蒙允矣。監·兵·水使等處,一體知委,而守令中,不能備納者,勿爲强出,僉萬戶自願上納者,亦勿拒之。本司堂上親監捧納毛色着標,令司僕寺喂養,而滿五六匹,則鱗次入送宜當。敢啓。傳曰,知道。
許啓以備邊司言啓曰,昨夜以本司啓辭,答曰,如是措語,似爲無據,未知如何事,傳敎矣。臣等因傳敎更思之,措語果似未穩,且前例防禦使,應在兵使之上,則此請亦未妥,而至於前營將之名,則稱號太卑,恐無以取重淸國。且前營將,業已守令爲之,今不可疊授。臣等之意,不如稱以助防將,而淸北已抄之軍,屬之慶業,爲先調入義州,而慶業則依昨日啓請,帶軍官若干,必及二十三日馳往瀋陽,言曰,先馳之兵,已到義州,而不敢擅自渡江,俺爲親稟師期而來云云。仍言糧馬難辦之狀,如前啓辭所陳之意,方似周詳。敢啓。傳曰,缺營乃是先鋒,故欲示先鋒,及期入往之意也。且林慶業缺罪從軍,其任宜卑而不宜高也。雖然,啓辭如此,依缺
許啓以備邊司言啓曰,昨見陪從宰臣狀啓,師期缺於二十五日云,本國恐未免後至之責,極爲可慮。海西軍兵,則調入安州,平安道軍兵,則調入義州·定州等處,更觀事機,若其緊急,則不待取稟。連續進前,而若或違誤,致令生事,則難免軍律,此意兩西監兵使處,移文知委,宜當。敢啓。傳曰,依啓。且莫重之事,只送一張行文,不可矣。
許啓以備邊司言啓曰,林慶業到淸國,言淸北軍兵先到義州之意,而軍兵未及到,則必有相違之患,事甚可慮。淸北先抄之軍,急送于義州之意,監兵使處,另爲行會,宜當。敢啓。傳曰,允。
許啓以備邊司言啓曰,以本曹草記,答曰,依啓,且莫重之事,只送一張行文,不可矣事,傳敎矣。聖敎極爲允當,別遣宣傳官,下諭,何如?傳曰,允。
許啓以備邊司言啓曰,柳琳辭朝時,言於臣等曰,到任之後,當爲送人瀋陽,狀達東宮,如有發兵之事,則亦當私爲送人,稟問淸國云。今見宰臣狀啓,龍將之言曰,一邊行軍來待境上,一邊送人報知,可也,而至今漠然。又曰,整齊軍兵,來待境上,罔晝夜報知,免生大事云。以此觀之,柳琳私送之人,必不去故也。今者林慶業,雖當入往,柳琳亦依前日所言,走送一人,送言於龍·馬,陳其發兵之意,及糧餉難運曲折,有若私爲相議者然,則亦足爲解怒之一助,此意亦爲行會,何如?傳曰,依啓。
許啓以備邊司言啓曰,下四道計結出馬及納馬贖罪事,已爲蒙允,故事目磨鍊,別單,書啓之意,敢啓。傳曰,知道。且納馬贖罪一事,益少害多,徐議處置。
許啓以備邊司言啓曰,林慶業旣已發遣,則陳奏使之行,還似有弊而無益,本司群意,皆欲召還,而奏文方物,則付諸節使之行,爲當云。敢稟。傳曰,知道。此行元是文具,群意是矣。
許啓以備邊司言啓曰,申得淵·林墰等,不意將作遠行,寒節迫近,冬衣諸具缺備,令該曹量宜題給,宜當。敢啓。傳曰,允。
傳于許啓曰,外方分定之馬之具鞍上送,宜當,此意言于備局。
許啓以備邊司言啓曰,陳奏使有弊無益之意,已爲入啓蒙允矣。第見朴潢狀啓中有一款語曰,徵兵無失師期,仍送使臣,乞寢世子之行,則庶或得請云。使臣因爲前進,而奏文措語,頗爲刪削,添入請停世子西行之意,亦一計也。淸國自有定計,得請雖未可期,而臣等區區之情,不能無庶幾萬一之望,敢此仰稟。傳曰,隨往之事,萬分悶迫,思之不覺淚下矣。但此事,在我之道,所不敢請,彼國若或懷疑生怒,則恐無益而有辱矣。
許啓以備邊司言啓曰,以本司馬匹草記,答曰,依啓,且彼國,今雖西向,似不深入,糧餉姑以一朔磨鍊,使海西爲先輸送,如何,海西雖甚難堪,其道抄兵,比之關西,則甚少,今日事勢,有同燃眉,遠外恐不暇思也。且馬匹募得等事,似或難便,若以蹇瘦之馬,苟充入納,則奚用哉,然此則當用於後運矣,外方分定之馬,交付平壤一款,亦似未安,亦爲更議處之事,傳敎矣。先以一朔磨鍊,而若其意外深入,則隨後運送,亦無不可。但海西出兵雖少,若以此事,專責運糧,則民怨必多,況海西,地方甚狹,被兵甚酷,餘存馬匹,能幾何哉?臣等之意,令兩西隨其事力,或載或負,各運輕糧,以待朝廷別爲方便繼糧,恐或得宜。募馬之際,士夫所納,固當任之,至於贖罪及場馬還償之類,則自當看品點退,不至有苟充之患矣。外方分定之馬,交付平壤一款,當初啓辭措語,猶有未透處,自上更問,必以此也。大槪,臣等之意,他道馬夫,直送瀋陽,則其怨苦無窮,而平安道則出入淸國,慣知事情,可無畏懼之心,今若通計下四道田結實數,每幾結出馬一匹,又幾結備人夫雇價幾匹,送于平壤,則本道監司,分授各官,雇人輸糧,而其馬則因留本道,以爲他日之用,則其有助本道,亦應不少,此乃臣等之意也。缺此具由陳達,以竢裁處。傳曰,依啓。義州運糧缺,使之爲先輸送,可也。且海西不能獨當,則石數參酌分定,俾無更稟遲延之弊。
許啓啓曰,備局草記,別遣宣傳官,兩西監兵使處,下諭事,允下矣。依其措語單子書入,而若依前例,以一員兼送兩西,則恐致遲延,以二員各送似當,且兵符密符,前則不爲下送,今則何以爲之?敢稟。傳曰,依啓。兵符密符,依法爲之。
行大護軍助防將林慶業開坼。今以卿敍用起復,爲助防將,使淸北已抄之兵,屬之於卿,爲先調入義州,卿其先率義州軍官若干名,馳往瀋陽,必及於二十三日之限,備陳本國發兵之狀及上將姓名,且曰,先抄之兵,已到義州,而不敢擅自渡江,俺爲親稟師期而來,仍言糧餉及運糧馬匹難辦之狀,酬酢之際,觀其氣色,善爲應變,使世子得免西行,國家得免生事者,乃卿今日之責,卿其知悉擧行〈事〉,有旨。
平安道觀察使閔聖徵,黃海道觀察使李碩達,平安道兵馬節度使柳琳,黃海道兵馬節度使申景琥開拆。昨見陪從宰臣狀啓,師期已定於七月二十五日云,本國恐未免後至之責,極爲可慮,海西軍兵,則調入安州,平安道軍兵,則調入義州·定州等處,更觀事機,若其緊急,則不待取稟,連續前進,而若或違誤,致令生事,則難免軍律,此意,卿其知悉擧行,宣傳官持標信·兵符·密符下去事,有旨。
上在昌慶宮。停常參·經筵。
李俔啓曰,明日常參·經筵,取稟。傳曰,停。
許啓啓曰,憲府全數有故,今日以監察茶時之意,敢啓。傳曰,知道。
李行健啓曰,臺諫有闕,文學亦當下批,政事何以爲之?敢稟。傳曰,政事,當日爲之。
有政。吏批,判書南以恭進,參判李景奭備邊司進,參議鄭太和進,右副承旨李俔進。
兵批,判書李時白備邊司坐起進,參判李敬輿缺在外未肅拜,參議李省身病,參知金世濂進,左承旨許啓進。
吏批,金榮祖爲大司憲,李琡爲寧邊府使,閔賀兼養賢主簿,李汝翊爲掌令。
兵批,徐景雨爲大護軍,李烓爲護軍,趙後亮爲副護軍。
傳于李俔曰,儒生殿講居首進士徐匡履,直赴會試,之次進士沈熙世,生員金迬,給二分,幼學鄭震明給一分,進士具時勉·尹埰,幼學閔鴻業·李行義,各紙四卷·筆四柄·墨三笏賜給。
李行健以備邊司言啓曰,貿牛遺在物貨各種,別單書入,移屬戶曹,使之會錄,以補經用似當。敢啓。傳曰,依啓。
李行健以備邊司言啓曰,此時守令,不可一日瘝曠,況兩西守令乎?尙不辭朝,極未爲穩。令該曹,明日內,盡爲催促發送之意,敢啓。傳曰,依啓。
李俔,以成均館官員,以知館事意來啓曰,養賢庫官員三員內,兼主簿盧尙義,家在平安道平壤地,病親呈辭出去,兼直長林葵,忠淸道洪州地,病親呈辭出去,兼奉事未差。多士供饋之地,米麪主掌之官,不可久曠,請令該曹,兼主簿盧尙義,兼直長林葵,竝爲改差,在京無故人差出之意,敢啓。傳曰,依啓。
李行健以戶曹言啓曰,陳奏使今將召還,今番齎去白綿紙五百五十卷及結裹草席等物,還爲持來。義州所在方物及平壤所在靑黍皮·水獺皮·豹皮等物,各別堅藏,俾無點汚鼠破之患事,陳奏使·平安道觀察使處,行移,何如?傳曰,允。
獻納崔繼勳,正言鄭之虎·申濡啓曰,李海昌呈單之後,旋出論劾,擧措不美,人皆駭異。自上旣已洞燭,特命施罰,則海昌亦足懲其過矣。今因金重鎰之啓,又加以遠竄之典,此擧恐或近於遷怒也。臺臣之職,以言爲責,其言雖不中,固當含垢而包容之,豈可繩以重律,以傷聖人之大度乎?請還收李海昌遠竄之命。答曰,厥罪非細,遠竄不爲過矣。
弘文館副提學金壽賢,應敎鄭致和,修撰沈等箚曰,伏以,李海昌,前爲持平時呈告,翌日挺身而出,不爲相議於長官,獨自彈劾異己之人,缺事之體,未免過當之歸,而削黜之罰,猶足懲創,缺重鎰之啓辭,遽下遠竄之命,臣等實不料大聖人包荒之量,有此遷怒之擧也。凡在瞻聆,莫不錯愕。以一時妄作之罪,至被遠竄重律,恐非聖朝之美事也。臣等區區此言,非出於爲海昌也。伏願殿下,平心省察,還收李海昌遠竄之命,不勝幸甚。答曰,省箚具悉。李海昌罪犯甚重,今玆遠竄,未爲不可矣。
議政府左議政崔鳴吉箚曰,伏以,近來朝著,日益紛紛,群情不安,此則可謂胥失,而至於李海昌之遠竄,出於特命,則臣竊以爲過也。夫李海昌違例之擧,顚謬莫甚,然原其本情,出於年少氣銳,不暇思量事體,有此妄作,削職之罰,足懲其浮薄之習,乃若遠竄之律,實爲朝家重典,非有罪關國家,朝議歸一者,則未嘗輕以此律加之。今海昌之罪,何至於遠竄乎?王者何所不愼,而刑賞之際,尤宜審察,輕重一差,人心不服。今以李海昌事言之,當初被罰,未聞異議,及有後命,聞者咸駭,以其罰應輕而反重故也。自從大亂之後,國事日益艱虞,人心日益渙散,危亡之禍,朝夕是急,今其仕於朝者,有何利祿之戀?徒以君臣義重,耐苦不去,其情誠可怜也。當此之時,雖有身陷重罪者,猶須深察其情,另加矜惜,況於年少臺官論事失體,元非大段負犯者乎?故臣以爲,今日朝臣,雖或所見各異,未免鬧端,而聖明但當執其兩端,就加折衷,或明好惡而警之,或施薄罰而懲之,而不使有永棄之歎,然後人心有所淃泊,朝著不至空虛,此聖明所當深惟長慮也。何必以雷霆之怒,加諸蟣蝨之徒,反自損威重乎?臣非敢容護海昌,但恐聖明,用罰失中,未免歸於過擧,故不避煩瀆,敢陳區區愚見。伏願聖明,三思而處之。答曰,省箚具悉。護黨蔑法,皆是重罪,而創始者,厥罪尤重,卿其更加深思,勿爲姑息之言。
掌令李烓疏曰,伏以,臣屬以狗馬之疾,仰籲宸嚴,恭竢鈇鉞之誅,不加煩瀆之罪,乃下勿辭察職之命,臣不勝感戀恩造,固當黽勉從仕,不計其他,而惟是所患胸腹之痛,一向沈劇,旬月之內,實無差逾之望,風憲重地,不可久曠,亟許遞免職名,以全微名,以安私分。謹昧死以聞。踏啓字下。
李行健啓曰,左相箚子批答,政府無郞廳,以史官傳諭之意,敢啓。傳曰,知道。
許啓以備邊司意啓曰,傳曰,今此赴瀋之軍,猝然被抄,旋卽發行,哀我貧民,奚暇備衣哉?若久留,則其凍死必矣,言念軍情,食不下咽也,國家不施另恤之典,則殊非爲民父母之道,令備局磨鍊擧行,以表予矜惻之意事傳敎。臣等伏承聖敎,不勝感激,軍卒若聞此敎,則必有挾纊之感矣。事已急迫,自京難於下送,以管餉所在之物題給,而靑布則資裝木代,已令分給,遺在必少。且一物不可疊給。今考管餉成冊,則花綠紬及段絹等物多有之,軍卒則各給花綠紬一疋,將官則或彭段或潞州紬中,一疋題給,而花紬如或不足,則補以木綿,亦或無妨,唯在餉臣推移善處耳。分給之時,聚會軍兵,以聖敎惻怛之旨,分明曉論,使軍卒皆知自上軫念之意,宜當。以此意,管餉使處行移,何如?傳曰,知道。此物於渠,似爲不關,其所耕田畓,量減今年賦稅,收穫之事,亦令隣里爲之,使其妻孥安過,似或宜當,未知如何。
許啓以備邊司言啓曰,缺之軍,正當風高,雖給衣資裝,爲窘急凍寒之患,缺可慮。防風之具,紙衣爲最,管餉泉流庫藏置白紙缺五千一百五十餘卷,雖或用之,餘存必多,除出五千卷,各給一卷,則胸背防風,庶可少補。此意平安監司處行移,貿牛餘在白紙一千五百卷,令該曹隨後順付于西去馬匹,藏諸管館庫中,以補不時之需,何如?傳曰,允。
許啓以備邊司言啓曰,以本司赴瀋軍花紬題給草記,答曰,知道,此物於渠,似爲不關,其所耕田畓,量減今年賦稅,收穫之事,亦令隣里爲之,使妻孥安過,似或宜當,未知如何事,傳敎矣。聖慮所及,極爲允當,各其所耕田畓一結,限今年田稅竝復戶,則蒙惠多矣。但平安道,則有田稅減捧之法,兩西軍兵,一體給復一結,則似爲不均。平安道則一結三十負,黃海道則一結復戶,方爲均一,田稅外,如軍需米,官家所納刷馬等役,竝爲限一年減除宜當。且疾病喪患,隣里之人,有除草·助役之規,今此赴瀋之役,豈但疾病喪患而已哉?着令隣近之人,以助其收穫之事,亦爲宜當。且將官·軍兵中,元無田結者必有之,此則綿布·段紬中,量宜題給亦當。軍人處宣諭聖意事,依前啓辭,行會于兩西觀察使處,何如?傳曰,依啓。田稅亦勿捧。
許啓以備邊司言啓曰,侍講院官員新除授及受由出來者,不可不催促登程,而輔德李時楷,爲亡妻埋葬,方在驪州地,聞其葬事未了,恐難卽日登程。文學林墰,以遠方之人,客宦京中,寒具未備,雖自該曹,覓給衣資,而刻期辭朝,勢亦未易,事甚可慮。本司群意以爲,大同察訪徐挺然,時在平壤,而元是曾經講院之臣,若以此人差換,撥上移文,令與玄述先,一時作行,則雖未及二十五日之限,猶可於此月內得達瀋陽,似爲便當。聞此人亦有老親,然今之事勢甚急,若至後日,則或可從容處置,故敢啓。傳曰,客宦無衣,彼此何異哉?
許啓以備邊司言啓曰,資裝缺輸運船價,格糧,令戶曹題給。自京中至船所輸運,則當責漢城府,車馬夫鮮少,勢難獨當,一半則令漢城府輸運,一半則令兵曹,衛軍除出,負送宜當。敢啓。傳曰,依啓。
許啓以備邊司言啓曰,李時英之行,一日爲急,而以長陵獻官,尙未入來云。其行漸遲,極爲可慮,催促上來,數日內發送事,更爲分付,宜當。敢啓。傳曰,依啓。
許啓以備邊司言啓曰,以本司下道馬匹定日草記,答曰,知道,期限太迫,次次退定,可也事,傳敎矣。兩西之力,難保其能運其糧,而下道之馬,入送太遲,則恐有饋餉難繼之患。且各道路程,自有遠近,初面官,則今此所定日限內,猶可及到,故如是磨鍊矣。今承上敎,更爲商量,果爲急迫,前·後運各退三日,更爲行會,宜當。敢啓。傳曰,依啓。
許啓以備邊司言啓曰,以本司外方分定馬減數草記,答曰,依啓,上送日限,亦爲行會,俾無稽緩之弊事,傳敎矣。道有遠近,勢難一時當到,參酌分運,忠淸道初運今月二十七日,二運九月初四日,江原道九月初五日,全羅道初運九月初四日,二運九月初九日,慶尙道初運九月初七日,二運九月十一日,京中逢點事,別遣禁軍,行會于四道監司,而前啓下單子,改以馬一千匹磨鍊,付標以入之意,敢啓。傳曰,知道。期限太迫,次次退定,可也。
上在昌慶宮。停常參·經筵。
李俔啓曰,明日常參·經筵,取稟。傳曰,停。
許啓啓曰,憲府專數在外,今日以監察茶時之意,敢啓。傳曰,知道。
下直,海州牧使金霱,寧遠郡守李梲。
許啓以備邊司言啓曰,入瀋軍兵,正値風高,而勢甚窘急,未備衣裝,寒凍之患,誠極可慮。伏見柳琳狀啓,上年秋冬之衣,亦未造着,今年木花尙未開摘云。渡江深入之後,必有凍死之患,言念及此,極爲悶惻。崔有海所啓司僕寺木花四千斤,今當入送北路,而之事缺急,今日之事,赴瀋軍救寒爲急,四千斤外,司僕缺二千斤,合而計之,則六千斤矣。急急移送于西路,戶曹缺木花若干斤及管餉所在木花,亦爲輸送于柳琳,使之分給,俾補軍兵冬衣之用,宜當,敢啓。傳曰,允。
許啓以備邊司言啓曰,前以柳琳爲寧邊府使,修築藥山山城時,兼帶靑南防禦使之號,厥後仍爲例兼矣。今之事勢,與前不同,不必仍帶,新府使李琡,防禦使減下之意,敢啓。傳曰,知道。
許啓以備邊司言啓曰,士大夫馬匹,稍稍來納,司僕寺馬,亦當入送,而牽去之人,覓得爲難。前日四道馬匹分定時,京畿則以其殘敗無形,故不爲卜定矣。今此牽馬之事,比諸下道馬匹·人夫價責出之役,苦歇懸殊,以京畿稍完若干邑田結,調發人夫二百名,至平壤交付,而資裝木,船運甚不易,雖有自管餉靑布題給之令,似有不足之患。此空馬下去時,資裝木量宜載送,分給軍人,則所給雖少,猶勝於後時而無及矣。且士夫家所納之馬,皆有卜鞍,而司僕馬,則無卜鞍,卜鞍百餘部,令該曹給價貿得,亦當。以此意分付該曹,一面行會于京畿監司,何如?傳曰,允。
李行健以工曹言啓曰,三田渡碑石,忠州地浮取事,已爲啓下,移文本道矣。但必於冬前鍊石,可及未氷凍流下,事係緊急,故邊首·石手,旣已下送,所當京官發送監董,而不無弊端,令本道,別定差使員,容入諸具及浮取磨鍊等軍與冶匠·石手,竝爲定送,劃卽赴役事,忠淸監司處行移,宜當。且碑石體制高大,旣爲改造,則龜臺亦當隨改,故臣等招問石工,則果川有可用之石,而道里亦爲便近云。今月內當爲始役,工匠·役軍等料布,令戶·兵曹,依前例照數上下,何如?傳曰,依啓。
獻納崔繼勳,正言鄭之虎·申濡啓曰李海昌事。措辭見上。請還收李海昌遠竄之命。答曰,已諭,勿煩。
永安尉洪柱元疏曰,伏以,微末小臣,濫蒙天恩,驟躋巍班,徒竊厚廩,尋常戒懼,若無所容。不意今者,節使之行,遽及於無似之臣。夫儀賓之不預於朝家大小事,尙矣。非但意有所在,豈不以年少驟陞之人,不能解事故也?無前之事,不合之狀,固不可論,而臣又有罔極之私情,不得不大聲疾呼於天地父母之前。臣父於上年六月,在摠府直所,猝得重風,半身不遂,言語蹇澁,鍼藥無效,轉輾沈痼,委身床席,已過一年。種種危證,難一二言,而痰火極盛,升降無常,當其痰塞之時,則不省人事,幾絶向蘇。上年冬勅使在京時,臣以行酒宗宰,詣南別宮宴所,其時亦聞臣父痰塞氣絶,臣蒼黃出來,僅得歸救,此則聖明之所洞燭,同朝之所共知,臣父病勢旣如此,臣日夜扶救,不忍離側。凡半日出入,亦不敢自同於他人,一城之內,猶不忍暫離,況千里往返,非旬望計者乎?若於中路,卒聞危急之報,則不徒私情之罔極,於國事豈不狼狽?且臣父中風之證,頑痰爲主,彌留經歲,已成痼疾,節變之際,危證輒出,秋氣乍涼,所患漸加,若屆初冬,必致危篤,臣此時憂煎,何可盡陳?臣以世祿之臣,受國厚恩,身叨禁臠,弱年崇秩,愚騃白身,坐占富貴,方當國事罔極之秋,糜粉思報之心,萬倍於諸人,金革·湯火,亦所不辭。鶴駕未返,再經寒署,臣民之痛,血氣同然,因事一覲,擧朝俱願,況臣年方强壯,身無疾病,節使例行,又無酬對難處之事,一番往返,豈敢生一毫厭避之心哉?只緣父病甚篤,痰塞頻數,時月分離,方寸莫定。又伏想,節使之往,非止此行,倘父病少差,則他日之行,亦何敢辭?承乏奉使,前後何間?私情悶迫,干瀆宸嚴。伏願天地父母,曲垂慈憐,臣所差節使,特許遞免。臣無任涕泣祈懇之至,謹昧死以聞。踏啓字,下吏曹。
許啓以備邊司言啓曰,今日之事,安危·禍福,都在林慶業之行,而事變不可預料,林慶業或有疾病·事故,不得趁期入往,則生缺。此雖意外之慮,亦不可無預先處置之擧。設或如此,則亦使管下一人,擇差先鋒將,爲先馳往周旋,一如林慶業之處分付之意爲當,此意監·兵使處,亦爲行會,何如?傳曰,依啓。
傳于許啓曰,朴潢狀啓中,軍牢·刷馬入送之事,非但事不簡約,擧措不可,其中軍牢,使之勿爲入送事,撥上行會。
上在昌慶宮。停常參·經筵。
李俔啓曰,明日常參·經筵,取稟。且來二十一日,輪對日次,而國忌齋戒,故不爲取稟之意,敢啓。傳曰,知道。
下直,瓮津縣令鄭良胤。
許啓啓曰,大司憲金榮祖奉使在外,執義金光爀,掌令李尙馨·李汝翊,持平嚴鼎耉在外,持平一員未差。今日茶時以監察爲之之意,敢啓。傳曰,知道。
許啓以備邊司言啓曰,陳奏使旣已治裝登道,旋卽停行,使書狀以下缺,竝爲移差節使之行,而令該曹,只出上使,似爲便當。缺傳曰,知道。
許啓以備邊司言啓曰,李時英西行,缺迫,正値風高日寒之節,衣資·路需,令該曹量宜題給,何如?傳曰,依啓。李時英·柳琳,各給熟馬壹匹。
許啓以備邊司言啓曰,李時英發程日子推擇,則二十日以前,皆不吉,二十一日爲吉云。此日雖似差遠,命將遠行,亦須擇吉送之。以二十一日發送,而登程之後,晝夜馳行,五六日內,及到邊上之意,另爲分付以送,何如?傳曰,依啓。
許啓以備邊司言啓曰,李時英雖膺上將之命,而名號異常,不便於節制。且淸朝所謂上·副將云者,似指都·副元帥,只稱上將,則亦恐致疑。臣等之意,欲稱西路摠戎使,以重其名號,而與巡察使相等,兵使以下受制,則方合體面。到關西,則凡軍官以下員役,皆以應赴之數,量宜帶率,而在京軍官以下員役,皆以應赴之數四五員,亦令自量帶去,密符似當給送。敢啓。傳曰,依啓。
許啓以備邊司言啓曰,今見平安監司閔聖徽,自安州前進義州事狀啓,本月十六日,始爲來到。當此事急之日,撥便稽傳,至於如此,極爲可駭。稽滯撥站,摘發啓聞治罪之意,三道監司處,行移,何如?傳曰,允。
李俔以弘文館言啓曰,本館所錄,速爲圈點事,大臣啓辭,已爲蒙允,而校理柳穎奉使在外,副校理尹絳,副修撰成以性·趙壽益俱在外,上來遲速,未可以時月期,勢難等待。不得已今日,一會圈點之意,敢啓。傳曰,知道。
李行健以戶曹言啓曰,資裝木一千同內,二百同則船運,卸下於海州,八百同則直運平壤事,已爲入啓蒙允矣。所載船隻,令工曹執捉,則或以下道米船,或以京江私船交捉云。下道船人,則夏月上來,衣裝涼薄,京江私船,則格軍無出處,勒令當部,將爲調發三江居民,人皆謀避,怨苦甚多。非但此也,秋節已晩,風勢漸高,不熟海路之人,長山串回過之際,恐有臭載之患,群情皆竊憂之。船格有調發之難,節候値風高之時,臣等亦難保其萬分無憂也。如或捨此,而欲爲陸運,則有一策缺。下四道分定馬匹,通共一千匹矣。此馬過去時,每匹載缺,可以畢運,而但此馬,專爲運糧而發,則遠路多載木綿,缺足蹇背疾之患。況人夫價木十二疋,旣載其馬,則不可謂空馬缺。今宜每馬給三十疋,竝與元載十二疋而載之,則其卜不輕不重,馬力不至疲困矣。一千匹各載三十疋,則可運六百同,其餘四百同內,海西所給二百同,則船運于延安或·海州,二百同則或運於司僕馬,或載於士大夫所納馬,如是而有餘數,則或以擬爲船價·格糧者,雇馬載送,俱無不可矣。船行疾速,陸運太遲,則此計不無後時之患,而今則逆風長吹,海路甚艱,莫如陸運便,令備邊司,更爲議處,何如?傳曰,依啓。
獻納崔繼勳,正言申濡·鄭之虎啓曰,李海昌事。措辭見上。請還收李海昌遠竄之命。答曰,予意已諭,更勿煩瀆。
傳于許啓曰,平安兵使柳琳處,賜馬有旨及諭書齎去事,以何人定送乎,問啓事,傳敎矣。在外凡表物·賜馬之事,皆以院吏下送矣。亂後慮爲有弊,必付順歸便,如無便,則或令京主人傳送矣。平安道則無京主人,而不可送于撥便,故今日命下後,問于本家,則明日有還歸便云,欲待司僕馬進排,諭書啓下安寶後,依近例付送矣。今承下敎,而此則事甚忙急,別定京人下送乎?敢稟。傳曰,此非賞給之物,諭書勿下送。
崔有淵以刑曹言啓曰,頃以惠民署牒呈據,貢物主人龍命業,本署官員金應業,白晝衙門內,曳其頭髮,無數亂打云,捉來推問,則自稱出身。若是出身,所當除賤役,而仍以庫直使喚,甘心貢物之利,不自言其出身,而旣爲庫直,則官員·下人之間,名分截然,不可公然亂打,罪關國法。且本署醫員李泰仁等二十三員聯名呈狀內,頑悍首倡下人金廷益,因提調啓辭,方以承傳刑推,而龍命業者,以其餘黨,乘憤缺云,其縱恣無忌憚之狀,尤爲可駭。命業,者旣爲出身,缺曹不得囚推,移禁府治罪,何如?傳曰,允。
持平李缺疏曰,伏以,臣頃聞母病極重,冒呈辭單,特蒙恩由,竦戴缺歸,得與相見,冀俟少愈,卽爲趨朝,遲回數旬,由限漸迫,勢窮情蹙,更瀆宸聽,臣罪萬殞。伏乞聖慈,鐫削臣職,使得專救母病,幸甚。踏啓字下。
上在昌慶宮。停常參·經筵。
下直,寧邊府使李琡。
李俔啓曰,明日常參·經筵,取稟。傳曰,只晝講。
崔有淵啓曰,大司憲金榮祖奉命在外,執義金光爀,掌令李尙馨·李汝翊,持平嚴鼎耉在外,持平一員未差。今日以監察茶時之意,敢啓。傳曰,知道。
許啓以訓鍊都監言啓曰,都監砲保累千名陞戶之事,實是軍政莫大之擧,都廳林墰,自初專管料理,稍成頭緖,而各缺許多文書,今方査出,五千餘保,或陞或仍,無異缺何係緊重?曾於榻前,已達其專委林墰之缺若付諸他手,則必有疎漏之患,誠非細慮。林墰文學缺差,使之仍察本任,宜當。況今朝夕可虞之時,輦下親兵重地,熟諳事情之人,不可輕易遞差,故惶恐敢啓。傳曰,依啓。
朴明榑啓曰,事變假注書韓縝,有病不仕,當爲改差,而注書南翧,今旣入來,假注書李䅘·李正英二人中,一人當爲減下,李正英使之仍察事變假注書之任,何如?近來參下文官,在京者乏少,頻數遞改,亦涉煩瀆。敢啓。傳曰,允。
以備邊司草記,本司郞廳齎咨入往瀋陽時,衣資題給事,傳于許啓曰,前日宣傳官入往時,別無衣資題給之事,而今則何如是給送耶?
傳于李俔曰,今番齎咨官齎去咨文草入之。
以使臣回咨,傳于李俔曰,糧餉一事,言及似當。
許啓以備邊司言啓曰,李時英旣以上將渡江,則深入之後,一行所需,不可不預備,與彼人相接之際,亦不無應用之物,管餉銀一百兩給送,宜當。此意,平安監司處行移,何如?傳曰,依啓。
許啓以備邊司言啓曰,戶曹啓辭,資裝木一千同內,二百同則船運,卸下於海州,八百同則直運平壤事,已爲入啓蒙允矣。目今逆風長吹,海路甚艱,莫如陸運便,令備邊司,更爲議處,何如,傳曰,依啓事,傳敎矣。該曹啓辭,甚合事宜,竝依此施行,宜當。敢啓。傳曰,依啓。
傳于許啓曰,飯監等入去時,所定刷馬一匹減給。
許啓啓曰,承旨洪得一處大丘地,有旨齎去,今已十五日,宰臣申得淵處淸州地,有旨齎去,今已五日,尙無回來,極爲稽緩,當該禁軍等,令該曹決罰,宜當。近來時急傳命之事,外方視之尋常,雖宣傳官·禁府郞嚴急之行,猶不趁卽替馬,或有施罰催督者,則下率誣訴其官,轉報監司,往往狀啓,必售反中之計,今日矯弊之擧,還生一弊,誠爲可慮。至於禁軍之行,尤不當動念。今此兩處之遲滯,亦必職此之由,待其回來,令兵曹缺問其由,移文本道,査出遲滯之處,各別推治啓聞,宜當。敢啓。傳曰,依啓。
獻納崔繼勳,正言鄭之虎·申濡啓曰,國事已到十分地頭,爲人臣者,雖使之赴湯火,固不可辭,豈暇顧身名較死生哉?右尹任絖,以宰列之人,不念時勢之危急,强引不當避之嫌,偃然陳疏,圖免其任,任絖若此,則何責於卒伍乎?請任絖罷職不敍。答曰,姑先推考。
李行健以義禁府言啓曰,王府越獄罪人金敬雲,今已結案取招,法當待時而斬,啓覆次,依例移囚典獄之意,敢啓。傳曰,知道。
崔有淵啓曰,任絖推考事,命下矣。臺諫方以罷職不敍論啓,推考承傳,不得捧入之意,敢啓。傳曰,知道。
夜三更,白雲一道如氣,起乾方指艮方,長五六尺許,廣尺餘,良久乃滅。四更五更,月暈。
許啓以備邊司言啓曰,珍島定配己身向化兩人中,白陽中路物故,發周今已上來,念後與他向化,一體押送,而咨文中竝及事,分付承文院之意,敢啓。傳曰,依啓。
許啓以備邊司言啓曰,陳奏使雖已回還,而當初發程之意,淸國已慣聞之,雖令林慶業措辭爲言,而亦恐終未分曉。若以咨聞中,明此曲折,其略曰,自使臣之回,方物見退,皇旨極嚴,本國君臣,不勝惶恐。一面命將調兵,一邊差遣使臣,具奏陳情,旋聞師期已迫,急於應徵,事多遑遽。以此中路召還,其奏聞,欲付節使,故先將本國事情,差人咨報云云。別定本司郞廳,從撥上馳往,今月內傳納,恐或得宜。敢稟。傳曰,允。
上在昌慶宮。停常參,有晝講。
李俔啓曰,明日常參·經筵,取稟。傳曰,停。
傳于李俔曰,政事,明日爲之。
許啓以備邊司言啓曰,林慶業差送瀋陽之事,本月十三日成貼,十四日罷漏時發送,而今問於平安兵使軍官,則其公事,十六日亥時,始到安州云,其稽緩甚矣。若不懲治,無以警動他人之心,當該禁軍回還後,自本司決棍施罰。今後如此之輩,重則入啓論罪,輕則本司缺罰之意,預爲知委,宜當。敢啓。傳曰,允。
許啓以備邊司言啓曰,今此平安監·兵使狀啓,十六日成帖,而缺始爲啓下,怪其遲緩,問于狀啓齎來軍官,則平安道及京畿,撥馬准立,黃海道各站,只有撥馬二匹,而疲困無比,以致遲滯云。當此軍機甚急之日,大小號令,皆憑撥馬,而本道監·兵使,不爲致念如此,極爲可駭。竝從重推考,使之急備健馬,依數准立,然後啓聞,宜當。且西路狀啓時,監·兵使在某地及狀啓發送時刻,竝爲塡書於狀啓中,而本司移文到付時刻,亦及於狀啓中,以驗撥路遲速之意,兩西監·兵使處,移文知會,何如?傳曰,允。
摠戎使李時英啓曰,臣以兩西摠戎使,將爲發行,征役遠路,不無頻數馳啓之事,且淸人見聞之際,體面必多埋沒,言語酬應,事或窘迫,極爲可慮。有計慮文武從事官各一員,亦爲帶去之意,惶恐敢啓。傳曰,令備局酌處。
又啓曰,臣所帶軍官等,擧皆經亂赤脫之人,前頭寒酷,事甚可慮,而發程之際,勢將步行,荷擔從軍,必未得達,所騎馬匹,令該曹磨鍊題給之意,惶恐敢啓。傳曰,依啓。衣資亦令題給。
又啓曰,臣數日內,將爲發行,而目今武士,皆屬各廳四大將軍中,除出若干人,欲爲帶去,而或有謀避者,則斷以軍律之意,敢啓。傳曰,從略帶去,而入屬年久者,勿爲率往。
又啓曰,臣將發行,而行路之際,必致屢月。鍼醫一人,似不可無,而傳語之際,淸譯·漢譯,亦似緊用,鍼醫一人及已治裝淸譯一人,漢譯朴仁厚帶去之意,惶恐敢啓。傳曰,依啓。
又啓曰,前判官安健,臣在西時所帶軍官,而頃因平安兵使柳琳狀啓,方在充軍之律,仍爲帶去之意,惶恐敢啓。傳曰,依啓。
許啓以備邊司言啓曰,淸北軍兵,屬于林慶業,爲先入送事,本月十四日,已爲行會矣。今見柳琳狀啓,陪從宰臣移文內,軍兵皆騎馬馳來云。本國之人,皆爲步兵,其無馬軍,龍將亦知之,爲此言者,非爲五千軍竝爲騎馬也,淸北各鎭,頗有馬軍,此則想已調入,兵使所領軍兵中,騎馬者亦爲調入,罔晝夜爲先入送,則步兵雖不得一時入去,可免後時之患。大槪朝廷,旣已擇送監·兵使,專付一方之事,則凡干處置,宜在當事之臣,隨機應變,俾免生事而已。若欲一一啓稟而行,則勢必無及。此意別爲移文,而馬兵入送日子及多少之數,亦令一一馳報朝廷,宜當。敢啓。傳曰,依啓。
崔有淵以備邊司言啓曰,以李時英啓辭,傳曰,令備局酌處事,傳敎矣。從事官別無大段所益,而帶率之後,不無弊端,依前定奪,勿爲許帶,宜當,敢啓。傳曰,依啓。
李行健以承文院都提調意啓曰,以齎咨官齎去禮部咨文,傳曰,此咨文中,有專差使臣齎持奏本·方物之語,如此則後日似有例送方物之規,方物入送,頗涉無據矣事,傳敎矣。依聖敎,改付標之意,敢啓。傳曰,知道。
許啓啓曰,十四日午後,宣傳官有旨·兵密符齎往黃海道監司處,而今見祗受狀啓,則乃十七日成貼也。此亦似滯,而且今日宣傳官,已爲復命,據此狀啓追到,撥路之滯,可知也。今此備局撥路檢缺移文時,竝及此意,何如?傳曰,允。
崔有淵以備邊司言啓曰,以本司草記,傳曰,前日宣傳官入去時,別無衣資題給之事,而今則何如是給送耶事,傳敎矣。上年六月,本司郞廳李晦入往,正布二疋·正木二疋·盤纏銀子五兩啓下題給,而厥後齎咨官之行,自該曹不待啓下,倣此量給,遂成近例矣。敢啓。傳曰,知道。今後宣傳官不爲給之,可也。
崔有淵以兵曹言啓曰,摠戎使李時英啓辭,臣所帶軍官發程之際,勢將步行,荷擔促軍,必未得達,所騎馬匹,令兵曹,磨鍊題送之意,惶恐敢啓,傳曰,依啓事,命下矣。亂後京驛蕩敗,馬匹無多,故前此瀋陽使臣之行,不得已以下三道馬,分定入送矣。今此摠戎使所帶軍官所騎之馬,次次交遞之意,敢啓。傳曰,知道。
崔有淵啓曰,司僕寺官員,以提調意啓曰,備邊司啓辭內,濟州今年上來缺該寺,就市貿換卜馬,亦可爲小補,然此皆非頃刻缺之策,先以此意,移文平安·黃海監·兵使處,自本道,缺思目前救急之計,俾不至於貽患國家,宜當,以此意行會,何如,答曰,依啓事,傳敎矣。今年濟州上來馬,皆牧於箭串,故捉來之際,費過數日,而就市貿換卜馬,其勢不易,不得已本寺邊立及箭串捉來禾滿載卜可合馬,推移抽出一百匹,依戶曹啓辭,駄載木疋,明日入送西邊之意,敢啓。傳曰,知道。
以吏曹文學望單子,傳于李行健曰,加送有弊無益,勿爲差出。
晝講。上御崇文堂。入侍,特進官李時白,同知事李景奭,參贊官李行健,侍讀官睦性善,檢討官沈,假注書李䅘,記事官許積·申冕。詩傳自魚藻三章,止采菽五章進講。上曰,豈樂飮酒,何義也?侍讀官睦性善曰,待諸侯必以禮,而禮以和爲貴,所以飮酒也。上曰,天子葵之葵字之義,何謂也?檢討官沈曰,蓋君臣上下,協和相知之意也。同知事李景奭曰,君臣上下,各以誠意相孚,無間隔之謂也,爲人君者,當體念處也。且樂只君子,殿天子之邦,樂只君子,萬福攸同,實爲今日之所感也。特進官李時白曰,樂只君子,殿天子之邦,臣不勝感懷,益知今日爲臣子者,萬死無惜。李景奭曰,邇來日氣涼冷,時事亦多憂慮,未知聖候如何?今日則晝講爲之,群下之心,不勝喜幸。今則聖候如昔平復乎?上曰,頃者感冒不平,非大段之病也。不幸遭此罔極之事,無顔對卿等。仍泣下,左右皆掩涕。李景奭曰,此皆群下之罪,罔知攸達。上曰,在山城時助兵一事,意謂不至於此,今則竟至罔極地頭,惟恨君臣上下,不與之同死一城中也。李景奭曰,當初不料至此也。到此地頭,不得自由,至於喘息,亦難自任,痛切奈何?只願天心悔禍,勉修聖德,用人之際,十分愼重,且使芻蕘之言,罔有攸伏,則前頭之事,庶幾可望矣。上曰,有言雖小,畢陳可也。李時白曰,中興最難矣,當其反正之時,有如今日委靡之心,缺能辦大事乎?凡事漸不如初,此所謂中興之難也。此後缺事在於聖斷,必擇賢才,以圖大事,何用區區愁歎而已?必盡去俗規,然後庶可有爲。李景奭曰,國家遭此無前之變,況且今年旱災,八路同然,公私赤立,而田結出役,罔有紀極,必施無前之惠,然後人心可感,而天意可回。至如內需司·大君第宅·諸宮家魚鹽·尙方所入之物,竝量宜蠲革,使民得蒙一分之惠,實爲今日之急務也。伏願更加留神,期於必施焉。上曰,大君第宅,本家則營繕未完,故借得他人家舍修補,而今已畢役矣。上曰,近來朝著間,氣像不美,國事至此,而不顧廉恥,專意用私,將何以爲國乎?李景奭曰,朝廷朋比,至比於河北賊,豈是小慮也?臣曾於筵席,已達金尙憲之事矣。金尙憲爲人,心有所守,而不得行其所見,不欲與世苟同,決其去就,致有今日之人言,然而以此抵罪,則豈不冤乎?朝廷亦當以一節之士,待之優容,不可罪之也。柳碩·李烓等,曾爲金尙憲之廢斥,而不避嫌怨,首發論劾,必欲罪之後已,可謂公論乎?亦不可謂無所失也。至如金重鎰之啓,則以言爲責者,必陳其所見,其言實無所偏,而指以爲報恩之地云,士夫間,寧有如此不美之擧措乎?李海昌之遠竄,雖或違例,小有所失,而削職不敍之典,旣云過矣。又以金重鎰之啓辭,至用重律,無乃近於遷怒,而有傷於大聖人包容之度乎?上曰,非遷怒也,乃杜弊也,此則非大段之事也。設或奸人當國,有一忠臣劾之,其黨反爲攻擊,則其弊如何?玉堂之汲汲陳箚,是何道理也?老少皆無謂矣。李景奭曰,人君喜怒,與天時相應,不可輕用也,當平心思量,務爲鎭靖,豈可以一人之毁譽,而輕發喜怒,以一言之微過,而輕用重律乎?睦性善曰,爲今日之道,莫如先立紀綱,紀綱旣立,則庶使人人各盡其責,如此而後,可以有爲矣。所謂立紀綱,亶在聖斷,缺。上曰,以今番之事言之,柳碩所爲,不無所失,然嫌怨之缺判之開口,非也,惟當觀其是非而已。其言是,則雖惡缺,必知其是焉,其言非,則雖愛其人,必知其非焉。金尙憲·鄭蘊,所爲一體,而只擧金尙憲而論之,則非也。但金尙憲山城解圍之後,不問其君,不哭其兄,果謂得其人倫乎?李海昌所謂始作俑者也。古語曰,始作俑者,其無後乎。始作俑者,聖人亦深惡之也。且金尙憲,朝廷罪之則非矣。然而以世祿之臣,與予相從,一紀餘矣。時事罔極,而棄去如遺,豈得無是非之論乎?目今潔身遠去,不顧君父者甚多,此皆金尙憲之所作俑也。此時論尙憲者,雖謂之鳳鳴朝陽,可也。李景奭曰,何可謂之鳳鳴朝陽乎?金尙憲終不可深治也。
李時白曰,全羅道飢荒已甚,又多弊瘼,極可慮也,兵使文希聖,年老宿將,必多善處之事。然而身有疾病,下去之時,言于臣曰,虞候必欲得可與同事之人,極擇差送云。時任虞候金克謙,卽臣前日所帶軍官也。爲人·才智亦可用,而於今日虞候之任則不合,請於不次擢用中擇差,宜當。上曰,依爲之。
獻納崔繼勳,正言鄭之虎·申濡啓曰,任絖事,措辭見上。請任絖罷職不敍。答曰,依啓。
持平嚴鼎耉啓曰,前判書趙翼,乃朝廷之重臣,而大宗伯之任,異於庶官,當國事危急之日,翠華蒼皇,而翼旣不從,移奉廟社,而翼又不隨,及其計乃無聊,自號奮義,奪乘花梁僉使之船,擅發南陽移儲之穀,假其名而濟其私。國命阻絶,宗社顚危,而出沒島嶼,惟事逋播,江都咫尺,奔問亦後,迹纔及城,事急先走,輿情憤惋,久而益激,決不可以前日薄罰,塞其忘君負國之罪,請勿留難,亟命遠竄。新除授掌令李汝翊,時在京畿陽智地,請斯速上來事,下諭。答曰,不允。下諭事,依啓。
幼學鄭有源疏曰,伏以,臣遠方之人,適來于京,目擊時事之缺流涕者,有日于此矣。伏見備局啓辭,則今日所患,只在馬匹之難辦,國之安危,世子之東還與否,俱係於此。臣缺復再三,不勝痛哭之至。臣雖貧薄,且有一馬,一馬之納,雖無補於國家之萬一,區區憂國之誠,不下於人。玆將願納于備局,豈望後日場草之報乎?臣臨紙茫然,不勝涕零之至。伏願殿下垂察焉。答曰,省疏具悉。深嘉爾爲國之誠。
夜四更,雷動·電光。
上在昌慶宮。停常參·經筵。
有政。
下直,理山郡守閔泰亨。
李俔啓曰,明日國忌齋戒,明明日國忌,兩日視事,不爲取稟。傳曰,知道。
以司諫權濤初度呈辭,傳于李俔曰,還出給。
李行健以戶曹言啓曰,今此赴瀋軍兵資送及運糧之事,出於急遽,用力雖多,事不及期,極爲渴悶。臣等慮有此患,頃日臣曹啓辭內,所謂幸而兵不出境,則固爲大善,萬一進定師期,督迫甚急,則有難處之患,欲爲預發下道夫馬者,正爲此也。及其師期缺之後,乃有資裝木一千同輸運之令,以今物力,五百駄缺,以陸運乎?不得已欲船運,而右水站船隻,則以訓鍊都監吐木運載事,盡往海島,啓請令工曹捉船,則工曹所捉之船,格軍未備,將以三江居民調發,其勢萬無容易備立之理。且節屆風高,海路極難,百爾思量,還爲陸運之計,而下四道馬匹過去時,順付以送之事,臣等亦知其遲延後時,而陸運則無馬,船運則無格,不獲已出此計,而臣等方爲煎悶矣。伏見下備局之敎,臣等不勝惶恐之至。海西所送二百同,則招集右水站水夫,以充格軍,昨日已爲裝載發送矣。關西所送,則雖罄所儲,當此大事,何敢慳惜乎?依上敎,一半雇馬陸運,次令漢城府,嚴加搜括,一二日內,調立馬匹,俾不得遲緩,何如?傳曰,允。
吏批,判書南以恭進,參判李景奭進,參議鄭太和進,都承旨朴明榑進。
以朴吉應爲持平,許僴爲醴泉郡守,鄭致和爲舍人,黃溭爲定平府使,鄭䌖爲童蒙敎官,崔葕爲右尹,朴守文爲兵曹正郞,李進爲校檢,姜允亨爲直講,李回寶爲典籍。前別坐尹洙,今超嘉善,納粟。李聖淵爲奉禮,李貫雲爲監察,沈器周爲廣興守,李裯爲吏曹佐郞,李聖求爲宗廟提調,崔鳴吉爲奉常提調,申景禛爲軍資提調。
兵批,判書李時白進,參判李敬輿在外,參議李省身進,參知金世濂呈辭,左承旨許啓進。以李郭齊爲全羅兵營虞候,曺浩爲五衛將,金顯達爲羽林衛將,申景柳爲副摠管,梁泌爲兼宣傳官,辛瀅爲部將,梁廷翼爲彌串僉使,金蓍國·李行遠爲副摠管,金克謙爲訓鍊副正,許崝爲羽林衛將,林墰·李道長爲司直。
許啓以都摠管言啓曰,入直內三廳武士及砲·殺手,自前中日習射,以爲付祿升降,而經亂以後,只給料,無付祿升降之事,故久廢前規,尙未設行,今則何以爲之?敢稟。傳曰,久廢不可,參酌定奪。
許啓以兵曹言啓曰,本曹參判李敬輿,在外未上來,參知金世濂,呈辭受由,參議臣李省身入直,無故之員,只有判書李時白,外司坐起及試射時,將不得備員。依前例,假參議差出,何如?傳曰,依啓。
李行健以戶曹言啓曰,近日本曹用缺,罔有紀極,所儲罄竭,將無以繼用,極爲渴悶。體府木綿,移屬臣曹者,九十餘同矣。以此木綿,補用於資裝木及雇馬價之意,敢啓。傳曰,知道。
李行健以工曹言啓曰,三田渡碑石新見樣過大,旣爲改造,則碑閣製造,亦當隨改,更爲審量容入雜物磨鍊,稟旨施行事,啓下矣。今遣本曹郞廳·木手·石手等,量度基址及材木改備之數,則基址退築,不至大段,簷階外墻,雖未容廣,可以因舊內壇,只可少廣土石之役,隨便加土,宜當,而材木改備及不足數,竝二十七條,則預先斫伐,解氷卽時流下之意,江原監司處,行移,何如?傳曰,依啓。
許啓以備邊司言啓曰,幼學鄭有源,當此馬匹難備之時,願納馬子,至於陳疏,其誠可嘉。或給場馬,或施他賞事,姑待此事完畢後,別爲稟處,宜當。敢啓。傳曰,依啓。
大司憲金榮祖,持平嚴鼎耉啓曰,前判書趙翼事。措辭見上。請勿留難,亟命遠竄。近來國綱解弛,人懷自便,視春坊從臣,如入死地,相繼規避,極爲寒心。前文學林墰,除拜之後,敢生謀避之心,初以無衣爲辭,而不得,則托於都監,終得遞免而後已。夷險不貳之義,雖不可責望於林墰,爲墰地者,何不念國事,而曲護之至此也?以無衣言之,則今日廷臣,其有饒於林墰者幾人,以都監言之,則雖無林墰,豈無可代之人乎?其奔走圖免之狀,甚可惡也。林墰請命罷職不敍。新除授持平朴吉應,時在江原道襄陽地,請斯速上來事,下諭。答曰,依啓。林墰謀避之事,勿爲煩論。趙翼事,已諭。
崔有淵以刑曹言啓曰,頃因五衛將權崇戶奴呈狀內,濟州奴婢三十餘口,每年收貢,而別將李元老孽族下軍官朴承善稱名人,去年六月入往,自稱上典四寸權集女壻,侵虐奴婢,所徵物件甚多,奴婢數口,其交嫁女妓藍生處傳給,而至於奴莫生,酷刑殞命云。所謂朴承善者,捉來推問,則權集女壻朴希立稱名者,以渠之妹作妾,故連家云。權崇家奴婢,太半養還傳來,旣非權集之奴婢,而女壻朴希立,喪妻義絶,不當干涉於權家奴婢,而朴承善,又以前後不干之人,詐稱上典,刻骨徵斂,殘酷刑罰,至於殞命,誠爲可駭。適以死奴之四寸奴應己,同生奴萬世等,以上京船格軍,來到京江,捧招則大槪朴承善,自稱權集女壻,成婚時別給云,踏印文記示之。奴矣等以上典對答,班婢代亂杖足掌墜指,而上年十二月二十六日,奴莫生者,以棍杖打臂六十度,手自亂打十餘度,置之主人在生家,同月二十八日身死,在生家人,出置屍身於西門外,渠在村家,聞奇入來,則右耳下顋骨折破,右邊胸背,流血糢糊,兩臂皮肉,盡爲破裂而死,問于在生,則結項致死云,畏其上典之威,不敢告官而埋葬云。所謂在生者,乃朴承善所蓄妓藍生之母,必諱逢打致死,而以結項致死稱之矣。絶島無告之民,橫被侵毒,詐稱上典,旣有其罪,而枉被殺死,不能伸冤,誠爲矜惻。道里雖遠,殺人重獄,不可掩置,移文本州,所謂藍生母女,捉囚嚴刑及其一時事干班奴婢可問之人,詳細推閱,覈其實狀啓聞,以憑處置,而其間朴承善,囚禁以待,宜當。敢啓。傳曰,允。
夜三更,月犯昴星。
上在昌慶宮。停常參·經筵。
傳于李俔曰,使臣衣資·盤纏磨鍊啓下單子入之。
以戶曹使臣以下盤纏等物,磨鍊單子,傳于李俔曰,宣傳官,似當入於侍講院·翊衛司官員之類矣。
傳于許啓曰,摠戎使引見。
引見。入侍時,摠戎使李時英,承旨崔有淵,注書南翧,記事官許積·申冕。上曰,卿將入他國,有何所懷耶?時英曰,臣本武夫,無所識見,至於文書一事,尤不知所爲。臣行到彼之後,必多有缺事,前日之敢請從事,實出於此,在京之人,若涉難便,則平壤文官田闢·許灌中一人,臣行下去時,帶往瀋陽,事事缺當之後,詳探彼中事情,還卽出送,未知何如?上曰,令備局酌處。但予意則迂拙文官,未能經事,有何所益?本處兵使,以副將入去,凡事相議處之,爲當。時英曰,小臣所請,雖非文官,只欲得識字之人矣。且軍官未得一人而去,亦極可悶矣。上曰,何以其然耶?時英曰,軍官輩皆有屬處,勢多難便,人情亦不樂赴而然矣。上曰,赴瀋軍兵衣資,亦未及分給,赤脫而去,尤極慘酷,追後造給,必須詳明爲之。時英曰,西路人情,與三南有異,雖云此行亦必無事入去,而但前日罷榜之科,今若還給,則似可以慰悅其情矣。上曰,今番事急,勢未可及,而國家未亡,有此擧措,罔極而已。崔有淵曰,小臣待罪該房,禁府罪人李時明,以驅迫土主,方爲被囚,而詳聞厥事,則當初呈文之時,只陳弊端而已,別無搆土主之事云,而太守性惡,有此橫罹。此人粗識文字,居家亦有行檢云,必無如此之理,令本道更査,未知如何?上曰,其時渠輩出去云,似難發明矣。罷出。
崔有淵啓曰,李時英引見時,軍官未得一人而去云。此時軍官輩,多般巧避,極可痛駭。令該曹囚次知督送,而如或遲延,則各別處置,何如?傳曰,依啓。
許啓以備邊司言啓曰,李時英引見時所啓田闢·許灌中,一人帶往事,上曰,令備局酌處事,傳敎矣。臣等之意,今此上將之行,不必帶率從事官,而李時英啓請至再,田闢·許灌中無故一人,許令自辟啓聞,宜當,至於渡江後,仍爲帶行,似涉難便,到義州,使之觀勢落留,何如?傳曰,依啓。使之到瀋還送。
又啓曰,淸人於官號字義,不爲無心看過,前日亦有宣傳致詰之事。今此李時英所帶摠戎之號,議者或以爲戎字,不無致訝之患。此雖過慮,改亦無妨,以摠督使改號,似可。敢啓。傳曰,依啓。
又啓曰,向化等押去宣傳官,念後發送事,曾已傳敎矣。明日發送之意,敢啓。傳曰,知道。
許啓以都摠府言啓曰,以本府中日習射缺,傳曰,久廢不可,參酌定奪事,傳敎矣。亂後習射器具,散失無餘,今方知委措置,自開月初生,依舊例設行,而給料升降之事,則令兵曹,隨其入格高下,參酌定奪之意,敢啓。傳曰,知道。
李行健以漢城府言啓曰,資裝木所載馬子,昨因戶曹啓辭,嚴飭五部官,使之四散求募,依該曹所定之數,一百五十匹,一一正齊,移送于戶曹,則今日已暮,勢難出給,明日早朝,一齊來會云。故卽刻又令齊進于戶曹,使之分載發送之意,敢啓。傳曰,知道。
李俔以戶曹言啓曰,海西所送木二百同,則昨昨載船發送,司僕馬一百匹,募納馬二十六匹所載一百二十六同,則昨日發送,漢城府雇馬一百五十匹所載三百同,則今日亦已發送,大都陸運之數四百二十六同,船運之數二百同,通共六百二十六同矣。敢啓。傳曰,知道。
議政府左議政臣崔鳴吉,右議政臣申景禛,伏以,頃以林墰事,臣等有所啓稟矣。今見憲府啓辭,其言甚爲嚴正,雖聖批寬假,而臣等何敢自安?當初臣等之請,只出於取便速行,而至於訓局之啓,則臣景禛,忝在都提調,惜其所管之事,未及就緖,繼有所請,非敢有他。然以跡言之,則憲府之疑,何可免也?抑臣等之所私喜者,相臣有失,臺諫言之,如使事事如此,則何患朝廷之不治,而公道之不行乎?但臣等待罪台司,有此做錯,致有人言,何能晏然於百僚之上?不勝惶恐,恭竢譴罰。取進止。答曰,省箚具悉卿等之意。臺諫所論,似涉不察,卿等宜安心行公。
上在昌慶宮。停常參·經筵。
貞顯王后國忌。
下直,茂山僉使朴深。
李俔啓曰,明日常參·經筵,取稟。傳曰,只晝講。
李俔啓曰,自前大臣疏·箚批答之下,若於閉門之後,則政府郞廳進來門外,注書持批答,出去門隙,相跪傳授,蓋以君命,傳於相臣,事體甚重,不可經宿故也。昨昏左右相箚子,門閉後批下,臣等使之依例擧行,則政府色吏以爲缺不可夜深缺受去無妨云,終不請來缺傳命,無端經夜,其下吏情狀,極爲駭愕。令該司囚禁治罪,何如?傳曰,允。
李俔啓曰,卽者忠淸道月令宗廟·肅寧殿松茸薦新單子來到,而今缺宗廟·肅寧殿,曾已薦進云。此單子,移送司饔院,何如?傳曰,知道。
許啓以備邊司言啓曰,朝日摠督使李時英,馳報本司曰,昨日辭朝,郊外來待,而非但軍官不爲現身,刷馬亦無形影云云。本司慮有遲滯之患,申飭于兵曹及京畿監司處,使之急急立馬,而一刻爲急之行,尙致留滯,差使員亦不知其處,極爲痛駭。京畿都事,卽已招來,分付催立,而怠慢之習,不可不懲。當該郞廳及差使員,令攸司從重推考,何如?傳曰,允。
以備邊司平安監司狀啓粘目,傳于許啓曰,三南卜馬,當用於後運軍糧,而如是回啓,似涉矇朧矣。且農軍所輸與千石運送之米相別,何以不二回啓耶?俱涉不察,使之更問察處。
許啓以備邊司言啓曰,瀋陽往來使臣,則衣資盤纏之外,又有賜米,而今此宰臣之行,該曹雖有啓下題給之物,蒼卒治裝,此似不足,依使臣例,量宜賜米,俾得趁時理行,宜當。敢啓。傳曰,依啓。
崔有淵以備邊司言啓曰,上年事定之後,外方束伍,姑以時存數內整頓,而闕額則待秋充定之意,曾已定奪行會矣。今年旱災之慘,甚於兵禍,此時搜括閑丁,必有擾民駭散之患,臣等竊以爲憂。近伏見外方疏章,多有以此爲言者,爲今之計,須先以安集飢民爲務,束伍闕額充定一事,使之姑爲停止,更待朝廷分付,宜當,以此意,三南監·兵使處移文,何如?傳曰,然則退定於明年秋成。
崔有淵啓曰,卽者都摠府郞廳來言,闕內夜巡檢之意,敢啓。傳曰,知道。
夜二更,流星出天津星上,入左旗星下,狀如鉢,尾長五六尺許,色赤,光照地。
許啓啓曰,卽者平安道密符齎去宣傳官張準回來言曰,今番被抄之軍,多是上年科擧入缺中,此宣傳之行處,扶馬號訴曰,軍等方冒缺死地,國事罔極,雖不敢厭憚,而上年科擧紅牌,今缺恩得受,則身雖往死,足爲子孫之榮,願宣傳,歸達朝廷,缺甚惻怛,係是民情,敢此來告云。法典內,旣有奉使之臣,一缺民情陳達之規,而張準如是來告。敢啓。傳曰,言于備局。
上在昌慶宮。停常參,有晝講。
上御崇文堂。入侍,知事南以恭,特進官金大德,參贊官李俔,侍讀官睦性善,檢討官沈,假注書李䅘,記事官許積·申冕。詩傳,自角弓八章,止菀柳三章進講。上曰,初章興也,而似乎比者,何也?特進官金大德曰,興與比相似之處,非但此章,亦多有矣。上曰,此章之比善哉。非但兄弟·婚姻,至於君臣,亦如此矣,甚善比矣。侍讀官睦性善曰,下章則以上行下倣,言之矣。金大德曰,堯·舜缺不過此無讒間而缺可以家齊國治矣。上曰,缺爲約之言,最爲切實矣。自古貪饕誤國之人,終乃禍缺其身,此言甚善矣。沈曰,雨雪漉漉,見晛曰渴,蓋明讒言遇明者,當自止之意耳。上曰,自古多不明於讒言,蓋其是非之不明也。若漢昭帝,以幼沖之質,能辨其讒言,可謂奇矣。沈曰,此周成王所不及處也。上曰,古者,以讒亡國之君,誰?睦性善曰,若唐德宗,至如盧杞之奸,終始不能察云,人君之明察,豈不難哉?金大德曰,至如陸贄之忠,而爲盧杞所蔽,竟至斥逐,豈非人君之所當戒也?蓋人君不能遠佞人,則必至於信讒,信讒則終至於亡其國也。上曰,昏庸之君,固不足言也。或有有爲之君,有時信讒,其故何也?沈曰,小人之用心,人君似難察見,故能售其讒也。南以恭曰,私意萌作之間,乘時逞讒,故易入也。上曰,卿言是也。金大德曰,佞人易爲見信,直臣難於見容,此所以人主之信讒,王安石之指斥司馬光,而終招靖康之禍,是也。上曰,所謂小人,非庸人之所爲,必才氣過人,然後爲小人也。睦性善曰,此人主之所當猛省處也。沈曰,唐太宗·宋太宗,皆英明之主,而不能無讒,以此見之,則當此英明之時,疑亦不無讒也。沈曰,魚藻·采菽,言天子·諸侯之意,而至於菀柳,極言王者暴虐,而諸侯不朝之意,甚相反也。上曰,上下詩,何時作也?沈曰,下詩,周幽王時作也。
金大德曰,以今日徵兵事言之,當初以不忍率子弟,攻父兄之義爭之,則庶可有辭於今日,其後李聖求之行,亦以此意,極力爭之,則彼或感動,而不幸今日有此罔極之擧。至於太學儒生疏答,得聞聖批,不勝感傷,罔知仰諭,爲臣子者,何顔仰對君父也?今雖不得已入送軍兵,而無知武將,如有殺傷之事,則其爲慘痛,如何?且雖似文具,下哀痛書於八路,避正殿以待,何如?臣不料三百年禮義之邦,一朝有此擧措也。上曰,卿言是也。予欲避殿,而煩於耳目,亦且無益,故缺避耳。金大德曰,小臣來侍咫尺,見此鋪陳之具,缺所陳之物,何若是其楚楚也?臣不覺淚下矣。臣於前日,缺無觴諱之妄言,而自上特示容恕,尋常感激焉。遂罷出。
李俔啓曰,常參·經筵,取稟。傳曰,停。
崔有淵以兵曹言啓曰,宣傳官·武臣兼宣傳官·訓鍊都監將官等朔試射時,宣傳官安必勉,武兼宣傳官柳道元等無分,依前例汰去,何如?傳曰,依啓。
崔有淵以備邊司言啓曰,近來撥馬之稽滯,三道皆然,而黃海道尤甚無形,前日以能走別馬一匹添入,使之飛傳事,知會立待,而旋因本道監司移報,別立馬撤撥矣。今則事機異於前日,別立馬依前更立,俾無遲滯之患事,黃海監司處行移,宜當。敢啓。傳曰,依啓。
李行健以兵曹言啓曰,都摠府啓辭,中日習射,自開月依舊例設行,而給料陞降,則令兵曹隨其入格高下,參酌定奪之意,敢啓,傳曰,知道事,傳敎矣。中日習射入格者給料時,所當令戶曹加給料米矣。若斗數不爲預定,渠等必不銳意售技,限五矢一巡五中者,稱以一等,加給五斗,四中者,則稱以二等,加給四斗,三中者,則稱以三等,加給三斗,事似激勸,而斗米加減,事甚微細,亦係賞典,敢此仰稟。傳曰,依啓。
大司憲金榮祖,持平嚴鼎耉啓曰,趙翼事。措辭見上。請勿留難,亟命遠竄,林墰事。措辭見上。請勿留難,亟命罷職不敍。答曰,不允。
司諫權濤,獻納崔繼勳,正言鄭之虎·申濡啓曰,湖左凶歉,西原爲酷,爲守令者,所當減損衙累,以祛煩費,而新牧使洪雴,赴任之時,女奴騎從者數十人,自飭不謹,爲政可知。請淸州牧使洪雴罷職。新除授訓鍊副正金克謙,前爲全羅虞候時,因備局行關,不竢新兵使之來,符同下吏,擅自行文,抄定之際,操縱惟意,使民間騷擾,訛言孔張。其愚妄汎濫之罪,不可不懲,請命罷職不敍。答曰,竝推考。
李行健啓曰,洪雴·金克謙推考事,命下矣。方以洪雴罷職,金克謙罷職不敍論啓,不得捧承傳之意,敢啓。傳曰,知道。
夜一更,電光。五更,月入東井星。
李行健以備邊司言啓曰,平安道資裝木四百四十餘同,黃海道資裝木二百同,已爲發送,其餘數亦將隨屬載送,而事機急迫,未及分給之前,或先行師,則寒衣未備之卒,難免凍傷之患。渠身雖已渡江,各給其妻子,使之急造備寒之衣,書各人姓名·居住於衣領,自官家收合,趁時入送,宜當。以此意兩西監司處行會宜當。敢。傳曰,允。
李行健以備邊司言啓曰,政院啓辭,卽者平安道密符齎去宣傳官張準回來言曰,今番被抄之軍,多是上年科擧入格者,故聞此宣傳官之行,處處控馬號訴曰,軍等方冒寒凍,遠往死地,國事罔極,雖不敢厭憚,而上年科擧紅牌,今或蒙恩得受,則身雖往死,足爲子孫之榮,願宣傳歸達朝廷云,事甚惻怛,係是民情,敢此來告云。法典內,旣有奉使之臣,一路民情陳達之規,而張準如是來告,敢啓,傳曰,言于備局事,傳敎矣。軍情雖或如此,係是科擧重事,何可以畧干人所訴,輕許其願?且邊上民情,實爲如此,則本道監·兵使,亦必缺請,今姑置之,宜當。敢啓。傳曰,知道。
傳于崔有淵曰,被脅送兵之意,遣一親信漢人,通于都督,兼陳本國罔極之情,似爲宜當,密議處之。
上在昌慶宮。停常參·經筵。
下直,羅州牧使金光煜,公州牧使許洙。
李行健啓曰,明日常參·經筵,取稟。傳曰,停。
李行健以備邊司言啓曰,三南凶荒,近來所無,賑飢之策,須當早講,而諸道各邑,元穀掃如,百爾思量,了無移粟之路,言念民事,不覺酸鼻。若使方伯·守令,盡心周旋,則其惠之及民者,亦多矣。如橡實·豆葉收採等事,不待勸缺,民自爲之,但守令當寬其雜徭,令得自盡其力而已。各官缺,雖有多少之差,可能節用預儲,以爲春來賑救之策,缺未能遍及民間,而垂死頷顑之輩,可救頃刻之命,缺仁人君子,所宜用心處也。且草食之民,例貿鹽·藿,令本道監司,廣設鹽盆,優煮秋鹽,除出營儲,就所産官,預爲貿藿,申飭有物力各官,亦令依此措備,以待明春分給,則今日救荒之計,此爲切務。以此意,下諭三南監司,使之盡心擧行,宜當。且京畿·江原道,雖不至三南之大無,而明春飢荒,亦涉難免,兩道監司處,一體下諭,何如?傳曰,依啓。使之參酌擧行,俾無反爲貽弊。
司諫權濤,獻納崔繼勳,正言鄭之虎·申濡啓曰,洪雴事。措辭見上。請淸州牧使洪雴罷職。訓鍊副正金克謙事,措辭見上。請命罷職不敍。答曰,旣已推考,不必罷職。
大司憲金榮祖,持平嚴鼎耉啓曰,趙翼事。措辭見上。請勿留難,亟命遠竄。林墰事。措辭見上。請勿留難,亟命罷職不敍。
禮曹判書姜碩期疏曰,伏以,臣病已劇矣,缺供職之勢,千萬意外,寵命遽及,臣誠悶迫,冒缺急,恩滯猶靳,格外加由,感激之餘,狼狽尤極。目今缺事,已到十分地頭,大小臣僚,擧皆遑遑汲汲,如有救焚拯溺之不暇,雖有必死之疾,若或運用支體,則緩急竭力,死而後已者,是臣犬馬之至願。而顧臣所患,積年危苦,加以十餘日前,忽然眩仆,縷命垂絶,多般救療,經夜僅甦。自後精神·氣力,漸至昏微,左邊不仁,比前益甚,兩目自閉,言不出口,有時一身搖颺,如乘將覆之船,專廢飮食,委頓床席,肅謝無計,只自隕涕,不避煩濫,更申前懇。伏乞聖慈,新授本職,爲先遞改,以便公私,千萬幸甚。答曰,省疏具悉卿懇。卿辭至此,當勉從焉。
答府曰,趙翼削奪官爵,門外黜送,林墰推考。
崔有淵啓曰,趙翼削奪官爵,門外黜送,林墰推考事,命下矣。臺諫方以趙翼遠竄,林墰罷職不敍論啓,門黜及推考傳旨,竝不得捧之之意,敢啓。傳曰,知道。
傳于李行健曰,政事,明日爲之。
夜自一更至五更,電光,有霧氣。
崔有淵以備邊司言啓曰,卽者伏承密敎,至當至當。但此事不可輕處,與一二臣相議,得其可信,然後更稟處置之意,敢啓。傳曰,知道。
上在昌慶宮。停常參·經筵。
有政。吏批,判書南以恭進,參判李景奭進,參議鄭太和進,都承旨朴明榑進。兵批,判書李時白進,參判李敬輿在外,參議李省身,訓鍊都監雜色軍兵點考坐起進,參知金世濂呈辭,行左承旨許啓進。
吏批。以崔興男爲軍資直長,金應洵爲軍器奉事,金集爲執義。前郡守朴尙賢,以老職加通政。洪世虎爲郭山郡守,韓亨吉爲同義禁,李德泂爲禮曹判書,李瑮爲歸厚署別坐。
兵批,東陽尉爲都摠管,缺得爲兼宣傳官,李濟爲武兼宣傳官,韓武男爲缺,柳希聖爲部將,申景柳爲護軍,姜碩期爲司直,朴慄缺副司直,白賢民·鄭溶爲副司勇,金光爀爲護軍。
許啓以兵曹言啓曰,今日訓鍊院雜色軍兵點考坐起,與政事相値,請分司。傳曰,依啓。
許啓以備邊司言啓曰,以本司救荒草記,答曰,依啓,使之參酌擧行,俾無反爲貽弊事,傳敎矣。此等事,專在當事者善爲措處,苟或擧措失宜,則不免反爲弊端,聖慮所及,誠非偶然,勿爲下諭,姑以本司啓辭及批答之意,備細移文,使之量力擧行,令有一分之惠,何如?傳曰,依啓。
許啓以訓鍊都監言啓曰,都監軍兵秋三朔中旬,今日畢試才,自明日別局出身,連續試才,而七局別將柳應時,以假參知,方爲入直,試才時,不可無別將,柳應時假參知,當日內改差,使之來參試才,何如?傳曰,依啓。
李俔啓曰,明日常參·經筵,取稟。傳曰,只晝講。
大司憲金榮祖,持平嚴鼎耉啓曰,前判書趙翼事。措辭見上。忘君負國之罪,決不可削黜而止,請亟命遠竄林墰事。措辭見上。請勿留難,亟命罷職不敍。新除授執義金集,時在忠淸道連山地,請斯速上來事,下諭。答曰,依啓。趙翼事,已爲酌處,停論宜矣。
司諫權濤,獻納崔繼勳,正言鄭之虎·申濡啓曰,洪雴事。措辭見上。請洪雴罷職。新除授訓鍊副正金克謙事。措辭見上。請命罷職不敍。答曰,觀其緘辭而後處之,未晩,勿爲更煩。
卯時辰時,雷動。巳時午時,日暈。夜一更,電光。五更,霧氣。
上在昌慶宮。停常參·經筵。
李俔啓曰,明日常參·經筵,取稟。傳曰,停。
許啓啓曰,近見西路狀啓,往往有拆見之痕,非徒煩泄之未便,而上來之稽滯,亦由於此。自前備局之申飭,非止一再,而猶不忌憚,今後別爲嚴飭,痛祛此弊,何如?傳曰,允。
李行健以備邊司言啓曰,朴·朴潢入往瀋陽之時,奴子外,帶率親舊人,稱以軍官,以爲留館使喚矣。右副賓客申得淵,缺行,宰臣事體,與他從官有別,亦令依他許帶,宜當。敢啓。傳曰,依啓。
李行健以備邊司言啓曰,資裝木缺。木花等物,已爲下送,而勢甚急遽,必未及趁辦備寒具,雖有自官家收合冬衣,追後入送之令,而亦難必其趁時傳送。軍兵之中,亦有生計厚薄之不同,尤甚貧賤,衣服無形,難免凍傷之患者,主將渡江之後,細加査飭,別以銀兩,或他貨物,備給禦寒之具,俾不至於死傷,宜當。以此意,另爲行會于平安兵使,何如?傳曰,允。
李行健,以尙衣院官員,以提調意啓曰,本院匠人扈從山城之人十名,自還都後,該曹連朔給料,使之資活,而扈從諸員七名,亦爲給料,七名中,亦有冕服陪護還納之人矣。其後匠人別無役事之事,故本院移文戶曹,一一減下,諸員則立仕者數少,使喚無暇,而該曹三月爲始,一體減料,不得已自本院,貢木略爲除出分給矣。丙子亂前,諸員等各有其祿,輪回受食,故戶曹之減料,雖出於此,而貢木所納,自至零星,公用之外,此輩分給,亦係難繼。若欲不給,則一朝潰散,無以周旋,極爲可慮,自九月爲始,諸員七人扈從之料,令該曹依他題給,宜當。下人料食,極知煩鎖,而事勢如此,惶恐敢啓。傳曰,依啓。
許啓啓曰,伏見全羅右水使李言惕狀啓,則滿紙措辭,皆是侵譏巡察使具鳳瑞之語也。巡察乃一道主將,如有失當之事,朝廷自有處置,若爲管下之官所拘持,則其何以行號令,而治軍政乎?事體已極殊常,而至於狀啓結末,以令該司覆啓爲言,似此處置,備局主之。外官若請廟堂定奪,則可矣,今乃偃然稱以該司,有若上司之指揮庶官者然,此實前所未有之事,實係朝綱不嚴之致,令廟堂處置,俾祛無禮之習,宜當。敢啓。傳曰,依啓。
以司憲府李崇彦啓目,傳于李行健曰,此緘答中,備局分付,何意耶?問于本司以啓。
李行健以備邊司言啓曰,司僕寺缺成釴,以本司郞廳,奔走勤苦,已過十五朔之久,令缺依例陞敍,宜當。敢啓。傳曰,依啓。
傳于李行健曰,軍兵資裝木,何日入送耶?問啓。
大司憲金榮祖,持平嚴鼎耉啓曰,趙翼事。措辭見上。請勿留難,亟命遠竄林墰事。措辭見上。請勿留難,亟命罷職不敍。典籍李回寶,爲人怪妄,心行穢惡,得罪倫紀,見棄鄕黨,除命一下,物議駭異。如此之人,不可齒在衣冠之列,請命削去仕版。三水乃武弁堂下極擇之地也。新除授邊山律,爲人愚劣,見棄儕流,曾所履歷,亦多不似之誚,及授本職,物議譁然,請邊山律亟命遞差。答曰,依啓。李回寶遞差,趙翼等事,不允。
司諫權濤,獻納崔繼勳,正言鄭之虎·申濡啓曰,金克謙事。措辭見上。請亟命罷職不敍。答曰,已諭,勿煩。
李行健啓曰,李回寶,臺諫方以削去仕版論啓,遞差承傳,不得捧之之意,敢啓。傳曰,知道。
右承旨洪得一疏曰,伏以,螻蟻微臣,猥將私缺,仰瀆天聽,罪合萬死。然而君臣父子,無間一體,缺略陳其一二焉。臣爲病廢之人,于今四載,在丙子年缺伏私室,祗待死亡。亂生不意,猝聞大駕,已爲離發,臣家無一馬,罔知攸爲。適有鬻馬者,雖其瘠甚蹄蹇,出於迫急,買卽騎出,弊策不行,顚蹶不起。不得已捨馬而徒〈步〉,則臣自是病人,胸喘股慄,寸步難致,暫退息歇,眩症重發,良久不省人事。最晩聞大駕已向南漢,臣不忍留死於城中,冒死徒步,纔出城門,則日已暮矣,大駕邈矣,未見百官有一人如臣落後者。臣寸寸顚沛,至夜半,僅到廣津,奄奄喘息,絶而更甦。翌日爲扶曳追進之計,自南漢出來之人,言大駕已向江都,瞻望痛哭,莫能奮飛。又聞敵兵將迫,臣於此不能一死,苟苟偸生,以至于今日,則臨亂後君之罪,難容於覆載之間。不意聖度天廣,復齒於收錄之列,況此喉舌之職,豈臣夢寐所及?臣雖至愚,寧不知所以感激圖報?但罪累至此,公議必至。且臣年今六十有二,蒲柳先衰,疾病又痼,決難冒據重地。伏願天地父母,亟賜鐫免,公私幸甚。答曰,省疏具悉。爾之未及扈從,勢所固然,宜勿控辭,安心察職。
惠民署提調姜碩期箚曰,伏以,禁府罪人龍命業,卽本署貢物主人,而以毆打官員之罪,自刑曹啓請移囚者也。臣伏見命業所供,其意專在於搆陷久任,而渠之所爲,沒其實狀,有若全不干涉於本署者然,據此一款之誣飾,他事可知,其爲情狀,委屬痛駭。臣叨忝本任之後,下人輩若有庭訴之事,則命業必以前日臣所請罪者金廷益爲首,渠隨其後,且有呈狀之事,則例稱貢物主人龍命業云云。其他署中,輪回雜役,命業身自行之,與他下人,少無差別,至於今八月朔,亦以庫子使喚,臣曾不知命業之爲出身也。頃日聞命業毆打官員於署門之外,此實前古所未有之變,不可不依法科罪,故卽令本署多官,授缺牒於刑曹,則命業始稱出身,臣竊怪之,問其所以,果是砲手及第也。平日,則以貢物主人,甘心服役,有同典僕,及其身犯重罪之後,自稱出身,其心尤惡,故該曹報牒中,敢請轉啓重治之意矣。大槪本署官員卑微,下輩頑悍,慢侮成習,橫恣是事,命業之今日所犯,亦出於官員之拂其所欲而然也。嚴加痛懲,以定名分,以存上下體面所在,不可已也。且聞往在宣廟朝,有正職守門將者,爲貢物主人,而凌辱官員,故其時本署,枚報法司,請拿王獄,累次刑訊,此亦前例之可以爲據。以今觀之,則正職守門將之於砲手及第,等級有間,毆打之於凌辱,輕重自別,若或不治命業,則非但本署之事,益致潰裂,官員號令,將不行於下人,決無收拾鎭定之勢,所係非細,後患難防。王法無之則已,有之則似當先行於如此輩,而禁府議處公事回啓,至以自中鬪詰,事涉微細,拿推王獄,有傷事體爲辭。當初移牒刑曹,實由臣之妄作。癃廢將死之臣,專昧公事場規例,有如此率爾之失,而病不得致身於闕下,未卽具由自劾。臣不勝惶恐,伏地待罪。取進止。答曰,省箚具悉。卿無所失,勿爲待罪。
行禮曹判書李德泂箚曰,伏以,臣年齡旣老,精神已耄之狀,不待臣煩瀆,而聖明必洞燭也。凡大小典禮之庸,擧動贊導之任,以臣殘病跛躄,寧有承當之理乎?萬不近似矣。臣筮仕垂五十年,未嘗揭厲燥濕,以圖自便,況當國家危急之際乎?只緣臣年深病劇,勢難供職,不得不仰陳情悃。伏願聖明,俯諒至懇,亟賜遞臣新授本職,以便公私,無任幸甚。取進止。答曰,省箚具悉。卿其勿辭察職。
自昧爽至辰時,有霧氣。午時申時,有霧氣。夜五更,電光,有霧氣。流星出婁星下,入坤方天際,狀如拳,尾長五六尺許,色赤。
同日午正,上御崇文堂。同知事李景奭,參贊官朴明榑,特進官金蓍國,侍讀官睦性善,檢討官沈,記事官南翧·許積·申冕,以次入侍。上講前受音一遍。睦性善進講,自都人士,至采綠四章,音釋各一遍,上亦講,音釋各一遍。睦性善曰,今此上章,周人於亂離之後,乃見衣服無章,而作是詩,蓋出於思古傷今之意,而第二章,亦節儉之意也。朴明榑進曰,進講之時,未及講釋,而徑陳文義,有違常規,請侍讀官推考。上曰,勿推。李景奭曰,此章之旨,不見人物儀容之盛,而嗟歎之也。目今民生蕩柝離居之狀,有倍於周時,而況値大無之年,人無缺生之心,天怒昭然,民怨日滋,宜如前日建白,另加聖念,缺自大臣,下至度支之臣,召對講問,以爲節省之地矣。上曰,欲除民役,意非不切,而給陳·給災之外,又爲蠲減,則缺歲弊辦出無策,而戶曹必以爲悶,此亦無如之何矣。缺許多貢物,雖不得一時沿革,若自上常持此心,隨缺則實惠之及於民者,爲如何哉?側聞司宰監非常時恒缺物,必用於客使之時,而例退外方之本色,必售主人之防納,事雖微細,弊甚不貲,請令該曹,姑爲權減,何如?上曰,啓辭甚當,依爲之。明榑曰,不緊貢物減除事,上年小臣上疏,而該曹防啓矣。祭享·御供,剋減盡矣,而物色皆在,故升斗之減,惠不及民,而守令或不能善處,必全減色目,然後民可以蒙一分之惠。當此凶荒之日,不緊貢物,限年蠲減,未知如何?上曰,貢物之中,抄出其不緊者,限一二年蠲減事,言于該曹。沈曰,頃年蠲減之令,未及頒布前,各官或經先上納者有之,旣納之後,雖有本年條蠲減之令,已納之物,不可還給,故或因本官牒報,許以移施行後年某司之納矣。及至後年,未見移施缺比有之如此,各官則不過當初趁時先上納之,故獨未蒙蠲減那移之惠,誠爲冤悶矣。上曰,此言是乎,言于該曹。性善曰,瀋陽入送霜華·白綿等紙地,分定各官時,戶曹雖以應上納某樣木,計價給之,非徒元價不足,其輸運駄價,則多少間專責民結,而連續分定,其役浩大,限豐年,似當變通。今後其所計給之價木,該曹依例捧納,自京中,直爲貿用,則庶寬外方民力矣。上曰,言于該曹。曰,國家根本,在於湖南,湖南根本,又在於沿海,而沿海各官,自前各樣貿販貢物作米·西運糧及地土船賃載等事,爲內地之所無,而獨當者也。當農年穀賤之時,則民亦不知其甚苦矣,如今大無之年,恐有曩歲責辦之患,擧皆疑懼。西運糧平安道入送與否,及貢物作米有無事,預先講定宣布,則民情似無疑懼之患矣。上曰,令該曹酌處。景奭曰,傳聞嶺南一道,流散相繼云,前頭民事,極爲可慮矣。明榑曰,生民休戚,係於守令,若數遣暗行,久留道內,則庶可以廉察賢否矣。上曰,御史非久留之官,數遣似可矣。性善曰,數遣暗行,則守令頗自謹愼矣。明榑曰,凡干各司公事,都提調衙門,則缺,例以都提調意來啓,而今則雖非都提調衙門,缺來啓,不得不捧入,而恐未妥當,自今以後,捧承傳缺。上曰,法典無可據處耶?明榑曰,法典則未及考出矣。上曰,考例定奪,可也。罷出。
上在昌慶宮。停常參·經筵。
李俔啓曰,明日常參·經筵,取稟。傳曰,停。
李俔啓曰,來九月初一日,輪對日次,取稟。傳曰,停。
李行健以備邊司言啓曰,以司憲府李崇彦照目,傳曰,此緘答中,備局分付,何意耶,問于本司以啓事,傳敎矣。當初本司啓辭,李時英到關西,則凡軍官以下員役,皆以應赴之數,量宜帶去,而在京軍官四員,亦令自望帶去事,入啓定奪。厥後聞李缺,自京偕行軍官,已准啓下之數,故勿令濫缺啓下之意,分付該曹矣。大槪李時英,二十一日辭朝,而翌日晩朝,尙在城外,以軍官不爲現身,刷馬亦無形影,報于本司,故其日請推兵曹郞廳,而軍官勿爲加送事,則二十五日,始爲分付矣。敢啓。傳曰,知道。柳琳則元額外,使之加率,此人則自望七人,猶以爲多,事甚不均矣。
許啓以都摠府言啓曰,副摠管金蓍國,義禁府坐起晝仕,請出標信。傳曰,知道。
司諫權濤,獻納崔繼勳,正言鄭之虎·申濡啓曰,金克謙事。措辭見上。請命罷職不敍。答曰,不允。
大司憲金榮祖,持平嚴鼎耉啓曰,趙翼事。措辭見上。請勿留難,亟命遠竄。林墰事。措辭見上。請亟命罷職不敍。典籍李回寶事。措辭見上。請亟命削去仕版。答曰,不允。
兼同知經筵金槃疏曰,伏以,臣癃病之缺脚不收,步趨專廢,所叨經幄重地,決難扶曳出入。當此前席頻御,晉接日勤,輪次入侍,僚員準備,不可虛席妨人,久瘝致戾,臣竊悶焉。伏乞聖慈,亟遞臣兼帶經筵,以便公私,不勝幸甚。
巳時午時,日暈。申時,日有左珥。夜一更,電光。五更,有霧氣。
答金槃疏曰,省疏具悉卿懇。卿其勿辭,調理察任。
上在昌慶宮。停常參·經筵。
李俔啓曰,明日常參·經筵,取稟。傳曰,只晝講。
自昧爽至卯時,有霧氣。自巳時至未時,日暈。酉時,日暈。
崔有淵以備邊司言啓曰,今此發軍缺,將官所率員役,竝入於五千額內之意,曾已定奪行會,而其能一依定式,或未可知,如或有不得已數外帶去之人,則一一從實啓聞之意,平安監司·摠督大將及兵使處,行移,何如?傳曰,依啓。且奴隷之類,則入于元額,殊爲未妥,參酌指揮。
崔有淵以備邊司言啓曰,以本司草記,傳曰,依啓,且奴隷之類,則入於元額,殊爲未妥,參酌指揮事,傳敎矣。聖敎實爲允當,以下敎之意,平安監司·摠督大將及兵使處,竝爲行移,何如?傳曰,允。
崔有淵以備邊司言啓曰,以淸國戶部咨內事意,問諸鄭榏處,則答稱寧古塔人出來時,責其不爲出迎,以不先報知,猝然責禮,失不在我之意爲答,則不復致詰。且所謂辛覺虎者,非覺虎,乃出身辛景虎也。館舍則前日出來時,入接之所,乃在城外,送辛覺虎,言其修掃此處以待之意,則唯唯矣。及其來到,忽然馳入,守門者閉却一扇,渠甚怒之,卽拿守門之人,相對決杖,則頗爲解怒。公文置地之說,則初稱皇勅捧來云云,答以萬無齎勅之理,果是勅書,則當下庭行禮云,出示之,乃戶部公文也。渠以爲入往瀋陽受來,故不知文字,誤認爲勅云。九月後,方出交易之事,則稱物論價,太加抑勒,故議定物價之際,自致遲延云云。以此事意,令承文院,撰出回咨以送,何如?傳曰,依啓。今後接待節目磨鍊行會,俾無詰責之弊。
崔有淵以訓鍊都監言啓曰,瀋陽替番軍牢十名,旣已裝束,來九月初一日發送矣。敢啓。傳曰,彼中師期,更爲聞見入送,可也。
崔有淵以備邊司言啓曰,以平安監司狀啓回啓,答曰,海西所送牽馬軍,量宜加定,俾無不均之歎事,傳敎矣。回啓內五百名,以六百名改付標之意,敢啓。傳曰,知道。
崔有淵以都摠府言啓曰,副摠管申景柳,以會同分軍事,除標信,內兵曹進去之意,敢啓。傳曰,知道。
崔有淵以兵曹言啓曰,精抄軍,今日開坐,試放分等,別單書啓之意,敢啓。傳曰,照例施賞。
以戶曹慶尙左道災傷敬差官狀啓粘目,傳于李行健曰,事目中如此田畓,不在於給災之中耶?問啓。
以戶曹海運判官狀缺,傳于李行健曰,此回啓中,船稅木三字,似涉缺察見事,傳敎矣。海運判官狀啓中,所請缺鹽盆木,而該曹回啓,以船稅木書入,與海運判官所啓之意,太相剌謬,而臣等不覺察見,朦朧捧入,至爲惶恐。傳曰,知道。
判義禁府事李德泂來啓曰,壬辰以後,至甲辰十三年間,凡出身非受點正職,則大小罪犯,刑曹·司憲府直囚刑訊,無復區別矣。其時出身,不至甚多,故有司獻議,名爲出身者,皆下王獄。到今世亂繼起,出身繁雜,賤隷居半,輕犯憲章,苔杖薄辜,至煩天聽,王獄始輕,識者寒心,此臣所以頃日陳箚,欲革弊習者也。有罪人龍命業者供辭,自稱訓鍊判官,其子爲庫直,與久任有嫌搆陷云。臣之愚意,此囚與久任,雖不相能,自明供辭,不可取信,而渠旣是出身,已行判官,則與一前銜醫員,自相鬪鬨,事甚微細,拿囚王獄,體面有傷,故果以此措辭回啓,實未知其間,有如許曲折也。臣嘗聞宣廟朝,有風缺致辱於其時提調,故相臣以此受刑矣。今聞侵侮官員,缺獲罪云,則明有舊例矣。且臣徒知出身與庶孽之有間,不察官員與貢物主人,名分有截。以此以彼,事事顚錯,緣臣昏謬守株,按獄無狀,致令重臣,上章自列,臣不勝殞越之至,惶恐待罪。傳曰,知道。卿其安心,勿爲待罪。
大司憲金榮祖,持平嚴鼎耉啓曰,前判書趙翼事。措辭見上。請亟命遠竄。前典籍李回寶事。措辭見上。請勿留難,亟命削去仕版。答曰,勿煩。
司諫權濤,獻納崔繼勳,正言鄭之虎·申濡啓曰,新除授訓鍊副正金克謙事。措辭見上。請亟命罷職不敍。答曰,不允。
夜一更二更,電光。四更五更,電光。
上在昌慶宮。停常參。
李俔啓曰,明日常參·經筵,取稟。傳曰,停。
晝講。入侍,特進官尹昕,知事南以恭,參贊官洪得一,侍讀官睦性善,檢討官沈,假注書李䅘,記事官許積·申冕。上御崇文堂。睦性善進講缺章·原濕四章。睦性善曰,黍苗初章,蓋缺王之時,而仍歎至于幽王,無卿士之賢也。且王缺則訓言,雖無召伯之賢,而王心,則訓缺事可知,此尤所着心而監戒處也。上曰,初章缺封申伯於謝,而行者作此云者,何義也?睦性善曰,缺於謝而命缺穆公,往營城邑,故役徒南行而作也,蓋召穆之緊也。缺臣忝此不似之重任,欲得人才缺用而方缺坐,則不肯從仕者,雖有從仕缺堪守令爲題目,得三四人用之,觀缺爲,有可用處,則仍以得通臺官之路,何如?上曰,得缺似非偶然,而不可輕易爲之,與大臣相議爲之,可也。洪得一曰,近來凶歉之事,八道監司,一一狀啓,此自上深所悶惻,賑救之策,朝廷方極講論,臣不敢更達,而臣之所見,亦不敢不達。臣來自嶺南,聞右道則不至全然失稔,左道被災尤甚云云,而所經之處,擧皆赤地,慘不忍見,民事極可閔慮,送京官,專事救荒,何如?上曰,農事,何如?洪得一曰,移秧之時,四月不雨,故全不得移秧,安東·榮川尤甚云。而臣所見河陽·慶山·比安·醴泉等處,所見慘矣。當此秋節,民有草食,而無鹽云矣。上曰,以救荒送京官,反有民弊之言,予嘗聞之矣。洪得一曰,京官下送,則百姓可知朝廷德意,而本道監司,雖盡心救荒,似不若送京官專事其責。若兵爲營,不無所儲,亦有魚鹽之利,庶幾料理取資,使之救荒,則百姓可蒙一分之惠矣。臣在外方,曾見賑恤御史,不無有利於民,而其廚傳之弊,亦些少矣。上曰,令廟堂,參酌處之。尹昕曰,缺神主木,例於式年,送官斫取,而今年則以旱缺,故斫取矣。方今所儲者,僅有二十餘條,而不爲缺差官,下送有弊,則令其道監司,斫得數駄而上送,則缺用之木,或可得之矣。上曰,民弊甚重,多少間有餘儲,則雖數駄,何必斫取乎?罷出。
許啓以訓鍊都監言啓曰,今日雨勢如此,不得操鍊之意,敢啓。傳曰,知道。
洪得一以戶曹言啓曰,以本曹海運判官狀啓粘目,傳曰,此回啓中,船稅木三字,似涉不察事,傳敎矣。鹽稅,誤以船稅木書之,而臣等昏不覺察,極爲惶恐。原啓目中,改付標之意,敢啓。傳曰,知道。
許啓以缺啓曰,以別抄騎兵試放草記,傳曰,缺傳敎矣。依前例,優等缺別單付標之意,敢啓。傳曰,缺慶尙左道災傷缺啓粘目,傳曰,事目中,如此田畓,不在於缺,問啓事,傳敎矣。當初事目磨鍊時,缺有曰,今年旣給陳,又給分數災,則稅入無缺,又給全災,不至太甚處,勿給分數災云,則缺,殊爲不可,分數災,亦爲依前例施行事,傳敎矣。以此意,議于廟堂,則廟堂覆啓內有曰,缺聖上恤民之至意,而臣等之意,則竊有所不然者焉,陳處旣全免賦稅,被災尤甚處,旣爲給災,不至太甚處,亦給分數災,則該曹用度,奈何辦出?此亦不可不慮也。臣等之意,今年因旱陳荒及尤甚枯損處,令田主,各爲呈狀本官,守令躬親摘奸,從實成冊,報都事,都事馳往覆審,陳荒處,給陳,被災尤甚處,給全災,不爲太甚處,依該曹事目,勿給分數災事,入啓蒙允矣。缺謂枯損處起耕落種之後,爲旱所傷,全不立苗,或立苗而焦枯,初不除草之謂也。如此田畓,則缺全災矣,至於立苗發穗,而禾穀不實,缺遠近風聞,必以被災尤甚都目進呈矣。缺敬差官其能摘奸遍行,無處不到乎?奸缺相蒙,田結之盡縮,稅入之無形,必矣。今缺月念後成帖者也。其時發穗之穀,雖未缺,安知其終不結實?缺此狀啓,則欲爲給陳,尤爲缺起耕,而今年因旱排荒缺乃是量田後各年陳荒者,缺全,然則國家恤民缺原啓目付標之意,敢啓。傳曰,知道。
許啓以缺啓曰,刑曹啓辭,元缺推案,則京外議缺,事有缺金大德回啓曰,厥缺,沈詻狀啓曰,缺其律幾何,而一缺曉其意也。夫旣曰指缺打殺,歸罪於執杖之缺王法不復行矣。缺循情壞法,莫此爲甚。缺獨爲處決,亦是前所未有之例,缺李溟回啓所云魁首·正犯,不可分而二之者,缺體,而末端乃曰,殺人重獄,臣曹不敢擅定,而只請議大臣,此尤可怪。殺人之獄,刑曹不自決,更責誰何?此不過推諉之計耳。國綱一壞,有司玩法,若此不已,恐無以爲國。刑曹判書金大德,江原監司沈詻,竝罷職,判書李溟推考,更爲回啓處斷,宜當。敢啓。傳曰,允。
大司憲金榮祖,持平嚴鼎耉啓曰,前判書趙翼事。措辭見上。請亟命遠竄。答曰,不允。
缺,正言鄭之虎·申濡啓曰,金克謙事。措辭見上。請亟命罷職不敍。答曰,不允。
卯時,下雨。郞廳李晉吉書。郞廳金漢老校正。
上在昌慶宮。停常參·經筵。
自昧爽至辰時,沈霧。
黃海監司書目,八月二十四日四更,狂風大作,雨雹交下,大如鴨卵,鵝盡死事。
府啓,前判書趙翼,乃朝廷之重臣,而大宗伯之任,異於庶官。當國事危急之日,翠蓋蒼黃,而翼旣不從,移奉廟社,而翼又不隨。及其缺乃無聊,自號奮義,奪乘花梁之船,擅發南陽之穀,假其名而濟其私。國命阻絶,宗社顚危,而出沒島嶼,惟事逋播,咫尺江都,奔問亦後,迹纔及城,事急先走,是可忍乎?吁,亦甚矣。前日之批,旣曰論罪太晩,翼罪之罔赦,聖明亦已洞燭矣。以翼爲無罪,則削黜之罰,非所當施,以翼爲有罪,則何惜於忘君負國之一罪人,而若是其持難也?請亟命遠竄。答曰,不允。
院啓,今年旱暵,無處不然,而兩南上道,湖西白馬一帶,被災尤酷,年分踏驗,所宜十分詳審,俾無稱冤之民,而臣等取考該曹事目,鋤犁不具處,則已有給陳之命,孑遺殘民,受賜大矣,而尤甚枯損之處,則止於給災。兵火之餘,重之以牛疫,一牛之耕,代以十人之力,僅得播種,立苗之後,卽値旱乾,除草之艱,十倍於前,民之服勤喫苦,有不忍見,而一旱全夏,膏澤不下,膴膴原田,一望焦枯,其或幸而苗長者,亦入秋而不肯秀,此緣根本已傷,無力發達。當初不墾之田,旣不用力,雖不獲利,財則不傷,而入種而全損者,則旣費許多財力,不得升斗之收,其民之冤痛,有甚於抛荒,所謂給災者,免稅而已,田結之役,皆不得免,其於一視之仁,所損非細。請尤甚枯損處,令廟堂更議,竝令給陳。答曰,依啓。前啓訓鍊副正金克謙罷職不敍事,停啓。
奉敎鄭泰齊,實錄考出後入來。
吏曹啓曰,江原監司及守令有闕,政事,取稟。以上朝報
傳曰,政事,明日爲之。
備邊司啓曰,諫院啓辭,答曰,依啓事,傳敎矣。今年災傷踏驗時,旣給今陳,又給量後陳,尤甚枯損處,給全災,則朝家恤民之意,至矣。然枯損與全陳,其不得食則一也,然而枯損之處,只免三稅,未免田結之役,則飢饉之民,冤呼必多。臺臣所論,有見乎此也。兩南中道以上,湖西白馬一帶尤甚枯損處,許令給陳,稅米及凡干田結之役,一切蠲減,而其蠲減貢物元穀,亦爲量減,俾無移定於時存田結之患,宜當。但所謂枯損者,乃是落種之後,全不立苗,或立苗而焦枯,初不除草者也。今若不爲從實踏驗,任他頑民猾胥玩法弄術,不甚枯損處,亦皆給陳,則餘存田結,能幾何哉?令該曹更爲嚴飭各道都事,各別詳細覆審,使無虛實相蒙之患,亦當。敢啓。答曰,依啓。備局謄錄
備邊司啓曰,以本司咨文回啓草記,答曰,依啓,今後接待節目磨鍊行會,俾無詰責之弊事,傳敎矣。會寧府接待淸人與向年接待事例,似爲不同,臣等招問前府使鄭榏,接待節目略爲加減,別單書啓矣。第會寧一府,獨當此役,而他官不爲扶顧,則本府必不能支,或量減本府之役,或所入雜物,分定各官,以助本官之力,似不可已。此意監司處,知委施行,宜當。敢啓。答曰,依啓。且府使出城迎接,判官依例餞送,竝不可已,更爲酌處。備局謄錄
戶曹粘連啓目。答曰云云,貿穀一事乙良,使之善處,俾無民弊。內記草
備邊司啓曰,昨日晝講時,洪得一所啓,近來凶歉之事,八道監司一一狀啓,此自上深所悶惻,賑恤之策,朝廷方極講論,臣不敢更達,而臣之所見,亦不敢不達,臣來自嶺南,右道則不至於全然失稔,左道則被災尤甚云云,而所經之處,擧皆赤地,慘不忍見,民事極可悶慮,送京官專事救荒,何如?上曰,農事,何如?洪得一曰,移秧之時,四月不雨,故全不得移秧,安東·榮川尤甚云,而臣所經河陽·慶山·比安·醴泉等處,所見慘矣,當此秋節,民有草食,而無鹽云矣。上曰,以救荒送京官,反有民弊之言,予嘗聞之矣。得一曰,京官下送,則百姓可知朝廷德意,而本道監司雖盡心救荒,似不若送京官,專事其責,若兵·水營,不無所儲,亦有魚鹽之利,庶幾料理取資,使之救荒,則百姓可蒙一分之惠,而臣在外方,曾見賑恤御史不無有利於民,而其廚傳之弊,亦些少矣。上曰,令廟堂參酌處之事,傳敎矣。今年凶歉,八路同然,而三南爲尤甚,救荒賑飢之策,宜無所不講,各道方伯,職務鞅掌,恐不能專意料理,筵臣別遣京官之啓,有見乎此。但京官猝然下去,未諳道內物情,魚鹽出處施措之際,不無民弊,不若專責方伯。京官中旣有賑恤〈使〉,使之悉心料度,分付監司,次次申飭,俾有實惠,方似合宜。敢啓。答曰,知道。備局謄錄
上在昌慶宮。停常參,只晝講。
李行健啓曰,明日常參·經筵,取稟。傳曰,只晝講。
禮曹啓曰,來己卯式年初試,定於今八月二十六日,館試,儒生圓點一百五十點,鄕·漢城試,以七十點磨鍊知委矣。今又退定於來己卯二月初三日,館試則圓點一百五十點,今加六十點,鄕·漢城試七十點又加三十點,似爲便當。以此移文各官,何如?傳曰,依啓。
傳曰,當日晝講爲之。
府啓,前判書趙翼事,措語見上。請亟命遠竄。答曰,旣已酌處,更勿煩擾。
吏曹,冬至兼聖節使書狀官柳淰,啓。以上朝報
備邊司粘連啓目。答曰,云云。平均分定,亦勿推諉。內下記草
上在昌慶宮。停常參,有晝講。
下直,晉州牧使趙錫胤。
李行健啓曰,明日常參·經筵,取稟。傳曰,停。
傳于李行健曰,陪從宰臣申得淵引見。
洪得一啓曰,左右史官,常時不可闕一,故史官有因公出入之事,則必告政院,缺自是規例,而今日申得淵引見時,史官一員,雖因公缺不告政院而去,臨時顚例,以致稽緩,極爲駭愕,當該史官請推考。傳曰,允。
朴明榑啓曰,承旨除授之日肅拜,例也。況此多事之日,尤不可一刻遲延,而同副承旨李命雄,昨日不爲肅拜,以瀋陽時事,引咎辭職,來呈政院。臣等以臺諫亦不得引前事避嫌之意送語,則今日又不出肅,有違近規。李命雄牌招肅拜,何如?傳曰,依啓。
李俔以備邊司言啓曰,今此使臣之行,有陳奏謝恩文書,以此且兼聖節冬至使爲稱之意,敢啓。傳曰,知道。兼聖節,似爲未妥,謝恩兼之,可也。
以備邊司今行贖還人隨往者甚多,不可無人情,令該曹量宜加給事草記,傳于李命雄曰,前日贖還人率去使臣,有用銀之規耶?
傳于洪得一曰,今到柿子,令宰臣領去,似爲便好事,下敎矣,何無宰臣一時領去之語耶?
又傳曰,宰臣今將發行,而紅柿子單子,何不爲入啓,且無定奪乎?
又傳曰,淸國紅柿一千五百箇,裝黃衣單子書之,九王處紅柿子三百箇,白單子書之。
又傳曰,裝黃衣單子一件,白單子一件,急急入之。
洪得一以戶曹言啓曰,傳敎矣。臣等昨承臣曹草記批答,以今到柿子,令宰臣領去,似爲便好。臣等妄意,柿子數則已爲啓達,而宰臣領去事缺逮成命,似無定奪之事,故不爲覆啓矣。今承下敎,臣等妄料不察之失著矣,極爲惶恐。柿子則宰臣軍官眼同,今方結裹,而夫馬已爲調立矣。敢啓。傳曰,知道。
以戶曹淸國入送紅柿子二十貼單子,傳于洪得一曰,五貼加送。
以紅柿子單子,又傳于洪得一曰,授軍官詳細入送。
許啓以備邊司言啓曰,本司郞廳一員,以西路擺撥摘奸事,今日發送之意,敢啓。傳曰,知道。
李俔以義禁〈府〉言啓曰,高山縣白汝奉代立軍士事拿來事,下去羅將李鳳進,不能看守,致令逃躲。仍本府移文,全羅監司,今旣械送,依例拿囚治罪,何如?傳曰,允。
又啓曰,劉漢民·朴砌·李孝謙·朴弘等分揀事,判下矣。放送之意,敢啓。傳曰,依啓。
持平趙鼎耉啓曰趙翼事,措語見上。請前判書趙翼亟命遠竄。答曰,已諭。
大司憲金榮祖疏曰,伏以,春間遭妻喪,特蒙恩暇,歸見殯殮,而入夏以來,病祟未殄,不克完葬,以至于今矣。近接鄕信,本月十三日發引,十九日永窆云,已爲定期,而頃日陳奏節使之命,前後荐及,不敢告歸,今則缺朝之行,當在數月之內,庶伸私情,不害公事,故敢此冒昧籲呼。竊念所帶之職,非如循例乞暇往還之任。伏願特賜遞改,俾令送死無憾,謹昧死以聞。答曰,省疏具悉。卿其勿辭,趁卽往來。
副校理尹絳辭職上疏,答曰,省疏具悉爾懇。爾其勿辭,調理察職。
都承旨朴明榑上疏。伏以,臣賦命奇薄,百不猶人,少時生兩男子而不育,以三代奉祀之身,孑孑無後嗣,又無期功强近之親,可以收繼者,故不敢違法立後。獨同生弟明桂,有一子爾點,意謂臣死之後,明桂可以兄亡弟及之法奉祀,而傳其子矣。缺數年前,明桂又身死,臣之情事,窮亦甚矣。伏聞故宰臣缺於其弟惕死後,取其獨子一皓爲後,而請于朝,宣祖特命許之,一皓乃以其所生父班祔焉。蓋以重宗法,近來士大夫家嫡無子者,或有因此援例,籲請而蒙許者。故臣亦欲以亡弟之獨子爾點,依他立後,敢將賤瑣之懇,仰冀孝理之化。伏願下命該曹,考例准許,使微臣生得免不孝之罪,死不爲不食之鬼,千萬幸甚。踏啓字而下。
晝講。入侍,同知事李景奭,特進官李行遠,參贊官洪得一,侍讀官睦性善,檢討官沈,假注書李䅘,記事官鄭泰齊·許積。講詩傳都人士,自白華菅兮,止綿蠻三章。缺
上在昌慶宮。停常參·經筵。
李行健啓曰,明日常參,經筵,取稟。傳曰,停。
李俔啓曰,忠淸監司金堉狀啓,請解放羅州囚人柳敬官,使之貿販賑飢,而敬官旣負公債,見囚他道,偃然請釋,事涉猥濫,措語苟且,請推考。傳曰,依啓。
李俔以備邊司言啓曰,近接西報,海西軍兵,頗多逃亡,極爲痛駭。不可任其行走,要路去處,排置伏兵,譏察逃還者,卽於軍前,以示軍律,則庶有警戢之心。本處之軍,旣趁後營,則似在殿後之行,而此習可惡,先使缺此意閔聖徽·柳琳缺處,馳撥行會,宜當,敢啓。傳曰,依啓。
李命雄以備邊司言啓曰,西路運糧,百計無策,宗室·駙馬及士大夫不至缺浮薄者,則一局之物,猶或可爲,故至於入啓知會矣。八月十六日爲始,士大夫各司備納滿二十疋,則資裝木各一同,載持發送,其中士人二人,聞風願納,一體載送,而各人所納,逐日開錄,爲先別單以啓之意,敢啓。傳曰,知道。
又啓曰,以本司草記,傳曰,前日贖還人率去使臣,有用銀之規耶事,傳敎矣。前則使臣臨發,除出盤纏銀子,換貿南草以往,而今不能然,故啓辭措語及之,欲略添刀紙等物,以資周旋之用,非謂至彼有用銀之事也。伏承下敎,不勝惶恐。敢啓。傳曰,知道。
朴明榑啓曰,假注書李䅘病未進,請他假注書差出。傳曰,依前傳敎,勿爲數遞。
以左承旨許啓初度呈辭,傳曰,調理出仕。
以掌令李汝翊初度呈辭,傳曰,還出給。
李行健以弘文館言啓曰,本館下番四員內,修撰李烓未肅拜,副修撰成以性·李道長,皆在外未進來,修撰臣李,方爲入番,而母病甚重,情理悶迫,他無替直之員,新除授校理柳淰,修撰李烓,竝命牌招,推移入直,何如?傳曰,依啓。
李命雄以兵曹言啓曰,去夜本曹郞廳巡檢時,西營守直南原正兵崔光男,北營守缺南原正兵金成代身,現捉囚禁,依律科罪,何如?傳曰,允。
又啓曰,曾因裁省廳事目,各樣刷馬馬瘝,內則京驛入把四匹,外則令宣惠廳准立事,已成近例矣。亂後京驛蕩敗尤甚,些少馬匹,率皆瘦瘠,若不及時變通,則必有難保之患。目今瀋陽入送卜馬及諸道大小出使所騎之馬,一日之內,多則數十匹,小不下七八匹,而西至平山,南至稷山·忠州及缺替必費八九日而還,有時便行,則或十餘日未還。以如此略干顚仆之馬,應如彼無限刷馬之役,勢所不堪。況沒數出送之間,有時急刷馬,則不計有無,每專責於兩驛,艱難募集,驛卒擧將離散,誠爲可慮。自後京驛馬缺勿拘四匹之規,令宣惠廳給價雇立事,捧承傳施行,何如?傳曰,勿改前規,可也。
李行健以禮曹言啓曰,晝講時,缺李行遠所啓,今式年圓點儒生,夏間則三十餘人爲之,令缺退定之後,或有下去者,及聞禮曹入啓加點,則餘存者又有下去之意云,未知何以爲之。上曰,令該曹議處事,傳敎矣。圓點之設,使儒生奉缺聖廟,而群居講學,祖宗朝重道崇儒之意,可謂至矣。己卯式年初試,當取於今年八月,而國家多事,又缺於明年二月初三日,自今九月至正月,以日子計之,則大槪一百五十日矣。六十日圓點缺今若全減,則館齋寥寂,聖廟無看守之人,極爲未安。聖敎如此,館試則以三十點,鄕·漢城試,十五點降定,宜當。以此磨鍊,更爲知委各道,何如?傳曰,依啓。
大司憲金榮祖,持平嚴鼎耉啓曰,前判書趙翼,乃朝廷之重臣,而大宗伯之任,異於庶官。當國事危急之日,翠華蒼荒,而翼旣不從,移捧廟社,而翼又不隨,及其缺乃無聊,自號奮義,奪其花梁之船,擅發南陽之穀,假其名而濟其私,出沒島嶼,惟事逋播,江都咫尺,奔問亦後,跡纔及城,事急先走。其忘君負國之罪,決不可削黜而止,請勿留難,亟命遠竄。答曰,勿煩。
弘文館校理柳淰辭職上疏。答曰,省疏具悉。爾其勿辭察職。
弘文館修撰李烓辭職上疏。答曰,省疏具悉。爾其勿辭察職。
夜一更,流星出天棓星下,入北斗星下,狀如鉢,尾長五六尺許,色白。電光。二更三更,電光。
上在昌慶宮。停常參·經筵。
李行健啓曰,明日常參·經筵,取稟。傳曰,停。
以備邊司咨文回啓草記,傳于李俔曰,今番接待規例,謄書入之。
李命雄,以承文院官員,以都提調意啓曰,陳奏文書,追付節使之意,前已啓下,而事勢已變,不可仍用前藁。故略爲檃栝,改付標以啓之意,敢啓。傳曰,知道。請糧一款,刪去未妥,更議處之。
李俔以都摠府言啓曰,今日入直軍士,中日習射,請出標信。傳曰,知道。
傳于李俔曰,外方卜馬上送事,缺
李命雄,以承文院官員,以都提調意啓曰,曾在宣廟朝,亂離多事時,故臣李好閔,秩在堂下,而稱以承文院製述官,大小文書,皆屬其手。頃年申欽爲大提學時,以李缺等數人啓下,以備製述。近來國家益多事,文書酬應,製述官爲之,所係尤重。修撰李烓,依前例,製述官差下,使之察任,宜當。敢啓。傳曰,依啓。
大司憲金榮祖,掌令李汝翊,持平嚴鼎耉啓曰,趙翼事,措語見上。請勿留難,亟命遠竄。善山府使李祗先,爲人愚妄,行政之際,不用關節,則一從奸吏之言。至於軍政重事,尤極顚錯,興民怨咨,皆懷離散之心。嶺底稍完之邑,日就凋弊,請命罷職。答曰,不允。李祗先事,風聞未必盡實,更加詳察,姑勿煩論。
弘文館副校理尹絳辭職上疏。踏啓字下。
夜五更,流星出畢星上,入東井星下,狀如鉢,尾長七八尺許,色赤。
許啓以備邊司言啓曰,昨日承文院草記,前所寫完奏本,仍爲入送事,已爲允下矣。臣等反復參商,若送前本,則月日與使臣姓名,各相參差。且以前例言之,附奏則方物可闕,別奏則不得無方物。前日所送,乃是別奏,旣送此本,則其時方物,亦不可不送。此等節目,俱涉難便,然此則些少拘礙而止耳。以事體言之,師期糧餉,已爲停當,使臣之行,回程已久,則前送奏本,不過一紙浪說,何敢以此呈達於皇帝之前?無益於事,而有傷於事理,淸朝亦必以見輕致疑,以此以彼,俱涉無據。當初臣等啓請送咨時本意,只以皇勅中忘恩二字,不可初若不聞,故欲爲拈出陳辨,非欲仍送前奏者,而槐院咨文撰出時,有前該奏本留待節使之語,此則措語不明之致耳。豈可以措語間,俾欠照管之故,硬守一句文字,致損事大之道乎?今送別奏,淸朝萬無執前咨致詰之理,設或有問,順理爲答,不患無辭矣。此事所關似重,不可不詳稟處之,故前啓下奏稿及新撰別奏,竝爲呈進,以竢裁處。傳曰,此事仍改間,具無關重之事,改送亦似不妨。
承文院官員以都提調意啓曰,陳奏文書,追付節使之意,前已啓下,而事勢已變,不可仍用前草。故略爲檃栝,改付標以入之意,敢啓。傳曰,知道。請糧一款,刪去未妥,更議處之。
上在昌慶宮。停常參·經筵。
李行健啓曰,明日齋戒,明明日國忌,缺視事不爲取稟。傳曰,知道。
李命雄以備邊司言啓曰,以本司咨問回啓草記,答曰,依啓,缺接待節目,磨鍊行會,俾無詰責之弊事,傳敎矣。會寧府接待淸人與向年接待事例,似爲不同,臣等招問前府事鄭榏,接待節目略爲加減,別單書啓矣。第會寧一府,獨當此役,缺
李命雄以備邊司言啓曰,以本司會寧府接待節目磨鍊知委事草記,傳曰,今番接待規例入之事,傳敎矣。鄭榏招問其規例,書入之意,敢啓。答曰,知道。
李行健,以承文院官員,以都提調意啓曰,請糧一款,刪去未安,更議處之事,傳敎矣。糧餉一款,事在旣往之後,追爲提起,似不誠實。臣等之意,此奏頭辭及其間發兵難便等語,竝不刪去,只以承勅惶恐,不得不仰陳本情之意,別爲措語以送,方合事宜,敢啓。傳曰,頃日所送咨文中,旣曰兼申濟糧之請,而無端刪去,未知何如。
傳于李行健曰,今番齎咨官齎去咨文草,入之。
掌令李汝翊,持平嚴鼎耉啓曰,前趙翼事,措語見上。決不可削黜而止,請亟命遠竄。善山府使李祗先事,措語見上。請亟命罷職。答曰,不允。
自未時至酉時,日暈。
兵曹參判李敬輿疏曰,伏以,國事到此,臣節當死,婺婦之恤宗周,杞人之憂天傾,亦出於匹夫匹婦不能自已之良性,今日缺廷臣,食君衣君,以士大夫爲名者乎?臣以螻蟻之賤,遭逢聖明,缺經幄,三忝藩服,歷敭中外,報蔑毫絲,隆恩缺出尋常,非臣隕首糜骨缺親黨,弔影無依,缺天地生成之恩旣給,而缺潰潰,有似烟霧中人,奄奄氣息,若將垂盡。人子至此,不忍一日離側,艱虞日甚,退處無義,親病若此,欲捨不忍,臣將此一身,若何爲計?事君事親,日有長短,而不忠不孝,罪難逃一,臣係缺君親,彷徨中路,臣之情理,旣云戚矣,臣之事勢,亦可謂狼狽矣。臣諴恩缺歸見病母,感祝私情固幸,而淸渭終南戀闕,怵惕之心,到今耿耿,頃日露章乞免,豈臣所欲?誠未格天,事歸飾讓,兼帶未改,新命繼降,臣誠感激,惶悶亦切,聖恩愈隆,臣罪彌重,臣以榮爲懼,措躬無地。百爾思量,計無所出,不得不更此申請,是亦恃父母之愛,而忘鈇鉞之誅者也。且念臣曾在南漢,目見前判書金尙憲,前參判鄭蘊,垂絶幸生,求死不得之狀,心常憐歎,自顧慙愧。向忝玉堂,應旨陳箚,至以生而自靖,扶持人紀,不定缺薄太甚等語爲辭,不圖人之意見不同,到今攻斥尙憲,如攻索性小人,之請安置之律也。凡天下之是非,自有缺非一時論議之所能易置缺伏乞聖慈,先正臣罪,以爲首發妄言者之戒,以安愚分,以謝人言,公私幸甚。答曰,只遞本職。
上在昌慶宮。停常參·經筵。
世祖大王忌辰齋。
李行健啓曰,明日常參·經筵,取稟。傳曰,停。
李行健啓曰,承文院官員,以都提調意啓曰,以本院奏文草記,傳曰,頃日所送咨文中,旣曰兼申濟糧缺無端刪去未安,如何事,傳敎矣。前日宣傳官齎去咨文內,有曰,專差使臣,仰陳下情,兼申濟糧之請。又曰,使臣中路回還,姑將前該奏本,敬竢節使之行,以此言之,則似當仍送前奏,而以今事勢言之,師期糧餉,恭候聖旨等語,已歸虛套,其不可不辨缺二字而已,則前咨所謂專差使臣,仰陳下情者,卽此也。濟糧一款,業已停當,不復提起,只陳惶恐未安之意,自是合宜,淸朝似無强索前奏之理,故昨日相議爲啓矣。今承下敎,然則前所寫完奏本,仍爲入送無妨乎?敢稟。傳曰,依啓。
許啓啓曰,備邊司啓,以本司會寧接待節目草記,答曰,依啓,且府使出城迎接,判官依例餞送,缺更爲酌處事,傳敎矣。聖敎果有允當,元單子付標以入之意,敢啓。傳曰,知道。
許啓以備邊司言啓曰,慶尙道所定馬匹,勿以元馬上送,牽馬人雇價竝計,作木一同二疋上納事,已爲入啓定奪,撥上行會矣。卽見平安監司狀啓,以馬匹勿爲連續下送爲請,全羅下道之馬,亦依慶尙道例,竝令作木上送,則其與馬匹到平壤者,所費懸殊,各邑之人,雖已登程,亦必樂聞,令本道監司,火速知委施行,宜當。此意急急行會,何如?傳曰,依啓。
李命雄啓曰,右承旨洪得一上疏,踏啓字而下矣。疏內以請治臣罪爲結語,捧承傳乎?敢稟。傳曰,缺該曹。
許啓以備邊司言啓曰,經亂未久,又値凶荒,民多失業,相聚爲盜。下三道·京畿等地,明火殺越之變,無處無之,至於京江,亦有此患。若不及今圖之,漸至滋蔓,則將來之憂,有不可勝言。常時外方機捕之責,專在兵使,而循例行文各邑,恐無以止盜,令各道監·兵使,別爲思度,約束守令,着心設機,盡心捕捉,俾無竊發之患,宜當。以此意行移,何如?傳曰,依啓。
李命雄以禮曹言啓曰,史官書啓內,臣承命往太白山,缺出宣廟朝實錄,則被擄婦女定奪事,自癸巳·癸卯逐年搜考,自無現出處矣。傳曰,知道事,傳敎矣。壬辰倭變,我國女子,雖有被擄者,一自渡海之後,萬里滄溟,消息杳然,其存其亡,無路得知,我無刷還之計,彼無贖送之意,復合再娶,絶不得聞缺至於我國境內士族婦女,被擄旋放者,缺其家旣諱,人自難言。故雖因此棄絶,亦相復合,此缺臣,使臣就議缺實錄中遺漏,而不載歟?大槪前日臺諫論啓之意,實係禮節大閑,上裁,何如?傳曰,言于廟堂。
初昏,雷動電光。夜一更,雷動電光。
上在昌慶宮。停常參·經筵。
世祖大王國忌。
李行健啓曰,明日常參·經筵,取稟。傳曰,停。
卯時,日有右珥。
許啓以都摠府言啓曰,今日入直軍士,當爲中日習射,而國忌相値,退〈行〉之意,敢啓。傳曰,知道。
李行健啓曰,禮曹郞廳,以大臣意啓曰,本曹啓辭,史官書啓內,臣承命往太白山,考出宣廟朝實錄,則親政及引接臣僚,別單書啓之外,無他節目,披擄婦女定奪事,自癸巳至癸卯缺傳曰,言于廟堂事,傳敎矣。當初諫院以臣等收議爲不實,故有此實錄考出之請,蓋欲攻破臣等收議之者,而今旣未有所考,則諫院之論,似無取訂之地。且該曹啓辭內,謂士族婦女,被擄旋放者固有之,而其於講和後刷還,厥缺亦爲不貲。未聞有朝廷處置之擧,亦未知有何故,臣等不敢更有所陳,伏惟上裁。傳曰,知道。燼餘
備邊司啓曰,昨日承文院草記,前所寫完奏本,仍爲入送事,已爲允下矣。臣等反復參商,若送前本,則月日與使臣姓名,各相參差。且以前例言之,附奏則方物可闕,別奏則不得無方物。前日所送,乃是別奏,旣送此本,則其時方物,亦不可不送。此等節目,俱涉難便,然則些少拘礙而止耳。以事體言之,師期糧餉,已爲停當,使臣之行,回程已久,則前送奏本,不過一紙浪說,何敢以此呈達於皇帝之前?無益於事,而有傷於事理。淸朝亦必以見輕致疑,以此以彼,俱涉無據。當初臣等啓請送咨時本意,只以皇勅中忘恩二字,不可聽若不聞。故欲爲拈出陳辨,非欲仍送前奏者,而槐院咨文撰定時,有前該奏本留待節使之話,此則措語不明之致耳。豈可以措語間,偶欠照管之故,硬守一句文字,致損事大之道乎?今送別奏,淸朝萬無執前咨致詰之理,設或有問,順理爲答,不患無辭矣。此事所關似重,不可不詳稟處之。故前啓下奏稿及新撰別奏,竝爲呈進,以竢裁處。傳曰,此事仍改間須無關重之事,改送亦似不妨。承文院謄錄
上在昌慶宮。停常參·經筵。
李行健啓曰,明日常參·經筵,取稟。傳曰,停。
有政。吏批,判書南以恭進,參判李景奭進,參議鄭太和服制,都承旨朴明榑進。兵批,判書李時白進,參判未差,參議李基祚進,參知李省身坐起進,左副承旨李俔進。
吏批。以李烓爲掌令,崔惠吉爲兵曹參判,洪爲掌樂正,金世濂爲刑曹參議,朴明榑爲宗簿提調,尹絳爲司藝,崔後定爲康陵參奉,金光厚爲昌陵參奉,尹祥履爲修撰,兪㯙爲副校理,李枝茂爲典籍,尹履之爲刑曹參判,海城副守缺,浪城副守利忠在喪終制。
兵批,以洪靌爲副摠管,金致漢爲五衛將,李復吉爲咸興監牧官,趙韓魏·申得淵爲護軍,李敬輿爲大護軍,吳端爲行副司直,李尙馨爲司直,尹絳爲副司直,白賢民爲副司果,李重吉爲副司正。
兵批啓曰,五衛將具仁基,呈狀于政廳曰,數日前落馬重傷,宿衛重地,不可久曠,改差,何如?傳曰,依啓。
李行健以弘文館言啓曰,本館見在官六員內,校理柳穎,奉使在外,柳淰以書狀官,行期已迫,副修撰成以性·李道長,皆在外,副校理睦性善,修撰沈,今方入番,而懸仕校正之時,未免孤陋。未差闕員,請於今日政,以在京無故人,盡爲差出。傳曰,依啓。
李行健以戶曹言啓曰,冬至·聖節·謝恩三方物,今將封裹,正朝方物,亦當鱗次發送矣。此四方物中,謝恩方物,則以陳奏使齎去,留置義州·平壤者封送,而物目中,或有不足者,或有有餘者。不足者,則自京下送,有餘者則還爲取來,宜當。敢啓。傳曰,推移用之,勿爲移來。
李行健啓曰,成均館官員,以知館事意啓曰,今九月初九日,儒生設試,而政府有故,不得行之之意,敢啓。傳曰,知道。
李行健啓曰,戶曹啓辭,當此大無之年,各衙門修繕之事,連續不絶。當今國事,與依墻壁立朝廷者,何異?雖有破毁未葺之事,不須急急營造,限事定年豐間,各衙門營繕,一切停寢,宜當。以此意捧承傳,何如?傳曰,依啓。
李行健以戶曹言啓曰,冬至聖節使之行,又有謝恩方物,所載刷馬之數甚多。自今宣惠廳遺儲絶乏,非但給價爲難,一路刷馬之弊,亦爲不貲。赴瀋軍資裝木,今已畢運,此後上來之馬,別無所載之物,勢將空馬入送。今十一日以後,上來全羅道田結馬,姑爲留置,冬至使行次方物載送,則省弊多矣。若馬夫留糧爲難,則雖自本曹題給,其視刷馬缺輕重懸殊,令備邊司議處,何如?傳曰,依啓。
李俔啓曰,漢城府啓辭,大臣開坐於備邊司,招左右缺分付曰,近聞屠牛處頗有之,而不能跟捕,姿意屠殺,須速聞見捕捉云。向夕左邊捕盜大將具宏,將牛肉及犯人私奴難奉,移送本府,方爲囚禁矣。禁屠之令,非不嚴密,而國法解弛,公然屠販,本府下人,不敢窺捕。今者捕盜廳,乃能捕捉,不可不隨現痛治。令該曹據法處斷,宜當。敢啓。傳曰,允。
李行健以戶曹言啓曰,因禮曹啓辭,對馬島主處,大綿線五六疋貿送事,啓下矣。大綿線五疋,已爲貿得,令兵曹別定禁軍,給馬下送,何如?傳曰,依啓。
掌令李汝翊,持平嚴鼎耉啓曰,前判書趙翼事,措語見上。善山府使李祗先,自到任之初,關節輕重於詞訟之下吏弄奸於政令。至於軍務,國之大事也,或閉閣而不修,或疊役而呼冤,兵民俱困,怨咨盈路。嶺底稍完之邑,日就凋弊,此非泛然風聞之比,臣等所常目覩,請亟命罷職。答曰,勿爲强煩。
司諫權濤,正言鄭之虎·申濡啓曰,靈巖郡守李慶綿,初以代射,降定缺竊科第,發身已爲麤鄙,及授本職,酗酒獨狂,專缺日與流寓士大夫,登涉山寺,縱飮無節,至於失性。政委下吏,民受其弊。且屠殺農牛,爲國大禁,而疫過之後,其律尤重。爲守令者,所當捧行國禁,以助其民,而姿意屠殺,以資宴需,其蔑法泛濫之罪,不可不治,請命罷職不敍。
李俔啓曰,再昨別營揀擇時,別監等以不合者數三人薦擧,仍爲擬望,司贍寺朴成耉受點矣。今者渠自訴曰,曾已免賤,方爲缺大君陪吏,願依弘文館書吏例頉下云,渠之所謂缺詳考帖文後,稟處,何如?傳曰,勿施。
許啓以備邊司言啓曰,前見李廷楗狀啓,前營將李仁健,領軍三百餘名,到義州一一點考云,則二十八日朝,可到九連城,而今見林慶業二十九日申時狀啓,李仁健尙無消息云,極爲可怪。仁健失誤軍機之罪,至此而難逃矣。以此觀之,則當初閔聖徽狀啓請罪者,實出仁健之自取,令閔聖徽査覈啓聞,宜當。敢啓。傳曰,依啓。
許啓以備邊司言啓曰,以本司慶尙道上納馬處置草記,答曰,此馬計給于關西刷馬之價,而其結布移用,則西路有添馬之益,嶺南無狼狽之事矣事,傳敎矣。關西刷馬,雖有民結出定之令,而時未知本道處置之如何。且業已結布出馬入送之後,以他馬償給,而仍責原布,則民情益不便,事必難行矣。嶺南狼狽之慮,誠如聖敎,反復思量,則厥馬運致平壤之際,應費數同之木,今以一同爲定,使之上納京中而止,則嶺南之民,必以爲幸。臣等此請,實出公私兩便之意。今承聖敎,似若有未及洞察處,敢爲申稟,以候上裁。傳曰,依啓。且此馬必已登程,勢似未及矣。
朴明榑啓曰,臣於頃日,得見西來狀啓中,有責躬謝罪等語,似是彼中所欲爲之事,似當卽爲擧行,以副其意,而尙未有處分云。令廟堂參考,稟旨處置,何如?傳曰,依啓。
許啓以備邊司言啓曰,前見義州府尹李廷楗狀啓,新出身一百八十名,防營軍一百名,竝於八月二十日渡江云,而卽見林慶業狀啓,則只新出身一百八十名,到鳳凰城云,事甚可怪。李廷楗當初狀啓之數,如或不實,則極爲駭愕,令本道監司,明査啓聞,以憑處置,何如?傳曰,依啓。
許啓以備邊司言啓曰,軍兵今方鱗次渡江,已渡江者,所食糧餉一事,時無見出於狀啓之中,而以勢度之,不過以義州及鳳凰城運置之米,分齎而去耳。若然則瀋陽以西,旣有自淸國題給之言,前日分付兩西,各運千石之擧,似爲稍完,兩道監司通議緩急,觀勢酌處,無致大段騷擾,實合事宜。以此意平安·黃海監司處,竝爲行會,何如?傳曰,若無通議之事,使之停寢,可也。
李俔啓曰,林慶業還入瀋陽之意,已入啓行會矣。但見慶業到彼問答之語,則慶業意在來,若或因此成事,則甚爲可慮。慶業到瀋陽,更觀氣色,如其勢難出來,則勿爲强爭,以拂其意,宜當。且李時英等,雖已渡江,軍行必遲,慶業軍兵必到鳳凰城後,爲先馳往,速傳先聲,仍陳瀋陽以後軍糧,專恃淸國之意,而或有別樣軍糧,則所帶軍官中一人,急速出送,馳啓宜當。此意行移,何如?傳曰,依啓。軍兵必渡江後,使之馳啓,宜當。糧餉旣已相約,不必更言。
李俔以備邊司言啓曰,前見林慶業狀啓,軍糧貸用於淸國,隨後備納之意,已與鄭命守相約云,而措語不明,未敢輕信。今見慶業後次狀啓及宰臣移文之意,則似不無所望。但淸朝雖或接濟,恐無贍足之望,則似不可無措備輕貨,送致軍前之擧。且使淸朝,依所言責償於我,則竊恐益有難支之患。以此言之,運糧之擧,缺固不可不預爲料理,缺通共二千疋,而太僕馬,宗室·士夫募馬,送于西路,至數百匹,而各道守令所納之馬,亦必不少。慶尙道分定馬三百七十二匹,則除出作木,每馬一匹,原馬價。牽馬〈人雇〉價,竝計以木一同二疋,上納于京中,販貿輕貨,以充應猝之用,似爲便益,缺本道民情,必有省弊之擧矣。慶尙道馬匹上納日限稍闊,以此意,火速移文知會,宜當。敢啓。傳曰,此馬計給于關西刷馬之價,而其結布移用,則必終有添馬之益,嶺南無狼狽之事矣。
上在昌慶宮。停常參·經筵。
李俔啓曰,明日常參·經筵,取稟。傳曰,停。
藥房都提調臣崔鳴吉,提調臣南以雄,副提調臣朴明榑啓曰,近來風日不調,閭閻之人,感冒者多,缺此時上候,何如?經席連日不開,昨日又有下醫官之敎,臣等不能無憂慮,惶恐敢稟。答曰,時無疾病。
李行健以內醫院都提調·提調言啓曰,卽接瀋陽陪從講院移文,藥房書員李命,眼疾極重,兩目不開,不得使喚,其代急速入送云。書員諸伯男,今使行一時,依前給馬入送,何如?答曰,依啓。
李行健以承文院都提調意啓曰,吏曹參議鄭太和,本院副提調差出,使之察任,何如?答曰,依啓。
李行健以承文院都提調意啓曰,冬至聖節使朴瀰缺是崇德,與淸朝自號同,文書間不無妨礙之慮,缺依前啓,請以崇祿塡書之意,敢啓。答曰,依啓。
許啓以備邊司言啓曰,受由在外缺節使之行,又有謝恩方物,以上燼餘。此下缺
藥房再啓曰,前日製進黃連豬肚丸,以日子計之,今月望後,似當畢進,此藥更爲劑入乎?諸醫之意,則以爲此藥進御,已至六朔,前頭節候漸寒,連進涼劑,亦涉未安。加減八味元,更議加入進御,宜當云,敢爲仰稟。答曰,醫官之見,似是矣。
藥房三啓曰,加減八味元,更議加入以進事,蒙允矣。前加入中,知母·茴香減去,鹿茸酥炙·枸杞子·天門冬各一兩,黃柏鹽酒炒八錢,宜當云,以此劑入之意,敢啓。答曰,知道。以上內醫院謄錄
備邊司啓曰,以戶曹啓辭,冬至聖節使之行,又有謝恩方物,所載刷馬之數甚多,目今宣惠廳遺儲絶乏,非但給價爲難,一路刷馬之弊,亦爲不貲,赴瀋軍資裝木,今已畢運,此後上來之馬,別無所載之物,勢將空馬入送,今十一日以後,上來全羅道田結馬,姑爲留置,冬至使行次,方物載送,則省弊多矣,若以馬夫留糧爲難,則雖自本曹題給糧太,其視刷馬價備給之難,輕重懸殊,令備邊司議處,何如?傳曰,依啓事,傳敎矣。該曹啓辭,似爲便當,使之依此施行,何如?傳曰,允。兵曹謄錄
上在昌慶宮。停常參·經筵。
李行健啓曰,明日常參·經筵,取稟。傳曰,停。
許啓以都摠府言啓曰,今日入直軍士中日習射,請出標信。傳曰,知道。缺
以兵曹都摠府中日單字,傳于缺
許啓以備邊司言啓曰,缺若還平壤,則雖有策應之事,勢缺留駐安定之間,以便酬應之意,行移,何如?缺
缺李行健以春秋館言啓曰,太白·赤裳·五臺等處,史庫守直參奉,在前禮曹差送,定爲瓜限,給料看守,缺免軍役,所缺近年以來,私情太勝,缺其曲循私請,不以史庫爲重者,則於此可知。俱不無所失,令攸司査覈推考,而當該色吏,囚禁治罪。自今以後,一依事目,其有猶踵謬習,自京差送者,則囚禁啓聞之意,三道監司處,竝爲移文知委,宜當。敢啓。傳曰,依啓。壬申以後,違法差送者,使之勿免軍役。
夜一更,月有右珥。流星出室星下,入左旗星上,狀如鉢,尾長五六尺許,色赤。三更,月暈。五更,流星出五車星上,入王良星下,狀如拳,尾長三四尺許,色赤。
東陽尉申翊聖箚曰,臣於五六年前,重患足疔,仍成付骨之疽,幾至死境。經年之後,雖得合口,年年逬裂,秋冬爲甚,方其作苦,求死不得。今年早發,痛痒異常,藥水沾洗,缺調治。摠府新命,肅謝久稽,雖緣病伏,逋慢實大。臣之所患,非但外蝕,自經大亂,內鍊已深。婺婦恤周,杞人憂天,臣缺失節,忽忽忘生,深居謝事,神思稍蘇,群處煩囂,視聽先瞀,或作眩運,甚則絶倒,自知其難以藥治,切願處靜凋養,而不敢乞恩,心默回徨久且。唯摠府之職,在平日,不過更缺宿而已,脫有緩急,統制禁旅,環衛乘輿,缺艱虞之際,不可不擇人以授之。如臣無狀,已試蔑效,尤不可帶疾而供此重地。伏乞聖明,亟命遞改,俯賜寬假,以便調病,缺天地父母再生之恩也。病狀消減,復爲元軀,缺答曰,省疏具悉。宜勿控辭,調理察職。
掌令李汝翊,持平嚴鼎耉啓曰前判書趙翼事,見上。答曰,已爲酌處,更勿煩瀆。
上在昌慶宮。停常參·經筵。
藥房都提調臣崔鳴吉,副提調臣南以雄,副提調臣朴明榑啓曰,外間頗言自上近有感冒之候,臣等不勝憂悶之至。症候雖出於偶感,若不審症用藥,至於彌留,則必有後悔。伏願明白下敎,令醫官等,議藥以進,何如?答曰,別無所患之症,卿等勿爲過慮。
許啓以都摠府言啓曰,副摠官臣缺昨日中日習射時,缺待罪事缺
許啓以備邊司言啓曰,慶尙道及全羅下道所定馬匹作木上納事,啓下知委矣。遠外之人,不知有此公事,或有上來之處,還送亦爲有弊,而但念西路運糧事緩。本道監司之意,亦不欲入送,而前日入送之馬,其數已多,若不善喂,則倒斃之患,在所必至,費用許多民力,終歸於無益,明矣。上來之馬,今雖還送,其弊不至大段,設有弊端,亦與倒損而歸虛者有間。本司群意,皆以還送爲可,而不敢擅便,何以爲之?敢稟。答曰,依啓。
李行健啓曰,明日常參·經筵,取稟。傳曰,停。
刑曹判書李溟辭職上疏。入啓。踏啓字以下。缺
掌令李汝翊,持平嚴鼎耉啓曰,缺艱險執的以從,人臣分義,在所當然,而趙翼缺罔念道理,旣不扈駕於蒼黃之日,又不缺於移奉廟社之行,都懷保全之計,缺奪船發粟,惟事逋播。江都隔水缺後,迹纔及城,而事急先走。噫,平生讀書,所成何事?遺君恇㤼,乃其事業,則以天地包容之量,雖欲含垢,而公論所激,不可削黜而止,請命遠竄,以爲人臣後君之戒。
許啓以備邊司言啓曰,京畿各驛,得聞本司將欲分給馬匹,極以爲幸,爭先願受,關西一路情願,亦豈與京驛有異哉?且閔聖徽前後狀啓,都是道內辦馬渴悶之狀,而今此入送田結之馬,則不欲暫留於本道境,是何意耶?況此等馬匹,本司堂上一一親點,則皆是健實之馬,其中亦頗有步才,合於驛用者,故親監烙印,以防換納矣。閔聖徽狀啓內,稱其無用,竝爲還送,不見馬形,何以知其好否耶?且馬聚之一處,則誠似多矣,分之各處,則反覺其少,有何喂養之弊?而因監司錯料,致有彷徨岐路,漸至瘦瘠之患,甚爲可慮。其馬匹之未及回程者,依前移文,一一領納,而考其烙印,以驗眞僞,趁卽分給,俾無倒斃之患,宜當。此意各別行移,何如?答曰,依啓。
答府曰,已諭。
自卯時至午時,日暈。夜一更,月暈。五更,流星出柳星下,入畢星上,狀如鉢,尾長四五尺許,色赤。燼餘
兵曹啓曰,以懷德縣監推考草記,傳曰,步木升尺定奪公事入之事,傳敎矣。各年謄錄謄書以入之意,敢啓。傳曰,知道。兵曹謄錄
兵曹啓曰,步兵價布納曹時,各官例爲踏印信邑號,又爲貫繩,盛以布袋,監封上送者,非但重其事也,所以防授物奸濫之弊也。頃因筵臣啓辭,以三十五尺爲准事,已爲行會各道,升數則當依前准七升備納,而其中或有升不滿五,而尺不滿三十五者,苟充上送,尺數旣短,而升數又麤,則不過爲常木而已,事極未安。爲守令者,所當十分詳察,尤加盡心處也,不宜以尺數減短之故,竝與前規而廢閣,謾視其事而莫之察也。卽見懷德縣所納之布,則上送之數,只是五十四疋,而皆無印迹,且無邑號。臣等慮有中間換布之患,捉到領來隊長,多般窮問,則縣監果緣忙事出去,未及踏印,只來陳省以給,此則非矣身所知云,果如隊正之招,則縣監之不爲致察,據此可知,懷德縣監爲先推考。此後如有無印迹,無邑號,無貫繩者,各其守令,自本曹入啓,直爲罷黜,隊正輩或與下吏符同,不以本色來納者,及守令或給京主人,使之防納者,一一隨現査出,隊正及同謀下吏,嚴加重律,守令贓案施行事,各道監·兵使處行移,以祛中間濫僞之弊,何如?傳曰,步木升尺定奪公事,入之。兵曹謄錄
上在昌慶宮。停常參·經筵。
有政。吏批,判書南以恭進,參判李景奭進,參議鄭太和服制,都承旨朴明榑進。
李行健啓曰,明日常參·經筵,取稟。傳曰,停。
以崔惠吉爲大司諫,洪靌爲刑曹判書,南斗杓爲靈巖郡守,南以雄爲左參贊。奉敎單許積,典籍單鄭泰齊,承文副提調鄭太和,南斗昌爲缺邊復缺爲軍器僉正,金槃爲兵曹參判缺
兵批,判書李時白缺參判崔惠吉缺參議李基祚病,參知李省身進,左承旨許啓進。
許啓以軍器寺言啓曰,楊根地本寺柴場經缺不爲收拾,故柴場隣近村民等,任自斫取云。本寺官員依前下送,摘奸之意,敢啓。傳曰,知道。
李行健以戶曹言啓曰,長劍·定南鍼及他器皿等,曾送缺貿易於東萊,而皆非好品,故着令洪喜男·李缺等,多取廣貿,則譯官等入去倭人處,相約期而缺好齎來云,故行文本府,再三催促矣。卽接東萊府使所報,則相約之倭,至今不來,故時未覓得云。長劍,則固是彼中禁物,決難易得,至於定南鍼及各種器皿,則覓得不難,而連續催促,迄不貿送,必是譯官等求得不誠之致。當該譯官李長生等,令本道監司推考治罪,使之竭心求覓上送事,行移,何如?傳曰,允。
傳于李行健曰,沈器遠處,遣內醫看病。
以李溟爲上護軍,李顯英爲護軍,李光春·兪㯙爲副司直,姜信立爲副司果,全湜爲副護軍。
持平嚴鼎耉啓曰,兼持平柳淰,卽臣之同姓四寸妹夫也。法當相避,而柳淰兼臺,在於臣未上來之前,故臣全不省察,曚然行公矣,浹月之後,今始覺悟,昏謬之失,在所逭。請命遞斥臣職。答曰,勿辭。
掌令李汝翊啓曰,持平嚴鼎耉引嫌而退,自外上來,理宜未聞,而在法當避,勢難行公。請持平嚴鼎耉,遞差。
掌令李烓辭職上疏。入啓。疏辭缺
李行健以戶曹言啓曰,去春大臣·備局堂上引見時,左相所啓,節使入往時,天地茶先爲入送,似爲宜當。上曰,依爲之事,傳敎矣。目今茶茗已措備者,天地·雀舌各十四斗,而紅柿加措備者,亦且四十貼矣。此兩物,今於節使之行付送乎?抑別爲差人入送乎?敢啓。傳曰,使行付送。茶茗內官入去時,給送。
夜一更二更,電光。五更,電光。
上在昌慶宮。停常參·經筵。
李行健啓曰,明日常參·經筵,取稟。傳曰,停。
許啓啓曰,小臣方物封裹進去,下直。傳曰,知道。
李行健以備邊司言啓曰,李時英·柳琳之行,以日計之,則可於初三四日之間,趁到鴨江,至於彼境。雖曰水漲船小,未卽過涉,而難免稽慢之歸,誠爲不幸。朴出示本司關文,此實權宜善處,而竊念上·副將旣被拿去入柵之後,消息無聞,事之緩急,亦未得知,不勝鬱悶,似不可坐俟淸國之處置而已。臣等之意,欲別爲一咨,以洪靌之行,畢陳小邦悶迫之情,未蒙允許,皇旨極嚴,一國君臣,警惶震慄,卽令邊臣,收合散落之卒,及期馳報,無或違誤,而抄發未齊之兵,自費日子,且値浹旬之雨,江漲難涉,終歸於差過期限,小邦本情,必已諒察,而其在本國之心,惶悶無地,恭俟嚴譴等意,善爲措語,急急馳送,則雖無大段所益,我旣先自引咎,可冀淸朝稍解其怒矣。自前齎咨官,每以秩卑武官差送,未免取侮。淸人亦知尊待學士云,今宜極擇文官中有計慮者,卽爲發送宜當。文官之撥上作行,雖似難便,非但事機異於自前,鄕禮官亦自義州,三日內馳到京中,使之擇騎驛馬,間騎撥馬,罔夜馳行,俾無緩不及事之患,似合事宜。群議如此,伏候睿裁。答曰,此時移咨,似或未妥,姑徐,如何?
又啓曰,吏文學官權侙,上年因林慶業啓請,入往義州,厥後本司,以還爲出送之意,入啓行會矣。今年六月義州府尹狀啓,學官權侙上送云,而尙今不來,事甚可怪。聞權侙持西下時馬牌,橫行於兩西之間云,令兩西監司,聞見捕捉,軍官別定着枷上送,以憑重治,何如?答曰,依啓。
以義禁府李時明等定配單子,傳于李行健曰,本道定配不可,還出給。
洪得一以工曹言啓曰,世子宮所用鍮檠一座,仍尙衣院移文,已爲措備,今此節使之行,使之隨便載去,何如?傳曰,依啓。
李行健啓曰,去夜雷動,非止一巡,而不爲書啓,政院如此之事,猶不檢飭耶事,傳敎矣。今朝觀象監來呈電光單子時,問其不啓雷動之由,則答以昧爽後雷動,故當以日變時,書啓,且夜間雷聲,則渠等不得聞之云,其不謹測候之罪,著矣,當該官請推考。臣等亦不能致察,極爲惶恐。傳曰,知道。拿推。
洪得一以戶曹言啓曰,石榴·柚子分定於兩南矣,石榴三百箇,已爲來納,今番柿子入送時,一倂付送乎?待柚子上來,一時入送乎?敢啓。傳曰,今番入送。
朴明榑啓曰,假注書李䅘,事變假注書李正英,今日皆以議政府翰林取才出去。廳中只有洪處亮,而聞其母在南陽地病重,徑先出去,雖是人子之至情,而缺去,事體未安,請洪處亮推考。且注書南翧呈辭,以過累日,牌招察任,何如?傳曰,依啓。
洪得一以宣惠廳言啓曰,本廳收米,上年則以其經亂,瘡痍之民,未及還集,故一從被兵微甚,尤甚處,則全減,之次處,則捧三斗,稍完處,則捧四斗矣。今年,則農事雖不實,而民之生理,與上年不同,故秋等作米八斗內減三斗,勿論被兵輕重,皆捧五斗之意,敢啓。傳曰,知道。
李行健以兵曹言啓曰,當日私奴佑身稱名人,自通化門入來,差備門外擊錚,極爲駭愕。令攸司,囚禁治罪,同門守門將金聲達,常時不能禁斷,以致闌入,極爲非矣,請推考。傳曰,依啓。
李行健,以承文院官員,以都提調意啓曰,當日査對時,更爲詳察,則皇太子冬至箋文中草昧二字,似涉未妥,故相議改付標之意,敢啓。傳曰,知道。
傳于李行健曰,前判書韓汝稷復職。
李行健以備邊司言啓曰,慶尙道及全羅下道馬匹作木事,前日具由入啓,自上有勢似未及之敎。臣等亦慮其如此,而猶冀其或可及止,卽爲行會。再昨之座,馬匹稍稍來納,以其先到之馬,厥數零星,故繼有還送本道之請矣。數日間馬匹相繼入來,幾至數百匹,此必本司移文未到之前,已盡登程故也。今若竝爲還送,仍責價本,則兩南狼狽之患,果如前日下敎,而外方益不信朝命,事甚難處。臣等更竊思之,兩西公私馬匹,盡入於今番赴西之行,所餘者無幾,以今此田結馬,分給站驛,以實西方馹路,實非偶然計,而仍閔聖徽一時做錯,至於中寢,則不但朝家事體,有不當然,實非所以顧護西路之計也。大槪平安道,自中和至義州各驛應給馬匹,計不下三四百匹,而今此田結馬,雖不合於上等,而頗有優於中等者,況以此馬,添價買得,則自可爲上等,而義州刷馬,逐番輪立,不得休息,莫不稱苦。若以結馬,除出二百餘匹,給之本府土民,永爲己物,以備刷馬,則土民利於刷價,爭相願受,而本府更無刷馬難立之患,其所餘之數,亦依此例,分給各官,其爲西路利益爲如何哉?閔聖徽之見,適未及此,恐有他日還推之患,故如是牢拒耳。旣有本司前後行文,則已自覺悟,其已還者,雖不可及,而隨後入去者,自當歸於善處。今此兩南結馬,竝爲依前定奪,入送西路,使之無怨於南方,有益於西土,而其湖西結馬,已爲還到京中者,馬蹄已穿,勢難又爲西行,此則送于各其本官,使之姑爲留養,以待前頭取用,方似穩當。臣等今日坐,點視湖西結馬還來者,則箇箇健實,往還十數日程,而不覺其疲困,兩南結馬到京者,亦皆此類。費財收合,得此健馬,今若散之,則後日必難再得,故敢爲備陳曲折,以俟裁處。答曰,田結收合之馬,如是浪用,俾歸虛地,未知如何?
昧爽,電光雷動。午時,雨雹,狀如小豆。三更至五更,電光。
上在昌慶宮。停常參·經筵。缺
假注書望。李梓·尹鏶·盧協。
吏批,判書南以恭進,參判李景奭進,參議鄭太和服制,都承旨朴明榑進。兵批,判書李時白進,參判金槃未肅拜,參議缺參知李省身病,左承旨許啓進。
吏批,缺爲掌令,朴守文爲持平,李䅘爲檢閱,李公益爲戶曹正郞,沈詥爲堤川縣監,崔鳴吉爲領議政,申景禛爲左議政,沈悅爲右議政,申景禎爲世子傅,沈悅爲承文院都提調。
兵批,李仁傅爲僉知,宋嶸爲蜿梁萬戶,洪仁傑爲昌洲僉使,李烓爲護軍,嚴鼎耉爲司直。
傳于洪得一曰,左相處禦寒衣衾,令該曹,急急備給。
以吏曹接待都監望單子,傳于朴明榑曰,尹暉差出,可矣。
許啓以備邊司言啓曰,臣等退而思之,相臣未發之前,須先有咨報之擧,宣傳官一員急速馳送,其咨意則略曰,本國聞有行査之擧,一國君臣,惶恐震慄,陳奏建議時相臣,乃領議政李弘胄,左議政崔鳴吉,而李弘胄,已爲身死,崔鳴吉不敢坐此待査,卽爲馳行,以待皇朝處置云云,似合事宜,敢稟。答曰,先爲咨報,似未妥當,大臣速往,宜矣。
又以備邊司言啓曰,接伴使鄭太和,數日內,當爲發行,而冠帶諸具,未及措備,令該曹,急急措給,宜當。傳曰,依啓。
又啓曰,當日榻前,伏承聖敎,以大臣之行,宜有文書之意下敎,而不得結末矣。臣等退而思之,聖敎實爲允當,但稱以陳奏,則事體不似待罪之擧,第具日子持去,而其措語略曰,進兵愆期,致煩皇上遣官行査,本國君臣,俱有罪責,而左議政崔鳴吉,自以其時大臣,不敢坐此待査,卽遣詣貴部,以待處置云云,似爲宜當。敢稟。答曰,文書則只陳謝罪之意,末端措語,大臣以己意言之,如何?
又啓曰,云云事,傳敎矣。臣鳴吉將以今十八日發程,發程之後,則固不敢中路遲滯,然終不如撥上馳往之神速。如或査官未及登程之前,得聞相臣之行,則不無留待之望,此臣等之所以仰請,而仍聖敎思之,則咨文亦似未妥。第以大臣入來待査之意,移文陪從宰臣,使之觀勢言及,亦或一道,故敢此申稟。答曰,若如啓辭則善矣。若或不然,勿令入送,則事甚狼狽也。
又以備邊司郞廳,以左相意啓曰,淸譯帶去事,已爲允下矣。卽今來待本司者,皆非經事之人,甚爲可慮。金元海似爲可合,而春間以正朝使狀啓,方在獄中,而聞其所犯,不過酒中失言,似不至重大。今此莫重之事,雖或貸罪使用,恐無所妨。王獄罪人,有非所敢仰請,而事係切迫,惶恐敢啓。答曰,今姑放釋,使之立功贖罪。
又以備邊司言啓曰,臣行不可無奔走使喚之人,譯官二員·淸譯二員·軍官二員·書寫一員·醫官一員帶去,何如?傳曰,允。
又以備邊司言啓曰,李時英等,不可遽卽退還,雖被驅逐,抵死固爭,仍留柵外。若驅逐大甚,必不得已,則退駐九連城近處,姑待朝命,以示不敢退歸之意,似合機宜。此意別遣禁軍,撥上行會,何如?傳曰,依啓。
又以備邊司言啓曰,今此左相之行,與他不同,入往之後,必多用處,不可無所持之物,銀貨等物,令該曹從優給送,何如?傳曰,允。
又以備邊司言啓曰,接待都監堂上·郞廳,令該曹,差出之意,敢啓。傳曰,知道。
又以備邊司言啓曰,以本司草記,傳曰,田結收合之馬,如是浪用,俾歸虛地,未知如何事,傳敎矣。臣等更爲商確,則依前定奪,慶尙道馬,則還送本道,使之更待分付。湖西馬,旣自西路纔還,似難復送西路,姑還本道,使之別爲留喂以待。卽今事務,又異前日,全羅道馬,則方物載去外,餘數不多,盡數分送於兩西,以爲驛馬·刷馬之用,似爲合宜。以此處置,何如?傳曰,依啓。
掌令李汝翊啓曰,忠淸兵使柳廷益缺煮取焰硝,召集僧徒七百餘名,海美縣鄕校主山之木,恣意斫伐,至於宮墻至近之地,數百年培養之樹,亦未免轉盡斧斤。鉦鼓之聲,喧動聖廟,此非但道內士子所共憤,凡在瞻聆,孰不駭痛?人之所以異於禽獸者,以其有聖賢也,故奴隷之賤,亦缺尊敬愛慕,而彼廷益者,身爲閫帥,侮辱前聖,乃至此酷,如此無前悖妄之輩,不可齒諸士夫之列。請柳廷益削去仕版,永不敍用。答曰,此言似涉情外,柳廷益狀啓,詳察,可也。
行司直姜碩期箚曰,伏以,臣病伏中,竊聞査官將出來,而其主意,蓋欲査問陳奏使臣入送之由云,其間事情,雖未能詳知,所謂査官,若果出來,則不但有難處之事,終必有不可言之患,未知廟堂將何以處之也?臣之愚意,以爲大臣一員,急速前進,而不必齎持國書,自以陳謝之意,備言我國情事如此如此,且陳某事不敏之失,以爲自己擔當之意,則査官似不必出來,而少弭國家燃眉之急。今日之責,恐無踰於此者也。査官之來,若如今所云云,則不如自我先發,以示屈伏謝罪之狀,彼知我國之事,非故出於慢忽之意,亦缺容恕之端矣。曾在宣廟朝戊戌年間,有時急辨誣之事,而其時相臣,遲回遷就,幾致敗事,況今國事至於十分地頭,廟堂之上,必有先事而深慮者矣。如此莫大之事,非癃廢將死之臣所敢干預,而不勝區區憂慮,冒進狂妄之說。取進止。答曰,省箚具悉。深用缺箚辭當施行焉。
領敦寧府事李聖求箚,伏以,臣本以廢疾之人,重患瘧鬼缺蒙天恩,遣醫救藥,少間缺却而元氣缺至今不快,猶在沈痼之中,委頓缺召牌嚴臨,末由趨命,缺席藁待罪。取進止。答曰,省箚具悉。缺勿爲待罪。
引見時,上御崇文堂。大臣左議政崔鳴吉,右議政申景禛,備局堂上戶曹判書沈悅,工曹判書具宏,禮曹判書李德泂,綾川〈君〉具仁垕,兵曹判書李時白,吏曹判書南以恭,判尹尹暉,吏曹參判李景奭,吏曹參議鄭太和,承旨許啓,記事官南翧·許積·申冕,事變假注書李正英,入侍。崔鳴吉進曰,今見柳琳狀啓,則事竟不幸,誠可悶慮矣。上曰,將何以處之耶?鳴吉曰,査官當爲出來云,雖未知何時出來,而其勢必不中止,姑爲坐待乎?抑先送使价乎?上曰,今日處置,在此二者,大臣之意,未知如何。景禛曰,於斯二者,臣等亦爲熟講,而不知適從矣。鳴吉曰,今見狀啓,則足知其國處置,亦不過矣。缺柳琳輩進兵遲緩,不及師期之缺當初陳奏一事,爲咎小臣之意,則此事降一層而缺幸其責罰,小臣當受,今欲進向灣上,以觀缺之患,故缺上曰,予意亦然,坐待査官,則恐有不缺之患,缺待於灣上乎?抑仍爲入去乎?上曰,何缺沈悅曰,査官出送之意,必欲缺鳴吉曰,坐此待査,殊涉偃然,小臣之意,先往缺鳴吉曰,臣行到灣上之後,缺未知如何?上曰,彼缺不用我軍兵缺以此以彼,仍爲入往似當。大臣入往,則亦可以缺彼怒矣。鳴吉曰,只以小臣大病之餘,筋力不逮,恐致中路顚仆,未能卽往,而事關國家,何敢顧小臣一身乎?上曰,咎實在予,貽患於卿等,甚可愧也。鳴吉曰,當初此事,臣亦以死爲期,今缺自任而少無悔恨。且軍兵,雖未及期,旣已渡江,今番之行,似不至於不測矣。上曰,軍兵則彼乃不欲用之意耶?景禛曰,小臣之意,則必不用也。悅曰,軍兵姑爲留待事,旣已行會於撥上,而恐有未及之患。蓋小臣之意,則軍兵雖已還渡,亦令留屯於平壤之間,以待査官出來,俾知我國之意,似當矣。上曰,此言是矣。依此爲之。鳴吉曰,査官接伴使,今將差出,必極擇可合人差之矣。上曰,必有前規,令該曹差出,可也。南以恭曰,接伴使可合人,臣與相臣相議,將爲差出,而正二品,則尹暉似可,堂上中,則鄭太和似可,此二人中,欲爲稟定矣。上曰,誰可遣耶?景禛曰,鄭太和方爲可合,而職秩不高,以此爲歉矣。上曰,然則不拘職秩,可也。下缺
上在昌慶宮。停常參·經筵。
下直,江東縣監趙璧。
夜一更,電光雷大動,雨雹,狀如榛子大。二更,電光雷動。
李行健啓曰,明日拜表,視事,不爲取稟。傳曰,知道。
又啓曰,明日拜表,嚴時刻入啓矣。臣等伏念,近日初缺閭閻之人,傷感甚多,昨日入侍諸臣,瞻望缺非平常安寧之候,況霧缺時侵早擧動,恐有妨於缺權停禮,甚爲便當。臣等待罪近密,缺,批答缺
接伴使鄭太和啓曰,臣已受命,所當卽缺日拜辭矣。今此査官,旣是皇帝之別遣,所幹甚重。且不無齎奉勅諭而來,其自處以勅使之下,有難期必,責我接待之禮,輒引上年勅使之例,則如各站宴享·迎慰·問安等事,皆不可臨急應猝,凡干接待節目,一一講定,然後可以分付三道各站,速令廟堂,商議定奪指授,何如?傳曰,依啓。
朴明榑以吏曹言啓曰,以本曹接待都監堂上單子,傳曰,尹暉差下,可也事,傳敎矣。凡都監設立之際,例以戶·禮·工三曹堂上擬差,故遵依舊規抄啓,而今承尹暉差下之敎,未知三曹中,減一堂上而差下乎?別爲差下乎?敢啓。傳曰,三曹中,一曹減下,其代差出,可也。缺
許啓以備邊司言啓曰,領議政崔鳴吉,不意作行,而旣無使行名稱,故一行員役,不得預衣資賜米之列,異地之行,彼此何殊,況此行見差一二日當發者乎?一行員役,令該曹,衣資賜米,依例題給,宜當。敢啓。傳曰,允。
以紅柿子書儀,傳于李行健曰,東宮五百箇,龍·馬各五百箇給之事,言送。缺
以兵曹武臣堂上試缺改付標單子,傳于許啓曰,副望用之。
藥房都提調臣崔鳴吉,提調臣南以雄,副提調臣朴明榑啓曰,昨日引見時,鳴吉仰見天顔,俯聆玉音,缺審,近來聖候,長在未寧之中,私心憂悶,不能爲喩。聖候如是彌留,藥餌治療,不容少忽。伏望證錄書下,令醫官等,議藥以進,宜當。敢啓。答曰,今已快差,勿爲議藥。
掌令李汝翊啓曰,臣頃者始聞柳廷益伐木之事,初不以爲然,及見本道多士通文館學,則伐拔之禍,近至宮墻,而士林齊憤,至於會哭,此實斯文莫大之變,而廷益虛張飾辭,欺罔上聽,一則曰取諸伽倻山,一則曰四五株偸伐。誠如狀啓中言,則通文何必云鄕校主山,多士亦何至於會哭哉?以焰硝,比鄕校,則輕重缺以多士比一武,則公論自缺辱欺罔之罪,至此尤著矣。請忠淸兵使柳廷益削去仕版,缺新除授掌令徐祥履,時在忠淸道缺上來事,下諭。答曰,依啓。柳廷益事缺査覈啓聞。缺
備邊司啓曰,今此接待都監堂上,工曹判書具宏,亦在循例啓下之中,而以兼帶訓鍊大將,査官入京之後,當有擧動扈衛之事,不無拘礙,將兵之人,與淸人相接,亦似不妥,接待都監堂上改差,宜當。敢啓。答曰,允。備局謄錄
備邊司啓曰,今此査官出來之事,馬將旣言於李時英等,則在我之道,似當送人瀋陽,探聽先聲,令義州府尹,馳送一譯,知其出來遲速,密探員役多少,急急馳啓之意,平安監司·義州府尹處,行移,何如?答曰,允。備局謄錄
備邊司啓曰,接伴使鄭太和啓辭,臣已受命,所當卽爲發行,而冬至使及領議政,一時登途,京畿夫馬,決無以周驗云,臣則不得不差遲一兩日拜辭矣,今此査官,旣是皇帝之別遣,所幹甚重,且不無齎來勅諭而來,其自處以勅使之下,有難期必,責我接待之禮,輒引上年勅使之例,則如各站宴享·迎慰·問安等事,皆不可臨急應猝,凡干接待節目,一一講定,然後可以分付三道各站,速令廟堂適議定奪指授,何如?傳曰,依啓事,傳敎矣。續接李時英·柳琳等聯名狀啓,則前有査官出來之說,今有將有勅諭之言。若奉勅出來,則接應之禮,不可以差官視之,各站迎慰,竝不可廢,一應節目,與上年勅行無異,一樣定奪,可無臨時狼狽之患,知委三道監司,使預爲措處,接伴使齎去禮單外,初頭相接時所用人情及從人所贈雜物,令該曹,依上年例,磨鍊啓下,給送宜當。但査官職秩高下,單使兩使,尙不得知,接待闊狹,預定爲難,亦令都監商確,稟處,何如?答曰,依啓。備局謄錄
上在昌慶宮。停常參·經筵。下缺
視事,聖節,不爲取稟。
下直,冬至兼聖節使朴瀰。
夜一更,流星出天津星下,入南方濁氣中,狀如甁,尾長七八尺許,色赤。四五更,月暈。
政事爲之。以上內下日記
大司諫崔惠吉三度呈辭。入啓。遞差。
領議政崔鳴吉,瀋陽出去。
京畿監司金南重,政丞陪行事出去。
政院·玉堂問安。答曰,知道。
傳曰,領議政引見。
政院啓曰,柳廷益令本道監司査覈啓聞事,命下矣。臺諫方以削去仕版論啓,不得下諭之意,敢啓。傳曰,知道。
右議政沈悅上疏,陳情乞遞事。入啓。答曰,省疏具悉卿懇。卿才智過人,實合此任,勿以前事,引爲謙讓,須速行公,以濟時艱。
備邊司啓目,粘連忠淸兵使狀啓云云。柳廷益當此板蕩之時,身爲閫帥之任,欲煮焰硝,募僧斫木,誠出於不獲已,而僧徒之潛斫於鄕校近處之事,出於意慮之外是白在果,所謂偸伐,雖曰鄕校近處,而實是廟墻外差遠之處,入番校生·守僕等,亦莫之覺,則其伐木之聲,不至於震驚廟缺從可知矣。設或有驚動之事,因其伐木,至於相率而會哭,則徒知尊聖廟,而不知尊聖廟之道,從知責兵使,而不自知其爲陷道主之歸,良可惜也。桓魋伐樹,未聞弟子之哭,今日會哭,不亦可驚之甚乎?通文會哭之事,爲近日一大弊習,誠可寒心。其中首倡儒生,令監司摘發囚禁,啓聞治罪爲當爲白齊,廷益初未及知,知卽嚴禁,則似無自犯之罪,而臺諫方以風聞論啓,不敢擅議上裁何如?啓。答曰,依允。且柳廷益,別無所失,使之安心察職。
府前啓柳廷益削去仕版永不敍用事,査覈間姑停。以上朝報
引見時,領議政所啓,今聞金自點,近得重病,日日吐血云,恐至死亡矣。上曰,全未聞知矣。遣內醫看病,似可矣。
傳曰,沈器遠處,崔得龍看病。
引見時,左承旨許啓所啓,昨夜雷動之變,雖在夏令,亦無如此之甚矣。弭災之道,只在於敬天勤民,而敬天之事,乃自上心上工夫,非是事爲間有迹之比,只在於克念克敬而已。勤民之事,專減御供,靡所不至,而外方之臣,不能善爲,或有實惠未究之事。令該曹,商議于大臣,深思係干民弊者,勿拘多少而革去,以施一分之惠,宜當。且審理冤獄,夏間亦已爲之,而罪名關重者,不得輕議,今雖不能一一遽爾爲之,而令有司之臣,深究情理,從容査出,議于廟堂,稟處宜當。如此則遇災修省之道,或有着實之事矣。上曰,依爲之。以上朝報
右議政沈悅箚子,召命之下,不得趨詣,惶恐待罪事。入啓。
京畿監司金南重,落後入來。
刑曹判書洪靌箚子大槪,刑部·都監,俱係劇務,乞遞一任,俾得專察職事。入啓。答曰,省箚具悉。卿其勿辭兼察。
答右相箚曰,省箚具悉。卿其勿爲待罪。
答右相再疏曰,省疏具悉。如此艱危,非才難救,須體至意,更勿固辭。
吏曹啓曰,平安兵使差出,政事,取稟。以上朝報
備邊司郞廳以領議政意啓曰,臣所帶軍官朴珽生·張師漢,係是都監哨官,軍官丁禮吉,則訓鍊參軍,醫官黃憲,則治腫敎授,竝依例除出之意,敢啓。答曰,知道。訓局謄錄
備邊司啓曰,海美鄕校近處伐木之事,初非柳廷益所知之事,故廷益,則已蒙分揀,而偸斫僧人,不可不另爲施罰,以警他人,令本道監司,摘發治罪,何如?答曰,允。備局謄錄
兵曹草記。答曰,知道。前啓辭中,七升之七字,似涉不察,改之可也。
刑曹粘連啓目。答曰,依允。賊魁捕捉守令,照例論賞。內記草
戶曹草記。答曰,所關者備給,難得之物,其代給送,可也。內記草
上在昌慶宮。停常參·經筵。
下直,鐵原府使崔有淵,三水郡守缺定平府使黃溭,醴泉郡守許僴。
夜一更二更,雷動電光。
李俔啓曰,明日常參·經筵,取稟。傳曰,停。
李行健以禮曹言啓曰,缺奉納與否及幾員出來,時未的知,而備局缺一依上年勅使時節目磨鍊事,旣已缺其餘齎去事目,姑以勅使兩員磨鍊,俾無臨時窘急之弊,宜當。敢啓。傳曰,依啓。缺
李行健以接待都監言啓曰,政院啓辭內,遠站迎慰使缺差出,何如?傳曰,依啓事,傳敎矣。接伴使發行之後,則各處迎慰,鱗次下去,乃是流來規例。査官出來,只有李時英等當初馳啓,而其後絶無所聞,今若循例發送,則西路留連廚傳之弊,不可不慮。第義州·定州之去瀋陽,比京城頗近,若聞報而發,則恐有不及之患,此兩處迎慰使,爲先磨鍊啓下,其餘迎慰使等,更待西報發送,方似合宜。敢啓。傳曰,探聽譯官回還後,發送如何?
傳曰,此時大臣,不可不趁卽出仕,右相沈悅命招。
備邊司啓曰,當初以慶尙道所定結馬,還送本道,本馬及雇價木竝一同二疋上納事,定奪行會,纔以還送本道,以待改分付事,入啓知會矣。今者査官之行,又出意外,而該曹物力蕩竭,凡百應用,不可白地辦出,三南大無之餘,結布分定,又不可容易爲之,不得已嶺南田結馬,依前定奪作木上納事,作急行會,何如?答曰,依啓。備局謄錄
兵曹啓曰云云事,傳敎矣。前日筵臣啓辭中,每以三十五尺等語啓達,不論升數,故臣等多事之中,未及詳考久遠文書矣。今承聖敎,不勝惶恐。草記中七升,以六升改付標以入。以此知會各道,何如?傳曰,依啓。兵曹謄錄
接待都監草記。答曰,知道。戲子亦待的報,召集似可矣。內記草
上在昌慶宮。停常參·經筵。
有政。
下直,江原監司兪省曾。
京畿監司書目,本月十六日初更,廣州府等六邑雨雹,二更,大注山野,淺深寸許,大者如拳,或如鷄卵者事。以上內下日記
禁府都事尹璜,柳琳等拿來事,出去。
持平朴守文上疏大槪,病勢危重,冒死乞遞事。入啓。答曰,省疏具悉。爾其勿辭,調理察職。
備邊司啓曰,領議政今日發行時,言于臣等曰,昨日忠淸兵使覆啓時,欲革通文會哭之弊,請罪首倡儒生矣,更思之,則儒生會哭之事,雖甚可駭,至於囚禁治罪,則似非學校之刑,恐涉過重,首倡儒生只令本道監司摘發,量宜施罰宜當,此意更稟以處云。臣等所見,亦皆如此,敢此仰稟。傳曰,厥習極爲不美,囚治似或無妨。
江華留守書目,本月十六日夜一更,大雷電雨雹交下,田野百穀,如逢箠打,無一莖一穗得保其實,變異非常事。
慶尙監司書目,星山呈,以大倘捕捉事。
忠勳府啓曰,本府所上各樣文書,變亂中竝爲散失,而其中最關,忠義衛·忠翊衛奴婢案田畓所付文籍,故使都事李憪,收聚外方文書,方爲査正,而忠義衛·忠翊衛等,則圖得僞帖,欲免身役,冒屬者頗多。今者付諸生手之人,則必多虛疏之患,事甚可慮。都事李憪,再昨之政,移授戶曹佐郞,完事間姑爲仍任之意,敢啓。傳曰,依啓。
院啓,堤川爲邑,僻在峽中,實避亂喉咽之地,士大夫仍居者甚多,爲今日難治之邑,而新除授縣監沈詥,爲人庸劣,發身麤鄙,彈壓之任,決非所堪,請命遞差,其代以曾經臺侍之人差送。答曰,依啓。以上朝報
上在昌慶宮。停常參·經筵。
傳曰,下直守令·邊將·察訪引見。
接伴使鄭太和出去。
傳曰,接伴使引見。
兵曹啓曰,新除授平安兵使林慶業,以助防將,時在灣上,除朝辭赴任事,下諭,何如?傳曰,允。
右副承旨李行健啓曰,昨日伏見禮曹公事,前參判趙希逸之喪,致賻依近例勿爲事,啓下矣。今聞亂後正郞尹埏,護軍趙誠立,前承旨朴鑊,前執義權淰等身死,皆自吏兵曹,以曾經臺侍入啓,別致賻命下云。趙希逸旣經臺侍,而又是宰臣,國家恤典,似不可異同。臣待罪該房,惶恐敢啓。傳曰,恩典之事,自下强請,未知其可也。雖然依左承旨許啓啓請例,施行。
右副承旨李行健啓曰,臣待罪該房,其於前參判趙希逸別致賻之事,只知其曾經臺侍之人,似有恤典,而不覺啓稟之煩猥。今承下敎,不勝惶恐。傳曰,知道。勿爲惶恐。
答右議政三疏曰,省疏具悉至懇。予意已諭,卿勿固辭。以上朝報
接待都監啓辭,査官行次,遲速難必,旣有先聲,則在我接應,不可不預爲料理。驛馬·刷馬,固非自京容易辦出,必須分定於各道,遠處調發上送之際,必未准則於定限,正期猝至,則亦難周旋,令兵曹,考據上年勅使時事例,詳加裁減,預爲分付,使之整齊待令,以待的報之來,知委進退,方合事宜。敢啓。傳曰,依啓。兵曹謄錄
義禁府啓曰,罪人奇宗獻等加刑,命下矣。有審理冤獄之敎,故今日之坐,依例不得刑推之意,敢啓。答曰,知道。禁府謄錄
刑曹粘連啓目。答曰,各人緘答,如是明白,卽爲伸理,俾無至冤。內記草
上在昌慶宮。停常參·經筵。
有政。
夜一更,流星出五車星上,入北方天際,狀如甁,尾長七八尺許,色赤。三更,月入東井星。
吏曹啓曰,承旨有闕,政事,取稟。傳曰,當日爲之。
都承旨朴明榑,掌令李汝翊三度呈辭。入啓。差差。
領議政書目,內局提調辭免事。啓下吏曹。
書狀官柳淰辭職上疏,上送事。啓遞差。
左副承旨李俔加土呈辭。給由當日出去。
傳曰,右相處,遣承旨敦諭。
右議政沈悅四疏大槪,瀝盡肝膈之血,仰瀆冕旒之聽,伏願聖明,勿以循例虛讓視臣,推誠體下,亟賜遞免事。入啓。
刑曹啓目粘連尹墀上疏云云。閔仁佶等緘答如此,上裁,何如?啓。答曰,各人緘答,如是明白,卽爲伸理,俾無至冤。
忠淸監司書目,連山呈,以執義金缺病重,上去不得事。啓遞差。
兵曹判書李時白上疏大槪,忘君負國,是何等罪惡?勒加凡人,尙所不忍,況如趙翼者,負此名哉,冒陳此言,似非其時,而審理之命,適下於此際,臣請以所聞於諸人之所目覩者,爲殿下明之也,初以大臣之令,自闕中,詣宗廟,其時大臣及備局諸臣所共見者也,自宗廟追往參判之行,今領相崔鳴吉遇於路而知之者也,其失父奔遑罔極之狀,宗廟都提調及其一行人與陽川·金浦·通津·富平等官守令,宗室綿林君命·洪命一·李敏白等所共見者也,其不食涕泣,奔走於募義之處,而其妻孥各處異地,顧護之不相及,尹集·李時稷雖已身死,沈之源·金鎬·尹鳴殷·洪振文及應募諸人所共見者也,其入江都,當淸兵已渡之後,臨岸不撓,以死自畫,李行逸等所共見者也,前後事跡,昭有可證,而無愧古人,孔棘之言,不近之說,奚至於此極也?臣竊痛焉,當初若無參判奉廟之事,而翼任其責,則所在當致其死,雖失其父,有不暇顧,奉廟之任,旣有其人,而及其追陪一處之跡,則翼特一將爲隨駕之人耳,君與親一體,以獨子失其父於奔播顚倒之際,則揆之情義,將何所處乎,噫,求忠臣,必於孝子之門,若使翼,不尋其父於其時,則是不孝也,身無奉廟之責,而入保避亂之江都,無奮義赴難之心,則是不忠也,不孝不忠者,將無所容於覆載之間矣,雖得還從,亦何所用哉,臣與翼,結髮定交,今至白首,考翼至行者,莫愚臣若也。翼若有罪,臣亦有罪,嗚呼,翼之侍殿下,亦已久矣。殿下視翼,豈忘君負國,巧生謀計人歟。臣與翼,有婚家之嫌,拘以俗例,似不當開喙,而明知其至冤極痛,終不爲言,則負此良友缺同生同死之道矣,不知缺而不言,知者避嫌,則翼之冤枉,無可直之時,故不顧小嫌,敢此冒干,下臣此疏,咨之於政府六曹,臣言若誣,亟正臣罪,以爲欺罔者之戒事。入啓。
傳曰,海嵩尉尹新之,昨因査覈公事,已爲伸冤,敍用,可也。以上朝報
備邊司啓曰,伏見宰臣朴等狀啓,李馨長到卽還送,俾無晷刻淹滯之患云。馨長催促還送,何如?答曰,依啓。備局謄錄
副校理睦性善,御史治裝。
禮曹草記。答曰,議註書寫官使之加定。內下記草
上在昌慶宮。停常參·經筵。
自辰時至申時,日暈。
吏曹啓目,粘連啓下領議政上疏云云。藥房重地,果難久曠,大臣提調處置,該曹擅便未安,伏候睿裁,何如?啓別無目前議藥之事,遞差安徐。
答右議政四疏曰,省疏具悉卿意。此時此任,非卿不可,宜勿固辭,須速行公。
答持平朴守文疏曰,遞差。
吏曹啓曰,臺諫有闕,而明日國忌,今日齋戒,政事何以爲之?取稟。
右承旨洪得一書啓,臣承命往諭于右議政沈悅處,則以爲小臣悶迫情事,已陳於前後疏章,而誠意淺薄,未回天聽,切爲悶鬱,至遣近臣敦諭,尤不勝惶恐,戰慄之地,伏地感泣,不知所達云矣。傳曰,知道。
右議政沈悅上疏大槪,冒萬死更瀆宸嚴,伏願天地父母,曲加矜察,亟賜遞免事。國忌齋戒留政院。
京畿監司書目,持平朴吉應病重,上去不得事。啓遞差。
都承旨尹履之上疏大槪,新授職名,墾乞遞免事。留政院。
刑曹啓曰,行護軍尹墀上疏粘目,傳曰,各人緘答,如是明白,卽爲伸理,俾無至冤事,傳敎矣。海嵩尉尹新之特承恩命,蒙敍復官,則已爲伸理,臣曹更無擧行之事。敢啓。傳曰,知道。以上朝報
以兵曹査官時驛馬·刷馬分定啓目。傳曰,減三分之一磨鍊,似可矣。兵曹謄錄
兵曹啓曰,云云事,傳敎矣。依聖敎減三分之一,改付標以入之意,敢啓。答曰,知道。兵曹謄錄
上在昌慶宮。停常參·經筵。
四五時,日暈右珥。四五更,月暈。
咸鏡監司書目,本月十七日會寧府使牒報內,八月十五日高山則下雪,咸興府八月二十八日申時,西風大作,雨雹大者如拳,小者如鷄卵事。內下日記
傳曰,政事,明日爲之。
平安道暗行御史金振入來。
義州府尹書目,右賓客申得淵,十九日渡江事。
京畿監司書目,迎曙察訪金以鏡,方在牙山地,當此多事之時,不可久曠,遞差,以在京無故人差出事。
又書目,交何縣監金塡災傷文書,多有疎漏,漏負多至七十六負,條目不爲着名,輕先上京,罪狀朝廷以處置事。
政院啓曰,注書連有故,每以假注書察任,事體苟簡,而注書黃益淸,以其老母救藥事,往豐基地今已五十餘日,聞其情勢,則上來無期,請改差,其代,以在京無故人,速爲差出,宜當。敢啓。傳曰,依啓。
政院啓曰,右議政上疏批答,本府郞廳當爲親傳,而舍人鄭致和,稱頉不來,以致稽傳,請推考。傳曰,依啓。以上朝報
備邊司啓曰,本司曾以南路添撥事,入啓定奪時,以五月望前爲限,而自上退限,改付標以下矣。今已風高,而東南步馬添撥,尙未停止,冬間姑勿添立似當。敢啓。答曰,依啓。備局謄錄
上在昌慶宮。停常參·經筵。
有政。
自昧爽至辰時,沈霧。巳午時,日暈。
執義洪命一初度呈辭。給由。
以獻納崔有海辭狀,傳曰,遞差。
答右議政五疏曰,遣承旨敦諭。
答大司諫金□□疏曰,省疏具悉。旣往之事,不必提起,宜勿控辭,安心察職。
院啓,客使將到,預設都監,在所不已,而今番勅行,數輩瀋報之來,俱無眞的消息,不可以問答間一語,認爲的報。設令果爲出來,上年接待所凡干器具,如鋪陳床卓,以至儺禮雜物,亦皆收藏,未經一年,必無損缺之患,修補生色,則只消一旬之役,白牌到後,亦可及措。外方,則戶曹旣已行會,使之措備待令,禮單所用佩刀木物,則工曹自當照數造作,不必預設都監,徒費許多員役料布,都監之設,一日便有一日之弊,請令廟堂更議,姑爲停止。新除授獻納金□□時在慶尙道榮川地,斯速上來事,下諭。
右副承旨李行健書啓,臣承命往諭右議政,則以爲再遣近臣敦諭,惶恐感激,無所容措,臣之情事,雖極悶迫,當黽勉拜命云矣。傳曰,知道。以上朝報
備邊司啓曰,前日西路所送士大夫所納馬子二十七匹,今又還來,此馬遠入定州,旋卽驅還,道路往來,多致瘦瘠,而卽更看審,則介介任卜,不至於全然不用,誠爲可惜。勅使時,下三道馬分定上來者甚多,若以此馬,姑使留喂於京畿,待勅行以補使用,以省下道分定之數,則允爲便益,敢啓。答曰,依啓。備邊司謄錄
戶曹粘連啓目。答曰,尤甚處乙良,依狀啓作木似當,判書出仕後議處。內下記草
上在昌慶宮。停常參·經筵。
辰時,日暈左珥。自巳時至申時,日暈兩珥,暈上有冠,冠上有背,色內赤外靑。右珥有白氣,逶迤指北,長丈餘,廣尺許,良久乃滅。三更五更,電光。
右議政沈悅箚子大槪,兼帶度支,有傷體統,亟賜遞免,另擇實官,使之專意察任事。入啓。
政院啓曰,近日臺諫,因前事勿避成例矣。今者掌令徐祥履,以受由違例及過限事來避,此是修撰除授前事,非新授本職時事。故臣以勢難捧入之意,累次通之,則以爲此非前事被推之比,與他人引避有異,不可不入啓云。臺諫之啓,終始退却,亦似未安,捧入乎?敢稟。傳曰,依前定奪施行。
吏曹啓曰,以趙希逸致祭祭文,傳曰,此人未復職耶?傳敎矣。趙希逸以江陵府使,上年四月因本道監司狀啓見罷後,未蒙敍命矣。傳曰,復職。
校理金振上疏大槪,陳情乞遞事。入啓。
答右議政箚曰,省箚具悉。今此兼領之擧,出於才乏,事雖苟且,姑爲隨便指揮。
備邊司郞廳以左右相意啓曰,本府無郞廳,臣等不得行相會禮,不行相會禮,而合坐於備局,事體亦似未安。舍人闕員,令該曹,今日內爲政差出,趁卽合坐爲當。敢啓。傳曰,依啓。
傳曰,明日晝講爲之。
府啓,新除授持平李道長,時在慶尙道星山地,請斯速上來事,下諭。答曰,依啓。
刑曹啓目,保寧縣監崔文活矣本縣田稅致敗,緩緩牒報,色吏亦不擧論,欲免再徵之罪,杖八十贖奪告身三等。啓依允。
又啓目,楊根郡守尹應之矣漕船流下時,不爲護送,致敗郡境罪,杖七十贖公罪罷黜。啓功減一等。
戶曹啓目,京畿都事書狀云云。交河縣監金墻覆審之擧,盡爲虛套,金墻先罷後推,何如?啓依允。以上朝報
備邊司啓曰,以本司平安監司狀啓新出身事粘目,傳曰,此輩皆是自備之類,何以官食爲言耶事,傳敎矣。新出身赴防,例以十朔爲准防,而其中如有自備糧者,則減四朔,以六朔爲准防,故今番行役之中,或不無官料受食之人,故朔數,各以減半爲請矣。措語雖似未瑩,而大槪如此,故元粘目還入之意,敢啓。答曰,渠輩呈狀中,皆以自備糧爲辭,故下問矣。備局謄錄
備邊司啓曰,政院啓辭,臣於頃日,得見西來狀啓中,有責躬謝罪等語,似是彼中所欲爲之事,而似當卽爲擧行,以副其意,而尙未有處分云,令廟堂參商,稟旨處置,何如?答曰,依啓事,傳敎矣。李時英等狀啓中,果有此語,臣等近日商確者,此事或以爲軍兵驅逐之後,晏然無一言,有若爲幸者然,似爲未安,急遣大官,齎本奉方物,以陳謝罪之意,方似合宜云,或云彼怒方盛,方且待罪之不暇,何敢偃然陳謝,且前日領議政進去之時,不敢直爲奏聞,只移咨於該部,有曰區區竭力之誠,終莫之暴,魂驚魄悸,不能自定,斮舌難追,噬臍莫及等語,待罪之意,責躬謝罪之擧,宜在査行已回之後云,不知何說爲長。此事機關實大,臣等亦難折衷,伏候睿裁。答曰,知道。領相到瀋,言于龍·馬曰,欲爲遣使陳謝,而惶恐趑趄,送使如何云云,如何。備局謄錄
兵曹草記。答曰,其人佩印信而入,則守門將汰去冤枉矣。內下記草
上在昌慶宮。停常參,有晝講。
有政。
備邊司啓曰,以諫院啓辭,答曰,依啓事,傳敎矣。査官出來之報,初出於李時英等狀啓,虛的遲速,有難逆知,而待客之道,不容但已,接待都監啓請差出者也。厥後聲聞杳然,更無所傳,而排置都監許多員役,坐費官廩,果爲未安。但節屆初冬,日就寒冱,土凍之後,用土實難,旋有後報,必致狼狽。如修理別工作,斷不可輕罷,只存都廳一員及軍色郞廳,董率兩所監役官,仍使畢役,所帶員役,各以其司食料下人,執來使喚,而其中無本司食料者,則料布題給,亦不至大段耗費。若一切停止,卒有先聲,則恐有後悔。傳曰,依啓。
執義洪命一三度呈辭。入啓。
兵曹判書李時白初度呈辭。入啓。
答校理金振疏曰,省疏具悉。爾其勿辭,調理察職。
弘文館啓曰,新除授副修撰趙壽益,時在京畿呂州地,經筵入番事緊,請斯速上來事,下諭。傳曰,依啓。
右議政沈悅再箚大槪,度支之任,決難兼帶,亟賜遞免,差出實官事。入啓。
奉敎許積三度呈辭。入啓。遞差。
晝講。入侍,知事李景奭,特進官崔來吉,玉堂尹絳·金振,承旨尹履之,注書南翧,史官李䅘·申冕。
傳曰,今春以親臨試放事,已爲試才矣。來月初生,當爲親臨試放,言于兵曹。
院啓,忠淸道海美等官士子,以聖廟近處伐樹之事,至於七八邑儒生,相率會哭,誠爲可惡,而特狂狷之輩,一時妄作。國家之待儒生,苟非私犯,則本無囚禁治罪之事,旣名以爲聖廟,則其與場中作亂者自別,請勿囚禁,令本道監司,施以學罰。答曰,事甚可駭。其不美之習,不可不重治矣。以上朝報
備邊司啓曰,以本司草記云云事,傳敎矣。彼中事情,旣不詳知,輕爲陳謝不可,晏然無言亦不可。臣等累日沈吟,敢請睿裁,伏覩聖批,極爲允當。以傳敎之意,領相處馳撥行會,宜當。敢啓。答曰,依啓。備局謄錄
又啓曰,戶曹啓辭,慶尙道田結刷馬作木,移用於今番勅使事,自備局已爲定奪矣。忠淸道馬匹關西出來,還送本官者,亦至百餘匹。馬匹元定價四十疋內,除中和往來路費價木十疋,以木三十疋收捧上納補用事,亦令備局,定奪,何如?傳曰,依啓事,傳敎矣。近來該曹小小經費之外,以西軍資裝木,拮据措送矣,査行之報,又出意外,本曹物力,固已懍懍矣。嶺南結馬,旣令作木,則湖西還送之馬,亦爲一體作木,似無所防。但中和往來勞費,已非嶺南之所有,減去十疋,只以三十疋收捧上納,此亦該曹斟酌之意,依該曹公事施行,宜當。敢啓。答曰,依啓。備局謄錄
兵曹草記。答曰,知道。今後如此之類,汰去,可也。內下記草
上在昌慶宮。停常參·經筵。
視事,縕繹間,不爲取稟。
夜一更,坤方有氣如火光,良久乃滅。二更,流星出文昌星上,入北方天際,狀如拳,尾長二三尺許,色赤。
執義洪命一三度呈辭。入啓。遞差。
兵曹判書李時白初度呈辭。入啓。傳曰,調理出仕。
吏曹啓曰,臺諫有闕,政事何以爲之?取稟。
假注書李梓病代,尹鏶·盧協·洪處亮。
答右議政再箚曰,省箚具悉。箚陳之事,當與他大臣議處。
昨日晝講時,都承旨尹履之所啓,經亂之後,士大夫在京者無多,雖因事勢固然,而不得不往來,而一路供饋,其弊不貲,職務瘝曠,亦甚可慮。繼自今受由下鄕之人,解職而去,似或便當。呈告之紛踏,未有近日之甚,政院雖有還出給之時,而其弊難防矣。上曰,承旨之言,是也。自今以後受由下去者,其令解職,在外不來者,不須擬望,雖或有除拜,亦不捧下諭啓辭,政院詳察,捧承傳施行,可也。且呈辭之弊,果如所言,而國綱不嚴,人皆自便,將何以杜其弊耶?又所啓?國事危急,一至於此,而百隷怠慢之習,日以益甚。試以一款事言之,頃者拜表之日,東班堂上以上,只小臣一人而已。事體埋沒,良可寒心矣。上曰,極爲非矣。無故不進者,抄出推考,可也。同知事李景奭所啓。一自經亂之後,未行謁聖之禮,朝家多事,禮官亦不稟旨,誠爲未安。設科取人,雖不必一遵前例,而至於酌獻之後,亦依殿講之規,或賜直赴,或給恩畫,以此磨鍊設行,未知如何?臣忝在本館,敢用冒達矣。上曰,言于禮官。
禮曹親臨試放吉日,來十月初三日推擇。啓。
院啓,昨日伏承聖批,以不可不重治爲敎。近來儒生之弊習,誠爲可惡,固知聖意之出於矯弊,而但國家待士子之道,宜厚而不宜薄。名以爲聖廟,而初非私犯,則與場中作亂者自別,囚禁治罪之擧,實未妥當。請令本道監司,施以學罰。
備邊司郞廳以左議政意啓曰,度支兼領之擧,初出於不得已,而右議政沈悅,深以爲未安,且謂之節節難便,陳箚至再,意蓋非偶。竊聞宣廟朝舊例,如吏判,雖使相臣兼之,而實有實判書云。當此多事之時,錢穀煩劇之務,專委之於相臣,則體統有防,只摠其大綱,則多不着實,實判書差出,相臣兼領之,則不違於前例,無礙於事體,似爲便當。伏候上裁。傳曰,依啓。
傳曰,當日爲政,戶曹判書差出。
答院曰,依啓。以上朝報
備邊司啓曰,晝講時侍讀官金振所啓,臣行下去時,適値赴瀋軍兵調發之際,孑遺窮民,頓無資裝之策,或出私債,或賣田畓,前頭生活,極爲可慮。官家還上,量宜減給,似可以慰悅其心矣。上曰,言于廟堂事,傳敎矣。赴瀋軍兵等,官給資裝之木,又賜結役之免,自上軫念,亦已多矣。今若又減其糴,則似爲太過,如使深入,當何以加之?但倉卒調發之際,赤立餘氓艱窘之狀,亦甚可矜。且遭雨雹之災,餘糧能有幾何?令本道監司,參商啓聞,量宜減免,似爲宜當。且資裝木,自京下送,有先後之差,到卽一一俵給與否,未能詳知,當初所給糧餉靑布,亦有還收之說,似無此理,而亦未之知,竝命本道監司,啓聞,何如?答曰,依啓。且減糴一事,似爲過。備局謄錄
又啓曰,金振所啓,臣行下去時,聞螬蛾之戰,淸兵多死,及其城陷,丁壯幾盡被殺,而其中生還者,不無戰功,前監司時,旣已査報,朝廷尙無恩賞之典,極多稱冤者矣。上曰,令備局參酌處置事,傳敎矣。有戰功者,前監司時,旣已査報云,令軍功廳一一考出,依他例施行,何如?答曰,依啓。備局謄錄
備邊司粘連啓目。答曰,此時言及,勢甚非便是在果,使之觀勢善處。
戶曹粘連啓目。答曰,徒年定配,似爲輕歇,更議處置。
訓局草記。答曰,令入直軍士運出,不可矣。內記草
上在昌慶宮。停常參·經筵。
視事,縕繹間頉稟。
夜一更,流星出王良星上,入巽方天際,狀如鉢,尾長五六尺許,色白。五更,流星出軒轅星下,入東井星上,狀如鉢,尾長四五尺許,色赤。
都承旨尹履之啓曰,再昨筵中李景奭所啓,以爲謁聖之擧,緣聖候未寧,退行於秋間事,曾已定奪,似當有稟定之事,而多事未遑,經變之後,久未展謁,亦甚未安,取才則姑待明春,亦不必冒夜行禮,焚香之後,仍御明倫堂,試講經書,居首儒生,特賜直赴似當,大略以此意,仰達矣。擧行條件抄出時,措語略有異同,而臣未及致察,不勝惶恐。傳曰,知道。勿爲惶恐。
備邊司啓曰,本司副提調鄭太和,以接伴使西下。多事之時,副提調兩員差出,亦有前例,兵曹參議李基祚,副提調差下,令察有司之任,何如?傳曰,依啓。
今月二十六日晝講時,都承旨尹履之所啓,經亂之後,在鄕未還者頗多,雖因事勢固然,卒難還集京中,而帶職下去,官事曠廢,往來之際,一路有弊,受由下鄕之時,解職以去,則似或便當,且呈告之紛踏,未有甚於近日,政院雖有還出給之時,而其弊難防矣。上曰,承旨之言,是也。帶職往來之弊,果如其言,自今以後,其令解職下去。予無才德,雖有愛慕之心,國事艱危,宜無願仕之念,而倘且乃父乃祖曾受國恩,且念分義之不當然,則豈至如此?人之識此者少,退臥自便,有室家之樂,無勞苦之事,效此而去者,亦無責罰,誰肯爲仕宦哉?在外不仕者,不必擬望,雖或有除拜,亦不捧下諭事,捧承傳施行,可也。且呈辭之弊,亦如所言,而國綱不嚴,人皆自便,將何以杜其弊耶?
府啓,掌令鄭時望,曾於出身之日,圖出加資,人言藉藉,及爲北靑判官,罪犯贓汚,至於受刑,纔過數年,復齒朝列,物情深以爲訝。今又遽授風憲之任,輿臺下賤,莫不唾鄙,請命遞差。爲官擇人,所係甚重,臨政愼簡,必授其人,乃銓官之責也。況郞官專擅,爲弊已痼,聖上之所必欲痛革,而循情滅公,愈往愈甚,惟意所欲,不恤人言。姑擧其一二而言之,則鄭時望,一贓汚吏也,而遽除風憲之任,遂使貪暴之類,無所懲畏。金郊察訪閔光勳,卽其妹夫也。朝廷爲蘇殘驛,以臺侍差送,意非偶然,而不計相避,規外請改。醴川郡守許僴,卽其外三寸也。預料本郡瓜滿之期,暫時受由圖遞,以成其私,除授之日,旋入其地,乍出乍入,情迹難掩,所在瞻聆,莫不駭異,此而不治,銓郞擅弄之習,將無以懲戢,堂上之漫不可否,一任郞官之爲,亦不無所失。請吏曹佐郞李稠罷職,堂上竝命推考。答曰,依啓。
院啓,婚姻家相避,載在法典,而兵曹判書李時白,爲趙翼伸冤之疏,非但措語之間,失之忿懥,其不避姻婭之嫌,冒進營救之章,未免濫越之失。請命推考,違法捧入承旨,竝命推考。答曰,依啓。
黃海監司書目,白川郡守曺希仁,松禾縣監姜與載罷黜事。
兵曹參議李基祚上疏大槪,乞遞備邊司副提調之任事。入啓。
吏曹啓曰,臺諫有闕,政事,取稟。
以忠淸監司金堉處,儒生勿爲囚禁事有旨單子,傳曰,本道時未囚禁云,此啓辭不必下諭。以上朝報
備邊司啓曰,以本司義州府尹狀啓回啓粘目,傳曰,海西潰軍無餘數耶事,傳敎矣。臣等取考海西潰軍成冊,則除本邑立撥之數,元軍只三千二百四十二名,分四運,初運八百十八名,再運八百八十二名,三運九百四十一名,四運六百一名,次次替入,更無餘軍之可代者,故本道防軍多寡,雖未能詳知,而欲令道臣料度,除出分防之意也。元啓目還入之意,敢啓。答曰,知道。防軍用於苦役,未知如何。備局謄錄
備邊司啓曰,士大夫所納馬匹,曾已書啓矣。其後外方守令·邊將,陸續來納,今又別單書啓,而邊將,則與守令有異,故昨日鍊浦萬戶所納馬,則臣等相議還給。今後僉萬戶馬,一切勿爲收捧之意,敢啓。答曰,知道。備局謄錄
上在昌慶宮。停常參·經筵。
夜一更,艮方有氣如火光。四更,流星出句陳星上,入坤方天際,狀如拳,尾長五六尺許,色白。五更,流星出柳星下,入巽方天際,狀如鉢,尾長四五尺許,色赤。
答兵曹參議李基祚疏曰,省疏具悉。備局之薦,實非偶然,宜勿控辭,從速察任。
吏曹判書南以恭初度呈辭。入啓。傳曰,調理出仕。
禮曹啓曰,今八月二十六日晝講時,同知事李景奭所啓,傳敎矣。春間欲行謁聖之禮,仍玉體未寧,大臣啓請退行今秋矣。近來國家多事,日氣漸至寒澟,臣曹未遑啓請縟禮。今見筵臣啓辭,經辭以後,尙未行展謁聖廟之擧,誠爲未安,冬節未寒沍前,擇日擧行宜當,而當初以酌獻禮磨鍊,今亦依此爲之乎?且取人,或製述或殿講缺稟旨定奪,預先磨鍊之意,敢啓。傳曰,知道。酌獻禮,則此時氣力,似難堪行,焚香禮爲之,可也。
政院啓曰,輔德李時楷,何日入瀋陽耶事,傳敎矣。問于吏曹,則以其亡妻歸葬後,擬卽發還,已爲上京,而濕瘡滿身,不能運動,時未定日,待差卽爲登程云矣。傳曰,知道。病勢如或不重,則事甚非矣。
全羅監司書目,金自點看病事,醫官辛得淸下來,而圍籬開閉,令禁府定奪事。禁府啓目,全羅監司狀啓云云。金自點旣在圍置之中而得病,遣內醫看病,此乃特恩,而罪犯非輕,圍籬開閉,自下不敢擅便,上裁,何如?啓撤去圍籬,俾免死缺以上朝報
御營廳啓曰,御營軍逢點,實數八百三十一名,而開月初一日,依前例慕華館操鍊後,東營及集春營兩處,與訓鍊都監軍兵,替入之意,敢啓。傳曰,依啓。訓局謄錄
備邊司啓曰,以經筵官金振所振啓辭本司覆啓,答曰,依啓。且減糴一事,似爲過矣事,傳敎矣。當初回啓時,臣等亦以減糴,似爲太過爲慮,而金振奉使西關,目見民情,至於榻前陳達,故以量減爲急矣。伏覩聖批,極爲允當。減糴一款,勿爲擧論,只令各其本官,依前下敎,完復結役,以慰倉卒應調往來勞苦之心,似爲合宜。以此知委,何如?答曰,依啓。備局謄錄
又啓曰,以本司關西防軍回啓,答曰,知道。防軍用於苦役,未知如何事,傳敎矣。西北防軍派分江邊列保,則爲其主將者,修築城〈堞〉造作器械等事,皆役此軍,而至於刈草喂馬,種種雜役,無處不用,不但專責於防戍而已。以此言之,則秋穀收齊,運米入城,特其小役,而除却此軍,則他無可調之軍,故不得已欲以此軍分防義州之意,覆啓矣。敢啓。答曰,知道。備局謄錄
兵曹啓曰,卽者衛將所牒報于本曹曰,來十月初一日新番軍士,例當替立,而到防軍八百名,以豐陽曳石事,今二十六日出去,至今未還,初一日替立,勢所未及云。替直下去之軍,雖不可一刻仍留,而事勢如此,不得已前番軍士,姑爲仍番,待到防軍曳石輸運入來後,相替之意,敢啓。傳曰,知道。兵曹謄錄
上在昌慶宮。停常參·經筵。
冬享大祭齋戒。
自昧爽至辰時,沈霧。巳午時,日暈有兩珥,暈上有冠,色內赤外靑。五更,流星出柳星下,入畢星上,狀如鉢,尾長四五尺許,色赤。
禮曹啓曰,曹啓辭,傳曰,知道。酌獻禮,此時氣力,似難堪行,焚香禮爲之,可也事,傳敎矣。經亂以後,始行謁聖之禮,乃莫重盛擧也,凡在瞻聆,孰不感悅?所當擇日稍遠,使八方士子,觀瞻縟禮,仍設科取士,以爲聳動之擧,允合事宜,而但冬節已屆,日氣寒澟,調攝之中,恐傷玉體,姑依筵臣所啓,在京館學儒生試講經書,以施□曾有規例,如或講經,則亂離之餘,書籍散失,倉卒收合,勢甚不易,必預先措置,可無窘急之患矣。第念大亂之後,人情索莫,業已謁聖,依例試製,從略取人,恐或無妨,竝俟睿裁。傳曰,依筵臣啓辭,居館儒生試講,可也。
禮曹啓曰,今此文廟焚香禮吉日,令日官推擇,則來十月十三日爲吉云,以此日擧行,何如?傳曰,依所啓施行。
禮曹郞廳以大臣意啓曰,臣等伏見禮曹啓辭,文廟謁聖,以來月十三日涓吉啓下矣。還都之後,國家多事,且仍聖候違豫,尙未行展謁聖廟之禮,雖似欠闕,而非無故廢閣也,實是事勢之使然也。自上允從筵臣所請,意甚盛也。但今年早寒。下缺以上朝報
備邊司郞廳以右議政意啓曰,兼領度支,實爲無益,在臣有侈官之嫌,於該曹,事多防礙,非惟不必兼,亦不可兼也。然旣有成命,兼領之號猶在,則爲該曹者,許多文書,雖不可一一送示,至於各道監司關重狀啓回啓,則構草先示,可否相通,可也。而昨日黃海監司狀啓回啓,多有文辭蔓語,臣欲爲畢改,則其啓目,已爲書入云,凡事雖欲相議,不可得也,事體似爲未安。當該郞廳推考,色吏令攸司治罪,何如?答曰,依啓。堂上亦爲推考。備局謄錄郞廳李晉吉書。郞廳金漢老校正。
上在昌慶宮。停常參·經筵。
有政。
下直,堤川縣監□日省,蛇梁萬戶宋嶸,木浦萬戶成時稷。
李俔啓曰,大司憲金榮祖,持平李道長在外,執義金光爀呈辭,掌令二員未差,持平一員未差,今日以監察茶時之意,敢啓。傳曰,知道。缺
傳曰,刑者,輔治之具,雖出於不得已,亦不可全無其實也。比來禁府凡干罪囚,擧皆歇杖,使貪頑之徒,少無懲懼,事極可駭。當該堂上罷職,色郞廳拿鞫,以治蔑法循情之罪。
判義禁以下啓曰,王獄,乃宰臣朝官收繫之地,自非罪犯亂逆綱常,則刑訊不至重酷,弊習已久,蓋古者刑不止大夫之遺意也。淸譯金元海,雖曰出身,旣是賤類,罪犯甚重,又有嚴刑之敎,當初累次缺拷,厥後,因循舊例,間或歇杖矣。去九月初十日坐,同知事臣韓亨吉,明知其罪狀,故重加刑訊,過五日始得放釋,瘡處復潰,不得運步矣。今聞重刑之餘,得達遠路,雖跨馬而行,亦非臣等緩刑之致也。聖上以欺罔爲敎,臣等只自惶恐,更無所達。第念欺罔,乃人臣極罪也,臣等俱以無狀,待罪金吾,瘝曠之餘,又負大罪,措躬無所,伏地待罪。傳曰,勿待罪。
執義金光爀初度呈辭。傳曰,還出給。
吏批,判書南以恭進,參判李景奭進,參議鄭太和,以接伴使西缺承旨尹履之進。
兵批,判書李時白病,參判崔惠吉進,參議李基祚備邊司進,參知李省身病,左承旨許啓進。
吏判啓曰,因筵臣啓辭,在外不仕者,不必擬望事,捧承傳矣。目今士大夫之在京者,絶無而僅有,常時備擬者,亦患不足,以此兩司多官之闕,除出在外者,決難擬差,不得已在外人竝擬,何如?傳曰,不允。傳于吏批曰,禮曹判書今政差出。
吏批,以成釴·洪義源爲工曹正郞,申翊全爲副修撰,李衛國爲軍資判官,李顯英爲知經筵,鄭尙仁爲西部主簿,權濤爲宗副正,鄭之虎爲禮曹佐郞,吳達天爲儀賓都事,李溟爲訓鍊提調,李景義爲承文副提調,金世濂爲大司諫,洪命一爲司諫,李汝翊爲掌令,申濡爲持平,校書博士單金宏,許積爲注書,趙後亮爲龜城府使,元振溟爲松禾縣監,李應筴爲白川郡守,沈檍爲歙谷縣令,任徽之爲平康縣監,李時苾爲平陵察訪,朴啓榮爲掌令,朴守文爲正言,李顯英爲禮曹判書。缺
許啓,以司僕寺官員,以提調意啓曰,以本寺瀋陽馬草記,傳曰,四五匹過多,從略入送事,傳敎矣。擇取缺匹馬,且定養馬一名,領付于義州府尹,使之隨便入送之意,敢啓。傳曰,知道。
許啓,以備邊司言啓曰,政院啓辭,傳曰,允事蒙允矣。西湖·畿輔捕賊之事,俱爲緊切,事當與兩南,一體施行。忠淸左·右道,武弁守令中,各擇一人,稱以討捕將,捕賊一事,專管檢飭,擧行節目啓聞之意,行移,宜當。缺自前廣州府尹,例兼討捕使,亦令各別設機窮捕,俾無滋漫之弊事,京畿監司處,竝爲知委,何如?傳曰,允。
傳曰,淸譯金元海,以禁府罪人,累次受刑,而今者無事得達義州,事甚可怪。頃日所謂刑推,皆是欺罔耶?
備忘記,金元海事,色郞廳拿推,當該堂上罷職。以上禁府謄錄
上在昌慶宮。停常參·經筵。
李俔啓曰,憲府全數有故,今日以監察茶時之意,敢啓。傳曰,知道。
李行健,以嘉禮都監言啓曰,以禮曹啓辭冊妃改御別宮缺都監定奪擧行事,啓下矣。可合別宮三處,別單書啓,伏候缺。傳曰,鳳林大君家可合矣。缺
李德泂等罷職傳旨。傳曰,日月不久者推考,勿爲罷職事,傳敎矣。其日月久近,問于本府,則判義禁府事李德泂,今正月二十四日除授,金元海刑推坐起隨參三十日,同知事金蓍國,上年十二月二十七日除授,金元海刑推坐起隨參十日,知事尹暉,今年八月初三日除授,金元海刑推坐起隨參三日,同知事韓亨吉,今年八月二十五日除授,金元海刑推坐起隨參二日云,故李德泂·金蓍國罷職,尹暉·韓亨吉推考,傳旨捧入矣。傳曰,知道。
許啓,以備邊司言啓曰,政院啓辭,以備邊司全羅監司啓本粘目,令本司更爲覆啓,何如,傳曰,依啓事,傳敎矣。順天府使朴遾,水使邊士紀,防踏僉使安鏡,別將李希聖,俱爲缺以常規言之,則所當皆令攸司照律,而但觀其緘答,空末保勿爲調用事,已有朝廷分付,設有一番調用之令,豈黃口小兒充送之意也?爲守令者,以七八歲空末保充送,而水使亦不檢飭,責有所歸者,蓋指守令及水使而言也。僉使及別將,則本官旣以弱兒充送,而其父又無價布備納之勢,成冊付缺軍不可退却還送,不得已仍爲載船,其罪容有可恕,所當仰請睿裁,而措語未瑩,致勤上敎,極爲惶恐。元啓目容有可恕之下,代標以入之意,敢啓。傳曰,知道。以府使朴遾緘答觀之,則邊將輩似難免責矣。
又啓曰,臣今日詣司饔院,監捧江原道新産物膳進上,而其中生獐,有傷破處,其中道不爲看護之狀,極爲過甚。當該陪持軍治罪之意,敢啓。傳曰,勿爲治罪。缺
大司憲金榮祖啓曰,臣來自嶺南,一路凶荒之缺春夏嶺南甚於湖西,湖西甚於畿甸,而路聞湖南視缺尤甚云,明春稅入之無形,斷可知矣。往在壬辰之變,仍之以癸巳·甲午兩年之凶荒,生民之飢餒,國儲之蕩竭,爲如何哉?宣祖與二三大臣,孜孜講求,上自祭享御供,下至百司經費,悉皆蠲減,務在與民休息,而猶且不匱經費,供億天兵缺成恢復之功,況丙子之變,不至如壬辰,一年之旱,不如兩年之凶,若能及今善圖,則豈無可爲之道乎?誠願亟命廟堂,一依宣祖朝癸甲兩年故事,雖祭享貢物,亦宜限明年權減,凡干冗食之類,文具之事,一切革罷,然後兩西管餉缺悉令移屬於戶曹,以備經費之用,則庶幾不害民而繼國用矣。臣路見前府使柳缺聞渠乙亥壬缺傳與管餉之物,銀子六萬兩,米豆竝皮雜穀二十萬石,其他錢紬布木鹽鐵等物,厥數又夥云,較諸戶曹一年所入之稅,不啻過之,各衙門所儲,如體府·帥府·句管廳·賑恤廳·訓鍊都監·司僕寺等處,雖未知厥數之多少,若能量宜取用,以助經費,則亦豈少補之哉?如此而減明年田租,或半減或全減,使外方將死之民,得蒙朝家渙缺之澤,則民生庶或蘇息,國事庶幾可爲也。臣以亡妻歸葬事,陳疏乞解,而自上特下速爲往來之敎,旣葬之後,雖急急上來,而期限已過數日矣。況禮曹參判時,以史庫參奉事,又在推勘之中,以此以彼,決難在職,而一路所見,不得不仰達於還朝之日,伏乞遞臣之職。答曰,勿辭。且柳大華所言,乃是亂前留儲之物,到今提起,不亦迂乎?下缺
夜一更·二更,月暈。三·四更,巽方東方,有氣如火光。五更,東方,有氣如火光。四更以後,下雨。
上在昌慶宮。停常參·經筵。
尹履之啓曰,接伴使鄭太和,方在海西,道內査行遲速,未能的知。姑令上來,以除海西一分之弊事,請令廟堂,稟旨處置。傳曰,依啓。缺
許啓,以都摠府言啓曰,今日入直軍士,當爲中日習射,而雨勢如此,退行之意。傳曰,知道。
禮曹判書李顯英啓辭,典設司殘弊特甚,不成貌樣者,自平時爲然,經變以後,雖缺小諸員等色吏符同,紛紜頉報,全不上番,極爲痛駭。以生爲死,以存爲逃者,現露則守令罷職,色吏定配,闕番一二名,則守令解由時越等,三名以上成給事,一依司僕諸員例施行,實爲逃故,則一一本定歲抄施行事,兵·戶曹捧承傳後,行會各道,使之着力擧行,則庶無詐僞稱頉之弊。且變前則遮帳百餘部,行用各處排設,猶患不足,今則戶曹小小遮帳十餘缺上下,而各處責令進排,日以益甚。平時所不爲之處,亦爲濫觴缺諸上司員役·使令及諸宮家稤奴等,託稱官令,渠之族屬婚姻·喪事·神禮處,無不勤借,轉輾相送,屢日後艱得推來,有或作無用之物,或無推給之意,小不如意,則貧殘下人,破冠裂衣,無數亂打,五六下人,不勝支當,皆有逃散之計,極爲悶慮。今後則大小祭享場中大廳補簷及王子大臣公會處外,諸上司下人輩,託稱堂上分付,凡干婚喪·慶壽·延餞·椒井等處,切勿進排,如前作弊下人,令法司一一治罪,何如?傳曰,依啓。
尹履之啓曰,臣徒知盡言勿欺,不缺聖敎如此,其孰不感激惕念,咸聚於輦轂之下乎?在外者不必擬望之敎,雖出於一時矯弊之至意,而士夫之在京者鮮少,將以何人推移備擬乎?至於受由往來之人,使之解缺亦爲官事曠廢,一路除弊,而法典所在,不得不受由者,何可繩以一切之法乎?反覆思惟,終有所未安,以至不捧下諭,啓辭尤不敢承當。臣不勝惶恐待罪。仍竊伏念中朝十三缺人才咸萃京師。上自公卿,下至百執事,久於其職,事有實效,非有大段事故,不敢回籍,職事之修擧,蓋以此也。目今大亂之後,人不聊生,往來京鄕,不得久於官次,亦其事勢之致然,缺官事渙散,莫可收拾。未必不由於此,若使政官,常持此意,如遇乏缺之會,則勿論京外,間間備擬,如不至乏人,則不必以在外之人,知其不來而姑且擬望也。至於受由之人,官閒而地缺則不必遞去,務劇而地遠,則不必帶去。臣之愚意,不過如此,而外議或以爲難便,竝令該曹,將此數段稟旨施行,一以矯目前之弊,一以爲遵行之規,似爲便當。臣缺爲一時毁謗所動,欲作持循可行之道,敢此仰稟。傳曰,依啓。
持平李道長啓曰,大司憲金榮祖,引嫌而退,前事缺已有親規,而過限則遞,在法當然。請大司憲金榮祖遞差。答曰,依啓。缺
上在昌慶宮。停常參·經筵。
許啓,以備邊司言啓曰,本司副提調李基祚,與其父禮曹判書李顯英,同仕一司,事未妥當,李基祚副提調,姑爲減下宜當,敢啓。傳曰,依啓。缺
許啓,以備邊司言啓曰,咸鏡道驛馬三十匹,知爲査行補用,因平安監司狀啓,高原等地待候事,定奪知會矣。査行尙無的寄,遲速難必,而遠驛之馬,調會一處,不但偎養難便,當此收穫之節,驛卒之輩,裹糧留滯於他官,其弊不貲,姑令放逐各驛,而自本道陸續探候,更待的報聚會,似無不及之患,此意平安·咸鏡監司處,竝爲馳會,宜當。敢啓。答曰,依啓。
李俔,以備邊司言啓曰,黃海道十二站撥軍各五各,以本道潰軍排立,間路步撥各三名,亦用潰軍矣。除義州農軍,分四運入,通共三千二百四十名零,而應立撥軍者,若過十一月,則更無可替之軍,本道監司,亦以此事,論報於本司矣。丙子亂前,以本道雜色軍,推移立撥,自得潰軍以來,本道正軍,不得擧論,今者潰軍已盡,不得已自本道,當有排立,直路十二站,以上番軍士,輪次排立,問路之撥,或以老殘軍,除出排立,勿令該曹收布,似爲便當。令本道監司,商量善處,一面啓聞之意,行移,何如?答曰,依啓。
又啓曰,都承旨尹履之啓辭,接伴使鄭太和,方在海西,道內査官遲速,未能的知,姑令上來,以除海西一分之弊事,請令廟堂,稟旨處置,傳曰,依啓事,傳敎矣。當初査行,先聲出來,或恐其行甚疾,儐接之臣,未及迎候於境上,接伴使卽爲發去矣。其後因領議政崔鳴吉狀啓,姑令留滯於海西僻邑,以待後頭消息事,入啓知會,而今者消息杳然,領相方在瀋陽,査行設或出來,待其馳啓,猶可周旋,接伴使鄭太和所齎禮單等物,姑爲留置於直路某處後,卽爲上來,觀勢進退,似無所妨。敢啓。答曰,依啓。缺
掌令李汝翊,持平李道長啓曰,見危負君,人臣之大罪也。苟不擧法而治之,則其流其害,將至於臣不臣而國不國,可不懼哉?當南漢出城之日,敵情難料,事機叵測,凡在臣民,孰不危懼痛迫,遑遑罔極?前判書金尙憲,求死不得,則義不敢後,而託疾僵臥,終不扈駕,跳出北門,缺無係戀,人臣分義,是可忍乎?如使尙憲,腐心喪性,迷不知方,狂奔疾走,顚仆道路,則其情慼矣,有可取者,顧乃迂往春川,尋絜家累,踰嶺擇便,偃仰在床,扈從賞加,乃是恩典,而封還敎旨,若將浼焉,其爲不敬,莫甚於此。況春宮異域之行,已決於在城之日,職在賓客,分義尤重,而初無願缺之意,終闕拜送之禮,其與孫溥之請從,一何相左耶?此而不治,將何以明是非於後世?輿情共憤,久而愈激,請前判書金尙憲,中道付處。人臣之事其君,見危授命,無可去之義,前參判鄭蘊,缺刃不死,不能鎛側,旣未得扈駕於出城之日,則病已之後,義當來覲,而邁邁歸鄕,旣無顧戀之意,要潔其名,不念分義之重。爲人臣子,安敢如是?請前參判鄭蘊,罷職不敍。答曰,置之可矣。不必施罰。
夜五更,流星出大角聲下,入軫星上,狀如拳,尾長四五尺許,色赤。
海嵩尉尹新之箚曰,伏以,無狀小臣,追惟昔日,謬蒙聖渥,寵祿踰分,盈滿所招,獲戾多門,加以罪惡至重,公論至嚴,父子騈首,被驅一網,幸賴天日,垂照覆盆,査問各人,事狀悉白,至冤昭雪,復得名缺儀賓,莫非聖明洪造,非臣糜粉所能上報,卽宜祗謝恩命,瞻望天門,而萬死之餘,喪子悲苦,積憂銷骨,舊疾層劇,喘急氣塞,動輒嘔吐,脚膝拘攣,移步必蹶,久稽趨謝,揆分隕越,不至所出,敢此席藁待罪。取進止。答曰,省箚具悉。卿其安心,勿爲待罪。
兵曹判書李時白箚曰,伏以,臣顓蒙之姿,叨據上卿之列,點汚名器,懼切災眚,惟知有懷無隱,不識事理當否,任情直行,動輒乖宜,冒嫌陳疏,自速彈論,缺臣自省愆,罪難容恕,而天恩如海,缺臣之狼狽,固不足恤,當此之時,本兵重地,瘝曠日積,臣之罪戾,至此尤大。伏願聖明,天地缺仁憐察,鐫削臣職,以安愚分,不勝幸甚。取之進止。答曰,省箚具悉。卿宜勿辭察職。
上在昌慶宮。停常〈參〉·經筵。
李行健啓曰,視事,溫繹間停稟,今已旬望,自明日常參·經筵,取稟。傳曰,停。
李行健,以嘉禮都監言啓曰,以都監草記,太平館預爲修掃事,傳曰,修理有弊,行於別宮如何事,傳敎矣。缺傳曰,此時之事,除弊爲重,些少苟簡,不必拘也。缺
又啓曰,昨因承旨啓辭,接伴使姑令上來事,入啓蒙允矣。旋見義州府尹李廷楗馳啓,査官近當出送之言,馬將明白發說云,雖未知領相入去之後,彼中處置,如何,而亦難保其終必不來。鄭太和上來,而査報遽及,則往來貽弊甚多,昨日啓辭,姑勿行會於接伴使處,且咸鏡道驛馬,各還本驛事,亦勿知會,以待後奇,方合事宜。敢啓。傳曰,知道。
又啓曰,兩西人夫價,皆是田結所出,不可浪用,除移送戶曹者外,關西入送者,全羅道一千六百缺十四疋,忠淸道二千七百八十四疋,厥數不尠,他日當爲緊關軍需,令平安監司,一一計數,別置一處,啓聞之意,行會,何如?傳曰,允。
李行健啓曰,龍命業分揀事,命下矣。放送之意,敢啓。傳曰,依啓。
以吏曹參議鄭太和遞差單子,傳于李命雄曰,不久上來,勿爲遞差。
李命雄,以長生殿言啓曰,昃字內梓宮一百度畢着漆,今日自土宇,移安于殿內,而都提調領議政崔鳴吉出使,兼提調禮曹參判金蓍國罷職,兼提調臣具宏獨來次知,禮曹郞廳金瑋託稱公事出去,漠無形影,事體極爲缺請金瑋缺傳曰,依啓。
持平李道長之啓曰,金尙憲事,措語見上。請前判書金尙憲,亟命中道付處。鄭蘊事,措語見上。請前參判鄭蘊,亟命罷職不敍。答曰,已諭勿煩。
傳于李俔曰,政事,明日爲之。
未時申時,雨雹,狀如小豆。夜一更,有霧氣。流星出卯星上,入右梗星下,狀如拳,尾長二三尺許,色赤。自二更至五更,有霧氣。
右承旨洪得一辭職上疏。入啓。踏啓字而下。
執義金光爀辭職上疏。入啓。踏啓字而下。
右副承旨申得淵疏曰,伏以,臣奉職不敏,重致彈章,縮伏私室,只俟嚴譴,而不意玆者,兪音終閟缺間遽停,臣尤狼狽,不知所出。伏念近密之職,非庶官之比,臣若貪缺寵榮,耐彈行公,則臣缺人將謂何?廉恥所關,決不可仍冒。伏乞聖明,憐臣觸藩,察臣維谷,所帶職名,亟賜鐫削,以謝公議,以安愚分,千萬幸甚。答曰,省疏具悉。彈論過矣。爾其勿辭察職。
上在昌慶宮。停常參·經筵。
李行健啓曰,明日常參·經筵及來二十五日儒生殿講日次,取稟。傳曰,停,殿講爲之。
下直,楊根郡守李恪。缺
以嘉禮都監缺寅年聞見磨鍊衣襨式單子,傳于李行健曰,一則似以謄錄磨鍊,書啓,一則似以缺用數,書啓,互相不同,元謄錄,書啓,而各其物件名下,或缺用下數及實用數,一一懸錄,書於一單子以入。
李行健,以嘉禮都監言啓曰,輿輦所用各樣材木,以尙方所儲,乾缺之木取用之意,入啓蒙允,而尙方所儲,只有二年木數缺云,外處雖爲鳩集,而皆是未乾正之木,勢不及於時急之用,缺亦恐未易,慶德宮德應房所藏缺朝舊輦累件運來云,擇其堅完之材,如此補用,未知何如?敢稟。傳曰,知道。大殿輿輦及儀仗,勿爲造作。
又以接伴都監言啓曰,當初都廳,以舍人鄭致和,司諫洪命一啓下,洪命一病,代以李烓差下,李烓出使,代以金光爀差下,而鄭致和則雖已出使,仍存不改矣。金光爀以病未察任,故其代以校理尹絳啓差,而尹絳與鄭致和,爲同生妻娚妹夫,都監雖無相避之規,而一衙門同仕,事涉未妥,鄭致和啓下之後,盡缺得宜,而今已還朝,使之仍察都監之任,尹絳姑爲減下,宜當。敢啓。傳曰,依啓。
許啓,以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
許啓,以守禦廳言啓曰,本廳別將邊忠範,從事官兪㯙,時在罷散中,令該曹,依例付軍職,何如?傳曰,依啓。
又以兵曹言啓曰,典設司移牒于本曹曰,司別檢三員內,洪溥以嘉禮都監監造官,除本司,房元亮病親受由,南原地下去,只一員入直,諸處進排,勢難周旋,而前頭接待都監,又有分差缺房元亮以在京閒官換着云。令該曹缺何如?缺,批答缺。
有政。吏批,判書南以恭進,缺以李顯英爲知義禁,洪錫禹爲楊根郡守,尹墀爲社稷提調,許啓爲造紙提調,鄭榏爲春川府使,崔來吉爲淸州牧使,李恪爲善山府使,具仁基爲溫陽郡守,李稠爲金城縣令,安獻奇爲連山縣監,崔惠吉爲大司諫,徐祥履爲掌令,具宏爲判義禁,金槃爲大司憲,權濤爲執義,吳端爲承旨,尹履之爲活人提調,金得宗爲茂朱縣監,金國馨爲司僕主簿,金榮祖爲禮曹參判,金縠爲廣興主簿,李時荃爲歸厚別提,龜城府使黃胤後仍任。兵批,蓬萊君炯胤爲副摠管,崔泂爲守門將,張希尹爲武兼宣傳官,元成集爲內禁將,李得信爲登山仇非權管,金世濂·洪得一·金光爀爲護軍,邊忠缺兪㯙爲副司直。
持平李道長·申濡啓曰,金尙憲事,措語見上。請前判書金尙憲,亟命中道付處,鄭蘊事,措語見上。請前參判鄭蘊,亟命罷職不敍。副修撰申翊全事,啓辭缺。答曰,不允。申翊全推考。
同副承旨李命雄辭職上疏。疏辭缺。答曰,省疏具悉。爾別無所失,勿辭察職。
夜一更·三更,月暈。五更,流星出翼星下,入巽方天際,狀如拳,尾長三四尺許,色白。
上在昌慶宮。停常參·經筵。
李行健啓曰,明日常參·經筵,取稟。傳曰,停。
又啓曰,冊妃三揀擇卽日詣別宮,而詣別宮時,應行節目及分司侍衛供上等事,令嘉禮都監,預爲磨鍊定奪,何如?傳曰,依啓。缺
又以嘉禮都監言啓曰,啓辭缺。傳曰,厥寶以銅造作,寶筒亦爲除減缺
持平李道長·申濡啓曰,金尙憲事,措語見上。請前判書金尙憲,亟命中道付處。鄭蘊事,措語見上。請前參判鄭蘊,亟命罷職不敍。答曰,予意已諭,停論宜矣。
辰時,日暈右珥。巳時,日暈。午時,日暈。白氣一道直立,長二三丈,廣尺許,良久乃滅。未時·申時,日暈。暈上有戴,色內赤外靑。夜一更,流星出畢星上,參星下,狀如甁,尾長五六尺許,色赤,光照地。
工曹判書兼判義禁府事具宏辭職上疏。答曰,省疏具悉卿懇。卿其勿辭,從速察職。
傳曰,瀋陽入送女人中,非但色薄,有子息云,言于廟堂。
上在昌慶宮。停常參·經筵。
吳端啓曰,明日常參·經筵,取稟。傳曰,只晝講。
吳端啓曰,嘉禮時實錄考出事,史官今日發送之意,敢啓。傳曰,依啓。
許啓啓曰,事變假注書李正英,昨日已爲翰林取材,注書南翧,重患傷寒,今已五六日,症勢無減,俱未得察任,只有許積一人,缺傳曰。缺
以蔡聖龜·尹鏶,爲假注書。缺
許啓以春秋館郞廳,以監事堂上意啓曰,左右史外,預備不備,前頭又有實錄考出之事,史官一員,當爲出去。權知承文院副正字李正英,今旣應講,今明日內有政,付職,使之入直,何如?傳曰,依啓。
李俔以漢城府言啓曰,西道監役官,牒報於本府曰十二日申時,毋岳山烽燧西邊,野火起發,一馬場許延燒,雖無分受者,而近處居人等,同力撲滅云。係是都城近處,敢啓。傳曰,知道。
持平李道長啓曰,再昨同僚,以副修撰申翊全,濫杖驛卒,至於隕命,而偃然行公,曾不引咎,欲治了其縱恣無忌之罪,臣泛然不察,相議請罷,及承推命,慮涉騷屑,發簡停啓矣。今日席上,執義權濤,以爲殺人是何等律,不能擧法論罪,捨本治末,只請罷職,殊極無謂,欲以拿鞫更論,臣之論事顚謬之罪,甚矣。豈可一刻仍冒晏然同參乎?請命罷斥臣職。答曰,勿辭。
持平申濡啓曰,再昨相會之坐,臣以副修撰申翊全,濫殺驛卒,卽自引咎,縱恣無忌之罪,不可不論,發言,則同僚以爲旣犯殺人,不可論以輕律,而臣意則慮爲其縱恣而發,故只以罷職商議論啓,而慮涉騷擾,卽爲停啓矣。今日席上,執義權濤,以爲三尺至嚴之律,泛論以罷職,殊極無謂,欲以拿鞫更論執,臣之捨本治末,論事失體之罪,至此尤大矣。臣何敢晏然仍冒,與之同參乎?請命罷斥臣職。答曰,勿辭。
執義權濤啓曰。避辭及批答缺。
李命雄啓曰,執義權濤,持平李道長·申濡,再啓煩瀆,退待物論矣。傳曰,知道。
吳端,以吏曹言啓曰,史官差出政事,何以爲之?敢稟。
李命雄,以備邊司言啓曰,備忘記,瀋陽入送女人中,江原之女,非但色薄,亦有子息,而敢爾定送,監司之不爲揀擇,已極可駭,至於子息之有無,則非監司所可詳悉,其責全在於守令,旣見其色薄,又知其有子,而强爲充送,本官守令之罪,視監司又有大焉。其時監司罷職,當該守令拿推,似當。敢啓。傳曰,允。
吳端,以嘉禮都監言啓曰,卽接尙衣院移文,以玉帶七星錢,本無不成帶樣,令都監更爲稟旨定奪事,入啓蒙允,相考施行事到付。臣等取考壬寅謄錄,則都監啓辭內,如玉帶非唐玉不可造,若不特減,當貿於上國云。當此大禮,玉帶不可闕於進御,今雖廣求,而非民間所儲之物,必難貿得,極爲悶慮,無已則端川·成川等地,所産之玉,採來擇造,以備一時之用,而事涉苟且,敢此仰稟。傳曰,知道。終當自內出給。
傳于吳端曰,嘉禮時器皿物目單子書入事傳敎,而何至今不爲書入乎?
吳端,以嘉禮都監言啓曰,政院啓辭,冊妃三揀擇卽日詣別宮時,應行節目,令都監預爲定奪事,傳曰,依啓事,傳敎矣。臣等非不知都監節目之應行,而大禮儀註入啓,未下,考閱謄錄,方爲次第擧行,政院有此啓辭矣。兵曹都摠府侍衛之事及戶曹應行進排之事,自當捧甘施行,依謄錄分付之意,敢啓。傳曰,知道。且兵曹都摠副侍衛之事,似未妥當,勿爲如何?缺
許啓,以備邊司言啓曰,向因義州府尹馳啓,接伴使鄭太和,使之姑留以待矣。今見宰臣朴潢等狀啓,査官出來之事,至今寥寂,雖或出送,似無速送之機云,伴使淹滯,其弊非細,鄭太和姑令上來,北道驛馬,亦令退去,更待的報,趁卽馳赴,似當,此意西北監司事,竝爲知會,何如?傳曰,依啓。
許啓,以備邊司言啓曰,今見宰臣朴潢等狀啓,前日申得淵齎去紅柿缺以色靑未熟爲言云矣。其後節使之行,又送六千餘箇,此則不爲不多,而如石榴·柚子,則分定於兩南時,缺令該曹促催捧上,竝與梨·柿,從優付送於李時楷缺之行,宜當,敢啓。傳曰,依啓。
上在昌慶宮。停常參,有晝講。
李行健啓曰,明日儒生殿講爲之,視事不爲,取稟。傳曰,知道。
有政事。吏批,判書南以恭病,參判李景奭進,參議鄭太和接伴使下去,都承旨尹履之進。兵批,判書李時白南漢山城下去,缺參議李基祚進,參知未差,左承旨李行健進。缺
檢閱單李正英。韓必遠爲刑曹參判,金世濂爲兵曹參知,李䆄爲刑曹佐郞,李槳爲司評,柳道三爲兼春秋,朴明榑爲上護軍,李省身爲護軍。
許啓以備邊司言啓曰,咸鏡南道軍兵及北道鏡·明·吉之軍,自前分防於六鎭·三·甲,平安道內地之軍,則分防於江邊烈堡,此之謂坊軍也。變亂之後,此軍餘存實數及仍前戍邊與否,朝廷漠然不知,殊甚欠闕,頃日行文于西北監·兵使處,使之査報矣。卽接咸鏡監司睦長欽所報,所謂坊軍,上年則經亂未久,時存之數,各官未及査出,故分坊各鎭之擧,姑爲停止。今年則饑饉·癘疫之中,決難遠戍,故依上年例仍停,而各色軍兵,時存實數,則流離死亡者,相續不絶,更爲査出,一一分秩成籍,上送計料云,本道酷被兵禍之餘,重之以飢饉·癘疫,僵屍相枕,絶策呻吟之卒,遠戍邊塞,其勢誠難,然坊戍重,而不可久廢,餘存軍數,速爲査出上送,稍待癘疫寢息,且觀邊頭事勢,依前分坊便否,詳細馳啓事,本道監司處,行會,何如?答曰,依啓。
李俔以漢城府言啓曰,經亂以後,諸色匠人,或死或擄,餘存無幾,而雖或有之,皆屬於訓鍊都監及軍器別造廳·尙衣院·內需司,而此外各契私匠缺嘉禮都監各房匠人,依謄錄責立,莫重莫急之役,必致生事,極爲可慮。都監畢役間,諸處匠人,沒數移送事,各別捧承傳施行,何如?事勢如此,惶恐敢啓。傳曰,依啓。
掌令李汝翊啓曰,臣於十缺日,以式暇在家矣,持平李道長·申濡,行相會禮後,送書於臣曰,前修撰申翊全,濫杖驛卒,至於殞命,而偃然行公,缺臣於兩臣,邈然後進也。雖未嘗出入缺平生行誼,亦嘗聞之矣。至於今日,殿下之置而不罪,卽天地包容之大量也。實是聖世之美事,而李道長等,旣發已停之論,作一奇禍,以爲擠人之機穽,何其甚歟?使此兩臣,苟缺大小諸臣,固當齊聲以請之,何獨使缺當之乎?前之發也,長官不從,今之發也,缺後發焉,其用意之不公,人心之疑貳,此亦可見矣。臣之愚見,以此不可苟同於一席,且申翊全事,臣雖未得缺大槪數十笞罰,元非濫杖,病斃於十餘日之後,亦不可謂因杖殞命也。設如論者之言,凡罪依法決打,邂逅致死者勿論,故堂上不捧旬狀,敦迫行公,物議亦不以爲非,旣不見非於物議,則雖爲臺諫,自無可避之嫌,翊全不爲自列,庸詎深咎,而過今數月,搆成罪案,肆至擠擊,吁亦異矣。翊全果有殺人之罪,則彼何所憚,而不欲論以其律乎?誠慮此事,後有究竟,所論盡歸構誣,故只執疑似之跡,乍缺略施中傷之計,眞是捉人底手段,權濤之論,語次缺的知其情態,稍含譏誚而發乎?不然則其見之偏詖,亦甚矣。此論之發,蓋有由焉,頃日臣與翊全,參居本府,共論擅弄缺貪贓臺諫,大觸一隊之怒,人謂早晩必有其報矣。曾未數日,該機猝發,世道良可慨也。同事之人,旣彼奇中,臣之縱迹,尤難自安矣。以彼以此,俱不可晏然仍冒。請命罷斥臣職。答曰,勿辭。
李命雄啓曰,掌令李汝翊·徐祥履,再啓煩瀆,退待物論云矣。傳曰,知道。缺
李行健以嘉禮都監言啓曰,亂後無嘉禮謄錄,只有壬寅謄錄一卷,而其時亦以聞見磨鍊,自上多有裁減啓下矣。今此都監三所各樣物件,所當依此磨鍊,而缺物力蕩敗,莫甚於此時,聖明軫念缺省約,而莫重大禮,自下不敢擅議,一依壬寅謄錄,書兩件物單,入啓。伏候睿裁。傳曰,知道。
李行健,以嘉禮都監言啓曰,以都監草記,三所各樣物件,依謄錄傳書兩件別單,入啓,傳曰,一則似以謄錄磨鍊書啓,一則似以實用數書啓,互相不同,元謄錄,書啓,而各其物件名下,或減下數及實用數,一一懸錄,書於一單字以入事,傳敎矣。臣等取考壬寅謄錄,則初以聞見磨鍊,而及其啓下特減之後,實用之數,加減不同,故兩件書啓矣。今承聖敎,當初磨鍊物之下,減下及實用之數,一一磨鍊,書啓,而謄錄有未詳之處,非減下,非實用,而咸在磨鍊之中者,必是蒙減,而未及刪書之類,竝爲懸錄,而隨後加數,必是實用之物,亦爲末端書之意,敢啓。傳曰,知道。前謄錄外,今又量減,付標以下矣。缺
以禮曹嘉禮時,應行節目磨鍊單子,傳于許啓曰,此啓目所謂行禮處所,缺時處所耶?
許啓以備邊司言啓曰,下三道牽馬軍價木,自本司捧上,移送戶曹者,已至一百四十同零,慶尙道田結馬,忠淸道還送田結馬價木應捧者,,三百八十二同三十餘疋,合計之則三十二同零矣。初欲以此木,用於査官之行,而今則査行消息寥寥,設令早晩出來,供帳諸具,皆有前排,費用之廣,必不如上年勅行,今此木綿缺別爲收儲,故混用於經費,査官出來,則除出用缺不來,則以爲他軍需之用,允合事宜。以此意,分付該曹,何如?傳曰,允。
許啓以備邊司言啓曰,近來兩南向化,連次上來,本司就禮曹成冊,參以渠軰所招,略干人放遣,其中金從乃·李右郞·介黃·乞金·奉春·謁夫等處六人,皆載於禮曹案,而以己身現付,故當爲入送,朴所沙里妻及二子,今又得來,亦當入送。令該曹別定謹實差官,速爲押去,宜當。且慶尙道向化朴連福,禮曹案內,雖以己身懸錄,而其子其孫,皆在軍保,自初出來者,至連福身,已過數代者也,而要免戶役,稱以己身,其情則可惡,而似當分諫,此則何以爲之乎?敢稟。傳曰,依啓。且向化一事,終必有難處之患,以己身懸錄者,亦爲入送,缺塞責之地,如何?
夜一更二更,月暈。五更,沈霧。
午時,上御崇文堂晝講。知事李顯英,特進官崔葕,參贊官吳端,侍讀官金振,檢討官趙壽益,假注書蔡聖龜,記事官琴尙絃·申冕入侍。上讀前受音一遍,金振進講詩傳大雅,自說小雅,止今皆維服于周矣。缺金振曰,缺第三章思皇多士,生此王國云者,缺人材之效也。孟子曰,待文王而興者,凡民也。上有作成之功,則下有鬱興之盛,於乎休哉。第四章假哉天命,育我孫子,上帝旣命,侯于周服云者,人心去就之謂也。君德之修否,而天命之向背決焉,天命之向背,而人心之去就判焉,可不懼哉?缺在敬之一字,亹亹文王,令聞不已,實爲主敬缺修己治人之功,要不在敬之外也。上曰,才必待作成興起。以商事言之,則專在君德之修否也。然才之顯晦,亦係朝廷之取捨也。中人以下,可以東可以西,朝廷缺取捨之道,進賢而退不肖,則不肖者可以爲賢矣。顯英曰,取捨之明,亶在於上,上敎如是,人才自然興矣。上曰,知人則哲,惟帝其難之,缺人之賢否,本不易知,而深居九重之內,未知外間缺吳端又進曰,湖南飢荒,臣亦目覩,金堤·萬頃·臨陂·扶安·沃溝等十餘邑,被災尤甚,慘不忍見,以湖西言之,則韓山·舒川等地,亦如是云。蓋此等地,自前生蟹至賤,而今秋則不見一箇蟹,百物凋耗,蓋可知矣。上曰,何爲其然耶?端曰,水澤枯渴,不能繁畜故也。趙壽益繼進曰,臣亦從嶺南來,所經龍宮·醴泉·尙州等地,農事無形,所見慘酷,大槪以人代牛,土未易開,旱乾太甚,霜又早降,禾穀已矣。豆太又失,聞諸古老,皆言前古所無之飢歲也。崔葕曰,智異山頂,未秋寒澟,每年早霜,而今則高頂未霜缺吳端曰,小民應納之徭役,則不至於不堪,而正兵缺在在皆是,一身應兩役,其苦難堪,至於三歲以上兒,竝未免身役,極爲殘忍,而未易變通,未知何以則可也。上曰,今年饑荒,可方古何歲?壽益曰,己未凶荒,近古所無,而今秋米價之高,可比己未之春,以此觀之,今年凶荒,甚於己未也明矣。崔荇曰,旱災所被處,則水泉皆枯,民間以衣換水而飮,官家以斗分水而給,此實前所未聞者也。李顯英曰,己未則雖曰慘凶,而田穀式實,今年則水田·旱田,均受其災也。吳端曰,今年則缺皆然,反覆缺絶無遍救之策,奈何奈何?葕曰,自上特缺有旨,陳其惻怛之辭,示以恤民之意,則小民庶或不至離散矣。上曰,實惠未究,則虛文何益?端曰,各道監缺待之物,以全羅言之,則米布鹽盆,厥數甚敷,缺擧一道缺亦甚無益矣。今欲自朝家,一一賑救,則非但力有不逮,實恐澤未遍蒙,令諸道方伯,各出其力,思所以賑,則庶蒙一分實惠矣。荇曰,統營亦有留儲,竝令變通,以資賑急之道,宜當。上曰,廟堂豈不善思以處也?李顯英曰,兵燹之餘,缺臣聞嶺南監營,有累千卷紙地,大學·小學,累百件印出,缺以資儒學,何如?上曰,此乃治成人才之具,其意甚善,而凶歉此甚,恐不可爲也。端曰,一道內數百件印出之功,不至虛費物力,恐不可拘也。上曰,荒年無所作爲,可也。端曰,聖敎急於救民,極爲允當。
上在昌慶宮。停常參·經筵。
李行健啓曰,明日常參·經筵。傳曰,只晝講。
李命雄啓曰,憲府全數有故,今日以監察茶時之意,敢啓。傳曰,知道。缺
以兵曹冊妃所御別宮宿衛事目單字,傳于李命雄曰,軍士減數磨鍊。
許啓以御營廳言啓曰,後運軍兵,依前八百名徵召,而來十二月初十日,京中逢點之意,各道監·兵使處,行移,何如?傳曰,允。
許啓啓曰,凡各道薦新物膳封進上來時,一路或遞馬,或照氷,而近來多有趁不替馬之時,亦有不卽給氷之處,故每致稽滯,且有腐敗之患,殊極未安。今後如踵此習,則一路不謹,下吏推治之意,預爲移文申飭,宜當。敢啓。傳曰,依啓。
以備忘記,傳于吳端曰,殿講居首進士沈挺豪,直赴會試,之次進士崔紀厚,給二分,生員尹安基,幼學朴升弼,給一分,生員柳志立,紙四卷筆缺柄,墨三笏賜給。
尹履之以吏曹言啓曰,備邊司啓辭,輔德李時楷,其妻永葬後,卽爲入往事,定奪矣。李時楷遍身濕瘡,病勢頗重,一室之內,亦不能運動云,令該曹察其病勢,猶可以起動前進,則催促發送,而如其不然,一向苦劇,則速爲處置似當云,敢啓。傳曰,依啓事,傳敎矣。李時楷內傷外感之症,轉成深重,缺痾,入城之後,臥不能起,食飮頓廢,加以爛瘡大發,自腰以下,無一完膚,兩腎皆浮膿,不得起坐,委頓枕席,暫時轉身,亦必須人,以今所見,旬月之內,決難差復。實狀如此,敢啓。傳曰,知道。使之調理入往。
正言嚴鼎耉·朴守文啓曰,持平李道長·申濡,執義權濤,掌令李汝翊·徐祥履,竝引嫌而退,刻論濫殺,風采可尙,而殺人之罪,徑自勘律,只請罷職者,未免失體,欲守三尺,持論嚴正,答簡謹悉,終歸不察,缺請持平李道長·申濡,掌令李汝翊·徐祥履,竝命遞差,執義權濤出仕。答曰,依啓。
許啓以吏曹言啓曰,臺諫有闕,政事何以爲之?取稟。
自昧爽至辰時,沈霧。午時,日暈。夜一更,白雲一道,如氣起自乾方,直指艮方,長五六丈,廣尺許,良久滅。流星,出天津星下,入天棓星上,狀如鉢,尾長三四尺許,色白。
大司憲金槃疏曰,伏以,臣病有不堪,迹有難便,缺有時上衝,昏眩輒不省事,閉戶藏蟄,僅缺將此篤疾,豈敢陳力?風憲之司,職務繁重,決非優閑缺之地,而況本府方張之論,乃臣前日已試狼狽,不缺之事也。區區愚見已悉於前,今不敢更縷,而大抵缺勿論是非,聖上之欲爲置之者,正盛德也。爲人臣者,豈不缺將順其美,而故發缺不知停止,朝著益以携貳,缺益以驚駭,不幸甚焉。如思鎭定之計,莫若盡取一場缺相忌彼此缺王道蕩蕩之中,共爲國事,勿存形迹,而非臣綿力所可辦得,與其冒出顚敗,無寧量力自退,猶能全得朝家體面。臣之私計,不過如此。加以賤疾,如前所陳,雖無扶曳行公,萬萬不逮。伏乞聖慈,特加悶察,本職及兼帶,竝賜鐫改,以便公私,不勝幸甚。答曰,省疏具悉卿意。卿勿固辭,從速察職。
上在昌慶宮。停常參,有晝講。
李行健啓曰,明日常參·經筵,取稟。傳曰,停。
又啓曰,檢閱申冤,猝得傷寒,今日晝講,勢難入侍,不得已以兼春秋入侍之意,敢啓。傳曰,知道。缺
執義權濤啓曰,前判書金尙憲事,措語見上。請金尙憲,亟命中道付處。前參判鄭蘊事,措語見上。請前參判鄭蘊,罷職不敍。罪在殺人,則償命之外,更無他文,而近來國綱解弛,王法不行,識者之寒心久矣。宗室海平君佶,白晝大道之中,殺人而奪其妻,其亂撲殞絶之慘,逼迫宣淫之狀,道路觀者,不忍正視,此實百年內所未有之大變也。天子之父,執之而已,缺於宗戚近屬?請海平君佶,拿鞫定罪,申翊全殺人之事,人之有言,互相牴牾,非法與否,有未可知,而因杖致斃,則斷不可疑,雖稱管下之人,自有當施之律。請申翊全,拿問科罪。答曰,依啓。海平君,姑先推考,金尙憲等事,勿煩。
吳端啓曰,海平君佶推考事,命下,而臺諫方以拿鞫論啓,推考傳旨,不得捧入之意,敢啓。傳曰,知道。
傳于吳端曰,政事,明日爲之。缺
傳于李命雄曰,向化領去之官,各別擇送,差官勿爲苟充事,言于該曹。
吳端,以嘉禮都監言啓曰,謄錄相考,則尙宮以下十七人,皆以涼耳掩造給矣。今當寒節,似當變通,以毛耳掩造作,則物力匱竭,貂皮磨鍊,所入腹細,尙宮四,侍女四,乳母一,九人則毛耳掩造給,其餘騎行內人四,步行內人四,八人則仍前謄錄,涼耳掩造給,以除一分之弊,敢此仰稟。傳曰,難備則毛耳掩,勿爲磨鍊。
又以嘉禮都監言啓曰,今此嘉禮時所用命敎軸及翟衣體制,綾羅匠輩,皆未諳舊制云。考諸壬寅謄錄,則其時亦不能解知,都監啓請,令尙衣院看審欽賜誥命軸及冕服制度,依樣織造,以用缺依前規,令尙房奉審體制後,依倣織成,何如?傳曰,依啓。
夜五更,月暈。流星,出柳星上,入參星下,狀如鉢,尾長四五尺許,色赤。
檢閱申冕辭職上疏。入啓。傳曰,給由。
午時,上御崇文堂。特進官李時白,同知事李景奭,參贊官李命雄,侍讀官金振,檢討官趙壽益,記事官柳道三,史官李正英,假注書蔡聖龜入侍。上讀前受音一遍。金振進講文王篇,侯服于周,至終篇,音釋。上以所受如所進。振以文義進曰,此詩始言文王之德,終言興亡之理,一篇無非天人之理也。第六章宜鑑于殷,駿命不易,七章言儀刑文王,萬方作孚,至嚴至切,可戒可法。李景奭曰,永言配命,自求多福,尤爲體念處。伊川先生,嘗極稱之,國之永命,人之永年,下學而至於上達,皆在於工夫。故曰,分明人力勝造化,修齊之功,不可誣也。周之永年,秦之二世,此其驗也。趙壽益曰,文王之德之功,在敬之一字。上曰,然。李景奭曰,祈天永命,非爲立其本,帝王之治,必本乎誠意正心,而成始成終,徹上徹下,一敬字而已。缺李時白曰,誠猶敬,敬猶誠也。景奭曰,先儒論敬不一,曰主一無敵,曰收斂,曰惺惺法,曰撤上撤下,皆敬也,而其意則一也。君臣上下,以之存心,則國不患不治矣。上曰,周之時,宜監于殷,今則以昏朝爲鑑也。昏朝本無藎臣,其所進用,皆苟於爵祿者,而缺悉難缺當免焉,豈不太無知乎?其君罹殃,則臣豈獨免?景奭曰,昏朝之事,蓋可知矣。在上之人,缺在下之人,務爲容悅,自樹私黨,共蔽天聽,賢邪不分,缺邪僻不正,以亂耳目,奢侈富貴,以導心志,自以爲子孫後缺不自圖,其國已危亡,吁亦痛矣。卽今上之所惡,在於朋黨,臣下之中,亦豈無惡朋黨者乎?今日朋黨,雖與昏朝有間,其終未必不爲國家之禍也。因進伏榻前曰,殷鑑不遠,缺昏朝曩日之事,爲今淸時今日之戒,無彊之休,實在於斯,第在廷臣隣,不體聖意,論議紛紜,朝著不靜,天怒於上,民怨於下,是可寒心。又曰,國母不立,中壼久虛,臣民之缺望,甚矣。何幸嘉禮之行,聖敎已下,遠近傳聞,欣欣相慶。且凡奢侈什物,一皆減損,意甚盛也。昔我宣廟,因壬辰之亂,減平時物目於壬寅,聖上因丙子之變,損壬寅謄錄,今日旣損又損,務從其簡,前聖後聖,其意豈異?臣謂今日之擧,可爲中興之本,而庶幾上答天心,下除民瘼,況宮中儉德,自家而國,風動之化,引領而待矣。第閭閻之間,奢侈成風,昏朝舊習,猶未革面,昏喪之禮,衣服之制,奢侈已極,貴賤無辨,誠可痛駭。臣伏見都監物目中,如銀甁,如銀匙帖·銀鳳甁·銀齊音同·銀弧尖等器具,以言其用,則大禮之所宜有缺上曰,啓辭甚缺李景奭曰,金尙憲事,冒陳愚見,曾被嚴斥矣。及見臺臣之啓,有封還敎旨云,此事誠然,則是大不敬也。致爲臣而去者,古或有之,而本朝則不然,道雖不合,尙不可去,況封還敎旨者乎?封還敎旨之事,不敬莫大,而不敬之事,臣子極罪,豈非可駭之甚歟?第今見缺啓,則封還一款,又爲抹去,前之發此者,未知何據,而後之抹去者,亦未知何意也。必有曲折在乎其間,誠亦可訝,是非之論,豈容如此?伏想聖明,亦已洞燭矣。上曰,近來論事,或不詳缺矣,此事必有以爲虛言者,故旋爲除去矣。缺封還敎旨之言,其官敎,豈置之其家乎?其人偏狹,缺予意以爲在上,不必罪其人,而在下者不可不缺皆不如予意,彼此相較,殊欠協和之道,缺景奭曰,前者聖上,以柳碩,爲鳳鳴朝陽,若臣則親承聖敎,固知聖意之有在,而外間不曉,頗生疑惑,缺伏願聖明,灼見是非,以鎭朝著,幸甚幸甚。上曰,缺大小官僚,宜去一端私意,以思共濟艱難,而缺惟事紛紜,老者少者,擧皆如此,國家豈不至損傷乎?鳳鳴朝陽之說,予非不知過當,而人不敢言,碩獨自當,故前言有此矣。大槪是非則不可不明也。昨日大司憲疏中,將順之語,誠是也。將順而不之罪,則可也。惡人之論其罪,則甚不可也。景奭曰,尙憲豈中行而合道者乎?上敎極爲允當。君人之言,固宜如是也。且彼中趙絅·金世濂等,頗皆明敏,而皆不可其論,權濤亦嘗言其罪不可罷職矣。今見啓辭,則似甚矇然矣。李時白進曰,南漢山城南城門樓,皆已修治,新樓制度,亦甚完好,缺子砲·母砲,連續莊集,則可以遠放矣。上曰,一號亦有子砲乎?時白曰,有之矣。鑄成匠人,不堪其苦,或有最是可憐者,銅鐵和水鐵,故鑄工則似易矣。可於中樓,置六穴,缺樓四穴,東樓五穴,望月樓六穴,凡二十餘穴,則其用似無不足矣。軍糧米太,竝二萬餘石,已爲措置,將使洪瑑之幹能,蓋可見矣。此後軍糧拱備雖易,而輸運極難,驪·利·楊·砥四邑,宣惠廳米·田稅米中,使之直納于山城,以待不時之需,而他日諸色軍放料時,缺分給,亦似無妨矣。上曰,令廟堂,稟處。缺時白曰,累月服役,功勞極重,監官與匠人,無以自明其功勞,宜有摘奸之擧矣。上曰,工役已擧乎?時白曰,雉堞低處,已皆修補,極其方防,誠爲可喜,軍器則弓九百張,矢萬餘部,火藥則在軍器寺,亦無可憂,第軍兵一事,時未着實,洪瑑亦以爲悶。江原最是近道,春川防禦,使价無以入,則豈不幸甚?又曰,將領可合,不次擢用,厥數無多,只有二人,而慶尙左兵營虞候,近當箇滿,其道守令可合人,未可竝擬乎?上曰,守令可合者,擬之,無妨。時白曰,可用之人,不爲不少,待領相出來,加取不次,使無擬備窘急之患,亦爲宜當。景奭曰,軍兵一事,不可不慮,宜定應入之軍,預爲維持之道,若素定缺時白曰,缺京城往來便易,眞所謂天作之地也。守令絜家,極爲便當,而其缺民,亦爲募入,可也。洪瑑以年少之人,極力措置,且知妙理,亦時令缺使之可用,足可倚仗,良用喜幸。景奭曰,昨因廣州士人聞之,則近處居民,自願入城者,頗多云矣。又曰,李英耉者,分明扈從,而落漏於置簿中,古相張維,嘗言其冤抑,而今又有可證之人,可審其非誣,故惶恐敢啓。上曰,分明入城,則依他例爲之。時白曰,權指南,前功極多,而尙未收用,亦似冤抑。李命雄啓曰,今年荒災,各道監司及筵臣,已盡陳啓,而臣缺聞見,則沿海廣斥之地,爲尤甚,民不憂其死,而憂其缺云,其情慼矣。或以空名帖,或以實職帖,詳盡節目,缺廣爲募粟之策,則或不無所益。又曰,近年以來,缺各色軍身役之苦,無異曩時,砲保陞戶之擧,雖在平時,缺大無之年,民無固志乎?臣待罪近密,非爲缺敢爲備啓,而事係急切,不得不稟。且兩湖尤甚被災,各道上番之軍,或有方當農節者,此亦不可不變通,或推移換番,以稍實之邑,或以納布,亦爲量減,而國用不足,待明秋准捧,亦或無妨,兵曹判書今適入來,使之稟處,何如?時白〈曰〉,砲保陞號,則有主者,若番軍則臣所次知,徵布之事,依上年例爲之,何如?命雄曰,軍政亦不可歇看,而足食足兵,緩急有序,敢此煩稟。上曰,言于該曹。
上在昌慶宮。停常參·經筵。
李行健啓曰,明日常參·經筵及二十一日輪對日次,取稟。傳曰,停。
有政。吏批,判書南以恭進,參判李景奭病,參議鄭太和接伴使西下,都承旨尹履之進。兵批,判書李時白進,參判未差,參議李基祚缺參知金世濂進,左承旨許啓進。
下直,羅暖萬戶金武。缺
許啓以御營廳言啓曰,近來國綱解弛,人不畏法。凡上番之軍,代立者比比有之。故本廳軍兵,立番點准疤記,而其中禮山軍羅忠吉,以京砲保鄭京立,代立下去,極爲痛惡。鄭敬立爲先囚禁,羅忠吉亦爲推捉,而與授者同罪,自有其律,令攸司依律定罪之意,敢啓。傳曰,知道。
李命雄以都摠府言啓曰,今日政,副摠管韓明勗,移授江陵府使,副摠管李久澄,工曹參判除授,除標信肅拜之意,敢啓。傳曰,知道。
吏批,以朴璜爲兵曹參判,韓必遠爲襄陽府使,曺昌緖爲監察,姜晉昭爲監察,李久澄爲工曹參判,朴啓榮爲司諫,朴敦復爲掌令,洪瑱爲掌令,李慶相爲持平,韓明勗爲江陵府使,朴明榑爲刑曹參判,李省身爲刑曹參議,尹毅之爲典牲提調,金德元爲繕工奉事,韓亨吉爲司饔提調,李元老爲分兵曹參議,具定爲分兵曹參知,金璉爲分兵曹佐郞,崔振溟爲分兵曹佐郞,許暹爲歸厚別提,朴健元爲假引儀,洪命一·李汝翊爲直講,徐祥履爲宗廟令,李道長·申濡·沈爲典籍,沈爲兵曹正郞,典設別提房元亮,氷庫別檢白信民相換。兵批,姜好亨爲部將,宣揖爲武兼宣傳官,申坵爲彌助項僉使,崔斗南爲梁永萬洞權管,李孝泂爲晉州監牧官,安大杞爲長鬐監牧官,趙完慶爲咸興監牧官,邊缺震爲全羅左水虞候,金駕智爲唐浦萬戶,殷國老爲武兼宣傳官,崔葕·朴明榑爲分都摠管,成夏宗·白缺爲分衛將,洪舜民·鄭又新爲分都摠都事,宋錫慶爲分副摠管。缺
司憲府啓辭缺金尙憲事,鄭蘊事,海平君佶事,措語缺。答曰,置而缺固無妨矣。須體予意,更勿煩論。海平君事,當觀其緘辭而處之。
李行健,以禮曹言啓曰,冊妃後百官缺方物物膳,亦當封進,而目今缺三名日方物缺膳,盡爲裁減,其損上恤民之意至矣。但念國母新缺享上之義,不可落莫,此禮方物物膳,依前例封進之意,行移,何如?傳曰,使之只獻物膳,可也。
許啓以備邊司言啓曰,本月十六日晝講時,經筵官李景奭所啓,南漢山城,須以畿甸軍兵,預爲分屬,如水原軍兵,乃輦下親兵也。此外諸邑之軍,則宜屬山城,如有警急,則各邑守令,各率其衙屬入守,則守令各知其信地,凡所修葺,必能致力,如有畿甸奴僕者,則亦必相約同入,得力多矣。上曰,依爲之事,傳敎矣。近來南漢,專意經營,略已就緖,各邑軍兵,不可不預爲割屬,以備緩急,筵臣之啓,極有意見,所當卽爲變通,而第此係大段軍政,必須廣議處之,可無未盡之悔。待領相還朝,會同摠戎使,商確議處,方合事宜。敢啓。傳曰,依啓。
又以備邊司言啓曰,本月十四日晝講時,筵臣崔葕·吳端·趙壽益等所啓,乃兩南民生賑救事也。上曰,令廟堂,各別講求賑救之策事,傳敎矣。今歲凶荒,振古所無,八路同然而兩南尤甚,百萬生靈,塡壑在前,言之氣塞,念之涕零,而公私赤立,無粟可移,百爾思量,了無善策,前以賑恤一事,專責方伯,亦令賑恤廳,悉心料理之意,啓請知會矣。今因傳敎,更爲思度,兩南之中,亦有稍稔之處,湖南之海邊,嶺南之右道若干邑,頗似豐稔云,着令本道監司,就稍稔等處,各其官元穀及統營置簿之穀,量宜除出載船,沿運於被災尤甚之處,給糶飢民,使之待豐年還償,此外營置簿米鹽,亦爲移轉分賑,而稍稔各官元穀及統營之穀,監營米·鹽移轉之數,使之一一開錄啓聞,宜當。且當此歲惡之時,如欲得粟,則莫如以爵祿聳動,前日納粟人中,可堪百執事者,令該曹,特爲稟旨除職,其中有知名士子,堪爲字牧之任者,則守令除授,以爲勸募之地,亦當。此外似無他策。湖西則白馬一帶被災,而不至太甚云。令該道監司,移粟賑救之策,依兩南例施行事,竝爲行會,何如?傳曰,依啓。
上在昌慶宮。停常參·經筵。
大司憲金槃啓曰,臣經年調病,遇寒添劇,頓無陳力之望,故聞見缺淺膠滯,已試狼狽,不宜更出,而當方銳之論,而聖度兼容,恩暇甚優,誠不敢不出,而終孤聖意,冒昧就列,誠不自量。臣於此論,區區愚見,已悉於前疏,不敢更缺加之罪,臣實未曉也。臣於兩臣,非敢左右,只欲仰體聖意,協和朝論,而勢有所不能焉,決難苟冒於首席。請命罷斥臣職。答曰,勿辭。
傳于尹履之曰,金尙憲加資官敎,該曹何以不爲下送耶?問啓。
李行健以嘉禮都監言啓曰,今月十六日晝講時,同知事李景奭所啓,嘉禮時所入物件中,凡奢侈之物,自上一皆減損,意甚盛也,而其中缺亦宜量減,缺以爲正位之始,何如?啓啓辭缺。一俱減下,以鍮鐵代造以用,何如?傳曰。缺
傳于李命雄曰,向化領去之官,何人差定,而何日發送耶?問啓。
李命雄啓曰,大司憲金槃再啓煩瀆,退待物論矣。傳曰,知道。
執義權濤啓曰,臣於金尙憲,心實非之,而秋間承召上來,正値時事艱虞,不欲提起往事,以開鬧端,及臣移忝本府,未及出仕,而已發於僚啓,數日連啓,而未得蒙允矣。今見大司憲金槃引避之辭,乃與臣之所見相左,而至於鄭蘊之事,不可謂無所見也。槃於兩臣之啓,指以爲非,皆臣抹去之辭,則亦何敢自以爲是,而偃然處置。請命遞斥臣職。答曰,勿辭。缺
許啓以備邊司言啓曰,向化朴連福,以己身懸付於禮曹案,因上敎,已爲定奪,今將入送矣。臣等更爲商量,則彼中請刷向化之事,不但爲今日而止,連福本以向化後孫,要復其戶,託爲己身,其事雖似可惡,其情可矜,而如此之類,固非一二,其憂懼騷屑,終必有難處之患。今番入送者,幾至十人,則亦不爲不多,姑以此人等,爲先入送,以示隨得隨解之意,朴連福姑令落後,稍存餘地,日後責令加刷,然後入送,宜當。今番入去之人,設或援引,以致淸國詰問,在我對之,不患無辭,敢此申稟。答曰,依啓。
又啓曰,向化領去之官,何人差定,何日發送乎,問啓事,傳敎矣。向化領去差官,兵曹以武臣宣傳官金嶪,已爲啓下,而承文院咨文撰完後,當爲發送,故日子時未定,而要不出於數三日之內矣。敢啓。傳曰,知道。
李行健,以禮曹言啓曰,本月十六日晝講時,同知事李景奭所啓,自前圓點缺故退定科擧,則慮或空館別定加點矣。今此缺全數,只三十四,準百點者,僅十五人,元點未準而缺先定,來春館試,恐不成模樣,令禮曹參商古例,更爲變通,何如?上曰,依啓辭爲之事,傳敎矣。當初加點之請,出於元點已畢,慮有空館之弊,而前頭試期不遠,元點尙未準數,終至於不成貌樣,則加點減下,宜當。鄕·漢城試,亦一體施行,何如?傳曰,依啓。
李命雄以備邊司言啓曰,以兵曹向化押去宣傳官假銜啓辭,答曰,朴泂等入去時,付送便當,問于備局爲之事,傳敎矣。朴泂等,非久當爲入往,其時順付入送,可省一路往來之弊,事事順便,依聖敎,使朴泂等押解,而到彼後回咨,卽爲付出,出來人處,亦令寄送,似無所妨。敢啓。傳曰,依啓。
許啓啓曰,卽者兵曹郞廳,來言闕內巡檢之意,敢啓。傳曰,知道。
上在昌慶宮。停常參,有晝講。
李行健啓曰,明日聖節望闕禮初度習儀,故視事不爲,取稟。傳曰,知道。
李命雄啓曰,大司憲金槃,執義權濤,引嫌退待。掌令洪瑱·朴敦復,持平李慶相·李雲栽,未肅拜。今日以監察茶時之意,敢啓。傳曰,知道。缺
正言朴守文啓曰,臣於今日,與長官行相會禮後,將爲憲府處置,而問答之際,臣之愚見以爲,鄭蘊缺生忠讜大節澟然,則雖有未盡之事,必非要潔其名,缺槃之論,不無所見,而至於重論之方張,意見未免膠滯,缺指以爲非,缺旣已抹去之辭,權濤似無可避之嫌,缺長官之見,與臣相左,臣不可晏然在職。請命罷斥臣職。答曰,勿辭。
行大司諫崔惠吉啓曰,金尙憲·鄭蘊之事,雖未免人言,其情固有可恕,容而置之,實是包容之聖德。憲府缺諫論,更惹鬧端,此豈今日之急務,爲聖世之美事乎?兩臣心迹,似不可强爲分別,而擬律之際,輕重懸殊,實未知其可也。大司憲金槃之初欲協和,不爲苟同,蓋出於鎭靜之意。故今日齊坐處置之時,臣以此發言於席上,而僚缺竟致同僚先避,不可仍冒。請命罷斥臣職。答曰,勿辭。
李命雄以都摠府言啓曰,副摠管李行遠,會同分軍事,除標信,內兵曹進去之意,敢啓。傳曰,知道。
吳端,以內醫院官員,以都提調意啓曰,前因侍講院移文,本院書員金大生等,病重出去,缺以金益鍊差出,而見有浮腫,難於涉遠,不得已以李應缺改差入送之意,敢啓。傳曰,知道。
李命雄,以兵曹言啓曰,傳曰,金尙憲加資敎旨,該曹何不爲下送耶?問啓事,傳敎矣。自本曹前無下送之規,而金尙憲加資去處,問于下吏,則成出後,吏曹書吏金義信受去云矣。招致金義信問之,則其招內,相知人員加資推納,乃是政吏之常事。故丁丑閏四月初缺日間,金判書尙憲,朴參判潢,李承旨命雄加資,竝爲推去,而李承旨加資缺傳曰,知道。缺
李命雄以備邊司言啓曰,吏曹啓辭,缺在外人員缺受由出去之人,或遞或存,缺令廟堂議處事,入啓蒙允矣。近來士大夫風習不美,半鄕半京,乍來乍往,一去之後,久不還來,或出仕未久,旋卽呈告,朝才遞職,夕已還鄕,往來憧憧,貽弊不貲,在官日鮮,瘝曠亦多,此乃今日之痼弊也。在外之人,不必擬望,而一敎出於聖上矯弊之至意,但朝廷用人,罔間內外,而注擬之際,惟才是視,若以京外區別,有所取捨,則苟充之患生,遺才之歎起矣。況今士夫,樂於居鄕,以在京從官爲苦,一聞此言,則歸鄕者益多,在京者益少,將何以備百官,而成國家之貌樣?至於受由出去之人,分其地之遠近,察其職之閒劇,或遞或否,非但頭緖煩瑣,難於擧行,事係新命,有違法典。該曹所謂朝家命令,卽是成法,雖出於畫一,猶恐奉行不公,況一樣之事,半行半廢云者,誠有意見。臣等據此思惟,往在壬辰變亂之後,依墻壁而立朝廷,滿目灰燼之中,士大夫艱苦之狀,有甚於今日,而百官咸聚於輦轂之下,奔走供職,罔敢怠忽,其時薦紳,豈皆無病,亦豈無父母,而誠以人臣委質爲臣之後,私情有不可顧也。今之士大夫異於是,臣等竊爲世道傷心焉。如欲激勵士風,矯平時弊,則莫如責以大義警動。宜令該曹,行文各道,備將國家艱危之日,人臣分義,所當竭力供職,退臥鄕曲,自圖安便,於義不可之意,明白措辭,除衆所共知年老有病,自前不仕者外,其餘無故之人,使各道監司,知委上送,如是而猶且偃臥不來,則論以逋慢不起之罪,在所不已。且五年一掃墳,三年二覲,載在法典,而受由之人,遠道近道,亦有定限,一依法典施行,毋或違越。京則小官之身病呈辭,政院絶勿捧入,外則臺侍之臣,病重未得上去之疏,監司勿爲上送,然後庶可革紛紜辭遞之弊矣。臣等區區之見如此。伏候睿裁。答曰,依啓。
李行健以嘉禮都監言啓曰,敎命軸,尙衣院看審,依樣織造事啓下。奉審體制,則軸頭·軸尾,俱畫升降龍,而上下兩邊,皆以各色雲鳳紋起畫。臣等又於癸亥冊禮時謄錄考見,則龍鳳起畫之規,一如壬寅謄錄,依倣欽賜見樣,而至於癸亥,遵而行之。今則上下兩邊,竝織龍紋,則似與欽賜舊制有異。臣等當此大禮,慮或有未盡之事,敢此稟啓。傳曰,然則依舊例爲之。
李命雄以備邊司言啓曰,本月十六日晝講時,特進官李時白所啓,南漢山城軍糧極難,驪州·利川·楊根·砥平四邑,宣惠廳·田稅中上納之米,使其官直納于山城,以備不虞,而他日諸色軍放料之時,京倉之米,若或不足,自山城分給,亦似無妨,故敢啓。上曰,令廟堂量處事,傳敎矣。樓櫓已成,器械已備,而糧餉不敷,則終爲無用,當事之臣,請急誠然。但宣惠廳今年所納,定以五斗,計較一年應用,未備五分之一,至於該曹經費,有加無減,而國家不幸,又値大無,三南方伯賑貨之請,前後相續,稅入減縮,不算可知。南漢之儲置雖切,目前之經用爲急,待各道收租上來,更議處之,方似合宜。敢啓。傳曰,依啓。
夜一更,艮方有氣如火光。流星出危星下,入坤方密雲中,狀如鉢,尾長五六尺許,色赤。四更五更,月暈。
午時,上御崇文堂。特進官金藎國,知事南以恭,參贊官李行健,侍讀官金振,檢討官趙壽益,記事官柳道三·李正英,假注書蔡聖龜入侍。上讀前受音一遍。金振進講詩傳大明篇,大文音釋,上讀所受。旣振講文義曰,此章言天人之理,二章,贊太妊之德,三章,言文王之敬,四章五章,言文王·太妊之德,其配弼之賢,敎化之至,已如是者。趙壽益曰,此詩將言武王伐商之事,故先擧王季·文王積德之效也。俔字之訓磬作,必是中國方言,而他無出處,此未詳。上曰,國家內助之德,所係關重,不可不愼,此詩之意,可謂深矣。壽益曰,刑妻御邦,乃王季·文王之德也。上曰,難化者婦人。故孔子亦不能感化婦人,若不賢則雖聖人,亦無如之何矣。壽益曰,文王之德,固無不化之人矣。上曰,雖閭閻之缺若不賢,則缺善於兄弟者,比比有之,缺雖或被禍而亦無缺收拾,則庶可復古,而目今賑救,計無所出,是用悶慮。又曰,方當初缺價布,似或周足,故始此大役矣。厥后或有所減,物力已蹙,誠可悶。伐木安邊,以船二十餘隻,艱得輸運,而下陸之後,更無人力缺之役處,是亦可悶。所建廳事與倉六十間客舍及衙亦六缺方造,而未畢者,西軒與郞廳房,而今則日晷亦短,故姑停,其後別堂之材,有名無實,長短廣挾,亦多不稱,而備邊司亦令姑徐,故今不敢營缺上曰,極爲便當。議于廟堂。上曰,江都之雹災如何?藎國曰,乾田水道缺遂爲荒年,加之以雹災,大者如栗,不可謂缺之粒皆半實,烹租而舂,則或得其缺皆從民願,缺以冀曠蕩之典,缺稅米,民情缺欲鼓舞,幸甚幸甚。上曰,缺將流亡耶?或可保全歟?藎國曰,此在國政之如何耳。苟缺仁則庶可得全,若或不然,則如之何可保也?江都之民,作農者漁採者多。各乘其船,散之四方,何難之有?上曰,保障之地,異於他處之民,不可使散亡也。藎國曰,開城與江都,其體自同。而開城則無缺所納,本府則有之,自前民情,頗似有憾矣。今者廟堂,雖減二斗,而二斗之減,不足以被其實惠,更依上年例,各別全減,則殘民或可保存矣。上曰,保障之地,雹災又甚,使之全減。上曰,缺舍,前規乎?藎國曰,前規也。上曰,前柱礎乎?藎國曰,前柱礎也。因啓曰,缺之不祥,何以爲之?缺上曰,民雖被缺上曰,焚蕩已甚。缺上曰,城中則似無缺矣。對曰,亦有若干草屋缺所稱尙衣院者,亦存矣。臣初赴任,卽於東城隅空基,作靑缺以爲聽訟之地焉。上曰,四千餘名之數,充之益難矣。中國物力多,而紀綱立。故淸人嘗傳曰,今年全城被虜,而翌年則缺依舊云矣。藎國曰,金浦·通津,則至今無形,而江華則已如是缺亦偶然矣。上曰,民情歸咎於守者,缺恃其險歟?對曰,皆恃以爲固矣。臣嘗遇所親見者,而詳問守者之爲,哽塞不可言矣。上曰,其時留守,何以不擄云耶?對曰,率精兵乘船而走,戰何可爲,而賊何可不至?潮缺水盛之時,則行船似難,賊不缺水勢不急,故缺然,略設防務,則便可缺敢窺者,豈不痛甚?南以恭啓曰,缺日都承旨尹履之缺設弊救弊,而皆無所適從,備局回啓之意,議于大臣缺極爲可慮,何以爲之?上曰,乏人若是,缺在京者絶乏,故至於守令啓請,可謂缺矣。缺雖或闕之,可也。以恭曰,然則或可缺不可,不備望者,似甚難處,上不答缺藎國曰,闕軍價布,可以募軍,而他費不足,是用爲悶。軍人賣木爲糧,而米貴難貿,今依其自願,缺七疋木之內,三疋之價,以米折給,此則似便,而工人之料,實無出處,或以府穀計減,或以他條得給之意,令該曹擧行,宜當。上曰,其處之米,減之不可,使之他條得給。藎國曰,甲串之倉,旣已缺實內倉間數,不爲不多,今年還上,捧于內倉,而明春分給缺倉,似爲便好,缺會付之穀幾何?藎國曰,缺上曰,可至三缺
上在昌慶宮。停常參·經筵。
尹履之啓曰,明日常參·經筵,取稟。傳曰,停。
許啓以都摠府言啓曰,今日入直軍士,中日習射,請出標信。傳曰,知道。
又以兵曹言啓曰,嘉禮都監郞廳金地南付軍職事,啓下矣。郞廳察任之事,一日爲急,口傳付軍職之意,敢啓。傳曰,知道。缺
夜一更,流星出囷星下,入坤方天際,狀如鉢,尾長七八尺許,色赤。四更,有霧氣。五更,沈霧。巳時·午時,日暈。未時·申時,日暈兩珥。暈上有背,色內赤外靑。
李命雄啓曰,大司憲·執義避嫌退待,掌令以下未肅拜。今日以監察茶時之意,敢啓。傳曰,知道。
李命雄啓曰,慶尙道暗行御史睦性善狀啓粘連紙背,不爲書臣着名,殊無詳審之意,請推考。傳曰,依啓。
吳端以吏曹言啓曰,義州府尹及守令有闕,政事何以爲之?取稟。傳曰,明日爲之。
吳端,以內醫院官員,以都提調意啓曰,中宮殿揀擇之後,醫官一員,依他衙門例,直宿之意,敢啓。傳曰,知道。
吳端,以內醫院官員,以提調意啓曰,今此本院書員李應海入去時,秋採各種及陳材,當爲入送,所載馬一匹,令該曹題給,何如?傳曰,依啓。
傳于吳端曰,史官一員待命。
吳端啓曰,缺批答卽下,而舍人鄭致和呈旬云,以史官待其開門,傳諭之意,敢啓。傳曰,知道。
吳端啓曰,今已夜深,出仕臺諫,明日待開門,命牌之意,敢啓。傳曰,知道。
弘文館校理臣金振,副修撰臣趙壽益,伏以,大司憲金槃,執義權濤,正言朴守文,大司諫崔惠吉,竝引嫌而退。論議之際,雖有異同,而惟多是從,已成近例,人言藉藉,本非虛誣,而旋卽抹去,實出詳愼,有何可避之嫌?取舍之間,不厭商確,而輕先引避,殊欠和平,鎭靜之言,意非不美,而重論方張,顯加非斥。請大司憲金槃,執義權濤出仕,正言朴守文,大司諫崔惠吉遞差。答曰,依啓。
議政府左議政臣申景禛,伏以,缺睿處矣。今則已定頭緖,只促役而已。且六禮當前,正缺提調,彼此俱有所掌,勢難兼攝以行,而臣之不合正使,如右所陳,伏願特令該曹議改,分管察任,一遵舊例,俾無苟簡之弊,千萬幸甚。取進止。答曰,省箚具悉。卿於此任,少無不合,卿宜勿辭兼察。
行弘文館修撰臣申濡疏曰,伏以,臣本瑣劣,毫無可取,聖恩河海,擢置淸班,臣常夙夜,圖報萬一,而屢叨言責,曾無一言之缺是臣負聖明也。臣於頃日,錯發彈章而惹缺以致人言之太甚,是臣負官謗也。臣旣有此,則臣雖無狀,更何顔面於隨列,而況此經幄之任,儒臣極選,論思重責,自知其萬不近似,臣何敢冒叨匪據,益招譏誚而已?且賤疾至溷,聖明特蒙恩遞,許以攝疴,感激殊私,旋出供職,日漸寒缺痰厥胸痛,一向危苦,待罪近密,實所難堪。伏乞聖慈,軫臣狼狽,且矜疾病,亟賜恩遞,以安愚分幸甚,臣不勝云云。答曰,省疏具悉。爾其勿辭察職。
上在昌慶宮。停常參·經筵。
尹履之啓曰,明日常參·經筵。傳曰,只晝講。
有政。吏批,判書南以恭·參判李景奭進,參議鄭太和接伴使西下,都承旨尹履之進。兵批,判書李時白進,參判朴明榑在外未來,參議李基祚進,參知金世濂病,左承旨許啓進。
吏批啓曰,義州府尹今當差出,而關防重地,未可循例擬望。缺批答缺,缺
啓曰,義州府尹副望鄭良弼,時未解由,而大臣缺書入之意,敢啓。傳曰,知道。
又啓曰,義州府尹黃胤後,時在堂下,加資何以爲之?傳曰,加資。
又啓曰,今守令之闕又多,而下直已下,何以爲之?敢稟。傳曰,差出。
尹履之啓曰,臣伏見因吏曹缺啓中,在外人員,使各道監司知委,上送一款,非徒終缺理,亦似未安。臣待罪近密,不得不連仍,竊伏缺際,猶可爲之,則不必以病在外者,姑且備望,缺依前推移備擬缺不已,此外有何可爲之事,至於受由人,官閒而地近,則不必遞去,務劇而地遠,則不可帶去之意,分釋至此,而該曹以或遞或否,難於擧行云者,未究其說。且在法亦有受由,遠途近途,亦有程限云,則務劇之員,受由遠道缺七十日,猶可帶職在外耶?昨日筵臣,又以臣之啓意,無所適從,且以備局回啓,亦不明快,請令該曹,方便條列,稟旨擧行,俾無臨政窘迫之歎,宜當。傳曰,缺臣啓辭施行,缺其不爲,可也。
執議權濤,掌令洪瑱,持平李雲栽啓曰,缺之人,不量事勢,固守己見,進旣不能缺斃,退又不能捐其軀,一味慙恨,悻悻下城,以至於君危不恤,兄尸不收,自不知忘親負君之罪,來萃於其身,而自其踰嶺之後,又不能靜處而引慝,浮遊於湖·嶺之間,自有以辦得大節,其見識之偏暗,雖謂之不足數可也。以聖人包荒之量,置而用之,亦或一道,而獨念人心不淑,橫議興行,以尙憲之故,議論缺朝著不靖,攻之者目之以不道,缺許之以立節,不道則誠爲過當,而實未知所立者缺又以鄭伯之肉袒缺受其政,宋高之忘親事缺上下數千載間,人臣處變,不一其道,而如尙憲之所謂,缺冊,蓋無其倫,惟陳宜中,當國事旣去之後,棄位缺尙憲之處其身,務勝於子産·朱子,而乃比於宜中,臣等與尙憲平日讀書,以宜中爲何如人也?尙憲惟以淸名自缺依歸,此論之發,衆起之咻之,必欲置尙憲於無過之地,讜論之壞人心術,一至於此,誠可寒心。大抵天下之事,本缺在朝者爲非,是非之際,缺誰盲從殿下於危亂之世哉?此臣等之所大懼也。議論不定,是非不可不明。請勿留難,亟命中道付處。前參判鄭蘊,剚刀於心腹之間曰,缺已死之人缺於賊退之後,則不可謂無係戀,而下城之日,瘡重不能起,固其勢也。病已之後,義當來覲,而不念分義之重,稍存悻悻之跡,爲人臣子,豈敢如是?請鄭蘊罷職不敍。賞不先於遠,刑不及於近,無以勸懲,海平君佶,雖爲强近之親,而所犯之罪,不可以人缺天子之父,尙可以執之,殺人之律,何可以緘辭莅之?請海平君佶,拿鞫定罪。答曰,竝罷職。鄭蘊事不允。缺
李命雄啓曰,右議政沈悅箚子,批答卽下,而舍人鄭致和呈旬,司錄缺賢受由在外,明日待開門,以史官傳諭之意,敢啓。傳曰,知道。
李命雄,以司饔院官員,以都提調意啓曰,嘉禮都監移缺畫樽一雙,白磁靑畫酒甁,預先燔造,及時進排事,知委,而得聞前例,回回靑,自戶曹貿送,燔造畫樽缺云。今亦所當依前例,燔造進排,而停燔之後,匠人四散,燔具掃如。況當缺日期且迫,勢難燔造。本院所儲推拾,則只有缺畫樽一雙,大立缸一雙,畫樽則宴享時所用,不合於內用,白樽則體制不齊,且有調畫。畫大之缸,則蓋莫重大禮之用,似有未盡之患,他無辦出之路,勢不得以白樽假畫一雙,推移進排之意,惶恐敢啓。傳曰,知道。
夜一更,流星出天倉星上,入牛星下,狀如鉢,尾長七八尺,色赤。四更,月暈。五更,黑雲一道如氣,起自坤方,逶迤指北,長二三丈,廣尺許,漸移東方,良久乃滅。月暈。
議政府右議政臣沈悅,伏以,殿下近日數開經筵,群臣之情,莫不欣幸。但朝講與晝講,事體自別,而朝講則缺廢已久,大臣·臺諫,進見無路,得非聖候一分猶有未盡全安者,故常存戒寒之心,不能趁早開講乎?臣等不能無抑鬱之心焉。大抵朝講之規,占時太早,蓋淸朝之氣,正合講讀,在日氣和暖,玉候平寧之時,則雖早固宜,今則純陰,正屬嚴冱,惡寒之候,尙未平復,當此之時,觸寒早臨,缺膳失時,則殊非所以保養聖躬之道也。以此之故,偏爲晝講,則大臣·臺諫缺堂陛隔遠,下情缺朝講,且暑月缺就淸涼之處而進講焉,以此缺講之規,不必膠守舊制,蓋可見矣。或者曰晝講之時,大臣·兩司,間或入參無妨云,斯言亦有意見。竝令政院,稟旨酌處幸甚。取進止。答曰,省箚具悉。箚陳之事,當議處焉。
以金光爀爲光州牧使,孟世衝爲蔚山府使,趙後亮爲龜城府使,朴而立爲迎日縣監,朴守文爲禮曹正郞,金相潤爲刑曹正郞,鄭雲湖爲判決事,洪得一爲兵曹參議,李基祚爲兵曹參知,黃胤後爲義州府尹,養賢庫直長單林葵,李光春爲利川府使,金應胤巨濟縣令,李泰賢爲漆原縣監,南以雄爲知經筵,金世演爲大司成,李道長爲正言。以上,吏批。鄭之虎爲文兼宣傳官,李晩壽爲武兼宣傳官,李種訓戎僉使,嚴奉信爲魚游澗僉使,洪霆爲瑞山監牧官,南斗星爲井浦萬戶,白元珪爲龍媒萬戶,尹羲之爲部將,李垾爲部將,李春立爲金甲島萬戶,房弘俊爲知世浦萬戶,崔惠吉爲同知,吳竣爲上護軍,宋錫慶爲大護軍,金地南爲司直,趙光弼爲副護軍,鄭昌謹爲副司果。以上兵批。
上在昌慶宮。停常參,經筵只晝講。
下直,楊根郡守洪錫缺。
尹履之啓曰,明日聖節二度習儀爲之,視事不爲取稟。傳曰,知道。
李命雄以義禁府言啓曰,申翊全分揀事,命下矣。放送之意,敢啓。傳曰,知道。
尹履之啓曰,左副承旨李行健,同姓五寸叔李重基妻崔氏身死,服制已過,成服出仕,何如?傳曰,依啓。缺
吳端,以賑恤廳郞廳,以都提調意啓曰,賑恤廳設立之後,戶曹判書兼察本廳之任矣。新判書李溟,以其無例兼之語,故不欲兼察,事缺礙,判尹尹暉,則爲有司堂上,戶曹判書,則例兼提調,限賑恤停罷間,依此施行之意,敢啓。傳曰,依啓。
吳端以禮曹言啓曰,因慶設科,出於祖宗朝,與國人同慶之意。在前嘉禮後,例有別擧,壬寅年別試文科初試,分京外取六百人,製述初場論賦,終場缺終場策問一道,講經四書中推栍一書,三經自願一經,取粗以上。今當依此試取,而開場日期,則嘉禮正日啓下後,令日官次第推擇,何如?傳曰,依啓。
許啓啓曰,卽見平安監司狀啓,有油染之痕,此必是一路私自開見之致。從前備局有所申飭,而猶有此弊,誠可寒心。更爲申明嚴飭,宜當。敢啓。傳曰,允。
許啓以兵曹言啓曰,以兵曹全羅監司狀啓尤甚被災處上番軍士收布雇立事粘目,傳曰,收布事,時未停當,何以以受敎爲言耶事,傳敎矣。今月十六日晝講時,因參贊官李命雄,以收布雇立事陳啓時,判書李時白,亦達收布便當之意,則自上以言于該曹爲敎,所當更爲明白陳稟,以待判下,而臣之愚意以爲,旣以收布之意上達,別無不允之敎,則似缺允,故未能詳察,率爾啓稟,致勤聖敎,不惟惶恐。收布一事,是規外之擧,本不宜創開,而目今事勢,俱極難便,誠出於不獲已也。上裁施行,何如?傳曰,依判下施行。
許啓以兵曹言啓曰,都承旨尹履之啓辭,昌洲僉使洪仁傑,以歸見老親於慶尙道後,缺呈疏矣。缺事,傳敎矣。昌洲僉使洪仁傑,家有八十雙親,而去欲往永訣,將此曲折,呈訴于政院,則以違格見阻。從又送言于臣曹,遠道治行,有四十日之限,限前請爲往來,故速爲還來之意,丁寧分付矣。今者政院啓辭如此,缺事目缺厭憚律處置,而第念赴任期限未過,徑先罷職,亦似未妥,姑俟限內下直與否,處置,何如?傳曰,依啓。
執義權濤,掌令洪瑱·朴敦復,持平李雲栽啓曰,金尙憲事,措語見上。或有改處,而缺不可考豈可罷職而止哉?請勿留難,亟命中道付處。鄭蘊事,措語見上。請鄭蘊罷職不敍。殺人之律,償命之外,更無他文,而佶之所犯,不止於殺人而已,其白晝淫亂之狀,所可道也?言之醜也。古者公族有罪,王曰,宥之,有司執之,如是者三而法行焉。缺獄具而臨莅,有所不問之辭也。缺故曰,殺越之罪,缺所無之事,而眞所謂罔不憝缺或可伸於施刑之日,豈可先爲之左右,至靳於拿鞫乎?請勿留難,亟命拿鞫定罪。輦下缺之所當問,佶之殺人,初非暮夜之事,白晝大都之中,萬人之所共指,而部官不敢發,漢城府不敢問,國綱之委靡,一至於此,若此不已,則孑遺殘民,於何控告?請當該部官拿問定罪,漢城府堂上推考,郞廳罷職。答曰,缺勿煩瀆,部官等竝推考。
許啓啓曰,漢城府郞廳及部官推考事,命下矣。臺諫方以郞廳罷職,部官拿推論啓,推考傳旨,不得捧之之意,敢啓。傳曰,知道。
吳端以嘉禮都監言啓曰,前謄錄中,王妃本宅,移住於別宮近處,必擇大家,以爲行禮之所矣。今亦依前例,缺別宮近處,故判書朴鼎賢家,預爲擇定之意,敢啓。傳曰,知道。
又以嘉禮都監言啓曰,嘉禮六禮中應行之事,皆有推擇吉日,依擇日擧行。其中聘缺定親物,當送于妃父母家,而別無定日,聘財則缺簡擇翌日輸送缺親禮物,則納徵前一日輸缺行之之意,知缺,批答缺。
午時,上御崇文堂。特進官李時白,同知事李景奭,參贊官李俔,侍讀官金振,檢討官申濡,記事官柳道三·李正英,假注書蔡聖龜入侍。缺金振進講,自有命自天,至終篇,音釋缺振進講文義曰,此詩一篇,言天人之理,夫婦之德,父子缺中庸曰,無憂者,其惟文王乎,蓋王季爲父,武王爲子,缺所以天命歸於有周也。李景奭曰,上帝臨汝無貳,亦未知何故爲第一義,自古帝王修德,莫切於此,而其要在敬缺上曰,缺之,則牧野缺申濡曰,書缺立朝歌南,卽今衛州治之南也。以此觀之,蓋衛州也。上曰,書之流血漂杵,似非實談,而以肆伐大商觀之,則恐非虛語也。振曰,前徒倒戈,攻于後以北,故云血流標杵,然不以辭害意,可也。景奭曰,講學,貴考見宗旨,上帝臨汝無貳爾心,所當體念也。上曰,然。缺爲減省云。古者恤荒之道,蓋可見矣。伏願聖上缺費專意救荒政焉。上淵默良久曰,兵曹判書缺李時白進伏。上曰,近來武事,用力乎否?兵缺一事,亦何以爲之?時白對曰,每於訓鍊院,爲朔試而坐,片箭缺鳥銃習放,亦多精熟,此豈非親臨缺致也。武經缺近日,方爲講試計料缺時白近來多事,未及擧行,而隆寒停射之後,專缺便當故也。上曰,冬日讀書甚好,速爲缺曹館舍,預爲修補,以爲講習之所缺當矣。缺上曰,除二當番,番限已準,則應還立番矣。卿之問意,在於何故?對曰,缺當初傳敎,免其身役云,而逐日呈狀紛紜,缺敢此仰稟矣。上曰,除身役之事,未之思也。問于缺則可知矣。然當初必無此傳敎矣。時白曰,京畿束伍,已除身役矣。上曰,守堞之人則雖私奴,皆免身役矣。時白曰,此亦守堞者也。上曰,上番軍二三百名,果爲扈從,而不用於守堞故缺其時事目,無免缺金鼓,東西南北,各隨其言,皆有律度,是陣法也。臣欲嘗試以能磨兒,苟不知此,何以檢下?年老官屬,不足爲缺而習於兵法者,乃是宿將也。上曰,卿非徒缺重多經戰缺異於凡人矣。時白曰,年少可合將領者,皆使習能磨兒,似好矣。上曰,年少聰敏者,皆可敎也。時白曰,內缺閫帥可合之人,宜先敎也。上曰,卿言美矣。時白曰,趙後亮,前在湖南,善爲能麽兒云矣。今拜龜城,實爲可惜矣。如有閫帥之闕,則捨此人,誰可擬望乎?上曰,其人缺必是生手,缺令差送有何不可?時白曰,缺其人以宣傳官出身,多缺莅歷也。雖以其鄕生,而或有未盡之事,其才則缺稱其爲人,元斗杓,亦言其賢,但所短者文耳。李景奭曰,文短何足責也?氣骨爲上也。時白曰,臣意此缺也。雖有缺將得人。上曰,缺而不能缺壬辰之年,缺餘兵,見一倭而走云,缺壬辰何異?大抵缺之道,金之止鼓之進,則可以小缺金之不止,鼓之不進,則雖多亦奚以爲?上曰,韓信缺戰矣。時白曰,韓信豈世有之也?卒然遇敵,缺必敗常也。近來軍政不擧,兵·水使,久任責成,似爲得宜。上曰,缺可也。不善則雖久何益?禁軍近皆以功勞爲之缺才不足者,亦必多矣。時白曰,或以弓才,或以容貌,而或去而或存之。上曰,預爲出令,無分者當施重罰云,則渠必預習矣。容貌之取,非此事也。今不必取貌也。時白曰,來月合番後,考其能不能,處之爲計矣。上曰,弓才爲本,而鳥銃則補戰之具而已。鳥銃一放時,弓則缺知弓勝於鳥銃矣。缺時白曰,缺其弱,而衝東擊正,兵法,可謂熟矣。我國之人,不知計矣。
上在昌慶宮。停常參·經筵。
下直,春川府使鄭榏。
缺啓曰,明日常參·經筵,取稟。傳曰,停。
許啓以兵曹言啓曰,今日入直軍士,中日習射,請標信。傳曰,知道。
許啓啓曰,卽者正言李道長,以其缺憲府時論金尙憲爲不受敎旨,下字錯誤之事,來缺臣以前事勿避事,前後下敎之意,通之則缺事有間憲府缺批答缺
正言李道長啓曰,避辭缺至被虛誣之斥,臣何敢更叨言地,偃然行公乎?請命缺斥臣職。答曰,勿辭。
李行健啓曰,正言李道長,再啓煩瀆,退待物論矣。傳曰,知道。
傳于李行健曰,宣傳官安鈸,瀋陽入去時,糧饌二駄,當爲付送,卜馬二匹立之。
掌令洪瑱·朴敦復,持平李雲栽啓曰,臣等於前日齊坐,以金尙憲罪重律輕之意,言及於席上,執義權濤,亦以爲然,而業已缺啓,待新僚之出,商確無妨云,其意實在愼重。且念有引嫌之擧,則似涉瀆擾,仍前論啓矣。今日持平臣李慶相,以金尙憲罪律之不相副爲非,且以缺雖有未盡之事,不過責缺意,而累日論執,似未妥當云。臣等缺之失著矣。請命遞斥臣等之職。答曰,勿辭。
李行健以備邊司郞廳,以大臣意啓曰,在外士大夫知委上送之事,臣等非不知恰當,而此外更無他策。區區之意,欲以盡悴供職之義,相勉勵而已。該曹請令廟堂議處,臣等已爲覆啓蒙允,則事體與該曹公事不同,而都承旨尹履之,別生意見,創出法外之規,終始堅執,自以爲是,以臣等所言爲非,近密之臣,陳其所懷,則可也,至於必欲行其己意,則極爲不當,尹履之推考,何如?答曰,依啓。
執義權濤啓曰,臣於日昨,與同僚相會,僚議以金尙憲罪重律輕爲言,臣曰,此啓則果如僚議,改構而議之,何如?僚議亦以爲然,而改構之後,又執前論。臣意以爲此論旣發,只欲將是非定人心,律之輕重,不必較計,以且待新僚爲答。缺席上,而臣之所見旣如此。且以當此艱危之際,缺地無補益,而日事瀆擾,不安於心,不敢强而同之。今見同僚引避之辭,正指臣之所失,臣何敢晏然供仕?請命遞斥臣職。答曰,勿辭。
持平李慶相啓曰,臣於今日,與掌令臣洪瑱·朴敦復,持平臣李雲栽,行相會禮後,以金尙憲論啓之事,臣以爲尙憲缺緣臣一言,瀆擾缺臣何敢自爲是,而缺。請命遞斥臣職。答曰,勿辭。
李行健啓曰,執義權濤,掌令洪瑱·朴敦復,持平李雲栽·李慶相,再啓煩瀆,退待物論云矣。傳曰,知道。
又以備邊司言啓曰,今月十九日晝講時,特進官金藎國所啓,江華影幀殿則可以仍舊修補,而宗廟亦不可不建,何以爲之?上曰,謂之宗廟,而造成則似煩,影幀奉安之處,因修添補如何?金藎國曰,丁卯年,亦於此處,奉安宗廟,今可依此爲之乎?上曰,極爲便當,議于大臣爲之事,傳敎矣。就影幀奉安之所,略加恢拓,添補修繕,實爲便當。以此意,行會于江華府,何如?答曰,依啓。
司諫朴啓榮疏曰,伏以,辭職疏疏辭缺踏啓字以下。
上在昌慶宮。停常參·經筵。
李行健啓曰,明日聖節缺視事不爲取稟。傳曰,知道。
許啓啓曰,憲府全數有故,今日以監察茶時之意,敢啓。傳曰,知道。
李行健,以弘文館言啓曰,兩司多官,引避退待,本館當爲處置,而副提學金壽賢,副校理李烓,副修撰缺皆以病不來。缺批答缺
李行健,以弘文館言啓曰,侍講院奴婢,今年身貢缺貢矣。全數貿紙,入送瀋陽,以補春坊從臣過冬之資,似爲便當,今此節使之行,順付以送,何如?傳曰,依啓。
政院啓曰,近來缺向深,日候斗寒,沈霧連霜,曉氣甚緊。雖閭巷之人,若早起動缺想聖上攝理之餘,猶有惡寒之候,明日望闕禮缺夜擧動,恐傷玉體。姑爲權停,以盡愼疾之道,以爲便當。臣等待罪近密,不勝區區之慮,惶恐敢啓。傳曰,依啓。
吳端,以備邊司言啓曰,頃日義州府尹差出時,未得可合之人,曾見東道監司狀啓,極言黃胤後善治之狀,故以此人首擬,至於受點矣。今聞外議皆以爲,此人淸白有餘,而權變不足,其治邑也,一以淸約慈詳爲務,而殊無弛張變通之才云。義州爲當今第一重地,必殊明敏鍊達,權經竝用之人,然後可以酬應淸人,不失其歡心,非徒淸愼簡約,所能辦也。得人與否,所係甚重,黃胤後改差宜當,本司群議如此,敢啓。傳曰,依啓。
又以備邊司言啓曰,今月二十二日晝講時,特進官李時白所啓,南漢山城守堞騎步兵受帖者,以免身役事,呈狀紛紜。右人等免身役,例陞忠壯衛,立番一朔,其奉足通融作戶上番,何如?上曰,議于廟堂,俾無違越其情事,傳敎矣。守堞正軍,旣受職帖者,不可仍存本役,以缺其望。陞爲忠壯衛,立番一朔,則渠輩以得陞有廳爲幸,而實無減軍額之患。其奉足則通融作爲戶保,實爲兩便,令該曹依此施行,何如?答曰,依啓。雖入山城,不守城堞者,勿爲陞差,可也。
弘文館校理臣金振,副校理臣睦性善·李烓等,伏以,正言李道長,掌令洪瑱·朴敦復,持平李雲栽,執義權濤,持平李慶相,竝引嫌而退。不受賞加,本非缺前事勿論,且有近制。罪重罰輕,前旣發言缺出於愼重缺取進止。答曰,缺持平李慶相遞差。
弘文館副提學臣金壽賢,伏以,臣猥以無似,濫蒙寵渥,久叨匪據,絲毫無補,衰病不堪陳力,當此艱危之際,況復嚴旨累下,臣缺不敢言病,心常惶蹙,悶默度日,適自近日,重得暴下之症,缺殆不省事,委頓床席,無計起動,今因本館處置,兩司召牌臨門,不得趨詣,臣之罪戾,萬死難逭。伏願聖慈,特賜鐫削臣職,以安愚分,不勝幸甚。取進止。答曰,省箚具悉。卿其勿辭。
李行健啓曰,臺諫出仕事,命下矣。今日日勢已暮,明日待開門命招之意,敢啓。傳曰,知道。
上在昌慶宮。停常參·經筵。
下直,歙谷縣監沈檢,別害僉使缺達。
李行健啓曰,明日冊妃三揀,視事不爲取稟。傳曰,知道。
有政。
許啓啓曰,右副承旨李命雄異姓四寸弟幼學朴穉身死,服制已過,成服,依例出仕,何如?傳曰,允。
又啓曰,吏曹以臺諫有闕,已爲稟政矣。昨日備局公事,義州府尹見遞,似當急速差出,故敢稟。傳于李缺曰,政事今日爲之。缺
李俔啓曰,都承旨尹履之,以病不來。右副承旨李命雄,服制未及出仕。左承旨許啓,卽遭同姓六寸服制。左副承旨李行健,吏批進去。廳中只有臣及同副承旨吳端。吏批政廳,何承旨進去乎?傳曰,左副承旨進去。
吏批,判書南以恭式暇,參判李景奭進,參議鄭太和式暇,左副承旨李行健進。兵批,判書李時白雜色軍點考坐起,參判朴璜在外,參議洪得一進,參知李基祚式暇,左副承旨李行健進。
吏批啓曰,判書南以恭,參議鄭太和,俱以式暇未參。小臣獨政未安,何以爲之?傳曰,仍爲之。
又啓曰,分兵曹侍衛已迫,而正郞全璉·崔振溟,在外未及上來,竝爲遞差,以在京人差出,何如?傳曰,允。
又啓曰,黃胤後義州府尹旣已遞差,所授之缺所應改。龜城府使,似當依前定奪仍任,敢稟。傳曰,依啓。且此人善治云,所加之資仍授。
吳端,以備邊司言啓曰,祖宗朝舊規,吏·兵判外,大臣無薦望之事,如有關防重任,不得不相議者,則該曹堂上,抄擇可合之人,問其可否,或高下其望,且有拘於資級,不敢擅擬者,則借重於大臣,亦例也。今則邊頭重任,難於得人,則例令廟堂擬望。該曹職是銓選,而未得其人,則廟堂亦何能做得別人乎?今後關防重地,不得已議大臣差出者,令該曹勿論職秩高下,掄選可合之人,來問于臣等,相議取捨,而勿爲全然推委於大臣,以存體統宜當,敢啓。傳曰,依啓。今番依前薦望。
吏批啓曰,義州府尹,依前例,問于大臣之意,啓稟,允下矣。問于大臣,則以爲,備局啓辭,凡薦望,令該曹抄擬事,已爲入啓,批答下後,當處之云,今政不得差出之意,敢啓。傳曰,今政差出。缺
吏批,缺趙鼎耉·林爲典籍,韓克述·崔夢旭爲分兵曹佐郞,缺禹命招爲引儀,崔承廷爲監察,鄭良弼爲義州府尹,龜城府使黃胤後仍任,左尹崔葕,右尹金槃。兵批,以趙缺爲護軍,李元鎭爲司直,睦處善·李徽祚爲副司果,李濬·李垶爲副司正。
以賑恤廳募粟啓目,傳于李俔曰,上年事目入之。
以工曹中宮殿燒木磨鍊啓目,傳于吳端曰,忠淸等邑朔數,何以不爲磨鍊耶?
許啓,以備邊司郞廳,以大臣意啓曰,自上發送御史,潛行列邑,兼察守令賢否,事體極重,而守令不法文書,旣已被捉於御史,則爲該曹者,所當一依法例處置,不敢有所低仰,而未究覈之前,缺其輕重,乃爲左右於其間,或請移義禁府,或請推其所授之文書,被捉發緘推問之理乎?其循情之狀,極爲缺推考,何如?傳曰,先罷後推。
掌令朴敦復·洪瑱,持平李雲栽啓曰,金尙憲罪狀,已悉於前啓,而聖批缺爲敎,臣等之惑滋甚,不得不畢其說焉。宗社之缺夫之諒,人臣之義,當盡於所事之君。尙憲之責望於殿下,則不在於太王·文王之上,而其所以自處,則乃在於佶朗孫傅之下,其言之不顧行,吁亦甚矣。尙憲當日之事,臣等槪可想矣。自以平生狹中之缺不諒事勢,固守己見,進旣不能以國斃,退又不能捐其軀,一味慙〈?〉,悻悻下城,以至於君危不恤,兄尸不收,自不知缺親負君之罪,皆萃於其身,而及其踰〈嶺〉之後,又不能靜處而避匿,浮游於湖·嶺之間,自負以辦得大節,其與所謂窮人無所歸者,一何相左?見識之偏暗,雖謂不足數,可也,以聖人包荒之量,置缺之,亦或一道,而獨念人心不淑,橫議興行,以尙憲之故,議論缺朝著不靖,攻之者目之以不道,保之者許之以立節,缺臣等不知尙憲平日讀書,以宜中爲何如人也。尙憲缺持,而爲一隊所依歸,此論之發,衆起而咻之,必欲置尙憲於無過之地。黨論之壞人心術,一至於此,誠可寒心。大抵天下之事,本無兩是,如以尙憲爲是,則今日在朝者爲非,是非之際,衆人所趨,皆將相率而去,缺爲高致,誰肯從殿下於危亂之世哉?此臣等之所大懼也。議論不可不定,是非不可不明,豈可罷職而止?請勿留難,亟命遠竄。鄭蘊事,措語見上。請鄭蘊罷職不敍。海平君佶事,措語見上。請勿留難,亟命拿鞫定罪,當該部官及漢城府郞廳事,措語見上。請當該部官拿推定罪,漢城府郞廳罷職。答曰,金尙憲等事,明其是非而已可矣。若欲缺則甚非美事也。部官已爲推考,不必拿罷,佶事已諭矣。
李行健啓曰,政官出去,留門,請出開門標信。傳曰,知道。
吳端,以禮曹言啓曰,六禮吉日,三揀擇後,令日官卽爲推擇,何如?傳曰,允。
又以禮曹郞廳,以大臣意啓曰,國母已定,一國臣民之慶爲如何哉?定妃之日,卽行陳賀之禮,先朝已行之典,而其在臣民,不可已之盛禮也。缺權停之敎缺缺望大矣。缺以伸臣民之缺批答缺
李俔,以刑曹言啓曰,缺醫女捧持而缺者甚可,各司奴婢缺啓下矣,而各司供上婢子計除,則應爲抄出之數,太半不缺依前例,免役免賤外,旁子之類,竝爲抄出,推移定送,何如?傳曰,依啓。
昧爽,木·金·水三星,合在氐。
司憲府執義臣權濤疏曰,伏以臣以草缺猥蒙寵擢,十餘年間,歷敡華秩,累遭顚缺臣誠感激,期效糜粉,而衰病缺無計圖報,缺不爲偏係,持論得中,庶可有補,鎭定保合之缺矣。金尙憲之不待敵退,悻悻遠引,其流之弊,辦得是非缺人心轉缺將無以爲國,則臣固痛惡而深疾之。上年秋間缺發端於避辭矣。今秋再忝言地,卽欲發論,而當時缺上下遑遑,不敢提起往事,以開鬧端。及玆移授,已發於僚席,旣發之後則不爲異同,數日連啓矣。頃日席上,與新僚缺相會,則以有律輕爲言。臣以爲金尙憲·鄭蘊,俱有眩亂是非之罪,而獨尙憲之欲死不及,蘊之剚刃,蘊之輿歸於缺後,又賢於尙憲之數日下城,悻悻遠引。前僚缺正爲得宜,而缺人俯仰,欲爲引避,則一事不得再避,已成近規,反覆缺悶默而退,寧有議論不合,而同在一席者乎?臣之進退,誠爲狼狽。伏願天地父母,察臣微懇,遞臣言職,使論議歸一,愚分得安,則臺閣事體,亦不至於墜落矣。臣無任答曰,省疏具悉爾意。爾其勿辭,從速察職。
上在昌慶宮。停常參·經筵。
有政。
下直,金城縣令金稠,連山縣監安獻奇。
李行健啓曰,明日常參·經筵,取稟。傳曰,停。
傳于尹履之曰,大臣命招。
尹履之啓曰,左議政申景禛,右議政沈悅,領敦寧府事李聖求,命招來詣矣。傳曰,知道。
傳于李行健曰,仁川府使趙昌遠家,欲定大婚之禮,未知如何。缺
吏批,判書南以恭缺都承旨尹履之進。趙昌遠爲敦寧都正,趙希進爲仁川府使,申冕爲待敎。
兵批,判書李時白進,參判朴潢在外,參議洪得一進,參知李基祚病,右承旨李俔進。崔泰男爲缺僉使,張春傑爲群山萬戶,崔應新爲法聖浦萬戶,李滌爲副摠管,柳應吉爲武兼宣傳官,朴之垣爲宣傳官。
以兵曹缺司僕望單子,傳于李俔曰,此時向化歧差出,缺
兵批啓曰,向化歧自前有差出之規,頓忘却書啓矣。今承下敎,臣等不察甚矣。不勝惶恐。傳曰,知道。
李行健,以禮曹言啓曰,今此嘉禮時,納采·納徵·告期等禮,則依五禮儀,行於本宮,冊妃禮則當行於別宮,依此擧行事,知委何?傳曰,允。
以六禮擇日,傳于李俔曰,親迎日稍退。
李行健,以備邊司言啓曰,伏見領議政崔鳴吉狀啓,王世子得免西行,極爲多幸,而大君竟至隨往,伏想戎馬間暴露之苦,臣等不勝憂慮。大抵觀其問答辭意,我國軍馬却退之後,似無大段深怒之色,實爲多幸。第未知皇帝回還之後,所謂推考之事,作何處置也。曾聞蒙古徵贖之時,有差人入往之擧云,今亦似有差官出來之事矣。其應贖物貨及差人接待之需,預令該曹,留意措置,爲當。梨·柿則其數雖多,旣非難辦之物,彼雖云給價欲貿,不關土産,何可捧價乎?令該曹準數措備,而義州以西,自爲輸運,以除夫馬之弊云者,亦是善言。須趁十一月晦前,入送義州,而前期送人報知,爲當。前日啓請梨·柿·柚·榴等物,勿爲先送,亦於後運,一時入送,似當。敢啓。傳曰,依啓。柚·榴彼國不嗜云,從略送之,可也。
李行健,以工曹言啓曰,忠淸等道朔數,何以不爲磨鍊乎事,傳敎矣。己卯年條,自其年正月初一日爲始,至于十一月晦日,乃是缺計之事段,啓目中朔數不爲書入,而全羅道懸錄三朔缺不備名數,而朔及日數有剩,故參酌附之之意,敢啓。批答缺
李俔,以賑恤廳言啓曰,以本廳啓目,傳曰,上年事目入啓事,傳敎矣。上年事目,就戊辰事缺項職牒價,略爲減磨鍊入啓,則伏蒙過當之敎,以戊辰事目啓下許募。今番啓目中,添書業武缺已爲缺護軍者,陞實僉知等一款,則別無應募之人,故缺不入戊辰事目入啓之意,敢啓。傳曰,知道。各別參酌施行,俾無軍政虛疏之弊。
掌令洪瑱·朴敦復,持平李雲栽啓曰,金尙憲事,措語見上夫以鄭伯之肉袒牽缺子産之缺宋高之忘親事讎,而朱子立其朝,上下數年之間,缺處變,不一其道,而如尙憲之所作爲,求之簡冊,蓋缺其倫缺宜中,當國事旣去之後,棄位而逃之占城。尙憲之處缺勝於子産·朱子,乃比於宜中,臣等不知尙憲平日讀書,缺何如人也。尙憲稍以淸名自持,而爲一隊所依歸,缺群起而咻之,必欲置尙憲於無過之地,缺誠可寒心,缺聖批乃以只明是非爲敎,若不以其罪罪之,將何以明是非?不可罷職而止,請勿留難,亟命遠竄。
執義權濤,掌令洪瑱·朴敦復,持平李雲栽啓曰,鄭蘊事,措語見上請鄭蘊罷職不敍。海平君佶事,措語見上。請勿留難,亟命拿鞫定罪。答曰,已諭,勿煩。
領敦寧府事李聖求箚子,伏以,臣缺之中,屢違召命,尋常惶恐,今日力疾起動,缺門外僻處,奴僕單孑,不得不收聚一二下人,則城裏立缺猶未免日勢已晩,逋慢之罪,在所難免,伏地待罪。且臣所冒本職,乃國舅應授之官,請令該曹,預爲照例處置。取進止。答曰,省箚具悉。卿其安心,勿爲待罪。
上在昌慶宮。停常參·經筵。
下直,溫陽郡守具仁基,松禾縣監元振潤。
昧爽,金星與木星相犯。
李行健啓曰,明日常參·經筵,取稟。傳曰,停。
政院啓曰,注書許積身病呈辭到院,而頃因備局啓辭,小官呈辭,勿爲捧入事,已爲蒙允,故不得捧入,病勢如此,久未察任,請假注書差出。傳曰,依啓。
以朴瑍爲假注書。缺
政院啓曰,備局啓辭,小官身病呈辭,政院切勿捧入事,已爲蒙允,故數日以來,小官呈辭,不敢捧入,而其中或不無實病,且身病呈辭,缺堂上以上外,過三司及侍從之臣,而至於臺諫體面,與小官自別,何以爲之?敢稟。傳曰,依前定奪施行。
李行健以禮曹言啓曰,親迎日稍退事,傳敎矣。問于日官,則十二月初四日缺出休咎,皆有拘忌,惟十三日·二十二日·二十七日稍平,而十三日則對衝,二十二日陽將日,此日則雖閭閻婚禮亦不爲之,二十七日則國忌齋戒日,明年則非吉年,何以爲之,敢稟。傳曰,然則勿爲退定。
傳于李命雄曰,別宮所定軍士,當缺名磨鍊,而減數以三十名啓下矣。省記中,何以五十缺耶?
李命雄以備邊司言啓曰,我國前頭用銀,將不知其限量,而近日國中所有之銀,當歸瀋陽,未有轉換出來之事,無他輕貨可以補用,誠極可慮。曾有産銀處,勿禁私採之令,而私力有難採取,自官家所當廣開其路,以補國用。聞近京之地,已得産銀處所,非止一二云,今宜大擧採取,俾有實效。着令該曹,另爲規畫擧行,何如?傳曰,依啓。
又啓曰,曾見義州前府尹李廷楗九月初五日狀啓,農軍六百名一巡所運之穀,只二百石,歸期急迫,不得已以本府民丁壯健者,沒數搜出,合力再運之數,大·小米合八百七十六石二斗。以此計之,則五千人馬,六七日放糧,似爲不足,以待先運軍出來,又一巡卽爲運入,則必出於一千石之外云云。其後軍兵,卽爲退還,而其所支放之數,餘存之數及其還爲運來與否,更無馳啓之事。不少軍糧處置,如是矇然,極爲不當。一一査考,詳細啓聞之意,平安監司及義州府尹處,行移,何如?傳曰,允。
尹履之啓曰,數日前,臣在呈告之時,本院以右議政沈悅箚子,已爲稟啓,而其箚子本意,不過朝講定時,退定於辰·巳之間,或於晝講之日,大臣·臺諫亦令入侍之意,令政院稟處而已。朝講正時,依箚子,寒節則退定於巳間,晝講之日,大臣·臺諫·備局堂上入侍之事,則使之臨時請對,似爲宜當。敢啓。答曰,依啓。
司諫院啓辭,缺卒然跳出,名在扈從之簿,身藏諸島之間,缺駭愕,欲掩汚衊之跡,無故改名,復齒仕籍,莫不驚駭,缺郞署,物議愈憤。請命削去仕版。利川府使李光春,年旣衰耗,性且殘劣,蘇殘收拾之策,決非所堪,缺之山城上請出,三出門而三返,情狀可惡,循例陞秩,已極猥濫,及授本府,物議怪異,請命罷職。江陵府使韓明勗,年踰七十,筋力已盡,前除谷山郡守,以年老,監司至於啓遞矣。嶺東巨府字牧之任,非耗邁人之所可堪,請命遞差。答曰,依啓。李光春遞差。
掌令洪瑱·朴敦復,持平李雲栽啓曰,金尙憲事,措語見上。請勿留難,亟命遠竄。
執義權濤,掌令洪瑱·朴敦復,持平李雲栽啓曰,鄭蘊事,措語見上。請鄭蘊罷職不敍,海平君事,措語見上。其白晝淫亂之狀,衆人之所共見,而國法之所不貸也。兪音尙閟,物議愈激,請勿留難,亟命拿缺。答曰,依啓。金尙憲等事,不允。
李命雄啓曰,利川府使遞差事命下,而臺諫方以罷職論啓,遞差傳旨,不得捧入之意,敢啓。傳曰,知道。
兵曹判書李時白箚子,伏以,臣於今日曉頭,因事出入,中路忽遇靈城缺前導下人,不卽明言王子之行,時且黑黯,未能察見,缺避,以致扣馬而過。雖出於急遽之際,而其虧損體面,甚矣。不勝惶恐待罪。取進止。答曰,省箚具悉。卿其勿爲待罪。
刑曹判書洪上疏,伏以,再昨,本曹參議李省身,以忠淸道暗行御史書啓回啓事,來議于臣,臣方在呈告服制中,且有相避,雖不敢可否,而吏曹回啓中,旣無輕重之差,本曹覆啓,似當有輕重之意,而議而去者李省身,以大臣啓辭,至被罷推,臣缺踧踖缺自寧,臣雖緣服制相避,不爲着名,而旣與之相議,則豈有獨免其罪之理?天日之下,豈敢有隱?伏願聖明,鐫遞臣職名,俾得與李省身,同被罪罰,以安愚分,不勝幸甚。批答缺。
上在昌慶宮。停常參·經筵。
李行健啓曰,明日常參·經筵及來十一月初一日,輪對日次,取稟。
以視事輪對取稟,傳于李行健曰,勿爲。且明日乃是私忌,視事,取稟,無乃不缺乎?
李行健啓曰,傳敎矣。臣亦知明日乃是私忌,而考見各年日記,則竝無頉稟之缺例,敢稟。缺批答缺。
李命雄,以兵曹言啓曰,備忘記,缺初以四十名磨鍊,而減數以三十名啓下矣。缺何以五十名爲啓耶事,傳敎矣。墻內各缺軍二十六名,則以其定數之軍,故不爲啓稟。缺墻外別守直巡更軍四十名啓稟。缺減數,乃以三十名定送。故其數至於五十名之多,而各差備定軍處,別單書啓之意,敢啓。傳曰,如此乏軍之時,不必如是多數,減數缺
又以都摠府言啓曰,副摠管韓缺以分軍事,除標信,內兵曹進去之意,敢啓。傳曰,知道。缺
李命雄,以兵曹言啓曰,精抄軍,今日開坐試放,分等別單,書啓之意,敢啓。傳曰,照例施賞。缺
以內醫院瀋陽入送缺藥材事,傳于李行健曰,此藥材太多,減磨鍊以送。
吳端,以內醫院官員,以都提調意啓曰,瀋陽入送藥材太多,減磨鍊以送事,傳敎矣。本院經夏之鄕材,則終歸於無用,而有關於瀋陽從役救療之用,故玆以書啓。今承下敎,其中新捧與陳材,量減磨鍊以送之意,敢啓。傳曰,知道。
李命雄,以兵曹言啓曰,武臣兵書講學,缺兒鍊習,當於開月爲始之意,頃日榻前,已爲陳稟矣。敎訓堂上郞廳各五員,不可不極擇缺者擬望,故在職者及無職者,竝爲擬望,有職者則使之兼察,無職者則付軍職察任,其餘各項節件,一依己巳年事目,施行之意,敢啓。傳曰,依啓。
大司憲李行遠啓曰,臣以無似,素乏才長,遭遇聖世,歷揚匪據,隨行逐隊,恒切愧懼。今此新命,又下夢寐之外,自知不稱,人謂斯何,臣誠疏缺其於朝著缺有同聾瞽,缺金尙憲·鄭蘊缺及至還都之後,攻斥斥和之議,日以益峻,缺心,非惟不敢進,亦不得見容於世,其情誠可慼,而非所以怒也。今之攻之者,以初不下送之敎旨,謂之封還,亂前已遞之賓客,謂帶一往湖西,哭其缺喪則謂之浮游,回鑾舊都,不可與厓山比,屛伏缺底,亦不與占城同,而至擬於宜中之遁去,缺呼儱侗缺蒼素易位,若是而能立公議,而服人心乎?缺之鄭蘊之罪,而不得其說,初謂之要名,竟以悻悻缺辭,其亦異矣。欲缺不得其說,則斯可已矣,何必强名爲說乎?其救缺臣者亦辭蔓而意不盡,或未缺分疏之擧,有若彼此相較者然,非所以悟聖心缺非也。豈料聖明在上,而朝著之不靖,至於此哉?且缺臣之散落去朝者,謂兩臣爲嚆矢,則缺未曉也。當此艱危之際,不思盡悴之義,缺去者固非也。而其中亦不無事勢之不得缺謂不罪兩臣,則必相率而去云者,恐非國家缺禮之意也。噫,此何時也?喪亂飢饉,降割斯酷,則君臣上下,所當協力同寅,以濟時艱,念不及他,而不缺出競端,乍低乍仰,靡有定時,此豈今日之急務,而盛世之美事乎?如臣疲劣,冒據首席,當此論議橫潰之日,決難鎭浮議,而振頹綱。請命遞斥臣職。答曰,勿辭,退待物論。
持平鄭泰齊啓曰,國家之置臺諫,豈徒然哉?凡於大小事,爭其是非,務合於理缺論有所恃,朝廷無過擧,此諫官之責也。雖以如臣之無似,而反蒙誤恩,添叨是職,則當可論之事,有必陳之懷,而其敢瞻前顧後,因循含默而已乎?臣伏聞缺以金尙憲·鄭蘊之事,論議方張,其間缺輒被斥缺地飜覆缺不得遂而斥缺云誤國,則兩臣缺,而重入都門者,其情誠可哀也。不此之諒,乘時缺手段,吁亦甚矣。剚刃縊項,求死則一,生而自靖,其缺異而强爲分別,亦何心哉?封還敎旨,旣無所據,則缺稱不受賞加,所帶賓客,已遞亂前,而遽爾勒加缺目,至於鄭蘊,則欲掩取捨之迹,隨後乃發,而求其罪則不得,初謂之要潔其名,繼之以稍存悻悻,乍輕乍重,反覆其說,事君正直之道,果如是乎?其所謂黨論之壞人心術者,實自道也。目今國事危急,無一毫振缺之勢,所當竱心一缺如救焚拯溺之不暇,而念不及此,惟以搏擊爲能事,以致朝著不靖,論議多岐,臣實惜之。臣之所見,旣與諸僚相左,不可强屈苟同,況臣自數日前,缺寒,冒昧呈告,見却於政院,玆不得不扶曳出謝,缺臣可知其自量也已,請命遞斥臣職。答曰,勿辭。退待物論。
掌令朴敦復·洪瑱,持平李雲栽啓曰,臣等俱以駑劣,濫叨缺絲毫無補,惟事瀆擾,罪合萬死,而不得不略陳缺近日,以金尙憲論罪事,論議角立,朝著不靖。群起而曲護之,攻斥而使不敢言,自爲鎭定之言,而反啓騷擾之端,竊以爲怪焉。臣等於前日之引避也,特遞之命,獨及於李慶相,臣等之進退,至此狼狽,而旋欲具缺自列,則一事不得再避,已成近規,悶默就職之後,臣等商議其律,以遠竄論啓矣。今見大司憲李行遠,持平鄭泰齊引避之辭,則滿紙張皇,無非解尙憲之罪,而攻斥臣等之言也。所謂議論之橫潰,孰使之然哉?如欲爭辯,臣亦疲矣。何敢仍冒於職次乎?請命遞斥臣等之職。答曰,勿辭。退待物論。
李命雄啓曰,掌令朴敦復·洪瑱,持平李雲栽,再啓煩瀆,退待物論矣。傳曰,知道。缺
上在昌慶宮。停常參·經筵。
李行健啓曰,明日常參·經筵,取□。傳曰,只朝講。
尹履之啓曰,小臣與左副承旨李行健,納采·納幣·告期初度習儀,進去下直。傳曰,知道。
正言李道長啓曰,金尙憲之負缺明其是非,缺言不見信,輾轉紛挐,初欲鎭靖之計,缺端。臣於是時,已不勝其憂愧,而今見大司憲李行遠,持平鄭泰齊之避辭,尤不覺瞿然而嗟咄也。噫,殿下之出城,在於前年正月之晦,而尙憲跳出於二月,大兵未撤,道路阻塞,彼此之間,吉凶未的,況攻斥斥和之議,始發於洪瑞鳳·李景稷之引對,尙憲,何以預知此論之發,而至於無面不敢進也?一品官敎缺而子姪往來,不爲不頻,則經年投置於下吏之家,實是意慮之所不到,而誤下封字,臣已自服缺陳疏,執此一字,每相爭較,則不亦太多言,而目今缺胄筵,最承殊遇,亂前已遞,今始初聞缺遑遑缺涕血缺者,不獨春宮之僚屬,則分義缺尙憲聞之,亦必流涕而自服矣。臣何必缺至於鄭蘊之平生大節,草木亦知其名,缺不得隨駕而出城者,勢所然也。且其下缺病已之後,則處變之道,少無所歉,而缺反不爲來覲,殊無顧戀分義之意,缺論以薄罰缺責備之道,而亦欲防缺不圖前後之人,乃與尙憲而竝擧,必曰兩臣缺不覺其慙歎,而今者鄭泰齊所謂求死一,則其志無異缺以强爲分別,爲論事者之罪晏,此尤臣之所未曉也。嗚呼,時事艱危,罔知攸濟,滿朝臣僚,勢成同舟。缺一心共濟,猶恐載胥及溺,彼一尙憲之罪與不罪,何與於國家之存亡,而朝論相激,日加一節,將至於分離缺而後已,竊爲世道,發一慨也。臣以至愚,不度物情,缺論事,以致不靖之端,臣罪萬死,何敢偃然仍冒?請命鐫削臣職。答曰,勿辭。退待物論。
正言任孝達啓曰,臣以愚缺驚惶罔措。缺固當感激鴻私缺而卽見憲府多官引避之辭,爭論是非,缺之愚昧,亦有謬見,不得不仰溷天聽,臣罪萬隕。金尙憲少有文名,持身淸苦,足稱狷介之士,而賦性剛缺於自用,一生峻論,攻斥異己,則其爲人,亦可知矣。擢置缺卿,倚以爲重,殿下之待尙憲,可謂厚矣。當殿下出城之日,國勢危於一髮,與同休戚,義不可去,而終無係戀,長往不返,烏得無罪?當初憲府缺過情,其後玉堂之箚,失於營護,各有偏著。缺聖道包容缺不治,此誠美事,固宜缺論已行,則缺喪亂之事,尙不忍缺災變疊出,八路凶歉,民將塡壑,缺此何等時也?君臣上下,務祛偏私,一意缺如救焚拯溺,然後方可以上答天譴,下缺尙憲之罪與不罪,非今日之急務也。近以此事,士論携貳,缺各自引嫌,氣象不佳,終歸亂亡,臣實憂之。至於鄭蘊之事,尤無可論之罪,蘊之忠讜大節,缺刃不死,治缺累日,國事已定,輿歸鄕里,自缺無過於缺言之,皆可停論。臣之所見,如是謬缺,何敢自以爲是,而處置多官乎?請命遞斥臣職。答曰,勿辭。退待物論。
大司諫金世濂啓曰,臣今日與同僚,約行相會禮,正言任孝達,旣與之相約,而不通可否,先自引避,設有可避之事,同席相確有何不可,若是汲汲何哉?臣之見輕,有不足言,且念金尙憲事,初非係國家存亡,論議一潰,爭辯紛紜,甲乙缺彼此相隔,君危國亡,置之度外,鎭靜協非缺,是實何心?臣本癃疾蟄伏,與世抹摋,於時議缺相接有同缺添叨首席缺以彼以此缺。請命遞斥臣職。答曰,勿辭。退待物論。缺
司諫洪命一啓曰,大司憲李行遠,掌令洪瑱·朴敦復,持平李雲栽,正言任孝達·李道長,持平鄭泰齊,大司諫金世濂,竝引嫌而退。缺一時公論,難逃於百代,不可以偏私之見,好惡之心,擊缺低仰。今者憲府之論金尙憲·鄭蘊也,斷是非於衆缺齊之中,別輕重於心跡一體之人。所謂敎旨。賓客缺呈露,則其於比擬之不倫,何可種種攻破哉?二臣之有罪無罪,宜無異同,而竄律罷對,科斷懸殊。若治黨與之罪,必有先服其誅者,而不能自反,反詆他人乎?告君之辭,惟當以直,論人之罪,何敢失實?若不以缺又從以失實缺旣罔上陷人之歸,何可一向紛紜,缺有若私鬪者然。缺爲今鎭靜之策,專在首席,缺和平之道,莫若去其貳心。其餘呶呶,何足掛缺。請大司憲李行遠,持平鄭泰齊出仕,掌令洪瑱·朴敦復,持平李雲栽,正言李道長·任孝達,大司諫金世濂,竝命遞差。
吳端啓曰,淸國曆書一百一件內,一件御覽,其餘缺依例頒賜乎?敢稟。傳曰,依啓。
答院曰,缺且李行遠缺別生意見,欲掩彼過之狀,亦缺竝遞差。
吳端啓曰,明日朝講命下,而缺執義呈辭,其餘皆遞差,朝講何以爲之?傳曰,晝講爲之。
李命雄,以都摠府言啓曰,今日中日習射,請出標信。傳曰,知道。以上燼餘謄書郞廳李晉吉書。郞廳金漢老校正。
上在昌慶宮。停常參,有晝講。
李行健啓曰,明日納采·納徵·告期二度習儀,視事不爲取稟。傳曰,知道。
李命雄啓曰,執義權濤呈辭,其缺今日以監察茶時之意,敢啓。傳曰,知道。
有政。吏批,判書南以恭進,參判李景奭進,參議鄭太和進,左副承旨李行健進。
李命雄以訓鍊都監言啓曰,今十月十六日晝講時,參贊官李命雄所啓,砲保陞戶之擧,雖在常時缺猶不免駭散,況此大無之年?民無固志,非不知訓缺爲防啓,而事係急切,不得不稟。且上番軍變通事稟達,傳曰,言于該曹事,命下矣。臣等以爲,陞戶事則曾因其全羅監司狀啓及湖西林川等守令上疏,以輦兵陞戶,不可少緩之意,具由回缺擧論矣。今者政院以趁不回啓爲言,而缺都監軍兵,亂後一踣虛疏,今此陞戶之擧,實是缺不得已者也。京畿則旣已抄定,分哨敎鍊缺各官陞戶缺相續來點,勢將缺誠爲多幸。莫重軍政,自一時所聞,決難缺傳曰,知道。
兵批,以李聖求爲領中樞府事,缺遠爲同知中樞府事,金世濂·洪瑱·朴敦復爲缺趙韓衛·韓明勗·李雲栽爲司直,以任孝達·李道遠缺爲副司果,南應敏·洪喜男爲司正,朴缺爲副司猛,劉漢民·李永命·李蘊爲副司勇,李缺·崔繼憲·李光春爲副護軍。
李命雄以御營缺言啓曰,昨夜承傳摘奸時,被捉闕數,多至十缺極爲驚駭。入番軍兵,懸錄省記,小名點準,則入番缺數二百二十八名,而都以上,磨勘書塡之際,十一名加缺錄,至於懸頉,入番將官,不察甚矣。將官爲先缺知書字的,從重決棍,何如?傳曰,依啓。
李命雄以兵曹言啓曰,曹草記,精抄軍試放事。缺
司饔院啓曰,缺魚卵·古之腸子·生文魚·生獐等物,缺事極痛惡。當該陪持人重治,以懲其遲延不謹之罪。傳曰,依啓。
李行健以嘉禮都監言啓曰,玉冊敎命缺禮敎書中,當書大年號,依近日祭享告祝所書缺書塡乎,依通用文書例書塡乎?敢稟。傳曰,依近例〈書〉塡,玉冊及敎命,只書年月,可也。
李命雄啓曰,統制使申景禋,以內弓房弓箭蕩然之故,別造黑角弓三百張,長箭一百五十部,狀啓上送矣。此不出於朝廷缺是私獻,而關由政院,事甚未安。亦不無後弊,不可矇然捧入,何以爲之?敢稟。傳曰。缺
有晝講。特進官李溟,同知事李景奭,參贊官吳端,侍讀官金振,檢討官趙壽益,假注書朴瑍,記事官申冕·李正英入侍。上御崇〈文〉堂,講詩綿。上讀新受音一遍,缺文義,特進官李溟曰,小臣才疏多病,受此缺相臣之兼察,但値凶歉之年,多減歲入之數,缺甚可憂慮矣。上曰,當今之事策無善缺可也。李溟曰,節用之事,謹奉敎矣。其於缺費也。卽何以爲?目今京倉之儲,將支來歲之缺則四月之際,只待漕船而已。國計如此,誠爲可慮。而況缺道凶年,近古所罕,多給陳災,國用不足,加以缺幣之徵,應在前頭,措置之策,當講於今,事多而缺臣竊憂之。且査官之事雖寢,差官之來則必缺爲之備,不可少忽。而凡卜定之物,旣不可以過多缺上曰,慮其査官之必來,率爾分付於缺今見之,以虛聲而貽實弊,甚可歎也。缺有査官之缺所得新結者,三南通計十七萬結,而缺結布·收米及西糧之半,皂隷米之全數缺計,所減六萬一千石,若以十七萬結之新復缺六萬一千石之所減,則得不補失,民之蒙惠,可缺矣。但歲値大無,民不聊生矣。民有訛言,或有缺後徭役加增之說。臣考其實,則有減而無增矣。且忠淸道大同之事,權盼監司之時,欲爲施設,有志未就。今見其時文書,雖未盡査,其事要之可以平民,但若缺俑爲難耳。上曰,參酌。第三南一缺獨行於忠淸,則兩南人心,以爲何如?李溟曰,京畿之宣惠廳,獨先於諸道,而行之無弊矣。姑試缺勢均行,似當其可,而但小民則皆便於此,强缺其法云矣。法雖美焉,而厭之者多,則終缺無憂慮矣。上曰,頃年磨鍊則米之缺今者金堉之所爲,則斗數甚少。予意以爲缺小,而何當許多徭役乎?李溟曰,然。以京畿缺六斗也。而此則一年所捧,一匹木,二斗米,缺難便也。臣亦知其過爲太略矣。且金堉磨鍊缺人情木之所不可無者,闕之耳。此各司下人之尤所厭從也。上曰,忠淸道獨行此法,而如其大有利於經費,可或爲之。若元定數小,旣不遍於各項徭役,兩缺效,皆欲爲輕其元役,而各司之下人,渙發都民缺索太甚,則必有後悔矣。李溟曰,然。各司典僕之費,無非由此中出,則去其人情,將無以成形矣。上曰,與大臣商盡矣,處之率爾。侍讀官金振進曰,缺閣論議角立,殆無寧靖,當此之時,豈不缺檢討官趙壽益曰,今論金尙憲者,雖缺論,亦不可謂之無罪,則凡欲救尙憲者,不過缺聖德之包容而解之,可也。不然而少無和平之事,徒有紛爭之色。但持此事而紛紜,故一念不及於他,事甚缺且洪命一不顧規例,肆然處置,尤甚非矣。上曰,洪命一所爲,無忌憚也,無廉恥也。
副司直朴吉應疏曰,伏以,臣有八十偏母,亂離之際,流寓橫城地,宿病徧身,癃憊已極。臣於八月解官歸省,症勢彌留,喩月缺惶罔極,未忍遠離。及聞移差正朝使書狀官,缺王事至嚴,竢母病少歇,黽勉上來,今者缺急至,母病還重,添得痢疾,專廢粥飮,莫保頃刻,缺憫泣,罔知攸處,臣雖無狀,敢憚期月往來之行。而有缺設令臣不顧登程,終至狼狽,則臣之不孝,固缺國事何?伏願天地父母,憐臣憫迫,禁臣狼狽,缺書狀,歸救病母,則偏蒙聖恩之洪大,庶無不見之遺恨矣。踏啓字而下。
以南以雄爲大司憲,缺李烓爲掌令,申濡爲持平,缺李汝翊爲掌令,朴守文爲持平,缺黃暐爲正言,趙昌遠爲領敦寧。缺
上在昌慶宮。停常參·經筵。
下直,茂州縣監金缺宗,井浦萬戶南斗星。
李行健啓曰,明日常參·經筵,取稟。傳曰,停。
李命雄啓曰,大司憲·兩掌令·持平未肅拜,執義呈辭。今日以監察茶時之意,敢啓。傳曰,知道。
尹履之啓曰,今日納采習議,李行健進去之意,敢啓。傳曰,知道。
正言缺章,都是搏擊言者,則阿好之態,傾軋缺司諫洪命一,不念是非之若是章章,徒幸處置其手,奮袂而起,乘時逞私,盡遞多官,獨出兩人缺罔恤廉恥,無所忌憚之漸,不可長也。況金世濂約爲相會缺不至,循例引避,在所不已,而竝與之請遞,其心所在,尤爲不測。噫,此何等時乎?大亂之後,國不爲國,畏首畏尾,莫保缺加之以天不悔禍,八路凶歉,孑遺生民,將塡丘壑。當此之時,缺當君臣上下遑遑汲汲,如救焚拯溺之不暇,而近來朝臣,缺建事業者,惟是尙憲之罪與不罪,臣竊痛焉。受國厚恩之人,不思報答萬一,惟以樹私黨缺己任,請命遞斥,以懲其餘。新除授仁川府使趙希進,爲人泛濫,多行麤鄙之事。前爲缺接境之地,大起家舍,輦財絡繹,充溢其庫,缺所曾目覩者也。厥後瑞山郡守時,其爲貪虐,倍缺令瑞山之人,稱之以賊。畿甸板蕩之邑,不可付諸此缺毒孑遺之氓,請命罷職不敍。答曰,依啓。趙希進遞差。
李命雄啓曰,趙希進遞差事,命下矣。缺不敍論啓,遞差承傳,不得捧之之意,敢啓。傳曰,知道。
許啓啓曰,以去月二十七日夜,內摘奸時,見缺御營軍十一名以上加錄,不察將官及書字的,因該廳啓缺已爲治罪,軍士無可現告者,不得察推之意,敢啓。答曰,勿推。且莫重軍堡守直,只定一名,又未能檢飭,以缺虛事甚不當,當該堂上·郞廳竝推考。
許啓啓曰,以兵曹慶尙監司狀啓粘目,傳曰,此回啓似涉缺初事目,使之相考處置。
傳于許啓曰,統制使缺內弓房守禦廳別造弓箭上送事,監造缺賞。缺
許啓以備邊司言啓曰,慶州向化人,前日所送右郞介等,同爲囚禁矣。右郞介旣已缺則似當放送,而右郞介到彼後,如有援引推督缺連福,或有逃逸之患,則事甚難處。姑爲還送本缺可信人保守安抑,俾無他日逃避之患,宜當。傳曰,依啓。
許啓以備邊司言啓曰,昔年出來向化等人,除己身,雖累代後孫,要爲復戶免役,竄名己身,案其數則多,彼國之執以爲言者,亦必以此。至於移咨督刷缺日後之事,必不但已。向化原簿,分其新舊,缺査正成籍,他日如有辨詰取考之擧,則以此爲應,卒缺似不可已,著本司郞廳,帶同該曹知次書吏,詳缺宜當。傳曰,依啓。且此事査正甚難,若不缺爲奸吏弄術之資而已。
前參奉尹缺氣質庸下,百無可取,而五臟血氣,天旣賦我缺果是自激。竊惟今者,天未弔我,變生不測,國家之辱,爲如何哉?當此之時,爲臣子者,義可死也。恩缺而欲死,不得其所,則義莫能就也。欲報力所不及,則缺今王世子及大君,邈然北遷,葛節之誕已盡,缺伏想殿下慈愛之隆,何以爲心也,擧國臣民,孰不悲痛?未聞有一人請爲緩頰,謀以奉還者,豈意堂堂忠義之邦,而至於此極也?臣雖駑劣,願充北行陪臣·員役之列,一至彼國,觀其形勢,庶掉寸舌,以竭微誠,奉歸春宮者,是臣之志也。昔漢臣侯生,說項羽返太公,缺羅朴堤上,使隣敦還王子,彼何人哉,我何人也?缺揆難,不及此兩人,而願忠之志,殆不下也。臣非不知缺不可爲生,丁主辱之日,豈避小嫌?缺以延還二帝爲己任,而齎志而沒,今日之事,缺非臣之所能逆覩也。謹昧死以聞。答曰,省疏具悉。所陳之事,當令廟堂議處。
上在昌慶宮。停常參·經筵。
下直,淸州牧使崔來吉,龍媒萬戶白彦珪。
李行健啓曰,明日納采缺明明日誕日習儀,視事不爲,取稟。傳曰,知道。
尹履之啓曰,臺諫有闕,政事,取稟。
李行健,以納采敎書啓曰,此敎書安寶,請出寶。
掌令李烓啓曰,金尙憲負犯,已盡於前後啓辭。缺淸,抑何理歟?夫以空言明是非,乃不在缺事,至於朝廷之上,則是是非非,而勸懲加焉。缺施,各隨其實,從古以來,未有易此道者也。今者缺未伸,私論肆行,迷蔽黨與,蔑其分義。白黑倒缺以益甚,乃以罷職微罰,施之於忘君負國之罪,謂之是非已明,亦不左乎?況尙憲自負全節,不受朝廷之爵,則官爵之有無,不足爲尙憲之榮辱,明矣。請勿留難,亟命遠竄。前參判鄭蘊,當下城之日,缺不得辭,固其勢也。病已之後,則義當來覲,而不念分義之重,稍存悻悻之迹,難進已退之節,非所施於危急存亡之際,爲人臣子,何敢如是?請命罷職不敍。答曰,不允。金尙憲削奪官爵。
李缺恤廳言啓曰,臣等亦慮軍役幸免之弊,於業儒缺旣減帖數,又增石數,至於影職,則元無免役之規,缺石數不減矣。加一影字,則雖主簿·察坊之類,亦缺役而聖敎如此,業武等十石外,又加二石,元單子缺付標入啓之意,敢啓。傳曰,知道。
傳于李行健曰,史官缺備邊立待。
許啓以御營廳言啓曰,本廳軍兵,入於東營·集春兩營,而東營則將官二員領入,集春門則一缺領率入直,已成規例,而集春營將官一員,輪回添入,使之檢飭之意,敢啓。傳曰,允。
李行健以弘文館言啓曰,本館現在官四員內,校理尹絳,受由在外,副校理睦性善,身病陳疏,只有入直上下番。前頭事故未可知,未差闕員,後政盡爲差出,何如?傳曰,依啓。
許啓以都摠府言啓曰,今日入直軍士,中日習射,請出標信。傳曰,知道。缺
弘文館副校理睦性善疏,伏以,臣缺虛弱,素多疾病。頃者受命,遠道觸寒,缺曳還朝,黽勉供仕。前月二十七日,猝患左邊麻痺之病,手足軟,全不運用,精神倘慌,食飮亦廢。問于醫官,則以爲,中風之漸,若不及時鍼藥,久不調治,則將來缺之人,而念臣忝冒職名,非如閑漫之比,經筵直宿之地,缺一日,臣之情勢,極爲狼狽。伏乞天地父母,俯察缺許遞改,俾得專意調治,不勝幸甚。
觀象監,缺初三日夜一更,東方有氣如火光。二更,坤方有氣如火光。三更,流星出弧星下,入巽方天際,狀如鉢,尾長五六尺許,色赤。
大司憲南以雄辭職箚子。答曰,省箚具悉。卿其勿辭察職。
答副校理睦性善疏曰,省疏具悉。爾其勿辭,調理察職。
上在昌慶宮。停常參·經筵,有擧動。
傳于吳端曰,明日政事爲之。
傳于吳端曰,今日之雪,不至於多下,而擧動時缺之內,不爲掃除,政院如此之事,何不檢飭耶?
吳端啓曰,殿庭之雪,不爲掃除,何不檢飭事,傳敎矣。曉頭以缺外掃雪事,招致典涓司官員,而恐其軍士不足缺一邊分付兵曹,除出四所軍士四十名,付諸典涓司缺缺
大司憲南以雄缺持平朴守文啓曰,金尙憲罪狀,已盡於前後,聖明亦旣洞燭其心跡,而論執踰月,始下削奪之命。尙憲之負殿下如彼,而殿下之待尙憲如是,德至缺第念君人者,惟不察是非之眞,以致賞罰之失當,今殿下旣知尙憲之罪重矣。然而不以其罪罪之。抑何歟?缺者用法,隨其罪之大小,而輕重其律,今以削奪之罰,施之於忘君負國之罪,而謂之是非已明可乎?況尙憲缺負全節,不受朝廷之爵,則適所以成其志也。決不可如此而止,請勿留難,亟命遠竄。答曰,公論已行,更勿煩瀆。
吳端啓曰,殿庭缺之意,再三檢飭於典涓司,尙慮軍士不足,未及周旋缺所軍士各十名事,分付於兵曹,而兵曹旣不依數出缺典涓司,亦不盡心擧行,莫重行禮之日,殿庭之缺掃雪,極爲痛駭。請兵曹當該郞廳,典涓司官員推考,各該司色吏,令攸司各別治罪。傳曰,依啓。缺囚禁治罪。
觀象監,今夜一更,艮方有氣如火光。二更,流星出參星下,入天圓星上,狀如拳,尾長四五尺許,色白。三更,流星出北斗星下,入北方天際,狀如鉢,尾長五六尺許,色赤。
上在昌慶宮。停常參·經筵。
李命雄啓曰,明日常參·經筵,取稟。傳曰,只朝講。
有政。吏批,判書南以恭進,參判李景奭病,參議鄭太和進,都承旨尹履之進。
吏批,以李球爲渭原郡守,金光立爲安缺官,鄭泰齊兼持平,沈器周爲仁川府使,崔敬一缺察訪,李慶相爲禮曹正郞,李持茂爲缺任孝達爲掌令,嚴鼎耉爲缺洪命一爲高敞縣監,前郡守宋缺。兵批,判書李時白進,參判朴潢病,參議缺參知李基祚議政府習儀進,右副承旨李命雄進。金地南爲文兼宣傳官,房明選爲武兼宣傳官,缺大賢爲武兼宣傳官,南斗傍爲忠翊衛將,劉漢民爲惠山僉使,李貴仁爲知世浦萬戶。
缺啓曰,事變假注書尹鏶,遭服制,不得供仕,依例改差,他假注書差出,何如?傳曰,依啓。
事變假注書,韓縝·林葵·李垶。
都摠府啓曰,入直副摠管宋錫慶,今日政,漢城缺除授,除標信肅拜之意,敢啓。傳曰,知道。
正言鄭之虎啓曰,國事艱虞,未有甚於今日,人才竭乏,亦未有今日之甚,計慮才局,如李景稷者,誠不易得,今者遽換缺江陵府使,臣未知銓曹注擬,厥意何居。若謂病不缺事在京缺嶺東巨府,民物之衆,簿書之缺抱病而理之乎?如其昔疾今愈,猶足剸繁,則舍內缺以涉自便,況正二品宰臣,除拜邑宰,前例絶無,缺之羅州,出於特命,沈諿之安邊,亦因色養,則缺新除,顧何所居?除目一下,聞見俱駭,政體顚倒,莫此爲甚。江陵府使李景稷,請命遞差。江陵素缺善地,而一則不顧資秩,二則不避嫌迹。一邑注擬,竝致人言,吏曹當該堂上,請命推考。答曰,依啓。
獻納金應祖啓曰,臣十數年前,草土失攝,缺少差而終未復常,實國人所共知,而齒髮漸衰,喪亂驚心,虛火炎中,舊患轉劇,缺際如隔煙霧,尋常間,便不分人顔色,至於缺者叨冒乎?況臣癃病有素,遇寒必作,缺寸進前,未免過四十日之限,臣罪大矣。請缺答曰,勿辭,退待物論。
行大司憲缺啓曰,金尙憲事,措語見上。請勿留難,亟命遠竄。利仁察訪韓撝謙到任之後,怠其馬政,多率家眷,移弊多端,驛卒怨苦,謗言盈路,湖右稍完之驛,將不可收拾,請命罷職。答曰,依啓。金尙憲事,已諭。
正言鄭之虎啓曰,獻納金應祖,以臣十數年前,草土失攝,兩目失明,服藥小差,而終未能復常,自分爲天地間一棄物,不自意一年再叨恩命,天地雖大,措躬無所。及此未全盲之前,一謝天眷,退死丘壑,臣之願也。尋常職務,固非病人所堪承當,言責是何等重地,而使目盲者叨冒乎?況臣癃病,遇寒必作,調理發前,寸寸前進,未免過四十日之限,臣罪多矣。引嫌而退。隆寒遇疾,寸寸前進,勢固然也。況缺不可以此,輕遞言官,請獻納金應祖出仕。答曰,依啓。缺
上在昌慶宮。停常參,有朝講。
尹履之啓曰,缺誕日,故視事不爲取稟。敢啓。傳曰,知道。
李行健啓曰,都摠府啓辭,今日入直軍士,中日習射,請出標信。傳曰,知道。
吳端啓曰,來初七日大殿誕日陳賀缺刻,取稟。傳曰,權停例爲之。
李命雄啓曰,缺申濡,曾在玉堂,以引嫌陳疏,未承缺缺
李命雄啓曰,以禁府洪雴等照律公缺傳曰,此律缺本院律官以啓事,傳敎矣。招缺兩邑守令,各其所犯非一,而其爲缺重處,則洪雴引用雞兒,張遇漢隱漏餘結也。引用缺罪,誤毁制書律,似爲不近。遍考律文,其中因缺科斂條,凡官吏人等,非奉止司明久擅自科歟?缺屬財物者杖六十,贓重者坐贓論,此爲近似,而亦非缺律云。張遇漢則欺隱田糧條,脫漏板籍者,一缺五畝笞四十,每五畝加一等,罪止杖一百云。此爲正律,而其餘結所免者,有所擬免,糧數計贓等事,則禁府缺照之律,不至違誤云,敢啓。傳曰,知道。
朝講。入侍,領事沈悅·南以雄,特進官李時白·宋錫慶,參贊官李命雄,持平朴守文,侍讀官金振,正言鄭之虎,檢討官趙壽益,假注書朴瑍,記事官李䅘·李正英。上御崇文堂,講詩綿。金振曰,第五章營立之事,六章缺之事,而終以民衆樂趨之意也。上曰,非但其缺良善而然矣。其事亦是當爲之事,故民樂其缺沈悅曰,當今必擇相臣而委任,乃可濟也。如臣者無彷彿於相業,加以負累於身上,設有才智之可缺不暇。況靡寸長之可取乎?上曰,已往之事,皆缺爲之也。非本情也。勿以每用拱辭,安心缺曰,已往缺非樂爲之事,大節已壞,豈宜具瞻缺乞加遞易之命。又曰,今此徵兵之擧,缺彼之下缺
右議政沈說曰,忠淸道大同,權盼之磨鍊者,取而見之,其事似可行於今日,而但京中之人,多有所不便者,而外方人情,亦以其一時責出爲難云云矣。上曰,然矣。頃日戶判入侍時,略陳其所見,而其所謂不便事,則所捧者甚略,旣於忠淸而如此,則兩南亦欲依此略捧矣。此爲難行云。右相沈說曰,一結之捧木米二斗,而欲應京之役云。如是而更無所徵,則似乎難矣。京畿宣惠廳則一結十六斗於春秋,忠淸則許多貢物。豈可以一疋木二斗米而能之乎?上曰,予意則事無理爲之事。今以京畿觀之,其所捧旣如是,今欲半減於京畿者,則事以難行者,遠方道里輸運,必倍於京畿,而貢物又多於京畿,設於貢物主人等,雖不給升斗,何以能爲也?權盼善於料事者也。必能善爲思度,而恐其依此,則未能行也。略如此略捧,而能成其事,則可謂幸矣。右副承旨李命雄啓曰,大臣方以此事陳達,臣於此間,又有所陳,極其惶恐,而有懷不敢不達。今承上敎允當,大臣之意亦是矣。小臣昔蒙恩暇於南中也,過見忠淸監司,遇雨留一日,頗得從容。金堉出示其狀啓及磨鍊單子,貢物折價中,果不無狹少者。又不擧朔膳及田稅條貢物,且於戶曹,欲爲都陳省,而水陸運價,亦似略小矣。小臣之意,亦以爲如此略小磨鍊則難於長久,小臣生長京畿,京畿徭役甚重,且爲兩南守令結役,頗輕於京畿,而今此二斗米一疋木則果爲太略。若以二斗之捧,爲守令邊將之料,而其他徭役之價,則二斗之外,雖加五斗,不至太濫,而不可遽加此數,常規木一疋,准米五斗,則每結出木二疋,以爲常式,米布參半捧之,使之推移用之,則可以長久,而不至於速罷。若初則略定,而更有增加,則不可矣。今於忠淸監司所爲之規,更加磨鍊一年之捧米十斗,則三南一歲之捧,應役之外,餘米將不下七八萬石。今者倉庫掃如,而生財無策,量入爲出,而餘穀爲各官之元穀,則行之十年,幾復平時之舊矣。國家所賴,當如何哉?忠監磨鍊,果爲狹少,旣行而罷,則有同兒戲,廟堂該曹,參酌堪定,旣定其數,然後今年凶歉則姑爲減損,依忠監磨鍊收捧,而更待來秋,以爲常式,則此可行也。各司下人,雖云苦之,試以京畿言之,設立之初,主人等,百般圖罷,及其旣行則甚便之。不然,昏朝十年,豈有終始不罷之理乎?金堉所爲,大槪權盼之餘意,而所爲私人情者,亦不磨鍊矣。金堉之言曰,雖以木一疋米二斗磨鍊,而一年應役之外,猶有餘剩,以此推移給之,亦何難乎云?臣意則今姑權輿於忠淸,而試之似宜。上曰,此言,何如?右相曰,甚宜矣。三南勢不可竝擧,獨先忠淸而試之可矣。今不更問於金堉而行之,何如?上曰,然矣。而外方之民,必不願矣。右相曰,田結之多者,必爲厭之,而小者則恐或便之。承旨曰,八結之多者,雖云苦之,捧入之時,事有倫理,而米布爲半,則何苦之有?今者小民之託結於人者,或一結給十疋,或七八疋者有之。上曰,若是其多乎?承旨曰,合結之人,亦豈盡納於徭役?但民之合錄者,旣給十疋,則忘一年之憂矣。臣非倉卒之思也,曾宰遐邑,每料此事,常欲行之於今,故今姑陳達矣。便民裕國,莫便於此矣。上曰,又有一弊,常時貢物之納,則不無私情,故必於所知之人處,着實擧行者多矣。今若自公家捧納,則官豬腹痛,事多不易,而許多米穀,水陸輸運,其能一一乎?右相曰,凡事,言之易行之難,而但便民有如此者,故欲試之耳。今姑問之於金堉,何如?上曰,承旨之言,非出於倉卒,而亦爲有理,第以其言,問于金堉,可也。備局謄錄
上在昌慶宮。停常參·經筵。
備邊司啓曰,近來倭人每以公貿木品劣爲言,加留嗔怒之弊,皆由於此。朝廷纔送見樣之木,使之依例擇給,得以彌縫矣。臣等竊聞,東萊府使欲以二十五尺爲試,各官已納之木,升尺截斷,以致館倭生怒云。遠地之事,雖未知其虛的,而實如所聞,則事極駭怪,亦甚可慮。令本道監司,推問譯官,詳査曲折,截木眞僞及倭人嗔怒與否,速爲査啓,以憑處置。且應給之物,一依前例,趁卽入給,俾無加留之弊,宜當。此意移文,何如?答曰,依啓。
又啓曰,以吏曹啓辭,義州府尹鄭良弼病重之狀,人所共知,而關防重任,自該曹處置爲難,令廟堂處置,何如?傳曰,依啓事,傳敎矣。鄭良弼纔遞東萊,當初會推之時,臣等非不知有獨賢之歎,而此人最有才局,曾在東萊,多有聲績,義州難於得人,不得已擬望,至於受點矣。今聞病勢甚重云,改差,何如?答曰,依啓。
又啓曰,當初査官出來之報,似不孟浪,恐有緩不及措之患,支待雜物,參酌分定於外方,使之臨時上送矣。今則査官之行,如是寥寥,設有差官出來之事,目下該曹所儲,足以供應,如皮物·紙地等久置無害者,則仍爲上納,雉鷄·魚物·油·淸·實果等物,則各官臨時上送次,必未收合,此等物件,勿爲收捧,以除民弊之意,昨日筵中,臣沈說啓達蒙允矣。退而思之,雖皮物·紙地,當此民生赤立之時,若不已捧,則不須仍捧,着令各道監司,詳細訪問,自營門分定之後,某邑則已捧,某邑則不捧,各營條所定之物,收合與否,竝爲詳査,已捧者上送,未捧者使之姑勿督捧,而他日已捧之邑,則以此計減,俾無或納或否之患,宜當。但各官已捧之物,謂之未捧,有中間花消之弊,則民未蒙惠,而終歸虛地,此不可不慮。惟在本道監司,嚴明廉察,俾無此弊,宜當。此意各道監司處,行會,何如?答曰,依啓。
又啓曰,前昇平府院君金瑬家奴,呈狀于本司曰,孽孫贖還價物,送于瀋陽,則稱以面約之人,不爲入來,多數縮計,未收,甚多悶迫。願以曾與相約之人,入送停當云云。都承旨尹履之家奴,亦呈狀于本司,其兒子贖還之物,一半未收,侍講院催促公文,又爲來到,願以價物入送云云。非但情理切迫,久未准償,則淸人嗔責,亦甚可慮。金瑬家奴二名,馬二匹,尹履之家奴二名,馬二匹,許令渡江之意,義州府尹處行移,何如?答曰,依啓。
上在昌慶宮。停常參,有晝講。
晝講。入侍,知事李顯英,特進官具仁垕,參贊官尹履之,侍讀官金振,檢討官嚴鼎耉,記事官南翧·李䅘·李正英。講詩傳大雅,自肆不殄厥慍,止遂言文王之事。經筵日記
副校理李道長辭職上疏。答曰,省疏具悉。爾其勿辭,調理察職。內下記草
知中樞府事金時諸箚子。答曰,省箚具悉。卿其勿爲控辭,待春暖上來,以副予意。內記草
戶曹粘連啓目。答曰,一族生徵,似涉不可,使渠備納。內記草
上在昌慶宮。停常參·經筵。
夜一更,流星出婁星下,入昴星上,狀如拳,尾長四五尺許,色赤。內下日記
答陽川君許疏曰,省疏具悉。省卿上疏,予甚嘉尙,卿其安心,勿爲控辭。內下記草
備邊司啓曰,頃日兩南上納襦衣,尤甚短薄者抄出,該邑請推蒙允矣。忠淸道襦衣,今始上來,而淸州·保寧·堤川等官所納之衣,尤甚無形,當該守令,亦竝爲推考,何如?答曰,允。
又啓曰,常時各差備下人,往來瀋陽者,所騎刷馬之外,不許又持私馬,而至於應爲久留侍衛之人,則如寒暑衣服糧資等物,勢難竝輸於騎行之馬。自今定爲規式,當留累朔者,則例許私持馬一匹,宜當。以此意,行會于平安監司。義州府尹處,何如?答曰,此路一開,則不無奸濫之弊矣。
又啓曰,淸人所求梨·杮,當自該曹定禁軍二人,押領下送云,而駄載馬匹,其數甚多,禁軍二人,恐不能周旋護去。上年梨·杮之運,亦有中間用奸之事,意外之弊,不可不慮,別定差使員,次次押付入送之意,京畿·黃海·平安等道監司處,行移,何如?答曰,禁軍二人,足以領去矣。
又啓曰,今月初八日晝講時,參贊官尹履之所啓,北路六鎭,殘弊無形者久矣,到今之後,尤難收拾云,蓋以道里絶遠,王化未易霑及也,苟有一分施惠之事,則固不可置之度外,竊聞合氷之後,北兵使待變於行營,當初本意,蓋出於爲藩胡也,今無此事,而舊例猶存,兵使一行,諸將支供之物,例爲責辦於六鎭軍士,收合色目甚多,平時尙難辦出,況今日乎?臣之愚意,六鎭蘇間,不必留駐,間間巡行,除去支供物目收捧之事,以示邊民一分之惠,似或便當,令備局參酌變通,稟旨施行,未知何如,上曰,依爲之事,命下矣。六鎭纔經兵火,又値飢疫,筵臣之啓,務欲省弊,意非偶然。但北兵使,例於合氷之後,入往行營,則本邑鍾城三日支供之後,兵使自以營中之物,爲供饋將士之用,而六鎭各官,不過一番輸送若干饌物而已。責辦軍士色目甚多之說,似涉過實。且兵使留駐行營,非但爲藩胡,實是待變之意,絶遠之地,王化未霑,而節度使留防一節,又從而停罷,恐非得宜,似難輕議。今此荒歲,支供之物,務從省約,俾無邊民受害之端,宜當。此意行會,何如?答曰,允。
戶曹粘連啓目。答曰,對邊禦侮,乃是備局之責是去乙,不干棄債之事,如是行會,又使回報,今日廟堂,可謂疲勞矣。且管餉之人,不念朝廷委任之重,循情多貸,趁不推置之狀,極爲駭愕。前後餉臣,竝爲推考,使無恥者,有所愧憚爲乎矣,處置一事,依回啓施行。內記草
禮曹草記。答曰,依啓。本朝陳賀,亦爲權停。內記草
上在昌慶宮。停常參·經筵。
夜三更,流星出參星下,入巽方天際,狀如甁,尾長二三尺許,色赤,光照地。四更,流星出東井下,入南方天際,狀如鉢,尾〈長〉五六尺許,色赤。內下日記
傳曰,日氣甚寒,入直衛士及各處直宿軍士,令該曹空石分給。
府啓,金尙憲事及正言黃暐,乃廷悅之子,許通淸班,極爲未安,遞差事。答曰,依啓。金尙憲事,更勿煩瀆。內下記草
修撰嚴鼎耉辭職上疏。答曰,省疏具悉。爾其勿辭,調理察職。內下日記
兵曹粘連啓目。答曰,狀啓辭緣觀之,則甚善爲在果,以今日之人心言之,則萬無盡心習藝之理,更爲議處。內下記草
備邊司啓曰,正朝使金榮祖所啓,今此正朝之行,多所減省,憲府書吏,亦在其中,蓋出於廟堂愛惜經費之意,無容更議,第念書狀官之兼臺諫,乃所以糾正一行而,書狀官檢飭書吏糾察行中,正如禁亂書吏之爲,故自朝宗朝,人心世道,不如今日撓亂之甚,而未嘗或廢,誠非偶然,今者人心不淑,奸濫日滋,而遽示以防禁解弛之意,則日後貽羞異國之患,難保其必無,實無大段利益之事,大失愛禮存羊之意,請令廟堂,更議施行,何如?傳曰,依啓事,傳敎矣。頃因該曹啓辭,本司覆啓,使臣員役中,憲府書吏減去矣。今見使臣啓辭,書狀旣兼臺諫,書吏糾察行中奸濫之事,則所重在此,些少除弊,有不暇念,依前仍許帶去,似爲便當。敢啓。答曰,依啓。備局謄錄
兵曹啓曰,云云事,傳敎矣。今當番諸色軍士及禁軍等處,過冬空石,移文戶曹,已爲分給之意,敢啓。
兵曹粘連啓目。答曰,陞敍統制使申景潭,熟馬一匹賜給。內記草
上在昌慶宮。停常參,有晝講。
夜五更,流星出七公星上,入北方天際,狀如鉢,尾長四五尺許,色白。內下日記
晝講。入侍,特進官具宏,知事南以恭,參贊官李行健,侍讀官金振,檢討官趙素益,假注書朴瑍,記事官李䅘·李正英。講詩傳大雅,自芃芃棫樸,止多出於周公也。
府啓,永同縣監鄭援罷職事,金光立遞差事,金尙憲事。答曰,依啓。金尙憲事,不允。
左承旨許啓辭職上疏。入啓。答曰,省疏具悉。卿其勿辭察職。內下記草
備邊司啓曰,近日驪州境內,大賊橫行,前月晦間,士人尹鑰稱名人,至被殺死。距京不遠之地,有此可駭之事,而驪州牧使李惟聖,旣不能登時跟捕,亦不卽馳報監司,其尸居不職之狀,殊甚駭愕,姑先從重推考,討捕使亦難免其責,亦爲推考,何如?答曰,允。備局謄錄
刑曹啓目。答曰,依允。忠州官吏推考,以懲其怠慢之罪。內記草
上在昌慶宮。停常參·經筵。
文政殿,死囚罪人初覆。內下日記
開城留守李景憲辭職上疏。入啓。答曰,勿辭察職事,回諭。
戶曹粘連啓目。答曰,依允。句管廳木綿乙良,勿爲浪費,一一收合,以爲辦餉之地。內下記草
上在昌慶宮。停常參·經筵。
視事,國忌齋戒,故停。
有政。內記草
吏曹粘連啓目。答曰,善治與否,問于本道監司,處置。
司憲府啓辭,金尙憲事,大司憲全湜上來事。答曰,依啓。金尙憲事,已諭。
承旨李命雄啓辭。答曰,勿待罪,注書勿推。
副校理金振辭職上疏。答曰,省疏具悉。爾其勿辭,調理察職。
副校理林墰辭職上疏。答曰,省疏具悉。爾其勿辭。以上內記草
義禁府啓曰,佶打殺人二龍,屍親推問事,入啓,允下,而屍親盡爲逃散,只有二龍妻母,爲〈□□〉女人云。此女人爲先拿問之意,敢啓。傳曰,知道。禁府謄錄
上在昌慶宮。停常參·經筵。
國忌,視事停。
兵曹粘目。答曰,加資摠戎使,熟馬一匹賜給。內記草
上在昌慶宮。停常參·經筵。
備邊司啓曰,以榻前院啓,臣自湖南來,目見農事,誠爲罔極。明春必有餓死之患,而盜賊又起,行路甚難云。賑恤一事,曾雖已責於監司,而監司事務繁劇,必難着心於荒政。臣意或別遣御史,或以大臣差賑恤使,發遣從事官,使之專意於賑救,何如?上曰,令廟堂量處事,命下矣。經亂之餘,又値大無,救荒之政,不容少忽,委遣京官,專意其事,似爲着實,諫臣筵中之啓,誠有意見,而當此人民飢困,郡縣凋殘之日,別有使命之行,恐增弊端。近來三南都事,皆是極擇之人,只名號有異於御史而已。朝廷以賑恤一事,專責本道監司,監司詳講施措條件,分付都事,使之巡歷列邑,善爲奉行,實爲便當。以此意移會三道監司,何如?答曰,依啓。備局謄錄
掌令任孝達辭職上疏。入啓。答曰,省疏具悉爾懇。爾其勿辭,調理察職。
禮曹草記。答曰,依啓。且壬寅年事,問于其時內人,則奠雁時,延興不爲入來云,此言的否,問于延興一家之人,可也。
備邊司草記。答曰,如此弊習,不可採聽,使之瓜滿後上來。以上內記草
上在昌慶宮。停常參,有納徵擧動。
李行健啓曰,納徵禮畢後覆命。傳曰,知道。
又啓曰,承旨及臺諫有闕,而明日缺政事,何以爲之?傳曰,齋戒過後爲之。缺
李命雄以缺忠淸監司金堉,以成歡驛奴婢決訟啓本,缺本曹啓本回啓時,敢爲缺聞,政院缺請推蒙允矣。一事再推,似涉缺推考置之,何如?傳曰,允。
以戶曹世子宮入送缺單子,傳于吳端曰,乾銀魚加送。
李行健以吏曹言啓曰,靖陵忌辰祭獻官,原昌缺玖,旣知差祭之後,任意下鄕,事甚可惡。又差光陵冬至祭獻官,前期知委,俾無不及之患,而偃然退在,少不動念,以致受香臨缺以帶山君宗胤,窘急代行,極爲駭愕,請從重推考。傳曰,依啓。
崔葕以兵曹言啓曰,今此嘉禮後別試,依壬寅年例設行事,禮曹已爲入啓蒙允矣。武科初試,亦當依壬寅年例,分京外試取,而取考壬寅謄錄,則元額三百八十人內,京中分兩所,各取三十五人,全羅道六十人,慶尙道六十人,咸鏡北道二十人,南道十人,黃海道二十人,忠淸道二十人,江原道十八人,平安道三十人,自本道都會試取。規矩則六兩二矢百步,騎射一次四中以上缺銃三柄一巡,雖不中,以六兩·騎射取之,而不得入格者,願爲放砲,則許赴砲手。元額六十人內,京中八人,忠淸道五人,江原道二人,黃海道五人,全羅道十人,慶尙道十人,北道八人,南道四人,平安道八人。規矩則鳥銃六柄缺以上,佛狼機一巡,百字銃一巡,立百步,片箭貫革缺各道行會之意,敢啓。傳曰,知道。
疊書崔葕,以備邊司言啓曰,以榻前院啓,臣自湖南來,目見農事,誠爲罔極。明春必有餓死之患,而盜賊又起,行路甚難云,賑恤一事,曾雖已責於監司,而監司事務繁劇,必難着心於荒政,臣意或別遣御史,或以大臣,差賑恤使,發遣從事官,使之專意於賑救,何如?上曰,令廟堂量處事,命下矣。經亂之餘,又値大無,救荒之政,不容少忽,委遣京官,專意其事,似爲着實,筵臣之啓,誠有意見,而當此人民飢困,郡縣凋殘之日,別有使命之行,恐增弊端。近來三南都事,皆是極擇之人,只名號有異於御史而已。朝廷以賑恤一事,專責本道監司,監司詳講施措條件,分付都事,使之巡歷列邑,善爲奉行,實爲便當。以此意移會于三道監司,何如?答曰,依啓。
領議政崔鳴吉箚子,伏以,箚辭缺答曰,省箚具悉卿意。卿之功勞非細,勿爲惶恐,安心調理。
正言鄭之虎疏曰,疏辭缺答曰,省疏具悉。爾其勿辭,調理察職。
左承旨李現疏曰,伏以,螻蟻微命,素多疾病,卯酉供仕七個月,頃日曉頭觸風,勿成戰慄之症,幾至不省人事。冒呈辭疏,特蒙還給之命,跼踧之至,無地自容。數日治療,少無見效,旬月之間,決難差復。當此大禮將迫之日,敢缺賤疾,冒瀆天聽,罪合萬死。疾痛之極,必呼父母,人子至情。伏願天地父母,俯憐危懇,鐫改臣職,以安愚分,不勝幸甚。踏啓字而下。
府啓。答曰,亟停勿煩。內記草
上在昌慶宮。停常參·經筵。
二品以上單子問安。傳曰,知道。政院單子問安。傳曰,知道。缺
李命雄以御營廳言啓曰,本廳軍兵上番時,例有一番犒饋之擧。今此先運缺軍兵,不久替還,犒饋酒米,依上年例,令該曹量宜題給。且酒肴則抄送若干砲手獵得之意,敢啓。傳曰,依啓。
崔葕,以兵曹中日計畫人,政院直奉承傳缺草記,傳曰,竝依舊例施行事,傳敎矣。亂後本曹文書多失,前例無由考出。雖有下吏口傳,不可以爲信。今此鳥銃邊三中以上入格者,至於八十餘人之多,缺盡爲捧承傳施賞乎?莫重恩賞之事,旣無可考文書,似不可輕易捧承傳,故敢此仰稟。傳曰,免賤者及兒馬帖賜給人,捧承傳。
吳端以漢城府言啓曰,卽者本府判官朴隨亨來言,前日義禁府關據,罪人海平君奴二龍戶籍相考,移文公事,缺因海平君奴呈狀內,上典則自乙丑,缺
冬至望闕禮,權停爲之。內記草
未申時,日暈兩珥。地下月食。二更,月暈兩珥。暈上有冠,色內赤外靑。四五更,月暈。內記
上在昌慶宮。停常參·經筵。
下直,金甲島萬戶李缺
李行健啓曰,爲政,命下矣。貞惠翁主卒。傳曰,勿爲。
崔葕以都摠府缺一行傳曰,知道。
傳于李行健曰,長生缺內需司事,言于該曹。此下缺一行
傳于吳端曰,彼請物,今番使行付送似當,此意言于廟堂。
今十八日昧爽,月上下有白氣直立,長各二丈,廣各尺許,良久乃滅。辰時,日暈。日上下有氣直立,長各二丈,廣各尺許,良久乃滅。巳時,日暈。夜一更,月有右珥。流星出畢星上,入軫星下,色白。
戶曹草記。答曰,依傳敎擧行。且此事今始回啓,極爲怠慢,色郞廳推考。貞惠翁主禮葬等事內記草
上在昌慶宮。停常參·經筵。
下直,群山萬戶張缺知世浦萬戶李貴仁。
傳于吳端曰,缺三行言于該曹。
李行健以禮曹言啓曰。缺三行
李命雄以刑曹言啓曰,元祐獄事初覆檢官缺致失獄體,不爲無罪。故臣曹缺同推官,則似無大段所失,不在其中矣。原州前牧使宋時吉,雖在於同推之列,而乃是初檢官也,臣等覆啓,不爲擧名。伏覩前後下於政院之敎,臣等措語之不明,極爲惶恐。行會本道時,以初檢官原州牧使宋時吉,寧越郡守權潓,擧名推考之意,敢啓。傳曰,知道。
禮曹草記。答曰,知道。前定日行禮,心甚未安。勿爲拘忌,明春行之如何?嘉禮事內記草
備邊司啓曰,被擄人請贖咨文,今番使臣之行,付送似當,此意言于廟堂事,下敎矣。依傳敎,令承文院撰出咨文,使行雖已發程,撥上下送之意,分付,何如?傳曰,依啓。承文院謄錄
上在昌慶宮。停常參·經筵。
李行健啓曰,缺視事不爲,取稟。傳曰,知道。缺
李行健以禮曹言啓曰,缺絶無此忌而行之,何敢輕易,缺自期以下諸侯絶,乃聖缺王室至親,揆以喪禮缺無服之私喪,進退已定之大禮乎?缺世子嘉禮相値缺其時議臣猶爭之。況大婚缺豈不懸絶乎?昔者魯昭公欲喪缺母,有司以缺之禮,慈母無服,今夜君爲之恨,逆古之禮,而亂缺法也云。今以無服之喪,欲比於缺進退大禮,不幾於魯有司之戒乎?情雖無窮,禮則有截,臣等待罪攸司,不敢輕議於禮法之外,議大臣,何如?傳曰,依啓。
吳端以嘉禮都監言啓曰,尙宮侍女諸人,毛掩造作事稟啓,以難備則毛掩勿爲磨鍊事,判下矣。卽今節屆深冬,涼耳掩似爲埋沒,以毛耳掩造給,宜當。傳曰,依啓。
崔葕以備邊司言啓曰,忠淸道大同一事,有更爲商確之事,前日差文本道,待本道監司狀啓,缺而方有定奪矣。但念訪問便否,文書往復之際,自至歲首,戊寅條貢物,恐有彼此不及之患,缺凡設法定制,講之欲其熟,行之欲其果,缺人情卒然行之,致有難便之事,缺此古人所以重改作也。下缺傳曰,本道監司狀啓,今已上來,參酌定奪。
李行健以禮曹言啓曰啓辭缺傳曰,知道。只行於王子·翁主·元勳·大臣宜矣。
政院,以禮曹郞廳,以大臣意草記,傳曰,知道。只行於王子·翁主·大臣·元勳宜矣事,傳敎矣。臣等添在大臣之列,參商時勢,反復缺宜其意,實非偶然,而專在於或行或否之爲缺因此而又下王子以下禮葬之敎,缺復擧已停之典,以爲恒式耶?時缺人臣之道,亦有所未安。臣等待罪謹密缺不得不達。傳曰,禮所當然,不必煩瀆。
缺司諫權濤,獻納沈,正言洪瑱啓曰,缺事下敎矣。臣等非不知缺不幸大亂之後,因之大凶缺三南而稅入之數,當半於缺答曰,此喪與貞嬪之喪不同,更爲詳察。勿復煩論。
夜三更,流星出昴星下,入南方天際,狀如拳,尾長三四尺許,色赤。缺
執義李烓辭職上疏。答曰,省疏具悉。爾其勿辭,調理察職。內記草
承文院啓曰,贖還咨文,依傳敎已爲撰出矣。咨文雖呈該部,而皇帝未還之前,似無輕許之理。且聞瀋陽物情,無不以贖還爲大利。皇帝若還而無自然還許之望,今若先爲提起,示我切迫之意,則價値刁蹬之患,比前必倍。今姑停之,以觀淸國所爲而寫之,恐或得宜。敢啓。傳曰,允。承文院謄錄
上在昌慶宮。停常參·經筵。
李行健啓曰,明日常參·經筵,取稟。傳曰,停。缺
崔惠吉啓曰,憲府全數有故,今日以監察茶時之意,敢啓。傳曰,知道。
有政。吏批,判書南以恭進,缺左承旨崔惠吉進。
李行健以禮曹言啓曰,缺傳曰,依啓事,傳敎矣。議于大臣,則領議政崔鳴吉,左議政申景禛以爲,國家大禮,業已擇日告廟,決不可以私喪,有所進退。該曹啓辭,實採擧朝公論,依前定日施行宜當。右議政沈悅以爲,期之喪,達于大夫,而諸侯絶,此聖賢之定論,古今之通義。旣缺服則不可以私情退却莫重之大禮。況禮有擇吉之缺年月休咎缺不拘,而時事未定,虞憂萬端,今缺依前定日,行之宜當。伏惟上裁。領中樞府事李聖求病不收議,大臣之議如此,上裁施行。批答缺缺
吏批,缺崔葕爲承旨,崔繼勳爲掌令,缺金是權爲永同縣監,金曄爲缺任權中爲持平,許啓爲刑曹參判,缺鄭致和爲副應敎,鄭知和爲副修撰,缺李汝翊·朴守文爲直講,申濡爲宗廟令,缺爲奉敎,李缺爲待敎。
兵批,判書李時白缺參議洪得一進,參知李基祚習儀進,承旨崔缺進。
以姜碩期爲大護軍,李俔爲護軍,具義俊爲司直。
傳于李命雄曰,楊州豐壤地,龜石輸運時,到防軍一千五百名定送事,言于該曹。
李行健以吏曹言啓曰,五享大祭及冬至四明日等,各處獻官,其數甚多。除雜職堂上及身病年老不堪行禮者,則應爲差祭缺足而人懷自便,惟以圖免爲能事,疊行缺每有不足之嘆。臣曹方査定文書次例輪差,至於宗室在輦下者,不過若干人,一年之內,累差祭官,其餘退在外方,名在戶曹給缺列,而未嘗一番差祭。同是受俸,苦歇有異,宗室居鄕,亦非國法。請令宗簿寺,一一覈出,俾無不均,且宗室老病與否,臣曹不能詳知,每當差祭,難於分辨,亦令宗簿寺明査,移文本曹,以爲臨差憑考之地,何如?傳曰,依啓。今後勿爲續續差祭,只差於五享大祭。缺
缺正言洪瑱·鄭之虎啓曰,國家缺無前頭大段酬應,十分可虞缺正宜撙節,以待尾閭之洩,不當缺下缺答曰,尹履之有才無失,金友益赴任未久,黃胤後以其治績,業已仍授,竝勿煩論,李克華推考,禮葬事已諭。
吳端啓曰,李克華推考事,命下矣。臺諫方以缺論啓,推考傳旨,不得捧之之意,敢啓。傳曰,知道。
上在昌慶宮。停常參·經筵。
吳端啓曰,明日常參·經筵,取稟。傳曰,停。
李命雄啓曰,憲府全數有故,今日以監察茶時之意,敢啓。傳曰,知道。
李命雄以弘文館言啓曰,本館副應敎鄭致和,修撰鄭知和未肅拜,校理金缺俱在外,校理臣尹絳,修撰臣嚴鼎耉,方爲缺請應敎鄭致和,修撰鄭知和,牌招肅拜,仍爲入直。傳曰,依啓。
李命雄以訓鍊都監言啓曰,前都事朴安行,都監郞廳,已爲啓下,而時無職名。依前例付軍職,冠帶常仕,何如?傳曰,依啓。
傳于吳端曰,領議政命招。
吳端以禮曹言啓曰,進士初試正月二十日,鄕·漢試初試二月初三日,嘉禮試初試二月十五日,已爲啓下矣。今聞釋奠祭缺初九日云。館試開場,在於初七日初八日,缺參祭儒生,前期致齋,實爲有妨。別試欲於正月二十日,進士初試,退定於二月初三日,鄕·漢城試初試,亦退於二月十五日,則生進開場,不必泮宮爲之,釋奠致齋,自不相妨。依此換定付標,而鄕·漢城試,旣退於二月十五日,則距前啓下講經日月缺士子往來講讀,似有窘急之患。四月二十缺十八日缺放榜,二十二日文武科放榜,次次退行。缺此時使命往來有弊,京試缺兼行生進東堂初試缺何如?傳曰,依啓。缺
李命雄以兵曹言啓曰,傳曰,楊州豐壤地,龜石輸運時,到防軍一千五百名定送事,傳敎矣。平時上番軍數,幾至一千缺一千二百名限缺整齊起送,其餘未準缺各處煙軍,合力移運事,缺使之趁卽擧行,俾無遲滯缺傳曰,依啓。使之趁卽擧行,俾無稽緩之弊。
傳曰,領相引見。引見時,上曰,碑文之事,今已三年,而迄未就完,彼必見訝矣。速爲團畢而通之于彼,可也。領議政崔鳴吉曰,然矣。問于工曹而處之,宜當。領相又曰,李時楷病重,趁未入往云矣。承旨曰,方欲以此事,啓達矣,大臣先之耳。臣於頃日,親見其病,非但濕瘡方重,疲脫已極,原病乃內傷外感之症也。卽今東殿陪從,只有二人,而以李時楷病勢觀之,死生可慮,入往無路,合宜處置矣。上曰,濕瘡何以冬節如此乎?承旨曰,臣目覩血襦裹瘡之狀,積傷所發,非獨出於濕也。吏曹草記,有調理入往之敎,故渠不敢自爲陳疏,公私極爲狼狽矣。上曰,然則遞差。領相又所啓,皇帝西行未還之前,凡所以致悅之事,不可不行,而如刷還向化等事,尤宜擧行。上曰,走回人向化之說,彼已爲開說耶?領相曰,前去之時,不言此事,而今番亦不言矣。領相曰,林慶業有才,故義州流民還集矣。今有渙散之漸,極可慮矣。上曰,三南民事,亦極可慮,將何以救活民生耶?領相曰,臣見賑恤廳事目,似爲未盡矣。豈可以零星之穀,能救許多民生乎?事目中武學校生之類,若許其納穀免講,則失軍丁甚多。戊寅年間亦許免講,而多失軍丁,臣常以此爲恨之者。良民之餘存者,姑置之,則可也。豈可失於前,而又失於後耶?所得不補所失。臣等其事目,更爲參商改定矣。上曰,依爲之。設令如此,而得穀數多,所謂得不補失矣。上曰,西路·義州,北方之六鎭,皆是重地,而今至於不可支保,廟堂思量善處,使之安保,可也。領相曰,祖宗朝則韓明澮·申叔舟等,身自巡歷,有所規畫云矣。上曰,必有廚傳之弊矣。且曰,人才難得,是可嘆也。無遠慮者,欲罷其不當罷,欲行其不當行,非但事終有弊,歸怨於朝廷者多矣。上曰,當待諸臣回還,而推考云者,乃未然之事也。更無探問定奪事耶?領相曰,所謂推考云者,以我國之言,言之也。其言則施罰之事也。上曰,蒙古推考時,罰馬云乎?領相曰,如此云矣。上曰,此後贖徵之事,亦必如此,而卿不更問耶?似無査官出來之漸耶?領相曰,彼之所重,在於徵索,査官雖不來,必有差官來捧之擧云云。上曰,前旣送內官,而今番則入送使臣,持方物問安,兼探此等事,甚爲便當。領相曰,彼之所好,在於梨·杮,今以此等物送之,而方物則勿爲,何如?上曰,旣云稱謝,則不可無方物,而極擇其人而送之,可也。領相曰,彼好重臣之來,具宏欲行矣。送之如何?上曰,具大將不可送也。不爲輕躁,有計慮送之好矣。領相曰,穎悟可合,鄭太和第一,而彼必不以爲重,李景奭製碑文者,彼必重之,而但不足於辭令矣。備局謄錄
司諫院啓辭。答曰,已諭勿煩。李克華旣已推考,觀其緘辭,而處之未晩。內記草
上在昌慶宮。停常參·經筵。
李行健啓曰,來二十缺習儀,二十五日同牢宴內習儀初度,二十六日缺習儀,二十七日同牢宴內習儀二度缺視事不爲,取稟。傳曰,知道。缺
以兵曹習儀事目單子,傳于李行健曰,缺如是過多,半減磨鍊。缺
以親迎儀註單子,傳于李行健曰,閭閻家狹窄,大小次各設,似無其所,小次缺仍設大次。
李行健以嘉禮都監言啓曰,三房之缺今日當停罷,而只有翟衣,胸背三次,未及織成,綾羅匠五名仍留,其餘各房工匠,盡爲罷送,書吏·使令,亦爲量減之意,敢啓。傳曰,知道。
李行健以工曹言啓曰,碑文之事,今已三年,迄未就完,彼必見訝,速爲團磨,缺之于彼可矣事,傳敎矣。碑石及臺石皆鍊正,以待淸國定制缺立矣。陳奏〈使〉洪靌還來時,前見標碑缺別樣見樣授送,其長廣過大,缺造者不可缺依淸國尺數,碑石忠州地浮取鍊正,此時非缺恐不免合氷狼狽之患,不得船運,歲翻後解氷缺載運,非龜臺則十月初,已爲運致於碑閣,碑石缺來後,還爲付役之意,敢啓。傳曰,知道。碑石磨定缺來,俾無改備之弊。
承文院官員以都提調意啓曰,寫字官肄習李彭年·李顯章,已爲成材,依前例付軍職,冠帶常仕,何如?傳曰,依啓。
李命雄,以宣惠郞廳,以大臣意啓曰,募粟事目中未妥處,缺榻前下敎,改付標之意,敢啓。傳曰,知道。彰職三品以下,未免軍役云,仍爲募粟無妨。缺
司諫缺啓曰,臣等以缺固不當論,貞惠之於貞嬪缺以諸母事之,則其死也,遽有所厚薄,缺安得以無憾?若謂祭享可減,御供可削,缺不可不行,則何不先施於貞嬪?大臣而必待此喪而缺王者體天而無私,一視而同仁,則不可留一毫私意於厚薄之間,使愚下之民,得以窺殿下之淺深,而有所竊議於下,請勿留難,亟停禮葬之命。
尹履之曾在江都,欲掩其失節之跡,貶斥死義之人,無所不至。及至續貂之日,榻前之啓,首獻以隨參缺及其推勘老病之外,皆是公缺行事凡可自缺有若自以爲缺別生意見,侵凌廟堂,缺所共知,不可一二數,銀臺之長,不可以此輩缺請勿留難,亟命罷職。黃胤後旣有善治之績,則缺之加,固無所不可,而至於義州府尹特加之資,仍授而不改,實出於苟艱,而至於勸懲之道,亦不能聳動。請黃胤後加資改正,更考殊績,別用奬典。海美縣監金友益,爲人缺曾在京官,以有不似之謂,及赴本邑,取侮缺不一而足,民有所訴,不知聽理之道,出役煩重,一任下吏之手,如此之人,在官一日,有一日之弊,請命罷職。豐川府使李克華,缺數十年前,遞去之官,從馬價缺當此西路蕩殘之日,公役酬應,猶缺極爲痛駭,如此之人,不可不隨現缺豈可推考而止哉?請命罷職。答曰,不允。尹履之事,其言皆是爲國,實無可論之罪也。
執義缺持平權任中啓曰,京畿監司事啓辭缺答曰,推考。
備邊司啓曰,平安道應立擺撥者,湖南潰軍,已爲盡用。此後立撥,不得已自本道,或以防軍,或以束伍,推移調用,使之前期整頓,定朔輪立似當。此在本道參商善處,平安監·兵使處,一體知會之意,敢啓。答曰,知道。備局謄錄
政院啓曰,瀋陽入送侍女,其父母特爲免賤,以慰其心,出於聖敎。平安道侍女中,龍岡婢英伊,旣有其母,則雖曰自願,捨其母而免其四寸娚,非但情理有所未安,殊無當初特敎之意,此公事終覺欠當。臣以代房,區區所懷,不敢不達,惶恐敢啓。傳曰,啓辭似當,厥母免賤。備邊司啓曰,政院啓辭,傳曰,啓辭似當,厥母免賤事,允下矣。元單子改付標之意,敢啓。傳曰,知道。備局謄錄
備邊司啓曰,皇帝回還後,卽遣問安使事,已爲榻前停當矣。使臣可合之人,甚爲難得。刑曹判書尹暉,年紀雖老,精力未衰,與英·馬相熟,以此人差下,使之預爲裝束以待,宜當。使臣所齎物目,臣等參商裁定,別紙書入,以竢睿覽。且皇帝回還日期,自此勢難趁卽聞知,令陪從宰臣,將此意言于英將,預知皇帝某月日間,當爲回駕之意,而星火專人馳啓,俾無使行稽緩之患,宜當。敢啓。答曰,依啓。備局謄錄
又啓曰,在前有紅杮入送瀋陽之例,故今番英將援此例,有此梨·杮求請之擧,此非欲一年而止者也。若逐年待彼發言應之,則非所以示厚之意,而每有臨時輸買窘速之弊,故昨日榻前,已陳此意,而蒙允矣。紅杮四萬介,卜定于忠淸道,以船路輸送平壤,生梨一萬二千箇,分定兩西及咸鏡道,皆以十月望前,運致龍灣,然後報知鳳凰城,以便運去宜當。且此皆白送不當,更論價直,令陪從宰臣預言此意于英將,而今此瀋陽出來差官處,亦爲言送,宜當。梨·杮多少分定,是在該曹,而紅杮則某樣上納物中,量宜減除之意,竝爲分付宜當。但果物結實多少,逐年不同,如或全不結實之時,勢難盡准其數之意,亦令陪從宰臣預言之,尤似便當。敢啓。答曰,依啓。備局謄錄
又啓曰,三田渡碑制出來後,尙未就功,事勢未安。問于該曹,則碑石已爲伐取於水上,而體制極大,非大船不可載,而今年潦雨不降,江水甚淺,大船不得往來,須待明春解氷澌漲時,方可運致云。令陪從宰臣,備陳此意,使無疑訝之患,宜當。敢啓。答曰,依啓。備局謄錄
副修撰鄭知和辭職上疏。答曰,省疏具悉。爾其勿辭察職。內記草
賑恤廳草記。答曰,知道。影職三品以下,未免軍役云,仍爲募粟無妨。內記草
上在昌慶宮。停常參·經筵。
視事,以習儀不爲取稟。
午後暫雪,自三更至五更,有霧氣。以上內下日記
院啓。答曰,予意已諭,更勿瀆擾。
府啓。答曰,旣已推考,不必罷職。以上內下記草
禮曹草記。答曰,別紙所書,似爲合禮。奉雁一款外,其餘禮節,皆依別紙磨鍊。內記草
備邊司草記。答曰,依啓。生梨價,亦令量減。瀋陽入送梨·杮等。事內記草
上在昌慶宮。停常參·經筵。
視事,以習儀,頉稟。
自昧爽至巳時,沈霧。以上內下日記
院啓。答曰,所論過當,更勿瀆擾,金友益事已諭。
府啓。答曰,不允。
府啓。答曰,依啓。李行進罷職不敍事,趙錡削去仕版事。禮葬一事費用不至浩多,勿爲煩論。朴垓事風聞,未必盡實,更加詳察,可也。李弘震推考。以上內下記草
義禁府啓曰,徐龍妻拿問事,允下。故羅州所在處,問于德伊,則再昨還爲上來,在於大寺洞云。徐龍妻禮伊拿囚,而德只前後所言,變幻莫測矣。敢啓。答曰,知道。禁府謄錄
義禁府粘目。答曰,依允。監官等拿來有弊,令本道監司,可據文書詳考啓聞。李廷楗事。內記草
賑恤廳草記。答曰,實職則六品以下,彰職則三品以下,例爲定軍也。雖然,不便如此,則勿爲施行。內記草
上在昌慶宮。停常參·經筵。
申時,日暈左珥。
備邊司啓曰,前日本司啓辭,梨·杮每年運致龍灣,報知鳳凰城,以便運去之意,入啓定奪後,移文陪從宰臣,令言于英將矣。今見閔聖徽狀啓,梨·杮已運鳳凰城,宰臣之言,若與方伯處置相左,則不無疑訝之慮。前移文勿用,更以輸致鳳凰城之意,措辭移文,宜當。敢啓。答曰,依啓。
又啓曰,以統制使各浦火藥無面事覆啓,本司粘目回啓中,數兩之兩字,錯以多字書入,而臣等亦未及致察,不勝惶恐。色吏書寫,自本司治罪,其誤書字,付標之意,敢啓。以上備局謄錄。答曰,知道。
院啓。答曰,已諭。
府啓。答曰,勿煩。以上內下記草
上在昌慶宮。停常參·經筵。
有政。
同副承旨吳端辭職上疏。入啓。答曰,省疏具悉。爾其勿辭,調理察職。
院啓。答曰,勿庸强煩。
府啓。答曰,不允。崔有,如是愚劣,則本道監司,必不置之,更加詳察,可也。內下記草
禮曹草記。答曰,一體設祭,祭文亦爲下送。內記草
備邊司粘連啓目。答曰,依允。三邑軍兵段置,限明年秋成,依此施行。內記草
刑曹粘連啓目。答曰,渠之情狀,似有偸換之跡,刑推得情。內記草
上在昌慶宮。停常參·經筵。
夜二更,流星出弧星下,入巽方天際,尾長四五尺許,狀如拳,色赤。三更,流星出上台星下,入北斗星,狀如鉢,尾長三四尺許,色赤。內下日記
訓鍊都監啓曰,都監軍牢在瀋陽者十名,九月初生,交替入送事,入啓,則彼中師期,更爲聞見入送,可也事,傳敎矣。昨見瀋陽大君陪行員役成冊,則軍牢一名,在成冊中,九名落後,同交遞軍牢,數日內入送之意,敢啓。傳曰,知道。訓局謄錄
上在昌慶宮。停常參·經筵。
夜一更,東方有氣如火光。四更,坤方有氣如火光。五更,木星犯房第一星,白氣一道,起自坤方,直指艮方天中,長四五丈許,廣尺許,良久乃滅。流星出坤方密雲中,入艮方天際,狀如鉢,尾長三四尺許,色赤。內下日記
備邊司啓曰,咸鏡道飢饉之餘,重以癘疫,人民死亡相續。六鎭收拾之策,尤爲切急。頃日臣崔鳴吉親承傳敎,退而相議,思所以盡心護恤之方,而道里隔絶,凡干弊瘼,見聞難眞,欲遣京官巡審,則一路之弊,亦爲可慮。着令該道監司,詳加訪問,料理啓聞,以憑處置,方爲穩便。但念六鎭之距監營,或至千里之遠,不如當該兵使目見之親切,亦令兵使,條列以聞,與監司狀啓,參商處之,庶無未盡之患。且北民之逃徙南關者,春耕前須卽刷還,刷還之後,存接之方,尤宜用心,而江原道嶺東米,全數運入六鎭以救之,似合事宜。雖然,此特以臣等意慮所及者陳之耳。其他措處之道,須待本道狀啓之來,據而施行,此意咸鏡監司·北兵使處,竝爲行移,何如?答曰,知道。治民養兵,各有主者,令兵使條列啓聞,似爲不可矣。備局謄錄
備邊司啓曰,問安使尹暉所帶淸·漢譯各一員,軍官四員,令該司差定,而盤纏·賜米等物,亦令該曹,照例題給,何如?答曰,依啓。備局謄錄
上在昌慶宮。停常參·經筵。
明政殿告期擧動,三嚴午初一刻。
夜一更,艮方有氣如火光,流星出積薪星,入穀星下,狀如拳,尾長七八尺許,色白。四更,流星出南河星上,入木位星上,狀如鉢,尾長三四尺許,色赤。內下日記
府啓。答曰,不允。崔有推考。
院啓,貞惠翁主禮葬還收事。答曰,勿煩。內下記草
義禁府啓曰,來十二月初三日嘉禮擧動時,隨駕郞廳考喧二員,挾輦二員,駕後二員,當直一員,本府晝夜直一員,未差一員,中殿考喧二員,十二員當爲分差,而隨駕郞廳不足,假郞廳三員,令吏曹差出,何如?答曰,依啓。禁府謄錄
訓鍊都監啓曰,都監陞戶軍,京畿·開城府二百十六名,曾已抄定,分哨敎鍊,中道則以本月十五日爲限,抄送逢點,而忠淸道一百四十一名內,一百四十名來點分哨,海美一名未到,江原道七十八名內,六十七名來點分哨,江陵五名,平康五名,楊口一名,合十名未到,黃海則二百七十五名,已爲沒數來點分哨,不但無一名落後,軍兵之壯實精擇,比他道特優,該道都事姜瑜,盡心國事,誠爲可嘉。江原道則各邑未到之數,至於十一名,殊無定限嚴飭之意,主管都事曺漢英,姑先推考,以懲其慢視軍政之習,何如?傳曰,允。訓局謄錄
吏曹粘連啓目。答曰,情理切迫,依願施行。李命雄乞郡事。內記草郞廳李晉吉書。郞廳金漢老校正。
上在昌慶宮。停常參·經筵。
夜二更,流星出句陳星上,入艮方天際,狀如鉢,尾長四五尺許,色赤。內下日記
府啓。答曰,業已命下,還收不可,翁主禮葬事。朴垓之事,似不近理,竝勿煩瀆。崔有觀其緘辭,而處之未晩。
院啓。答曰,業已命下,還收不可矣。以上內下記草
備邊司啓曰,問安使所齎物件,似爲太略,靑黍皮·水獺皮,各加十張,乾薑加十斗,霜花紙一百卷,亦爲添送,俾不至埋沒,似爲得宜,元單內,以此改付標,何如?答曰,依啓。霜花紙,勿爲付標。備局謄錄
都承旨尹履之辭職上疏。入啓。答曰,省疏具悉卿懇。情外之言,不必相較,宜勿控辭,從速行公。內下記草
問安使尹暉啓曰,臣於旬後,卽爲發行,而禮物中紅柹,或凍或解,色味俱敗,前頭寒暖,若如已往,則腐爛無狀必矣。欲示盡誠之意,而恐致不恭之誚,代以他物,固無不可,令廟堂議處,何如?臣行旣無書狀官,而漢譯所定,只是一介,不但任使不足,如有問答之事,須資諳委之手,譯堂李膺別爲帶去,疾病可慮,書役無人,醫官一員,寫的官一人,亦竝帶去,宜當。事勢如此,惶恐敢啓。答曰,依啓。書寫人不必帶去。
備邊司啓曰,伏見問安使尹暉啓辭,深慮紅柹之腐爛,欲以他物代之。今則日寒如此,似無腐敗之患,而亦不可謂必無此理,令該曹量宜磨鍊,以生梨加數代送,何如?答曰,依啓。以上備局謄錄
備邊司草記。答曰,知道。治民養兵,各有主者,令兵使參酌啓聞,似爲不可矣。
兵曹粘目。答曰,依允。且船材偸用之事,不甚可駭。令本道水使,拿致決杖,俾無後弊。以上內記草
上在昌慶宮。停常參·經筵。
夜一二更,艮巽乾坤方,有氣如火光。三更坤方,有氣如火光。
冊妃明政殿擧動時,三嚴巳正一刻。以上內下日記
府啓。答曰,已諭勿煩。
院啓。答曰,已諭勿煩。
都承旨尹履之辭職上疏。入啓。答曰,省疏具悉至懇。予意已諭,卿勿固辭。以上內下記草
備邊司啓曰,十月二十八日本司啓辭云云事,傳敎矣。此事旣已依啓,則所當卽爲擧行,而聖敎有姦吏弄緯之慮,故臣等姑爲停留矣。更竊商議,此事査正,萬無善爲之理,聖敎所及,極爲允當。且欲爲成籍者,恐有他日淸人取考之患也。兵亂之後,各衙門文書,無一存者,此淸人所知,後日有問,但當以此答之。今若列爲成籍,入於淸人之眼,則其中名付之人,勿論虛實,皆未免責刷之患,此一款亦爲難處,査正一事,姑勿擧行之意,敢啓。答曰,依啓。備局謄錄
上在昌慶宮。停常參·經筵。
別宮親迎擧動,三嚴巳初一刻。
午時還宮,中宮殿,未時入闕,酉時同牢宴設行。
未申時,日暈。夜一更,乾坤方有氣如火光。以上內下日記
上在昌慶宮。停常參·經筵。
嘉禮後陳賀,權停禮爲之。
傳曰,頒赦·百官加爲之。
府啓。前啓。答曰,毋庸堅執。
都承旨尹履之辭職上疏。入啓。答曰,省疏具悉。卿辭至此,今姑勉從。以上內下記草
義禁府啓曰,以本府放未放單子,傳曰,張命蒙宥是乎事,傳敎矣。當初張命拿鞫傳旨內,承華殿封表完全,且元公事中,有如前不解,而其油芚北溫突所排相合云。所謂云者,又非的當之語,罪目不明,似當蒙宥,故置諸放秩,敢啓。答曰,知道。禁府謄錄
上在昌慶宮。停常參·經筵。
有政。
視事隆寒不爲,取稟。
辰時,日有兩珥。巳時,日暈兩珥,暈上有冠,暈下有履,色皆內赤外靑,白虹貫日,白虹有珥。以上內下日記
府啓。答曰,決難還收,更勿瀆擾。
右議政沈悅初度呈辭。入啓。答曰,不允批答。
院啓。答曰,決難還收,更勿瀆擾。以上內下記草
以崔惠吉爲都承旨,吳端爲黃海監司。
政院啓曰,罪人歸一·金敬雲三覆事,命下矣。今月初十日無故,以初十日爲之,何如?傳曰,依啓。禁府謄錄
戶曹草記。答曰,當初移屬公事,相考處置。內下記草
上在昌慶宮。停常參·經筵。
辰時,日暈左珥。巳時,日暈,暈上有冠,色內赤外靑。午時,日暈。夜大雪。一二更,東方巽方,有氣如火光。以上內下日記
傳曰,史官一員待命,騎馬三匹立之。御營軍摘奸。
備邊司草記。答曰,如是行會,則不無如前薄造之理,更量酌處。
府啓。答曰,予意已諭,須勿强煩。
都承旨崔惠吉辭職上疏。入啓。答曰,省疏具悉卿懇。卿其勿辭察職。
院啓。答曰,依啓。慶尙兵使金大乾遞差事。禮葬事已諭。
黃海監司吳端辭職上疏。入啓。答曰,省疏具悉。廟堂之薦,實非偶然,宜勿控辭,速往欽哉。以上內下記草
戶曹粘連啓目。答曰,狀啓之辭,甚合矯弊之道,一依狀啓施行。內下記草
上在昌慶宮。停常參·經筵。
府啓。答曰,曩時之事,不必再論,姑爲置之,可也。禮葬事已諭。
右議政沈悅再度呈辭。入啓。答曰,不允批答。以上內下記草
上在昌慶宮。停常參·經筵。
國忌無事。
備邊司粘連啓目,忠淸水營造船事。答曰,已作之舟,言之無益,將造之船,自有新規,回啓內辭緣,不必行會。內下記草
上在昌慶宮。停常參·經筵。
終日下雪。
禮曹啓目,各陵祭器措備事。答曰,依啓目施行爲乎矣。蓋兒·食卓乙良,依前以鍮造送,俾無不潔之患。內下記草
上在昌慶宮。停常參·經筵。
有政。
夜一更,流星出北河星下,入北斗星上,狀如鉢,尾長三四尺許,色赤。二更,流星出井星下,入東方天際,狀如拳,尾長五六尺許,色赤。內下日記
右議政沈悅三度呈辭。入啓。答曰,不允批答。
右承旨李敬輿辭職上疏。入啓。答曰,省疏具悉。卿宜勿辭,速爲察職。
府啓。答曰,已諭毋煩。
校理尹絳辭職上疏。入啓。答曰,省疏具悉。爾宜勿辭,調理察職。
兵曹參判李楘辭職上疏。入啓。答曰,省疏具悉。卿其勿辭察職。以上內下記草
政院啓曰,明日啓覆事,前期三日無故日,已爲稟定矣。都承旨崔惠吉呈辭受由,左承旨崔葕有故呈辭,以一司不得兩呈,雖還出給,未得仕進,右承旨李敬輿,與崔惠吉同資級先後之事,辭職上疏,以國忌留院,一員遞差,交代未出。同副承旨李命雄,傷寒不得出房,只有臣一人,本院不能備員,莫重啓覆之事,似當變通,何以爲之?敢稟。傳曰,退定。
義禁府啓曰,李旰等殺人事干,丁好恕婢夫冶匠稱名者,捕捉推問後,處置事判下,而厥後冶匠稱名者逃亡。左右捕盜廳,不得捕捉,至於請推矣。卽者本府都事丁彦珩,來言於臣具宏處曰,五寸叔仁同府使丁好恕,聞臣啓覆時榻前陳達之言,不勝惶恐,多般聞見其婢夫冶匠芿叱金,捕捉上送云,拿問之意,敢啓。傳曰,知道。以上禁府謄錄
戶曹粘連啓目。答曰,狀啓內辭緣,合於益下之道,更良參酌處置。內記草
備邊司啓曰,問安使尹暉,以十五日當爲發行矣。似無別樣文書,而其所齎去禮物,則不可無單子,令承文院成送,宜當。敢啓。傳曰,允。承文院謄錄
上在昌慶宮。停常參·經筵。
午時,白雲一道如氣,起自乾方,直指艮方,長十餘丈,廣尺許,良久乃滅。未申時,日暈。內下日記
右副承旨李命雄辭職上疏。入啓。答曰,省疏具悉。爾宜勿辭,調理察職。
院啓。答曰,依啓。禮葬事,當令該曹量減。
府啓。答曰,慶州等官守令功勞非細,各加一資,未爲不可,被推之人,不必汰去,韓慶生遞差,禮葬使之量減。
領議政崔鳴吉箚子。入啓。答曰,省卿上箚,予甚慮念,卿其勿爲控辭,安心調理。
傳曰,領相家,遣內醫看病。以上內下記草
刑曹粘連啓目。答曰,徵米民間,私自分用,亦非細罪,更爲照律施行。
上在昌慶宮。停常參·經筵。
終日灑雨。自昧爽至申時,沈霧。
大君軍官趙壤,持內書出來。內下日記
訓鍊都監啓曰,延安府丙子條砲保價布二十一同四十二疋,其年十一月前畢捧,色吏趙振龍,準授船運上送。初云江主人家接置,再云京主人家接置,厥後色吏,又以陳省成來稱云,還爲下去本府,趁不入納都監之際,猝値兵亂,散失緣由,前後因振龍上言擊錚,其時都監郞廳及本府府使·差使員等處,發緘推問,其所回答,互相不同,振龍供招,亦多違端,再三覆啓,受理安徐矣。今者本道,又爲具由粘報,冀蒙蕩滌,似難容易許施,而但念本木之收捧民間,旣爲的實,今不可再徵,色吏趙振龍,運置京中之後,諉以陳省未出,遷延不納,至過一朔之久,其間用奸之狀有不可測。雖曰蕩失於亂離,所當一一徵捧於渠身,而幺麽一人,獨當數十同之徵,勢難辦得,渠之爲怨日深,都監之虛簿徒煩,當此兵荒之餘,似有變通之擧。大槪該邑吏收捧上京之後,遷延不納,弄奸於其間,致有如此之弊,其爲情狀,殊極絶痛,不可不懲一勵百,以爲各邑頑吏之威,姑依本邑粘移同府丙子條價布二十一同四十二疋,參酌分揀。色吏趙振龍,遷延行詐,趁不入納之罪,令攸司科斷,或邊遠充軍,或殘驛吏充定,嚴示國法,以警他人,何如?啓依允。訓鍊都監謄錄
上在昌慶宮。停常參·經筵。
傳曰,問安使尹暉引見。
午未時,日暈。內下日記
右議政沈悅四度呈辭。入啓。傳曰,安心調理。
備邊司啓辭。答曰,以父子之情言之,則一番得見,亦是大幸。今日卿等之請,豈非予樂聞之事哉?但爲國之道,保民爲重,賑飢之策,輕徭爲上,若不顧念民生,爲此雪上加霜之擧,則非但予心不安。民必難保,故欲爲抑情忍性,以過今年,而事又不幸,彼先發端,今則勢難防塞也。啓辭中所謂三事,竝付一行,有未可必也。冊妃一事,姑勿自我發端,可也。以上內下記草
刑曹粘連啓目。答曰,依允。且全家徙邊之類,似爲過多,二百兩以下乙良,全家除良定配爲乎矣,竝只勿揀赦爲旀,到配後准納者乙良,令餉臣啓稟處置爲旀,十兩以下乙良,蕩滌勿捧。內記草
上在昌慶宮。停常參·經筵。
府啓。慶州等官守令賞加事。答曰,已諭。
右議政沈悅五度呈辭。入啓。傳曰,安心調理。
校理李稠辭職上疏。入啓。答曰,省疏具悉。爾其勿辭察職。
副護軍權濤上疏。入啓。答曰,省疏具悉爾懇。都監賞典,不爲遞易,則無計進低仰之規,爾其安心勿辭。以上內下記草
上在昌慶宮。停常參·經筵。
府啓。安東府使鄭世規,慶州府尹李必榮,永川郡守韓億及等賞加改正事,大司憲出仕事。答曰,依啓。
刑曹判書尹毅立辭職上疏。入啓。答曰,省疏具悉卿懇。卿辭至此,所帶本職,當勉副焉。以上內下記草
傳曰,門外黜送之類,竝爲書啓。
門外黜送秩,金壽翼·申恦·趙贇·洪處厚·沈諿·金瑬·趙翼。以上禁府謄錄
兵曹草記。答曰,依啓。門隙修補,俾無潛入之弊。內記草
上在昌慶宮。停常參·經筵。
傳曰,日寒如此,衣薄軍士,令該曹襦衣題給。
禮曹草記。貞惠翁主禮葬事。答曰,造墓軍使之量減,可也。
戶曹草記。答曰,只減造墓軍,可也。
右議政沈悅六度呈辭。入啓。傳曰,安心調理。
府啓。答曰,韓好問,其爲人,似不至闒茸,所論過矣。鄭時雄遞差,嚴宗男推考。
領議政崔鳴吉初度呈辭。入啓。傳曰,不允批答。
玉堂箚子。入啓。答曰,省箚具悉。深嘉卿等眷眷之誠,箚陳之辭,無非格言,予當以此爲弦韋焉。
兵曹粘連啓目。答曰,彰職五品則似難免役,其時帖文,相考處置。以上內下記草
備邊司啓曰,傳曰,襦紙衣何爲今始齎去,問啓事,傳敎矣。襦紙衣前後所捧,沒數分三運,曾已入送,而其中襦衣三十一領,紙衣十領,尤甚薄劣,頃日至於請推守令,使之改備,隨其改備來納,今始入送矣。敢啓。答曰,知道。
備邊司啓曰,副率成遠呈狀于本司曰,初因朝廷分付,當與輔德李時楷,偕還瀋陽,而今則李時楷,以病遞職,願爲獨先入往云。臣等取考當初宰臣狀啓,則副率成遠受由出去,其代,壯健南武中擇差入送云云。故本司因此覆啓,旣以玄述先,除授翊贊入送,方在瀋陽。今者成遠還爲入往,則翊衛司官員之數,比前加增,勢似難便,仍爲入送與否,何以爲之?敢稟。答曰,勿送。
備邊司啓曰,政院啓辭,慶尙道祕密狀啓,十四日亥時,大丘成帖陪持軍官行到利川地,不爲出馬,以致稽滯云。極爲駭愕,當該擺撥處,令備局摘發推治。傳曰,允事,傳敎矣。當該擺撥,皆是步軍,元無馬撥缺幕者事甚不察,實非缺之罪,摘發推治缺,何以爲之?敢稟。答曰,勿推。以上備局謄錄
禮曹啓曰,兩司所啓內節該,貞惠翁主之喪,勿用禮葬事,傳曰,禮葬事,當令該曹量減事,傳敎矣。今此量減之擧,不在節目之等差,惟在財力之贏屈,應入物件及造墓等軍,令戶兵曹,參考橫看,量宜裁損,趁卽擧行之意,敢啓。傳曰,造墓軍使之量減,可也。兵曹謄錄
兵曹啓曰,云云事,傳敎矣。分遣郞廳,一一點閱,其中衣薄者五十二名,關令該曹,急速造衣,照數題給,何如?傳曰,允。兵曹謄錄
兵曹啓曰,令當番薄衣軍士五十二名,襦衣畢分給之意,敢啓。傳曰,知道。兵曹謄錄
上在昌慶宮。停常參·經筵。
以兵曹李必榮等論賞粘目,傳于李敬輿曰,各賜熟馬一匹。
以戶曹忠淸監司啓本粘目,李恪等免稅公事,傳于崔葕曰,李恪等免稅,似爲殊常,勳府公事,承旨取來考見。
以兵曹濟州牧使狀啓粘目,傳于李敬輿曰,武學事目一款,何以不爲回啓耶?缺
李敬輿以兵曹言啓曰,以禮曹啓辭,貞惠翁主造墓軍,參考橫看,量宜裁損事。傳曰,造墓軍,使之量減,可也事,傳敎矣。橫看相考,則造幕軍二百五十名內,三司同議裁減一百名,實給一百五十名矣。今者貞惠翁主造墓軍,減五十名,以一百名定給之意,敢啓。傳曰,知道。
金世濂,以司饔院官員,以都提調意啓曰,京四江漁夫,聯名等狀內,藏氷時,自前一不赴役,而漢城府,至於啓下,責立御供,逐日備納,白魚薦新,亦爲擔當,而與無役坊民,混被應役,極爲冤悶云。大槪法典內,藏氷時,凡復戶皆出役,至於漁夫,書在其末端曰,漁夫持網船者,雜役蠲減云。漁夫自前必以此,不爲出役也。況元數不多,請令漢城府,依前例勿爲出用,以重御供事,惶恐敢啓。傳曰,依啓。
掌令安時賢·李汝翊,持平朴守文啓曰,訓鍊都正,乃武弁極選,而都正韓好問,素無名稱,年且衰耗,冒據已久,從他嗤點,處事之際,多行麤鄙,爲人闒茸,據此可知,訓院之長,決難堪居,請命罷職。熊川縣監嚴宗男,本以緇髡之餘,猥齒衣冠之列,缺之辱,莫此爲甚,及授本任,專事剝割,而幸其缺蒙賞,稱以軍器措備,徵布於民結,海隅殘氓缺不堪命之,寵典之典,已酬其職分內微勞報效之道,缺容斂怨以爲功,不可尋常推考而止也,請嚴宗男罷職擇送,以爲蘇殘之地。兩司以貞惠翁主禮葬事,缺已久,聖批以量減爲敎矣。臣等伏覩該曹草記批答之之辭,只減造墓軍而已。其他一依缺有量減之名,而無量減之實,當此缺獨於翁主禮葬缺之命。答曰,不允。
司諫李烓,正言缺啓曰,缺貞惠翁主禮葬,兩司爭執已久,頃日有令該曹量減之敎,及見答該曹之批,所減者只造墓軍而已。缺用力極其浩大,而皆不在量減中,臣等竊悶焉。缺之大事,莫重於祭享,而亂後竝從殺禮,蓋爲國家物力慮也。翁主之喪,比之祭享,輕重,何如,而獨遵平時缺臣等缺聖明或蔽於私意,而有未之思也。只省若干缺無裁減之實,請加睿思,還寢禮葬之命。答曰,不允。
金世濂啓曰,領相呈辭不允批答,今方缺日勢已暮,明朝安寶以送之意,敢啓。傳曰,知道。
李敬輿啓曰,臺諫請出留門,請出開門標信。傳曰,知道。
夜四更,月犯軒轅右角星。五更,月暈。
修撰嚴鼎耉疏曰,伏以,臣於前日,敢以狗馬之疾,猥瀆宸嚴之下,而誠不格天,未蒙恩遞。臣誠惶縮,措躬無所。國有大禮,神人胥慶,臣子分義,不敢一向言病,黽勉行公,月餘日矣。所悉足疾輾轉添傷,踝掌爛瘡,皮肉潰裂,百藥無效,缺已到死生地頭,至於行步之際,足蹣跚之狀,衆所共覩,何敢誣也?惟此一疾,亦不可一日供職,而加以缺輿歸私室,不省人事,不得不冒萬死,仰籲於天地父母,伏乞聖慈,憐臣實病,亟許遞免。踏啓字而下。
上在昌慶宮。停常參·經筵。
都摠府啓曰,今日入直軍士,當爲中日習射,而以臘享大祭齋戒,退行之意,敢啓。傳曰,知道。
傳于李命雄曰,都目政事差退。
崔葕啓曰,以戶曹忠淸監司啓本粘目,李恪等免稅公事,傳曰,李恪等免稅,似爲殊常,勳府公事,承旨取來考見事,傳敎矣。其文書,使之取來,則閪失於兵亂云。招本府缺問之,則曰此事壬申年間因元勳啓辭,缺奴婢賜給缺百代之後,創立溫王之廟,意非偶然,事係缺槪論,而李曙之於溫王,有君臣之分焉,其與十哲缺文廟則有間矣。大槪此禮,與列聖朝有勞之臣,配合廟庭者,不甚相遠,而今遽爲同室配享之制,如使尊者卑者缺有所未安,則以違當初崇報之本意。今當創禮之始,不可有一毫未盡之義,更令禮官,博考典禮,稟旨施行,何如?臣以該房區區所懷,不敢不達,惶恐敢啓。傳曰,依啓。
傳于洪得一曰,大臣·禁府堂上命招。
李敬輿啓曰,事係於上,則雖微必謹,乃廣敬之義也。至於御藥劑進,玆事體大,從前臘劑之時,諸上司及他司,不敢與缺局一時竝擧,事體固然,昨日因臘藥及進御丸藥,令兩醫司定送劑藥醫官,則該官來言,諸上司爭先捉去,更無餘員云,只以生手數三人來現,是亦世道之變,極爲未安。其在變前,醫官從仕者甚多,而亦必缺聚集,然後始得及期封進。況今亂後什存二三,如不別樣處置,將無以成形,從前有捧承傳之例,而恐缺事體,不敢煩瀆,其自今日兩醫司見存醫官及醫女,沒數缺之意,自本院知委施行,何如?臣待罪提調之列,目見其弊,惶恐敢啓。傳曰,允。
洪得一啓曰,慶尙監司祕密狀啓,十四日亥時大丘成貼陪持軍官,行到利川地,不爲出馬,以致稽滯云,極爲駭愕。請當該擺撥軍,令備局摘發推治。傳曰,允。
洪得一以義禁府言啓曰,多有罪人拿來之事,依前例,假都事十員,令吏曹差出,而本府都事一員未差,亦爲口傳政事差出之意,敢啓。傳曰,依啓。缺
洪得一啓曰,大臣·禁府堂上,命招事,命下矣。兩司長官,亦爲命招乎?傳曰,依啓。
金世濂啓曰,右相以不能趨詣惶恐事,箚子來呈,而以齋戒留院之意,敢啓。傳曰,知道。
金世濂以吏曹言啓曰,來二十一日都目政事爲之之意,敢啓。傳曰,知道。
辰時,日暈。巳時,日暈,暈上有冠,色內赤外靑。夜自三更至五更,月暈。五更,流星出文昌星下,入乾方天際,狀如拳,尾長三四尺許,色赤。
領議政崔鳴吉身病,初度呈辭。不允批答。王若曰,國家値多難之時危亡之將迫,相臣任扶顚之責,豈去就之可輕?亟回遐心,毋引微恙。惟卿,鼎鍾偉器,帶礪元功,識鑑精通,縉紳無出其右,謀猷密勿,宗社缺以安,無論大小事悉資,卿必竭其心力,是以十六缺愼御,予亦視如股肱,頃屬播越於孤城,益著缺之一節,往來敵陣,解紛終賴於孤忠,顚沛兵塵,缺始服其先見,使宗祀未墜於地,伊勳勞可格于天,委缺銓缺蓋見注意之重,登庸台鉉,冞切沃心之望,仍缺協輿誦,夫何喪亂之靡定,又致徵發之後期,缺國而忘身,孰如卿者,不避亂於臨事,汝往欽哉。缺窮陰,奚憚萬里之跋涉,踶岑喜氣,咸歎缺行李之歸,尤深篤棐之念,得君缺騁星宿之妖下,則民産無恒。已迫缺仰觀,不但流涕而痛哭,任重廊廟,豈在缺爲君無樂,夙夜勞悴,縱致榮衛之愆,缺可見神明之效。於戲,如失左右,實係安危,安石風缺爲蒼生而起,晉公宿德,寧許綠野之遊,所辭宜不允。故玆敎示,想宜知悉。知製敎趙壽益製進
以缺傳于崔葕曰,海城副守元忠,晉山監滉女子,令該曹缺等春秋衣資題給。
李敬輿以備邊司言啓曰,今者冊妃之禮,淸人必無未聞之理。彼若旣知,而先自發端於缺使相接之際,問及請封一節,則其所對之語,何以爲之?稟定指授以送,方合事宜,敢稟。傳曰,彼若發端,則答以方欲請封爲當之意,引見時下敎矣。
上在昌慶宮。停常參·經筵。缺
李命雄以禮曹言啓曰,卽刻到付堤川縣監牒報內,相地官李衎奴名呈所志內,上典方在喪中,疾病常多,而自去月二十八日傷寒得發,至十餘日,少無差歇,尙在苦痛,不省人事中,勢難登途,極爲悶迫,不得已待差,卽時上去云云。故待差,卽時上去事,時方囚次知催督云。累次傳敎,再三行文,如是稱病,尙不上來,似爲慢忽,李衎令本道,從重推考,多囚次知,別定色吏,因爲罔夜起送事,更爲行移,何如?傳曰,允。
李命雄啓曰,都目政事二十一日內,未及畢政,則二十二日啓覆,有所拘礙,立春前更無無故之日,何以爲之?敢稟。傳曰,知道事,命下矣。然則啓覆停之乎?敢此申稟。傳曰,無可爲缺別無更稟之事。
李命雄啓曰,延祥詩春帖子,似當趁期製進,而上年因傳敎停止,今則何以爲之?敢稟。傳曰,勿爲。
李敬輿,以右邊捕盜從事官,以大將意啓曰,缺月十三日內人朴氏奴士丁呈狀內,本月初九日夜,賊人十缺各持弓劍,突入上典家,打破墻壁,家藏衣服·彩段缺及金銀等物,盡爲偸去,曰賊去處,急急窺伺缺件推給云。卽發從事官李元禮率軍官缺義及金築缺宗連等多缺機察,賊人大立,先爲捕捉,廳軍官尹缺爲推問,則作賊形止,箇箇直招,同儻興金·順缺餘名援引也。同日二更量,元禮等上項興金·順缺捉來推問,則所招與大立一樣,而所偸衣服彩段等物,亦如缺呈狀數,卽爲推給本主矣。大槪大立等,以獷捍大賊,徒儻甚衆,京外橫行,殺害人命,有日月矣。窺伺已久,今幸捕捉,其中興金·順立等,杖問之下,已爲物故,未捕賊論山等缺從當別爲窺伺矣。賊魁大立,令攸司依律定罪,何如?傳曰,依啓。
李敬輿以訓鍊都監言啓曰,經亂以後,都監所儲火藥,盡爲散失。目今焰焇煮取之事,殊極緊重,監官宋應鉉,自亂前專掌監煮之任,盡心從事,積有功勞,亂中所失之物,亦多收拾,曾以此意論賞事,入啓蒙允矣。今年冬月氷寒停役之時,應玹亦遭父喪,不得與知煮法,勤幹可合之人,尙未差出。今則冬節幾盡,明春解氷卽時,當爲就役,而若付諸手生之人,則莫重功役,不無虛棄之弊,誠爲可慮,宋應玹起服,使之仍爲察任,以收成效,何如?傳曰,起復未妥矣。
金世濂啓曰,起復一節,至重且大,非急亂兵革之際,其不可輕議也,明矣。都監以焰焇爲重,雖有此請,通喪大閑,豈可爲缺監官壞了,關由禮曹署徑兩司,其意有在此,非都監缺請之事,誠覺未安,而係是都監草記,不敢不達,惶恐敢啓。傳曰,知道。
右議政沈悅八度呈辭。傳曰,遣承旨敦諭。
李命雄啓曰,臣承命往諭于右議政沈悅,則以爲小臣悶迫情悃,聖明有所未燭,不許遞免,至遣近臣宣諭,惶恐隕越,不知所達云矣。傳曰,知道。
金世濂以兵曹言啓曰,今當番薄衣軍士五十二名,襦衣畢分給之意,敢啓。傳曰,知道。
以刑曹粘目,徐禮龍等全家缺傳于金世濂曰,此回啓,何以與判下之意不同耶?缺
掌令安時賢·李汝翊,持平李雲栽啓曰,訓鍊都正韓好問事,措語見上。請命罷職。貞惠翁主禮葬事,措語見上。請加三思,亟停禮葬之命。答曰,使之更加裁減,韓好問事已諭。
行大司諫李景奭,司諫李烓,獻納沈,正言崔文湜啓曰,貞惠翁主禮葬一事,爭之久矣。自有量減之命,中外聽聞,孰不以爲幸焉,而及答該曹之啓,不過減却造墓軍而止耳。中外之缺望,復如何也?周公制禮,只爲凶歲也。如使大禍亂之餘,仍之以大凶荒,有缺周公制之禮,則其所以殺之又殺者,宜無所不至矣。今殿下所謂量減者,徒有其名,而實未有以大慰輿望者,烏在其殺禮之意也。大槪遵周公之禮,斯亦足矣。而今缺之大事在祀,祀典亦減焉,而此獨欲仍之缺之喪,未嘗爲大葬之禮,而此獨欲行之,臣等之缺也,而當□從而不改焉,臣等竊甚悶焉。殿下聽之,則事事當理,不聽則事事違舛,此臣等缺爭者也。請還寢禮葬之命。答曰,使之更加裁減。
巳時,日暈,暈上有冠,色內赤外靑,白雲一道如氣,起自坤方,直指巽方,長竟天,廣尺許,良久乃滅。午未時,日有重暈。內暈上有冠,外暈上有背,色皆內赤外靑。申時,日暈。自二更至五更,月暈。
洪得一啓曰,慶尙左兵使任忠幹缺僩所報賊儻彩還等,依律處斷事題送云。罪在大缺道監司,亦不敢自專,則非兵使所敢擅,而不稟朝廷,缺自斷,極爲駭愕,請任忠幹推考。傳曰,依啓。
領中樞府事李聖求箚曰,伏以,昨夕召命不意下臨,而臣癃病中,又得寒疾,不汗累日,痰厥喘促,蠅癡蝟縮,缺疆尸,無由運動,竟未趨詣,臣之前後逋慢,極矣。不勝惶恐,席藁待罪。答曰,省箚具悉。卿其安心,勿爲待罪。
右議政沈悅箚曰,伏以,臣素患諸症之外,添得寒疾,遍身寒縮,頭顱如破,伏枕苦之時,有大臣·禁府堂上命招之敎,以是非常之事,極爲驚愕。而病勢如此,不能趨詣,違慢之罪大矣。不勝惶恐。伏地待罪。答曰,省箚具悉。卿其安心,勿爲待罪。
領議政崔鳴吉箚,伏以,臣久病之中,又患添感,伏在枕席,不能起動,昨夕召命之降,亦未得趨詣,迹涉逋慢,無所逃死,席藁私室,恭俟鈇鉞之誅。答曰,省箚具悉。卿其安心,勿爲待罪。
上在昌慶宮。停常參·經筵。
自辰時至午時,日暈,暈上有背,色內赤外靑。申時,日暈兩珥。
金世濂以備邊司言啓曰,淸國〈咨〉文所付向化朴稱世,頃自咸安郡上送,而似非己身向化,故欲爲詳覈處置,姑令拘留矣。臣等竊聞昨間獄官,因渠所訴,許令往來主人之家,仍致亡去,而亦無報知之事,極以爲怪。典獄署今始牒報曰,罪囚出納之際,潛爲逃躱云云。事極可駭,自本司急急密移慶尙監司,使之趁時還捕,而其日入直官員,從重推考,當該下人,令攸司囚推治罪,何如?答曰,竝拿推。
洪得一以刑曹言啓曰,江原監司啓本中,缺處置事,本曹書吏李士一·吳信等請罪矣,吳信缺方爲捧招請刑矣。李士一則曾以他罪缺勢難一處憑問,敢啓。傳曰,令本道推治。
以刑曹粘目李弘俊等照律公事,傳曰,此律是耶,承旨察處事,傳敎矣。徵米民間,私自分用,旣以田缺科斂條照律,則當以入己者比議矣。但念獄體,必須缺計贓,方可定律,今此李弘俊等,非但出於風聞,初以缺招科斷。監司回啓,旣云所收之米,非弘俊等,盡爲私用云,則其入己多少,有難的知,該曹之參酌用律,恐或以此,此公事還出給乎?敢稟。傳曰,虐民肥己,不可如是歇看,使之更爲察處。
以戶曹海城副守等女子給料公事,傳于崔葕曰,每朔二字付標,紬一疋加磨鍊。
傳于李命雄曰,近日不允批答,趁不製進,事極怠慢,今後政院,各別檢飭。
以戶曹海城副守等女子缺付標單子,傳于金世濂曰,料米及木綿,似小缺磨鍊給之。
傳于金世濂曰,池鳳遂·李震行此人等,今爲何官耶,問于承旨以啓事,傳敎矣。問于吏曹,則李震行,今爲社稷令,池鳳遂,無職名云,敢啓。傳曰,此人等功勞非細,令該曹守令除授。
金世濂以刑曹言啓曰,刑曹粘目,徐禮龍等全家事公事,傳曰,此回啓,何以與判下之意,不同耶事,傳敎矣。徐禮龍·尹德立缺三百九十二兩五分,兩人分半計之,則各一百九十缺半也。其未足於二百兩之限者不滿,而德立則缺七百兩受出處,全家與否,固無容議,且禮龍缺半受用者,不在文書,未能的知,禮龍缺半受缺獨免全家,則似爲不均,故如是回啓,缺不達,致勤下敎,不勝惶恐,徐禮龍缺。傳曰,三百兩以上,當爲徙邊,判下公事,更爲詳察,可也。此下皆缺
院啓。答曰,如是堅執,殊甚過矣。
備邊司粘連啓目。答曰,事係重大,巡檢使差出後議處。
義禁府啓目。答曰,希顔之打殺的實,則汝弼輩,必不哀乞請和,更加詳察處置。以上內記草
上在昌慶宮。停常參·經筵。
都目政事爲之。
藥房提調臣南以雄,副提調臣李敬輿啓曰,節屆深冬,寒暖不適,不審聖候,何如?敢來問安。答曰,時無所患。
政院·玉堂問安。答曰,知道。
傳曰,金瑬敍用。
傳曰,今此守令望中,何無力戰之人耶?問啓。
傳曰,昌原府使,以武臣中差出。
領議政崔鳴吉三度呈辭。答曰,不允批答。
右議政沈悅箚子。答曰,省卿上箚,具悉卿意。目今國事,愈往愈危,卿其爲國論道,以副予望。情外之言,須勿介懷。
傳曰,淑儀張氏爲昭儀,淑媛趙氏爲昭媛。
吏曹粘連啓目。宣川府使閔應騫事。答曰,限明年仍任。以上內記草
上在昌慶宮。停常參·經筵。
下直,固城縣令崔缺
有政。吏批,判書南以恭進,參判金槃病,參議鄭缺都承旨崔惠吉進。兵批,判書李時白進,參判李楘缺參議李基祚進,參知李俔進,右承旨李敬輿進。吏批,缺,李耆賢爲尙瑞副直長,缺,閔聖復爲安奇察訪,缺,鄭惟缺爲濬源殿參奉,缺,柳日燁爲沃缺,李稠爲兼校書校理,缺成缺爲氷庫別檢,尹衡殷爲南別殿缺,許積爲修撰,嚴鼎耉爲副修撰,缺張歸漢爲典設別檢,兪㯙爲吏曹正郞,缺,朴守玄爲廣興奉事,缺,朴應昌爲南別殿參奉,李汝漢爲氷庫別檢,缺李道長·兪㯙·李之恒·金振·柳硬·申濡·柳應蓍·梁蔓容·李檜·崔繼勳·申翊全·李元縝·缺達爲慶尙京試官,鄭之虎爲全羅京試官,李缺爲咸鏡南道京試官,兼掌令任孝達,兼持平缺李慶相。兵批,成楚望爲兼宣傳官,洪朝海爲部將,副護軍韓仁及·鄭之羽·南銑缺權曗,大護軍金蓍國,護軍卞三近,副率單缺,上護軍尹暉。
金世濂啓曰,問事郞廳,以左議政意啓曰,推鞫罪人,今已拿來,臣來詣鞫廳,而領議政崔鳴吉,右議政沈悅,俱在呈告中,莫重逆獄,小臣獨爲鞫問,事體未妥。領議政崔鳴吉,右議政沈悅,同參鞫事之意,敢啓。傳曰,允。
金世濂啓曰,義禁府郞廳,以左議政意啓曰,領·右相,俱以病不得參鞫,不得已臣獨與諸推官開坐之意,敢啓。傳曰,知道。
傳于李敬輿曰,史官一員待命,騎馬三匹立之。
以黃海監司敎書,傳于缺曰,付標兩句,明不可也。
右議政九度呈辭。傳曰,安心調理。
以平安監司狀啓,義州米·太載運刷馬單子,傳于李敬輿曰,狀啓中所謂缺出米·太,用於何處耶?缺
以軍功廳書啓單子,傳于金世濂曰,此論賞之人何如是數多耶?問啓。
大司諫李景奭,司諫李烓,缺正言崔文湜啓曰,貞惠翁主禮葬事,啓辭缺。請勿留難,亟寢禮葬之命。四館參下,必以序陞六者缺然,近缺成均已入實官者,有計仕遷轉缺無可計之仕,故必以次薦狀,缺越其右數人而實官,此實前所未有之事,此路一開,虧相讓之風,啓競進之習,不可不懲,缺,請缺掌務官,竝命罷職。答曰,不允。缺相等竝推考。
洪得一啓曰,罪人逮捕,宜急於星火,而慶尙監司李景曾,當初狀啓之後,幾至十日,逮捕缺一不馳啓,必有所以,而似涉稽緩,請推考。傳曰,允。
崔葕啓曰,臣與右副承旨李命雄,正朝缺習儀進去下直。傳曰,知道。缺
洪得一啓曰,推鞫廳進去下直。傳曰,知道。
又啓曰,今日推鞫事,命下矣。憲府當以長官進參,而大司憲南以雄,方監劑御藥,不可犯於染汚之地,不得已以次官參鞫之意,敢啓。且請出推案。傳曰,知道。
吏曹參議鄭太和上疏。疏辭缺,批答缺
領議政崔鳴吉三度呈辭。不允批答,批辭缺知製敎尹絳製進
李敬輿以備邊司言啓曰,世子冊封奏請事,已爲允下矣。使臣發程,雖在缺而不可不前期差出,令該曹預爲擬差之意,敢啓。傳曰,歲後差出未晩。
夜一更,流星出畢星下,入天園星上,狀如甁,尾長三四尺許,色赤,光照地。
上在昌慶宮。停常參·經筵。
成宗大王忌辰齋戒。
以軍功廳簡啓單子,傳于金世濂曰,此論賞之人何如是數多耶,問啓事,傳敎矣。問于軍功廳,則以爲兵曹判書李時白,吏曹判書南以恭,俱在呈告中,趁未回啓云,敢啓。傳曰,知道。
李敬輿以備邊司言啓曰,本司有司堂上前判書尹暉出仕,吏曹參議鄭太和受由出去,以缺參判許啓有司堂上差下之意,敢啓。傳曰,知道。
申時,日暈兩珥,暈上有背,色內赤外靑。夜四更,月暈,上有冠,色內赤外靑。五更,月暈。
李敬輿以備邊司言啓曰,咸鏡監司·北兵使金惟善等,不可容易梟示,竝姑堅囚,或有缺責之事,則具由綁送宜當事。入啓。傳曰,從實移咨于淸國,未知如何事,傳敎矣。臣缺意漯洩於淸國,先爲直通,庶免問詰之端,而今缺承聖敎,反覆思之,從實移咨,果似難便,金惟善等五名,姑爲密移,堅囚於內地,觀彼之缺處之,方合事宜,敢稟。傳曰,前日批答缺通,非以移咨爲難便也。
上在昌慶宮。停常參·經筵。
成宗大王忌辰。
下直,黃海監司吳端,咸平縣監缺
缺大臣·禁府堂上啓辭,伏見慶尙監司李景曾缺所納之書,其中辭意極凶。告者李名鎭及缺現付人金杲·金榮·邊灘·邊昭·金自鍵·柳成夏等缺事拿來,而兪哥·曺姓·鄭生員稱名人等,告書缺名字,居住如在道內,則監司必已尋缺來之意,敢啓。批答缺缺
李敬輿啓曰,禁府郞廳以大臣意來言,今日國忌,而莫重罪人拿來推鞫,不可少緩,何以爲之云,敢啓。傳曰,爲之。
推鞫廳啓曰,卽見忠淸監司金堉狀啓,則金自鍵等,因慶尙監司李景曾移文,已爲捉囚于連山縣,柳成夏則移居全州云。急急發遣都事於連山·全州等地,拿來之意,敢啓。傳曰,當初下送都事,必往于此處拿來,不必更送。
又啓曰,都事不必更送事,傳敎矣。臣等量度,前往都事三員內,一員則元缺李名鎭拿來,一員則在本道罪人二名兼爲拿來,其行似難轉往他處,事勢不得不別爲發遣拿來,故敢此申稟。傳曰,然則發送。
又啓曰,罪人金榮,諱不直招,極爲兇詐,刑推,何如?傳曰,李缺鎭入來後議處。
李敬輿以都摠府言啓曰,今日入直軍士,當爲中日習射,而國忌相値,退行之意,敢啓。傳曰,知道。
上在昌慶宮。停常參·經筵。
崔惠吉啓曰,小臣與右副承旨李命雄,習儀進去,下直。傳曰,知道。
金世濂以兵曹言啓曰,幼學趙鍊瓊稱名人,自金虎門入來,差備門外擊錚,極爲駭愕。令攸司囚禁治罪,同守門將鄭昕,依前例從重推考,何如?傳曰,允。缺
右議政沈悅十度呈辭。傳曰,安心調理。
領議政崔鳴吉四度呈辭。傳曰,安心調理。
金世濂,以宗簿寺官員,以都提調意啓曰,本寺上璿源錄缺兵亂時見失,宗室初付職時,無缺只依門長單子施行,而其間慮不無差誤之弊,以單子中,或有差誤現露之事,則各別推治之意,明白知委於諸宗室矣。頃日缺正鍵以其兄西川君錦妾子,已爲繼後,依例授職,呈單於本寺,繼後的實與否,問於該曹,則時無呈狀入啓之事云。其欺冒呈單,欲爲授職之狀,有不可掩,事甚駭然。請缺正鍵從重推考。傳曰,依啓。
傳于洪得一曰,推鞫姑罷。
行大司諫李景奭,司諫李烓,獻納沈,正言崔文湜啓曰,四館參下,必以序陞,古例則然。以下措語見上。請李廷相及當該掌務官,竝命罷職。侈用則傷財。以下缺。答曰,李廷相等,觀其緘辭,而處之未晩,辛宗述事,其時赴任於危亂之際,見罷於纔定之日。雖欲貪虐,其勢未暇,所謂目見者,似不近理也。
金世濂啓曰,違格上言十張,啓字爻周之意,敢啓。傳曰,知道。
領議政崔鳴吉箚曰,伏以,臣所患賤疾,一向沈痼,四五日間,痰嗽益重,寒熱往來,達夜不能交睫,抱枕缺生全,惟俟遞罷之期,而不意召命缺爲出門,則當此方有鞫事之日,臣子分義,何敢缺退坐,而事勢如此,終不得一番趨詣,罪積丘山,死不足塞,席藁私室,恭竢罪譴。答曰,省箚具悉。卿其安心,勿爲待罪。仍傳于李命雄曰,遣內醫看病。
右議政沈悅箚曰,伏以,臣寒疾彌留,尙未差愈,腰脅刺痛,轉側須人,逆獄事體極重,大臣不可不參,而病勢如此,未赴召命,違慢之罪,至此而極矣。席藁待罪。答曰,省箚具悉。卿其安心,勿爲待罪。缺
大司憲南以雄箚子。箚辭缺。答曰,省箚具悉。箚陳之任,兼帶無妨,勿爲控辭。
大司諫李景奭,司諫李烓,獻納沈,正言崔文湜箚曰,本院前日之啓,深有望於缺賜依啓之敎,久無採用之實,無乃殿下戒懼之誠,有所未至而然耶?抑因寒威正緊,聖體有所不安而然耶?臣等不勝悶鬱焉。且竊聞之,畫手缺,多有繪畫之事云。臣等不敢知果有此事乎?此言虛妄,則固幸矣。如或有之,則此時何時而有是事也?細娛之玩,猶可戒於平日,況此危急存亡之際乎?書不有訓乎?不作無益,害有益,今玆繪事無益,孰甚焉?謫見於天,如彼其缺也,民怨於下,若是其甚也,警畏勤恤之擧,方且缺,臣等得聞此言,心膽自警,將信將疑,殆不能定,形諸諫草,有所不可,玆具短箚,仰陳所懷。伏願殿下,毋忘南漢,克謹之戒,臨深履薄,日復澟澟,缺玩物,益加刻苦之念,引接臣隣,咨訪急時之務,不勝幸甚。答曰,省箚具悉。深用嘉尙,箚陳之事,當體念焉。
夜一更,流星出王良星下,入乾方天際,狀如拳,尾長五六尺許,色白。
刑曹參判許啓備局有司堂上辭職疏。入啓。答曰,省疏具悉。卿其勿辭察職。
禮曹判書李德泂辭職上疏。入啓。答曰,省疏具悉。卿其勿辭察職。
金世濂啓曰,臺諫請出去,請出開門標信。傳曰,知道。
洪得一以推鞫廳言啓曰,罪人金杲·卞紹·卞缺等,諱不直招,竝請刑推。傳曰,竝姑爲仍囚。
洪得一以備邊司言啓曰,以金惟善等草記,傳曰,前日批答,意在直通,非以移咨爲難便也事,傳敎矣。臣等初以愼重之意,未解聖慮之所在,極爲惶恐,反覆思之,待彼詰責,而缺之,不如自我而直通,令承文具由咨文撰出,何如?傳曰,依啓。
又以備邊司言啓曰,今此金惟善等,仍囚以待朝廷處置公事,事係重大,而近來道路擺撥,或有滯緩之弊,委遣禁軍于監營,缺傳送缺之意,敢啓。傳曰,知道。
上在昌慶宮。停常參·經筵。
傳于李敬輿曰,今缺參判金槃缺外待命云,如此凍寒,累累露處,缺必至添傷,使之退去。
右議政沈悅十一度呈辭。答曰,予意已諭,卿毋困我。須速出仕,以副至望,遣承旨敦諭。
洪得一啓曰,小臣推鞫廳進去下直,請出推案。傳曰,知道。
行大司諫李景奭,司諫李烓,獻納沈,正言崔文湜啓曰,生民缺邊上凋殘,遠缺碧潼郡守辛宗述,缺見罷,而一境怨詈,至今未已,議論缺聖批以其時赴任於危亂之際,見罷於纔定之日,雖欲貪虐,其勢未暇,所謂目見云者,似不近理之敎,臣等竊甚惑焉。危亂之餘,旋卽罷歸,在缺之深如彼,此尤可惡也。目見言之缺決不可付諸此手,辛宗述請命罷職。答曰,已諭。
行大司憲南以雄,執義缺掌令安時賢·李汝翊,持平朴守文啓曰,缺池鳳遂,金化縣監李震行等,曾在內缺官員,有不謹陪奉之罪,無一事可紀之缺譴罰,反蒙超秩,人言藉藉,至今猶激,缺特除之命,物情皆以爲未采,請命缺信川郡守金榥,本以賤孽,爲人泛濫,及授本郡,專事肥己,以南草分給民間,責捧荏子,缺結隱匿不報,私自徵斂,其他缺侵虐之狀,缺如此之人,不可一日在官,請命罷職,其代以有名缺官擇送。寧遠郡守李箕男,以未出身庶缺前爲靈巖郡守,已極猥濫,而缺之誚,西關字牧之任,決不可付諸缺。答曰,依啓。池鳳遂等,其時侍衛以來者,只此兩人,故予甚嘉之,特除守令,未爲不可也。且李箕男事,此時用人,不必拘於門地高下,竝勿煩瀆。
推鞫廳啓曰,啓辭缺。傳曰,知道。曺成以面質之辭觀之,則似非謀逆之人也。
李命雄啓曰,卽者吏曹郞廳來言,判書有闕,政事,當爲取稟,而參判金槃,不敢仕進,參議鄭太和受由出去,本曹無缺政事,不得取稟云,敢啓。傳曰,知道。缺數行
傳曰,推鞫姑罷。
忠淸道報恩幼學李東彦疏曰,伏以,臣缺未遂出劍之志,至愚至陋,欲有缺竊自伏惟,國運不達,喪亂甫定,天缺饑饉荐臻,缺弊罰金預備缺玉食久肝,恒趁缺命之近止,御供盡蠲,方講賑恤之仁政,當此之時,如有斗粟之餘儲者,敢不仰體朝家之至意哉?臣欲缺不避末俗之嫌,謹辦三百石之租,以補缺之萬一,仰溷天聽,罪無所逃。答曰,省爾疏意,深嘉爾誠。
