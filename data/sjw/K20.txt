上在昌德宮。停常參·經筵。
大殿·大王大妃殿·王大妃殿·中宮殿,宗親·儀賓·內閣·政院·玉堂·百官正朝單子問安。答曰,知道。
世子宮·世子嬪宮,宗親·儀賓·內閣·政院·玉堂·春桂坊百官單子問安。答曰,知道。
親上致詞·箋文·表裏祗迎入小次後,藥房·內閣·政院·玉堂口傳問安。答曰,知道。
後四拜還入小次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
陳賀後,大殿·大王大妃殿·王大妃殿·中宮殿,宗親·儀賓·內閣·政院·玉堂口傳問安。答曰,知道。
世子宮·世子嬪宮,宗親·儀賓·內閣·政院·玉堂·春桂坊口傳問安。答曰,知道。
傳曰,今日卽元朝也,令都承旨,雲峴宮問候以來。
傳曰,李奉朝賀·申判府事內外食物,令該曹輸送,遣地方官存問。
傳曰,故右議政朴珪壽妻貞敬夫人李氏,故領府事韓啓源妻貞敬夫人洪氏衣資食物,令該曹輸送。
傳曰,姜奉朝賀內外,徐領敦寧內外衣資食物,令該曹輸送,遣曹郞存問。
傳曰,中官文有用,世子宮中官朴奎鉉,竝百官加親授。
傳曰,今日日本公使,當於便殿召見矣。該房知悉。
傳曰,日本公使召見時,寶劍外侍衛置之,時原任大臣·內外衙門事務·坐直承旨·翰注各一員·入直閣臣入侍。
政院啓曰,今日殿坐時,承旨當爲備員,而行左副承旨李淳翼差祭。何以爲之?敢稟。傳曰,許遞,前望單子入之。
承旨前望單子入之,尹成鎭落點。
侍講院啓曰,今日陳賀,王世子隨詣行禮敎是時,本院當爲全數進參,而新除授弼善徐載厚有身病,無以備員。何以爲之?敢稟。傳曰,許遞,前望單子入之。
弼善前望單子入之,徐公淳添書落點。
政院啓曰,今日殿坐時,承旨當爲備員,而新除授行左副承旨尹成鎭差祭,何以爲之?敢稟。傳曰,許遞,前望單子入之。
承旨前望單子入之,尹榮信落點。
侍講院啓曰,新除授弼善徐公淳,卽爲牌招察任,何如?傳曰,允。
議政府啓曰,本府公事官李起邦奔走勤仕,已滿十五朔,依例陞敍,或守令除授事,捧承傳施行,何如?傳曰,允。
傳曰,輕囚放釋。
以慶尙監司尹滋承狀啓,罪人金華鑅,彦陽縣到配事。傳曰,放。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
又啓曰,檢校直閣洪殷謨,自鄕上來云。卽爲牌招察任,何如?傳曰,允。
弘文館啓曰,新除授校理朴齊斌,卽爲牌招察任,何如?傳曰,允。
兵曹啓曰,今正月初五日,仁政門百官朝參日次,而動駕相値。在前如此時,多有退行之例。當月內十一日,國忌齋戒相値,二十一日二十五日,皆是應行之日。以何日定行乎?敢稟。傳曰,停。
禮曹啓曰,製述文臣年滿五十一歲人員,專經文臣年滿四十一歲人員,依前例減下,別單書入,而御覽官案,亦爲改修正以入之意,敢啓。傳曰,知道。
吏曹啓曰,在前頒赦時,有別歲抄書入之例。今番則何以爲之乎?敢稟。傳曰,書入。
禮曹啓曰,景慕宮展謁,每於孟春孟秋取稟事,曾有定式矣。今春展謁吉日,以何間推擇乎?敢稟。傳曰,望間擇入。
又啓曰,永禧殿展謁時,酌獻禮年次,則每於歲首,太廟展謁時,一體展謁事,曾有定式矣。今番則何以爲之乎?敢稟。傳曰,望間擇入。
又啓曰,今正月二十二日,王大妃殿誕日陳賀時,王世子致詞陳賀之節,依例磨鍊乎?敢稟。傳曰,權停。
伴接官啓曰,卽者差備譯官來言,留館彼人中,兵隊二名,領什物,出去仁川濟物浦云矣,敢啓。傳曰,知道。
伴接官啓曰,卽者差備譯官來言,日本公使竹添進一郞,陛見次,率傳語官一人,巡査三名,從者二名,兵隊四十名,自館所離發云矣,敢啓。傳曰,知道。
兵曹啓曰,謹依下敎,侍衛軍兵等處,乾犒饋分給之意,敢啓。傳曰,知道。
禁衛營啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
御營廳啓曰,謹依下敎,侍衛與陪衛本廳軍兵等處,乾犒饋分給之意,敢啓。傳曰,知道。
敎中外大小臣僚·耆老·軍民·閒良人等書。王若曰,三陽泰運載回,迓天休於千秋萬歲,兩殿臨御彌久,瞻母儀於五紀四旬,慶湊一時,誥宣八域。恭惟孝裕獻聖宣敬正仁慈惠弘德純化文光元成肅烈明粹協天隆穆壽寧禧康顯定大王大妃殿下,功符厚載,德著塞淵,以聖女配聖人,克贊寧考至治,若太姒嗣太妊,益闡純元徽音。已富能儉,已貴能勤,頌騰二南化被,俾壽而臧,俾昌而熾,禮修千乘養隆。迨小子堂構是承,而太母簾帷寔御,回綴旒於磐泰,定大策而謳歌有歸,頒溫綸於澨陬,諴小民而寒暑無怨。每鷄鳴問寢而退,奉明誨於先王烈謨,自鸞司命撤以來,斂神功於上天聲臭,自享長樂含飴之慶,益切內庭稱觥之誠。顧惟洪恩之偏蒙,曷以稱於報答?雖有顯號之屢颺,猶未盡於形容。寶筭逾增,値堯皇問野之歲,縟典宜擧,有漢帝呼嵩之儀。亦惟我明憲淑敬睿仁正穆弘聖章純貞徽王大妃殿下,忠貞毓祥,幽閒成性,早襲詩禮家訓,蘋蘩致虔,不煩圖史宮箴,琮璜合度。佐憲廟宵旰圖理,盛德至仁,侍東朝晨昏承歡,怡聲婉色。敎令不出內壼,高拱乎穆淸,恩澤無私外家,先率以恬約。閨範修載於彤管,嬪御莫不化之,陰功普覃於靑邱,民人皆自樂也。肆寡躬纘緖以後,惟至德仰芘者深。統序之義莫嚴,宜盡尊奉之道,繼述之思政切,屢荷詔告之勤。自黃裳陟六五之辰,計丹蓂滿四十之歲。大德必得壽,仰玉度之冞康,今日式至休,拊寶曆之惟永,玆當三元之始迓,爰覩二慶之竝臻。母一國而光臨,時則符先甲後甲,子萬姓而悅豫,孰不願尊親顯親?壽考福祿之無疆,佇見自今伊始,歡忭頌禱之不已,庸效于前有光。物采之備,儀文之隆,我家自有制也,岡陵如增,松栢如茂,太史不勝書焉。然懿衷每切謙沖,而炯戒恒存豫大,縱緣將順之不暇,姑從損約之規,其在忱誠之小伸,詎緩賁崇之典?莅法殿而播鳳綸,闢昕庭而騰鰲抃。年彌高德彌卲,壽星竝耀於極南,月之正日之元,歡聲方溢於海左。推予心之廣慶,宜宣德音,體慈念之好生,特頒赦典。自本月初一日昧爽以前,除謀反大逆·謀反·子孫謀殺毆罵祖父母父母·妻妾謀殺夫·奴婢謀殺主·謀故殺人·魘魅蠱毒關係國家綱常贓汚强竊盜外,雜犯死罪以下徒流·付處·安置·充軍,已至配所·未至配所·已發覺·未發覺·已決正·未決正,咸宥除之。敢以宥旨前事相告言者,以其罪罪之。在官者各加一資,資窮者代加。於戲,春風和氣,擧在同樂昇平,雷雨霈澤,旁流共躋仁壽,故玆敎示,想宜知悉。藝文提學李應辰製進。
勸農綸音。王若曰,嗟爾八方有衆,明聽予一人誥。惟辟以民爲天,民以食爲天,后非民誰與守邦,民非食曷以爲命?肆古昔先哲王,亦粵我祖宗列聖朝,先知稼穡之艱,則知小人之依,播告之情,敬授人時,用咸和萬民,邦其永孚于休,惟予丕承厥基無疆,惟恤一念,罔不在民,若痌瘝在己,宵旰用憂,錦玉靡安,唯懷永圖,盍反其本?屬玆歲籥載新,萬物資始,曰生天地之德,三陽泰回,有爲國家之經,凡事豫立,春務自伊始,農政以時爲先。于斯時也,爾衆無怠歟,爾畜無闕歟,鎡器無虧缺歟,甁罌無空匱歟,堤堰無潰決歟,溝洫無塡塞歟?宜其鄰里相勸,貧富相資,熙熙然一心同力,四聚告誡曰,吾怠則爾儆,吾畜焉爾借,虧缺者修繕之,空匱者賙給之,潰缺者防築之,塡塞者疏濬之,嗣爾股肱,服田力穡,乃亦有秋。於是乎仰足以事父母,俯足以育妻子,唯土物愛,厥心用臧,惟予一人,思其艱以圖其易爽,唯天亦孚祐下民,迄用康年。爾若不愍作勞,不服田畝,越其罔有黍稷,予將曷由,以迓續乃命于天?嗚呼,百姓足,君孰與不足,百姓不足,君孰與足?所以履端之時,尤急養民之政。凡我守土之臣,牧民之吏,諒予至意,分予隱憂,俾予如傷之赤子,同胞之蒼生,隨天時而旣種旣戒,因地理而載芟載柞,三之四之日,克勤豫備之方,千斯萬斯倉,庶見豊穰之慶。故玆籲示,其各知悉。行都承旨金聲根製進。
癸未正月初一日□時,上詣仁政殿。大王大妃殿母臨五十年稱慶,親上致詞·箋文·表裏頒敎陳賀入侍時,行都承旨金聲根,行左承旨金益容,行右承旨朴容大,行左副承旨尹榮信,右副承旨鄭元夏,同副承旨李源中,史官缺,提學金炳始·趙寧夏,檢校直提學趙慶鎬·金永壽,直提學金允植·洪英植,檢校直閣尹用求·洪殷謨·朴鳳彬·趙同熙·閔丙奭·魚允中·徐相祖,直閣尹泰駿,檢校待敎閔泳韶,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調□□□,副提調金聲根進前問候訖。出協陽門,由肅章門,入仁政門,詣月臺。通禮跪啓請降輿,上降輿陞座。通禮跪啓請執圭,承旨進圭,上執圭。承旨奏曰,百官今當入就,出標信,開作門,何如?上曰,以已下標信,擧行,可也。引儀引宗親·文武百官入就位。通禮導上詣版位,北向立。贊儀唱鞠躬四拜興平身,上行四拜禮,王世子行四拜禮,宗親·文武百官皆行四拜禮。通禮跪啓請搢圭,上搢圭,跪。代致詞官讀致詞訖。承文院都提調捧致詞函·箋文函,以次跪授承旨,承旨以次跪受以進。上以次受之,以授承旨,承旨以次跪受,還置於案。濟用監提調捧禮物函,以授承旨,承旨跪受以進。上受之,以授承旨,承旨跪受,還置於案。通禮跪啓請執圭,上執圭。通禮導上詣祗迎位。承旨捧致詞·箋文·禮物函,各置於龍亭,由正路出。通禮跪啓請鞠躬,上鞠躬,龍亭過後,上平身。仍釋圭,承旨跪受圭。上入小次,承旨隨龍亭,詣大王大妃殿閤門外,捧致詞·箋文·禮物函,傳授尙傳以入,還至殿階。陳賀時至,通禮跪啓請出次,上出次。又跪請執圭,承旨進圭,上執圭,陞座。贊儀唱鞠躬四拜興平身,宗親·文武百官行四拜禮,仍跪,代致詞官讀致詞訖。贊儀唱俯伏興四拜興平身,宗親·文武百官,皆行四拜禮。承旨臨階西向立,稱有敎。贊儀唱跪,宗親·文武百官跪。宣敎官宣敎訖。贊儀唱俯伏興四拜興平身,宗親·文武百官行四拜禮。贊儀唱跪,搢笏,三叩頭,宗親·文武百官跪,搢笏三叩頭。贊儀唱山呼,宗親·文武百官,拱手加額曰,千歲,又唱再山呼,百官皆呼千千歲。贊儀唱出笏,俯伏興四拜興平身,宗親·文武百官出笏,行四拜禮。宣箋目官,宣箋目訖。贊儀唱跪,宗親·文武百官跪。宣箋官宣箋訖。贊儀唱平身,宗親·文武百官皆平身。典禮跪啓禮物請付攸司。通禮跪啓請禮畢。上命書傳敎曰,侍衛陪衛與排立軍兵,令各其營乾犒饋。大臣進前問候訖。上降座。通禮跪啓請釋圭,上釋圭,承旨受圭。通禮跪啓請乘輿,上乘輿,出仁政門,由肅章門,入協陽門。承旨請出標信解嚴。上由宣化門還內。諸臣以次退出。
上在昌德宮。停常參·經筵。
藥房副提調金聲根啓曰,三陽回泰,百祿鼎臻,臨殿受賀,勞動旣多。伏未審夜間,聖體若何,寢睡水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
尹榮信啓曰,臣榮信,今日宗廟春享大祭親祭肄儀進去,下直之意,敢啓。傳曰,知道。
鄭元夏啓曰,吏曹郞廳來言,應資老人加資下批政事,取稟。傳曰,當日爲之。
又啓曰,頒赦事,命下矣。未承授推考傳旨,自本院,依例爻周之意,敢啓。傳曰,知道。
李源中啓曰,臣源中,敬奉聖敎,馳往義禁府,取考囚徒案,則時囚罪人柳冕鎬,係是重囚,故仍囚,仍往典獄署,取閱囚徒案,則贓錢備納間嚴囚罪人一名,公錢備納間嚴囚罪人四名,不可以輕囚論,故竝仍囚。其餘各司直囚罪人崔利玄等十四名,係是輕囚,故竝依傳敎放送之意,敢啓。傳曰,知道。
禮曹,今正月二十二日明憲淑敬睿仁正穆弘聖章純貞徽王大妃殿誕日陳賀時,應行節目,參考前例,磨鍊爲去乎,依此擧行,何如?啓,旣承王大妃殿下敎,權停爲良如敎。
以司謁口傳下敎曰,都摠經歷·都摠都事,旣已員外郞,則經歷·都事各一員,加省記,兵郞一員·員外郞二員,依例巡檢。
以司謁口傳下敎曰,前守奉官韓百淳,前敎官金星粹,前參奉李泰永,敦寧都正還授。
傳曰,大興郡守之代,副護軍兪致永除授。
傳曰,敦寧都正許遞,今日政差出。
傳曰,吏兵歲抄點下者,依例捧傳旨。
弘文館啓曰,上番副應敎臣姜友馨,下番修撰臣徐誼淳,俱以宗廟春享大祭獻官,今日肄儀時,晝仕出去之意,敢啓。傳曰,知道。
戶曹啓曰,奉朝賀李裕元,判府事申應朝衣資食物,輸送之意,敢啓。傳曰,知道。
禮曹啓曰,以永禧殿展謁取稟草記,傳曰,望間擇入事,命下矣。吉日,令日官韓應翼推擇,則今正月十三日·十五日俱吉云,以何日定行乎?敢稟。傳曰,十三日爲之。
又啓曰,以景慕宮展謁取稟草記,傳曰,望間擇入事,命下矣。吉日,令日官韓應翼推擇,則今正月十三日·十五日俱吉云,以何日定行乎?敢稟。傳曰,十三日爲之。
禮曹啓曰,淸道幼學金鳳來,爲其父大杰復科事,刑曹啓目據,臣曹覆啓判付內,依回啓施行事,判下矣。金大杰,付之壬午式年監試覆試榜末,一體放榜,何如?傳曰,允。
兵曹啓曰,寶劍望,自今爲始,臣曹擬入,而長望依別雲劍長望例,書入之意,敢啓。傳曰,知道。
吏曹啓曰,繕工監假監役官金永鳳·蔡相弼,俱以身病,呈狀乞遞,竝改差,何如?傳曰,允。
又啓曰,別歲抄書入事,命下矣。居中·居下,一體書入乎?敢稟。傳曰,一體書入。
又啓曰,卽伏見漢城府應資老人別單啓下,則行護軍李承淵,行副護軍徐晸輔,以朝官,年八十,昨年已蒙恩資,而誤入於應資秩,加資置之,不審之該堂上,推考,何如?傳曰,允。
吏曹啓,侍從臣父年七十以上人,每於歲首抄啓加資事,載在法典矣。侍從臣父年七十以上人,別單書入之意,敢啓。傳曰,知道。
吏曹啓曰,行副護軍李敎應呈狀內,矣身父前兵使熙永,今年爲八十歲,忠淸道連山居幼學崔文一呈狀內,矣身父元錫,今年爲九十歲,鎭岑居幼學李宗允呈狀內,矣身父宅信,今年爲九十歲,木川居幼學金元根呈狀內,矣身祖折衝學矩,今年爲百歲,而俱爲見漏於該道應資老人抄啓中云,故考見帳籍,則其年果爲的實矣。在前如此之人,啓稟蒙恩,旣有已例,今日政加資,下批之意,敢啓。傳曰,知道。
吏曹啓曰,因減省廳別單,內資提調李正魯,內贍提調韓敬源,司䆃提調李載元,司宰提調李載冕,掌苑提調鄭基會,司圃提調趙寧夏,造紙提調李景應,惠民提調朴泳孝·李寅命,瓦署提調李宜翼,活人提調李彙重,竝減下,〈下〉批之意,敢啓。傳曰,知道。
又啓曰,前都正李圭鎔·李憲周·蔡錫永·李殷錫,前五衛將李良輯·成載敬,見漏於應資老人抄啓中,今日政加資,下批之意,敢啓。傳曰,知道。
吏曹,大興郡守單兪致永除授事,承傳。
吏曹,敦寧都正三單,韓百淳·金星粹·李泰永,已上還授事,承傳。
禮曹,今正月二十九日行先農祭香祝親傳,取稟。奉敎敬依。
伴接官啓曰,卽者差備譯官來言,留館日本國人中,從者二名,領什物三馱,今日未時量,出去仁川濟物浦云矣,敢啓。傳曰,知道。
伴接官啓曰,卽者差備譯官來言,日本國辦理公使竹添進一郞,直從闕門,還歸館所云矣,敢啓。傳曰,知道。
義禁府啓曰,宣陵正朝祭獻官李熙準拿處事,傳旨啓下矣。李熙準,下去水原地,依例發遣府書吏,拿來,何如?傳曰,待待命拿囚。
又啓曰,因慶尙監司尹滋承啓本,彦陽縣遠惡地定配罪人金華鑅到配事,判付內,放字書下矣。金華鑅放送事,分付該道道臣之意,敢啓。傳曰,知道。
禁衛營·御營廳啓曰,三淸洞北倉近處,有虎患,發遣砲手,使之搜獵矣。今日酉時量,仁旺山下,小豹虎一頭捉得,故謹此封進,而捉虎將卒,自各該營考例施賞,仍爲行獵之意,敢啓。傳曰,知道。
鄭元夏啓曰,行都承旨金聲根藥院進,行左承旨金益容,行右承旨朴容大不爲仕進,行左副承旨尹榮信肄儀進,同副承旨李源中式暇出去。院中只有臣一人,伴直無人,行左副承旨,所當牌招,而拘於廳規,不得請牌,何以爲之,敢稟。傳曰,牌招。
又啓曰,臣吏兵批兼進之意,敢啓。傳曰,知道。
又啓曰,行左副承旨尹榮信牌不進,伴直無人。所當更爲牌招,而拘於廳規,不得請牌,何以爲之?敢稟。傳曰,牌招。
兵批啓曰,行上護軍李豊翼,自吏曹送西矣。資級係是輔國,知中樞有闕之代,依例下批之意,敢啓。傳曰,知道。
有政。吏批,兼判書李載元,參判朴定陽牌招不進,參議閔丙奭進,右副承旨鄭元夏進。
吏批啓曰,兼判書李載元,參判朴定陽牌招不進,小臣獨政未安,何以爲之?敢稟。傳曰,只出緊任。
以朴斗陽爲應敎,洪大重爲敦寧都正,前判書李豊翼,今加輔國,前判書兪晠煥,今加正憲,前參判朴元陽,前兵使李熙永,今加資憲,前參判閔龜鎬,前同敦寧曺鎭九,今加嘉義,前參議徐鼎勳·金之文·徐兢淳,前都正趙錫龍·崔悳峻·鄭駿和·鄭文源·李根鎭·李圭鎔·李秉沆·李在永·李一鎭·金沃淳·蔡鎬永·李憲周·李殷錫·朴寅樹,前郡守鄭基塾,今加嘉善,已上朝官年八十,依法典加資,前僉使李寅宇,今加嘉善,朝官年九十,依定式加資,前承旨朴弘壽,年七十,侍從臣,前兵曹參知朴齊晠父,前承旨趙基晉,年七十,侍從臣前禮曹判書趙慶鎬父,已上今加嘉善,前府使金炳基,年七十,侍從臣前右副承旨金玉均父,前郡守李東膺,年七十七,侍從臣前同副承旨李命喆父,已上今加通政,嘉義崔義臣,年七十,侍從臣前司諫崔德明父,今加資憲,通政朴基珍,年八十二,侍從臣前持平朴來奎父,今加嘉善,已上加資事,承傳。副護軍李漢容,今加嘉善,依四子一孫登科例加資事,禮曹覆啓判下,內資提調李正魯,內贍提調韓敬源,司䆃提調李載元,司宰提調李載冕,掌苑提調鄭基會,司圃提調趙寧夏,造紙提調李景應,惠民提調朴泳孝·李寅命,瓦署提調李宜翼,活人提調李彙重,已上減下,戶曹員外郞二十單,沈能鶴·金東敏·吳壽泳·李秉綸·李珉應·兪致秉·朴鳳陽·金勝均·金斗植·尹相耇·李民永·李載夏·盧炳穆·邊應參·朴敎陽·李重翼·洪澤厚·申㮋·李敦學·安喆榮,禮曹員外郞二單,具然泰·崔壽光,兵曹員外郞十二單,李建晢·李秉熙·具範書·柳鳳秀·申㮋·金世熙·鄭暢鉉·尹吉炳·申商雨·李敏漢·吳元泳·李淳永,工曹員外郞四單,白東學·徐相翕·金淳基·李台珽,已上單付事,承傳。
傳曰,見窠皆令差出。
再政。以趙基晉爲工曹參判,李鍾弼爲工曹參議,李演夏爲公事官,李相發·韓性錫爲假監役。
兵批,行判書趙寧夏病,參判曺殷承入直進,參議李冕雨病,參知柳宗植病,右副承旨鄭元夏進。以李完秀爲臨津別將,知事單李豊翼,同知加設七單,金學矩·鄭基都·沈泂秀·林璉默·朴大興·張彦鳬·姜元益,訓鍊僉正三十四單,鄭寅植·河承洛·南宮泳·河錫洛·李寬植·兪鎭華·張圭煥·申采熙·韓禎履·李昌鎬·李敏錫·金應稷·鄭海植·金昌燮·李敏星·尹暎·金宅性·金泰震·朴泰遠·李秉憲·李敏哲·閔俊鎬·林淳喆·李靖奎·尹永殷·尹達源·兪果煥·李秉斗·裵煥·閔致斗·金相殷·邊得圭·李敎英·李承龜,訓鍊判官二單,尹泳周·梁鼎煥,訓鍊主簿七單,李漢永·李峻器·趙載五·李容三·鄭明源·李冕珪·李學承,部將十六單,李基東·金重三·申泰卨·宋鍾淳·徐相殷·李種榮·張龜澤·鄭龜朝·郭漢益·金韓求·洪在夏·申熙·鄭圭稷·具然煜·趙羲周·申泰休,副司正李敏英,都摠管韓敬源,副摠管李敦夏·張錫龍·李承純·金敬均·李源逸·徐相岳·李敎昌·尹喜秀·鄭洛鎔,以上減下,扈衛大將金炳國,扈衛別將朴熙房·金炳虎·金鎭民,局別將李敎駿·尹秉善·李容勳,以上減下。
吏曹參判朴定陽疏略曰,臣於日前,以徽慶園祭官事,猥上自列之章,恩批寬恕,方切感悚之際,又有宣陵獻官之呈頉,喉院至請問備,於是乎臣之不職,益著,莫逃常憲矣。夫享祀嚴重,尤擇祼將之士,而不善塡差,番番葛藤,一誤已甚,況可再乎?伏乞聖明,俯賜鑑燭,先斥臣銓地之任焉云云。答曰,省疏具悉。何必如是爲引?卿其勿辭行公。
上在昌德宮。停常參·經筵。
金聲根啓曰,行右承旨朴容大,同副承旨李源中,今日不爲仕進,竝卽牌招,何如?傳曰,允。
又啓曰,假注書卞應洙,有身病,勢難察任,今姑改差,何如?傳曰,允。
尹榮信啓曰,今初六日行宗廟春享大祭親祭祭文,初十日翼宗大王追上尊號,大王大妃殿加上尊號,稱慶陳賀頒敎文,當爲製進,藝文提學李應辰,待明朝牌招,使之製進,何如?傳曰,允。
春秋館啓曰,別兼春秋臣尹吉求,以兵曹正郞,今日軍布捧上時,晝仕出去之意,敢啓。傳曰,知道。
弘文館啓曰,新除授應敎朴斗陽,卽爲牌招察任,何如?傳曰,允。
奎章閣啓曰,直閣尹泰駿,疏批已下,卽爲牌招入直,何如?傳曰,允。
承文院啓曰,院吏文學官李瑗在有頉代,幼學洪在純差下,付軍職冠帶常仕,何如?傳曰,允。
又啓曰,卽見二度咨文出來,則一是上年夏季統巡會哨緣由北京禮部咨也,一是上年秋季統巡會哨緣由盛京禮部咨也,回咨竝按例撰出,付撥下送于灣府,以爲入送之地,何如?傳曰,允。
伴接官啓曰,卽者差備譯官來言,仁川濟物浦所留日本人中,兵隊三名,領什物三十四馱,入來館所云矣,敢啓。傳曰,知道。
禮曹啓曰,今正月十三日,永禧殿·景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
兵曹啓曰,今正月初五日,大駕詣宗廟時,王世子陪參時,隨輿軍兵,當爲磨鍊矣。翊衛司全數·兵曹堂上一員·郞廳二員·五衛將四員·挾輿軍七十名·槍劍軍三十名磨鍊,而禁軍及前後牌軍兵,連以先後廂軍兵,仍用矣。今番則何以爲之乎?敢稟。傳曰,依此爲之。禁軍及前後牌軍兵,以先後廂軍兵,仍用。
義禁府啓曰,再明日動駕時,本府都事,當爲全數進參,而都事元用星,奉命在外,無以推移。令該曹口傳相換,以爲分排擧行,何如?傳曰,允。
假注書卞應洙改差代,姜日馨爲假注書。
直閣尹泰駿疏曰,伏以臣於臘月晦前,伏蒙前望特旨,以臣爲奎章閣直閣者,繼以瀛館華銜,一時騈臻,除誥聯翩,閭里動色,臣誠倘怳駭栗,莫省所以致此誤恩也。噫,臣嘗聞設閣之義,在昔健陵盛際,治化肸蠁,熙運文明,抄選當世之彦,處以邇密之列,不唯備顧問,而資啓沃,奎璧琬琰,典守之嚴也。黼黻笙鏞,賁飾之美也,茅茹藻華,俊髦之譽也。職事綦重,地分淸切,歷數前後,曷嘗有非其人而冒是任者乎?念臣倥疎無所適用,僥倖一第,乃在於頭顱已判之餘,而出入禁扃,衣被寵光,每怵焉內疚,若隕淵谷,重以國事多艱,丙枕靡安。爲今日臣子者,決不可以榮其身爲心,亦時勢之使然,分義之當然也。臣於見職去就,究度已審,牙牌體嚴,雖伸叨例之忱,廉隅甚截,萬無蹲仍之望,略暴衷情,仰瀆崇聽。伏乞聖慈,諒臣非飾之懇,亟命鐫改臣新授閣職,俾名器無濫,微分獲全。臣無任云云。省疏具悉。爾其勿辭察職。
上在昌德宮。停常參·經筵。
藥房提調李鎬俊,副提調金聲根啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安,答曰,知道。世子宮·世子嬪宮,口傳問安,答曰,知道。
金聲根啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
又啓曰,假注書姜日馨,時無職名,令該曹付軍職,冠帶常仕,何如?傳曰,允。
春秋館啓曰,別兼春秋臣尹吉求,以兵曹正郞,今日軍布捧上時,晝仕出去之意,敢啓。傳曰,知道。
弘文館啓曰,下番修撰臣徐誼淳,以御營廳從事官,今日軍布捧上時,晝仕出去之意,敢啓。傳曰,知道。
司僕寺啓曰,兼內乘鄭洛鎔,以病乞遞,改差,其代,令該曹口傳差出,何如?傳曰,允。
內醫院啓曰,親享隔日,分提調,令該曹口傳差出,何如?傳曰,允。
傳曰,發遣吏郞,諸執事淸齋與否,摘奸以來。
傳曰,明日內門路,以協陽門爲之。
傳曰,頒敎文中,赦句添入。
傳曰,當該承旨,從重推考。
吏曹口傳政事,以朴齊寅爲分內醫提調。
吏曹口傳政事,禁府都事元用星,掌樂主簿柳鶴增,已上相換事,承傳。
李源中啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下,竝宥。
減省廳啓曰,科擧應辦所擧行,永爲勿施,依今番別試例,磨鍊之意,敢啓。傳曰,知道。
又啓曰,訓局,今旣革罷矣。各道陞戶資裝錢,更勿上送之意,分付,何如?傳曰,允。
又啓曰,各道戰船之有弊無用久矣。自今改造物力,更勿會減,自統水營,毋得侵懲於舟師諸邑鎭之意,分付,何如?傳曰,允。
又啓曰,各道各邑之無處不弊,亶由吏額太濫,聊賴漸薄,以致舞弄多岐,逋欠易生故也。自今凡州府郡縣衙門,一依典式所載,原額磨鍊,其餘則一倂除汰之意,分付八道·四都,何如?傳曰,允。
奎章閣啓曰,檢校直閣李喬翼,待開門牌招,何如?傳曰,允。
承文院啓曰,院吏文學官洪在純有頉代,幼學高永善差下,付軍職冠帶常仕,何如?傳曰,允。
伴接官啓曰,卽者差備譯官來言,仁川船上所留日本國人中,兵隊四名,領什物七十馱,入來館所云矣,敢啓。傳曰,知道。
兵曹啓曰,今正月初六日,宗廟·永寧殿春享大祭時,守門當爲塡差,而本曹郞廳五衛將,除入直與受由在外未肅拜,排擬苟艱,依定式軍門將官代差以入之意,敢啓。傳曰,知道。
義禁府啓曰,明日動駕時,本府都事,以大駕各差備全數進參,而世子宮考喧都事·玉轎差備都事·淸道都事,無以推移。假都事六員,令該曹口傳差出,以爲分排擧行,何如?傳曰,允。
吏曹參議閔丙奭疏。省疏具悉。所請依施。
上在昌德宮。停常參·經筵。
大殿詣仁政殿,冊寶祗迎還入幕次後,藥房·內閣·政院·玉堂口傳問安。答曰,知道。
世子宮,詣仁政殿,冊寶祗迎還入幕次後,藥房·內閣·政院·玉堂·春桂坊口傳問安。答曰,知道。
大駕詣宗廟,入齋室後,藥房·內閣·政院·玉堂口傳問安。答曰,知道。
世子宮,詣宗廟,入齋室後,藥房·內閣·政院·玉堂·春桂坊口傳問安。答曰,知道。
展謁入小次後,藥房·內閣·政院·玉堂口傳問安。答曰,知道。
世子宮展謁入小次後,藥房·內閣·政院·玉堂·春桂坊口傳問安。答曰,知道。
省牲·省器,還入齋室後,藥房·內閣·政院·玉堂口傳問安。答曰,知道。
世子宮還入齋室後,藥房·內閣·政院·玉堂·春桂坊口傳問安。答曰,知道。
世子宮還宮後,藥房·內閣·政院·玉堂·春桂坊口傳問安。答曰,知道。
金聲根啓曰,司僕寺內乘來言,捲簾毛帳,取稟。傳曰,捲三面,毛帳爲之。
又啓曰,卽者兵曹郞廳來言,今日動駕時,別侍衛不可不備,而行判書趙寧夏,王世子陪從進參,不得擧行云,何以爲之?敢稟。傳曰,次堂擧行。
傳曰,禮房承旨與右副承旨,分詣受香諸處,奉審摘奸以來。
傳曰,傳命誤傳之中官金漢宗,從重推考。
傳曰,侍衛軍兵毛具,從便爲之。
鄭元夏啓曰,臣以大王大妃殿·王大妃殿問安進去,下直之意,敢啓。傳曰,知道。
尹榮信啓曰,禮貌官來言,王世子稟旨就次。傳曰,知道。
又啓曰,禮貌官來言,百官稟旨就次。傳曰,知道。
又啓曰,大王大妃殿·王大妃殿夕問安,何承旨進去乎?敢稟。傳曰,左承旨進去。
金益容啓曰,臣以大王大妃殿·王大妃殿夕問安,進去下直之意,敢啓。傳曰,知道。
漢城府啓曰,正朝歲饌題給別單書入,而內侍崇祿韓珩和,今年爲七十,而遺漏於今番別單矣。依已例追入之意,敢啓。傳曰,知道。
癸未正月初五日□時,大駕詣宗廟。追上尊號冊寶親上春享大祭親行入侍時,行都承旨金聲根,行左承旨金益容,行右承旨朴容大,行左副承旨尹榮信,右副承旨鄭元夏,同副承旨李源中,史官缺,檢校直提學趙慶鎬·金永壽,直提學金允植,檢校直閣洪殷謨·姜·朴鳳彬·閔丙奭·徐相祖,直閣尹泰駿,檢校待敎金永悳,以次侍立。時至,通禮跪啓請外辦。上具遠遊冠·絳紗袍,乘輿,出宣化門,藥房提調李鎬俊,副提調金聲根,進前問候訖。由協陽門,肅章門,入仁政門,詣月臺。通禮跪啓請降輿,上降輿,入幕次,問安勿爲之事,下敎。承旨奏曰,冊寶今當奉詣,出標信開正路,何如?上曰,以已下標信擧行,可也。通禮導上詣祗送位,西向立。冊寶彩轝至,通禮跪啓請鞠躬,上鞠躬。彩轝過後,通禮跪啓請平身,上平身,入小次。小頃,通禮跪啓請出次,上出次。又跪請乘輿,上乘輿,出仁政門。通禮跪啓請降輿·乘輦,上降輿·乘輦,由肅章門·進善門,出敦化門,進發至宗廟大門外。通禮跪啓請降輦乘輿,上降輦·乘輿,由東夾門,至齋室門外,通禮跪啓請降輿,上降輿,入齋室。少頃,通禮跪啓請外辦,上改具冕服·玉帶·赤舃以出,仍步詣至東神門外。通禮跪啓請執圭,承旨進圭,上執圭,仍詣版位,西向立。承旨奏請侍衛軍兵使之待令于西神門外。贊儀唱鞠躬四拜興平身,上行四拜禮,王世子行四拜禮訖。陞詣殿內各室奉審,仍詣省器位,省器訖。禮儀使導上出西神門,藥房提調李鎬俊進前奏曰,步輦待令矣。缺,仍詣永寧殿版位,西向立。贊儀唱四拜,上行四拜禮,王世子行四拜禮訖。陞詣殿內各室奉審,仍詣省器位,省器訖,仍出東神門外。通禮跪啓請釋圭,上釋圭,承旨跪受圭。大臣進前問候訖,上還入齋室。少頃,通禮跪啓請出次,上出次。禮儀使導上詣省器位,掌牲令率其牽屬,北向擧手曰,,諸大祝各巡牲一帀,西向擧手曰,充,仍牽出犧牲。聲根奏曰,大祝不爲牽牲,致勤下詢,事甚未安。所當重勘,而本院請推之外,無他可施之罰,何以爲之乎?上曰,捧現告從重推考,可也。出駕前下敎通禮導上還入齋室,上冊寶,時至,通禮跪啓請出次,上具冕服·玉帶,出齋殿。禮儀使導上至東神門外,跪啓請執圭,承旨進圭,上執圭,入詣版位,西向立,贊儀唱鞠躬四拜興平身,上行四拜禮,王世子行四拜禮。禮儀使導上詣室褥位,北向立。禮儀使跪啓請跪,上跪,代致詞官致詞訖。禮儀使跪啓請俯伏興平身,上俯伏興平身。禮儀使跪啓請搢圭跪,上搢圭,跪,捧冊官·捧寶官各捧冊函寶盝,以次跪,授都監都提調,都監都提調跪受,以次跪進上,以次跪受,以授承旨,承旨跪受,以次奠于案。禮儀使跪啓請執圭,俯伏興少退跪,上執圭,俯伏興少退跪,讀玉冊官,讀玉冊訖,冊函還置于案。讀金寶官讀金寶訖,寶盝還置于案。禮儀使跪啓請俯伏興平身,上俯伏興平身,禮儀使導上降復位。又跪,請鞠躬四拜興平身,上行四拜禮,禮儀使跪啓請禮畢。仍導上出東神門,上還入齋室。親祭時至,通禮跪啓請出次,上具冕服·玉帶·赤舃以出。禮儀使導上至東神門外,跪啓請執圭,承旨進圭,上執圭,入就版位,西向立。禮儀使跪啓請行事,軒架作保太平之樂,保太平之舞,作樂八成。禮儀使跪啓請四拜,上行四拜禮,王世子行四拜禮。又啓請晨祼禮,仍導上詣盥洗位,啓請搢圭,上搢圭,盥洗訖。上執圭,禮儀使導上陞自胙階第一室尊所,登歌作保太平之樂,保太平之舞,作執尊擧冪酌鬯。禮儀使導上詣神位前,啓請搢圭,上搢圭。承旨奉香,承旨奉爐,上三上香。禮儀使啓請執瓚灌地,進幣,瓚爵官李載元,奉瓚跪進,上執瓚灌地,以瓚,授奠幣,瓚爵官閔丙奭,丙奭跪受,以授承旨,承旨恭受以出。禮儀使啓請執幣獻幣,載元,奉幣跪進,上執幣,以授丙奭,丙奭跪受,奠于案。禮儀使啓請執圭,俯伏興平身,上執圭俯伏興平身。次詣各室監爵,上香,灌鬯,奠幣,竝如上儀訖。登歌止,禮儀使導上降復位,執禮唱進饌,軒架作豊安之樂,諸祝史撤毛血盤,授齋郞而出,典祀官引饌,入自正門,捧俎官各捧牲匣,薦俎官奉奠于各室。禮儀使啓請行初獻禮,仍導上詣第一室尊所,載元酌醴訖。上詣第一室神位前,禮儀使啓請搢圭,上搢圭。載元奉爵跪進,上執爵,以授丙奭,丙奭奠于神位前。禮儀使啓請執圭,俯伏興少退,上執圭,俯伏興少退。樂止,大祝進,東向跪,讀祝。次詣各室,酌獻,讀祝,如上儀訖。禮儀使導上降復位入小次,保太平之舞,退,定大業之舞,進。亞獻官行亞獻禮,終獻官行終獻禮訖。禮儀使啓請出次,上出次。禮儀使導上詣飮福位,啓請受爵,載元奉爵跪進,上受爵飮福訖,以授丙奭,丙奭跪受,以授大祝,大祝跪受,復於玷。禮儀使啓請受胙,薦俎官捧俎跪進,上受胙,以授大祝,大祝跪受訖。禮儀使導上降復位,啓請四拜,上行四拜禮,王世子行四拜禮。禮儀使導上詣望燎位,諸大祝取祝幣,行望燎禮訖。禮儀使啓請禮畢。聲根進前奏曰,祀典所重,何等敬謹,而諸執事不着祭服,事未前有,萬萬駭然。所當重勘,而本院請推之外,無他可施之罰,何以爲之乎?上曰,事過後拿處,可也。禮儀使導上出東神門,啓請釋圭,上釋圭,承旨跪受圭。上還入齋室。小頃,通禮跪啓請外辦,上乘輿,出宗廟大門外。通禮跪啓請降輿·乘輦,上降輿乘輦,進發,入北墻門,至協陽門。通禮跪啓請降輦·乘輿,上降輦乘輿。兵曹判書跪稟放仗,承旨請出標信解嚴。上由宣化門還內,諸臣以次退出。
上在昌德宮。停常參·經筵。
經宿後,藥房·內閣·政院·玉堂·朝廷二品以上·六曹口傳問安。答曰,知道。
親祭還入齋室後,藥房·內閣·政院·玉堂·朝廷二品以上·六曹口傳問安。答曰,知道。
還宮後,藥房·內閣·政院·玉堂口傳問安。答曰,知道。
親上冊寶後,大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,知道。
世子宮·世子嬪宮,藥房·內閣·政院·玉堂·春桂坊口傳問安。答曰,知道。
傳曰,歲籥載新,予之思慕倍切,陳奏使一員,令該曹口傳差出,使之由津赴京。
傳曰,差備中官洪圭夏,擧措駭妄,遠地定配。
鄭元夏啓曰,明日傳香,禮房承旨,當爲齋宿。行左副承旨尹榮信,所當牌招,而拘於廳規,不得請牌,何以爲之?敢稟。傳曰,牌招。
又啓曰,假注書姜日馨,有身病,勢難察任,今姑改差,何如?傳曰,允。
傳曰,發遣吏郞,諸執事淸齋與否,摘奸以來。
奎章閣啓曰,夜間閣諸處無事之意,敢啓。傳曰,知道。
又啓曰,大駕今已還宮,守宮檢校直閣李喬翼,依定式減下,何如?傳曰,允。
政院啓曰,卽者義禁府都事來言,今日動駕時,衛外擊錚罪人吳在善等十名,依例移送秋曹云矣,敢啓。傳曰,知道。
兵曹啓曰,謹依下敎,隨駕軍兵等處,乾犒饋分給之意,敢啓。傳曰,知道。
禁衛營啓曰,謹依下敎,隨駕與隨輿軍兵等處,乾犒饋分給之意,敢啓。傳曰,知道。
御營廳啓曰,謹依下敎,隨駕與隨輿本廳軍兵等處,乾犒饋分給之意,敢啓。傳曰,知道。
承文院啓曰,院吏文學官高用善有頉代,幼學李象雨差下,付軍職冠帶常仕,何如?傳曰,允。
又啓曰,院吏文學官李象雨有頉代,幼學洪宜五差下,付軍職冠帶常仕,何如?傳曰,允。
伴接官啓曰,卽者差備譯官來言,仁川濟物浦所留日本國人中,兵隊三名,領什物七十馱,入來館所云矣,敢啓。傳曰,知道。
刑曹啓曰,罪人車宗軾,嚴刑一次後,全羅道扶安縣蝟島遠惡島定配所,卽爲押送之意,敢啓。傳曰,知道。
敦寧都正洪大重上疏。大槪,敢陳援例之章,冀蒙遞改之恩事。省疏具悉。所請依施。
上在昌德宮。停常參·經筵。
藥房都提調金炳國,提調李鎬俊,副提調金聲根啓曰,顯冊追上,聖慕冞光,太廟親祼,徹宵將事,侵曉回鑾,勞動旣多。伏未審夜間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
親祭翌日,大殿,內閣·政院·玉堂·朝廷二品以上·六曹·大司諫口傳問安。答曰,知道。
世子宮·世子嬪宮,內閣·政院·玉堂·春桂坊口傳問安。答曰,知道。
鄭元夏啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
又啓曰,事變假注書崔三龍,有身病,勢難察任,今姑改差,何如?傳曰,允。
又啓曰,卽見黃海兵使鄭雲翼春操狀啓,則當令統理軍國事務衙門稟處,而誤以統理機務衙門書之者,有違格例,所當還下送,而係是軍務,雖不得不捧入,不可無警,推考,何如?傳曰,允。
假注書姜日馨改差,代以李義悳爲假注書。
傳曰,禮房承旨馳詣受香所,奉審摘奸以來。
吏曹口傳政事,以金炳始爲陳奏使。
兵曹口傳政事,判府事加設單金炳始。
議政府啓曰,都下竊發之患,近益甚焉,往往聽聞可該,捕廳戢治之擧,尙此寥寥。夫如是而閭巷小民,曷以保居乎?當該兩捕將,不可無警,爲先施以重推之典,使之嚴飭擧行,何如?傳曰,允。戢盜申飭,何等截嚴,而竊發之患,愈往愈甚,聽聞所及,極爲可該。內而捕廳,外而鎭營,苟有一分嚴畏之心,豈可如是,玩愒度日乎?所當重勘,而姑觀來頭擧行,特令重推而止,到底詗捉,期有實效之意,左右捕將,發牌聽傳敎,外道則令廟堂,各別關飭。
以左右番統長手本,別監李潤植等,與兵丁等相詰事,傳曰,衛內咫尺之地,有此相詰,揆以紀律,極爲該然。所當重究,不無參恕,該武藝廳等,令兵曹決棍懲勵。
禮曹啓曰,今此大王大妃殿加上尊號時,加上尊號冊寶親傳儀註,加上尊號冊寶儀註,殿下自內親上,致詞箋文表裏儀註,中宮殿親上,致詞表裏儀註,王世子自內親上致詞箋文表裏儀註,直爲書入大王大妃殿,而中宮殿親上致詞表裏儀註,亦爲書入中宮殿之意,敢啓。傳曰,知道。
禮曹啓曰,今正月初十日,翼宗大王追上尊號,大王大妃殿加上尊號稱慶,王世子賀王大妃殿·中宮殿儀註及百官賀大王大妃殿·王大妃殿·中宮殿儀註,直爲書入各殿之意,敢啓。傳曰,知道。
事變假注書崔龍三改差,代以李龍鎰爲事變假注書。
親軍左營務處啓曰,本營兵隊,昨日侍衛時,又致爭競,行伍不肅,揆以擧行,萬萬駭然。該哨官哨長,爲先記過,滋事兵丁,今方査覈,期於嚴懲。臣則不能操飭,惶恐待罪之意,敢啓。傳曰,知道。侍衛莫重之地,有此相詰之境,揆諸師律,極爲痛駭。固當嚴處,而聞該兵丁,已爲懲勵云,今姑參恕。此後若蹤前習,斷當按法處置矣。各別團束,以肅軍伍。卿勿待罪。
親軍右營務處啓曰,左右營兵隊,不遵規矩,與武藝別監,動輒生事,互相顚擠,揆以紀綱,萬萬無嚴。兩營哨官哨長,爲先記過,該兵丁,按以軍律,斷不可已。臣職在率領,有此失飭,惶恐待罪之意,敢啓。傳曰,知道。侍衛重地,如是相詰,揆以師律,極爲駭然。所當嚴處,而今番則不無參恕之端,該兵丁,自本處,決棍懲勵。日後若復蹈此習,斷當以法從事矣。各別團束,以肅軍伍。爾其勿待罪。
伴接官啓曰,卽者差備譯官來言,仁川濟物浦所留日本國人中,兵隊四名,領什物,入來館所云矣,敢啓。傳曰,知道。
又啓曰,卽者差備譯官來言,日本公使竹添進一郞,率傳語官二人·巡査三名·兵隊六十名,進去通商衙門,還歸館所云矣,敢啓。傳曰,知道。
承文院啓曰,院吏文學官洪宜五有頉代,幼學李龜榮差下,付軍職冠帶常仕,何如?傳曰,允。
成均館啓曰,今初七日儒生上旬輪次,當爲設行,而大提學未差,限內不得爲之之意,敢啓。傳曰,知道。
兵曹啓曰,今正月初九日,社稷祈穀大祭時,守門當爲塡差,而本曹郞廳五衛將,除入直與差祭,未肅拜,排擬苟艱,依定式軍門將官代差以入之意,敢啓。傳曰,知道。
御營廳啓曰,本廳別將朴鼎和,身病甚重,勢難察任,今姑改差,何如?傳曰,允。
義禁府啓曰,差備中官洪圭夏,遠地定配事,承傳啓下矣。洪圭夏,平安道肅川府遠地定配,而以承傳內辭意,具罪目依例發遣府羅將,押送配所,何如?傳曰,允。
傳曰,發遣吏郞,諸執事淸齋與否,摘奸以來。
傳曰,明日出宮門路,以協陽門爲之。
行左副承旨尹榮信書啓,臣承命馳詣星壇,壇上神位板奉審則無頉,祭物·祭器·祭井看審則精潔,諸執事·進排官·佾舞·工人摘奸則無頉矣。臣則仍留監祭,待將事還奉神位板後,復命之意,敢啓。傳曰,知道。
上在昌德宮。停常參·經筵。
大殿詣仁政殿香祝祗迎入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
金聲根啓曰,卽者兵曹郞廳來言,今日親傳香時,別侍衛不可不備,而行判書趙寧夏有身病,不得擧行云,何以爲之?敢稟。傳曰,次堂擧行。
傳曰,侍衛軍兵毛具,從便爲之。
傳曰,禮房承旨,馳詣社稷,奉審摘奸以來。
李源中啓曰,假注書李義悳,特無職名,令該曹,依例付軍職,冠帶常仕,何如?傳曰,允。
承文院啓曰,院吏文學官李龜榮有頉代,幼學吳世榮差下,付軍職冠帶常仕,何如?傳曰,允。
兵曹啓曰,謹依下敎,武藝別監李潤植·申正祿·盧龍雲·金正秀等,決棍十度,懲勵之意,敢啓。傳曰,知道。
伴接官啓曰,卽者差備譯官來言,留館日本國人中,士官一人,從者一名,領什物三馱,今日巳時量,出去仁川濟物浦云矣,敢啓。傳曰,知道。
加上尊號都監啓曰,今此加上尊號時,各樣儀註八本,諺書儀註五本書入,而親上致詞四度·諺書四道·箋文二道·諺書二道,一體封入,而世子宮,亦爲封進之意,敢啓。傳曰,知道。
禁衛營·御營廳啓曰,仁旺山下小豹虎一頭捉得,封進之後,連日搜獵,更無虎跡,砲手等姑爲撤還之意,敢啓。傳曰,知道。
御營廳啓曰,本廳騎士將閔瑜世,身病甚重,勢難察任,改差,何如?傳曰,允。
義禁府啓曰,卽接月令醫員金奎明手本,則以爲時囚罪人李熙準,素患痰癖之症,又添毒感,食飮全却,氣息奄奄,目下症形,實爲危劇云。罪人病勢如此,則一邊保放,一邊草記,載在法典矣。李熙準姑爲保放之意,敢啓。傳曰,知道。
兵曹啓曰,今正月十三日,大駕詣永禧殿展謁,仍詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,禁營步軍二哨·騎士一番,禁將率領,爲先廂,御營步軍一哨·騎士一番,御將率領,爲後廂,禁軍一番,隨駕別抄軍一哨,領付中央陣,餘軍留營,置之。
兵曹啓曰,卽接西所衛將任龍準牒報,則泰秋門東邊中松一株,因風顚仆云。令該所依例斫去之意,敢啓。傳曰,知道。
癸未正月初八日□時,上詣仁政殿。社稷祈穀大祭香祝親傳入侍時,行都承旨金聲根,行左承旨金益容,行右承旨朴容大,行左副承旨尹榮信,右副承旨鄭元夏,同副承旨李源中,史官缺,提學金炳始·趙寧夏,檢校直提學趙慶鎬·金永壽,直提學金允植·洪英植,檢校直閣尹泰駿,檢校待敎金永悳·宋秉瑞·閔泳韶,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李鎬俊,副提調金聲根,進前問候訖。由協陽門,入仁政門,詣月臺。通禮跪啓請降輿,上降輿。通禮導上詣褥位,南向立。引儀引獻官上護軍朴齊寅,進詣褥位之左,香室官員奉香祝,以授承旨,承旨跪受東向跪進,上受香祝,以授齊寅,齊寅跪受興。通禮導上就階下祗送位,西向立,齊寅奉香祝,由正路出。通禮跪啓請鞠躬,上鞠躬。香祝過後,通禮跪啓請平身,上平身,入幕次。少頃,通禮跪啓請出次,上出次,乘輿,出仁政門,入協陽門。承旨請出標信解嚴。上由宣化門還內,諸臣以次退出。
上在昌德宮。停常參·經筵。
自四更至開東灑雨,下雨測雨器,水深四分,自開東至人定灑雨,下雨測雨器,水深六分。
金聲根啓曰,卽者兵曹郞廳來言,明日殿坐時,別侍衛,不可不備,而行判書趙寧夏有身病,不得擧行云,何以爲之?敢稟。傳曰,次堂擧行。
傳曰,公事遲滯之中官羅世煥,從重推考。
傳曰,典籍徐相雨,副校理除授。
奎章閣啓曰,今此大王大妃殿上冊寶翌日,臣等進詣仁政殿東月臺,請出新冊舊寶,奉安于宙合樓之意,敢啓。傳曰,知道。
承文院啓曰,院吏文學官吳世榮有頉代,幼學徐相直差下,付軍職冠帶常仕,何如?傳曰,允。
漢城府啓曰,今癸未正朝歲饌題給次,別單書入,而前都正柳芝熙,今年爲七十一,妻兪氏今年爲七十,故領敦寧府事洪在龍妻安氏,今年爲七十歲,而見漏於今番別單矣。依已例追入之意,敢啓。傳曰,知道。
摠戎廳啓曰,本廳哨官趙羲鵬,身病猝重,勢難察任,改差,何如?傳曰,允。
傳曰,明日出宮門路,以協陽門爲之。
上在昌德宮。停常參·經筵。
藥房提調李鎬俊,副提調金聲根啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
大殿詣仁政殿,冊寶祗迎入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
上冊寶後,大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,知道。
世子宮·世子嬪宮,藥房·內閣·政院·玉堂·春桂坊口傳問安。答曰,知道。
陳賀還內後,藥房·內閣·政院·玉堂口傳問安。答曰,知道。
陳賀後大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,知道。
世子宮·世子嬪宮,藥房·內閣·政院·玉堂·春桂坊口傳問安。答曰,知道。
傳曰,侍衛軍兵毛具,從便爲之。
傳曰,今番陳奏使,勿付判府事。
吏曹,副校理單徐相雨除授事,承傳。
金聲根啓曰,臣聲根今日入直禁軍戎器點考,進去下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
尹榮信啓曰,臣依定式進詣香室奉審,則香祝樻祝板·褓子精潔之意,敢啓。傳曰,知道。
朴容大啓曰,吏曹郞廳來言,百官加下批政事,取稟。傳曰,當日爲之。
李源中啓曰,頒赦事,命下矣。未承授推考傳旨,自本院,依例爻周之意,敢啓。傳曰,知道。
傳曰,今日異於他日,輕囚放釋。
傳曰,上號都監提調以下,別單書入。
李源中啓曰,吏曹郞廳來言,政事當日爲之事,命下。兼判書李載元,參判朴定陽,參議閔丙奭,俱以病不來,不得開政云,竝卽牌招,何如?傳曰,允。
傳曰,元朝坐堂受賀時,禮貌官·輔德·相禮,竝加資。
傳曰,元朝親上致詞·箋文·表裏及陳賀時,禮房承旨·對擧承旨·宣敎官·禮貌官·輔德·對擧輔德·兼弼善·左右通禮·相禮,竝加資。
傳曰,坐堂受賀時,禮貌官·輔德·相禮,竝加資。
傳曰,中官孔在衡,世子宮中官金錫勳,竝百官加親授。
傳曰,親上冊寶時及陳賀時,各差備官以下,別單書入。
傳曰,親祭時亞獻官以下,別單書入。
傳曰,上冊寶時宗廟令陞敍,直長·副奉事,各兒馬一疋賜給。
傳曰,上冊寶時及陳賀時,禮房承旨·對擧承旨·宣敎官·禮貌官·輔德·對擧輔德·兼弼善·左右通禮·相禮竝加資。
傳曰,親上致詞·箋文·表裏及陳賀時,各差備官以下,別單書入。
傳曰,左承旨許遞,前望單子入之。
承旨前望單子入之,閔丙奭落點。
傳曰,吏曹有闕之代,前望單子入之。
傳曰,追上冊寶,愴慕如新,東宮行禮,又在此日,何可無廣慶志喜之擧乎?宗廟都提調徐堂輔,大豹皮一領賜給,提調朴齊寬,虎皮一領賜給。廟司令,外職陞敍,參班司令,各陞一階,陞敍者,今日政單付,入直守門將陞敍,未陞敍者,陞六,前導守僕,從願施賞。守僕朴東植等十人,竝帖加,其餘前導守僕入直把軍,竝令該曹,木布分等施賞。
弘文館啓曰,新除授副校理徐相雨,卽爲牌招察任,何如?傳曰,允。
議政府啓曰,仁川濟物浦設伊始外國人租界,不容不派員勘定,副校理徐相雨,使之前往妥辦,何如?傳曰,允。
敦寧府啓曰,今此翼宗大王追上尊號,大王大妃殿加上尊號,今已禮成矣。卽當紀載於御牒·譜冊,依例修整次,設都監之意,敢啓。傳曰,知道。
以司謁口傳下敎曰,副校理徐相雨,濟物浦下去時,除下直進去。
承文院啓曰,卽見盛京禮部咨文,則本年春季統巡着派前往事也,回咨按例撰出,下送灣府,以爲入送之地,何如?傳曰,允。
又啓曰,院吏文學官徐相直有頉代,幼學玄用健差下,付軍職冠帶常仕,何如?傳曰,允。
景慕宮啓曰,今十三日春展謁時,令三員,俱爲進參,而令任周鎬,合三呈旬,令該曹口傳相換,何如?傳曰,允。
吏曹啓曰,陳賀赦赦後,別歲抄當爲書入,而今正月初一日書入別歲抄,姑未啓下,故不得書入之意,敢啓。傳曰,書入。
禁衛營啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
御營廳啓曰,謹依下敎,侍衛與陪衛本廳軍兵等處,乾犒饋分給之意,敢啓。傳曰,知道。
兵曹啓曰,今正月十三日,大駕詣永禧殿展謁,仍詣景慕宮展謁時,王世子隨駕時陪衛,依前例磨鍊,而禁軍及先後牌軍兵,連以先後廂軍兵,仍用矣。今番則何以爲之乎?敢稟。傳曰,依前例磨鍊,禁軍及先後牌軍兵,以先後廂軍兵,仍用。
以義禁府赦單子,傳曰,李熙準·宋琯玉·李奎學,放。
敎中外大小臣僚·耆老·軍民·閒良人等書。王若曰,如在上如在左右,盛美追闡於穆淸,必得壽必得祿名,顯號加進於長樂,允協神理人情,玆用上告下布。恭惟翼宗體元贊化錫極定命聖憲英哲睿誠淵敬隆德純功篤休弘慶洪運盛烈宣光濬祥堯欽舜恭禹勤湯正啓天建統神勳肅謨乾大坤厚廣業永祚莊義彰倫行健配寧敦文顯武仁懿孝明大王殿下,羲繼明照方,虞重華協帝,粵自養德貳極,百姓相和於謳歌,及夫代聽萬機,八域盡歸於涵育,溢和氣於一堂。三聖止慈,達孝之無間,熙睿工四旬,九經全體,大用之咸備,銘曰愼獨,扁曰務本,先哲王祗懼嚴恭,廓然莫斷,超然遠觀。大聖人發强剛毅,猗歟盛度,若是粹美,伊謨烈殆難名言,先知稼穡艱難,勸本業而除苦瘼。廣求草萊遺逸,咨善道而納諫諍,祖廟之瑟瓚攝將,致虔乎冬韭夏麥,皇壇之寶籙尊奉,寓感於山榛濕苓,金鑑載一王之治,宜後嗣造次必是,璇寢享百歲之獻,曁遺民於戲不忘,嵬乎功煥乎文,虛雲之無迹,存者神過者化,尙闓澤之在心,顧寘庥厚荷幈幪,式克休於今日,肆徽號屢進琬琰,猶未恔於予衷。恭惟我孝裕獻聖宣敬正仁慈惠弘德純化文光元成肅烈明粹協天隆穆壽寧禧康顯定大王大妃殿下,天佑我東,尊居太上,胚前光於文翼孝·忠,年符檀君竝堯立,亹令聞於幽閒貞靜,德媲太姒嗣妊徽,配寧考而資始資生,至哉陰功柔化,奉純元而盡誠盡敬,藹然愉色婉容,迨寡昧入承于丕基,而功化仰成於慈極,御簾帷而決機定策,回綴旒於泰磐,拊膏燭而發政施仁,奠溝壑於袵席,大而治法政謨,小而起居飮食,靡不諄諄命之,近則郊牧畿甸,遠則山海澨陬,擧皆熙熙如也。三朝效問安問寢,只是子職恭爲,四方頌重輝重輪,亦惟孫謨貽厥,念母儀光臨一國,計年數恰滿五旬,邁殷宗享國之年,人子心以喜以懼,符唐帝問野之歲,昊天命如式如幾,嚮用乎壽富康寧,斯乃九五福兼備,欲報之撫育,顧復若爲萬一分相稱,受祉延祥,旣歡忭於殿陞,遇喜增感,倍孺慕於羹墻蓋。聖德兩儀儷尊,宜顯稱一體揚美,宗廟享子孫保,拚鴻號而擧彝章。松栢茂日月恒,奉龜圖而祝遐算,我家禮古有今有,可援耳目遠詳,太史筆大書特書,豈云刑容盡善,乃於本年正月六日謹奉冊寶,追上翼宗大王尊號曰,基泰重裕熙範昌禧,仍於初十日,謹奉冊寶,加上大王大妃殿尊號曰徽安,値春初而祗薦太室,受朝賀而誕告多方,一唱三歎,餘音愀朱絃之疏越,萬有千歲,靡害慶蒼籙之潛周,凡物采儀文之當然,得以爲悅,若聲音笑貌之惟肖,質之無疑,按鳳曆而布德行仁,曰三陽泰運,樹雞竿而滌瑕蕩垢,與萬民咸和,自本月初十日昧爽以前,除謀反大逆·謀反·子孫毆罵祖父母父母·妻妾謀殺夫·奴婢謀殺主·謀故殺人·魘魅蠱毒·關係國家綱常·贓汚·强竊盜外,雜犯死罪以下徒流·付處·安置·充軍·已至配所·未至配所·已發覺·未發覺·已決正·未決正,咸宥除之,敢以宥旨前事,相告言者,以其罪罪之。在官者各加一資,資窮者代加。於戲,同我太平,錫汝保極,尊親莫大,祝純嘏於俾熾俾臧,與物皆昌,導盛化於興孝興禮。故玆敎示,想宜知悉。藝文提學臣李應辰製進
癸未正月初十日□時,上詣仁政殿。大王大妃殿加上尊號冊寶親上致詞·箋文·表裏稱慶陳賀入侍時,行都承旨金聲根,行左承旨朴容大,行右承旨尹榮信,左副承旨鄭元夏,右副承旨閔丙奭,同副承旨李源中,史官缺,提學金炳始·趙寧夏,檢校直提學趙慶鎬·金永壽,直提學金允植·洪英植,檢校直閣尹用求·洪殷謨·姜·朴鳳彬·趙同熙·閔丙奭·徐相祖,直閣尹泰駿,檢校待敎金永悳·宋秉瑞·閔泳韶,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調李鎬俊,副提調金聲根,進前問候訖。由協陽門,入仁政門詣月臺。通禮跪啓請降輿,上降輿。又跪請執圭,承旨進圭,上執圭。承旨進前奏曰,百官今當入就,出標信開作門,何如?上命以已下標信擧行,宗親·文武百官入就位。通禮導上詣版位,北向立。贊儀唱四拜,上行四拜禮,王世子行四拜禮,宗親·文武百官行四拜禮。通禮跪啓請搢圭,上搢圭跪,代致詞官讀致詞訖。捧冊官捧冊函,捧寶官捧寶盝,承文院官員,捧致詞函,禮曹正郞捧箋文函,濟用監官員捧禮物函,以次跪,授都監都提調,都監都提調以次跪受,以授承旨,承旨以次跪受以進,上受之,以授尙傳,尙傳跪受,還置於案。通禮跪啓請執圭,平身,上執圭平身。贊儀唱四拜,上行四拜禮,王世子行四拜禮,宗親·文武百官皆行四拜禮。通禮導上詣祗迎位,西向立。尙傳捧冊函·寶盝·致詞函·箋文函·禮物函,由正路出。通禮跪啓請鞠躬,上鞠躬,過後平身。通禮跪啓請釋圭,上釋圭。承旨受圭,上入小次。陳賀時至,通禮跪啓請出次,上出次陞座。又跪請執圭,承旨進圭,上執圭。贊儀唱四拜,宗親·文武百官皆行四拜禮。承旨跪啓傳敎。贊儀唱跪,宗親·文武百官跪,宣敎官讀敎訖。贊儀唱俯伏興四拜興平身,宗親·文武百官俯伏興四拜興平身。贊儀唱跪,搢笏三叩頭,宗親·文武百官跪,搢笏三叩頭。贊儀唱山呼,宗親·文武百官拱手加額曰,千歲。又唱再山呼,宗親·文武百官,皆呼千千歲。贊儀唱出笏,鞠躬四拜興平身,宗親·文武百官出笏,鞠躬四拜興平身。宣箋官讀箋訖。贊儀唱俯伏興平身,宗親·文武百官俯伏興平身。典儀陞詣殿階上,當前跪,啓禮物函,請付攸司。通禮跪啓請禮畢。上命書傳敎曰,侍衛陪衛與陪立軍兵,令各其營,乾犒饋,大臣進前問候訖。通禮跪啓請釋圭,上釋圭,承旨跪受圭。上降座乘輿,出仁政門,入協陽門。承旨請出標信解嚴。上由宣化門還內,諸臣以次退出。
上在昌德宮。停常參·經筵。
藥房副提調金聲根啓曰,親上冊寶,聖孝冞光,臨殿受賀,動駕旣多。伏未審夜間,聖體若何,寢睡水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李源中啓曰,臣源中,敬奉聖敎,馳往義禁府,取考囚徒案,則時囚罪人柳冕鎬·李熙準·宋琯玉,罪關祀典,不可以輕囚論,故竝仍囚,李奎學,係是輕囚,故依傳敎放送。仍往典獄署,取閱囚徒案,則贓錢備納間,家僮嚴囚罪人一名,公錢備納間嚴囚罪人二名,公貨犯逋罪人二名,不可以輕囚論,故竝仍囚,其餘他錢不報各司直囚罪人池基龍等三名,係是輕囚,故竝依傳敎放送之意,敢啓。傳曰,知道。
又啓曰,卽伏見去秋冬等褒貶啓本,則南兵使徐相岳,邊將無一人居中居下,殊無嚴明殿最之意,推考警責,何如?傳曰,允。
又啓曰,卽伏見咸鏡監司林翰洙去秋冬等褒貶啓本,則守令無一人居中居下,殊無嚴明殿最之意,推考警責,何如?傳曰,允。
伴接官啓曰,卽者差備譯官來言,留館日本國人中,副領事官杉村濬,今日辰時量,出去仁川濟物浦云矣,敢啓。傳曰,知道。
兵曹啓曰,謹依下敎,侍衛軍兵等處,乾犒饋分給之意,敢啓。傳曰,知道。
奎章閣啓曰,今日臣等請出大王大妃殿冊寶,奉安于宙合樓之意,敢啓。傳曰,知道。
傳曰,弘文提學許遞,前望單子入之。
弘文提學前望單子入之,閔泳穆落點。
傳曰,島配罪人韓圭稷,放逐鄕里。
傳曰,慶尙監司有闕之代,全羅監司趙康夏除授,全羅監司有闕之代,行都承旨金聲根除授。
傳曰,春坊有闕之代,前望單子入之。
傳曰,典設提調有闕之代,前望單子入之。
傳曰,都承旨有闕之代,前望單子入之。
傳曰,幼學李聖烈,敦寧參奉擬入。
以司謁口傳下敎曰,下都監差備譯官秦喜鵬擧行,極爲駭妄,定配。
傳曰,親上致詞·箋文·表裏陳賀及坐堂受賀時,春桂坊以下,別單書入。
傳曰,親上冊寶陳賀及坐堂受賀時,春桂坊以下,別單書入。
假注書李敏英啓曰,臣於本月初十日辰時量,以東南北郊諸壇摘奸事,敬奉聖敎,馳往風雲雷雨壇·雩祀壇·漢江龍壇·司寒壇·馬祖壇奉審,則俱爲無頉,日暮止宿。今日平明馳詣先農壇·先蠶壇·星壇·祈雨壇·厲壇奉審,則俱爲無頉,仍爲復命之意,敢啓。答曰,知道。
宗親府啓曰,翼宗大王追上尊號,大王大妃殿加上尊號,今已禮成,卽當記載於璿源譜略,而國朝御牒·八高祖圖·王妃世譜,亦當一體修正矣。在前如此之時,或有設廳之例,多有自本府擧行之例,今番則何以爲之?敢稟。傳曰,自本府擧行。
吏曹口傳政事,景慕宮令任周鎬,禮賓主簿閔益鎬,以上相換事,承傳。
傳曰,結城縣監之代,副護軍鄭寅春擬入。
傳曰,窠近敎官作窠,進士尹成求,今日政擬入。
傳曰,幼學盧悳鎭,今日政,監役擬入。
傳曰,江華判官之代,今日政差出。
傳曰,今日政,賞典下批。
禮曹啓曰,翼宗大王追上尊號,大王大妃殿加上尊號,乃是國家莫大之慶,設科取士,亦係應行之事。今番慶科,以何科設行,而以何間擇吉乎?敢稟。傳曰,有初試庭試日字,四月念間擇入。
禮曹〈啓曰〉,大王大妃殿母臨五十年,王大妃殿母臨四十年,祗告廟社,頒敎中外,此誠國家莫大之慶,設科取士,乃是應行之事。今番慶科,以何科設行,而以何間推擇乎?敢稟。傳曰,有初試庭試日字,四月念間擇入。
兵曹啓曰,卽接金虎門入直哨官李基馥手本,則曜金門北邊墻垣二間許頹圮云。爲先令紫門監,堅實圍排,卽速修築,而把守軍兵,亦令該營,量宜除出,限修改間嚴加守直之意,分付,何如?傳曰,允。
李源中啓曰,行都承旨金聲根,藥院進,行左承旨朴容大,行右承旨尹榮信,不爲仕進,左副承旨鄭元夏式暇出去,右副承旨閔丙奭,內閣直,院中只有臣一人,伴直無人。行右承旨所當牌招,而拘於廳規,不得請牌,何以爲之?敢稟。傳曰,牌招。
吏曹啓曰,上冊寶時及陳賀時,宣敎官副司果金定均,元朝親上致詞·箋文·表裏及陳賀時,兼弼善相禮尹泰駿,竝加資事,命下矣。雖已資窮,俱未經準職,何以爲之?敢稟。傳曰,勿拘。
又啓曰,追上冊寶敎是時,參班廟司,各陞一階事,命下矣。直長朴受綱,令加設陞付,副奉事黃浩錫,直長陞付之意,敢啓。傳曰,知道。
又啓曰,繕工監假監役官李相發·韓性錫,俱以身病,呈狀乞遞,竝改差,何如?傳曰,允。
又啓曰,忠州牧使金學洙戶奴呈狀內,矣上典,受由上京矣,身病猝重,萬無還官之望云。其身病旣如是,則有難强令還任,罷黜,何如?傳曰,允。
又啓曰,咸安郡守洪秉悳戶奴呈狀內,矣上典,親病沈重,萬無赴任之望云。其親病如是,則有難强令還任,改差,何如?傳曰,允。
李源中啓曰,臣吏兵批兼進之意,敢啓。傳曰,知道。
有政。吏批,兼判書李載元牌招不進,參判朴定陽進,參議未差,同副承旨李源中進。
吏批啓曰,兼判書李載元,牌招不進,參議未差,小臣獨政未安,何以爲之?敢稟。傳曰,仍爲之。
吏批啓曰,江華府判官,今當差出,而本府以營下劇邑,物重地大,素稱難治,不可不擇差,他道有聲績未準朔守令,竝擬,何如?傳曰,允。
以金應淵爲敦寧都正,李肇信爲左通禮,洪鍾協爲通禮,金思轍爲司成,金炳吉爲相禮,姜友馨爲中學敎授,李容泰·金在殷爲監察,閔觀植爲禮賓主簿,尹成求爲童蒙敎官,李載純爲忠州牧使,沈琦澤爲江華判官,鄭寅春爲結城縣監,慶尙監司單趙康夏,全羅監司單金聲根,已上除授事,承傳。廣興主簿單李熙夏,陞六事,承傳。宗廟令加設單朴受綱,宗廟直長單黃浩錫,已上各陞一階事,承傳。行護軍徐璟淳·鄭順朝,已上今加資憲,行右承旨尹榮信,前承旨金益容,已上今加嘉善,輔德洪英植,今加嘉善,司成洪世爕,副司果金定均,相禮尹泰駿,左通禮張錫祚,右通禮柳宗植,副司直徐相祖,已上今加通政,已上加資事,承傳。前都正宋羽榮·金濟根,行副護軍申鍾應,已上朝官年八十,今加嘉善,依法典加資。再政。以宋憲祖爲宗廟副奉事,姜鎭濚·盧悳鎭爲假監役,李聖烈爲敦寧參奉。
兵批,行判書趙寧夏陳疏,參判曺殷承病,參議李冕雨病,參知趙璟淳進。同副承旨李源中進,護軍金益容,副護軍朴周陽·睦承錫·洪世爕·金定均·張錫祚·柳宗植,副司正李義悳,副司猛金肯善·洪在純·高永善·李象雨·洪宜五·李龜榮·吳世榮·徐相直·玄用健,已上竝單付,兼全羅道兵馬水軍節度使單金聲根,兼慶尙道兵馬水軍節度使單趙康夏。
義禁府啓曰,再明日動駕時,本府都事,以大駕各差備全數進參,而王世子考喧都事,玉轎差備都事,前導都事,無以推移,假都事六員,令該曹口傳差出,以爲分排擧行,何如?傳曰,允。
承文院啓曰,院吏文學官玄用健有頉代,幼學金升鉉差下,付軍職冠帶常仕,何如?傳曰,允。
傳曰,右承旨許遞,前望單子入之。
傳曰,原任直閣尹泰駿,檢校差下。
傳曰,再明日動駕,十五日爲之。
典設提調前單單子入之,閔泳穆添書落點。吏曹參議前望單子入之,鄭基勉落點。
春坊前望單子入之,輔德閔丙奭,兼文學徐載厚,兼弼善朴斗陽落點。
傳曰,承旨有闕之代,前望單子入之。
承旨前望單子入之,李喬翼·金昌熙落點。尹泰駿添書落點。
以慶尙監司尹滋承啓本,罪人趙尙學,居昌府到配事,傳曰,放。
行兵曹判書趙寧夏上疏。大槪,敢陳懇迫之私,冀蒙竝遞之恩事。答曰,省疏具悉。本兵之任,何可輕解?所辭中督辦之任,依施。
上在昌德宮。停常參·經筵。
李源中啓曰,新除授同副承旨尹泰駿,卽爲牌招,何如?傳曰,允。
傳曰,平安監司留待。
傳曰,欽差吳使,今日當便殿接見,而東宮亦爲接見矣。該房知悉。
傳曰,欽差吳使接見時,都承旨·同副承旨入直,閣臣·翰注各一員,通子·譯官二人入侍。
東宮接見時,輔德·兼輔德,入直春桂坊,通事·譯官二人入對。
尹泰駿啓曰,欽差吳使接見時,都承旨入侍事,命下矣。行都承旨李喬翼,所當牌招,而拘於廳規,不得請牌,何以爲之?敢稟。傳曰,牌招。
又啓曰,假注書李敏英有身病,勢難察任,今姑改差,何如?傳曰,允。
奎章閣啓曰,原任直閣尹泰駿,檢校差下事,命下矣。卽爲牌招察任,何如?傳曰,允。
侍講院啓曰,新除授兼弼善朴斗陽,兼文學徐載厚,竝卽牌招察任,何如?傳曰,允。
傳曰,吏曹參判有闕之代,前望單子入之。
傳曰,公事不審之中官金漢宗,從重推考。
傳曰,上護軍金炳德,督辦軍國事務,上護軍閔泳穆,督辦交涉通商事務,同副承旨尹泰駿,參議軍國事務。
傳曰,平安監司入侍。
傳曰,不善擧行之中官文用奎·呂南植,竝從重推考。
吏曹,協辦交涉通商事務單洪英植。
李喬翼啓曰,上護軍金炳德,督辦軍國事務,上護軍閔泳穆,督辦交涉通商事務,同副承旨尹泰駿,參議軍國事務事,命下矣。政官牌招,開政下批,何如?傳曰,允。
吏曹參判前望單子入之,李正魯落點。
統理軍國事務衙門啓曰,諸道春操稟啓,今旣齊到矣。歲再嵬補,有國戎政之所不容已者,而第念昨年農形,未可曰均登。往往有被災偏歉處,則當春民情,在所顧恤,而此時徵調,易致貽擾,八道·四都巡歷巡點,竝姑停止。官鎭門聚點,堤堰處定役,以兵與農相寓之義,使之着意擧行事,分付。稟操狀本之過期不來,殊涉未安,仁川府使任榮鎬,從重推考,何如?傳曰,允。
承文院啓曰,院吏文學官金升鉉有頉代,幼學安載福差下,付軍職冠帶常仕,何如?傳曰,允。
伴接官啓曰,卽者差備譯官來言,仁川濟物浦所留日本國人中,兵隊五名,領什物六十馱,今日入來館所云矣,敢啓。傳曰,知道。
兵曹啓曰,頒赦後,追褒貶居中居下者,以宥旨前草記書入,自是格式,而卽伏見北兵使具駿鉉追褒貶啓本,則西水羅萬戶韓興敎居下矣。居下秩單子,修整以入之意,敢啓。傳曰,知道。
禁衛營啓曰,因兵曹草記,曜金門北邊墻垣二間頹圮處,金虎門入直軍中十名除出,哨官一員率領,限改築間,嚴加守直之意,敢啓。傳曰,知道。
義禁府啓曰,因慶尙監司尹滋承啓本,居昌府定配罪人趙尙學到配事,放字書下矣。趙尙學放送事,分付該道道臣之意,敢啓。傳曰,知道。
又啓曰,島配罪人韓圭稷,放逐鄕里事,承傳啓下矣。全羅道珍島府金甲島圍籬安置罪人韓圭稷,撤去圍籬後,放逐鄕里事,分付該道道臣之意,敢啓。傳曰,知道。
假注書李敏英改差,代以宋世鉉爲假注書。
領議政洪淳穆箚子。大槪,乞收濫賞事云云。答曰,省箚具悉卿懇。卿其安心領受。仍傳曰,此批答,遣史官傳諭。
吏曹參判朴定陽上疏。大槪,敢陳實病難强之狀,冀蒙見職亟遞之恩事云云。答曰,省疏具悉。所請依施。
右副承旨李源中上疏。大槪,情急歸護,拜章徑出,乞被擅離之罪,以肅朝綱事云云。省疏具悉。爾其勿辭歸護。
癸未正月十二日□時,上御□□□,平安監司入侍時,行都承旨李喬翼,□□□□□□□□□平安監司金永壽,以次進伏訖。上曰,史官分左右。仍命監司進前,永壽進前。上曰,關西一路,中國接界,與他省有異,宜當開巿,而物重地大,故特畀於卿,悉心對揚,可也。永壽曰,臣猥膺重寄,行將赴任矣。才識淺短,不惟不克對揚,竟必僨誤者多矣。萬萬惶懍,無所容措矣。上曰,卿何僨誤也?西土之人,自前强健,必先務養兵之道,急先務也。永壽曰,關西自是關防大去處也。養兵自是爲急務,謹依下敎,申飭列邑,益加抄選,而民俗强悍,別般馴致,然後可以制之矣。上曰,中江扎駐出來,令灣府,善爲接待,可也。且灣府,聞不如前樣,弊瘼滋多云,期於蘇成也。永壽曰,下敎若是隆重,到營後,當別飭灣府,隨其痼弊,以其矯救之策,與灣尹,爛商爲之矣。上曰,今日宿於何處,何時到營交龜乎?永壽曰,十七日中和到界,翌日到營,而今日宿於高陽矣。上曰,道內江界砲手,頗可用云,各別申飭,可也。永壽曰,西土砲手,素稱强兵,亦一體申飭矣。上曰,善爲下去也。喬翼奏曰,宣諭別諭,何以爲之乎?上曰,出去爲之,可也。仍命史官就座,命監司先退,又命退,承史以次退出。
癸未正月十二日□時,上御□□□。吳欽差接見入侍時。
上在昌德宮。停常參·經筵。
李喬翼啓曰,行左承旨金昌熙,行右承旨朴容大,今日不爲仕進,竝卽牌招,何如?傳曰,允。
侍講院啓曰,新除授兼文學徐載厚,時在忠淸道禮山地,書筵入番事緊,斯速乘馹上來事,下諭,何如?傳曰,許遞,前望單子入之。
以親祭時亞獻官以下別單,傳曰,亞獻官判敦寧尹宜善,終獻官兼判尹朴泳孝,各內下大豹皮一令賜給。進幣瓚爵官兼吏曹判書李載元,奠幣瓚爵官吏曹參議閔丙奭,薦俎官行戶曹判書金有淵,禮儀使禮曹判書李秉文,各熟馬一匹賜給。典祀官奉常正吳仁泰,廟司令李鼎宰,宮圍令尙醞羅顯植·李用善·李沃容·尹基衡·姜禹錫·梁萬基,堂上執禮副護軍朴鳳彬,堂下執禮應敎朴斗陽,執尊修撰徐誼淳,掌樂正李在淳,副司果鄭寅奭·吳麟泳·金鶴善·李元祺·兪鎭沃·徐載厚·曺寅承,工曹正郞李琬夏,漢城主簿李秉祥,判官李載永,戶曹正郞金寅根,典設別提李敏益,左通禮張錫祚,戶曹員外郞李敦學,司僕僉正金永稷,大祝右通禮柳宗植,司成洪世爕,副司果鄭寅興·尹泰興·鄭光淵·鄭憲時·金在容·趙南軾·洪瀅周·南廷喆·鄭誾朝·徐相祖·金鼎均,副應敎姜友馨,典籍金中植,兵曹正郞尹吉求·李重夏,祝史長興主簿金瀗秀,副司果曺始永·任圭常·李羲鳳,平資判官申台善,奉常判官柳鍾祿,尙衣主簿李容翊,典籍高時勉,刑曹佐郞申學休,兵曹正郞金在鳳,直講朴淇鍾,儀賓都事韓應周,司僕主簿閔泳集·金英植,校理朴齊斌,典籍金炳薰,齋郞副司正趙鼎九·安昌範·吳濚鐸·朴彝陽·趙秉聖·卞應洙·朴永薰,吏曹佐郞金宙熙,正郞金奎榮·金學魯,司藝玉景鍊,典籍李起東·金奭烈,兵曹佐郞具星喜,副司果宋琯玉·李中彦,副正字金東纓,捧俎官戶曹正郞金寅根,員外郞李敦學,司甕]奉事李裕中·李泰重,直長徐載琬,中部都事李世愚,司僕僉正金永稷,主簿閔泳集,儀賓都事韓應周,漢城主簿李秉祥,判官李載永,監役金澤秀,廣興直長李熙夏,氷庫別檢李敎承,禁府都事宋冕爕,刑曹佐郞申學休,工曹佐郞李琬夏,掌牲令典牲直長李海昌,協律郞掌樂主簿李重哲,洗位禮曹佐郞嚴錫瓘,正郞李寅璟,兵曹佐郞承履祥,校書判校方孝隣,亞·終獻官洗位刑曹佐郞韓龍珪,贊者引儀李奎學·玄景運,謁者兼引儀尹榮斗·金章憲,贊引假引儀李承甲·洪泰彦,祭監監察李承泌·尹弼炳,七祀獻官司甕僉正金洛鎭,祝史禮曹正郞朴寅煥,齋郞東部令柳世圭,功臣獻官漢城庶尹李明積,祝史直講韓兢烈,齋郞西部令尹榮兌,各兒馬一匹賜給,其餘奏時官·守僕·員役·樂工等,竝依判下施賞。
傳曰,翼宗大王追上尊號時,玉冊差備韓珩和,金寶差備李裕鼎·張喜範,挾侍金圭復·金圭錫,親祭時祭侍金圭復·金圭錫,世子宮挾侍柳載賢·黃胤明,竝加資,資窮,令內府調用。玉冊差備崔達源·金鍾奎,案差備金駿益·羅台錫,褥席差備吳敬穆,讀冊案差備李秉和,褥席差備金漢翼,金寶差備金鉉弼·李健夏,案差備嚴錫重·南孝善,褥席差備崔昌爀,讀寶案差備金奭杓,褥席差備金仁信,各兒馬一匹賜給。大王大妃殿加上尊號時,玉冊差備金在寬·李章鎬,玉寶差備梁重吉·鄭之薰,尙傳金圭復,竝加資,資窮,內府調用。玉冊差備趙載鎬·金萬洙,案差備李宗植·金漢鎭,褥席差備金弘淳,讀冊案差備李肯珍,褥席差備金永振,玉冊差備金俊錫·趙寬順,案差備鄭泓一·金弼永,褥席差備鄭順朝,讀冊案差備金喜萬,褥席差備丁健善,各兒馬一匹賜給。陳賀時承傳色鄭之良加資,資窮代加,金圭復·柳東爕,竝加資,資窮,令內府調用。姜性浩,掌務內官任存益·梁周成·王用殷,薛里內官河承吉·崔昌大,竝加資,金惟申·文世顯,掌務內官沈恩和,差備內官李在五·金俊錫·金永振·丁健善,竝內府陞敍。其餘司謁·司鑰·飯監·別監·員役,竝依判下施賞。
以親上致詞·箋文·表裏及陳賀時,各差備官以下別單,傳曰,進表裏濟用提調趙寧夏,內下虎皮一令賜給。捧表裏主簿洪觀錫·韓龍源,竝陞敍。致詞官副正字吳濚鐸·金東纓,竝陞六,宣箋官掌樂正李在淳,內下鹿皮一令賜給。展箋官兵曹佐郞承履祥,禮曹正郞朴寅煥,展敎官兵曹正郞李禧龍,佐郞具星喜,致詞陪進官承文判校李燦植,贊儀李奭鎭,東·西唱引儀鄭達容·玄景運,代致詞官假引儀李承甲,宣箋目官假引儀徐恒輔,階下典儀金瑨鉉,捧箋文官禮曹正郞李寅璟,安寶官尙瑞直長李道振,陪寶官副直長宋秉斗,各兒馬一匹賜給。其餘寫官·奏時官·員役·樂工等,竝依判下施賞。
以親上冊寶時及陳賀時,各差備官以下別單,傳曰,進表裏濟用提調趙寧夏,內下虎皮一令賜給,捧表裏主簿洪觀錫·韓龍源,竝陞敍。致詞官副正字安昌範,致詞陪進官金東纓,竝陞六。宣箋官司僕正鄭璣相,內下鹿皮一令賜給。展箋官兵曹佐郞具星喜·承履祥,展敎官禮曹正郞李寅璟·朴寅煥,贊儀李奭鎭,東西唱引儀鄭達容·玄景運,代致詞官假引儀李承甲,宣箋目官假引儀徐恒輔,階下典儀吳揆泳,香官車斗鎭,正書忠義康台鉉,安寶官尙瑞直長李道振,陪寶官副直長宋秉斗,各兒馬一匹賜給。其餘寫字官·奏時官·員役·樂工等,竝依判下施賞。
以上號都監都提調以下別單,傳曰,都提調領議政洪淳穆,鞍具馬一匹面給,提調行戶曹判書金有淵,禮曹判書李秉文,工曹判書鄭基會,各熟馬一匹賜給。都廳應敎徐相祖,司成洪世爕,竝加資。郞廳戶曹正郞金寅根,禮曹佐郞元用奭,正郞李寅璟,工曹正郞鄭漢奎,廣興守柳沂秀,平巿主簿成信永,令曺慶承,司僕僉正金永稷,判官鄭基泰,忠勳都事李秉民,副司果姜駿秀,竝陞敍。監造官左侍直李容泰,副司勇閔泳愚·李民夏·沈東鉉·鄭萬敎·宋鍾興·鄭國容·李大植·安錫瑀·李亮夏·沈定澤·閔觀植·徐完淳,廣興直長李熙夏,敦寧參軍吳鎰泳,竝陞六。濟用奉事朴齊,別工作繕工監役洪晉游,奉事趙章熙,禮貌官兼引儀尹榮斗,假引儀吳揆泳,各兒馬一匹賜給。追上尊號玉冊文製述官行大護軍金尙鉉,書寫官行上護軍鄭範朝,樂章文製述官行上護軍金炳始,各熟馬一匹賜給。金寶箋文書寫官南寧尉尹宜善,內下大豹皮一令賜給。禮儀使禮曹判書李秉文,熟馬一匹賜給,堂上執禮副護軍朴鳳彬,中熟馬一匹賜給,堂下執禮應敎朴斗陽,兒馬一匹賜給。大祝應敎徐相祖,讀玉冊官行護軍徐璟淳,讀金寶官行護軍鄭順朝,竝加資。捧玉冊官司成洪世爕,司僕正鄭璣相,擧玉冊案執事廣興守柳沂秀,長興主簿金瀗秀,褥席執事廣興直長李熙夏,擧讀玉冊案執事繕工奉事趙章熙,禁府都事韓敏源,褥席執事刑曹佐郞申學休,捧金寶官副司果鄭憲時,校理朴齊斌,擧金寶案執事忠勳都事李秉民,司僕主簿金英植,褥席執事司甕奉事李裕中,擧讀金寶案執事司僕僉正金永稷,平巿主簿成信永,褥席執事副司果金復容,各兒馬一匹賜給。加上尊號玉冊文製述官左贊成閔台鎬,書寫官行兵曹判書趙寧夏,樂章文製述官行上護軍尹滋悳,各熟馬一匹賜給。玉寶箋文書寫官左議政金炳國,內下大豹皮一令賜給。捧玉冊官兵曹正郞李重夏,副司果鄭光淵,擧玉冊案執事工曹佐郞李琬夏,司甕主簿李鼎漢,褥席執事戶曹員外郞吳壽泳,擧讀玉冊案執事戶曹正郞李秀殷,褥席執事工曹正郞閔致純,捧玉寶官副司果曺始永,副應敎姜友馨,擧玉寶案執事司僕主簿閔泳集,副司果李象恂,褥席執事軍資判官李寬稙,擧讀玉寶案執事戶曹正郞金寅根,褥席執事漢城主簿李秉祥,各兒馬一匹賜給。別看役平山府使姜潤陞敍,前參奉蔡相協陞六,知事高永喜,寫字官朴鏞夔·朴鏞薰,同官韓應翼,竝守令待窠首先擬入。卞承淵,守令待窠擬入。李興善·朴亨模,寫字官李容懋,竝加資,趙顯哲,譯院等第調用,畫員金濟完,外職除授。其餘寫字官·畫員·領陪部將·奏時官·錄事·捕校·守僕·員役·樂工·工匠等,竝依判下施賞。
傳曰,在外工曹參判·禮曹參議·敦寧都正許遞,今日政差出。
傳曰,咸安郡守之代,前中軍吳膺修擬入。
傳曰,德山郡守之代,定山縣監金甲秀除授,定山縣監之代,副司果蔡相協擬入。
傳曰,秋判刑曹堂上竝許遞,今日政差出。
傳曰,沙斤察訪崔綸在,重林察訪安潤明相換。
吏曹,德山郡守單金甲秀除授事,承傳。
傳曰,行兵曹判書趙寧夏,督辦軍國事務。
傳曰,今番賞典中,一人雖兼數事,毋得疊授。
傳曰,同副承旨許遞,前望單子入之。
傳曰,端川府使尹錫莘,遞付京職,其代尙衣主簿李容翊除授。
吏曹,端川府使單李容翊除授事,承傳。
兼文學前望單子入之,尹相翊添書落點。
承旨前望單子入之,權仁成落點。
傳曰,待敎·直閣有闕之代,前望單子入之。
待敎直閣前望單子入之,直閣朴斗陽,待敎金祚均落點。
宗親府啓曰,璿源譜略修正事,命下矣。跋文製述官,令政院稟旨擧行,何如?傳曰,允。
朴容大啓曰,因宗親府草記,璿源譜略修正時,跋文製述官,令政院稟旨擧行事,允下矣。大提學未差,何以爲之?敢稟。傳曰,前大提學製進。
又啓曰,新除授直閣朴斗陽,待敎金祚均,今日政下批,何如?傳曰,允。
又啓曰,行兵曹判書趙寧夏,督辦軍國事務事,命下矣。今日政下批,何如?傳曰,允。
禮曹啓曰,去戊寅七月,因全羅右道暗行御史魚允中別單,議政府覆啓內,孝烈,令該曹稟施事,允下矣。取考其別單,則沃溝故士人田讓聖段,事親至孝,貧不廢禮,終身廬墓,微物感化。沃溝故孝婦金姓,夫死而事其病舅甚孝,背負行乞,甘旨無闕,海潮爲之退,有人所不能之事,合施綽楔之典云矣。沃溝故士人田讓聖·故孝婦金姓,孝行實績,旣登繡單之博採,又有廟啓之請褒,竝施旌閭之典,恐合樹風之政,而事係恩典,臣曹不敢擅便,上裁,何如?傳曰,允。
吏曹啓曰,抱川居宋鍾勉呈狀內,矣身父前府使泰玉,今年爲八十歲,忠州居閔容鎬呈狀內,矣身父前五衛將致學,今年爲九十歲,而見漏於本道應資老人抄啓中云。故考見政案,則其年果爲的實矣。在前如此之人,啓稟蒙恩,旣有已例,今日政加資下批之意,敢啓。傳曰,知道。
減省廳啓曰,兵曹各色分掌太煩,有難句檢,自今武備司,合付一軍色,都案廳,合付二軍色,梗栍色合付省記色,刑房合付禮房,各色加出員役,竝有闕,勿補之意,分付,何如?傳曰,允。
又啓曰,各貢契設始,亶出於民國俱便之意,而挽近弊到極處,公私俱困,此不可不逐先釐正。各契中凡係元貢以至廛貢外貢各樣爲弊者,革之,當減者罷之。謹具別單以進,以爲蘇瘼省費之意,敢啓。傳曰,知道。
又啓曰,京外蔭武官旣多減革矣。其敍陞履歷,不容不更爲變通。謹具別單以進,依此依式施行之意,分付,何如?傳曰,允。
又啓曰,官額減省之地,頒祿之有涉煩冗者,亦宜除減,自今文臣承文參下之無定數付職者,竝減下,只定三十窠實職及差役人,劃定於此窠中,堂下官之祭官及差役人,亦就軍職窠中劃定。養賢庫儒生減額以後,飯供米未減條,亦於稅船劃受時,計減之意,分付,何如?傳曰,允。
又啓曰,各道都事,本爲巡檢災傷,糾擧臺職,而今則初不赴任,坐帶虛名,此亦冗官之一也。自今各道都事,竝權減之意,分付,何如?傳曰,允。
承文院啓曰,院吏文學官安載畗有頉代,幼學金悌均差下,付軍職冠帶常仕,何如?傳曰,允。
吏曹啓曰,繕工監假監役官姜鎭濚·盧德鎭,俱以身病,呈狀乞遞,竝改差,何如?傳曰,允。
假注書宋世鉉改差,代以尹承弼爲假注書。
禮曹啓曰,以大王大妃殿母臨五十年,王大妃殿母臨四十年慶科取稟草記,傳曰,有初試庭試日字,四月念間擇入事,命下。以翼宗大王追上尊號,大王大妃殿加上尊號慶科取稟草記,傳曰,有初試庭記日字,四月念間擇入事,命下矣。兩次慶科,當爲合設擧行,科名,以大王大妃殿母臨五十年,王大妃殿母臨四十年,翼宗大王追上尊號,大王大妃殿加上尊號合四慶慶科庭試稱慶,而取考謄錄,則有初試庭試設行時,文科初試,依增廣式年例,分設於京外鄕試試所,各道監營,都聚設行,道臣主試,而初試取人之數,稟定後旁照增式,分數平均分排,使之試取事,定式矣。今亦依此磨鍊,而文科初試額數,取幾人乎?敢稟。傳曰,初試依昨冬別試例。令京外抄薦額數,亦依昨冬例磨鍊。
有政。吏批,兼判書李載元牌招不進,參判李正魯式暇,參議鄭基勉進,行右承旨朴容大進。
吏批啓曰,兼判書李載元牌招不進,參判李正魯式暇,小臣獨政未安,何以爲之?敢稟。傳曰,只出緊任。
以洪英植爲刑曹參判,徐兢淳爲工曹參判,洪世爕爲敦寧都正,金定均爲禮曹參議,尹泰駿爲刑曹參議,閔觀植爲刑曹佐郞,吳應修爲咸安郡守,蔡相協爲定山縣監,督辦軍國事務二單,金炳德·趙寧夏,督辦交涉通商事務單閔泳穆,參議軍國事務單尹泰駿,沙斤察訪崔綸在,重林察訪安潤明,已上相換事,承傳。兼直閣單朴斗陽,兼校書校理朴斗陽,弘文正字單金祚均,兼待敎單金祚均,兼校書正字單金祚均,故僉使徐相奎,贈兵參,訓都例兼,全羅兵使徐光復考,故營將梁迪洙,贈兵參,訓都例兼,故通德郞梁鍾憲,贈左承旨,已上同知梁柱石兩代,故折衝李鍾武,贈兵參,宗正卿例兼,五子登科人,依法典贈職事。禮曹覆啓判下,前府使宋泰玉,年八十,今加嘉善,依法典加資。前五衛將閔致學,年九十,今加嘉善,依定式加資。傳曰,見窠皆令差出。
再政。以朴弘壽爲同春秋,金宇善·柳相均爲假監役。
兵批,行判書趙寧夏病,參判曺殷承病,參議李冕雨病,參知趙璟淳入直進,左副承旨鄭元夏進。行護軍李應辰·趙基晉,副護軍申箕善·趙秉弼·金應淵,副司猛金升鉉·安載畗·金悌均,已上竝單付。
吏曹啓目,龍潭縣令宋仁瓚名字,改以仁玉事告狀,令藝文館給帖,何如?啓,依允。
協辦交涉通商事務洪英植上疏。大槪,卿月晉秩,歷日晉懍,敢陳披瀝之懇,冀蒙還收之恩事云云。答曰,省疏具悉。卿其勿辭行公。
吏曹參議鄭基勉上疏。大槪,三銓新命,揆分不稱,敢陳披瀝之懇,冀蒙遞改之恩事。省疏具悉。爾其勿辭察職。
大護軍鄭順朝上疏。大槪,八座晉秩,歷日震懍,敢陳披瀝之懇,冀蒙還收之恩事云云。答曰,省疏具悉。卿其勿辭行公。
上在昌德宮。停常參·經筵。
鄭元夏啓曰,明日大駕詣永禧殿入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
又啓曰,卽者兵曹郞廳來言,明日動駕時別侍衛,不可不備,而行判書趙寧夏有身病,不得擧行云,何以爲之?敢稟。傳曰,次堂擧行。
又啓曰,同副承旨權仁成,時在慶尙道丹城地,斯速乘馹上來事,下諭,何如?傳曰,許遞,前望單子入之。
傳曰,領選從事官留待。
侍講院啓曰,新除授兼文學尹相翊,卽爲牌招察任,何如?傳曰,允。
傳曰,左承旨·右副承旨竝許遞,前望單子入之。
奎章閣啓曰,明日,卽書香閣春孟朔大奉審日次,奉謨堂奉審日次,而動駕相値,不得擧行,依節目當朔內,更爲擇日,擧行之意,敢啓。傳曰,知道。
又啓曰,新除授直閣朴斗陽,待敎金祚均敎旨,安寶次濬哲之寶,請出之意,敢啓。傳曰,知道。
又啓曰,新除授直閣朴斗陽,卽爲牌招入直,待敎金祚均,時在京畿永平地,斯速乘馹上來事,下諭,何如?傳曰,允。
統理軍國事務衙門啓曰,督辦軍國事務金炳德,吏務,督辦軍國事務趙寧夏,兵務差下,參議軍國事務申箕善所帶工務減下,其代以軍國事務尹泰駿差下,何如?傳曰,允。
奎章閣啓曰,書香閣春孟朔大奉審,奉謨堂奉審,更爲擇日擧行事,草記蒙允矣。令日官金東萬推擇,則今二十五日爲吉云,以此日擧行之意,敢啓。傳曰,知道。
議政府啓曰,各貢契,旣有釐革之擧,貢案不可不趁今改正,而各目夥多,簿書浩繁,有難付之生手。減省廳會員呂奎亨,兵曹員外郞尹秉,戶曹員外郞差下,安鍾悳,惠廳郞廳,金炳塾,廚院郞廳竝加設差下,兵吏曹口傳單付,惠廳郞廳,亦令兵曹口傳付軍職,使之分掌擧行,何如?傳曰,允。
傳曰,禮房承旨馳詣宗廟·景慕宮,奉審摘奸以來。
傳曰,藥院提調許遞,前望單子入之。
藥院提調前望單子入之,金壽鉉落點。
傳曰,判中樞李宜翼,九耋康健,聞甚稀貴。其孫問名,瓜近初仕作窠擬入,以示優老之意。
傳曰,姜奉朝賀回卺,在今年云,宴需與內外衣資食物,令度支,從厚輸送,別遣曹郞,存問以來。
減省廳啓曰,司甕院日下進上,係是時急釐正,而今於七司供上合附之後,不可無改正新規,永遵勿替。令本院公事提調,專管擧行,以爲各有歸屬之地,何如?傳曰,允。
傳曰,領選從事官入侍。
侍講院啓曰,明日王世子隨駕時,本院當爲全數進參,而說書金弼洙有身病,無以備員,何以爲之?敢稟。傳曰,許遞,前望單子入之。
說書前望單子入之,金喜洙落點。
又啓曰,卽接翊衛司所報,則明日王世子隨駕敎是時,本司當爲全數陪衛,而左侍直李容泰,除拜監察,無以備員。令政院稟旨變通,以爲備員,陪衛之地,何如?傳曰,允。令該曹口傳差出。
兵曹啓曰,明日永禧殿·景慕宮動駕時,堂上侍衛,當爲備員,而參判曺殷承有身病,不得進參。令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
承文院啓曰,院吏文學官金悌均有頉代,幼學金樂集差下,付軍職冠帶常仕,何如?傳曰,允。
兵曹口傳政事,以鄭宜默爲左侍直。
吏曹口傳政事,以朴弘壽爲兵曹參判,李鳳奎爲左通禮,金天洙爲相禮。
假注書尹承弼有頉,代以徐載弼爲假注書。
假注書徐載弼有頉,代以李敏英爲假注書。
傳曰,明日出宮內門路,以協陽門爲之。
鄭元夏啓曰,行都承旨李喬翼廚院進,左承旨·右副承旨·同副承旨前望未下,行右承旨朴容大式暇,出去,院中只有臣一人,伴直無人。行都承旨,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,金晢根·金晩植·金學洙落點。
鄭元夏啓曰,新除授承旨金學洙,方在罷散中,何以爲之?敢稟。傳曰,敍用。
又啓曰,同副承旨金學洙,以前任忠州牧使,方在解由未出中,何以爲之?放稟。傳曰,勿拘。
又啓曰,行都承旨李喬翼牌不進,伴直無人,同副承旨金學洙,卽爲牌招,何如?傳曰,允。
以親上致詞·箋文·表裏陳賀及座堂受賀時,春桂坊以下,別單書入。
傳曰,師領議政洪淳穆,內下大豹皮一令賜給,傅左議政金炳國,內下大豹皮一令賜給,貳師閔台鎬,豹皮一令賜給,左賓客金炳始,右賓客沈舜澤,左副賓客閔泳緯,右副賓客鄭範朝,贊善宋秉璿,書筵官金洛鉉·朴性陽,各熟馬一匹賜給,禮貌官對擧輔德洪英植,對擧兼弼善尹泰駿,竝加資,兼輔德尹相萬,半熟馬一匹賜給,弼善徐公淳,文學鄭寅學,兼文學徐相祖,司書趙秉翊,兼司書金天洙,說書金弼洙,兼說書尹相衍,左翊衛任穉宰,右翊衛尹泰昌,左司禦李敏翊,右司禦李萬翼,左翊贊李文淵,右翊贊朴顯陽,左衛率李鳳寧,右衛率趙爰夏,左副率金亮鉉,右副率金益性,左侍直金容泰,右侍直尹瑗,左洗馬李喬宰,右洗馬趙復永,各兒馬一匹賜給。其餘寫字官·畫員·奏時官及員役·樂工等,竝付判下施賞。
傳曰,親上致詞·箋文·表裏陳賀及座堂受賀時,兼長番內官柳載賀·黃胤明,令內府調用,金在寬·金圭復·李章鎬·朴奎鉉·朴漢應·羅世煥·金錫勳·金泓錫·沈周鉉,各兒馬一匹賜給。
傳曰,親上冊寶陳賀及座堂受賀時,兼長番內官柳載賢·李章鎬,令內府調用,金在寬·金圭復·黃胤明·朴奎鉉·朴漢應·羅世煥·金錫勳·金泓錫·沈周鉉,各兒馬一匹賜給。
仁昌君李冕榮疏曰,伏以承蔭勳閥,襲爵盟府,而是府,卽我列聖朝戡定武功,惟曁諸臣,誓帶礪頒誥券,與國咸休,永世無窮之地也。是故,其尊且重,列於五上司之一,而卽伏見減省廳節目啓下者,有勳府有司堂上一員從下座差定事,臣以下座,當膺是任,臣於是,不勝悶菀之至。夫有司者,視察事務之稱,而本府有司,與他司有別,勳臣嫡長之例授君銜者,必差有司,然後始爲勳府堂上。是以有司至爲三員,而亦不得加數,是蓋祖宗朝參以一王之制,定爲百世之式,而有司之一差無改,身後塡代者,亦出於不忘先功,永綏後祿之隆恩,宏謨毁劃,他不得者也。今謂府財之不敷,有此更張,則是在於本府之內,量宜措劃而已,何必拘此而以壞五百年金石之典,有若革祛謬規,除汰冗官者乎?臣竊惑之,臣竊傷之。且伏見本府自辟忠義,屬之吏曹事,此則尤有所大乖於面目者。夫忠義,本非官職也。卽自朝家,優恤勳裔,侈以世祿,以二十祿窠,屬之勳府,以待諸勳家嫡長之年滿可仕者,口傳付祿,以之宿衛於禁省者也。是以,每式年京外功臣子孫籍單,自本府收捧,當其口傳,必考原籍,以防冒錄,其規可謂嚴且密矣。今也屬之吏曹,太無意義,此非官職,則銓臣何以擬差,又無籍單,則勳裔何以憑考?且有勳臣之府,則其爲後裔者,捨此安歸乎?以其先祖勳名,載在麟閣之案,故視以依庇之所,積勤供役者也。今此兩款,都沒緊重,徒滋紛擾,無所關係於國計之嬴絀,而衆條減省之中,一例稟定于上,臣實未知其故也。臣敢略具事狀之不便者,仰溷崇聽。伏乞聖明,俯垂鑑諒,卽將兩件節目,特下還收之命,以存本府之舊規焉。臣無任云云。答曰,省疏具悉。疏辭,令廟堂稟處。
全羅監司金聲根上疏。大槪,湖臬特授,歷日震懍,敢陳不稱之實,冀蒙還收之恩事云云。答曰,省疏具悉。卿其勿辭往欽哉。
上護軍李源命上疏。大槪,敢陳至切之懇,冀蒙矜諒之恩事云云。答曰,省疏具悉。年雖老矣。筋力尙旺,何可遽許休退乎?卿其諒悉。
右尹金奭鎭上疏。大槪,敢陳感恧之忱,冀蒙鐫斥之恩事云云。答曰,省疏具悉。卿其勿辭,調理行公。
上在昌德宮。停常參·經筵。
藥房副提調李喬翼啓曰,伏未審日間,聖體若何,寢睡水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
大駕詣永禧殿,入齋室後,藥房·內閣·政院·玉堂口傳問安。答曰,知道。展謁還入齋室後,藥房·內閣·政院·玉堂口傳問安。答曰,知道。
世子宮詣永禧殿,入齋室後,藥房·內閣·政院·玉堂·春桂坊口傳問安。答曰,知道。
展謁還入齋室後,藥房·內閣·政院·玉堂·春桂坊口傳問安。答曰,知道。
大駕詣景慕宮,入齋室後,藥房·內閣·政院·玉堂口傳問安。答曰,知道。
展謁還入齋室後,藥房·內閣·政院·玉堂口傳問安。答曰,知道。
世子宮詣景慕宮入齋室後,藥房·內閣·政院·玉堂·春桂坊口傳問安。答曰,知道。
展謁還入齋室後,藥房·內閣·政院·玉堂·春桂坊口傳問安。答曰,知道。
大駕還宮後,藥房·內閣·政院·玉堂口傳問安。答曰,知道。
世子宮還宮後,藥房·內閣·政院·玉堂·春桂坊口傳問安。答曰,知道。
政院啓曰,司僕寺內乘來言,捲簾毛帳,取稟。傳曰,捲三面,毛帳爲之。
又啓曰,今日動駕時,承旨當爲備員,行右承旨金晢根,右副承旨金晩植,竝卽牌招,何如?傳曰,允。
又啓曰,今日動駕時,承旨當爲備員,行右承旨金晢根,承牌來詣朝房,有身病,不得肅謝,何以爲之?敢稟。傳曰,許遞,前望單子入之。
承旨前望單子入之,金敬均落點。
又啓曰,行右承旨金敬均,卽爲牌招,何如?傳曰,允。
侍講院啓曰,新除授說書金喜洙,卽爲牌招察任,何如?傳曰,允。
奎章閣啓曰,景慕宮望廟樓今望奉審,無頉之意,敢啓。傳曰,知道。
又啓曰,守宮檢校直閣李淳翼,卽爲牌招,何如?傳曰,允。
弘文館啓曰,下番修撰臣徐誼淳,以御營廳從事官,今日動駕時,陣上進出去之意,敢啓。傳曰,知道。
兵曹啓曰,今日動駕時,寶劍金昌熙,時無職名,依例口傳付軍職,何如?傳曰,允。
又啓曰,今日永禧殿·景慕宮動駕時,本曹堂上侍衛,當爲備員,而新除授參判朴弘壽,有身病,不得進參。令政院,稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以徐鼎勳爲兵曹參判。
傳曰,侍衛軍兵毛具,從便爲之。
兵曹口傳政事,護軍單金昌熙。
鄭元夏啓曰,臣以大王大妃殿·王大妃殿問安進去,下直之意,敢啓。傳曰,知道。
奎章閣啓曰,大駕今已還宮,守宮檢校直閣李淳翼減下事。傳曰,允。
政院啓曰,義禁府都事來言,今日動駕時,衛外擊錚罪人曺錫萬等十八名,移送秋曹云矣,敢啓。傳曰,知道。
二所鑄錢所啓曰,今十六日爲始起火,而新鑄錢字號,改以戶字下二字之意,敢啓。傳曰,知道。
承文院啓曰,院吏文學官金樂集有頉代,幼學李忠憲差下,付軍職冠帶常仕,何如?傳曰,允。
敦寧都正洪世爕上疏。大槪,敢陳援例之章,冀蒙遞改之恩事云云。省疏具悉。所請依施。
癸未正月十五日□時,大駕與王世子,詣永禧殿·景慕宮展謁擧動入侍時,行都承旨李喬翼,行左承旨朴容大,行右承旨金敬均,左副承旨鄭元夏,右副承旨金完植,同副承旨金學洙,史官缺,提學趙寧夏,檢校直提學趙慶鎬,直提學洪英植,檢校直閣洪殷謨·朴鳳彬·閔丙奭·徐相祖,直閣朴斗陽,檢校待敎金永悳·宋秉瑞,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調□□□,副提調李喬翼進前問候訖。出協陽門,通禮跪啓請降輿乘輦,上降輿乘輦。出敦化門進發,至永禧殿大門外。通禮跪啓請降輦乘輿,上降輦乘輿,由東夾門入至齋室門外,上降輿入齋室。展謁時至,上改具冕服以出,通禮導上詣版位。贊儀唱四拜,上行四拜禮,王世子行四拜禮訖。陞詣殿內奉審訖,時原任大臣進前問候。上還入齋室。少頃,通禮跪啓請出次,上改具翼善冠·衮龍袍,乘輿出大門外。通禮跪啓請降輿乘輦,上降輿乘輦,進發至宗廟前路。通禮跪啓請降輦乘輦,上降輦乘輦。仍命書傳敎曰,都承旨進詣宗廟·永寧殿,奉審以來。至景慕宮大門外,通禮跪啓請降輦乘輿,上降輦乘輿,由東夾門入至齋室門外,降輿入齋室。展謁時至,上改具冕服以出。通禮導上詣版位,贊儀唱再拜,上行再拜禮,王世子行再拜禮。陞詣殿內奉審訖。仍詣望廟樓版位,行四拜禮,王世子行四拜禮。仍陞詣殿內,命閣臣捲帳奉審訖。還入齋室,命書傳敎曰,隨駕與隨輿軍兵,令各其營乾犒饋。又命書傳敎曰,還宮門路,以逌覲門爲之,內門路,以宜春門爲之。少頃,通禮跪啓請外辦,上改具翼善冠·衮龍袍,乘輿出逌覲門,由月覲門,入宜春門,兵曹判書□□□,跪稟放仗。承旨請出標信解嚴。上還內,諸臣以次退出。
上在昌德宮。停常參·經〈筵〉。
自二更至開東,灑雨下雨,測雨器水深二分。
金晩植啓曰,假注書李敏英,有身病,勢難察任,今姑改差,何如?傳曰,允。
戶曹啓曰,奉朝賀姜㳣回卺宴需與內外衣資食物,從厚輸送,別遣曹郞存問,則以爲宴需與食物,不敢祗受云,何以爲之?敢稟。傳曰,更爲輸送。
兵曹啓曰,謹依下敎,隨駕軍兵等處,乾犒饋分給之意,敢啓。傳曰,知道。
禁衛營啓曰,謹依下敎,隨駕與隨輿軍兵等處,乾犒饋分給之意,敢啓。傳曰,知道。
御營廳啓曰,謹依下敎,隨駕與隨輿本廳軍兵等處,乾犒饋分給之意,敢啓。傳曰,知道。
兵曹口傳政事,副司果單安鍾悳。
傳曰,同副承旨許遞,前望單子入之。
傳曰,入直玉堂許遞,前望單子入之。
金晩植啓曰,行都承旨李喬翼,行左承旨朴容大,右承旨金敬均,左副承旨鄭元夏,不爲仕進。同副承旨前望未下,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,應敎朴斗陽內閣進,校理洪鍾永,副校理徐相雨,修撰南廷綺,副修撰南奎熙·李儀用在外,校理一員,修撰一員未差,玉堂上下番俱空,事甚未安。副應敎姜友馨,副校理朴齊聖,竝卽牌招入直,何如?傳曰,允。
吏曹,戶曹員外郞單尹秉,兵曹員外郞單呂大亨,廚院郞廳單金炳塾。
承旨前望單子入之,閔泳駿落點。
玉堂前望單子入之,校理李愚冕,修撰鄭寅星落點。
金晩植啓曰,左副承旨鄭元夏牌不進,伴直無人。行右承旨金敬均,所當牌招,而拘於廳規,不得請牌,何以爲之?敢稟。傳曰,牌招。
奉朝賀姜㳣箚子。大槪,猥陳衷懇,乞收恩命事云云。答曰,省箚具悉卿懇。此時膠庠,養老之義,何必如是爲辭?卿其諒之,安心領受。仍傳曰,此批答,遣史官傳諭。
大護軍徐璟淳上疏。大槪,罔功晉秩,歷日震懍,敢陳披瀝之懇,冀蒙反汗之恩事云云。答曰,省疏具悉。卿其勿辭行公。
上在昌德宮。停常參·經筵。
金晩植啓曰,來二十一日,朝參日次矣,敢稟。傳曰,停。
又啓曰,新除授同副承旨閔泳駿,時在京畿龍仁地,斯速乘馹上來事,下諭,何如?傳曰,許遞,前望單子入之。
又啓曰,應敎朴斗陽內閣進,校理洪鍾永,副校理徐相雨,修撰南廷綺,副修撰南奎熙·李儀用在外,玉堂上下番俱空,事甚未安。副應敎姜友馨,副校理朴齊聖,新除授校理李愚冕,修撰鄭寅星,竝卽牌招,推移入直,何如?傳曰,允。
傳曰,摠理大臣入侍。
傳曰,政官牌招開政。
傳曰,明日當詣景祐宮,展拜後歷拜南延君祠宇,仍覲本宮矣,該房知悉。門路,以曜金門·敬覲門爲之。
宗親府,璿源譜略修正時,國朝御牒書寫官望,李泰應,監印堂上望李寅應。
傳曰,呈告禮曹參判在外,工曹參判竝許遞,今日政差出。
傳曰,龍仁縣令,今日政差出。
傳曰,副司果宋鍾興,今日政六品職擬入。
金晩植啓曰,明日大駕詣景祐宮,入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
弘文館啓曰,校理李愚冕,時在京畿楊州地,修撰鄭寅星,時在全羅道錦山地,經筵入番事緊,請竝斯速乘馹上來事,下諭。答曰,許遞,前望單子入之。
減省廳啓曰,各道營將設,專爲管轄兵制,戢捕盜賊,而挽近管轄則徒歸文具,戢盜則終無實效,一道疊設,爲弊滋多。自今湖西之忠州鎭,嶺南之尙州鎭,湖南之羅州鎭,關東之三陟鎭外,各鎭營將竝減下,以本邑守令,兼帶管轄,戢盜俾爲專責,而管下各色徵斂之例,一切勿施。以廣州中軍·珍島·靑山島·格浦·絶影島·東津·大興僉使及統禦中軍復設,竝作陞資窠,依營將例施行之意,分付,何如?傳曰,允。
又啓曰,摠府旣革罷,則武臣堂下敍陞,甚是窠窄,以兵曹員外郞中六員,移付於中樞府經歷都事,永作實職,以爲區處之意,敢啓。傳曰,知道。
戶曹啓曰,奉朝賀姜㳣宴需與內外衣資食物,更爲輸送之意,敢啓。傳曰,知道。
義禁府啓曰,卽接月令醫員皮熙晢手本,則以爲,時囚罪人柳冕鎬,素患疝積之症,處冷添劇,目下症形,實爲危劇云。罪人病勢如此,則一邊保放,一邊草記,載在法典矣。柳冕鎬,姑爲保放之意,敢啓。傳曰,知道。
禮曹啓曰,今此景祐宮展拜,歷拜南延君祠宇,仍覲本宮,出還宮時王世子祗迎隨詣之節,依例磨鍊乎?敢稟。傳曰,勿爲磨鍊。
兵曹啓曰,今正月十八日,大駕詣景祐宮展拜,歷拜南延君祠宇,仍覲本宮時門路,以曜金門·敬覲門爲之事,命下矣。廣智營·西營入直軍各二十名除出,禁衛大將率領,只率前排,曜金門外排立,東營·集春營入直軍各二十名除出,御營大將率領,只率前排,桂生洞屛門排立,何如?傳曰,允。
又啓曰,今此動駕時,禁衛營步軍五十名式除出,將官率領,景祐宮大門·南延君祠宇大門本宮大門及墻外排立,環衛作門,禁衛營大門外,議政府朝房前路,敦化門至設布帳,令禁·御兩營,合力擧行,何如?傳曰,允。
又啓曰,在前還宮門路,以敬覲門爲之時,御營大將率該營步軍一哨,只率前排,敦化門外排立,而御營大將,桂生洞屛門排立磨鍊矣。摠戎使率禁衛營步軍一哨,該營前排敦化門外排立,何如?傳曰,允。
承文院啓曰,院吏文學官李忠憲有頉代,幼學全學文差下,付軍職冠帶常仕,何如?傳曰,允。
以義禁府赦單子,傳曰,朴鳳陽·柳冕鎬放。
以義禁府赦單子,傳曰,閔致儉·閔泳國·閔璟鎬·李承紀·李渭在·閔泳宅·柳一奎·崔致永放。
禮曹啓曰,皇壇壇上及祭器等物,每年孟春,戶·禮曹堂上奉審事,曾有定式矣。今正月二十一日,臣曹與戶曹堂上,進去奉審後,稟處,何如?傳曰,允。
吏曹啓曰,繕工監假監役官柳相均·金宇聲·宋憲祖,俱以身病,呈狀乞遞,竝改差,何如?傳曰,允。
兵曹啓曰,明日景祐宮動駕時,本曹堂上侍衛,當爲備員,而參判徐鼎勳在外,不得進參。令政院,稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
李敏英改差,代以林必璧爲假注書。
傳曰,明日出宮內門路,以協陽門爲之。
吏曹口傳政事,以鄭泰好爲兵曹參判。
金晩植啓曰,行都承旨李喬翼,行左承旨朴容大,左副承旨鄭元夏,不爲仕進,行右承旨金敬均牌不進,同副承旨前望未下,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨鄭元夏牌不進罷職傳旨,傳曰,只推。
承旨前望單子入之,李載德落點。
傳曰,判尹外,京兆堂上竝許遞,前望單子入之。
傳曰,副護軍趙秉弼·金玉均·李祖淵,長湍府使卞元圭,參議交涉通商事務。
傳曰,上護軍鄭範朝,督辦軍國事務,行都承旨李喬翼,行護軍朴定陽·趙準永·韓章錫·閔種默,協辦軍國事務,副護軍趙同熙·李重七,參議軍國事務。
金晩植啓曰,副護軍趙秉弼·金玉均·李祖淵,長湍府使卞元圭,參議交涉通商事務事,命下矣。今日政下批,何如?傳曰,允。
又啓曰,上護軍鄭範朝,督辦軍國事務,行都承旨李喬翼,行護軍朴定陽·趙準永·韓章錫·閔種默,協辦軍國事務,副護軍趙同熙·李重七,參議軍國事務事,命下矣。今日政下批,何如?傳曰,允。
又啓曰,臣吏·兵批兼進之意,敢啓。傳曰,知道。
又啓曰,左副承旨鄭元夏牌不進,伴直無人。新除授同副承旨李載德,卽爲牌招,何如?傳曰,允。
有政。吏批,兼判書李載元牌招不進,參判李正魯進,參議鄭基勉牌招不進,右副承旨金晩植進。
吏批啓曰,兼判書李載元,參議鄭基勉,牌招不進,小臣獨政未安,何以爲之?敢稟。傳曰,仍爲之。
以朴定陽爲禮曹參判,金綺秀爲工曹參判,柳宗植爲敦寧都正,徐相祖爲刑曹參議,李源命爲藝文提學,宋鍾興爲尙衣主簿,李秉綸爲龍仁縣令,閔泳集爲南平縣監,督辦軍國事務單鄭範朝,協辦軍國事務五單,李喬翼·朴定陽·趙準永·韓章錫·閔種默,參議軍國事務二單,趙同熙·李重七,參議交涉通商事務四單,趙秉弼·金玉均·李祖淵·卞元圭,故學生朴宗玟,贈吏參例兼,故通德郞朴裕源,贈吏判,祭酒例兼,特贈正卿事,承傳。
再政。以姜永夏·李秉輝·南禮元爲假監役,李錫禧爲厚陵參奉。
兵批,行判書趙寧夏病,參判鄭泰好未肅拜,參議李冕雨病,參知趙璟淳入直進,右副承旨金晩植進,安原權管單崔文權,護軍金昌熙·曺殷承·朴弘壽·徐鼎勳·趙秉稷·徐兢淳·金晢根,副護軍李源中·權仁成·金學洙·洪世爕,副司果白樂誠·鄭昕明·柳旭·李容郁·申泰珩·李弼鉉·車興模·洪淳台·鄭宗鍵·全永泰·柳學魯·許暾·張斆植·韓錫綏·金東元·李一和·成夏元·趙東旭·權一爕·李台祐·張振鶴·李敎增·張亨鐸·金龜相·白喆洙·李容煥·曺永承·尹鉉國·李奭儀·鄭完洙·南相庸·宋麟仁·金慶秀·金商一·申格·李完耆·成建鎬·李達運·李鳳華·金東植·孟賢道·宋持復·沈能逸·李曾緖·南善元·崔奎應·金錫九·尹永昌·金炳烋·崔宗默·吳宖默·孫恒源·柳泰元·盧彦慶·裵德化·孫有昌·張在善·金顯穆·朴安植·方應天·金躍泓·金致龍·丁學敏·吳廷翰·李完國·李完根·金元曾·崔希燁·丁啓煥·金達秀·李根英·金泳達·朴瑩壽·田永圭·許卓·金文煥·朴東桂·朴禹性·文尙祐·金命龜·朴興柱·金騎龍·崔在春·趙命國·金聲振·崔元芳·鄭鶴周·李周基·洪明赫·崔萬鍾·李敎俊·金宇敬·李尙泰·李宇柱·盧文紀,副司猛金樂集·李忠憲·金學文,已上竝單付。以吏曹參議鄭基勉牌不進,罷職傳旨,傳曰,只推。
幼學金永孝疏略曰,往年六月之變,宗社之危,凜如一髮,當是時天津李伯相,卽奏中朝,命吳提督諸大人,促發兵艦,卽渡到京,特殲軍魁,以明大義,李·吳二公事蹟,莫如立碑。伏乞聖明,下詢于廟堂,特建碑閣于南陽津頭,李伯相·吳提督,一體頌德,諸大人,竝爲讚著焉。臣無任云云。省疏具悉。自有輿頌,爾則退修學業。
督辦軍國事務尹滋悳上疏。大槪,冒悚申籲,冀蒙恩諒事云云。答曰,省疏具悉。實病旣如此,所請依施。
刑曹參議尹泰駿上疏。大槪,敢陳援例之章,冀蒙遞改之恩事云云。省疏具悉。所請依施。
幼學金永植上疏。大槪,敢陳芻蕘之說,冀蒙採納之恩事云云。省疏具悉。事係張大矣。
癸未正月十七日□時,上御□□□,摠理大臣入侍時,□□□□□□□□□。
上在昌德宮。停常參·經筵。
大駕詣景祐宮,入齋室後,藥房·內閣·政院·玉堂口傳問安。答曰,知道。
展拜還入齋室後,藥房·內閣·政院·玉堂口傳問安。答曰,知道。
大駕詣南延君祠宇,歷拜入幕次後,藥房·內閣·政院·玉堂口傳問安。答曰,知道。
大駕詣本宮後,藥房·內閣·政院·玉堂口傳問安。答曰,知道。
傳曰,侍衛軍兵毛具,從便爲之。
政院啓曰,卽者兵曹郞廳來言,今日動駕時,別侍衛不可不備,而行判書趙寧夏有身病,不得擧行云,何以爲之?敢稟。傳曰,次堂擧行。
又啓曰,全羅監司趙康夏,移拜慶尙監司,有除朝辭赴任之命矣。密符則以前所受仍佩,敎諭書安寶,使院吏賚傳,何如?傳曰,允。
承文院啓曰,院吏文學官金樂文有頉代,幼學洪在茂差下,付軍職冠帶常仕,何如?傳曰,允。
兵曹啓曰,今日景祐宮·南延君祠宇·本宮動駕時,本曹堂上侍衛,當爲備員,而新除授參判鄭泰好,有身病,不得進參。令政院稟旨變通,仍令該曹以在京無故人,口傳差出,待下批牌招,以爲進參之地,何如?傳曰,允。許遞,前望單子入之。
兵曹參判,前望單子入之,洪萬植落點。
京北堂上前望單子入之,左尹朴定陽,右尹趙秉稷落點。
奎章閣啓曰,新除授待敎金祚均,自鄕上來云,卽爲牌招入直,何如?傳曰,允。
傳曰,德源府使留待。
鄭元夏啓曰,臣以大王大妃殿·王大妃殿問安進去,下直之意,敢啓。傳曰,知道。
兵曹啓曰,今日景祐宮·南延君祠宇·本宮動駕時,本曹堂上侍衛,當爲備員,而新除授參判洪萬植,行判書趙寧夏,親査相避,不得進參。令政院稟旨變通,仍令該曹以在京無故人,口傳差出,待下批牌招,以爲進參之地,何如?傳曰,允。許遞。
傳曰,德源府使入侍。
傳曰,公事遲滯之中官金漢宗,罷職。
傳曰,有實故玉堂竝許遞,前望單子入之。
宗親府啓曰,今此璿源譜略,修正時,本府郞廳九員,逐日仕進,而差祭安徐,公會勿參,何如?傳曰,允。
吏曹口傳政事,以具完植爲兵曹參判。
承文院啓曰,院吏文學官洪在茂有頉代,幼學黃鍾台差下,付軍職冠帶常仕,何如?傳曰,允。
癸未正月十八日□時,大駕詣景祐宮展拜,南延君祠宇歷拜,仍覲本宮擧動入侍時,行都承旨李喬翼,行左承旨朴容大,行右承旨金敬均,左副承旨鄭元夏,右副承旨金晩植,同副承旨李載德,假注書李義悳·林必璧,史官缺,提學趙寧夏,檢校直提學趙慶鎬,直提學洪英植,檢校直閣洪殷謨·朴鳳彬·閔丙奭·徐相祖,直閣朴斗陽,檢校待敎金永悳·宋秉瑞,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李鎬俊,副提調李喬翼,進前問候訖。由協陽門,出曜金門外,入景祐宮大門,至齋室門外。上降輿,入齋室。少頃,通禮跪啓請出次,上出次,入就版位,行再拜禮,陞詣宮內奉審訖。仍詣誠一軒版位,行四拜禮,奉審如儀訖。仍詣南延君祠宇,入就版位,行再拜禮,仍詣祠宇內奉審訖,還入齋室。少頃,通禮跪啓請出次,上出次,乘輿,仍出宮南門外,入本宮,降輿,入幕次。命書傳敎曰,興寅君靈筵,遣左承旨,看審以來。少頃,通禮跪啓請出次,上出次,乘輿,由敬覲門·恭覲門·禁衛新營,入敦化門,至協陽門外。承旨請出標信解嚴。上由宣化門還內,諸臣以次退出。
癸未正月十八日□時,上御□□□,德源府使入侍時,□□□□德源府使鄭顯奭,以次進伏訖。上曰,史官分左右。仍命德源府使進前,顯奭進前。上曰,此地異於前日,今爲開港通商,與日本交隣之誼,尤爲各別。凡於交涉接待之際,必善爲之。顯奭曰,臣才識淺短,有不勝其任之慮,用是兢懼矣。上曰,知有治績,故有此特除。又此面諭,須實心善爲之。顯奭曰,當殫竭心力,以爲一半分對揚,而近聞彼人接待之需,將士支放之資,全無所備,甚爲苟艱云。赴任後措劃之方,詳報政府,以待處分計料。且邊門重地,紀律嚴肅,然後可免見侮,一依東萊例,若有事關邊情,罪犯一律者,先斬後啓,辦察官以下,若有犯科,則當爲狀聞矣。上曰,然矣。一依東萊例爲之,可也。支放之需,每患苟艱云,何以則好乎?下去後,措處之方,大則狀聞,小則報政府,當依施矣。顯奭曰,彼人接待,必優厚然後,可悅其心,支放不窘然後,可成貌樣矣。上曰,曾徑北道何邑乎?顯奭曰,二十年前,待罪高原郡矣。上曰,然則應知其處之事,而開港處亦見之否?顯奭曰,察其處之事,開港處亦見之矣。上曰,已有治績,當有善爲之道矣。
上在昌德宮。停常參·經筵。
鄭元夏啓曰,右副承旨金晩植,今日不爲仕進,卽爲牌招,何如?傳曰,允。
李載德啓曰,三品官之毋得過三日,循例請牌,曾有定式矣。刑曹參議徐相祖,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,假注書李義悳,有身病,勢難察任,今姑改差,何如?傳曰,允。
傳曰,吏曹參議有闕之代,前望單子入之。
吏曹參議前望單子入之,沈相穆落點。
以右副承旨金晩植牌不進罷職傳旨,傳曰,只推。
傳曰,兼文學有闕之代,前望單子入之。
傳曰,政官牌招開政。
傳曰,王錫鬯,參議軍國事務,今日政下批。
統理軍國事務衙門啓曰,主事,不拘文蔭武生進幼學擇差事,節目啓下矣。副司果尹瀗,兵曹正郞李重夏,新及第權潚·朴齊永·李秀宏,尙衣僉正洪在鼎,司甕僉正金洛鎭,戶曹佐郞金明均,順陵參奉洪承運,幼學丁大樊·徐光祚·尹泰馹,竝主事差下。權潚·朴齊永·丁大樊·徐光祚·尹泰馹,時無職名,竝令該曹口傳付軍職,何如?傳曰,允。
議政府啓曰,卽見平安前監司金炳德狀啓,則中和府來到大國人五名問情,則乃是吳陣親軍,而勇丁,無公文路票者,幸勿寬縱之意,已有所淸陣知委,而今無憑票者,則不敢擅便,姑爲執留,令廟堂稟處矣。以大國人執留,探知於吳提督軍門,則以派差解押速來本軍爲辭,依此分付,該道臣,卽爲上送之地,何如?傳曰,允。
議政府啓曰,向奉聖敎,令八道道臣,毛擧道內之弊,仍陳矯救之方,修成冊上送事,行會矣。成冊今旣齊到,而雖未入成冊,凡有關民瘼者,竝講究商確,別單書入,至於瑣屑說弊,發關釐正,餘外難於聽施者,勿爲擧論之意,敢啓。傳曰,知道。
議政府啓曰,頃因減省廳草記,各貢契未下條,以外邑上納中外劃事,旣蒙允矣。卽令戶·惠廳執數後,成給公券,以券馮據,至於已革貢契之未下條,從速排給,先爲了勘之意,分付,何如?傳曰,允。
議政府啓曰,貢巿堂上金炳始有身病減下,其代行戶曹判書金有淵差下,何如?傳曰,允。
議政府啓曰,道臣行部之許久寢擱,雖出於貽弊列邑,固非省耕之義,而昨秋歉荒,春窮尤甚,此時供億,亦所當念,八道春巡,竝停止。北道陵寢,畿內陵園奉審,依近例以秩高守令替行事,知委,何如?傳曰,允。
議政府啓曰,卽見江華留守金允植狀啓,則本營屬寅火堡權管朴輔景,造船繕廨,捐廩自備,買畓補弊,抄飢救急,以若殘鎭,能盡其誠,激勸之典,請令廟堂稟處矣。以一鎭將,有此殫誠,殊甚嘉尙。激勸之方,自有其例,令該曹稟處,何如?傳曰,允。
奎章閣啓曰,直閣朴斗陽,疏批已下,卽爲牌招察任,何如?傳曰,允。
又啓曰,檢書官李啓明減下,其代以前薦人李鶴圭,依已例除取才差下。令該曹口傳付軍職,使之冠帶常仕,何如?傳曰,允。
承文院啓曰,院吏文學官黃鎭台有頉代,幼學任吉鎬差下,付軍職冠帶常仕,何如?傳曰,允。
伴接官啓曰,卽者差備譯官來言,仁川濟物浦所留日本國人中,副領事官杉村濬,傳語官武田邦太郞,入來館所云矣,敢啓。傳曰,知道。
玉堂前望單子入之,校理李重德,副校理兪鎭奎,修撰林永相落點。
兼文學前望單子入之,金炳吉落點。
以廣州留守趙慶鎬狀啓,衣資食物,依戶曹關,輸傳于判府事申應朝所住處,則以爲,歲首此典,非大臣不施矣。以上護軍之銜,不敢抵受云事,傳曰,更爲輸送。
義禁府啓曰,全羅監司趙康夏狀啓內,沃溝縣監金鳳鎬,爲先罷黜,其罪狀,令攸司稟處事,啓下矣。金鳳鎬,時在任所云,依例發遣府羅將,拿來,何如?傳曰,待待命拿囚。
假注書李義悳改差,代以李承淵爲假注書。
督辦軍國事務金炳始疏曰,伏以臣昏頹墮之狀,累牘畢陳,肝膈無隱,宜不敢更事覼縷,重犯瀆擾,而臣病與年添,精隨力脫,駸成委靡,如水趨下。乍寒乍燠,將理失宜,則宿祟伺發,新症愈乖,還視時月之前,便是强壯矣。見叨諸職,無往非淸雋要膴,斷不宜汗漫瘝素者,而最其軍國經畫,糧餉稽會,務殷責鉅,尤與閒司逈別。雖在臣年力方旺,旣非其人,固無能擔夯做去,現又抱此貞痼,神識懵如,隔霧步履,跼於旋濘,彈束陳就,猶不得如恒人之爲,則剸煩理棼,勘押簿領,尙可擬議哉?夫人與識相稱,而病不可堪,則亦云其曠。若臣則人識之不相稱,抑有甚於病之不堪,藉曰懷寵戀祿,恬不知愧,獨不爲懼於四維之大防,玆敢申暴衷赤,仰煩崇嚴。伏乞聖明,特垂憫諒,將臣所有督辦·餉堂兩銜及前疏所懇諸任,竝賜鐫斥,仍治臣干瀆之罪,以嚴綱紀,公私幸甚云云。答曰,省疏具悉。本兼諸務,何可竝解?卿之屢懇如是,所辭中閣銜,依施。
應敎朴斗陽疏曰,伏以臣濫竊科第,忝居朝端,已十年于玆,而卽一至庸極劣蔑學淺齡之人,此同朝之所共知,淵鑑之所照燭也。特以聖恩曲庇,暴數曠絶,凡於華顯之銜,昵近之職,歷揚殆遍。臣旣無分寸之能,未有毫絲之補,感激悚懍,罔知攸措。際又千萬夢想之外,除旨遽下,以臣爲奎章閣直閣兼校理,臣聞命惝怳,誠不知何以有此誤恩於臣身矣。是職也,奉謨訓掌圖書,藝林詞英極一代選,故雖雋裁雅標聞望素著者,猶不得人人皆擬,況臣愚鹵,百無肖似者之所可承當乎?牙牌儼臨,莫敢違傲,不俟駕屨竭蹶出肅,亶由分義是怵,逋慢是懼,而若復因循蹲據,視若固有,憑恃寵靈,抗顔趨到,則非但爲貽羞淸朝,竊恐其有累聖簡,而廉防之壞,自臣而始,亦豈不大加兢惕乎?伏乞聖明,俯垂鑑諒,將臣新授之銜,亟行鐫改,以重淸選,以安私分。臣無任云云。省疏具悉。爾其勿辭察職。
判府事申應朝縣道疏曰,云云。答曰,省疏具悉卿懇。卿膺甌卜以來,尙未有一次筵對,恒所耿耿,優遊西樞,乃爲卿老境養閑,而至於衣資食物,卽年例常典也,何必如是爲辭?卿其安心領受。仍傳曰,此批答,遣史官傳諭。
吏曹參議鄭基勉上疏。大槪,暫膺雖緣祗肅,仍冒有愧廉防,申控披瀝之懇,冀蒙鐫遞之恩事云云。省疏具悉。所請依施。
上在昌德宮。停常參·經筵。
藥房提調李鎬俊,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
侍講院啓曰,新除授兼文學金炳吉,卽爲牌招察任,何如?傳曰,允。
弘文館啓曰,新除授校理李重德,卽爲牌招察任,何如?傳曰,允。
禁衛營啓曰,本營軍色從事官尹榮植,身病甚重,勢難察任,改差,何如?傳曰,允。
禁衛營啓曰,謹依本營兼內吹,今春等習角賞單,啓下洪鳳錫等十七名處,各木綿二疋,施賞之意,敢啓。傳曰,知道。
統理軍國事務衙門啓曰,卽見黃海監司沈東臣狀啓,則長淵·大靑島設鎭便否,爛加商確,則地褊民小,且與白翎鎭相距不遠,不必別設。附近之吾叉·助泥兩鎭,俱以海路要衝,合有鎭堡防守,而移此設彼,亦涉難愼。令廟堂稟處爲辭,而判付,有令軍國事務衙門稟處之令矣。此島本屬於白翎,相距不遠,則今不必別有設鎭,而且以海路要衝之所在兩鎭,移設於此地,尤是無意,置之,何如?傳曰,允。
弘文館啓曰,副校理兪鎭奎,時在忠淸道堤川地,修撰林永相,時在全義地,經筵入番事緊,請竝斯速乘馹上來事,下諭。答曰,許遞。
禮曹啓曰,大報壇祭享,每年三月上旬內,擇日設行事,曾有定式矣。吉日,令日官崔榮遠推擇,則來三月初三日爲吉云。以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,親祭磨鍊。
禮曹啓曰,以合四慶慶科庭試文科初試額數,取稟草記,傳曰,初試,依昨冬別試例,令京外抄薦,額數,亦依昨冬例磨鍊事,命下矣。慶科庭試文武科吉日,令日官韓應翼推擇,則庭試來四月二十日,放榜來五月十三日巽時爲吉云。以此日時定行,而取人之數及孝廉·學術·才諝,分三目抄啓之節,一依昨冬別試例,擧行之意,知委京外,何如?傳曰,允。
御營廳啓曰,兼內吹今春等習角賞格,謹依單子判下。李昌鎭等十七名處,各木綿二疋施賞之意,敢啓,傳曰,知道。
兵曹啓曰,因減省廳草記,忠州鎭·尙州鎭·羅州鎭·三陟鎭外,各鎭營將,竝減下,以本邑守令,兼帶管轄事,允下矣。各鎭營將,以本邑守令兼帶,下批之意,敢啓。傳曰,知道。
兵曹啓曰,昌原府使·仁川府使之防禦使履歷,德山郡守之邊地履歷,竝勿施,復舊例施行。仁川則依東萊·德源例事,減省廳別單,判下矣。昌原鎭兵馬僉節制使嶺南水軍防禦使,改以金海鎭管昌原兵馬同僉節制使,仁川鎭兵馬僉節制使京畿水軍防禦使鎭撫營左海防將監牧官,改以仁川鎭兵馬僉節制使鎭撫營左海防將監牧官德山鎭兵馬僉節制使,別中營將討捕使,改以洪州鎭管德山兵馬同僉節制使,下批之意,敢啓。傳曰,知道。
兵曹啓曰,各道自辟邊將之各屯及取才窠外,竝以久勤間窠差送事,減省廳別單,判下矣。文殊·臨津·三田渡·楊花渡·漢江渡·鷺梁渡·花島·甕津·長山·威鳳·龍淵·金城·壬海·東林·西城·城山·白馬別將,乾川權管外,竝以久勤間窠差送,而花水山別將之一周年瓜限,以三十朔,施行之意,敢啓。傳曰,知道。
兵曹啓曰,因減省廳草記,前都摠府都事六員,移付中樞府經歷都事,永作實職事,允下矣。中樞府經歷四員,都事二員,增設單付以入之意,敢啓。傳曰,知道。
傳曰,呈告工曹判書許遞,今日政差出。
傳曰,敦寧都正許遞,今日政差出。
統理交涉通商事務衙門啓曰,衙門旣已設始矣。應行章程,別單書入之意,敢啓。傳曰,知道。
吏曹啓曰,東學敎授尹相翊,繕工監假監役官姜永夏·李秉輝·南禮元,俱以身病,呈狀乞遞,竝改差,何如?傳曰,允。
宣惠廳啓曰,昨年諸道穡事,豐歉不均,京畿給災,至爲六千八百結之多,今年該道營官需八分一,各樣價四分一,依已例裁減磨鍊,何如?傳曰,允。
承文院啓曰,院吏文學官任吉鎬有頉代,幼學蔡晉默差下,何如?傳曰,允。
傳曰,漣川縣監趙容九,始興縣令南德熙,相換。
傳曰,通津府使方天鏞,竹山府使李寅晩相換。
侍講院啓曰,新除授兼文學金炳吉,時在忠淸道洪州地,書筵入番事緊,斯速乘馹上來事,下諭,何如?傳曰,允。
傳曰,龍宮縣監之代,副護軍朴酆赫擬入。
傳曰,沃溝縣監之代,勿拘常格,各別擇差。
傳曰,密陽府使之代,江東縣監洪祐慶擬入。
吏曹啓曰,通津府使方天鏞,竹山府使李寅晩相換事,命下矣。以前任長湍府使,方在解由未出中,漣川縣監趙容九,始興縣令南德熙相換事,命下矣。始興縣令南德熙,以前任禮安縣監,方在解由未出中,何以爲之?敢稟。傳曰,勿拘。
吏曹啓曰,江東縣令洪祐慶,密陽府使擬入事,命下矣。以前任淸風府使,方在解由未出中,何以爲之?敢稟。傳曰,勿拘。
吏曹啓曰,連山居前都正金永宗,今年爲八十一歲,今日政加資,下批之意,敢啓。傳曰,知道。
有政。吏批,兼判書李載元進,參判李正魯牌招不進,參議沈相穆在外,右副承旨金晩植進。
以洪晉游爲副校理,鄭光淵爲修撰,朴元陽爲工曹判書,朴弘壽爲禮曹參判,張錫祚爲敦寧都正,金瀗秀爲司僕主簿,金命基爲東學敎授,李龜範·金孝植·李允根爲假監役,洪祐慶爲密陽府使,金右根爲信川郡守,朴孝容爲沃溝縣監,崔光淳爲橫城縣監。參議軍國事務單,王錫鬯,統理軍國事務衙門主事十二單,尹瀗·李重夏·權潚·朴齊永·李秀宏·洪在鼎·金洛鎭·金明均·洪承運·丁大懋·徐光祚·尹泰馹,分奉常主簿單孫錫權,直長單林時挺,分敎官單金弼烈,前都正洪寅爕·金永宗,前五衛將宋基用,已上今加嘉善,前參奉金利濬·李必圭,已上今加通政,已上朝官年八十,依法典加資。通津府使方天鏞,竹山府使李寅晩相換,漣川縣監趙容九,始興縣令南德熙相換,已上相換事,承傳。
再政。以趙爰夏爲文化縣令,朴酆赫爲龍宮縣監,李重晢爲江東縣令。
兵批,行判書趙寧夏病,參判具完植病,參議李冕雨入直進,參知趙璟淳病,同副承旨李載德進。同知加設單李鍾健,五衛將加設單李殷錫·李普命·辛溶·蔡鎬永·尹樹性·盧逸敏·金仁秀·李貞根·崔炳·尹永植·元錫九·慶·梁鶴聞·郭重默·吳稷秀·柳基學,宣傳官十單,閔俊鎬·尹永殷·李秉憲·林淳喆·河錫洛·尹泳周·梁鼎煥·李峻器·李漢承·趙載五,中樞經歷四單,尹吉炳·鄭暢鉉·申商雨·吳元泳,中樞都事二單,李敏漢·李淳永,以上移付事,承傳。宣傳官十單,金翰九·徐相殷·張龜澤·申泰卨·鄭龜朝·郭漢益·李基東·金重三·李種榮·鄭圭稷,副司果金璘相·曺錫祜·南九熙·金基·朴敏燁·李龜永·崔錫仁·朴敬根·趙雲斗·金弘毅·朴重秀·郭善國,大護軍鄭基會,護軍鄭泰好·洪萬植·鄭洛鎔·金奭鎭,副護軍柳宗植,副司果兪鎭奎·林永相,副司猛洪在茂·黃鎭台·任吉鎬,已上竝單付。安東營將李在頀,晉州營將洪,洪州營將金駿鉉,公州營將柳丞魯,順天營將趙秉泰,全州營將全仁鎬,以上竝減下。
統理交涉通商事務衙門啓曰,金思轍·南廷哲·鄭憲時·徐相雨·尹起晉·金嘉鎭·高永喆·兪吉濬·鄭萬朝·池運永,竝主事差下。令該曹口傳下批,何如?傳曰,允。
議政府啓曰,今番減省廳變通之營將·僉使,未準朔及未赴任徑遞者,合有顧念,竝許用履歷之意,分付銓曹,何如?傳曰,允。
伴接官啓曰,卽者差備譯官來言,日本國辦理公使竹添進一郞,去通商衙門矣,還歸館所云矣。傳曰,知道。
傳曰,桂坊有闕之代,令該曹口傳差出。
兵曹口傳政事,以吳鎰泳爲右衛率。
傳曰,招徠求助,何時不切,而在今日國勢,跂予之望,尤當如何?況卿以喬木家聲,儒林雅望,蘊抱經濟之學,自與獨立長往,絶棄斯世者,逈然同,則其於國家休戚憂愛之忱,當與在朝襟紳一般,而尙此固守東岡,退然不居,予之所慨歎不已者也。歲色又改,春晷將敍,講筵書筵,次第繼開,卿其幡然改圖,須卽簉朝,俾有輔迪觀感之效,深有所待事,遣地方官,傳諭于宋贊善。
傳曰,側席而俟,今幾年矣。由予誠淺,尙未能挽回遐心,曷勝慙愧?然究其欲致之意,卽出於繡衣之好,非有私於爾矣。況目下民國事勢,不翅岌嶪,爾以耆年邃學,其所蘊抱,必在經世宰物,豈可固守林樊,獨善其身,有若無意於致予澤民之事者乎?予之所慨歎而不已矣。歲籥已新,春晷漸長,講幄啓沃之責,冑筵輔導之功。惟爾跫音是待,卽爲登途,副此厚望事,遣地方官,傳諭于書筵官朴性陽。
傳曰,予之寢寐,欲致爾于朝者,誠以匡輔啓沃,賁飾聲明,惟爾問學是俟,而素履愈堅,遐心莫回,永矢邁,未見其幡然改圖,予之所不能無慨歎者也。爾以讀書窮理所蘊抱者,出而展布,施諸事爲,則將見民國有賴,臣主俱榮,予安得無厚望於爾也?迨此春序,日候稍和,講筵與書筵,將開,時敏之工,日就之學,豈非爾所擔之責乎?體予至意,斯速簉朝事,遣地方官,傳諭于進善金洛鉉。
左贊成閔台鎬疏略曰,伏以臣於見叨惠局,凡再徹辭本,須歸於應文備例,遇災引咎,其所力弱肩鉅,務劇病深,猶未能盡暴,至若政府貳席衙務督辦,乃寅亮弘化訏謨機密之地,尤非臣許久盤礴,看作養病之坊者矣。伏乞聖慈,察臣才具之不可堪憐,臣病情之所難强,將臣本兼諸任,亟賜遞免焉。臣無任云云。答曰,省疏具悉。此時此任,何可輕解?卿其勿辭行公。
上在昌德宮。停常參·經筵。
政院啓曰,來二十五日,朝參日次矣,敢啓。傳曰,停。
兵曹口傳政事,副司勇單李鶴圭·李健榮。
以司謁口傳下敎,新聞紙,以漢城府,句檢刊布。
奎章閣啓曰,待敎金祚均,疏批已下,卽爲牌招察任,何如?傳曰,允。
弘文館啓曰,新除授修撰鄭光淵,卽爲牌招察任,何如?傳曰,允。
又啓曰,新除授副校理洪晉游,時在京畿南陽地,請斯速乘馹上來事,下諭。答曰,許遞。
承文院啓曰,院吏文學官蔡晉默有頉代,幼學李鎬承差下,付軍職冠帶常仕,何如?傳曰,允。
統理交涉通商事務衙門啓曰,本衙門堂郞各司分掌,別單書入之意,敢啓。傳曰,知道。
弘文正字金祚均疏曰,伏以臣年纔踰於勝冠,學未習於操縵,早竊科名,戒犯不幸,每懷兢恧,不出于熲俛思,粗自勵修,以待齒益長業稍進始出,而仕庶或爲一分藉手,至若榮途驟步,初非夢想所倖希。迺者奎署寵旨,自天有隕,聞命惶越,不省攸措。顧臣穉昧,何知是選之綦重,而亦嘗有聞於家庭者,蓋閣之爲設,奉謨訓而掌圖書,備顧問而修詞命,笙鏞賁治,黼黻贊猷,上下百年之間,宏儒博學之所塗軌,令聞儁采之所模楷,磊落相望,輝暎當世,所以揀掄難愼,而參外之選,最稱峻望,是豈如臣下流所可擬議者乎?蒙騃庸陋,不自量度,徒欲藉陰庇而仗寵靈,謂將居是任而稱是責,則猶夫混俚音於英韶,薦潢流於瑚璉,灼見其累聖簡忝家聲而止矣。且伏念是職之於賤臣,爲三世矣。洪造殊渥,若偏臣家,臣旣無能爲役,惟華貫濫竽,盈損之懼,猶屬身分,玷褻之譏,恐欠器使,苟使臣,萬有一堪承,則以若眇末,名列奎璧之府,跡近日月之光,恩至重也,榮莫大也,奚爲費辭煩籲,自歸飾讓之科哉?牙牌攸重,義不遑於俟屨,豹直以還,悸愈切於集木,庸敢略控情實,仰瀆崇嚴。伏乞聖明,俯垂鑑諒,亟遞臣新授閣銜,俾名器重而賤分安焉,臣無任云云。省疏具悉。爾其勿辭察職。
上在昌德宮。停常參·經筵。
王大妃殿誕日,大殿·大王大妃殿·中宮殿,內閣·政院·玉堂·百官口傳問安。答曰,知道。
王大妃殿,內閣·政院·玉堂·百官單子問安。答曰,知道。
世子宮·世子嬪宮,內閣·政院·玉堂·春桂坊·百官口傳問安。答曰,知道。
李喬翼啓曰,工曹判書朴元陽,除授後過三日,不爲出肅,依定式推考警責,仍卽牌招察任,何如?傳曰,允。
宗親府,有司堂上,李昇應落點。
傳曰,公事不審之中官沈周鉉,罷職。
司甕院啓曰,各道所封物膳進上,例皆前期封進,而今此王大妃殿誕日物膳中,慶尙道所封物膳,無端闕供,其所擧行,萬萬駭然。當該道臣,爲先推考,遲滯委折,使之査實馳啓,何如?傳曰,允。
奉常寺啓曰,祭享所用春等中脯,依定式今月二十二日,始造之意,敢啓。傳曰,知道。
承文院啓曰,院吏文學官李鎬鼎有頉代,幼學尹鳳善差下,付軍職冠帶常仕,何如?傳曰,允。
議政府啓曰,各衙門減省後,蔭官政格,不可不釐正,別單書入之意,敢啓。傳曰,知道。
統理軍國事務衙門啓曰,協辦軍國事務趙準永,參議軍國事務趙同熙,主事權潚·金洛鎭,吏務差下,協辦軍國事務韓章錫,參議軍國事務李重七,主事李重夏·洪在鼎,戶務差下,督辦軍國事務鄭範朝,協辦軍國事務朴定陽,參議軍國事務王錫鬯,主事尹瀗·金明均,禮務差下,參議軍國事務尹泰駿,主事朴齊永·丁大樊,兵務差下,協辦軍國事務李喬翼,主事李秀宏·徐光祚,刑務差下,協辦軍國事務閔種默,主事洪永運·尹泰馹,工務差下,參議軍國事務尹泰駿所帶工務,減下何如?傳曰,允。
統理軍國事務衙門啓曰,主事洪承運,方帶順陵參奉矣。職務相妨,以閒仕口傳相換事,分付銓曹,何如?傳曰,允。
統理軍國事務衙門啓曰,內外務衙門參下主事,付仕三十朔,依近例陞六之意,分付銓曹,何如?傳曰,允。
統理軍國事務衙門啓曰,設鑄多處,銅鉛不敷,萬里倉鑄所,移設於端川府,令鑄堂主管擧行,何如?傳曰,允。
司譯院啓曰,通文館志續編,依原定式開印,而其編輯之役,刊讐之費,專使譯官,擔當擧行矣。今於訖役之後,不可無酬勞之政,校正漢學堂上玄濟普·吳慶然·金載信·金始沃·方文鏞·朴載銑,監印堂上金履周·金仁栻·吳致儉·李廷模·李哲懋·秦喜哲·尹夏楨·李應相·吳慶潤·朴有性·李膺善·金冕奎,堂下崔昌濂·金允善·朴敎弼·洪漢柱·李應益·卞鍾敍·李鍾健·吳致翼·韓慶奎·李日炯·朴應洙·朴魯鎭·玄昌運·方徹鏞·崔璟煥·韓基源·金鐸熙·金秉善·李柔修·白善鏞,竝施加資之典,何如?傳曰,允。
禮曹啓曰,臣秉文,與戶曹判書金有淵,進詣皇壇奉審,則奉室第一位神扆袱·扆榻袱·座榻袱·奉安黃花席三張,竝傷破修補,壇上黃帕一件·饌卓四座·饌卓巾四件·樽卓一坐·樽卓巾一件·省器卓一坐·大牲匣二坐·小牲匣二坐·甲黃羃一浮內四幅,甲黃帳一浮內二幅,內簷甲黃帳二浮內二幅,油遮日六浮·道里具內二十張·白布遮日一浮內二幅,白木內揮帳二浮內一幅,黃綿絲大束乼二艮衣·黃綿絲中束乼二艮衣·黃綿絲小束乼二艮衣·黃綿絲三甲所二艮衣·廣別大束乼二艮衣·中束乼六艮衣·排設竹十箇·白木九幅·袱一件·鼎羃三箇·尊羃八箇·黃木擔乼二巨里·鍮爵二箇·香爐二坐·爵板二坐·龍勺二箇·敬奉閣黃木甲袱八幅·從享位紫紬褥一件·彩花席二張·白布遮日一浮內一幅,油遮日二浮·道里具內十張·登軒架排設竹五箇·饌幕中束乼二艮衣·典祀廳地衣二十張付一件·雉尾箒七柄,雉尾兺竝破傷改備,火爐一坐破傷,添鐵修補事,分付各該司,何如?傳曰,允。
伴接官啓曰,卽者差備譯官來言,日本國辦理公使竹添進一郞,率傳語官二人·巡査三名·兵隊四十名,進去通商衙門,還歸館所云矣,敢啓。傳曰,知道。
漢城府啓曰,本府,爲撫綏都民,表準八道之地,而奉承宣布五部是已。臣於肅命之後,收聞物議,別岐摘奸,則五部官員中,惟中部北部官員,在直不曠,奉公惟勤,而其餘三部官員,初不就直,諸公務竝爲抛却。公廨傾覆,部卒渙散,臣於坐起時,各別申飭矣。今又摘奸,則如前沁泄,終不入直,事體所在,寧容若是,詞訟無地可決,號令無處可施,安可望維持都民,振勵紀綱乎?此若掩置,則法無所施,不得不大加懲創,然後可以董飭庶僚矣。當直東部都事鄭海稷,西部令尹榮兌,南部令李應,竝爲先汰去,其罪狀,令該府拿問嚴勘,何如?傳曰,允。
敦寧都正張錫祚疏曰,云云。省疏具悉。所請依施。
上在昌德宮。停常參·經筵。
金敬均啓曰,左副承旨鄭〈元〉夏,同副承旨李載德,今日不爲仕進,竝卽牌招,何如?傳曰,允。
統理軍國事務衙門啓曰,近來巡綽解弛,竊發之患,無處無之,此不得不別般捕戢。始令漢城府,設置巡警部,其節制規模,使之爛議於本衙門,以爲遵行,何如?傳曰,允。
宗親府啓曰,璿源譜略修正時,宗正卿使之逐日輪回仕進,校正監董,何如?傳曰,允。
議政府啓曰,卽見江華留守金允植狀啓,則前假監役盧德鎭,納租三千石,願補賑資,極庸嘉尙,其在激勵之道,特施褒賞事,請令廟堂稟處矣。島民呼庚,方在孔劇之際,穀物出義,有此夥數,合施褒嘉之典。前假監役盧德鎭,先付司果,守令待窠檢擬之意,分付銓曹,何如?傳曰,允。
禮曹啓曰,卽接京畿監司金宏集移文,則以爲,喬桐府鄕校大成殿鋪陳,年久敝傷,將於今春釋菜,兼告修改告由,移還安祭香祝,自本曹啓稟下送云矣。喬桐府鄕校大成殿鋪陳修改,今春釋菜,當爲兼告擧行,告由移還安祭香祝,卽令該曹,照例下送,而祝文措辭撰出事,一體分付,何如?傳曰,允。
減省廳啓曰,內資寺·內贍寺,令旣革罷矣。捲草閣所重自別,守直奉審之節,不容不亟先磨鍊。令戶曹·禮曹員外郞,輪回入直,而奉審則戶曹堂上,隨時擧行事,分付,何如?傳曰,允。
減省廳啓曰,惠民署官生,今旣移屬典醫監矣。完薦祿取才及赴擧等第,與本監官生,通融無礙,而等第則依司譯院例,典醫監等第,以有科等第施行,惠民署等第,以無科等第施行之意,分付,何如?傳曰,允。
承文院啓曰,院吏文學官尹鳳善有頉代,幼學崔錫榮差下,付軍職冠帶常仕,何如?傳曰,允。
以左副承旨鄭元夏牌不進罷職傳旨,傳曰,只推。
上在昌德宮。停常參·經筵。
左贊成閔台鎬妻貞敬夫人宋氏練祭後,世子嬪宮,藥房·內閣·政院·玉堂·春桂坊單子問安。答曰,罔極。
傳曰,都目政事,今二十七日爲之。
傳曰,政官牌招開政。
以司謁口傳下敎曰,玉堂移定於前都摠府,軍國衙門,定於玉堂內兵曹,依前還接,部將廳,移定於前武兼廳,傳曰,呈告同敦寧許遞,今日政差出。
傳曰,燕岐縣監之代,監察李倬擬入。
傳曰,水原判官李商應,廣州判官閔泳國相換。
傳曰,英陽縣監之代,勿拘常格,各別擇差。
傳曰,奴屬不飭之於義宮次知中官金在寬,罷職。
傳曰,於義宮奴屬,與左營兵丁,相詰毆打,聞甚痛駭。兵丁已自該營懲治云,所犯奴屬,出付秋曹,依律定罪,行首奴屬,亦令秋曹,一體嚴懲。
吏曹啓曰,水原判官李商應,廣州判官閔泳國相換事,命下矣。廣州判官閔泳國,以前任宜寧縣監,方在解由未出中,何以爲之?敢稟。傳曰,勿拘。
傳曰,右副承旨許遞,前望單子入之。
傳曰,喬桐水使鄭基澤,南兵使李敎復相換。
傳曰,左副承旨許遞,前望單子入之。承旨前望單子入之,徐相祖添書落點。
以司謁口傳下敎曰,武藝別監二名,每於都政,邊將,依例差送。
承旨前望入之,李冕雨落點。
議政府啓曰,行都承旨李喬翼,漢城左尹朴定陽,協辦軍國事務,趙準永·韓章錫·閔種默,竝政府堂上差下,何如?傳曰,允。
統理交涉通商事務衙門啓曰,本衙門印信,令禮曹鑄成,以爲行會,何如?傳曰,允。
吏曹啓曰,今二十七日,都目政事爲之之意,敢啓。傳曰,知道。
吏曹啓曰,繕工監假監役官金孝植·李允根·李龜範,俱以身病,呈狀乞遞,改差,何如?傳曰,允。
吏曹啓曰,順陵參奉洪承運,以其身病,呈狀乞遞,改差,何如?傳曰,允。
承政院啓曰,院吏文學官崔錫榮有頉代,幼學洪鍾萱差下,付軍職冠帶常仕,何如?傳曰,允。
伴接官啓曰,卽者差備譯官來言,日本國辦理公使竹添進一郞,今日進去通商衙門矣,還歸館所云矣,敢啓。傳曰,知道。
禁衛營啓曰,本營中軍李根奭,身病甚重,勢難察任,今姑改差,何如?傳曰,允。
漢城府啓曰,雜技之禁,何時不然,而顧今習俗頹靡,設技賭錢,式出於朝紳士族之烈,自今申明舊章,雖朝官士夫,如有犯者,先爲推治,家僮,繼以草記論罪,嚴勘,何如?傳曰,允。
李載德啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
有政。吏批,兼判書李載元牌招不進,參判李正魯進,參議沈相穆在外未肅拜,承旨鄭元夏進。
吏批啓曰,兼判書李載元牌招不進,參議沈相穆在外未肅拜,小臣獨政未安,何以爲之?敢稟。傳曰,仍爲之。
以洪學周爲副校理,鄭文源·洪寅爕·李一鎭爲同敦寧,金利濬爲敦寧都正,柳宗植爲兵曹參議,洪世爕爲刑曹參議,沈舜澤爲判義禁,徐璟淳爲知經筵,宋琯玉爲典簿,李載永爲工曹佐郞,成仁鎬爲尙衣主簿,李秀元爲英陽縣監,水原判官李商應,廣州判官閔泳國相換事,承傳。承文副正字二單,李在祐·洪鍾協,前都正李洪宇,今加嘉善,前部將崔萬鍾,今加通政,已上朝官年八十,依法典加資。豐德府使玄濟普,今加崇祿加資事,承傳。分敎官單王羽淳,贈僕正朴相魯,贈吏議,工曹判書朴元陽曾祖考,故學生柳基賢,贈監察,故學生李尙權,贈童蒙敎官,故學生柳舜明,贈監察,已上孝行卓異贈職事,承傳。
再政。以李鍾殷·金尙信·金敷根爲假監役,洪承泰爲西部都事,安吉壽爲順陵參奉,李倬爲燕岐縣監,兵曹參議單趙璟淳,參知單柳宗植。
兵批,行判書趙寧夏病,參判具完植,參議未差,參知趙璟淳入直進,右副承旨李載德進。五衛將加設單,金沃淳·李商用·李·金相賢·李良楫·吳誠孝·金萬源·成載敬·高鎭鵬·趙學悅·尹東善·宋基周·金永喆·李圭錫·安羲平·朴載哲·趙燉基·權思仁·金甲均,護軍吳俊泳,副護軍金晩植·鄭元夏·張錫祚,副司果洪晉游·李在榮·金鍾翰,副司猛蔡晉默·李鎬鼎·尹鳳善·崔錫榮,已上竝單付。南兵使李敎復,京畿水使鄭騏澤,以上相換事,承傳。
李載德啓曰,臣與左副承旨鄭元夏,伴直矣,纔已許遞出去,伴直無人。新除授同副承旨徐相祖,卽爲牌招,何如?傳曰,允。
吏曹啓目,出身李鶴鍾名字,改以翼鉉事告狀,依例令藝文館給帖,何如?啓依允。
上在昌德宮。停常參·經筵。
藥房都提調金炳國,提調金壽鉉,副提調李喬翼啓曰,伏未審日〈間〉,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李喬翼啓曰,行左承旨朴容大,行右承旨金敬均,左副承旨李冕雨,今日不爲仕進,竝卽牌招,何如?傳曰,允。
又啓曰,假注書林必璧,有身病,勢難察任,今姑改差,何如?傳曰,允。
奎章閣啓曰,臣等進詣書香閣,御眞展奉奉審無頉,而奉謨堂及諸處,亦爲無頉之意,敢啓。傳曰,知道。
弘文館啓曰,新除授副校理洪學周,卽爲牌招察任,何如?傳曰,允。
議政府啓曰,本府新差堂上出疆與在外外,李喬翼·朴定陽·趙準永,今日賓對,懸病不進,事甚未安。令政院,竝卽牌招,使之進參,何如?傳曰,允。
傳曰,寧陵參奉柳惠魯,敦寧都正除授。
傳曰,臺諫竝許遞,前望單子入之。
傳曰,發遣吏郞,諸執事淸齋與否,摘奸以來。
吏曹,敦寧都正單柳惠魯,今加通政加資事,承傳。
傳曰,武勇衛別選軍官收用事,已有處分,哨官之尙未區處,不無向隅之歎。自今隨窠,各別收用事,分付兩銓。
承文院啓曰,院吏文學官洪鍾萱有頉代,幼學李容迪差下,付軍職冠帶常仕,何如?傳曰,允。
吏曹啓曰,今此纛所祭獻官,以時原任兵判塡差,而兵判趙寧夏有身病,前判書金炳德·金炳始,時帶督辦事務,前判書金壽鉉,時帶藥院提調,無可差之員。故時任將臣中,付標以入之意,敢啓。傳曰,知道。
刑曹啓曰,於義宮奴屬申成根·池順成,各決杖七十後,成根,江原道狼川縣,順成,黃海道平山府定配,行首奴屬崔俊錫,決杖一百,懲勵放送之意,敢啓。傳曰,知道。
兵曹啓曰,大報壇守直官王俶說,以其病難供職,呈狀乞遞,改差,何如?傳曰,允。
漢城府啓曰,今月初二日晩後,聞本府吏所告,則有稱奉命夜御史之分付者,捉送孔德里居饒民張致德,使府隷囚之鎖匠間,又招府吏,以着枷印封,分付云云,故事甚駭惑。初三日開坐,査問於在囚張致德,則招辭內,初一日有二人來捉吼喝曰,我是夜御史之從人與追從也。汝犯大罪,今承夜御史分付,捉囚京兆云,而竝與稱徒隷數漢,竝力驅去,至廉橋一夜留宿,無限討索,終至就囚。所謂從人與追從,亂打枷頭而討錢,今幸保命,更無可招之辭云云。故卽地放送,而嚴覈吏隷,則招辭內,小人等只生㤼於夜御史爲名分付,暫爲擧行而已云。故卽使招去之吏,送探其居住姓名,則舊北部前居前別選軍官洪時愚,隨從二名,卽是洪家同居者也。觀其前後擧措,的是假稱欺人取物之漢,而有堂郞衙門,私自發差,私自枷封,具係不法。如此罪犯,不可尋常處置,而本部吏隷,臣當處治,至於洪時愚,係是職名,臣府不可擅治,移送秋曹,招致其追從,使捕廳跟捉,竝照律之地,何如?傳曰,允。其委折,令該府,査實以入。
以大司諫李在敬,獻納洪益麟牌不進罷職傳旨,傳曰,只推。
林必璧改差,代以卞應洙爲假注書。
癸未正月二十五日□時,上御□□□,大臣·政府堂上引見入侍時,□□□□□□。上曰,史官分左右。仍命大臣進前,淳穆進前問候,各殿問候訖。上曰,次對爲之。淳穆曰,鄒傳有云,天時不如地利,地利不如人和,人和者,得人心也。三才之間,惟是道玆爲先焉,而洪範所以斂福錫庶體徵,時若百穀用成者此也。今我殿下,日乾夕惕,憂勤一念,慥慥乎子惠困窮,若恫在己。旁求治安之術,從諫如流,而況及八路詢瘼,尤致意於洞去疾苦,敷仁覃渥,如時雨化之庶幾,無一夫不獲其所,而尙此衆心未靖,鮮能固知財用匱竭。紀綱之陵替,凜凜有苞桑之戒,玆曷故焉?聖明雖在上,輔弼立其才,顧臣不似,茫無寸樹,每淸夜捫心,繞壁彷徨,仰愧屋漏,而竊又念盛德,猶可以日新敬,望治猶可日隆敬。涓燕濩蠖之中,穆然淵然,靜究厥由,必有所自警而自勉處。凡係一政一令,以大公至正之念,勇性力行,泛應曲當,罔有遠邇如天之無不覆幬,則風草必偃。四方歸心,天人所助,導和迎祥,迪吉如影響,値玆陽奮發之會,悠悠祈祝。敢以此粗,效獻芹之忱。上曰,所陳如是懇摯,當服膺勿失,而卿等亦交修共貞,奮發振勵,補予不逮,是所厚望也。出擧條淳穆曰,外邑公納,自有越當,而挽近非徒愆期,無難經年,轉至積成逋藪,遂致京司經用之窘絀,豈可曰國有法乎?繼自今每歲首財賦之臣,必責括所捧文簿,列錄愆滯,該邑守令,爲先草記論勘,行關該道道臣,督納考尺,毋或如前翫愒之地,何如?上曰,依所奏爲之,而自道巡營,嚴飭列邑,督其考尺,則公納何若是愆滯乎?各邑關飭,可也。出擧條淳穆曰,守令遞歸,債負有無,道臣査問馳啓,固是近來成式,而每以無乎磨勘,時不過文具而已。大抵吏逋,果皆渠自躬犯乎?以官債混錄於其名下者,未嘗非居多焉,則吏雖不敢言,安得無冤抑之心也?自今道臣,査啓官債,必嚴覈登聞,如其有之,施以贓律,則吏逋亦可寢息,另飭八道道臣,以爲從實修啓,何如?上曰,此乃修啓登聞者,而視若文具,以有爲無,則其於事體,果何如也?各別申飭,可也。出擧條淳穆曰,四山養松,爲其控護京城,蒼翠鬱茂,佳氣之所發生也。挽近禁法蕩弛,斧斤日尋,徒作居民炊薪之資,童濯在在相望,密邇輦轂之地,寧容一任疎虞也?令各營將臣,隨其字內,嚴加禁斷,而以都下近法之處,猶爲如是,況於外道封山乎?或憑京關,或藉官令,從意犯斫,率皆不毛之土。雖當造般取材,無其所則山林川澤,爲國寶藏而暋不畏法,狼藉至此,甚可寒心也。當春植松,原有修補之規,申明四典,令各道道帥臣,知委管下,另飭播種。且痛禁侵伐之弊,俾遂其長養,克壯藩蔽,莫先於玆。以此意行會,何如?上曰,四山字內禁松事,又有屢次筵飭矣。何可一往蕩弛,使斧斤日尋乎?各別嚴飭,封山禁護之節,植松修報之規,亦另飭擧行也。又所啓,利用厚生,莫先於農桑,而農桑盛,乃守令七事講之,一,則朝家務本之政,顧何如哉?然齊民作業,徒知劭農,不事種桑,是地有遺利,豈非可惜乎?此在長吏之責,而敎以樹藝,今其時矣。境內各里每戶,使之課日播植,株數多寡,里長必報官,多者奬之,寡者勸之。勿令五畝之宅,隙地有閒,不幾年衣帛可以裕足,其利博哉。此言雖言汗漫,爲民藏富之術,旣係不輕,行會八道·四都,申飭列邑,考課其勤慢,何如?上曰,依爲之。出擧條淳穆曰,兵出於民,卽是兵,非兵無以衛民,非民無以養兵,蓋兵與民一也。長吏治邑,知所先務者,莫不以五家作統爲良法,而此專在於過失相規·患難相救,每統置一銃於徒中,每戶堆衆石於門前,投之放之,尋常使習,胥欣賈勇,則雖盜賊外患何憂乎,捍禦擊却乎?此乃藏兵於民,而宋之弓箭社遺規,名以銃礮社局。使列邑守令,殫止訓民,隨厥技能,有奬勵則必其效。自底於警柝無聞,里門夜開,將臣此奏,關飭道守臣,俾圖惕念擧行,何如?上曰,此乃敎民警備之要法,依所奏關飭各道,俾有實效,可也。出擧條淳穆曰,故副校理宋疇錫,乃先正臣時烈之後孫,稟簡潔愷悌之資,襲正大宏博之學,蜚英臺閣,啓沃弘多,自任以世道之重,隨先正出處而終始之,實承衣鉢之傳。因文忠公閔鎭厚筵白,至有隱恤之典,而其所褒嘉尙遲,久爲仕林之齎恨,超贈正卿,仍施節惠恐好,故敢此仰達矣。上曰,依爲之。又所啓,故縣監兪革煥,受業於文元公吳熙常,門路純正,踐履篤實,問思之切近,文章之超悟,蔚爲後學所矜式,到于今稱之。故都事李鍾祥,私淑爲己之學,平生專力於朱子書,聞見之博,持守之篤,闇然日章,由縣官而至登外臺嶺之士,及門甚盛。此兩儒皆羽翼世敎者也,特贈都憲兼祭酒,恐不無有補於聲明之治。故敢此仰達矣。上曰,依爲之。出擧條淳穆曰,昔在正廟朝,以文淸公鄭澈祀孫寅煥年八十秩,二品封君,故故相臣金履素筵奏,特施致有於其先祖祠版,嗣孫初仕調用之典。今其玄孫文源之壽與爵,又如之,則繼有此賜祭錄用,乃是朝家之美事。故玆敢仰達矣。上曰,依爲之。出擧條淳穆曰,登科十年人陞六,法典也。今有限滿當陞人云,依例六品調用事,分付銓曹,何如?上曰,依爲之。出榻敎淳穆曰,督辦軍國事務金炳德,上護軍金炳㴤,行戶曹判書金有淵,督辦交涉通商事務閔泳穆,行大護軍尹滋承,竝政府堂上還差,兼吏曹判書李載元,京畿句管,督辦軍國事務閔台鎬,海西句管,督辦軍國事務金炳德,北關句管,行大護軍尹滋承,嶺南句管,行大護軍尹秉鼎,關西句管差下,何如?上曰,依爲之。又所啓,前參判徐兢淳,當爲貤贈,而所后家無所施處,移施其本生,何如?上曰,依爲之。出擧條淳穆曰,前府尹金德均,當爲貤贈,而所后家無可施處,依例移施其本生祖·曾祖,何如?上曰,依爲之。又所啓,副護軍李源中,當爲推恩,而所后家無可施處,移其本生父,何如?上曰,依爲之。出擧條淳穆曰,今日,乃歲首賓對,臺臣登筵,承以諮訪,奏以陳勉,允合於朝體,而諫院諸臺諫,無所進參,極爲未安。竝施重推之典,何如?上曰,依爲之。出榻敎炳國曰,三陽泰回,萬祿鼎新,母臨之五旬四旬,縟儀竝擧,尊號之追上加上,聖孝冞光,萬億無疆,其自于今,大小群情,莫不忭祝於歡聲協氣之中,第念國有大慶,霈澤至及於囹圄,非惟覃惠之仁政,卽亦好生之盛德,今値罕覩之慶諴,小祈永宜先於恤囚,而諸道獄案,厥數不少,或罪迹之可疑而一入未出者有之,或朝家不知而久滯莫辨者有之,幽鬱到極,歲干滋甚,此爲干和之端也。無論已錄啓未錄啓,分付京外,斯速審理,而文案入撤之時,自上到底照燭,凡眚災赦之罪,疑輕之,俾無一夫之冤,實爲祥和之導迎,伏願留神焉。上曰,審理獄案,乃服念要囚之義,何可泛忽乎?依所奏申飭京外,斯速擧行,可也。出擧條炳國曰,懷保民生,國之所以有國,而使斯民休戚焉安危焉。惟近民之官是耳,我聖上愛恤如傷若保之至仁盛德,發之筵席,形諸絲綸,老羸癃疾,擧皆有少須臾之願,而大抵安民之道,莫急於懲貪。貪之爲毒,必至於國無以爲國。故在古昔則罪抵極律,而在我朝則子孫勿許淸顯,贓法之嚴,有如是矣。見今列邑守宰之廉貪,雖未知何如,而邇來廉聲罕聞,貪風多駭。百道誅求,蟊食龜刮,利屬私室,怨歸公家。使許多生靈,支活無路,溝壑在前,是貪吏之罪也。今若有顯發者,古昔之法,雖不得遽斷,計其犯贓,一從我朝關石,永錮其身,勿揀赦前,子孫亦勿許淸顯,則民可以安堵,邦可以固本。伏望深留聖念焉。上曰,愼擇守令,何時不然,而至於今日,尤爲切急之務也。銓衡苟無錯謬,關石又無假貸,則貪墨之習,何至於斯耶?民國休戚,惟在於此,依所奏施行,隨其現露,亦當有別般處分矣。出擧條炳國曰,才以懲貪事,有所提奏,而公卿缺則就其郡邑治理,以次選補,卽西京之崇尙吏術,而我朝有善治加資之擧,亦此義也。令各道道臣,另察管下守宰之治績,先擧廉白者,從實狀聞後,其表奬之典,或璽書或增秩,亦倣古例,而示意,則不無激勸之效,故敢此仰達矣。上曰,所陳甚好矣。關飭各道道臣,列邑守宰中,廉白之聲績優異者,使之從實登聞,可也。出擧條上命大臣就座,□□□□曰,臺諫所懷奏之。承九曰,臣猥以言責之列,忝叨前席。伏念人君學問之道,在於誠勤。今當歲籥載新,春晷漸舒,終始典于學,日新又日新,無少間斷,則自然日就月將,而以臻昭曠之域矣,此臣區區之望也。恭惟我殿下,懋哉懋哉。上曰,所陳當留念矣。出擧條□□□□玉堂所懷奏之。重德曰,伏以臣本蔑學,倖竊科第,猥忝經幄之列,恒切愧恧,何敢以見職自居,而區區微忱,在於勉聖學一事也。竊伏念,自古帝王致治之本,在於學問,學問之道,在於誠勤,誠勤之要,在於正心,夏后之惜陰,殷宗之時敏,亦不外此也。臣伏覩講筵召對之停掇,今已久矣。未知自內蘊繹,果不至間斷,而伏祝東宮邸下,睿智日開,輔導成就之功。惟在聖學之勤與不勤,安得不孜孜乎?顧今歲華載新,春晷漸長。伏願繼自今日,御講筵頻接臣鄰,討論經史,則非但聖學之日新,聖德之日進。惟我東宮邸下,亦當服膺,以爲典學當如是,此實我東邦無疆之福,曷不休哉。曷不盛哉?惟殿下,澄省焉。上曰,所陳當留念矣。出擧條
上在昌德宮。停常參·經筵。
李冕雨啓曰,右副承旨李載德,今日不爲仕進,卽爲牌招,何如?傳曰,允。
又啓曰,御營大將李奎遠,禁衛大將具完植,以東·南關王廟獻官,今方受香出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,兼察置之。
又啓曰,假注書李承淵有身病,勢難察任,今姑改差,何如?傳曰,允。
傳曰,禮房承旨馳詣受香諸處,奉審摘奸以來。
傳曰,右副承旨許遞,前望單子入之。
承旨前望單子入之,金性均落點。
傳曰,鐵山府使有闕之代,宣傳官閔肯植除授。
傳曰,兵曹員外郞呂圭亨,修撰除授。
議政府啓曰,本府公事官張玟汲仕滿,在於開月矣。仕日不足,未滿十日人之陞六,多有已例。六品職遷轉之意,分付銓曹,何如?傳曰,允。
又啓曰,卽見江華留守金允植狀啓,則枚擧本府中軍李熙善牒呈以爲,明火賊僧道石·申順吉·金順福·金致和·李三石·金鍾孫·白興吉八漢,捉得嚴處,則呼群聚黨,明火行盜,罪難容貸,合施梟警。其餘賊黨金應五·韓國倫兩漢,旣非樹黨,用其次律。搜捕諸校金商秉·申龍順·金錫根·尹致五·韓聖日·李富甲·朴茂昌等,合有褒賞之典,請令廟堂稟處矣。賊徒之所犯,若是狼藉,則豈容晷刻假貸,上項八漢,令該營中軍,大會軍民,梟首警衆。其餘兩漢,嚴刑島配事,分付守臣,捕校七人,或善於指揮,或勇於捕捉,俱爲嘉尙,從所願以示激奬之意,何如?傳曰,允。
又啓曰,卽見兩捕廳所報,則黨賊李尙喆·金俊植·朴明煥·金順甫·南富成·朴得賢·洪守正·申德三等八漢,自左捕廳捉得。黨賊金興學·李用伊·吳千萬·崔用伊·林萬福·洪貴成·朴乭伊·金順哲·金永昌·申奉用·朴一昌等十一漢,自右廳捉得,而俱以無賴襍類。出沒京鄕,威脅剽掠,無所不至,情節自服,竝姑嚴囚,以待處分爲辭矣。此時黨賊,亟施一律,乃是懲勵之道,在囚諸漢,竝出付御營廳,令該營中軍,城內通衢,大會軍民,梟首警衆,至於詗捉之捕校,從所願施賞,以示激奬之意,何如?傳曰,允。
臺諫前望單子入之,持平愼㘽祜·金秉洙,正言李在明·魏鍾謙落點。
以咸鏡監司林翰洙狀啓,端川府人命渰死事。傳曰,人命渰死,若是夥多,聞甚驚慘。元恤典外,別加願助,如有生前身還布,竝蕩減事,廟堂措辭,分付。
左邊捕盜廳啓曰,謹依議政府草記。批旨,臣廳在囚黨賊李尙喆·金俊植等八名,竝出付御營廳之意,敢啓。傳曰,知道。
右邊捕盜廳啓曰,謹依議政府草記批旨,臣廳在囚黨賊金興學·李用伊等十一名,竝出付御營廳之意,敢啓。傳曰,知道。
御營廳啓曰,罪人李尙喆·金俊植·朴明煥·金順甫·南富成·朴得賢·洪守正·申德三·金興學·李用伊·吳千萬·崔用伊·林福萬·洪貴成·朴乭伊·金順哲·金永昌·申奉用·朴一昌,大會軍民於武橋近處,梟首警衆之意,敢啓。傳曰,知道。
承文院啓曰,院吏文學官李容迪有頉代,幼學李俊鎬差下,付軍職冠帶常仕,何如?傳曰,允。
假注書李承淵改差,代以李敏英爲假注書。
吏曹修撰單呂圭亨除授事,承傳。
減省廳啓曰,錢穀衙門情費禁飭之意,向有所特敎矣。公納因此而虧欠,民斂由是而橫濫,亦不可不及今釐正。自今無論某衙門,只分米錢木布,定給成規,使之一例施行,米太則以每百石爲準,本穀十石式,錢則每百兩式,木布則以每一同爲準,錢五兩式磨鍊,而至若物種私贈之弊,一切痛禁。所謂官剩與吏役等情費,皆此數旬,量宜分排。如是刊布之後,如有一毫加索·隱匿·陳省·下結尺之弊,該色吏,卽以此由,往告于本司堂上及法司,以爲嚴處之地是遣,官剩與人情該色例給條,竝令勿施。以當罰錢京司上納,情費旣已歸正,則各該邑收納之際,亦不可分文加排,中間消瀜,如有此弊,則該守令,隨現論勘,該色刑配之意,曉示京外,何如?傳曰,允。
又啓曰,京司冗官,旣承命汰革矣。凡外道冗官之當減者,謹具別單以進,依此式施行之意,敢啓。傳曰,知道。
上在昌德宮。停常參·經筵。
政院啓曰,明日傳香禮房承旨,當爲齋宿。行左承旨朴容大,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨金性均,時在京畿驪州地,斯速乘馹上來事,下諭,何如?傳曰,許遞,前望單子入之。
承旨前望入之,黃耆淵落點。
臺諫前望入之,掌令鄭顯英落點。
統理交涉通商事務衙門啓曰,釜山口海底電線條款,今日會同日本公使竹添進一郞,鈐印交換之意,敢啓。傳曰,知道。
傳曰,金吾堂上竝許遞,今日政差出。
傳曰,呈告戶曹參議許遞,今日政差出。
傳曰,藥房提調許遞,今日政差出。
傳曰,尙瑞院官員,竝爲陞六。
傳曰,同敦寧敦寧都正許遞,今日政差出。
傳曰,雖非親政,注書依例陞六。
傳曰,同經筵竝許遞,今日政差出。
假注書卞應洙陞六,代以朴勝悳爲假注書。
假注書李敏英陞六,代以李寅璧爲假注書。
傳曰,泮堂竝許遞,今日政差出。
傳曰,皇朝人·淸白吏子孫·西北松都人·落仕最久人,各別收用事,分付兩銓。
侍講院啓曰,右賓客沈舜澤,除拜判義禁矣。賓客例不得兼帶刑獄之官,右賓客沈舜澤所帶金吾之任,今姑許遞,何如?傳曰,允。
弘文館啓曰,下番闕直,事甚未安。修撰南廷綺,卽爲牌招,新除授修撰呂圭亨,一體牌招,推移入直,何如?傳曰,允。
伴接官啓曰,卽者差備譯官來言,日本國人中,從者一名,今日出去仁川濟物浦云矣,敢啓。傳曰,知道。
吏曹啓曰,成均館典籍金中植·李勛卿·申容善·林羲相·趙光游·高時勉,繕工監假監役官李鍾殷·金尙信·金敷根,俱以身病,呈狀乞遞,竝改差,何如?傳曰,允。
傳曰,靑松府使之代,孟山縣監李文鉉除授。
傳曰,發遣吏郞,諸執事淸齋與否,摘奸以來。
傳曰,臺諫竝許遞,今日政差出。
傳曰,明日出宮門路,協陽門爲之。
傳曰,再明日儲慶宮·毓祥宮·延祜宮·宣禧宮展拜矣。該房知悉。
宗親府啓曰,今此璿源譜略修正時,進上進獻,以幾件封進,而五處璿源閣奉安件,亦以全帙擧行乎?敢稟。傳曰,進上進獻,改張以入,五處璿源閣奉安件,一體改張。
禁衛營啓曰,本宮騎士別將趙明夏,騎士將趙存復,俱有身病,勢難察任,竝改差,何如?傳曰,允。
御營廳啓曰,本廳千摠吳宅善,騎士將李貞祜,俱有身病,勢難察任,竝改差,何如?傳曰,允。
統理交涉通商事務衙門啓曰,國旗今旣製造,行會八道·四都,使之認驗擧行,何如?傳曰,允。
兵曹,以吳晉泳爲禁衛中軍。
議政府,公事官單洪翰爕。
傳曰,參禮察訪廉學淳,桃源察訪崔成在相換。傳曰,幼學鄭斗鉉,童蒙敎官擬入。傳曰,呈告知訓鍊許遞,今日政差出。
以司謁口傳下敎曰,西水羅萬戶之代,守門將李擬入。傳曰,慶山縣監尹兢鉉,韓山郡守,趙禧永相換。
傳曰,副護軍千重鎭,訓戎僉使除授。
以司謁口傳下敎曰,履歷中軍·虞候·僉使,依營將例依例請敍。
傳曰,忠淸兵虞候之代,副司果閔相能擬入。
傳曰,幼學金用均,童蒙敎官擬入。
兵曹啓曰,再明日儲慶宮·毓祥宮·宣禧宮·延祜宮動駕時,本曹堂上侍衛,當爲備員,而參判具完植,陣上進,不得進參。令政院稟旨變通,仍令該曹以在京無故人,口傳差出,待下批牌招,以爲進參之地,何如?傳曰,允。許遞。
禁衛營啓曰,本營騎士·別將·騎士將,今當差出,而擬望之人乏少,外任竝擬,何如?傳曰,允。
御營廳啓曰,本廳千摠,今當差出,而擬望之人乏少,外任竝擬,何如?傳曰,允。
伴接官啓曰,卽者差備譯官來言,日本國辦理公使竹添進一郞,今日出去龍山江頭矣,還歸館所云矣,敢啓。傳曰,知道。
傳曰,監察尙稷鉉,別軍職差下。
傳曰,訓鍊正任光鎬,內禁將擬入。
承文院啓曰,院吏文學官李俊鎬有頉代,幼學金聲振差下,付軍職冠帶常仕,何如?傳曰,允。
兵曹啓曰,正郞尹吉求,身病猝重,呈狀乞遞,宿衛重地,不可久曠,今姑改差,何如?傳曰,允。
議政府啓曰,前訓局挾輦把摠李昌權,以其革罷,至於作散,合有區處之方,雖未滿朔數,特爲加資,何如?傳曰,允。
又啓曰,公事官柳濟寬,以其身病,呈狀乞遞,改差,何如?傳曰,允。
傳曰,吏兵批別歲抄點下者,依例捧傳旨。
傳曰,龜城府使之代,司果張齊賢除換。
傳曰,鐵山府使閔肯植,內禁衛將擬入。
吏曹口傳政事,以李奎遠爲兵曹參判。
吏曹啓曰,龜城府使單張齊賢除授事,承傳。
兵曹啓曰,今正月二十九日,大駕詣儲慶宮展謁,仍詣毓祥宮·延祜宮·宣禧宮展拜時,隨駕營門,當爲磨鍊,而何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之?敢稟。傳曰,禁營步軍二哨,騎士一番,禁將領率,爲先廂,御營步軍一哨,騎士一番,摠使率領,爲後廂,禁軍一番隨駕,別抄軍一哨,領付中央陣,餘軍留營,留陣置之。
吏曹啓曰,平邱察訪白殷培,以其身病,呈狀乞遞,改差,何如?傳曰,允。察訪待窠,首先擬入。
禮曹啓曰,今此儲慶宮·毓祥宮·延祜宮·宣禧宮展拜還宮時,王世子祗迎及隨駕之節,依例磨鍊乎?敢稟。傳曰,勿爲磨鍊。
吏曹啓曰,繕工監假監役官宋敎洙·宋冕玉·鄭肅東,俱以身病,呈狀乞遞,改差,何如?傳曰,允。
又啓曰,侍從臣父年七十人,每於歲首,抄啓加資,而新有應推恩人,雖非歲首,亦有抄啓加資事,載在法典矣。侍從臣父年七十人,別單書入之意,敢啓。傳曰,知道。
吏曹啓曰,繕工監假監役官金箕和·金永臣,童蒙敎官鄭斗鉉,俱以身病,呈狀乞遞,改差,何如?傳曰,允。
又啓曰,慶山縣令尹兢鉉,韓山郡守相換事,命下矣。以前任平澤縣監,方在解由未出中,何以爲之?敢稟。傳曰,勿拘。
兵曹啓曰,同知中樞府事許熠·李祉秀,僉知中樞府事南廷鶴,宣傳官李昌濂·許鍍·李秉德,內禁衛將鄭濟旻·梁柱石,景福宮衛將金振赫·金兢淵,忠翊衛將洪穎普,文臣兼宣傳官李重夏,宣傳官李種榮,守門將金煥奎,俱以病難供職,呈狀乞遞。五衛將沈宜浩,前任淸州營將孫德和,前任開城中軍金箕瑞,前任三陟營將玄昇運,前任慶州營將康在五,前任大邱營將□□□,俱在任所,上來間該廳番次苟艱云,竝改差,何如?傳曰,允。
又啓曰,坼見諸道褒貶啓本,則開城留守洪淳馨啓本中,礪峴僉使白致均,以益勉董飭爲目,白峙僉使韓宏履,以政宜飭勵爲目,京畿水使鄭完默啓本中,德積僉使朱龍鎭,以治固無疵爲目,全羅右水使徐光鼎啓本中,古群山僉使金有衍,報或有闕爲目,平安兵使申桓啓本中,麟山僉使金炳周,以益察烽把爲目,慶尙監司尹滋承啓本中,金烏別將李會植,以自是重地爲目,禿用別將李義吉,以禁松守堞,是乃職耳爲目,則俱宜置中考,而置諸上考,全羅左水使尹弘大啓本中,會寧浦萬戶金輔榮,以重聽何傷爲目,右水使徐光鼎啓本中,南桃浦萬戶黃胤坤,以吏言莫信爲目,多慶浦萬戶金麟九,以試公不赴爲目,則俱宜置下考,而置諸中考,平安監司金炳德啓本中,保山別將金百祿,以到防旣久,必當鍊務爲目,兵使申桓啓本中,靑水萬戶張奎鳳,以烽把無闕,典守不輕爲目,水口萬戶李聖瑞,以莫重邊壘,無或疎忽爲目,北兵使具俊鉉啓本中,阿山萬戶金仁錫,以旣有前評爲目,坊垣萬戶金成健,以庶乎無愆,則俱宜置下考,而置諸上考,殊無嚴明殿最之意,各該守臣·道帥臣,竝推考警責。礪峴僉使白致均,白峙僉使韓宏履,德積僉使朱龍鎭,古群山僉使金有衍,麟山僉使金炳周,金烏別將李會植,禿用別將李義吉,竝中考施行,南桃浦萬戶黃胤坤,多慶浦萬戶金麟九,會寧浦萬戶金輔榮,竝下考施行,梨津萬戶金相翼,靑水萬戶張奎鳳,水口萬戶李聖瑞,阿山萬戶金仁錫,坊垣萬戶金成健,保山別將金百祿,純是貶語,其不職可知,竝罷黜,何如?傳曰,允。
又啓曰,新除授方山萬戶李濟膺,靑水萬戶金錫禹,水口萬戶鄭麟興,俱以親病猝重,萬無赴任之望,竝罷黜,何如?傳曰,允。
又啓曰,五衛將金熙聲·金奎煥,景福宮衛將李啓茂·金完根,守門將金煥奎,俱以病難供職,呈狀乞遞,全羅監營中軍張履泰,猝得身病,萬無赴任之望云,竝改差,何如?傳曰,允。
都政。吏批,兼判書李載元,參判李正魯進,參議沈相穆在外未肅拜,行左承旨朴容大進。
吏批啓曰,今都目大政,各岐仕滿應遷者,相避及未準朔監察,禁府都事,戶曹·刑曹·工曹·漢城府郞官,平巿署官員,五部令,各司久任時推人員,竝擬,何如?傳曰,允。
吏批啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
吏批啓曰,蔭仕六品官之陞五品者,每於過都政後照擬,而見今在職者絶無,經一考之人,五品官無以推移備擬,依例勿拘陞擬,何如?傳曰,允。
以丁大森爲掌樂主簿,尹秉觀爲長興主簿,李道振爲典獄主簿,黃浩直爲漢城判官,安光默爲咸安郡守,寅善君單鄭文源,前監役李敬鉉,今超通政,侍從臣前右副承旨李源中本生父,推恩移施事,承傳。兼喬桐水使單李敎復,今加嘉善加資事,承傳。檢書官單李鶴圭,以宋秉斗爲禮賓主簿,吳友善爲尙瑞主簿,金炳休爲氷庫別提,李鶴鎭爲引儀,李哲應爲陰城縣監,尹秉觀爲監察,元用星爲司甕判官,朴泰鎭爲工曹佐郞,鄭完淳爲宣陵令,沈舜澤爲內醫提調,金永順爲禮賓主簿,鄭寅亮爲漢城主簿,尹泌求爲尙瑞別提,朴璿爲中部令,李漢英爲鐵山府使,尹瑗爲長興主簿,李喬宰爲典設主簿,李道振爲掌樂主簿,李世卿爲尙衣別提,李鉉儀爲興德縣監,玄祖烈爲典獄主簿,李冕榮爲大司憲,尹宖善爲大司諫,金德均爲大司成,洪晉游爲兵曹正郞,金疇鉉爲執義,曺寅承爲司諫,吳益泳·趙定熙·金綺秀爲同經筵,朴衡東·鄭璣相爲掌令,曺始永爲獻納,李敏英爲典籍,禹冀鼎爲郭山郡守,金蘭秀·李圭鎔·李在永爲同敦寧,李敬鉉爲敦寧都正,李豐翼爲判義禁,朴元陽爲知義禁,卞應洙爲典籍,趙基晉·徐兢淳爲同義禁,鄭秀鉉·吳濚澤爲典籍,南命善爲靈岩郡守,張錫祚爲戶曹參議,鄭光淵爲司僕正,宋敎洙·宋冕玉·鄭肅東爲假監役,宋道淳爲應敎,尹相翊爲副應敎,朴準成爲南海縣監,申容善·林羲相爲正言,安昌範·玄載辰爲典籍,金奎榮爲開城經歷,李燦祖爲鏡城判官,柳完秀爲孟山縣監,直閣單朴斗陽。以宋淳鐸·趙光祐爲持平,林相僖爲承文判校,崔應珏爲魚川察訪,王用周爲高山察訪,尹永誠爲吏曹正郞,元用奭爲兵曹佐郞,金儀鳳爲穩城府使,李興權爲公事官,車斗鎭爲昌樂察訪,柳觀秀爲典籍,金敬均·李起鎬爲同成均,李在靖爲昌城府使,金尙萊爲禮曹佐郞,兼春秋單元用奭,以柳濟寬·李丙烈爲公事官,李京鎬爲兵曹佐郞,金格淳爲監察,金圭任爲大靜縣監,洪祐範爲公事官,李起俊爲洪原縣監,權中德·金箕和·金永臣爲假監役,鄭斗鉉爲童蒙敎官,沈宜浩爲楚山府使,朴來慶爲平邱察訪,慶山縣令尹兢鉉,韓山郡守趙禧永,已上相換事,承傳。參禮察訪廉學淳,桃源察訪崔成在,已上相換事,承傳。前假監役權中德,今超通政,朝官年八十二,依法典加資,以黃在英·金祖永·張啓煥爲假監役,金用均爲童蒙敎官,李冕相爲寧陵參奉,趙鍾麟爲肇慶廟別檢,張漢相爲假引儀,分敎官單金用聲,幼學趙肯祖,今超通政,年七十,侍從臣持平趙光祐父,加資事,承傳。故副校理宋疇錫,贈吏判,文衡例兼,超贈正卿事,承傳。故縣監兪莘煥,贈大司憲,祭酒學行卓異,特贈事,承傳。故學生李英敎,贈吏參例兼,故進士李日煒,贈吏議,故進士李亨植,贈僕正,已上同敦寧李一鎭三代,故縣監金泰根,贈吏議,故學生金最淳,贈僕正,已上前慶州府尹金德均本生祖考·曾祖考推恩移施事,承傳。故學生徐有應,贈吏議,前工參徐兢淳本生祖考,追榮移施事,承傳。故學生林彦聖,贈監察,孝行卓異事,贈職事,承傳。故縣監金履平,贈吏參例兼,故僉知金順行,贈吏議,已上同知金沃淳兩代,故學生金晩淵,贈吏參例兼,故學生金鍊,贈吏議,故學生金載鴻,贈僕正,已上同敦寧金蘭秀三代。
兵批,行判書趙寧夏進,參判李圭遠未肅拜,參議徐璟淳病,參知柳宗植入直進,左副承旨李冕雨進。
兵批啓曰,營將中軍·虞候·僉使,今當差出,而擬望之人乏少,已準朔守令及中軍·虞候,竝擬,何如?傳曰,允。
兵批啓曰,全羅右水使,今當差出,而擬望之人乏少,他道防禦使,竝擬,何如?傳曰,允。
兵批啓曰,今日都目政事時,本曹堂上,不可不備,而參判具完植,參議趙璟淳,俱以病不來,令政院牌招,同參政事,何如?傳曰,允。
兵批啓曰,訓鍊僉正,今當差出,而擬望之人乏少,前任竝擬,何如?傳曰,允。
以趙羲純爲知訓鍊,金奎弘爲同知,趙羲升·李根奭爲同訓鍊,閔敬鎬爲全羅右水使,李鼎和爲僉知,李敏臯爲宣傳官,徐光顯爲內禁將,李得淵爲平安兵虞候,閔相能爲忠淸兵虞候,李圭鏞爲多大僉使,李秉世爲三陟營將,李敎元爲統禦中軍,韓鎭行爲開城中軍,尹守榮爲咸鏡中軍,吳然肯爲大興僉使,李廷模爲知事,卞承淵爲同知,閔肯植爲內禁將,沈鎭澤·吳慶林爲五衛將,趙載觀·沈宜浩爲宣傳官,趙興哲爲五衛將,申百熙爲宣傳官,趙鍾哲爲慶尙右兵虞候,南命善爲訓鍊判官,鄭誾朝·曺始永爲文兼,閔泳一爲黃海兵虞候,李源永爲慶尙左兵虞候,姜泰喜爲忠翊將,韓賢範爲景福將,任光鎬爲訓鍊正,李起俊爲宣傳官,趙興龍爲全羅中軍,任光鎬爲兼司僕將,李鼎爕爲德積僉使,申碩憲爲古今島僉知,千儀敏爲五衛將,蔡順哲爲景福將,具東奭·李奎元爲訓鍊副正,鄭志植爲宣傳官,崔喜奉爲古群山僉使,李國明爲蛇梁萬戶,吳順泳爲訓鍊正,李敎敏爲訓鍊主簿,鄭麟興爲水口萬戶,李允坪爲植松萬戶,李爲西水羅萬戶,尹泰榮爲宣傳官,金泰榮爲訓鍊僉正,金演夏爲訓鍊副正,宋時榮爲訓鍊主簿,韓用奎爲禁衛把摠,崔雲煥爲左捕從,李圭象爲禁衛哨官,李敏集爲宣傳官,李濟善·李敎直·禹忠植爲訓鍊僉正,申用均爲守門將,李正圭爲訓鍊僉正,金在遇·邊徹圭·尙稷鉉爲訓鍊判官,張元植爲右捕從,金常鉉爲礪峴僉使,閔致龍爲白峙僉使,金澤龜爲南桃浦萬戶,崔斗鉉爲會寧浦萬戶,李濟膺爲方山萬戶,金裕鳴爲蒜山僉使,康禮錫爲麟山僉使,金秉直爲梨津萬戶,金錫禹靑水萬戶,咸基薰爲保山別將,金慈逸爲靑水萬戶,吳得璟爲方山萬戶,朴東漢爲鳥嶺別將,康孝重爲九月別將,高鎭亨爲林土別將,邊錫麟·趙載五爲訓鍊僉正,李德雨爲禁衛把摠,吳元泳爲御營把摠,尹吉炳爲摠戎把摠,張擇喬爲臨淄僉使,金柱潁爲多慶浦萬戶,李瑞璜爲仇寧萬戶,姜星載爲金烏別將,千相瑾爲坊垣萬戶,金賢國爲恃寨僉使,李義爕爲水口萬戶,金士容爲阿山萬戶,李昌鉉爲禿用別將,胡亨文爲鼎足別將,蔡鼎默·李嘉宇爲中樞經歷,梁文煥·龐友亮爲訓鍊判官,金基昇爲守門將,魏鍾植·金興珠爲訓鍊判官,鄭圭瓚爲訓鍊主簿,李商興爲禁衛哨官,曺秉鎭爲御營哨官,趙秉弼爲訓鍊僉正,李明鉉·李善永爲訓鍊主簿,朴齊聲爲守門將,張履泰爲全羅中軍,金悳性爲五衛將,李漢承爲訓鍊判官,金奎華爲守門將,許鋏爲長串僉使,金星國爲昌洲僉使,李鍾謙爲宣傳官,鄭暢鉉爲御營哨官,金慶漢爲右侍直,金翊洙爲右洗馬,崔性曾爲乫波知僉使,全基鳳爲五衛將,李啓茂爲景福將,金卨鉉爲中樞經歷,金炳善爲守門將,鄭鐵永爲內乘,安一柱·金熙聲·金圭煥爲五衛將,金完根爲景福將,申聖求爲中樞都事,李基赫·金在淵爲五衛將,趙鍾稷·許爲訓鍊主簿,南錫熙爲守門將,李世應爲禁衛哨官,梁柱翼爲御營哨官,金福淵爲荏子島僉使,金完植爲龜山僉使,姜鳳舜爲乶下僉使,金奎載爲於蘭萬戶,方漢興爲守門將,金兢淵爲景福將,王殷疇爲五衛將,李盛淵爲部將,具相祖·河順一爲守門將,孫尙僖爲景福將,申錫賢爲守門將,朴文會爲全羅中軍,李斗淵爲忠翊將,崔德鉉爲守門將,朴炳容爲部將,盧錫日爲守門將,李庠珪·金昌模·洪集周·李豐載爲宣傳官,蔡奎鵬·洪鍾烈爲部將,申泰濟·金榮培·李基緖·金源錫·玉處順爲守門將,徐榮輔爲東道參軍,同仁權管單金昌鉉,栗浦權管單崔祥億,廟洞權管單金秉衡,小吉號里權管單金斗準,訓鍊判官趙義錫,主簿白完爀·孫光鉉·秦仲初,以上減下,以白完爀爲訓鍊判官,加設,崔英煥·梁鍾律·金命烈,爲訓鍊主簿加設,訓鍊主簿加設單李俊植,三陟營將李秉□,統禦中軍李敎元,開城中軍韓鎭行,咸鏡中軍尹守榮,大興僉使具然肯,以上今加折衝,同知單閔德顯,僉知三單,閔泳綺·李忠呂·許鍍,知事加設四單,李德禧·吳相默·李舜榮·崔漢奎,五衛將加設,金義臣·李顯國·朴基珍·張孝鎭·金秉默·閔致學·金斗鉉·張鎭爕·金尙殷·金學淵·張漢奎·李台鉉·林廷麒·劉秉直·崔潤恒·溫永武·李景昌·金完根·蔡愼永·吳熙善·洪在正·梁成浩·張載猷·李潤本·玄載行·尹景烈·朴孝鎭,同知加設單,金甲均,訓戎僉使單千重鎭,副司果金在斗·鄭益源,訓鍊副正加設單李起俊,僉知二單,任光鎬·閔肯植,副司猛金聲振·洪鍾萱·李容迪,前訓鍊都監挾輦把摠李昌權,特爲加資,兼昌城防禦使單李在靖,文山萬戶趙泓默,薺浦萬戶金致奎,龜山僉使金完植,善積僉使任憲翼,以上相換,副司果權國賢·金翰求·張敎俊·李啓善·李在淵·金昌榮·尹龜善·金永璡·李鍾彬·權錫天·李起轍·金淳協·張汶汲·李啓明·丁學敎·朴昇淵·劉奭浩·朴道衡。
傳曰,望筒遲滯之吏·兵判,推考。
傳曰,望筒遲滯之吏·兵判,從重推考。
傳曰,望筒遲滯之吏·兵判,推考。
傳曰,守令·邊將·初仕人,皆令明日待令。
奎章閣啓曰,檢書官李倬·尹英烈減下,其代以前薦人趙龍鎬·成復永,依已例除取才差下。令該曹口傳付軍職,使之冠帶常仕,何如?傳曰,允。
政院啓曰,假注書朴勝德,時無職名,令該曹依例付軍職,冠帶常仕,何如?傳曰,允。
禮曹,今二十九日行先農壇祭,香祝親傳,取稟。還入奉敎,攝儀改書下。
兵曹啓目粘連,觀此江華留守金允植狀啓,則德津萬戶李學俊,三載居鎭,一例做治,盡心撫卒,捐廩恤民,鎭而成樣,洞乃復蘇。瓜期已滿,民卒惜去,不可無別般施措之擧,特爲限一苽仍任,以副民願事,令該曹稟處亦爲白有臥乎所,盡心撫摩,捐廩周恤,民卒願留,殊用嘉尙。德津萬戶李學俊,特姑仍任,以副民望,何如?啓依允。
上在昌德宮。停常參·經筵。
政院啓曰,明日大駕詣儲慶宮,入齋室後,大王大妃殿·王大妃殿問安,何承旨進去乎?傳曰,右副承旨進去。
又啓曰,卽者兵曹郞廳來言,明日動駕時,別侍衛不可不備,而行判書趙寧夏,方在受由中,不得擧行云。何以爲之?敢稟。傳曰,次堂擧行。
又啓曰,同副承旨黃耆淵,時在忠淸道公州地,斯速乘馹上來事,下諭,何如?傳曰,許遞。前望單子入之。
承旨前望單子入之,金勉根落點。
傳曰,經略使留待。
傳曰,禮房承旨馳詣先農壇,奉審摘奸以來。
弘文館啓曰,修撰呂奎亨,減省廳進,下番闕直,事甚未安。副修撰南奎熙·李儀相在外,修撰南廷綺,卽爲牌招入直,新除授副應敎尹相翊,一體牌招察任,何如?傳曰,允。
弘文館啓曰,新除授應敎宋道淳,時在忠淸道懷德地,經筵入番事緊,請斯速乘馹上來事,下諭。答曰,許遞。
二所鑄錢所啓曰,新鑄之戶字下,二字錢,爲先行用,以通錢路,何如?傳曰,允。
傳曰,經略使入侍。
兵曹口傳政事,副護軍單閔泳韶。
傳曰,明日出宮內門路,以協陽門爲之。
傳曰,明日還宮時,貢巿堂上,率貢巿人,敦化門外待令。
傳曰,明日還宮時,當往接吳欽差矣。該房知悉。
傳曰,守令·邊將入侍。
傳曰,藥院提調許遞,前望單子入之。
以司謁口傳下敎曰,自明日爲始,親軍左右營兵丁各五十名,該哨官領率,入直於閤門近處事,分付。
傳曰,公事不審之中官朴漢應,從重推考。
傳曰,京外戎服,自今爲始,竝以軍服代用,軍務外,以黑團領爲之。
以司謁口傳下敎曰,戎服旣已除之,各司皁隷天翼,亦竝以戰服爲之事,分付。
內醫提調前望單子入之,閔台鎬落點。
奎章閣啓曰,守宮檢校直閣李承純,待開門牌招,何如?傳曰,允。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,而先農壇四面紅箭門,星壇四面紅箭門,先蠶壇四面紅箭門顚仆,卽爲修改事,分付該監,此後看護等節,另加申飭之意,敢啓,傳曰,知道。
承文院啓曰,院吏文學官金聲振有頉,代幼學安廷榮差下,付軍職,冠帶常仕,何如?傳曰,允。
御營廳啓曰,本廳哨官鄭益源,身病甚重,勢難察任,改差,何如?傳曰,允。
議政府啓曰,卽見黃海兵使鄭雲翼所報,則捉得黨賊十名於谷山地,剽掠情節,箇箇捧招後,竝於敎場,結杲漏捕諸漢,申飭譏詗,而所捉校卒等,合有激賞云矣。此時京外黨盜,日聞其鴟張,今玆十名之捉得,雖甚嘉尙,猶有漏網之幾漢,使之期於跟捕,而該校趙善琥·韓九範·李完日,令該曹帖加成給,捕卒等,自本營施賞,以示激奬之意,何如?傳曰,允。
癸未正月二十八日,上御□□□。經略使·守令·邊將同爲入侍時。
上在昌德宮。停常參·經筵。
藥房副提調李喬翼啓曰,伏未審日間,聖體若何,寢睡。水刺之節,何如?臣率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,中宮殿氣候何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
大駕詣儲慶宮,展拜還入齋室後,藥房·內閣·政院·玉堂口傳問安。答曰,知道。
大駕詣毓祥宮·宣禧宮·延祜宮展拜還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,判義禁李豐翼,同敦寧李圭鎔,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。敦寧都正李敬鉉,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,右副承旨金勉根,時在京畿楊州地,斯速乘馹上來事,下諭,何如?傳曰,許遞。前望單子入之。
承旨前望單子入之,尹泰駿落點。
傳曰,侍衛軍兵毛具,從便爲之。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
義禁府啓曰,因漢城府草記,別選軍官洪時愚,係是職名,不可擅治事,批旨內其委折,令該府査實以入事,命下矣。洪時愚,今方待命,拿囚之意,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
徐相祖啓曰,臣以大王大妃殿·王大妃殿問安,進去之意,敢啓。傳曰,知道。
傳曰,政官牌招,開政。
傳曰,金吾堂上許遞,今日政差出。
奎章閣啓曰,大駕今已還宮,守宮檢校直閣李承純,減下,何如?傳曰,允。
政院啓曰,今日動駕時,衛外擊錚罪人柳熙等八名,移送秋曹之意,敢啓。傳曰,知道。
傳曰,藥院提調許遞,前望單子入之。
藥院提調前望單子入之,沈舜澤落點。
傳曰,在外吏曹參議許遞,前望單子入之。
傳曰,潭陽府使之代,勿拘常格,各別擇差。
傳曰,綾州牧使之代,淸風府使李鎬喆除授。
傳曰,淸風府使之代,準朔守令中擬入。
傳曰,旌善郡守之代,積城縣監馬箕昇除授,積城縣監之代,訓鍊判官尙稷鉉除授。
傳曰,同敦寧·敦寧都正竝許遞,今日政差出。
吏曹參議前望單子入之,朴周陽落點。
吏曹啓曰,郭山郡守禹冀鼎呈狀內,矣身母年今七十,法不當遠離赴任云。改差,何如?傳曰,草溪郡守洪必裕相換。
又啓曰,兎山縣監閔泳悅,身病猝重,萬無還官之望云。其身病旣如是,則有難强令還任,罷黜,何如?傳曰,允。
以平安監司金永壽狀啓,安州牧使李僖,與臣有親査應避,在法當遞,令該曹照例變通事,傳曰,長城府使金胤鉉相換。
吏曹啓曰,安州牧使李僖,長城府使金胤鉉相換事,命下矣。長城府使金胤鉉,以前任洪州牧使,方在解由未出中,何以爲之?敢稟。傳曰,勿拘。
吏曹啓曰,繕工監假監役官黃在英·金祖永·張啓煥,俱以身病,呈狀乞遞,竝改差,何如?傳曰,允。
承文院啓曰,院吏文學官安廷榮有頉,代幼學朴基福差下,付軍職,冠帶常仕,何如?傳曰,允。
有政。吏批,兼判書李載元受由呈辭,參判李正魯進,參議沈相穆在外未肅拜,行右承旨金敬均進。
吏批啓曰,兼判書呈辭受由,參議沈相穆在外未肅拜,小臣獨政未安,何以爲之?敢稟。傳曰,仍爲之。
以趙東萬爲應敎,趙錫龍爲同敦寧,權中德爲敦寧都正,朴齊寅爲判義禁,鄭順朝爲知義禁,金敬均·吳益泳爲同義禁,朴憲陽爲潭陽府使。安州牧使李僖,長城府使金胤鉉相換,郭山郡守禹冀鼎,草溪郡守洪必裕相換,已上相換事,承傳。以洪鍾顯·金定義·安廷郁爲假監役,閔星勳爲淸風府使。
兵批,行判書趙寧夏呈辭,參判李奎遠隨駕別侍衛,參議趙璟淳入直進,參知柳宗植侍衛,左副承旨李冕雨進。同知單趙興哲,僉中樞三單,吳慶林·金基鳳·千禹鉉,五衛將加設四單,盧弘民·金完奎·黃鍾憲·石基模。護軍金蘭秀,副護軍李敬鉉,副司果宋道淳·禹世璞,副司直朴勝悳,已上竝單付。
議政府啓曰,卽見全羅前監司趙康夏狀啓,則謹依筵奏,行會本道,流來逋員期圖淸刷,而拈出其指徵無處者,錢米實數,始逋年條,區別修成冊上送,蠲蕩一款,不敢擅便,群山倉戊寅以上及己卯虛留穀,詳代錢合米納三萬八千七百二十二兩,限十年排納,聖堂倉己卯條虛留穀七千四百二十七石,亦依群山例,特許詳代,竝與戊寅條以上詳代錢,而使之排年督納事,請令廟堂,稟旨分付矣。査櫛列邑逋簿之際,其必築底無遺,而長水還逋中,壬子·甲寅條,胡爲不入於壬戌蠲蕩乎,此固未可知也。庚午·壬申條,一槪混錄,無所區別,而至於靈光,惠·均兩廳辛巳詳代條,與海南丁戊兩年稅穀指徵無處者,年條不久,竝更加詳覈,使之從速登聞,漕倉事勢之窒礙,在所當念,群山各年詳代條,特許限十年排納,聖堂己卯虛留穀,亦依群山許代例許施,竝與戊寅以上條,一體排納事,分付,何如?傳曰,允。
領敦寧徐堂輔疏曰云云。答曰,省疏具悉卿懇。卿之優遊西樞,實爲耆年調養,而第俟愼節稍減,擔之以民國事計,乃予之所不可捨,卿之所不當捨之義也。況今艱棘憂虞之會,其彌綸經濟,惟老成宿望之是仗是倚,則卿之請休,雖日封十章,無以奉副,卿其諒之。仍傳曰,此批答,遣史官傳諭。
大司成金德均疏曰云云。省疏具悉。爾其勿辭察職。
幼學金永植疏曰云云。省疏具悉。已悉於向日之批矣。
癸未正月二十九日□時,大駕與王世子,詣儲慶宮展拜,仍詣毓祥宮·延祐宮·宣禧宮展拜,仍詣吳欽差陣接見,擧動入侍時,行都承旨李喬翼,行左承旨朴容大,行右承旨金敬均,左副承旨李冕雨,右副承旨徐相祖,同副承旨尹泰駿,史官缺,提學趙寧夏,直提學洪英植,檢校直閣尹用求·朴鳳彬·趙同熙·閔丙奭·徐相祖·尹泰駿·朴斗陽,檢校待敎宋秉瑞·閔泳韶,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金壽鉉,副提調李喬翼,進前問候訖。至協陽門,通禮跪啓請降輿乘輦,上降輿乘輦。出敦化門,進發至儲慶宮大門外,通禮跪啓請降輦乘輿,上降輦乘輿。入大次,問安勿爲之事,下敎。又命書傳敎曰,儲慶宮展拜時,百官行禮置之。展拜時至,通禮導上詣版位,贊儀唱再拜,上行再拜禮,王世子行再拜禮。陞詣宮內奉審訖,還入大次。小頃,通禮跪啓請出次,上出次。乘輿出宮大門,通禮跪啓請降輿乘輦,上降輿乘輦。至毓祥宮大門外,通禮跪啓請降輦乘輿,上降輦乘輿。入齋室,問安勿爲之事,下敎。仍命書傳敎曰,檢校直閣朴鳳彬,進詣永昭廟,奉審以來。又命書傳敎曰,禧嬪廟·宜嬪廟,遣內侍看審以來。展拜時至,通禮導上詣版位,贊儀唱再拜,上行再拜禮,王世子行再拜禮。仍陞詣宮內奉審訖,還出神門外。仍詣延祐宮版位,行再拜禮,王世子行再拜禮。仍陞詣宮內奉審訖。仍詣宣禧宮版位,行再拜禮,王世子行再拜禮。仍陞詣宮內奉審訖,還入大次。小頃,通禮跪啓請出次,上出次。乘輿,出宮大門,通禮跪啓請降輿乘輦,上降輿乘輦。進發至吳欽差所,接見訖,入大次。上命書傳敎曰,都承旨進詣宗廟·永寧殿,奉審以來。少頃,通禮跪啓請出次,上出次。乘輦,至宗廟前路,通禮跪啓請降輦乘輦,上降輦乘輦。由敦化門,入協陽門,兵曹判書□□□跪稟放仗,承旨請出標信解嚴。上由宣化門還內,諸臣以次退出。日記廳堂上金宗漢,郞廳盧台鉉。
上在昌德宮。停常參·經筵。
李冕雨啓曰,來初五日,朝參日次矣。敢稟。傳曰,停。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
伴接官啓曰,卽者差備譯官來言,仁川船上所留日本國人中,巡査一名,領什物二十二馱,今日入來館所云矣。敢啓。傳曰,知道。
傳曰,傳命遲滯之中官沈周鉉,推考。
議政府啓曰,以社還價錢修報事,自戶曹發關,已至幾朔,尙今寥寥無聞,顧今經用之艱絀,如是淹滯者,其於事體,果何如乎?三南道臣,竝施重推之典,何如?傳曰,允。
李冕雨啓曰,行都承旨李喬翼廚院進,行左承旨朴容大不爲仕進,行右承旨金敬均式暇出去,右副承旨徐相祖·同副承旨尹泰駿內閣進,院中只有臣一人,伴直無人。同副承旨卽爲牌招,何如?傳曰,允。
又啓曰,卽者修撰南廷綺,以其親病,投章徑行,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
又啓曰,卽見京外守令邊將薦擧單子到院者,則安邊府使朴齊晠,北靑府使尹祖榮,不書邑號,甲山府使李民熙,尾紙狹窄,事甚疎忽,萬萬未安。原單子雖不得不捧入,不可無警,竝推考,何如?傳曰,允。
又啓曰,各道守令邊將薦擧單子,正月內修正上送,例也,而全羅監司趙康夏薦擧單子上送狀啓,已爲到院,薦單尙不來到,事甚未安。該道臣不可無警責,推考,何如?傳曰,允。
又啓曰,今癸未年京外守令邊將薦擧單子三百六十六度,依例捧入,而其中應薦不薦人,令該曹察推,何如?傳曰,允。
弘文館啓曰,修撰南廷綺,陳疏徑行,下番闕直,事甚未安。呂圭亨減省廳進,應敎趙東晩,校理洪鍾永,副修撰南奎熙·李儀用在外,副應敎尹相翊別兼春秋進,副校理徐相雨奉命,洪學周卽爲牌招,姑降入直,何如?傳曰,允。
弘文館啓曰,應敎趙東萬,時在忠淸道忠州地,經筵入番事緊,請斯速乘馹上來事,下諭?答曰,許遞。
傳曰,同副承旨許遞,前望單子入之。
承文院啓曰,院吏文學官朴基德有頉,代幼學李相玉差下,付軍職,冠帶常仕,何如?傳曰,允。
禁衛營啓曰,本營騎士將張泳及,身病猝重,勢難察任,改差,何如?傳曰,允。
李冕雨啓曰,臣與同副承旨尹泰駿,伴直矣。纔已許遞出去,伴直無人,右副承旨徐相祖,卽爲牌招,何如?傳曰,允。
承旨前望單子入之,李重七落點。
李冕雨啓曰,同副承旨徐相祖牌不進,伴直無人。新除授右副承旨李重七,卽爲牌招,何如?傳曰,允。
以同副承旨徐相祖牌不進罷職傳旨,傳曰,只推。
修撰南廷綺上疏,大槪,情急歸護,投章徑行,乞被擅離之罪,以肅朝綱事。省疏具悉。爾其勿辭往護。
上在昌德宮。停常參·經筵。
李冕雨啓曰,知義禁鄭順朝,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,同副承旨徐相祖,今日不爲仕進,卽爲牌招,何如?傳曰,允。
弘文館啓曰,下番闕直,事甚未安。應敎未差,副應敎尹相翊別兼春秋進,校理洪鍾永,修撰南廷綺,副修撰南奎熙·李儀用在外,副校理徐相雨統理交涉通商事務衙門進,修撰呂圭亨減省廳進,校理李重德,卽爲牌招,姑降入直,何如?傳曰,允。
傳曰,內醫李基徹,瓜近察訪,作窠擬入。
傳曰,吏曹參判有闕之代,前望單子入之。
吏曹參判前望單子入之,趙準永落點。
傳曰,摠理大臣入侍。
傳曰,發遣吏郞,諸執事淸齋與否,摘奸以來。
禮曹啓曰,來三月初三日大報壇親祭時,王世子陪參之節,何以爲之乎?敢稟。傳曰,勿爲磨鍊。
政院啓曰,明日傳香禮房承旨,當爲齋宿。行左承旨朴容大,所當牌招,而拘於廳規,不得請牌。何以爲之?敢稟。傳曰,牌招。
兵曹啓曰,今此大王大妃殿母臨五十年,王大妃殿母臨四十年,翼宗大王追上尊號,大王大妃殿加上尊號合四慶慶科庭試,依昨冬別試例磨鍊事,命下矣。武科取人額數,與今三目抄啓等節,一依昨冬別試例,擧行之意,敢啓。傳曰,知道。
兵曹啓曰,今二月初四日景慕宮春享大祭時,守門當爲塡差,而本曹郞廳員外郞,除入直,排擬苟艱,依定式軍門將官,代差以入之意,敢啓。傳曰,知道。
義禁府啓目粘連,向前鄭海稷·尹榮兌·李應達等,亦曠直廢務,已違法例,不遵令飭,亦關事體,難以分疏,有所參恕。竝只以此照律,何如?啓依允。
承文院啓曰,院吏文學官李相玉有頉,代幼學慶勳差下,付軍職,冠帶常仕,何如?傳曰,允。
吏曹參判李正魯上疏,大槪敢陳實病難强之狀,冀蒙見職亟遞之恩事。答曰,省疏具悉。所請依施。
癸未二月初二日□時,上御□□□。摠理大臣入侍時。
上在昌德宮。停常參·經筵。
李冕雨啓曰,右副承旨李重七,今日不爲仕進,卽爲牌招,何如?傳曰,允。
傳曰,今日府大夫人晬辰,都承旨問安以來。
傳曰,傳香承旨,馳詣景慕宮,奉審摘奸以來。
李冕雨啓曰,行都承旨李喬翼,行左承旨朴容大廚院進,行右承旨金敬均不爲仕進,右副承旨李重七牌不進,同副承旨徐相祖監祭進,院中只有臣一人,伴直無人。行右承旨所當牌招,拘於廳規,不得請牌,何以爲之?敢稟。傳曰,牌招。
以右副承旨李重七牌不進罷職傳旨,傳曰,只推。
弘文館啓曰,下番闕直,事甚未安。修撰南廷綺,副修撰南奎熙·李儀用在外,修撰呂圭亨,卽爲牌招入直,何如?傳曰,允。
伴接官啓曰,卽者差備譯官來言,日本國辦理公使竹添進一郞,率傳語官一人,巡査二名,今日未時量,進去上國朱提督陣矣。申時量,還歸館所云矣。敢啓。傳曰,知道。
伴接官啓曰,卽者差備譯官來言,仁川船上日本國人中,艦長一人,巡査一名,從者二名,今日戌時量,入來館所云矣。敢啓。傳曰,知道。
承文院啓曰,院吏文學官慶勳重有頉,代幼學權錫駿差下,付軍職,冠帶常仕,何如?傳曰,允。
李冕雨啓曰,行右承旨金敬均牌不進,伴直無人。右副承旨李重七,旣有只推之命,更爲牌招,何如?傳曰,允。
兼吏曹判書李載元上疏,大槪,敢陳久冒之悚,乞被恩諒事。答曰,省疏具悉。所請依施。
行兵曹判書趙寧夏上疏,大槪,敢陳必辭之義,冀蒙遞之恩事。答曰,省疏具悉。本兼重任,何可輕遞?卿其勿辭行公。
上在昌德宮。停常參·經筵。
政院啓曰,吏曹郞廳來言,判書有闕,政事,取稟。傳曰,當日爲之。
又啓曰,卽者宗廟署官員來言,再明日宗廟·永寧殿春奉審時,提調一員,當爲進參,而都提調徐堂輔,提調朴齊寬,俱有身病,不得進參云。提調卽爲牌招,何如?傳曰,允。
又啓曰,卽者校理李重德,以其親病,投章徑行,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,明日傳香禮房承旨,當爲齋宿。行左承旨朴容大,所當牌招,而拘於廳規,不得請牌。何以爲之?敢稟。傳曰,牌招。
議政府啓曰,卽見左右捕廳所報,則日本兵隊駐接掌樂院時,放箭罪人安奉順,今始捉得,嚴覈其所犯,節節輸款,而自本廳,不敢擅便爲辭矣。此罪人之所犯情節,雖極悖惡,旣不至於傷人,則參酌律例,特貸一縷,限己身絶島定配,何如?傳曰,允。
伴接官啓曰,卽者差備譯官來言,日本國人中,傳語官一人,領什物一馱,今日出去仁川云矣。敢啓。傳曰,知道。
禁衛營啓曰,本營騎士別將徐光鼎前任全羅右水使,騎士將李源松,坡知僉使,俱在任所,上來尙遠,領軍之久曠可悶,竝改差,何如?傳曰,允。
禁衛營啓曰,本營哨官白允爀·崔英煥,俱有身病,勢難察任,竝改差,何如?傳曰,允。
御營廳啓曰,本廳千摠鄭寅台,前任多大僉使,具然相,前任楚山府使,騎士將李兢燮,前任咸鏡中軍,俱在任所,上來尙遠,久曠可悶,竝改差,何如?傳曰,允。
傳曰,發遣吏郞,諸執事淸齋與否,摘奸以來。
政院啓曰,卽者吏曹郞廳來言,政事當日爲之事,命下,而參判趙準永,參議朴周陽,俱以身病不來,不得開政云。卽爲牌招,何如?傳曰,允。
又啓曰,宗廟署提調朴齊寬牌不進推考傳旨,今方捧入,而春奉審時,當爲進參,如是違牌,事甚未安。更爲牌招,何如?傳曰,許遞。今日政差出。
承文院啓曰,院吏文學官權錫駿有頉,代幼學柳冀五差下,付軍職,冠帶常仕,何如?傳曰,允。
左右捕盜廳啓曰,謹依議政府草記批旨,日本兵隊駐接掌樂院時,放箭罪人安奉順,特貸一縷,限己身絶島定配事,允下矣。同罪人安奉順,移送秋曹之意,敢啓。傳曰,知道。
政院啓曰,吏曹參判趙準永,疏批已下,卽爲牌招,何如?傳曰,允。
傳曰,同敦寧·敦寧都正許遞,今日政差出。
傳曰,在外經筵呈告同義禁,竝許遞,今日政差出。
傳曰,司饔都提調有闕之代,左議政爲之。
傳曰,前中軍崔義臣,龜城府使除授。
傳曰,熊川縣監有闕之代,副護軍李啓錫除授。
吏曹啓曰,繕工監假監役官洪鍾顯·金定義·安廷郁,俱以身病,呈狀乞遞,竝改差,何如?傳曰,允。
吏曹啓曰,奉常寺主簿具健喜除拜過限未肅拜,改差,何如?傳曰,允。
吏曹啓曰,兔山縣監閔泳悅呈狀內,矣身身病猝重,萬無赴任之望云。其身病旣如是,則有難强令赴任,罷黜,何如?傳曰,允。
吏曹啓曰,軍器寺判官徐昌淳,以其身病,呈狀乞遞,改差,何如?傳曰,允。
以閔泳穆爲吏曹判書。
吏批啓曰,新判書閔泳穆命招,同參政事,何如?傳曰,允。
有政。吏批,行判書閔泳穆牌招不進,參判趙準永進,參議朴周陽式暇,行左承旨朴容大進。
吏批啓曰,行判書閔泳穆牌招不進,參議朴周陽式暇,小臣獨政未安,何以爲之?敢稟。傳曰,仍爲之。
以鄭光淵爲應敎,李秉沅爲同敦寧,李弼奎爲敦寧都正,金炳㴤·鄭順朝爲知經筵,朴齊萬爲同義禁,金壽鉉爲宗廟提調,尹永基爲軍器判官,金東纓爲奉常主簿,鄭鍾岳爲慈仁縣監,徐光穆爲兔山縣監,李基徹爲碧沙察訪。檢書官二單,趙龍鎬·成復永。故判官鄭海宗,贈吏參例兼,故學生鄭壽鉉,贈吏議,故通德鄭在協,贈僕正,已上同敦寧鄭文源三代。贈戶參趙存榮,贈左贊成例兼,贈左承旨趙雲錫,贈戶參例兼,贈訓正趙,贈左承旨,已上,守知訓鍊趙義純三代。故學生李敏圭,贈戶參例兼,四子一孫登科,依法典贈職事,禮曹覆啓判下,故通德郞洪秉溫,贈吏參例兼,故學生洪祖淵,贈吏議,故縣監洪景仁,贈僕正,已上同敦寧洪寅燮三代。公事官單洪翰燮,分敎官曺文成,前五衛將安國顯,今加嘉善,朝官年九十,依定式加資。再政,以徐誼淳爲司僕正,愼宗寬·權聖洙·趙東夔爲假監役,李喬宰爲監察。三政,以兪致興爲典設主簿。
兵批,行判書趙寧夏病,參判李奎遠病,參議趙璟淳入直進,參知柳宗植病,右副承旨李重七進。同知單安一柱,僉知二單,金熙聲·李基赫,五衛將四單,朴準景·具載厚·林子實·金成得,禁衛騎士將單,朴完龜,御營把摠單趙義周,訓鍊主簿加設二單,權東鎭·申泰休,守門將加設單朴世根,護軍李正魯·趙錫龜,副護軍權中德,副司果趙東萬·李啓好·柳寬濟·金騎龍,副司猛朴基德·李相玉·安廷榮·慶勳星,已上竝單付。德津萬戶李學俊,特姑仍任事,承傳。
校理李重德上疏。大槪,情急歸護,投章徑行,乞被擅離之罪,以肅朝綱事。省疏具悉。爾其勿辭往護。
吏曹參判趙準永上疏。大槪,亞銓新命,揆分不稱,敢陳披瀝之懇,冀蒙鐫改之恩事。答曰,省疏具悉。卿其勿辭行公。
領府事宋近洙疏。略曰,臣經年一病,轉益沈痼,獨阻鵷鷺之列,莫伸犬馬之戀,北望觚稜,只抱耿結之忱,而又有一息不能自安者,南殿廚院提擧之任,久縻臣身,秖俟恩諒之日,迄無鞶褫之期,蟄在田野,虛曠天職,庸敢冒瀆仰籲,亟命鐫改,以存國體焉。仍伏念臣受國厚恩,與天靡極,而才猷無當,報效無術,楡景易催,蒲質遽朽,重以疾病,鬼召已迫,伏願特許古人休致之例,刊臣名籍焉。臣無任云云。答曰,省疏具悉卿懇。歲籥載新,邦慶洊臻,竊謂卿同筵相賀,際見封章,非但巽讓兼銜,至以休致二字爲說,目下民國事計之板蕩,果何如也?以卿斷斷誠忱,宜若救焚拯溺之不暇他顧,而反有此斂然奉身之計乎?實非所望於卿,而亦不無慨然者矣。廚院都提擧之任,今姑勉副。卿其安心調理,從速登塗,副此翹企。仍傳曰,此批答,遣地方官傳諭。
獻納曺始承疏曰,伏以優老授資,朝家之盛典,榮親以爵,人子之至願,而如或謬蒙分外之恩,置不自鳴,則榮反爲恥,而自速欺蔽之罪,罪孰大於是乎?臣父年七十四,而今月初二日政,特蒙年八十加資之典,臣及見政目,惘然失圖。臣之父昨年春夏,再次加資,恩渥如天,報答無地,戒懼之心,尙惴惴然,若無以自安。雖分內之資級,猶且惶蹙焉,況格外之恩數,何可晏受乎?伏乞聖明,察臣惶蹙之情,臣父所授嘉義職帖,卽爲勿施,以安私分焉。臣無任云云。省疏具悉。加資勿施,當該堂上推考。
幼學尹龍協疏。略曰,近來種種有時變之警,又著彗星之異,臣豈無諷切之諫,而君無修德之誠乎?臣以爲國中置迎賢館,擇道德文章强直明斷者·兵略如神知驗知龜者,厚祿而養之,以備將相之任。且治國有三,本也,道也,法也。本者,仁義禮樂也,道者,崇賢遠姦,法者賞功罰罪也。本立則道正,道正則法行,故治行之要,莫如立本。伏願聖明,留察焉。臣無任云云。省疏具悉。橫豎之論,多有可採也。
上在昌德宮。停常參·經筵。
藥房提調沈舜澤,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,仰稟。答曰,知道。大王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
朴容大啓曰,左副承旨李冕雨,今日不爲仕進,卽爲牌招,何如?傳曰,允。
傳曰,禮房承旨與右副承旨,分詣文廟,奉審摘奸,仍詣受香諸處,奉審摘奸以來。
內醫院啓曰,碧沙察訪李兢懋,旣遞外任矣。依例還屬本院,令該曹口傳付軍職,冠帶常仕,何如?傳曰,允。
刑曹啓曰,謹依傳敎,罪人安奉順,全羅道珍島府金甲島,限己身絶島定配所,卽爲押送之意,敢啓。傳曰,知道。
傳曰,發遣吏郞諸執事淸齋與否,摘奸以來。
兵曹口傳政事,副司果單李兢懋。
行左承旨朴容大書啓,臣承命馳詣南壇壇上神位版奉審則無頉,祭物祭器祭井看審則精潔,諸執事進排官,佾舞工人摘奸則無頉,仍詣木覓山神位版奉審則無頉,祭物祭器祭井看審則精潔,諸執事進排官摘奸則無頉,仍詣漢江壇,壇上神位版奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位版後,復命之意,敢啓。答曰,知道。
以左副承旨李冕雨牌不進罷職傳旨,傳曰,只推。
李重七啓曰,行都承旨李喬翼廚院進,行左承旨朴容大監祭進,行右承旨金敬均,同副承旨徐相祖式暇,左副承旨李冕雨牌不進,院中只有臣一人,伴直無人。左副承旨旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
兵曹啓曰,因承政院啓辭邊將應薦不薦人,令該曹察推事,允下矣。行大護軍鄭周應,行護軍徐鼎勳·李羲俊·元世顯·李種兢,軍器寺副正申楨,俱爲應薦而不薦,竝依法典推考警責,何如?傳曰,允。
兵曹啓曰,今二月初七日社稷大祭時,守門當爲塡差,而本曹郞廳員外郞,五衛將除入直與在外未肅拜,排擬苟艱。依定式軍門將官代差,以入之意,敢啓。傳曰,知道。
承文院啓曰,院吏文學官柳冀五有頉,代幼學具差下,付軍職,冠帶常仕,何如?傳曰,允。
漢城府啓曰,新聞紙,自本府設局措辦,亟宜刊布,而其應行之規,則謹當商確稟定之意,敢啓。傳曰,知道。
御營廳啓曰,本廳中軍趙羲升,身病甚重,勢難察任,改差,何如?傳曰,允。
伴接官啓曰,卽者差備譯官來言,仁川船上所留日本國人中,隨員一人,領什物二馱,今日酉時量,入來館所云矣。敢啓。傳曰,知道。
伴接官啓曰,卽者差備譯官來言,仁川船上所留日本國人中,從者一名,領該國馬二匹,今日酉時量,入來館所云矣。敢啓。傳曰,知道。
兵曹啓曰,減省廳別單中,武科宣部薦年五十及登科二十年者,竝陞六付司果,以爲收用事,以初仕前銜與未初仕人,付標啓下矣。時帶初仕之人,旣付司果者,竝勿施之意,敢啓。傳曰,知道。
以左副承旨李冕雨再牌不進罷職傳旨,傳曰,只推。
李重七啓曰,左副承旨李冕雨,再牌不進,伴直無人。行都承旨李喬翼,所當牌招,而拘於廳規,不得請牌,何以爲之?敢稟。傳曰,牌招。
上在昌德宮。停常參·經筵。
朴容大啓曰,行右承旨金敬均,今日不爲仕進,卽爲牌招,何如?傳曰,允。
政院啓曰,同義禁朴齊萬,除拜後過三日,不爲出肅,依定式推考警責,仍卽牌招察任,何如?傳曰,允。
傳曰,禮房承旨馳詣社稷,奉審摘奸以來。
傳曰,政官牌招開政。
奎章閣啓曰,景慕宮望廟樓,今春大奉審,臣斗陽,與本宮提調洪鍾雲·宗正卿,進詣展奉,奉審無頉之意,敢啓,傳曰,知道。
弘文館啓曰,新除授應敎鄭光淵,卽爲牌招察任,何如?傳曰,允。
伴接官啓曰,卽者差備譯官來言,留館日本國人中,艦長一人,從者一名,今日辰時量,出去仁川濟物浦云矣。敢啓。傳曰,知道。
弘文館啓曰,下番修撰臣呂圭亨,以減省廳郞廳,今日晝仕出去之意,敢啓。傳曰,知道。
傳曰,今初八日館學儒生應製,通方外爲之,試紙,用大好紙,春塘臺命官爲之,試官臨時稟旨。
傳曰,在外同成均許遞,今日政差出。
傳曰,同敦寧·敦寧都正許遞,今日政差出。
傳曰,欽差吳使,明日當便殿接見,而東宮亦爲接見矣。該房知悉。
傳曰,欽差吳使接見時,都承旨·同副承旨,入直閣臣·翰注各一員,通事譯官二人入侍。
東宮接見時,輔德·兼輔德·入直春桂坊通事·譯官二人,入對。
傳曰,同副承旨許遞,前望單子入之。
承旨前望單子入之,尹泰駿落點。
政院啓曰,行吏曹判書閔泳穆,疏批已下,卽爲牌招,何如?傳曰,允。
承文院啓曰,院吏文學官具有頉,代幼學洪鍾晩差下,付軍職,冠帶常仕,何如?傳曰,允。
吏曹啓曰,繕工監假監役官愼宗寬·趙東夔·權聖洙,俱以身病,呈狀乞遞,竝改差,何如?傳曰,允。
摠戎廳啓曰,本廳屬花島鎭卒去壬午條試放都計劃後,優等一名及入格軍兵,別單書入之意,敢啓。傳曰,知道。
以吏曹參議朴周陽牌不進罷職傳旨,傳曰,只推。
有政。吏批,行判書閔泳穆進,參判趙準永,參議朴周陽牌不進,左副承旨李冕雨進。以崔德峻·李根鎭爲同敦寧,李東膺爲敦寧都正,李應辰爲同成均,李敏榮·金炳道·趙性家爲假監役。故學生李春培,贈吏參例兼,故學生李克孝,贈吏議,故學生李炫玉,贈僕正,已上同敦寧李圭鎔三代。麗顯陵直長李容寬,分監役單林輔永。
兵批,行判書趙寗夏病,參判李奎遠病,參議趙璟淳替直,參知柳宗植入直進,右副承旨李重七進。同知單金熙聲,五衛將加設單尹晟·朴震榮·明義鴻·權宜衡·丁大廈,御營千摠二單吳宅善·李鍾緖,騎士將單李貞祜,護軍李秉沆,副護軍李弼圭,副司猛李俊鎬,已上竝單付。
行吏曹判書閔泳穆上疏,大槪,天官新命,歷日震懍,敢陳不稱之實,冀蒙亟遞之恩事。答曰,省疏具悉。卿其勿辭行公。
癸未二月初六日□時,上御□□□,摠理大臣入侍時。
上在昌德宮。停常參·經筵。
李冕雨啓曰,來十一日,朝參日次矣。敢稟。傳曰,停。
以司謁口傳下敎曰,閑良金載鉉·申寬五·高俊甫·崔載亨·朴齊安·蔡民仲·安世鼎·安鎬俊·金興謙·李道心等十人,竝特賜武科。
侍講院啓曰,兼文學金炳吉,自鄕上來云,卽爲牌招察任,何如?傳曰,允。
議政府啓曰,卽見全羅前監司趙康夏所報,則靈巖郡露兒島·甫吉島·芿島,俱以地本斥鹵,居民産業,惟事漁農,而自地方邑,稱以年例,料外橫斂,吏從售奸,窮島殘民,不得資活,將有離散之患。且楸子島民,興販於三島,而一自移屬濟州之後,靈巖邑屬,逢輒毆迫,到今更張,不若依舊設鎭,永爲禁制之方。上項三島合設一鎭,依威鳳·南固自辟例,設置別將,限二年定瓜守鎭,俾保島民爲辭矣。本來設鎭之中廢,未知緣何事端,而此三島,距該邑絶遠,便屬無主之處,則安得無橫至之侵責乎?合設一鎭,復舊作別將窠,自辟與瓜限,竝依所報施行,何如?傳曰,允。
議政府啓曰,稅船到泊,多般侵責,已是苦瘼,而湖南三倉漕運上來時,聞卿宰家,稱以分稅,每於船頭,恣意奪取,竟致正供之見縮,船格輩,何以抵當乎?所謂文券,令京兆一竝收聚爻周,俾無如前之弊,而亦以此意,分付道臣,知委於各該漕倉,何如?傳曰,允。
議政府啓曰,卽見京畿監司金弘集狀啓,則本道儲置米之本色區劃者,自己巳,每石代錢,只給五兩,其所窘迫,比前愈甚,而今因惠廳啓下關,各樣價,依已例四分一裁減,本營應用及各邑進排,無以措手,特許還寢事,請令廟堂稟處矣。歉歲裁減,自是恒規,而第念本道事勢,除却例劃,將無以措手,且曾前還寢,多有其例,依狀請施行,何如?傳曰,允。
兵曹,以梁柱華爲御營中軍。
承文院啓曰,院吏文學官洪鍾晩有頉,代幼學尹夔永差下,付軍職,冠帶常仕,何如?傳曰,允。
禮曹啓曰,卽接宗廟署所報,則明日館學儒生應製試取時,本署官員,俱爲觀光云矣。依定式本曹正郞李寅璟,假官差送,以爲代直後赴試之地,何如?傳曰,允。
禮曹啓曰,卽接社稷署所報,則明日館學儒生應製試取時,本署官員,俱爲觀光云矣。依定式本曹正郞朴寅煥,假官差送,以爲代直後赴試之地,何如?傳曰,允。
禮曹啓曰,卽見永禧殿官員所報,則明日館學儒生應製試取時,本殿官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
義禁府啓曰,明日館學儒生應製,通方外爲之時,本府都事,皆爲赴擧,只有武都事一員,當直入直,而本府入直公事,回公都事及通化門·明光門·靑陽門·月覲門·集春門禁亂都事,無以推移。假都事七員,令該曹口傳差出,以爲擧行,何如?傳曰,允。
李冕雨啓曰,行都承旨李喬翼,行左承旨朴容大廚院進,行右承旨金敬均式暇,右副承旨李重七式暇出去,同副承旨尹泰駿統理軍國事務衙門進,院中只有臣一人,伴直無人。同副承旨,卽爲牌招,何如?傳曰,允。
傳曰,明日應製時,命官領議政爲之,試官則時·原任文任,時原任賓客閣臣,春坊及入直,玉堂爲之。
御營廳啓曰,東關王廟有頉處,臣監董修改後,別單書入之意,敢啓。傳曰,知道。
禁衛營啓曰,臣完植,進詣南廟有頉處,看審修改後,別單書入之意,敢啓。傳曰,允。
侍講院啓曰,卽接翊衛司所報,則明日王世子座堂受賀時,本司當爲全數陪衛,而右洗馬金翊洙在外,無以備員,令政院,稟旨變通,以爲備員陪衛之地,何如?傳曰,童蒙敎官尹成求,令該曹口傳相換。
李冕雨啓曰,同副承旨尹泰駿牌不進,伴直無人。行左承旨朴容大,所當牌招,而拘於廳規,不得請牌。何以爲之?敢稟。傳曰,牌招。
以同副承旨尹泰駿牌不進罷職傳旨,傳曰,只推。
兵曹口傳政事,右洗馬金翊洙,童蒙敎官尹成求,以上相換事,承傳。
傳曰,明日日本公使,當於便殿召見,而東宮亦爲召見矣。該房知悉。
傳曰,日本公使召見時,寶劍侍衛置之,時原任大臣內外衛門督辦協辦·左承旨·同副承旨·翰注各一員,入直閣臣入侍,東宮召見時,翊衛·司禦·外陪衛置之,時·原任大臣內外衙門督辦·協辦·輔德·兼輔德·入直春桂坊,入對。
義禁府啓目,前別選軍官洪時愚原情云云。謹依批旨,査實以入,更待下敎擧行,何如?啓,所爲駭然,不可尋常處之,遠地定配,其餘隨從諸漢,竝分輕重酌處。
癸未二月初七日□時,上御重熙堂。吳欽差接見入侍時,行都承旨李喬翼,同副承旨尹泰駿。十八字缺上具翼善冠·衮龍袍,南向立交椅前,仍命通使引接吳欽差。欽差陞堂,鞠躬拜禮,上擧手答揖,仍命傳語。
上在昌德宮。停常參·經筵。
世子宮生辰,大殿·大王大妃殿·王大妃殿·中宮殿,內閣·政院·玉堂·朝廷二品以上·六曹·奉朝賀口傳問安。答曰,知道。世子宮,內閣·政院·玉堂·春桂坊·朝廷二品以上·六曹·奉朝賀單子問安。啓曰,知道。世子嬪宮,內閣·政院·玉堂·春桂坊·朝廷二品以上六曹·奉朝賀口傳問安。答曰,知道。
以司謁口傳下敎曰,時原任大臣·奉朝賀·時·原任賓客·閣臣·春桂坊·內外衙門事務·宗親儀賓·宗正卿二品以上·六曹兩司長官·承史·玉堂·內外衙門主事,當賜饌矣。留待。
傳曰,時原任大臣·奉朝賀入侍。
傳曰,排立與挾庭軍兵,令各其營,乾犒饋。
義禁府啓曰,卽接月令醫員鄭在敎手本,則以爲時囚罪人金鳳鎬,素患痰癖之症,又添毒感,食飮全却,目下症形,實爲危劇云。罪人病勢如此,則一邊保放,一邊草記,載在法典矣。金鳳鎬,姑爲保放之意,敢啓。傳曰,知道。
伴接官啓曰,卽者差備譯官來言,仁川濟物浦船上所留日本國人中,艦長一人,傳語官一人,士官一人,今日未時量,入來館所云矣。敢啓。傳曰,知道。
伴接官啓曰,卽者差備譯官來言,留館日本辦理公使竹添進一郞,率副領事官杉村濬,艦長一人,隨員一人,傳語官·士官一人,巡査三名,從者三名,護衛兵四十名,今日申時量,自館所,離散云矣。敢啓。傳曰,知道。
禁衛營啓曰,謹依下敎,排立與挾庭軍兵等,乾犒饋分給之意,敢啓。傳曰,知道。
御營廳啓曰,謹依下敎,排立與挾庭軍兵及入直軍等處,乾犒饋分給之意,敢啓。傳曰,知道。
傳曰,科次入侍。
傳曰,時原任大臣·春桂坊·承史,同爲入侍。
傳曰,今日異於他日,輕囚放釋。
癸未二月初八日□時,上御□□□。時原任大臣奉朝賀同爲入侍時。二行五字缺上曰,史官分左右。仍命大臣及奉朝賀進前,裕元等進前問候各殿,問候訖。上曰,每年此日,果有識喜之事,而今日,卽冠禮後初有,故尤爲嘉悅矣。裕元曰,臣竊爲今日趨賀,自鄕上來,而優荷聖恩,至蒙賜饌之典矣。上曰,賜饌果受之乎?裕元曰,朝者賜饌,已爲祗受,而今又以世子宮所賜珍饌,與諸臣等,共飽隆渥,方詣閤矣。仍奏曰,近來睿學益臻就將乎?上曰,今讀小學,而十番讀之,則能爲成誦矣。裕元曰,睿學天縱,且讀且誦,是乃將就工夫矣。上命大臣就座。上曰,李奉朝賀,今日入來,耆老所肅拜,亦是東宮慶日之喜事也。裕元曰,以老臣之賤年,獻祝於東宮邸下矣。上曰,諸大臣晝接爲好,故有此引見矣。裕元曰,與諸臣,同爲登筵,不勝榮感矣。
癸未二月初八日□時,上御□□□。日本公使召見入侍時,行左承旨朴容大,同副承旨尹泰駿。十九字缺上具翼善冠·衮龍袍,南向立交椅前,仍命通使引接日本公使竹添進一郞。竹添進一郞陞殿,行打恭禮,上答揖,仍命傳語。
癸未二月初八日□時,上御□□□。科次入侍時。二行半缺上曰,史官分左右。仍行科次,淳穆奏請書等,承旨坼封讀奏訖。上命書傳敎曰,館學儒生應製賦居首三下一幼學宋鍾贊,三下二童蒙兪鎭三,三下三幼學李日彦,三下四進士金貞均,竝直赴殿試。之次草三下幼學鄭榮源·鮮于燃·李徽善·金思悳·李源世·宋文虹·李鍾浩·徐秉奎·徐秉悳·徐秉浩,竝付之進士榜末。之次草三下幼學李舜卿等十人,竝直付會試。之次。次上幼學金瀁根等十五人,竝給二分。之次次上幼學金永立等十五人,竝給一分。之次次上幼學趙秉熙等二十人,竝付之監試會試榜末。之次次上幼學朴齊普等二十六人,各奎章全韻一件賜給。又命書傳敎曰,入格儒生,明日待令。又命書傳敎曰,直赴金貞均賜樂。上命史官就座,仍命試官先退,又命退,諸臣,以次退出。
上在昌德宮。停常參·經筵。
李冕雨啓曰,右副承旨李重七,今日不爲仕進,卽爲牌招,何如?傳曰,允。
又啓曰,臣冕雨,敬奉聖敎,馳往義禁府,取考囚徒案,則時囚罪人鄭海稷東部都事,田榮兌西部令,李應達南部令,初不就直罪,金鳳鎬,沃溝縣監罪囚逃躱罪,係是輕囚,故竝依傳敎放送。仍往典獄署,取考囚徒案,則贓錢備納間嚴囚罪人一名,公錢備納間嚴囚罪人二名,正犯捉納間嚴囚罪人一名,啓下罪人四名,不可以輕囚論,故竝仍囚,其餘他錢不報·隱匿訟民·各司直囚罪人太福燁等十六名,係是輕囚,故竝依傳敎放送之意,敢啓。傳曰,知道。
政院啓曰,假注書朴勝悳有身病,勢難察任,今姑改差,何如?傳曰,允。
伴接官啓曰,卽者差備譯官來言,留館日本辦理公使竹添進一郞,率艦長一人,傳語官一人,士官二人,巡査三名,從者一名,兵隊四十名,今日巳時量,進去下都監上國大陣矣。旋卽還歸館所云矣。敢啓。傳曰,知道。
伴接官啓曰,卽者差備譯官來言,留館日本國辦理公使竹添進一郞,陛見後,還歸館所云矣。敢啓。傳曰,知道。
承文院啓曰,院吏文學官尹夔求有頉,代幼學安吉壽差下,付軍職,冠帶常仕,何如?傳曰,允。
傳曰,入格儒生入侍。
禮曹啓曰,寧陵各祭享香祝,本齋官例於前期三日,祗受陪往,而若値忌辰及節享迫近之時,則同爲祗受事,曾有定式矣。今二月二十四日,行忌辰祭受香時,同月二十九日,行寒食祭香祗受事,分付,何如?傳曰,允。
政院啓曰,命召親納,例也,而行兵曹判書趙寧夏,謂有身病,使其營校替納事,事甚未安。推考,何如?傳曰,允。
朴勝悳改差,代以鄭寅漢爲假注書。
行兵曹判書趙寧夏疏。略曰,人臣辭職,或以才具不逮,或以病實難强,今臣之一辭再辭,不知止者,豈無所以然?以才則屢試蔑效,以病則漸難自力,況此中權之重,內務之要,奎華之峻,作爲臣養病之坊,畢竟辜恩命而招物議。伏望亟遞本兵之任,竝遞兼管兩銜,以安私分焉。臣無任云云。答曰,省疏具悉。卿之屢懇旣如此,所辭中本兵之任,依施。
癸未二月初九日□時,上御□□□。入格儒生入侍時。一行半缺上曰,史官分左右。承旨奏請入格儒生,今已待令,使之以次陞堂,奏職姓名乎?上可之。儒生等,以次陞堂,奏職姓名訖。承旨奏請入格儒生,使之頒賞行禮乎?上可之。仍頒賞訖。儒生等,行四拜禮,承旨奏請入格儒生,使之以次退出乎?上可之。
上在昌德宮。停常參·經筵。
藥房提調沈舜澤,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
鄭寅漢有頉,代以白冕行爲假注書。
議政府啓曰,卽見慶尙監司尹滋承狀啓,則謹依筵奏,行會本道,流來逋負中,只以無亡指徵無處者,別錄錢穀,修成冊上送,請令廟堂稟處矣。成冊中,還逋不書年條,但曰無亡,雖其紀年而久者,不入於壬戌蠲蕩,此固未可知也。至於公錢洪穀,旣非年久,則犯逋之漢,何不逐條列錄乎?俱是有欠綜核。原成冊還下送,更加詳覈登聞之意,分付道臣,何如?傳曰,允。
伴接官啓曰,卽者差備譯官來言,留館日本國辦理公使竹添進一郞,今日進去通商衙門矣。還歸館所云矣。敢啓。傳曰,知道。
承文院啓曰,院吏文學官安吉壽有頉,代幼學權用雨差下,付軍職,冠帶常仕,何如?傳曰,允。
承文院啓曰,卽見都京禮部咨文,則上年秋季統巡會哨緣由,具奏奉旨知照事也。回咨按例撰出,付撥下送灣府,傳給鳳城將處,轉致北京之地,何如?傳曰,允。
承文院啓曰,院吏文學官權用雨有頉,代幼學金老錫差下,付軍職,冠帶常仕,何如?傳曰,允。
伴接官啓曰,卽者差備譯官來言,留館日本國人中,艦長一人,傳語官二人,從者一人,領什物一馱,今日出去仁川濟物浦云矣。敢啓。傳曰,知道。
迎接官啓曰,今日吳提督,率隨員二十四人,兵隊十八名,發向馬山浦之意,敢啓。傳曰,知道。
伴接官啓曰,卽者差備譯官來言,留館日本國人中,士官礒林眞三,傳語官新庄順貞,從者一名,領什物一馱,以平壤遊覽次,今日出去楊州云矣。敢啓。傳曰,知道。
政院啓曰,吏曹郞廳來言,兵曹判書有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而行判書閔泳穆,參判趙準永,參議朴周陽,俱以病不來,不得開政云。竝卽牌招,何如?傳曰,待明朝牌招。
廣州留守趙慶鎬上疏。大槪,敢控情私,冀蒙恩暇事。答曰,省疏俱悉。卿其從便往來。
上在昌德宮。停常參·經筵。
朴容大啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
又啓曰,假注書李寅璧有身病,勢難察任,今姑改差,何如?傳曰,允。
傳曰,右副承旨許遞,前望單子入之。
承旨前望單子入之,洪世燮添書落點。
朴容大啓曰,新除授同副承旨洪世燮,卽爲牌招,何如?傳曰,允。
弘文館啓曰,修撰呂圭亨呈辭在外,下番闕直,事甚未安。副應敎尹相翊別兼春秋進,校理李重德·洪鍾永,修撰南廷綺,副修撰南奎熙·李儀用在外,副校理徐相雨統理交涉通商事務衙門進,應敎鄭光淵,卽爲牌招,姑降入直,何如?傳曰,允。
傳曰,傳命誤傳之中官金漢宗罷職。
傳曰,前中軍金成九,龜城府使除授。
傳曰,前五衛將崔枝膺,慶興府使除授。
傳曰,發遣吏郞,諸執事淸齋與否,摘奸以來。
吏曹,龜城府使單金成九,慶興府使單崔枝膺除授事,承傳。
吏曹啓曰,中學敎授姜友馨,軍器寺判官尹永基,俱以身病,呈狀乞遞,竝改差,何如?傳曰,允。
吏曹啓曰,靑陽縣監趙性鎬,受由上京,矣身病猝重,萬無還官之望云。其身病旣如是,則有難强令還任,罷黜,何如?傳曰,安城郡守閔泳純相換。
吏曹啓曰,忠淸道懷仁居幼學朴仁楨呈狀內,矣身父前五衛將震榮,今年當爲八十二歲,而見漏於該道應資老人抄啓中云,故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
吏曹啓曰,侍從臣父年七十以上人,每於歲首,抄啓加資,新有應推恩之人,雖非歲首,亦爲抄啓加資事,載在法典矣。侍從臣父年八十以上人,別單書入之意,敢啓。傳曰,知道。
承文院啓曰,院吏文學官金老錫有頉,代幼學閔泳五差下,付軍職,冠帶常仕,何如?傳曰,允。
禁衛營啓曰,本營千摠邊晉奎,身病猝重,勢難察任,改差,何如?傳曰,允。
禁衛營啓曰,本營千摠,今當差出,而擬望之人乏少,外任竝擬,何如?傳曰,允。
鑄錢所啓曰,新鑄武字錢,旣已行用矣。自今十三日爲始,改以戶字繼鑄之意,敢啓。傳曰,知道。
李寅璧改差,代以任大準爲假注書。
以吏曹參議朴周陽牌不進罷職傳旨,傳曰,只推。
忠淸監司南一祐狀啓,懷德呈,以宋山林秉璿呈單內,秉璿純盜虛名,猥叨榮寵,館職官銜,虛縻經年,乞免不得,只自泯默俟罪。忽玆夢外,恩諭復出常例,十行諄諄者,非賤臣所敢承當,聞命慙惶,繼以感泣。秉璿庸陋無似之實,前後章牘,罄竭無餘,而誠淺辭拙,天聽愈邈,跼蹐高厚,罔知攸措。固當復控哀籲,以冀恩斥,而見今狗馬之疾,宿症風痰,漸成沈痼,添歇無常,神精恍惚,数行文字,亦無所構。思欲俟少間,則冞增逋慢,反覆思惟,玆不獲已,敢將情實仰暴。伏望劃卽報營,以爲轉達,俾蒙鐫解,以安賤分之地,幸甚事,入啓。踏啓字。
以忠淸監司南一祐啓本,罪人具德喜,牙山縣到配事,傳曰,放。
以平安監司金永壽啓本,罪人洪圭夏,肅川府到配事,傳曰,放。
有政。吏批,行吏曹判書閔泳穆牌招不進,參判趙準永進,參議朴周陽牌招不進,行左承旨朴容大進。吏批啓曰,行判書閔泳穆,參議朴周陽牌招不進,小臣獨政未安,何以爲之?敢稟。傳曰,仍爲之。以尹滋悳爲兵曹判書,金性均爲刑曹參議,趙翼永爲工曹參議,李重夏爲中學敎授,吳相準爲軍器判官。靑陽縣監趙性鎬,安城郡守閔泳純,已上相換事,承傳。再政,以尹滋悳爲軍器提調,故學生徐榮耇,贈吏參例兼,故學生徐在祿,贈吏議,故學生徐鎭泰,贈僕正,已上前兵曹參判徐鼎勳三代。前五衛將朴震榮,今加嘉善,朝官年八十二,依法典加資,行護軍宋泰鎭,今加嘉義,年八十一,侍從臣,持平宋淳鐸父加資事,承傳。故學生崔重孚,贈戶參例兼,故學生崔漢哲,贈左承旨,故進士崔遠大,贈僕正,已上同敦寧崔悳峻三代。分敎官單李濟淳,禁衛提調單尹滋悳,御營提調單尹滋悳。
兵批,行判書尹滋悳未肅拜,參判李奎遠呈辭,參議趙璟淳入直進,參知柳宗植病,左副承旨李冕雨進,同知單金奎煥,加設二單,尹晟·朴震榮,五衛將加設單,閔義常·韓寬裕·李顯宇·金錫九·曺中權·申章澔,御營中軍單梁柱華,禁衛別將單趙明夏,禁衛騎士將單趙存復,副護軍,李重七·洪世燮·李種弼,副司果李種榮·尹任大·金煥奎,副司猛權錫駿·具·洪鍾晩·尹夔求·安吉壽·權用雨·金老錫,已上竝單付。
李冕雨啓曰,新除授行兵曹判書尹滋悳,卽爲牌招,傳授命召,何如?傳曰,允。
行戶曹判書金有淵上疏,大槪,重任虛縻,久愈滋悚,敢陳難强之實,冀蒙竝遞之恩事。答曰,省疏具悉。此時此任,何可輕遞?卿其勿辭行公。
上在昌德宮。停常參·經筵。
朴容大啓曰,行右承旨金敬均,同副承旨洪世燮,今日不爲仕進,竝卽牌招,何如?傳曰,允。
李冕雨啓曰,假注書任大準,時無職名,令該曹依例付軍職,冠帶常仕,何如?傳曰,允。
傳曰,禮房承旨馳詣受香諸處,奉審摘奸以來。
傳曰,左副承旨許遞,前望單子入之。
承旨前望單子入之,趙命敎落點。
弘文館啓曰,下番闕直,事甚未安。副應敎尹相翊別兼春秋進,校理李重德·洪鍾永,修撰南廷綺·呂圭亨,副修撰南奎熙·李儀用在外,校理徐相雨統理交涉通商事務衙門進,應敎鄭光淵,卽爲牌招,姑降入直,何如?傳曰,允。
李冕雨啓曰,卽者景慕宮官員來言,再明日望祭,提調以獻官,當爲進參,而提調洪鍾雲有身病,不得進參云,卽爲牌招,何如?傳曰,提調許遞,令該曹,口傳差出。
洪世燮啓曰,行都承旨李喬翼廚院進,行左承旨朴容大式暇出去,行右承旨金敬均牌不進,左副承旨尹泰駿內閣進,右副承旨趙命敎未肅拜,院中,只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
吏曹口傳政事,以趙敬夏爲景慕宮提調。
承文院啓曰,院吏文學官閔泳五有頉,代幼學鄭龍和差下,付軍職,冠帶常仕,何如?傳曰,允。
義禁府啓曰,因忠淸監司南一祐啓本,牙山縣長時驛徒二年定配罪人具德喜到配事,放字書下,因平安監司金永壽啓下,肅川府遠地定配罪人洪圭夏到配事,放字書下矣。具德喜·洪圭夏等,放送事,分付該道道臣之意,敢啓。傳曰,知道。
洪世燮啓曰,右副承旨趙命敎,承牌來詣朝房,有身病,不得肅謝,伴直無人。左副承旨尹泰駿,所當牌招,而拘於廳規,不得請牌,何以爲之?敢稟。傳曰,牌招。
吏曹啓目,奉常判官權鍾祿名字,改以鍾冕,平邱察訪朴來慶名字,改以來卿,文科及第壯元莊錫滉名字,改以錫泓,出身金堯咨名字,改以英培事,爲等如告狀,依例令藝文館給帖,何如?啓依允。
上在昌德宮。停常參·經筵。
弘文館啓曰,下番闕直,事甚未安。副應敎尹相翊別兼春秋進,校理李重德·洪鍾永,修撰南廷綺·呂圭亨,副修撰南奎熙·李儀用在外,副校理徐相雨統理交涉通商事務衙門進,應敎鄭光淵,卽爲牌招,姑降入直,何如?傳曰,允。
吏曹啓曰,靑陽縣監趙性鎬,安城郡守閔泳純相換事,命下矣。安城郡守閔泳純,以前任定山縣監,方在解由未出中,何以爲之?敢稟。傳曰,勿拘。
禮曹啓曰,去壬午十一月初一日,館學儒生應製入格幼學權瀅等十人,今二月初八日,館學儒生應製入格幼學鄭榮源等十人,竝付之進士榜末事,命下矣。竝付之壬午式年監試覆試進士榜末,以爲一體放榜之意,敢啓。傳曰,知道。
禮曹啓曰,去壬午增廣監試覆試時,甲戌生漏榜人淸道幼學金大杰,就增廣監試進士覆試原榜末端,付標添書以入,而使之應榜於今此壬午式年生進放榜,何如?傳曰,允。
禮曹啓曰,卽接濟州牧使朴善陽狀啓謄報,則去十月令薦新唐金橘柑子,一一摘取,唐金橘爲一百二十箇,柑子爲一百二十箇,肇慶廟薦新唐金橘十六箇,柑子十四箇封進,所餘唐金橘,爲一百四箇,柑子爲一百十一箇,宗廟·景慕宮薦新,排比無路,故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例分排,當日薦進何如,傳曰,允。
趙命敎啓曰,明日傳香禮房承旨,當爲齋宿。行左承旨朴容大,所當牌招,而拘於廳規,不得請牌,何以爲之?敢稟。傳曰,牌招。
行左贊成閔台鎬上疏,大槪,申控懇迫之私,乞被矜諒之恩事。答曰,省疏具悉。卿之屢懇,旣如是,所辭中督辦惠局之任,依施。
行兵曹判書尹滋悳上疏,大槪,任旣不稱,病又難强,敢陳懇迫之私,冀蒙鐫改之恩事。答曰,省疏具悉。卿其勿辭行公。
上在昌德宮。停常參·經筵。
傳曰,傳香承旨馳詣宗廟·永寧殿·景慕宮,奉審摘奸,仍詣受香所,摘奸以來。
奎章閣啓曰,明日,卽書香閣望奉審日次,臣進詣擧行之意,敢啓。傳曰,知道。
洪世燮啓曰,副應敎尹相翊別兼春秋進,副校理洪學周差祭,徐相雨統理交涉通商事務衙門進,校理李重德·洪鍾永,修撰南廷綺·呂圭亨,副修撰南奎熙·李儀用在外,玉堂上下番俱空,事甚不安。應敎鄭光淵,卽爲牌招入直,何如?傳曰,允。
議政府啓曰,宣惠堂上有闕之代,督辦軍國事務金炳始差下,使之察任,何如?傳曰,允。
伴接官啓曰,卽者差備譯官來言,留館日本國人中,副領事官杉村濬,從者一名,今日辰時量,領什物一馱,出去仁川濟物浦云矣。敢啓。傳曰,知道。
承文院啓曰,院吏文學官鄭龍和有頉,代幼學任有準差下,付軍職,冠帶常仕,何如?傳曰,允。
吏曹,待敎單金祚均。
上在昌德宮。停常參·經筵。
藥房提調沈舜澤,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳曰,全羅監司留待。
奎章閣啓曰,景慕宮望廟樓,今望奉審,無頉之意,敢啓。傳曰,知道。
弘文館啓曰,下番闕直,事甚未安。副應敎尹相翊別兼春秋進,校理李重德·洪鍾永,修撰南廷綺·呂圭亨,副修撰南奎熙·李儀〈用〉在外,校理徐相雨統理交涉通商事務衙門進,副校理洪學周,卽爲牌招,姑降入直,何如?傳曰,允。
傳曰,全羅監司入侍。
承文院啓曰,院吏文學官任有準有頉,代幼學李益鉉差下,付軍職,冠帶常仕,何如?傳曰,允。
以司謁口傳下敎曰,戶惠廳·兵曹各營之貢價與放料未下者,雖不能全數盡給,隨捧隨下,俾爲一分紓急事,分付。
傳曰,兵曹判書有闕之代,前望單子入之。
兵曹判書前望單子入之,韓敬源落點。
洪世燮啓曰,新除授兵曹判書韓敬源,卽爲牌招,傳授命召,何如?傳曰,允。
吏曹,今此文科覆試典禮考講,一所試官洪鍾協·朴淇鍾,二所試官李在淳·高景晙。
承文院啓曰,院吏文學官李益鉉有頉,代幼學李冕在差下,付軍職,冠帶常仕,何如?傳曰,允。
掌令朴衡東疏。略曰,見今國勢岌嶪,民生困悴,未有甚焉矣。朝廷,本也,源也。民則末也,流也,本正則末正,源淸則流淸。是以,先王之治,惟反求諸己而已。殿下有睿智之姿,神聖之德,澤未下究者,何也?專由乎未講正心誠意學力而然矣。患不自外來,常由身而作。侈盛則費廣,費廣則賦重,賦重則民怨,民怨則國危,必然之勢也,故三代之盛,莫不以節儉爲治之本。近來吏治,全昧民事,委之吏手,一任其橫行閭里,誅求無節,無邑不病,八道同然,寧不寒心哉?伏乞改鐫臣臺銜焉。臣無任云云。省疏具悉。所陳當留念矣。爾其勿辭察職。
行兵曹判書尹滋悳上疏,大槪冒悚申籲,冀蒙矜諒之恩事。答曰,省疏具悉。實病旣如此,所請依施。
癸未二月十五日□時,上御□□□。全羅監司入侍時。
上在昌德宮。停常參·經筵。
自辰時至人定,灑雨下雨,測雨器水深九分。
傳曰,同副承旨許遞,前望單子入之。
承旨前望單子入之,金玉均落點。
趙命敎啓曰,新除授同副承旨金玉均,卽爲牌招,何如?傳曰,允。
傳曰,修信從事官入侍。
弘文館啓曰,下番闕直,事甚未安。副應敎尹相翊別兼春秋進,校理李重德·洪鍾永,修撰南廷綺·呂圭亨,副修撰南奎熙·李儀用在外,副校理徐相雨統理交涉通商事務衙門進,洪學周,卽爲牌招,姑降入直,何如?傳曰,允。
伴接官啓曰,卽者差備譯官來言,留館日本國人中,士官一人,領什物二馱,今日出去仁川濟物浦云矣。敢啓。傳曰,知道。
司譯院啓曰,李奎燦·趙圭文·金永參·朴有恂·卞鍾煥·李奎恒·金永吉,方以各陳差備官擧行矣。時無職名,令該曹口傳付軍職,使之冠帶常仕,何如?傳曰,允。
以義禁府徒流案,柳東烈放。
忠淸監司南一祐狀啓,報恩呈,以進善金洛鉉附奏內,臣病伏深山,虛縻職名,一念惶懍,食靡安,卽又守土之臣,臨宣聖諭,十行恩言,謀捘懇至,勉之〈以〉賁飾聲明,期之以民國有賴,臣伏地震越,不知措躬之所也。伏聞國儲罄竭,艱虞溢目,內而大院君行次,尙未旋軫,外而異言之人,交臂輦轂,民心騷擾,綱紀壞紊,他方初見者,猶皆陳戒警動,而文武之恬憘猶別,差除之私昵猶別,雖廣求嘉言,而未聞實用,雖傍求才俊,而未聞實效,徒以紛更官制,數易牧守,而如臣無似,苟充收召之列,誤恩驟降,如是而何以弘濟艱難而厭服衆心乎?孟子曰,無政事則財用不足,朱子曰,中原之戎易逐,而一己之私難制。竊以爲由今之政,則財用無可足之道,私意不制,則虞憂無可紓之時也。伏乞聖明,先治臣無實違傲之罪,以警百僚,然後恢張公道,登庸實德,千萬至祝事,入啓。踏啓字。
以慶尙監司尹滋承狀啓,機張縣監柳寅衡,暗行御史旣已封庫,爲先罷黜事,傳曰,令該曹口傳差出。
傳曰,同副承旨許遞,前望單子入之。
趙命敎啓曰,臣與同副承旨金玉均,伴直矣。纔已許遞出去,伴直無人。左副承旨尹泰駿,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,金定均添書落點。
癸未二月十六日□時,上御□□□。修信從事官入侍時。
上在昌德宮。停常參·經筵。
趙命敎啓曰,來二十一日,朝參日次矣。敢稟。傳曰,停。
以右副承旨尹泰駿牌不進罷職傳旨,傳曰,只推。
趙命敎啓曰,行都承旨李喬翼廚院進。行左承旨朴容大,行右承旨金敬均不爲仕進,左副承旨尹泰駿統理軍國事務衙門進,同副承旨金定均服制,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
傳曰,政官牌招開政。
傳曰,前武勇衛韓圭卨,堂上宣傳官加設單付,使之承傳擧行。
傳曰,島配罪人李會正,安置罪人任應準,放逐鄕里。
吏曹口傳政事,以盧德鎭爲機張縣監。
弘文館啓曰,下番闕直,事甚未安。副應敎尹相翊別兼春秋進,校理李重德·洪鍾永,修撰南廷綺·呂圭亨,副修撰南奎熙·李儀用左外,副校理徐相雨統理交涉通商事務衙門進,洪學周卽爲牌招,姑降入直,何如?傳曰,允。
承文院啓曰,院吏文學官李冕在有頉,代幼學金炳瓚差下,付軍職,冠帶常仕,何如?傳曰,允。
吏曹啓曰,南學敎授鄭光淵,軍器寺判官吳相準,俱以身病,呈狀乞遞,竝改差,何如?傳曰,允。
吏曹啓曰,繕工監假監役官金炳道·趙性家,俱以身病,呈狀乞遞,竝改差,何如?傳曰,允。
禁衛營啓曰,本營千摠張晉行,以前任慶興府使,尙在任所,姑未上來,領軍之職,久曠可悶,改差,何如?傳曰,允。
摠戎廳啓曰,本廳中軍鄭洛鎔,身病甚重,勢難察任,改差,何如?傳曰,允。
承文院啓曰,院吏文學官金炳瓚有頉,代幼學李圭夏差下,付軍職,冠帶常仕,何如?傳曰,允。
戶曹啓曰,軍資判官申台善,姑爲仍任,何如?傳曰,允。
義禁府啓曰,時囚罪人洪時愚,査實以入,公事判付內,所爲駭然,不可尋常處之,遠地定配,其餘隨從諸漢,分輕重勘處事,命下矣。洪時愚,全羅道光州牧遠地定配,而以判付內辭意,具罪目依例發遣府羅將,押送配所,其餘隨從諸漢,令秋曹擧行,何如?傳曰,允。
義禁府啓曰,本府徒流案中,全羅道興德縣竄配罪人柳東烈名下,放字書下矣。柳東烈放送事,分付該道道臣之意,敢啓。傳曰,知道。
左副承旨趙命敎啓曰,卽伏見傳敎下者,有島配罪人李會正,安置罪人任應準放逐鄕里之命,臣於此,萬萬愕眙,竊不勝憂歎之至。噫,此兩罪人負犯何如,關係何如,臺討莫嚴,輿情尙沸,其可遽施寬宥之典乎?臣非不知今玆處分,寔出於大聖人好生之德。王章不可屈也,公議不可遏也,臣職忝惟允,義難泯默,玆敢冒籲。伏愿亟寢成命焉。惶恐敢啓。答曰,知道。今此處分,予豈無斟量?然而不必如是,卽爲頒布。
傳曰,同副承旨許遞,前望單子入之。
承旨前望單子入之,金喆熙落點。
以江原監司南廷益狀啓,高城郡人命壓死事,傳曰,人命壓死,若是夥多,聞甚驚慘,元恤典外,別加顧助,如有生前身還布,竝蕩減事,廟堂措辭分付。
趙命敎啓曰,右副承旨尹泰駿牌不進,伴直無人。新除授左副承旨金喆熙,所當牌招,而拘於廳規,不得請牌,何以爲之?敢稟。傳曰,牌招。
又啓曰,臣吏兵批兼進之意,敢啓。傳曰,知道。
以右副承旨尹泰駿牌不進。罷職傳旨,傳曰,只推。
有政。吏批,行判書閔泳穆進,參判趙準永,參議朴周陽牌招不進。同副承旨趙命敎進。以南廷順爲禮曹判書,徐璟淳爲工曹判書,李啓魯爲禮曹參判,李僖魯爲兵曹參判,金玉均爲禮曹參議,鄭順朝爲知春秋,閔致序爲同義禁,洪英植爲同春秋,南廷哲爲南學敎授,金煥奎爲軍器判官,金鳳秀·尹泰敬·梁在奎爲假監役,鄭學淳爲康津縣監。禁衛提調單韓敬源,御營提調單韓敬源,忠翊衛二十單,閔羲貞·李璋雨·李種德·宋鉉圭·權大圭·禹鎭亨·李學善·韓哲敎·朴承烈·尹宇榮·柳淳永·吳機善·咸洛基·李錫英·權台錫·鄭弘烈·尹貞圭·崔基完·崔燉奎·李說會,兼春秋單李燦植。
再政,以韓敬源爲軍器提調。
兵批,判書韓敬源陳疏,參判未差,參議趙璟淳入直進,參知柳宗植,同副承旨趙命敎進。同知單金在淵,宣傳官加設單韓圭卨,五衛將加設單申鍾應·崔遇龍·尹顔鎭·金萬業·金祐根·李賢梧·任儀模·金尙國·金圭浩·金顯兌·李耆秀·李栒,禁衛千摠單張晉行,大護軍李秉文·朴元陽,護軍朴弘壽·李奎遠,副護軍李冕雨,副司正任大準,副司猛柳冀五·閔泳五·鄭龍和·任有準·李益鉉·李冕在,已上竝單付。
以吏曹參議朴周陽牌不進罷職傳旨,傳曰,只推。
兵曹判書韓敬源上疏,大槪,中權新命,萬萬震懍,敢陳刳瀝之懇,冀蒙鐫改之恩事。答曰,省疏具悉。卿其勿辭行公。
應敎鄭光淵,副應敎尹相翊聯名箚子,大槪,聯陳憂惋之忱,乞寢成命事。省箚具悉。處分自有參量,爾不必如是也。
上在昌德宮。停常參·經筵。
傳曰,同副承旨許遞,前望單子入之。
承旨前望單子入之,閔泳韶添書落點。
金喆熙啓曰,新除授同副承旨閔泳韶,卽爲牌招,何如?傳曰,允。
傳曰,戶禮換房。
傳曰,摠理大臣入侍。
弘文館啓曰,下番闕直,事甚未安。副應敎尹相翊別兼春秋進,校理李重德·洪鍾永,修撰南廷綺·呂圭亨,副修撰南奎熙·李儀用在外,副校理徐相雨統理交涉通商事務衙門進,洪學周卽爲牌招,姑降入直,何如?傳曰,允。
統理軍國事務衙門啓曰,督辦軍國事務金炳始,兵務減下,以戶務差下,何如?傳曰,允。
鑄錢所啓曰,新鑄戶字錢,繼卽行用,以通錢路之意,敢啓。傳曰,知道。
承文院啓曰,院吏文學官李圭夏有頉,代幼學李應翼差下,付軍職,冠帶常仕,何如?傳曰,允。
義禁府啓曰,島配罪人李會正,安置罪人任應準,放逐鄕里事,承傳啓下矣。李會正·任應準,臺啓方張,不得擧行之意,敢啓。傳曰,卽速擧行。
兵曹口傳政事,副司勇單李奎燦·趙奎文·金永參·朴有恂·卞鍾煥·李圭煥·金永吉。
大司憲李冕榮,掌令朴衡東·鄭機相,持平宋淳鐸·趙光祐,獻納曺始永聯名箚子,大槪,聯陳憂惋之忱,乞寢成命事。答曰,省箚具悉。今此處分,自有斟量者存,不必如是爭執也。
副校理洪學周上疏,大槪,敢陳憂憤之忱,乞寢成命事。省疏具悉。已諭於聯名箚子之批矣。
正言申容善·林羲相聯名疏曰,伏以臣等,卽伏見政府啓辭批旨下者,有島配罪人李會正,安置罪人任應準放逐鄕里之命矣。臣等相顧愕眙,竊不勝憂歎之至。噫,兩罪人,臣節都虧,輿情尙沸,薄置海島,已是輕勘,而旋逐鄕里,復如平節,則有國之失刑,有罪之倖逭,誠非細故,豈不大懼哉?夫任應準之指禍爲福,苟有一分良心,是可忍也?李會正之議禮從權,彼雖三尺長啄,其敢辭乎?俱是不忍不敢之事,而或肆然撰筆,少無畏憚,或奏爾磨鍊,全不審愼,蔑倫悖常,胡至此極?犯分干紀,有難遽釋,而今此寬宥之典,特下放逐之敎,固知大聖人好生之德,寔出尋常萬萬,而臣等以爲關係甚大,刑章莫墜,臣等俱以未署經,不得趨參於聯箚之末,又不容泯默,玆敢仰籲。伏乞聖明,亟寢成命,俾王綱嚴而公議伸焉。臣等無任云云。省疏具悉。已諭於聯箚之批矣。
癸未二月十八日□時,上御□□□。摠理大臣入侍時。一三半缺上曰,史官分左右。仍命大臣進前,淳穆進前問候各殿,問候訖,仍奏曰,近來經費萬分艱窘,方設鑄錢,而其爲通用,猶有所不敷,臣意則以當五銅錢及今鼓鑄與銀標,互行共濟,似無窒礙之慮矣。上曰,此乃時急之務,依爲之。出擧條淳穆曰,當五錢設鑄事,蒙允矣。以協辦軍國事務朴定陽,使之句檢,何如?上曰,依爲之。出擧條
上在昌德宮。停常參·經筵。
金喆熙啓曰,工曹判書徐璟淳,兵曹參判李僖魯,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,卽者禮曹郞廳來言,今此式年文科講經試官,明日當爲擬入,而判書南廷順·參判李啓魯竝在外未肅拜,無以備員擧行云。何以爲之?敢稟。傳曰,在外禮曹堂上許遞,前望單子入之。
禮曹堂上前望單子入之,判書成彝鎬,參判申錫年落點。
又啓曰,明日召對,取稟。傳曰,爲之。
又啓曰,持平宋淳鐸,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
弘文館啓曰,下番闕直,事甚未安。副應敎尹相翊別兼春秋進,校理李重德·洪鍾永,修撰南廷綺·呂圭亨,副修撰南奎熙·李儀用在外,副校理徐相雨統理交涉通商事務衙門進,洪學周卽爲牌招,姑降入直,何如?傳曰,允。
傳曰,秋判外,刑曹堂上竝許遞。
兵曹,以林百鉉爲摠戎中軍。
議政府啓曰,卽見平安監司金永壽,兵使申桓,宣川府使金思翊狀啓,則大和島漂到大國人一名問情,則乃是山東海行島人之行商漂到者,而願從陸路還歸,致死一名,不願返葬,而破船木片與什物,竝爲封置,以待朝家處分爲辭矣。漂人所到灣界不遠,則願以陸路還歸,其情固然矣。依施之,而致死一名,旣不願返葬,則使之厚埋,破船材着實留置,什物之帶去與換銀以給者,亦從已例處之,待還發狀聞,令槐院撰咨入送,何如?傳曰,允。
議政府啓曰,卽見全羅前監司趙康夏,前兵使李敎復,前右水使徐光鼎狀啓,則羅州地黑山島漂到大國人八名問情,則乃是登州府人之行商漂到者,而棺屍一口,埋瘞此,願從旱路還歸,由陸治送與棺屍埋瘞之節,破船材典守之方,竝請令廟堂,稟旨分付矣。漂人還歸,依其願從陸,卽多已例,今亦施行,而爲先使譯學,領來到京後,更當知委灣府,而棺屍則使之厚埋,船材則着實留置,待還發狀聞,令槐院撰咨入送,何如?傳曰,允。
兵曹啓曰,今二月二十日,禁軍戎器點考日次,而本曹有故,不得設行之意,敢啓。傳曰,知道。
兵曹啓曰,卽接西所衛將任龍準牒報,則明禮門東邊內宮墻二間頹圮云。爲先令紫門監,以杻杷子及長木,堅實圍排,把守則金虎門入直軍十名除出,限修築間,嚴加守直之意,分付,何如?傳曰,允。
承文院啓曰,院吏文學官李應翼有頉,代幼學金思冕差下,付軍職,冠帶常仕,何如?傳曰,允。
伴接官啓曰,卽者差備譯官來言,仁川濟物浦船上所留日本國人中,艦長一人,傳語官一人,士官二人,今日入來館所云矣。敢啓。傳曰,知道。
禮曹啓曰,來三月初三日,行大報壇祭親行時,省牲·省器·省鼎鑊·視滌漑·取明水火等節,依例以親臨磨鍊乎?敢稟。傳曰,親臨磨鍊。
義禁府啓曰,島配罪人李會正,安置罪人任應準,放逐鄕里事,雖伏承卽速擧行之命,而臺啓方張,格例莫越,不得擧行之意,敢啓。傳曰,卽速擧行。
金喆熙啓曰,行都承旨李喬翼統理軍國事務衙門進。行左承旨朴容大廚院進,行右承旨金敬均不爲仕進,右副承旨尹泰駿,同副承旨閔泳韶,內閣進,院中只有臣一人,伴直無人。同副承旨,卽爲牌招,何如?傳曰,允。
又啓曰,同副承旨閔泳韶牌不進,伴直無人。右副承旨尹泰駿,卽爲牌招,何如?傳曰,允。
以同副承旨閔泳韶牌不進罷職傳旨,傳曰,只推。
持平宋淳鐸上疏,大槪情急歸護,投章徑行,乞被擅離之罪,以肅朝綱事。省疏具悉。爾其勿辭往護。
大司憲李冕榮,掌令朴衡東·鄭機相,持平趙光祐,獻納曺始永聯名箚子,大槪,申控聯籲,乞寢成命事。答曰,省箚具悉。已有前批,何必如是?其勿更煩。
上在昌德宮。停常參·經筵。
藥房提調沈舜澤,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
弘文館啓曰,下番闕直,事甚未安。副應敎尹相翊別兼春秋進,校理李重德·洪鍾永,修撰南廷綺·呂圭亨,副修撰南奎熙·李儀用在外,副校理徐相雨統理交涉通商事務衙門進,洪學周卽爲牌招,姑降入直,何如?傳曰,允。
承文院啓曰,院吏文學官金思冕有頉,代幼學李圭晉差下,付軍職,冠帶常仕何如?傳曰,允。
禁衛營啓曰,因兵曹草記,明禮門東邊內宮墻二間許頹圮處,金虎門入直軍中,十名除出,哨官一員率領,限修築間,嚴加守直之意,敢啓。傳曰,知道。
以右副承旨尹泰駿牌不進罷職傳旨,傳曰,只推。
傳曰,生進謝恩,當親受矣。該房知悉。
金敬均啓曰,假注書白冕行有身病,勢難察任,今姑改差,何如?傳曰,允。
又啓曰,今此式年文武科覆試一二所,兩司各一員,當爲進去,而大司諫尹宖善,司諫曺寅承在外,正言申容善·林羲相未署經,只有獻納曺始承一人,無以備員受點,何以爲之?敢稟。傳曰,在外與未署經臺諫,竝許遞,前望單子入之。
禮曹啓曰,今此壬午式年文武覆試講經試官,當爲磨鍊,而擬望之人乏少,承旨竝擬,何如?傳曰,允。
禮曹啓曰,今此壬午式年文科覆試講經試官,當爲磨鍊,而堂下無故可擬之人乏少,以堂上官,通融擬入,而時無職名人,令該曹口傳付軍職,何如?傳曰,允。
兵曹啓曰,今此武科覆試試官望中,前中軍鄭洛鎔,時無職名,口傳付軍職以入之意,敢啓。傳曰,知道。
兵曹口傳政事,護軍單鄭洛鎔。
傳曰,新榜進士尹成求,此是桂坊也,特爲賜樂。
傳曰,新榜進士尹柱聖,特爲賜樂。
傳曰,機張縣監盧悳鎭,康翎縣監李奎明,旌義縣監金養善,平海郡守柳珽,熊川縣監李啓錫,彦陽縣監柳一奎,令該曹口傳相換。
臺諫前望單子入之,大司諫李敦夏,司諫趙性鶴,正言朴淇鍾·尹起元落點。
傳曰,右承旨·右副承旨許遞,前望單子入之。
傳曰,生進中年七十以上人,令該曹,五衛將口傳加設單付。
傳曰,武一所,南小營爲之。
吏曹啓曰,旌義縣監金養善,以前任求禮縣監,彦陽縣監柳一奎,以前任孟山縣監,方在解由未出中,何以爲之?敢稟。傳曰,勿拘。
吏曹口傳政事,機張縣監盧悳鎭,康翎縣監李奎明已上相換,旌義縣監金養善,平海郡守柳珽,已上相換,熊川縣監李啓錫,彦陽縣監柳一奎,已上相換事,承傳。
兵曹口傳政事,五衛將加設單,朴周欽·丁泰鉉·李秉洙·車鎭祚·金象鑽·李鼎三·李觀逵·尹虬角·金璨·徐秉浩·徐秉奎·徐秉德。
承旨前望單子入之,權膺善·趙重弼落點。
禮曹啓曰,卽接四館牒呈,則今二月館學儒生應製入格幼學宋鍾贊,童蒙兪鎭三,幼學李日彦,進士金貞均以上直赴殿試,辛巳九月秋到記殿講入格幼學金國珉·沈宜奎·李炳茂,壬午五月春到記殿講入格幼學周鳳翰·朴世翼·張·洪祐靖·任憲周,同年九月秋到記殿講入格幼學金瑢鍊·張,以上直赴會試事,命下,竝以今番許赴事,報來矣。幼學宋鍾贊等四人,直赴於今此壬午式年文科殿試,幼學金炳珉,直赴於文科覆試講經之意,分付,何如?傳曰,允。
刑曹啓曰,謹依傳敎,罪人張龍雲·金漢江·金萬吉·成煥弼·池學哲等,捉致嚴覈,則張龍雲·金漢江段,一從洪時愚之指使,貽弊平民,罪難容貸,張龍雲,咸鏡道吉州牧遠地定配所,金漢江,江原道蔚珍縣定配所,竝卽押送,金萬吉等三人段,所犯不至深重,嚴杖放送之意,敢啓。傳曰,知道。
義禁府啓曰,島配罪人李會正,安置罪人任應準,放逐鄕里事,連伏承卽速擧行之命,而臺啓方張,格例莫越,成命之下,末由擧行之意,敢啓。傳曰,卽速擧行。
兵曹口傳政事,副護軍單趙命敎。
白冕行改差,代以莊錫泓爲假注書。
大司憲李冕榮,掌令朴衡東·鄭機相,持平趙光祐,獻納曺始承聯名箚子,大槪,荐陳必討之義,冀蒙兪音事。答曰,省箚具悉。已諭於前批,何必如是煩瀆乎?
兵曹參判李僖魯疏。略曰,薄竄關河,泥首席藁,未曾幾月,遽荷特宥,歸伏鄕廬,千萬不自意,旋下蕩敍,又蒙差除京兆騎省,臣聞命彷徨,又不省措躬之所矣。伏乞亟遞臣新除職名,仍治臣罪焉。臣無任云云。答曰,省疏具悉。往事何必追提?卿其勿辭行公。
癸未二月二十日□時,上御□□□。召對入侍時,參贊官金敬均,侍講官鄭光淵,檢校直閣趙同熙,假注書任大準,記注官元用奭,別兼春秋鄭誾朝,各持綱目第二卷,以次進伏訖。上曰,史官分左右。仍開卷。
上在昌德宮。停常參·經筵。
朴容大啓曰,右邊捕盜大將李敎獻,以武二所試官,慕華館今方出去矣。所佩命召及大將牌·傳令牌,何以爲之?敢稟。傳曰,仍佩往來。
又啓曰,假注書莊錫泓,時無職名,令該曹依例付軍職,冠帶常仕,何如?傳曰,允。
又啓曰,新除授左副承旨權膺善,右副承旨趙重弼,竝卽牌招,何如?傳曰,允。
又啓曰,假注書任大準有身病,勢難察任,今姑改差,何如?傳曰,允。
又啓曰,應敎鄭光淵試所進,副應敎尹相翊別兼春秋進,副校理徐相雨統理交涉通商事務衙門進,校理李重德·洪鍾永,修撰南廷綺·呂圭亨,副修撰南奎熙·李儀用在外,玉堂上下番俱空,事甚未安。副校理洪學周,卽爲牌招入直,何如?傳曰,允。
兵曹口傳政事,護軍單金敬均,副護軍單金喆熙。
伴接官啓曰,卽者差備譯官來言,留館日本國人中,副艦長一人,傳語官一人,士官二人,領什物一馱,今日辰時量,出去仁川濟物浦云矣。敢啓。傳曰,知道。
禮曹啓曰,大小科陳試人草記許赴事,曾有定式矣。丁丑年通讀幼學李昌鎬·鄭在錫,戊寅年春到記殿講入格幼學玄龍泰,己卯年文科初試入格幼學朴永奎·吳東翼·安孝濟·黃在錫·盧龍根·邊龍漢·尹憲柱·張元柱·張南赫·徐潤燮,俱爲陳試,故取考其所受公文,則明白無疑,而在喪及朞服未葬人,竝許陳試,法典所載,一竝許赴於今此式年文科覆試講經之意,敢啓。傳曰,知道。
禮曹,來四月初九日,行宗廟夏享大祭親祭,取稟。奉敎敬依。
朴容大啓曰,右副承旨趙重弼,時在京畿楊州地,斯速乘馹上來事,下諭,何如?傳曰,許遞。前望單子入之。
承旨前望單子入之,李種弼落點。
傳曰,尙衣提調金在顯,典設提調閔泳穆,令該曹口傳相換。
統理軍國事務衙門啓曰,當五錢鼓鑄處所,以禁衛營稟定,而新設排舖之際,不得不曠日持久矣。萬里倉鑄所,聚銅設爐,已爲經紀,則設鑄興役於此,而協辦軍國事務朴定陽,旣句檢鑄銀,不無相妨之慮。三所設鑄,以行左贊成閔台鎬,依前兼管,何如?傳曰,允。
吏曹口傳政事,尙衣提調金在顯,典設提調閔泳穆,以上相換事,承傳。
朴容大啓曰,新除授同副承旨李種弼,卽爲牌招,何如?傳曰,允。
又啓曰,黃海監司沈東臣,今正月初四日·初七日封發之兵水營歲抄成冊上送狀啓及兵使鄭雲翼去十二月二十九日封發之歲抄成冊上送啓下,水使梁柱顯去十二月二十八日封發之歲抄成冊上送狀啓,竝今始來到,直撥如是遲滯,揆以擧行,極爲未安。不飭之道帥臣,不可無警,竝推考,何如?傳曰,允。
兵曹口傳政事,五衛將加設單金大杰。
承文院啓曰,院吏文學官李圭晉有頉,代,幼學金永詩差下,付軍職,冠帶常仕,何如?傳曰,允。
任大準改差,代以金奎馨爲假注書。
武二所啓曰,今日平明開場,先自木箭試取之意,敢啓。傳曰,知道。
武一所啓曰,今日平明開場,先自木箭試取之意,敢啓。傳曰,知道。
武二所啓曰,木箭旣已畢試,鐵箭試取之意,敢啓。傳曰,知道。
武二所啓曰,鐵箭今已畢試,仍爲捧講之意,敢啓。傳曰,知道。
武一所啓曰,木箭旣已畢試,鐵箭試取之意,敢啓。傳曰,知道。
武二所啓曰,各技皆已畢試,修正榜目以入之意,敢啓。傳曰,知道。
朴容大啓曰,行都承旨李喬翼,右承旨尹泰駿統理軍國事務衙門進,左副承旨權膺善有身病,右副承旨閔泳韶內閣進,同副承旨李種弼承牌來詣朝房,有身病不得肅謝,院中只有臣一人,伴直無人。右副承旨卽爲牌招,何如?傳曰,允。
又啓曰,試官之出榜詣闕,例也,而式年武科覆試二所監試官李敦夏·鄭機相,謂有身病,自外徑歸,事甚未安。竝推考,何如?傳曰,允。
又啓曰,試官之出榜詣闕,例也,而式年武科覆試一所監試官李冕榮·曺始承,謂有身病,自外徑歸,事甚未安。竝推考,何如?傳曰,允。
上在昌德宮。停常參·經筵。
自五更至開東,灑雨下雨,測雨器水深三分。
朴容大啓曰,左副承旨權膺善,同副承旨李種弼,今日不爲仕進,竝卽牌招,何如?傳曰,允。
以右副承旨閔泳韶牌不進罷職傳旨,傳曰,只推。
武一所啓曰,鐵箭旣已畢試,講粗五人矣。今方修正榜目以入之意,敢啓。傳曰,知道。
以司謁口傳下敎曰,昨年通讀人,竝許赴於今番講經覆試。
政院啓曰,應敎鄭光淵試所進,副應敎尹相翊別兼春秋進,副校理徐相雨統理交涉通商事務衙門進,校理李重德·洪鍾永,修撰南廷綺·呂奎亨,副修撰南奎熙·李儀用在外,玉堂上下番俱空,事甚未安。副校理洪學周,卽爲牌招入直,何如?傳曰,允。
承文院啓曰,院吏文學官金永詩有頉,代幼學洪瑢觀差下,付軍職,冠帶常仕,何如?傳曰,允。
大司憲李冕榮,大司諫李敦夏,掌令鄭機相,獻納曺始永聯名箚子,大槪,冒悚荐控,乞寢允諭之音事。答曰,省箚具悉。已諭於日昨之批矣,何必如是?更勿煩聒。
上在昌德宮。停常參·經筵。
政院啓曰,卽者禮曹郞廳來言,再明日宗廟·永寧殿修改時,本曹判書,當爲進參,而判書成彝鎬呈辭受由,次堂例不得擧行云。何以爲之?敢稟。傳曰,許遞。前望單子入之。
又啓曰,應敎鄭光淵試所進,副應敎尹相翊別兼春秋進,副校理徐相雨統理交涉通商事務衙門進,校理李重德·洪鍾永,修撰南廷綺·呂圭亨,副修撰南奎熙·李儀用在外,玉堂上下番俱空,事甚未安。副校理洪學周,卽爲牌招入直,何如?傳曰,允。
兵曹啓曰,再明日大報壇祭親臨誓戒時,本曹堂郞侍衛,當爲備員,而參判李僖魯呈辭在外,參知未差,不得進參,令政院稟旨變通,正郞李重夏·洪晉游,身病猝重,今姑改差,其代竝令該曹,以在京無故人口傳差出,參判·參知,待下批牌招,以爲進參之地,何如?傳曰,許遞。
承文院啓曰,院吏文學官洪瑢觀有頉,代幼學吳敏善差下,付軍職,冠帶常仕,何如?傳曰,允。
禮曹判書前望單子入之,金壽鉉落點。
吏曹口傳政事,以李敎獻爲兵曹參判,徐夔淳爲參知,尹錫圭·徐相雨爲正郞。
吏曹啓曰,卽接通禮院所報,則以爲再明日大報壇祭親臨誓戒時,左右通禮,不可不備,而左通禮李鳳奎有身病,不得進參云。改差,其代口傳備擬以入之意,敢啓。傳曰,知道。
吏曹口傳政事,以柳冕鎬爲左通禮。
以慶尙監司尹滋承狀啓,莫重進上,違越期限,惶恐俟勘事,傳曰,勿待罪事,回諭。
吏曹,兵曹參議單徐夔淳,參知單趙璟淳。
大司憲李冕榮,大司諫李敦夏,掌令鄭璣相,獻納曺始永聯名箚子,大槪,申控憂憫之忱,冀蒙開納事。答曰,省箚具悉。已諭於前批,豈可如是?更勿煩瀆。
慶尙監司尹滋承疏。略曰,卽伏見廚院啓下關文,則以王大妃殿誕辰物膳闕封事,承問備之命。進獻事體,本自愼重,計日計程,趁限呈納,卽職分內事,而止竟過限,罪著溺職,伏乞亟降威命,俾不職者戒焉。臣無任云云。答曰,省疏具悉。旣問備矣,今何必爲引?
上在昌德宮。停常參·經筵。
李種弼啓曰,卽者刑曹郞廳來言,今二十五日大報壇祭享親臨誓戒時,本曹判書,以聽誓文官,當爲進參,而判書洪鍾軒試所進,不得擧行云,何以爲之?敢稟。傳曰,許遞。前望單子入之。
刑曹判書前望單子入之,洪鍾雲落點。
權膺善啓曰,應敎鄭光淵試所進,副應敎尹相翊別兼春秋進,副校理徐相雨統理交涉通商事務衙門進,校理李重德·洪鍾永,修撰南廷綺·呂圭亨,副修撰南奎熙·李儀用在外,上下番俱空,事甚未安。副校理洪學周,卽爲牌招入直,何如?傳曰,允。
傳曰,有實故玉堂竝許遞,前望單子入之。
傳曰,右副承旨許遞,前望單子入之。
承旨前望單子入之,李敎夏落點。
以司謁口傳下敎曰,當五錢,以鍮銅鑄成事,分付鑄錢所。
傳曰,出宮門路,以宜春門爲之。
傳曰,秋曹堂上有闕之代,前望單子入之。
政院啓曰,新除授同副承旨李敎夏,卽爲牌招,何如?傳曰,允。
又啓曰,同副承旨李敎夏,時在忠淸道木川地,斯速乘馹上來事,下諭,何如?傳曰,許遞。前望單子入之。
承旨前望單子入之,金玉均落點。
統理軍國事務衙門啓曰,卽見黃海監司沈東臣,兵使鄭雲翼狀啓,則自箕營,淸人五名押送之路,領去譯學到劍水站下去,淸人一名,又爲捉送鳳山郡,而彼以淸陣汲水炊飯軍,無公文下來者,則押還與放行等節,請令統理軍國事務衙門稟處矣。以大國人執留,探知於淸陣,則以派差押送爲言。依此分付該道臣,使之領到于前三軍府,何如?傳曰,允。
統理軍國事務衙門啓曰,卽見黃海監司沈東臣,兵使鄭雲翼狀啓,則校擧鳳山郡守趙秉老馳報以爲,淸人七名,過去本郡邑底,而初無路票及領來之人,俱不識字,語音莫通,姑爲執留,而押送淸陣與放還等節,請令統理軍國事務衙門稟處矣。沿路大國人執留,非止一再,則依前知委,使之派差押送,領到于前三軍府之意,分付,何如?傳曰,允。
以慶尙監司尹滋承狀啓,漆原縣監李相德,暗行御史旣爲封庫,爲先罷黜事,傳曰,令該曹口傳各別擇差,催促下送。
司僕寺啓曰,本寺馬匹,淸陣各處,每日定送,猶爲不足,今番寒食祭去馬則自宮房貰用之意,分付,何如?傳曰,允。
吏曹口傳政事,以南錫龍爲漆原縣監。
玉堂前望單子入之,副應敎徐載淳,副校理鄭寅興·嚴冑永落點。
刑曹堂上前望單子入之,參判徐鶴淳,參議洪承憲落點。
協辦交涉通商事務洪英植上疏,大槪,敢陳援例之章,以荐公格事。答曰,省疏具悉。所請依施。
癸未二月二十四日子時,上御春塘臺。大報壇祭受誓戒親臨入侍時,行都承旨李喬翼,行左承旨朴容大,右承旨尹泰駿,左副承旨權膺善,右副承旨李種弼,假注書金奎馨,別兼春秋尹相翊。二行七字缺上具遠〈遊〉冠·絳紗袍,乘輿出宜春門,藥房提調沈舜澤,副提調李喬翼進前問候訖。至春塘臺,通禮跪啓請降輿,上降輿。又跪請執圭,承旨進圭,上執圭。通禮導上詣版位南向立,贊儀唱四拜,諸享官及宗親文武百官,皆行四拜禮訖。吏曹判書閔泳穆讀誓文,刑曹判書洪鍾雲聽誓文訖。贊儀唱四拜,諸享官及宗親文武百官,皆行四拜禮。通禮跪啓請禮畢,又跪請釋圭,上釋圭,承旨跪受圭。大臣進前問候訖。相翊奏曰,臣以本館事,有所仰達者矣。本館所奉實錄曝曬,今年爲當次,擇日擧行,何如?上曰,依爲之。出擧條通禮跪啓請乘輿,上乘輿。入宜春門,承旨請出標信解嚴。上還內,諸臣以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
藥房提調沈舜澤,副提調李喬翼啓曰,親臨誓戒,勞動旣多,伏未審聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李種弼啓曰,同副承旨金玉均,今日不爲仕進,卽爲牌招,何如?傳曰,允。
議政府啓曰,一年各祭享獻官以下都差單子,自該曹啓下矣。此乃使塡差人,預知其當行之大事,以爲恪謹奉遵,而毋論京外實病實故外,如或有罔念祀典所重,規避占便,以至臨享苟簡之弊,捧現告拿問勘處之意,先事嚴飭,何如?傳曰,允。
戶曹啓目,各道年終錢穀御覽會計,每於翌年二月二十五日,啓請修正,自是定式,而咸鏡道六鎭等邑程道絶遠,近因積雪,道路不通,文簿來勘,不得趁限之由,文移臣曹,慶尙道·全羅道·黃海道,限內不得磨勘,又無狀聞謄移之事,有違格例。該道臣推考,都會官,從重推考,御覽會計,待其會案齊到,修正以入之意,敢啓。傳曰,知道。
禮曹啓曰,來三月初三日,大報壇親祭所用犧牲,小宗伯與本署提調,當爲眼同看品,而本曹參判申錫年在外未肅拜,無以擧行。令政院稟旨變通,以爲看品之地,何如?傳曰,允。許遞,前望單子入之。
禮曹參判前望單子入之,李淳翼落點。
承文院啓曰,院吏文學官吳敏善有頉,代幼學李原榮差下,付軍職,冠帶常仕,何如?傳曰,允。
承文院啓曰,院吏文學〈官〉李原榮有頉,代幼學金奎轍差下,付軍職,冠帶常仕,何如?傳曰,允。
兵曹口傳政事,副護軍單閔泳韶。
大司憲李冕榮,大司諫李敦夏,掌令鄭璣相,獻納曺始永聯名箚子,大槪,申控憂憫之忱,蒙冀開納事。答曰,省箚具悉。已諭於前批,何可如是?更勿爭執。
上在昌德宮。停常參·經筵。
以司謁口傳下敎曰,璿源殿蘆簾與雨漏處,一體修改事,分付戶曹。
奉常寺啓曰,各陵園墓寒食祭享所用藥果,煎造後進上看品藥果二十立,依定式封進之意,敢啓。傳曰,知道。
議政府啓曰,卽見京畿監司金弘集所報,則枚擧通津府使李寅晩牒呈,以爲宣惠廳辛巳條大同未上納米,爲七百五十五石,而當此歉荒,窮蔀民情,擧皆顑頷,萬無本色收捧之道,依辛巳結價,每石十一兩八錢式,特許代納爲辭。該邑賑政旁午,窮春民情,在所懷恤,則今若以本色責納,果係行之不得,以辛巳條時價,依所報使之代錢上納,何如?傳曰,允。
議政府啓曰,分館人別單書入,而待啓下,令該曹按例付職分官後,年滿五十人,依法典陞六事,分付,何如?傳曰,允。
議政府啓曰,芸閣分館人玉景鍊,雖是舊榜,公議尙此稱屈云。槐院施行事,分付銓曹,何如?傳曰,允。
禮曹啓曰,卽接濟州牧使朴善陽狀啓謄報,則去十二月令宗廟薦新洞庭橘,依數封進,而乳柑一一摘取,爲七十三箇,宗廟·景慕宮薦新,無以備數,故謹援已例,都封上送禮曹,以爲稟旨薦新之地爲辭矣。在前橘果稀結之時,已有減數薦新之例,今亦依前例,分排,當日薦進,何如?傳曰,允。
禮曹啓曰,來三月初三日行大報壇親祭所用犧牲,小宗伯與本署提調,當爲眼同看品,而新除授參判李淳翼有身病,無以擧行。令政院牌招,以爲擧行之地,何如?傳曰,允。許遞,令該曹口傳差出。
傳曰,同副承旨許遞,前望單子入之。
承旨前望單子入之,閔斗鎬添書落點。
傳曰,臺諫竝許遞,前望單子入之。
吏曹口傳政事,以兪晩源爲禮曹參判。
李種弼啓曰,明日傳香禮房承旨,當爲齋宿。左副承旨權膺善,所當牌招,而拘於廳規,不得請牌。何以爲之?敢稟。傳曰,牌招。
又啓曰,卽者景慕宮官員來言,再明日寒食祭,提調當爲進參,而提調趙敬夏有身病,不得進參云。卽爲牌招,何如?傳曰,提調許遞,令該曹口傳差出。
以左副承旨權膺善牌不進罷職傳旨,傳曰,只推。
李種弼啓曰,行都承旨李喬翼統理軍國事務衙門進,行左承旨朴容大不爲仕進,右承旨尹泰駿內閣進,左副承旨權膺善牌不進,院中只有臣一人,伴直無人。新除授同副承旨閔斗鎬,卽爲牌招,何如?傳曰,允。
吏曹啓曰,寒食祭祭官中,時無職名人員,令該曹口傳付軍職,何如?傳曰,允。
承文院啓曰,院吏文學官金奎轍有頉,代幼學李源昇差下,付軍職,冠帶常仕,何如?傳曰,允。
司譯院啓曰,常仕堂上譯官玄昌運·李應相,頗有已紀之勞,特爲別遞兒堂上差下,而其陞實次序,一從元仕先後之地,何如?傳曰,允。
大司憲李冕榮,大司諫李敦夏,掌令鄭璣相,獻納曺始永聯名箚子,大槪,申控憂憫之忱,冀蒙開納事。答曰,省箚具悉。已諭於前批,更勿煩瀆。
書筵官朴性陽疏。略曰,今月初七日,守土之臣,傳宣召旨,旨意隆深,而十分惶惑,三復感涕。見今聖慮深遠,惓惓於民國事計,离明照臨,懇懇乎左右輔導,此實宗社無疆之休也。伏乞亟收召命,竝汰筵銜焉。臣無任云云。答曰,省疏具悉爾懇。頃者別諭,罄輸予意,庶幾亟回遐心。不日賁然,巽牘又至,一往邁邁,惘然失圖,自愧誠禮之未孚也。民國事計之惓惓,冑筵輔導之懇懇,誠如爾言,所以必欲資宿德邃學,經濟而成就之。此時此任,捨爾其誰?須體敷心之諭,迨此春和,卽起簉朝,出入匡輔,深所望也。仍傳曰,此批答,遣地方官傳諭。
上在昌德宮。停常參·經筵。
權膺善啓曰,同副承旨閔斗鎬,時在京畿龍仁地,斯速乘馹上來事,下諭,何如?傳曰,許遞。前望單子入之。
承旨前望單子入之,金學洙落點。
戶曹啓曰,璿源殿修改吉日時,令日官推擇,則來三月初三日巽時爲吉云。以此日時擧行,何如?傳曰,允。
兵曹啓曰,來三月初三日大報壇祭親行時,墻外環衛軍,當爲磨鍊,而禁·御兩營軍兵中,幾哨磨鍊排立,而何營大將率領乎?敢稟。傳曰,兩營步軍一哨,摠戎使率領排立。
承文院啓曰,院吏文學官李源昇有頉,代幼學趙世元差下,付軍職,冠帶常仕,何如?傳曰,允。
義禁府啓曰,島配罪人李會正,安置罪人任應準,放逐鄕里事,連伏承卽速擧行之命,而臺啓方張,格例莫越,成命之下,末由擧行之意,惶恐敢啓。傳曰,卽速擧行。
兵曹口傳政事,護軍單李敦夏·金奎弘,副司果單鄭璣相·申容善·林羲相·曺始永·洪學周·洪晉游·尹相翊。
權膺善啓曰,行都承旨李喬翼,右承旨尹泰駿統理軍國事務衙門進,行左承旨朴容大廚院進,新除授左副承旨金學洙未肅拜,同副承旨李種弼式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
義禁府啓曰,島配罪人李會正,安置罪人任應準,放逐鄕里事,連伏承卽速擧行之命,而臺啓方張,公格法例之莫可違越,成命之下,末由擧行之意,惶恐敢啓。傳曰,卽速擧行。
權膺善啓曰,左副承旨金學洙,承牌來詣朝房,有身病不得肅謝,伴直無人。右承旨尹泰駿,所當牌招,而拘於廳規,不得請牌,何以爲之?敢稟。傳曰,牌招。
吏曹啓目,權知承文副正字,李義悳·金振聲·朴岐勳·盧相益·金炳淵·鄭圭燮·金炯穆·朴永斗·徐載弼·宋圭會·朱榮暹·宋世鉉·尹柱成·閔泳壽·金鎭懿·閔宗植·南周元·李南珪·鄭佑默·尹相學·金聲模·劉百源·李會英·李容善·鄭寅昇·洪鍾燦·李容儀·李瑞永·尹承弼·愼奎晠·閔正植·李完用·朴勝悳·丁會會·金櫶濟·姜濬永·閔泳辰·姜日馨·任大準·朱在賓·金永理·張基周·金炳玉·洪秀寅·李宅煥·閔龍鎬·金振龍·柳榮莊·鄭寅沃·朱昱煥·林選洙·兪致烈·申政均·邊相勳·崔龍三·洪鍾憲·朴齊永·柳潚·李晩正·李秀宏·尹起晉爲等如,口傳施行,何如?啓依允。
吏曹啓目,權知校書館副正字,李紀鳳·白南道·李鳳九·林必璧·李性默·白霙爲等如,口傳施行,何如?啓依允。
又啓目,權知成均館學諭,莊錫泓·朴宗玕·金基燮·李翊俊·洪益樟爲等如,口傳施行,何如?啓依允。
上在昌德宮。停常參·經筵。
權膺善啓曰,同副承旨李種弼,今日不爲仕進,卽爲牌招,何如?傳曰,允。
又啓曰,臣膺善,今日大報壇親祭肄儀進去,下直之意,敢啓。傳曰,知道。
以右承旨尹泰駿牌不進罷職傳旨,傳曰,只推。
傳曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,不善擧行之中官李裕鼎,罷職。
傳曰,發遣吏郞,諸執事淸齋與否,摘奸以來。
以同副承旨李種弼牌不進罷職傳旨,傳曰,只推。
權膺善啓曰,行都承旨李喬翼廚院進,行左承旨朴容大,左副承旨金學洙不爲仕進。右承旨尹泰駿,同副承旨李種弼牌不進,院中只有臣一人,伴直無人。同副承旨旣有只推之命,更爲牌招,何如?傳曰,允。
又啓曰,同副承旨李種弼,再牌不進,伴直無人。右副承旨金學洙,所當牌招,而拘於廳規,不得請牌,何以爲之?敢稟。傳曰,牌招。
以同副承旨李種弼再牌不進罷職傳旨,傳曰,只推。
吏曹啓目,權知承文〈院〉副正字姜濬永,登科後年滿五十,依法典六品職遷轉,何如?啓依允。
上在昌德宮。停常參·經筵。
藥房提調沈舜澤,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
權膺善啓曰,同副承旨李種弼,今日不爲仕進,卽爲牌招,何如?傳曰,允。
弘文館啓曰,新除授副校理鄭寅興,時在京畿楊州地,嚴冑永,時在楊根地,經筵入番事緊,請竝斯速乘馹上來事,下諭。答曰,依啓。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
傳曰,禮房承旨馳詣宗廟·景慕宮,奉審摘奸,仍詣先蠶壇,奉審摘奸以來。
傳曰,兼說書有闕之代,前望單子入之。
承文院啓曰,院吏文學官趙世元有頉,代幼學金增集差下,付軍職,冠帶常仕,何如?傳曰,允。
兼說書前望單子〈入〉之,韓光洙添書落點。
侍講院啓曰,新除授兼說書韓光洙,卽爲牌招察任,何如?傳曰,允。
義禁府啓曰,島配罪人李會正,安置罪人任應準,放逐鄕里事,連伏承卽速擧行之命,而臺啓方張,自有格例之莫可違越者,成命之下,末由擧行之意,惶恐敢啓。傳曰,卽速擧行。
承文院啓曰,院吏文學官金增集有頉,代幼學李斗魯差下,付軍職,冠帶常仕,何如?傳曰,允。日記廳堂上金宗漢,郞廳盧台鉉
上在昌德宮。停常參·經筵。
政院啓曰,來初五日,朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,應敎鄭光淵試所進,校理李重德·洪鍾永,副校理鄭寅興·嚴冑永,修撰南廷綺·呂圭亨,副修撰南奎熙·李儀用在外,玉堂上下番俱空,事甚未安。副應敎徐載厚,卽爲牌招入直,何如?傳曰,允。
奎章閣啓曰,卽接內需寺牒報,則咸興·永興兩本宮,四月別大祭時,造燭封香吉日,今月十五日巽時,衣襨·香燭·祭品奉詣吉日,同月十六日巽時,俱吉云。以此日時擧行之意,敢啓。傳曰,知道。
又啓曰,景慕宮望廟樓,今朔奉審無頉之意,敢啓。傳曰,知道。
傳曰,召對爲之。
政院啓曰,召對爲之事,命下,而玉堂上下番俱空,何以爲之?敢稟。傳曰,待下敎。
議政府啓曰,召對成命已下,玉堂上下番俱空,或稱在外,或稱懸病,以致登對之無人,其在事體道理,寧容若是乎?竝捧現告,施以罷職之典,其代,令政院政官牌招,開政差出,何如?傳曰,允。前望單子入之。
又啓曰,卽見全羅前監司趙康夏所報,則枚擧古阜郡守李勝宇牒呈以爲,本郡己卯條,宣惠京畿廳納大同米九百石,賃載發船矣。其中四百一石所載船,初焉水沈而改色,終又荐裝而致敗,今年被災,民多離散,若以本色責納,則不可不加排於民,而如干存戶,措辦末由,上項米四百一石,特許詳代爲辭矣。該郡稅船,荐遭致敗,況又歉歲責納,民情可念。道臣論報,旣如是,特許詳代,從速輸納之意,分付,何如?傳曰,允。
承文院啓曰,院吏文學官李斗魯有頉,代幼學李承紹差下,付軍職,冠帶常仕,何如?傳曰,允。
戶曹啓曰,毓祥宮廟宇改建吉日時,令日官韓應翼推擇,則定礎,今月初三日卯時,立柱,同月十一日午時,上樑,同月十六日巽時爲吉云。以此日時擧行,何如?傳曰,允。
傳曰,發遣吏郞,諸執事淸齋與否,摘奸以來。
傳曰,明日出宮門路,以協陽門爲之。
兵曹口傳政事,大護軍洪鍾軒,副司果趙光祐·朴衡東·趙性鶴·朴淇鍾。
吏曹參判趙準永疏。答曰,省疏具悉。所請依施。
上在昌德宮。停常參·經筵。
上詣大報壇入齋室後,藥房·內閣·政院·玉堂口傳問安。答曰,知道。
省牲·省器·省鼎鑊後,藥房·內閣·政院·玉堂口傳問安。答曰,知道。
紙牓書寫,親看審後,藥房·內閣·政院·玉堂口傳問安。答曰,知道。
玉堂前望單子入之,副應敎宋圭元,校理朴齊斌,修撰金世基·金在容落點。
政院啓曰,新除授副修撰金在容,以前任淸風府使,方在解由未出中,何以爲之?敢稟。傳曰,勿拘。
傳曰,傳命誤傳之中官沈周鉉罷職。
弘文館啓曰,下番闕直,事甚未安。新除授副修撰金世基·金在容,竝卽牌招,推移入直,副應敎宋圭元,校理朴齊斌一體牌招察任,何如?傳曰,允。
奎章閣啓曰,禁直事體,何等嚴重?而檢書官李鍾倫,謂有身病,擅自出去,終不入來,以致闕直之境,事未前有,誠極駭妄。其罪狀,令該府拿問處之,何如?傳曰,允。
義禁府啓曰,島配罪人李會正,安置罪人任應準,放逐鄕里事,連伏承卽速擧行之命,而臺啓方張,格例所在,不可違越。成命之下,末由擧行之意,惶恐敢啓。傳曰,尙不擧行,是何道理乎?卽速擧行。
御營廳啓曰,本廳別將具然泓,身病甚重,勢難察任,改差,何如?傳曰,允。
傳曰,躬祼皇壇,冞切風泉之感,皇朝人子孫之列聖朝收錄何如,而近甚零替,在所矜念。其令兩銓訪問,各別收用。
傳曰,明日參班儒武,當應製試射矣。春塘臺親臨磨鍊,內閣提學待明朝牌招,武士則兵判,試藝於丹楓亭。
傳曰,明日出宮門路,以協陽門爲之。
禮曹啓曰,明日親臨春塘臺,參班儒生應製試取時,王世子祗迎隨詣之節,何以爲之乎?敢稟。傳曰,隨詣之節,依例磨鍊,祗迎之節,置之。
伴接官啓曰,卽者,差備譯官來言,仁川濟物浦所留日本國人中兵隊三名,今日入來館所云矣。敢啓。傳曰,知道。
承文院啓曰,院吏文學官李承紹有頉,代幼學趙俊夏差下,付軍職,冠帶常仕,何如?傳曰,允。
禁衛營啓曰,謹依下敎,侍衛與排立軍兵等處,乾犒饋分給之意,敢啓。傳曰,知道。
摠戎廳啓曰,謹依下敎,本廳排立將校軍兵等處,乾犒饋分給之意,敢啓。傳曰,知道。
御營廳啓曰,謹依下敎,本廳侍衛與排立軍兵等處,乾犒饋分給之意,敢啓。傳曰,知道。
癸未三月初二日□時,上詣大報壇。親祭擧動入侍時,行都承旨李喬翼,行左承旨朴容大,右承旨尹泰駿,左副承旨金學洙,右副承旨權膺善,同副承旨李種弼,史官缺檢校直提學趙慶鎬,直提學洪英植,檢校直閣朴鳳彬·閔丙奭·尹泰駿,直閣朴斗陽,以次侍立。時至,通禮跪啓請外辦,上具遠遊冠·絳紗袍,乘輿出宣化門,藥房提調沈舜澤,副提調李喬翼進前問候訖。至朝宗門外,通禮跪啓請降輿,上降輿。入齋室,少頃,上改具冕服出次,由朝宗門,入冽泉門。通禮導上詣望拜位,贊儀唱四拜,上行四拜禮,在位百官皆行四拜禮訖。通禮導上,由東壝門,陞詣壇上奉審,仍詣典祀廳監明水,仍詣敬奉閣奉審,仍詣省牲位省牲,省器位省器,次詣省鼎鑊位,省鑊如儀訖。領議政洪淳穆進前問候訖。淳穆曰,故忠烈公吳達濟祀孫,落職旣久,香火寂寥矣。是日曠感,合有示意之擧。以甄復,首先檢擬之意,分付銓曹,何如?上曰,此家人,宜有示意,依爲之。出擧條喬翼曰,壇上至近之地,雜人無難出入,致勤下詢,事未前有,萬萬駭然。當該禁喧郞廳,所當重勘,而本院請推之外,無他可施之罰,何以爲之?敢稟。上曰,拿處,可也。出駕前下敎仍命書傳敎曰,侍衛與排立軍,令各其營乾犒饋。又命書傳敎曰,還宮門路,以集成門·宜春門爲之。仍由冽泉門出朝宗門,通禮跪啓請乘輿,上乘輿。入齋室,仍命侍衛權退,諸臣以次輪回詣閤。
上在昌德宮。停常參·經筵。
經宿後,藥房·內閣·政院·玉堂·朝廷二品以上口傳問安。答曰,知道。親祭後,藥房·內閣·政院·玉堂·朝廷二品以上口傳問安。答曰,知道。還宮後,藥房·內閣·政院·玉堂口傳問安。答曰,知道。
傳曰,傳命誤下之中官金漢宗,從重推考。
成均館啓曰,今初三日儒生課試,當爲設行,而大提學未差,限內不得爲之之意,敢啓。傳曰,知道。
兵曹啓曰,謹依下敎,侍衛軍兵等處,乾犒饋分給之意,敢啓。傳曰,知道。
侍講院啓曰,今日親臨春塘臺,王世子隨詣時,本院當爲全數進參,而兼弼善朴斗陽,司書趙秉翊,俱有身病,文學鄭寅學,受由在外,無以備員。何以爲之?敢稟。傳曰,竝許遞,前望單子入之。
春坊前望單子入之,兼弼善尹相翊落點。文學尹榮植,司書尹瀗,添書落點。
侍講院啓曰,新除授兼弼善尹相翊,文學尹榮植,司書尹瀗,竝卽牌招察任,何如?傳曰,允。
又啓曰,新除授文學尹榮植,時在忠淸道恩津地,書筵入番事緊,請斯速乘馹上來事,下諭,何如?傳曰,允。
承文院啓曰,院吏文學官趙俊夏有頉,代幼學宋周洙差下,付軍職,冠帶常仕,何如?傳曰,允。
伴接官啓曰,卽者,差備譯官來言,仁川濟物浦所留日本國人中士官三人,今日申時量,入來館所云矣。敢啓。傳曰,知道。
吏曹啓目,芸閣分館人成均館司藝玉景鍊,槐院施行,何如?啓依允。
癸未三月初三日□時,上詣大報壇。親祭入侍時,行都承旨李喬翼,行左承旨朴容大,右承旨尹泰駿,左副承旨金學洙,右副承旨權膺善,同副承旨李種弼,史官缺,檢校直閣朴鳳彬·閔丙奭·徐相祖·尹泰駿,直閣朴斗陽,以次侍立。時至,通禮跪啓請外辦,上具冕旒冠·黲袍。乘輿出齋殿,藥房提調沈舜澤,副提調李喬翼進前問候訖。至朝宗門外,通禮跪啓請降輿,上降輿。由冽泉門入東壝門,禮儀使導上詣版位北向立。承旨奏請迎神樂九成,禮儀使啓請行事工鼓祝軒架,作景晏之樂,列文之舞,作樂八成。禮儀使啓請行四拜禮,上行四拜禮,在位百官皆行四拜禮訖。禮儀使導上詣盥洗位盥洗訖。仍導上詣第一位尊所北向立,執尊擧羃,進幣瓚爵官閔泳穆酌鬱鬯,承旨以瓚受鬱鬯。仍詣第二位·第三位尊所,竝如上儀訖。禮儀使導上陞自南階第一位神座前北向立,承旨奉香,承旨奉爐,上三上香。禮儀使啓請執瓚灌地,泳穆奉瓚跪進,上執瓚灌地訖。以瓚授奠弊瓚爵官,禮儀使啓請執幣,泳穆進幣,上執幣以授,□□跪受奠于案。禮儀使啓請俯伏興平身,上俯伏興平身。仍導上詣第二位·第三位神座前,上香·灌鬯·奠幣,竝如上儀訖。禮儀使導上降自東階復位,執禮唱進饌,祝史撤毛血盤授齋郞而出,典祀官捧饌,入自正門,捧俎官各進牲匣,薦俎官捧奠于各位神座前。禮儀使啓請行初獻禮,仍導上詣第一位尊所西向立。樂作,執尊擧羃,泳穆酌醴齊,以爵受醴。禮儀使導上詣各位尊所,酌酒竝如上儀訖。仍導上詣第一位神位前北向立,承旨以爵授泳穆,泳穆奉爵跪進,上執爵以授,□□跪受奠于神座前。禮儀使啓請俯伏興少退跪,上俯伏興少退跪。樂止,大祝進神座之右,東向跪讀祝訖。樂作,禮儀使啓請俯伏興平身,上俯伏興平身。仍導上詣第二位·第三位神座前,奠獻·讀祝竝如上儀訖。禮儀使啓請降復位,又導上詣飮福位西向立,大祝詣第一位尊所,以爵酌上尊福酒而進,又除第一位神座前胙肉,置俎而進。禮儀使啓請受爵,上受爵。又跪請受俎,上受俎。禮儀使導上降自東階復位,又啓請行四拜禮,上行四拜禮,在位百官皆行四拜禮。執禮唱撤籩䇺,大祝進第一位·第二位·第三位神座前撤籩䇺訖。禮儀使導上詣望燎位,大祝取祝幣燎之。禮儀使跪啓禮畢,仍導上還,由東壝門出冽泉門,大臣進前問候訖。至朝宗門外,通禮跪啓請乘輿,上乘輿。入齋殿,少頃,通禮跪啓請出次,上改具遠遊冠·絳紗袍以出。又跪請乘輿,上乘輿。入集成門,種弼請出標信解嚴。上由宜春門還內,諸臣以次退出。
上在昌德宮。停常參·經筵。
藥房都提調金炳國,提調沈舜澤,副提調李喬翼啓曰,壇享親祼,誠禮克伸,移次徹漏,勞動旣多,伏未審夜間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等,不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金學洙啓曰,假注書莊錫弘有身病,勢難察任,今姑改差,何如?傳曰,允。
又啓曰,試官之出榜詣闕,例也,而文官覆試一所監試官趙光祐·朴淇鍾,謂有身病,自外徑歸,事甚未安。推考,何如?傳曰,允。
侍講院啓曰,新除授司書尹瀗,時在水原地,書筵入番事緊,斯速乘馹上來事,下諭,何如?傳曰,允。
傳曰,總理大臣入侍。
傳曰,同副承旨許遞,前望單子入之。
傳曰,京兆堂上,竝許遞,前望單子入之。
傳曰,入格儒生,延英門外施賞。
莊錫弘改差,代以丁奎會爲假注書。
金學洙啓曰,行都承旨李喬翼,行左承旨朴容大廚院進,右承旨尹泰駿內閣進,右副承旨權膺善式暇出去,同副承旨前望未下,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,金晩植落點。
承文院啓曰,院吏文學官宋周洙有頉,代幼學嚴敏永,差下,付軍職,冠帶常仕,何如?傳曰,允。
義禁府啓曰,島配罪人李會正,安置罪人任應準,放逐鄕里事,連伏承卽速擧行之命,而兩司停啓之前,格例所在,不可違越,屢飭之下,不得擧行之意,惶恐敢啓。傳曰,尙不擧行,是何道理?卽速擧行。
金學洙啓曰,明日召對,取稟。傳曰,爲之。
又啓曰,右承旨尹泰駿牌不進,伴直無人。新除授左副承旨金晩植,所當牌招,而拘於廳規,不得請牌,何以爲之?敢稟。傳曰,牌招。
督辦軍國事務金炳始疏曰,伏以任踰於力,彌久必蹶,病積于年,寢漸遂痼,臣之任與病之俱難耐當,控實陳章,亦已屢矣。而冀幸諸務之缷免,上蒙一銜之鞶褫,最其要劇,未獲允兪,誠淺而未能孚格,辭窮而滋益惶隘。際玆惠局之命,出於寢夢所不到,惝怳震越,莫省攸措。夫加策於將顚之蹄,添注於旣盈之器,說所不去,理必無幸,而往跡之悾悾,不當謂之試可,群彦之濟濟,不當謂之承乏,未敢知聖明,何爲而復有此誤恩也。且經用之窘絀,未有如今日,運輸多愆,支調隨匱,轉至於莫可措手,較臣曾叨時,不啻幾倍落下,而臣之現狀衰耗,又非往日之比,則牽補架漏,斷非臣知慮攸及。且況掌軍賦·任土貢二廳,均有理財之責,左畫方而右畫圖,事勢之所不可兼治者也。因仍蹲冒,而招傷廉之譏,止竟僨敗而犯孤恩之罪,參倚公私,臣何敢爲此哉?庸是悉暴衷懇,冒瀆崇嚴,欲望聖慈,俯垂憫諒,將臣新叨之任及前疏所辭諸職,竝賜鐫斥,以卒生成之澤,千萬至祝。臣無任云云。答曰,省疏具悉。此時此任,何可遽爾遞解?卿其勿辭,行公。
癸未三月初四日□時,上御□□□。摠理大臣入侍時。
上在昌德宮。停常參·經筵。
藥房副提調李喬翼啓曰,伏未審夜間,聖體若何,寢睡水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,同副承旨權膺善,今日不爲仕進,卽爲牌招,何如?傳曰,允。
又啓曰,事變假注書李龍鎰有身病,勢難察任,今姑改差,何如?傳曰,允。
以右承旨尹泰駿,同副承旨權膺善牌不進罷職傳旨,傳曰,只推。
傳曰,政官牌招開政。
傳曰,在外秋曹堂上·同敦寧·敦寧都正,竝許遞,今日政差出。
傳曰,不思分憂,恣行貪饕,贓犯至於一萬三千九百兩之多,哀彼少民,何辜而罹此㦧毒也?思之痛駭,寧欲無言?似此蔑法之類,不置之重律,無以昭國紀而慰民情。安峽縣監李承弼,令王府具格拿來,南間囚。
議政府啓曰,義州府尹趙秉世聲績茂著,而屢呈辭狀,民有願留之情。且通商事務,未及釐正,此時遞易,難付生手。姑爲仍任,俾責成效之地,何如?傳曰,允。
吏曹啓曰,海南縣監閔泳完呈狀內,受由上京,矣身病猝重,萬無還官之望云。其身病旣如此,則有難强令還任,罷黜,何如?傳曰,允。
又啓曰,尙衣院主簿成仁鎬,軍器寺判官金煥奎,童蒙敎官金用均,典獄署參奉安駿玉,昌陵令李喆應,俱以身病,呈狀乞遞,竝改差,何如?傳曰,允。
又啓曰,通禮院右通禮洪鍾協,繕工監假監役官金鳳秀·梁在奎·尹泰敬,俱以身病,呈狀乞遞,禮曹佐郞辛晳九,除拜過限未肅拜,竝改差,何如?傳曰,允。
禮曹啓曰,今此壬午式年文科會試試官,當爲磨鍊,而擬望之人乏少,閣臣竝擬,何如?傳曰,允。
又啓曰,今此壬午式年文科會試試官,當爲磨鍊,而堂下無故可擬之人乏少,以堂上官通瀜擬入,而時無職名人,令該曹口傳付軍職,何如?傳曰,允。
臺諫前望單子入之,掌令崔在澈,獻納曺始永落點。
兵曹口傳政事,護軍趙秉稷。
禮曹啓曰,今三月十二日壬午式年文科殿試時,親臨與命官,何以爲之,而處所,以何處擧行乎?敢稟。傳曰,春塘臺親臨磨鍊。
又啓曰,來四月初九日宗廟夏享大祭親臨時,永寧殿,依例遣大臣攝行,何如?傳曰,允。
兵曹啓曰,因議政府草記,卽見江華留守金允植狀啓,則本營屬寅火堡權管朴輔景,造船繕廨,捐廩自備,買當補弊,抄飢救急,以若殘鎭,能盡其誠,激勸之典,請令廟堂稟處矣。以一鎭將,有此殫誠,殊甚嘉尙,而激勸之方,自有其例,令該曹稟處事,允下矣。實績旣如是,寅火堡權管朴輔景,特爲陞敍,以爲激勸之地,何如?傳曰,允。
兵曹啓曰,知中樞府事李廷謨,同知中樞府事李承淵,僉知中樞府事尹致賢,內禁衛將徐光顯·閔肯植,兼司僕將任光鎬,五衛將李基赫·千儀敏·吳慶林·趙興哲·安一柱·金在淵,忠翊衛將李斗淵,景福將孫尙僖,文臣兼宣傳官鄭誾朝·曺始永,部將吳國善,俱以病難供職,呈狀乞遞。新除授乫波知僉使崔性曾,母年今爲八十歲,法不當遠離赴任,呈狀乞遞。竝改差,何如?傳曰,允。
減省廳啓曰,能磨廳革罷,郞廳減下時帶郞官,屬之兵曹,稱以員外郞,參下人,待仕滿出六,依前付職,何如?傳曰,允。
有政。吏批,行判書閔泳穆進,參判未差,參議朴周陽進,右副承旨金學洙進。以尹用求爲吏曹參判,申克休爲掌令,成載玉爲同敦寧,趙熙哲爲戶曹參判,張錫龍爲刑曹參判,李啓冕爲敦寧都正,申獻求爲禮曹參議,金炳基爲刑曹參議,曺錫輿爲知經筵,金世鎬爲知義禁,徐璟淳爲知春秋,尹致聖爲同經筵,金奎弘爲同義禁,李源逸爲同春秋,李元祺爲右通禮,劉學洙爲禮曹佐郞,任圭常爲直講,申榕爲昌陵令,劉天赫爲軍器判官,鄭選朝爲尙衣主簿,趙秉鼎·成夏九·鄭來濟爲假監役,趙鳳鎬爲童蒙敎官,睦裕錫爲典獄參奉,柳漳烈爲海南縣監,李羲祖爲安峽縣監。軍資判官申台善,姑爲仍任事,承傳。兵曹員外郞三單,金商定·洪泰顯·趙秉敎,分監役單,安學淳,分敎官單,金彦斗。前僉使趙台顯今加嘉義,前兵使李基赫今加嘉善,已上,兵曹覆啓判下。副司果丁大本,年七十今加通政,侍從臣前同副承旨丁觀燮父加資事,承傳。前學官洪鍾晩·洪在茂,已上今加通政,朝官年八十,依法典加資,前五衛將尹東善,今加嘉義,朝官年九十,依定式加資,故學生姜載鳳贈監察,故武科及第秦興良贈監察,故學生殷廷箕贈童敎,已上孝行卓異贈職事,承傳。贈吏參徐善輔贈吏判例兼,贈吏議徐有曾贈吏參例兼,贈僕正徐廣修贈吏議,已上,工曹判書徐璟淳三代。贈兵參李奎燦贈兵判例兼,四子一孫登科贈職事,禮曹啓目判下。再政,以李秉祥爲溫陵令,李秉翼爲監察,李學年爲直講。三政,以尹泌求爲漢城主簿。四政,以吳健泳爲尙瑞別提,禹忠植·金炳善爲監察,李炳烈爲武烈祠參奉。
兵批,判書韓敬源進,參判李敎獻闕內進,參議徐夔淳入直,參知趙璟淳病,左副承旨金晩植進。兵批啓曰,知訓鍊,今當差出,而當品中可擬之人乏少,從二品竝擬,何如?傳曰,允。以吳夏泳爲知事,李奎遠爲知訓鍊,韓喆愚·宋泰玉爲同知,李鶴榮·閔宗鎬爲同訓鍊,李時善爲僉知,李鍾健爲兼訓鍊都正,鄭寅台爲宣傳官,南啓宓·韓圭卨爲內禁將,任百殷爲兼司僕將,鄭鳳朝·申錫圭·金鎭民·具德元·金汶鍾·洪穎普爲五衛將,金鳳熙爲忠翊將,吳道俊·朴聖準爲景福將,李壽長·鄭重善·安孝吉爲慶熙將,李正圭爲宣傳官,李奎馨爲訓鍊判官,鄭憲時·洪鍾運爲文兼,李寬植爲御營把摠,兪鎭華爲右捕從,具天喜爲御營哨官,柳冀河爲部將,張斗衡爲慶尙左水使,吳有善爲高山里僉使,成宗鎬爲平安中軍,李起弘爲乫波知僉使,禹汶國爲赤梁僉使,李信文爲南固別將,白慶憐爲架山別將,李龍基爲三島別將。同知單,李斗淵,五衛將加設單,申益求·申復休·韓兢履·李源百·鄭基恒·洪達源·孫壽龍·石泰愚·李基洪·金命敎·李禹鎭·徐弼洙·李容南·權義圭·郭龍默·朴壽·林喜相·金鍾善·崔之運·朱道煥·李學彬·金濟演·李洛鉉·權夏銓·申錫憲·崔萬鍾·金榮植·趙肯祖·沈宜曾·崔愚輔·宋欽信·吳致遠·董鎭五·柳基完·吳漢默·宋之昇,御營別將單,李普獻,禁衛千摠單,邊晉圭,副司果吳相準·趙俊鎬·朴輔景,副司猛金炳瓚·李圭夏·李應翼·金思冕·李奎晉·金永詩·洪琬觀·吳敏善·李厚榮·金奎轍·李源昇·趙世元·金增集·李斗魯·李承紹·趙俊夏,已上竝單付。再政,以尹吉炳·尹泳周·李景鉉爲訓鍊僉正,朴炳容爲訓鍊主簿,李世應爲守門將。同知單,金孟錫,僉知三單,鄭鳳朝·具德元·金汶鍾。三政,以金在殷爲宣傳官,李靖宇爲訓鍊判官,金格淳爲部將,趙載完爲摠戎把摠,李敏星爲禁衛哨官。同知單,韓賢範,僉知單,金鳳熙。四政,以李德雨·李鳳熙爲訓鍊僉正曺秉鎭爲部將。同知單,蔡順哲。五政,以李秉憲爲訓鍊僉正,李鶴來爲訓鍊判官,崔雲煥爲守門將,張圭煥爲禁衛把摠,尹暎爲御營哨官。同知單,柳敬魯。六政,以邊錫麟爲宣傳官,李龍求·趙常顯爲訓鍊僉正,南錫熙爲訓鍊主簿,李嘉宇爲左捕從。同知單,孫尙僖。七政,以韓聖周爲中樞經歷,申鴻模爲訓鍊僉正,申從均·具春書爲訓鍊判官,柳冀春爲守門將。同知單,李啓茂。八政,以金鼎炫爲訓鍊判官,具相祖·金枝沃爲訓鍊主簿,李根興爲禁衛哨官。同知單,吳道浚。九政,以金箕台·趙羲天·李秉升爲守門將。同知單,朴聖準。
承文院啓曰,院吏文學官嚴敏永有頉,代幼學尹東萬差下,付軍職,冠帶常仕,何如?傳曰,允。
義禁府啓曰,平安監司金永壽狀啓內,龍川前府使柳興秀,不可以已遞而置之,勿論其罪狀,令攸司稟處事,啓下矣。柳興秀,下去京畿楊州地云,依例發遣府書吏拿來,何如?傳曰,待待命拿囚。
伴接官啓曰,卽者,差備譯官來言,仁川濟物浦所留日本國人中傳語官一人,今日入來館所云矣。敢啓。傳曰,知道。
李龍鎰改差,代以金振龍爲事變假注書。
禮曹佐郞金尙萊疏。略曰,慶尙·全羅兩道之大同米,國初立法之時,特設京江船主百六人成稧,而每年一人式往于該道,自正月捧稅穀於漕倉,待氷解發船輸運,無事準納。粵自三去庚辰年分,所謂鄕船主輩,左右納賂,圖奪京船,主運漕穀,則厥自其後,百弊層生矣。彼鄕船主,以此漕穀之船,視若生貨之窟,當其捧稅之時,先以大斗作斛,取其色落之米,則哀彼糴民,每石虛費,殆近五六斗也。至若行船論之,捨其三四月無風浪之時,拖至六七月有雨漲之時,入於海洋,暗自貨賣,返日逢賊,以此,國穀不可虛漏,故至於族戚徵·里邑徵,則無辜之漕民,何以保生乎?是乃兩南大弊瘼也。伏願殿下,特下允下之敎,使度支·惠廳,發關于兩南,所謂鄕船主,一竝革罷,以京船主,復舊例完定焉。臣無任云云。省疏具悉。令廟堂稟處。
癸未三月初五日,上御□□□。召對入侍時,參贊官金晩植,檢校直閣徐相祖,侍讀官朴齊斌,檢討官金世基,假注書丁奎會,記注官金鼎獻·康鴻擧,各持綱目第二卷,以次進伏訖。
上在昌德宮。停常參·經筵。
政院啓曰,同副承旨權膺善,今日不爲仕進,卽爲牌招,何如?傳曰,允。
又啓曰,假注書金奎馨有身病,勢難察任,今姑改差,何如?傳曰,允。
傳曰,直閣朴斗陽,馳詣健陵,奉審摘奸,仍留監祭,顯隆園·華寧殿,一體奉審以來。
傳曰,傳敎誤下之中官金漢宗,從重推考。
傳曰,當該承旨推考。
以全羅監司金聲根狀啓,咸平縣監權在禹,暗行御史旣已封庫,爲先罷黜事,傳曰,令該曹口傳,勿拘常格,各別擇差,催促下送。
伴接官啓曰,卽者,差備譯官來言,留館日本國人中士官三名,兵隊十名,領什物四十馱,今日辰時量,出去仁川濟物浦云矣。敢啓。傳曰,知道。
承文院啓曰,院吏文學官尹東萬有頉,代幼學韓處裕差下,付軍職,冠帶常仕,何如?傳曰,允。
政院啓曰,明日召對,取稟。傳曰,爲之。
兵曹啓曰,今三月十二日,去壬午式年武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所,以何處擧行乎?敢稟。傳曰,春塘臺親臨磨鍊。
刑曹啓曰,謹依統長口傳下敎,酗酒作挐之毓祥宮奴子李興龍,嚴刑一次後,全羅道長城府遠地定配所,卽爲押送之意,敢啓。傳曰,知道。
金奎馨改差,代以趙鎭卨爲假注書。
義禁府啓曰,今此具格罪人在囚之時,時囚例不得混處府中,時囚罪人李鍾倫·李禧龍等,姑爲保放之意,敢啓。傳曰,知道。
吏曹啓目,訓鍊僉正金相殷名字,改以相潤,副司果金俊明名字,改以俊學,前五衛將金鳳煥名字,改以商倫,前中軍金潤奎名字,改以潤植,前五衛將金殷奎名字,改以殷植,前五衛將金重植名字,改以貞植,出身趙鼎鎬名字,改以漢秀,出身慶致堯名字,改以用國,出身朴完植名字,改以齊淇,出身方元石名字,改以永文事爲等如,告狀,依例令藝文館給帖,何如?啓,依允。
上在昌德宮。停常參·經筵。
自辰時至未時,灑雨下雨,測雨器水深四分。
政院啓曰,來十一日,朝參日次矣。敢稟。傳曰,停。
又啓曰,右副承旨金學洙,今日不爲仕進,卽爲牌招,何如?傳曰,允。
又啓曰,吏曹參判尹用求,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,因兵曹啓目,大邱營將·慶州營將·安東營將·晉州營將·公州營將·淸州營將·洪州營將,今已革罷矣。該營將等所佩兵符分上件,竝以收聚上送政院,使之燒火事,允下矣。竝收聚上送,以爲燒火之地事,慶尙監司·忠淸監司·全羅監司處,下諭,何如?傳曰,允。
伴接官啓曰,卽者,差備譯官來言,留館日本國人中傳語官一人,今日辰時量,出去仁川濟物浦云矣。敢啓。傳曰,知道。
以江原監司南廷益狀啓,三陟府人物十名雪汰壓死事,傳曰,人命之壓死,又此夥多,極爲驚慘。元恤典外,別加顧助,如有生前身·還布,竝蕩減事,廟堂措辭分付。
議政府啓曰,卽見江華留守金允植狀啓,則本營武士等,昨秋今春兩都試及砲都試,當爲設行,而見今設賑方張,擧子之齎糧來往,不無爲弊,且東作旁午,亦有妨農之慮,竝待今秋合設事,請令廟堂稟旨分付矣。見今東作旁午,該營賑事亦方張,奚暇有及於他事乎?兩等都試,依狀請退行,何如?傳曰,允。
政院啓曰,卽者,中樞府錄事來言,顯隆園園上石物修改時,奉審大臣領府事進去事,已有成命,而領府事宋近洙,方在鄕第,不得進去云。何以爲之?敢稟。傳曰,左議政進去。
又啓曰,試官之出榜詣闕,例也,而式年文科會試監試官崔在澈·曺始永,謂有身病,自外徑歸,事甚未安。竝推考,何如?傳曰,允。
承文院啓曰,院吏文學官韓處裕有頉,代幼學李昌道差下,付軍職,冠帶常仕,何如?傳曰,允。
癸未三月初七日□時,上御□□□。召對入侍時,參贊官權膺善,侍讀官朴齊斌,檢討官金世基,檢校直閣徐相祖,假注書趙鎭卨,記注官元用奭,別兼春秋尹吉求,各持綱目第二卷,以次進伏訖。上曰,史官分左右。仍開卷。
上在昌德宮。停常參·經筵。
政院啓曰,獻納曺始永,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,密符親納,例也,而前慶尙監司尹滋承,謂有身病,使其徧裨替納,事甚未安。推考,何如?傳曰,允。
傳曰,各營各貢,未下夥多,言念事勢,去益悶然。糧餉廳所在,無論銀與錢,限五萬兩爲先劃下,令廟堂量宜分給。
伴接官啓曰,卽者,差備譯官來言,留館日本國人中從者一名,領什物二馱,今日出去仁川濟物浦云矣。敢啓。傳曰,知道。
弘文館啓曰,副校理嚴冑永,自鄕上來云。卽爲牌招察任,何如?傳曰,允。
傳曰,公事不審之中官金漢宗,推考。
議政府啓曰,傳曰,各營各貢,未下夥多,言念事勢,去益悶然,糧餉廳所在,無論銀與錢,限五萬兩爲先劃下,令廟堂量宜分給事,命下矣。當此窮春,以如傷若保之至念,特施惠澤,可使群情,胥切欣感矣。謹依下敎,就該廳所儲中銀與錢參判,戶曹一萬二千兩,惠廳一萬兩,兵曹一萬五千兩,禁御兩營各五千兩,摠戎廳三千兩,分排劃給之意,敢啓。傳曰,知道。
承文院啓曰,院吏文學官李昌道有頉,代幼學李徵初差下,付軍職,冠帶常仕,何如?傳曰,允。
摠戎廳啓曰,本廳哨官文在學,身病猝重,勢難察任,改差,何如?傳曰,允。
行護軍金奎弘疏曰,伏以臣於本月初五日政,伏奉除旨,以臣爲同知義禁府事者,臣仰感恩造,俯托趨走,粗伸叨謝之忱,而第臣妻父臣閔致序,見帶同義禁矣。揆以典式,在下當遞,伏乞聖明,俯賜鑑諒,亟令選部,照例遞改,以存公格,俾安私分,千萬幸甚。臣無任云云。答曰,省疏具悉。所請依施。
獻納曺始永疏曰,伏以臣家在慶尙道金山地,而臣父素患痰癖之證,當此換節之時,日倍添劇。家僮踵至,促臣歸視,臣自聞此報,方寸煎灼,按柱不得,玆敢忙陳短章,徑尋鄕路。伏乞聖明,俯垂鑑諒,亟遞臣見帶之職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭,往護。
上在昌德宮。停常參·經筵。
傳曰,奉審閣臣入侍。
伴接官啓曰,卽者,差備譯官來言,留館日本國人中兵隊一名,領什物二馱,今日辰時量,出去仁川濟物浦云矣。敢啓。傳曰,知道。
又啓曰,卽者,差備譯官來言,仁川濟物浦所留日本國人中從者三名,今日申時量,入來館所云矣。敢啓。傳曰,知道。
承文院啓曰,院吏文學官李徵初有頉,代幼學宋庠老差下,付軍職,冠帶常仕,何如?傳曰,允。
禮曹啓曰,卽接前都正李啓冕所志,則以爲,族弟啓禎,嫡妾俱無子,以其同姓十六寸弟啓成第二子裕顯,欲爲繼後,兩家諸族,相議完定,而生養父母俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李啓冕所訴,旣如此,李啓成第二子裕顯,立爲李啓禎之後,何如?傳曰,允。
癸未三月初九日□時,上御□□□。奉審閣臣入侍時。一行半缺上曰,史官分左右。仍命閣臣進前。斗陽進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯隆園,園上奉審則安寧,碑閣·丁字閣奉審則無頉,仍詣華寧殿,殿內奉審則無頉,還詣健陵,仍留監祭,將事安寧之意,敢此仰達矣。
上在昌德宮。停常參·經筵。
藥房副提調李喬翼啓曰,伏未審日間,聖體若何,寢睡水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,同副承旨權膺善,今日不爲仕進,卽爲牌招,何如?傳曰,允。
又啓曰,明日召對,取稟。傳曰,爲之。
侍講院啓曰,新除授文學尹榮植,自鄕上來云。卽爲牌招察任,何如?傳曰,允。
傳曰,煮硝所失火,人命之多數被死,民家之廣袤延燒,頃刻之間,若是酷烈,驚慘之極,寧欲無言。傷者之救療,爛死者之埋瘞,被燒戶結構奠接之方,令賑廳從厚題給事,分付。
以司謁口傳下敎曰,煮硝所失火時,看役以下諸人之爛死者,一一摘察,令廟堂別般示意。
傳曰,再明日殿試春塘臺,命官爲之。
承文院啓曰,院吏文學官宋庠老有頉,代幼學李毅敎差下,付軍職,冠帶常仕,何如?傳曰,允。
政院啓曰,卽者,義禁都事來言,時囚罪人李鍾倫·李僖龍等,當爲捧供,而判義禁朴齊寅有身病,知義禁金世鎬,同義禁閔致序,俱以在外,一員未差,不得開坐云。在外,何以爲之?而未差之代,政官牌招,開政差出,何如?傳曰,竝許遞,前望單子入之。
統理交涉通商事務衙門啓曰,主事兪吉濬,身病不得出仕,改差,其代,進士李源兢差下,令該曹口傳,下批,何如?傳曰,允。
兵曹啓曰,卽接慶熙宮入直衛將牒報,則今番煮硝所失火時,直所毁傷,居接無處,興化門隻,盡爲頹落,無以開閉云。空闕守直,何等嚴重,而有此無前之擧,萬萬驚駭。失火根因,雖不得推察,修理之節,不容少緩,分付戶曹,卽速看審修理,何如?傳曰,允。
又啓曰,大報壇參班武士試取入格人等,謹依別單判下施賞,而長弓,以軍器寺所在者,取來頒給之意,敢啓。傳曰,知道。
戶曹啓曰,慶熙宮如干有頉處,從便修改之意,敢啓。傳曰,知道。
禁衛營啓曰,本營騎士別將趙明夏,身病猝重,勢難察任,改差,何如?傳曰,允。
摠戎廳啓曰,謹依統長金道春口傳下敎,本廳策應所,今已移屬糧餉廳矣。哨官入直撤罷,而入番軍五名段,移直於外新營之意,敢啓。傳曰,知道。
左議政金炳國箚曰,伏以臣,伏奉顯隆園園上修改時奉審之命,行將趨詣於象設之下,而計其往還,則當費多日矣。念臣,見帶保護之任,本自攸重,有不敢斯須曠次。伏望聖慈,俯垂諒察,劃賜變通,不勝幸甚。取進止。答曰,省箚具悉卿懇。藥院之任,卿其仍帶往來焉。仍傳曰,此批答,遣史官傳諭。
上在昌德宮。停常參·經筵。
金晩植啓曰,右副承旨金學洙,不日不爲仕進,卽爲牌招,何如?傳曰,允。
傳曰,啓字誤踏之中官沈周鉉,從重推考。
以司謁口傳下敎曰,鑄錢一二所,以當五錢,參半鼓鑄事,分付。
吏曹口傳政事,統理交涉通商事務衙門主事單,李源兢差下事,承傳。
兵曹,今月十二日武科春塘臺命官殿試時,原榜人規矩,片箭三矢一百三十步·一巡一中,騎騶一次二中,柳葉箭五矢一百二十步·一巡一中,鳥銃一柄·一巡一中,講書粗以上,五技,取三技落點。直赴殿試人規矩,片箭三矢一百三十步·一巡一中,柳葉箭五矢一百二十步·一巡二中,鳥銃一柄·一巡一中以上,三技取一技落點。
鑄銀所啓曰,煮硝所失火時,本所銀錢所盛櫃子被烟熖觸破闉失之數爲四十八兩四錢重矣。臣不勝惶恐之意,敢啓。傳曰,知道。
伴接官啓曰,卽者,差備譯官來言,仁川濟物浦所留日本國人中兵隊四名,領什物一馱,今日申時量,入來館所云矣。敢啓。傳曰,知道。
兵曹啓曰,禁軍別將尹錫五,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
又啓曰,今此式年武科殿試時,直赴殿試人,應試應頉區別,別單書入之意,敢啓。傳曰,知道。
又啓曰,今此式年武科殿試時,直赴殿試奉承傳,旗牌官池光植等二百六十一人,隨其錄名,依例許赴於明日殿試之意,敢啓。傳曰,知道。
又啓曰,今此式年武科殿試時,執鼓官,例以訓鍊正塡差,而正吳順泳在外未肅拜,依例以訓鍊副正申百熙塡差之意,敢啓。傳曰,知道。
又啓曰,卽接西所衛將李敎春牒報,則明禮門東邊內宮墻三間許頹圮處,今已修築云。把守軍兵還爲入直之意,敢啓。傳曰,知道。
又啓曰,卽接西所衛將任龍準牒報,則明禮門東邊中松一株,風雨拔根顚仆云。令該所依例斫去之意,敢啓。傳曰,知道。
承文院啓曰,院吏文學官李毅敎有頉,代幼學李敎永差下,付軍職,冠帶常仕,何如?傳曰,允。
禁衛營啓曰,明禮門東邊內宮墻二間許頹圮處,今已修築,把守軍兵還爲入直事,自兵曹草記蒙允矣。把守金虎門入直軍,還入直所,將校解送之意,敢啓。傳曰,知道。
摠戎廳啓曰,今此春塘臺命官式年武科殿試時,本廳屬花島鎭卒直赴殿試,應試人及應頉人,別單書入之意,敢啓。傳曰,知道。
兵曹,以鄭完默爲禁軍別將。
前持平兪萬柱疏。略曰,殿下方今文治之急,無如學校之政,人材作成,風俗懿美,專繫於學校之興廢,臣願禮明朝紳中,學明德備爲人師表者,爲國子官,摠領綱紀,參取宋儒胡安定·程明道學制,招在外耆儒聲聞素著者,爲五學敎授,分敎士大夫子弟,凡民俊秀,一視太學,而八路縣學,亦如之,每月朔,五學敎授率諸生,至太學,行士相見禮·鄕飮酒禮,別設嚮賓之禮,邀外國人,周旋樽俎之間,以示揖遜之節,彼必喜而艷慕嚮善,則殿下右文之化,不但一國而已,用夏變夷之幾,實階於是也。臣請五營中,別設武學廳,命知兵武臣爲敎師,而廣募武勇,凡營陣技擊奇正合變之術,隨材敎習,竝與今所學上國技藝者,表裏相習,而使列邑略倣保甲法,擇畏信者一人爲都保首,揀出壯丁,充陞戶及上番軍原數,使學技藝於京武學廳,待其藝成,各還其邑,先敎吏奴作隊軍,有事召募,必多精銳,此是今日之急務也。伏願聖明垂察焉。臣無任云云。省疏具悉。所陳,當留念矣。
前掌令安翊豐疏。略曰,不揆僭妄,略陳五條。一曰淸肅宮闈,無敢違越法例。二曰安頓民心,精選銓衡,以淸守令之始,愼送監司,以屬守令之終,久於其職,則民服敎化。三曰嚴立綱紀,從今以往,無論內外大小官吏,如有犯法,嚴加懲斥。且近來奢侈之風,亦由於綱紀之不嚴,先禁濫習,次飭服食,務爲節儉。四曰委任內修,彌綸世務,弘濟時艱。五曰誠信外交,另選材德,持大體達時務者,派遣各國,條約公法,擇年少聰敏有智巧者,倣習異制。伏願殿下,毋失信於交涉通商,毋疎虞於鍊武防邊,則富强之術,不外於是矣。臣無任云云。省疏具悉。所陳諸條,多有切實,甚庸嘉尙,當留念矣。
癸未三月十一日,上御□□□。召對入侍時,參贊官權膺善,直閣朴斗陽,侍讀官嚴冑永,檢討官金在容,假注書趙鎭卨,記注官元用奭,別兼春秋鄭誾朝,各持綱目第二卷,以次進伏訖。
上在昌德宮。停常參·經筵。
金學洙啓曰,明日召對,取稟。傳曰,爲之。
議政府啓曰,今番式科探花郞,當付六品職,而六月大政,出六直長中仕日最多者,勿拘生進,先付司果,待都政,依例付職,探花郞區處之意,分付銓曹,何如?傳曰,允。
吏曹啓曰,去月初六日政,假監役金炳道,方在在喪中,而矇然擬入,至蒙恩點,臣不勝惶恐。原望筒勿施,何如?傳曰,允。
又啓曰,軍器寺判官劉天赫,以其身病,呈狀乞遞,改差,何如?傳曰,允。
伴接館啓曰,卽者,差備譯官來言,留館日本國人中從者四名,今日巳時量,出去仁川濟物浦云矣。敢啓。傳曰,知道。
兵曹啓曰,直赴殿試人之唱第前作故者,付之榜末,成給紅牌,曾有其例矣。別驍士白星鎭,騎士洪濟源,禦變軍官呂永壽,壯藝別監鄭千萬·庾昌錄,宣傳官尹翊善,旗牌官鄭夏鎔等七人作故,今番殿試時,依例付之榜末,成給紅牌,何如?傳曰,允。
傳曰,科次入侍。
傳曰,坐直承旨,同爲入侍。
傳曰,昌寧縣監之代,令該曹口傳差出,催促下送。
兵曹判書韓敬源疏。略曰,伏承武科殿試命官之命矣。資歷如非崇品,無以冒當,在法卽然。伏乞亟寢成命焉。臣無任云云。答曰,省疏具悉。旣有已例,卽爲開場。
上在昌德宮。停常參·經筵。
金學洙啓曰,假注書丁奎會有身病,勢難察任,今姑改差,何如?傳曰,允。
議政府啓曰,卽見廣州留守趙慶鎬狀啓,則本營守堞軍官,今春都試及武士火砲科,固當設行,而曠日赴試,農務相妨,且歉歲窮春,齎糧來往,亦所當念,待秋合設事,請令廟堂稟旨分付矣。方當歉荒窮春,東作旁午,則此時試藝,不無有困於齎糧往來,竝依狀請退行,何如?傳曰,允。
傳曰,傳敎遲滯之中官朴奎鉉,從重推考。
權膺善啓曰,吏曹郞廳來言,新恩下批政事,取稟。傳曰,當日爲之。
丁奎會改差,代以鄭圭燮爲假注書。
吏曹口傳政事,以李喬宰爲昌寧縣監。
以黃海監司沈東臣狀啓,薦新生石首魚,未能捉得,限內不得封進,惶恐待罪事,傳曰,勿待罪事,回諭。
禮曹啓曰,來四月初九日,行宗廟夏享大祭親行時,王世子亞獻之節,依例磨鍊乎?敢稟。傳曰,勿爲磨鍊。
吏曹啓曰,成均館司藝白奎燮,典籍李泰燮·柳觀秀·玄載辰,俱以除拜過限未肅拜,竝改差,何如?傳曰,允。
伴接官啓曰,卽者差備譯官來言,仁川濟物浦所留日本國人中從者一名,今日戌時量,入來館所云矣。敢啓。傳曰,知道。
承文院啓曰,院吏文學官李敎永有頉代,幼學鄭謹朝,差下付軍職,冠帶常仕,何如?傳曰,允。
權膺善啓曰,卽者吏曹郞廳來言,政事當日爲之事命下,而行判書閔泳穆,參判尹用求,參議朴周陽,俱以病不來,不得開政云,竝卽牌招,何如?傳曰,待明朝牌招。
癸未三月十三日,上御召對入侍時,參贊官金學洙,直提學金允植,侍讀官嚴冑永,檢討官金世基,假注書趙鎭卨,記注官金鼎獻,別兼春秋鄭誾朝,各持綱目第二卷,以次進伏訖。
上在昌德宮。停常參·經筵。
傳曰,禮房承旨,馳詣宗廟·景慕宮,奉審摘奸以來。
奎章閣啓曰,明日,卽書香閣望奉審日次,臣進詣擧行之意,敢啓。傳曰,知道。
金吾堂上前望單子入之,判義禁金有淵,知義禁南廷順,同義禁趙濟華·尹成鎭落點。
金學洙啓曰,開坐事命下矣。新除授判義禁金有淵,知義禁南廷順,同義禁趙濟華·尹成鎭,竝卽牌招,何如?傳曰,允。
權膺善啓曰,吏曹參判尹用求疏批已下,卽爲牌招,何如?傳曰,允。
傳曰,在外敦寧都正·同敦寧,許遞,今日政差出。
吏曹啓曰,東學敎授金命基,以其身病,呈狀乞遞,改差,何如?傳曰,允。
又啓曰,英陽縣監李秀元,親病沈重,萬無還官之望云。其親病旣如是,則有難强令還任,改差,何如?傳曰,堤川縣監林炳翼相換。
又啓曰,燕岐縣監李倬,身病沈重,萬無遠赴之望云。其身病旣如是,則有難强令還任,罷黜,何如?傳曰,楊口縣監魚秉璿相換。
又啓曰,英陽縣監李秀元,堤川縣監林炳翼相換事,命下矣。英陽縣監李秀元,以前任燕岐縣監,時方在解由未出中,何以爲之?敢稟。傳曰,勿拘。
伴接官啓曰,卽者差備譯官來言,仁川濟物浦所留日本國人中隨員一人,士官三人,入來館所云矣。敢啓。傳曰,知道。
以平安監司金永壽狀啓,咸從府使白世鎭遭母喪事,傳曰,令該曹口傳,各別擇差,催促下送。
傳曰,左副承旨許遞,前望單子入之。
承旨前望單子入之,李晩耆落點。
賑恤廳啓曰,煮硝所失火,人命之多數被死,民家之廣袤延燒,頃刻之間,若是酷烈,驚慘之極,寧欲無言,傷者之救療,爛死者之埋瘞,被燒戶結構奠接之方,令賑廳,從厚題給事分付事,命下矣。依漢城府區別成冊,救療次四名,各錢五兩,埋瘞次三十名中二十七名,各錢七兩本布各一疋,看役等三名,各錢二十兩·木布各一疋,結構五十五戶,各錢七兩式,發遣本廳郞廳,眼同該府官員,一一頒給之意,敢啓。傳曰,知道。
吏曹啓曰,抱川居幼學柳基昌呈狀內,矣身父前五衛將秉一,今年爲八十歲,而見漏於歲首抄啓中云。故考見政案,則其年,果爲的實矣。在前如此之人,追後啓稟蒙恩,亦有已例,今日政加資下批之意,敢啓。傳曰,知道。
伴接官啓曰,卽者差備譯官來言,留館日本國人中從者一名,出去仁川濟物浦云矣。敢啓。傳曰,知道。
以吏曹參議朴周陽牌不進罷職傳旨,傳曰,只推。
有政。吏批,行判書閔泳穆牌招不進,參判尹用求進,參議朴周陽牌招不進,同副承旨權膺善進。以吏批言啓曰,行判書閔泳穆,參議朴周陽,牌招不進,小臣獨政未安,何以爲之?敢稟。傳曰,仍爲之。以金奭鎭爲同敦寧,李萬稙爲敦寧都正,洪英植爲同經筵,尹秉鼎爲藝文提學,嚴世永爲同春秋,洪贊燮爲司藝,金奎濚·南周元爲典籍,尹吉求爲東學敎授,吳宖默爲軍資判官,尹泌求爲監察,義州府尹趙秉世,姑爲仍任事,承傳。贈兵參李勉大,贈左參贊例兼,贈左承旨李宇亨,贈戶參例兼,贈訓正李匡垕,贈左承旨,已上,知訓鍊李奎遠三代,前五衛將柳秉一,今加嘉善。朝官年八十,依法典加資,故學生李岳祥,贈吏參例兼,故生員李鼎翊,贈吏議,故學生李憲光,贈僕正,已上,同敦寧李在永三代,故武科及第宋持東,贈兵參例兼,故通德宋義載,贈左承旨,故都事宋翼魯,贈僕正,已上,同知宋泰玉三代,分監役單,崔鳳烈,分敎官單,韓兢煥,英陽縣監李秀元,堤川縣監林炳翼相換。燕岐縣監李倬,楊口縣監魚秉璿相換,已上相換事,承傳。再政。以鄭選朝爲漢城主簿。三政。典籍單,尹皞燮,尙衣主簿單,梁翊煥,平巿直長單,李晩煃,懿寧園直長單,姜鏋。
兵批,判書韓敬源病,參判李敎獻病,參議徐夔淳入直進,參知趙璟淳病,右副承旨金學洙進。同知單,李壽長,禁衛別將單,趙羲謙,五衛將加設十七單,徐尙淳·洪在茂·洪鍾晩·李彙淵·許燉·辛聖紋·金鍾熙·林喜祥·李右鉉·鄭重善·安載鼎·金振聲·金大聲·李昌燁·金昌烈·趙秉震·崔漢龜,城山別將單,尹宣,護軍,成載玉,副護軍,李啓冕,副司正,具昌書·閔泳復,副司猛,宋周洙·嚴敏永·尹東萬·韓處裕·李昌道·李徵初·宋庠老·李毅敎·李敎永·鄭漢朝。
吏曹參判尹用求疏,,答曰,省疏具悉。卿其勿辭,行公。
上在昌德宮。停常參·經筵。
藥房提調沈舜澤,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候,一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
權膺善啓曰,漢城主簿鄭選朝,以前任尙衣主簿,旣已入直,肅單,今始來呈,事體所在,殊涉駭然,所當重勘,而本院請推之外,無他可施之罰,何以爲之?敢稟。傳曰,從重推考。
金學洙啓曰,假注書趙鎭卨有身病,勢難察任,今姑改差,何如?傳曰,允。
又啓曰,新除授左承旨李晩耆,時在慶尙道禮安地,斯速乘馹上來事,下諭,何如?傳曰,許遞,前望單子入之。
承旨前望單子入之,朴鳳彬落點。
奎章閣啓曰,景慕宮望廟樓,今望奉審無頉之意,敢啓。傳曰,知道。
吏曹口傳政事,以李奎一爲咸從府使。
趙鎭卨改差,代以沈在鍵爲假注書。
禮曹啓曰,來四月初九日,行宗廟夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
戶曹啓曰,時御所內各司,依定式發遣本曹正郞臣□□□,與兵曹參議臣徐夔淳,佐郞臣李京鎬,東所衛將臣□□□,西所衛將臣□□□,南所衛將臣□□□,北所衛將臣□□□,眼同看審,則姑無雨漏處之意,敢啓。傳曰,知道。
又啓曰,臣□□□,與正郞臣□□□,依定式進詣時御所,周回宮墻奉審,則如干有頉處,從便修改之意,敢啓。傳曰,知道。
尙衣院啓曰,僉正洪在鼎軍國衙門進,主簿宋鍾興呈辭在外,別提李世卿監刈出去,主簿梁翊煥未肅拜,所重之地,曠直可悶,何以爲之?敢稟。傳曰,典設別提與未肅拜尙衣主簿,令該曹,口傳相換。
吏曹口傳政事,尙衣主簿梁翊煥,典設別提王濟千,已上相換事,承傳。
義禁府啓曰,保放罪人李鍾倫·李僖龍等,還囚捧供以入,而病勢一向未差,仍爲保放之意,敢啓。傳曰,知道。
又啓曰,具格罪人在囚之時,時囚例不得混處府中,時囚罪人朴興秀,姑爲保放之意,敢啓。傳曰,知道。
御營廳啓曰,本廳別將李普憲,身病甚重,勢難察任,改差,何如?傳曰,允。
伴接官啓曰,卽者差備譯官來言,日本辦理公使竹添進一郞,率傳語官一人,巡査三名,進去通商衙門矣。還歸館所云矣。敢啓。傳曰,知道。
又啓曰,卽者差備譯官來言,仁川濟物浦所留日本國人中從者一名,領什物二馱,入來館所云矣。敢啓。傳曰,知道。
又啓曰,卽者差備譯官來言,仁川濟物浦所留日本國人中從者二名,領什物三馱,入來館所云矣。敢啓。傳曰,知道。
義禁府啓目,兵曹正郞李僖龍原情云云。傳旨內辭意,泛稱遲晩,刑推得情,何如?啓飭已飭矣。分揀放送。
又啓目,龍川前府使柳興秀原情云云。問目內辭緣,泛稱遲晩,所當請刑是白乎矣。曾經宣傳官,勿爲講刑,載在法典,議處,何如?啓依允。
又啓目,檢書官李鍾倫原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
上在昌德宮。停常參·經筵。
金學洙啓曰,同副承旨朴鳳彬,今日不爲仕進,卽爲牌招,何如?傳曰,允。
傳曰,禮房承旨,馳詣宣武祠,奉審摘奸以來。
傳曰,左承旨許遞,前望單子入之。
權膺善啓曰,明日召對,取稟。傳曰,爲之。
傳曰,故相臣文淸公鄭澈祠板,遣地方官致祭。
傳曰,參議交涉通商事務金玉均,爲東南諸道開拓使兼捕鯨等事,使之除下直,從便往來。
承旨前望單子入之,柳道彙落點。
京兆堂上前望單子入之,判尹趙慶鎬,左尹金昌熙,右尹嚴世永落點。
禮曹啓曰,今三月二十七日巽時,壬午式年文武科放榜時,親臨與權停例,何以爲之,而處所,以何處擧行乎?敢稟。傳曰,仁政殿權停例爲之。
禁衛營啓曰,本營中軍吳晉泳,身病甚重,勢難察任,今姑改差,何如?傳曰,允。
禁衛營·御營廳啓曰,曜金門北邊墻垣二間許頹圮處,今三月十七日爲始,兩營合力改築之意,敢啓。傳曰,知道。
戶曹啓曰,泥洞築臺,追慕洞碑閣,淨業院碑閣,戲竹軒,依定式發遣本曹郞廳奉審,則姑無頉處之意,敢啓。傳曰,知道。
又啓曰,臣有淵,與正郞臣□□□,進詣景福宮差備內,與守宮內官,眼同看審,則各殿堂以下,間間有雨漏及有頉處,從便修改之意,敢啓。傳曰,知道。
又啓曰,訓鍊院慕華館,依定式發遣本曹郞廳摘奸,則姑無頉處之意,敢啓。傳曰,知道。
伴接官啓曰,卽者差備譯官來言,仁川濟物浦所留日本國人中從者一人,領什物五馱,今日戌時量,入來館所云矣。敢啓。傳曰,知道。
禁衛營啓曰,本營千摠趙羲仁,身病猝重,勢難察任,改差,何如?傳曰,允。
敦寧都正李萬稙疏。省疏具悉。所請依施。
上在昌德宮。停常參·經筵。
朴鳳彬啓曰,來二十一日,朝參日次矣。敢稟。傳曰,停。
又啓曰,明日常參·經筵,取稟。傳曰,停。
又啓曰,右承旨柳道彙,時在慶尙道安東地,斯速乘馹上來事,下諭,何如?傳曰,許遞。前望單子入之。
又啓曰,三皇忌辰日,親行望拜禮,前期一日以稟事,曾有定式矣。今十九日毅宗皇帝忌辰日,親行望拜禮,何以爲之?敢稟。傳曰,北苑望拜禮當親行,而王世子陪進之節,依例磨鍊,齋宿,便殿爲之。
傳曰,公事不審之中官沈周鉉,從重推考。
傳曰,朱統領,今日當便殿接見,東宮亦爲接見矣。該房知悉。
傳曰,朱統領接見時,都承旨·左承旨·翰注各一員·通事譯官二人入侍,東宮接見時,輔德·兼輔德·入直春桂坊·通事譯官二人,入侍。
兵曹口傳政事,御營別將單,趙羲轍。
朴鳳彬啓曰,行都承旨李喬翼,左承旨尹泰駿,軍國事務衙門進,右承旨前望未下,左副承旨金學洙,不爲仕進,右副承旨權膺善,式暇出去,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
傳曰,卜相。
朴鳳彬啓曰,卜相事命下矣。領議政洪淳穆·左議政金炳國,卽爲命招,何如?傳曰,允。
又啓曰,卜相事命下矣。政官牌招開政,何如?傳曰,允。
傳曰,加卜。
朴鳳彬啓曰,時任大臣有稟達事,來詣閤外請對矣。傳曰,入侍。
伴接官啓曰,卽者差備譯官來言,日本辦理公使竹添進一郞,率傳語官一人,巡査三名,兵隊四十名,今日午時量,進去通商衙門矣。申時量,還歸館所云矣。敢啓。傳曰,知道。
又啓曰,卽者差備譯官來言,仁川濟物浦所留日本國人中從者一名,領什物三馱,今日戌時量,入來館所云矣。敢啓。傳曰,知道。
又啓曰,卽者差備譯官來言,留館日本國人中傳語官一人,士官四人,領什物一馱,出去仁川濟物浦云矣。敢啓。傳曰,知道。
禁衛營啓曰,本營中軍千摠,今當差出,而擬望之人乏少,外任竝擬,何如?傳曰,允。
禮曹啓曰,今月十九日,北苑望拜禮親行時,王世子陪參之節,依例磨鍊事,命下矣。出宮時,王世子祗迎處所,以何處磨鍊乎?敢稟。傳曰,勿爲磨鍊。
吏曹啓曰,軍器寺判官吳宖默,以其身病,呈狀乞遞,改差,何如?傳曰,允。
又啓曰,中學敎授李重夏,繕工監假監役官趙秉鼎·成夏九,俱以身病,呈狀乞遞,竝改差,何如?傳曰,允。
又啓曰,成均館典籍南周元·金奎濚,俱以身病,呈狀乞遞,竝改差,何如?傳曰,允。
兵曹啓曰,同知中樞府事宋泰玉,同知訓鍊院事李鶴榮,僉知中樞府事李時善,宣傳官鄭宣台,內禁衛將南啓宓·韓圭卨,五衛將鄭鳳朝·金汶鍾·具德元·李儒行,曺司五衛將李昌濂,忠壯將李翼夏,文臣兼宣傳官鄭憲時·洪鍾運,守門將陳泰燮,俱以病難供職,呈狀乞遞。新除授慶尙左水使張斗衡,老病在鄕,上來無期云,竝改差,何如?傳曰,允。
兵曹,以申桓爲禁衛中軍。
承旨前望單子入之,朴周陽落點。
傳曰,吏曹參議有闕之代,前望單子入之。
吏曹參議前望單子入之,尹致聃落點。
賓廳卜相,奉朝賀李裕元·姜㳣,領敦寧徐堂輔,領府事宋近洙,判府事申應朝,行戶曹判書金有淵,加卜,督辦軍國事務金炳德,知事鄭基世,加卜金炳德落點。
傳曰,右議政,摠理軍國事務。
傳曰,副護軍金晩植,參議交涉通商事務。
傳曰,廣州留守有闕之代,錦陵尉朴泳孝除授。
傳曰,平安兵使有闕之代,南兵使鄭騏澤除授。南兵使之代,南陽府使尹雄烈除授。
傳曰,仁川府使有闕之代,安邊府使朴齊晠除授。安邊府使之代,北靑府使尹祖榮除授。北靑府使之代,行護軍趙秉稷除授。順天府使有闕之代,谷山府使徐冑淳除授。
朴鳳彬啓曰,兵曹郞廳來言,平安兵使鄭騏澤除授事,命下矣。今日政下批,何如?傳曰,允。
吏曹,仁川府使單,朴齊晠,安邊府使單,尹祖榮,北靑府使單,趙秉稷,順天府使單,徐冑淳,已上除授事,承傳。
義禁府啓曰,保放罪人李鍾倫·柳興秀等還囚,議處以入,而病勢一向未差,竝仍爲保放之意,敢啓。傳曰,知道。
朴鳳彬啓曰,右議政,摠理軍國事務事,命下矣。今日政下批,何如?傳曰,允。
又啓曰,副護軍金晩植,參議交涉通商事務事,命下矣。今日政下批,何如?傳曰,允。
又啓曰,臣吏兵批兼進之意,敢啓。傳曰,知道。
又啓曰,左副承旨金學洙,牌不進。伴直無人,新除授右承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
以左副承旨金學洙牌不進罷職傳旨,傳曰,只推。
有政。吏批,行判書閔泳穆進,參判尹用求牌招不進,參議尹致聃在外,同副承旨朴鳳彬進。以任冕鎬爲敦寧都正,趙寧夏爲弘文提學,李晩正·宋奎會爲典籍,金在容爲中學敎授,金寅基爲軍器判官,趙卿植·朴受弘·鄭貴朝爲假監役,金喆熙爲南陽府使,徐夔淳爲谷山府使,右議政單,金炳德,摠理軍國事務單,金炳德,參議交涉通商事務單,金晩植,東南諸島開拓使單,金玉均,廣州留守單,朴泳孝,假監役鄭來濟,今超通政,前同敦寧韓鵬履,今加嘉義,已上,朝官年八十依法典加資,分監役單,朴圭鶴,分敎官單,徐昌東。再政。以姜文馨爲兵曹參議,李應烈爲鐵原府使。
兵批,判書韓敬源進,參判李敎獻病,參議徐夔淳病,參知趙璟淳入直。同副承旨朴鳳彬進。兵批啓曰,慶尙左水使,今當差出,而擬望之人乏少,他道防禦使竝擬,何如?傳曰,允。以徐相龜爲同知,李敎獻·李基赫爲同訓鍊,柳芝熙爲僉知,李夔憲爲宣傳官,具奭祖·閔致儉爲內禁將,李寅聲·姜文元·安興柱爲五衛將,吳德泳爲曺司衛將,李儒行爲忠壯將,李奎元爲宣傳官,金思轍·林羲相爲文兼,李峻器爲摠戎哨官,李賢植爲守門將,梁柱星爲慶尙左水使,同知單,鄭重喜,五衛將加設單,尹致寬·李基常·黃鶴秀·金壽喆·高時達·金圭涉·梁學周·金商洪·金尙協,南兵使單,尹雄烈,兼南漢守禦使單,朴泳孝,平安道兵馬節度使單,鄭騏澤,副護軍,李晩耆·柳道彙·李萬稙,副司果,劉天赫·吳國善,已上竝單付。再政。以李圭遠爲宣傳官,李敎直爲摠戎把摠,僉知單,李寅聲·姜文元·安興柱。三政。以李敏復爲訓鍊僉正,金應稷爲左捕從,同知單,安孝吉,僉知單,吳德泳。四政。以金鳳翼爲訓鍊僉正,李敎錫爲訓鍊判官。五政。以南起元爲訓鍊判官,李盛潤爲訓鍊主簿。六政。以柳應魯爲訓鍊主簿,崔雲煥爲部將。七政。以李根哲爲守門將。
癸未三月十七日時,上御□□□。時原任大臣請對入侍時。
癸未三月十七日,上御□□□。召對入侍時,參贊官朴鳳彬,檢校直閣洪殷謨,侍讀官嚴冑永,檢討官金在容,假注書鄭奎燮,記事官康鴻擧,別兼春秋尹相翊,各持綱目第二卷,以次進伏訖。
上在昌德宮。停常參·經筵。
權膺善啓曰,北苑親行望拜禮相値,視事頉稟之意,敢啓。傳曰,知道。
又啓曰,明日北苑望拜禮時,闕字牌及爐盒,當爲奉來,門路以何門爲之乎?敢稟。傳曰,集成門爲之。
又啓曰,卽者弘文館副校理嚴冑永,以其親病,投章徑行,原疏纔已捧入矣。所當直捧禁推傳旨,而此與無端下鄕有異,從重推考,何如?傳曰,允。
又啓曰,中學敎授金在容,昨日政除拜,而旣在闕中,肅單,今始來呈,事甚未安,從重推考,何如?傳曰,允。
弘文館啓曰,副校理嚴冑永,陳疏徑行,上番闕直,事甚未安。應敎鄭光淵,副應敎宋圭元,校理朴齊斌,副校理鄭寅興,竝卽牌招,推移入直,何如?傳曰,允。
侍講院啓曰,明日北苑望拜禮時,本院,當爲全數進參,而弼善徐公淳,有身病,無以備員,何以爲之?敢稟。傳曰,許遞。前望單子入之。
弼善前望單子入之,朴斗陽落點。
傳曰,明日望拜禮後,當御春塘臺,參班儒武應製試射矣。弘文提學,待明朝牌招,武士則兵判,試藝於丹楓亭。
傳曰,國之治否,在於輔相之得其人,而得之於夢卜之外,予心充然有喜,輿論欣然相賀,見之於今日之卿矣。卿以卿家人,貞忠孝友,世襲其美,況歷試內外,蔚然有已著之績,顧今如此時事,如此國計,安得無倚望於卿,而擔負於卿乎?卿於此,當有裁量者存,須勿備例巽讓,卽起膺命,與元輔·左揆,同寅協贊,弘濟時艱事,遣史官傳諭于右議政。
以司謁口傳下敎曰,凡於應製·節製命下後,王世子隨詣之節,自該曹,依例取稟。
侍講院啓曰,新除授弼善朴斗陽,卽爲牌招察任,何如?傳曰,允。
又啓曰,新除授司書尹瀗,自鄕上來云,卽爲牌招察任,何如?傳曰,允。
禮曹啓曰,今三月十九日,親臨春塘臺,參班儒生應製試取時,王世子侍坐之節,何以爲之乎?敢稟。傳曰,依例磨鍊。
伴接館啓曰,卽者差備譯官來言,留館日本國人中從者三名,領什物一馱,今日辰時量,出去仁川濟物浦云矣,敢啓。傳曰,知道。
傳曰,明日出宮門路,以協陽門爲之。
事變假注書金振龍書啓,臣於本月十八日酉時量,敬奉聖諭,馳往傳諭于北部觀光坊大安洞契右議政金炳德所住處,則以爲,臣以百無肖似之踪,伏承萬不堪承之命,卽又史官,宣臨聖諭,尤非賤臣,所可一時冒當,惶霣震越,罔知攸達云矣。敢啓。答曰,知道。
吏曹啓目,行副護軍李會哲名字,改以會弼,直講劉學洙名字,改以秉洙,新及第權錫洛名字,改以相洛,司果李必宇名字,改以最宇,五衛將宋元昇名字,改以來升,副司果具承祖名字,改以翊祖,司果鄭觀民名字,改以逵一,出身閔泳輔名字,改以泳卨,梁仁名字,改以仁洙,梁熙重名字,改以柱邦,梁熙培名字,改以柱國,朴興祿名字,改以箕輔,前僉使李謇熙名字,改以鏘熙事爲等如告狀,依例令藝文館,給帖,何如?啓依允。
副校理嚴冑永疏。省疏具悉。爾其勿辭,往護。
上在昌德宮。停常參·經筵。
上詣北苑入幕次後,藥房·內閣·政院·玉堂口傳問安。答曰,知道。望拜禮,還入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
權膺善啓曰,明日常參·經筵,取稟。傳曰,停。
傳曰,弘文提學許遞,前望單子入之。
弘文提學前望單子入之,鄭範朝落點。
傳曰,出宮門路,以宜春門爲之。
臺諫前望單子入之,大司憲李世宰,大司諫申泰寬落點。
弘文館啓曰,上番闕直,事甚未安。副修撰金世基,卽爲牌招,姑陞入直,何如?傳曰,允。
承文院啓曰,月食已過,禮部回咨,按例撰出,付撥下送灣府,以爲入送之地,何如?傳曰,允。
伴接官啓曰,卽者差備譯官來言,留館日本國人中兵隊四十名,領什物四十二馱,今日辰時量,出去仁川濟物浦云矣。敢啓。傳曰,知道。
迎接官啓曰,今日未時量,吳提督,率隨員二十二人,入來大陣之意,敢啓,傳曰,知道。
吏曹,兼直閣單,朴斗陽。
傳曰,欽差吳使,明日當便殿接見,東宮亦爲接見矣。該房知悉。
傳曰,欽差吳使接見時,都承旨·左承旨,入直閣臣·翰注各一員·通事譯官二人,入侍。東宮接見時,輔德·兼輔德·入直春桂坊·通事譯官二人,入侍。
傳曰,此家人之得參此科,事不偶然,直赴權榮洙,特爲賜樂,放榜日,忠烈公權順長祠版,遣禮官致祭。
傳曰,直赴王濟肯,卽皇朝人後裔也。此日科聲,不可無示意,特爲賜樂。
癸未三月十九日□時,上詣北苑望拜禮。仍詣春塘臺,參班儒生應製試取入侍時,行都承旨李喬翼,左承旨尹泰駿,右承旨朴周陽,左副承旨金學洙,右副承旨權膺善,同副承旨朴鳳彬,假注書鄭圭燮·沈在建,別兼春秋金天洙·尹相翊·金昇均,直提學金允植,檢校直閣洪殷謨·朴鳳彬·徐相祖·尹泰駿,直閣朴斗陽,檢校待敎閔泳韶,以次侍立。時至通禮跪,啓請外辦。上具翼善冠·衮龍袍,乘輿出宣化門。藥房提調沈舜澤,副提調李喬翼,進前問候訖。仍詣北苑降輿所。通禮跪啓請降輿,上降輿入小次。命書傳敎曰,戶房承旨與禮曹堂上·戶曹郞廳,依定式馳詣宣武祠,奉審以來。少頃,通禮跪,啓請外辦,上改具翼善冠·黑圓領袍·素玉帶·黑皮靴以出。通禮導上詣帳殿前版位,贊儀唱四拜,上行四拜禮訖。司香官二員,進香案前,三上香,贊儀唱四拜。上行四拜禮。通禮跪,啓請禮畢,大臣進前問候訖。上還入小次,仍命書傳敎曰,還官門路,以宜春門爲之。又命書傳敎曰,侍衛與陪衛軍兵,令各其營乾犒饋。通禮跪,啓請出次,上出次乘輿入內。少頃,上出次乘輿,詣春塘臺。通禮跪啓請降輿。上降輿陞座。承旨奏曰,儒生當入場,出標信開布城,何如?上曰,以已下標信擧行,可也。承旨讀奏入門單子訖。又奏曰,試官使之行禮乎?上可之。讀券官鄭範朝等行四拜禮訖。入就位,上命試官進前書題,缺範朝跪書,讀奏訖。對讀官奉出懸題,上入小次,仍命試官權退,承旨以司謁,入稟考試,上命考試。又以司謁,入稟取幾人,上命取五十人。又以司謁,入稟科次,上出次。範朝奏請書等,承旨坼封·讀奏訖。上命書傳敎曰,參班儒生應製賦居首三下一幼學權榮洙,三下二幼學王濟肯,竝直赴殿試之次草,三下幼學兪世濬等五人,竝直赴會試之次,次上幼學王晉說等七人,竝給二分之次,次上幼學金龜俊等七人,竝給一分之次,次上幼學尹相鍾等二十九人,各奎章全韻一件賜給。又命書傳敎曰,還宮,當自內爲之矣。該房知悉。又命書傳敎曰,入格幼學金亮鉉,此是桂坊也。守令待窠,首先擬入。又命書傳敎曰,入格儒生,明日待令。鳳彬請出標信解嚴。上還內,諸臣以次退出。
上在昌德宮。停常參·經筵。
藥房提調沈舜澤,副提調李喬翼啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿,氣候一樣,中宮殿氣候安順,卿等,不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金學洙啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
傳曰,予心之喜,前諭不云乎?自卿膺卜,國論翕然,渴望之懷,一日爲遲,蓋今時事多艱,弘濟爲急,須上下聚精,實心實政,而以卿平日國耳公耳,一節夷險,必應直前擔夯,彌綸匡輔,俾實予不寢之喜故也。倚注之深,玆又敷告,卿其體諒,卽起簉朝,以幸國事事,遣史官傳諭于右議政。
禮曹,來五月初二日,行景慕宮夏享大祭親祭,取稟。奉敎恭依。
金學洙啓曰,因兵曹啓目,德山郡守,今已復舊,則兼營將,依例革罷矣。營將兵符與分上件,竝以收聚,上送政院,使之燒火事,允下矣。收聚上送,以爲燒火之地事,忠淸監司處,下諭,何如?傳曰,允。
弘文館啓曰,上番闕直,事甚未安。應敎鄭光淵,副應敎宋圭元,校理朴齊斌,副校理鄭寅興,竝卽牌招,推移入直,何如?傳曰,允。
禁衛營啓曰,本營中軍申桓,前任平安兵使,千摠任榮鎬,前任仁川府使,俱在任所,姑未上來,領軍之職,久曠可悶,竝改差,何如?傳曰,允。
又啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
御營廳啓曰,謹依下敎,侍衛與陪衛本廳軍兵等處,乾犒饋分給之意,敢啓。傳曰,知道。
伴接官啓曰,卽者差備譯官來言,日本國辦理公使竹添進一郞,率傳語官二人,大隊長一人,巡査三名,兵隊一百五十名,今日辰時量,出去仁川濟物浦云矣。敢啓。傳曰,知道。
又啓曰,卽者差備譯官來言,留館日本國人中士官十八人,兵隊一百六十名,領什物五十馱,今日午時量,又爲出去仁川濟物浦云矣。敢啓。傳曰,知道。
傳曰,入格儒生入侍。
金學洙啓曰,行都承旨李喬翼,藥院進,左承旨尹泰駿,軍國事務衙門進,右承旨朴周陽,不爲仕進,右副承旨權膺善,式暇出去,同副承旨朴鳳彬內閣進。院中,只有臣一人,伴直無人,同副承旨,卽爲牌招,何如?傳曰,允。
又啓曰,同副承旨朴鳳彬,牌不進,伴直無人,右承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
錦陵尉朴泳孝疏略曰,臣寒門賤質,猥被粉選,出入禁掖,十數年于玆矣。竊稽國朝故事,跡涉禁臠,例不得除拜要職,與聞政令,此有深意存焉。今創自臣身,壞癈古規,雖閒司漫職,不可冒據。況京兆者,獄訟之所聚,風化之基,恩出格外,感激自奮之際,專欠裁度,巿井騷然,臣罪至此,恭俟誅罰。乃者,居留除旨,又出於夢想之外。夫南漢要鎭,非有才兼文武,不足以當鎖鑰之重,委畀之專,地望之隆,又非京兆之比矣。伏乞亟遞臣新除授任焉。臣無任云云。答曰,省疏具悉。不必如是過引,其勿辭巽,往欽保釐之責。仍傳曰,此批答,遣史官傳諭。
協辦交涉通商事務洪英植疏略曰,臣素稟羸弱,夙嬰疾病,尙何望奔奏執事,無瘝厥官乎?臣所帶,逈異尋常,外署之制度草創,必須協理,西垣之詞命賁飾,正合贊颺。近又縻經筵之銜,淸要之務,萬分難堪,亟刊臣現任諸職,俾得投閒調疴,不勝至願,臣無任云云。答曰,省疏具悉。此時此任,不可輕遞,勿辭,行公。
督辦軍國事務金炳始疏曰,伏以辭煩則瀆,情窮則迫,今臣之辭已瀆而情亦迫矣。縱荷幈幪之恩,輒加含容,未遂肖翹之願,轉益悶隘,材與力堪勝而只圖占便,是謂孤恩也。心與口相反而惟事崇飾,是爲矯情也,念臣之霑被鴻私,出尋常萬萬,臣雖冥蠢,思所以殫竭報效,宜其有倍乎人,人顧何敢逡巡退托,以速要君之辜哉?由中之懇,嘔出肝肺,而天聽愈邈,迄未蒙兪,臣不獨以依舊奔走,不得安意醫治爲憂也。徒恃寵靈,仍復蹲冒,則向之頻煩控籲,便歸文具,此非孤恩,卽是矯情,臣罪到此,將復何居?且臣之衰謝日甚一日,菁華漸鑠,軀殼徒存,卽一土木而冠裳之耳。見狀若是,何論職事之緊漫,而冑筵輔導之責,衙仕奔趨之役,兼資乎聞識筯力,餉務之愼重,貢簿之浩穰,專仗乎智慮幹局。以若謏陋疲孱,處玆棼褥,要劇,謂將萬有一句當是,誠非愚則妄,而止竟僨敗乃已臣之憂懼煩酲,不能按耐者,不待畢辭而庶蒙矜察,竊附無隱之義,重犯瀆撓之罪。伏乞聖明,念國計之不宜虛徐,恤臣情之無望策勵,將臣所辭諸務,竝賜鐫斥,以幸公私,千萬至祝。臣無任云云。答曰,省疏具悉。前批已言之矣。重任何可輕遞?卿其勿辭,行公。
吏曹參判尹用求疏。答曰,省疏具悉。所請依施。
癸未三月二十日□時,上御樂善齋。入格儒生入侍時,左副承旨金學洙,假注書沈在建,記注官崔鼎獻,別兼春秋尹相翊,以次進伏。幼學權榮洙·王濟肯,進士李徽珪,幼學洪鼎植·黃鍾岐·李台稙·李庚稙·金龜漢·金聲漢·尹相鍾·馮念祖·王瑜稙·李元和·尹相協·金炳吉等,序立階下訖。上曰,史官分左右。學洙奏曰,入格儒生兪世濬等三十五人,有身病,不得待令矣。待令儒生,使之陞堂,奏職姓名乎?上可之。榮洙陞堂奏職姓名訖。上曰,爾祖忠烈公幾世孫乎?榮洙起伏奏曰,九世孫也,上曰,爾其嗣孫乎,支孫乎?榮洙俯伏奏曰,奉祀孫也。仍退立階下訖。學洙曰,儒生等,使之頒賞行禮乎?上可之。儒生等行禮訖。學洙曰,儒生等,使之退出乎?上可之。仍敎曰,直赴會試以下竝出送,直赴殿試二人,承旨出去進退,可也。學洙奏曰,招院隷擧行乎?上可之。學洙出立楹外進退訖。仍進前奏曰,臚唱之際,做錯非細,事甚未安,當該通禮院官員,所當重勘,而本院請推之外,無他可施之罰,何以爲之乎?上曰,拿處可也。出榻敎上命史官就座。又命退,承史以次退出。
上在昌德宮。停常參·經筵。
自申時至人定,灑雨下雨,測雨器水深五分。
金學洙啓曰,明日常參·經筵,取稟。傳曰,停。
又啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,右副承旨權膺善,今日不爲仕進,卽爲牌招,何如?傳曰,允。
以同副承旨朴鳳彬牌不進罷職傳旨,傳曰,只推。
傳曰,左副承旨許遞,前望單子入之。
伴接官啓曰,卽者差備譯官來言,留館日本國人中生徒三人,今日辰時量出去高陽云矣。敢啓。傳曰,知道。
又啓曰,卽者差備譯官來言,留館日本國人中,隨員二人,從者七名,領什物五馱,今日辰時量,出去仁川濟物浦云矣。敢啓。傳曰,知道。
兵曹啓曰,謹依下敎,侍衛軍兵等處,乾犒饋分給之意,敢啓。傳曰,知道。
統理軍國事務衙門啓曰,協辦軍國事務衙門李喬翼所帶刑務,參議軍國事務趙同熙所帶吏務,使之相換,何如?傳曰,允。
伴接官啓曰,卽者差備譯官來言,留館日本國人中,隨員一人,領什物二馱,出去仁川濟物浦云矣。敢啓。傳曰,知道。
事變假注書金振龍書啓,臣於本月二十日四更量,敬奉聖諭,馳往傳諭于北部觀光坊大安洞契右議政金炳德所住處,則以爲臣自奉寵命,歷日懍慄,殆乎忘其寢而廢其食,五內失守,莫省所以,如何止屆卽又王人荐辱,恩諭彌篤,諭之以時事多艱,勉之以直前擔夯,愈往非不肖無狀,所敢承當。臣於是,益不勝惶霣之至,將遽有控籲,則極涉猥越,若一向泯伏,則冞增罪戾,附達體嚴,靡暇張皇,謹當收召神思,冒入文字,仰請處分云矣。敢啓。答曰,知道。
權膺善啓曰,行都承旨李喬翼,軍國事務衙門進,左承旨尹泰駿,廚院進,右承旨朴周陽,牌不進,左副承旨前望未下,同副承旨朴鳳彬,內閣進。院中,只有臣一人,伴直無人,同副承旨,卽爲牌招,何如?傳曰,允。
承旨前望單子入之,尹落點。
權膺善啓曰,右副承旨朴鳳彬牌不進,伴直無人,同副承旨尹,卽爲牌招,何如?傳曰,允。
癸未三月二十一日,上御□□□。召對入侍時,參贊官權膺善,檢校直閣朴斗陽,侍讀官鄭寅興,檢討官金在容,假注書鄭圭燮,記注官金鼎獻·康鴻擧,各持綱目第二卷,以次進伏訖。
上在昌德宮。停常參·經筵。
自人定至開東,灑雨下雨,測雨器水深一寸八分。
權膺善啓曰,明日常參·經筵,取稟。傳曰,停。
又啓曰,假注書鄭圭燮有身病,勢難察任,今姑改差,何如?傳曰,允。
以右承旨朴周陽·右副承旨朴鳳彬牌不進罷職傳旨,傳曰,只推。
統理交涉通商事務衙門啓曰,參議金晩植,分掌同文學掌敎,同文學主事南廷哲,征榷司主事高永喆,換差,何如?傳曰,允。
以司謁口傳下敎曰,自今爲始,京畿監司若帶內外衙門事務,使之從便出入。
傳曰,右副承旨許遞,前望單子入之。
承旨前望單子入之,睦承錫落點。
權膺善啓曰,行都承旨李喬翼,軍國衙門進,左承旨尹泰駿,廚院進,右承旨朴周陽,不爲仕進,右副承旨尹,承牌來詣朝房,有身病不得肅辭。院中,只有臣一人,伴直無人,新除授同副承旨睦承錫,卽爲牌招,何如?傳曰,允。
右議政金炳德疏略曰,聖諭若曰國之治否,在於輔相之得其人,時事多艱,弘濟爲急,有以仰宸念,深軫輔相之重,其於弘濟時事,所以擔責倚注之者,合有其道,而今乃畀之於如臣無肖,將不免群情駭惑,國事狼狽,顧安敢徒諉趨走之恭,不恤僨敗之懼也。伏乞將臣新授議政之任與摠理之銜,劃賜收還,改卜賢德,毋瘝重任云云。答曰,省疏具悉卿懇。凝佇之餘,巽牘忽至,惘然失圖,曷以爲喩?卿於此時此任,將欲應文備例退然而不居乎?三揖一辭,雖曰君子進退之節,顧今許多事計,如焚如溺,若規行矩步,不可副救拯之急。況以卿才猷聞望,兼之以家庭擩染,急病讓夷,必有所不遑他顧,而今乃雍容暇豫,莫之擔夯,則是豈所望於卿也?予之委毗,卿不可孤也,朝野厚望,卿不可缺也,匡輔經濟,隨時展蘊卿不可失也。卿其體予至意,卽爲簉朝。仍傳曰,此批答,遣史官傳諭。
錦陵尉朴泳孝疏略曰,臣誤蒙聖恩,屢叨非分,有罪不問,無功濫榮,情甚窘迫,義難泯默,不避猥越,更暴衷私,伏願垂察焉。臣於京兆之職,未嘗一毫近似,而惟治道一事,本非軍國重務,乃有司之職耳。臣奉職之初,所在犯路假家,一竝毁撤,巿井小民,容或有不悅之徒,而路傍築室,雖逼不毁,蓋所以重遷人民也。至若負戴離散,都城空虛,無乃不悅者之胥動浮言乎?大更張之際,未有不拾謗斂怨,臣雖至愚,豈不慮及于此乎?側聽屢日,未有處分,夫爲人臣而負此罪戾,幸逭天誅,其可曰國有法乎?伏願亟遞臣廣州留守之任,仍施當勘之律焉。臣無任云云。答曰,省疏具悉卿懇。今此特授,予意攸在,更勿逡巡,卽爲察任。仍傳曰,此批答,遣史官傳諭。
上在昌德宮。停常參·經筵。
政院啓曰,明日常參·經筵,取稟。傳曰,停。
鄭圭燮改差,代以李東郁爲假注書。
兵曹,以李基赫爲禁衛中軍。
傳曰,批答遲滯之中官沈周鉉,從重推考。
兵曹啓曰,曜金門北邊墻垣頹圮處,今已畢築矣。把守軍兵,解送直所之意,敢啓。傳曰,知道。
禁衛營啓曰,本營千摠曺秉斗,身病猝重,勢難察任,改差,何如?傳曰,允。
御營廳啓曰,本廳千摠吳宅善,身病甚重,勢難察任,改差,何如?傳曰,允。
又啓曰,本廳千摠,今當差出,而擬望之人乏少,外任竝擬,何如?傳曰,允。
伴接官啓曰,卽者差備譯官來言,日本國辦理公使竹添進一郞,率傳語官一人,巡査三名,自仁川濟物浦,還爲入來館所云矣。敢啓。傳曰,知道。
又啓曰,卽者差備譯官來言,仁川濟物浦所留日本國人中,從者一名,領什物二馱,入來館所云矣。敢啓。傳曰,知道。
大司憲李世宰,掌令崔在澈·申克休聯名箚。答曰,省箚具悉。已有前批,何可如是爭執乎?更勿煩瀆。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,左副承旨權膺善,今日不爲仕進,卽爲牌招,何如?傳曰,允。
又啓曰,南兵使鄭騏澤,移拜平安兵使,鐵原防禦使梁柱星,移拜慶尙左水使,有除朝辭赴任之命矣。密符則竝以前所受仍佩,諭書則改書安寶,使院吏齎傳,何如?傳曰,允。
又啓曰,卽見黃海監司沈東臣狀啓,則以水使梁柱顯犯贓事,其罪狀,令攸司稟處矣。苟非邊情師律,則當請令廟堂稟處,而令有司稟處者,有違格例,原狀啓,所當還下送,係是民事,雖不得不捧入,該道臣,不可無警,推考,何如?傳曰,允。
以左副承旨權膺善牌不進罷職傳旨,傳曰,只推。
傳曰,日昨之批,已罄予衷蘊,卿當幡然改圖矣。輔相之職,何時不重,而至於今之事勢,國之安危存亡,在於一呼吸一跬步之間,正是君臣上下,奮發淬礪之會也,鼎席今已備矣。其扶顚濟艱,轉否回泰,惟翊亮承弼,是仗是倚,則今何以規規於辭受,不思所以勇往直前乎?古人有一疏而出,蓋由於擔當時務,不擇夷險之義,予安得不以此厚望於卿也?托之以股肱,敷之以心臆,卿其深裁,以幸民國事,遣史官傳諭于右議政,仍與偕來。
傳曰,忠淸水使有闕之代,慶尙左水使梁柱星除授,慶尙左水使之代,江華中軍李熙善除授。
傳曰,濟州牧使有闕之代,前縣監沈賢澤除授。
傳曰,臺諫竝許遞,前望單子入之。
禁衛營啓曰,本營千摠,今當差出,而擬望之人乏少,外任竝擬,何如?傳曰,允。
禁衛營·御營廳啓曰,曜金門北邊墻垣頹圮處,今已畢築,把守軍兵解送事,自兵曹草記蒙允矣。把守金虎門入直軍,還入直所,將校解送之意,敢啓。傳曰,知道。
司譯院啓曰,倭學堂下譯官韓應參,履歷具備,特施加資之典,以爲前頭任使之地,何如?傳曰,允。
政院啓曰,明日傳香,禮房承旨當爲齋宿。左副承旨權膺善,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
伴接官啓曰,卽者差備譯官來言,仁川濟物浦所留日本國人中,傳語官一人,入來館所云矣。敢啓。傳曰,知道。
義禁府啓曰,島配罪人李會正,安置罪人任應準,放逐鄕里事,連伏承卽速擧行之命,而臺啓未停,格例莫越,飭敎之下,末由擧行,不勝惶恐,敢啓。傳曰,尙不擧行,是何道理,卽速擧行。
又啓曰,通禮院假引儀徐恒輔拿處事,傳旨啓下矣。徐恒輔,係是雜技,依例移送秋曹之意,敢啓。傳曰,飭已施矣。分揀放送。
伴接官啓曰,卽者差備譯官來言,仁川濟物浦所留日本國人中,士官七人,從者四名,領什物七馱,入來館所云矣。敢啓。傳曰,知道。
又啓曰,卽者差備譯官來言,留館日本國辦理公使竹添進一郞,率傳語官二人,士官一人,巡査三名,兵隊二十五名,進去下都監上國大陣矣。因往通商衙門。申時量還歸館所云矣。敢啓。傳曰,知道。
事變假注書金振龍書啓,臣於本月二十四日午時量,敬奉聖諭,馳往傳諭于北部觀光坊大安洞契議政府右議政金炳德所住處,則以爲,臣之荒率一籲,不足以感回聽卑,而反伏奉批旨與夫別論下者,不惟不賜允兪,至以扶傾濟艱轉否回泰,誨諭之勉勵之者,愈往愈摯,因有諧來之命。臣俯仰跼蹐,靡所因極,臣雖無狀,不有其身,自是帖額銘符,則豈或全眛?惟命所使,寧速逋傲之罪,不敢爲蠢動計者,以臣而居此任擔此責云爾,則是自欺之不足,而至於欺君,自誤之不足,而至於誤國,其歸焉害將何及?思到于玆,非爲臣一己私恤,誠有無限憂虞,所冀幸者渙汗之音,而未蒙開納,所竊聽者駁正之論,而尙無節拍,時日且徂,國體徒損觸藩,進退維谷是已。臣情到此,不敢以煩溷爲懼,惟有申暴未罄之私,恭竢曲諒之恩,而簪筆之臣,來守陋次,冞增悚蹙,亟賜召還,以存事體,千萬至祝云矣。臣旣承仍與偕來之命,故姑爲仍留之意,敢啓。傳曰,知道。
以義州府尹趙秉世狀啓,犯越罪人二名,取招嚴囚事,傳曰,令廟堂稟處。
以左副承旨權膺善再牌不進罷職傳旨,傳曰,只推。
義禁府啓目,粘連向前李鍾倫,亦病勢雖曰難强,禁直何可徑出,法意所在,難免當勘,以此照律,何如?啓依允。
又啓目,粘連向前柳興秀,亦公債挪貸,道啓指的,囚供縱有分疏律例焉逭當勘,以此照律,何如?啓依允。
錦陵尉朴泳孝疏略曰,臣以毁撤假家,貽害於巿民,取謗都人,怨讟華集,身名淟瀝,臣雖曰爲國報效,執諒臣心,曾未幾時,令出者復反,毁撤者復建,古所謂五日京兆者,於臣近之矣。臣雖欲冒沒廉防,抗顔出肅,人將唾面,不食其餘,聖朝任官,何患無人,而必欲致如臣無狀者哉?況復保釐之職,關係重大,如臣蒙駿,所可堪承者乎?假使臣,人望足以鎭物,制事足以稱職,猶不必格外。伏乞亟收臣居留新命,卽付有司,論臣罪狀焉。臣無任云云。答曰,省疏具悉。卿之無他,予所深知,何爲過引旣往,不體今者委寄之意也。勿復固執,卽往祗肅。仍傳曰,此批答,遣史官傳諭。
大司憲李世宰,掌令崔在澈·申克休,聯名箚。答曰,省箚具悉。已有昨日之批矣。何必如是?更勿煩聒。
上在昌德宮。停常參·經筵。
藥房提調沈舜澤·副提調李喬翼啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿,氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
睦承錫啓曰,明日常參·經筵,取稟。傳曰,停。
傳曰,太廟夏享大祭,遣大臣攝行,依親祭例磨鍊。
傳曰,政官牌招開政。
傳曰,式年文武科放榜日子,更爲擇入。
傳曰,在外判尹·同成均,許遞。今日政差出。
傳曰,安奇察訪金濟懋,沙斤察訪安潤明,相換。
傳曰,吏曹參判有闕之代,前望單子入之。
以慶尙監司狀啓,固城縣令趙存植身死事,傳曰,令該曹口傳各別擇差,催促下送。
吏曹口傳政事,以鄭海植爲固城縣令。
吏曹,濟州牧使單,沈賢澤除授事,承傳。
兵曹,兼濟州防禦使單,沈賢澤。
兵曹口傳政事,禁衛千摠單,沈宜弘,御營千摠單,朴善陽,護軍單,尹用求。
兵曹啓曰,慶尙左水使梁柱星,忠淸水使除授事命下,而以前任鐵原府使,方在解由未出中,何以爲之,敢稟。傳曰,勿拘。
禮曹啓曰,各陵園所,今春植木及播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞之意,敢啓。傳曰,知道。
又啓曰,今三月二十七日,貞敬夫人宋氏喪期日,嬪宮望哭除服儀註,直爲書入嬪宮之意,敢啓。傳曰,知道。
禮曹,來四月初九日,行宗廟夏享大祭,同日行永寧殿攝行祭,香祝親傳,取稟。奉敎敬依。
內醫院啓曰,待令醫官之遠地守令除拜者,近地相換,自有已例矣。和順縣監鄭淳默,畿邑中,令該曹口傳相換,何如?傳曰,允。
兵曹啓曰,參班武士入格人等,謹依別單判下施賞,而長弓,以軍器寺所在者,取來頒給之意,敢啓。傳曰,知道。
睦承錫啓曰,行都承旨李喬翼,藥院進。左承旨尹泰駿,軍國衙門進。右承旨朴周陽·左副承旨權膺善,不爲仕進。右副承旨尹,式暇出去。院中,只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
吏曹啓曰,龍仁縣令李秉綸,親病沈重,萬無還官之望云。其親病旣如是,則有難强令還任,改差,何如?傳曰,殷栗縣監李建膺相換。
又啓曰,繕工監假監役官鄭貴朝·朴受弘,俱以身病,呈狀乞遞,竝改差,何如?傳曰,允。
又啓曰,成均館司成金思轍,軍器寺判官金寅基,承文院校檢李達賢,成均館典籍李晩正·宋奎會,東學敎授尹吉求,南學敎授南廷哲,俱以身病,呈狀乞遞,竝改差,何如?傳曰,允。
兵曹,忠淸水使單,梁柱星,慶尙左水使單,李熙善,已上除授事,承傳。
兵曹啓曰,同知中樞府事徐相龜,同知訓鍊院事閔宗鎬·李基赫,僉知中樞府事趙鶴永,宣傳官李敏皐·李夔憲·金永喆,五衛將李寅聲·姜文元·安興柱,文臣兼宣傳官金思轍·林羲相,部將李朝憲,守門將李賢稙,俱以病難供職,呈狀乞遞,竝改差,何如?傳曰,允。
睦承錫啓曰,臣吏兵批兼進之意,敢啓。傳曰,知道。
有政。吏批,行判書閔泳穆進,參判未差,參議尹致聃在外未肅拜,同副承旨睦承錫進。以鄭順朝爲工曹判書,許傳爲判尹,李奎奭爲兵曹參判,趙秉弼爲大司成,金晢根爲同經筵,洪鍾軒爲同成均,徐誼淳爲司成,趙光祐爲校檢,姜日馨·任定模爲典籍,鄭憲時爲東學敎授,金昇均爲南學敎授,崔英煥爲軍器判官,金東錫·白樂善·陰東益爲假監役,學諭單,張錫泓,分監役單,李春應,分敎官單,玄在德,前假監役趙卿植,今超通政,朝官年八十,依法典加資,兼保寧府使單,梁柱星,忠義二單,李周元·劉鼎運。
兵批,判書韓敬源進,參判未差,參議徐夔淳,騎兵點考進,參知趙璟淳入直,同副承旨睦承錫進。以李正魯·趙台顯爲同知,李邦鉉·尹喜秀爲同訓鍊,尹行駿爲僉知,李冕榮·李熙春·尹宜鉉爲宣傳官,孟欽周·金成鍊·金永柱·金商秉爲五衛將,李敏復爲宣傳官,韓用喆爲訓鍊僉正,洪瀅周·鄭光淵爲文兼,趙秉弼爲禁衛哨官,李國鉉爲部將,元殷常爲守門將,李昌權爲江華中軍,林溫相爲金甲島萬戶,同知加設單,李敎憲,五衛將加設單,朴啓恒·李圭淳·李晩恁·李晩華·安敬壽·安軾鎭·朴永鎭·崔東漢·文聖郁·李熙淳·姜在瑄·金元鶴,華寧殿守門將單,朴載雲,忠淸道水軍節度使單,梁柱星,慶尙左道水軍節度使單,李熙善,大護軍徐璟淳,副護軍金德均,副司果吳宖默·金寅基·李朝憲·尹政淳·鄭聖學·申命均,已上竝單付。再政。以李敎榮·具大植,爲訓鍊僉正,劉琳爲訓鍊主簿,加設,鄭寅植爲御營把摠,同知單,金商秉,僉知三單,孟欽周·金成鍊·金永柱。三政。以沈宜一爲訓鍊僉正,李承禎·姜周興,爲中樞都事。四政。以李奭熙爲訓鍊判官,裴榮樂·李在晙爲訓鍊主簿。五政。以柳冀春爲訓鍊主簿,李晩宇·李敎興,爲守門將。
以左副承旨權膺善牌不進罷職傳旨,傳曰,只推。
睦承錫啓曰,左副承旨權應膳牌不進,伴直無人,右承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
吏曹參判前望單子入之,李應辰落點。
兵曹口傳政事,大護軍趙慶鎬。
義禁府啓曰,島配罪人李會正,安置罪人任應準等放逐鄕里事,承傳啓下矣。全羅道康津縣古今島島配罪人李會正,珍島府金甲島安置罪人任應準等放逐鄕里事,分付該道道臣之意,敢啓。傳曰,知道。
義禁府啓目,兵曹正郞李禧龍原情云云。傳旨內辭緣,泛稱遲晩,刑推得情,何如?啓飭已施矣。分揀放送。
領議政洪淳穆,左議政金炳國,領敦寧徐堂輔,聯名箚曰,伏以淸廟夏禴親祼有命,聖心僾慕,洋洋昭假,協氣盻蠁,凡厥在列,疇不顒若。第今委巷閭里之間,往往有輪感之流行,雖不知熾且蔓矣,其爲不蠲潔則可戒焉。此際鑾蹕,有警離次,經宿徹宵,將事,或恐有違於大聖人節宣之方,忱誠所結,短牘聯籲。惟聖明,亟寢前旨,用副大同之祝,千萬幸甚焉。取進止。答曰,省箚具悉。。卿等之懇,旣如此,不得不勉從。仍傳曰,此批答,遣史官傳諭。
上在昌德宮。停常參·經筵。
自未時至人定,灑雨下雨,測雨器水深三分。
睦承錫啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
議政府啓曰,卽見黃海監司沈東臣狀啓,則水使梁柱顯,不思對揚,全事掊克,營差相續,枉羅者無不蕩産,幕帖殆遍,饒居則動輒索賂,封松之濫伐,島氓之侵虐,已爲現露,許多所犯,不可置而勿問,其罪狀,請令攸司稟處矣。懲貪之政,前後朝飭,不啻截嚴,而身爲梱帥,有此侵虐,苟念法紀所在,豈敢若是無憚乎?該水使,爲先罷黜,令該府拿問處之,其代,政官牌招開政差出,使之催促下送,而道臣論啓,初無計贓者,有違事體,更令臚列,登聞,且請罪帥臣,不由廟堂,只以攸司稟處者,亦欠格例,施以重推之典,何如?傳曰,允。令該曹口傳差出。
以左承旨朴周陽牌不進罷職傳旨,傳曰,只推。
伴接官啓曰,卽者差備譯官來言,留館日本國人中,士官七人,領什物一馱,今日辰時量,出去仁川濟物浦云矣。敢啓。傳曰,知道。
禁衛營啓曰,本營千摠沈宜弘,以前任忠淸水使,尙在任所矣。領軍之任,久曠可悶,改差,何如?傳曰,允。
睦承錫啓曰,行都承旨李喬翼,左承旨尹泰駿,軍國衙門進,右承旨朴周陽,牌不進,左副承旨權應善,右副承旨尹,不爲仕進。院中,只有臣一人,伴直無人,右副承旨,所當牌招,而拘於廳規,不得請牌,何以爲之?敢稟。傳曰,牌招。
事變假注書金振龍書啓,臣敬奉聖諭,馳往傳諭于北部觀光坊大安洞契右議政金炳德所住處,則以爲,臣冒犯瀆擾之罪,竊冀憫諒之恩,天聽愈邈,批敎淳摯,以艱虞機會之不可失,公私界分之不可越,敦勉備至,臣苟有一半分經濟之術,擔做之望,曷敢不庶竭駑鈍,赴蹈不避,百回量度,自知其所無奈。故坐速方命之辜,捱度時日,致煩酬應,徊徨鬱抑,莫省爲計矣。凡物,旣有其名,則當求其實,而無其實,則俑與偶耳。以一物之微,尙如是,況居三事之重,顧無其實,徒貪其名,則其爲累,容有旣哉?倘臣,早服止足之訓,亟守斂遠之圖,位遇之濫褻,必不至斯,往固無及,來猶可追,誠不當以蕞眇之身,致誤民國關係,臣所以迷不知變,而聖明於此,亦必有處臣者,衷私轉益煎熬,無以爲達云矣。臣旣承期於偕來之命,故姑爲仍留之意,敢啓。傳曰,知道。
睦承錫啓曰,右副承旨尹,牌不進,伴直無人,左副承旨權膺善,所當牌招,而拘於廳規,不得請牌,何以爲之?敢稟。傳曰,牌招。
以右副承旨尹牌不進罷職傳旨,傳曰,只推。
吏曹啓目,折衝金石柱名字,改以永柱,司果黃鍾淵名字,改以龍淵,丁學敏名字,改以敏敎,出身張興植名字,改以彦植,李完根名字,改以承根事爲等如告狀,依例令藝文館給帖,何如?啓依允。
右議政金炳德疏略曰,臣誠淺辭拙,未格崇聽,反紆隆批,繼又溫綸,以禮遇大官者處之,臣愈益震迫,直欲鑽入而不可得也。今於不世簡拔,寵光隆赫,而冒悚荐籲,獲解爲準者,是豈臣全昧義分而然哉?玆不避煩瀆,冒干宸聽,將臣職名,亟許鐫改焉。臣無任云云。答曰,省疏具悉。卿懇,卿之奏牘,予之批諭已有多日,上下情志,庶幾無間然矣。艱虞憂勤之機會,公私去就之界分,卿疏,已言之矣。機會之不可失,以卿才猷而經濟之,界分之不可越,以卿誠忱而擔做之,以至於鞏邦靖民者,皆卿一出以後事,而尙此逡巡却顧,予誠究其說而不得矣。欹器漏船,不足以諭,今日事,計之遑汲,則卿之不俟駕屨,何待予言之畢也?仍傳曰,偕來史官,更爲傳諭,期於偕來。
上在昌德宮。停常參·經筵。
左贊成閔台鎬妻貞敬夫人宋氏大祥後,世子嬪宮,藥房·內閣·政院·玉堂·春桂坊單子問安。答曰,罔極。
睦承錫啓曰,明日常參·經筵,取稟。傳曰,停。
又啓曰,判尹許傳,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,鐵原防禦使梁柱星,移拜忠淸水使,有除朝辭赴任之命矣。密符則以前所受仍佩,諭書則改書安寶,使院吏齎送,何如?傳曰,允。
以左副承旨權膺善牌不進罷職傳旨,傳曰,只推。
禮曹啓曰,壬午式年文武科更爲擇入事,命下矣。放榜日字,令日官韓應翼更爲推擇,則來四月初九日巽時爲吉云,以此日時定行,何如?傳曰,允。
又啓曰,壬午式年雜科覆試日子,與文武科放榜相値矣。令日官韓應翼更爲推擇,則雜科覆試,來四月十一日爲吉云,以此日擧行,而原粘目中改付標以入之意,敢啓。傳曰,知道。
兵曹啓曰,卽接西所衛將任龍準牒報,則明禮門東邊中松一株,因風顚仆云,令該所,依例斫去之意,敢啓。傳曰,知道。
司譯院啓曰,今番易言校刊之役,監印官金載信·崔昌濂·洪漢柱·李鍾健·玄昌運,效勞頗多,竝各加一資,何如?傳曰,允。
義禁府啓曰,保放罪人李鍾倫·權興秀等,還囚照律以入,而病勢一向未差,竝仍爲保放之意,敢啓。傳曰,知道。
又啓曰,黃海水使梁柱顯拿處事,傳旨啓下矣。梁柱顯,時在任所,發遣府都事交龜後,拿來,何如?傳曰,待待命拿囚。
又啓曰,柳興秀,係是贓賄流配,依法典不付功議以入之意,敢啓。傳曰,知道。
吏曹口傳政事,和順縣監鄭淳默,永〈川〉郡守朴齋性相換事,承傳。
兵曹口傳政事,以崔鶴爲黃海水使。
睦承錫啓曰,明日傳香,禮房承旨當爲齋宿。左副承旨權膺善,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨李喬翼,軍國衙門進,左承旨尹泰駿,廚院進,右承旨朴周陽,右副承旨尹,不爲仕進。左副承旨權膺善,再牌不進。院中,只有臣一人,伴直無人,右副承旨,所當牌招,而拘於廳規,不得請牌,何以爲之?敢稟。傳曰,牌招。
以左副承旨權膺善再牌不進罷職傳旨,傳曰,只推。
伴接官啓曰,卽者差備譯官來言,仁川濟物浦所留日本國人中,從者一名,今日酉時量,入來館所云矣。敢啓。傳曰,知道。
義禁府照目,粘連檢書官李鍾倫矣本府議啓內,病勢雖曰難强,禁直,何可徑出?法意所在,難免當勘,以此照律,罪笞四十收贖,附過還職,私罪。奉敎依允爲旀,功減一等爲良如敎。
又照目,粘連龍川前府使柳興秀矣本府議啓內,公債挪貸,道啓指的,囚供,縱有分疏,焉逭重勘?以此照律,罪杖一百收贖,而流三千里定配,以喪前所犯,喪後勘斷,依法典收贖只告身,盡行追奪,私罪。啓依允。
大司成趙秉弼疏曰,伏以臣,竊惟成均之任,必也雋采足以範世敎,學術足以正士趨,乃宜居之,蓋其誘掖章甫之職,有非諛寡謭劣,所可冒玷也。是以得其人,則闡賢問首善之治,與英有樂育之化,自列朝以來,會其選而難其人者,職由是耳,不意日者,伏奉除旨,以臣爲成均館大司成者,臣擎誥惝怳,實不知措躬之所也。臣本不才,晩竊文縷歷試內外,輥到下大夫之列也。是僥倖而邇來叨議交涉,只事趨走,曾無涓滴之報,自貽濫吹之譏,每一思惟,冞增背汗,而顔騂況於是任,臣果其人乎哉?且臣之前後職守,其所以藉手者,時資過庭之問,期免沒字之誚,今焉承訓無地,舊學益鹵,卽空洞一肚皮也。今使之講論經術,品課藝業,贊培養之休,颺思皇之美,則非但有于列之笑,不幾近於責聾以辨音乎?苟非然者,此曾臣鼓篋遊息之所也,今若儼據皐比,進退其誾誾秋秋則洵知布衣之極,仕宦之榮也。何故爲崇飾遜讓,不憚瀆擾,上以負簪履之恩,下以昧駕屨之義也哉?特其揣分而分不稱,量才而才不逮之故也。以不稱之分,不逮之才,冒據非據徒累則哲之明則,臣雖厭然,人將謂何?倚衡已熟,守株莫回,略陳衷情,仰干聰聽。伏乞聖慈,俯垂鑑諒,亟遞臣新授大司成之任,以重公器,以安私分,千萬幸甚。臣無任云云。省疏具悉。爾其勿辭察職。
上在昌德宮。停常參·經筵。
自開東至未時,灑雨下雨,測雨器水深七分。
睦承錫啓曰,明日常參·經筵,取稟。傳曰,停。
傳曰,貪汚之於安峽事,有不忍言者矣。念彼窮峽殘民,遭此箕斂之酷,其呼號顚連,森然在目,痛惋之至,寧欲無言,雖斷以極律,實無足惜,南間囚罪人李承弼,金吾堂上,開坐通衢,爲先嚴刑一次,黑山島圍籬安置,勿揀赦前。
傳曰,通衢開坐時,百官序立。
傳曰,莫嚴者贓律也,監守自盜,求索枉法,自有計贓勘斷,而每議讞之地,方照輕擬,至於流配島置而止,無憚之習,何所爲懼,不之冒犯乎?況安民爲國之先務,則公納民財,宜無輕重之別,且刑律之適輕適重,在於因時判宜,自今爲始,貪汚贓犯之數,甚夥多者,當施以極律,著爲關和,以此意令廟堂關飭。
睦承錫啓曰,卽者宗廟署官員來言,再明日朔祭,提調以獻官,當爲進參,而提調金壽鉉有身病,不得進參云,卽爲牌招,何如?傳曰,允。
傳曰,政官牌招開政。
傳曰,直閣朴斗陽,檢校差下。
傳曰,直閣會圈。
睦承錫啓曰,卽者,副修撰金世基,以其親病,陳疏徑行,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
又啓曰,直閣會圈事,命下矣。今日政,下批,何如?傳曰,允。
傳曰,奉見附牘,一往邁邁,由予辭意淺拙,不能動引,良用愧歎,夫有其名,則必有其實,卿之言誠然矣。蔚有聲績,朝野聞望,卿之名也,淸愼儉約,素履有常,卿之實也。名與實,皆卿之所自有,而雖欲斂然退托,不之自居,豈可得乎?況今事計岌嶪,憂虞傾洞,民訛日興,綱紀日頹,財蓄日以罄竭矣。有如朝不慮夕,莫能支拄,以卿謀猷識量,鎭頓之振肅之,良劃而裕足之,使予民國有賴,豈非最急之務,莫大之幸也乎?卿之出膺,予方臨軒而竢之事,遣左副承旨傳諭于右議政,仍與偕來。
傳曰,偕來史官還入。
尹啓曰,右議政金炳德敦諭,遣左副承旨傳諭,仍與偕來事,命下矣。左副承旨權膺善,所當牌招,而拘於廳規,不得請牌,何以爲之?敢稟。傳曰,牌招。
奎章閣啓曰,直閣會圈事,命下矣。提學趙寧夏,檢校直提學趙慶鎬,直提學金允植,檢校直提學尹用求·洪殷謨·姜·朴鳳彬·趙同熙,尹泰駿·朴斗陽,檢校待敎金永悳·閔泳韶,竝卽牌招,以爲會圈之地,何如?傳曰,允。
又啓曰,直閣朴斗陽,檢校差下事,命下矣。卽爲牌招察任,何如?傳曰,允。
弘文館啓曰,下番闕直,事甚未安,修撰南廷綺·呂圭亨,在外,副修撰金世基陳疏徑行,金在容,卽爲牌招入直,何如?傳曰,允。
傳曰,內閣提學有闕之代,前望單子入之。
提學前望單子人之,閔泳穆落點。
睦承錫啓曰,宗廟提調金壽鉉牌不進推考傳旨,今方捧入,而朔祭獻官,當爲進參,而如是違牌,事甚未安,更爲牌招,何如?傳曰,許遞。令該曹口傳差出。
又啓曰,吏曹參判李應辰,疏批已下,卽爲牌招,何如?傳曰,待明朝牌招。
傳曰,藥院都提調有闕之代,右議政爲之。
傳曰,飭已施矣。向日罷職玉堂,竝分揀。
傳曰,傳旨遲滯之中官金漢宗,罷職。
直閣會圈六點,鄭寅奭·李軒卿·南奎熙,以上取三人。
奎章閣啓曰,新除授提學閔泳穆,事當卽爲牌招,而時値夜深,待明朝牌招察任,何如?傳曰,允。
親軍左營營務處啓曰,軍醫李奎達,時無職名,令該曹口傳付軍職,使之冠帶常仕,何如?傳曰,允。
左議政金炳國箚曰,伏以臣,積年病痼之中,重之以衰相益侵,精思轉迷,家常事爲,尙不克自給者久矣。況臣所叨兼務,倂係重且緊焉,而未免一切瘝抛,雖尋常胥吏之稟課,汗漫簿書之恒例,每多聽或錯而應或舛,至煩屢問,竟失㫼諦。夫如是而其何能左劃右執,妄欲句攝乎?玆敢猥列情實,冒悚鳴籲,伏乞聖慈,俯垂鑑諒,將臣藥院·太常·廚院·舌院·禁營,提擧之任,劃行竝遞,不勝至祝。取進止。答曰,省箚具悉卿懇。愼節奉慮,所辭中藥院之任,今姑勉副,卿其諒之。仍傳曰,此批答,遣史官傳諭。
吏曹參判李應辰疏。答曰,省疏具悉。卿其勿辭,行公。
副修撰金世基疏。省疏具悉。爾其勿辭,往護。
癸未三月二十七日,上御□□□。召對入侍時,參贊官睦承錫,檢校直閣朴斗陽,侍讀官朴齊斌,檢討官金世基,假注書沈在建,記注官金鼎獻·元用奭,各持綱目第二卷,以次進伏訖。
癸未三月二十八日□時,上御□□□。回還三使臣入侍時。
上在昌德宮。停常參·經筵。
尹啓曰,明日常參·經筵,取稟。傳曰,停。
吏曹口傳政事,以尹滋承爲宗廟提調。
議政府啓曰,卽見義州府尹趙秉世狀啓,則犯越罪人二名,自中江越邊押來,故詳査推問,則罪人高鎭恒·李枝白,乃是本道郭山人,而潛入彼地,呈訴于瀋陽衙門,罪關犯越,竝爲嚴囚,以待處分爲辭,而判付有令廟堂稟處之命矣。該囚罪關犯越,固當自有其律,而方今中江互巿,兩地人民,無常往來,則有未可如前按法,以更毋敢故犯之意,令灣尹,竝嚴飭懲勵放送,何如?傳曰,允。
奎章閣啓曰,新除授提學閔泳穆敎旨安寶次,濬哲之寶請出之意,敢啓。傳曰,知道。
弘文館啓曰,下番闕直,事甚未安。修撰南廷綺·呂圭亨,副修撰金世基,副校理嚴冑永,在外,應敎敎鄭光淵,副應敎宋圭元,副校理鄭寅興,竝卽牌招,推移姑降入直,何如?傳曰,允。
奎章閣啓曰,原任提學金炳德妻喪,依定式遣檢書官,傳給,內賜賻物以來之意,敢啓。傳曰,知道。
又啓曰,原任待敎金祚均母喪,依定式遣檢書官,傳給內賜賻物,勸粥致弔以來之意,敢啓。傳曰,知道。
吏曹啓曰,繕工監假監役官金東錫·白樂善·陰東益,俱以身病,呈狀乞遞,竝改差,何如?傳曰,允。
又啓曰,成均館典籍姜日馨·任定謨,俱以身病,呈狀乞遞,竝改差,何如,傳曰,允。
御營廳啓曰,本廳千摠朴善陽,以前任濟州牧使,方在任所,上來尙遠,久曠可悶,改差,何如?傳曰,允。
義禁府啓曰,南間囚罪人李承弼,金吾堂上,開坐通衢,爲先嚴刑一次,黑山島圍籬安置,勿揀赦前事,承傳啓下矣。謹依承傳內辭意,罪人李承弼,拿致通衢,百官序立,爲先嚴刑一次,訊杖第三十度後,全羅道羅州牧黑山島圍籬安置,而以承傳內辭意,具罪目依例發遣府都事,押送配所,與地方官,眼同使之圍籬安置擧行之意,敢啓。傳曰,知道。
伴接官啓曰,卽者差備譯官來言,留館日本國人中,從者四名,領什物一馱,今日辰時量,出去仁川濟物浦云矣。敢啓,傳曰,知道。
傳曰,發遣吏郞,諸執事淸齋與否,摘奸以來。
尹啓曰,行都承旨李喬翼,軍國衙門進。左承旨尹泰駿,廚院進,右承旨朴周陽,式暇,左副承旨權膺善,偕來進,同副承旨睦承錫,式暇出去。院中,只有臣一人,伴直無人,左承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,臣吏兵批兼進之意,敢啓。傳曰,知道。
左副承旨權膺善書啓,臣於本月二十八日酉時量,敬奉聖諭,馳往傳諭于右議政金炳德所住處,則以爲,臣再陳懇迫之章,四徹猥越之奏,隳分之罪滋大,抗命之誅是竢。迺玆夙夜之臣,臨宣恩綸於悚息蹙伏之中,冞增懍慄,靡所容措,慰藉之殷,誨諭之勤,若是之鄭重諄複,枉施古名碩相須之禮,夫豈如臣卑鄙,所可萬一榜樣者哉?爲人臣而立朝仕官,無論小大崇庳,量度必審,惟命所使,卽義分也。至於才有所不敢任,器有所不敢受,虧承弼之責,辜倚畀之眷,竟不免爲誤國病民之歸,罪積邱山,曷以自贖乎?由臣而致禮遇之濫,由臣而辱期勉之褻,妄冒欺罔,累熙朝擇相之政,臣於平日,雖蔑涓埃之報,㯗然自掩,不思所以早爲之圖,亦萬萬非微諒之所敢出也。與其曠日違傲,徒損事體,無寧冒悚荐瀆,遄被威罰,謹當申暴血悃,仰冀體恤,而以微末去就,輒煩邇列,陋地相守,使莫愼之禮眷,日褻一日,臣於是,轉益惶蹙,亟賜召還,無任懇禱云矣。臣旣承偕來之命,故姑爲仍留之意,敢啓。傳曰,知道。
有政。吏批,行判書閔泳穆牌招不進,參判李應辰進,參議尹致聃在外未肅拜,右副承旨尹進。以吏批言啓曰,判書閔泳穆牌招不進,參議尹致聃在外未肅拜,小臣獨政未安,何以爲之?敢稟。傳曰,仍爲之。以閔泳緯爲禮曹判書,趙性鶴爲司僕正,南奎熙爲直閣,姜濬永·邊相勳爲典籍,校書提調單,閔泳穆,兼甕津府使單,李奎鶴,行護軍李冕熙,今加嘉義,前郡守趙羲周,今加通政,已上,兵曹覆啓判下,贈吏參鄭基常贈吏判例兼,贈吏議鄭耆容贈吏參例兼,贈僕正鄭東贈吏議,已上,工曹判書鄭順朝三代,贈監察尹取東贈吏參例兼,故學生尹得實贈吏議,已上,南兵使尹雄烈兩代,故學生趙宅基贈吏參例兼,贈僕正趙贈吏議,故正郞趙守儉贈弘文館直提學例兼,已上,同敦寧趙錫龍三代。再政,以李應淳·具秉禮·朴淵勳爲假監役,兼校書校理單,南奎熙分監役單,尹章熙,分敎官單,林鎭東。
兵批,判書韓敬源病,參判李奎奭入直進,參議徐夔淳病,參知趙璟淳替直,右副承旨尹進。同知加設單,李耆秀·洪祐永·李學彬,五衛將加設單,具琦守,判中樞沈履澤,回還正使,依定式減下。
尹啓曰,左承旨尹泰駿牌不進,伴直無人,行都承旨李喬翼,所當牌招,而拘於廳規,不得請牌,何以爲之?敢稟。傳曰,牌招。
以左副承旨尹泰駿牌不進罷職傳旨,傳曰,只推。
奎章閣啓曰,新除授直閣南奎熙,時在江原監營,斯速乘馹上來事,下諭,何如?傳曰,允。
上在昌德宮。停常參·經筵。
藥房提調沈舜澤,副提調李喬翼啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
尹啓曰,明日常參·經筵,取稟。傳曰,停。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
弘文館啓曰,下番闕直,事甚未安。修撰南廷綺·呂圭亨,副修撰金世基在外,金在容,卽爲牌招入直,何如?傳曰,允。
傳曰,禮刑換房。
傳曰,禮房承旨,馳詣宗墓·景慕宮,奉審摘奸,仍詣受香所,奉審摘奸以來。
兵曹啓曰,今三月三十日庚戌卯正初刻六分立夏,四月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮,依例改火,奎章閣·議政府·承政院·侍講院·翊衛司·漢城府,一體頒火之意,敢啓。傳曰,知道。
以京畿監司金弘集狀啓,薦新黃石首魚,節序差早,姑未産出,限內不得封進,惶恐待罪事,傳曰,勿待罪事,回諭。
減省廳啓曰,革罷各司,應行善後之方,爛加商確,謹具別單以進,請依此施行之意,敢啓。傳曰,知道。
又啓曰,各貢契革罷事,向有所別單啓下者,而爛加商確,則窒礙處爲多,且未受價積滯,有難遽罷,就其中弊瘼尤甚者,略存矯捄,無所關係者,亦爲革罷,另具別單以進,依此成節目擧行,何如?傳曰,允。
奉常寺啓曰,祭享所用春等中脯三百七十一貼,今三月三十日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
伴接官啓曰,卽者差備譯官來言,留館日本國辦理公使竹添進一郞,率傳語官二人·士官一人·巡査三名·兵隊二十名,今日申時量,進去通商衙門矣。酉時量,還歸館所云矣。敢啓。傳曰,知道。
又啓曰,卽者差備譯官來言,仁川濟物浦所留日本國人中,從者二名,領什物二十二馱,今日戌時量,入來館所云矣。敢啓。傳曰,知道。
左副承旨權膺善書啓,臣敬奉聖諭,馳往傳諭于北部觀光坊大安洞契右議政金炳德所住處,則以爲,臣之奉有恩命,浹旬有餘矣。殊眷彌隆而悚惕愈切,逋慢滋積而譴罰尙貸,臣伏地瞻天,如窮無歸,及奉批敎,曠絶恩言,屢致聖意於先臣,繼又勗臣以紹述家聲,勵臣以弘濟艱業,臣奉讀未半,不覺聲淚交逬。臣於臣家,生也已忝,役於無能,則將何所藉手,而其不至墜遺緖而辜注眷乎?雖置頑如木石,寧不感激殊遇,殫竭萬一之圖報,其奈糞土賤質,天局所廢,力之不逮,病之難强,何哉?方當時事艱棘,將依畀輔相之責,則在廷之群彦濟濟,廣詢博訪,豈無其人,而有此濫褻之謬擧乎?抑或以宿德夾輔,克贊萬機,雖如臣者流,姑此充位,猶可承佐仰成,無甚害國事乎,則其於官不備,惟其人爲何如,朝廷之處置,又何若是苟簡也?此臣之不能無憾於天地之大,而倀倀慓慓,不敢爲冒膺計者也。一日二日,積抗明命,臣罪至此,合置何辟,惟恭竢威罰而已矣云矣。臣旣承期於偕來之命,故姑爲仍留之意,敢啓。答曰,知道。
政院啓曰,明日召對,取稟。傳曰,爲之。
刑曹啓曰,謹依統長口傳下敎,假托宮納,僞造公文之姜弘植,嚴刑一次後,平安道祥原郡遠地定配所,卽爲押送,隨從李殷植,嚴刑一次,懲勵放送之意,敢啓。傳曰,知道。
右議政金炳德疏略曰,臣一籲再籲,至今爲三,是豈臣備例崇讓,有若效中書故事而然乎?臣父平日戒臣勗臣者,臣不能刻勵守承,荒墜已極,而今忽追躡於先臣所當暫膺劃辭之地,則將何藉手,究竟爲他日歸見之資乎?況臣,廢疾旣久,視眊聽憒,神識俱脫,應接或煩,則榮血莫運,動作稍數則以此至大至重之任,加諸藐然賤軀,有如僬僥扛鼎,蚊蚋負山,是事理所當去也。夫以彌綸經濟,謂之醫國,而臣於一身之醫,尙眛其方,尤何能調梅和孽,以壽一國之胍也?誠願聖明,亟賜收還,仍治臣違抗之罪,以嚴朝綱焉。臣無任云云。答曰,省疏具悉卿懇。巽章,又何爲而至?噫,卿之先卿,膺玆輔相之職,嘉猷令望,炳耀朝野,蓋由於世篤忠藎之義也。然則紹述家聲,弘濟艱業,卽先卿遺卿之志,卿何可邁邁若是,曰不能追躡,曰何以藉手云乎哉?愼節雖仰慮,卿之神思精力,今非衰邁之境,論道經邦,又非奔走之任,以此以彼,卿當無其說於退讓矣。傾注至此,卿須體諒,不日登筵,以副厚望。仍傳曰,偕來承旨,更爲傳諭,期於偕來。日記廳堂上金宗漢,郞廳盧台鉉。
上在昌德宮。停常參·經筵。
尹啓曰,來初五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,同副承旨睦承錫,今日不爲仕進,卽爲牌招,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,知道。
又啓曰,提學閔泳穆,疏批已下,卽爲牌招察任,何如?傳曰,允。
議政府啓曰,北兵使具駿鉉,制梱鎭邊撫綏晏如,況當開巿更張,難付生乎?東萊府使金善根,自以良吏治法,軍民咸服,且港口酬應,誠信相孚,竝姑仍任,俾責成效,何如?傳曰,允。
承文院啓曰,卽見咨文之出來,則一是馬中書權任之贊議,應作罷論,若令會辦通商事宜,則亦無干涉之嫌,札飭馬中書遵照事,北洋大臣衙門咨也。一是朝鮮購買違禁等物,照例俟北洋大臣代奏候旨,永遠遵行,竝嗣後該國使臣到京,如有咨行,各處文件,由本部轉行,不得徑行事也。一是副使請歷探天津·烟臺,關港稅務及由海道回國之處,礙難準行事,都京禮部咨也。竝以承領之意,撰出回咨,一是吳提督一軍,卽著暫留朝鮮,俾資保護,仍隨時察看情形事,摠督部堂咨及都京禮部咨也,竝以感謝之意,各撰回咨,付撥下送灣府,以爲入送之地,何如?傳曰,允。
傳曰,予之批卿者三矣,諭卿者已四矣。豈欲游其辭蔓其說而已哉?職由着急之情,懋實之論,亶出於肝膈而然也。今日事勢,雖曰已安已治,以卿憂國慮民,固當勇往直前,況目下艱險,可當視之以已亂已危,而予則懇懇,卿乃浼浼,退讓却顧,曠日相持,有若事到無奈何之境,不欲着手者然,茹鬱之極,不覺丙枕之屢興也。然則予之必欲致卿,卿必不辭,予自有一副義諦,而寡躬之眷毗,朝野之想望,亦豈私於卿,而厚且切乎?卿勿復固辭,卽日簉朝事,偕來承旨,更爲傳諭于右議政,期於偕來。
統理交涉通商事務衙門啓曰,主事一員,自今日輪回入直之意,敢啓。傳曰,知道。
減省廳啓曰,官額減省之地,頒祿之有涉煩冗者,亦宜除減,自今文臣承文參下之無定數付職者,竝減下,只定三十窠實職,及差使人劃定於此窠中,堂下官之祭官,及差役人,亦就軍職窠中劃定之意,分付,何如?傳曰,允。
伴接官啓曰,卽者差備譯官來言,仁川濟物浦所留日本國人中,士官七人,今日酉時量,入來館所云矣。敢啓。傳曰,知道。
左副承旨權膺善書啓,臣於本月初一日申時量,敬奉聖諭,馳往傳諭干北部觀光坊大安洞契議政府右議政金炳德所住處,則以爲,臣坐邀恩寵,積犯違抗,罪合萬殞,惟金木是竢。又伏奉聖諭,鐫誨之勤,勉飭之嚴,愈往愈篤,如臣無似,何以得此於聖明乎?臣雖至庸極陋,其所感恩圖報,隕結爲期,亦彝性也。苟使臣,才智可稱,儻免素餐之譏,膂力無愆,粗備伴食之列,則殫竭陳就,尙庶自勖矣。夫受知於於敵以下,猶且知感,況臣所蒙被歷選,今昔絶,常數,摩放,赴蹈,何敢自恤,而第伏念僨事之罪,甚於方命,命罪止一己僨事,害及一國,審其輕重,度其大小,固無以拚棄四維,妄自擔夯於三事之責。是猶虞旌屠珪之非其招,則雖欲進身而不可得也,伏地戰灼,惟願遄被嚴誅矣云矣。臣旣承期於偕來之命,故姑爲仍留之意,敢啓。傳曰,知道。
行吏曹判書閔泳穆疏。答曰,省疏具悉。卿其勿辭。行公。
癸未四月初一日□時,上御樂善齋。召對入侍時,參贊官睦承錫·.檢校直閣朴斗陽,侍讀官朴齊斌,檢討官金在容,假注書沈在建,記注官白時洽,別兼春秋金昇均,各持綱目第二卷,以次進伏訖。上曰,史官分左右。仍開卷。
上在昌德宮。停常參·經筵。
睦承錫啓曰,明日常參·經筵,取稟。傳曰,停。
又啓曰,假注書沈在建有身病,勢難察任,今姑改差,何如?傳曰,允。
又啓曰,卽者,校理朴齊斌,以其親病,投章徑行,原疏纔已捧入矣。所當直捧禁推傳旨,而此與無端徑行有異,推考,何如?傳曰,允。
又啓曰,校理李重德·朴齊斌,副校理嚴冑永,修撰南廷綺·呂圭亨,副修撰金世基·金在容,在外,玉堂上下番俱空,事甚未安。應敎鄭光淵,副應敎宋圭元,副校理鄭寅興,竝卽牌招,推移入直,何如?傳曰,允。
禮曹啓曰,今四月二十日,大王大妃殿母臨五十年,王大妃殿母臨四十年,翼宗大王追上尊號,大王大妃殿加上尊號,合四慶慶科庭試文科,親臨與命官,何以爲之,而處所以何處擧行乎?敢稟。傳曰,春塘臺親臨磨鍊。
傳曰,景慕宮都提調有闕之代,右議政爲之。
傳曰,昨日敦召以後,意謂卿,犁然膺命,卽見附牘,聽我藐藐,牢執堅拒,心焉悶鬱,不知所以爲計也。蓋時事艱棘,日甚一日,故其求助也急,求助也急,故其遣辭也切,寔出於必致卿乃己之苦心,卿亦豈無審裁體諒於此乎?除却千言萬語,展施蘊抱,對揚畀付,作濟揖之用,做推車之業,乃不可失之時,而不可已之事,今何多誥,卿其更諒事,偕來承旨,更爲傳諭于右議政,期於偕來。
睦承錫啓曰,行都承旨李喬翼,軍國衙門進,左承旨尹泰駿,廚院進,右承旨朴周陽,不爲仕進,左副承旨權膺善,偕來進。右副承旨尹,式暇出去。院中,只有臣一人,伴直無人,右承旨,所當牌招,而拘於廳規,不得請牌,何以爲之?敢稟。傳曰,牌招。
左副承旨權膺善書啓,臣於本月初二日未時量,敬奉聖諭,更爲傳諭于右議政金炳德所住處,則以爲,臣之匪才謏識,始旣厚累聖簡,淺誠蕪辭,終又未格宸聰,恩遇之隆,失其所施,義分之嚴,歸於積隳,國綱日墮,臣罪滋大,尙冀鞶褫之音,不待終朝。今又綸敎,荐下於帀日之間,諭之以時事艱棘,飾之以豈無審裁,申複開示,丁寧導迪,殆若慈父之招迷,嚴師之牗蒙,感惶交至,容措無所,將冒沒出膺乎則違量入之訓,欲逡巡縮伏乎則積慢命之懼,更籲則煩瀆旣累,仍默則衷私莫達,左揣右量,情窮勢迫,爲今日計,惟在冒進,前席,面陳至懇,冀幸憫諒之恩,而臣戰掉悖懍之餘,所患宿病轉劇,容竢少間,始可蠢動,邇臣之多日相守,彌增悚惶,亟賜召還,以存國體焉云矣。臣旣承期於偕來之命,故姑爲仍留之意,敢啓。傳曰,知道。
兵曹口傳政事,御營千摠單,吳宅善。
傳曰,右相,不日簉朝,爲國事萬幸,偕來承旨還入,以安大臣之心。
以右承旨朴周陽牌不進罷職傳旨,傳曰,只推。
睦承錫啓曰,明日召對,取稟。傳曰,爲之。
傳曰,初三日次對,退定於再明日。
領議政洪淳穆箚略曰,臣於邇來,精力日耗,病源日痼,夙宵未敢自寧於心,況又所帶兼務,無往非至重且緊矣。閟宮之奉護也,支調綢繆,軍監武庫之儲胥也,蒐補數對,御太僕之策應也,率勵乎管束,點閱千簿領,左方右圓,昏憒所莫能也。雖循常襲故,一切汗漫瘝溺,包悚旣久,庸敢陳籲,惟聖明,俯垂諒察,將臣六提擧之任,劃行鐫免焉。取進止。答曰,省箚具悉卿懇。愼節奉慮,所辭中閟宮提擧之任,今姑勉副,卿其諒之。仍傳曰,此批答,遣史官傳諭。
工曹參議趙翼永疏。省疏具悉。疏辭,下該曹稟處。
校理朴齊斌疏。省疏具悉。爾其勿辭,往護。
上在昌德宮。停常參·經筵。
睦承錫啓曰,明日常參·經筵,取稟。傳曰,停。
又啓曰,右副承旨尹,今日不爲仕進,卽爲牌招,何如?傳曰,允。
又啓曰,校理李重德·朴齊斌,副校理嚴冑永,修撰南廷弼·呂圭亨,副修撰金世基·金在容,在外,玉堂上下番俱空,事甚未安。應敎鄭光淵,副應敎宋圭元,副校理鄭寅興,竝卽牌招,推移入直,何如?傳曰,允。
又啓曰,奏御文字,何等審愼,而假注書望,有所漏落,致勤下詢,事甚稽忽,極涉未安。原望筒,今方改修正以入,而臣之矇然捧入,不勝惶悚,當該注書,所當重勘,而本院,請推之外,無他可施之罰,何以爲之?敢稟。傳曰,從重推考,爾亦推考。
沈在健改差,代以閔泳辰爲假注書。
議政府啓曰,明日,當行都堂祿,而弘文提學鄭範朝,方在呈告矣。許遞,其代,令政院,政官牌招開政差出,以爲會圈之地,何如?傳曰,允。許遞,前望單子入之。
弘文提學前望單子入之,閔泳緯落點。
伴接官啓曰,卽者差備譯官來言,留館日本國人中,士官七人,從者一名,領什物一馱,今日辰時量,出去仁川濟物浦云矣。敢啓。傳曰,知道。
又啓曰,卽者差備譯官來言,留館日本國人中,從者一名,今日午時量,出仁川濟物浦云矣。敢啓。傳曰,知道。
傳曰,再明日春到記春塘臺親臨磨鍊,都承旨馳往泮宮,明日夕食堂,收取以來。
禮曹啓曰,初五日,親臨春塘臺春到記儒生試取時,王世子隨詣侍座之節,何以爲之?敢稟。傳曰,依例磨鍊。
睦承錫啓曰,行都承旨李喬翼,廚院進,左承旨尹泰駿,右承旨朴周陽,不爲仕進,左副承旨權膺善,式暇出去,右副承旨尹,牌不進。院中,只有臣一人,伴直無人,右承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,假注書李東郁,有身病,勢難察任,今姑改差,何如?傳曰,允。
以右副承旨尹牌不進罷職傳旨,傳曰,只推。
禁衛營啓曰,本營哨官安興奎,身病猝重,勢難察任,改差,何如?傳曰,允。
睦承錫啓曰,左承旨朴周陽,牌不進,伴直無人,右承旨尹,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以左承旨朴周陽牌不進罷職傳旨,傳曰,只推。
癸未四月初三日□時,上御□□□,召對入侍時,參贊官睦承錫,檢校直閣朴斗陽,侍講官鄭光淵,假注書閔泳辰,記注官崔鼎獻,別兼春秋金昇均,各持綱目第二卷,以次進伏訖。上曰,史官分左右。仍開卷。
上在昌德宮。停常參·經筵。
睦承錫啓曰,明日常參·經筵,取稟。傳曰,停。
議政府啓曰,新除授弘文提學閔泳緯,令政院牌招,以爲都堂錄會圈之地,何如?傳曰,允。
弘文館啓曰,下番闕直,事甚未安。副應敎宋圭元,副校理鄭寅興,竝卽牌招推移,姑降入直,何如?傳曰,允。
李東郁改差,代以成岐運爲假注書。
成岐運有頉,代以鄭承鉉爲假注書。
議政府,吏曹都堂錄會圈四點,尹吉求·申容善·鄭誾朝·李勛卿·鄭秀鉉·金中植·林羲相·金昇均·尹起元,加錄,金思準·李容鎬。
傳曰,大臣·政府堂上引見。
傳曰,贊儀馬建常減下。
傳曰,禮兵換房。
傳曰,藥院提調許遞,前望單子入之。
內醫提調前望單子入之,鄭基會落點。
傳曰,明日出宮門路,以協陽門爲之。
侍講院啓曰,明日親臨春塘臺,王世子隨詣時,本院當爲全數進參,而兼司書金天洙,有身病,無以備員,何以爲之?敢稟。傳曰,許遞,前望單子入之。
兼司書前望單子入之,鄭夏源落點。
吏曹啓曰,卽接通禮院牒報,則以爲,明日動輿敎是時,相禮不可不備,而相禮金天洙,合三呈旬矣。不得擧行,卽速變通,以爲及時擧行之地云。改差其代,口傳備擬以入之意,敢啓。傳曰,知道。
吏曹口傳政事,以鄭夏源爲相禮。
兵曹口傳政事,副司勇李圭達。
義禁府啓曰,明日春到記時,本府都事十員內,一員奉命在外,一員減省廳進,六員赴擧,只有二員,而本府入直·當直入直·公事回公都事,及通化門·明光門·靑陽門·月覲門·集春門,禁亂都事,無以推移,假都事六員,令該曹口傳差出,以爲分排擧行,何如?傳曰,允。
又啓曰,西北經略使魚允中狀啓內,龍川前府使柳興秀臨歸時,攫取公貨,又與挪貸有別,令該府拿問定罪,徵捧下送事,啓下矣。柳興秀公貨挪貸事,旣因道啓拿勘,則係是一事再勘,勿論公貨徵捧,卽令秋曹擧行,何如?傳曰,允。
睦承錫啓曰,行都承旨李喬翼,軍國衙門進,左承旨尹泰駿,右承旨朴周陽,左副承旨權膺善,不爲仕進,右副承旨尹,牌不進。院中,只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
以右副承旨尹牌不進罷職傳旨,傳曰,只推。
傳曰,東壁竝許遞,前望單子入之。
東壁前望單子入之,應敎姜友馨,副應敎尹相翊,落點。
傳曰,左副承旨,右副承旨竝許遞,前望單子入之。
承旨前望單子入之,申泰寬·李敎夏,落點。
睦承錫啓曰,臣與左副承旨權應善伴直矣。纔已許遞出去,伴直無人,新除授同副承旨李敎夏,卽爲牌招,何如?傳曰,允。
以西北經略使魚允中狀啓,江界府貢蔘中,戶曹納二斤停貢事,傳曰,令廟堂稟處。
吏曹啓目,粘連觀此工曹參議趙翼永上疏,則以爲,臣與新除授工曹判書臣鄭順朝,有內外從應避之例,揆以典式,在下當遞,請命遞斥臣職,以存公格,相避之法在下當遞,工曹參議趙翼永,改差,何如?啓依允。
癸未四月初四日□時,上御□□□。大臣·政府堂上引見入侍時,承史缺領議政洪淳穆,左議政金炳國,右議政金炳德,政府堂上缺應敎鄭光淵,以次進伏訖。上曰,史官分左右。仍命大臣進前,淳穆進前問候,各殿問候訖。缺上命次對爲之。淳穆曰,卽見西北經略使魚允中狀啓,則關西沿江各鎭堡之設置,爲防守關隘,而現今自中國,置縣撤卡,則可無烽火之警。且鎭堡擧多殘薄,瘦卒數三,無足爲備,使地方官及附近各鎭,更審形便,設置砦將邊禁瞭望,俾專管轄,恐合便宜,而各鎭堡中渭原,革嗭洞·乫軒洞,楚山,革山羊會,碧潼,革廣坪·大坡兒·小坡兒·小吉號里·楸仇非,昌城,革大吉號里·廟洞·雲頭里·於汀灘,朔州,革仇寧,義州,革靑水·方山·玉江·水口·乾川事,請令廟堂稟處矣。關隘設鎭,固是守險之策,而沿江形便,自有古今之異宜,則雖其仍舊留置,不甚緊要,且以若殘鎭零卒,顧何能有爲乎?今此經略之行,必有所深識利病,其十八鎭堡,依狀請竝革罷,若乃善後方略,爛加商確,俾圖經遠之規制事,分付該道道帥臣處,何如?上曰,依爲之。淳穆曰,各邑京納,以正供,所重自有,月當不敢違越,定式然矣。挽近,非徒過當,且至積年愆滯者,法綱所在,良庸寒心,取考戶·惠廳舊未收成冊,則厥數甚夥,年條亦久,夫如是而經用,安得不窘絀乎?若無別船董飭,將至莫可收拾之境,行關各道道臣,嚴督列邑,限三朔期於準納受尺,而如或更事玩愒,該守令,卽請罷拿按察之地,亦不得辭其責,以此分付,何如?上曰,上納之先後申飭,不啻申嚴,而尙此玩愒,方伯守令,苟有一念董飭,寧有是也。依所奏關飭,復或違越,先從道帥臣論警,可也。淳穆曰,永宗之防禦營,近年移設於仁川府,該府以其開港處,與東萊·德源同一邊地,故今旣減下矣。此營,終未可等閑抛置,仍舊復設於該鎭,以爲海防增重之圖,何如?上曰,依爲之。淳穆曰,世子宮動輿時,兩營挾輿,把摠哨官,尙無定員,每有臨時塡差,極涉疎忽,分付兩營,依原窠例,加設各一員,使之擧行,何如?上曰,依爲之。淳穆曰,向來皇壇親享日,以故忠臣家,合有示意,稟白施行,而追聞之,則忠正公洪翼漢祀孫,尙未霑祿矣。其在一視之政,瓜近初仕,作窠調用,恐好,故敢此仰達矣。上曰,依爲之。淳穆曰,大護軍趙慶鎬,政府堂上還差,行禮曹判書閔泳緯關西句管差下,何如?上曰,依爲之。出榻敎淳穆曰,卽見全羅監司金聲根所報,則以爲龍潭縣田稅大同米太,謹依啓下關,以錢木參半爲定,而該邑,以綿貢之鄕,上納木,勢將貿取於他邑,容入雜費猶浮,元納上項木邊以錢代納爲辭矣。該邑以峽裏殘局,民業蕭條,頃因詢瘼,道啓稅米太,奏許錢木參半矣。今又以綿貢之鄕,貿木甚艱,請此代錢變通,其在正供,事體雖涉屑越,道臣之依隣邑例,莫被均視之澤者,有關民情,特令許施,何如?上曰,依爲之。炳德曰,臣之今日冒進,非敢謂見職自居,前後批諭,所以奬詡臣,敦勉臣者,揆分度能,不啻萬萬過濫,而罪積違傲,若窮無歸,與其徒褻恩命,捱延時日,無寧借此方寸之地,瀝陳肝肺,冀蒙天鑑之孔昭矣。夫臣於是任,莫或承當,非止一端,爲大官者,以道事君,而旣無啓沃之學,則將何以獻可替否,以人事君,而又無鑑別之識,則將何以簡修進良,民志日益渙散,而以何器量靖鎭之,國計日益窘絀,而以何才術經濟之,紀綱日益解弛,而以何風力振肅之,重以隆痼之疾,尩羸之形,有百可羞,無一可儀,其何敢冒忝具瞻之地乎?臣世受國恩,高厚莫量,苟可以畢竭駑鈍,少裨毫分,則夷險奚擇,糜粉奚避?以若不似本末,厭然自掩,徒諉三命之重,猥叨百責之萃,則其欲圖報者,適足辜恩,趨走者反非爲恭,臣身狼狽,靡暇自恤,而其於民國事計,當何如哉?微末去就,雖未必輕重於朝廷,顧其職則三事耳。言念及此,尤不勝惶恧靡措,伏願聖明,軫重任之不可輕授,諒匪才之無以堪承,且憐臣病殘蔑裂之實,亟賜斥退,改卜賢德,寔公私萬幸,區區祈祝之至。上曰,卿今登筵,而鼎席備矣。予心充然,曷以盡喩?況時當極艱之會,凡內修外交許多事之彌綸經濟,惟在於輔相之任,寅協共貞而已。卿須更勿巽辭,保邦制治之道,匡君庇民之責,與元輔左揆,擔夯做去,使予有垂拱仰成之喜,深切企望焉,缺光淵曰,臣學識淺陋,才具蔑劣,濫竊科第,忝叨經幄之列,榮寵極矣。何敢以見職自居,而臣於昨日,獲蒙召接,伏覩我殿下臨筵問難,迥出尋常,臣不勝欽仰萬萬,而第伏念人君致治之道,在於講學,講學之本,在於誠心。故成湯之日新,文王之緝熙,莫非誠之一字也。數年以來,法講,循例停撤,恐有欠於念終始典于學之義,顧今夏晷稍長,繼自今,頻接臣隣,討論經史,進講召對,無或間斷,勤孜不已,則學日進德日隆,而修齊治平,不外乎此。況我東宮邸下,天縱之姿,仁孝之性,必有觀感興起,睿學將就,亦當如是,實爲我東方無疆之休,伏愿殿下,懋哉懋哉。上曰,所陳,當留念矣。
上在昌德宮。停常參·經筵。
藥房提調鄭基會,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿,氣候一樣,中宮殿氣候安順,卿等,不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
藥房口傳啓曰,親臨春到記,已有成命,儀衛皆備,而見今雨勢霏微,少無開霽之望,此時勞動,有非節宣保嗇之方,伏乞亟寢成命,千萬顒祝,惶恐敢啓。答曰,知道。
睦承錫啓曰,明日常參·經筵,取稟。傳曰,停。
朴周陽啓曰,左副承旨申泰寬,時在江原道春川地,斯速乘馹上來事,下諭,何如?傳曰,許遞。前望單子入之。
承旨前望單子入之,尹宖善落點。
睦承錫啓曰,校理李重德·朴齊斌,副校理嚴冑永,修撰南廷綺·呂圭亨,副修撰金世基·金世容在外,玉堂上下番俱空,事甚未安。副校理鄭寅興,新除授應敎姜友馨,副應敎尹相翊,竝卽牌招,推移入直,何如?傳曰,允。
侍講院啓曰,新除授兼司書鄭夏源,卽爲牌招察任,何如?傳曰,允。
傳曰,春到記,明日爲之。
傳曰,政官牌招開政。
傳曰,東壁外玉堂竝許遞,今日政差出。
傳曰,在外敦寧都正許遞,今日政差出。
傳曰,呈告同春秋許遞,今日政差出。
傳曰,今日政遷轉守令,勿拘,通融擬入。
傳曰,在外吏曹參議許遞,今日政差出。
傳曰,山淸縣監之代,典設別提兪致興擬入。
傳曰,前參奉安駿玉,今日政,六品職擬入。
以司謁口傳下敎曰,前武衛營所管錢米木布等,付之糧餉廳,以爲親軍營接濟之需事,分付。
傳曰,曾列仕籍,宜知法紀之可畏,而不悛前習,愈往肆悖,營邑無奈,生民受害,人之稔惡,胡至此極?思之痛駭,嚴懲乃已,前都正安時協,遠惡島定配,勿揀赦前。
傳曰,明日出宮門路,以協陽門爲之。
侍講院啓曰,明日親臨春塘臺,王世子隨詣時,本院當爲全數進參,而弼善朴斗陽,兼司書鄭夏源,俱有身病,無以備員,何以爲之?敢稟。傳曰,竝許遞,前望單子入之。
春坊前望單子入之,弼善徐公淳,兼司書鄭夏源落點。
侍講院啓曰,新除授弼善徐公淳,兼司書鄭夏源,竝卽牌招察任,何如?傳曰,允。
兵曹口傳政事,副司果單,朴斗陽。
吏曹啓曰,成均館典籍姜濬永·邊相勳,繕工監假監役官李應淳·具秉禮·朴淵勳,俱以身病,呈狀乞遞,竝改差,何如?傳曰,允。
又啓曰,東學敎授鄭憲時,西學敎授李載崐,南學敎授金昇均,俱以身病,呈狀乞遞,竝改差,何如?傳曰,允。
又啓曰,敦寧判官成泰永,以其身病,呈狀乞遞,改差,何如?傳曰,允。
又啓曰,耆老所守直官李東郁,以其身病,呈狀乞遞,改差,何如?傳曰,允。
有政。吏批,行判書閔泳穆進,參判李應辰進,參議尹致聃在外未肅拜,左副承旨睦承錫進。以金玉均添書爲吏曹參議,尹滋承爲大司憲,李根秀爲大司諫,趙東萬爲執義,安在麟爲司諫,南奎熙·南廷哲爲掌令,兪鎭奎爲獻納,李龜相·玄載辰爲持平,金奎濚·南周元爲正言,李勛卿·申容善爲校理,金中植·金昇均爲副校理,尹起元·林羲相爲修撰,尹吉求·鄭誾朝爲副修撰,閔種默爲同敦寧,李敎榮爲敦寧都正,李爲工曹參議,沈履澤爲同春秋,金萬濟·洪秀寅爲典籍,鄭誾朝爲東學敎授,徐相雨爲西學敎授,尹榮植爲南學敎授,李寅亨爲敦寧判官,李秉瑜·朴喜暎·金秉赫爲假監役,洪思弼爲章陵參奉,金鳳洙爲德川郡守,東萊府使金善根,姑爲仍任事,承傳。兼掌令鄭夏源,回還書狀官依定式減下,耆老所守直官單,鄭道淳,分監役單,崔商翼,故學生徐集淳贈吏參例兼,同知徐相龜考。再政。以李承泌爲顯陵令,趙駿九爲善山府使,兼直閣單,南奎熙,知春秋單,沈履澤。三政。以安駿玉爲監察,金五鉉爲金浦郡守,四政。以任悳準爲平昌縣令。五政。以兪致興爲山淸縣監。六政。以吳健泳爲典設主簿。七政。以尹元善爲尙瑞別提。
兵批,判書韓敬源闕內進,參判李奎奭病,參議姜文馨病,參知趙璟淳入直進。同副承旨李敎夏進,以具然浩爲御營騎士將,五衛將加設二單,金有順·李禮鉉,北兵使具駿鉉,姑爲仍任事承傳,兼永宗防禦使單,洪在愼,知事加設吳相默·李德禧·李淳榮·崔漢奎,同知金永春,以上減下。山羊會萬戶李始鎭,仇寧萬戶李瑞璜,靑水萬戶金滋逸,方山萬戶吳得璟,玉江萬戶崔永道,水口萬戶李義燮,嗭洞權管胡永軒,乫軒洞權管金鉉俊,廣坪權管李永楚,小坡兒權管崔錫現,大坡兒權管鮮于虔,小吉號里權管金斗準,大吉〈號〉里權管金士淸,楸仇非權管李惠林,廟洞權管金秉衡,雲頭里權管全成官,於汀灘權管胡致禎,乾川權管全學信,以上革罷事,承傳。護軍金奭鎭,副護軍權膺善·尹·尹致聃·任冕鎬·趙翼永·申泰寬,副司果鄭光淵·宋圭元·李重德·朴齊斌·鄭寅興·嚴冑永·南廷綺·呂圭亨·金世基·金在容,已上竝單付。
政院啓曰,玉堂上下番俱空,事甚未安。應敎姜友馨,副應敎尹相翊,校理李勛卿·申容善,副校理金中植·金昇均,修撰林羲相·尹起元,副修撰尹吉求·鄭誾朝,竝卽牌招,推移入直,何如?傳曰,允。
刑曹啓曰,謹依傳敎,龍川前府使柳興秀所犯贓錢三千六百餘兩,當爲囚家僮督捧,而家在忠淸道保寧地云,發關該道,其家僮,使之捉上,待押來擧行之意,敢啓。傳曰,知道。
督辦軍國事務金炳始疏曰,伏以瀆冒天威,臣自知罪,而猶且懇懇號籲,若昧僭屑,其必有不能自已者存,日月之明,庶幾燭之,第臣於諸職,萬難耐當,曾已悉暴無餘蘊,而未蒙允兪,反紆隆摯,至以重任之不可輕遞,諄複誨牖,有若勉臣以委寄責成者然。臣於是,徊徨恧惕,益不知所處,其任也重,故其懼滋大,而其辭愈力也。夫金穀之藏,民國之休戚,係焉,難愼乎其選。不獨此時爲然,而顧今艱虞溢目,應酬浩穰,矧玆餉廳,尤屬草創,規劃未究,求索多岐。經用之不貲而茫無頭緖,補苴之沒策而漏若尾閭,量其入而計其出,便是無麪之不托。然財幣之有時嬴絀,猶水泉之有時而通塞,疏而鑿之,導而流之,夫豈無其術,亶在乎任得其人?此時此任,不徒諉之以謹管檢簿書而已,臣之叨此,亦旣歲矣。姑且因循,轉成弊源,其將愈久而愈僨,臣所以疾聲求解,不容少緩也。且惠局與督辦,卽亦臣屢辭之職,而今臣從兄臣炳德,旣摠提二衙,則臣之迨玆蹲冒,非惟私心之尤所難安,係是公格之合有通變,至若職事之堪承與否,更不暇論也。玆又不揆猥越,披瀝仰煩,伏乞聖慈,特垂憫諒,將臣所有諸職,竝亟賜鐫斥,仍治臣瀆撓之罪,以重國計,以肅朝綱,千萬幸甚。臣無任云云。答曰,省疏具悉。此時餉務,委任自別,且惠局督辦,俱於公格無拘,卿勿更辭。
安州幼學金必淵疏略曰,臣以本州居前都正安時協,本以悖乖之類,無非傷人害物,晝宵思度,不出營私肥己,武斷鄕曲,稍饒盡齎切骨之怨,出沒京闉,無辜擧被射影之毒。曩在丁丑年分,至登於臺臣金稜之疏,削版遠配,而悖入庄土,因朝令放賣,以充公貨之乾沒,償私財之勒奪矣。適値慶會,放還鄕里,辛巳年分,欲推徵贓之物,誘挾亂民,紛挐營邑,其時道臣閔泳緯,臚列豪斷之習,至有拿處之命,又値大赦,未勘其罪,伏乞聖明,亟降處分。所謂安時協,施以當律。以雪西民之冤焉,臣無任云云。省疏具悉。當有處分矣。
上在昌德宮。停常參·經筵。
睦承錫啓曰,明日常參·經筵,取稟。傳曰,停。
朴周陽啓曰,右副承旨尹宖善,時在忠淸道忠州地,斯速乘馹上來事,下諭,何如?傳曰,許遞。前望單子入之。
承旨前望單子入之,金定均落點。
侍講院啓曰,今日親臨春塘臺,王世子隨詣時,本院當爲全數進參,而新除授弼善徐公淳,有身病,無以備員,何以爲之?敢稟。傳曰,許遞。前望單子入之。
弼善前望單子入之,金疇鉉落點。
朴周陽啓曰,新除授同副承旨金定均,卽爲牌招,何如?傳曰,允。
侍講院啓曰,新除授弼善金疇鉉,卽爲牌招察任,何如?傳曰,允。
弘文館啓曰,上番闕直,事甚未安。應敎姜友馨,新除授校理李勛卿·申容善,副校理金中植,竝卽牌招,推移入直,副修撰尹吉求·鄭誾朝,一體牌招察察任,何如?傳曰,允。
李敎夏啓曰,監軍法意,何等嚴重,而今日一所監軍金商定,門限已過,不爲受牌,事未前有,萬萬駭然。原單子,使之改付標以入,當該員外郞,所當重勘,而本院請推之外,無他可施之罰,何以爲之?敢稟。傳曰,從重推考。
議政府啓曰,卽見經略使魚允中狀啓,則江界府,戶曹納二斤蔘,復舊施行之後,民情不無齎鬱之歎爲辭,而判付有令廟堂稟處之命矣。以此種之貽弊於土民,間嘗停貢,而不幾年,又爲復舊者,莫重所需,實有難繼之故也。今若依狀請施行,揆以事體,極爲悚悶,有未可遽許蠲除,依前重數,以爲封進,而幽隱旣如是,則仰體憂勤之聖念,合施別般存恤,營邑,從長措劃,以厚價貿取事,分付,何如?傳曰,允。
又啓曰,卽見水原留守洪祐昌所報,則茂朱居進士金斗泰,納錢六千兩,願補賑資,以遐鄕之人,有此出義,宜施賞奬之典爲辭矣。該府酷被歉荒,賑政旁午,以若所儲還穀,牽補不得之際,有此出義捐助,誠甚嘉尙。合施朝家激奬之典,相當初仕,從其願加設單付事,分付銓曹,何如?傳曰,允。
兵曹啓曰,今日殿座時入直禁軍等,別將,當爲率領侍衛,而禁軍別將鄭完默,有身病,不得擧行,以一番內禁衛將具奭祖,使之兼別將擧行,何如?傳曰,允。
傳曰,待敎會圈。
金定均啓曰,待敎會圈事,命下矣。政官牌招開政,何如?傳曰,允。
奎章閣啓曰,待敎會圈事,命下矣。提學趙寧夏·閔泳穆,檢校直提學趙慶鎬,直提學金允植·洪英植,檢校直閣尹用求·洪殷謨·姜·趙同熙·閔丙奭·尹泰駿·朴斗陽,檢校待敎金永悳·閔泳韶,竝卽牌招,以爲會圈之地,何如?傳曰,允。
待敎會圈六點,徐光範·鄭寅昇·金弼洙取三人。
弘文館啓曰,新除授校理李勛卿,時在京畿楊根地,經筵入番事緊,請斯速乘馹上來事,下諭。答曰,許遞。
傳曰,吏曹參議疏批已下,卽爲牌招。
傳曰,京兆堂上許遞,前望單子入之。
京兆堂上前望單子入之,左尹嚴世永落點。
侍講院啓曰,曰新除授弼善金疇鉉,時在水原地,斯速乘馹上來事,下諭,何如?傳曰,許遞。前望單子入之。
弼善前望單子入之,徐載厚落點。
侍講院啓曰,新除授弼善徐載厚,卽爲牌招察任,何如?傳曰,允。
吏曹啓曰,成均館典籍金萬濟·洪秀寅,繕工監假監役官李秉瑜·朴善暎·金秉赫,俱以身病,呈狀乞遞,竝改差,何如?傳曰,允。
禮曹啓曰,以大王大妃殿母臨五十年,王大妃殿母臨四十年,慶科取稟草記,傳曰,科名以慶科別試稱號,一依昨冬別試例磨鍊事命下。以翼宗大王追上尊號,大王大妃殿加上尊號,慶科取稟草記,傳曰,科名以慶科別試稱號,一依昨冬別試例磨鍊事,命下矣。兩次慶科,合設擧行,而科名以大王大妃殿母臨五十年,王大妃殿母臨四十年,翼宗大王追上尊號,大王大妃殿加上尊號,合四慶慶科別試稱號。文武科會試,則以今月二十日原定日設行,而殿試及放榜吉日,令日官韓應翼推擇,則殿試,來五月十三日,放榜,同月十六日巽時爲吉云。以此日時定行,何如?傳曰,允。
傳曰,見窠,皆令差出。
有政。吏批,行判書閔泳穆,參判李應辰,竝牌招不進,參議金玉均進,同副承旨金定均進。吏批啓曰,行判書閔泳穆,參判李應辰,竝牌招不進,小臣獨政未安,何以爲之?敢稟。傳曰,只出緊任。以金思準爲校理,徐光範爲待敎,李寅命爲判尹,李炳敎爲右尹,洪祐吉爲判義禁,贈童敎李宗燁贈持平,孝行卓異加贈事,承傳。再政。以李會英·張基周爲典籍,尹昌大·李台煥·金震榮爲假監役,弘文正字單,徐光範,兼待敎單,徐光範,校書正字單,徐光範,分監役單,李鎬榮,左尹單,李炳敎,右尹單,嚴世永。
兵批,判書韓敬源別侍衛進,參判李奎奭侍衛,參議姜文馨侍衛,參知趙璟淳入直進,左副承旨李敎夏進。五衛將加設二單,崔鴻謙·黃三奎,大護軍許傳,護軍金昌熙,副護軍尹宖善,副司果李勛卿,已上竝單付。
奎章閣啓曰,新除授待敎徐光範,待明朝牌招入直,何如?傳曰,允。
伴接官啓曰,卽者差備譯官來言,留館日本國人辦理公使竹添進一郞,率傳語官一人,巡査三名,今日申時量,進去于英國人阿須頓所住處矣。旋卽還歸館所云矣。敢啓。傳曰,知道。
又啓曰,卽者差備譯官來言,仁川濟物浦所留日本國人中,從者一名,領什物五十馱,今日申時量,入來館所云矣。敢啓。傳曰,知道。
兵曹口傳政事,御營把摠單,李會英。
吏曹參議金玉均疏。省疏具悉。爾其勿辭察職。
癸未四月初六日□時,上詣春塘臺。春到記儒生分製講試取入侍時,行都承旨李喬翼,左承旨尹泰駿,右承旨朴周陽,左副承旨睦承錫,右副承旨李敎夏,同副承旨金定均,缺檢校直閣尹用求·朴鳳彬·趙同熙·閔丙奭·尹泰駿,檢校待敎閔泳韶,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調鄭基會,副提調李喬翼進前問候訖。由協陽門詣春塘臺,通禮跪啓請降輿,上降輿陞座。承旨奏請出標信開布城,上命以已下標信擧行。承旨奏請試官行禮,讀券官閔泳緯·李源命·李裕承,對讀官沈相穆·姜文馨·金炳吉·尹起元,考官朴齊寬·洪鍾軒·張錫龍,參考官趙秉弼·趙文夏·李重夏·李濟承,行四拜禮訖,以次就位。承旨讀奏入門單子訖。上命試官書題,詩民曰雨我公田,限申時。泳緯跪書讀奏訖,起元等,奉出懸之,承旨進講冊望單子,上落點于仍命開講,儒生以次應講。喬翼奏曰,試官行禮時,地衣初不待令,致勤下詢,揆以擧行,極爲駭然,當該進排官,所當重勘,而本院請推之外,無他可試之罰,何以爲之?敢稟。傳曰,拿處,可也。出榻敎又奏曰,先張已入請出標信呈券,儒生使之次次出送乎?上可之。仍入小次,承旨以司謁入稟考試,上命考試。少頃,上出次,仍行科次。起元進前讀奏第一張訖。泳緯奏曰,書等何以爲之乎?上命第一張書正三下,第二張書草三下,其餘竝書次上,承旨坼封讀奏訖。上命書傳敎曰,春到記講居首通幼學朴周鉉,製述詩居首三下進士鄭世源,竝直赴殿試,講之次通幼學李載榮等十八人,製述之次草三下進士李稷宰,竝直赴會試,講之次通幼學文秉圭等四人,製述之次次上進士權心夔等二人,竝給二分,講之次略幼學李璉圭等十一人,製述之次次上進士尹鍾永等二人,竝給一分,講之次略幼學張景默等五人,製述之次次上幼學尹俊求等九人,各奎章全韻一件賜給。又命書傳敎曰,入格儒生,明日待令。又命書傳敎曰,入格儒生尹成求,此是桂坊也,守令待窠,首先擬入。又命書傳敎曰,還宮,當自內爲之矣,該房知悉。上降座,承旨請出標信解嚴,仍命退侍衛,諸臣以次退出。
上在昌德宮。停常參·經筵。
金定均啓曰,明日,宗廟夏享大祭齋戒,再明日,權停例放榜相値,視事頉稟之意,敢啓。傳曰,知道。
李敎夏啓曰,來十一日,朝參日次矣。敢稟。傳曰,停。
又啓曰,假注書鄭承鉉有身病,勢難察任,今姑改差,何如?傳曰,允。
奎章閣啓曰,新除授待敎徐光範敎旨安寶次,濬哲之寶,請出之意,敢啓。傳曰,知道。
弘文館啓曰,新除授校理金思準,卽爲牌招察任,何如?傳曰,允。
兵曹口傳政事,禁衛把摠單,李觀應,哨官單,尹興植,御營把摠單,沈宜哲,哨官單,李敏濟。
傳曰,明日出宮門路,以協陽門爲之。
傳曰,入格儒生,延英門外施賞。
傳曰,前後直赴人,付之今番式科殿試榜末,一體放榜。
以司謁口傳下敎曰,閑良申福謨·李銀石·李昌奎,竝賜武科。
鄭承鉉改差,代以李完用爲假注書。
李完用有頉,代以成歧運爲假注書。
李敎夏啓曰,明日親傳香,禮房承旨,當爲齋宿。左副承旨睦承錫,所當牌招,而拘於廳規,不得請牌,何以爲之?敢稟。傳曰,牌招。
議政府啓曰,仁川府防禦營,今又復設於永宗鎭矣。仁川亦係關防,則自今以獨鎭施行,海防將與監牧官,依舊專屬於永宗,而節制文牒之間,俾邑鎭勿復相關,永爲定式事,分付該道道臣,何如?傳曰,允。
又啓曰,卽見黃海監司沈東臣所報,則本營中軍吳鼎鉉發校譏詗賦黨十一漢捉得剽掠情節,箇箇捧招後,賊魁六漢,大會軍民,竝卽結果,同黨五漢,限死嚴棍牢囚,而該中軍,實心奉行,極爲嘉尙。捕校等,亦爲竭力跟探,以除民害,其在激勸之政,合有施賞之擧爲辭矣。以京外黨盜之尙未寢熄,常所虞憂,今此該中軍之嚴督詗捉,若是多數,殫誠可嘉,不容不施以激奬之典,特爲仍任,捕校朴奎璉·崔石淳·崔明來·崔乃善等四人,竝帖加成給事,分付該曹,何如?傳曰,允。
禮曹啓曰,卽接行護軍朴瑄壽單子,則以爲,卑職十三寸姪齊望,嫡妾俱無子,以其同姓十四寸弟齊九第三子喜陽,欲爲繼後,兩家諸族,相議完定,而齊望夫妻,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長朴瑄壽單辭,旣如此,朴齊九第三子喜陽,立爲朴齊望之後,何如?傳曰,允。
親軍左營營務處啓曰,今月初二日親臨春塘臺本營哨官以下試放時入格人,別單修正以入之意,敢啓。傳曰,知道。
親軍右營營務處啓曰,今月初二日親臨春塘臺,本營哨官以下試放時入格人,別單書入之意,敢啓。傳曰,知道。
兵曹啓曰,今四月初九日宗廟夏享大祭時,守門,當爲塡差,而本曹郞廳員外郞,五衛將,除入直與呈辭受由在外未肅拜,排擬苟艱,依定式軍門將官,代差以入之意,敢啓。傳曰,知道。
義禁府啓曰,前都正安時協,遠惡島定配,勿揀赦前事,承傳啓下矣。安時協,以承傳內辭意,具罪目全羅道康津縣薪智島定配勿揀赦前,而方在平安道安州地云,依例發遣府書吏,自安州地執捉,仍令押送配所,何如?傳曰,允。
伴接官啓曰,卽者差備譯官來言,留館日本國辦理公使竹添進一郞,率傳語官二人,士官一人,巡査三名,兵隊二十二名,今日未時量,進去上國朱提督陣矣,酉時量,還歸館所云矣。敢啓。傳曰,知道。
吏曹啓目,戶曹佐郞尹秉德名字,改以秉寬,承文副正字金柄淵名字,改以甲敎,出身金斗星名字,改以星均,李容浚名字,改以容卨事爲等如告狀,依例令藝文館給帖,何如?啓,依允。
敦寧都正李敎榮疏。省疏具悉。所請依施。
上在昌德宮。停常參·經筵。
上詣仁政殿親傳香,入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,禮房承旨,馳詣宗廟·永寧殿,奉審摘奸以來。
傳曰,不善擧行之排設司鑰,從重科治。
傳曰,雜科覆試之退行於今年,卽因慶會而然矣。其在飾喜,合有示意之擧,式年雜科初試人,竝付之覆試榜末之意,分付該曹。
李敎夏啓曰,假注書閔泳辰有身病,勢難察任,今姑改差,何如?傳曰,允。
又啓曰,永宗僉使洪在愼,陞爲防禦使矣。密符,使宣傳官齎傳,諭書則安寶,使院吏齎傳,何如?傳曰,允。
以司謁口傳下敎曰,永肅門局出身牌頭嘉義高錫周,折衝崔宗源·林長漢,出身金在成,竝賞加。
閔泳辰改差,代以李龍鎰爲假注書。
奎章閣啓曰,直閣南奎熙,自鄕上來云,卽爲牌招察任,何如?傳曰,允。
摠戎廳啓曰,本廳中軍林百鉉,身病甚重,勢難察任,今姑改差,何如?傳曰,允。
禮曹啓曰,傳曰,前後直赴人,付之今番式科殿試榜末,一體放榜事,命下矣。癸未三月參班儒生應製入格幼學權榮洙·王濟肯,同年四月春到記殿講入格幼學朴周鉉,製述入格進士鄭世源,就式年文科殿試榜目末端,付標添書以入之意,敢啓。傳曰,知道。
又啓曰,直赴權榮洙放榜日,忠烈公權順長祠板,遣禮官致祭事,命下矣。其祠版,在楊州地,故放榜日,勢不得祗受云,應榜後令本家,擇日祗受,何如?傳曰,允。
又啓曰,卽接前學官金學根所志,則以爲,同姓十八寸弟星根,嫡妾俱無子,以其同姓十八寸兄培根第五子善範,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼族立後,兩邊與受,明有可據,而不得登聞者,許令該曹,論理草記事,載在法典,而門長金學根所訴,旣如此,金培根第五子善範,立爲金星根之後,何如?傳曰,允。
同敦寧閔種默疏。答曰,省疏具悉,所請依施。
弼善徐載厚疏略曰,臣宿昔鬱結之念,而冒昧干瀆,竊恐爲新進猥越之科,家貧親老,難免在人子祿仕之計,感戴恩造,有除輒膺,因循隨隊,坐閱歲年,今則罪可以始著矣,情亦可以言私矣。噫,淸朝官人,惟才是揀,而矧又是職處深嚴,侍冑筵備顧問,而補睿學,上不可以濫授,下不可以冒據也,審矣。召牌臨門,促臣膺命,駕屨宜亟,愆尤難忘,倚衡已熟,循墻是急。伏乞聖慈亟鐫臣新授之職,仍治臣未勘之罪焉。臣無任云云。省疏具悉。往事何必爲引,爾其勿辭,察職。
癸未四月初八日□時,上詣仁政殿。宗廟,景慕宮夏享大祭香祝親押入侍時,行都承旨李喬翼,左承旨尹泰駿,右承旨朴周陽,左副承旨睦承錫,右副承旨李敎夏,同副承旨金定均,史官缺直提學金允植,檢校直閣洪殷謨·朴鳳彬·尹泰駿·朴斗陽,直閣南奎熙,檢校待敎閔泳韶,以次侍立。時至,通禮跪,啓請外辦。上具翼善冠·衮龍袍,乘輿出宣化門。藥房提調鄭基會,副提調李喬翼進前問候訖。由協陽門入仁政門,詣月臺。通禮跪啓請降輿,上降輿。通禮導上詣褥位,香室官員,奉香祝以進,承旨跪受以進,上受香祝親押如儀訖。入幕次,少頃,通禮跪啓請出次,上出次乘輿,出仁政門,入協陽門。承旨請出標信解嚴,上由宣化門還內,諸臣以次退出。
上在昌德宮。停常參·經筵。
李敎夏啓曰,明日常參·經筵,取稟。傳曰,停。
又啓曰,因兵曹啓目,山羊會萬戶·仇寧萬戶·靑水萬戶·戶山萬戶·玉江萬戶·水口萬戶,今已革罷矣。該萬戶等所佩兵符分上件,竝以收聚上送政院,使之燒火事,允下矣。竝收聚上送,以爲燒火之地事,平安監司處,下諭,何如?傳曰,允。
統理交涉通商事務衙門啓曰,本衙門事務殷繁,屬員苟艱,幼學尹致昊,加差主事,分司掌交典之意,敢啓。傳曰,知道。
兵曹,以李鶴榮爲摠戎中軍。
李敎夏啓曰,行都承旨李喬翼,軍國衙門進,左承旨尹泰駿,廚院進,右承旨朴周陽,不爲仕進,左副承旨睦承錫,式暇,同副承旨金定均,式暇出去。院中,只有臣一人,伴直無人,右承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨朴周陽,牌不進,伴直無人。左承旨尹泰駿,所當牌招,而拘於廳規,不得請牌,何以爲之?敢稟。傳曰,牌招。
以右承旨朴周陽牌不進罷職傳旨,傳曰,只推。
兵曹口傳政事,摠戎中軍單,李鶴榮。
上在昌德宮。停常參·經筵。
藥房都提調金炳德,提調鄭基會,副提調李喬翼啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
睦承錫啓曰,明日常參·經筵,取稟。傳曰,停。
李敎夏啓曰,臣敎夏,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣。敢啓。傳曰,知道。
政院啓曰,假注書成歧運·李龍鎰,有身病,勢難察任,改差,何如?傳曰,允。
李敎夏啓曰,密符親納,例也,而前廣州留守趙慶鎬,謂有身病,使其偏裨替納,事甚未安,推考,何如?傳曰,允。
金定均啓曰,卽者義禁府都事來言,時囚罪人尹瑗,當爲捧供,而判義禁洪祐吉,同義禁趙濟華,在外,知義禁南廷順呈辭受由,同義禁尹成鎭有身病,不得開坐云,在外與呈辭受由,何以爲之,而同義禁尹成鎭,卽爲牌招,何如?傳曰,竝許遞,前望單子入之。
金吾堂上前望單子入之,判義禁朴齊寅,知義禁洪鍾雲,同義禁韓圭稷·曺殷承落點。
傳曰,新恩謝恩,當親受矣。該房知悉。
傳曰,新及第鄭世源,特爲賜樂。
以司謁口傳下敎曰,民戶之若是延燒,聞甚矜惻,結構奠接之資,令賑恤廳從厚題給事,分付。
金定均啓曰,新除授同義禁韓圭稷,方在放逐鄕里中,何以爲之?敢稟。傳曰,蕩滌敍用。
又啓曰,開坐事,命下矣。新除授判義禁朴齊寅,知義禁洪鍾雲,同義禁韓圭稷·曺殷承,竝卽牌招,何如?傳曰,允。
議政府啓曰,卽見江華留守金允植狀啓,則本營兵隊敎鍊哨官以下勤勞精習者,奬賞之典,請令廟堂稟處矣。敎亦多術,精鍊技藝,皆可作有用之卒,苟其樂赴而賈勇,不可無激奬,而示意,更令守臣,區別登聞,以爲施賞之地,何如?傳曰,允。
統理交涉通商事務衙門啓曰,去壬午年,在仁川口所立,英國德國條約,本以一年期滿,互換爲訂,而英國領事官阿須頓,因英國·德國政府意改期,緩訂於本年十二月初三日內互換。故委派本衙門參議李祖淵,與該領事官阿須頓,訂立約章,畫押蓋印之意,敢啓。傳曰,知道。
成岐運改差,代以鄭世源爲假注書。
李龍鎰改差,代以金貞均爲假注書。
鄭世源有頉,代以權榮洙爲假注書。
金貞均有頉,代以宋鍾贊爲假注書。
賑恤廳啓曰,南部字內被燒戶二十二戶,每戶錢五兩式頒給之意,敢啓。傳曰,知道。
傳曰,兼輔德有闕之代,前望單子入之。
兼輔德前望單子入之,趙同熙落點。
傳曰,右承旨許遞,前望單子入之。
承旨前望單子入之,李晩耆落點。
侍講院啓曰,新除授兼輔德趙同熙,卽爲牌招察任,何如?傳曰,允。
權榮洙有頉,代以金東柱爲假注書。
宋鍾贊有頉,代以李晩煃爲假注書。
上在昌德宮。停常參·經筵。
睦承錫啓曰,明日常參·經筵,取稟。傳曰,停。
又啓曰,同副承旨金定均,今日不爲仕進,卽爲牌招,何如?傳曰,允。
又啓曰,右承旨李晩耆,時在慶尙道禮安地,斯速乘馹上來事,下諭,何如?傳曰,許遞。前望單子入之。
承旨前望單子入之,鄭漢朝落點。
奎章閣啓曰,待敎徐光範,疏批已下,卽爲牌招入直,何如?傳曰,允。
承文院啓曰,今此進賀謝恩兼陳奏歲幣使,帶來咨文中,有方物移準事,使臣加賞事矣。以前頭使行,奉表稱謝之意,撰出先通咨文,付撥下送灣府,以爲入送之地,何如?傳曰,允。
睦承錫啓曰,卽者義禁府都事來言,時囚罪人尹瑗,當爲捧供,而判義禁朴齊寅,知義禁洪鍾雲,同義禁曺殷承,俱有身病,同義禁韓圭稷在外,不得開坐云,在外,何以爲之,而判義禁·知義禁·同義禁,竝卽牌招,何如?傳曰,竝許遞。前望單子入之。
又啓曰,卽者修撰林羲相,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,右承旨鄭漢朝,時在京畿楊州地,斯速乘馹上來事,下諭,何如?傳曰,許遞。前望單子入之。
弘文館啓曰,修撰林羲相,陳疏徑出,下番闕直,事甚未安,副修撰尹吉求·鄭誾朝,別兼春秋進,修撰尹起元,卽爲牌招入直,何如?傳曰,允。
傳曰,秋判有闕之代,前望單子入之。
秋判前望單子入之,尹滋承落點。
以司謁口傳下敎曰,江華鑄錢,亦以當五鼓鑄事,分付。
承旨前望單子入之,李在敬落點。
金吾堂上前望單子入之,判義禁李景宇,知義禁金壽鉉,同義禁李容直·金益容落點。
禮曹啓曰,卽接京畿監司金宏集移文,則以爲,果川縣大成殿殿壁,緣於柱木之傾側,方在壞頹之境,目今所見一時悚悶,修改時告由,移還安祭香祝,自本曹啓稟下送云矣。果川縣大成殿修改時,先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
金東楏有頉,代以洪祐禎爲假注書。
李晩煃有頉,代以姜鏋爲假注書。
洪祐禎有頉,代以朴啓鉉爲假注書。
姜鏋有頉代,以李根春爲假注書。
朴啓鉉有頉代,以金榮善爲假注書。
李根春有頉,代以安孝濟爲假注書。
金榮善有頉,代以權錫洛爲假注書。
安孝濟有頉,代以具然鎬爲假注書。
權錫洛有頉,代以金奭相爲假注書。
具然鎬有頉,代以王濟肯爲假注書。
金奭相有頉,代以兪鎭三爲假注書。
王濟肯有頉,代以池錫永爲假注書。
兪鎭三有頉,代以朴周鉉爲假注書。
池錫永有頉,代以崔秉熤爲假注書。
左議政金炳國疏曰,伏以臣之冒據匪據者久矣。間或乍解而旋叨,亦或欲去而仍蹲,以年計則今爲滿十,而未有終年之間焉。考之中書故事,連十年時任,於古名碩所罕也,臣以是十年來,未嘗一日汗不沾,一夜寢能安,猶且伴食而不知愧,旋進而不知止者,是豈臣都沒分曉,全昧廉隅而然哉?顧臣無似,偏蒙我聖上不世之遇,之恩之德,泰·恒不足高,溟瀛不足深,彝情所感,圖報宜殫,而臣旣斷斷無技,可副九重之注意則只以筋力奔走,欲效塵刹之萬一仰酬,奈臣命數,與素心相違,疾病非人力可容,積痼這祟,自夫血氣旣衰,年年漸劇,每於班列之就,殿陛之趨,姑不至僵仆者,惟寵靈攸曁耳。又何月來顯加澌憊,木旺而胃土敗,夏屆而痰火盛,已痿之脚倍覺刺疼,舊攣之筋,益難動殫,自爾氣眩而神迷,或不省見擔之何責,所接之何事,將此樣而居此職,又當此極艱之時,一任其久瘝者,眞可謂說不去而行不得也。臣之才不才,職之堪不堪,有未暇雍容爲辭,惟以疾痛之急,呼於父母之慈,至若總理爲重,亦與承弼無差,竝伏望特垂憐察,亟許鐫汰,無使天工曠而國事隳,亦使賤疴調而私分安,實區區不勝血祝。臣無任云云。答曰,省疏具悉卿懇。予以鼎席之備,充然有喜,今此巽牘,奚爲而至也,目下遑汲事計,果卿言去之時乎?有若傾檣頹廈,呼吸渰覆,而料外副梢,斂手却坐曰,我病不能扶濟云爾,則是何以成說,且卿愆節,每於前席周旋,漸見差減之喜,翊亮承弼,又非筋力奔走之任,卿何爲忍於如此時,有如此之言乎?卿雖日煩十章,予則實無以奉副,卿其厚諒,更勿以此事相聞。仍傳曰,此批答,遣史官傳諭。
上護軍李源命疏略曰,臣於月前,冀蒙恩諒,及伏奉批旨下者,以筋力尙旺,何可遽許休退,臣本稟氣脆弱,自在少壯之時,疾恙頻闖,尩羸轉痼,及到耆稀以後,日漸澌鑠,奄成委綴,時或勉起扶曳,趨詣職次,譬如老馬之跛瘏而强令服乘,古木之凋枯而略存枝葉,筋力奔走,有非可論,特賜準許,以全帷蓋之恩焉。臣無任云云。答曰,省疏具悉。已有前疏之批矣。筋力尙康健,何可遽爾休退乎?卿須諒之。
大司諫李根秀疏曰,伏以臣自再昨冬逆獄以後,情私悶迫,每欲一籲於聽卑之天,而第緣私制未闋,繼以國事多艱,不敢言私,隱忍至今矣。噫,劇逆如鼎鎬,不幸近出切姻,人皆嗤點於臣者,以臣爲鼎鎬之妹夫也。臣於是時,雖不得沐浴請討,而衷情痛惋,有倍餘人,亟有離貳之計,而考諸律文,劇逆之姊妹已嫁者,罪不相坐,昭然可據,則離貳一款,亦難遽議臣情到此,吁亦隘矣。然惟聖度天大,不以瑕臣,而恩誥聯翩,衛所之任,度支之佐,特出於記簪之隆眷,繼又有承宣之除,而臣實無可處之義,黽勉出肅,少伸叨謝之忱,此固臣蒙騃所致,而豈料噆臣者之執此釁蘖,至謂以凶賊之姻婭,處喉舌之職云云乎?雖非專指臣而發,以臣所處,亦豈不晷刻難安乎?自見此章,尤不覺惶汗浹背,溘欲無訛,幸賴聖上包荒之德,不惟不賜之罪,又從以掩匿之覆蓋之,置之不問之科,此實臣生死而肉骨也。間値公會,猶復輒赴,雖義分之所不可已,轉益惶蹙,何往非俟勘之時,千萬不自意諫長新除,忽下於夢想之外,臣聞命惝怳,益不知措躬之所也。有臣如此,將焉用哉?且伏念臣,早竊科第,歷揚內外,邇來有二十年矣。寵光濫溢於門闌,隆渥周洽於骨髓,是豈臣才具之所可堪而然哉?第以臣,屬籍璿潢,列聖朝睦親之化,世許承蔭,逮至我殿下光御之初,臣之先父偏被不世恩遇,際會之盛,終始不替,雖以臣不肖,亦幸承籍先庥,滾到下大夫之列涯分已踰淵谷在前。今又憑恃寵靈,肆然冒膺,則將不知何樣駴機伏在何地,畢竟狼狽,可翹而待。伏乞聖慈,諒臣言之至切,憐臣情之悶隘,還收臣新授職名,仍刊仕籍,以謝人言,以遂生成,不勝大願之至,臣方丐免,不遑贅他,而區區憂愛之忱,有不容淺默,猥此尾陳,惟聖明,少垂察焉。顧今夏日稍長,寸陰可惜,夫爲學之要,貴無間斷,此君子所以體天行健,無時或忽者也。伏願殿下,益懋緝熙之工,克臻光明之域焉。臣無任云云。省疏具悉。不必如是過引之事,爾其勿辭察職,尾附事,當留念矣。
弘文正字徐光範疏。省疏具悉。爾其勿辭,察職。
修撰林羲相疏。省疏具悉。爾其勿辭,救護。
上在昌德宮。停常參·經筵。
金定均啓曰,明日常參·經筵,取稟。傳曰,停。
睦承錫啓曰,右副承旨李敎夏,今日不爲仕進,卽爲牌招,何如?傳曰,允。
金定均啓曰,開坐事,命下矣。新除授判義禁李景宇,知義禁金壽鉉,同義禁李容直·金益容,竝卽牌招,何如?傳曰,允。
朴周鉉有頉,代以盧鎭奕爲假注書。
崔秉煜有頉,代以趙光漢爲假注書。
盧鎭奕有頉,代以朴永薰爲假注書。
趙光漢有頉,代以辛光五爲假注書。
朴永薰有頉,代以白文行爲假注書。
辛光五有頉,代以洪在現爲假注書。
弘文館啓曰,下番闕直,事甚未安。副應敎尹相翊,副校理金昇均,副修撰尹吉求·鄭誾朝,別兼春秋進,修撰林羲相,陳疏受由,尹起元,有身病,應敎姜友馨,校理金思準,副校理金中植,竝卽牌招,姑降入直,何如?傳曰,允。
議政府啓曰,卽見京畿監司金宏集所報,則備陳振威·交河·漣川等三邑民力難辦之狀,仍請振威縣均惠廳納四年條米太,交河郡均·廳納兩年條米太,漣川縣戶·惠廳納三年條米太,以各年所捧價,特許從便代納矣。歉歲民情,況當窮夏,所以邑勢亦窘絀矣。今若責捧多年未納之本色,殘局事力,尤難牽補,且厥數不至甚夥依所報竝許代納,以爲淸刷之地,何如?傳曰,允。
伴接官啓曰,卽者差備譯官來言,日本國辦理公使竹添進一郞,率隨員一人,傳語官二人,巡査三名,今日午時量,進去穆麟德所住處矣,旋卽還歸館所云矣。敢啓。傳曰,知道。
義禁府啓曰,放逐鄕里罪人韓圭稷,蕩滌敍用事,命下矣。韓圭稷放送之意,敢啓。傳曰,知道。
傳曰,右捕將許遞,前兵使韓圭稷除授。
李敎夏啓曰,右邊捕盜大將韓圭稷,時無職名,令該曹口傳付軍職,何如?傳曰,允。
又啓曰,昨日假注書望中王濟肯,科前已爲陞六,而誤爲擬入,至蒙恩點,事甚疎忽,極爲未安。原望筒勿施,不審擬望之當該別兼春秋,從重推考,何如?傳曰,允。
又啓曰,命召親納,例也而前右邊捕盜大將李敎獻,謂有身病,使其軍官替納,事甚未安。從重推考,何如?傳曰,允。
兵曹啓曰,因承政院啓辭,右邊捕盜大將韓圭稷,時無職名,令該曹口傳付軍職事,命下矣。時帶別軍職,依例同中樞加設,下批,何如?傳曰,允。
兵曹口傳政事,同知加設單,韓圭稷。
議政府,右邊捕盜大將韓圭稷。
兵曹,右邊捕盜大將單,韓圭稷除授事,承傳。
義禁府啓曰,卽接月令醫員皮熙成手本,則以爲時囚罪人尹瑗,素有痰癖之症,挾感復發,目下症形,實爲危劇云。罪人病勢如此,則一邊保放,一邊草記,載在法典矣。尹瑗,姑爲保放之意,敢啓。傳曰,飭已施矣。分揀放送。
傳曰,判尹許遞,前望單子入之。
傳曰,右翊衛尹泰昌,別軍職元禹常事,極爲駭然,竝施罷職之典。
李敎夏啓曰,新除授右邊捕盜大將韓圭稷,卽爲牌招,傳授命召及大將牌傳令牌,何如?傳曰,允。
金定均啓曰,明日召對,取稟。傳曰,爲之。
以司謁口傳下敎曰,機械諸廠,令糧餉廳新建事,分付。
上在昌德宮。停常參·經筵。
金定均啓曰,明日常參·經筵,取稟。傳曰,停。
傳曰,吏曹參判有闕之代,前望單子入之。
吏曹參判前望單子入之,曺殷承落點。
傳曰,在外承旨·右副承旨,竝許遞,前望單子入之。
承旨前望單子入之,嚴柱漢·金玉均落點。
傳曰,吏曹參議有闕之代,前望單子入之。
金定均啓曰,卽者景慕宮官員來言,明日望祭,提調,以獻官,當爲進參,而提調李寅命,有身病,不得進參云,卽爲牌招,何如?傳曰,允。
吏曹參議前望單子入之,沈相漢落點。
白文行有頉,代以朴永學爲假注書。
洪在現有頉,代以金持元爲假注書。
朴永學有頉,代以朴聖根爲假注書。
金持元有頉,代以林奭禧爲假注書。
朴聖根有頉,代以張益厚爲假注書。
林奭禧有頉,代以李日彦爲假注書。
伴接官啓曰,卽者差備譯官來言,留館日本國人中,兵隊二十八名,領什物一馱,今日辰時量,出去仁川濟物浦云矣。敢啓。傳曰,知道。
傳曰,美國國書,明日當於便殿親受,公使仍爲召見矣。該房知悉。
傳曰,禮刑換房。
傳曰,日前罷職之右翊衛尹泰昌,別軍職元禹常,竝分揀。
金定均啓曰,明日傳香,禮房承旨當爲齋宿,新除授左副承旨金玉均,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨李喬翼軍國衙門進,左承旨尹泰駿廚院進,右承旨李在敬須資出去,左副承旨金玉均承牌來詣朝房,有身病不得肅謝。院中,只有臣一人,伴直無人,新除授同副承旨嚴柱漢,卽爲牌招,何如?傳曰,允。
又啓曰,景慕宮提調李寅命,牌不進,推考傳旨,今方捧入,而望祭獻官,當爲進參,如是違牌,事甚未安,更爲牌招,何如?傳曰,允。
兵曹啓曰,正郞徐相雨,身病猝重,呈狀乞遞,宿衛重地,不可久曠,今姑改差,何如?傳曰,允。
御營廳啓曰,本廳中軍梁柱華,身病甚重,勢難察任,改差,何如?傳曰,允。
統理交涉通商事務衙門啓曰,美國使臣,齎其國書而來,將爲陛見進呈云矣。敢啓。傳曰,知道。
又啓曰,臣等,與美國全權大臣福德,將批準條約互換之由,敢啓。傳曰,知道。
禮曹啓曰,今此壬午式年雜科初試入格人中,陰陽科擧子李謙來,倭學擧子姜璡熙,醫科擧子姜璨熙,俱爲遭故云矣。待闋服,付之後科會試榜末之意,敢啓。傳曰,知道。
張益厚有頉,代以李斗燮爲假注書。
李日彦有頉,代以李寅權爲假注書。
李斗燮有頉,代以玄圭根爲假注書。
李寅權有頉,代以金持薰爲假注書。
李圭根有頉,代以芮成質爲假注書。
金持薰有頉,代以李完用爲假注書。
芮成質有頉,代以徐光範爲假注書。
吏曹參判李應辰疏。答曰,省疏具悉。所請依施。
上在昌德宮。停常參·經筵。
金定均啓曰,明日常參·經筵,取稟。傳曰,停。
又啓曰,景慕宮提調李寅命,牌不進推考傳旨,今方捧入,而望祭獻官,當爲進參,如是違牌,事甚未安,更爲牌招,何如?傳曰,許遞。令該曹口傳差出。
又啓曰,假注書徐光範有身病,勢難察任,今姑改差,何如?傳曰,允。
弘文館啓曰,副修撰尹起元,呈辭出去,下番闕直,事甚未安。副修撰尹吉求·鄭誾朝,別兼春秋進,修撰林羲相,卽爲牌招入直,何如?傳曰,允。
奎章閣啓曰,明日,卽書香閣夏孟朔大奉審日次,奉慕堂奉審日次時,原任閣臣,依節目進詣擧行之意,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
以黃海監司沈東臣狀啓,新産乾秀魚卵,尙未成實,限內不得封進,惶恐待罪事,傳曰,勿待罪事,回諭。
奎章閣啓曰,直閣南奎熙疏批已下,卽爲牌招入直,何如?傳曰,允。
傳曰,摠理大臣入侍。
吏曹口傳政事,以沈履澤爲景慕宮提調。
傳曰,不善擧行之當該守門將,令該府拿處不善操飭之兵曹堂上,從重推考。
徐光範改差,代以莊錫泓爲假注書。
兵曹,以鄭雲龜爲御營中軍。
掌令南奎熙疏曰,伏以臣,屢除館職,連値在外,情雖切於歸覲,悚實甚於虧分,論罷旣從未勘,分揀迥出特恩,因罪媒榮,始感旋蹙,千萬不自意。奎華·柏府,除旨聯翩,臣與臣父,惝慌驚惑,實莫省寵光之遍體,異渥之浹髓矣。臣蒙騃蔑識之最下品耳。始犯一不幸之戒,又縻萬不近之銜,是果人與職相稱,可以壓物議而協揀選乎?孤根易搖,下流多濕,以臣寒素,以臣眇末,猥褻至此,安能堪承?臣旣不以見職自居,則其判花視草,淸峻近密,有不可一一鋪張,以效崇飭之美,而當處深嚴,古語未徵,少報塵刹,吾儒所取,不當處而處之,臣所不敢也,不以報而報之,臣所自期也。榮寵雖極,義難貪冒,防範自嚴,懼或玷汚,然一向偃處,迹涉逋慢,遂不得不抱羞抗顔,趣裝赴京,而牙牌體重,典式莫越,隨詣祗肅,粗伸微分,豈臣發軔之初,忘廉沒恥而不自量度者哉?退伏循省,仍遵無說,敢暴衷懇,仰瀆崇聽。伏乞聖明,俯賜鑑諒,治臣未勘之前罪,刊臣不稱之濫職,以肅朝綱,以重官防焉云云。省疏具悉。往事,何必爲引,爾其勿辭察職。
上在昌德宮。停常參·經筵。
藥房提調鄭基會,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金定均啓曰,明日常參·經筵,取稟。傳曰,停。
兵曹口傳政事,御營中軍單,鄭雲龜。
奎章閣啓曰,景慕宮望廟樓,今望奉審無頉之意,敢啓。傳曰,知道。
判尹前望單子入之,鄭基會落點。
弘文館啓曰,下番闕直,事甚未安。修撰林羲相,卽爲牌招入直何如?傳曰,允。
奎章閣啓曰,臣等進詣書香閣,御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
金定均啓曰,卽者校理金思準,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,左副承旨許遞,前望單子入之。
禮曹啓曰,來五月初二日,行景慕宮夏享大祭親行時,王世子亞獻之節,依例磨鍊乎?敢稟。傳曰,勿爲磨鍊。
又啓曰,來五月初二日行景慕宮夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
伴接官啓曰,卽者差備譯官來言,日本國辦理公使竹添進一郞,率傳語官一人,巡査三名,兵隊四十名,今日酉時量,進去通商衙門矣。亥時量,還歸館所云矣。敢啓。傳曰,知道。
校理金思準疏。省疏具悉。爾其勿辭,往護。
上在昌德宮。停常參·經筵。
嚴柱漢啓曰,明日常參·經筵,取稟。傳曰,停。
弘文館啓曰,下番闕直,事甚未安,應敎姜友馨,校理申容善,竝卽牌招推移,姑降入直,何如?傳曰,允。
吏曹啓曰,新除授北靑府使趙秉稷,猝得身病,萬無赴任之望云,罷黜,何如?傳曰,允。令該曹口傳差出,催促下送。
承旨前望單子入之,兪致範落點。
以司謁口傳下敎曰,閑良張始興·李龍祥,竝賜武科。
傳曰,幼學趙東冕,瓜近敎官作窠,令該曹口傳擬入,使之承候。
傳曰,明日,當往接吳欽差矣。該房知悉,不緊侍衛竝置之。
傳曰,召對爲之。
傳曰,藥院提調許遞,前望單子入之。
內醫提調前望單子入之,閔台鎬落點。
禮曹啓曰,今四月十七日動駕時,王世子闕門外祗送祗迎之節,依例磨鍊乎?敢稟。傳曰,勿爲磨鍊。
又啓曰,卽接濟州生員金炳胤,幼學吳冀權·高致休等聯名呈單,則以爲生等所居絶島,處在八道之外,每於設科取士之時,多有朝家區別處分者,職由乎柔遠之澤,而昨今兩年別試,只令八道薦擧,濟州則初不擧論。當此擧國同慶之會,不無闔島向隅之歎,雖有若個才行,莫之上達,皆將埋沒巖穴,收用無階,此宜有聖朝軫念矣。伏願深加燭察,上綴黈䌙之下,今番濟儒之赴京,特許赴擧,與八道薦儒,同爲應試,俾有以導疏之地爲辭矣。本牧薦剡之見漏,有欠廣慶之方,闔島才行之坐停,似非柔遠之政,而程式攸限,臣曹不敢越例許赴,上裁,何如?傳曰,令廟堂稟處。
兵曹啓曰,敦化門西邊墻垣頹圮處,今已畢築矣。把守軍兵,解送直所之意,敢啓。傳曰,知道。
又啓曰,昨冬大駕往接吳欽差陣時,禁衛營步軍一哨,騎士一番,禁衛大將率領爲先廂,御營廳步軍一哨,騎士一番,御營大將爲後廂,禁軍一番隨駕,別抄軍一哨,領付中央陣,餘軍留營留陣,依下敎置之矣。今亦依此擧行,何如?傳曰,允。摠戎使都領。
禁衛營啓曰,敦化門西邊外宮墻半間許頹圮處,今已修築,把守軍兵解送事,自兵曹草記蒙允矣。把守金虎門入直軍,還入直所,將校則解送之意,敢啓。傳曰,知道。
吏曹口傳政事,以金命基爲北靑府使,趙東冕爲童蒙敎官。
傳曰,明日出宮內門路,以協陽門爲之。
嚴柱漢啓曰,行都承旨李喬翼,軍國衙門進,左承旨尹泰駿,廚院進,右承旨李在敬,不爲仕進,左副承旨金定均,式暇出去,新除授右副承旨兪致範未肅拜。院中,只有臣一人,伴直無人,右副承旨,所當牌招,而拘於廳規,不得請牌,何以爲之?敢稟。傳曰,牌招。
傳曰,待敎徐光範陞六。
傳曰,原任待敎徐光範,檢校差下。
嚴柱漢啓曰,右副承旨兪致範在外,伴直無人,右承旨李在敬,所當牌招,而拘於廳規,不得請牌,何以爲之?敢稟。傳曰,牌招。
奎章閣啓曰,原任待敎徐光範,檢校差下事,命下矣。時値夜深,待明朝牌招察任,何如?傳曰,允。
義禁府啓目,敦化門守門將金學容·金源錫,原情云云。傳旨內辭緣,泛稱遲晩,刑推得情,何如?啓飭已施矣。分揀放送。
行戶曹判書金有淵疏。答曰,省疏具悉。重任,何可輕遞?卿其勿辭,調理行公。
寧越幼學金復淵,長水幼學黃贊,南原幼學李興宇等聯名疏。省疏具悉。爾等,以遐土之人,能言時弊,極爲嘉尙。
癸未四月十六日□時,上御□□□,召對入侍時,參贊官嚴柱漢,直閣南奎熙,侍讀官金中植,假注書李完用,記注官崔鼎獻,別兼春秋尹相翊,各持綱目第二卷,以次進伏訖。上曰,史官分左右。缺上曰,閣臣讀之。奎熙讀自於是公子立自責,止竟不忍言五城,釋義訖。上曰,文義奏之。奎熙曰,信陵君,旣出義救趙,則趙王之感恩欲封,理固當然,信陵之自劫,量似近狹,聽客一言,翻然改圖,自知己過,可以爲賢矣。上曰,信陵,聞客言而悔過,可爲賢人,而有人性者,自過,何以無知?是爲常情也。奎熙曰,世上庸愚之人,則知過者鮮矣。故信陵之立自悔責,人所難及也。
上在昌德宮。停常參·經筵。
大王大妃殿·王大妃殿,遣承旨口傳問安。答曰,知道。
還宮後,藥房·內閣·政院·玉堂口傳問安,答曰,知道。
嚴柱漢啓曰,來二十一日,朝參日次矣。敢稟。傳曰,停。
金定均啓曰,明日常參·經筵,取稟。傳曰,停。
李在敬啓曰,右副承旨兪致範,時在京畿楊根地,斯速乘馹上來事,下諭,何如?傳曰,許遞。前望單子入之。
承旨前望單子入之,趙重弼落點。
又啓曰,新除授右副承旨趙重弼,卽爲牌招,何如?傳曰,允。
奎章閣啓曰,守宮檢校直閣趙同熙,卽爲牌招,何如?傳曰,允。
弘文館啓曰,下番闕直,事甚未安。修撰林羲相,卽爲牌招入直,何如?傳曰,允。
傳曰,藥院提調許遞,前望單子入之。
內醫提調前望單子入之,李鎬俊落點。
兵曹口傳政事,副司果徐光範。
伴接官啓曰,卽者差備譯官來言,留館日本國人中,士官三人,兵隊一百五十三名,今日辰時量,出去弘濟院矣。巳時量,還歸館所云矣。敢啓。傳曰,知道。
傳曰,都承旨,馳詣宗廟·永寧殿,奉審以來。
嚴柱漢啓曰,卽者義禁府都事來言,今日動駕時,衛外擊錚罪人許英等十六名,依例移送秋曹云矣。敢啓。傳曰,知道。
傳曰,在外弘文提學·藝文提學,竝許遞,前望單子入之。
弘文提學前望單子入之,鄭範朝落點。
藝文提學前望單子入之,李應辰落點。
傳曰,會辦馬建常奏進諸條,言多切實,深庸喜幸,其令廟堂,參量時措,亟議施行。
奎章閣啓曰,大駕今已還宮,守宮檢校直閣趙同熙,依定式減下,何如?傳曰,允。
癸未四月十七日□時,大駕詣吳欽差陣。接見擧動入侍時,行都承旨李喬翼,左承旨尹泰駿,右承旨李在敬,左副承旨金定均,右副承旨趙重弼,同副承旨嚴柱漢,史官缺直閣南奎熙,檢校待敎徐光範,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調鄭基會,副提調李喬翼,進前問候訖。由協陽門至仁政門。通禮跪啓請降輿乘輦,上降輿乘輦,出敦化門進發,至宗廟前路。通禮跪啓請降輦乘輦上降輦,乘輦,至訓鍊院,通禮跪啓請降輦,上降輦入大次接見。時至,通禮跪啓請乘輿,上乘輿至降輿所。通禮跪啓請降輿,上降輿入正廳,與吳欽差接見訖,乘輿還入大次。少頃,通禮跪啓請出次,上出次乘輦至宗廟前路降輦,乘輦進發入敦化門至協陽門。兵曹判書跪稟放仗,柱漢請出標信解嚴。上由宣化門還內,諸臣以次退出。
上在昌德宮。停常參·經筵。
自五更至開東,灑雨下雨,測雨器水深四分。
嚴柱漢啓曰,明日常參·經筵,取稟。傳曰,停。
李在敬啓曰,左副承旨金定均,右副承旨趙重弼,今日不爲仕進,竝卽牌招,何如?傳曰,允。
嚴柱漢啓曰,卽者,禮曹郞廳來言,今二十日慶科別試會試試望,本曹堂上,當爲備員擬入,而行判書閔泳緯在外,參議申獻求呈辭受由,次堂,例不得擧行云。何以爲之?敢稟。傳曰,竝許遞,前望單子入之。
弘文館啓曰,下番闕直,事甚未安。應敎姜友馨,校理申容善竝卽牌招推移,姑降入直,何如?傳曰,允。
議政府啓曰,卽見禮曹草記,則因濟州儒生呈單,昨·今兩年別試,八道薦擧,本州則初不擧論,當此同慶之會,不無向隅之歎。濟儒之上京者,特許赴擧爲辭,而令廟堂稟處事,批下矣,越海踔遠之地,科令未卽聞知,道擧亦爲見漏。雖有待價之士,其何以自售藝能乎?今玆三儒呼籲於春曹,合施廣慶之義,特令許赴,何如?傳曰,允。
又啓曰,全羅道羅州牧黑山島漂到大國人八名,當不日上來矣。依例入接弘濟院後,更爲問情,所着衣袴,分付各該司,依例題給,而別定譯官,替付於沿路譯學,仍飭各該道臣,使之定差員次次領送,亦令灣府,預先馳通于鳳城將處,以爲渡江後護送之地,何如?傳曰,允。
傳曰,左議政省掃之行,給由馬·澆奠床備給。
禮曹堂上前望單子入之,判書金炳始,參議鄭元夏落點。
禁衛營啓曰,本營騎士將朴完龜,身病猝重,勢難察任,改差,何如?傳曰,允。
兵曹啓曰,新除授金甲島萬戶林溫相,身病猝重,時月之內,萬無赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,允。
嚴柱漢啓曰,行都承旨李喬翼軍國衙門進,左承旨尹泰駿廚院進,右承旨李在敬式暇出去,左副承旨金定均牌不進,右副承旨趙重弼陳疏,院中只有臣一人,伴直無人。左承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨金定均牌不進罷職傳旨,傳曰,只推。
傳曰,右承旨許遞,前望單子入之。
承旨前望單子入之,洪殷謨落點。
伴接官啓曰,卽者,差備譯官來言,日本國辦理公使竹添進一郞,率傳語官二人,士官二人,巡査三名,兵隊三十三名,今日未時量進去通商衙門矣,仍往下都監,中國大陣,酉時量還歸館所云矣,敢啓。傳曰,知道。
嚴柱漢啓曰,左承旨尹泰駿牌不進,伴直無人。右副承旨趙重弼疏批已下,所當牌招,而拘於廳規,不得請牌,何以爲之?敢稟。傳曰,牌招。
又啓曰,明日召對,取稟。傳曰,爲之。
以左承旨尹泰駿牌不進罷職傳旨。傳曰,只推。
兵曹啓目粘連,觀此濟州前牧使朴善陽狀啓,則明日萬戶金汶株城堞之崩壞,軍器之破落者,經紀財力,刻意修擧,竝皆一新,比前改觀,以若殘堡,不殫勞費,誠甚嘉尙。褒嘉之典,令該曹稟處亦爲白臥乎所,以若殘鎭,出力繕修,城堞軍器之一新改觀,極庸嘉尙。似當施以加資之典是白乎矣,係于恩賞,不敢擅便,上裁,何如?啓。依回啓施行爲良如敎。
領府事宋近洙疏略曰,臣病伏垂盡,樞筦之銜尙縻,蓋古之納官休退,不必皆在七十,而其所休退,亦非一端,愚不勝任則退,病不堪任則退。今臣之齒去七十,雖未及三數年之限,而其不勝任不堪仕,則臣實兼之矣,望賜允許焉。臣無任云云。答曰,省疏具悉卿懇。向日疏批,卿當覽悉,而請退之章,又何爲而至也?憂君憂民,竝急且切,無以暇論於進退,而卿之樞銜優遊,鄕第久居,已是朝野之缺望。況今極目艱虞,甚於弩末竿頭,若無有回旋奮勵處,則寡躬所以仰成倚望,惟在乎老成大臣而已。予何以捨卿,卿何以辭予乎?此事勢事理之必不然者也。卿雖屢懇,斷無以奉副,卿其諒之。仍傳曰,此批答,遣地方官傳諭。
左議政金炳國箚曰,伏以臣之父母墳山,在於廣州地,而職事所縻,情由是悚,許久曠省,益增雨露之感。且臣子貞均,向蒙格外異數,猥忝桂籍,唱名已有日矣,天恩攸曁,率與榮掃,以伸情私,卽是臣不容少緩者也。伏乞聖慈,特許臣數日之暇,俾得從便往來,千萬幸甚。取進止。答曰,省箚具悉卿懇。卿其往省焉。仍傳曰,此批答,遣史官傳諭。
右副承旨趙重弼疏略曰,臣於昨冬,猥叨喉銜,觸處空疎,無往非罪,至於尹相和凶疏捧入,而臣之昏謬不審之罪,著矣。顧臣今日所蒙被者,以恩以義,固當聞命承膺之不暇,而第念銀臺一步,卽臣僨誤之地也。伏乞劃賜鐫斥,仍治臣未盡勘之罪焉。臣無任云云。省疏具悉。往事,何必爲引?爾其勿辭,察職。
上在昌德宮。停常參·經筵。
自人定至五更,灑雨下雨,測雨器水深二分。
嚴柱漢啓曰,明日常參·經筵,取稟。傳曰,停。
傳曰,左承旨許遞,前望單子入之。
傳曰,秋判外,刑曹堂上竝許遞,前望單子入之。
刑曹堂上前望單子入之,參議尹泰駿落點。
議政府啓曰,卽見西北經略使魚允中狀啓,則北兵使之移駐行營,實無補於禦邊,緣此責應於六鎭等邑者,爲弊甚多,道內群情,擧願還廢,請令廟堂稟處矣,北梱移駐之乍廢旋行,本非大關,於節制往來之際,其所貽弊於六鎭,素稱無藝之苦瘼矣。自今行營移處,使之永停,何如?傳曰,允。
又啓曰,卽見統制使李元會所報,則以爲,本營砲手每朔試放之時,略干施賞,猶不足勵志而盡拔,通一年試放,每終朔計其數,十二中以上,取優等科一人,定式施行爲辭矣。此營砲科,雖有舟師邑鎭之試取,至於營下,尤加致力於奬藝之方,逐朔計劃,施以優等一科之意,分付該曹該營,何如?傳曰,允。
又啓曰,卽見忠淸監司南一祐狀啓,因筵奏行會,許多逋藪,方定限收刷,而舊逋中撮其最難捧之忠州·延豐·扶餘·淸安等四邑條,爲先列錄,成冊上送,而外他各邑新舊未納,隨其拮据,連加嚴督,如有身犯巨逋,侵徵族隣者,待其了刷,査撥勘律事,請令廟堂稟處矣。今此道臣査啓,可知其誠實對揚,而旣若是積年未捧,指徵無處,則徒擁虛簿,亦非綜核之政,成冊中舊逋八千餘兩,依狀請特許蠲蕩,何如?傳曰,允。
又啓曰,卽見西北經略使魚允中狀啓,則關北居民之巨瘼,卽糴糶而六鎭等邑,按撫使已令永停,其餘十八邑,尙仍舊制,民不安居,流亡甚多,依關西例永停,營邑之取耗需用者,竝於結戶間從便排斂事,請令廟堂稟處矣。關北糴糶,久爲居民切骨之瘼,而今此狀請,必有所不得不變通者存,則自今以永停施行,至於耗條之有關支放者,必給代後,乃已,則結戶間從長措劃,以爲善後之道,成節目報本府,永久遵行事,分付,何如?傳曰,允。
統理軍國事務衙門啓曰,近來設鎭於絶影島,素稱海防之刑勝,而與釜山鎭對峙,互爲猗角之勢也,其兩間所立多木鎭,到今便作緊要。此則永革,而該僉使許用履歷,凡屬綢繆排置,竝移付於釜山鎭,俾港口節制,有所增重事,分付該道道帥臣,何如?傳曰,允。
兵曹啓曰,卽接南所衛將金鎭民牒報,則金虎門南邊外宮墻垣一間許頹圮云。令紫門監,堅實圍排,卽速改築,而把守軍兵,令該營量宜除出,限改築間嚴加守直之意,分付,何如?傳曰,允。
禮曹啓曰,今此慶科別試試官,當爲磨鍊,而擬望之人乏少,承旨·閣臣竝擬,何如?傳曰,允。
漢城府啓曰,帳籍總數修正以入之意,敢啓。傳曰,知道。
又啓曰,濟州三邑民數,今始上來,依例入錄之意,敢啓。傳曰,知道。
傳曰,同副承旨許遞,前望單子入之。
趙重弼啓曰,臣與同副承旨嚴胄漢伴直矣,纔已許遞出去,伴直無人。左副承旨金定均,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,朴定陽·李祖淵落點。
吏曹啓目,副司果丁學敎名字,改以泰敎,李基英名字,改以完英,尙澐名字,改以雲浩,出身尙濬名字,改以睿浩,徐宓城名字,改以宗㘾,李永夏名字,改以正夏,朴啓煥名字,改以永秀,兼引儀鄭達容名字,改以直容,前營將尙名字,改以龜浩事,爲等如告狀,依例令藝文館給帖,何如?啓。依允。
癸未四月十九日□時,上御□□□。召對入侍時,參贊官趙重弼,直閣南奎熙,侍讀官金中植,檢討官申容善,假注書莊錫泓,記注官白時洽,別兼春秋尹相翊各持綱目第二卷,以次進伏訖。上曰,史官分左右。仍開卷,缺上曰,閣臣讀之。奎熙讀自異人,楚服而見夫人,止吾以是憂,釋義訖,上曰,文義奏之。奎熙曰,自春秋時,周室衰微,至于戰國之末,諸侯侵凌,土地人民,不及於七雄,然猶歷年八百歷歲三十,卽久述周公積德累仁之政也。上曰,以若周室之積累,至于此時,而若是凌夷,豈不憤歎哉?奎熙曰,聖敎至當,而周運,雖至陵替,卽是天王大統也。秦王,肆然入寇,豈非篡逆乎?紫陽之筆,所以如是嚴正也。上曰,周家之宣·平,卽是中興之主也,且以幽·厲言之,猶賴賢臣之輔佑。赧王,雖爲昏弱,若有如周·召之臣,輔導之,豈至此極乎?奎熙曰,聖敎至當,而君明則臣忠,君暗則臣邪,卽理之常也,此可以鑑戒於後世也?
上在昌德宮。停常參·經筵。
藥房提調李鎬俊,副提調李喬翼啓曰,伏未審日間,聖體若何,寢睡水刺之節,何如?臣等率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
金定均啓曰,明日常參·經筵,取稟。傳曰,停。
洪殷謨啓曰,同副承旨李祖淵,今日不爲仕進,卽爲牌招,何如?傳曰,允。
金定均啓曰,吏曹郞廳來言,臺諫有闕,政事,取稟。傳曰,當日爲之。
洪殷謨啓曰,假注書李完用有身病,勢難察任,今姑改差,何如?傳曰,允。
兵曹口傳政事,禁衛營騎士將單,李熙城。
禁衛營啓曰,因兵曹草記,金虎門南邊墻垣一間許頹圮處,金虎門入直軍八名除出,將校一人率領,限改築間,嚴加守直之意,敢啓。傳曰,知道。
武試所啓曰,今日開場,而先自武藝試取之意,敢啓。傳曰,知道。
傳曰,左副承旨·右副承旨竝許遞,前望單子入之。
承旨前望單子入之,李載允·洪世燮落點。
李祖淵啓曰,吏曹郞廳來言,政事當日爲之事,命下,而行判書閔泳穆,參判曺殷承,參議沈相漢俱以病不來,不得開政云。竝卽牌招,何如?傳曰,允。
傳曰,加平郡守之代,龍仁縣令李建膺除授。
傳曰,御醫朴應鍾,龍仁縣令除授。
武試所啓曰,勇力擧子十人內,入格三人矣,日暮姑停之意,敢啓。傳曰,知道。
兵曹啓曰,因議政府草記,仁川府使之海防將與監牧官,依舊例專屬於永宗事,命下矣。仁川鎭兵馬僉節制使鎭撫營左海防將監牧官,改以仁川鎭兵馬僉節制使永宗浦鎭水軍僉節制使兼京畿水軍左防禦使鎭撫營左海防將,仁川監牧官,改以永宗浦鎭水軍僉節制使兼京畿水軍左防禦使鎭撫營海防將監牧官,下批之意,敢啓。傳曰,知道。
又啓曰,同知訓鍊院事李邦鉉,宣傳官李熙春·尹宜鉉,五衛將孟欽周·金成鍊·金永柱·金商秉,景福宮衛將吳道俊,慶熙宮衛將鄭重善,文臣兼宣傳官洪瀅周·鄭光淵,守門將元殷常·宋在榮,俱以病難供職,呈狀乞遞,竝改差,宣傳官尹泰榮,守門將朴齊聲·金奎華·柳冀春·王處順俱以除授,在外過限未入仕,竝汰去,何如?傳曰,允。
李祖淵啓曰,吏曹參判曺殷承,參議沈相學疏批已下,竝卽牌招,何如?傳曰,允。
又啓曰,明日召對,取稟。傳曰,爲之。
吏曹啓曰,龍仁縣令李建膺,加平郡守除授事,命下矣。以前任殷栗縣監,方在解由未出中,何以爲之?敢稟。傳曰,勿拘。
又啓曰,繕工監假監役官文昌大·李台煥·金震榮,戶曹員外郞趙秉敎俱以身病,呈狀乞遞,竝改差,何如?傳曰,允。
李完用改差,代以朴周鉉爲假注書。
吏曹啓曰,水原府補賑人茂朱進士金斗泰,相當初仕加設單付事,議政府草記,允下矣,南部參奉加設單付以入之意,敢啓。傳曰,知道。
傳曰,開拓使金玉均,開拓捕鯨外沿邊列邑,一體廉察,而凡係救民興利及矯救辦理等事,隨時狀聞。
吏曹,加平郡守單,李建膺,龍仁縣令單,朴應鍾,以上除授事,承傳。
朴周鉉有頉,代以李東郁爲假注書。
有政。吏批,行判書閔泳穆,參判曺殷承牌招不進,參議沈相漢進,承旨洪殷謨進。以吏批言啓曰,行判書閔泳穆,參判曺殷承竝牌招不進,小臣獨政未安,何以爲之?敢稟。傳曰,只出緊任。以金翊鎭爲大司憲,李豐翼爲工曹判書,鄭誾朝爲兵曹正郞。交涉通商事務主事尹致昊,昌寧縣監李喬宰,新溪縣令徐綺輔相換事,承傳,前都正南啓宇年七十,今加嘉善,侍從臣正言南周元本生父推恩移施事,承傳。
吏批啓曰,新除授工曹判書李豐翼資給,乃是輔國,而方帶知中樞府事,依例兼判書下批之意,敢啓。傳曰,知道。
傳曰,見窠,皆令差出。再政。以徐光範爲副修撰,沈履澤爲知敦寧,洪澈周爲同敦寧,趙璟淳爲敦寧都正,南廷順爲知經筵,李敦應爲知春秋,閔泳奎·趙昌永爲同經筵,權鍾奭爲公事官,丁大英爲長興主簿,韓鎭庠爲典設別提,姜柱永·文台鎭·朴啓昇爲假監役,李會源爲順昌園守奉官。兼工曹判書單李豐翼,分監役單崔奎錫,忠義衛二單高圭晉·李燠夏,副司果玄弼濟年七十,今加通政,侍從臣持平玄載辰父加資事,承傳。承文正字二單李在祐·洪鍾協,承文副正字二單李東郁·李秉燮,兼養賢奉事單莊錫泓,南部參奉加設單金斗泰,通德郞韓寬裕今超通政,四子二孫登科,依法典加資事,禮曹覆啓,判下。三政。以玄弼濟爲兵曹參知。
兵批,判書韓敬源進,參判李奎奭受由,參議姜文馨替直,參知趙璟淳入直,左副承旨李祖淵進。以兵批言啓曰,知訓鍊,今當差出,而當品中可擬之人乏少,從二品竝擬,何如?傳曰,允。以李熙永爲知事,具完植爲知訓鍊,李承臣爲同知,韓圭稷·孫亮肅爲同訓鍊,尹錫五爲兼訓鍊都正,金命求·申相珪爲宣傳官,洪祐大·洪漢柱·崔聖祐·金敬律爲五衛將,朴信浩爲景福將,金學祚爲慶熙將,申杓熙爲宣傳官,李載崐·丁浚敎爲文兼,李敏星·李嘉宇·尹暎爲守門將,南宮泳·具大植爲禁衛哨官,李燾增·金堯咨·崔載建爲守門將,李鶴榮爲水原中軍,朴寅洙爲安義僉使,全德連爲金甲島萬戶。五衛將加設單權啓仁·張鎭柱·李彙斗·李彙馝·鄭鶴和·李泰魯·鄭進黙·金澐敎·李質淳·沈基洛·成龜鎬·李濟溟·姜益煥·金復榮·金潤敬·李相燁·張定植·韓鎭遠·沈疇慶·許瓚·鄭民稷,黃海中軍吳鼎鉉,姑爲仍任,兼永宗防禦使單洪在愼,多大僉使李圭鏞革罷事,承傳。上護軍閔泳緯,大護軍鄭順朝·趙敬夏,副護軍兪致範·李在敬·嚴柱漢·金定均·趙重弼,副司果宋在榮,已上竝單付。再政。以鄭寅澤·申用均爲訓鍊僉正,李景鉉爲御營把摠,李鳳熙爲左捕從,李龍求爲禁衛哨官,閔致斗爲御營哨官。同知單洪漢柱。三政。以李圭遠·金應稷·李敏漢·李淳永爲訓鍊僉正,趙常顯爲御營把摠,朴命漢爲守門將。同知單崔聖祐。四政。以沈宜一爲宣傳官,金演夏爲訓鍊僉正,李徹熙·李鳳宇爲中樞都事,趙泰夏爲左捕從。同知單金學祚。五政。以李有夏·金在遇爲訓鍊僉正,申昌熙爲訓鍊判官,李根興·趙羲天爲訓鍊主簿。同知單朴信浩。六政。以梁翊煥爲訓鍊判官,李敎興爲訓鍊主簿,李承九爲守門將,閔奭鎬爲禁衛哨官。
吏曹參判曺殷承疏。答曰,省疏具悉。卿其勿辭行公。
吏曹參議沈相漢疏。省疏具悉。爾其勿辭察職。
上在昌德宮。停常參·經筵。
洪世燮啓曰,來二十五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,同副承旨李載允,時在京畿楊州地,斯速乘馹上來事,下諭,何如?傳曰,許遞,前望單子入之。
又啓曰,假注書李東郁,謂有身病,今日廳坐,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
傳曰,右承旨許遞,前望單子入之。
武試所啓曰,今日武藝,片箭一技入格五人矣,柳葉箭·片箭旣已畢試,勇力鱗次試取之意,敢啓。傳曰,知道。
刑曹參判前望單子入之,趙秉式落點。
承旨前望單子入之,韓龍敎·趙命敎落點。
以慶尙監司趙康夏狀啓,薦新生竹筍,節候差早,姑未萌芽,限內不得封進,惶恐待罪事,傳曰,勿待罪事,回諭。
弘文館啓曰,下番闕直,事甚未安。新除授副修撰徐光範,卽爲牌招入直,何如?傳曰,允。
兵曹啓曰,卽接西所衛將任龍準牒報,則明禮門東邊中松一株,因風顚仆云,令該所依例斫去之意,敢啓。傳曰,知道。
武試所啓曰,昨日未畢試兵學,今方試講之意,敢啓。傳曰,知道。
觀象監啓曰,地理學印曆句管全泰喜,自退,代前判官崔漢正,塡補,何如?傳曰,允。
洪世燮啓曰,行都承旨李喬翼廚院進,行左承旨朴定陽不爲仕進,右承旨李祖淵通商衙門進,新除授左副承旨韓龍敎,右副承旨趙命敎未肅拜,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
武試所啓曰,兵學,姑未畢講矣,日暮姑停之意,敢啓。傳曰,知道。
洪世燮啓曰,右副承旨趙命敎承牌來詣朝房,有身病不得肅謝,伴直無人。左副承旨韓龍敎所當牌招,而拘於廳規,不得請牌,何以爲之?敢稟。傳曰,牌招。
癸未四月二十一日□時,上御□□□。召對入侍時,參贊官洪世燮,侍讀官申容善·金中植,直閣南奎熙,假注書李東郁,記注官崔鼎獻,別兼春秋尹吉求各持綱目第二卷,以次進伏訖。上曰,史官分左右。缺上曰,閣臣讀之。奎熙讀自臨武君曰善,請問王者之制,止韓王入朝於秦,釋義訖,上曰,文義奏之。奎熙曰,武之爲字,止戈也,聖人用武,所以爲百姓除殘賊而誅暴亂,以止兵戈,止爲利也,此所謂仁義之師也。上曰,仁義,非特用兵,可以治國。孔子曰,軍旅之事,未之學也,夫子豈不知兵?衛公,不問俎豆,而特問軍旅,故如是爲答也。奎熙曰,聖敎至當,而蓋聖人以仁義治天下,則自可無戰伐之事,此亦夫子之言也,治國用兵,惟當以仁義爲本也。
上在昌德宮。停常參·經筵。
延昌府夫人喪,王大妃殿擧哀後,藥房·內閣·政院·玉堂·朝廷二品以上·六曹單子問安。答曰,罔極。
傳曰,延昌府夫人病患沈重云,遣御醫看病以來。
藥房口傳啓曰,王大妃殿,千萬料外,遽遭此罔極之痛,必多有傷損之節。臣等,伏不勝憂慮之至,醫官二員,依例使之別入直,醫女二名,亦爲待令差備近處,三錢重人蔘粟米飮煎入之意,惶恐,敢啓。答曰,知道。
王大妃殿進御三錢重人蔘粟米飮,自今日日再煎入事,榻前下敎。
洪世燮啓曰,明日常參·經筵,取稟。傳曰,停。
又啓曰,左副承旨韓龍敎,時在江原道伊川府任所,斯速乘馹上來事,下諭,何如?傳曰,許遞,前望單子入之。
承旨前望單子入之,尹落點。
傳曰,聞延昌府夫人卒逝,東園副,器一部輸送,喪葬等節,照例擧行。
傳曰,司饔僉正金洛鎭,別入直於王大妃殿。
兵曹,以李奎顔爲摠戎中軍。
兵曹口傳政事,摠戎中軍單,李奎顔。
武試所啓曰,昨日未畢試,今日開場之意,敢啓。傳曰,知道。
禮曹啓曰,今此延昌府夫人喪,王大妃殿擧哀儀註,直爲書入王大妃殿之意,敢啓。傳曰,知道。
又啓曰,今此延昌府夫人喪,王大妃殿素膳,限公除日封進事,知委,何如?傳曰,允。
敦寧都正趙璟淳疏。省疏具悉。所請依施。
校理申容善疏。省疏具悉。疏辭,令該曹稟處。
上在昌德宮。停常參·經筵。
延昌府夫人安氏卒逝翌日,王大妃殿,藥房·內閣·政院·玉堂口傳問安。答曰,罔極。
洪世燮啓曰,明日常參·經筵,取稟。傳曰,停。
尹啓曰,假注書莊錫泓有身病,勢難察任,今姑改差,何如?傳曰,允。
傳曰,開城留守有闕之代,左贊成閔台鎬除授。
傳曰,開城留守閔台鎬,贊成特爲仍帶。
傳曰,政官牌招開政。
吏曹,開城留守單,閔台鎬除授事,承傳。
議政府啓曰,羅州黑山島漂到大國人八名,領來于弘濟院,將從陸發送之意,通知于吳軍門,則以海路還歸爲言。此由,令槐院撰咨入送,何如?傳曰,允。
戶曹啓曰,卒延昌府夫人喪禮葬等節,照例輸送,則本家以常時遺意,不敢祗受云矣,敢啓。傳曰,更爲輸送。
又啓曰,卒延昌府夫人喪禮喪,更爲輸送,則本家以常時遺意,又不敢祗受云矣,敢啓。傳曰,更爲輸送。
兵曹啓曰,金虎門南邊外墻垣頹圮處,今已畢築矣,把守軍兵,解送直所之意,敢啓。傳曰,知道。
禁衛營啓曰,金虎門南邊墻垣一間頹圮處,今已畢築,把守軍兵解送事,自兵曹草記,蒙允矣。把守軍兵,還入直所,將校則解送之意,敢啓。傳曰,知道。
武試所啓曰,今日各技應試,皆已畢場矣,榜目修正以入之意,敢啓。傳曰,知道。
傳曰,訓鍊主簿金用來,釜山僉使除授,時僉使許用履歷。
傳曰,在外戶曹參判,許遞,前望單子入之。
戶曹參判前望單子入之,趙秉稷添書落點。
吏曹啓曰,康翎縣監盧德鎭,親病沈重,萬無離側之望云。改差,何如?傳曰,允。
傳曰,康翎縣監有闕之代,前中軍李範敍除授。
吏曹啓曰,中學敎授金在容繕工監假監役官姜柱永·文白鎭·朴啓昇俱以身病,呈狀乞遞,改差,何如?傳曰,允。
又啓曰,禮曹正郞姜鴻擧以其身病,呈狀乞遞,改差,何如?傳曰,允。
吏曹,康翎縣監單,李範敍除授事,承傳。
莊錫泓改差,代以李寅璧爲假注書。
政院啓曰,新除授戶曹參判趙秉稷,方在罷黜中,何以爲之?敢稟。傳曰,勿拘。
兵曹啓曰,知中樞府事李熙永,老病在鄕,上來無期云,同知訓鍊院事孫亮肅,宣傳官金命求·申相珪,內禁衛將具奭祖,五衛將洪祐大·洪漢柱·崔聖祐·金敬律,文臣兼宣傳官李載崐·丁浚敎,摠戎廳把摠李敎直,守門將李燾增俱以病難供職,呈狀乞遞,竝改差,守門將李秉升·金基昇俱爲除授,在外過限未入仕,竝汰去,何如?傳曰,允。
有政。吏批,行判書閔泳穆進,參判曺殷承,參議沈相漢牌招不進,同副承旨洪世燮進。以鄭洛鎔爲兵曹參判,丁大本爲敦寧都正,李源命爲判義禁,李應辰爲同春秋,鄭基世爲司甕提調,金東纓爲禮曹正郞,徐光範爲中學敎授,黃浩明·林廷夏·金瀚根爲假監役,尹相萬爲伊川府使。分監役單林翊相。
兵批,判書韓敬源進,參判未差,參議姜文馨替直,參知玄弼濟入直,右副承旨趙命敎進。以李應相爲知事,李冕榮爲同知,元世爲同訓鍊,孫珪憲·趙羲周爲宣傳官,沈宜弘爲內禁將,金炳木·白南興·張孝德·吳熙潤爲五衛將,尹瀗·趙南軾爲文兼,趙泰夏·吳元泳·具大植爲守門將,金敎榮爲摠戎把摠,閔承根爲宣傳官,金基潤爲守門將。五衛將加設單李秉敏·李翊運·洪祐永·崔鎭澈·韓用德·金時容·金濟演·金遇元,部將加設三單趙羲周·愼濟遠·柳東根,守門將加設三單金鍾呂·秋敎臣·金漢根,兼管理使單閔台鎬,護軍張錫龍·趙然哲,副護軍,韓龍敎·李載允·趙璟淳,已上竝單付。再政。以邊徹圭爲訓鍊僉正,李淳永爲御營把摠,韓聖周爲左捕從,孫觀遠爲禁衛哨官。同知單張孝德,僉知單白南興·吳熙潤,權訓奉單洪在應,釜山僉使單金用來,今加折衝除授事,承傳。三政。以龐友亮爲中樞經歷,梁文煥爲訓鍊僉正,南順元爲訓鍊判官,蔡奎駿爲宣傳官。五政。以崔吉鎭·白南恒爲訓鍊主簿。
以吏曹參議沈相漢牌不進罷職傳旨。傳曰,只推。
戶曹啓曰,卒延昌府夫人喪禮葬,更爲輸送,則本家以爲,聖敎雖極感惶,旣爲常時遺意,終不敢祗受云。何以爲之?敢稟。傳曰,遺意旣如此,葬需,從優輸送。
刑曹啓曰,龍川前府使柳興秀家僮,發關捉上,待押來擧行事,已有所草記,蒙允,而自忠淸道保寧地,今纔押來,故捉囚家僮,所犯贓錢督捧之意,敢啓。傳曰,知道。
吏曹啓目粘連,觀此弘文館校理申容善上疏,則以爲,臣之父年今六十有六矣,臣之母齡,爲六十有五矣,俱以崦嵫,藥餌必須,菽水莫繼,臣之情勢,於斯而窮矣。伏乞聖慈,特命銓曹,許畀一邑,俾遂便養亦爲白有臥乎所,申容善,家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?啓,依回啓施行爲良如敎。
上在昌德宮。停常參·經筵。
延昌府夫人卒逝第三日,王大妃殿,藥房·內閣·政院·玉堂口傳問安。答曰,罔極。
趙命敎啓曰,明日常參·經筵,取稟。傳曰,停。
又啓曰,卽者,校理申容善以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
伴接官啓曰,卽者,差備譯官來言,留館日本國人中士官七人,兵隊九十六名,今日卯時量,鍊習次出去弘濟院矣,辰時量,還爲入來館所云矣,敢啓。傳曰,知道。
弘文館啓曰,校理申容善,陳疏徑出,下番闕直,事甚未安。應敎姜友馨,副校理金中植竝卽牌招推移,姑降入直,何如?傳曰,允。
禮曹啓曰,今此延昌府夫人喪成服儀註,直爲書入王大妃殿之意,敢啓。傳曰,知道。
戶曹啓曰,卒延昌府夫人喪錢七百兩,木五同,布五同,從厚輸送之意,敢啓。傳曰,知道。
奎章閣啓曰,原任待敎洪淳馨承重祖母喪第三日,遣檢書官致弔,仍爲勸粥以來之意,敢啓。傳曰,知道。
趙命敎啓曰,行都承旨李喬翼藥院進,行左承旨朴定陽廚院進,右承旨李祖淵通商衙門進,左副承旨須資出去,同副承旨洪世燮呈辭在外,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
傳曰,左副承旨許遞,前望單子入之。
趙命敎啓曰,左副承旨尹,纔已許遞,伴直無人。右承旨李祖淵所當牌招,而拘於廳規,不得請牌,何以爲之?敢稟。傳曰,牌招。
漢城府啓曰,壬午式帳籍發遣本府郞廳,藏置曝曬等節,依例擧行,而帳籍封裹雜物,令各該司進排,領去官吏所騎馬及帳籍載運馬,亦令該曹題給,何如?傳曰,允。
戶曹啓曰,各司各種辛巳元貢內,除當年用下餘數米錢,分道磨鍊,別單書入之意,敢啓。傳曰,知道。
趙命敎啓曰,右承旨李祖淵牌不進,伴直無人。行左承旨朴定陽所當牌招,而拘於廳規,不得請牌,何以爲之?敢稟。傳曰,牌招。
以右承旨李祖淵牌不進罷職傳旨。傳曰,只推。
承旨前望單子入之,李敏兢落點。
校理申容善疏。省疏具悉。爾其勿辭救護。
上在昌德宮。停常參·經筵。
自前夜人定至開東,灑雨下雨,測雨器水深一分。
延昌府夫人安氏喪成服日,王大妃殿,藥房·內閣·政院·玉堂口傳問安。答曰,罔極。成服後,藥房·內閣·政院·玉堂·〈朝廷〉二品以上·六曹·大司諫單子問安。答曰,罔極。
藥房都提調金炳德,提調李鎬俊,副提調李喬翼啓曰,伏未審日間,聖體,若何,寢睡水刺之節,何如?臣等率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等,不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
趙命敎啓曰,明日常參·經筵,取稟。傳曰,停。
又啓曰,新除授同副承旨李敏兢,卽爲牌招,何如?傳曰,允。
又啓曰,行大司憲金翊鎭,大司諫李根秀,旣入闕中,不爲傳啓,直爲出去,事甚未安。竝推考,何如?傳曰,允。
又啓曰,同副承旨李敏兢,時在忠淸道牙山地,斯速乘馹上來事,下諭,何如?傳曰,許遞,前望單子入之。
承旨前望單子入之,許璡添書落點。
弘文館啓曰,下番闕直,事甚未安。應敎姜友馨,副校理金中植竝卽牌招推移姑降入直,何如?傳曰,允。
傳曰,王大妃殿,別入直撤罷。
傳曰,吏曹參判有闕之代,前望單子入之。
趙命敎啓曰,同副承旨許璡,以前任釜山僉使,方在任所,交代後,斯速乘馹上來事,下諭,何如?傳曰,許遞。
傳曰,景慕宮夏享大祭,遣大臣攝行,一依親祭例磨鍊。
議政府啓曰,卽見咸鏡監司林翰洙狀啓,則鍾城府烏渴巖烽臺及把守形便,別遣耳目,更爲詳細摘奸,則三烽與釜回巖烽,相距爲十五里,前後相準,而渴巖處,在兩烽之間,置之無益,把守中緊歇存革,區別成冊上送,請令廟堂,稟旨分付矣。三烽之相距不遠,間烽之疊設無益,故旣有關問,而今此狀辭又如是,則渴巖烽燧,自今永撤,把守之存革,依此施行事,分付,何如?傳曰,允。
禮曹啓曰,郊壇,四孟朔遣禮郞看審有無頉,自該曹草記事,曾有定式矣,發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇次第看審,則各壇·壇上及四面紅箭門·墻垣·階砌俱爲無頉,而先農壇四面紅箭門·星壇四面紅箭門·先蠶壇四面紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
趙命敎啓曰,行都承旨李喬翼藥院進,行左承旨朴定陽軍國衙門進,右承旨李祖淵營務處進,右副承旨洪世燮,同副承旨許璡在外,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
吏曹參判前望單子入之,徐相翊落點。
傳曰,同副承旨有闕之代,執義趙東萬除授。
吏曹,同副承旨單趙東萬,今加通政除授事,承傳。
趙命敎啓曰,右承旨李祖淵牌不進,伴直無人。新除授同副承旨趙東萬,卽爲牌招,何如?傳曰,允。
以右承旨李祖淵牌不進罷職傳旨。傳曰,只推。
傳曰,右副承旨許遞,前望單子入之。
承旨前望單子入之,權膺善落點。
領議政洪淳穆,左議政金炳國,領敦寧徐堂輔,右議政金炳德等聯箚略曰,閟宮夏禴有命,而天氣驟熱,朝晝異候,閭巷間沴氣流行。際此離次觸冒,徹夜勞動,有違於大聖人節宣之方,乞寢前旨,庸副群情焉。取進止。答曰,省箚具悉卿等之懇。卿等之懇,旣如是,不得已勉從。仍傳曰,此批答,遣史官傳諭。
吏曹參判曺殷承疏。答曰,省疏具悉。所請依施。
上在昌德宮。停常參·經筵。
自開東至未時,灑雨下雨,測雨器水深四分。
趙東萬啓曰,明日常參·經筵,取稟。傳曰,停。
王大妃殿進御三錢重人蔘粟米飮,自今日一貼式煎入事,榻前下敎。
藥房口傳啓曰,王大妃殿哀毁之中,奄經成服,必多傷損之節,粥飮不足以扶護元氣,臣等,不勝焦迫之忱,進御水刺之意,仰請於王大妃殿。伏願聖上,亟加勸進,千萬幸甚。惶恐敢啓。答曰,知道。
藥房口傳啓曰,伏未審屢日哀痛之中,氣候,何如?千萬料外,遭此大故,奄經成服,伏想此時情事,益復罔極。粥飮,雖或勉進,水刺宜急復常,臣等不任焦迫,玆敢冒瀆。伏乞自今日進御水刺,以副群下之望,不勝幸甚。惶恐敢啓。王大妃殿答曰,成服奄過,痛隕之心,益新。依仰慈殿勸勉,抑情過日,卿等勿慮。
傳曰,前縣監安鼎玉,管城將除授,許用防禦履歷。
以司謁口傳下敎曰,別試會試前後常赴人中,更抄三十人待令之意,分付試所。
弘文館啓曰,下番闕直,事甚未安。應敎姜友馨,副校理金中植竝卽牌招推移姑降入直,何如?傳曰,允。
兵曹,管城將單,安鼎玉除授事,承傳。
趙東萬啓曰,明日召對,取稟。傳曰,爲之。
義禁府啓曰,卽接月令醫員金錫潤手本,則以爲,時囚罪人梁柱顯,素患痰癖之症,挾感復發,目下症形,實爲危劇云。罪人病勢如此,則一邊保放,一邊草記,載在法典矣,梁柱顯,姑爲保放之意,敢啓。傳曰,知道。
趙東萬啓曰,行都承旨李喬翼藥院進,行左承旨朴定陽軍國衙門進,右承旨李祖淵營務處進,左副承旨權膺善不爲仕進,右副承旨趙命敎式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
上在昌德宮。停常參·經筵。
趙東萬啓曰,明日常參·經筵,取稟。傳曰,停。
藥房口傳啓曰,臣等,昨以水刺進御之意,仰請於王大妃殿下矣,及伏承諺書下答,未蒙俯許,下情憂悶有不可勝言。哀毁罔極,今已多日,元氣之澟綴,勢所必至,此時水刺勸進,不容晷刻少緩,玆敢不避煩瀆,更此仰請,伏乞益加勸進焉。惶恐敢啓。答曰,知道。當自內仰勸矣。
藥房口傳啓曰,臣等,昨進進御水刺之請,而及伏承諺書下答,辭旨哀痛,不賜俯許,下情憂悶,曷有其極?屢日哀毁之中,元氣澟綴,固是勢所必至,豈可以粥飮之屬,有所扶接元氣乎?玆敢不避瀆擾,更此仰煩,伏乞亟進水刺,以副臣民之顒祝。惶恐敢啓。王大妃殿答曰,連見卿等口啓,罔極之中,尤切悲痛。成服纔過一日,何忍復膳?卿等諒之。
藥房口傳啓曰,臣等,以王大妃殿下水刺勉進,連日控籲,而誠淺辭拙,尙未蒙允許,下情轉益焦迫,今方再啓。伏乞連加勸進,以副臣民之望,千萬幸甚。惶恐敢啓。答曰,知道。當自內更爲仰勸矣。
藥房口傳啓曰,今此哀毁之中,臣等,連日控籲,極知瀆擾之爲悚,而至再至三,訖不知止者。誠以水刺不進,今已多日,則其所扶接眞元,一時爲急,虞憂之極,轉益焦惶,玆敢更事陳請。伏乞深思俯就,以盡自抑自護之道,亟允區區至懇,千萬顒祝。惶恐敢啓。王大妃殿答曰,旣悉於前批,更勿煩請,以慰此崩迫之心。
趙東萬啓曰,卽者,宗廟署官員來言,再明日朔祭,提調以獻官,當爲進參,而提調尹滋承有身病,不得進參云,卽爲牌招,何如?傳曰,許遞,令該曹口傳差出。
又啓曰,行都承旨李喬翼藥院進,行左承旨朴定陽廚院進,右承旨李祖淵交涉衙門進,左副承旨權膺善式暇出去,右副承旨趙命敎式暇,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
吏曹口傳政事,以成彝鎬爲宗廟提調。
傳曰,別試被抄人,當便殿面試矣,使之明日待令。
以司謁口傳下敎曰,不善擧行之司謁,令攸司科治。
趙東萬啓曰,右承旨李祖淵牌不進,伴直無人。行左承旨朴定陽所當牌招,而拘於廳規,不得請牌,何以爲之?敢稟。傳曰,牌招。
以右承旨李祖淵牌不進罷職傳旨。傳曰,只推。
癸未四月二十七日□時,上御□□□。召對入侍時,參贊官趙東萬,直閣南奎熙,侍讀官金思準·金中植,假注書李東郁,記注官白時洽,別兼春秋尹相翊各持綱目第二卷,以次進伏訖。上曰,史官分左右。仍開卷,缺上曰,閣臣讀之。奎熙讀自春申君,言於楚王,止追至函谷關,釋義訖,上曰,文義奏之。奎熙曰,春申君以詐謀,專楚權,又請徙封於吳,吳乃天下華麗地,而夫差·西施之遺墟也,今又侈宮室而僭居之,宜其不能令終也。上曰,春申君,以淮北之邊於齊,徙封於吳,而不守分義,至於峻宇雕墻,又若是,豈有長久之理也?奎熙曰,聖敎至當矣。奎熙曰,已上,多載信陵君事跡,而在魏則親枉於夷門居市,至趙則從遊於賣漿博徒,旣得侯嬴·朱亥之力,又聽毛公·薛公之言,以救趙存魏,義理明快,故諸侯皆從,而秦人畏之,終信陵之世,魏國以安,誠賢矣。上曰,信陵,可謂忠義兼全者也。矯兵存趙,以全兄弟之義,懼其得罪,不敢遽還,至聽毛·薛之言,歸魏擯秦,盡其人臣之節,毛公·薛公,可謂賢矣。奎熙曰,聖敎至當矣。上曰,信陵君,若不聽毛·薛之言,魏國存亡,果何如哉?奎熙曰,聖敎至當矣。毛·薛之言,雖是有理,如非信陵之賢,亦安能聽其言而至於色變趣駕乎?此是愛人下士之高義也。
上在昌德宮。停常參·經筵。
權膺善啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
藥房口傳啓曰,臣等,以王大妃殿水刺勉進,課陳口啓,至于再三,而尙未蒙開納之音,衷情轉益憂灼,今方更爲仰籲,伏願亟加勸進焉。惶恐敢啓。答曰,知道。屢屢仰勸,始蒙勉從之敎,誠爲喜幸矣。
藥房口傳啓曰,水刺請進,今至三日矣,微忱未格,兪音尙靳,衷情憂迫,曷有其極?任情過毁,匹庶猶戒,節順從禮,聖人攸行。顧今扶護眞元,一時爲急,則豈可遲緩於一日二日乎?一日不進,則榮衛必益添損,二日不許,則氣候必益澟綴,焦迫之極,不避瀆擾。伏乞仰體慈聖憂虞,克念聖上勸進,且軫群下焦灼之忱,更加三思,亟賜允從焉。惶恐敢啓。王大妃殿答曰,慈殿屢次勸戒,或爲貽憂過慮,雖罔極之中,豈不奉承?且卿等之請,如是切摯,當從權强進,卿等勿慮焉。
傳曰,別試會試,被抄儒生面試時,試官入侍。
趙命敎啓曰,因兵曹啓目,多大僉使,今已革罷矣,該僉使所佩兵符分上件,竝收聚上送政院,使之燒火事,允下矣。竝收聚上送,以爲燒火之地事,慶尙監司處,下諭,何如?傳曰,允。
權膺善啓曰,卽者,景慕宮官員來言,明日朔祭,提調以獻官,當爲進參,而提調沈履澤,有身病不得進參云。卽爲牌招,何如?傳曰,許遞,令該曹口傳差出。
趙命敎啓曰,卽者,義禁府都事來言,時囚罪人梁柱顯,當爲捧供,而判義禁李源命,知義禁金壽鉉,同義禁李容直俱爲在外,同義禁金益容呈辭受由,不得開坐云。何以爲之?敢稟。傳曰,竝許遞,前望單子入之。
吏曹口傳政事,以李秉文爲景慕宮提調。
傳曰,全保世臣,卽予一段苦心也。十數年來,凡群下義理之淑慝,趨向之情僞,非無默識,而猶未顯示好惡,蓋包荒藏疾,不忍遽絶,俾開其自新之路也。惟彼一種凶邪陰懷祕圖,讐視君上,其徒寔繁,淪胥至於人不人國不國。嘻噫,禍亂之作,豈一朝夕之故,春秋之義,將則必誅,誅豈所欲哉?不得已也。癉惡佑善,寔予全保之苦心,咨爾大小臣工,其明義正趨,靖恭在位,勿疑勿貳,偕底大道。雖罪家支屬,苟能革面改心,亦將許其自新,視同無故,象魏在彼,予言不再。
傳曰,包藏凶圖,背馳國是,樂禍好亂,謂時可乘。是可忍也,孰不可忍也?文字之至悖,儀節之極變,關係至重,有難以乍勘而止。趙秉昌·趙宇熙·李會正·任應準竝施以遠惡島圍籬安置。
傳曰,負犯若此輩,而涵貸至今,則苟具彝性,宜有一分畏戢,而陰奰之行,十目難掩,怨懟之說,肆口無憚,鑄張凶謀,乘亂樂禍,梟鳴蚓結,危迫呼吸。國家何負於渠輩,而至憯極凶,一至於是?予決不忍,倒授太阿,坐受其困。定配罪人鄭顯德·趙采夏,圍籬安置罪人李載晩·李源進竝賜死。
傳曰,今日臨軒親試,卽予取士之苦心,而金禹用者,符同掖屬,與院隷潛借外作,至於參榜,揆以士習,極爲駭惋。原榜目拔去,遠惡島限己身充軍,該掖屬遠地定配,院隷出付秋曹,嚴刑一次,遠惡地定配。
傳曰,今日親試,旣有奸弊,不免多士之缺望。前後常赴人,當於再明日,便殿更試,該房知悉。
減省廳啓曰,革罷各司,各貢應行,善後之方,向有所別單,啓下矣。就其中官員·員役,應屬衙門,進排物種擧行處所,各司捧下,分屬區別,各貢受價減摠數,逐一商確,遵行節目,改修正,謹具別單以進,依此施行之意,分付,何如?傳曰,允。
伴接官啓曰,卽者,差備譯官來言,日本國辦理公使竹添進一郞,率傳語官二人,巡査三名,今日申時量,進去協辦交涉通商事務穆麟德所住處矣,酉時量,還歸館所云矣,敢啓。傳曰,知道。
癸未四月二十八日□時,上御□□□。別試試官入侍時,行都承旨李喬翼上曰,史官分左右。缺喬翼奏曰,懸題紙,趁不待令,致勤下詢,事未前有,萬萬駭然。當該進排官所當重勘,而本院請推之外,無他可施之罰,何以爲之?敢稟。上曰,拿處,可也。出榻敎
上在昌德宮。停常參·經筵。
藥房副提調李喬翼啓曰,伏未審日間,聖體若何,寢睡水刺之節,何如?臣率諸御醫趁早入診,詳察聖候爲宜。大王大妃殿氣候,何如,王大妃殿氣候,何如,中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
權膺善啓曰,明日常參·經筵,取稟。傳曰,停。
又啓曰,右副承旨趙命敎,今日不爲仕進,卽爲牌招,何如?傳曰,允。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,不無斟量者存,加棘罪人李景夏·申正熙竝放逐鄕里。
左副承旨權膺善,右副承旨趙命敎等啓曰,卽伏見傳敎下者,有加棘罪人李景夏·申正熙放逐鄕里之命,臣於此,萬萬愕眙,竊不勝憂歎之至。噫,此兩罪人,受國厚恩,俱據兵柄,宜其圖報有倍餘人,而變出管轄,危在呼吸,此乃亘萬古所未有也。身爲將兵之任,旣失操制之方,又昧赴蹈之義,乃敢恬然袖手,任其猖獗,苟有一分彝性,是可忍也?王章莫嚴,輿論尙沸,今何可遽施以寬宥之典乎?臣等,非不知處分之寔出於大德曰生之仁,而不可屈者,刑政也,不可遏者,公議也。臣等,職忝惟允,義難泯默,玆敢冒籲。伏願亟寢成命焉。惶恐敢啓。答曰,知道。今此處分,豈無斟量而然也?勿煩,卽速頒布。
傳曰,李敦應,鄙悖陰賊,常懷怏怏。吳夏泳之甘心背公,跳踉無憚,尹胄鉉之乘時樂禍,閃祕爲謀,姜凡秀之締結邪類,流言怨懟,情節叵測,痛惡者,久矣。竝遠〈惡〉島三倍道安置,以示不與同中國之義。
金吾堂上前望單子入之,判義禁李景宇,知義禁徐衡淳,同義禁南廷龍·趙濟華落點。
趙命敎啓曰,開坐事,命下矣。新除授判義禁李景宇,知義禁徐衡淳,同義禁南廷龍·趙濟華竝卽牌招,何如?傳曰,允。
統理交涉通商事務衙門啓曰,本衙門事務殷繁,屬員苟艱。檢書官李鶴圭,加差下主事,分司掌交,主事金嘉鎭有頉,代長興庫主簿丁大英差下,主事池運永,姑爲減下,代幼學朴齊純差下,竝令該曹口傳下批,何如?傳曰,允。
內醫院啓曰,外醫金善昌內鍼醫差下事,命下矣。外醫金善昌內鍼醫差下,令該曹口傳付軍職,何如?傳曰,允。
兵曹啓曰,禁軍祿試射,當爲試取,而本曹有故,不得設行,後日退行之意,敢啓。傳曰,知道。
禁衛營啓曰,本營千摠邊晉圭,身病猝重,勢難察任,改差,何如?傳曰,允。
兵曹啓曰,來五月初二日,景慕宮夏享大祭時,守門當爲塡差,而本曹郞廳·員外郞,除入直與呈辭在外,排擬苟艱,依定式軍門將官,代差以入之意,敢啓。傳曰,知道。
義禁府啓曰,定配罪人鄭顯德·趙采夏,圍籬安置罪人李載晩·李源進竝賜死,趙秉昌·趙宇熙·李會正·任應準竝施以遠惡島圍籬安置事,承傳啓下,而見今臺論方張,竝不得擧行之意,敢啓。傳曰,卽速擧行。
傳曰,發遣吏郞,諸執事淸齋與否,摘奸以來。
傳曰,臺諫竝許遞,前望單子入之。
傳曰,日前處分,不欲索言,姑從寬典矣,相箚臺論,相繼峻發,可見公憤之莫可遏。噫,彼譸張誣逼,陰謀動搖,以哀爲慶,因變行悖,其心則所不可忍,其言則所不可敢道。雖以渠輩梟獍之腸,應自知其死有餘罪。罪人趙秉昌·趙宇熙·李會正·任應準竝賜死。
領議政洪淳穆,左議政金炳國,領敦寧徐堂輔,右議政金炳德等聯箚略曰,噫,彼鄭顯德·趙采夏·李載晩·李源進行己陰慝,而莫掩於萬目,蓄心怨懟,而不憚於肆口,其所譸張凶謀,謂亂可乘。惟禍是樂,梟鳴相應,蚓結益固,全沒畏戢,情跡畢露,致使民志靡定,國勢阽危,年來騷訛之迭興,亂逆之層生,職由此輩之醞釀也。亟行嚴覈,夬施顯戮。至若趙秉昌·趙宇熙·李會正·任應準凶圖之積有包藏,國是之甘自背馳,而必愼之文字,至發絶悖,莫重之儀節,乃敢極變。此固萬戮猶輕,何可一縷尙貸?諸罪人,竝令王府,設鞫得情。取進止。答曰,省箚具悉。四罪人已有處分。趙秉昌等之施以島置,亦有酌量而然,卿等其諒之。仍傳曰,此批答,遣史官傳諭。
應敎姜友馨,副應敎尹相翊,校理金思準·申容善,副校理金中植,副修撰尹吉求·徐光範等聯箚略曰,臣等,伏見傳敎下者,有趙秉昌·趙宇熙·李會正·任應準竝施以遠惡島圍籬安置,而定配罪人鄭顯德·趙采夏,圍籬安置罪人李載晩·李源進竝賜死之命,臣等,不勝憂惋之至。噫,彼上項四罪人,包藏凶圖,樂禍好亂,文字之絶悖,儀節之極變,負犯至重,關係甚嚴。至於下項四罪人陰奰之行,十目難掩,怨懟之說,肆口無憚,譸張之凶謀難測,糾結之禍心極危,此等惡逆,亘古所無。伏乞兩項諸罪人,竝令王府,設鞫得情,夬正典刑焉。取進止。省箚具悉。諸罪人勘斷輕重,不無裁量於其間。何須更此峻論?
大司憲金翊鎭,大司諫李根秀,掌令南奎熙·南廷哲等聯名箚略曰,臣等,伏見傳敎下者,有趙秉昌·趙宇熙·李會正·任應準施以遠惡島圍籬安置,定配罪人鄭顯德·趙采夏,圍籬安置罪人李載晩·李源進竝賜死之命。臣等,忝居言地,而處分先下,惶恐無地。上項四罪人,包藏凶圖,背馳國是,樂禍好亂,謂時可乘,若夫文字之至悖,儀節之極變,關係至重,乍勘而止,王章,何以伸乎?至於下項四罪人,則陰奰之行,十目難掩,怨懟之說,肆口無憚,譸張兇謀,乘亂樂禍,梟鳴蚓結,危迫呼吸,至憯極凶,一至於是,此等惡逆,亘古所無。臣等,請兩項諸罪人,設鞫得情,夬正典刑焉。取進止。答曰,省箚具悉。諸罪人處分輕重,果有裁量而然,不必有此持論也。
正言金奎濚·南周元聯名疏曰,伏以臣等,卽伏見傳敎下者,有趙秉昌·趙宇熙·李會正·任應準施以遠惡島圍籬安置,定配罪人鄭顯德·趙采夏,圍籬安置罪人李載晩·李源進竝賜死之命。臣等,忝居言地,未效沫飮之忱,而處分先下,罪著瘝溺,惶恐無地。上項四罪人,包藏凶圖,背馳國是,樂禍好亂,謂時可乘,若夫文字之至悖,儀節之極變,關係至重,乍勘而止。噫,以若情節,以若罪犯,合置何辟,而特以大聖人好生之德,只施圍籬之典,則亂賊何所懼,而王章何伸乎?至於下項四罪人,則陰奰之行,十目難掩,怨懟之說,肆口無憚,譸張凶謀,乘亂樂禍,梟鳴蚓結,危迫呼吸,至憯極凶,一至於是,此等惡逆,亘古所無,固不可晷刻容貸。第其綢繆排布,必有根窩,不先盤覈,而遽施一律,則又未知有何樣禍機伏在何地矣。臣等,職忝言事,旣以未署經,未得趨參於聯箚之末,又不容泯默,玆敢短章仰籲。伏乞聖明,淵然深思,亟寢成命焉。臣等無任云云。省疏具悉。已諭於聯箚之批矣。
大司憲金翊鎭,大司諫李根秀,掌令南奎熙·南廷哲等聯名箚略曰,臣等,昨以趙秉昌·趙宇熙·李會正·任應準,定配罪人鄭顯德·趙采夏,圍籬安置罪人李載晩·李源進等,設鞫嚴覈事,聯陳明張之義,及奉批旨下者,未蒙允兪之音,不勝抑鬱之至,玆敢相率更籲。乞亟允請,俾王法伸而亂臣懼焉。取進止。答曰,省箚具悉。卿等之如是明張,可見公義之嚴峻,當有處分矣。
應敎姜友馨,副應敎尹相翊,校理金思準·申容善,副校理金中植,副修撰尹吉求·徐光範等聯名箚略曰,臣等,伏俟允兪之音,及伏奉批旨下者,不勝抑鬱之至。噫,彼包藏凶圖,背馳國是,究其情節,固當嚴覈,文字之悖,儀節之變,干犯至嚴,宜置重辟。至於陰奰之行,怨懟之說,爲世所目,肆然發口,則不敬,莫此爲甚,而譸張之謀,自作蚓蛇之盤結,樂禍之心,相連梟獍之腸肚,至憯極凶,一至於是,此等惡逆,亘古所無。乞加三思,亟從前箚之請焉。取進止。省箚具悉。已諭於臺箚之批矣。日記廳堂上金宗漢,郞廳盧台鉉。
上在昌德宮。停常參·經筵。
趙命敎啓曰,來初五日,朝參日次,而綏陵忌辰祭齋戒相値,頉稟之意,敢啓。傳曰,知道。
權膺善啓曰,明日常參·經筵,取稟。傳曰,停。
行都承旨李喬翼,行左承旨朴定陽,右承旨趙定熙,左副承旨李祖淵,右副承旨趙命敎,同副承旨趙東萬等啓曰,俄者罪人處分之下,竊附徼還之義,冀蒙允兪之音,及伏奉批旨,若曰,勿煩,卽速頒布,臣等大失所圖,尤不勝抑鬱之至。今此兩罪人負犯甚重,斷案自在,則豈可遽議全釋乎?邦憲至嚴,輿情莫洩,臣等所以聚首憂懾,未能循例頒布,玆敢相率申籲。伏乞更加三思,亟寢成命焉。惶恐敢啓。答曰,知道。已有前批,何可如是更煩?卽速頒布。
以司謁口傳下敎曰,桑木栽植等節,使禁將專管看檢,而城門出入,從便爲之。
吏曹直閣單南奎熙。
兵曹口傳政事,副司勇單金善昌。
奎章閣啓曰,景慕宮望廟樓今朔奉審無頉之意,敢啓。傳曰,知道。
院議再啓曰,臣等於兩罪人放逐鄕里之命,屢瀆天聽,冀蒙還寢者,是豈獨臣等之言哉?誠以含生之公憤,不可遏也。今此兩罪人蔑分溺職,若是之重,而遽施寬宥之典,則將見刑政之漸弛義分之益壞。殿下若軫念於此,則不待臣等之荐煩,而亟賜開納矣,及伏奉聖批下者,乃有更勿煩瀆,卽速頒布之命,臣等轉益憂懾,奉承無望,玆又冒悚聯籲。伏乞淵然深思,亟收成命焉。惶恐敢啓。答曰,知道。如是煩聒,是何道理?卽速頒布。
傳曰,前後常付人,更爲面試時,試官同爲入侍。
吏曹口傳政事,交涉主事三單,李鶴圭·丁大英·朴齊純。
伴接官啓曰,卽者差備譯官來言,留館日本國人中,士官八人,隨員二人,從者二名,今日辰時量,鍊習次出去慕華館矣,旋卽還歸館所云矣,敢啓,傳曰,知道。
禁衛營啓曰,本營千摠,今當差出,而擬望之人乏少,外任竝擬,何如?傳曰,允。
吏曹啓曰,今朔爲始,當爲儲窠,而差出縣令以上窠,則京職中可擬之人,每患苟艱。雖非啓請邑限,都政前,以限滿守令,勿拘純望,通融擬入,以爲次次遷轉之地,而雖値口傳政事之時,亦爲一體擧行,便成近例,依此爲之,何如?傳曰,允。
兵曹啓曰,每當儲窠之月,虛司果不得循例區處,而在前積滯之時,有勿拘擬入之例。今亦依此擧行,以爲次次疏滯之地,何如?傳曰,允。
趙命敎啓曰,卽者義禁府都事來言,定配罪人鄭顯德·趙采夏,圍籬安置罪人李載晩·李源進·趙秉昌·趙宇熙·李會正·任應準竝賜死事,承傳啓下,而新除授判義禁李景宇有身病,知義禁徐衡淳,同義禁南廷龍·趙濟華在外,不得擧行云,何以爲之,而判義禁卽爲牌招,何如?傳曰,允。
傳曰,在外金吾堂上竝許遞,前望單子入之。
金吾堂上前望單子入之,知義禁成彝鎬,同義禁張錫龍落點。鄭洛鎔添書落點。
傳曰,判義禁許遞,前望單子入之,金有淵落點。
傳曰,朝臣在外,前後禁飭矣,顧瞻偃息,睯不知畏,每有差除,在外居多,是果事君之道乎?此等風習,有關法紀,不可置諸朝籍,老病實故外,在外人,自政院爲先捧現告以入,以爲大懲創之地。新除授金吾堂上李景宇·徐衡淳·南廷龍·趙濟華姑先施以刊削之典。傳曰,今番別試加取七人。
傳曰,左副承旨許遞,前望單子入之。
承旨前望單子入之,趙定熙落點。
議政府啓曰,本府公事官申佐熙,奔走勤仕,已滿二十四朔,依例陞敍,或守令除授事,捧承傳施行,何如?傳曰,允。
減省廳啓曰,減省事,旣告竣矣,本廳自今日撤罷之意,敢啓。傳曰,知道。
刑曹啓曰,傳曰,今日臨軒親試,卽予取士之苦心,而金禹用者,符同掖屬與院隷,潛借外作,至於參榜,揆以士習,極爲駭惋。原榜目拔去,遠惡島限己身充軍,該掖屬遠地定配,院隷出付秋曹,嚴刑一次,遠惡地定配事,命下矣。謹依傳敎,司謁安敬煥,全羅道玉果縣遠地定配所,卽爲押送,院隷朴景學,嚴刑一次,平安道朔州府遠惡地定配所,而適値齋日,待用杖押送,金禹用,係是朝官,移送義禁府擧行,何如?傳曰,允。
義禁府啓曰,加棘罪人李景夏·申正熙等竝放逐鄕里事,承傳啓下矣。臺啓方張,格例莫越,不得擧行之意,敢啓。傳曰,知道。
義禁府啓曰,金禹用原榜目拔去,遠惡島限己身充軍事,命下矣。金禹用全羅道興陽縣鹿島,限己身充軍,而以傳敎內辭意,具罪目依例發遣府羅將,押送配所,何如?傳曰,允。
義禁府啓曰,定配罪人鄭顯德·趙采夏,圍籬安置罪人李載晩·李源進,罪人趙秉昌·趙宇熙·李會正·任應準竝賜死事,承傳啓下矣。本府入直當直·入直及出使都事,當以十員磨鍊,而都事柳鶴增奉命在外,黃厚淵·尹孝炳俱以身病沈重,萬無擧行之望。竝令該曹口傳相換,以爲分排擧行,何如?傳曰,允。
吏曹口傳政事,禁府都事柳鶴增,司饔主簿李鼎漢相換,禁府都事尹孝炳,中部都事李世愚相換,禁府都事黃厚淵,北部都事慶光國相換事,承傳。
義禁府啓曰,李敦應·吳夏泳·尹胄鉉·姜凡秀等竝遠惡島三倍道安置事,承傳啓下矣。各其承傳內辭意,具罪目,李敦應,全羅道靈光郡荏子島安置,而依例發遣府都事,三倍道押送配所,吳夏泳,康津縣薪智島遠惡島安置,而方在京畿始興地云,依例發遣府都事,自始興地執捉,仍令三倍道押送配所,尹胄鉉,珍島金甲島遠惡島安置,而依例發遣府羅將,三倍道押送配所,姜凡秀,康津縣古今島,遠惡島安置,而以陽城縣監,時在任所云,依例發遣府羅將,自陽城任所執捉,仍令三倍道押送配所,何如?傳曰,允。
義禁府啓曰,定配罪人鄭顯德·趙采夏,圍籬罪人李載晩·李源進,罪人趙秉昌·趙宇熙·李會正·任應準竝賜死事,承傳啓下矣。忠淸道牙山縣減等定配罪人顯德,黃海道平山府減等定配罪人采夏,全羅道興陽縣鹿島圍籬安置罪人載晩,康津縣薪智島圍籬安置勿揀赦前罪人源進等,以承傳內辭意,具罪目發遣府都事,各其配所與地方官,眼同竝賜死,罪人秉昌·應準,俱在京畿果川地,罪人會正,方在忠淸道平澤地云,以承傳內辭意,具罪目發遣府都事,各其所在處竝賜死,罪人宇熙,卽爲發遣府都事賜死之意,敢啓。傳曰,知道。
應敎姜友馨,副應敎尹相翊,校理金思準·申容善,副校理金中植,副修撰尹吉求·徐光範等聯名箚略曰,卽伏見院議啓辭批旨下者,始知有加棘罪人李景夏·申正熙放逐鄕里之命,臣等相顧愕眙,繼以憂歎。噫,兩罪人負犯,關係,何如,而今此非常之處分,忽下於公議久鬱之際,當初加棘之律,已是太寬,今此放逐之典,何可遽議乎?臺論自在,院議如彼。伏願亟寢成命,以嚴邦憲焉云云。省箚具悉。豈無斟量而然矣?更勿煩瀆。
應敎姜友馨,副應敎尹相翊,校理金思準·申容善,副校理金中植,副修撰尹吉求·徐光範等聯名再箚曰云云。省箚具悉。已諭於前批矣。何可如是?更勿煩瀆。
上在昌德宮。停常參·經筵。
趙東萬啓曰,明日常參·經筵,取稟。傳曰,停。
又啓曰,卽者宗廟署官員來言,再明日宗廟端午祭,提調以獻官當爲進參,而提調成彝鎬有身病,不得進參云。卽爲牌招,何如?傳曰,允。
趙命敎啓曰,行右承旨趙定熙,時在京畿加平地,斯速乘馹上來事,下諭,何如?傳曰,允。
傳曰,行護軍李玄翼知春秋除授。
傳曰,行護軍金益容知中樞除授。
傳曰,同春秋竝許遞,前望單子入之。
同春秋前望單子入之,李珪永·趙秉世落點。
傳曰,判宗正卿李載冕,保定府入去矣,不可無咨,令文任撰出。
傳曰,京畿暗行御史留待。
傳曰,京畿暗行御史入侍。
奎章閣啓曰,原任待敎洪淳馨承重祖母喪,依定式遣檢書官傳給內賜賻物以來之意,敢啓。傳曰,知道。
春秋館啓曰,別兼春秋臣鄭誾朝以兵曹正郞,今日軍布捧上時,晝仕出去之意,敢啓。傳曰,知道。
工曹啓曰,端午日各殿進上艾花等種,依例封進,而王大妃殿,似不當如例封進,何以爲之?敢稟。傳曰,置之。
奉常寺啓曰,各陵·園端午祭享所用藥果煎造後,進上看品藥果二十立,依定式封進之意,敢啓。傳曰,知道。
親軍左營營務處啓曰,文案李鶴圭,移差交涉通商事務衙門主事矣。其代幼學金基衡差下,令該曹付軍職,何如?傳曰,允。
趙東萬啓曰,宗廟提調成彝鎬牌不進推考傳旨,今方捧入,而端午祭獻官,當爲進參,如是違牌,事甚未安。更爲牌招,何如?傳曰,允。
又啓曰,卽者副校理金中植以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
弘文館啓曰,副校理金中植陳疏徑出,下番闕直,事甚未安。應敎姜友馨,校理金思準竝卽牌招推移入直,何如?傳曰,允。
兵曹啓曰,謹依口傳下敎,武藝別監金瀅謨,決棍十五度後,除下之意,敢啓。傳曰,知道。
義禁府啓曰,罪人宇熙今已賜死之意,敢啓。傳曰,知道。
義禁府啓曰,加棘罪人李景夏·申正熙等放逐鄕里事,雖伏承卽速擧行之命,臺啓方張,格例莫可違越,不得擧行之意,敢啓。傳曰,卽速擧行。
兵曹口傳政事,禁衛千摠單金澔均。
副校理金中植疏。省疏具悉。爾其勿辭救護。
上在昌德宮。停常參·經筵。
趙東萬啓曰,明日常參·經筵,取稟。傳曰,停。
又啓曰,吏曹郞廳來言,守令多窠,政事,取稟。傳曰,當日爲之。
又啓曰,宗廟署官員來言,明日端午祭,提調以獻官當爲進參,而提調成彝鎬有身病,不得進參云,卽爲牌招,何如?傳曰,許遞,令該曹口傳差出。
又啓曰,吏曹郞廳來言,政事,當日爲之事,命下矣。行判書閔泳穆,參判徐相翊,參議沈相漢俱以病不來,不得開政云,竝卽牌招,何如?傳曰,允。
兵曹口傳政事,副司勇單金基衡。
吏曹,知事單金益容今加資憲,知春秋單李玄翼今超資憲,已上加資事,承傳。
以徐殷淳囚單子,傳曰,飭已施矣,分揀放送。
弘文館啓曰,下番闕直,事甚未安。應敎姜友馨,校理金思準竝卽牌招,推移姑降入直,何如?傳曰,允。
吏曹啓曰,昌平縣令任悳準呈狀內,身病沈重,不得下去云。其身病旣如是,則有難强令還任,罷黜,何如?傳曰,允。
吏曹啓曰,繕工監副正任慶準,懿陵令任永鎬,中學敎授徐光範俱以身病,呈狀乞遞,竝改差,何如?傳曰,允。
傳曰,在外工曹判書許遞,今日政差出。
傳曰,吏曹參判疏批已下,卽爲牌招。
傳曰,富平府使有闕之代,副護軍朴熙房擬入。
統理交涉通商事務衙門啓曰,李時濂·康載儉·鄭秉夏竝司官差下,令該曹口傳付軍職,何如?傳曰,允。
承文院啓曰,卽見盛京禮部咨文出來,則本年夏季統巡着派前往事也,回咨按例撰出,付撥下送灣府,以爲入送之地,何如?傳曰,允。
吏曹啓曰,繕工監假監役官黃澔明·林廷夏·金瀚根俱以身病,呈狀乞遞,竝改差,何如?傳曰,允。
兵曹啓曰,前扈衛廳軍官·軍役及局出身·員役等,屬之龍虎營事,減省廳別單,啓下矣。名目與擧行等事,兩處接濟之需,節目書入之意,敢啓。傳曰,知道。
義禁府啓曰,加棘罪人李景夏·申正熙竝放逐鄕里事,連伏承卽速擧行之命,而臺啓方張,公格法例,莫可違越,成命之下,末由擧行之意,惶恐,敢啓。傳曰,卽速擧行。
趙東萬啓曰,祀典所重,何如,而今日徽慶園端午祭,獻官鄭顯英,日已向晩,尙不入來,以致傳香之過時,事未前有,萬萬駭然。所當重勘,而本院請推之外,無他可施之罰,何以爲之,而原單子使之改付標以入,不能檢飭之當該吏曹堂上,推考,何如?傳曰,允。拿處。
吏曹啓曰,今番端午祭,徽慶園獻官鄭顯英塡差後,名帖頒送,傳致本家矣。今日不爲受香,故其代以尹錫圭改付標以入,而鄭顯英罪狀,令該府拿問勘處,何如?傳曰,允。
議政府薦望,以金綺秀爲義州府尹。
吏曹口傳政事,以朴齊寬爲宗廟提調。
兵曹口傳政事,副司果單李時濂·康載儉·鄭秉夏。
趙東萬啓曰,行都承旨李喬翼藥院進,行左承旨朴定陽不爲仕進,行右承旨趙定熙在外,左副承旨李祖淵交涉衙門進,右副承旨趙命敎式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,臣吏·兵批兼進之意,敢啓。傳曰,知道。
有政。吏批,行判書閔泳穆進,參判徐相翊式暇,參議沈相漢牌招不進,同副承旨趙東萬進。以南廷順爲禮曹判書,李玄翼爲工曹判書,李源逸爲工曹參判,洪在鼎爲繕工副正,趙性熹爲懿陵令,韓鎭庠爲監察,金思轍爲中學敎授,徐眉淳爲禮賓主簿,李秀元·金顯祐·崔殷敎爲假監役,朴熙房爲富平府使,柳鳳秀爲巨濟府使,元禹常爲江界府使,趙羲仁爲肅川府使,金炳休爲昌平縣令,張錫龜爲陽城縣監。兼春秋單金東纓,義州府尹單金綺秀。故參奉李廣健贈吏參例兼,贈副應敎李注溟贈吏議,已上同知李承臣兩代,贈戶參李亨植贈左參贊例兼,知事李熙永考,贈戶參具秉一贈戶判例兼,贈左承旨具亨錫贈戶參例兼,已上守知訓鍊具完植兩代。再政。以吳健泳爲尙衣僉正,丁理燮爲社稷令,尹弼炳爲康陵令。三政。以宋秉斗爲戶曹佐郞。
兵批,判書韓敬源,參判鄭洛鎔病,參議姜文馨入直進,參知玄弼濟病,同副承旨趙東萬進。五衛將加設單李明在·裵承老·李鼎顯·李祺運·裵孟振·李弘奎·林尙顯·趙允埴·金景烈·梁義哲·孫祥默·金邦呂,兼江界防禦使單元禹常,兼運餉使單金綺秀。
以吏曹參議沈相漢牌不進罷職傳旨。傳曰,只推。
吏曹參判徐相翊上疏。大槪,亞銓新命,歷日震懍,敢陳披瀝之懇,冀蒙亟遞之恩事。答曰,省疏具悉。卿其勿辭行公。
上在昌德宮。停常參·經筵。
趙東萬啓曰,明日常參·經筵,取稟。傳曰,停。
傳曰,傳香承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,參議交涉通商事務金晩植,問候官差下,使之從速登道,前往保定府,此由撰咨付送。
傳曰,軍餉貢價及各衙門料布未下者,數甚夥多云,事極可悶。新鑄當五錢七萬兩,令廟堂爲先量宜均排,以示朝家存恤之意。
鑄錢所啓曰,當五錢,自今初五日行用之意,敢啓。傳曰,知道。
春秋館啓曰,別兼春秋臣鄭誾朝以兵曹正郞,今日軍布捧上時,晝仕出去之意,敢啓。傳曰,知道。
弘文館啓曰,下番闕直,事甚未安。應敎姜友馨,校理金思準竝卽牌招推移,姑降入直,何如?傳曰,允。
奎章閣啓曰,檢書官李廣稙謂有身病,擅自出去,終不入來,以致闕直,事未前有,誠極駭妄。其罪狀,令該府拿問處之,何如?傳曰,允。
傳曰,原任直提學鄭範朝,馳詣綏陵,奉審摘奸,仍留監祭,局內諸陵,一體奉審以來。
義禁府啓曰,加棘罪人李景夏·申正熙竝放逐鄕里事,連伏承卽速擧行之命,而臺啓方張,自有法例之不可違越者,成命之下,末由擧行之意,惶恐敢啓。傳曰,卽速擧行。
癸未五月初四日□時,上御□□□。暗行御史入侍時,暗行御史李建昌以次進伏訖。
上在昌德宮。停常參·經筵。
藥房都提調金炳德,提調李鎬俊,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
進御二錢重人蔘粟米飮,自今日一貼式限二貼煎入事,榻前下敎。大王大妃殿進御二錢重人蔘粟米飮,自今日一貼式限二貼煎入事,榻前下敎。王大妃殿進御二錢重人蔘粟米飮,自今日一貼式限二貼煎入事,榻前下敎。中宮殿進御二錢重人蔘粟米飮,自今日一貼式限二貼煎入事,榻前下敎。
趙命敎啓曰,明日常參·經筵,取稟。傳曰,停。
李喬翼啓曰,藥房三提調持粟米飮來待矣。傳曰,封入。
傳曰,戶·刑換房。
傳曰,沙斤察訪金濟懋,利仁察訪高益鎭令該曹相換。
弘文館啓曰,下番闕直,事甚未安。應敎姜友馨,校理金思準,副校理金中植竝卽牌招推移,姑降入直,何如?傳曰,允。
議政府啓曰,傳曰,軍餉貢價及各衙門料布未下者,數甚夥多云,事極可悶。新鑄當五錢七萬兩,令廟堂爲先量宜均排,以示朝家存恤之意事,命下矣,以未下之積滯,宸衷常所軫念,當初新鑄之行用,先有此特劃處分,使窮蔀軍民,獲蒙保赤之至澤。凡斯歡欣攢頌,易有其極乎?謹依下敎當五錢七萬兩中,戶曹二萬一千兩,惠廳一萬六千兩,兵曹一萬兩,禁衛營六千六百兩,御營廳一萬一千六百兩,摠戎廳四千八百兩分排之意,敢啓。傳曰,知道。
統理軍國事務衙門啓曰,迎接官金綺秀,旣拜外任矣。其代,行護軍金昌熙差下,何如?傳曰,允。
禮曹啓曰,今五月十三日慶科別試文科殿試節目,當爲磨鍊,而凡於殿試親臨與命官,前期稟旨後擧行事,曾有定式矣。今番則何以爲之,而處所以何處擧行乎?敢稟。傳曰,春塘臺親臨磨鍊。
禮曹啓曰,卽接江原監司南廷益移文,則以爲,江陵府聖殿,年久頹圮,方營修改,而告由·移·還安祭香祝,自本曹啓稟下送云矣。江陵府鄕校聖殿修改時,先告事由移·還安祭香祝,卽令該司照例磨鍊下送,從便卜日設行之意,分付,何如?傳曰,允。
趙命敎啓曰,假注書李東郁有身病,勢難察任,今姑改差,何如?傳曰,允。
又啓曰,行都承旨李喬翼藥院進,行左承旨朴定陽軍國衙門直,右承旨趙定熙在外,左副承旨李祖淵營務處進,同副承旨趙東萬式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
伴接館啓曰,卽者差備譯官來言,日本國辦理公事竹添進一郞,率隨員二人,巡査三名,今日未時量,往于美國福特所住處矣,酉時量,還歸館所云矣,敢啓,傳曰,知道。
義禁府啓曰,加棘罪人李景夏·申正熙竝放逐鄕里事,連伏承卽速擧行之命,而臺啓方張,格例所在,莫可違越,成命之下,末由擧行之意,惶恐敢啓。傳曰,尙不擧行,是何道理?卽速擧行。
假注書李東郁改差,代以閔龍鎬爲假注書。
趙命敎啓曰,左副承旨李祖淵牌不進,伴直無人。行都承旨李喬翼,所當牌招,而拘於廳規,不得請牌,何以爲之?敢稟。傳曰,牌招。
以左副承旨李祖淵牌不進罷職傳旨。傳曰,只推。
工曹判書李玄翼上疏。大槪,特資新除,歷日震懍,敢陳不衷之實,冀蒙亟收之恩事。答曰,省疏具悉。卿其勿辭行公。
上在昌德宮。停常參·經筵。
趙命敎啓曰,明日常參·經筵,取稟。傳曰,停。
又啓曰,同副承旨趙東萬,今日不爲仕進,卽爲牌招,何如?傳曰,允。
又啓曰,藥房提調·副提調持粟米飮來待矣。傳曰,封入。
又啓曰,卽者校理申容善,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
弘文館啓曰,下番闕直,事甚未安。應敎姜友馨,校理金中植竝卽牌招推移,姑降入直,何如?傳曰,允。
傳曰,奉審閣臣入侍。
傳曰,明日三日製,通方外爲之,試紙用大好紙,仁政殿,命官爲之。
禮曹啓曰,今五月十三日親臨春塘臺慶科別試文科殿試試取時,王世子隨詣侍坐之節,何以爲之乎?敢稟。傳曰,依例磨鍊。
兵曹啓曰,大王大妃殿母臨五十年,王大妃殿母臨四十年,翼宗大王進上尊號,大王大妃殿加上尊號,合四慶慶科殿試節目,當爲磨鍊,而親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,春塘臺,親臨磨鍊。
內醫院啓曰,今春等嶺南所封羅蔘二斤,就其中一兩五錢重僅擇封,而其所改色者,又爲品劣,遂至再次竝退,揆以事體,極爲悚蹙。謹依下敎,嚴飭蔘商,使之更爲封上,而不善封進之該道臣,施以罷職之典,審藥,令攸司從重科治,蔘商擧行,萬萬駭然,亦令照法嚴繩,何如?傳曰,允。爲念此時迎送之弊,道臣,姑先從重推考。羅蔘,使之擇品封進。
禁衛營啓曰,本營千摠金澔均以前任富平府使,姑未上來,領軍之職,久曠可悶。改差,何如?傳曰,允。
義禁府啓曰,卽接月令醫員金永錫手本,則以爲,時囚罪人李廣稙,素患疾癖之症,又添泄瀉,度數頻數,目下症形,實爲危劇云。罪人病勢如此,則一邊保放,一邊草記,載在法典矣,李廣稙姑爲保放之意,敢啓。傳曰,知道。
義禁府啓曰,明日三日製通方外爲之時,本府都事十員內,五員奉命在外,四員赴擧,只有一員當直入直,而本府入直公事·回公都事及仁政門·光範門·崇範門禁亂都事,無以推移。假都事五員,令該曹口傳差出,以爲擧行,何如?傳曰,允。
義禁府啓曰,加棘罪人李景夏·申正熙竝放逐鄕里事,承傳啓下矣。全羅道康津縣古今島加棘罪人李景夏,靈光郡荏子島加棘罪人申正熙等,撤去圍籬後,竝放逐鄕里事,分付該道道臣之意,敢啓。傳曰,知道。
傳曰,左副承旨許遞,前望單子入之。
承旨前望單子入之,李秉臯落點。
知事金益容上疏。大槪,匪分特擢,歷日震懍,敢陳披瀝之懇,冀蒙收還之恩事,答曰,省疏具悉。卿其勿辭行公。
校理申容善上疏。大槪,情急歸護,拜章徑出,乞被擅離之罪,以肅朝綱事。省疏具悉。爾其勿辭救護。
癸未五月初六日□時,上御□□□。奉審閣臣入侍時,直提學鄭範朝以次進伏訖。上曰,史官分左右。仍命奉審閣臣進前,範朝進前奏曰,臣承命馳詣景陵,陵上奉審則安寧,碑閣·丁字閣奉審〈則〉無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉,仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉,還詣景陵,仍留監祭,將事安寧之意,敢達矣。缺
上在昌德宮。停常參·經筵。
趙命敎啓曰,來十一日,朝參日次,而睿陵忌辰祭齋戒相値,頉稟之意,敢啓。傳曰,知道。
趙東萬啓曰,明日常參·經筵,取稟。傳曰,停。
又啓曰,奏御文字,何等審愼,而三日製收券官單子,有所錯誤,致勤下詢,事甚駭忽,極涉未安。臣之矇然捧入,不勝惶悚原單子,使之改付標以入,而當該吏曹堂上,不可無警,推考,何如?傳曰,允。爾亦推考。
兵曹口傳政事,禁衛千摠單梁弼煥。
弘文館啓曰,下番闕直,事甚未安。應敎姜友馨,副校理金中植竝卽牌招推移,姑降入直,何如?傳曰,允。
傳曰,讀券官鄭範朝,命官爲之。
伴接官啓曰,卽者差備譯官來言,仁川濟物浦所留日本國人中,兵隊二十名,領什物五十馱,今日申時量,入來館所云矣,敢啓。傳曰,知道。
傳曰,三日製,詩居首三下一,幼學趙東冕,三下二幼學金用均,竝直赴殿試,之次草三下幼學李鍾杓等二人,竝直付會試,之次次上幼學張錫奎等三人,竝給二分,之次次上幼學金鳳濟等三人,竝給一分,之次次上幼學沈東琬等五人,各奎章全韻一件賜給。傳曰,入格儒生明日待令。
傳曰,直赴趙東冕賜樂。
上在昌德宮。停常參·經筵。
趙東萬啓曰,明日常參·經筵,取稟。傳曰,停。
傳曰,直赴金用均賜樂。
藥房口傳啓曰,王大妃殿,屢日哀毁過度,多致眞元之受損,薑桂滋補,一時爲急,臣等方以復進常膳之意,仰請於王大妃殿。伏乞聖上,亟思勸進之道,以副群情焉。惶恐敢啓。答曰,知道。謹當仰勸矣。
藥房口傳啓曰,竊伏念,哀毁過度,已至旬望,蔬水執禮,致損眞元,區區下情,不勝萬萬憂慮。此時薑桂滋補之方,不容暫緩,勉進常膳,以副臣等之望焉。惶恐敢啓。答曰,今聞常膳之請,罔極之痛,益復如新,望卿等更勿煩請。
趙東萬啓曰,三皇忌辰日,親行望拜禮,前期一日以稟事,曾有定式矣。今初十日太祖高皇帝忌辰祭,親行望拜禮,何以爲之?敢稟。傳曰,北苑望拜禮,當親行矣。
兵曹口傳政事,禁衛千摠單邊晉圭。
司僕寺啓曰,兼內乘李敎獻以病乞遞,改差,其代,令該曹口傳差出,何如?傳曰,允。
禮曹啓曰,今五月初十日北苑望拜禮親行事,命下矣。王世子陪參之節,何以爲之乎?敢稟。傳曰,依例磨鍊。
禮曹啓曰,延昌府夫人喪,王大妃殿素膳,限公除日封進事,草記允下矣。公除在今日,自明日以常膳封進事,知委,何如?傳曰,允。
傳曰,入格儒生入侍。
傳曰,摠理大臣入侍。
吏曹啓目粘連,觀此京畿暗行御史李建昌書啓,則南陽前府使尹雄烈段,政由惡客,權委猾胥,兩年査隱減結之後,果剩餘之安歸,二島松馱貿馬之外,復濫排之何名,汰案之捧債旋復,盍念官政之顚倒,買鹽之抑價勒定,遂開浦戶之痼瘼是如爲白有臥乎所,令該府拿問處之爲白乎旀,陰竹縣監李敏性段,家近爲弊,倉捧之作轍無常,吏奸不戢,稅納之幻弄多端,場稅之加設,果何依據,刑杖之濫用,難免邂逅是如爲白有臥乎所,罷黜爲白乎旀,朔寧前郡守李章爀段,適値都結還稅之際,莫念瘦氓重斂之弊,官況先添,果何名色,斛制濫入,初無分數,由吏壅蔽,訟案反復於俄頃,邸役幻弄,債徵紛紜於邑村是如爲白乎旀,砥平前縣監申錫完段,結價之濫定,大過時直,任債之些捧,多招物議,久留而政無可譽,貶遞而民曰固當是如爲白有臥乎所,上項兩邑前任守令,竝只罷黜爲白乎旀,長湍前府使李寅晩段,重囚任便,殊失照檢,分災不均,或致嘖言是如爲白乎旀,豐德前府使韓聖根段,吏奸之恣行,邑弊之莫救,實由欠察,何必責備,第其擧措之錯,難免物議之疵是如爲白乎旀,龍仁前縣令崔光紳段,政委奸猾,莫念査逋之重,事歸闇昧,難免獲論之多是如爲白有臥乎所,上項三邑前任守令,竝只從重推考爲白乎旀,麻田郡守王景說段,勅需糜費,無乃吏奸之不察,公堂喧呼,未免民望之有虧是如爲白有臥乎所,推考爲白乎旀,監司金弘集,廣州前留守趙慶鎬,水原留守洪祐昌,開城留守洪淳馨,江華留守金允植段,繡啓論列,俱是推奬是白乎矣,道臣·守臣體重,今姑勿論爲白乎旀,其餘前後守令·經歷·判官·察訪等段,旣乏優異之績,亦無顯著之疵,竝只置之爲白乎旀,其外梱帥·邊將等乙良,令兵曹稟處敎是白乎旀,奏御文字,何等審愼,而開城前前留守趙敬夏,只以前留守,至登書啓,不審之該御史李建昌,推考,何如?啓,依允爲旀,南陽前府使尹雄烈,陰竹縣監李敏性,旣無條列之贓,曾有可紀之勞,竝姑令戴罪擧行。
吏曹判書閔泳穆疏曰,伏以臣以匪才,冒據匪據,淟涊已數月矣,有百僨誤,無一稱塞,至於今番收券官望單事,而溺職之愆,尤無所逃。古人之於奏御文字,必審必愼,故馬缺一足,猶稱死罪,矧今臣所做錯,非止點劃之缺,問備薄警,不足以蔽辜矣,惶隕靡措,不敢隱默,竊附自劾之義,仰瀆聽卑之聰。伏乞聖慈,俯賜鑑諒,亟命鐫斥,仍勘未盡勘之罪,以昭法紀,千萬顒祝。臣無任云云。答曰,省疏具悉。不必如是之事,卿其勿辭行公。
癸未五月初八日□時,上御□□□。摠理大臣·入格儒生同爲入侍時,領議政洪淳穆,左議政金炳國以次進伏,儒生等序立階下訖。上曰,史官分左右。仍命大臣進前,淳穆進前問候,各殿問候訖。淳穆曰,度支之以田米支放,爲近三千石,而專靠於三手糧所捧,今旣移屬於糧餉廳矣。軍資太僕接濟,更無從他區處之方,而在該廳,本非緊需。便同等閑,則此條還付戶曹,以爲各衙門發料之資,似合事宜,而有關經用,令戶判·餉堂,商議措畫,何如?上曰,依爲之。出擧條淳穆曰,故水使魯認,當壬辰龍蛇之役,以都元帥權慄參畫,屢立奇功,而竟被俘獲,抗義不屈,潛身逃海,達于天朝,神皇有詔曰,爾忠如祥,爾節如武,及賜還本國,宣廟有敎曰,得全素節,皎然本心,又曰,古社稷臣近矣。以若危忠卓節,荷寵於中華,振耀於東方者,如是焉,而朝家報施之典,尙今未遑,萬世之公議,不能無齎鬱。臣意則超贈正卿,仍議節惠,俾樹風聲,恐好,故敢此仰達矣。上曰,依爲之。出擧條淳穆曰,今番減省事,雖未知大益國計,其於貢弊民瘼之矯救,厥效亦自不淺矣,諸會員之半載勤勞,合有示意之擧。司果徐雲輔·李載崐·呂圭亨竝陞敍,禁府都事李象弼,司果安鍾悳,戶曹員外郞尹秉,司饔主簿金炳塾守令待窠差送,司勇劉洪基初仕調用,何如?上曰,依爲之。出擧條淳穆曰,工曹判書李玄翼,知事金益容竝政府堂上差下,何如?上曰,依爲之。出榻敎淳穆曰,知事李熙永,當爲追榮,而所后家祖·曾無可施處云,移施其本生,何如?上曰,依爲之。出擧條缺,承旨奏曰,入格儒生,今已待令,使之以次陞堂,奏職姓名乎?上可之,儒生等以次陞堂,進前奏職姓名訖,退立階下。承旨奏請儒生等頒賞行禮,上可之,贊儀唱四拜,儒生等行四拜禮訖。承旨奏請儒生等出送,儒生等以次退出。缺
上在昌德宮。停常參·經筵。
王大妃殿公除初三日,藥房·內閣·政院·玉堂·朝廷二品以上·六曹單子問安。答曰,罔極。
趙東萬啓曰,明日北苑望拜禮,再明日三明日,睿陵忌辰祭齋戒正日相値,視事頉稟之意,敢啓。傳曰,知道。
又啓曰,明日北苑望拜禮時,闕字牌及爐盒,當爲奉來,門路以何處爲之?敢稟。傳曰,集成門爲之。
又啓曰,北苑望拜禮時,九卿當爲進參,而刑曹判書尹滋承病不進,卽爲牌招,以爲淸齋之地,何如?傳曰,許遞,前望單子入之。
刑曹判書前望單子入之,洪鍾軒落點。
藥房口傳啓曰,臣等昨以王大妃殿復膳之意,仰請,而未蒙允許,區區下情,不勝憂悶,玆不得不復事呼籲。伏願聖上,更加勸進焉。惶恐敢啓。答曰,知道。當自內更爲仰勸矣。
藥房口傳啓曰,臣等之昨日仰懇,是豈可已而不已者耶?哀毁致損,榮衛滋補,宜資薑桂,且祝復膳於公除之後,卽不易之古規也。臣等職忝保護,微忱倍切憂迫,敢又仰籲。伏乞俯從禮制,以副輿情焉。惶恐敢啓。答曰,以此罔極之心,遽當今日,自不勝痛霣崩迫。水刺,雖因屢請而强進,今又常膳,如是煩請,情私尤切罔極矣。
侍講院啓曰,明日北苑望拜禮,王世子陪參時,本院當爲全數進參,而兼輔德趙同熙,兼司書鄭夏源在外,無以備員,何以爲之?敢稟。傳曰,竝許遞,前望單子入之。
春坊前望單子入之。兼輔德閔丙奭,兼司書徐光範,添書落點。
傳曰,輔德有闕之代,前望單子入之。
輔德前望單子入之,尹泰駿添書落點。
禮曹啓曰,今五月初十日北苑望拜禮親行時,王世子陪參之節,依例磨鍊事,命下矣。出宮時,王世子祗迎處所,以何處磨鍊乎?敢稟。傳曰,勿爲磨鍊。
戶曹啓曰,毓祥宮廟宇改建之役,今已完畢之意,敢啓。傳曰,知道。
統理軍國事務衙門啓曰,多大鎭今旣革罷矣。所兼監牧官,當有送處,而牧場連界於絶影島,則俾該僉使兼帶,何如?傳曰,允。
以江原監司南廷益狀啓,三陟府人命渰死事,傳曰,人命渰死,聞甚矜惻。元恤典外,別加顧助,如有生前身還布,竝蕩減事,廟堂措辭分付。
傳曰,毓祥宮祠宇改建之役,今旣告竣,還安之節,令儀曹擇日擧行。
傳曰,明日望拜禮後,當御春塘臺,參班儒武應製試射矣,弘文提學,待明朝牌招,武士,則兵判試藝於丹楓亭。
兵曹啓曰,明日北苑望拜禮時,本曹堂上·侍衛,當爲備員,而參議姜文馨呈辭受由,不得進參,令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
侍講院啓曰,新除授兼司書徐光範,卽爲牌招察任,何如?傳曰,允。
吏曹啓曰,卽接通禮院牒報,則以爲,明日北苑望拜禮親行敎是時,相禮當爲進參,而相禮鄭夏源,受由在外,不得進參云,改差,其代,口傳備擬以入之意,敢啓。傳曰,知道。
傳曰,明日出宮門路,以協陽門爲之。
趙東萬啓曰,明日北苑望拜禮時,九卿當爲進參,而新除授刑曹判書洪鍾軒,卽爲牌招,以爲淸齋之地,何如?傳曰,允。
臺諫前望單子入之,大司憲李冕榮,大司諫申泰寬落點。
又啓曰,明日北苑望拜禮時,兩司當爲進參,而大司憲李冕榮,大司諫申泰寬竝卽牌招,以爲淸齋之地,何如?傳曰,允。
吏曹口傳政事,以南廷哲爲相禮。
吏曹口傳政事,以朴鳳彬爲兵曹參議。
上在昌德宮。停常參·經筵。
藥房提調李鎬俊,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
大殿詣北苑望拜禮,還入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
藥房口傳啓曰,臣等以王大妃殿復膳,鎭日請籲,而忱誠淺薄,未能仰格,區區下情,去益悶鬱。伏願聖上,益加勸進,以副臣等顒祝之望焉。惶恐敢啓。答曰,知道。今承勉從之敎,萬幸。
藥房口傳啓曰,臣等屢日瀆撓於悲哀罔極之中,非不知萬萬悚仄,而衷情所迫,不得請則不可止耳。水刺雖或强進,常膳尙未服御,數旬哀毁之餘,將何以扶護元氣乎?見今公除已過,禮有限,任情過哀,久執疏節,一日二日,靳持未許者,大非聖經順變之義。伏願更加三思,卽下一兪焉。惶恐敢啓。答曰,奄過昨日,悲冤隕廓,曷有其極?仰慈殿勸勉,强從卿等之請,罔極之情,尤難自抑矣。
趙東萬啓曰,今日北苑望拜禮時,兩司長官,當爲進參,而大司諫申泰寬在外,何以爲之?敢稟。傳曰,許遞,前望單子入之。
臺諫前望單子入之。李在敬落點。
又啓曰,兼司書徐光範肅單,誤書職銜,致勤下詢,臣之矇然捧入,不勝惶悚。原單子使之改修正以入,而奏御文字之如是疎忽,極爲未安。當該兼司書,從重推考,何如?傳曰,允。爾亦推考。
傳曰,直閣南奎熙,馳詣睿陵,奉審摘奸,仍留監祭,局內諸陵,一體奉審以來。
侍講院啓曰,今日北苑望拜禮,王世子陪參時,本院當爲全數進參,而兼弼善尹相翊有身病,無以備員,何以爲之?敢稟。傳曰,許遞,前望單子入之。
傳曰,不善擧行之中官文有用·朴漢應竝從重推考。
傳曰,戶房承旨與禮曹堂上·戶曹郞廳,依定式進詣宜武祠,奉審以來。
傳曰,臺諫竝許遞,前望單子入之。
傳曰,王大妃殿進御人蔘粟米飮,自明日停止。
兵曹,今月十三日慶科別試武科殿試時,直赴殿試人規矩,凡箭三矢一百三十步一巡一中,騎蒭一次一中,柳葉箭五矢一百二十步一巡二中,三技取一技落點。原榜人規矩,凡箭三矢一百三十步一巡一中,騎蒭一次二中,柳葉箭五矢一百二十步一巡二中,三技取二技落點。
禮曹啓曰,今五月初十日親臨春塘臺參班儒生應製試取時,王世子侍座之節,何以爲之?敢稟。傳曰,依例磨鍊。
親曰,出宮門路,以宜春門爲之。
傳曰,兼司書有闕之代,前望單子入之。
兼司書前望單子入之,李愚冕添書落點。
禮曹啓曰,傳曰,毓祥宮祠宇改建之役,今旣告竣,還安之節,令儀曹擇吉擧行事,命下矣。還安吉日,令日官韓應翼推擇,則今五月十五日午時爲吉云,以此日時定行,而還安之節,一依昨秋奉安時例擧行事,分付,何如?傳曰,允。
禮曹啓曰,毓祥宮還安吉日,今五月十五日午時,已爲推擇,啓下矣。先告事由祭,同日曉頭設行,還安祭,還安後隨時設行爲白乎旀,祝文,令藝文館撰出事,知委,何如?啓,依允。
禮曹啓曰,今五月十六日巽時慶科別試文武科放榜時,親臨與權停例,何以爲之,而處所,以何處擧行乎?敢稟。傳曰,仁政殿,權停例磨鍊。
禮曹啓曰,卽接聞慶幼學金允範所志,則以爲,族曾孫商弼,嫡妾俱無子身死,以其同姓十八寸兄商學第四子喜穆,欲爲繼後,兩家諸族,相議完定,而商學夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,明有可據,而不得登聞者,許令該曹論理草記事,載在法典,而門長金允範所訢旣如此,金商學第四子喜穆,立爲金商弼之後,何如?傳曰,允。
刑曹啓曰,東部居民李昌仁·李昌龍等,本以悖類,通衢作挐,行惡閭里,罔有紀極,究厥罪狀,不可尋常處之。昌仁,全羅道羅州牧黑山島絶島充軍,昌龍,扶安縣蝟島絶島充軍定配所,竝卽押送之意,敢啓。傳曰,知道。
癸未五月初十日□時,上與王世子,詣北苑望拜禮,仍詣春塘臺。參班儒生應製試取入侍時,行都承旨李喬翼,行左承旨朴定陽,左副承旨李秉臯,右副承旨趙命敎,同副承旨趙東萬,史官缺提學趙寗夏,直提學洪英植,檢校直閣尹用求·姜·洪殷謨·閔丙奭·閔應植·尹泰駿,直閣南奎熙,檢校待敎閔泳韶·徐光範,以次侍立。時至,通禮跪啓請外辦,上具翼善冠·衮龍袍,乘輿出宜春門。藥房提調李鎬俊,副提調李喬翼進前問候訖。仍詣北苑降輿所,通禮跪啓請降輿,上降輿入小次,問安勿爲之事,下敎。少頃,通禮跪啓請出次,上改具翼善冠·黑團袍·素玉帶·黑皮靴以出,通禮導上詣帳殿前版位,王世子隨詣版位,贊儀唱四拜,上行四拜禮,王世子行四拜禮訖。司香官二員,進香案前,三上香。贊儀唱四拜,上行四拜禮,王世子行四拜禮。通禮跪啓禮畢,上仍乘輿詣春塘臺,王世子隨詣就座。承旨奏請出標信開布城,使儒生入場,又讀奏入門單子訖,又奏請試官行禮,試官等行四拜禮訖,以次就位,上命書賦題北辰居其所,讀券官跪書讀奏訖,對讀官奉出懸之。上命試官權退,仍入小次,少頃,承旨以司謁入稟考試,上命考試,又稟取幾人,上命取十五人。少頃,上出次,讀券官稟書等,仍書等訖,承旨讀奏封內訖,上命書傳敎曰,參班儒生應製,賦居首草三下幼學洪性泰等二人,竝直赴會試,之次次上幼學楚仁夔等三人,竝給二分,之次次上幼學金冕濟等四人,竝給一分,之次次上進士兪起濬等六人,各奎章全韻一件賜給。又命書傳敎曰,入格儒生明日待令。又命書傳敎曰,還宮,當自內爲之矣,該房知悉。仍命侍衛先退,承旨請出標信解嚴,諸臣以次退出。
上在昌德宮。停常參·經筵。
進御二錢重人蔘粟米飮,自今日一貼式限二貼煎入事,榻前下敎。王大妃殿進御二錢重人蔘粟米飮,自今一日貼式限二貼煎入事,榻前下敎。中宮殿進御二錢重人蔘粟米飮,自今日一貼式限二貼煎入事,榻前下敎。
趙命敎啓曰,藥院提調·副提調持粟米飮來待矣。傳曰,封入。
傳曰,吏曹參議有闕之代,前望單子入之。
傳曰,上海所購機器,今將來到云,設廠製造之方,令軍國衙門成節目以入。
傳曰,政官牌招,開政。
傳曰,入格儒生,延英門外施賞。
侍講院啓曰,新除授兼司書李愚冕,卽爲牌招察任,何如?傳曰,允。
內醫院啓曰,醫藥同參金益漢,移差內醫事,命下矣。依下敎議藥同參金益漢,移差內醫,令該曹口傳付軍職,冠帶常仕,何如?傳曰,允。
趙命敎又啓曰,假注書李寅璧有身病,勢難察任,今姑改差,何如?傳曰,允。
吏曹參議前望單子入之,申獻求落點。
假注書李寅璧改差,代以愼奎晠爲假注書。
傳曰,副護軍劉贊奎,敦寧都正除授。
傳曰,持心之邪慝,行己之鄙悖,梁楚之聲,豈無所以而然也?李周憲·李觀和竝遠惡島定配,勿揀赧前。
傳曰,元用星·許煜·洪觀錫,行己悖戾奰慝,不可置諸朝紳,永刊仕籍,免爲庶人。
趙命敎啓曰,行都承旨李喬翼藥院進,行左承旨朴定陽,左副承旨李秉臯不爲仕進,行右承旨趙定熙在外,同副承旨趙東萬式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,新除授吏曹參議申獻求,一體牌招,何如?傳曰,允。
吏曹啓曰,巨濟府使柳鳳秀母,年今爲七十,法不當遠離赴任,改差,何如?傳曰,允。
吏曹啓曰,東學敎授鄭誾朝,繕工監假監役官金顯祐·崔殷敎·李秀元俱以身病,呈狀乞遞,竝改差,何如?傳曰,允。
吏曹啓曰,工曹佐郞李載永以其身病,呈狀乞遞,改差,何如?傳曰,允。
兵曹啓曰,因軍國事務衙門草記,多大鎭之所兼監牧官,絶影島僉使兼帶事,命下矣。以絶影島鎭水軍僉節制使兼東萊監牧官下批之意,敢啓。傳曰,知道。
傳曰,前監役金亮漢,工曹佐郞除授。
傳曰,臺諫竝許遞,前望單子入之。
吏曹,敦寧都正單劉贊奎,工曹佐郞單金亮漢除授事,承傳。
趙命敎啓曰,臣吏·兵批兼進之意,敢啓。傳曰,知道。
有政。吏批,行判書閔泳穆進,參判徐相翊牌招不進,參議申獻求未肅拜,右副承旨趙命敎進。以閔應植爲刑曹參議,嚴世永爲同義禁,林羲相爲東學敎授,申學休爲刑曹正郞,洪在鐸爲司饔判官,尹元善爲禮賓主簿,韓應輔爲濟用主簿,宋俊洙·申慶均·金義集爲假監役,閔致卨爲坡州牧使,河承洛爲巨濟府使。贈吏參金用邦贈吏判例兼,贈吏議金源長贈吏參例兼,贈典翰金明欽贈副提學例兼,已上知中樞府事金益容三代,贈吏參李曾愚贈吏判例兼,贈吏議李麟秀贈吏參例兼,已上工曹判書李玄翼兩代。再政。以李畯沼爲尙瑞別提。
兵批,判書韓敬源病,參判鄭洛鎔入直進,參議朴鳳彬內閣進,參知玄弼濟替直,右副承旨趙命敎進。以尹正植爲明月萬戶。五衛將加設四單朴聞臯·李瀗·張漢奎·崔德民,絶影島僉使單愼性欽,兼坡州防禦使單閔致卨,大護軍尹滋承,副護軍姜文馨·申泰寬·沈相漢,已上竝單付。
禮曹啓曰,卽接四館所牒呈,則癸未五月初七日三日製入格幼學趙東冕·金用均直赴殿試事,命下,竝許赴今番殿試事,報來矣,幼學趙東冕·金用均,依例許赴於今此慶科別試文科殿試之意,敢啓。傳曰,知道。
伴接官啓曰,卽者差備譯官來言,以留館日本國人中士官一人,兵隊四十名,今日酉時量,出去仁川云矣,敢啓。傳曰,知道。
以左副承旨李秉臯牌不進罷職傳旨。傳曰,只推。
以吏曹參議申獻求牌不進罷職傳旨。傳曰,只推。
大司憲李冕榮,大司諫李在敬聯名箚略曰,噫,彼顯德等,以平日負犯,旣蒙如天之涵貸,宜其十倍畏戢,奈其梟腸未化,獍肚相連,肆口無殫,乘亂樂禍,因變陰圖,至若文字之悖儀節之變,至凶極憯,胡至此極?合置大辟,而特旨賜死,已是末勘。且李敦應等之或鄙悖懷怨,或背公無殫,或乘時祕謀,或邪類流言,以其情節之叵測,俱係覆載之難容,只施安置之典,刑政失當,懲討未施。臣等謂賜死罪人顯德·采夏·載晩·源進·秉昌·宇熙·會正·應準等支屬,竝施散配之典,安置罪人李敦應·吳夏泳·尹胄鉉·姜凡秀等,竝施以加律,斷不可已也。亟降兪音,快伸王章之嚴,以洩神人之憤焉。取進止。答曰,省箚具悉。不無酙量者存,其勿更煩。
應敎姜友馨,副應敎尹相翊,校理金思準·申容善,副敎理金中植,副修撰尹吉求·徐光範等聯名箚略曰,臣等於日前,伏見傳敎下者,李敦應·吳夏泳·尹胄鉉·姜凡秀竝遠惡島安置之命矣。噫,彼四罪人,鄙悖懷怨,乘時祕謀,合置重辟,只施安置之典,雖出於好生之德,諸罪人之禍肚凶腸,一串貫來,亂萌未折,三尺王章,自知必死,而薄罰輕施,反爲失當,安置罪人,竝施以加律。且以顯德·采夏·載晩·源進·秉昌·宇熙·會正·應準等言之,根窩掀露,禍機打破者,非但輿論之同然。臣等之向陳聯箚,卽出於抑鬱之萬萬也,而遽下賜死之命,草草末勘,支屬之隨卽散配,正合刑典,而至于今尙置度外,實爲公議憤沸,亟降允諭,快正邦憲焉。取進止。省箚具悉。已諭於臺箚之批矣。
吏曹參議沈相漢上疏。大槪,敢陳實病難强之狀,冀蒙見職亟遞之恩事。省疏具悉。所請依施。
前正言鄭勉洙上疏。大槪,敢陳憤惋之忱,乞降處分事。省疏具悉。言人所不言,可見其發於忠憤矣。
上在昌德宮。停常參·經筵。
趙命敎啓曰,明日常參·經筵,取稟。傳曰,停。
又啓曰,同副承旨趙東萬,今日不爲仕進,卽爲牌招,何如?傳曰,允。
又啓曰,藥房提調·副提調持粟米飮來待矣。傳曰,封入。
又啓曰,卽者校理金思準以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
奎章閣啓曰,御考恩賜癸未五月慶科別試文科會試直赴殿試進士朴致恒,幼學宋彦會,副司果李大稙,幼學吳有善,幼學尹兢周,生員張錫裕,生員許襫元帖及小帖文,依節目粘連成給,知委禮曹及四館所,許赴於今此慶科別試殿試之意,敢啓。傳曰,知道。
弘文館啓曰,下番闕直,事甚未安。應敎姜友馨,校理申容善竝卽牌招推移,姑降入直,何如?傳曰,允。
議政府啓曰,種桑事,禁將當專管擧行,而不可無委員夾助,副司果權太鉉,該營餉色郞廳加設差下,何如?傳曰,允。
傳曰,明日出宮門路,以宜春門爲之。
傳曰,奉審閣臣入侍。
傳曰,毓祥宮廟役告竣,還安隔日,愴懷如新,當於十五日,親行酌獻禮矣,該房知悉。
兵曹啓曰,直赴殿試奉承傳火砲朴承禧等一百三十五人,隨其錄名,依例許赴於殿試之意,敢啓。傳曰,知道。
兵曹啓曰,今此慶科別試武科殿試時,直赴殿試人應試·應頉區別,別單書入之意,敢啓。傳曰,知道。
義禁府啓曰,明日慶科別試文武科殿試時,本府都事十員內四員,奉命在外,只有六員,而當直入直·本府入直公事·回公都事及通化門·明光門·靑陽門·月覲門·丹楓亭禁亂都事,無以推移。假都事二員,令該曹口傳差出,以爲擧行,何如?傳曰,允。
義禁府啓曰,李周憲·李觀和竝遠惡島定配,勿揀赦前事,承傳啓下矣。李周憲,全羅道珍島府金甲島定配,勿揀赧前,而方在京畿楊州地云,以承傳內辭意,具罪目依例發遣府羅將,自楊州地執捉,仍令押送配所,李觀和,興陽縣呂島定配,勿揀赧前,而下去忠淸道鴻山地云,以承傳內辭意,具罪目依例發遣府羅將,自鴻山地執捉,仍令押送配所,何如?傳曰,允。
校理金思準上疏。大槪,情急歸護,拜章徑出,乞被擅離之罪,以肅朝綱事。省疏具悉。爾其勿辭救護。
癸未五月十二日□時,上御樂善齋。奉審閣臣入侍時,直閣南奎熙以次進伏訖。上曰,史官分左右。仍命奉審閣臣進前,奎熙進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣禧陵,陵上奉審則安寧,碑閣·丁字閣奉審則無頉,還詣睿陵,仍留監祭,將事安寧之意,敢此仰達矣。上曰,諸陵上及碑閣·丁字閣,俱爲泰平乎?奎熙曰,俱爲安寧矣。上曰,何時將事而何時離發乎?奎熙曰,三更量,將事而卽發矣。上曰,近日久旱,民情,何如,牟麥,何如耶?奎熙曰,近日民情,果惜旱乾,而臣之所經地則多有移秧處矣。上曰,多有移秧云,則旱氣果不至大段耶?奎熙曰,此處則多有水根,旱氣之害,不似他處之甚云矣。上命史官就座,仍命閣臣先退,又命退,諸臣以次退出。
上在昌德宮。停常參·經筵。
趙東萬啓曰,明日毓祥宮親行酌獻禮齋戒,再明日動駕,三明日毓祥宮夏享祭齋戒相値,視事頉稟之意,敢啓。傳曰,知道。
弘文館啓曰,下番闕直,事甚未安。應敎姜友馨,校理申容善竝卽牌招推移,姑降入直,何如?傳曰,允。
侍講院啓曰,今日親臨春塘臺,王世子隨詣時,本院當爲全數進參,而兼文學金炳吉有身病,無以備員,何以爲之?敢稟。傳曰,許遞,前望單子入之。
兼文學前望單子入之。鄭寅興添書落點。
以司謁口傳下敎曰,左右營務處與各營,宜無異同,監督公私出入時,本營兵丁,量宜跟帶。
以司謁口傳下敎曰,通商衙門兵丁,屬之左右營,兩該衙門堂上公私出入時,使之分等跟帶,將臣監留,置之。
侍講院啓曰,新除授兼文學鄭寅興,卽爲牌招察任,何如?傳曰,允。
趙東萬啓曰,今十五日毓祥宮親行酌獻禮,祭文當爲製進,藝文提學李應辰,待明朝牌招,使之製進,何如?傳曰,允。
伴接官啓曰,卽者差備譯官來言,仁川濟物浦所留日本國人中,士官一人,兵隊四十名,今日辰時量,入來館所云矣,敢啓。傳曰,知道。
禮曹啓曰,今五月十五日午時毓祥宮還安時,先告事由祭,同日曉頭設行,還安祭,還安後隨時設行事,已爲啓下,而伊日親行酌獻禮事,命下矣。還安祭同日,酌獻禮當爲兼行,以此知委擧行,何如?傳曰,允。
義禁府啓曰,今十五日動駕時,本府都事,當爲全數進參,而都事柳錫衡·韓敏源·李世愚·慶光國奉命在外,無以推移。竝令該曹口傳相換,以爲擧行,何如?傳曰,允。
趙東萬啓曰,卽者景慕宮官員來言,明日望祭,提調以獻官,當爲進參,而提調李秉文有身病,不得進參云,卽爲牌招,何如?傳曰,許遞,令該曹口傳差出。
又啓曰,吏曹郞廳來言,新恩下批政事,取稟。傳曰,當日爲之。
又啓曰,卽見平安兵使申桓白馬別將望單子上送事,啓本,則去三月十一日封發者,今始到院,撥路申飭,何等截嚴,而如是遲滯,事甚稽忽。該帥臣不可無警,推考,何如?傳曰,允。
吏曹口傳政事,禁府都事柳錫衡,禁衛哨官閔奭鎬相換,禁府都事韓敏源,司饔奉事李泰重相換,禁府都事李世愚,中部都事尹孝炳相換,禁府都事慶光國,繕工奉事韓思哲相換事,承傳。
兵曹啓曰,今五月十五日,大駕詣毓祥宮,親行酌獻禮時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍·別抄軍,以幾番·幾哨磨鍊,餘軍留營,何以爲之乎?敢稟,傳曰,禁·衛兩營步軍各一哨,騎士各一番,禁將都領,爲先後廂禁軍一番隨駕,別抄軍一哨,領付中央陣,餘軍留營留陣,置之。
禮曹啓曰,今月十五日毓祥宮酌獻禮親行時,王世子闕門外祗迎後,隨詣陪參之節,何以爲之乎?敢稟。傳曰,勿爲磨鍊。
政院啓曰,吏曹郞廳來言,政事,當日爲之事,命下,而行判書閔泳穆,參判徐相翊,參議申獻求俱以病不來,不得開政云,竝卽牌招,何如?傳曰,待明朝牌招。
趙東萬啓曰,明日召對,取稟。傳曰,爲之。
禁衛營啓曰,本營中軍李基爀身病甚重,勢難察任,今姑改差,何如?傳曰,允。
兵曹啓目粘連,觀此京畿暗行御史李建昌書啓吏曹回啓內,閫帥·中軍·邊將等乙良,令兵曹稟處事,啓下矣,觀此京畿暗行御史李建昌書啓,則永宗前前僉使宋啓憲段,勸孝恤窮,初政若將有爲,賣租越穀,民言奈何不念是如爲白有臥乎所,賣租越穀,不念民言,係是不職,從重推考爲白乎旀,德浦前僉使崔鳳善段,鎭廩家貲,悉佐防守之費,殘卒瘦戶,預設賙恤之典,救急自九月伊始,捐惠數百金有餘,行善出於誠心,遽歸蔚有聲譽是如爲白有臥乎所,捐廩救急,至爲百金之餘,誠心行善,遞有聲譽之蔚,以若殘鎭,有此賑恤,合有示意之擧,似當施以外職調用之典是白乎旀,德津萬戶李學浚段,四年勤職,捐況救急,一鎭稱譽,及瓜願留是如爲白有臥乎所,捐況救急,一鎭願留,如此實績,殊甚嘉尙,似當施以右職調用之典是白乎矣,俱係恩賞,不敢擅便,上裁敎是白乎旀,前水使鄭完默段,繡啓論列,雖有褒嘉,閫帥事體,與守令·邊將有異,今姑勿論爲白乎旀,其餘中軍·邊將等,別無優績,亦乏顯疵,竝只置之爲白乎旀,奏御文字,何等審愼,而長峯別將張亨浚之浚字,誤書以俊字,殊涉不審。當該御史李建昌,推考,何如?啓,依允。
兵曹啓目粘連,觀此黃海水使李奎鶴狀啓,則白翎僉使許璥與統禦使李敎復,有妻姪應避之嫌,令該曹稟處亦爲白有臥乎所,相避之法,在下當遞,白翎僉使許璥,依法典改差,何如?啓,依允。
領敦寧徐堂輔疏曰,伏以臣,頃暴至懇,情眞詞苦,仁覆之天,庶幾垂諒,而恭奉聖諭,未蒙矜允,豈謂臣癃朽之狀,尙可以留乎?使臣萬分中有一分之可留,恩念至此,不容再瀆,而顧臣年病已極,陳就無望,求其所以自處之道,惟有一退,公私兩幸。其視古人所謂五不可留,不翅過之,人人知臣之必退,人人言臣之當退。縱殿下强留臣一月兩月,不過是床褥間度日,而所竊者,榮祿也,所積者,罪戾也,又毫無益於國家,不審殿下,留臣焉用?特以臣任使年久,比之簪履之舊,未遽棄捐耳。第念,聖明所以憐臣寵臣者,必不在於徒縻爵秩,而在於曲副其微願,賤臣所以愛君報君者,亦不在於苟廁朝班,而在於獲全其大防。臣雖不肖,猥叨大官,忝在禮使之列矣,乃於八十之年,一直蹲留,汙辱私身,貽累公朝,是臣畢生難湔之羞,非但臣之所不欲,宜殿下之所不欲於臣也。抑臣病狀,不止濱於危,而今殆迫於死矣,及今不退,其將死於官次矣,抱此耿耿,有志莫遂,是臣入地不瞑之恨。非但臣之所不忍,宜亦殿下之所不忍於臣也,此臣所以冒眛煩瀆,不得請則不敢止,儻蒙聖上哀之憐之,念愍老之義,恢遂物之仁,亟許臣三字銜,以副微願,以全大防,則終始生成之澤。臣敢不隕結以報云云。答曰,省疏具悉卿懇。向日批旨,已罄不可退之義,此牘,何爲荐至也?卿之愆節,固仰慮坐而論道,初無奔走之勞。目下事計,則如焚如溺,茫然無救拯之道,惟老成大臣,是倚是仗,今爲請退,此卿之所不忍行,而予之所不欲聞者也。言出肝膈,卿其體諒,亟斷來章,副此厚望。仍傳曰,此批答,遣史官傳諭。
癸未五月十三日□時,上詣春塘臺。文武科殿試試取入侍時,行都承旨李喬翼,行左承旨朴定陽,左副承旨李秉臯,右副承旨趙命敎,同副承旨趙東萬,史官缺,提學趙寧夏,直提學金允植,檢校直閣朴鳳彬·閔丙奭·尹泰駿·朴斗陽,直閣南奎熙以次侍立。時至,通禮跪啓請外辦,上具翼善冠·衮龍袍,乘輿出宜春門,藥房提調李鎬俊,副提調李喬翼進前問候訖,仍詣春塘臺,通禮跪啓請降輿,上降輿陞座,王世子降輿就座,承旨奏請出標信開布城,使儒生入場,仍讀奏入門單子訖。又奏請試官行禮,讀券官金炳始·李裕承·李容元,對讀官沈相穆·沈東獻·朴斗陽·尹瀗,考官韓敬源·金箕錫·李奎遠,參考官尹龜永·趙景赫·金鎭佑·鄭鎭永,行四拜禮訖,以次就位。上命試官進前,書題頌瑞麥,炳始等,跪書讀奏訖,瀗等,奉出懸之,武科人以次應射,上入小次,仍命試官權退。少頃,承旨以司謁入稟考試,上命考試,仍行科次。炳始奏請書等,仍書等訖,承旨坼封讀奏訖。上命書傳敎曰,此家科聲,宜有示意。金用均放榜日,故領議政金左根祠版,遣承旨致祭,又命書傳敎曰,趙東冕,當應榜矣,事甚奇喜,亦切愴憾。放榜日,豐恩府院君·德安府夫人祠版,遣承旨致祭。又命書傳敎曰,新及第金春熙,特爲賜樂。又命書傳敎曰,還宮,當自內爲之矣,該房知悉。仍命退侍衛,承旨請出標信解嚴,諸臣以次退出。
上在昌德宮。停常參·經筵。
趙東萬啓曰,趙東冕放榜日,豐恩府院君·德安府夫人祠版,遣承旨致祭事,命下矣。何承旨進去乎?敢稟。傳曰,都承旨進去。
傳曰,傳香承旨,馳詣宗廟·景慕宮,奉審摘奸,仍詣受香所,奉審摘奸以來。
吏曹口傳政事,以鄭基會爲景慕宮提調。
奎章閣啓曰,明日,卽書香閣望奉審日次,臣進詣擧行之意,敢啓。傳曰,知道。
弘文館啓曰,下番闕直,事甚未安。應敎姜友馨,校理申容善竝卽牌招推移,姑降入直,何如?傳曰,允。
吏曹啓曰,繕工監假監役官金義集·申慶均·宋俊洙俱以身病,呈狀乞遞,竝改差,何如?傳曰,允。
戶曹啓曰,咸鏡道會案,今纔來到,御覽會計修正次,請出之意,敢啓。傳曰,知道。
奎章閣啓曰,御考恩賜直赴殿試進士朴致恒等前所受直赴帖,自成均館竝收聚以來,故依例爻周之意,敢啓。傳曰,知道。
趙東萬啓曰,吏曹參議申獻求疏批已下,卽爲牌招,何如?傳曰,允。
又啓曰,假注書閔龍鎬有身病,勢難察任,今姑改差,何如?傳曰,允。
又啓曰,卽見全羅左水使尹弘大箭竹·雉羽上送狀啓,則去三月初十日封發者,今始到院,撥路申飭,何等嚴截,而如是遲滯,事甚稽忽,該帥臣不可無警。從重推考,何如?傳曰,允。
又啓曰,金用均放榜日,故領議政金左根祠版,遣承旨致祭事,命下矣。何承旨進去乎?敢稟。傳曰,左副承旨進去。
傳曰,毓祥宮酌獻禮,遣大臣攝行。
禮曹啓曰,傳曰,毓祥宮酌獻禮,遣大臣攝行事,命下矣。謹考謄錄,則純祖朝癸酉年攝行酌獻禮時,祭品,依親行酌獻禮時例磨鍊,祭文,令藝文館撰出,執事官,令吏曹差出,當日用齋矣。今亦依此擧行,而還安祭依例兼行事,竝爲分付,何如?傳曰,允。
禮曹啓曰,傳曰,直赴申錫游,付之今番別試榜末,一體放榜事,命下矣。直赴殿試幼學申錫游,就別試文科殿試榜目末端,添書付標以入之意,敢啓。傳曰,知道。
傳曰,副司果閔泳愚,今日政,六品職擬入。
傳曰,在外敦寧都正許遞,今日政差出。
兵曹,以徐珩淳爲禁衛中軍。
假注書閔龍鎬改差,代以李南珪爲假注書。
兵曹啓曰,知中樞府事李應相,同知訓鍊院事元世,宣傳官孫珪憲·趙羲周,內禁衛將沈宜弘,兼司僕將任百殷,五衛將白南興·張孝德·吳熙潤,文臣兼宣傳官尹瀗·趙南軾,守門將金基潤俱以病難供職,呈狀乞遞,竝改差,何如?傳曰,允。
有政。吏批,行判書閔泳穆牌招不進,參判徐相翊進,參議申獻求式暇,右副承旨趙命敎進。
吏批啓曰,行判書閔泳穆牌招不進,參議申獻求式暇,小臣獨政未安,何以爲之?敢稟。傳曰,仍爲之。以金興均爲禮曹參判,趙卿植爲敦寧都正,金益容爲知春秋,閔泳愚爲監察,新及第金洛鎭·申錫游登科前階窮準職,依法典陞堂上,典設主簿單韓耆淳,沙斤察訪金濟懋,利仁察訪高益鎭,已上相換事,承傳,故水使魯認贈兵判例兼,忠節卓異,正卿超贈事,承傳。再政。以尹致炳·洪泰泳·朴觀會爲假監役。
兵批,判書韓敬源進,參判鄭洛鎔病,參議朴鳳彬內閣進,參知玄弼濟入直進,同副承旨趙東萬進,以尹夏楨爲知事,李基赫爲同知,李鍾健·李種兢·林百鉉爲同訓鍊,李昌濂爲訓鍊都正,任衡準·金駿求爲宣傳官,柳鼎魯爲內禁將,趙羲周爲兼司僕將,李能燮·金駿烈·金元奎爲五衛將,閔龜鎬爲忠壯將,李漢承爲訓鍊僉正,金昇均·徐光範爲文兼,南宮泳爲守門將,邊得圭爲禁衛哨官,李昌鎬爲御營哨官,盧璣燦爲守門將,李敎七爲白翎僉使,洪鶴周爲江原中軍。五衛將加設單韓成運·朴永奎·柳相殷·李在敏·李遵祥·李能銓·郭永默·金濟根·鄭象千·柳政祚·柳道一·安敬壽·金慶喜·崔道敏·朴麟秀·李昌爀·柳雯·崔迎春·金宗錫·池成海,訓鍊主簿加設單黃憲周,部將加設單黃翰周,守門將加設二單金濟東·金東學,護軍兪晩源,副護軍劉贊圭,副司果柳鳳秀,已上竝單付。再政。以呂東曄·魏鍾植爲訓鍊僉正,李峻器爲訓鍊判官,金鳳翼爲禁衛哨官。僉知三單李能燮·金駿烈·金元奎。三政。以沈宜一爲訓鍊僉正,柳應魯爲訓鍊判官,趙秉弼爲摠理把摠。四政。以李敏星爲宣傳官,李根哲爲訓鍊主簿。五政。以尹明根爲守門將,孫成憲爲禁衛哨官。
領議政洪淳穆,左議政金炳國,右議政金炳德聯名箚略曰,毓祥宮酌獻禮親行成命只隔矣。廟貌克新,躬將祼薦,萬萬欽頌。第今彌月亢旱,午熱方熾,雖淸燕蠖濩之中,或恐節宣之失宜。且此時勞動登降,齊遫莊嚴,尤豈保嗇之義哉?耿耿愚忱,有不容自已。惟俯賜兪準,亟命攝儀,千萬幸甚。取進止。答曰,省箚具悉卿等之懇,卿等之苦懇旣如是,不得已勉從,卿等其諒之焉。仍傳曰,此批答,遣史官傳諭。
吏曹參議申獻求疏曰,伏以聖王官人,聽於國人,視其可然後,曰惟其人。苟非其人,人謂斯何?銓綜之職,臣非其人,國人所知。今此謬恩,何爲而及於賤身?顧臣卑微之蹤,至愚而憃,支離之材,匠石所必棄,款段之乘,涓人所不顧,而叨逢聖世,猶是爐鞴中一物耳。受天地之陶甄,含陰陽之渥飾,雖使發硏,奈難試鉛?惟宜化隨輪彈,居同木石,以自涵煦於陽春雨露之澤,而不意記簪之衷,遽侈濫竽之寵,惶霣恧蹙,莫省措躬之所也。歷揚華膴,非望攸到,優遊散漫,乃分之宜,而素門自是平進,公器不可玷褻,若乃職司之淸要,恩渥之踰濫,不待臣言而庶幾淵鑑所燭,何敢張皇引喩?有若循例巽讓,而改牌荐降,震悚尤深,庸陳短章,仰暴衷懇。伏乞聖慈,諒臣材之非其人,察國言之所不可,還收臣新授三銓之銜,俾官方重而私分安焉。答曰,省疏具悉。爾其勿辭察職。
癸未五月十四日□時,上御□□□。召對入侍時,參贊官趙命敎,檢校直閣朴鳳彬,侍讀官金中植,假注書愼奎晠,記注官金東纓,別兼春秋鄭誾朝各持綱目第二卷,以次進伏訖。
上在昌德宮。停常參·經筵。
自前夜二更至開東,灑雨下雨,測雨器水深一分。
自辰時至人定,灑雨下雨,測雨器水深二分。
藥房提調李鎬俊,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
奎章閣啓曰,景慕宮望廟樓今望奉審無頉之意,敢啓。傳曰,知道。
傳曰,傳香承旨,馳詣毓祥宮,奉審摘奸以來。
兵曹,禁衛中軍單徐珩淳。
弘文館啓曰,下番闕直,事甚未安。校理金思準由限已過,與應敎姜友馨,校理申容善竝卽牌招推移,姑降入直,何如?傳曰,允。
禁衛營啓曰,本營千摠曺秉斗,梁弼煥俱以身病,勢難察任,竝改差,何如?傳曰,允。
傳曰,毓祥宮廟宇改建時,戶曹判書以下別單書入。
傳曰,毓祥宮酌獻禮時,獻官以下別單書入。
上在昌德宮。停常參·經筵。
趙命敎啓曰,明日常參·經筵,取稟。傳曰,停。
又啓曰,卽者義禁府都事來言,時囚罪人梁柱顯·李廣植等,當爲捧供,而判義禁金有淵有身病,知義禁成彝鎬呈辭受由,同義禁嚴世永迎接所進,只有同義禁張錫龍一人,不得備員開坐云。呈辭與迎接所進,何以爲之,而判義禁卽爲牌招,何如?傳曰,允。呈辭與迎接所進,竝許遞,前望單子入之。
李秉臯啓曰,臣秉臯,今日故領議政金左根祠版致祭進去下直之意,敢啓。傳曰,知道。
李喬翼啓曰,臣喬翼,今日豐恩府院君·德安府夫人祠版致祭進去下直之意,敢啓。傳曰,知道。
禁衛營啓曰,本營千摠今當差出,而擬望之人乏少,外任竝擬,何如?傳曰,允。
弘文館啓曰,下番闕直,事甚未安。應敎姜友馨,校理金思準·申容善竝卽牌招推移,姑降入直,何如?傳曰,允。
兵曹啓曰,今日巳時量,有一漢攔入仁政門內,擊梨園鼓,故招致査問,則慶尙道安東幼學柳仁榮之奴漢鼎爲名漢,謂有鳴冤之端,抱持原情,從敦化西挾門入來擊鼓云矣。闕門守直,何等嚴重,而有此攔入之擧,萬萬驚悚,當該守門將,不可無警。令該府拿問處之,擊鼓之漢,移送秋曹,照法嚴繩,何如?傳曰,允。
趙命敎啓曰,卽見兵曹草記,則慶尙道安東幼學柳仁榮之奴漢鼎,謂有鳴冤之端,從敦化西挾門入來,擊仁政門內梨園鼓云,闕門守直,何等嚴重,而有此攔入之擧,萬萬驚駭。當時不飭之入直兵曹堂上,從重推考,郞廳及守門將所當重勘,而本院請推之外,無他可施之罰,何以爲之?敢稟。傳曰,允。拿處。
傳曰,節序向晩,一霈尙遲,言念民穡,萬萬憂悶。初次祈雨祭不卜日設行事,分付議曹。
傳曰,傳敎遲滯之中官羅世煥,從重推考。
趙命敎啓曰,行都承旨李喬翼,左副承旨李秉臯致祭進,行左承旨朴定陽廚院進,行右承旨趙定熙在外,同副承旨趙東萬式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
禮曹啓曰,傳曰,節序向晩,一霈尙遲,言念民穡,萬萬憂悶,初次祈雨祭不卜日設行事,分付該曹事,命下矣。初次祈雨祭,不卜日今十八日,三角山·木覓山·漢江依例遣堂下三品官,虔誠設行事,知委,何如?傳曰,允。
傳曰,發遣吏郞諸執事,淸齋與否,摘奸以來。
傳曰,待敎會圈。
趙命敎啓曰,待敎會圈事,命下矣。政官牌招開政,下批,何如?傳曰,允。
金吾堂上前望單子入之。知義禁徐璟淳,同義禁李世宰落點。
奎章閣啓曰,待敎會圈事,命下矣。提學趙寗夏·閔泳穆,檢校直提學趙慶鎬,直提學金允植·洪英植,檢校直閣尹用求·洪殷謨·姜贊·朴鳳彬·閔丙奭·徐相祖·閔應植·尹泰駿·朴斗陽,直閣南奎熙,檢校待敎金永悳·宋秉瑞·閔泳韶事當卽爲牌招,而時値夜深,待明朝牌招,以爲會圈之地,何如?傳曰,允。
趙命敎啓曰,左副承旨李秉臯牌不進,伴直無人。行左承旨朴定陽所當牌招,而拘於廳規,不得請牌,何以爲之?敢稟。傳曰,牌招。
以左副承旨李秉臯牌不進罷職傳旨,傳曰,只推。
上在昌德宮。停常參·經筵。
趙命敎啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,明日常參經筵,取稟。傳曰,停。
又啓曰,同副承旨趙東萬,今日不爲仕進,卽爲牌招,何如?傳曰,允。
又啓曰,開坐事,命下矣。新除授知義禁徐璟淳,同義禁李世宰竝卽牌招,何如?傳曰,允。
待敎會圈,八點趙東冕·李容善·金春熙,以上取三人。
吏曹啓曰,繕工監假監役官尹致炳·洪泰泳·朴觀會俱以身病,呈狀乞遞,竝改差,何如?傳曰,允。
吏曹啓曰,南學敎授尹榮植以其身病,呈狀乞遞,改差,何如?傳曰,允。
弘文館啓曰,下番闕直,事甚未安。校理金思準·申容善竝卽牌招推移,姑降入直,何如?傳曰,允。
禁衛營啓曰,本營騎士將趙存復身病猝重,勢難察任,改差,何如?傳曰,允。
傳曰,傳香承旨與左副承旨,分詣受香諸處,奉審摘奸以來。
傳曰,慶源府使有闕之代,前僉使董基衍除授。
傳曰,廣州中軍有闕之代,禁衛千摠李殷洙除授。
傳曰,新恩謝恩,當親授矣,該房知悉。
李秉臯啓曰,假注書愼奎晠·李南珪有身病,勢難察任,竝改差,何如?傳曰,允。
吏曹,慶源府使單董基衍除授事,承傳。
兵曹,廣州中軍單李殷洙除授事,承傳。
伴接官啓曰,卽者差備譯官來言,留館日本國辦理公使竹添進一郞,率傳語官一人,巡査三名,今日巳時量,進去協辦交涉通商事務穆麟德所住處矣,午時量,遷歸館所云矣,敢啓。傳曰,知道。
假注書愼奎晠改差,代以金用均爲假注書。
假注書李南珪改差,代以趙東冕爲假注書。
有政。吏批,行判書閔泳穆,參判徐相翊牌招不進,參議申獻求進,同副承旨趙東萬進。吏批啓曰,行判書閔泳穆,參判徐相翊竝牌招不進,小臣獨政未安,何以爲之?敢稟。傳曰,只出緊任。以趙東冕爲待敎。傳曰,見窠皆令差出。再政,以洪鍾協爲南學敎授,柳希豐·張時演,鄭恒銓爲假監役。弘文正字單趙東冕,兼待敎單趙東冕,兼校書正字單趙東冕。
兵批,判書韓敬源病,參判鄭洛鎔病,參議朴鳳彬內閣進,參知玄弼濟入直進,左副承旨李秉臯進。五衛將加設單金廷國·李洪宇·朴盛根·金元鎬·李秉謨·金達衣,禁衛從事官加設單,禁衛千摠二單李熙榮·金東奭。
奎章閣啓曰,新除授待敎趙東冕敎旨安寶次,濬哲之寶請出之意,敢啓。傳曰,知道。
奎章閣啓曰,新除授待敎趙東冕,卽爲牌招察任,何如?傳曰,允。
傳曰,伊川府使尹相萬,驪州牧使徐正淳,令該曹口傳相換。
趙東萬啓曰,卽者副校理金中植以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
假注書金用均有頉,代以金春熙爲假注書。
假注書趙東冕有頉,代以尹兢周爲假注書。
假注書金春熙有頉,代以吳有善爲假注書。
假注書尹兢周有頉,代以鄭寅燮爲假注書。
假注書吳有善有頉,代以張錫裕爲假注書。
假注書鄭寅燮有頉,代以宋彦會爲假注書。
趙東萬啓曰,明日召對,取稟。傳曰,爲之。
副校理金中植上疏。大槪,情急歸護,拜章徑出,乞被擅離之罪,以肅朝綱事。省疏具悉。爾其勿辭救護。
癸未五月十七日□時,上御□□□。新恩謝恩親受入侍時,行都承旨李喬翼,行左承旨朴定陽,左副承旨李秉臯,右副承旨趙命敎,同副承旨趙東萬。史官缺。
上在昌德宮。停常參·經筵。
趙東萬啓曰,明日常參·經筵,取稟。傳曰,停。
李秉臯啓曰,右副承旨趙命敎,今日不爲仕進,卽爲牌招,何如?傳曰,允。
吏曹口傳政事,伊川府使尹相萬,驪州牧使徐正淳已上相換事,承傳。
傳曰,檢校直閣朴斗陽,馳詣顯隆園,奉審摘奸,仍留監察,健陵·華寧殿一體奉審以來。
張錫裕有頉,代以許襫爲假注書。
宋彦會有頉,代以朴治恒爲假注書。
趙東萬啓曰,副應敎尹相翊,副修撰尹吉求別兼春秋進,副校理金中植陳疏受由,金昇均,修撰林羲相·尹起元在外,副修撰徐光範內閣進,玉堂上下番俱空,事甚未安。應敎姜友馨,校理金思準·申容善竝卽牌招推移,姑降入直,何如?傳曰,允。
又啓曰,行都承旨李喬翼軍國衙門進,行左承旨朴定陽廚院進,行右承旨趙定熙在外,左副承旨李秉臯式暇出去,右副承旨趙命敎牌不進,院中只有臣一人,伴直無人。行左承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨趙命敎牌不進罷職傳旨。傳曰,只推。
弘文館啓曰,下番無他推移之員,不得已以上番姑降入直之意,敢啓。傳曰,知道。
假注書許襫有頉,代以鄭佑默爲假注書。
假注書朴治恒有頉,代以鄭承鉉爲假注書。
趙東萬啓曰,行左承旨朴定陽牌不進,伴直無人。右副承旨趙命敎,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
左贊成閔台鎬疏略曰,鼓鑄,有國重務也,以臣不才多病,謬膺句管,此乃行不得說,止竟顚錯,自知已審,乃於新鑄纔行,大小精粗,混用雜施,物情疑貳,市價踊倍,是蓋狡工刁匠,容隱破惡,乘斯公頒,竝售私計,臣之闇劣,不能燭制奸猾者。臣之病狀,近益澌綴,痰火爲祟,百症交攻,膚革徒存,神識已耗,今若强使理劇,權其銖兩,則非第孱駒之力,必致敗轅。伏乞鑄堂之任,亟賜遞斥焉。臣無任云云。答曰,省疏具悉。藉卿董飭,漸有成效,何必如是爲引?卿其安心勿辭。
上在昌德宮。停常參·經筵。
趙東萬啓曰,明日再明日,顯隆園忌辰祭齋戒正日相値,視事,頉稟之意,敢啓。傳曰,知道。
傳曰,戶·刑換房。
統理軍國事務衙門啓曰,機器廠節目成冊子以入之意,敢啓。傳曰,知道。
奎章閣啓曰,待敎趙東冕疏批已下,卽爲牌招察任,何如?傳曰,允。
禮曹再次祈雨祭,不卜日今二十一日,龍山江·楮子島依例遣宰臣,虔誠設行事,知委,何如?啓,依所啓施行爲良如敎。
禁衛營啓曰,本營千摠李熙榮,以前任慶源府使,金東奭,以前任廣州中軍,俱在任所矣,領軍之職,久曠可悶。竝改差,何如?傳曰,允。
傳曰,左捕將許遞,行護軍李鳳儀除授。
趙東萬啓曰,新除授左邊捕盜大將李鳳儀,卽爲牌招,傳授命召及大將牌·傳令牌,何如?傳曰,允。
兵曹左邊捕盜大將李鳳儀除授事,承傳。
傳曰,判義禁李景宇,此是老病也,與在外有異,特爲分揀。
趙東萬啓曰,命召親納,例也,而前左邊捕盜大將元世謂有身病,使其軍官來納,事甚未安。推考,何如?傳曰,允。
義禁府啓曰,保放罪人梁柱顯·李應稙等還囚,捧供以入,而病勢一向未差,竝仍爲保放之意,敢啓。傳曰,知道。
義禁府啓目,黃海水使梁柱顯原情云云。傳旨及問目內辭緣,泛稱遲晩,所當請刑是白乎矣,曾經閫帥,勿爲請刑,載在法典,議處,何如?啓,依允。
義禁府啓目,兵曹佐郞承履祥,守門將全學容等原情云云。傳旨內辭緣,泛稱遲晩,竝只刑推得情,何如?啓,除刑推議處爲良如敎。
義禁府啓目,檢書官李廣稙原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
前持平宋淳鐸疏略曰,伏以義理,天地之大經也,亂賊,春秋之必討也。所謂亂賊而不免爲義理之誅,可不懼哉?奉朝賀臣姜㳣,迹從疎迂,恩荷曠絶,邇來二紀之間。峻秩華銜,已踰涯分,而終然致身三事,進據勻軸,其所盡瘁圖報,宜倍餘人,而前日之奏對,旣無殫竭,近年之進退,尤涉閃忽,廟謨焉袖手傍觀,私計焉利己是事。其意所在,已非常情所及,而千萬夢外,去歲六月之變,尙忍言哉?上而國勢岌嶪,坤維幾傾,下而將相遘禍,宮庭震盪。當此之時,渠其相臣,宜其奔走呼號,如不欲生,而外則老態荒亂,內則禍心潛滋,陰與一種梟獍之徒,連腸接肚,鼓吻抵掌,隱然若未盡其所圖者,存焉。及應準之撰出咨文,構草往來,是可忍爲之耶?夫君父之貽辱,母后之離位,卽天下之大變,而乃反指禍爲福,用意叵測,此輩之本心,不難知也。噫噫,亦太甚矣。應準則罪合正法,而聖慈如海,只命賜死,全其身首,已極失刑之歎,且聞比年以來,對人酬酌,屢發怨謗之言,侵凌干犯,口不可道。苟有一分北面之心,豈敢如此萌諸中而發於外乎?近日其子勘罪之後,固當蹙伏江郊,革面洗心,恭俟日月之照臨,而沒沒然撤歸遐鄕,悻悻然有若不滿,則其平日無君黨惡陰蓄凶圖,於是乎益不可掩。噫,國何負於此輩,而甘心自陷於天下萬古所無之逆乎?似此巨魁,若以身經大官,假息於覆載之間,則義理漸至晦塞,亂賊無所懲畏,冠裳變爲戎狄,人類淪於禽獸,生心僥倖之徒。又將接踵而起,豈不大可憂哉?伏乞聖明,廓揮乾斷,亟降處分焉。臣無任云云。答曰,省疏具悉。豈有然乎?爾言,大欠忠厚矣。
弘文正字趙東冕疏曰,伏以臣藐然後生,蒙駿何職,而幼習家庭之聞,粗知閣職之重,非他官比耳。奉雲漢昭回之章制,則倣漢石渠·宋龍圖,贊笙鏞聲明之治才,則須虞祕書·歐內翰,其地淸而選峻,尤重參外,臣祖父亦嘗踵武於是職,而逡巡却顧,有若不勝任者,此昔日之所聞也。臣賦命險釁,早失怙恃,面墻之訓,斷機之戒,服襲未久。且嬰奇疾,失學荒嬉,魚魯金銀,亦且莫辨,而殿下念臣處地,憐臣㷀孑,偏加幈幪,復起門戶,乃者冠裳甫吉,恩榮荐降,特補蔭籍。自慙童子之備官,旋竊科名,又犯少年之不幸,而枯荄生春,雨露更新,臣仰感受恩之罔極,俯念告喜之靡逮,自不覺涕淚之無從。竊欲乞暇讀書,獲聞藉手事君之方,忽於發軔之初,拈出賤名,加以奎華之謬點,簪花拚誥,仙樂導牌,闔門耀恩,通朝動色,臣惝怳踧踖,五內失守,莫省措躬之所也。父母之於子,雖衣服飮食之微,尙戒侈靡,惟恐其禍福招災。況於名器之逾濫,步驟之大遽者乎?臣之所仰以爲生者,惟殿下父母於臣也,而今殿下之曲庇臣者,有非所以顧後而生成之也。臣雖穉昧,亦是四維中物耳,徒恃寵靈,揚揚趨膺,止竟爲辜恩忝先之科,則此非榮之也,迺速其過也。寧不大可懼哉?典式莫嚴,冒沒一肅,退自循省,若臨淵谷,玆敢瀝陳衷懇,仰瀆崇聽。伏乞聖慈,俯垂矜諒,亟遞臣新銜,仍令刊名於原望,以重官方,以安私分,千萬幸甚。臣無任云云。省疏具悉。爾其勿辭察職。
上在昌德宮。停常參·經筵。
藥房提調李鎬俊,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
傳曰,公事遲滯之中官洪宅柱削職。
傳曰,傳香承旨,馳詣受香諸處,奉審摘奸以來。
兵曹啓曰,禁軍祿試射時,柳葉箭·片箭沒技人別單書入之意,敢啓。傳曰,知道。
議政府,左邊捕盜大將單李鳳儀。
兵曹口傳政事,禁衛千摠單李泰權。
兵曹口傳政事,禁衛營騎士將單曺秉大。
禮曹,來七月初二日,行宗廟·永寧殿秋享大祭,香祝親傳,取稟,奉敎敬依。
傳曰,捕廳擧行之有若玩愒,事甚駭痛,左右捕將,施以刊削之典。
傳曰,新及第吳有善·沈琦澤,校理除授,新及第李大稙·張錫裕,修撰除授。
傳曰,宣傳官趙載觀,忠淸兵使除授。
傳曰,左右捕將有闕之代,前望單子入之。
趙命敎啓曰,左邊捕盜大將李鳳儀,右邊捕盜大將韓圭稷竝施以刊削之典事,命下矣。捕將重任,不可一刻暫曠,在前如此之時,有曾經大將權察之例,今番則何以爲之?敢稟。傳曰,前捕將朴承儒權察。
又啓曰,左右捕將,前捕將朴承儒權察事,命下矣。權察左右邊捕盜大將朴承儒,卽爲牌招聽傳敎,何如?傳曰,允。
上在昌德宮。停常參·經筵。
自一更至開東,灑雨下雨,測雨器水深四分。
趙命敎啓曰,來二十五日,朝參日次矣,敢稟。傳曰,停。
趙東萬啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
又啓曰,副應敎尹相翊,副校理金昇均,修撰尹吉求別兼春秋進,徐光範內閣進,玉堂上下番俱空,事甚未安。應敎姜友馨,副校理金中植,新除授校理吳有善·沈琦澤,修撰李大稙·張錫裕竝卽牌招,推移入直,何如?傳曰,允。
兵曹啓曰,參班武士入格人等,謹依別單判下施賞,而長弓以軍器寺所在者取來,頒給之意,敢啓。傳曰,知道。
禮曹啓曰,卒延昌府夫人四仲朔·四名日及忌日,墓所祭需依例題給事,分付該司,而守墓軍,令兵曹定給,何如?傳曰,允。
弘文館啓曰,校理吳有善時在京畿陽智地,經筵入番事緊,請斯速乘馹上來事,下諭。答曰,許遞。
吏曹啓曰,校理沈琦澤以前任信川郡守,方在解由未出中,何以爲之?敢稟。傳曰,勿拘。
吏曹,校理二單吳有善·沈琦澤,修撰二單李大稙·張錫裕,已上除授事,承傳。
傳曰,奉審閣臣入侍。
傳曰,飭已施矣,左捕將李鳳儀,右捕將韓圭稷竝特爲分揀。
趙命敎啓曰,左捕將李鳳儀,右捕將韓圭稷竝特爲分揀事,命下矣,竝卽牌招,傳授。
命召及大將牌·傳令牌,何如?傳曰,允。
癸未五月二十一日□時,上御□□□。奉審閣臣入侍時,檢校直閣朴斗陽以次進伏訖。上曰,史官分左右。仍命閣臣進前,斗陽進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健陵,陵上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣顯隆園,仍留監祭,將事安寧之意,敢達矣。缺
上在昌德宮。停常參·經筵。
趙東萬啓曰,明日常參·經筵,取稟。傳曰,停。
李秉臯啓曰,卽者義禁府都事來言,時囚罪人梁柱顯等,當爲議處,而判義禁金有淵呈辭受由,次堂例不得擧行云。何以爲之?敢稟。傳曰,許遞,前望單子入之。
傳曰,禮房承旨馳詣健元陵,奉審摘奸,仍留監祭,局內諸陵,一體奉審以來。
傳曰,禮·工換房。
傳曰,吏曹參判有闕之代,前望單子入之。
禮曹啓曰,昨日甘澍乍始旋止,惜乾之餘,渴悶尤切。三次祈雨祭,不卜日今二十四日,南壇·雩祀壇,依例遣宰臣虔誠設行事,知委,何如?傳曰,允。
傳曰,發遣吏郞·諸執事,淸齋與否,摘奸以來。
李秉臯啓曰,明日傳香,禮房承旨當爲齋宿,左承旨朴定陽所當牌招,而拘於廳規,不得請牌,何以爲之?敢稟。傳曰,牌招。
吏曹啓曰,健元陵忌辰祭典祀官兼大祝金思準,南壇祈雨祭典祀官兼大祝申容善,時無職名,竝令該曹口傳付軍職,何如?傳曰,允。
議政府啓曰,貢市堂上閔台鎬,有身病減下,其代,行上護軍尹滋悳差下,何如?傳曰,允。
判義禁前望單子入之,朴齊寅落點。
兵曹口傳政事,副司果單金思準·申容善。
李秉臯啓曰,開座事,命下矣。新除授判義禁朴齊寅,卽爲牌招,何如?傳曰,允。
以司謁口傳下敎曰,南壇淸道,以中軍代行。
吏曹參判徐相翊上疏。大槪,敢陳實病難强之狀,冀蒙見職亟遞之恩事。答曰,省疏具悉。所請依施。
癸未五月二十二日□時,上御□□□。召對入侍時,參贊官李秉臯,侍讀官沈琦澤,檢討官李大稙,檢校待敎徐光範,假注書鄭承鉉,記注官崔鼎獻·金東纓,各持綱目第二卷,以次進伏訖。
上在昌德宮。停常參·經筵。
朴定陽啓曰,明日常參·經筵,取稟。傳曰,停。
又啓曰,右副承旨趙命敎,今日不爲仕進,卽爲牌招,何如?傳曰,允。
傳曰,傳香承旨,馳詣受香諸處,奉審摘奸以來。
傳曰,協辦軍國事務朴定陽·金允植,參議軍事務尹泰駿,參議交涉通商事務李祖淵竝機器局摠辦差下,副護軍白樂倫,管城將安鼎玉,軍國衙門主事金明均,前直長具德書竝機器局幇辦差下。
以司謁口傳下敎曰,故領敦寧金輔國·閔輔國造墓軍,依例上下,而不由禮關與文蹟,置之勿論。
吏曹參判前望單子入之。洪萬植落點。
議政府啓曰,聞禁將因微細事,謂有難安,廢擱營務,將兵職任,何等嚴重,而今旣多日堅執,無變動底意。揆以事體,寧欲若是乎?禁衛大將具完植,施以罷職之典,何如?傳曰,允。
議政府啓曰,卽見嶺伯狀啓謄報,則東萊民擾,誠一變怪也。無賴數百名,藉托尋常事端,作黨攔入於官庭,仍卽陞堂興鬧,罔有紀極,而且打破獄門,放出罪囚者,雖遐土愚頑之類,苟知一分嚴畏,豈敢稱亂之至斯乎?此不得不大行誅罰,然後國綱可立,邊情可鎭。以安東府使趙秉鎬,按覈使差下,令該曹口傳單付,使之馳往該府,拏獲亂民,盤覈定罪,首倡諸漢先斬後啓事,分付,何如?傳曰,允。
傳曰,同副承旨許遞,前望單子入之。
趙命敎啓曰,因議政府草記,禁衛大將具完植罷職事,允下矣。將兵之任,不可無一刻摠察之人,何以爲之?敢稟。傳曰,都提調兼察,從事官發牌聽傳敎。
承旨前望單子入之,尹定求落點。
臺諫前望單子入之,大司憲李容直,大司諫趙翼永,執義金容圭,司諫白奎洙,掌令朴顥陽·鄭國鉉,獻納沈相說,持平林永相·丁浚敎,正言洪淳謨·安禧遠落點。
禮曹啓曰,延昌府夫人發引,定於今五月二十五日初昏,安葬,定於同月二十八日亥時云,發引時及安葬時,王大妃殿當有望哭之禮,儀註直爲書入王大妃殿之意,敢啓。傳曰,知道。
趙命敎啓曰,行都承旨李喬翼軍國衙門直,行左承旨朴定陽,左副承旨李秉臯監祭進,右承旨趙定熙在外,新除授同副承旨尹定求未肅拜,院中只有臣一人,伴直無人。同副承旨,卽爲牌招,何如?傳曰,允。
傳曰,左副承旨許遞,前望單子入之。
承旨前望單子入之,閔丙奭落點。
吏曹口傳政事,東萊府按覈使單趙秉鎬。
左副承旨李秉臯書啓,臣承命馳詣南壇,壇上神位版奉審則無頉,祭物·祭器·祭井看審〈則〉精潔,諸執事·進排官摘奸則無頉,仍詣雩祀壇,壇上神位版奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,仍留監祭,待將事,還奉神位版後,復命之意,敢啓。答曰,知道。
上在昌德宮。停常參·經筵。
自人定至二更,灑雨下雨,測雨器水深二分。
尹定求啓曰,明日常參·經筵,取稟。傳曰,停。
兵曹口傳政事,副護軍單李秉臯。
吏曹啓曰,前直長具德喜機器局幇辦差下事,命下矣。方在被謫蒙放中,何以爲之?敢稟。傳曰,蕩滌敍用。
統理軍國事務衙門啓曰,機器局摠辦·幇辦,今旣特敎差下矣。令政院政官牌招,開政下批,而委員司事,待該局差出,一體下批,何如?傳曰,允。
傳曰,奉審承旨入侍。
傳曰,刑曹參議閔應植,參議軍國事務。
尹定求啓曰,刑曹參議閔應植參議軍國事務事,命下矣。今日政下批,何如?傳曰,允。
內醫院啓曰,外醫皮相翊內醫加差下,外醫李熙增內鍼醫差下事,命下矣。外醫皮相翊內醫加差下,外醫李熙增內鍼醫差下,令該曹口傳付軍職,冠帶常仕,何如?傳曰,允。
議政府啓曰,卽見江華留守金允植狀啓,則本營捕校申龍順等,賊黨七漢,捕捉於白川護國寺,而賊魁一漢,挺身逃出,竟捉得,又捕京畿賊一漢,竝嚴覈取招,則出沒畿海,明火行盜,情節狼藉,合施一律,賊魁更爲嚴飭發捕云矣。今玆八賊之出沒畿海間,其所縱橫肆惡,觀此狀辭,亟施一律,無容更議,爲先刻期梟警,而在逃之漢,不日詗捉,竝施同律。凡係黨盜緝捕,不必動輒稟啓,來頭如有現捉,依前飭先斬後啓事,分付,何如?傳曰,允。
傳曰,戶·禮換房。
議政府薦望,以趙秉弼爲東萊府使。
吏曹啓曰,繕工監假監役官鄭恒銓以其身病,呈狀乞遞,改差,何如?傳曰,允。
有政。吏批,行判書閔泳穆牌招不進,參判洪萬植進,參議申獻求牌招不進,同副承旨尹定求進。吏批啓曰,行判書閔泳穆,參議申獻求竝牌招不進,小臣獨政未安,何以爲之?敢稟。傳曰,仍爲之。以鄭秀鉉爲校理,李文永爲兵曹參判,金炳翊爲大司成,李源逸·閔種默爲同經筵。機器局摠辦四單朴定陽·金允植·尹泰駿·李祖淵,幇辦四單白樂倫·安昇玉·金明均·具德喜,參議軍國事務單閔應植。前兵使李奎顔今加嘉義,副司果李憞植今加通政,已上兵曹覆啓,判下,贈左承旨李潤培贈戶參例兼,贈僕正李邦祿贈左承旨,已上知中樞府事李熙永本生祖考·曾祖考,依法典推恩移施事,承傳。再政。以林芳洙爲假監役。東萊府使單趙秉弼。
兵批,判書韓敬源進,參判未差,參議朴鳳彬內閣進,參知玄弼濟入直進,右副承旨趙命敎進。以田錫龍爲白馬別將,朴鳳鶴爲西城別將。東林別將單金應燮,同知加設單金鍾善,五衛將加設單金錫冕·韓濟敎·郭來基·金致信·李仁宇·具宗壽·宋文琪·金鳳喜·金復洙·梁明洙·金秀恒,護軍徐相翊·鄭洛鎔,副司果吳有善已上竝單付。
傳曰,右承旨許遞,前望單子入之。
承旨前望單子入之,李應夏落點。
以吏曹參議申獻求牌不進罷職傳旨。傳曰,只推。
吏曹參判洪萬植上疏。大槪,亞銓新命,揆分不稱,敢陳難冒之義,冀蒙亟遞之恩事。答曰,省疏具悉。卿其勿辭行公。
大司諫趙翼永,掌令朴顥陽,持平林永相,獻納沈相說等聯名箚略曰,臣等謂賜死罪人顯德·采夏·載晩·源進·秉昌·宇熙·會正·應準支屬竝施發配之典,安置罪人李敦應·吳夏泳·尹胄鉉·姜凡秀等亦施加律,俾洩輿憤焉。取進止。省箚具悉。諸罪人及李敦應等事,已有處分,更勿煩瀆。
督辦軍國事務趙寧夏疏曰,伏以有懷必陳,人臣之至情,無願不遂,聖主之洪造,臣於曩者,仰暴病實,獲蒙體諒,特許銜解本兵,俾安意調治,盛德至渥也。臣何敢更事煩瀆,而顧臣病,愈往愈痼,刀圭·針焫,技已窮矣,臣之任使調養,今至浹月久,而尙惟如此,則彈束趨走,恐非時日可期。臣安得不更陳情悃,冀被終始生成之澤也哉?今臣所帶軍國督辦內閣提學,此諸夏官,緊漫劇易,小無異同,然則殿下雖賜恩諒,臣之職事則自如,雖許調理,臣之病情則愈甚。以愈甚之病,責自如之職,其於理勢,可堪否乎?何況事務之繁重,地望之淸切,判非如臣之病劣,任其逋曠,而尙靳竝遞,虛縻日月者。臣固知殿下愛臣憐臣,期欲其漸次差愈,强策〈班〉列,小答縻爾之盛眷,然重任莅身,食息靡安,幾於病上添病,雖欲差愈,其可得乎?此所求解一念,寤寐熲結,以我殿下父母於〈臣〉,天地於臣,不思所以特軫而曲遂,則臣之鬱轖煩悶,當如何哉?玆敢摭控籲,又干聰聽。伏乞聖明,俯垂鑑諒,亟遞臣督辦提學之任,以安私分,俾使調治,不勝幸甚。臣無〈任〉云云。答曰,省疏具悉。所辭諸任,何可竝解?閣銜依施。
癸未五月二十四日□時,上御□□□。奉審承旨入侍時,左承旨朴定陽以次進伏訖。上曰,史官分左右。仍命奉審承旨進前,朴定陽進前奏曰,臣承命馳詣健元陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣·奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉,仍詣景陵,陵上奉審則安寧,碑閣·丁字閣奉審則無頉,還詣健元陵,仍留監祭,將事安寧之意,敢達矣。缺
上在昌德宮。停常參·經筵。
延昌府夫人發靷,王大妃殿望哭後,藥房·內閣·政院·玉堂·朝廷二品以上·六曹單子問安。答曰,知道。
藥房提調李鎬俊,同副承旨尹定求啓曰,伏未審日間,聖體,若何?寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。王大妃殿進御三錢重人蔘粟米飮,自今日一貼式限四貼煎入事,榻前下敎。
尹定求啓曰,明日常參·經筵,取稟。傳曰,停。
李喬翼啓曰,行左承旨李應夏,行右承旨朴定陽,今日不爲仕進,竝卽牌招,何如?傳曰,允。
尹定求啓曰,明日召對,取稟。傳曰,爲之。
禮曹,四次祈雨祭,不卜日今二十七日,北郊遣宰臣,社稷遣重臣,虔誠設行之意,知委,何如?啓依所啓施行爲良如敎。
弘文館啓曰,下番闕直,事甚未安,應敎姜友馨,副校理金中植,新除授校理鄭秀鉉,竝卽牌招,推移入直,何如?傳曰,允。
機器局啓曰,副護軍具然韶,副司果王濟膺,司勇宋憲彬,出身沈宜采·趙羲淵,幼學尹達榮·徐光弼·李敎奭,竝委員差下,副司果李時宇·姜遇永,前別提李海萬,副司勇李應翼,進士李庚稙,幼學安亨淳,竝司事差下,令該曹口傳下批,何如?傳曰,允。
兵曹啓曰,今五月二十七日社稷祈雨祭時,守門當爲塡差,而本曹郞廳·員外郞·五衛將,除入直與在外未肅拜,排擬苟艱,依定式軍門將官,代差以入之意,敢啓。傳曰,知道。
兵曹啓曰,禁軍別將鄭完默,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹啓曰,謹依口傳下敎,景福宮秋成門依前還閉,神武門如前開門,而局出身還直本處之意,敢啓。傳曰,知道。
刑曹啓曰,卽接始興縣令趙容九所報,則本曹發配蝟島充軍定配罪人李昌龍,押到本邑,故別定將差,護送前站矣。纔到水原地境,不善團束,冒昏逃躱云矣。配囚押送,法意何等愼嚴,前後申飭,又復如何,何而莫重承傳罪人,不能檢飭,致此閪失?揆以法紀,萬萬駭然。該縣令,令該府拿問勘處,領去將差,令本道照法嚴繩,在逃配囚,分付左右捕廳,刻期詗捉,亦令畿營各鎭營發捕待捉,得施以當律,何如?傳曰,允。
傳曰,當該承旨推考。
傳曰,發遣吏郞,諸執事淸齋與否,摘奸以來。
義禁府啓曰,保放罪人梁柱顯·李廣稙等,當爲還囚議入,而病勢一向未差,竝仍爲保放之意,敢啓。傳曰,知道。
義禁府啓曰,梁柱顯係是贓賄流配,不付功議以入之意,敢啓。傳曰,知道。
義禁府啓曰,保放罪人梁柱顯·李廣稙,還囚照律以入,而病勢一向未差,竝仍爲保放之意,敢啓。傳曰,知道。
兵曹,以李奎顔爲禁軍別將。
大司諫趙翼永,掌令朴顥陽,持平林永相,獻納沈相說等啓曰,噫嘻,痛矣,,國榮之通天罪惡,萬戮猶輕,千剮難贖,尙屈王章,是可謂國有常刑乎?噫,諸賊之眼無國母,憑行胸臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡,此實載藉所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降兪允之傳旨,未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。裕賊之罪,可勝誅哉?辛酉夏一疏,包凶畜禍,暗售梟獍之腸,都人尹姞等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦,憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶。至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻,痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也。凶言悖說,雲·海之所不道也,是乃窮天地亘宇宙之極惡大憝。雖幸天討嚴行,王章少伸,尙何足夫洩神人之憤也哉?鍾一則藉其門蔭,獲霑祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而指於第一子指擬之目,十三日至凶之說,與鍾一一而二,二而一。似此今古所無之逆,不可只施治逆之常典,适·雲已行之例,不用於此兩賊而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,托身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鐘一,則稱有神術。逆賊光友,本以鄕曲賊孽,托爲凶徒死士,父事振采,兄事友文,欲輸軍糧則轉到南陽,凡爲群凶之指使,率皆挺身而樂赴,將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酌,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友加施孥戮之典。致後·延壽竝施孥籍之典。噫嘻,痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片,論災異於南山,而肆發憯悖之說,觀奇貨於北謫,而先倡負來之言,醞釀則留聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道知情不告罪人榮瑾,亟施孥戮之典。噫嘻,痛矣。李奎和之罪,可勝誅哉?今番鞫獄,卽窮天地亘萬古所未有之一大變怪也。接肚於賊禎,聯絡於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服,常憲兩賊,尙逭當律,酌處之成命遽降,憤鬱之輿論轉深,言之膽掉,思之骨戰。此而謂無所躬犯而容之,謂不足深誅而貸之,付之猶輕,不施極律,則伏莽之戒,燎原之漸,豈不大可懼哉?請黑山島定配罪人李奎和,更爲設鞫得情,夬正典刑焉。噫嘻,痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,招順性而約爲血黨,平日追逐所圖者,無非陰謀,冒雨宴集所會者,盡是逆黨。至於二字凶說,旣露鞫招,而三尺王章,只施於渠身,已是失刑之大者。負罪如此,關係若是,而豈可只以知情不告蔽之哉?輿情去益憤鬱。國論尙此沸騰,請知情不告罪人兢善,亟施孥戮之典焉。噫嘻,痛矣。載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,而腕把至憯之牘,目閱至悖之說,則奔走號遑,來告之不暇,而偃息恬嬉,不思所以人得而誅之者,此曷故焉?若無平日綢繆於逆順·凶馹,則憯牘悖說,胡爲而至哉?此必有所有然而然也。傳書兩漢之未卽執住,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿。鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之暇息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,夬施當律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣座,毁撤家廟,自歸禽獸域,嘯聚徒黨,便成逋逃藪,執手告別,事敎主如嚴父,甘心護法,尊邪書若神明,此是渠莫掩之眞臟,罔赦之斷案,而及有王府拿來之命,脫身亡命,是必無父無君,變名易性,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳習之惡,吁亦痛惋矣。潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林?禍將滔天,有浮洪水猛獸,何幸太陽中天,奸狀莫逃,夬伸三尺之章,遄伏肆市之典,神人之憤,庶可少洩,而如此巨魁,不宜只誅其身而止。請謀反不道罪人鍾三·鳳周,竝施孥戮之典。噫嘻,痛矣。亂臣賊子,從古何限,而豈有如喆增之窮凶極惡者乎?渠以蟣蝨之賤,素有梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在縉紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而滅絶倫綱,潛懷不軌之道,敢生射天之計,遂乃越海招寇,謀危邦國,至於年前海舡之擾,今番德山之變而極矣。誘致幾萬里外禽獸不若之醜夷,汚我國五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而甘心前茅,意欲蹂躪我疆域,文謨之潛形匿影,猶或似於顧忌,而此則改頭換面,無難染毒我人民,不待泄王千禧之祕傳帛書,而自有廣東澳門之直通赫蹄,國人之曰可殺,猶屬緩聲,王法之所必誅,不宜少淹。及其捕招之出,而情跡尤著,逮使之發,而罪人斯得,天討可以代行,王章可以夬伸,而噫,彼猷善之凶狡,乃敢先機而營獲,聲氣直走於暗地,指劃素定於緘口,至使凶身任其徑斃,三尺之典憲未加,寸刃之自戕遽先,中外之惑,去益未解。此若以其身故而不施極律,則亂賊無所懼,而王法無所施矣。斬屍之法,雖無可據,孥戮之典,自有其例。請徑斃罪人喆增,亟施嗣賊已施之律。噫嘻,痛矣。演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民憂〈國〉無窮之憂,將無止屆也,寅承,渠本簪纓後裔,累承芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一則淫朋同惡相濟,積年浸染,賦性至慝。鳳周·在誼,俱是邪窩,寅緣在誼,交通鳳周,惟一·大洙,無非邪類,相識惟一,親知大洙,詭謀祕計,明若串貫,而環連凶圖悖節,互相蛇盤而蚓結,至於洋醜之敬一,乃是邪學中巨魁也。渡海潛來,隱形匿影,如非偏惑於此,則初無相從之時,偕弟屈膝,前席之相禮甚恭,與婢慣面,內室之酒食頻來,通用錢貨,情誼倍切殷勤,輸送魚脯,餽遺從又絡繹,甘心設法,奉敎主若神明,聚首習講,視禍囿爲樂地,此是渠莫掩之眞贓,罔赦之斷案。鞫庭抵賴,難化悍毒之性,捕査緊干,焉逭鬼面之態?洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而看洋畫,跡何祕於醞釀,倡妖言而造妖書,意專在於眩惑,慫慂乃兄,暗滋奸黠之萌,聯絡同黨,打成逋逃之藪,蓋此指劃排布,最爲至憯絶慝。其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹,究厥情節,其兄其弟,卽一而二,二而一也。近日邪說之肆行,皆緣此輩之接踵,憂深伏莽,何異白蓮·黃巾?禍將滔天,有浮洪水猛獸,何幸天道孔昭,神理不憯,魯觀之鈇鉞已試,禹鼎之魑魅莫掩,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典。噫嘻,痛矣。鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,貨財之欺騙,已極罔赦之罪案,而南海出道之說,極其絶悖,德山募丁之計,尤是凶祕,卽近古所無之逆節也。巨魁成七,雖已漏網,晩植等諸罪人之陰謀祕計,心腸貫一,禍機毒天,情跡無異。若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽下,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,莅子島減死定配罪人沈永澤,蛇島減死定配罪人鄭在求,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。噫嘻,痛矣。亂臣賊子,從古何限,而豈有如今番鞫獄諸罪人之窮凶絶悖者乎?昌實·汝江,俱以蟣蝨之賤,素蓄梟獍之腸,邪說之浸溺而斁絶彝倫,異類之糾結而醞釀禍機,敢生射天之心,暗售賣國之計,遂至越層溟而招寇,稱亂沁都,引亂舡而下陸作變德山,此實窮天地亘萬古所未有極逆大憝也。何討天討孔昭,乾斷赫然,帳殿親問之下,端緖畢露,奸狀莫逃,大伸三尺之章,遄伏肆市之典,神人之憤,庶可少洩,而似此君讐國賊,決不可孥戮而止。苟有加於此之極律,何不施於此賊乎?至於敦浩,亦一邪徒中巨慝,締結匪類,潛懷異圖,形跡極其誕祕,情跡尤所狡惡,與汝江一而二,二而一也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩。今此只誅其身,不可蔽其罔赦之罪。請謀反大逆不道罪人昌實·汝江,亟施适·雲已施之律,知情不告罪人敦浩,施以孥戮之典。噫嘻,痛矣。亂臣賊子,何代無之,而豈有如今日歧鉉之窮凶極惡者乎?是覆載之所不容,神人之所共憤,宜其殪殄滅之,無遺育易種者,審矣。歧鉉則逋逃之主而弼濟之奇貨也,玉鉉則凶奸之魁而弼濟之根窩也。憑藉讖緯,扇動人心者弼濟,而歧賊實所主張,醞釀禍機,嘯聚黨與者弼濟,而玉賊實爲謀主,萑盜之警,屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼濟卽兩鉉也,而兩鉉卽一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之罪,旣施以适·雲之例,則今此歧·玉之罪,浮於弼賊者,乃反以弼賊之次律施之者,其非失刑之大者乎?請謀反大逆罪人歧鉉,知情不告罪人玉鉉,一以弼濟所施适·雲之例施之焉。噫嘻,痛矣。亘萬古環六合所未聞所未見之極惡大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業,何事?貪利忘義,萬死不顧其身,觀燈詩之傳誦,挑成怨懟之階,祭山文之代綴,牢結凶慝之窩。四字隱語,罪有關於宗社,一句悖說,跡難容於窮隤,作之者應龍,而受頤揮於潤根,寫之者潤根,而得手法於應龍,兩箇凶種,打成一塊,前唱後和,綢繆醞釀,其實一而二,二而一也。何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆市之律,神人之憤,庶可少洩,而似此君讐國賊,決不可戮其身而止。請大逆犯上不道罪人應龍·潤根,竝施适·雲之例。噫嘻,痛矣。亂臣賊子,從古何限,而豈有如今日興榮之極逆者?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下·司馬之間,久蓄梟獍之腸,兼藏蟣蝨之技,明火劫財,自家而及國,脅劍藏銃,隱身而除人,以至於托葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負市爲名,無非興榮之排布也。柒谷·安東相應爲約,亦是興榮之經綸也。此有甚於綠林之嘯聚,亦相符於白蓮之糾結,究厥情跡,萬死惟輕,千剮難贖,至今思惟,骨戰而膽掉,髮豎而眦裂也。宜有窮覈其罪,劓滅無遺,而天討未行,鬼誅先及,至使凶身徑斃,莽·卓之凶身未暴,懿·溫之逆節未彰,神人共憤,刑法失中。此若以其身之已死而不施極律,則亂賊無所懼而王法無所施矣。至於鞫廳諸罪人言之,沈聃應之符同,金應淵之連腸接肚,驗察之聽計從令,往會則林根實之和應,蛇蟠蚓結,鵂鳴狼逐,或有謀主者,或有合勢者,心腸貫一,情跡無貳,端緖旣露,鞫覈未竟,酌處處分遽下,臣等愕然失圖,不勝憂慨。請徑斃罪人興榮,亟施适·雲已施之例,亦施嗣賊孥戮之典,光州牧定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦刑,以重獄體焉。噫嘻,痛矣。今番鞫獄諸罪人,卽振古以來所未有之窮凶絶悖者也。哲均,厚被國恩濫躋,苟有一分秉彝,宜思百倍圖報,而奈其陰譎之狀,奰慝之性,便成伎倆,嘯聚匪類,甘作窩主,信惑雜術,釀出禍機。李觀一之邀置密室,無事不議,朴景良之附耳細語,有言皆從,海舶打疊,反思用術而驚動,火藥暗投,竟售鬼辭而樂禍,凶節盡露,斷案已成。東根,以蟣蝨之賤,素蓄虺蜮之性,伴觀一而同舍,蹤跡甚祕,招景良而分酌,腸肚相連,假月夜之赴飮,自底火塊之撲面,眞非哲均之所指使,其凶謀祕計,與哲均一而二,二而一也。至於善敎,性本凶戾,跡又詭譎。出沒京鄕,作哲均之狎客,締結術數,爲觀一之薦主,包藏禍心,潛懷凶圖,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎,竝施孥戮之典。噫嘻,痛矣。亂臣賊子,從古何限,而豈有如今番鞫獄諸罪人之窮凶絶慝者乎?秉淵,鬼蜮成性,梟獍其心,結噵賢爲神交,蓋其醞釀之有素,仗春晩爲義子,以之奔走而事役,爲氣脈之先點,乃敢自誇相術而自負,潛蓄不軌,僞作宮婢而掌庫,已極設心之巧辨,備戎器而私庤,特欲待時,而求神埋戈,莫非出於妖惑,搬舍團丁,厥性久於排布,至若濁水南陽之發口,將心已著,天府敖倉之據形,爲計至憯,凶圖莫掩,逆節畢露,此誠窮天地亘萬古所未有之極惡大憝。何幸天道孔昭,罪人斯得,夬伸三尺之章,遄伏肆市之典,而似此凶逆之賊,不可孥戮而止。苟有加於此之極律,則何可不施於此賊乎?啓登,賦性凶悖,行己憯慝,與秉淵而結爲心腹之交,凶如噵賢而又復腸肚之連,搬運隱僻,若形影之相隨,造備器服,乃綢繆而和應,至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏陰謀祕計。多所忝聞,悖肚逆腸,昭不可掩,與秉淵一而二,二而〈一〉也。豈可只誅其身而止?李英俊,渠之姓名,已出賊招,而以其染疹,雖不得刑訊,一不盤覈,施以島配,亦有乖於鞫獄之體。請謀反大逆不道罪人秉淵,亟施适·雲已施之律,知情不告罪人啓登,加施孥戮之典,薪島定配罪人李英俊,更令王府,設鞫得情,夬正邦憲焉。噫嘻,痛矣。赫晉·祐秀·鳳周等罪,可勝誅哉?渠以鄕曲蟣蝨之跡,締結徒黨,糾合匪類,排布之源委,醞釀之脈絡,至凶絶慝,卽窮天地亘萬古所未有之極逆大憝也。向因傳敎下者,三罪人令本道用律,雖由於我殿下慮深張大,事從權宜之聖德,而其體至嚴,其法至重,則此獄之究竟,不可張大而慮權宜而行者,明矣。今此道啓用辟,巨魁且殲,而諸罪人窮凶餘罪,何可以孥戮而止,破瀦而斷乎?請處死罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。噫嘻,痛矣。亂臣賊子,從古何限,而豈有如今番在鶴之窮凶極惡者乎?渠以虺蜴之類,濟以梟獍之性,冒禁投匭,藉托闢衛之名,肆意下筆,暗蓄怨懟之心,情節自歸憯慝,接引罔非凶悖,烈焰急潮,倡爲齊嶽楚咻之嚆矢,溫批恩綸,反擬衛君·宋帝之覆車,敢曰不能之句,逆賜已露,又謂無容之說,凶肚莫掩,喜事樂禍,犯分干紀,此誠亘萬古所未有之凶孽也,擧一世所共知之大憝也。何幸天道孔昭,神理不忒,鞫訊就完,斷案已定,魯觀之鈇鉞夬施,禹鼎之鬼魅莫逃,庶幾邦憲不墜,輿憤少洩,而似此凶逆,不可只誅其身而止。請犯上不道罪人在鶴,亟施孥戮之典。噫嘻,痛矣。亂臣賊子,從古何限,而豈有如今番鞫獄之諸罪人窮天地亘宇宙極逆大憝者乎?言之膽掉,思之骨。驥泳·鼎鎬·晢九,俱以梟獍之性,素蓄虺蜮之計,平日包藏,無非失志而怨國,積年醞釀,盡是稱兵而作亂,假托斤倭之名,敢售不軌之圖,會議內堂,募人外道,龍虎兵之爲備,曜金門之突入,排布祕密,謂沁都之先犯,將京城之直向,凶謀奰慝,千金厚資,與時而自當,二字凶言,卜夜而設計,連腸接肚,殆同蛇盤而蚓結,前唱後和,無異鵂鳴而梟應,諸賊之至凶絶悖,一串貫來,厥罪惟均,而情跡莫掩,端緖畢露,雖幸天討略行,王章少伸,尙何足以夬伸神人之憤也哉?似此惡逆,不可但以孥戮而止,破瀦而斷矣。請謀反大逆不道罪人驥泳·鼎鎬·晢九等,亟施适·雲之律,以正邦憲焉。噫嘻,痛矣。達善·斗榮·鍾海·鍾學·東述之惡逆,亘古所未聞所未見,而萬戮猶輕,千剮難贖。噫,諸賊素以陰險梟獍之類,俱畜狡譎虺蜮之性,與驥·鼎而同謀,甘作爪牙,會鍾街而分隊,自許頭領,給錢募軍,假托約日而伐倭,造燈爲號,計將乘夜而犯闕,傳都錄而遵約,做謀極惡,陷沁營而陷京,其說至凶,內堂會議,渾是不軌之黨,衆招同惡,無非莫掩之跡,究厥心腸,論其罪逆,則與驥·鼎·晢三賊,無處不會,無謀不參,明若串貫而環連,互相蛇蟠而蚓結。今此五賊之罪,浮於三賊,而乃反以三賊之次律施之者,豈非失刑之大者乎?輿情憤鬱,國論沸騰,請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。噫嘻,痛矣。今番鞫獄諸罪人,卽振古以來所未有之至凶絶悖者也。中鎬·然應·建燮·哲鎬·彙靖,俱以鬼蜮之類,素蓄梟獍之性,綢繆締結,外雖托於伐倭,醞釀排布,內實售於犯國,擬稱左廂之號,陰圖畢露於造符,自詡六壬之術,凶計莫憯於持斧,事貴神速,或恐携貳之端,假稱偵探,反造凶逆之計,都錄執筆,設始便同主張,片雲誕術,誑惑自是伎倆,究厥心腸,論其罪惡,則與驥·鼎·哲三賊,三而五也,五而三也。今此五逆之只誅其身,不足蔽其罔赦之極罪。請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典焉。噫嘻,痛矣。柳道奭·兪鎭應·魚用海之罪,可勝言哉?衆招同惡,形跡莫掩於捕案,招辭已出於鞫庭,究厥心腸,論其罪犯,不可以尋常處之也。若不到底窮覈,夬施當律,則其可曰邦有常憲乎?鞫事未竟,寬典遽降,公議轉益沸鬱,王章易至隳損。請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。至於罪人李炳埴,尤有甚於此三罪人之負犯。素以陰險梟獍之類,同謀於逆黨,納招於鞫庭,萬戮猶輕,千剮難贖,邦刑未加,先致身死。然以若罔赦之罪,亦不可以處之尋常,輿情憤鬱,國論沸騰。請物故罪人李炳埴,施以孥戮之典。噫嘻,痛矣。李景夏·申正熙之罪,可勝誅哉?向來六月軍卒之變,卽亘萬古所無之事,椎劍戕害宰相,禍起倉猝,戈戟侵逼官闈,責在元帥。渠以世受國恩,㨮攬兵柄之人,赴湯蹈刃,宜所不辭,而猥據上將之威尊,任他下卒之凶逆,或恬然而不扶君父之危,或晏然而若視隣人之鬪,揆以臣節,其死固宜,論以王章,不知亦罪。其溺職辜恩,忘君負國之罪,萬姓之所切齒,一刻之所難容,邦憲至嚴,輿憤莫泄。請放逐鄕里罪人李景夏·申正熙,還發配所,以正邦憲焉。噫嘻,痛矣。亂臣賊子,從古何限,而豈有如朴遇賢之至凶絶悖者乎?渠以蟣蝨之賤,素蓄梟獍之性,肆然投匭,無所顧憚,設心至憯,造意絶悖,欲售嘗試之計,直犯誣逼之科,引用孝悌之說,而敢以夔齊等語登諸文字,無嚴不敬,莫此爲甚。所謂爻象失和者,何事也?聽聞乖常者,何語也?有識者之長吁短歎,耳語目說者,果指何人也?無補於招後世疵·議云者,指斥何事也?字字陰慝,節節凶悖,何忍萌心而發口,不覺骨而膽掉矣。鞫訊方張,凶節幾露,而忍杖不服,端緖未究,究厥情狀,尤極狡惡。此而不嚴加誅戮,其可曰國有三尺乎?神人共憤,覆載難容,而酌處惟輕,固仰好生之德,王章莫伸,尤急必討之義。請黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。噫嘻,痛矣。孫永老之罪,可勝誅哉?渠以蟣蝨之類,敢肆梟獍之性,荒悖之說,發於疏章,字字無非奸黠,節節盡是謬妄,犯分干紀,眼無君父,此誠天地之所不容也,神人之所共憤也。淵鑑悉燭,以脅迫爲敎,罪惡昭著,情狀畢露,究厥負犯,則不覺髮豎而膽掉,心寒而骨冷。三尺之法,固宜亟施,一縷之命,豈可暫貸?鞫事方張,專尙呑吐,狡性愈頑,不指根窩,王章將伸,三尺反屈,輿情方泄而愈鬱,關係旣重,酌處惟輕,此莫非大聖人好生之至仁盛德,而奈此奸猾之層生,綱紀之將隳哉?罪固罔赦,義在必討。請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。噫嘻,痛矣。黃載顯·洪時中之罪,可勝誅哉?人心陷溺,世變層生,梟首獍舌,公肆叫呼,詬天罵日,靡有底極,古今天下,亂臣賊子,指不勝摟,而豈有如此輩之窮凶絶憯者乎?載顯之自附說敞,而援引亂亡昏暴之極者,專出無將之習,時中之初無指的,醜辱廷紳,姑不暇論,而若其移志導慾等句語,是豈爲人臣者,所欲萌諸心發諸口哉?同日投匭,脈絡相貫,決非渠輩蟣蝨之所敢自辦,而排布醞釀,必有根窩,此而不嚴覈,豈可曰邦有常憲哉?請金甲島圍籬安置罪人洪時中,令王府設鞫得情,夬正典刑焉。噫嘻,痛矣。李晩孫·姜晉奎之罪,可勝誅哉?渠輩一則以儒賢後裔,一則以卿班邇列,修身行己,宜其謹飭敬畏,而稱以論事之疏,忽有二本之傳播者,已極駭怪,而至若未徹本中一二句語之援古喩今,尤是無倫沒脊,遣辭極爲凶悖,指意亦甚陰慝,見之者膽掉,聞之者骨顫,是豈今日北面臣子之所可萌心發口者哉?蓋其封章之抹改,初本之代製,十手所指,萬口所傳,腸肚相連,肝肺如見,可謂一而二,二而一者,而鞫庭之忍杖抵賴,終不輸款,情節之去益叵測,聽聞眩惑,雖其死中求生,乃反罪上添罪也。此若不到底窮覈,夬施當律,則其可曰邦有常憲乎?鞫事未竟,寬典遽降,公議轉益沸鬱,王章易至隳損。請薪智島圍籬安置罪人李晩孫,鹿島圍籬安置罪人姜晉奎,更令王府,嚴加鞫覈,明正典刑焉。噫嘻,痛矣。申㰔之罪,可勝誅哉?渠以蟣蝨之微,濟以鬼蜮之性,相繼投章,罔念禁飭之截嚴,惟意肆筆,或恐句語之不悖,托說弊而援引亂世,甘作洪·黃之後殿,妄稱冤而譏罵憲疏,若爲李·姜而立幟,比大邦於箕準君臣,是可忍也,誣吾君以光熙巫瞽,於何據乎?萌心發口,無非不道之言,滿紙累幅,盡是絶悖之辭,見之者髮豎而膽掉,聞之者心寒而骨顫。侮衊構捏,豈渠愚蠢之物所能自辦?醞釀排布,必有詿誤之徒爲之根窩。王章不可不伸,輿情不可不洩,秋曹輕刑,本不足以服其心,海島安置,顧何可以蔽其辜也?請金甲島安置罪人申㰔,令王府設鞫得情,夬正典刑焉。噫嘻,痛矣。世級漸降,人心日渝,千奇百怪,層生疊出,而豈有如李源進者哉?渠以簪纓之列,宜守謹飭之操,奈其賦性祕譎,行己閃忽,喜事之習,自來伎倆,樂禍之心,便作能術,妄肆樞機,殆同狂夫之不擇發,誹訕朝廷,專出小人之無忌憚,是豈臣分之所敢爲?抑亦淵衷之所悉燭也。此若不嚴加處分,則國綱將無以振肅,民志亦無以底定。聖鑑深燭,王章少伸,乃施以賜死之典,猶未洩輿情之憤,臣等玆敢相率荐讀。請賜死罪人源進支屬,亟施散配,以正邦憲焉。噫嘻,痛矣。金平默之罪,可勝誅哉?渠以北曲卑微之類,濫竊塾師章句之稱,謂有文藝,欲側士論,向於嶺儒投匭之日,乃有疏廳貽書之擧,歲寒松栢之忘詡,造意凶悖,砥柱洪流之引喩,遣辭陰譎,宗祀生民之或恐保全云者,曷敢萌諸心而發諸口?稍辨菽麥,畏頭畏尾等語,實是乖常情而背常理。下筆極爲獰頑,設心莫非憯毒,譸張爲幻,誣逼朝廷,構虛鑿空,綱打簪紳,顧今浮言之胥動,寔由此輩之推波,是可忍也,孰不可忍也?關係旣重,處分猶輕,王章雖伸而返屈,輿情愈久而益沸。請羅州牧智島安置罪人金平默,亟令王府,嚴覈得情,夬正典刑焉。噫嘻,痛矣。任應準·李會正之罪,可勝誅哉?渠輩俱以世祿簪纓,位著崇顯,其所敬畏,尤倍餘人,而至於撰咨議禮,不敬無畏之罪,掀露無餘矣。嗚呼,六月之變,卽亘萬古所未有,擧一世所共憤,而撰咨之文有曰,劫害相臣,仍犯王宮,旣曰犯王宮,終曰宗社生靈之福,當此天地翻覆,日月晦塞之時,措辭間全無至痛底意,罔極中乃反以禍爲福,斁倫悖常,胡至此極?是可忍也,孰不可忍也?且以議禮言之,成服磨練之節,衣襨從權之擧,何等大變禮,而全不審愼,只以數次疏啓,有若曰尋常塞責者然,遽爾頒布,使中外縞素,致臣民慟慨,苟有人理臣分,寧或若是?思之及此,孰不心寒而骨戰也哉?夫王章如或未伸,則國綱由是漸頹,豈不大可懼哉?兩罪人之所犯,其端雖異,三尺律之莫嚴,厥辜惟均,旣施以賜死之典,猶未洩憤惋之心,臣等之不避煩瀆,以箚以啓,豈可已而不已者哉?關係旣重,處分惟輕。請賜死罪人應準·會正支屬,竝施散配,以伸邦憲焉。噫嘻,痛矣。亂臣賊子,人人得以誅之,春秋之義也。大夫國人皆曰可殺則殺之,鄒傳攸載。今於白樂寬之罪,必欲誅之而殺之者,以其窮天之惡,極地之凶,莫遏擧一世憤惋,不忍少須臾容貸也。渠本蟣蝨之蹤,兼以梟獍之性,久包禍心,敢投凶疏,字字是不道不敬,句句是無嚴無畏,至於言必稱下四字,且自乃今知至民從之一節,詬天之猶不足而罵日焉,犯分之無所忌而誣上焉。有非在我朝鮮地,爲我殿下臣者所敢生於心而出諸口,若是之悖也。此已萬戮之有餘罪。又有所駭痛者,以殿下流竄之罪人,反謂之忠公,顯有黨同之跡,以今日朝廷之諸臣,竝擬之四凶,欲售綱打之計,若其脫獄圖生,雖不足深責於渠,而當日軍變,亘古所無,爲此軍之所脫者,爲此軍之所生者也。此可見賊情之相連,烏得免亂黨之同律歟?厥罪罄竹而難書,其辟伏斧而無惜,今若以島籬薄施,則豈可曰關石莫嚴乎?斷案已具,輿情轉沸。請濟州牧圍籬安置罪人白樂寬,亟令王府,設鞫得情,夬正典刑焉。噫嘻,痛矣。亂臣賊子,從古何限,而豈有如尹相和之至凶絶慝者哉?渠以蟣蝨之賤,素畜梟獍之性,外托言事,肆然投章,字字無非陰險,節節盡是謬妄,犯分干紀,誣逼不道,其中數三句語,尤極凶悖,有非北面臣子所敢萌於心發諸口,而且大小臣僚,混入於一筆句而囫圇說去者,旨意至憯,情狀叵測,熒惑一世,莫掩包藏之跡,凶肚逆節,俱以掀露,此誠覆載之所不容也,神人之所共憤也。天鑑宜施顯戮,而奈其獰頑之性,敢售粧撰之計,和盤托出,自歸輸款,旣請遲晩,而遽有此末減之處分,特貸一縷,以至島置而止。我殿下包荒好生之至仁盛德,誠不勝欽仰萬萬,而第念王章從何以可施,亂萌由是而益滋,其將國不爲國,人不爲人,臣等所以屢犯瀆擾者,良以此也,可不懼哉,可不憂哉?罪固罔赦,義在必討。請濟州牧圍籬安置罪人尹相和,亟允鞫廳所請,夬正典刑焉。噫嘻,痛矣。亂臣賊子,從古何限,而豈有如今番賜死諸罪人之負犯哉?俱以梟獍之性,兼有蛇蚓之結,譸張誣逼,無所畏戢,怨懟之說,肆口無憚,陰奰之行,十目難掩,至憯至凶,胡至此極?至若文字之絶悖,儀節之遽變,俱是乘時樂禍,包藏陰圖,苟有一分彛性,豈其肆然萌心哉?是可忍也,孰不可忍也?且安置諸罪人之或鄙悖懷怨,或跳踉背公,或祕謀樂禍,或流言怨懟,噫,情節之叵測,畢露無餘,邦憲之反輕,當律未施,以若負犯,以若凶悖,不可以少洩輿憤而止。今此賜死諸罪人支屬之處分,安置諸罪人加律之兪音,尙未承蒙,臣等不勝抑鬱。玆敢相率洊瀆。請賜死諸罪人支屬發配,荏子島安置罪人李敦應,薪智島安置罪人吳夏泳,金甲島安置罪人尹胄鉉,古今島安置罪人姜凡秀,亟降明命,以伸王章焉。答曰,不允。賜死諸罪人等事,李敦應·吳夏泳·尹胄鉉·姜凡秀等事,已有處分,勿煩。
掌令朴顥陽,持平林永相等啓曰,新除授大司憲李容直,時在廣州地,執義金容圭,時在忠淸道靑陽地,掌令鄭國鉉,時在慶尙道咸陽地,持平丁俊敎,時在水原地,請竝斯速乘馹上來事,下諭。答曰,許遞。
獻納沈相說啓曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。答曰,不允。
獻納沈相說啓曰,新除授司諫白奎洙,時在全羅道靈光地,正言洪淳謨,時在平安道定州地,安禧遠,時在慶尙道密陽地,請竝斯速乘馹上來事,下諭。答曰,許遞。
義禁〈府〉啓目粘連,向前梁柱顯亦,囚供縱或自明,道啓旣有臚列,律例所在,爲逭當勘,以此照律,何如?啓依允。
義禁府啓目粘連,向前李應稙亦,病勢雖曰難强,禁直豈可擅離?揆以法紀,在所當勘,以此照律,何如?啓依允。
義禁府啓目粘連,向前承履祥·金學容等亦,守閽何等截嚴,而未能檢飭,有此攔入,罪著溺職,難以參恕,以此照律,何如?啓依允。
義禁府照目粘連,檢書官李廣稙矣本府議啓內,病勢雖曰難强,禁直豈可擅離?揆以法紀,在所當勘,以此照律,罪笞四十收贖,付過還職,私罪。奉敎依允爲旀,功減一等爲良如敎。
義禁府照目粘連,黃海前水使梁柱顯矣本府議啓內,囚供縱或自明,道啓旣有臚列,律例所在,焉逭當勘?以此照律,罪杖一百,收贖,告身盡行追奪,流三千里定配,私罪。啓奉敎依允。
大司諫趙翼永,掌令朴顥陽,持平林永相,獻納沈相說等聯名箚略曰,臣等昨以賜死諸罪人支屬發配事,安置罪人加律事,聯箚而未蒙允音矣。卽伏見前持平宋淳鐸疏論奉朝賀姜㳣事,應準咨文章之往來,至以宗社生靈福之等語,任其筆之,視若當然,且怨謗之說,屢發於對人,侵凌之色,亦犯於無倫,伏乞廓揮乾斷,論以當律焉。取進止。答曰,省箚具悉。諸罪人事,已有前批。下段所論,以此人而得此聲,誠可駭惑也。
上在昌德宮。停常參·經筵。
尹定求啓曰,明日常參·經筵,取稟。傳曰,停。
傳曰,禮房承旨馳詣社稷,奉審摘奸,仍詣受香所,奉審摘奸以來。
兵曹口傳政事,禁軍別將單李奎顔。
吏曹口傳政事,機器局委員八單,具然韶·王濟膺·宋憲彬·沈宜采·趙羲淵·尹達榮·徐光弼·李敎奭。司事六單,李時宇·姜遇永·李海萬·李應翼·李庚稙·安亨淳。
趙命敎啓曰,左副承旨閔丙奭,時在京畿驪州地,斯速乘馹上來事,下諭,何如?傳曰,向日嚴飭,果何如,而不呈暇由,無難在外,是何道理?施以刊削之典。
又啓曰,行都承旨李喬翼藥院進,行左承旨李應夏不爲仕進,行右承旨朴定陽廚院進,左副承旨未差,同副承旨尹定求監祭進,院中只有臣一人,伴直無人。行右承旨,所當牌招,而拘於廳規,不得請牌,何以爲之?敢稟。傳曰,牌招。
傳曰,承旨有闕之代,前望單子入之。
傳曰,兼輔德有闕之代,前望單子入之。兼輔德前望單子入之,金演壽落點。
承旨前望單子入之,金永悳落點。
傳曰,承文副正字沈遠彬,修撰除授。
侍講院啓曰,新除授兼輔德金演壽,卽爲牌招察任,何如?傳曰,允。
傳曰,左副承旨許遞,前望單子入之。
趙命敎啓曰,行都承旨李喬翼,行左承旨李應夏,新除授左副承旨金永悳,竝卽牌招,何如?傳曰,允。
吏曹,修撰單沈遠彬除授事,承傳。
承旨前望單子入之,徐相祖落點。
義禁府啓曰,時囚罪人梁柱顯,杖一百流三千里定配照律公事,判付內依允矣。梁柱顯,流三千里當定配所以入,而卽接戶奴呈狀,則以爲,其上典母年七十二,無兄弟獨身,依法典許贖爲辭矣。取考律文,則大明律存由養親條有曰,凡父母老疾應侍,家無以次成丁者,若犯徒流,止杖一百,餘罪收贖。梁柱顯,杖一百收贖,而流三千里定配所,以其母年七十三無兄弟獨身,依律文收贖,只告身盡行追奪,放送,何如?傳曰,允。
吏曹啓目,順康園守奉官姜羲龍名字,改以羲元,訓鍊僉正李秉德名字,改以秉式,前主簿黃建周名字,改以周性,副司果黃錫源名字,改以炅秀,黃建源名字,改以元秀,具尙烈名字,改以應烈,田濟淳名字,改以慶豊,李景孫名字,改以景稙,出身吳奎善名字,改以榮善,李建一名字,改以建顯事,爲等如告狀,依例令藝文館給帖,何如?傳曰,允。
摠戎使金箕錫疏曰,伏以,臣於前後將兵之任,何嘗有一分可堪之材,而有除輒膺,許久仍冒也哉?顧臣頂踵毛髮,莫非我聖上造化中物也。夷險不計,趨走爲恭,卽是一副當意見,而涯量之爲濫,有不暇論也。昨秋以來,連又承命於宿硏之地,因循出肅,淟涊蹲據,居然八九朔于玆矣。鉛刀果難於再割,蒲質又易於先萎,素患咳喘之症,添感交授之候,日夕爲苦,藥餌蔑效,以今所見之光景,實無可望於陳就。玆敢不避猥越,仰瀆崇嚴,伏願聖慈,俯垂鑑照,諒臣病之莫以難强策,軫營務之不宜隳壞,亟遞臣摠戎之任,俾公而無瘝曠之弊,私而便調理之方,千萬幸甚。臣無任云云。答曰,省疏具悉。卿其勿辭,調理行公。
應敎姜友馨,副應敎尹相翊,校理鄭秀鉉,副校理金中植·金昇均,修撰李大稙,副修撰尹吉求·徐光範聯名箚子,大槪,聯陳憂惋之慨,亟降處分事。省箚具悉。已悉於臺箚之批矣。
癸未五月二十六日□時,上御□□□。召對入侍時,參贊官趙命敎,直閣南奎熙,侍讀官鄭秀鉉,檢討官張錫裕,假注書鄭承鉉,記注官金東纓,別兼春秋金昇均,各持綱目第二卷,以次進伏訖。
上在昌德宮。停常參·經筵。
尹定求啓曰,明日常參·經筵,取稟。傳曰,停。
李應夏啓曰,行右承旨朴定陽,今日不爲仕進,與新除授右副承旨徐相祖,竝卽牌招,何如?傳曰,允。
尹定求啓曰,明日召對,取稟。傳曰,爲之。
弘文館啓曰,新除授修撰沈遠彬,卽爲牌招察任,何如?傳曰,允。
統理軍國事務衙門啓曰,參議軍國事務閔應植,禮務差下,何如?傳曰,允。
大司諫趙翼永,掌令朴顥陽,持平林永相,獻納沈相說等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人朴載仁,亟令王府,嚴鞫得情,夬施亟律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣〈賊〉已〈施〉之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,鳥島減死定配罪人朴士允,古今島減死定配罪人張景老,夬施邦憲,以重獄體,俾伸輿情焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人歧鉉,知情不告罪人玉鉉,一以濟弼所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興梁,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人驗察等,亟令王府,更加設鞫得情,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓登,加施孥戮之典,薪智島定配罪人李英俊,更令王府,設鞫得情,夬定邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建爕與謀反大逆不道知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴施以孥戮之典。措辭見上請放逐鄕里罪人李景夏·申正熙,還發配所,以正邦憲焉。措辭見上請黑山島安置罪人朴遇賢,亟令王府,更爲設鞫,嚴覈得情,快正典刑。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,亟令王府竝設鞫得情,夬正典刑焉。措辭見上請薪智島圍籬安置罪人李晩孫·姜晉奎,更令王府,嚴加鞫覈,明正典刑焉。措辭見上請金甲島安置定配罪人申,令王府設鞫得情,夬正典刑焉。措辭見上請賜死罪人原進支屬,亟施發配,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請賜死罪人應準·會正支屬,竝施發配,以伸邦憲焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請濟州牧圍籬安置罪人尹相和,亟允鞫廳所請,夬正典刑焉。措辭見上請賜死罪人顯德·采夏·載晩·秉昌·宇熙支屬,竝施發配,荏子島安置罪人李敦應,薪智島安置罪人吳夏泳,金甲島安置罪人尹胄鉉,古今島安置罪人姜凡秀,亟降明令,以伸王章焉。措辭見上答曰,不允。賜死罪人等事,李敦應·吳夏泳·尹胄鉉·姜凡秀等事,已有處分,勿煩。
獻納沈相說啓曰,請梟示罪人性世,亟施孥戮之典。措辭見上答曰,不允。
兩司合啓,賜死罪人等事中,至若文字之絶悖節儀之遽變十二字,抹去。
傳曰,優遇而全保之者,前後,顧何如也?平日體國,果能孚人,人之爲言,寧至於此?誠非所料,慨歎,極矣。奉朝賀姜㳣,施以竄配之典。
大司諫趙翼永,掌令朴顥陽,持平林永相,獻納沈相說聯名箚子。大槪,冒悚荐籲,乞賜允許事,省箚具悉。峻發之論,連日如是,當有處分矣。
應敎姜友馨,副應敎尹相翊,校理鄭秀鉉,副校理金中植·金昇均,修撰李大稙·沈遠彬,副修撰尹吉求·徐光範聯名箚子。大槪,申控聯箚,乞降兪音事,省箚具悉。已諭於臺箚之批,亦有處分者矣。
上在昌德宮。停常參·經筵。
自人定至開東,灑雨下雨,測雨器水深一寸三分。自開東至人定,灑雨下雨,測雨器水深七分。
延昌府夫人安葬,王大妃殿望哭後,藥房·內閣·政院·玉堂·朝廷二品以上單子問安。答曰,罔極。
尹定求啓曰,明日常參·經筵,取稟。傳曰,停。
李喬翼啓曰,行左承旨李應夏,今日不爲仕進,卽爲牌招,何如?傳曰,允。
吏曹啓曰,宗廟署朔祭大祝朴淇鍾,時無職名,令該曹口傳付軍職,何如?傳曰,允。
統理軍國事務衙門啓曰,見今各國接應,皆由於交涉衙門矣。協辦軍國事務朴定陽所帶伴接官之任,減下,何如?傳曰,允。
禮曹啓曰,昨日寸餘甘澍,雖未優洽,見今濃雲四布,時有霏儷,繼此霈然,方切顒望,而連薦圭璧,恐涉瀆屑,五次祈雨祭,姑爲觀勢擧行,何如?傳曰,允。
兵曹口傳政事,副司果單朴淇鍾。
大司諫趙翼永,掌令朴顥陽,持平林永相,獻納沈相說等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請謀反大逆知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人朴載仁,亟令王府,嚴覈得情,夬施亟律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣〈賊〉已〈施〉之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致允,呂島減死定配罪人崔鳳儀,鳥島減死定配罪人朴士元,古今島減死定配罪人張景老,夬施邦憲,以重獄體,俾伸輿情焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人歧鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡減死定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興梁,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人驗察等,亟令王府,更加設鞫得情,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓登加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人祐秀·鳳周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典。措辭見上請放逐鄕里罪人李景夏·申正熙還發配所,以正邦憲焉。措辭見上請黑山島安置罪人朴遇賢,亟令王府,更爲設鞫得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,亟令王府,竝設鞫得情,夬正典刑焉。措辭見上請薪智島圍籬安置罪人李晩孫·姜晉奎,更令王府,嚴加鞫覈,明正典刑焉。措辭見上請金甲島安置定配罪人申㰔,令王府設鞫得情,夬正典刑焉。措辭見上請賜死罪人原進支屬,亟施發配,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請賜死罪人應準·會正支屬,竝施發配,以伸邦憲焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請濟州牧圍籬安置罪人尹相和,亟允鞫廳所請,夬正典刑焉。措辭見上請賜死罪人顯德·采夏·載晩·秉昌·宇熙支屬,竝施發配,荏子島安置罪人李敦應,薪智島安置罪人吳夏泳,金甲島安置罪人尹胄鉉,古今島安置罪人姜凡秀,亟降明命,以伸王章焉。措辭見上答曰,不允。賜死諸罪人等事,李敦應·吳夏泳·尹胄鉉·姜凡秀等事,已有處分,勿煩。
獻納沈相說啓曰,請梟示罪人性世,亟施孥戮之典。措辭見上答曰,不允。
政院啓曰,左副承旨金永悳,時在水原地,斯速乘馹上來事,下諭,何如?傳曰,前後申飭,果何如,而不爲呈辭,無難在外,事甚駭然。施以刊削之典。
傳曰,承旨有闕之代,前望單子入之。
大司諫趙翼永,掌令朴顥陽,持平林永相,獻納沈相說聯名箚子。大槪,申控聯籲,乞降兪音事,省箚具悉。昨日處分,豈無斟量而然也?更勿以此煩瀆。
應敎姜友馨,副應敎尹相翊,校理鄭秀鉉,副校理金中植·金昇均,修撰李大稙·沈遠彬,副修撰尹吉求·徐光範聯名箚子。大槪,申控聯籲,乞降兪音事,答曰,省箚具悉,已有臺箚之批矣。其勿更煩。
癸未五月二十八日□時,上御□□□。召對入侍時,參贊官尹定求,直閣南奎熙,侍讀官鄭秀鉉,檢討官沈遠彬,假注書鄭承鉉,記注官白時洽,別兼春秋金昇均,各持綱目第二卷,以次進伏訖。
上在昌德宮。停常參·經筵。
藥房副提調李喬翼啓曰,伏未審日間,聖體,若何?寢睡水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
尹定求啓曰,明日常參·經筵,取稟。傳曰,停。
奎章閣啓曰,明日卽書香閣朔奉審日次,而臣進詣擧行之意,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
尹定求啓曰,假注書鄭佑默有身病,勢難察任,今姑改差,何如?傳曰,允。
兵曹啓曰,卽接西所入直衛將任龍準牒報,則北水閣東邊水門鐵牕一隻,年久缺落云。爲先令紫門監堅實圍排,卽速修改,而把守軍兵,令該營量宜除出,限改築間嚴加守直之意,分付,何如?傳曰,允。
禁衛營啓曰,因兵曹草記,北水閣東邊水門鐵牕一隻缺落處,金虎門入直軍八名除出,哨官一員率領,限修改間嚴加守直之意,敢啓。傳曰,知道。
尹定求啓曰,行都承旨李喬翼藥院進,行左承旨李應夏不爲仕進,行右承旨朴定陽軍國衙門進,左副承旨徐相祖內閣進,同副承旨洪承憲在外,只有臣一人伴直無人。左副承旨,卽爲牌招,何如?傳曰,允。
又啓曰,同副承旨洪承憲,時在忠淸道鎭川地,斯速乘馹上來事,下諭,何如?傳曰,許遞。
鄭佑默改差,代以朴永薰爲假注書。
大司諫趙翼永,掌令朴顥陽,持平林永相,獻納沈相說等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽,竝施孥籍之典。措辭見上請謀反大逆知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人朴載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣〈賊〉已〈施〉之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,鳥島減死定配罪人朴士元,古今島減死定配罪人張景老,夬施邦憲,以重獄體,俾伸輿情焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人歧鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應龍,金堤郡減死定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興梁,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人驗察,亟令王府,更加設鞫得情,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓登,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人祐秀·鳳周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典。措辭見上請放逐鄕里罪人李景夏·申正熙還發配所,以正邦憲焉。措辭見上請黑山島安置罪人朴遇賢,亟令王府,更爲設鞫得情,快正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,亟令王府,竝設鞫得情,夬正典刑焉。措辭見上請薪智島圍籬安置罪人李晩孫·姜晉奎,更令王府,嚴加鞫覈,明正典刑焉。措辭見上請金甲島安置定配罪人申㰔,令王府設鞫得情,夬正典刑焉。措辭見上請賜死罪人源進支屬,亟施發配,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請賜死罪人應準·會正支屬,竝施發配,以伸邦憲焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請濟州牧圍籬安置罪人尹相和,亟允鞫廳所請,夬正典刑焉。措辭見上請賜死罪人顯德·采夏·載晩·秉昌·宇熙支屬,竝施發配,荏子島安置罪人李敦應,薪智島安置罪人吳夏泳,金甲島安置罪人尹胄鉉,古今島安置罪人姜凡秀,亟降明命,以伸王章焉。措辭見上答曰,不允。賜死諸罪人等事,李敦應·吳夏泳·尹胄鉉·姜凡秀等事,已有處分,勿煩。
大司諫趙翼永,應敎姜友馨,副應敎尹相翊,掌令朴顥陽,持平林永相,獻納沈相說,校理鄭秀鉉,副校理金中植·金昇均,修撰李大稙·沈遠彬,副修撰尹吉求·徐光範等啓曰,噫嘻,痛矣。亂臣賊子,何代無之,而豈有如今日姜㳣者哉?渠以世祿簪纓,位據勻軸,眷過之重,尤非凡品,圖報之誠,宜倍餘人,當昨夏無前之變,卽擧國共憤之時,而身爲大臣,恬視主辱。初以老態荒亂,繼以禍心陰滋,與凶徒而連接腸肚,乘亂機鼓,〈而〉吻抵掌,咨單之凶語,視若當當,悖子之勘罪,意亦倖倖,發口怨謗,無忌於對人,持心叵測,自陷於負國此豈臣分之所可忍也,抑亦聖衷之所可燭也?今若薄勘而旋止,則其非刑政之失當乎?干係旣重,處分惟輕,國綱將至於解弛,公議轉甚於沸鬱,可不憂懼哉?臣等所以不避煩瀆,以箚以啓,良有以也。請竄配罪人姜㳣,更加當律,以正邦憲焉。答曰,不允。
獻納沈相說啓曰,請梟示罪人性世,亟施孥戮之典焉。措辭見上答曰,不允。
傳曰,副護軍申錫游,同副承旨除授。
傳曰,飭已施矣。前禁衛大將具完植,特爲分揀。
吏曹,同副承旨單申錫游除授事,承傳。
尹定求啓曰,左副承旨徐相祖牌不進,伴直無人,新除授同副承旨申錫游,卽爲牌招,何如?傳曰,允。
又啓曰,禁衛大將具完植分揀事,命下矣。卽爲牌招,傳授命召,何如?傳曰,允。
義禁府啓曰,始興縣令趙容九拿問勘處事,傳旨啓下矣。趙容九時在任所云,依例發遣府羅將,拿來,何如?傳曰,特爲分揀。
禁府啓曰,奉朝賀姜㳣施以竄配之典事,命下,而見今臺啓方張,不得擧行之意,敢啓。傳曰,卽速擧行。
傳曰,臺諫竝許遞,前望單子入之。
以左副承旨徐相祖牌不進罷職傳旨,傳曰,只推。
朴永薰有頉,代以李寅璧爲假注書。日記廳堂上金宗漢郞廳盧台鉉
上在昌德宮。停常參·經筵。
尹定求啓曰,來初五日朝參日次,而景陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,假注書鄭承鉉有身病,勢難察任,今姑改差,何如?傳曰,允。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
傳曰,昨年卿宰諸人之慘被酷禍,至今追思,有不忍言者矣。忠肅公閔謙鎬,文獻公金輔鉉,竝上相贈職,祠版,遣承旨致祭,故參判閔昌植,吏曹判書贈職,祠版,遣禮官致祭。
傳曰,此月已朞,追惟昨年事,予心傷衋,曷以爲喩?故領議政忠翼公祠版,遣承旨致祭。
傳曰,昨年軍變時,朝紳及幼學軍校閒散之人,慘被其禍者,竝令廟堂詳探稟處,貤贈爵秩,以示朝家恤隱之義。
傳曰,政官牌招開政。
禮曹啓曰,日前數寸之雨,雖得解渴,旋卽乾曝,霈意愈邈,言念民事,轉益惶急。五次祈雨祭,不卜日今六月初三日,宗廟,依例遣重臣,虔誠設行事,知委,何如?傳曰,允。
傳曰,發遣吏郞,諸執事淸齋與否,摘奸以來。
以廣州留守朴泳孝狀啓,人命爛死事,傳曰,當此農節,民戶之燒燼,人命之爛死,聞極驚慘。元恤典外,別加顧助,如有生前身還布,竝蕩減事,廟堂各別措辭分付。
承文院啓曰,院製述官李政翼仕滿代,吏文學官李容輔陞付,其代幼學金贊根差下,付軍職,冠帶常仕,何如?傳曰,允。
義禁府啓曰,奉朝賀姜㳣,施以竄配之典事,雖伏承卽速擧行之命,而臺啓方張,格例莫越,不得擧行之意,敢啓。傳曰,卽速擧行。
兵曹啓曰,今三月十二日,去壬午式年武科殿試時,直赴殿試,奉承傳,火砲朴承禧等五百五十一人內,四百十五人應試,參榜宣傳官尹翊善等七人作故,所授帖文,竝依例收聚爻周。禦邊軍官金炳大,別破陣李根伊,旗牌官徐相均,別武士任百瑗·李敏興,壯別砲洪麟疇,羽林衛權鎭洪等七人,遭故,依法典陳試。火砲朴承禧,別武士金光燁,抄上武士兪鎭伯,禦邊軍官曺鳳柱,鄕騎士柳翼亨,燈籠軍李正弘,兼司僕高承陳,哨軍王致烈·朴已玄·辛致仲·辛壽福,武士崔泰遇·朴喜聖·李淳弼·李漢根·洪完湘,忠翊衛吉基興,閑良金載鉉·申寬五·高俊甫·崔載亨·朴齊安·蔡民仲·安世鼎·安鎬俊·金興謙·李道心,俱以身病不赴,係是三式年內,竝依例陳試。親騎衛金文謙等三十七人,未及赴試,送參於今番別試殿試。統營旗牌官池光植,禦邊軍官洪彦性,戰船代將朴基云,軍器監官兪龍進,松都左別軍官李承祚·鄭麟祺,右別軍官李承祺,御營廳騎士李白容·金鏡洛,大旗手南孝宗,摠戎廳別破陣吳千石,平安監營別武士尹元模,兵營火砲朴文權,廣州守堞軍官李鎬淳,全羅兵營選武軍官盧載顯,火砲曺運先,兵營馬兵許燉·李承英,慶尙左水營禦邊軍官許熽,東萊別騎衛鄭達根,咸鏡監營新砲衛安長連·金鳳一·尹昌祿·安化京,南兵營別砲衛白良祿,北兵營親騎衛吳相殷,無緣不赴。今五月十三日慶科別試武科殿試時,直赴殿試,奉承傳禦邊軍官權在重等,二百十八人內,一百五十一人應試參榜,所授帖文,竝依例收聚爻周。武士麻騎元,身病不赴,依例陳試。禦邊軍官金炳大等三十四人,上項旣已措辭陳試。旗牌官池光植等二十六人,今番殿試,亦爲無緣不赴。慶尙左水營禦邊軍官權在玄·玄炳運·李承祿·崔赫敏·權周煥,別砲手姜仁炯,無緣不赴。其委折,關問各該營及守臣·道帥臣後,稟處,何如?傳曰,允。
鄭承鉉改差,代以閔泳壽爲假注書。
義禁府照目粘連,兵曹佐郞承履祥,守門將全學容等矣,本府議啓內,守閽何等截嚴,而未能檢飭,有此攔入,罪著溺職,難以參恕,竝只以此照律罪,各笞四十收贖,附過還職,私罪。啓特爲分鍊放送。
上在昌德宮。停常參·經筵。
尹定求啓曰,明日常參·經筵,取稟。傳曰,停。
傳曰,禮房承旨馳詣宗廟,奉審摘奸以來。
弘文館啓曰,下番闕直,事甚未安,應敎姜友馨,校理鄭秀鉉,竝卽牌招,推移姑降入直,何如?傳曰,允。
傳曰,慶尙道暗行御史留待。
傳曰,江華判官之代,金山郡守尹昌爕除授。
傳曰,敦寧都正許遞,今日政差出。
傳曰,慶尙道暗行御史入侍。
傳曰,副護軍朴鼎和,摠戎中軍除授。
議政府啓曰,卽見京畿暗行御史李建昌別單,則其一,守令曠官,甚於貪官,頻換數遞,又莫近日若,分付銓曹,各別擇差,久任責成,令道臣更加申飭,俾不得如前曠官事也。畿邑守令之不得曠官,前後朝飭,不啻截嚴,而猶爲汗漫離次,殆至邑不爲邑。自今如有無故留京,令道臣啓聞請勘,至於擇差久任,亦爲分付銓曹。其一,加下一款,卽近來通患,而經年閱歲,不報者多,令廟堂警飭各營各邑,前後加下餘在,竝定期收刷事也。守令加下,覈實收刷,令飭旣嚴,而訖無有聞,良庸慨然。別般督捧,更不得如前玩愒。其一,上納情費,已有減省,而田稅中,加升·作紙等名色,依元納收捧,且到京用費,都無所減,或自今創出,或依他添設,上納之觀望延施,尤爲悚悶。令廟堂分付道臣,各邑情費,竝依前施行,以爲去太去甚,永久無弊也。上納情費,旣有減省廳新式,頒諸中外,惟當遵而行之而已,則今於畿邑,依前施行,是未免爲消刻之嫌,而若乃前無而今有者,則令道臣詳査歸正。其一,逋吏懲創,公納收刷,卽第一款事,而吏習不懲,慢法覬恩,守令則惟爲蕩逋之計,都結取剩,詳定排捧等稅,無難干請。以竹山·陽智等觀之,逋魁之命,無法可施。令廟堂分付道臣,其在逃者,廣行詗捕,期於就法,都結詳定,更不敢煩請事也。吏逋收刷,因其邑勢民情,雖不得已往往許以詳代,畢竟用律無聞焉,則其何以懲畏法紀乎?嚴飭道臣,斯速擧行。其一,各項免稅結所,昨年則以各國酬應與賑資,再次加取,竝與前價,合爲十九兩,而論以常年,反重於他稅,令廟堂分付道臣免剩之。昨年加條,自今停革,所謂營屬補弊條,免結剩錢,今年已自該營推入補賑,而無端取剩,吏隷添賴,事甚不韙,永爲革罷事也。免稅取剩,卽爲耗條給代,旣有定式,則其或因事增價,一時不得已之擧也。更不得添剩之意,依繡單施行。其一,廣州還弊,難以毛擧,而第其尤甚之吏屬,和買班村契坊,令守臣嚴立科條,痛革謬弊事也。本州還弊,自是痼瘼,而旣有多少釐正,則自當依此施行,而吏屬和買班村契坊,尤當爬櫛立法者,令守臣痛革謬習。其一,松都移劃譯院錢二萬八千兩,無以遲待,蔘圃加稅收捧之意發令,而賣買已畢,辦納無路,紳士諸人,會議貸充加稅,卽爲革罷矣。譯院移劃錢,待紓力施行後,令守臣一一還報於貸納諸人事也。蔘稅之從他充補,卽權宜之政,譯院隨其紓力,自當劃報。其一,水原戶布米邊之不以斛捧,別造大斗,戶戶分捧者,以官斗作斛,精捧査得剩結疊結,及庫錢剩下諸條,以爲殘戶蕩布之給代,而此係逐年所入,則自今秋以此排減於各戶布,而本府受料,各人各色煩多,合有減冗,竝令守臣措處。田政則每結二分米一分錢,而班弊滋甚,吏奸層生。自今以半米半錢分排,而錢則參互豐歉,確定不易之數事也。戶米之斛捧,戶布之給色,已有繡單措處,而每結米錢收捧之際,班弊吏奸,低仰不均,錢米參半,錢數恒定之節,確立規模,該府部曲之受料煩多,亦令精核,俾勿濫觴。其一,楊州防役庫,卽儲置移劃者,而近有軍錢上納,預揶虛留之弊,以各樣復結之旣罷仍劃,與冒錄疊出者,一一査出,限四年排捧救弊矣。令道臣申飭施行,本牧田政,旣無上納,則四年救弊後,復戶陞摠,仍付元摠,以補防役事也。庫債矯救,田政陞摠,依繡單施行。其一,長湍補庫,不過詳定中,五百餘兩移入,而公用歲加,結價隨高,年前自監營劃給免稅二百結,而有名無實,庫債結價,無一蠲減,故已令還推,補用於當年詳定排目中,令道臣申飭遵行事也。孔路弊邑,庫債結價,必有所排用,則令道臣量宜措處。其一,南陽府襍役,每結六斗收捧,二入官庫,一入民庫,則其所費用,宜責官庫,而前道臣之罷官庫而爲民庫者,弊所當念,故一依丙寅已例,無論官庫·民庫,合爲一庫,仍稱官庫,其所不足,自官報給事,成出節目矣。令道臣申飭施行,結役錢一兩收捧,卽大阜島砲料條,而吏習濫猾,給料無實,使該府今年結役錢,勿爲收捧,砲料姑爲停止,令廟堂分付道臣,大阜砲料,永爲革罷事也。官庫·民庫之合爲一庫,旣有繡關行會,而大阜砲料名色,實是島戶之難支,自今革罷,實合事宜,以此知委本道。其一,驪州舊陳結二百餘結,自本牧更起還捧,而邑用中,砲軍支放,戶布蠲代等條,姑爲勿論,其餘則推入,以減都結之價,而十八兩之依前發令,不翅過重,以每結十六兩爲定,其所給代,仍以舊陳結條,年年施行之意,令廟堂稟處事也。結價之或增或減,斟酌輕重,有所給代繡論,容有其言,而此不可懸度硬定者,令道臣量宜措處。其一,高陽田政,有民結·結役結兩名色,民結不過十兩,結役結爲十七兩矣。班戶吏屬則稅以民結,殘民無告者,稅以結役,而該郡本無三稅,只歸邑用,合有變通。自今竝爲革罷,混同均排,從約定價,依都結例施行之意,令道臣稟處事也。民結·結役結之異稅,事甚無謂,自今勿爲區別混同均排。其一,松都分敎官·分監役,令守臣各別擇差,備銜則勿爲開路,分奉事·直長之年前加設,卽爲前銜人,落仕最久,在任遭故,甄復之窠,而橫翔捷出,疎鬱無效,亦令守臣從公收拾事也。分敎官監役之擇差,備銜之勿爲開路,分奉事·直長之加設甄復,俱係收拾物情,大爲慰悅之政,分付守臣,俾圖申明定規。其一,吏任肩次,典式攸在,而每多毁劃之弊,令道臣·守臣一遵定規,毋得違越,各邑守令處,一體嚴飭事也。吏任肩次,一遵前後飭敎施行事,知委營邑。其一,道內賊類,必多他道踰越者,令廟堂分付道臣,雍容講究,三道接界諸邑,以民堡例設行,多置槍礟,場市店幕,殊常之流,不得容接,四鎭營將,曠官之弊,亦爲嚴飭,京校之侵擾良民者,摘發懲處,勤於捕獲者,無論京校·邑校,從厚施賞事也。火賊搜察,見方朝飭截嚴,而三道接界諸邑,依民堡例,多置槍礟,營邑爛商措處,而曠官之營將,別般論勘,侵擾之京校,摘發用法,其勤於捕獲者,當有隨所聞論賞。其一,負商名色,卽京鄕募散之類,而近來成群,無弊不生,令道臣嚴飭各邑,其作弊者,隨現懲勘,尤甚者,施以治盜之律事也。負商之爲弊於京鄕,不可勝紀,令道臣嚴飭各邑,懲勘其尤甚者,永杜後弊。其一,各邑濫稅之仍存者,令廟堂分付道臣,一一革罷,京差人革作弊者,別般懲處事也。濫稅革罷,已有朝飭,而其所無名之捧稅,京差人作弊,竝別般痛禁。其一,各驛痼弊,無處不然,申飭各驛,位土還屬後,復有賣買者,嚴査痛禁,京顧立定數外,抑奪者,竝令刷還于該驛,京外各行騎馬濫把,例錢勒懲之弊,令道臣更加申明,雖秩高使行,直爲論啓,所屬下隷,別般懲處。七站發所之馬卒仰賴,不過惠廳朔料,而所謂京債主,每每全奪,若固有之,亦令道臣稟處,撥債一竝勿施事也。有站而無馬,有戶而無土,其何以支保殘驛乎?所謂京顧立各色,尤爲無據。令道臣申飭各驛,可還者還之,可禁者禁之,以私債而全奪受料,嚴飭痛革,公行之濫把貽弊,隨聞論啓,下屬誅求,到底禁斷。其一,加平前縣監李淵翼,安城參奉鄭基夏,驪州前參奉李福永,篤學行義,合有特異之典。松都幼學金憲基,以孝行贈承旨,而嘗受業於贈吏判趙有善,而趙有善貤贈之後,憲基之未蒙加贈,士論齎菀,令守臣採採登聞後,令該曹稟處事也。學行採訪中三人,俱是固窮讀書者,則分付銓曹,以爲收用。贈承旨金憲基,一鄕人士,常有稱誦,令守臣摭實登聞,何如?傳曰,允。
又啓曰,卽見全羅監司金聲根狀啓,則法聖僉使鄭愚植,捐補倉逋,減祛稅費,留訴屢至,民情可見,特加瓜限事,請令廟堂稟旨分付矣。數載居官,實績旣多,補逋也,減費也,可知民情之欣誦,而兩年漕船,無事領運,尤爲可嘉。該僉使,依狀請,加瓜施行,何如?傳曰,允。
又啓曰,秋參罷坐歸路,使其率隷,執捉錦營退吏全濟弘,仍回程赴衙,遽至當場打斃,擧措聞極驚駭。若有平日罪犯,論以蔽罰,何所不可,而身爲刑法之官,致此濫殺無名,其於典則欽恤之義,顧安在哉?刑曹參判趙秉式,施以竄配之典,何如?傳曰,允。
以黃海水使李奎鶴狀啓,椒島鎭致敗唐船,初不問情,徑先回送,該僉使成樂韶,爲先罷黜,其罪狀,令攸司稟處事,傳曰,姑令戴罪擧行。
吏曹啓曰,金山郡守尹昌爕,江華判官除授事,命下矣。以前任靑山縣監,方在解由未出中,何以爲之?敢稟。傳曰,勿拘。
吏曹,江華判官單,尹昌爕除授事,承傳。
兵曹啓曰,卽接巡山哨官李顯經手本,則御營廳所授,肅靖門東邊第一城廓近處,體城二間許頹圮云。爲先令繕工監堅實圍排,卽速修築,而把守軍兵,令該營量宜除出,限改築間,嚴加守直之意,分付,何如?傳曰,允。
吏曹啓曰,南學敎授洪鍾協,西學敎授徐相雨,俱以身病,呈狀乞遞,竝改差,何如?傳曰,允。
又啓曰,繕工監假監役官柳希豊·張時演·朴芳洙,俱以身病,呈狀乞遞,竝改差,何如?傳曰,允。
禮曹啓曰,今六月初四日,延昌府夫人卒哭祭時,王大妃殿望哭儀註,直爲書入王大妃殿之意,敢啓。傳曰,知道。
兵曹啓曰,知中樞府事尹夏禎,同知訓鍊院事李種兢,五衛將李純爕·金駿烈·金元奎,文臣兼宣傳官金昇均·徐光範,守門將盧璣燦,俱以病難供職,呈狀乞遞,竝改差,何如?傳曰,允。
義禁府啓曰,奉朝賀姜㳣竄配之典事,連伏承卽速擧行之命,而臺啓方張,格例有不可違越,成命之下,末由擧行之意,惶恐敢啓。傳曰,卽速擧行。
又啓曰,奉朝賀姜㳣竄配之典事,連伏承卽速擧行之命,而臺啓方張,公格法例,莫可違越,成命之下,末由擧行之意,惶恐敢啓。傳曰,屢飭之下,豈可如是?卽速擧行。
又啓曰,刑曹參判趙秉式,施以竄配之典事,承傳啓下矣。趙秉式平安道中和府竄配,而以承傳內辭意,具罪目,依例發遣府書吏,押送配所,何如?傳曰,允。
又啓曰,奉朝賀姜㳣,施以竄配之典事,承傳啓下矣。姜㳣,以承傳內辭意,具罪目,慶尙道安義縣竄配,而方在忠淸道天安地云,依例發遣府都事,自天安地執捉,仍令押送配所,何如?傳曰,允。
御營廳啓曰,本廳字內,肅靖門東邊體城二間頹圮處,把守軍兵,量宜定送事,自兵曹草記矣。哨軍十五名,將校一人率領,限修築間,嚴加把守之意,敢啓。傳曰,知道。
申錫游啓曰,事變假注書金振龍有身病,勢難察任,今姑改差,何如?傳曰,允。
尹定求啓曰,明日召對,取稟。傳曰,爲之。
又啓曰,行吏曹判書閔泳穆,疏批已下,卽爲牌招,何如?傳曰,允。
申錫游啓曰,行都承旨李喬翼軍國衙門進,行左承旨李應夏不爲仕進,行右承旨朴定陽廚院進,左副承旨徐相祖內閣進,右副承旨尹定求監祭進,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,臣吏兵批兼進之意,敢啓。傳曰,知道。
有政。吏批,行判書閔泳穆,參判洪萬植牌招不進,參議申獻求進,同副承旨申錫游進。
吏批啓曰,行判書閔泳穆,參判洪萬植牌招不進,小臣獨政未安,何以爲之?敢稟。傳曰,只出緊任。
以朴容大爲刑曹參判,金性均爲敦寧都正,雲山郡守鄭永澤,洪原縣監李起俊,已上相換。鐵山府使李漢英,漆原縣監南錫龍,已上相換事,承傳。故判中樞府事金輔鉉,贈領議政,例兼上相贈職事,承傳。故戶參閔昌植,贈吏判,文衡例兼贈職事,承傳。故判敦寧閔謙鎬,贈領議政,例兼上相贈職事,承傳。
傳曰,見窠皆令差出。
再政。以洪萬植爲同經筵,南奎熙爲南學敎授,洪鍾運爲西學敎授,李世卿爲引儀,成煥斗·金鳳植·車濟模爲假監役,郭喜明爲崇靈殿參奉。
兵批,判書韓敬源進,參判李文永病,參議朴鳳彬內閣進,參知玄弼濟入直,同副承旨申錫游進。以兵批言啓曰,全羅左水使,今當差出,而擬望之人乏少,他道防禦使竝擬,何如?傳曰,允。
以趙敬夏爲知事,金寅黼爲同知,鄭完默爲同訓鍊,韓用哲爲僉知,李熙寅爲宣傳官,洪鳳觀·李範然·閔致中·李源玉·朴大熙·崔鴻謙·洪在衡爲五衛將,閔應植爲曹司衛將,李貞鎭爲忠翊將,南奎熙·徐相雨爲文兼,李龍求爲守門將,權國鉉爲摠戎哨官,金一培·洪萬華·崔亨晉爲守門將,李根璜·尙濬·姜來弘爲守門將,李尙濂爲全羅左水使,金禎根爲大興僉使,同知單金濟根,五衛將加設單李顯茂·李夏圭·李述信·權龍圭·梁生基·羅義均·金益友·朴載修·韓泰豊·李萬濤,法聖僉使鄭愚植,加窠仍任。副司果姜性熙·崔載鍵·李基緖·金昌均·金源錫,副司猛金贊根,已上竝單付。
再政。以李敏哲爲禁衛哨官,僉知三單,閔致中·李源玉·朴大熙。
三政。以具春書爲訓鍊僉正。
四政。以趙載五爲訓鍊判官,同知單崔鴻謙。
五政。以白性基爲宣傳官。
六政。以李圭恒爲宣傳官。
申錫游啓曰,左副承旨徐相祖牌不進,伴直無人,行右承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
金振龍改差,代以李東郁爲事變假注書。
吏曹判書閔泳穆疏曰,伏以,臣見帶之職有三,銓任至要重也,外務最繁劇也,閣銜極淸華也。雖文識該洽,才猷通敏者,居一於此,猶將逡巡,以臣愚陋而兼兜竝攬,晏若固有,豈能毫分堪承而然哉?只緣感激恩遇,拚死向前,不睱計成壞利鈍,而蹄涔非河海之槪,射干詎棟樑之具,器小而溢,材弱而顚,其理孔昭。今玆受任幾箇月,曾無尺寸可見之效,則臣之長短,固已畢茹於聖鑑矣。其不足備任使之末,無容縷陳,而衰朽之年,遭罹喪慼,悲遑震剝,榮衛鑠而神識瞀,家常酬應,動致顚錯,矧職事要劇之地乎?機務急切,簿書塡委,辦理諮稟,不容暫曠,而病伏屢月,政召則甘犯逋慢,衙仕則久致瘝廢,竟擔閣僨誤而後已,材薄效蔑,情又苦甚。玆敢摭實仰籲,伏乞聖慈,另垂矜諒,將臣本兼職名,一竝鐫改,以便公私,不勝幸甚。臣無任屛營祈懇之至。答曰,省疏具悉。重任何可輕解?卿其勿辭行公。
癸未六月初二日□時,上御□□□。暗行御史入侍時,座目缺,暗行御史李道宰,以次進伏訖。
上在昌德宮。停常參·經筵。
尹定求啓曰,明日常參·經筵,取稟。傳曰,停。
弘文館啓曰,下番姑降入直,事甚未安,修撰沈遠彬,卽爲牌招入直,何如?傳曰,允。
統理軍國事務衙門啓曰,見今經用轉益艱絀,而裕財之方,莫先於鼓鑄矣。新設於義州,令道臣專管擧行,何如?傳曰,允。
兵曹口傳政事,禁衛千摠單曺秉斗·梁弼煥。
兵曹,摠戎中軍單朴鼎和,今加嘉善除授事,承傳。
弘文館啓曰,下番闕直,事甚未安,應敎姜友馨,卽爲牌招,姑降入直,何如?傳曰,允。
傳曰,有實病玉堂許遞,前望單子入之。
玉堂前望單子入之,副校理尹起元落點。
傳曰,左承旨許遞,前望單子入之。
承旨前望單子入之,李起鎬落點。
以左副承旨徐相祖牌不進罷職傳旨,傳曰,只推。
刑曹啓曰,全羅道玉果縣遠地定配罪人安景煥,到配啓本,放字書下矣。謹依書下,卽爲放送事,分付道臣之意,敢啓。傳曰,知道。
吏曹參判洪萬植疏,,答曰,省疏具悉。所請依施。
上在昌德宮。停常參·經筵。
尹定求啓曰,明日再明日,景陵忌辰祭齋戒正日相値,視事頉稟之意,敢啓。傳曰,知道。
又啓曰,卽者校理鄭秀鉉,以其親病,投章徑行,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
傳曰,吏曹參判有闕之代,前望單子入之。
傳曰,圭璧屢藏,靈雨尙未周洽,言念民事,渴悶何喩?六次祈雨祭,不卜日明日受香,獻官正二品塡差,諸執事亦各別擇差事,分付。
傳曰,左副承旨許遞。
傳曰,政官牌招開政。
傳曰,傳敎遲滯之中官文有用罷職。
禁衛營啓曰,本營騎士將具漢祖,身病猝重,勢難察任,改差,何如?傳曰,允。
奎章閣啓曰,原任待敎洪淳馨,承重祖母喪卒哭日,依定式,遺檢書官勸肉以來之意,敢啓。傳曰,知道。
李起鎬啓曰,應敎姜友馨有身病,副應校尹相翊,副校理金昇均,副修撰尹吉求別兼春秋進,校理鄭秀鉉陳疏徑行,副校理沈琦澤,修撰李大稙在外,副修撰徐光範內閣進,玉堂上下番俱空,事甚未安。修撰沈遠彬,新除授副校理尹起元,竝卽牌招入直,何如?傳曰,允。
傳曰,檢校直閣尹用求馳詣景陵,奉審摘奸,仍留監祭,局內諸陵,一體奉審以來。
傳曰,承旨有闕之代,副護軍金洛鎭除授。
吏曹,同副承旨單金洛鎭除授事,承傳。
傳曰,李觀和·金東爀·趙宗淳,竝永刋仕籍,免爲庶人。
李起鎬啓曰,明日傳香,禮房承旨當爲齋宿,新除授同副承旨金洛鎭,卽爲牌招,何如?傳曰,允。
禁衛營啓曰,本營騎士將,今當差出,而擬望之人乏少,外任竝擬,何如?傳曰,允。
禮曹啓曰,傳曰,圭璧屢藏,靈雨尙未周洽,言念民事,渴悶何喩?六次祈雨祭,不卜日明日受香,獻官正一品塡差,諸執事各別擇差事分付事,命下矣。六次祈雨祭,不卜日今六月初六日,三角山·木覓山·漢江沈虎頭,遣正一品虔誠設行事,知委,何如?傳曰,允。
吏曹啓曰,今此祈雨祭獻官,正一品塡差事,命下矣。判府事李宜翼,判宗正卿李彙重,知事金在顯·鄭基世·李豊翼,俱以年七十以上,不得塡差,判宗正卿李載元,承候官不得塡差,何以爲之?敢稟。傳曰,宗親儀賓,從一品塡差。
又啓曰,敦寧府參奉李聖烈,以其身病,呈狀乞遞,改差,何如?傳曰,允。
又啓曰,繕工監假監役官成煥斗·金鳳植·車濟模,俱以身病,呈狀乞遞,竝改差,何如?傳曰,允。
又啓曰,軍器寺判官鄭一範,以其身病,呈狀乞遞,改差,何如?傳曰,允。
義禁府啓曰,卽接月令醫員鄭宅鉉手本,則以爲時囚罪人鄭顯英,猝得關格,又添泄瀉,目下症形,實爲危劇云。罪人病勢如此,則一邊保放,一邊草記,載在法典矣。鄭顯英,姑爲保放之意,敢啓。傳曰,知道。
傳曰,三嘉縣監之代,恩津縣監申斗善除授,恩律縣監之代,工曹佐郞金亮漢除授。
傳曰,發遣吏郞,諸執事淸齋與否,摘奸以來。
吏曹,三嘉縣監單申斗善,恩津縣監單金亮漢,已上除授事,承傳。
有政。吏批,行判書閔泳穆進,參判未差,參議申獻求牌不進,同副承旨金洛鎭進。以金炳㴤爲藝文提學,丁大森爲司饔主簿,李道振爲繕工主簿,張樂永·鄭寅植·李泰鉉爲假監役,李聖烈爲童蒙敎官,李敎一爲泰安府使,李景鉉爲珍島府使,柳宗植爲慈山府使,尹洤爲金山郡守,權仁國爲高城郡守,閔泳綺爲雲峯縣監,別軍職李允用,積城縣監尙穆鉉,已上今加通政加資事,承傳?廣興令單李熙夏。
再政。以河相圭爲軍器判官,尹秉觀·尹英烈爲掌樂主簿,金瀗秀爲永柔懸令,故學生金鳴履贈戶參例兼,故學生金大漸贈左承旨,故學生金漢涓贈僕正,已上同知金演黼三代。
兵批,判書韓敬源病,參判李文永入直進,參議朴鳳彬內閣進,參知玄弼濟病,行右承旨李起鎬進。同知單洪在衡,五衛將加設單鄭民秀·尹命植·金章遠·姜翼煥,副司果韓仁龍·金奎亨·尹廷淳·陳迪基·朴尙默·全學呂·金魯哲·李善學·趙成國·朴基瓚·李根浩·金漢敎·郭善國·金鳳九·韓處禧·張基祿·崔喜榮·韓錫泰·金絡坪·金鼎碩·朴基信·李華秀·李乃實·李希秀·李致華·李世鳳·文泗英·張一觀·金致極·趙章信·鄭贊重·嚴忠植·公榮瑨·宋榮玉·金成業·趙八榮·鄭智成·尹己默·朴麟赫·崔志崙·朴允洽·崔春崗·金基周·梁侃·文國亨·白樂賢·金商具,已上竝單付。兼泰安防禦使單李敎一。
以吏曹參議申獻求牌不進罷職傳旨,傳曰,只推。
吏曹參判前望單子入之,嚴世永落點。
吏曹啓目粘連,觀此慶尙左道暗行御史李道宰書啓,則安東前府使李雲夏,密陽前府使吳章默,榮川前郡守孫相駿,豊基前郡守李晩昇,軍威前縣監鄭在範,機張前縣監柳寅衡等段,繡啓旣請令攸司稟處,更無可論是白乎矣,李雲夏段,身故勿論是白乎旀。柒谷前府使李載旭段,非不幹能,能於鉤賂,其所明察,察於窺利,饒戶有懷璧之罪,不計多寡而橫討,訟民視居貨之資,勿論枉直而裁斷,面尊位校鄕任,勒差而索情,加卜債善捧錢,作俑而括財,三年做官,了無可記之善,一念肥己,只有不厭之貪,贓犯諸條,合錢一萬一百八十兩是白乎所,有此貪婪之事,不可以已遞勿論是如爲白乎旀。梁山前郡守趙晩植段,三朔之堰役克竣,非不勤勞,一念之壑慾無厭,奈此貪鄙,其前後憑公營私,剝民肥己之跡,昭不可掩是白乎所,校鄕賣任條九千二百八十八兩六錢,盡歸私橐,實贓如是,不可以已遞輕恕是如爲白乎旀。義城前縣監金秉爕段,一境不堪其昏瞀之政,十目莫掩乎貪鄙之跡,胥徒縱恣而無所忌憚,村商繹搔而不得安寢,悍隷虎喝民舍,甁罌俱罄,奸吏鼠竊公貨,囊橐皆肥,以致上納之積愆,宜其中貶之荐遭,贓犯諸條,合錢一萬五千七百七十五兩,若是夥數,不可以旣往勿咎是如爲白有臥乎所,上項三邑前任守令,竝只爲先罷職,令該府拿問嚴勘爲白乎旀。寧海前府使李晩由段,邑子夤緣交通,每多怙勢而行悖,訟民締結行賂,間或非理而狹雜,官規由此紊亂,朋讟隨以喧藉,雖鮮躬犯之贓,難免瘝職之責是如爲白有臥乎所,罷職爲白乎旀。黃山察訪宣俊采段,二千兩郵斂之濫排,縱托公用,二十斗砲畓之放賣,致欠軍需,以私畜而充馹,價何高也,分眞梳而懲錢,言之醜矣,衆怨滋多,列站難支是如爲白有臥乎所,罷黜爲白乎旀。蔚山府使金樂均段,停還後捧糴,藉曰營飭,作夫前揶結,何循謬例是如爲白乎旀。龍宮前縣監朴孝容段,訟多健忘,立落焉翻覆無定,醉或妄呼,擧措則顚倒失常是如爲白乎旀。彦陽前縣監權一圭段,木情錢之濫排,縱藉鄕論,箋差費之加斂,恐啓邑弊是如爲白乎旀。義興縣監權灝段,訟不能題,使刑吏而替決,酒或過量,任奸胥之欺蔽是如爲白乎旀。昌寧前縣監閔璿鎬段,七月之擾,雖緣頑民之乘亂,兩載之政,多由奸胥之舞弄是如爲白乎旀。慈仁前縣監朴奎燦段,寬不濟猛,難免疲軟之責,明未察幽,自多壅蔽之患是如爲白乎旀。省峴察訪金秀馨段,奸不明燭,言或偏聽是如爲白乎旀。上項六邑前後守令,一驛察訪,竝只從重推考爲白乎旀。靈山縣監韓徽源段,船主暗賂,雖歸胥橐,吏鄕頻遞,稍速物議是如爲白乎旀。比安縣監南廷麟段,使令之空庭逃躱,縱緣頑習,將差之出村討索,胡不嚴戢是如爲白有臥乎所,上項兩邑守令,竝推考爲白乎旀。監司趙康夏,前監司尹滋承,沿路京畿監司金弘集,廣州留守朴泳孝段,繡啓論列,俱甚推奬是白乎矣,道臣·守臣體重,今姑勿論爲白乎旀。其餘本道守令·察訪及沿路守令·察訪等段,績乏優異,疵無顯著,竝只置之爲白乎旀。其外梱帥·中軍·虞候·營將·邊將·監牧官等乙良,令兵曹稟處,何如?啓依允。
校理鄭秀鉉疏。省疏具悉。爾其勿辭往護。
上在昌德宮。停常參·經筵。
藥房提調李鎬俊,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿,口傳問安。答曰,知道。世子宮·世子嬪宮,口傳問安。答曰,知道。
大王大妃殿進御二錢重人蔘粟米飮,自今日一貼式,限二日煎入事,榻前下敎。王大妃殿進御二錢重人蔘粟米飮,自今日一貼式,限二日煎入事,榻前下敎。
傳曰,禮房承旨馳詣受香諸處,奉審摘奸以來。
傳曰,美國公使齎來國書,隣好旣敦,宜有報聘。協辦交涉通商事務閔泳翊爲全權大臣,協辦交涉通商事務洪英植爲副大臣,使之前往。
傳曰,賓客有闕之代,前望單子入之。
賓客前望單子入之,左副賓客閔泳穆落點。
傳曰,左副承旨許遞,前望單子入之。
弘文館啓曰,上番闕直,事甚未安,副應敎尹相翊,副校理金昇均別兼春秋進,校理鄭秀鉉·沈琦澤在外。應敎姜友馨,副校理尹起元,竝卽牌招,推移入直,何如?傳曰,允。
議政府啓曰,謹依下敎,昨年軍變時被禍人,令各營門·五部這這探察,謹具別單以入,而貤贈之典,令該曹口傳擧行,餘外或有見漏之人,隨所聞更稟之意,敢啓。傳曰,知道。
統理軍國事務衙門啓曰,機器局旣已設始矣。一應需費,不可無措辦,各司各貢減省條,量宜〈劃〉付,摠戎廳月課契,軍器寺元貢,亦爲移屬該局,何如?傳曰,允。
刑曹啓曰,洪觀錫·全東赫·趙琮淳·鄭致朝等,行己悖戾,持心乖譎,金鎭玉不有法禁,無難犯越,朴女阿只,跳踉無嚴,罪犯罔赦,此等罪人,不可尋常處之。觀錫全羅道羅州牧黑山島,東赫靈光郡椒子島,琮淳扶安縣蝟島,鎭玉珍島府金甲島,遠惡島定配所,致朝慶尙道巨濟府,朴女阿只全羅道珍島府,遠惡地定配所,竝卽押送之意,敢啓。傳曰,知道。
承旨前望單子入之,李晩由落點。
李起鎬啓曰,新除授承旨李晩由,方在罷職中,亦在解由未出中,何以爲之?敢稟。傳曰,敍用勿拘。
督辦軍國事務金炳始疏曰,伏以膠擾不止,株守莫回,罪固難貰,情在必察,畢暴由中之懇,尙斳體下之恩,頃者隆批,奉讀以還,惶愕失圖,未敢以倖逭威罰,謬蒙勉詡,爲榮幸也。夫奉令承敎,事君之一節,勵廉知恥,立身之四維,不揣涯量之濫,只事趨走之恭,縱欲諉一節之自效,得無懷四維之大防乎?第臣一介去就,何關重輕,而諸務之絆身,無往非至要且劇,無堪之實,難冒之義,竊庶燭照而無遺,欲縮首恭竢,瘝墜滋悚,欲疾聲荐籲,瀆屑是怵,臣情到此,如窮無歸。臣本庸鈍疎闇,槃燭莫辨,履屐無當,偏蒙煦濡,聖念眷眷於恩勤,恒思殫竭,微諒規規於報效,木石之頑,尙猶感恩,燥濕不擇,實所矢心,而煩懇或近於規避,苦辭有似乎工謀。然斷斷衷赤,質諸神明,惟蚤夜惕厲,食息靡安者,葵悃徒切於傾日,莫紓憂虞之溢目,菲才無補於救時,那能殷務之仔肩?且念國之財幣,有定數,如人之財力,有分限,以有數而應無窮之用,以有限而責難勝之任,則說不去而行不得也。以人視職,均之爲勢無奈矣。至若私心之難安,豈或公格之强引?此不獨臣自爲之說,聽之物論,亦皆認以當去,則臣雖欲恬然蹲仍,何以解嗤詈之交至乎?此皆臣必辭之義,而最臣貞痼,自是難醫,近復衰相驟侵,百證交攻,痰積而內壅,水穀不化,氣鬱上升,風火隨發,神精眩霿,不能大耐於冗遝,形骸消瘦,無以自力於奔趨,此尤臣目下難强之狀也。以情而旣如此,以病則又如此,臣安得不冒萬死更煩聰聽,以莫曲遂之仁也?伏乞聖明,念職事不宜委縻,察臣言之寔出懇迫,將臣所有賓銜餉務及督辦惠局之任,竝賜鐫斥,以存廉防,仍治臣屢瀆之罪,以肅綱紀,千萬幸甚。臣無任云云。答曰,省疏具悉。本兼諸務,何可竝解?所辭中賓銜依施。
上在昌德宮。停常參·經筵。
金洛鎭啓曰,明日常參·經筵,取稟。傳曰,停。
申錫游啓曰,忠肅公閔謙鎬祠版,遣承旨致祭事,命下矣。何承旨進去乎?敢稟。傳曰,右副承旨進去。
又啓曰,卽者修撰沈遠彬,以其親病,陳疏徑行,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
又啓曰,副應敎尹相翊,校理金昇均,副修撰尹吉求別兼春秋進,校理鄭秀鉉·沈琦澤,修撰李大稙在外,沈遠彬陳疏徑行,副修撰徐光範內閣進,玉堂上下番俱空,事甚未安。應敎姜友馨,副校理尹起元,竝卽牌招入直,何如?傳曰,允。
又啓曰,卽見德源府使鄭顯奭火輪船問情狀啓,則職銜姓字下,不爲着銜,直書名字,有違格例,原狀啓所當還下送,而係是邊情,雖不得不捧入,該府使不可無警,從重推考,何如?傳曰,允。
申錫游啓曰,前泰安防禦使李尙濂,移拜全羅左水使,有除朝辭赴任之命矣。密符則以前所受仍佩,諭書則按寶,使院吏齎傳,何如?傳曰,允。
傳曰,奉審閣臣入侍。
傳曰,吏曹參議有闕之代,前望單子入之。
吏曹參議前望單子入之,朴鳳彬落點。
傳曰,政官牌招開政。
統理交涉通商事務衙門啓曰,美國報聘,旣有成命矣。國書,令文任撰出,何如?傳曰,允。
又啓曰,全權大臣之行,今將前往矣。從事官以徐光範差下,何如?傳曰,允。
禁衛營啓曰,本營騎士將李斗鉉,以前任雲峯縣監,尙在任所矣。領軍之職,久曠可悶,改差,何如?傳曰,允。
摠戎廳啓曰,本廳哨官朴晉熙,身病猝重,勢難察任,改差,何如?傳曰,允。
吏曹啓曰,崇靈殿參奉郭喜明,以其身病,呈狀乞遞,改差,何如?傳曰,允。
傳曰,京兆堂上有闕之代,前望單子入之。
京兆堂上前望單子入之,右尹朴承儒落點。
吏曹左尹單朴承儒,右尹單李炳敎。
李起鎬啓曰,假注書李東郁有身病,勢難察任,今姑改差,何如?傳曰,允。
吏曹啓曰,繕工監假監役官張樂永·鄭寅植·李泰鉉,俱以身病,呈狀乞遞,竝改差,何如?傳曰,允。
傳曰,金吾堂上竝許遞,前望單子入之。
金吾堂上前望單子入之,判義禁鄭基世,知義禁李鎬俊,同義禁韓圭稷·張錫龍落點。
傳曰,藥房提調許遞,前望單子入之。
內醫提調前望單子入之,李秉文落點。
傳曰,公事不審之中官洪宅柱罷職。
金洛鎭啓曰,吏曹參判嚴世永,參議朴鳳彬疏批已下,竝卽牌招,何如?傳曰,允。
又啓曰,時任大臣,有時急稟達事,率金吾堂上·左右捕將,來詣閤外,請對矣。傳曰,入侍。
傳曰,捕廳在囚罪人許煜·張泰辰·張順吉·金昌榮·柳興燁·張在植·李奉學,令王府具格拿來南間囚。
傳曰,庭鞫爲之。
傳曰,庭鞫處所,以禁衛營爲之。
傳曰,委官,領議政爲之。
臺諫前望單子入之,大司憲李冕榮,大司諫沈相穆,執義金容圭,司諫洪正厚,掌令朴顥陽·金在健,獻納李錫弘,持平梁相器·南濟元,正言趙尙學·李秉偉落點。
有政。吏批,行判書閔泳穆牌不進,參判嚴世永進,參議朴鳳彬式暇,同副承旨金洛鎭進。以吏批言啓曰,行判書閔泳穆牌招不進,參議朴鳳彬式暇,小臣獨政未安,何以爲之?敢稟。傳曰,仍爲之。以任冕鎬爲兵曹參議,全權大臣單閔泳翊,全權副大臣單洪英植,從事官單徐光範,前五衛將崔道敏,今加嘉善,朝官年八十,依法典加資。再政。以金漢哲·洪在疇·田龍鎭爲假監役,閔泳壽爲敦寧參奉,韓用鎭爲崇靈殿參奉。
兵批,判書韓敬源病,參判李文永,參議未差,參知玄弼濟入直進,右副承旨申錫游進。僉知加設單李允用,五衛將加設單禹錫九·李濟豊·朴暢植·金泓龜,副司果鄭一範單付。
吏曹參議申獻求疏曰,伏以臣,以無似之品,叨不稱之任,違嚴召而不麗郵罰,陳情懇而未蒙恩諒,怵畏義分,黽勉承膺,今踰月矣。竊伏念犬羊之裘,不足裼也,糞土之墻,不可圬也。不忖賤疾之庸瑣,徒懷榮途之低廻,則人之視臣,孰不嗤點,而一握爲笑也?顧臣所受聖恩與天,曲施雨露,俾潤槁朽,縱有含珠之誠,欲報涓埃,奈無挈甁之知,可資絲粟。且臣稟質脆薄,素有注夏之症,日者政席,中暑而退,仍委床笫,㱡㱡不省,現前實恙,恐無以時日陳就。玆敢齎悚臚情,仰瀆崇嚴,伏乞聖慈,俯垂矜諒,亟遞臣所帶吏曹參議之職,俾公私耦幸焉。無任云云。省疏具悉。所請依施。
修撰沈遠彬疏,省疏具悉。爾其勿辭往護。
吏曹參判嚴世永疏。答曰,省疏具悉。卿其勿辭行公。
吏曹參議朴鳳彬疏。省疏具悉。爾其勿辭察職。
癸未六月初六日□時,上御□□□。時原任大臣·金吾堂上·左右捕將,請對入侍時。
癸未六月初六日□時,上御□□□。奉審閣臣入侍時,上曰,史官分左右。仍命閣臣進前。用求進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。還詣景陵,仍留監祭,將事安寧之意,敢此仰達矣。
上在昌德宮。停常參·經筵。
金洛鎭啓曰,來十一日,朝參日次矣。敢稟。傳曰,停。
又啓曰,明日常參·經筵,取稟。傳曰,停。
又啓曰,故領議政李最應祠版,遣承旨致祭事,命下矣。何承旨進去乎?敢稟。傳曰,都承旨進去。
又啓曰,文獻公金輔鉉祠版,遣承旨致祭事,命下矣。何承旨進去乎?敢稟。傳曰,同副承旨進去。
又啓曰,新除授正言趙尙學,方在被謫蒙放中,何以爲之?敢稟。傳曰,蕩滌敍用。
弘文館啓曰,下番闕直,事甚未安,應敎姜友馨,卽爲牌招,姑降入直,何如?傳曰,允。
傳曰,委官,右議政爲之。
傳曰,暵乾太甚,農稼受災,極備之咎,良由否德,慙歎憂憫,靡能自寧。社稷別祈雨祭,再明日遣大臣虔誠設行。
傳曰,藥房都提調許副。
傳曰,藥院都提調有闕之代,前望單子入之。
內醫都提調前望單子入之,領議政洪淳穆落點。
傳曰,在外臺諫竝許遞,前望單子入之。
臺諫前望單子入之,大司諫申泰寬,執義沈相說,司諫白義行,掌令朴齊聖,獻納洪學周,持平尹英秀,正言具健喜·金鎭祜落點。
金洛鎭啓曰,庭鞠爲之事,命下矣。新除授大司諫申泰寬,執義沈相說,司諫白義行,掌令朴齊聖,獻納洪學周,持平尹英秀,正言具健喜·金鎭祜,一體牌招,何如?傳曰,允。
吏曹啓曰,今此社稷別祈雨祭,遣大臣設行事,命下矣。領議政洪淳穆,藥院都提調例不得塡差,左議政金炳國庭鞠進,右議政金炳德委官進,領敦寧徐堂輔有實病,領府事宋近洙,判府事申應朝,俱以在外,推移無路,何以爲之?敢稟。傳曰,資窮宗親儀賓中塡差。
兵曹口傳政事,禁衛營騎士將單具瑛祖。
義禁府問事郞廳六單,南廷哲·鄭寅學·鄭寅奭·李重夏·姜友馨·嚴胄永。
義禁府啓曰,今此庭鞠時,本府都事不可不備員,都事沈僖澤奉命在外,令該曹口傳相換,以爲擧行,何如?傳曰,允。
又啓曰,今此庭鞠時,假都事十員,令該曹口傳差出,以爲擧行,何如?傳曰,允。
又啓曰,今此庭鞠時,罪人往來之際,例有軍兵排圍之事,令禁衛營擧行,何如?傳曰,允。
禁衛營啓曰,因義禁府草記,罪人往來之時,圍排軍一百名定送之意,敢啓。傳曰,知道。
又啓曰,本營哨官金樂瀅,身病猝重,勢難察任,改差,何如?傳曰,允。
御營廳啓曰,今此禁衛營庭鞠時,依兵曹節目,設布帳專當擧行,罪人結幕處,步軍一哨,將官一員率領排立,雜人一切嚴禁,而事畢後,待標信罷出之意,敢啓。傳曰,知道。
左右捕盜廳啓曰,在囚罪人許煜等,移送義禁府之意,敢啓。傳曰,知道。
李重七啓曰,臣重七,今日庭鞠進去,下直之意,敢啓。傳曰,知道。
吏曹口傳政事,禁府都事沈僖澤,繕工奉事慶光國,已上相換事,承傳。
李東郁改差,代以李容善爲事變假注書。
金洛鎭啓曰,行都承旨李喬翼廚院進,行左承旨朴定陽機器局進,行右承旨李起鎬不爲仕進,左副承旨李重七庭鞠進,右副承旨申錫游奉命在外,院中只有臣一人,伴直無人。行右副承旨所當牌招,而拘於廳規,不得請牌,何以爲之?敢稟。傳曰,牌招。
鞠廳啓曰,問事郞廳南廷哲有頉代,副司果兪鎭奎差下,何如?傳曰,允。
兵曹啓曰,粘連啓下是白有亦,慶尙左道暗行御史李道宰書啓,吏曹回啓內,梱帥·中軍·虞候·營將·邊將·監牧官等乙良,令兵曹稟處事,啓下矣。觀此慶尙左道暗行御史李道宰書啓,則大邱前營將康在五段,悍卒自下作威,或有輕囚之濫斃,猾校從中售奸,以致死罪之逃躱是如爲白有臥乎所,悍卒之作威,輕囚濫斃,猾校之售奸,死罪逃躱,係是不職,從重推考爲白乎旀。慶州前營將玄昇運段,閭里安業,不聞抱鼓之警,營庭少事,幾至囹圄之空,捐廩繕廨,竣公役,而不煩民力,試題考講,際時擾而能鎭人心是如爲白有臥乎所,抱鼓不聞,囹圄幾空,捐殘廩竣公事,民不煩力,際時擾鎭人心,治尤可嘉,如此優績,合有示意之擧,似當施以相當職調用之典是白乎矣,係干恩賞,不敢擅便,上裁敎是白乎旀。前兵使李基赫,前水使金東奭等段,繡啓論列,雖有褒嘉,梱帥事體,與守令·邊將有異,今姑勿論爲白乎旀,其餘中軍·虞候·營將·邊將·監牧官等,別無優績,亦乏顯疵,竝只置之,何如?啓依回啓施行爲良如敎。
右議政金炳德箚略曰,臣伏承委官之命,曷敢不蹶趨膺,而第伏念臣家,從前有私義之難冒者,凡於金吾之職,按獄之任,尋單陳籲,輒蒙恩諒,則臣何敢自阻於體下之仁,遽拚世傳之所守哉?乞賜變通焉。取進止。答曰,省箚具悉卿懇。前時則年代稍近,爲其伸情,今日則義理無拘,可以從事。況此獄嚴重,以卿斷斷體國之心,必有所深量於急病之義,望勿過引,卽按鞠事。仍傳曰,此批答,遣史官傳諭。
大護軍李鎬俊疏略曰,臣伏奉金吾除旨,捕囚諸逆,庭鞠有命,何敢不蹶趨承,而念臣家曾有私義難冒,區區愚衷,有難遽拚世守,亟賜鐫改焉。臣無任云云。答曰,省疏具悉。世澤寢遠,處義亦宜有限,鞠體嚴急,卽爲行公。
領議政洪淳穆箚。答曰,省箚具悉卿懇。愼節旣如此,委官之任,當變通矣。卿其諒之。仍傳曰,此批答,遣史官傳諭。
上在昌德宮。停常參·經筵。
李起鎬啓曰,明日常參·經筵,取稟。傳曰,停。
傳曰,禮房承旨馳詣社稷,奉審摘奸以來。
宗親府啓曰,今此璿源譜略修正時,譜略子孫錄中,改錄處,有從便釐正之例,今亦依此擧行,何如?傳曰,允。
司譯院啓曰,玄采·高永學·洪正植·李鍾植·柳鍾翕,方以各陣差官擧行,而時無職名,令該曹口傳付軍職,帶冠常仕,何如?傳曰,允。
兵曹啓曰,今六月初九日,社稷別祈雨祭時,守門當爲塡差,而本曹郞廳·員外郞·五衛將,除入直,與在外未肅拜,排擬苟艱,依定式軍門將官,代差以入之意,敢啓。傳曰,知道。
傳曰,左捕將許遞,督辦軍國事務金炳始除授。
李起鎬啓曰,督辦軍國事務金炳始,左捕將除授事,命下矣。卽爲牌招,傳授命召及大將牌·傳令牌,何如?傳曰,允。
兵曹,左邊捕盜大將單金炳始除授事,承傳。
議政府,左邊捕盜大將單金炳始。
罪人許煜,原情後,刑問一次,訊杖第八度停刑。張泰辰原情後,刑問一次,訊杖第九度停刑。張順吉原情後,刑問一次,訊杖第二度停刑,與金昌榮面質。金昌榮原情後,刑問一次,訊杖第三度停刑。柳興燁原情後,刑問一次,訊杖第六度停刑。張在植原情後,刑問一次,訊杖第七度停刑?李奉學原情後,刑問一次,訊杖第五度停刑。
吏曹口傳政事,前五衛將趙秉義,贈兵參同禁訓都例兼,前監役丁龍燮,贈吏議,前學官金容培,贈樂正,出身閔元植,贈訓都,進士李建春,贈監察,幼學閔致馥,贈監察,幼學尙潤,贈樂正,出身金完實,贈器簿,前別選軍官尙範植,贈兵議,軍校梁,贈工議,軍校朴興英贈兵參,同禁訓都例兼,良人李命祿·鄭昌壽,贈禮奉,已上贈職事,承傳。
李起鎬啓曰,命召親納,例也,而前左邊捕盜大將李鳳儀,謂有身病,使其軍官替納,事甚未安,推考,何如?傳曰,允。
又啓曰,行都承旨李喬翼軍國衙門進,行左承旨朴定陽機器局進,臣監祭進,左副承旨李重七庭鞠進,右副承旨申錫游,同副承旨金洛鎭奉命在外,坐直無人。行都承旨·行左承旨,竝所當牌招,而拘於廳規,不得請牌,何以爲之?敢稟。傳曰,牌招。
又啓曰,今日社稷別祈雨祭奉審後,諸執事摘奸時,執禮初不待令,査問委折,則以原在外權昌洙塡差云,故今方更爲塡差,而不審之當該吏曹堂上,不可無警,推考,何如?傳曰,允。從重推考。
朴定陽啓曰,行都承旨李喬翼牌不進,伴直無人,所當更爲牌招,而拘於廳規,不得請牌,何以爲之?敢稟。傳曰,牌招。
領議政洪淳穆,左議政金炳國,右議政金炳德,聯名箚略曰,伏以蘊隆太甚,天澤否隔,俾擧禱雩之典,又將何修而消弭之歟?況今漏網凶逆,尙多假息,天討稽遲,民彝斁塞,治象世道,若不保朝夕。我殿下反求諸己,益勉參贊位育之功,澄淸本源,莊敬對越,尋究其災之所由生,德之所由盛,必有惕念而自省。夫答天心,莫過乎悅民心行實政,則天之眷顧,民之蘄嚮,恒暘咎徵,化爲甘,惟聖明懋哉懋哉。臣等謬忝燮理,蔑聞贊至化濟時艱,招玆孔棘之災異,寔無所逃罪,何敢晏然恬冒乎?伏願亟賜斥退,俾有謝天譴慰民生焉。取進止。答曰,省箚具悉卿等之懇。亢旱爲災,民憂如焚,際陳嘉謨,忠愛眷眷,實心實政,以答天心,旨哉言乎,可不服膺?此政君臣上下惕厲交修之會,而巽讓之故事,誠過矣。卿等其體諒,益展遠猷,弘濟時艱。仍傳曰,此批答,遣史官傳諭。
前學官朴宜鉉疏略曰,臣生長嶺南,熟諳鄕俗,先正古家,微門寒閥,無非拔尤可用之材,而最其中,星州甑山坊考盤洞李圪,孝友根於性,謙讓持其心,手握風雲之變,胸藏淵海之闊,兵法之奇變,算術之精妙,膂力之强健,才智之贍敏,求古良將,不必多讓,而方今治規更張,一藝一能之士,亦皆用之不次,則況似此不世出之人物,不但招之以旌,亦不可餌之以爵,優恩隆遇,必如古聖王聘賢之禮,則豪傑之待而興者,不但李屹一人而已。若待其出世,試其所蘊,與臣所奏,有所違劃,則臣當伏妄率欺君之罪,甘受鈇鑊之誅焉。臣無任云云。省疏具悉。所陳用人之說,當留念矣。
保寧幼學具承祖等疏略曰,保寧雖是海陬小邑,亦以湖右之保障。越去辛未,陞縣爲府,合屬水管,于今十有三年之間,百弊層生,邑困民瘁,喁喁若無望安堵,蓋館殿·校宮·社稷,奉置邑基之內,而巋然獨立於空城,焚香每致曠愆,事體未安者一也。邑之三政官,以梱帥體重,一任監色,三政紊亂,害及民間,官政之疎虞者二也。水營處在二十里外,凡民之轉輸也,詞訟也,彷徨徑日,民被捉拿,則下隷之誅求,倍勝於列邑,生民之難支者三也。又此水營,禁松衙門也,凡民之採薪構屋,謂以犯禁,濫討貨賂,村閭之不能奠接者四也。官衙邑屬,各分東西,公貨拖愆,生梗踵至,其害竟歸於民間,一境之受病五也。保寧雖曰合營,已無主官之彈壓,其在備虞,疎漏莫甚者六也。凡稅穀臭載,卽守土分憂之意,而移定隣邑,替行其役,他邑下隷之作弊不一,附近各洞亦受其害者七也。廢邑合營後,民志靡定,習俗漸渝,此是地利不如人和之謂也。上項諸弊,亶在邑之復舊,亟命攸司之臣,仍舊貫復邑焉。臣等無任云云。省疏具悉。疏辭令廟堂稟處。
上在昌德宮。停常參·經筵。
李起鎬啓曰,明日常參·經筵,取稟。傳曰,停。
李喬翼啓曰,臣喬翼,故領議政李最應祠版致祭進去,下直之意,敢啓。傳曰,知道。
李起鎬啓曰,行都承旨李喬翼致祭進,行左承旨朴定陽,機器局進,左副承旨李重七庭鞠進,右副承旨申錫游,同副承旨金洛鎭奉命在外,院中只有臣一人,伴直無人。行左承旨,所當牌招,而拘於廳規,不得請牌,何以爲之?敢稟。傳曰,牌招。
罪人許煜,更推後,刑問一次,訊杖第二度停刑,罪人張泰辰,更推後,刑問一次,訊杖第五度停刑,罪人張順吉更推後,刑問一次,訊杖第二度停刑,罪人金昌榮更推後,刑問一次,訊杖第七度停刑,罪人柳興燁更推後,刑問一次,訊杖第五度停刑,罪人張在植更推後,刑問一次,訊杖第三度停刑,罪人李奉學,更推後,刑問一次,訊杖第四度停刑。
傳曰,圍籬安置罪人白樂寬,令王府具格拿來,南間囚。
禁衛營啓曰,北倉機器局,今已移設矣。本營入直將卒,撤罷之意,敢啓。傳曰,知道。
李起鎬啓曰,行左承旨朴定陽牌不進,伴直無人,所當更爲牌招,而拘於廳規,不得請牌,何以爲之?敢稟。傳曰,牌招。
罪人煜·秦辰·順吉·昌榮·興燁·在植·奉學等,竝捧遲晩。
上在昌德宮。停常參·經筵。
自開東至巳時,灑雨下雨,測雨器水深五分。
藥房提調李秉文,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不〈必〉入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李起鎬啓曰,明日常參·經筵,取稟。傳曰,停。
又啓曰,事變假注書李容善有身病,勢難察任,今姑改差,何如?傳曰,允。
兵曹口傳政事,副司勇單玄采·高永學·洪正柱·李鍾植·柳鍾翕,以上單付。
弘文館啓曰,下番無他推移之員,不得已以上番姑降入直之意,敢啓。傳曰,知道。
義禁府啓曰,圍籬安置罪人白樂寬,具格拿來,南間囚事,承傳啓下矣。全羅道濟州牧圍籬安置罪人白樂寬,卽爲發遣府都事,具格拿來之意,敢啓。傳曰,知道。
又啓曰,柒谷前府使李載旭,梁山前郡守趙晩植,義城前縣監金秉爕等,竝爲先罷黜,拿問嚴勘事,傳旨啓下矣。李載旭下去全羅道海南地,趙晩植下去京畿楊州地,金秉爕以高城郡守,時在任所云,依例發遣府羅將,竝拿來,何如?傳曰,待待命拿囚。
罪人煜·泰辰·順吉·昌榮·興燁·在植·奉學等,竝捧結案。
傳曰,鞫廳撤罷。
大司憲李冕榮,大司諫申泰寬,執義沈相說,司諫白義行,應敎姜友馨,副應敎尹相翊,掌令朴顥陽·朴齊聖,持平尹英秀·南濟元,獻納洪學周,副校理尹起元·金昇均,正言具健喜·金鎭祐,副修撰尹吉求·徐光範等啓曰,請竄配罪人姜㳣,更加當律,以正邦憲焉。措辭見上答曰,不允。已有處分,勿煩。
大司憲李冕榮,大司諫申泰寬,執義沈相說,司諫白義行,掌令朴顥陽·朴齊聖,持平尹英秀·南濟元,獻納洪學周,正言具健喜,金鎭祐等啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請經斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝工,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人歧鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請經斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳內等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建爕,與謀反大逆不道知情不告罪人哲鎬·彙靖,竝施孥戮之典。措辭見上請放逐鄕里罪人李景夏·申正熙,還發配所,以正邦憲焉。措辭見上請黑山島圍籬安置罪人朴遇賢,亟令王府夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府,竝設鞫得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島安置罪人申,令王府設鞫得情,夬正典刑焉。措辭見上請賜死罪人源進支屬,亟施散配,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請賜死罪人應準·會正支屬,竝施散配,以伸邦憲焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請濟州牧圍籬安置罪人尹相和,亟允鞫廳所請,夬正典刑焉。措辭見上請賜死罪人顯德·采夏·載晩·秉昌·宇熙支屬,竝施散配,荏子島安置罪人李敦應,薪智島安置罪人吳夏泳,金甲島安置罪人尹胄鉉,古今島安置罪人姜凡秀,亟降明命,以伸王章焉。措辭見上答曰,不允。賜死諸罪人等事,李敦應·吳夏泳·尹胄鉉·姜凡秀等事,已有處分,勿煩。
正言金鎭祐啓曰,請梟示罪人性世,亟施孥戮之典。措辭見上答曰,不允。
兩司合啓,李源進事中,有如下李字,抹出,任應準·李會正事中,痛矣下,任字抹去,應準下,李字抹去。
戶曹啓曰,全權大臣一行,前發美國時,盤纏別單書入之意,敢啓。傳曰,知道。
傳曰,甘雨旣始,未洽而旋霽,渴望之餘,憂憫轉甚。宗廟別祈雨祭,再明日遣大臣虔誠設行。
傳曰,傳命誤傳之中官洪宅柱,從重推考。
傳曰,督辦軍國事務金炳始,行護軍李憲稙,特爲加資。
傳曰,陰竹縣監之代,平壤庶尹李源麟除授。
傳曰,平壤庶尹之代,長水縣監尹泰元除授。
傳曰,興陽監牧官金聖澤,守令待窠,首先擬入。
傳曰,抱川縣監洪在羲,特爲加資。
傳曰,中官金圭復·黃胤明·金圭錫,竝特爲加資,差備中官元宜亨·李存謙·洪圭夏,令內府各別調用。
李容善改差,代以李東郁爲事變假注書。
傳曰,發遣吏郞,諸執事淸齊與否,摘奸以來。
傳曰,訓鍊主簿韓億吉,瓜近監牧官,作窠擬入。
吏曹啓曰,平壤庶尹李源麟,陰竹縣監除授事,命下矣。以前任寶城郡守,方在解由未出中,何以爲之?敢稟。傳曰,勿拘。
吏曹,陰竹縣監單李源麟,平壤庶尹單尹泰元,已上除授事,承傳。
義禁府罪人煜,年五十七矣結案白等,矣身根脚段,父㩔,父矣父潝,母周召史,母矣父象濂,竝只故白良乎,父母以胎生於慶尙道順興東面九尾村,入籍居生是白乎旀,行凶節次段,本以蟣蝨之微,久畜梟獍之性,着軍服佩環刀,敢懷不測之計,入脩門,蹂禁扃,做出窮凶之變念,當日干犯之罔有紀極,實萬古亂逆之所未曾有,情節旣已輸軟,典憲合施極律,謀反大逆不道的實,遲晩的只,罪,不待時凌遲處死事。
義禁府罪人赫辰,年三十矣結案白等,矣身根脚段,父順吉生存,父矣父德寬故,母朴召史生存,母矣父致運故白良乎,父母以胎生於東部枉尋里,移居于安巖洞,入籍居生是白乎旀,行凶節次段,渠以軍額下賤,素有凶肚之內蓄,始自九重門攔入,罪著首亂,至於四人轎擔出,言猶骨顫,逆節已露於捕招,寸剮猶輕,爰辭自服於庭訊,尺律焉逭?謀反大逆不道的實遲晩的只,罪,不待時凌遲處死事。
義禁府罪人順吉,年七十三矣結案白等,矣身根脚段,父德寬,父矣父名不知,母金召史,母矣父用朞,竝只故白良乎,父母以胎生於東部枉尋里,移居于鍾巖,入籍居生是白乎旀,行凶節次段,性本陰慝,質又獰頑,樂禍倡亂,始也籍口於放料,逞凶肆毒,終焉作頭於犯闕,兼以厥子之同惡,甘爲亂賊之犯分,旣以承款,焉逭當律?謀反大逆不道的實遲晩的只,罪,不待時凌遲處死事。
義禁府罪人昌榮,年五十二矣結案白等,矣身根脚段,父仁甲,父矣父名不知,母黃召史,母矣父名不知,竝只故白良乎,父母以胎生於東部踏尋里,移居于典農,入籍居生是白乎旀,行凶節次段,素以猂毒之種,又兼狡惡之性,隨亂軍焉煽惡,樂乘禍機,締匪類而逞凶,甘售陰計,順吉之供招旣如彼,捕廳之文案又如此,逆節旣以掀露,當律焉敢倖逭?謀反大逆不道的實遲晩的只,罪不待時凌遲處死事。
義禁府罪人興燁,年五十二矣結案白等,矣身根脚段,父命得,父矣父喜根,母盧召史,母矣父千乭,竝只故白良乎,父母以胎生於東部枉尋里,移居于典農,入籍居生是白乎旀,行凶節次段,汝矣身不過蟣蝨之賤,乃包鴟鵂之毒,突爾犯闕,甘作干常之惡,肆然倡衆,敢逞禍國之心,諉以入直別宮,豈曰昧群凶之猖獗,謂之取路建陽,適足爲爾口之自服,情節盡露,當律焉逭?謀反大逆的實遲晩的只,罪,不待時凌遲處死事。
義禁府罪人在植,年三十三矣結案白等,矣身根脚段,父德基,父矣父名不知,竝只故,母金召史生存,母矣父名不知故白良乎,父母以胎生東部廟洞,移居于枉尋里,入籍居生是白乎旀,行凶節次段,敢以宿衛之卒,遽作犯闕之變,旣逞不測之凶心,自速罔赦之重辟,五月下鄕,七月上京,已無公文之可證,前日捕招,今日庭訊,益著情節之莫掩,揆以尺律,合施寸剮。謀反大逆不道的實遲晩的只,罪,不待時凌遲處死事。
義禁府罪人奉學,年五十五矣結案白等,矣身根脚段,父在順,父矣父名不知,母崔召史,母矣父名不知,竝只故白良乎,父母以胎生於東部枉尋里,移居于典農,入籍居生是白乎旀,行凶節次段,作頭召亂,旣出命俊之逆招,開口輸服,可驗捕廳之供辭,天網齊懸,焉敢隔年之逃?王章斯嚴,合有今日之誅。謀反大逆不道的實遲晩的只,罪,不待時凌遲處死事。
鞫廳別議啓,罪人煜·赫辰·順吉·昌榮·興燁·在植·奉學等罪犯,俱係惡逆,不可晷刻假息於覆載之間,旣捧結案,請煜·赫辰,鍾樓街上,竝不待時凌遲處死,順吉·昌榮·興燁·在植·奉學,軍器寺前路,竝不待時凌遲處死,仍令王府,考适·雲例擧行。啓依允。
吏曹參議朴鳳彬疏略曰,社稷別祈雨祭設行時,執禮權昌洙,初不來待,以致付標,至蒙重推之命。祀典之重,顧何如,而臣據職失照,責無所逃,伏乞亟降處分,刊臣所帶之銜,治臣當勘之罪焉。臣無任云云。省疏具悉。旣已問備矣,何必爲引?爾其勿辭察職。
上在昌德宮。停常參·經筵。
李重七啓曰,明日乃是初伏,自明日處暑間,視事頉稟之意,敢啓。傳曰,知道。
又啓曰,假注書李寅璧有身病,勢難察任,今姑改差,何如?傳曰,允。
傳曰,禮房承旨馳詣宗廟,奉審摘奸以來。
議政府啓曰,義州府尹·東萊府使,行將辭朝矣。自今以後,使之從便挈眷,何如?傳曰,允。
兵曹啓曰,今六月十二日,宗廟別祈雨祭時,守門當爲塡差,而本曹郞廳·員外郞·五衛將,除入直與在外未肅拜,排擬苟艱,依定式軍門將官,代差以入之意,敢啓。傳曰,知道。
李重七啓曰,行都承旨李喬翼軍國衙門進,行左承旨朴定陽機器局進,行右承旨李起鎬監祭進,左副承旨申錫游,同副承旨金洛鎭奉命在外,院中只有臣一人,伴直無人。行左承旨,所當牌招,而拘於廳規,不得請牌,何以爲之?敢稟。傳曰,牌招。
大司憲李冕榮,大司諫申泰寬,執義沈相說,司諫白義行,應敎姜友馨,副應敎尹相翊,掌令朴顥陽·朴齊聖,持平尹英秀·南濟元,獻納洪學周,副校理金昇均,正言具健喜·金鎭祜,副修撰尹吉求·徐光範等啓曰,請竄配罪人姜㳣,更加當律,以正邦憲焉。措辭見上答曰,不允。已有處分,勿煩。
大司憲李冕榮,大司諫申泰寬,執義沈相說,司諫白義行,掌令朴顥陽·朴齊聖,持平尹英秀·南濟元,獻納洪學周,正言具健喜·金鎭祜等啓曰,請物故罪人國榮,亟施孥籍之典焉。措辭見上請勿故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·處壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞠得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人朴載仁,亟令王府嚴鞠得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人歧鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加嚴鞠,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府設鞠得情,夬正邦憲焉。措辭見上請大逆不道罪人赫晉·祐秀·鳳周等諸罪人,竝施适·雲已施之律,使此王法伸,而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典。措辭見上請放逐鄕里罪人李景夏·申正熙,還發配所,以正邦憲焉。措辭見上請黑山島圍籬安置罪人朴遇賢,亟令王府夬正典刑焉。措辭見上請金甲島圍籬安置罪人孫永老,設鞠嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞠得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉圭,更令王府,設鞠嚴覈,明正典刑焉。措辭見上請金甲島安置罪人申㰔,令王府設鞠得情,夬正典刑焉。措辭見上請賜死罪人源進支屬,亟施散配,以正邦憲焉。措辭見上請羅州牧智島安置罪人金平默,亟令王府嚴覈得情,快正典刑焉。措辭見上請賜死罪人應準·會正支屬,竝施散配,以伸邦憲焉。措辭見上請濟州牧圍籬安置罪人白樂寬,亟令王府設鞠得情,夬正典刑焉。措辭見上請濟州牧圍籬安置罪人尹相和,亟允鞠廳所請,夬正典刑焉。措辭見上請賜死罪人顯德·采夏·載晩·秉昌·宇熙支屬,竝施散配,荏子島安置罪人李敦應,薪智島安置罪人吳夏泳,金甲島安置罪人尹胄鉉,古今島安置罪人姜凡秀,亟降明命,以伸王章焉。措辭見上答曰,不允。賜死諸罪人等事,李敦應·吳夏泳·尹胄鉉·姜凡秀等事,已有處分,勿煩。
正言金鎭祜啓曰,請梟示罪人性世,亟施孥戮之典焉。措辭見上答曰,不允。
傳曰,政官牌招開政。
傳曰,全權大臣入侍。
傳曰,左副承旨許遞,前望單子入之。
政院啓曰,行都承旨李喬翼,行左承旨朴定陽,竝卽牌招,何如?傳曰,允。
承旨前望單子入之,趙準永落點。
傳曰,左捕將許遞,行護軍李鳳儀除授。
政院啓曰,新除授左邊捕盜大將李鳳儀,卽爲牌招,傳授命召及大將牌·傳令牌,何如?傳曰,允。
傳曰,自今日爲始,出疆使臣,依例下批事,分付銓曹。
李寅璧改差,代以尹尙學爲假注書。
吏曹啓曰,中學敎授金思轍,繕工監假監役官金漢浩·洪在疇·田龍鎭,俱以身病,呈狀乞遞,竝改差,何如?傳曰,允。
又啓曰,中官金圭復·黃胤明·金圭錫,特爲加資事,命下矣。俱以資窮,何以爲之?敢稟。傳曰,金圭復,令內府各別調用,黃胤明·金圭錫代加。
傳曰,見窠皆令差出。
有政。吏批,行判書閔泳穆,參判嚴世永牌招不進,參議朴鳳彬進,左副承旨李重七進。以吏批言啓曰,行判書閔泳穆,參判嚴世永,竝牌招不進,小臣獨政未安,何以爲之?敢稟。傳曰,只出緊任。又以吏批言啓曰,督辦軍國事務金炳始,今陞輔國矣。本曹時無相當窠,依例送西之意,敢啓。傳曰,知道。以金炳始爲禮曹判書,督辦軍國事務金炳始,今加輔國,行護軍李憲稙,今加嘉義,抱川縣監洪在義,今加正憲,已上特爲加資事,承傳。吏批啓曰,新除授禮曹判書金炳始,資級乃是輔國,而方帶知中樞府事矣。依例兼判書下批之意,敢啓。傳曰,知道。
再政。以洪承憲爲工曹參議,李玄翼爲知經筵,呂圭亨爲中學敎授,尹秉觀爲司僕主簿,鄭海晏·權濟聲·金致璞爲假監役,兼禮曹判書單金炳始。
兵批,判書韓敬源病,參判李文永替直,參議任冕鎬未肅拜,參知玄弼濟入直進,左副承旨李重七進。以兵批言啓曰,督辦軍國事務金炳始,自吏曹送西矣。資級係是輔國,當爲知中樞下批,而時無見窠,依例作闕下批之意,敢啓。傳曰,知道。知事單金炳始,知事作闕單金益容。
癸未六月十一日□時,上御□□□。全權大臣入侍時。
上在昌德宮。停常參·經筵。
自開東至未時,灑雨下雨,測雨器水深九分。
政院啓曰,命召親納例也,而前左邊捕盜大將金炳始,謂有身病,使其軍官替納,事甚未安。推考,何如?傳曰,允。
趙準永啓曰,卽者宗廟署官員來言,再明日望祭,提調以獻官當爲進參,而提調朴齊寬,有身病不得進參云,卽爲牌招,何如?傳曰,許遞。令該曹口傳差出。
又啓曰,假注書閔泳壽有身病,勢難察任,今姑改差,何如?傳曰,允。
又啓曰,卽者景慕宮官員來言,再明日望祭,提調以獻官當爲進參,而提調鄭基會有身病,不得進參云,卽爲牌招,何如?傳曰,許遞。令該曹口傳差出。
統理軍國事務衙門啓曰,美國報聘使行,旣派遣矣。令槐院撰咨入送,何如?傳曰,允。
吏曹口傳政事,以金壽鉉爲宗廟提調。
閔泳壽改差,代以李南珪爲假注書。
承文院啓曰,院吏文學官金贊根有頉代,幼學崔基柱差下,付軍職,冠帶常仕,何如?傳曰,允。
執義沈相說,司諫白義行,應敎姜友馨,副應敎尹相翊,掌令朴顥陽·朴齊聖,持平尹英秀·南濟元,副校理尹起元·金昇均,獻納洪學周,正言具健喜·金鎭祜,副修撰尹吉求等啓曰,請竄配罪人姜㳣,更加當律,以正邦憲焉。措辭見上答曰,不允。已有處分,勿煩。
執義沈相說,司諫白義行,掌令朴顥陽·朴齊聖,持平尹英秀·南濟元,獻納洪學周,正言具健喜·金鎭祜等啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例。措辭見上請逆賊友文·光友,更施孥戮之典,致後·處壽,竝施孥籍之典。措辭見上請謀反大逆不道知情不告罪人,榮瑾,亟施孥戮之典。措辭見上請黑山島定配罪人李奎和,更爲設鞠得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人朴載仁,亟令王府嚴鞠得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人鄭在永,蝟島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人歧鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府設鞠得情,夬正邦憲焉。措辭見上請大逆不道罪人赫晉·祜秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,請竝施孥戮之典。措辭見上請放逐鄕里罪人李景夏·申正熙,還發配所,以正邦憲焉。措辭見上請黑山島圍籬安置罪人朴遇賢,亟令王府夬正典刑焉。措辭見上請金甲島圍籬安置罪人孫永老,設鞠嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞠得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府設鞠嚴覈,明正典刑焉。措辭見上請金甲島安置罪人申㰔,令王府設鞠得情,夬正典刑焉。措辭見上請賜死罪人源進支屬,亟施散配,以正邦憲焉。措辭見上請羅州牧智島安置罪人金平默,亟令王府嚴覈得情,快正典刑焉。措辭見上請賜死罪人應準,會正支屬,竝施散配,以伸邦憲焉。措辭見上請濟州牧圍籬安置罪人白樂寬,亟令王府設鞠得情,夬正典刑焉。措辭見上請濟州牧圍籬安置罪人尹相和,亟允鞠廳所請,夬正典刑焉。措辭見上請賜死罪人顯德·采夏·載晩·秉昌·宇熙支屬,竝施散配,荏子島安置罪人李敦應,薪智島安置罪人吳夏泳,金甲島安置罪人尹胄鉉,古今島安置罪人姜凡秀,亟降明命,以伸王章焉。措辭見上答曰,不允。賜死諸罪人等事,李敦應·吳夏泳·尹胄鉉·姜凡秀等事,已有處分,分煩。
正言金鎭祜啓曰,請梟示罪人性世,亟施孥戮之典焉。措辭見上答曰,不允。
吏曹啓目,前假監役李秀元名字,改以元植,副司果張基台名字,改以基南,出身權在先名字,改以在成事爲等如,告狀,依例令藝文館給帖,何如?啓,依允。
上在昌德宮。停常參·經筵。
自申時至人定,灑雨下雨,測雨器水深二寸二分。
金洛鎭啓曰,三品官之毋得過三日,循例請牌,曾有定式矣。工曹參議洪承憲,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,卽者應敎姜友馨,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
申錫游啓曰,明日傳香,禮房承旨當爲齋宿,行右承旨李起鎬,所當牌招,而拘於廳規,不得請牌,何以爲之?敢稟。傳曰,牌招。
議政府啓曰,卽見江華留守金允植狀啓,則本營屬寅大堡權管朴輔景,以居鎭有績,旣蒙陞敍之典,而該鎭民情,咸惜其去,姑爲仍任,待瓜限陞六事,請令廟堂稟處矣。該鎭將旣請褒嘉之典矣,今姑仍其見職,從後陞付六品之意,分付銓曹,何如?傳曰,允。
吏曹口傳政事,以金有淵爲景慕宮提調。
禮曹啓曰,連日之雨,旣過數寸,濃雲四布,且有霈然之望,此際連薦圭璧,恐涉瀆褻。祈雨祭,姑爲觀勢擧行,何如?傳曰,允。
義禁府啓曰,保放罪人鄭顯英,當爲還囚,捧供以入,而病勢一向未差,姑爲保放之意,敢啓。傳曰,知道。
持平南濟元,副校理尹起元,正言具健喜等啓曰,請竄配罪人姜㳣,更加當律,以正邦憲焉。措辭見上答曰,不允。已有處分,勿煩。
持平南濟元,正言具健喜等啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞠得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人朴載仁,亟令王府,嚴鞠得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,極施适·雲已施之律,知情不告罪人敦浩,亟施孥戮之典。措辭見上請謀反大逆罪人歧鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,竝令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祜秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪〈人〉驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典。措辭見上請放逐鄕里罪人李景夏·申正熙,還發配所,以正邦憲焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上金甲島安置罪人申㰔,令王府設鞠得情,夬正典刑焉。措辭見上請賜死罪人源進支屬,亟施散配,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請賜死罪人應準·會正支屬,竝施散配,以伸邦憲焉。措辭見上請濟州牧圍籬安置罪人白樂寬,亟令王府,設鞠得情,夬正典刑焉。措辭見上請濟州牧圍籬安置罪人尹相和,亟允鞠廳所請,夬正典刑焉。措辭見上請賜死罪人顯德·采夏·載晩·秉昌·宇熙支屬,竝施散配,荏子島安置罪人李敦應,薪智島安置罪人吳夏泳,金甲島安置罪人尹胄鉉,古今島安置罪人姜凡秀,亟降明命,以伸王章焉。措辭見上答曰,不允。賜死諸罪人等事,李敦應·吳夏泳·尹胄鉉·姜凡秀等事,已有處分,勿煩。
正言具健喜啓曰,請梟示罪人性世,亟施孥戮之典焉。措辭見上答曰,不允。
義禁府啓目,徽慶園獻官鄭顯英原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓,飭已施矣,分揀放送。
又啓目,梁山郡守趙晩植原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓,依允。
又啓目,機張前縣監柳寅衡原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓,依允。
兼禮曹判書金炳始疏曰,伏以臣,材劃朽棄,而備需世之具,跡歸冥升,而招有識之譏者,久矣。已限之局,展拓無奈,彌衰之質,策勵不得,點檢蔑紀,負辜日積,宜可以知所止焉,而迺者意外殊典,若有可酬者焉。遂進臣一階,其階輔國,地侔三俊,藐焉離儔,臣於是拚誥神遁,淵隕市達,更若窮人無歸,玆曷故也?噫,邃昔尙矣,只以臣幼小所覩記,言之,居是秩者,其必齒隆德邵,爲世達尊,蒼顔縞髮,峙然於群龍之右,蓋歷歷指摟,而未有若愚臣之倖冒苟占者,其視予寘之義,得無左乎?臣聞賢聖之君,不以祿私其親,功多者,授之不以爵隨其愛,能當者處之。臣周還邇綴,歲紀滋久,謂以親與愛則可,功能靡攸著也。寵行之謬,至於斯甚,人必曰非私則隨,臣竊爲熙朝惜焉。臣又思之,抗極則晦,致至則危,恒理之所必召,哲人之所必戒,況臣職事所受,一埤浩穰,恩隆山海,報蔑埃塵,蚤夜汗背,莫省稅駕,而重處之極至之域,則悔危之來,可翹而俟,臣甚懼焉。弊袴不惜,君德恐欠於勸功,鞶帶若褫,私榮反愈於受賜,伏願殿下,念臣踰濫,察臣危苦,亟收臣新授資級,俾名器無褻,微分獲安焉。臣無任云云。答曰,省疏具悉。卿其勿辭行公。
應敎姜友馨疏。省疏具悉。爾其勿辭救護。
上在昌德宮。停常參·經筵。
自前夜三更至開東,灑雨下雨,測雨器水深二寸。自開東至申時,灑雨下雨,測雨器水深八分。
金洛鎭啓曰,今春夏等褒貶,當爲磨勘,而注書二員未差,不得如例磨勘之意,敢啓。傳曰,知道。
又啓曰,卽者副校理尹起元,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
持平尹英秀,獻納洪學周,正字趙東冕等啓曰,請竄配罪人姜㳣,更加當律,以正邦憲焉。措辭見上答曰,不允。已有處分,勿煩。
持平尹英秀,獻納洪學周等啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·處壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島島配罪人李奎和,更爲設鞠得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人朴載仁,亟令王府,嚴鞠得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人歧鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞠,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞠得情,夬正邦憲焉。措辭見上請大逆不道罪人赫晉·祐秀·鳳周等諸罪人,竝施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥永·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典。措辭見上請放逐鄕里罪人李景夏·申正熙,還散配所,以正邦憲焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞠嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞠得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,設鞠嚴覈,明正典刑焉。措辭見上金甲島安置罪人申㰔,令王府設鞠得情,夬正典刑焉。措辭見上請賜死罪人源進支屬,亟施散配,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請賜死罪人應準·會正支屬,竝施散配,以伸邦憲焉。措辭見上請濟州牧圍籬安置罪人白樂寬,亟令王府,設鞠得情,夬正典刑焉。措辭見上請濟州牧圍籬安置罪人尹相和,亟允鞠廳所請,夬正典刑焉。措辭見上請賜死罪人顯德·采夏·載晩·秉昌·宇熙支屬,竝施散配,荏子島安置罪人李敦應,薪智島安置罪人吳夏泳,金甲島安置罪人尹胄鉉,古今島安置罪人姜凡秀,亟降明命,以伸王章焉。措辭見上答曰,不允。賜死諸罪人等事,李敦應·吳夏泳·尹胄鉉·姜凡秀等事,已有處分,勿煩。
獻納洪學周啓曰,請梟示罪人性世,亟施孥戮之典焉。措辭見上答曰,不允。
奎章閣啓曰,明日卽書香閣望奉審日次,臣進詣擧行之意,敢啓。傳曰,知道。
傳曰,傳香承旨馳詣宗廟·景慕宮,奉審摘奸以來。
義禁府啓曰,因慶尙左道暗行御史李道宰書啓,吏曹回啓內,密陽前府使吳章默,榮川前郡守孫相駿,豊基前郡守李晩昇,軍威前縣監鄭在範,機張前縣監柳寅衡等繡啓,旣請令攸司稟處,更無可論爲辭矣。柳寅衡今方待命拿囚,吳章默下去京畿竹山地,孫相駿以盈德縣監,方在任所,李晩昇,下去慶尙道禮安地,鄭在範下去咸陽地云,依例發遣府羅將,竝拿來,何如?傳曰,待待命拿囚。
禮曹啓曰,祈雨祭觀勢擧行事,昨已草記允下矣。甘霈連日滂沱,高低庶可周洽,慰滿三農,民事萬幸,祈雨祭仍爲停止。宗廟別祈雨祭後,靈應若是孔昭,報謝祭,謹依禮典,立秋後設行,而四次社稷·北郊祈雨,三日之內,旣得數寸之雨,亦當有報謝之節,依例一體設行,何如?傳曰,允。
金洛鎭啓曰,卽者義禁府都事來言,時囚罪人柳寅衡等,當爲議處,而判義禁鄭基世有身病,次堂例不得擧行云。判義禁卽爲牌招,何如?傳曰,許遞,前望單子入之。
兵曹啓曰,卽接宗廟署入直訓鍊院判官梁翊煥手本,則宗廟大門東邊墻垣二間許,瓦子·椽木·蓋板外面缺落云。爲先令繕工監堅實覆蓋,而衛軍二名定立,令該曹卽速修改,亦令巡邏營門,申飭校卒,各別巡察之意,分付,何如?傳曰,允。
副校理尹起元疏。省疏具悉。爾其勿辭救護。
行護軍趙昌永疏。答曰,省疏具悉。所請依施。
上在昌德宮。停常參·經筵。
藥房提調李秉文,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
判義禁前望單子入之,金有淵落點。
議政府啓曰,今癸未年春夏等褒貶,當爲等第,而臣等俱有身病,限內不得磨勘之意,敢啓。傳曰,知道。
中樞府啓曰,本府郞廳及醫員·錄事等,今癸未年春夏等褒貶,當爲等第,而領中樞府事臣宋近洙在外,判中樞府事臣申應朝在外,臣李宜翼有身病,限內不得磨勘之意,敢啓。傳曰,知道。
宗親府啓曰,本府郞廳等,今春夏等褒貶等第,當爲磨勘,而堂上俱有實病實故,限內不得爲之之意,敢啓。傳曰,知道。
儀賓府啓曰,本府郞廳,今春夏等褒貶等第,當爲磨勘,而南寧尉臣尹宜善有身病,錦陵尉臣朴泳孝有實故,限內不得爲之之意,敢啓。傳曰,知道。
敦寧府啓曰,府郞廳等,今春夏等褒貶等第,當爲磨勘,而以領事徐堂輔未肅拜,不得爲之之意,敢啓。傳曰,知道。
忠勳府啓曰,本府今癸未年春夏等褒貶,當爲磨勘,而有司堂上完陵君臣李景宇,鈴春君臣尹榮信,俱有身病,無以備員,限內不得爲之之意,敢啓。傳曰,知道。
耆老所啓曰,本所堂上,多有身病,無參座之人,今癸未年春夏等褒貶,限內不得磨勘之意,敢啓。傳曰,知道。
統理軍國事務衙門啓曰,今癸未年春夏等褒貶,當爲等第,而臣等俱有身病,限內不得磨勘之意,敢啓。傳曰,知道。
吏曹啓曰,曹所屬司饔院官員等矣,今春夏等褒貶,當爲等第,而因本院都提調有故,不得磨勘之意,敢〈啓〉。傳曰,知道。
戶曹啓曰,本曹郞廳及各屬各司官員,今癸未年春夏等褒貶,依前例磨鍊以入,而軍資監·長興庫·濟用監·平市署·五部,因都提調·提調·漢城府堂上有故,不得磨勘之意,敢啓。傳曰,知道。
宣惠廳啓曰,本廳郞廳等,今癸未年春夏等褒貶,當爲等第,而臣有身病,限內不得磨勘之意,敢啓。傳曰,知道。
漢城府啓曰,本府郞廳及五部官員,今癸未年春夏等褒貶,當爲等第,而判尹臣鄭基會有身病,限內不得磨勘之意,敢啓。傳曰,知道。
禮曹啓曰,本曹今癸未年春夏等褒貶,當爲磨勘,而堂上有故,限內不得爲之之意,敢啓。傳曰,知道。
奎章閣啓曰,本閣今癸未年春夏等褒貶,當爲磨勘,而提學一員未差,不得擧行,外閣褒貶,亦不得爲之之意,敢啓。傳曰,知道。
又啓曰,景慕宮望廟樓,今望奉審,無頉之意,敢啓。傳曰,知道。
弘文館啓曰,今春夏等本館褒貶,當爲等第,而以大提學不備,限內不得爲之之意,敢啓。傳曰,知道。
藝文館啓曰,本館今春夏等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
春秋館啓曰,本館今春夏等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
侍講院啓曰,今春夏等褒貶,當爲等第磨勘,而師洪淳穆,傅金炳國,貳師閔台鎬,俱有身病,限內不得爲之之意,敢啓。傳曰,知道。
兵曹啓曰,本曹今癸未年春夏等褒貶等第,磨勘以入,而曹所屬軍器寺·司僕寺·典設司·訓鍊院官員褒貶,因各其司提調及堂上有故,不得一體磨勘之意,敢啓。傳曰,知道。
又啓曰,本曹今癸未年春夏等褒貶啓本中,刀擦二處之意,敢啓。傳曰,知道。
禁衛營啓曰,本營從事官及諸將官,今癸未年春夏等褒貶,當爲等第,而臣炳國有身病,限內不得磨勘之意,敢啓。傳曰,知道。
御營廳啓曰,本廳從事官及諸將官,今癸未年春夏等褒貶,當爲等第,而都提調臣洪淳穆有身病,限內不得磨勘之意,敢啓。傳曰,知道。
摠戎廳啓曰,本廳屬京外諸將官,今春夏等褒貶等第,當爲磨勘,而臣有身病,不得磨勘之意,敢啓。傳曰,知道。
義禁府啓曰,今春夏等府郞廳,褒貶等第,當爲磨勘以入,而堂上有故,限內不得擧行之意,敢啓。傳曰,知道。
刑曹啓曰,屬司典獄署官員等,今春夏等褒貶,本曹參議例與刑房承旨,同爲磨勘以入,而該房承旨有實故,限內不得磨勘以入之意,敢啓。傳曰,知道。
工曹啓曰,本曹郞廳今癸未年春夏等褒貶,一度磨勘以入,而屬司繕工監·尙衣院·瓦署·典涓司,今癸未年春夏等褒貶,因該司提調有故,限內不得磨勘之意,敢啓。傳曰,知道。
申錫游啓曰,開坐事,命下矣。新除授判義禁金有淵,卽爲牌招,何如?傳曰,允。
傳曰,摠戎使有闕之代,行護軍韓圭稷除授。
傳曰,左承旨·左副承旨許遞,前望單子入之。
議政府,摠戎使韓圭稷。
兵曹口傳政事,摠戎使單韓圭稷。
申錫游啓曰,行都承旨李喬翼藥院進。行左承旨朴定陽機器局進,右承旨·左副承旨前望未下,同副承旨金洛鎭式暇出去,院中只有臣一人,伴直無人。行左承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,新除授摠戎使韓圭稷,卽爲牌招,傳授密符及敎諭書,何如?傳曰,允。
司諫白義行,掌令朴齊聖,正字趙東冕等啓曰,請竄配罪人姜㳣,更加當律,以正邦憲焉。措辭見上答曰,不允。已有處分,勿煩。
司諫白義行,掌令朴齊聖等啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典。措辭見上請大逆不道罪〈人〉鍾一·振采,竝施适·雲之例。措辭見上請逆賊友文·光友,加施孥戮之典。措辭見上處壽,竝施孥賊之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞠得情,夬正典刑焉。措辭見上請知情不告罪人兢善,亟試孥戮之典。措辭見上請黑山島減死定配罪人朴載仁,亟令王府,嚴鞠得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人歧鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞠,夬正邦憲,以重獄體焉。措辭見上請謀〈反〉不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞠得情,夬正邦憲焉。措辭見上請大逆不道罪人赫晉·祐秀·鳳周等諸罪人竝施适·雲已施之律,使此王法伸,而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典。措辭見上請放逐鄕里罪人李景夏·申正熙,還發配所,以正邦憲焉。措〈辭見〉上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時仲,令王府竝,設鞠得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,設鞠嚴覈,明正典刑焉。措辭見上請金甲島安置罪人申㰔,令王府設鞠得情,夬正典刑焉。措辭見上請賜死罪人源進支屬,亟施散配,以正邦憲焉。措辭見上請羅州牧智島安置罪人金平默,亟令王府,嚴覈得情,快正典刑焉。措辭見上請賜死罪人應準·會正支屬,竝施散配,以伸邦憲焉。措辭見上請濟州牧圍籬安置罪人白樂寬,亟令王府,設鞠得情,夬正典刑焉。措辭見上請濟州牧圍籬安置罪人尹相和,克允鞠廳所請,夬正典刑焉。措辭見上請賜死罪人顯德·采夏·晩晩·秉昌·宇熙支屬,竝施散配,荏子島安置罪人李敦應,薪智島安置罪人吳夏泳,金甲島安置罪人尹胄鉉,古今島安置罪人姜凡秀,亟降明命,以伸王章焉。措辭見上答曰,不允。賜死諸罪人等事,李敦應·吳夏泳·尹胄鉉·姜凡秀等事,已有處分,勿煩。
司諫白義行啓曰,請梟示罪人性世,亟施孥戮之典焉。措辭見上答曰,不允。
承旨前望單子入之,朴周陽·申泰寬落點。
申錫游啓曰,行左承旨朴定陽牌不進,伴直無人,新除授右副承旨申泰寬,卽爲牌招,何如?傳曰,允。
禁衛營啓曰,本營從事官趙秉翊,身病甚重,勢難察任,今姑改差,何如?傳曰,允。
承文院啓曰,院吏文學官崔基柱有頉代,幼學安光奭差下,付軍職,冠帶常仕,何如?傳曰,允。
刑曹啓曰,金鎭浩·朴昌億,俱以悖類,作弊多端,罪關罔赦,不可尋常處之。鎭浩全羅道珍島府,昌億慶尙道鎭海縣,竝遠惡地定配所,卽爲押送之意,敢啓。傳曰,知道。
吏曹,良人姜致永·陳性鎭·朴龍九·田壽男·吳性有,朴在祿,贈禮賓參奉,以上贈職事,承傳。
摠戎使金箕錫疏曰,伏以,臣於月前丏免之章,悉陳病情,仰冀恩諒,誠淺辭劣,未得孚格,惶蹙蹲據,居然數旬,而火祟咳喘,遇暑添劇,委頓床席,動拖末由。以若情狀,果難陳就,何可以典戎重務,爲臣養病之坊哉?玆敢冒萬死申暴衷懇,瀆擾於仁覆之天,伏願聖明,俯垂鑑察,憐之憫之,亟遞臣見帶摠戎之任,俾得安心調將之地,千萬幸甚。臣無任云云。答曰,省疏具悉。所請依施。
禁府都事慶光國疏略曰,臣於本月初七日庭鞠時,以別刑房都事擧行,而看審布帳內外軍兵戒嚴,則內有新兵隊,服色鮮明,節制嚴整,外有禁營軍兵,服色陰慘,紀律懈弛,今日七賊之捧招,卽昨年六月之亂軍也,寧不痛惋?旣罷都監,獨爲亂軍也,止誅其魁而罷都監,使禁御兩營,得保首領。然至於亂軍服色,何不當場變制乎?伏乞亟令兩營,變其服色,以副朝野臣民之望焉。且近日高陽礪峴地,有白晝强盜六七十名,皆持銃劍,劫奪數千金商財,至於都下,往往有竊發之患。賊黨不過六七十名,或不過十餘名,而皆持銃劍云,此輩本非擧兵成軍,則有何器械,而動輒銃劍,行此殺越之變,而皆不畏死乎?臣愚得其由者,存矣。昨年六月十日軍變後,十一日夕,有負商輩,東入之訛言,洞開各處軍器庫,銃劍藥丸,散給都民,家家持銃,人人持劍,當場爻象,可謂危懍。伏願密遣親近之臣,取考軍庫文案,照數摘發,其時軍庫該掌吏段,施以一律。且令左右捕廳,祕密傳諭,閑散輩之家,置銃劍者,一一跟捕,則强盜之機括可尋,浮言之胥動可息焉。臣無任云云。省疏具悉。所陳甚好,疏辭令廟堂稟處。
上在昌德宮。停常參·經筵。
自午時至酉時,灑雨下雨,測雨器,水深二分。
朴周陽啓曰,卽伏見諸道,今春夏等褒貶啓本,則京畿監司金弘集,守令無一人居下,全羅監司金聲根,無一人居中居下,殊無嚴明殿最之意,竝推考警責,何如?傳曰,允。
金洛鎭啓曰,卽伏見諸道今春夏等褒貶啓本,則江華留守金允植,黃海兵使鄭雲翼,前全羅左水使尹弘大,平安監司金永壽,統制使李元會,邊將無一人居中居下,黃海水使李奎鶴,北兵使具駿鉉,無一人居下,殊無嚴明殿最之意,竝推考警責,何如?傳曰,允。
朴周陽啓曰,副應敎尹相翊,副校理金昇均,副修撰尹吉求,別兼春秋進,校理鄭秀鉉·沈琦澤,修撰李大稙·沈遠彬,副修撰徐光範在外,副校理尹起元陳疏受由,玉堂上下番俱空,事甚未安,應敎姜友馨,卽爲牌招入直,何如?傳曰,允。
兵曹啓曰,文武試射,淸使回還間,停止事,草記蒙允矣。禁軍祿試射,旣已設行,武臣堂上祿試射,亦爲一體設行,而試官望,備擬以入之意,敢啓。傳曰,知道。
又啓曰,慶尙監司趙康夏狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹,有更試草記之例,今日宣薦內禁衛試取時,同爲試取之意,敢啓。傳曰,知道。
又啓曰,嶺南別試武士,更爲試取事,草記蒙允後,各以本道入格技藝試取,則仁同閑良張厚相,病不上來,大邱出身姜漢學·尹輔殷,俱未入格,未入格者,竝依例給糧下送之意,敢啓。傳曰,知道。
傳曰,左副承旨許遞,前望單子入之。
承旨前望單子入之,沈相穆落點。
掌令朴顥陽,正言金鎭祜,正字趙東冕等啓曰,請竄配罪人姜㳣,更加當律,以正邦憲焉。措辭見上答曰,不允。已有處分,勿煩。掌令朴顥陽,正言金鎭祜等啓曰,請物故罪人國榮,亟施孥籍之典。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞠得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人朴載仁,亟令王府,嚴鞠得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞠,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞠得情,夬正邦憲焉。措辭見上請大逆不道罪人赫晉·祜秀·鳳周等諸罪人,竝施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人廷善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典。措辭見上請放逐鄕里罪人李景夏·申正熙,還發配所,以正邦憲焉。措辭見上請黑山圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞠嚴覈得情,夬正典刑焉。措辭見上請金甲島圍籬安置罪〈人〉黃載顯,薪智島遠惡島定配罪人洪時中,令王府,竝設鞠得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,設鞠嚴覈,明正典刑焉。措辭見上金甲島安置罪人申㰔,令王府,設鞠得情,夬正典刑焉。措辭見上請賜死罪人源進支屬,亟施散配,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請賜死罪人應準·會正支屬,竝施散配,以伸邦憲焉。措辭見上請濟州牧圍籬安置罪人白樂寬,亟令王府,設鞠得情,夬正典刑焉。措辭見上請濟州牧圍籬安置罪人尹相和,亟允鞠廳所請,夬正典刑焉。措辭見上請賜死罪人顯德·采夏·載晩·秉昌·宇熙支屬,竝施散配,荏子島安置罪人李敦應,薪智島安置罪人吳夏泳,金甲島安置罪人尹胄鉉,古今島安置罪人姜凡秀,亟降明命,以伸王章焉。措辭見上答曰,不允。賜死諸罪人等事,李敦應·吳夏泳·尹胄鉉·姜凡秀等事,已有處分,勿煩。正言金鎭祜啓曰,請梟示罪人性世,亟施孥戮之典焉。措辭見上答曰,不允。
傳曰,承文副正字李鳳九,校理除授。
傳曰,再明日眞殿茶禮,當自內親行矣,該房知悉,時·原任大臣·閣臣·宗親·儀賓二品以上入參。
兵曹啓曰,今此瑞蔥臺試放時,入格司謁·司鑰·別監·事知統長·武藝別監馬上奉持·步下奉持·駕後禁軍·京畿監營招搖旗次知·敎鍊官·招搖旗手,各差備,忠贊衛·承政院軍士房使令·義禁府羅將·元內吹·近仗軍士·排設房所屬等,謹依判下,別單施賞,而木布,以本曹所在者頒給,京畿監營招搖旗手,自其營施賞之意,敢啓。傳曰,知道。
又啓曰,宣薦內禁衛取才三技入格別單,及宣部守三薦,參上武臣·前銜作散人,別取才入格矢數,落仕年條·居住薦名,各其名下懸註,以入之意,敢啓。傳曰,知道。
朴周陽啓曰,玉堂上下番俱空,事甚未安,新除授校理李鳳九,卽爲牌招入直,何如?傳曰,允。
領議政洪淳穆疏,答曰,省疏具悉卿懇。非意巽牘,何爲而至也?目下民國事計之許多艱虞,卿之疏已言之矣。財用之窘絀,卿可以敷裕,朝象之泮渙,卿可以協共,民生之仳離,卿可以綏輯。所以大小事,莫不叢委於卿,而予之所以倚毗仰成者,亦不翹深且切焉。今乃莫之擔做,退讓不居,是豈所望於平昔也歟?患節,卽過去无妄之祟,愼暑調嗇,自當不曰康復,卿其體此至義,更勿以此相聞。仍傳曰,此批答,遣史官傳諭。
上在昌德宮。停常參·經筵。
自前夜人定至開東,灑雨下雨,測雨器,水深二分。自卯時至酉時,灑雨下雨,測雨器,水深一寸八分。
金洛鎭啓曰,來二十一日,朝參日次矣,敢稟。傳曰,停。
朴周陽啓曰,右副承旨申泰觀,今日不爲仕進,卽爲牌招,何如?傳曰,允。
政院啓曰,左副承旨沈相穆,時在廣州地,斯速乘馹上來事下諭,何如?傳曰,許遞,前望單子入之。
承旨前望單子入之,洪時衡落點。
弘文館啓曰,下番闕直,事甚未安,副校理尹起元由限已過,與應敎姜友馨,竝卽牌招,推移姑降入直,何如?傳曰,允。
政院啓曰,新除授同副承旨洪時衡,卽爲牌招,何如?傳曰,允。
執義沈相說,校理李鳳九,正言具健喜等啓曰,請竄配罪人姜㳣,更加當律,以正邦憲焉。措辭見上答曰,不允。已有處分,勿煩。執義沈相說,正言具健喜等啓曰,請物故罪人國榮,亟施孥籍之典焉。措辭見上請物故罪人裕,亟施孥戮之典焉。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞠得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人朴載仁,亟令王府,嚴鞠得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞠,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞠得情,夬正邦憲焉。措辭見上請大逆不道罪人赫晉·祜秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥永·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典。措辭見上請放逐鄕里罪人李景夏·申正熙,還發配所,以正邦憲焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞠嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府,竝設鞠得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,設鞠嚴覈,明正典刑焉。措辭見上金甲島安置罪人申㰔,令王府,設鞠得情,夬正典刑焉。措辭見上請賜死罪人源進支屬,亟施散配,以正邦憲焉。措辭見上請羅州智島安置罪人金平默,亟令王府,嚴覈得情,夬正典刑焉。措辭見上請賜死罪人應準·會正支屬,竝施散配,以伸邦憲焉。措辭見上請濟州牧圍籬安置罪人白樂寬,亟令王府,設鞠得情,夬正典刑焉。措辭見上請濟州牧圍籬安置罪人尹相和,亟允鞠廳所請,夬正典刑焉。措辭見上諸賜死罪人顯德·采夏·載晩·秉昌·宇熙支屬,竝施散配,荏子島安置罪人李敦應,薪智島安置罪人吳夏泳,金甲島安置罪人尹胄鉉,古今島安置罪人姜凡秀,亟降明命,以伸王章焉。措辭見上答曰,不允。賜死諸罪人等事,李敦應·吳夏泳·尹胄鉉·姜凡秀等事,已有處分,勿煩。
正言具健喜啓曰,請梟示罪人性世亟施孥戮之典焉。措辭見上答曰,不允。
傳曰,明日眞殿茶禮時,東宮當自內行禮矣,該房知悉,春桂房及相禮,使之待令。
申泰觀啓曰,同副承旨洪時衡,時在江原道春川地,斯速乘馹上來事,下諭,何如?傳曰,許遞,前望單子入之。
承旨前望單子入之,趙鍾弼落點。
侍講院啓曰,明日眞殿茶禮,王世子行禮時,本院當爲全數進參,而兼弼善徐光範,奉命在外,司書尹瀗,病親呈辭受由,無以備員,何以爲之?敢稟。傳曰,竝許遞,前望單子入之。
上在昌德宮。停常參·經筵。
自前夜人定至開東,灑雨下雨,測雨器,水深四寸。自開東至人定,灑雨下雨,測雨器,水深二寸四分。
朴周陽啓曰,同副承旨趙鍾弼,今日不爲仕進,卽爲牌招,何如?傳曰,允。
兵曹啓曰,今六月十八日丙寅,日出寅正三刻七分,土王改火,進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
司饔院啓曰,今日監膳時,日下生鮮腐傷體少,屢次點退,其所改色,與前無異,日勢漸晩。雖不得不捧入,而今當潦水,捉得無路云。在前如此之時,曾有稟旨代封之例,莫重御供,自下不敢擅便,惶恐敢啓。傳曰,知道。代封。
春坊前望單子入之,兼弼善朴斗陽,司書徐公淳落點。
侍講院啓曰,新除授兼弼善朴斗陽,司書徐公淳,竝卽牌招察任,何如?傳曰,允。
弘文館啓曰,下番闕直,事甚未安,應敎姜友馨,副校理尹起元,竝卽牌招,推移姑降入直,何如?傳曰,允。
傳曰,都承旨·左承旨竝許遞,前望單子入之。
承旨前望單子入之,李憲稙·徐鶴淳落點。
癸未六月十八日□時,上與王世子,詣眞殿。茶禮親行入侍時,行都承旨李喬翼,行左承旨朴定陽,右承旨朴周陽,左副承旨申泰觀,右副承旨金洛鎭,同副承旨趙鍾弼,史官缺,原任提學金炳始,檢校直閣尹用求·朴鳳彬·徐相祖·尹泰駿,直閣南奎熙,檢校待敎閔泳韶,待敎趙東冕,以次侍立。時至,通禮跪啓請外辦,上具翼善冠·衮龍袍·玉帶·赤舄·黑皮靴,出齋殿。通禮導上,詣版位。贊禮唱四拜,上行四拜禮,王世子行四拜禮訖。通禮導上詣盥洗位,上盥洗。仍導上詣第一室尊所,承旨監酌訖。仍詣第一室神位前,北向跪,承旨奉香,承旨奉爐,上三上香。承旨奉爵跪進,上執爵,以授承旨,承旨跪受,奠于案上,連獻三爵訖。通禮跪啓請俯伏興平身,上俯伏興平身,次詣各室,監爵上香奠獻,竝如上儀訖。通禮導上降復位,贊儀唱四拜,上行四拜禮,王世子行四拜禮。通禮跪啓請禮畢,大臣進前問候訖。缺上還入齋殿,諸臣以次退出。
上在昌德宮。停常參·經筵。
自人定至開東,灑雨下雨,測雨器,水深八分。
金洛鎭啓曰,卽伏見江原道今春夏等褒貶啓本,則祥雲察訪,只書題目,不書等題,殿最法意,奏御文字,何等審愼,而如是疎忽,事甚未安。該道臣推考,原啓本,使之修正上送,何如?傳曰,允。
弘文館啓曰,下番闕直,事甚未安,應敎姜友馨,校理尹起元,竝卽牌招,推移入直,何如?傳曰,允。
金洛鎭啓曰,吏曹郞廳來言,大臣置處政事,取稟。傳曰,當日爲之。
傳曰,魯城縣監有闕之代,監察安駿玉除授。
吏曹,魯城縣監單安駿玉除授事承傳。
傳曰,慶尙右道暗行御史留待。
傳曰,入直與正字外,玉堂竝許遞,今日政差出。
傳曰,慶尙右道暗行御史入侍。
吏曹啓曰,繕工監假監役官鄭海晏·權濟聲·金致璞,俱以身病,呈狀乞遞,竝改差,何如?傳曰,允。
又啓曰,議政府領議政洪淳穆,勉副事,命下矣。當爲領敦寧,從座目下批,而領敦寧徐堂輔,今方見帶,何以爲之?敢稟。傳曰,領府事下批。
兵曹啓曰,每都政,新資五窠,例爲差出,而僉使準二十朔者,只有一窠,且舊堂積滯,亦不可不念。在前如此之時,新舊資營將中軍虞候·僉使朔數最多者,推移內遷,多有已例,今亦依此擧行,何如?傳曰,允。
又啓曰,同知中樞府事李基赫·金寅黼,宣傳官李熙寅,內禁衛將柳鼎魯,五衛將崔鴻謙·閔致中·李源玉·朴大熙·洪在衡,忠翊衛將閔德顯,景福宮衛將朴聖準·朴信浩,慶熙宮衛將李壽長,守門將朴命漢·崔亨晉·姜來弘,俱以病難供職,呈狀乞遞,竝改差,何如?傳曰,允。
又啓曰,領議政洪淳穆,勉副送西事,命下矣。當爲從座目置處,而領中樞一窠,判中樞二窠,他大臣及輔國判書,俱爲見帶,領中樞宋近洙,降付判中樞下批,而知中樞六窠內,五窠,輔國判書見帶,只有趙敬夏一人,依例作闕下批之意,敢啓。傳曰,知道。
有政。吏批,行判書閔泳穆進,參判嚴世永牌招不進,參議朴鳳彬陳疏,左副承旨申泰觀進。以南奎熙爲應敎,朴顥陽爲副應敎,金在容爲校理,宋伯玉·李道宰爲副校理,鄭寅奭·吳有善爲修撰,尹喆培·曺始永爲副修撰,申錫游爲敦寧都正,鄭基勉爲戶曹參議,金益容爲知義禁,嚴世永爲同成均,李翊奇·金永奎·鄭桓囿爲假監役,尹錫仁爲吉州牧使,宋在華爲陰竹縣監,洪在鐸爲長水縣監,領議政洪淳穆,勉副事傳敎。
再政,以金寅植爲掌令,劉琳爲軍器判官,兼直閣單南奎熙。
兵批,判書韓敬源進,參判李文永入直,參議任冕鎬病,參知玄弼濟病,右副承旨金洛鎭進。兵批啓曰,知訓鍊今當差出,而當品中可擬之人乏少,從二品竝擬,何如?傳曰,允。以韓圭稷爲知訓鍊,閔種默·金東壽爲同知,尹善應·李奎顔爲同訓鍊,具然昌爲宣傳官,許璡爲內禁將,韓羲錫·朴正秉·吳翰泳·南俊熙·安奎鎭爲五衛將,金洪龜爲忠翊將,具然壽·尹東舜爲景福將,任益準爲慶熙將,孫璟憲爲訓鍊判官,李海永爲守門將,申采熙爲御營把摠,申泰德·金晢濟爲守門將,丁若豐爲平安中軍,崔英煥爲全羅右水虞候,韓億吉爲蔚山監牧官。
再政。以申杓熙爲訓鍊僉正,韓鎭衡爲訓鍊主簿,領府事單洪淳穆,判府事單宋近洙,知事單李宜翼,五衛將加設單韓儀一·許璧·鄭鳳儀·權元默·李源培·黃歲達·安敬壽·金琦鏞·吳熙善·金景浩·朴永鎭·徐貞奎·金冕鎭,副司猛崔基柱·安光奭,已上單付。
三政。以李啓好爲宣傳官,秦膺杓爲訓鍊主簿,加設兼吉州防禦使單尹錫仁。
禁衛營啓曰,本營千摠曺秉斗,身病猝重,勢難察任,改差,何如?傳曰,允。
又啓曰,本營千摠,今當差出,而擬望之人乏少,外任竝擬,何如?傳曰,允。
傳曰,吏曹參議有闕之代,前望單子入之。
吏曹參議前望單子入之,李永落點。
申泰觀啓曰,行左承旨徐鶴淳,時在京畿楊根地,斯速乘馹上來事,下諭,何如?傳曰,許遞,前望單子入之。
承旨前望單子入之,金炳翊落點。
傳曰,公事不審之中官金漢宗推考。
兵曹口傳政事,禁衛千摠單宋啓憲。
領議政洪淳穆疏,略曰,受命以來,窮日夜而思之,心口相語曰,以若已試蔑效之踪,收拾十年之筌蹄,冒據三事之巖廊,將欲擔當世務,究諸事理,萬萬無其說,而矧又齡頹血涸,志氣濩落,等一朽株枯壤,則顧安能衡廬陳就,出而有爲於明時乎?間値多事,不遑言私,一日二日,拖到于今者,誠以目下病狀,源委實深,有難責之以生人事也。惟聖明,特推帷蓋之施,克軫鞶帶之褫,俾臣前懇兩職,竝蒙恩諒焉。臣無任云云。答曰,省疏具悉卿懇。以卿不可辭之義,披陳於日昨之批,而洊牘此至,茫然失圖,無以爲計,大臣去就,自異於庶士諸僚。況以卿才猷聞望,獻可替否,扶顚持危。乃是大耐做去者,又況目下事計,岌嶪傾洞,百無一可恃,則予何以捨卿,卿何以辭予乎?然卿旣以實心實言而告,予且寅協承弼,不在於居位去位。故議政之銜今姑勉副,卿勿以釋負爲言,時陳嘉謨,俾濟艱業,竊有厚望焉。仍傳曰,此批答,遣史官傳諭。
同副承旨趙鍾弼疏曰,伏以臣於昨年忝叨喉司,隨處憤誤,至於尹相和凶疏捧入之時,臣之疎謬不審之罪,益著矣。臣以伊日坐直,章奏出納,雖與該房有異,而臣實與覩,未及周察,固其責也。晩乃一引,罰至薄罷,聖恩天大,匪罪伊榮,跧伏私次,每自訟愆,曾未畿何,遇慶收敍。今又承宣除旨,忽下於寢夢之外,感戴怵畏,固當蹶趨走,而銀臺一步,卽臣艮限之所也。豈可諉以徵眚,視同宿硏,甘犯冒進之科哉?玆敢略暴情實,仰瀆崇嚴。伏乞聖慈,俯垂鑑諒,亟遞臣職,仍勘臣未盡勘之律焉。臣無任云云。省疏具悉。往事何必爲引?爾其勿辭察職。
吏曹參議朴鳳彬疏曰,伏以臣於見叨之職,曷嘗有毫分近似,而感恩怵義,黽勉出膺,攝乏行政,昧於甄別,檢差祠官,矇然鑄錯。今若蹲仍冒據,不早爲計,上累淸朝,下妨賢路。臣之罪,不至瘝溺。且況臣,素以脆弱之,値玆溽暑之節,重嬰薪憂,刀圭爲命,以若見狀,萬無時日間彈束之望,則一日虛縻,又添一病,玆敢控實仰籲。伏乞聖慈,諒臣矜臣,遞臣三銓之銜,俾公器無至久褻,賤疾得以調治焉。臣無任云云。省疏具悉。所請依施。
癸未六月十九日□時,上御□□□暗行御史入侍時。
上在昌德宮。停常參·經筵。
自辰時至未時,灑雨下雨,測雨器,水深五分。
藥房提調李秉文,副提調李憲稙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
奎章閣啓曰,檢書官李鶴圭減下,其代以前薦人沈相老,依例除取才差下,令該曹,口傳付軍職,使之冠帶常仕,何如?傳曰,允。
趙鍾弼啓曰,假注書尹尙學,有身病,勢難察任,今姑改差,何如?傳曰,允。
弘文館啓曰,下番闕直,事甚未安,新除授修撰鄭寅奭·吳有善,副修撰尹喆培·曺始永,竝卽牌招推移入直,副應校朴顥陽,校理金在容,副校理宋伯玉·李道宰,一體牌招察任,何如?傳曰,允。
兵曹口傳政事,副司勇單沈相老。
傳曰,徐領敦寧病患沈重云,持相當藥物,遣御醫看病以來。
吏曹,前都正金奎馨贈工參同義禁例兼,前司勇金鎔直贈監察,良人金濬善贈賓參,已上口傳贈職事承傳。
弘文館啓曰,新除授副修撰尹喆培,時在京畿積城地,經筵入番事緊,請斯速乘馹上來事,下諭。答曰,許遞,前望單子入之。
玉堂前望單子入之,副修撰徐公淳落點。
戶曹啓曰,宗廟大門東邊墻垣二間許,瓦子椽木蓋板外面缺落處,蓋覆吉日,令日官推擇,則來七月初二日辰時爲吉云。以此日時擧行,何如?傳曰,允。
尹尙學改差代,以朴周鉉爲假注書。
禮曹啓曰,五禮儀大臣之喪,自上有擧哀之節,而取考謄錄,則或因特敎擧行矣。自下有不敢循例取稟之意,敢啓。傳曰,置之。
傳曰,臺諫竝許遞,前望單子入之。
傳曰,此大臣端亮之姿,恬簡之操,兼之以文識綜淹,朝野之期望斯厚,而年來雖有愼節,優閑調養,竊謂自復常度,逝單遽徹,悼衋曷已?卒領敦寧喪成服日,遣承旨致祭,東園副器一部輸送,祿俸,限三年仍給,禮葬等節,令該曹,照例擧行。
禮曹啓曰,卒領敦寧徐堂輔,曾經世子師矣。王世子,當爲擧哀臨弔之節,而不敢循例磨鍊,何以爲之乎?敢稟。傳曰,置之。
義禁府啓曰,卽接月令醫員鄭宅鉉手本,則以爲時囚罪人趙晩植,猝得關格,又添泄瀉,目下症形,實爲危劇云。罪人病勢如此,則一邊保放,一邊草記,載在法典矣,趙晩植姑爲保放之意,敢啓。傳曰,知道。
判敦寧尹宜善疏。答曰,省疏具悉卿懇。所請依施。仍傳曰,此批答,遣史官傳諭。
上在昌德宮。停常參·經筵。
金洛鎭啓曰,來二十五日,朝參日次矣,敢稟。傳曰,停。
金炳翊啓曰,右承旨朴周陽,左副承旨申泰觀,今日不爲仕進,竝卽牌招,何如?傳曰,允。
又啓曰,知義禁金益容,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,三品官之無過三日,循例請牌,曾有定式矣。敦寧都正申錫游除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,卒領敦寧徐堂輔喪成服日,遣承旨致祭事,命下矣。何承旨進去乎?敢稟。傳曰,同副承旨進去。
禮曹來八月初一日,行社稷大祭香祝親傳,取稟,奉敎敬依。
禮曹來八月初二日,行景慕宮秋享大祭香祝親傳,取稟,奉敎恭依。
奎章閣啓曰,檢書官趙龍鎬·成復永,俱有身病,勢難供職,竝減下,其代取才差下,何如?傳曰,允。
戶曹啓曰,卒領敦寧徐堂輔喪,禮葬輸送,則主家以常時遺意,不敢祗受云矣,敢啓。傳曰,更爲輸送。
禁衛營啓曰,本營騎士將李熙城,身病猝重,勢難察任,改差,何如?傳曰,允。
又啓曰,本營千摠宋啓憲,以前任吉州牧使,尙在任所矣,領軍之職,久曠可悶,改差,何如?傳曰,允。
戶曹啓曰,卒領敦寧徐堂輔喪,禮葬更爲輸送,則主家,以常時遺意,又不敢祗受云,何以爲之?敢稟。傳曰,更爲輸送。
又啓曰,卒領敦寧徐堂輔喪,禮葬更爲輸送,則終不敢祗受云,何以爲之?敢稟。傳曰,遺意旣如此,葬需從優輸送。
又啓曰,卒領敦寧徐堂輔喪,葬需從優輸送事,命下矣。錢五百兩·木五同·布五同輸送之意,敢啓。傳曰,知道。
以右承旨朴周陽牌不進罷職傳旨,傳曰,只推。
朴周鉉改差代,以鄭寅漢爲假注書。
義禁府啓目粘連,向前柳寅衡亦,任賂訟賂,旣係不法,揆以律例,焉逭重勘?以此照律,何如?啓,依允。
又啓目粘連,向前趙晩植亦,憑公剝民,賣任歸橐,俱是法外,以此照律,何如?啓,依允。
上在昌德宮。停常參·經筵。
申泰觀啓曰,右副承旨金洛鎭,今日不爲仕進,卽爲牌招,何如?傳曰,允。
又啓曰,假注書李南珪,有身病,勢難察任,今姑改差,何如?傳曰,允。
趙鍾弼啓曰,卽伏見南兵使尹雄烈,今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
傳曰,司書有闕之代,前望單子入之。
傳曰,御營大將李奎遠,摠戎使韓圭稷相換。
傳曰,政官牌招開政。
以右副承旨金洛鎭,牌不進罷職傳旨,傳曰,只推。
議政府,御營大將韓圭稷,摠戎使李奎遠。
兵曹,御營大將單韓圭稷,摠戎使單李奎遠。
傳曰,全羅道暗行御史留待。
趙鍾弼啓曰,御營大將李奎遠,摠戎使韓圭稷相換事,命下矣。新除授御營大將韓圭稷,摠戎使李奎遠,竝卽牌招傳授命召密符及敎諭書,何如?傳曰,允。
傳曰,全羅道暗行御史入侍。
趙鍾弼啓曰,吏曹參議李永疏批已下,卽爲牌招,何如?傳曰,允。
傳曰,龜城府使有闕之代,前五衛將李宇鍾除授。
傳曰,楊根郡守李暐,江陵府使林澈洙相換。
司書前望單子入之,金在容添書落點。
吏曹龜城府使單,李宇鍾除授事承傳。
傳曰,東壁入直玉堂,與正字外,竝許遞,前望單子入之。
玉堂前望單子入之,校理李軒卿·李在淳,副校理洪在瓚,修撰趙性鶴,副修撰李容稙落點。
臺諫前望單子入之,掌令吳仁泰·申星雨,持平梁禹濬落點。
以南兵使尹雄烈狀啓,前任南陽府使時,不能實心奉公,事多舛錯,至登繡啓,伏不勝惶恐待罪事,傳曰,勿待罪事,回諭。
吏曹啓曰,因議政府申飭,未下直守令,自臣曹催促,則旌義縣監柳珽,親病沈重,不得下去云。其親病旣如是,則有難强令赴任,改差,何如?傳曰,允。
又啓曰,繕工監假監役官李翊奇·鄭桓囿·金永奎,俱以身病,呈狀乞遞,竝改差,何如?傳曰,允。
又啓曰,楊根郡守李暐,江陵府使林澈洙,相換事,命下矣。江陵府使林澈洙,以前任咸悅縣監,方在解由未出中,何以爲之?敢稟。傳曰,勿拘。
刑曹啓曰,全羅道康津縣古今島定配罪人鄭仁旭,去年十二月發配押送者,而到于初站始興縣,該縣令不爲押付前站,出給配文,任其自行,至于半載,尙不赴配。定配法意,何等嚴重,而況此承傳配囚者乎?揆以事體,誠極駭然,始興前縣令南德熙,令該府,拿問勘處,該邑擧行刑吏,依律嚴勘,何如?傳曰,允。
御營廳啓曰,本營騎士將,今當差出,而擬望之人乏少,外任竝擬,何如?傳曰,允。
義禁府啓曰,卽接月令醫員鄭宅鉉手本,則以爲時囚罪人柳寅衡,猝得關格,又添泄瀉,目下症形,實爲危劇云。罪人病勢如此,則一邊保放,一邊草記,載在法典矣。柳寅衡姑爲保放之意,敢啓。傳曰,知道。
又啓曰,卽接東部牒報及成冊,則謀反大逆不道罪人泰辰·順吉·昌榮·興燁·在植·奉學等支屬,竝爲逃躱,只以順吉女年四十,出嫁於徐在秀,懸錄報來矣。順吉女已爲出嫁云,依律文免坐,諸逆之逃躱應坐支屬,竝令左右捕廳,各別譏詗,期於捉得之意,分付,何如?傳曰,允。
又啓曰,始興前縣令南德熙拿問勘處事,傳旨啓下矣。南德熙,以漣川縣監,方在任所云。依例發遣府羅將,拿來,何如?傳曰,允。
李南珪改差代,以李承淵爲假注書。
有政。吏批,行判書閔泳穆,參判嚴世永,牌招不進,參議李永進,同副承旨趙鍾弼進。以吏批言啓曰,行判書閔泳穆,參判嚴世永,竝牌招不進,小臣獨政未安,何以爲之?敢稟。傳曰,只出緊任。以金文濟爲副修撰,洪在晉爲旌義縣監,檢書官單沈相老差下事,承傳。傳曰,見窠,皆令差出。
再政。以金炳始爲判敦寧,尹秉鼎爲弘文提學,李澈在·金聖佑·劉宇豐爲假監役,贈兵參韓承烈,贈兵判例兼,贈左承旨韓義植,贈兵參例兼,已上守知訓鍊韓圭稷兩代,故中軍金正求贈兵參例兼,故通德金善膺贈左承旨,故通德金永基贈僕正,已上同知金東壽三代。
兵批,判書韓敬源病,參判李文永病,參議任冕鎬入直進,參知玄弼濟病,左副承旨申泰觀進,五衛將加設單金慶麟·柳進華·柳道軾·申楘·韓俊錫·金瑗,訓鍊主簿加設二單,權用國·鄭夔憲。
吏曹參議李永疏。省疏具悉。爾其勿辭察職。
癸未六月二十二日□時,上御□□□暗行御史入侍時,座目缺,暗行御史朴泳敎,以次進伏訖。
上在昌德宮。停常參·經筵。
申泰觀啓曰,右副承旨金洛鎭,今日不爲仕進,卽爲牌招,何如?傳曰,允。
趙鍾弼啓曰,臣鍾弼,今日領敦寧徐堂輔喪成服,致祭進去下直之意,敢啓。傳曰,知道。
申泰觀啓曰,卽伏見忠淸水使梁柱星今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
弘文館啓曰,新除授校理李在淳,修撰趙性鶴,竝卽牌招察任,何如?傳曰,允。
又啓曰,新除授校理李軒卿,時在平安道殷山縣任所,副校理洪在瓚,時在全羅道興陽縣任所,副修撰金文濟,時在京畿南陽地,李容稙,時在平安道龍岡縣任所,經筵入番事緊,請竝斯速乘馹上來事下諭。答曰,竝許遞。
統理交涉通商事務衙門啓曰,海關稅則今方施行,裕國之政,莫如勸商,勸商之道,莫如護商。是以都賈及無名雜稅革罷事,前後飭敎,不啻截嚴矣。貨物榷酤,則商路壅閼,場浦私征,則稅額耗蠹,弊源不杜,害將焉歸,自今更加申明,如有睯不畏法,復踵謬習者,毋論京外,各宮房各衙門所管,自本衙門,一一摘發啓稟,嚴禁,何如?傳曰,允。此係民國事計,不可不痛禁乃已,自本衙門,各別禁斷,如有入聞,隨卽論稟,可也。
傳曰,同副承旨許遞,前望單子入之。
承旨前望單子入之,朴宗鉉落點。
吏曹啓曰,都事今二十五日爲之之意,敢啓。傳曰,知道。
兵曹口傳政事,禁衛千摠單曺秉斗,禁衛騎士將單金成九。
義禁府啓曰,保放罪人趙晩植·柳寅衡等,當爲還囚照律以入,而病勢一向未差,竝仍爲保放之意,敢啓。傳曰,知道。
又啓曰,柳寅衡·趙晩植等,係是贓賄流配,依法典,竝不付功議以入之意,敢啓。傳曰,知道。
又啓曰,卽接右邊捕盜廳牒報,則謀反大逆不道罪人在植,母金召史,年六十八懸錄報來矣。謹案律文,則婦人年六十及癈疾,竝免緣坐之罪,金召史以年過六十,依律文免坐,何如?傳曰,允。
義禁府照目粘連,機張前縣監柳寅衡,矣本府議啓內,任賂訟賂,旣係不法,揆以律例,焉逭重勘?以此照律,罪杖一百收贖,告身盡行追奪,流三千里定配,私罪奉敎依允。
又照目粘連,梁山前郡守趙晩植矣本府議啓內,憑公剝民,賣任歸橐,俱係法外,以此照律罪,杖一百收贖,告身盡行追奪,流三千里定配,私罪奉敎依允。
義禁府啓曰,時囚罪人柳寅衡·趙晩植,各杖一百流三千里定配照律公事,判付內,依允矣。柳寅衡咸鏡道安邊府,趙晩植全羅道咸悅縣流三千里定配所,而議啓內辭意,具罪目,依例發遣府羅將,押送于各其配所,何如?傳曰,允。
上在昌德宮。停常參·經筵。
進御加味地黃湯,自後日次停止事,榻前下敎。
傳曰,傳命誤傳之中官李章鎬罷職。
傳曰,東萊府使留待。
傳曰,別兼春秋尹相翊·鄭夏源,竝減下。
傳曰,翰圈爲之。
傳曰,東萊府使入侍。
傳曰,直閣南奎熙,檢校差下。
傳曰,直閣會圈。
金洛鎭啓曰,翰圈爲之事,命下矣。別兼春秋金昇均·尹吉求·鄭誾朝,竝卽牌招,以爲會圈之地,何如?傳曰,允。
又啓曰,直閣會圈事,命下矣。政官牌招開政,何如?傳曰,允。
議政府啓曰,今年節使時,三節方物,當爲磨鍊,而前次雖有留貯者,今番係是二十七月後初行之擧,則方物移準,其在事體,實涉如何?今年三節方物,依已例,措備齎去之意,令文任撰出咨文,付送于使行賀謝,方物移準謝恩,使臣加賞謝恩,以無方物磨鍊事,分付該曹,何如?傳曰,允。
吏曹啓曰,平市署直長李晩煃,懿寧園直長姜鏋,俱以身病,呈狀乞遞,竝改差,何如?傳曰,竝陞六。
又啓曰,成均館典籍卞鋈·李起東·宋琯玉,繕工監假監役官劉宇豊·金聖佑·李澈在,俱以身病,呈狀乞遞,竝改差,何如?傳曰,允。
又啓曰,本曹開坼坐起時,考見諸道褒貶啓本,則沔川郡守朴齊璟,以挪督排需,盍念災民爲目,盈德縣令孫相駿,以曠由家近,儻不爲弊爲目,石城縣監兪鎭一,以徵當從理,何嫌營鬧爲目,利原縣監李敬儀,以穎俗多訐,蜀治宜嚴爲目,陽德縣監許,以峽戶當念,案牘易淆爲目,金泉察訪朴衍壽,以何不戢束爲目,銀溪察訪安亨植,以好事是欠爲目,則俱宜置諸下考,而置諸中考,殊無嚴明殿最之意,五道道臣,竝推考警責。沔川郡守朴齊璟,盈德縣令孫相駿,石城縣監兪鎭一,利原縣監李敬儀,陽德縣監許,金泉察訪朴衍壽,銀溪察訪安亨植,竝罷黜,何如?傳曰,允。
又啓曰,吏曹正郞尹永誠,承文院校檢趙光祐,俱以除拜,過限未肅拜,承文院判校林相憲,受由過限不上來,竝改差,何如?傳曰,允。
鑄銀所啓曰,鑄銀姑爲停止之意,敢啓。傳曰,知道。
奎章閣啓曰,直閣會圈事,命下矣。提學閔泳穆,檢校直提學趙慶鎬,直提學金允植,檢校直閣尹用求·洪殷謨·姜·朴鳳彬·徐相祖·閔應植·尹泰駿·朴斗陽,檢校待敎宋秉瑞·閔泳韶,待敎趙東冕,竝卽牌招,以爲會圈之地,何如?傳曰,允。
又啓曰,直閣南奎熙,檢校差下事,命下矣。卽爲牌招察任,何如?傳曰,允。
兵曹啓曰,禁軍別將李奎顔,身病猝重,無望供職,呈狀乞遞矣。實病旣如此,有難强令察任,改差,何如?傳曰,允。
禁衛營啓曰,本營千摠曺秉斗·邊晉奎·琴弼煥,俱有身病,勢難察任,改差,何如?傳曰,允。
御營廳啓曰,本廳千摠金泰亨·金在仁,騎士將具然浩·李貞祐,俱有身病,勢難察任,竝改差,何如?傳曰,允。
兵曹,以申桓爲禁軍別將。
申泰觀啓曰,明日傳香,禮房承旨,當爲齋宿,行左承旨金炳翊,所當牌招,而拘於廳規,不得請牌,何以爲之?敢稟。傳曰,牌招。
翰林會圈三點,尹命燮·金喜洙·尹相衍·趙東冕·金貞均·閔京鎬·鄭寅昇·朴勝悳,以上取八人。
直閣會圈六點,鄭夏源·金昇均·鄭寅興,以上取三人。
禁衛營啓曰,本營千摠,今當差出,而擬望之人乏少,外任竝擬,何如?傳曰,允。
御營廳啓曰,本廳千摠,今當差出,而擬望之人乏少,外任竝擬,何如?傳曰,允。
親軍左營營務處啓曰,兵丁佈操敎鍊時,江華府新建營中哨什長趙光錫·尹東岳等,俱以敎師,屢朔來苦勤勞甚多,合有奬勵之擧,臣不敢擅便,上裁,何如?傳曰,竝令該曹,守門將加設單付。
傳曰,翰林召試,明日仁政殿,命官爲之。
傳曰,注薦爲之。
傳曰,副司直李道宰,金城縣令除授,使之催促下送。
吏曹,金城縣令單李道宰,除授事承傳。
傳曰,糧餉廳稱以親軍營堂上,以提調下批,制度規例,與軍國衙門,爛商磨鍊節目以入。
以毓祥宮廟宇改建時,戶曹判書以下別單,傳曰,行戶曹判書金有淵內下虎皮一令賜給,造主書寫官行副護軍權膺善內下鹿皮一令賜給,監造官行副護軍徐相祖兒馬一匹賜給,戶曹正郞金寅根陞敍,計士李裕熙窠近察訪待窠首先擬入,李善益以其姪計士待窠隨先陞實,其餘日官·奏時官·寫字官·牌將·捕校·員役·工匠等,竝依判下施賞。
以吏曹參議李永,牌不進罷職傳旨,傳曰,只推。
有政。吏批,行判書閔泳穆牌招不進,參判嚴世永進,參議李永牌招不進,右副承旨申泰觀進。以吏批言啓曰,行判書閔泳穆,參議李永,竝牌招不進,小臣獨政未安,何以爲之?敢稟。傳曰,仍爲之。以金尙運爲持平,宋奎會·白奎爕爲正言,鄭夏源爲直閣。
再政。兼校書校理單鄭夏源。
兵批,判書韓敬源病,參判李文永病,參議任冕鎬病,參知玄弼濟入直進,同副承旨金洛鎭進,五衛將加設單徐京洛·嚴熙性。
癸未六月二十四日□時,上御演美堂。東萊府使入侍時,同副承旨金洛鎭,史官缺。上曰,東萊,自是邊門重地,兼有海港交涉,最稱極務,且近有民擾,故自廟堂,各別擇差者也,必悉心對揚也。秉弼曰,敢不竭力對揚,而才識淺短,恐不敢承當,用是悚凜矣。上曰,曾經外衙門堂上,多有聞見,有勝於生疎之人矣。秉弼曰,略有所聞見,而臣本空疎,恐無以稱職矣。上曰,以汝才識,寧有所難勿爲過謙也?大事狀聞,小事,議于廟堂,自有措處之道也。秉弼曰,臣亦赴任後,隨事枚擧,狀聞稟處計耳。上曰,中官不善擧行,不使由待,以改出去矣,累到門外,何處而還入乎?秉弼曰,肅拜早下,故仍出門外旅次,旅卽承命入來矣。上曰,萊府異於他邑,且今多事。故欲前席面諭,所以更召矣。仍敎曰,本府比前凋殘云,果然否?秉弼曰,臣赴任前也,未得詳悉,而聞自下納變通以後,凡樣,甚凋殘云矣。上曰,本府近設軍,頗聞其習藝,而大抵各國交會之地,關防爲重,赴任後,善爲鍊習,可也。秉弼曰,誠然矣。當此各國交涉之時,不可無衛護之規,謹依聖敎,當各別鍊操也。上曰,前萊伯素云善治,而何以致此民擾乎?每因彼人相關,易與萊伯葛藤而然矣。秉弼曰,前萊伯果是善治也。臣於海西按廉時,亦以黃州牧使,至於褒啓矣。今此民擾,出於意外也。上曰,萊民尙有慢彼之舊習,每每生事,較他邑爲難也。秉弼曰,萊民之下視彼人,三百年于玆。故近雖有朝廷命令,尙有舊日聞見,爲今之道,務在兩便。卽凡事,每難兩便,以是憧憧矣。上曰,兩便之道,果是極難也。我國之民,亦難盡悅,況彼人乎?十分愼審,可也。秉弼曰,聖敎至當,謹當極力撫字,期圖兩便之方矣。近日自外衙門,將設海關於釜山,而稅則亦已允準,此是大事也。臣今以地方官,尤多關念也。上曰,果是大事,下去後事事善處也。仍敎曰,何日當上官乎?善爲下去也。秉弼曰,上官,似在來月望間,而時値矣天,又慮潦水,無以指日仰籌矣。上曰,然矣。與前萊伯,面看交遞乎?秉弼曰,然矣。上曰,遞萊伯,來月晦間,似可入來矣。秉弼曰,然矣云云。
上在昌德宮,停常參·經筵。
藥房副提調李憲稙啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳曰,原任直閣李鎬翼,馳詣健陵,奉審摘奸,仍留監祭,顯隆園·華寧殿,一體奉審以來。
奎章閣啓曰,直閣鄭夏源敎旨安寶次,濬哲之寶請出之意,敢啓。傳曰,知道。
又啓曰,新除授直閣鄭夏源,卽爲牌招入直,何如?傳曰,允。
吏曹啓曰,今都目大政時,堂上不可不備員,而參判嚴世永,病不來,令政院牌招,以爲同參開政之地,何如?傳曰,允。
注薦,尹瀷·鄭佑默·趙東冕·朴彝陽·尹尙學·朴歧勳·趙秉聖·李瑞永,以上取八人。
朴宗鉉啓曰,注書有闕之代,被薦人尹瀷·鄭佑默·趙東冕薦狀,依例成送吏曹之意,敢啓。傳曰,知道。
傳曰,皇朝人子孫,忠臣·淸白吏子孫,西北松都人,落仕最久人,各別收用事,分付銓曹。
傳曰,呈告同成均許遞,今日政差出。
傳曰,臺諫·玉堂竝許遞,今日政差出。
傳曰,呈告禮曹判書許遞,今日政差出。
傳曰,雖非親政,注書依例陞六。
傳曰,高原郡守之代,務安縣監金禹鉉除授。
傳曰,同經筵竝許遞,今日政差出。
傳曰,今日政,遷轉守令勿拘,通融擬入。
傳曰,在外藝文提學許遞,今日政差出。
吏曹,高原郡守單金禹鉉,除授事承傳。
傳曰,藥院提調許遞,前望單子入之。
內醫提調前望單子入之,金壽鉉落點。
傳曰,當該承旨推考。
傳曰,今番召試取四人。
兵曹啓曰,正郞鄭誾朝,身病猝重,呈狀乞遞,宿衛重地,不可久曠,今姑改差,何如?傳曰,允。
朴宗鉉啓曰,明日傳香,禮房承旨,當爲齋宿,行左承旨金炳翊,所當牌招,而拘於廳規,不得請牌,何以爲之?敢稟。傳曰,牌招。
鄭寅漢陞六代,以李寅璧爲假注書。
李承淵陞六代,以金振龍爲假注書。
傳曰,左承旨·右承旨許遞,前望單子入之。
承旨前望單子入之,朴容大·閔丙奭落點。
兵曹口傳政事,禁軍別將單申桓,副司果單鄭誾朝。
御營廳啓曰,本廳軍色從事官徐誼淳,身病甚重,勢難察任,改差,何如?傳曰,允。
朴宗鉉啓曰,新除授承旨閔丙奭,方在職牒還授中,何以爲之?敢稟。傳曰,敍用。
又啓曰,注書有闕之代,被薦人鄭佑默·趙東冕·朴彝陽薦狀,依例成送吏曹之意,敢啓。傳曰,知道。
又啓曰,明日傳香,禮房承旨,當爲齋宿,新除授行左承旨朴容大,所當牌招,而拘於廳規,不得請牌,何以爲之?敢稟。傳曰,牌招。
吏曹啓曰,崇靈殿參奉韓用鎭,以其身病,呈狀乞遞,改差,何如?傳曰,允。
又啓曰,軍器寺判官李海龍,以其身病,呈狀乞遞,改差何如?傳曰,允。
又啓曰,繕工監假監役官片相勳,以其身病,呈狀乞遞,改差,何如?傳曰,允。
又啓曰,軍器寺判官金鍾龜,以其身病,呈狀乞遞,改差,何如?傳曰,允。
兵曹啓曰,同知中樞府事金東壽,同知訓鍊院事尹善應,僉知中樞府事韓敎序,宣傳官金駿求,內禁衛將許璡,曹司五衛將吳德泳,忠壯衛將朴興植,文臣兼宣傳官南奎熙·徐相雨,俱以病難供職,呈狀乞遞,五衛將,韓羲錫前任京畿監營中軍,朴正秉前任統虞候,吳翰泳前任東津僉使,南俊熙前任格浦僉使,安奎鎭前任慶尙監營中軍,忠翊衛將金洪龜前任北虞候,俱在任所,上來間,該廳番次苟艱云。新除授全羅右水虞候崔英煥,母年今爲八十五歲,法不當遠離赴任,呈狀乞遞,竝改差,慶尙左兵虞候李源永,身病猝重,萬無赴任之望云。實病雖如此,虞候之任,不可循例改差,文山萬戶全致奎,除拜六朔,尙不肅拜,事甚未安。不可一任其遷就,竝罷黜,何如?傳曰,允。
又啓曰,部將宋鍾淳,病難供職,呈狀乞遞,係是加設窠,減下,何如?傳曰,允。
又啓曰,坼見諸道褒貶啓本,則慶尙監司趙康夏啓本中,金井別將金時燾,以邊城守警,無或敢忽爲目,則宜置下考,而置諸上考,平安監司金永壽啓本中,慈母別將金志燾,以益嚴糾實爲目,北兵使具駿鉉啓本中,潼關僉使金京宗,以姑無顯疵爲目,西北僉使金漢範,以所以寡過爲目,則俱宜置中考,而置諸上考,黃海兵使鄭雲翼啓本中,文城僉使權致淳,以務在撫恤爲目,則宜置中考,而置諸上考,長壽別將胡成龜,以差次舛錯爲目,黃海水使李奎鶴啓本中,助泥萬戶高文鳳,以務或相妨爲目,則俱宜置下考,而置諸中考,殊無嚴明殿最之意,各該道·帥臣推考警責,潼關僉使金京宗,西北僉使金漢範,文城僉使權致淳,慈母別將金志燾,竝中考施行,助泥萬戶高文鳳,長壽別將胡成龜,竝下考施行,金井別將金時燾,純是貶語,其不職可知,罷黜,何如?傳曰,允。
都政。吏批,行判書閔泳穆進,參判嚴世永,牌招不進,參議李永進,右副承旨朴宗鉉進。吏批啓曰,蔭仕六品官之陞五品者,每於過都政後照擬,而見今在職者,絶無經一考之人,故五品官無以推移備擬,雖未經一考之人,依例勿拘陞擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮。故自前雖未經九處講,亦有陞六之規矣。今春夏等褒貶,不得爲之故,當出六品者,未免積滯,依例遷轉,何如?傳曰,允。
又啓曰,尙州牧使,今當差出,而本州以嶺南雄邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
又啓曰,公州判官,今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
又啓曰,咸興府判官,今當差出,而本府,以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
又啓曰,大司諫今當差出,而擬望之人乏少,承旨竝擬,何如?傳曰,允。
以金容培爲平市主簿,金東敏爲典設別提,李珉應爲尙衣別提,李敏益爲司饔僉正,李容泰爲司饔判官,典籍二單明範錫·韓必殿,以尹濟翼爲掌樂主簿,李敎承爲引儀,閔觀植爲刑曹正郞,李晩綏爲尙州牧使,柳鳳秀爲陽德縣監,親軍營提調單金炳始,以金聖鎬爲典設別提,任箕常爲氷庫別提,成載瑾爲景陵令,洪膺周爲襄陽府使,李達晢爲興陽縣監,洪秉燾爲永陵令,李弼應爲懿寧園令,朴齊應爲沃川郡守,洪岐周爲谷城縣監,李宜淳爲利原縣監,李鳳寧爲景慕宮令,金永順爲健陵令,李徽應爲沔川郡守,鄭基雨爲咸興判官,韓聖周爲輸城察訪,金東敏爲刑曹佐郞,尹濟翼爲工曹佐郞,李敎承爲刑曹佐郞,申鍾錫爲氷庫主簿,李海龍爲軍器判官,朱雲煥爲典設別提,南學熙爲珍山郡守,朴齊億爲義城縣令,李應辰爲鳳山郡守,宋在榮爲監察,洪勉植爲掌樂主簿,金奎翰爲禮賓主簿,李命炎爲引儀,李承耆爲公州判官,李鎬定爲寧遠郡守,李容泰爲鴻山縣監,李鼎宰爲靈山縣監,李鳳寧爲義興縣監,任龜鎬爲盈德縣令,申百熙爲价川郡守,李圭瑞爲司饔判官,吳友善爲景慕宮令,宋淳爀爲慶基殿令,鄭元世爲醴泉郡守,韓兢烈爲禮曹佐郞,丁理燮爲惠陵令,李珉應·洪勉植·朱雲煥·金奎翰爲監察,鄭寅亮爲社稷令,白禧培爲禮賓主簿,李基洽爲典設別提,金鼎祿爲氷庫別提,高景晙爲濟州判官,洪鍾五爲掌樂主簿,沈宜平爲漢城主簿,洪用觀爲尙瑞主簿,金勝均爲淸安縣監,朱冕燮爲石城縣監,李時庠爲引儀,金膺遠爲尙衣別〈提〉,申杓熙爲典設主簿,洪時衡爲鍾城府使,鄭元和爲寧越府使,金商絢爲宗廟令,沈相哲爲尙瑞主簿,金思轍爲龍岡縣令,金容圭爲殷山縣監,李秉承爲迎日縣監,金炳聞爲景慕宮令,李秉臯爲務安縣監,金熙國爲興海郡守,林時益爲鎭岑縣監,崔潤爲金泉察訪,張斗煥爲豐川府使,申泰熙爲朔州府使,吳聖模爲渭原郡守,李秉德爲甲山府使,李啓興爲三水府使,趙準永爲大司憲,金洛鎭爲大司諫,南奎熙爲執義,安翊豐爲司諫,洪承穆爲大司成,尹泰興·張逵鴻爲掌令,李會英·明範錫爲持平,朴淇鍾爲獻納,金昇均爲應敎,鄭夏源爲副應敎,李承淵·鄭寅漢爲典籍,尹瀷爲注書,姜鏋·李晩煃爲典籍,沈遠彬·李重夏爲校理,卞應洙爲吏曹正郞,姜鏋·李晩煃爲正言,金世基·鄭寅學爲副校理,鄭基會爲禮曹判書,兼直閣單鄭夏源,以吳炳文·尹起元爲修撰,李承純·趙文永·金敬均爲同經筵,申錫淵·李榮爲副修撰,金益容爲判尹,徐相雨爲司僕正,趙秉翊爲掌樂正,金櫶濟·尹榮大爲典籍,李錫瓘爲奉常正,金達爀爲崇靈殿參奉,片相薰爲假監役,成彝鎬爲冬至正使,朴定陽爲副使,金文濟爲書狀官,宋在榮爲萬頃縣令,金奎弘爲同成均,吳仁泰爲承文判校,白義行爲直講,金東澔爲齋陵令,李寅璟爲泰川縣監,金鍾龜爲軍器判官,南相庸爲監察,鄭根燮爲兼引儀,崔英煥爲軍器判官,崔鼎獻爲黃山察訪,李鍾益爲銀溪察訪,李禧龍爲戶曹正郞,韓景爀爲禮曹正郞,李晙沼爲長陵令,朴秉胥爲大同察訪,徐珩淳爲通津府使,金命來爲兵曹正郞,王濟肯爲典籍,沈舜澤爲藝文提學,趙昌鎬爲禁府都事,金炳善爲監察,兼春秋單李禧龍,以兪鎭沃爲兵曹正郞,趙性鶴爲軍資正,李容元爲刑曹參判,李喬憲爲尙瑞別提,鄭佑默爲注書,鄭海·嚴胤永·李基魯爲假監役,金鳳善爲莊陵參奉,金振龍爲穆陵別檢,李承稷爲假引儀。
兵批,判書韓敬源進,參判李文永病,參議任冕鎬病,參知玄弼濟入直進,同副承旨金洛鎭進。兵批啓曰,今日都目政事時,本曹堂上,不可不備,而參判李文永,參議任冕鎬,俱以病不來,參判參議,令政院牌招,同參政事,何如?傳曰,允。
又啓曰,營將·虞候·僉使,今當差出,而擬望之人乏少,已準朔守令·中軍·虞候,竝擬,何如?傳曰,允。
又啓曰,訓鍊正,今當差出,而擬望之人乏少,外任竝擬,何如?傳曰,允。
又啓曰,同知中樞府事姜和淳,僉知中樞府事吳道淵,中樞府都事劉琳,守門將宋振煥,俱以病難供職,慶尙監營中軍宋翼相,身病猝重,萬無赴任之望云,竝改差,何如?傳曰,允。
又啓曰,僉知中樞府事李敬敏,五衛將金秉周,忠翊衛衛將徐光墩,宣傳官李秉承,部將安翼相,守門將黃沂,俱以病難供職,呈狀乞遞,竝改差,何如?傳曰,允。
又啓曰,五衛將高昌奎·崔明翼·林聖起·金鼎和,守門將朴夏炯,慶尙監營中軍吳熙潤,俱以身病猝重,萬無供職之望,呈狀乞遞,竝改差,何如?傳曰,允。
以李鎬俊爲知事,徐光泰·尹錫元·李淸烈·愼性欽爲五衛將,韓鎭行爲羅州營將,李升烈爲忠州營將,吳順泳爲京畿中軍,閔泳一爲開城中軍,尹泳奎爲靑山島僉使,沈寅澤爲格浦僉使,姜和淳爲同知,朴泰遠爲禁衛哨官,李升漢爲全羅兵虞候,具然河爲慶尙左兵虞候,李學善爲全羅右水虞候,李根豊爲宣傳官,李敏兢爲內禁將,趙羲完爲訓鍊正,李鳳宇爲訓鍊僉正,趙興哲爲慶尙中軍,李南輯爲同訓鍊,吳道淵爲僉知,劉琳爲中樞都事,金箕台爲訓鍊主簿,許鎬爲北虞候,李奎顔爲同知,閔寅鎬爲訓鍊都正,李鼎鉉·宋振煥爲守門將,吳萬善爲東津僉使,尹錫五爲同訓鍊,李儒植爲宣傳官,南宮泳爲部長,金在遇爲御營把摠,李濟善爲左捕從,韓致林爲訓鍊都正,柳應魯·河錫洛爲訓鍊僉正,吳致赫爲守門將,宋翼相爲慶尙中軍,安榏爲同知,李慶敏爲僉知,李秉承爲宣傳官,李根哲爲中樞都事,尹暎爲摠理把摠,徐光墩爲忠翊將,金秉周爲五衛將,李相翼爲訓鍊主簿,黃炘爲守門將,李奎選爲雲寵萬戶,洪彦周爲僉知,李爲曹司衛將,柳應魯爲宣傳官,金從均爲訓鍊僉正,韓耆淳爲訓鍊判官,南順元爲訓鍊僉正,鄭圭瓚爲訓鍊判官,柳應魯爲黃海兵虞候,洪應錫爲廣梁僉使,金正秀爲天城萬戶,具東奭爲宣傳官,梁性煥爲訓鍊判官,蔡奎鵬爲宣傳官,朴夏炯爲守門將,洪熙潤爲慶尙中軍,林聖起爲五衛將,洪順祚爲舒川僉使,金濟彦爲梨洞萬戶,崔鎭根爲長壽別將,朴玉龍爲笠巖別將,高昌奎·金鼎和·崔明翼爲五衛將,金源植爲所斤僉使,朴景三爲登山僉使,安翼相爲部將,任胤祺爲守門將,韓羲錫爲阿耳僉使,任翊準爲絶影島僉使,金忠協爲慶尙中軍,金仁梧爲牛峴僉使,金成坤爲車嶺僉使,裵鍾燁爲加背梁萬戶,金尙俊爲安骨萬戶,具然壽爲長木浦別將,李奎元·李敏集爲訓鍊副正,朴勉東爲部長,崔炯逵爲守門將,林逸權爲文城僉使,朴章煥爲靈興島僉使,金守丁爲潼關僉使,崔錫枝爲西北僉使,金啓淵爲呂島萬戶,金永浩爲修仁別將,李奎學爲忠翊將,任百禹爲忠壯將,李泰鎔爲部將,李寅恒爲守門將,徐瑀淳爲椒島僉使,金載勳爲古豐山僉使,孫柄濬爲柔遠僉使,金膺浩爲所已萬戶,李昇俊爲助泥萬戶,崔在鶴爲金井別將,扈光表·金淳英·尹東舜·崔昌濂·朴起羽爲五衛將,李寅曄爲委曲僉使,崔載鎬爲文山萬戶,李基善爲阿吾地萬戶,張重述爲長峯別將,盧泰鍵爲慈母別將,李晉奎爲五衛將,閔一鎬爲忠翊將,李思勳爲忠壯將,梁相德爲守門將,金汶鍾爲波知僉使,尹泰興·吳炳文爲文兼,趙泰昇爲文城僉使,康孝洽爲撫夷萬戶,韓景植爲大峴別將,尹滋峴爲忠翊將,李寅協爲忠壯將,李敏集爲宣傳官,柳完根爲滿浦僉使,曺秉斗爲神光僉使,閔在植·李庸稙·崔鍾淵·李承鶴·申鶴熙·柳載應爲五衛將,具東奭爲訓鍊副正,孫璟憲爲訓鍊僉正,李承九·李晩宇爲訓鍊主簿,金源植·林逸權爲五衛將,具春書·李秉憲爲宣傳官,具重瑊爲守門將,李吉善·李基豹·洪周鉉·李學懋·李鳳翼爲五衛將,李徹熙·徐翊輔爲訓鍊僉正,許爲訓鍊判官,高大奎爲守門將,金元奎爲慶尙中軍,朴亨祐爲忠翊將,金基盤爲忠壯將,趙南益爲部將,李元裕爲守門將,閔貞植爲統虞候,高英歧·金炳周爲五衛將,閔德顯爲忠壯將,韓鎭衡爲訓鍊判官,柳錫衡爲守門將,兪廷柱爲忠翊將,朴炳容爲中樞都事,尹明根·李海永爲訓鍊主簿,崔雲煥爲禁衛哨官,尹善容爲五衛將,洪用觀爲右衛率,沈興澤爲部將,金昌壽爲守門將,洪鍾源爲慶尙中軍,梁柱植·許樟·朴弘鎰爲守門將,朴準模爲訓鍊主簿,張敎駿爲守門將,兪達源·權龜仁·河成一·朴興植·孟浩瑢爲五衛將,訓鍊判官白光爀,主簿秦膺杓·梁鍾律·金命烈,以上加設減下,秦膺杓爲訓鍊判官加設,朴鳳植·朴龍來·白鶴鎭爲訓鍊主簿加設,李鍾順·張斗彦·李駿鎬爲宣傳官,柳冀完·姜彝會·李鍾奎·李啓弘爲部將,鄭秀昉·李應相·韓用在爲守門將,任聖準爲西道參軍,甲巖權管單金裕榮,三千浦權管單元在鍮,忠州營將李升烈,京畿中軍吳順泳,開城中軍閔泳一,靑山島僉使尹泳奎,格浦僉使沈寅澤,以上今加折衝加資事承傳,訓鍊主簿單李厚根,同知單李範龍,僉知三單申錫圭·金鎭民·洪穎普,訓鍊副正加設單李秉承,訓鍊僉正加設單李駿漢,訓鍊判官加設單李寅植·李建鎬·趙璟顯·李晳鎬·安轍承·李秉勳·李奎春·李冕珪·鄭明源·李亮烈·李學承·宋龜浩·李容三·鄭舜鎔·權東鎭·申泰休·黃憲周·高鎭赫·崔星煥,訓鍊主簿加設單陳芳·趙羲誾·愼濟遠·柳東根·金鍾呂·金漢根·秋敎臣,五衛將加設單金浚模·韓仁秀·金義協·金在恒·林克養·劉榕·韓元榮·宋啓澤·鄭允祿·張賢逵·金在述·徐宗洛·李謙榮·吉元禮·金洙·金文尙·張源華·金龍吉·趙性奎·李若坤·宋寅赫·吳在根·全在斌·金得淵·田基豊·金顯敎·金光鉉·金麟浩·康鳳祥·李喆模·金弘植·吳安默·趙亨漢·張有謙·禹錫鼎·韓瀅圭·辛錫圭·柳寅根·崔允鍾·朴敏學·李奭奎·金秉彦·劉敬勳·朱儀俊·全宗憲·吳遠模·朴尙順·金大厚·李寅鳳·金錫宗·李秉謨·李載範·金在鎭·張錫浩,僉知加設單李淸烈,忠淸中軍吳鎭暹,加瓜仍任,副司果徐相殷·張龜澤·蔡圭鵬·申佐熙·李鳳珪·李可熙·吳定善·金基禎·洪秉萬·李圭珍·洪錫範·朴兢壽,已上竝單付。
傳曰,望筒遲滯之吏·兵判推考。
傳曰,望筒遲滯之吏·兵判,從重推考。
傳曰,守令·邊將初仕人,皆令明日待令。
朴宗鉉啓曰,副應敎鄭夏源內閣進,玉堂上下番俱空,事甚未安,新除授應敎金昇均,校理沈遠彬·李重夏,副校理金世基·鄭寅學,修撰吳炳文·尹起元,副修撰申錫淵·李㝡榮,竝卽牌招,推移入直,何如?傳曰,允。
又啓曰,左右史不可不備,而召試被選人閔京鎬,令該曹,口傳付職,牌招入直,何如?傳曰,允。
又啓曰,新除授注書尹瀷·鄭佑默,竝卽牌招,推移入直,何如?傳曰,允。
傳曰,同副承旨有闕之代,前望單子入之。
承旨前望單子入之,金永悳落點。
朴宗鉉啓曰,新除授承旨金永悳,方在職牒還授中,何以爲之?敢稟。傳曰,敍用。
吏曹口傳政事,檢閱單閔京鎬。
兵曹啓目粘連,觀此忠淸監司南一祐狀啓,則中軍吳鎭暹兩載居鎭,一念報效,晝保障之方,殘壘增固,務字恤之政,士卒賴安,群情莫遏於願借,責成難付於生手。使此優異之績合施加瓜之典事,令該曹稟處亦爲白臥乎所,殘壘增固,士卒賴安,群情願借,殊庸嘉尙,該中軍吳鎭暹,加瓜一款,依狀請施行,何如?啓,依允。
上護軍朴齊寅疏,答曰,省疏具悉。許令該曹,改付標。
上在昌德宮。停常參·經筵。
朴容大啓曰,同副承旨金永悳,時在水原地,斯速乘馹上來事,下諭,何如?傳曰,允。
又啓曰,左副承旨閔丙奭,今日不爲仕進,卽爲牌招,何如?傳曰,允。
傳曰,守令·邊將·初仕人入侍。
以江原監司南廷益狀啓,殿最法意,本自嚴重,而臣不能審愼,漏此等第,惶恐俟勘事,傳曰,勿待罪事,回諭。
弘文館啓曰,新除授副校理金世基,時在江原道原州地,修撰申錫淵,時在京畿果川地,經筵入番事緊,請竝斯速乘馹上來事,下諭。答曰,竝許遞。
吏曹口傳政事,檢閱單尹相衍。
禮曹啓曰,謹稽己卯謄錄,則聖節正至望闕禮及拜表行禮時,依五禮儀王世子入參之文,王世子行禮節以稟旨,磨鍊擧行矣。今此聖節望闕禮爲始,王世子行禮節次,亦依此例磨鍊乎?敢稟。傳曰,依此磨鍊。
朴宗鉉啓曰,行都承旨李憲稙,不爲仕進,行左承旨朴容大式暇出去,右承旨朴周陽廚院進。左副承旨閔丙奭陳疏,同副承旨金永悳在外,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
傳曰,左副承旨疏批已下,卽爲牌招。
傳曰,問候官留待。
傳曰,問候官入侍。
司譯院啓曰,常仕堂上韓敎序,頗有可紀之勞,特爲別遞兒堂上差下,而其陞實次序,一從元仕先後之地,何如?傳曰,允。
刑曹啓曰,江原道狼川縣定配罪人申成根,黃海道平山府定配罪人池順成等,到配狀本,放字書下矣。謹依書下,竝卽放送事,分付各該道臣之意,敢啓。傳曰,知道。
摠戎廳啓曰,本廳哨官張世鶴,身病猝重,勢難察任,改差,何如?傳曰,允。
以右承旨朴周陽牌不進罷職傳旨,傳曰,只推。
左副承旨閔丙奭疏,略曰,臣夷險濕燥,爲犬爲馬,以效不報之報,奈其昏謬妄率,孽由自作,五情震迫,適患關格,出沒鬼關,而一縷未絶,登時擔來,待罪城外,惟願遄被常憲而已。未幾收錄,喉院除旨,繼降恩敍,臣聞命悸惕,莫省所以也。伏乞亟遞臣職,重勘臣罪焉。臣無任云云。省疏具悉。往事何必爲引?爾其勿辭察職。
癸未六月二十六日□時,上御樂善齋。問候官入侍時,座目缺問候官金晩植,以次進伏訖。
癸未六月二十六日□時,上御樂善齋。守令·邊將·初仕人入侍時,一行半缺上曰,史官分左右。承旨奏請守令·初仕人等,今已待令,使之以次陞殿,奏職姓名。守令初仕人等,以次進前奏職姓名退伏楹外訖。承旨奏請邊將,則使宣傳官奏職姓名,宣傳官,以次奏邊將等職姓名訖。承旨奏請守令·邊將·初仕人,使之退出。守令·邊將·初仕人等,以次先退。缺京鎬奏曰,臣以本館事,有所仰達矣。翰林召試被選人,間月付職,自是古規,而若値左右史不備之時,則不待月限,徑稟連付,亦多已例。被選當次人尹相衍,令該曹,口傳付軍職,牌招入直,何如?上曰,依爲之。連月付職,可也。出榻敎京鎬曰,時政記繤修事緊,新除授檢閱尹相衍,署前出仕,何如?上曰,依爲之。出擧條
上在昌德宮。停常參·經筵。
藥房提調金壽鉉,副提調李憲稙啓曰,時値庚炎,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,中宮殿氣候,何如,世子宮氣候,何如,世子嬪宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮·世子嬪宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳曰,日熱如此,輕囚放釋。
傳曰,守令·邊將留待。
弘文館啓曰,上番闕直,事甚未安,校理沈遠彬,副校理鄭寅學,竝卽牌招,推移入直,何如?傳曰,允。
傳曰,守令·邊將入侍。
朴宗鉉啓曰,臣宗鉉敬奉聖敎,馳往義禁府,取考囚徒案,則時囚罪人南德熙,以前任始興縣令,承傳罪人,不爲押付,出給配文,不可以輕囚論故,仍囚,仍詣典獄署。取閱囚徒案,則贓錢備納間,嚴囚罪人二名,公貨備納間,嚴囚罪人二名,上納不納罪人四名,上納乾沒罪人六名,係是重囚故,竝仍囚。其餘招引人物,各司直囚罪人宋奉辰等九名,係是輕囚故,竝依傳敎放送之意,敢啓。傳曰,知道。
傳曰,文學有闕之代,前望單子入之。
文學前望單子入之,尹相翊落點。
侍講院啓曰,新除授文學尹相翊,卽爲牌招察任,何如?傳曰,允。
禁衛營啓曰,本營千摠李圭泰,以前任三水府使,洪宅周以前任阿耳僉使,李圭常以前任神光僉使,騎士將金成求,以前任龜城府使,俱在任所矣。領軍之職,久曠可悶,竝改差,何如?傳曰,允。
御營廳啓曰,本廳千摠李民熙,前任甲山府使,成樂韶前任椒島僉使,騎士將李彰夏,前任滿浦僉使李起弘,前任坡知僉使,俱在任所,上來尙遠,久曠可悶,竝改差,何如?傳曰,允。
兵曹啓曰,今日酉時量,有一漢,撲打進善門,呼天稱冤,故捉致査問,則前靈光郡守金羽均之私奴性仁爲名漢,謂有鳴冤之端,抱持原情,從敦化西狹門入來云矣。闕門守直,何等嚴重,而有此攔入之擧,萬萬驚悚,當該守門將,不可無警。令該府,拿問處之,攔入之漢,移送秋曹,照法嚴繩,何如?傳曰,允。
朴宗鉉啓曰,卽見兵曹草記,則前靈光郡守金羽均之奴性仁爲名漢,謂有鳴冤之端,從敦化西狹門入來,撲打進善門云。闕門守直,何等嚴重,而有此攔入之擧,萬萬驚駭,常時不能禁飭之,兵曹堂上,從重推考。郞廳及當該守門將,竝所當重勘,而本院請推之外,無他可施之罰,何以爲之?敢稟。傳曰,拿處。
禮曹啓曰,自前聖節正至望闕禮時,宗親文武百官,行習儀於議政府,而正日擧動,則令政院,臨時稟旨事磨鍊矣。今六月二十八日聖節望闕禮,當爲依例磨鍊,而謹稽謄錄,則順治戊戌勅行入京後,適値正朝節日,而自迎接都監啓稟,以爲望闕禮,自上,率百官行禮於闕庭,勅使則只率都監官員,行禮於館所事停當,而又因政院啓辭,殿庭行禮,則權停例行禮矣。今番行禮,與勅使在館時,似無異同,而係是創禮,臣曹不敢循例磨鍊,上裁,何如?傳曰,親行磨鍊。
又啓曰,今此聖節望闕禮親行時,王世子陪參行禮之節,依禮文磨鍊之意,敢啓。傳曰,勿爲磨鍊。
傳曰,右承旨許遞,前望單子入之。
傳曰,明日出宮門路,以協陽門爲之。
承旨前望單子入之,李敎榮落點。
大司成洪承穆疏。省疏具悉。爾其勿辭察職。
癸未六月二十七日□時,上御樂善齋。守令·邊將入侍時。
上在昌德宮。停常參·經筵。
朴容大啓曰,左副承旨李敎榮,今日不爲仕進,卽爲牌招,何如?傳曰,允。
李憲稙啓曰,卽者兵曹郞廳來言,今日聖節望闕禮親行時,別侍衛,不可不備。判書韓敬源,方在呈辭受由中,次堂例不得擧行云,何以爲之?敢稟。傳曰,次堂擧行。
弘文館啓曰,上番闕直,事甚未安。修撰吳炳文·尹起元,竝郞牌招,推移姑降入直,何如?傳曰,允。
傳曰,京兆堂上竝許遞,前望單子入之。
京兆堂上前望單子入之,判尹金翊鎭,左尹南廷龍,右尹趙濟華落點。
傳曰,原任直閣閔丙奭,原任待敎金永悳,竝檢校差下。
傳曰,藥院提調許遞,前望單子入之。
內醫提調前望單子入之,尹滋承落點。
傳曰,奉審閣臣入侍。
弘文館啓曰,上番闕直,事甚未安。校理沈遠彬,副校理鄭寅學,竝卽牌招,推移入直,何如?傳曰,允。
奎章閣啓曰,檢校直閣閔丙奭,卽爲牌招察任,檢校待敎金永悳,時在水原地,斯速乘馹上來事,下諭,何如?傳曰,允。
李敎榮啓曰,新除授左尹南廷龍,右尹趙濟華,方在職牒還授中,何以爲之?敢稟。傳曰,敍用。
戶曹啓曰,時御所內各司,依定式發遣本曹正郞臣金寅根,與兵曹參判臣李文永,佐郞臣李京鎬,東所衛將臣·西所衛將臣·南所衛將臣·北所衛將臣,眼同看審,則姑無雨漏處之意,敢啓。傳曰,知道。
刑曹啓曰,兵曹啓辭內,今日酉時量,有一漢,撲打進善門,呼天稱冤,故捉致査問,則前靈光郡守金羽均之私奴性仁爲名漢,謂有鳴冤之端,抱持原情,從敦化西狹門入來云矣。闕門守直,何等嚴重,而有此攔入之擧,萬萬驚悚,當該守門將,不可無警。令該府拿問處之,攔入之漢,移送秋曹,照法嚴繩,何如?傳曰,允事,批下矣。謹按律文,則大明律訴訟條,有曰申訴而不實者,杖一百,罪人性仁,依此律,決杖一百,懲勵放送之意,敢啓。傳曰,知道。
義禁府啓曰,各道放未放成冊啓下,全羅道綾州牧遠地定配罪人金演東,慶尙道金海府流三千里定配罪人王德洪,寧海府遠地定配罪人金浩純,草溪郡遠地定配罪人宋仁九,咸鏡道高原郡遠地定配罪人鄭鴻國,洪原縣遠地定配罪人孫東熙,平安道慈山府流三千里定配罪人張時杓,肅川府遠地定配罪人朴億信·李秉洙,忠淸道槐山郡減等定配罪人金鍾憲等名下,放字書下矣。金演東·王德洪·金浩純·宋仁九·孫東熙·鄭鴻國·朴億信·張時杓·李秉洙·金鍾憲等放送事,分付各該道道臣之意,敢啓。傳曰,知道。
兵曹,以李奎顔爲禁衛中軍。
兵曹口傳政事,禁衛中軍單李奎顔,御營騎士將單韓鎭璜。
尹瀷病代,以金用均爲假注書。
金用均病代,以李寅璧爲假注書。
修撰吳炳文疏,略曰,往在昨年,猥叨言地,適値諸罪人停啓之時,輒隨諸僚後行,自速僨誤,而薄施斥罷。曾未幾月,遇慶收敍,今又玉署華語忽下,臣滿心悚恧,實不知措躬之所也。伏乞將臣新授職名,亟賜改鐫焉。臣於自引之章,何敢贅他,而耿耿愚衷,有不能自已者,卽聖學焉耳。顧今時當盛暑,講筵雖有停撤之例,宜其頻賜召對,討論經籍,以求致治之要,則豈不盛哉?況復春宮邸下,睿德日就,合有所觀感而取焉。臣無任云云。省疏具悉。往事何必爲引?爾其勿辭察職,尾附事,當留念矣。
癸未六月二十八日□時,上詣仁政殿。聖節望闕禮親行入侍時,行都承旨李憲稙,行左承旨朴容大,右承旨閔丙奭,左副承旨朴宗鉉,右副承旨李敎榮,同副承旨金永悳,缺直閣鄭夏源,待敎趙東冕,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調尹滋承,副提調李憲稙,進前問候訖,由協陽門,入仁政門。通禮跪啓請降輿,上降輿,通禮導上詣版位。贊儀唱四拜,上行四拜禮訖,入小次。小頃,通禮跪啓請出次,上出次,乘輿出仁政門,入協陽門,憲稙請出標信解嚴。上由宣化門還內,諸臣以次退出。
癸未六月二十八日□時,上御□□□,奉審閣臣入侍時,一行半缺上曰,史官分左右。仍命閣臣進前,鎬翼進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯隆園,園上奉審則安寧,碑閣·丁字閣奉審則無頉。仍詣華寧殿,殿內奉審則安寧,還詣健陵,仍留監祭,將事安寧之意,敢此仰達矣。
上在昌德宮。停常參·經筵。
傳曰,前前統制使鄭洛鎔,前前昌原府使梁柱顯,前前長興府使尹,竝具格拿來南間囚。
傳曰,前靈光郡守金羽均,家奴擊鼓訟冤,與繡啓有所相左,自廟堂,嚴飭該道臣,嚴査登聞。
傳曰,鑄所當五錢五萬兩,令廟堂,劃給各衙門,貢價及料布未下者,使之量宜分排。
傳曰,予於前前完伯事,誠不勝駭歎矣。以若地步,以若家聲,其圖報對揚,宜倍餘人,而所犯贓汚,若是夥然,此豈彝性之所忍行者乎?繡論雖諉於褊裨濁亂,懵不覺察,誰在其罪?國有律憲,宜無容貸,而特以世宥之義,不無參量者存。前前全羅監司李秉文,遠惡島圍籬安置,勿揀赦前,所謂褊裨濁亂者,令秋曹,嚴刑遠配。
傳曰,惟我八域民生,卽列聖朝體養生殖,全付予小人之赤子也。古語云,春補秋助,縱難如古,彼自爲生,切勿撓之,撓之斯不可,而況掊克而剝斂乎?所以有向日特敎,贓犯鉅萬,擬以極律者此也。今見嶺·兩南湖繡啓,則貪饕殘虐,在在皆然。至於前前統制使鄭洛鎔,數爻若是夥多。噫,朝廷何負於渠輩?使無辜生靈,橫罹枉遭,呼號顚連,莫之保有,其無良不法,胡至此極?贓犯雖在,飭敎之前,而王府關和,自有莫嚴。前前統制使鄭洛鎔,金吾堂上開坐,通衢嚴刑一次,遠惡島圍籬安置,贓至三萬兩以上者,亦於通衢決杖,遠惡島竄配,一萬兩以上者,嚴刑一次,遠惡地定配,其餘竝照律勘處,今番繡論人中,已經勘處者勿論。
傳曰,通衢開坐時,百官序立。
以慶尙監司趙康夏狀啓,豐基郡人命燒死事,傳曰,人命之燒死,民家之失火,聞甚矜惻,原恤典外,別加顧助,結構奠接之方,廟堂措辭分付。
兵曹啓曰,卽接西所衛將李敎春牒報,則曜金門內中日閣,今日巳時量顚仆云,卽速改建之意,分付戶曹,何如?傳曰,允。
刑曹啓曰,內醫院啓辭內,今春等嶺南所封羅蔘二斤,就其中,一兩五錢重,僅擇捧,而其所改色者,又爲品劣。遂至再次竝退,揆以事體,極爲悚蹙。謹依下敎,嚴飭蔘商,史之更爲封進,而不善封進之該道臣,施以罷職之典,審藥令攸司從重科治,蔘商擧行,萬萬駭然,亦令照法嚴繩,何如?傳曰,允事,批下矣。謹按律文,則大明律制書有違條,有曰凡奉制書,有所施行,而違者杖一百,審藥田泰悅,依此律決杖一百。大明律不應爲條,有曰不應得爲而爲之事理,重者杖八十。大明律造作不如法條,有曰供奉御用之物,加二等,杖一百,蔘商洪厚,依此律,決杖一百後,竝卽嚴飭放送之意,敢啓。傳曰,知道。
又啓曰,兵曹啓辭內,今日巳時量,有一漢,操入仁政門內,擊梨圖鼓。故捉致査問,則慶尙道安東幼學柳仁榮之奴漢鼎爲名漢,謂有鳴冤之端,抱持原情,從敦化西狹門入來擊鼓云矣。闕門守直,何等嚴重,而有此攔入之擧,萬萬驚悚,而當該守門將,不可無警。令該府拿問處之,擊鼓之漢,移送秋曹,照法嚴繩,何如?傳曰,允事,批下矣。謹按律文,則大典會通訴冤條,有曰上言之語涉不經,事係干恩者,杖一百,罪人奴漢鼎,依此律,決杖一百,懲勵放送之意,敢啓。傳曰,知道。
又啓曰,田壽業爲名漢,敢以射財之慾,無難犯越,揆以法紀,不可尋常處之。全羅道珍島府定配所金壽鶴爲名漢,白晝通衢,擧措凶悖,究厥罪狀,萬萬痛惡。咸鏡道吉州牧定配所,竝卽押送之意,敢啓。傳曰,知道。
又啓曰,金益默·金濟仁·金商俊等,俱以鄕曲愚氓,不知禁制,無難犯越,法紀所在,不可尋常處之。益默黃海道鳳山郡,濟仁忠淸道淸州牧,商俊全羅道雲峯縣定配所,竝卽押送之意,敢啓。傳曰,知道。
注書鄭佑默病,代以鄭寅燮爲假注書。
兵曹口傳政事,禁衛千摠三單,金東奭·邊晉圭·梁弼煥。
兵曹口傳政事,御營千摠單金泰亨·金在仁,騎士將單李南熙·具然浩。
朴宗鉉啓曰,明日傳香,禮房承旨,當爲齋宿,行左承旨朴容大,所當牌招,而拘於廳規,不得請牌,何以爲之?敢稟。傳曰,牌招。
奎章閣啓曰,直閣鄭夏源,疏批已下,卽爲牌招察任,何如?傳曰,允。
副應敎鄭夏源疏曰,伏以臣,學無一藝之名,知乏一官之效,而通籍來四三年,厚蒙恩造,載筆蘭省,躐武瀛館,而亦旅講肆之班,涯分已過,志願足矣。千萬不自意,伏奉天誥,授臣以奎章閣直閣之銜,闔門與榮,同朝動色,臣誠惝怳踧踖,如夢如痴,罔知所以自措也。夫是閣之設,精義斯在,事體有嚴,非他職司之承乏苟充比也。攀雲漢昭回之章,登奎璧文明之府,有宋之龍圖寶文,盛漢之石渠東觀,匹美而兼有,又官備數器,橫經待問,玉署之啓沃也,造膝獻規,薇院之匡弼也。地分劇淸,職任綦重,故不備惟人,自昔伊然。今於衆望之外,拈出賤名,加以謬思,四方傳聽,謂朝廷之無人,豈細故也哉?臣本愚騃顓蒙,最居人末,經術功令,皆其眛眛,學究秀才,兩無所當,非惟自知甚明,抑或淵鑑之所俯燭,而居然爲糠粃之揚,蒹葮之倚,臣之訝歎而悶隘者是已。官方愼惜,何時不然,而在今日,尤係先務,揆分度能,萬難堪勝。或饕一條之氷銜,揚揚而進,于于而處,過福招損,顚沛隨至,縱未敢自恤,至若玷官名而累聖簡,臣固難贖之案也。牙牌體重,章皇出肅,因仍蹲據,斷無是理,玆敢略控衷情,冒瀆崇嚴。伏乞聖明,念是職之不可輕畀,察臣言之非出飾讓,亟命刋改臣閣銜,以重淸選,以安微分,不勝大願焉。臣無任云云。省疏具悉。爾其勿辭察職。
大護軍尹滋承疏。略曰,臣於待罪嶺臬時,以二月令羅蔘之不善封進。頃因藥院草記,至被罷職之典,竟至點退之境,揆諸事體,厥罪何居?罰止薄罷,恩敍遽降,今又伏奉藥院提擧之命,在臣分,尤增悚懍。伏乞更勘臣未盡勘之律焉。臣無任云云。答曰,省疏具悉。往事何必爲引?卿其勿辭行公。
上在昌德宮。停常參·經筵。
藥房提調尹滋承,副提調李憲稙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
朴宗鉉啓曰,假注書鄭寅燮,時無職名,令該曹,依例付軍職,冠帶常仕,何如?傳曰,允。
傳曰,傳香承旨,馳詣宗廟·景慕宮,奉審摘奸以來。
傳曰,藥院提調許遞,前望單子入之。
內醫提調前望單子入之,徐衡淳落點。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
議政府啓曰,卽見左·右捕廳所報,則亂軍巨魁,已爲捉得正法,而譏校首副捕姓名,修成冊牒報矣。亂魁之出力跟捕,合有別般褒賞,左廳首捕李千興·鄭德崇,右廳首捕白寬旭·安國賢·張儀寬·金璟完·李正煥·金聖九·元致龍·趙壽南·馬奉弼·朴聖學·洪範錫,竝從願施賞,左廳副捕金德柱·宋相殷,右廳副捕金禹賢·尹升鉉·田致寬·韓致弘·梁道成·朴完基·李秀益·朴啓俊·高乙天·金慶淵·李東俊,竝善地邊將待窠,首先差送,何如?傳曰,允。
傳曰,觀象監提調有闕之代,前望單子入之。
觀象監提調前望單子入之,徐衡淳落點。
傳曰,政官牌招開政。
李敎榮啓曰,新除授內醫提調徐衡淳,方在職牒還授中,何以爲之?敢稟。傳曰,敍用。
朴宗鉉啓曰,明日親傳香,禮房承旨,當爲齋宿,行左承旨朴容大,卽當牌招,拘於規,不得請牌,何以爲之?敢稟。傳曰,牌招。
傳曰,發遣吏郞,諸執事淸齋與否,摘奸以來。
禮曹,來七月初二日,行宗廟·永寧殿秋享大祭,香祝親傳取稟,還入奉敎,攝儀改書下。
吏曹啓曰,軍器寺判官河相奎,崇靈殿參奉金建爀,俱以身病,呈狀乞遞,改差,何如?傳曰,允。
又啓曰,繕工監假監役官鄭海㝡·嚴胤永·李基魯,俱以身病,呈狀乞遞,竝改差,何如?傳曰,允。
又啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
義禁府啓曰,前前全羅監司李秉文,遠惡島圍籬安置,勿揀赦前事,承傳啓下矣。李秉文全羅道康津縣古今島圍籬安置,勿揀赦前,而以承傳內辭意,具罪目,依例發遣府都事押送配所,與地方官眼同,使之擧行,何如?傳曰,允。
又啓曰,前前統制使鄭洛鎔,前前昌原府使梁柱顯,前前長興府使尹,竝具格拿來,南間囚事,承傳啓下矣。鄭洛鎔·梁柱顯·尹等,發遣府都事,竝具格拿來南間囚之意,敢啓。傳曰,知道。
又啓曰,今此具格罪人在囚之時,時囚例不得混處府中,時囚罪人南德熙等,姑爲保放之意,敢啓。傳曰,知道。
又啓曰,南間囚罪人鄭洛鎔金吾堂上開坐,通衢嚴刑一次,遠惡島圍籬安置事,承傳啓下矣。當爲卽日擧行,而連値齋日,過齋後擧行,何如?傳曰,允。
兵曹啓曰,來七月初二日,宗廟·永寧殿秋享大祭時,守門當爲塡差,而本曹郞廳員外郞五衛將,除入直與差祭·在外未肅拜,排擬苟艱,依定例,軍門將官,代差以入之意,敢啓。傳曰,知道。
有政。吏批,行判書閔泳穆,參判嚴世永牌招不進,參議李永進,行左承旨朴容大進。以吏批言啓曰,行判書閔泳穆,參判嚴世永,竝牌招不進,小臣獨政未安,何以爲之?敢稟。傳曰,只出緊任。以曺始永爲副校理,沈相說爲副修撰。傳曰,見窠皆令差出。
再政,以徐衡淳爲知經筵,趙鎭萬爲典籍,金潤植爲軍器判官,姜沂馨·鄭性恒·玉昌鎬爲假監役,金奎晢爲崇靈殿參奉,前假監役李翊奇,年七十六,今超通政,侍從臣校理李鳳九父加資事承傳,承文著作二單,李載祐·洪鍾協,承文正字二單,李東郁·李秉爕,承文副正字二單,金鎭衡·金東源。
兵批,判書韓敬源呈辭受由,參判李文永病,參議任冕鎬入直進,參知玄弼濟病,左副承旨朴宗鉉進。以金應八爲月串僉使,申龍順爲濟物萬戶,知事加設單石致永,同知單崔昌濂,僉知三單,徐光泰·尹錫元·李培,副司正鄭寅爕,及第金泰憲·柳益增,以上加資事承傳。
大護軍徐衡淳疏略曰,臣病伏鄕廬,隨分飮啄,以送林下日月,今夏知義禁前望蒙點時,臣在遠未及聞知,家人依前懸外,至承嚴旨,薄施刊削之典,惶隕靡措。進伏城外,恭俟威罰,曾未幾月,忽奉藥院提擧之新除,繼下敍用之命,感淚被面,如獲再生,內訟愆尤,外怵義分,不敢遽爾承膺短章冒控,亟施未勘之律焉。臣無任云云。答曰,省疏具悉。往事何必爲引?卿其勿辭行公。
左尹南廷龍疏略曰,向以金吾堂上受點人在外,至承刊削之命,臣亦在外中一人耳,惶蹙跧伏,惟威罰是俟,亞尹恩除,忽下於夢想之外,愈益悚恧,不知措躬也。第臣有一段情事之迫切者,臣父年今七十有三,沈淹床笫,若不保朝夕,以若病狀,旣無以撤還京第,而臣若一日離側,臣父將一倍添病。此所以因循荒坰,不忍遽捨病父,獨自入京也。雖然,臣分之於君義,無所逃則擅離之罪,臣固有之,舊罰未蔽,新除遽降,臣之爲罪倖逭,豈淸朝之美政也?乞治臣未勘之罪焉,臣無任云云。答曰,省疏具悉。往事何必爲引?卿其勿辭行公。
行吏曹判書閔泳穆疏。答曰,省疏具悉。長銓重任,何可輕遞?卿其勿辭行公。
兵曹判書韓敬源疏。答曰,省疏具悉。本兵之任,何可輕遞?卿其勿辭行公。
上在昌德宮。停常參·經筵。
朴宗鉉啓曰,來初五日朝參日次矣,敢稟。傳曰,停。
朴容大啓曰,右副承旨李敎榮,今日不爲仕進,卽爲牌招,何如?傳曰,允。
又啓曰,同副承旨金永悳,自鄕上來云,卽爲牌招,何如?傳曰,允。
又啓曰,翰林召試被選當次人金貞均薦狀公事,啓下矣。令該曹口傳單付,牌招入直,何如?傳曰,允。
傳曰,禮房承旨馳詣宗廟永寧殿,奉審摘奸以來。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
又啓曰,檢校待敎金永悳,自鄕上來云,卽爲牌招察任,何如?傳曰,允。
傳曰,南間囚罪人梁柱顯,移囚西間。
宗親府啓曰,王妃世譜亦當正書矣,御覽日字,令日官推擇,則來初二日巽時爲吉云,以此日時奉入之意,敢啓。傳曰,知道。
弘文館啓曰,新除授副校理曺始永,副修撰沈相說,卽爲牌招察任,何如?傳曰,允。
吏曹口傳政事,檢閱單金貞均。
議政府啓曰,鑄所當五錢五萬兩,令廟堂劃給各衙門貢價及料布未下者,使之量宜分排事,命下矣。宸念垂恤,隨鑄繼降,瞻聆攸曁,孰不攢頌?謹依下敎,當五錢五萬兩中,戶曹二萬五千兩,惠廳一萬八千兩,兵曹七千兩,分排之意,敢啓。傳曰,知道。
禮曹啓曰,太廟展謁,每以春秋定式取稟矣。今秋展謁吉日,以何間推擇乎?敢稟。傳曰,念後擇入。
又啓曰,景慕宮展謁,每以孟春孟秋定式取稟矣。今秋展謁吉日,以何間推擇乎?敢稟。傳曰,念後擇入。
朴宗鉉啓曰,行都承旨李憲稙,同副承旨金永悳,不爲仕進,行左承旨朴容大監祭進,右承旨閔丙奭內閣進,右副承旨李敎榮牌不進,院中只有臣一人,伴直無人,同副承旨,卽爲牌招,何如?傳曰,允。
以右副承旨李敎榮牌不進罷職傳旨,傳曰,只推。
刑曹啓曰,傳曰,予於前前完伯事,誠不勝駭歎矣。以若地步,以若家聲,其圖報對揚,宜倍餘人,而所犯贓汚,若是夥多,此豈彝性之所忍行者乎?繡論,雖諉於褊裨濁亂,懵不覺察,誰任其罪?國有律憲,宜無容貸,而特以世宥之義,不無參量者存。前前全羅監司李秉文,遠惡島圍籬安置,勿揀赦前。所謂褊裨之濁亂者,令秋曹嚴刑遠配事,命下矣。謹依傳敎,罪人李寬修,當爲擧行,而方在平安道平壤地云。發關該道,罔夜捉上,待押來擧行之意,敢啓。傳曰,知道。
義禁府啓曰,南間囚罪人梁柱顯移囚西間事,命下矣。梁柱顯解枷杻,移囚西間之意,敢啓。傳曰,知道。
又啓曰,南間囚罪人尹贓犯,係是三萬兩以上,依承傳內辭意,通衢決杖,遠惡島竄配,時囚罪人梁柱顯,贓犯三萬一千兩內,三千六百餘兩,徵送監營,其餘二萬七千餘兩,歸屬疑眩云。係是萬兩以上施行,當爲嚴刑一次,遠惡地定配事。傳曰,允。
同副承旨金永悳疏,略曰,臣罪重擅行,勘止刊削,蹙伏鄕廬。惟俟司直之更論,曾未幾何,旋授誥牒,繼除承宣而敍之,又降諭音而召之,罪反爲榮,感極而涕,不省所以措躬。今若恬然處之以已勘,冒沒趨承,則臣身四維,縱不遑恤,其於朝綱之由臣而不肅,尤豈非又添一罪乎?伏乞收還臣新授職名,仍治臣未勘之罪焉。臣無任云云。省疏具悉。往事何必爲引?爾其勿辭察職。
上在昌德宮。停常參·經筵。
自二更至五更,灑雨下雨,測雨器水深一分。
朴宗鉉啓曰,右副承旨李敎榮,今日不爲仕進,卽爲牌招,何如?傳曰,允。
禮曹啓曰,今七月二十五日大殿誕日陳賀時,王世子致詞陳賀之節,依例磨鍊乎?敢稟。傳曰,權停。
又啓曰,以太廟展謁取稟草記。傳曰,念後擇入事,命下矣。展謁吉日,令日官韓應翼推擇,則今七月二十二日爲吉云。以此日定行乎?敢稟。傳曰,以此日定行。
又啓曰,景慕宮展謁取稟草記。傳曰,念後擇入事,命下矣。展謁吉日,令日官韓應翼推擇,則今七月二十二日爲吉云,以此日定行乎?敢稟。傳曰,以此日定行。
禮曹,今七月二十五日大殿誕日陳賀時,應行節目,參考前例爲白去乎,依此擧行,何如?啓,權停例爲良如敎。
朴宗鉉啓曰,行都承旨李憲稙,不爲仕進,行左承旨朴容大式暇,右承旨閔丙奭廚院進,右副承旨李敎榮牌不進,同副承旨金永悳內閣進,院中只有臣一人,伴直無人,同副承旨,卽爲牌招,何如?傳曰,允。
以右副承旨李敎榮牌不進罷職傳旨,傳曰,只推。
朴宗鉉啓曰,同副承旨金永悳牌不進,伴直無人,右副承旨李敎榮,旣有只推之命,更爲牌招,何如?傳曰,允。
以同副承旨金永悳牌不進罷職傳旨,傳曰,只推。
戶曹啓曰,宗廟大門東邊墻垣二間許瓦子椽木缺落處蓋覆,今已完畢之意,敢啓。傳曰,知道。
吏曹啓目,訓鍊僉正金泰震名字,改以泰觀,副司果金台顯名字,改以龍求,前虞候金泰熙名字,改以景熙,出身張台鎭名字,改以命鎭,前五衛將申華錫名字,改以肯錫事爲等如,告狀依例令藝文館給帖,何如?啓,依允。
又啓目粘連,觀此慶尙右道暗行御史李永書啓,則昌原前前府使梁柱顯,晉州前牧使尹宖善,河東前府使李鳳鎬,咸陽前郡守金永文,南海前縣令田世鎭等段,已有處分,更無可論是白遣,固城前前府使李秉翼,泗川前前縣監柳肯秀等段,已經勘處,勿論是白遣,漆原前前縣監李相德,熊川前縣監李建溥等段,繡啓旣請令攸司稟處,更無可論是白遣,晉州前前牧使申錫游段,勒捧錢合爲六千七百七十二兩四錢五分,贓汚至此,瑣謗喧傳是如爲白乎旀,星州前牧使洪秉僖段,前後贓犯之七千餘金,猶屬細故,兩年結剩之數萬餘兩,是爲大關是如爲白乎旀,善山前府使金鳳洙段,構罪暗捧木價高執,合爲七千四百兩,及其遞移,加下條二千餘兩,以任債移錄於由吏,聽於吏民,亦多瑣謗是如爲白乎旀,巨濟前前府使尹錫元段,捧賂錢合爲三千九百五十兩內,賑資等用下餘在一千七百五十九兩八錢六分,歸屬無處,難免營私是如爲白乎旀,昆陽前郡守申宅熙段,知緣奸吏之斡旋,未免醜謗之喧聞,贓汚錢合爲六千四百二十兩,實難參恕是如爲白乎旀,昆陽前前郡守李相悳段,偏聽吏鄕之奸猾不厭,營私之鄙瑣,捧賂錢合爲六千一百五十兩是如爲白乎旀,陜川前郡守洪恩燮段,訟賂任債錢,合爲六千八百三十兩,及其遞歸,民庫錢加下二千四百三十九兩,尤是召致民擾之根由,聽之民邑,尙多怨謗是如爲白乎旀,鎭海前縣監申正遠段以貿昧之習,行貪鄙之政,在任卄餘朔之間,犯贓八千兩之多是如爲白乎旀,自如前察訪金鏞賢段,一念貪鄙,所犯贓汚,合錢爲七千八百九十兩是如爲白有臥乎所,上項八邑前任守令·一驛前任察訪,竝只爲先罷職,令該府拿問嚴勘爲白乎旀,昌原府使崔致永段,前後沙工之差出,不無瑣謗,近者民庫之督斂,又何藉托是如爲白有臥乎所,從重推考爲白乎旀,宜寧縣監閔泳學段,漕船之致敗,倘察奸情,吏房之改差,何多瑣謗是如爲白有臥乎所,推考爲白乎旀,監司趙康夏,前監司尹滋承,沿路京畿監司金弘集,廣州留守朴泳孝段,繡啓論列,俱甚推奬是白乎矣,道臣·守臣體重,今姑勿論爲白乎旀,其餘本道及沿路守令·察訪等段,績乏優異,疵無顯著,竝只置之爲白乎旀,其外梱帥·中軍·虞候·營將·邊將·監牧官等乙良,令兵曹稟處,何如?啓,依允。
又啓目粘連,觀此全羅道暗行御史朴泳敎書啓,則前前監司李秉文,長興前前府使尹,光陽前縣監李周永,興德前縣監李秉世,泰仁前縣監李定稙等段,已有處分,更無可論是白遣,南原前府使沈宜斗,咸平前縣監權在禹爲等段,繡啓旣請攸司稟處,更無可論是白遣,靈光前郡守金羽均段,旣有道査之命,今姑勿論爲白乎旀,長興前府使李鶴來段,身故勿論爲白乎旀,礪山前府使金宜柄段,罔念正供之莫重,敢生肥己之私慾,大同米偸弄,爲五百六十石是如爲白乎旀,萬頃前前縣監白南卨段,挾船主而虛拯僞報,幸臭載而乘時圖利,前後捧賂錢,合爲五千六百兩是如爲白乎旀,南平前縣監張熙段,都結冒下及加斂取用錢,合爲八千三百七十五兩是如爲白乎旀,求禮前前縣監柳翊衡段,貪饕無厭,已係難逭之孽,殺越于貨,況犯罔赦之科,似此不法,合施重勘是如爲白有臥乎所,上項四邑前任守令,竝只爲先罷職,令該府拿問嚴勘爲白乎旀,靈巖前郡守沈宜哲段,無事不賂,一何貪饕之甚,作孽難逭,已有貶罷之擧是如爲白乎旀,金溝前前縣令金思段,社作錢之加斂,歸屬無處,斗監考亦賂差,巨細不遺是如爲白有臥乎所,上項兩邑前任守令,竝只罷職爲白乎旀,益山前郡守申泰鼎段,捧結斂而由吏脫逋,民獨何辜,加還耗而倉色捄弊,官自任怨是如爲白乎旀,金堤前郡守李渭在段,逋還之立本斯急,縱屬有邑之先務,結斂之措劃失宜,乃致亂民之滋擾是如爲白乎旀,淳昌前郡守洪岐周段,恣行結頭之加斂,民多受害,創出任賂之謬例,吏亦生弊是如爲白乎旀,沃溝前縣監金鳳鎬段,敗船之査覈不愼,賄賂恣行,民庫之用下無節,聚斂多端是如爲白乎旀,咸悅前縣監林徹洙段,沙格納闔眼之米,安免公穀之欠縮,任窠視優數之賂,至有吏奴之語逼是如爲白有臥乎所,上項五邑前任守令,竝只令該府拿問處之爲白乎旀,羅州前牧使閔璟鎬段,任賂倍加,吏逋由是滋多,用度太濫,公貨自爾虧欠是如爲白乎旀,長水前前縣監李周儀段,政皆決於吏鄕,淸濁無實,賂全歸於囊橐,凡務錯亂是如爲白有臥乎所,上項兩邑前任守令,竝只從重推考爲白乎旀,珍島前府使洪疇燮段,悖傔作弊,干囑公行,奸吏參權,政令多錯是如爲白乎旀,錦山前郡守金世基段,第善政鮮克有終,而浮謗未免在得是如爲白乎旀,茂長縣監洪鍾觀段,莫察奸猾之欺,孽豈自作,不無儱侗之歎,謗所以興是如爲白有臥乎所,上項三邑前後守令,竝只推考爲白乎旀,監司金聲根,前監司趙康夏,沿路忠淸監司南一祐,水原留守洪祐昌段,繡啓俱甚推奬是白乎矣,道臣守臣體重,今姑勿論爲白乎旀,其餘本道守令·察訪等段,績乏優異,疵無顯著,竝只置之爲白乎旀,其外梱帥·中軍·虞候·營將·邊將·監牧官等乙良,令兵曹稟處,何如?啓,依允。
左議政金炳國疏曰,伏以臣之向上丐章,自昨秋復叨後,日披一片肝,月瀝一字血,抱牘徊徨,乃敢仰首而號者,蓋以臣才與病之萬萬不可强,萬萬不獲已故耳。竊惟我聖上殊遇臣曲爲臣之特諒特眷,庶乎一籲卽禠,不終其朝矣。分外寵批,不惟靳斥,反加之非常謬詡,有若臣之愚可移,臣之跛可起者然。此已惶汗之如雨,而尙不止繼,又前席面命,勉之以不可言去,申之以更勿相聞,如携則天之牖也,止慈則父之詔也。臣雖如豚如魚,猶知感孚,更安敢以區區去就,仰煩莫嚴之下,甘歸辜恩之科哉?惟早晩生成,恭俟造化處分而已。夫何數朔之間,脚痿日益無力,房闥亦藉左右之扶,諸症隨以迭侵,早起受風,則四肢悤戰如痁,少勞失汗,則遍體猝斑如疹,食纔一匙,輒滯,眠或通宵不成。駸駸然眞元澌脫,譬之如根朽之木葉,未害而先拔,年久之屋壁,徒立而將頹,外雖形殼僅存,中則氣血俱竭,奄奄焉無藥可救,尙庶幾萬一之僥倖。官無擔負之重,則一身自輕,心無尸素之愧,則百體自從,苟幸因此回甦,獲全危喘,是我殿下再造之澤也。矧又元輔去位,仰成無所,曩在伴食之時,猶恐由臣而覆餗。豈意褎然自居,立見墮廟務而誤國事乎?今臣實狀,切悶且急,疾痛之呼,不可緩聲。玆敢伏枕瀉腔,冒悚干威。伏乞聖慈,以曲遂之仁,推欲生之愛,亟遞臣議政·摠理兩銜,公而重任免於瘝曠,私而賤疴安於調將,不勝大願至祝。臣無任云云。答曰,省疏具悉卿懇。向於筵次,諭卿以不可辭之義,元輔又釋負矣。卿之不可辭,尤有一節之深,而荐牘至此,茫然失圖,不知爲計也。寡躬之倚毗,朝野之企望,民國事計之艱棘,今如此矣。以如此時,莫之擔做,爲之勉副,則中外四方之論,其將曰上下措施,耦得其當矣乎?不待予言諄複,而卿必有裁量於此也。患節奉慮,而愼暑調嗇,可復常度,卿其亟斷來章,庸副厚望。仍傳曰,此批答,遣史官傳諭。
上在昌德宮。停常參·經筵。
巳時,灑雨下雨,測雨器水深一分。
朴宗鉉啓曰,同副承旨金永悳,今日不爲仕進,卽爲牌招,何如?傳曰,允。
以右副承旨李敎榮牌不進罷職傳旨,傳曰,只推。
承文院啓曰,院公事提調有闕之代,刑曹判書洪鍾軒差下,使之察任,何如?傳曰,允。
傳曰,尹性普之訟冤與繡啓,若是相左,其何以取信乎?時囚罪人尹贓犯有無,自廟堂關飭該道道臣,嚴査登聞。
傳曰,傳命誤傳之中官洪宅柱,從重推考。
朴宗鉉啓曰,行都承旨李憲稙,行左承旨朴容大,右承旨閔丙奭,不爲仕進,右副承旨李敎榮,同副承旨金永悳牌不進,院中只有臣一人,伴直無人,右副承旨,旣有只推之命,更爲牌招,何如?傳曰,允。
又啓曰,左右史不可不備,檢閱閔京鎬,卽爲牌招入直,何如?傳曰,允。
以同副承旨金永悳牌不進罷職傳旨,傳曰,只推。
義禁府啓曰,卽接月令醫員鄭宅鉉手本,則以爲,時囚罪人具星喜,素患痰癖,猝得關格,全學容,素患疝積,挾感復發,目下症形,俱爲危劇云。罪人病勢如此,則一邊保放,一邊草記,載在法典矣,具星喜·全學容,姑爲保放之意,敢啓。傳曰,知道。
又啓曰,今此具格罪人在囚之時,時囚例不得混處府中,時囚罪人李晩昇·鄭在範等,姑爲保放之意,敢啓。傳曰,知道。
又啓曰,明日通衢開坐時,本府都事不可不備員,而都事李鼎漢·洪思哲,奉命在外,慶光國身病沈重,趙昌鎬在外未肅拜,竝令該曹口傳相換,何如?傳曰,允。
吏曹口傳政事,禁府都事李鼎漢,司饔主簿柳鶴增相換,禁府都事趙昌鎬,尙衣主簿宋鍾興相換,禁府都事慶光國,司饔主簿金寓根相換,禁府都事洪思哲,司饔奉事李裕中,以上相換事承傳。
朴宗鉉啓曰,右副承旨李敎榮再牌不進,伴直無人,同副承旨金永悳,旣有只推之命,更爲牌招,何如?傳曰,允。
以右副承旨李敎榮再牌不進罷職傳旨,傳曰,只推。
右尹趙濟華疏,略曰,臣於夏初,以父母墳汛掃事,拜章徑行,淹留旬望,金吾恩除,未及承膺,薄譴止於刊削,曾未幾日,還授職牒,經又特除亞尹,作孽難逭,臣旣自知,以罪爲榮,人將謂何?伏乞臣京兆之銜,劃賜鐫改,仍治臣逋傲之罪焉。臣無任云云。答曰,省疏具悉。往事何必爲引?卿其勿辭行公。
檢閱金貞均疏曰,伏以臣猥膺名掄,祗肅隆命,而第臣父左議政臣炳國,兼監春秋館事矣。臣職當遞,在法卽然。伏乞聖明,俯垂鑑諒,亟許鐫改,以存公格,不勝幸甚。臣無任云云。省疏具悉。疏辭下該曹稟處。
別兼春秋尹吉求疏曰,伏以臣與同副承旨臣金永悳,有內外從兄弟應避之嫌矣。臣之所帶別兼春秋之銜,揆以典式,自在當遞,玆敢短章仰籲。伏乞聖明,俯垂鑑諒,亟令選部,照例鐫改,以存公格,以安私分,千萬幸甚。臣無任云云。省疏具悉。疏辭下該曹稟處。
上在昌德宮。停常參·經筵。
朴宗鉉啓曰,右副承旨李敎榮,今日不爲仕進,卽爲牌招,何如?傳曰,允。
議政府公事官單宋驥浩。
以同副承旨金永悳牌不進罷職傳旨,傳曰,只推。
以檢閱閔京鎬牌不進罷職傳旨,傳曰,只推。
朴宗鉉啓曰,左右史不可不備,檢閱閔京鎬,旣有只推之命,卽爲牌招,何如?傳曰,允。
以右副承旨李敎榮牌不進罷職傳旨,傳曰,只推。
朴宗鉉啓曰,行都承旨李憲稙,行右承旨朴容大,不爲仕進,右承旨閔丙奭內閣進,右副承旨李敎榮,同副承旨金永悳牌不進,院中只有臣一人,伴直無人,同副承旨,旣有只推之命,更爲牌招,何如?傳曰,允。
傳曰,吏曹參議有闕之代,刑曹參議閔應植除授。
禮曹啓曰,宗廟·社稷·北郊祈雨報謝祭,待立秋後擇日設行事,前已啓下矣。報謝祭吉日,令日官韓應翼推擇,則今七月十三日爲吉云。以此日設行,而祝文令藝文館撰出事,分付,何如?傳曰,允。
義禁府啓曰,南間囚罪人鄭洛鎔,金吾堂上開坐,通衢嚴刑一次,遠惡島圍籬安置,時囚罪人梁柱顯,嚴刑一次,遠惡地定配事,承傳啓下矣。謹依承傳內辭意,鄭洛鎔拿致通衢,百官序立,嚴刑一次,訊杖第三十度後,全羅道羅州牧智島圍籬安置,梁柱顯嚴刑一次,訊杖第三十度後,平安道安州牧定配,而以各其承傳內辭意,具罪目,鄭洛鎔,依例發遣府都事,押送配所,與地方官眼同,使之圍籬安置,梁柱顯,依例發遣府書吏,押送配所,何如?傳曰,允。
傳曰,南間囚罪人尹,姑爲移囚西間。
朴宗鉉啓曰,同副承旨金永悳,再牌不進,伴直無人,右副承旨李敎榮,旣有只推之命,更爲牌招,何如?傳曰,允。
義禁府啓曰,保放罪人具星喜·全學容·南德熙·鄭在範·李晩昇等,還囚捧供以入,而竝仍爲保放之意,敢啓。傳曰,知道。
義禁府啓目,始興前縣令南德熙原情云云。傳旨內辭緣,泛稱遲晩,刑推得情,何如?啓,飭已施矣,分揀放送。
又啓目,兵曹佐郞具星喜,守門將全學容等原情云云。傳旨內辭緣,泛稱遲晩,具星喜段,所當請刑是白乎矣,曾經侍從,勿爲請刑,載在法典,議處,全學容段,刑推得情,何如?啓,飭已施矣,竝分揀放送。
吏曹啓目粘連,觀此藝文館檢閱金貞均上疏,則以爲,臣父左議政臣炳國,兼監春秋館事矣,臣職當遞,在法卽然。伏乞聖明,亟許鐫改,以存公格亦爲白有臥乎所,與監春秋館事,相避遞改,載在法典,檢閱金貞均改差,何如?啓,依允。
又啓目粘連,觀此別兼春秋尹吉求上疏,則以爲,臣與同副承旨金永悳,有內外從應避之嫌矣。臣之所帶別兼春秋之銜,揆以典式,自在當遞。伏乞聖明,亟令選部,照例鐫改,以存公格亦爲白有臥乎所,相避之法,在下當遞是白乎矣,史官春秋法不得減下是白如乎,承政院同副承旨金永悳所帶春秋館修撰官之銜,今姑減下,何如?啓,依允。
吏曹參議李永疏。省疏具悉。所請依施。
上在昌德宮。停常參·經筵。
藥房提調徐衡淳,副提調李憲稙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳曰,貨幣鑄造,多有因時制宜,而當此艱絀之會,尤不可無廣加經紀,況國朝有月鑄之例乎?權設鑄所,無以爲許多繼給,另置一局,常設鼓鑄,俾補經用,設置節目,令軍國衙門磨鍊以入。
吏曹,吏曹參議單閔應植除授事承傳。
朴宗鉉啓曰,假注書鄭寅燮,有身病,勢難察任,今姑改差,何如?傳曰,允。
又啓曰,左右史不可不備,檢閱閔京鎬,旣有只推之命,卽爲牌招入直,何如?傳曰,允。
以右副承旨李敎榮牌不進罷職傳旨,傳曰,只推。
傳曰,右副承旨許遞,前望單子入之。
朴宗鉉啓曰,行都承旨李憲稙,藥院進,行左承旨朴容大,同副承旨金永悳,不爲仕進,右承旨閔丙奭,廚院進,右副承旨前望未下,院中只有臣一人,伴直無人,同副承旨,卽爲牌招,何如?傳曰,允。
承旨前望單子入之,洪承憲落點。
義禁府啓曰,南間囚罪人尹,移囚西間事,命下矣。尹解枷杻,移囚西間之意,敢啓。傳曰,知道。
鄭寅燮改差代,以朴永斗爲假注書。
朴宗鉉啓曰,右副承旨金永悳牌不進,伴直無人,新除授同副承旨洪承憲,卽爲牌招,何如?傳曰,允。
以右副承旨金永悳牌不進罷職傳旨,傳曰,只推。
以檢閱閔京鎬牌不進罷職傳旨,傳曰,只推。
吏曹啓目,前僉使許煜名字,改以爁,宣傳官鄭圭稷名字,改以圭爀事爲等如,告狀依例令藝文館給帖,何如?啓,依允。
兵曹啓目粘連啓下是白有亦,慶尙右道暗行御史李永書啓,吏曹回啓內,梱帥·中軍·虞候·營將·邊將·監牧官等乙良,令該曹稟處事,啓下矣。觀此慶尙右道暗行御史李永書啓,則前前統制使鄭洛鎔,前兵使趙羲升,尙州營將李載旭等段,已有處分,更無可論是白乎旀,前前虞候李秉洙,何其苛酷之政,聞於隣境,惟此侵害之弊,及於平民,不計有罪無罪,輒加杖之囚之,威脅勒取,實難枚擧是白乎矣,就其中最著者而言之是白乎,則文善姜道右處一百兩,姜贊能處一百二十兩,董仁瑞處六十兩,全西鬱處七十兩,張夢乭處三十兩,趙仁彦處六十兩,具百彦處二十兩,大安張益千處七十兩,金銀若處一百二十五兩,崔學劫處三十兩,南陽薛性俊處二十兩,趙基千處二百兩,昌善名不知金童處二百兩,鳴石金德一處七十兩,矢川金大寬處五百兩,班城方取石處三百兩,三壯權濟得處二百二十兩,執賢洞安飛丹處七十兩,通引金萬祚處一百六十兩,南海名不知朴哥處一千兩,丹城李京洙處一百兩,已上錢合三千六百八十五兩是白如乎,似此鄙瑣不法之類,不可以已遞而勿論是如爲白有臥乎所,前後贓犯,至爲三千六百八十五兩之多,而雖以他事,方在論配中,以若佐職,如此貪婪,有難全恕,令該府拿問處之爲白乎旀,赤梁前僉使金亮憲段,職居鎭務,計在營私,莫掩鄙瑣之跡,以至貶罷之擧是如爲白有臥乎所,居鎭營私,莫掩鄙跡,係是不職,推考爲白乎旀,加背梁前萬戶金順基段,三百金捐財,已著於加瓜請狀,四五年居鎭,可見其誠實做治是等爲白乎旀,長木浦前前別將金敬律段,禦邊亭客舍三門·閉門樓,自備修改,所入錢至爲一千四百餘兩,以若殘廩,能辦鉅役是如爲白有臥乎所,上項兩鎭將之捐財繕廨,數旣夥多,以若殘廩,有此實心,俱極嘉尙,竝似當施以加資之典是白乎矣,係干恩賞,不敢擅便,上裁敎是白乎旀,統制使李元會,前統制使鄭岐源,兵使白南益,前前兵使趙羲贊等段,繡啓論列,俱甚推奬是白乎矣,制梱事體,與守令·邊將有異,今姑勿論爲白乎旀,其餘營將·中軍·虞候·邊將·監牧官等,別無優績,亦乏顯疵,竝只置之,何如?啓,依回啓施行爲良如敎。
又啓目粘連啓下是白有亦,全羅道暗行御史朴泳敎書啓,吏曹回啓內,梱帥·中軍·虞候·營將·邊將·監牧官等乙良,令該曹稟處事,啓下矣。觀此全羅道暗行御史朴泳敎書啓,則順天前營將閔泳國段,已爲徑勘,更無可論是白乎旀,金城別將尹世玉段,禁松何濫,無非索賂之計,自杖可駭,誰圖因驚致命,雖已棍懲,合施當勘是如爲白有臥乎所,禁松索賂,自杖致命,係是冒法,令該府拿問處之爲白乎旀,前右水使徐光鼎段,聽訟無斷,吏民之素望易失,悍校恣行,島陸之浮謗斯興是如爲白乎所,聽訟無斷,吏民失望,悍校恣行,浮謗斯興,係是不職,從重推考爲白乎旀,羅州前營將李相悳段,捧債何多,事縱諉於營務,用杖太濫,謗是興於橫緩是如爲白乎所,俸債旣多,用杖太濫,係是不職,推考爲白乎旀,古今島前僉使白南奎段,災民結之分俵,未免塞責,修軍器之會減,乃是冒下,討索非常,鎭民難保是如爲白乎旀,呂島前萬戶洪俊林段,松贖不絶於掌內,逃戶相續於山外是如爲白乎旀,南固前別將鄭錫禧段,給貸不均,鎭卒爭怨,防守不嚴,庫儲多縮是如爲白有臥乎所,上頃前任三鎭將之或災結塞責,軍器冒下,討索非常,鎭民難保,或松禁不絶,逃戶相續,或給貸不均,庫儲多縮,俱係不職,竝只罷職爲白乎旀,法聖僉使鄭愚植,斛捧禁濫,惠均及於結民,任賂革例,逋自絶於倉吏,虛留穀之一時淸帳,收刷費力,稅大同,則無遺考尺,漕運殫誠,優績夙著,旣荷特仍之恩,利器可別,合施盤錯之地是如爲白有臥乎所,斛捧禁濫,任賂革例,虛留穀之淸帳,稅大同之無遺,如此實績,合有褒奬,似當施以兒馬賜給之典是白乎矣,係干恩典,不敢擅便,上裁敎是白乎旀,前兵使李敏復,前左水使尹弘大等段,雖有褒嘉,閫帥事體,與守令·邊將有異,今姑勿論爲白乎旀,其餘閫帥·營將·中軍·虞候·邊將·監牧官等,績無優異,疵乏顯著,竝只置之爲白乎旀,奏御文字,何等審愼,而左水使李尙濂之尙字,誤書以昌字書之,臨淄僉使張擇喬之擇字,誤書以澤字書之,古今島僉使白南圭之圭字,誤書以奎字書之,多慶浦萬戶時任金柱潁,而以前萬戶金麟九書之,金甲島萬戶時任金德連,而以前萬戶李景震書之,俱爲論列,殊涉不審,當該御史朴泳敎推考,何如?啓,依回啓施行爲良如敎。
義禁府啓目,豐基前郡守李晩昇原情云云。問目內辭緣,泛稱遲晩,刑推得情,何如?啓,除刑推議處爲良如敎。
又啓目,軍威前縣監鄭在範原情云云。問目內辭緣,泛稱遲晩,刑推得情,何如?啓,除刑推議處爲良如敎。
上在昌德宮。停常參·經筵。
自前夜五更至開東,灑雨下雨,測雨器水深一寸二分。
未時,灑雨下雨,測雨器水深一寸。
朴容大啓曰,左右史不可不備,檢閱閔京鎬,旣有只推之命,卽爲牌招入直,何如?傳曰,允。
又啓曰,假注書李寅璧,有身病,勢難察任,今姑改差,何如?傳曰,允。
傳曰,吏曹參議有闕之代,協辦軍國事務閔種默除授。
兵曹啓曰,今七月初六日甲申辰初一刻十一分立秋改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
御營廳啓曰,本廳別將趙羲轍,身病猝重,勢難察任,改差,何如?傳曰,允。
義禁府啓曰,保放罪人李晩昇·鄭在範等,當爲還囚議處以入,而又添病狀,竝仍爲保放之意,敢啓。傳曰,知道。
李寅璧改差代,以洪鍾燦爲假注書。
義禁府啓目粘連,向前李晩昇亦,詞訟惟賂是視,馴致民擾,擧措恇怯,此皆衆怨之所由起,繡啓如是臚列,至於封庫,不可以贓無所著,有難例勘,以此照律,何如?啓,依允。
又啓目粘連,向前鄭在範亦,以賂以贖,惟事貪黷,殘邑贓汚,恰過半萬,揆以律例,難免重勘,以此照律,何如?啓,依允。
吏曹參判嚴世永疏,答曰,省疏具悉。所請依施。
上在昌德宮。停常參·經筵。
自前夜人定至開東,灑雨下雨,測雨器水深一分。
金永悳啓曰,來十一日朝參日次矣,敢稟。傳曰,停。
朴容大啓曰,右承旨閔丙奭,左副承旨朴宗鉉,今日不爲仕進,竝卽牌招,何如?傳曰,允。
吏曹,吏曹參判單閔種默除授事承傳。
成均館啓曰,今月初七日儒生呈旬輪次,當爲設行,而大提學未差,不得爲之之意,敢啓。傳曰,知道。
傳曰,政官牌招開政。
以司謁口傳下敎曰,吾叉浦僉使作窠,前僉使申錫連擬入。
兵曹口傳政事,御營別將單徐光鼎。
傳曰,吏曹參判疏批已下,卽爲牌招。
吏曹啓曰,繕工監假監役官姜沂馨·鄭修恒·王昌鎬,俱以身病,呈狀乞遞,竝改差,何如?傳曰,允。
又啓曰,東學敎授林羲相,以其身病,呈狀乞遞,改差,何如?傳曰,允。
兵曹啓曰,訓鍊院都正韓致林,宣傳官李儒植,內禁衛將李敏兢,五衛將李敎春·鄭煥堯·金鎭民·河成一,景福宮衛將具然壽·尹東舜,慶熙宮衛將安孝吉·金學祚,文臣兼宣傳官尹東興·吳炳文,守門將李應相,俱以病難供職,呈狀乞遞,新除授呂島萬戶金啓淵,母年今爲七十五歲,法不當遠離赴任云,竝改差。慶尙左兵虞候具然河,親病沈重,萬無離側赴任之望,呈狀乞遞矣。虞候之任,不可循例改差,罷黜,何如?傳曰,允。
刑曹啓曰,卽接高陽郡守李海昌所報,則本曹發配黃海道鳳山郡定配罪人金益默,押到本郡,故別定校卒,押送于前站坡州牧矣。到于坡州地境,以日暮之致,不得領付本牧,留宿於店幕,而罪人乘其校卒之困睡,暗地逃躱云矣。押送配囚,何等愼嚴,而莫重承傳罪人,不能檢束,致有此逃失之境,揆以擧行,萬萬駭然。該郡守李海昌,令該府拿問嚴勘,該邑領去將差,擧行刑吏,不可尋常處之,一竝上使,依律刑配,在逃配囚,分付左右捕廳,刻期詗捉,亦令畿營各鎭營,發捕待捉得,施以當律,何如?傳曰,允。
又啓曰,前前全羅監營褊裨李寬修,發關捉上,待押來擧行事,已有所草記蒙允,而罪人李寬修,今纔來現矣。嚴刑一次後,平安道肅川府遠地定配所,卽爲押送之意,敢啓。傳曰,知道。
義禁府啓曰,保放罪人鄭在範,當爲還囚照律以入,而病勢一向未差,仍爲保放之意,敢啓。傳曰,知道。
又啓曰,時囚罪人鄭在範,係是贓賄流配,依法典不付功議以入之意,敢啓。傳曰,知道。
義禁府照目粘連,軍威前縣監鄭在範矣本府議啓內,以賂以贖,惟事貪黷,殘邑贓汚,恰過半萬,揆以律例,難免重勘。以此照律,罪杖一百收贖,告身盡行追奪,流三千里定配,私罪奉敎依允。
義禁府啓曰,時囚罪人鄭在範,杖一百流三千里定配照律公事,判付內,依允矣。鄭在範全羅道南原府流三千里定配,而以議啓內辭意,具罪目,依例發遣府羅將,押送配所,何如?傳曰,允。
又啓曰,時囚罪人李晩昇,施以定配之典,議處公事判付內,依允矣。李晩昇當定配所以入,而卽接戶奴呈狀,則以爲其上典父年八十四,無兄弟獨身,依法典許贖爲辭,取考律文,則大明律存留養親條,有曰凡父母老疾應侍,家無以次成丁者,若犯徒,止杖一百,餘罪收贖。李晩昇定配,依罪犯準計,杖一百流三千里之例,以其父年八十四,無兄弟獨身,依律文收贖,只告身盡行追奪,放送,何如?傳曰,允。
以右承旨閔丙奭,左副承旨朴宗鉉牌不進罷職傳旨,傳曰,只推。
有政。吏批,行判書閔泳穆牌招不進,參判閔種默進,參議閔應植在外未肅拜,同副承旨洪承憲進。
以吏批言啓曰,行判書閔泳穆牌招不進,參議閔應植在外未肅拜,小臣獨政未安,何以爲之?敢稟。傳曰,仍爲之。
以嚴世永爲禮曹參判,丁觀燮爲敦寧都正,趙東萬爲刑曹參議,朴周陽爲工曹參議,南爲直講,李種弼爲德川郡守,李泰權爲碧潼郡守,洪秉燾爲牙山縣監,兼養賢主簿單趙鎭萬,公事官單宋驥浩,軍器直長單李萬鍾,軍器奉事單池相翊,軍器副奉事單金應有,軍器參奉單金壽麟。
再政。以李秉勉爲永陵令,尹起元爲東學敎授,金東浩·柳鵬增·崔錫斗爲假監役。
三政。以徐完淳爲禁府都事。
兵批,判書韓敬源進,參判李文永受由,參議任冕鎬病,參知玄弼濟入直,右副承旨金永悳進。以兵批言啓曰,慶尙左兵虞候,今當差出,而擬望之人乏少,同道水虞候竝擬,何如?傳曰,允。
以李敦夏爲同知,朴鼎和爲同訓鍊,李章烈爲訓鍊都正,朴正秉爲宣傳官,任榮鎬爲內禁將,柳相殷·許璧·吳致翼·林昌連爲五衛將,金在淑·崔鼎欽爲景福將,徐應璇·金麗錫爲慶熙將,呂圭亨·宋圭元爲文兼,李敏漢爲左捕從,沈宜一爲禁衛哨官,高禹鉉爲守門將,鄭雲五爲慶尙左兵虞候,金興洙爲忠淸水虞候,申錫連爲吾叉浦僉使,金宗植爲柔遠僉使,金斗洪爲呂島萬戶,尹善浩爲金城別將,金鎭永爲黃龍別將,李薰應爲林土別將,僉知三單,金秉周·金淳英·崔明翼,五衛將加設單徐貞奎·朴敏學·劉敬勳·金大厚。
再政。以鄭圭瓚·南起元爲訓鍊僉正,同知單柳相殷,僉知三單,吳致翼·李吉善·洪周鉉。
三政。以柳冀春·李根興爲訓鍊判官,僉知三單,閔在植·李庸稙·李承鶴。
四政。以孫成憲·梁柱植爲訓鍊主簿,柳冀春爲慶尙左水虞候,僉知三單,朴起羽·尹善容·申鶴熙。
五政。以元常·李敎興爲訓鍊判官,邊徹圭爲禁衛哨官,僉知三單,李奎學·閔一鎬·尹滋峴。
六政。以李秉憲爲訓鍊僉正,張敎駿·權國鎭爲訓鍊主簿,僉知三單,李學懋·尹鳳翼·高英岐。
七政。以申從均爲宣傳官,李建大爲守門將,李啓善爲摠戎哨官,僉知三單,任百禹·李寅協·李思勳。
八政。以閔俊鎬爲訓鍊僉正,李秉龍爲守門將,僉知三單,金炳周·朴亨祐·金基盤。
九政。以元在貞爲宣傳官,僉知三單扈光表·李晉圭·林逸權。
傳曰,豐德府使玄濟普,龍川府使李豊來相換。
傳曰,右承旨·右副承旨許遞,前望單子入之。
承旨前望單子入之,朴瑄壽·閔應植落點。
傳曰,傳命遲滯之中官柳載賢推考。
吏曹,豐德府使玄濟普,龍川府使李豊來,以上相換事承傳。
吏曹參判閔種默疏,答曰,省疏具悉。卿其勿辭行公。
上在昌德宮。停常參·經筵。
洪承憲啓曰,明日傳香,禮房承旨,當爲齋宿,行左承旨朴容大,所當牌招,而拘於廳規,不得請牌,何以爲之?敢稟。傳曰,牌招。
傳曰,吏曹參議有闕之代,前望單子入之。
洪承憲啓曰,行右承旨朴瑄壽,時在廣州地,右副承旨閔應植,時在忠淸道槐山地,竝斯速乘馹上來事,下諭,何如?傳曰,竝許遞,前望單子入之。
承旨前望單子入之,張錫龍·尹定求落點。
義禁府啓曰,晉州前前牧使申錫游,星州前牧使洪秉僖,善山前府使金鳳洙,巨濟前前府使尹錫元,昆陽前郡守申宅熙,前前郡守李相悳,陜川前郡守洪恩燮,鎭海前縣監申正遠,自如察訪金鏞賢,礪山前府使金宜杓,萬頃前前縣令白南卨,南平前縣監張熙,求禮前前縣監柳翊衡等,竝爲先罷職,令該府拿問嚴勘,益山前郡守申泰鼎,金堤前郡守李渭在,淳昌前郡守洪岐周,沃溝前縣監金鳳鎬,咸悅前縣監林徹洙,前前慶尙右兵虞候李秉洙,金城別將尹世玉等,竝令該府拿問處之事,傳旨啓下矣,謹依承傳內辭意。申錫游·洪秉僖·金鳳洙·尹錫元·申宅熙·李相悳·洪恩燮·申正遠·金鏞賢·金宜杓·白南卨·張熙·李秉洙等,贓犯未滿萬數,柳翊衡·申泰鼎·李渭在·洪岐周·金鳳鎬·林徹洙·尹世玉等,贓無所著,竝依律勘處,而申錫游,今方待命,拿囚,洪秉僖下去京畿安城地,申宅熙下去江原道原州地,李相悳下去忠淸道溫陽地,洪恩燮,以牙山縣監,時在任所,申正遠下去慶尙道新寧地,金鏞賢下去江原道橫城地,金宜杓下去全羅道礪山地,張熙下去京畿安山地,柳翊衡下去江原道原州地,申泰鼎,以寧海府使,時在任所,李渭在下去忠淸道木川地,洪岐周,前以咸興判官,未及上來,金鳳鎬下去江原道春川地,林徹洙,前以江陵府使,未及上來,李秉洙,自肅川府配所,解配後未及上來云,依例發遣府書吏羅將,竝拿來,金鳳洙,以德川郡守,時在任所,依例發遣府羅將,差兼官後拿來,尹錫元,以羅州營將,時在任所,白南卨,以碧潼郡守,時在任所,金城別將尹世玉,時在任所,依例發遣府書吏羅將,竝交代後拿來,何如?傳曰,允。待待命拿囚。
又啓曰,因全羅道暗行御史朴泳敎書啓,吏曹回啓內,光陽前縣監李周永,興德前縣監李秉世,泰仁前縣監李定稙等,已有處分,更無可論爲辭,南原前府使沈宜斗,咸平前縣監權在禹等,繡啓旣請令攸司稟處,更無可論爲辭。因慶尙右道暗行御史李永書啓,吏曹回啓內,晉州前牧使尹宖善,河東前府使李鳳鎬,咸陽前郡守金永文,南海前縣令田世鎭等,已有處分,更無可論爲辭,柒谷前前縣監李相德,熊川前縣監李建溥等,繡啓旣請令攸司稟處,更無可論爲辭。兵曹回啓內,晉州前兵使趙羲升,尙州前營將李載旭等,已有處分,更無可論爲辭矣。謹依承傳內辭意。李周永·李秉世·李定稙·尹宖善·李鳳鎬·金永文·田世鎭·趙羲升等,贓至萬兩以上,各嚴刑一次,遠惡地定配,待就囚擧行,李載旭今爲贓至萬兩以上,而前以柒谷前府使,犯贓又至萬兩以上,方在待待命拿囚,依律文從一科斷,嚴刑一次,遠惡地定配,沈宜斗·權在禹·李相德·李建溥等,贓犯未滿萬數,竝依律文勘處,而李周永下去京畿果川地,李鳳鎬下去廣州地,李定稙,以報恩郡守,時在任所,沈宜斗下去全羅道玉果地,權在禹下去忠淸道槐山地,尹宖善下去京畿果川地,金永文下去忠淸道連山地,田世鎭下去京畿果川地,李相德下去始興地,李建溥下去水原地,趙羲升下去果川地,李載旭下去全羅道海南地云。依例發遣府書吏羅將,竝拿來,李秉世,以三陟營將,時在任所,依例發遣府書吏,交代後拿來,何如?傳曰,允。待待命拿囚。
上在昌德宮。停常參·經筵。
洪承憲啓曰,行都承旨李憲稙,行左承旨朴容大牌不進,新除授行右承旨張錫龍,右副承旨尹定求未肅拜,左副承旨金永悳內閣進,院中只有臣一人,伴直無人,右副承旨所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,禁衛千摠單任衡準。
傳曰,義州府尹留待。
傳曰,義州府尹入侍。
傳曰,政官牌招開政。
傳曰,諸贓犯之懲勘,已有日前處分矣。以李載旭言之,以若殘邑殘鎭,隨處貪饕,若是狼藉,究厥罪狀,不可以數爻稍減,有所輕勘,前前尙州營將李載旭,金吾堂上開坐通衢,百官序立,嚴刑一次,遠惡島安置,勿揀赦前。
傳曰,前前尙州營將李載旭,具格拿來南間囚。
義禁府啓曰,卽接月令醫員鄭宅鉉手本,則以爲,時囚罪人申錫游,素患痰癖之症,挾感復發,張熙,猝得關格,又添泄瀉,目下症形,實爲危劇云。罪人病勢如此,則一邊保放,一邊草記,載在法典矣。申錫游·張熙,姑爲保放之意,敢啓。傳曰,知道。
吏曹啓曰,繕工監假監役官金東浩·柳鵬增·崔錫斗,俱以身病,呈狀乞遞,竝改差,何如?傳曰,允。
有政。吏批,行判書閔泳穆,牌招不進,參判閔種默進,參議未差,同副承旨洪承憲進。以吏批言啓曰,行判書閔泳穆,牌招不進,參議未差,小臣獨政未安,何以爲之?敢稟。傳曰,仍爲之。以金炳㴤爲工曹判書,南啓宇爲同敦寧,姜爲禮曹參議,金益容爲知經筵,李承臯爲知春秋,前同知梁柱石今加嘉義,朝官年八十依法典加資,故府使南進和贈吏參例兼,故學生南建福贈吏議,故正郞南處寬贈直提學例兼,已上同知南啓宇三代。
再政。以孫致仲·徐海祥·玄壽益爲假監役,同春秋單李承臯。
兵批,判書韓敬源病,參判李文永受由,參議任冕鎬病,參知玄弼濟入直進,右副承旨尹定求進,同知單林聖起,僉知二單,高昌奎·崔鍾淵,大護軍李玄翼,護軍洪澈周·朴瑄壽,副護軍鄭元夏,已上竝單付。
義禁府啓曰,前前尙州營將李載旭,具格拿來南間囚事,傳旨啓下矣。李載旭,發遣府都事,具格拿來南間囚之意,敢啓。傳曰,知道。
又啓曰,南間囚罪人李載旭,金吾堂上開坐通衢,嚴刑一次,遠惡島安置,勿揀赦前事,承傳啓下矣。卽當開坐,而齋日相値,過齋後擧行,何如?傳曰,允。
義禁府啓目,晉州前前牧使申錫游,昆陽前前郡守李相悳等原情云云。傳旨內辭緣,泛稱遲晩,竝所當請刑是白乎矣,申錫游段,曾經侍從,李相悳段,曾經宣傳官,勿爲請刑,載在法典,議處,何如?啓,依允。
又啓目,南平前縣監張熙原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,高陽郡守李海昌原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
副修撰沈相說疏,省疏具悉。疏辭許令該曹稟處。
癸未七月初九日□時,上御□□□義州府尹入侍時。
上在昌德宮。停常參·經筵。
藥房提調徐衡淳,副提調李憲稙啓曰,伏未審日間,聖體若何,寢睡·水刺之節,何如,臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安,答曰,知道。世子宮·世子嬪宮,口傳問安。答曰,知道。
李憲稙啓曰,臣憲稙,今日入直禁軍戎器點考進去下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,皆無頉,仍以傳敎內辭意勞問,則亦皆好在云矣,敢啓。傳曰,知道。
禮曹啓曰,今七月二十二日宗廟·景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
上在昌德宮。停常參·經筵。
張錫龍啓曰,左副承旨金永悳,今日不爲仕進,卽爲牌招,何如?傳曰,允。
朴容大啓曰,臣依定式,進詣香室奉審,則香祝櫃·祝版袱子精潔之意,敢啓。傳曰,知道。
又啓曰,假注書朴永斗,有身病,勢難察任,今姑改差,何如?傳曰,允。
又啓曰,卽者社稷署官員來言,今此報謝祭神位版出安奉還時,提調一員當爲進參,而都提調洪淳穆,提調洪鍾軒,俱有身病,不得進參云。提調卽爲牌招,何如?傳曰,提調許遞,令該曹口傳差出。
傳曰,政官牌招開政。
朴永斗改差代,以李義悳爲假注書。
吏曹啓曰,南學敎授南奎熙,繕工監假監役官孫致中·徐海祥·玄壽益,俱以身病,呈狀乞遞,竝改差,何如?傳曰,允。
又啓曰,晉州牧使趙岐淳,受由上京矣,身病猝重,萬無還官之望云。其身病旣如此,則有難强令還任,罷黜,何如?傳曰,允。
吏曹口傳政事,以鄭基會爲社稷提調。
傳曰,幼學趙秉穆瓜近初仕作窠,今日政擬入。
傳曰,寶城郡守之代,勿拘常格,各別擇差。
傳曰,瑞山郡守有闕之代,副司果金商珀除授。
吏曹,瑞山郡守單金商珀除授事承傳。
洪承憲啓曰,卽伏見全羅右水使閔敬鎬今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
以左副承旨金永悳牌不進罷職傳旨,傳曰,只推。
兵曹啓曰,今七月十三日宗廟·社稷報謝祭時,守門當爲塡差,而本曹郞廳·員外郞·五衛將,除入直與在外未肅拜,排擬苟艱,依定式軍門將官代差以入之意,敢啓。傳曰,知道。
義禁府啓曰,明日通衢開坐時,都事不可不備,而都事李泰重,奉命在外,新除授都事徐完淳,身病沈重,未肅拜,竝令該曹口傳相換,以爲擧行,何如?傳曰,允。
吏曹口傳政事,禁府都事徐完淳,尙瑞別提李喬憲相換,禁府都事李泰重,司饔奉事韓敏源相換事承傳。
義禁府啓曰,具格罪人在囚之時,時囚例不得混處府中,李相德姑爲保放之意,敢啓。傳曰,知道。
又啓曰,具格罪人在囚之時,時囚例不得混處府中,尹榜·李海昌·李相悳·申宅熙等,姑爲保放之意,敢啓。傳曰,知道。
有政。吏批,行判書閔泳穆進,參判閔種默牌招不進,參議未差,同副承旨洪承憲進。以吏批言啓曰,晉州牧使,今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
以李啓魯爲兵曹參判,金中植爲南學敎授,朴龍㘽爲奉常主簿,楚秉植爲智陵直長,崔光協·申萬鎭·李之溶爲假監役,金靖鎭爲晉州牧使,趙秉穆爲英陵參奉。
再政。以金潤鉉爲純陵奉事,任澤鎬爲寶城郡守。
三政。以金旻鉉爲濬源殿參奉。
兵批,判書韓敬源病,參判未差,參議任冕鎬入直進,參知玄弼濟病,行左承旨朴容大進,同知單李基豹。
吏曹啓目粘連,觀此弘文館副修撰沈相說上疏,則以爲,臣本生父年近七旬,氣息奄奄,家本貧寒,藥餌旨瀡,亦未能辦,得一小縣,獲遂一日之養。伏乞聖慈,以廣孝理之政亦爲白有臥乎所,沈相說之家貧親老,菽水難絶之狀,通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕。臣曹不敢擅便,上裁,何如?啓,依回啓施行爲良如敎。
又啓目,軍器寺主簿朴泰熙名字,改以泰璇,出身朴晉熙名字,改以泰琬,前五衛將金善翼名字,改以振遠事爲等如,告狀依例令藝文館給帖,何如?啓,依允。
上在昌德宮。停常參·經筵。
朴容大啓曰,右副承旨尹定求,今日不爲仕進,卽爲牌招,何如?傳曰,允。
傳曰,禮房承旨,馳詣社稷·宗廟,奉審摘奸,仍詣受香所,奉審摘奸以來。
洪承憲啓曰,卽者景慕宮官員來言,再明日望祭,提調以獻官當爲進參,而提調金有淵,有身病,不得進參云,卽爲牌招,何如?傳曰,許遞。令該曹口傳差出。
又啓曰,行都承旨李憲稙,不爲仕進,行左承旨朴容大式暇出去,行右承旨張錫龍式暇,左副承旨金永悳內閣進,右副承旨尹定求牌不進,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨尹定求牌不進罷職傳旨,傳曰,只推。
統理軍國事務衙門啓曰,諸道秋操稟啓,今已齊到矣。歲再講武之許久停操,此非亦疎虞之甚,而第念秋事方殷之會,卒伍徵調,有所當恤。今秋八道·四都水陸諸操巡歷巡點,竝姑停止,官鎭門聚點,堤堰處移役,兵與農相寓之義也。使之看意擧行事,分付,何如?傳曰,允。
義禁府啓曰,南間囚罪人李載旭,金吾堂上開坐通衢,嚴刑一次,遠惡島安置,勿揀赦前事,承傳啓下矣,謹依承傳內辭意。李載旭拿致通衢,百官序立,嚴刑一次,訊杖第三十度後,全羅道珍島府金甲島安置,勿揀赦前,而以承傳內辭意,具罪目,依例發遣府書吏,押送配所。時囚罪人趙羲升·李鳳鎬·尹宖善·李周永·田世鎭等,贓至萬兩以上,謹依承傳內辭意,各嚴刑一次,訊杖第三十度後,趙羲升平安道熙川郡,李鳳鎬平安道宣川府,尹宖善平安道定州牧,李周永全羅道康津縣,田世鎭全羅道樂安郡,竝定配,而以承傳內辭意,具罪目,依例發遣府書吏羅將,押送于各其配所,何如?傳曰,允。
又啓曰,保放罪人申錫游·李相悳·李海昌·張熙等,還囚議處,申宅熙·李相德等,還囚捧供以入,而申錫游·張熙等,病勢一向未差,竝仍爲保放,李相悳·李海昌·申宅熙·李相德,竝仍爲保放,罪人尹,亦爲還囚之意,敢啓。傳曰,知道。
洪承憲啓曰,左副承旨金永悳牌不進,伴直無人,右副承旨尹定求,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
吏曹口傳政事,以朴齊寬爲景慕宮提調。
義禁府啓目粘連,向前李海昌亦,承傳配囚,事體尤嚴,而常時不能檢飭,致此中路逃走,律例所在,難免重勘,以此照律,何如?啓,依允。
又啓目粘連,向前申錫游·李相悳等亦,申錫游段,民貸勒捧,數甚夥多,囚供縱有分疏,繡啓若是臚列,李相悳段,偏聽奸猾,不厭營私,贓旣不少,俱係非理,竝只以此照律,何如?啓,依允。
又啓目粘連,向前張熙亦,都結冒下,加斂取用,繡論如是指的,囚供難以參恕,以此照律,何如?啓,依允。
又啓目,昆陽郡守申宅熙原情云云。傳旨內辭緣,泛稱遲晩,所當請刑,而曾經宣傳官,勿爲請刑,載在法典,議處,何如?啓,依允。
又啓目,漆原前縣監李相德原情云云。問目內辭緣,泛稱遲晩,所當請刑,而曾經宣傳官,勿爲請刑,載在法典,議處,何如?啓,依允。
又啓目,陜川前郡守洪恩燮原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,淳昌前郡守洪岐周原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,求禮前前縣監柳翊衡原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,咸平前縣監權在禹原情云云。問目內辭緣,泛稱遲晩,刑推得情,何如?啓,除刑推議處爲良如敎。
上在昌德宮。停常參·經筵。
自午時至酉時,灑雨下雨,測雨器水深二分。
洪承憲啓曰,兵曹參判李啓魯,除拜後過三日不爲出肅,依定式推考警責,仍卽牌招察任,何如?傳曰,允。
尹定求啓曰,假注書洪鍾燦,有身病,勢難察任,今姑改差,何如?傳曰,允。
又啓曰,明日傳香,禮房承旨,當爲齋宿,行左承旨朴容大,所當牌招,而拘於廳規,不得請牌,何以爲之?敢稟。傳曰,牌招。
以黃海監司沈東臣狀啓,薦新新蓮實,節序差退,限內不得封進,惶恐待罪事,傳曰,勿待罪事,回諭。
洪鍾燦改差代,以金甲敎爲假注書。
以黃海監司沈東臣狀啓,載寧郡民家全頹,田畓潰決事,傳曰,民家之漂頹,田疇之潰決,若是夥多,哀彼赤子,將何聊生?結構之節,慰恤之典,與夫修築之擧,令廟堂一體措辭分付。
義禁府啓曰,時囚罪人尹,姑爲保放之意,敢啓。傳曰,知道。
統理軍國事務衙門啓曰,謹依下敎,諸般條規,磨鍊節目書入之意,敢啓。傳曰,知道。
傳曰,左贊成閔台鎬,典圜局管理事務。
傳曰,參議軍國事務李重七,典圜局摠辦差下,管城將安鼎玉,僉知權用哲,竝典圜局幇辦差下。
傳曰,典圜局管理事務以下,政官牌招,開政下批,以此定式。
傳曰,副司果李建容,修撰除授。
吏曹,修撰單李建容除授事承傳。
上在昌德宮,停常參·經筵。
奎章閣啓曰,明日卽書香閣秋孟朔大奉審日次,奉謨堂奉審日次,時原任閣臣,依節目進詣擧行之意,敢啓。傳曰,知道。
弘文館啓曰,新除授修撰李建容,卽爲牌招察任,何如?傳曰,允。
傳曰,傳香承旨,馳詣宗廟·景慕宮,奉審摘奸以來。
傳曰,在外同敦寧許遞,今日政差出。
傳曰,在外工曹參判許遞,今日政差出。
傳曰,臺諫竝許遞,今日政差出。
傳曰,在外敦寧都正許遞,今日政差出。
傳曰,吏曹參判有闕之代,前望單子入之。
傳曰,副護軍李敎榮,參議交涉通商事務。
吏曹參議前望單子入之,閔應植落點。
吏曹參判前望單子入之,金昌熙落點。
洪承憲啓曰,新除授吏曹參議閔應植,一體牌招,何如?傳曰,允。
又啓曰,新除授吏曹參判金昌熙,一體牌招,何如?傳曰,允。
又啓曰,副護軍李敎榮,參議交涉通商事務事,命下矣。今日政下批,何如?傳曰,允。
議政府啓曰,犯越罪人閔肖雲,自北京押來,故令秋曹査覈其委曲,則昨冬使行時,以別買商名色隨入,而所齎淸心元,趁不放賣,使行回還之日,猝有身病,不得隨來,而丏乞之際,見執於禮部下屬,始爲押送云矣。使行時夤緣隨入,謂有可據,而賣藥滯病等說,實涉駭然。此雖與無端犯越,〈有異〉,其在重邊禁懲後弊之道,有不可仍置,押付于本道監營,照法刑配,以此意令槐院撰咨入送,何如?傳曰,允。
又啓曰,長興前府使尹,繡論贓犯有無,令本道嚴査登聞事,因特敎行會,而聞該道臣有四寸娚妹應避之嫌,勢無以擧行,金堤郡守趙弼永,査正官差下,使之詳査馳啓,何如?傳曰,允。
吏曹啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父八十人,別單書入之意,敢啓。傳曰,知道。
又啓曰,繕工監假監役官崔光協·申萬鎭·李之溶,俱以身病,呈狀乞遞,竝改差,何如?傳曰,允。
又啓曰,軍器寺判官金潤植,以其身病,呈狀乞遞,改差何如?傳曰,允。
禁衛營啓曰,本營哨官朴龍來,身病猝重,勢難察任,改差,何如?傳曰,允。
義禁府啓曰,申錫游·李相悳·張熙等,俱是贓賄流配,依法典,竝不付功議以入之意,敢啓。傳曰,知道。
又啓曰,保放罪人申錫游·張熙等,還囚照律,洪岐周還囚議處以入,而病勢一向未差,竝仍爲保放之意,敢啓。傳曰,知道。
又啓曰,時囚罪人申錫游·李相悳等,各杖一百流三千里定配照律公事,判付內,依允矣。申錫游平安道順安縣,李相悳慶尙道晉州牧,竝流三千里定配,而以議啓內辭意,具罪目,依例發遣府書吏,押送于各其配所,何如?傳曰,允。
又啓曰,時囚罪人張熙,杖一百流三千里定配照律公事,判付內,依允矣。張熙流三千里當定配所以入,而卽接戶奴呈狀,則以爲,其上典母年七十七,無兄弟獨身,依法典許贖爲辭矣。取考律文,則大明律存留養親條,有曰凡父母老疾應侍,家無以次成丁者,若犯徒流,止杖一百,餘罪收贖,張熙杖一百收贖,而流三千里定配,以其母年七十七,無兄弟獨身,依律文收贖,只告身盡行追奪,放送,何如?傳曰,允。
有政。吏批,行判書閔泳穆,參判金昌熙,牌招不進,參議閔應植進,同副承旨洪承憲進。以吏批言啓曰,行判書閔泳穆,參判金昌熙,竝牌招不進,小臣獨政未安,何以爲之?敢稟。傳曰,只出緊任。
以朴定陽爲大司憲,趙定熙爲大司諫,金昇均爲執義,鄭夏源爲司諫,徐誼淳·趙秉翊爲掌令,尹英秀·安昌範爲持平,李勛卿爲獻納,李起東·任定模爲正言,徐臣輔爲同敦寧,金奭鎭爲工曹參判,呂圭益爲敦寧都正,韓章錫爲同義禁,典圜局管理事務單閔台鎬,摠辦單李重七,幇辦單安鼎玉·權用哲,參議交涉通商事務單李敎榮,故通德朴永善,贈戶參例兼,故府使朴敬鎭,贈左承旨,已上同訓鍊朴鼎和兩代。傳曰,見窠皆令差出。
再政。以尹吉求爲應敎,鄭誾朝爲副應敎,張逵鴻爲掌樂正,林永相爲司成,兪晩源爲同經筵,尹善柱爲校檢,宋琯玉爲典籍,河相奎爲軍器判官,韓泰會·宋智仁·吳永基爲假監役,幼學安瀅奎年八十,今超通政侍從臣持平安昌範父加資事承傳。
兵批,判書韓敬源病,參判李啓魯未肅拜,參議任冕鎬入直進,參知玄弼濟病,右副承旨尹定求進,同知單金鼎和·崔相奎,五衛將加設單李寅鳳·金錫宗,守門將加設單趙光錫·尹東岳,副司果姜鏋·李晩煃,已上竝單付。
義禁府啓目粘連,向前洪岐周亦,加斂其有分疏,任債亦無指的旣登繡啓,難以全恕,以此照律,何如?啓,依允。
又啓目粘連,向前權在禹亦,稅裝則虛捧勘合,任窠則優責行賂,軍錢之取剩,役價之加倍,俱係不法,以此照律,何如?啓,依允。
又啓目粘連,向前申宅熙亦,吏奸全不覺察,醜謗從以自取,贓汚旣係非理,律例難免當勘,以此照律,何如?啓,依允。
又啓目粘連,向前柳翊衡亦,任訟飜覆,已是非理之事,刑杖濫虐,自致罔赦之科,以此照律,何如?啓,依允。
又啓目粘連,向前李相德亦,稅穀幻弄,以致正供之愆滯,貨賂勒捧,難掩贓汚之狼藉,以此照律,何如?啓,依允。
又啓目粘連,向前洪恩燮亦,訟賂任債,已極無厭,加下不報,尤係非理,以此照律,何如?啓,依允。
義禁府照目粘連,高陽郡守李海昌矣本府議啓內,承傳配囚,事體尤嚴,而常時不能檢飭,致此中路逃失,律例所在,難免當勘,以此照律,罪杖一百收贖公罪,奉敎依允。
又照目粘連,南平前縣監張熙矣本府議啓內,都結冒下,加斂取用,繡論如是指的,囚供難以參恕,以此照律,罪杖一百收贖,告身盡行追奪,流三千里定配,私罪,奉敎依允。
又照目粘連,晉州前牧使申錫游,昆陽前郡守李相悳等矣本府議啓內,申錫游段,民貸勒捧,數甚夥多,囚供縱有分疏,繡啓若是臚列是白遣,李相悳段,偏聽奸猾,不厭營私,贓旣不少,俱係非理,竝只以此照律,罪各杖一百收贖,告身盡行追奪,竝只,流三千里定配,私罪,奉敎依允。
兵曹參判李啓魯疏。答曰,省疏具悉。卿其勿辭行公。
吏曹參判閔種默疏。答曰,省疏具悉。所請依施。
上在昌德宮。停常參·經筵。
藥房提調徐衡淳,副提調李憲稙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
執義金昇均啓曰,臣姿性庸陋,學識淺短,本不合於淸朝耳目之任,而亞憲除旨,忽下於夢想之外,臣感恩怵義,雖不得不張皇出肅。第念臺閣之與廟堂相可否,法意卽然,相臣子姪之居是職者,義難蹲冒,厥有引避之規矣。臣季父方帶議政之銜,臣於昨秋濫叨,以此陳懇,獲蒙恩諒,而今臣所處,與前無異。請命遞斥臣職。答曰,依啓。
宗親府啓曰,璿源譜略·國朝御牒·八高祖圖·王妃世譜,今已改張矣。進上進獻吉日,令日官推擇,則今月十七日巽時爲吉云。以此日時,本府堂上郞廳,具儀仗鼓吹,陪進仁政殿,大殿進上件,與承旨請承傳色奉入,世子宮進獻件,與侍講院官員,請承旨色奉入,而奉謨堂奉安璿源譜略改張印本,八高祖圖·王妃世譜改張書本,一體陪進,自內閣依例稟旨擧行,五處璿源閣奉安件改張,自本府次第擧行,頒赦件,亦爲收聚改張還給之意,敢啓。傳曰,知道。
弘文館啓曰,新除授應敎尹吉求,副應敎鄭誾朝,竝卽牌招察任,何如?傳曰,允。
奎章閣啓曰,景慕宮望廟樓,今望奉審無頉之意,敢啓。傳曰,知道。
又啓曰,臣等進詣書香閣,御眞展奉奉審,無頉,而奉謨堂及閣內諸處,亦爲無頉之意,敢啓。傳曰,知道。
傳曰,來八月二十四日,當詣獻陵·仁陵,展謁親祭矣,該房知悉。
兵曹啓曰,今七月二十二日大駕詣宗廟展謁,仍詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,禁營步軍二哨,騎士一番,禁將率領爲先廂,御營步軍二哨,騎士一番,御將率領爲後廂,禁軍一番隨駕,別哨軍一抄,率付中央陣,餘軍留營,留陣置之。
以司謁口傳下敎曰,軍令明日待令。
兵曹啓曰,今七月二十二日大駕詣宗廟展謁,仍詣景慕宮展謁時,王世子隨駕時陪衛,依例磨鍊,而禁軍及先後牌軍兵,連以前後廂軍兵仍用矣,今番則何以爲之乎?敢稟。傳曰,依前例磨鍊,禁軍及先後牌軍兵,以先後廂軍兵仍用。
義禁府啓曰,申宅熙·李相德·權在禹·洪恩燮等,係是贓賄流配,柳翊衡,係是流配,依法典竝不付功議以入之意,敢啓。傳曰,知道。
又啓曰,保放罪人洪岐周,當爲還囚照律以入,而病勢一向未差,仍爲保放之意,敢啓。傳曰,知道。
統理交涉通商事務衙門啓曰,主事金思轍,除拜龍岡縣令,其代訓鍊判官李建鎬差下,博文局又當設施,屬員不可不備。副司果金寅植,主事差下,竝令該曹,口傳下批之意,敢啓。傳曰,允。
義禁府照目粘連,咸平前縣監權在禹矣本府議啓內,稅裝則虛捧勘合,任窠則優責行賂,軍錢之取剩,役價之加排,俱係不法,以此照律,罪杖一百收贖,告身盡行追奪,流三千里定配,私罪,奉敎依允。
又照目粘連,柒原前前縣監李相德矣本府議啓內,稅穀幻弄,以致正供之愆滯,貨賂勒捧,難掩贓汚之狼藉,以此照律,罪杖一百收贖,告身盡行追奪,流三千里定配,私罪,奉敎依允。
又照目粘連,昆陽前郡守申宅熙矣本府議啓內,吏奸全不覺察。醜謗從以自取,贓汚旣係非理,律例難免當勘,以此照律,罪杖一百收贖,而流三千里定配,以喪後勘斷,依法典收贖,只告身盡行追奪,私罪,奉敎依允。
又照目粘連,陜川前郡守洪恩燮矣本府議啓內,訟賂任債,已極無厭,加下不報,尤係非理,以此照律,罪杖一百收贖,告身盡行追奪,流三千里定配,私罪,奉敎依允。
又照目粘連,求禮前前縣監柳翊衡矣本府議啓內,任訟飜覆,已是非理之事,刑杖濫虐,自致罔赦之科,以此照律,罪杖一百收贖,而流三千里定配,以喪後勘斷,依法典收贖,只告身盡行追奪,私罪,奉敎依允。
又照目粘連,淳昌前郡守洪岐周矣本府議啓內,加斂其有分疏,任債亦無指的,旣登繡啓,難以全恕,以此照律,罪笞五十收贖,解見任別敍,私罪,奉敎依允,爲功減一等爲良如敎。
上在昌德宮。停常參·經筵。
洪承憲啓曰,行都承旨李憲稙,行右承旨張錫龍,不爲仕進,行左承旨朴容大廚院進,左副承旨金永悳內閣進,右副承旨尹定求式暇,出去院中,只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
奎章閣啓曰,璿源譜略改張件,明日自宗親府陪來,而內上件今番,則自本府修正,直爲內入云。奉謨堂·宙合樓所奉件,則臣等進詣改張之意,敢啓。傳曰,知道。
兵曹,獻陵·仁陵幸行時,軍令八月二十四日出宮,龍驤鳳翥亭少駐,僧房坪晝停,自闕門二十里,獻陵展謁,自僧房坪晝停所二十里,以上四十里,親祭,仁陵展謁親祭,還詣僧房坪晝停,當日還宮。
吏曹口傳政事,統理交涉通商事務衙門主事單金寅植·李建鎬。
司僕寺啓曰,濟州前牧使朴善陽,遞任進上馬三匹,大靜前縣監愼㘽祐,遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
傳曰,再明日眞殿茶禮,當自內親行矣,該房知悉。
時·原任大臣·閣臣·宗親·儀賓二品以上入參。
傳曰,批答誤書之中官金漢宗推考。
禮曹啓曰,卽接慶尙監司趙康夏移文,則以爲,寧海府聖廟,改建年久,棟樑折傷,覆壓之患,迫在朝夕。鄕校修改時,告由移安祭香祝下來後始役,雖是法例,事係緊急,爲先從權移安,修改後還安祭香祝,照例磨鍊下送云矣。寧海府鄕校聖殿修改後,還安祭香祝,令該司照例磨鍊下送,從便卜日設行之意,竝爲分付,何如?傳曰,允。
又啓曰,獻陵·仁陵展謁親祭出宮時,王世子闕門外祗迎,還宮時城門外祗迎及隨駕等節,何以爲之?敢稟。傳曰,出宮時祗迎置之,還宮時祗迎闕門外磨鍊。
禁衛營啓曰,謹依本營兼內吹今秋等習角賞單啓下,洪鳳錫等十七名處,各木綿二疋施賞之意,敢啓。傳曰,知道。
御營廳啓曰,本廳兼內吹秋等習角賞格,謹依單子判下,李昌鎭等十七名處,各木二疋施賞之意,敢啓。傳曰,知道。
傳曰,批答誤傳之中官金漢宗推考。
洪承憲啓曰,左副承旨金永悳牌不進,伴直無人,行右承旨張錫龍,所當牌招,而拘於廳規,不得請牌,何以爲之?敢稟。傳曰,牌招。
以左副承旨金永悳牌不進罷職傳旨,傳曰,只推。
兵曹啓曰,今此幸行時隨駕軍兵,當爲磨鍊矣。何營軍兵隨駕,何營軍兵留都,而禁軍及馬步軍·別抄軍,以幾番幾哨磨鍊,御營廳留營軍兵,何以爲之乎?敢稟。傳曰,御營步軍三哨,騎士一番御將率領,爲先廂,禁營步軍二哨,騎士一番,禁將率領,爲後廂,禁軍二番隨駕,別抄軍一哨磨鍊,摠戎使率兩營餘軍留都,御營騎士一番,該營中軍代領留營。
又啓曰,在前幸行當日回鑾時,侍衛例以全數磨鍊,而辛巳年秋幸時,兵曹堂上郞廳各二員,五衛將四員隨駕矣,今番則何以爲之乎?敢稟。傳曰,依辛巳年例磨鍊。
又啓曰,在前幸行時,十里外斥堠伏兵傳語軍,華城·廣州府各隨地方擧行矣。今亦依此擧行,何如?傳曰,允。
又啓曰,在前幸行時,摠戎使弘化門外留陣矣。率何營軍兵留陣乎?敢稟。傳曰,禁營餘軍一哨,該營中軍代領,該營該字禁衛中軍稟定。
又啓曰,在前幸行時,先廂步軍一哨除出,晝停所作門矣。今亦依此擧行,何如?傳曰,允。
又啓曰,幸行回鑾後,隨駕軍兵犒饋,在前每以乾物分給矣。今亦依此擧行,何如?傳曰,允。
又啓曰,在前幸行時,舟師軍物,以大小間稟旨排立,而近年連以小軍物擧行矣。今番則以何軍物排立乎?敢稟。傳曰,大軍物排立。
又啓曰,在前獻陵幸行時,廣州束伍步軍或六哨或三哨,中軍代領,陵所洞口外聚待留守,只率前排,出待境上,導駕後率領環衛,而大駕還詣晝停所時,留守依前導駕,中軍代領軍兵,待信箭解嚴矣。今番則以幾哨擧行乎?敢稟。傳曰,秋事方殷,此時聚待,極爲可悶。置之,留守只率前排導駕。
義禁府啓曰,時囚罪人洪恩燮·權在禹,各杖一百流三千里定配照律公事,判付內,依允矣。洪恩燮慶尙道善山府,權在禹尙州牧,竝流三千里定配,而以議啓內辭意,具罪目,依例發遣府羅將,押送于各其配所,何如?傳曰,允。
又啓曰,時囚罪人李相德,杖一百流三千里定配照律公事,判付內,依允矣。李相德流三千里,當定配所以入,而卽接戶奴呈狀則以爲其上典父年八十二,無兄弟獨身,依法典許贖爲辭矣。取考律文,則大明律存留養親條,有曰凡父母老疾應侍,家無以次成丁者,若犯徒流,止杖一百,餘罪收贖。李相德杖一百收贖,而流三千里定配,以其父年八十二,無兄弟獨身,依律文收贖,只告身盡行追奪放送,何如?傳曰,允。
領府事洪淳穆疏。答曰,省疏具悉卿懇。愼節奉慮,所辭摠理之任,爲安將攝,姑爲勉副,卿其諒之。仍傳曰,此批答,遣史官傳諭。
大司憲朴定陽疏,略曰,臣本虛弱,素抱貞痼,每當秋冬之交,痰咳添症,胃敗而飮食全却,氣蕭而榮衛頓鑠,雖安心平居,不離床褥,奄奄若垂盡,見者莫不危之。伏乞憫臣難强之狀,特遞臣新授使銜焉。臣方丏免,不宜贅他,而顧今國計枵空,民憂澒洞。伏願自今頻御經筵,召接臣隣,講究理亂之方,商確救時之要,勉勉不已,聖而益聖,則爲當日經國之算,裕民之策,誠不外乎是,而急先之務也。臣無任云云。答曰,省疏具悉。所請依施,尾附事當留念矣。
吏曹參議閔應植疏,省疏具悉。爾其勿辭察職。
癸未七月十六日□時,上御□□□軍士房承旨入侍時。
上在昌德宮,停常參·經筵。
洪承憲啓曰,來二十一日朝參日次矣,敢稟。傳曰,停。
又啓曰,正言李起東,旣入闕中,不爲傳啓,卽爲出去,事甚未安,推考,何如?傳曰,允。
兵曹啓曰,內吹螺赤及龍虎營兼內吹螺赤等,令秋曹習角賞木,謹依判下別單,分等施賞之意,敢啓。傳曰,知道。
奎章閣啓曰,臣等進詣奉謨堂,所奉璿源譜略,宙合樓所奉璿源譜略,竝改張後,還爲奉安之意,敢啓。傳曰,知道。
洪承憲啓曰,行都承旨李憲稙,行左承旨朴容大,右副承旨尹定求,不爲仕進,行右承旨張錫龍牌不進,左副承旨金永悳內閣進,院中只有臣一人,伴直無人,右副承旨所當牌招,而拘於廳規,不得請牌,何以爲之?敢稟。傳曰,牌招。
以司謁口傳下敎曰,今番幸行時,軍令晝停所,以僧房坪改付標以入。
傳曰,璿源譜略修正時,校正堂上以下,別單書入。
傳曰,公事不審之中官金泓錫·金漢宗,從重推考。
典圜局啓曰,本局以今十八日巽時,起火開鑄之意,敢啓。傳曰,知道。
司僕寺啓曰,獻陵·仁陵展謁親祭時,各差備入把馬磨鍊,別單書入,而其中驛馬,令兵曹知委畿內各驛,使之直爲入把,何如?傳曰,允。
又啓曰,今此獻陵·仁陵展謁親祭時,補把驛馬,嶺南·湖南·湖西·海西·關西·關東,限一百四十匹,分排知委各驛,以爲入用,何如?傳曰,允。
敦寧都正呂圭益疏,省疏具悉。所請依施。
上在昌德宮。停常參·經筵。
傳曰,不善擧行之中官朴奎鉉·金漢宗,竝罷職。
尹定求啓曰,左賓客沈舜澤,旣已出肅,而兼帶藝文提學,不爲肅謝,直爲出去,事甚未安,推考,何如?傳曰,允。
議政府啓曰,按藩之臣,春秋行部,卽寓補助之義,而積久寢擱,非不爲聞。今夏以來,圭璧偏擧,穡事均稔,猶未可料。凡厥民邑之弊,亦不容不念,八道秋巡,竝停止,畿內陵園,東北道陵寢奉審,依近例以秩高守令替行事,知委,何如?傳曰,允。
兵曹啓曰,在前幸行時,挾輦軍及餘軍,稟旨磨鍊,而禁衛營軍數不足,挾輦軍只以一百名擧行矣。餘軍替行,何以爲之乎?敢稟。傳曰,餘軍六十名〈磨鍊〉。
司僕寺啓曰,兼內乘李邦鉉,以其身病,呈狀乞遞,改差,其代令該曹口傳差出,何如?傳曰,允。
吏曹啓目,副護軍金泰熙名字,改以信熙,金麟弘名字,〈改以〉泰植,訓鍊副正李奎元名字,改以奎演,前假監役金致瑛名字,改以致璞,副司果劉碩豐名字,改以仁赫,出身梁鍾厚名字,改以鍾燮,前五衛將李瀗名字,改以事爲等如,告狀令藝文館給帖,何如?啓,依允。
行護軍尹致聖疏,略曰,嗚呼,昨年六月之變,只緣於狂豼易其性,逆貅奪其魄,而乃有此剖判後一初非常之變矣。猗我坤聖,値蒼黃震迫之中,被不意无妄之災,回天地日月之量,行反經合道之德,使東土數千里含育,得有今日,是我坤聖殿下創行之賜也。雖三代聖賢莘·嫄·姒·姜之德,鮮有其處變之如是也。今當天地之覆載如古,人物之化育依然,倐忽隙駟,遽迫其期矣。以昨視今,回咷伊笑,返災爲慶,實有感於人衷情者切矣。宜以縟儀之賀,美號之尊,贊揚乎盛德之萬一也。以离明孝養之誠,宜有稱述之德,以廷僚具瞻之地,亦應行庭籲之擧,則固不待如臣之有此管見,而粗效芹獻,以備荃鑑,惟聖明斷自宸衷,趁其回辰,亟行勿疑焉。臣無任云云。答曰,省疏具悉。疏辭雖如此,予之所不取也。
前正言李羲鳳疏,略曰,夫往年之軍亂,亘萬古所無之變,而幸賴我祖宗朝神靈,剿滅匪類,鞏奠邦基,億萬年無疆之休,實基於此矣。儘乎來月朔,卽坤聖還御周一歲之日也。一初之慶,再造之休,合有盛擧矣。伏願亟降處分,採用儀文,金泥玉牒,贊上尊號,以之爲正名崇德,明誥八域焉。臣無任云云。省疏具悉。不必以此等言陳疏也。
前正言李舜範疏,略曰,噫,彼荷戟蟲蛆之輩,梟鳴雀躍,猖獗九閽,龍顔驚動,坤維失御,于斯時也,其所蒼黃憤惋,穹壤茫漠,罔知攸措。幸賴皇天仁愛之心,祖宗默佑之眷,魍魎觸奸於禹鼎,檮杌伏法於象魏,否往泰來,坤御還位,此誠往牒所無之慶會也。今焉星月已周,群情尤切慶祝,殿下有千古所未有之勘難。中宮殿下一體處變,尙不容瑤圖彤管之增輝,情文俱缺,朝野失望矣。伏乞聖明,俯垂鑑諒,特許巖廊之賀儀,庸副中外之輿願焉。臣無任云云。省疏具悉。不必如是張大其事也。
禮曹佐郞韓兢烈疏,略曰,第伏念昨年六月之變,尙忍言哉?誠往牒所無之事,而皇天祖宗,默佑陰隲。中宮殿下,再正壼位,轉危爲安,環東土含血茹毛之類,莫不懽慶蹈舞,萬億年無疆之休。復始於此時,竊惟來月朔日,卽昨年奉迎之日也。伏乞聖明,誕擧縟儀,仰答仁天眷顧之恩,俯膺帀域顒禱之忱焉。臣無任云云。省疏具悉。爾言無以勉從。
員外郞崔壽光疏,略曰,來月,卽奉迎之周月也。大儀奏賀,兼崇徽號,則非徒殿下之自求多福,實賴列聖朝裕後之嘉謨,於是乎中興之德益彰,禮儀之節尤最矣。臣無任云云。省疏具悉。爾言殊非穩當。
癸未七月十八日□時,上詣眞殿。茶禮親行入侍時,行都承旨李憲稙,行左承旨朴容大,行右承旨張錫龍,左副承旨金永悳,右副承旨尹定求,同副承旨洪承憲,缺原任提學金炳始,提學閔泳穆,原任直提學李載元·鄭範朝·南廷順·韓敬源,檢校直提學趙慶鎬,原任直提學李鎬俊,直提學金允植,原任直閣李承純·李鎬翼,檢校直閣尹用求·姜·朴鳳彬·沈相薰·閔丙奭·徐相祖·閔應植·尹泰駿·南奎熙,直閣鄭夏源,檢校待敎金永悳,待敎趙東冕,以次侍立。時至,通禮跪啓請出次。上具翼善冠·衮龍袍·玉帶·赤舄·黑皮靴,出齋殿。通禮導上詣版位。贊儀唱四拜,上行四拜禮。通禮導上詣盥洗位,上盥洗訖。仍導上,詣第一室尊所。憲稙監酌訖。仍詣第一室神位前,北向跪。憲稙奉香,承憲奉爐,上三上香。憲稙奉爵跪進,上執爵以授承憲,承憲跪受,奠于案上,連獻三爵訖。通禮跪啓請俯伏興平身,上俯伏興平身,次詣各室,監酌·上香·奠酌,如上儀訖。通禮導上降復位。贊儀唱四拜,上行四拜禮訖。通禮跪啓禮畢,大臣進前問候訖。上還入齋殿,諸臣以次退出。
上在昌德宮。停常參·經筵。
張錫龍啓曰,左副承旨金永悳,同副承旨洪承憲,今日不爲仕進,竝卽牌招,何如?傳曰,允。
洪承憲啓曰,三皇忌辰日親行望拜禮,前期一日以稟事,曾有定式矣。今二十一日,神宗皇帝忌辰日,親行望拜禮,何以爲之?敢稟。傳曰,遣承旨奉室奉審。
兵曹口傳政事,以李奎顔爲兼內乘。
傳曰,忠淸左道御史留待。
傳曰,藥院都提調有闕之代,前望單子入之。
傳曰,二十二日動駕,更待下敎。
以左副承旨金永悳牌不進罷職傳旨,傳曰,只推。
傳曰,忠淸左道晴行御史入侍。
兵曹啓曰,今此幸行時,舟師大將將差出矣。禁衛大將·御營大將隨駕,摠戎使當爲啓擬,而無以備望,何以爲之乎?敢稟。傳曰,時·原任將臣擬入。
內醫都提調前望單子入之,左議政金炳國落點。
領府事洪淳穆箚。答曰,省疏具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官,傳諭。
領府事洪淳穆,左議政金炳國,右議政金炳德,聯名箚。略曰,太廟·閟宮秋謁,已有成命,吉日在邇矣。第今夏亢炎,挽近罕有,節旣過庚,晝烘愈曝,此時觸冒勞動,恐有違於節宣,保嗇之方,臣等竊不任區區憂慮,玆敢聯陳愚忱。伏乞姑寢成命,稍〈待〉天氣淸佳,更涓行禮,千萬至祝焉。取進止。答曰,省箚具悉卿等之懇。卿等之苦懇旣如此,不得已勉從。仍傳曰,此批答,遣史官,傳諭。
癸未七月十九日時,上御□□□。暗行御史入侍時,上曰,史官分左右。仍命御史進前。進伏訖。缺
上在昌德宮。停常參·經筵。
藥房提調徐衡淳,副提調李憲稙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
張錫龍啓曰,右副承旨尹定求,今日不爲仕進,卽爲牌招,何如?傳曰,允。
以慶尙監司趙康夏狀啓,薦新進上胡桃,節序差早,姑未成實,限內不得封進,惶恐待罪事,傳曰,勿待罪事,回諭。
洪承憲啓曰,行都承旨李憲稙藥院進,行左承旨朴容大不爲仕進,行右承旨張錫龍式暇出去,左副承旨金永悳內閣進,右副承旨尹定求牌不進,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,時任大臣,有稟達事,率禮堂來詣閤外請對矣。傳曰,入侍。
以右副承旨尹定求牌不進罷職傳旨,傳曰,只推。
洪承憲啓曰,卽者議政府錄事來言,左議政金炳國,右議政金炳德,所被人言,萬萬惶蹙,逬出城外云。仍納命召,何以爲之?敢稟。傳曰,遣史官還傳命召,卽爲安心還第事,傳諭。
又啓曰,左副承旨金永悳牌不進,伴直無人。右副承旨尹定求,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以左副承旨金永悳牌不進罷職傳旨,傳曰,只推。
刑曹參判李容元疏。略曰,臣學蔑需世,才莫猶人,朋輩之所嘗見斥,朝廷之所不堪用,惟犬馬之誠,自不後人,雖無激論可以犯諍,至於謟君,則不忍爲也,區區矢心,可質彼蒼。伏見近日公車之積者,率皆聖德歈揚之請矣。繼又廷論峻發,賓啓將擧,政府知委,促臣赴列。臣欲進而從衆,則心旣違於素矢,欲退而含默,則跡亦歸於自阻,遂敢冒死而陳之,願聖明裁察焉。噫,以所經于昨夏者,獲觀夫今日,則凡我東臣子,其孰不懽喜蹈舞,仰戴我殿下嵬功休烈,而第上尊之擧,昉於唐朝,綱目貶之,此非賢聖之君所可襲而謬之也審矣,而昔漢光武禁言聖於上前,其功德自如,後世稱以爲明主。人臣之期望其君者,其必在東漢以上,而乃與唐以下同歸,則臣不敢願也。顧今國家事計,茫無涯畔,法紀頹而姦宄日滋,財用匱而支調不敷,馴以致亂軍之興。幸賴祖宗默佑,氛䘲纔銷,政宜小大臣僚,奮發淬勵,毋忘繫苞之懼,努力收楡之圖,而不此之務,乃反崇飾美事,有若民國寧謐,更無可慮者然,甚非所以懋實之道也。仰惟寶算方盛,於萬斯年,無非忭賀之日,何必曰此時之爲不可已也?臣竊惑焉。臣猥以測管之淺,敢排盈廷之見,罪合萬死。臣只知有殿下而已,臣生臣死,非臣所敢知也。臣無任云云。答曰,省疏具悉。初非如是張大之事也。
癸未七月二十日□時,上御□□□。時·原任大臣,率禮堂請對入侍時。
上在昌德宮。停常參·經筵。
洪承憲啓曰,來二十五日,朝參日次矣,敢稟。傳曰,停。
又啓曰,今日乃是處暑,自今日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,左議政金炳國,右議政金炳德,謂以情蹝惶蹙,又使錄事來納命召,何以爲之?敢稟。傳曰,遣史官還傳。
傳曰,同副承旨,與禮曹堂上·戶曹郞廳,依定式馳詣宣武祠,奉審以來。
檢閱尹相衍書啓,臣於本月二十一日丑時量,敬奉聖諭,馳往傳諭于敦義門外京口契議政府左議政金炳國所住處,則以爲,臣等遭此人言,情蹤危蹙,逬伏席藁,惟嚴譴是俟云矣,敢啓。答曰,知道。
注書鄭佑默書啓,臣於本月二十一日丑時量,敬奉聖諭,馳往傳諭于敦義門外京口契議政府右議政金炳德所住處,則以爲,臣等遭此人言,情蹤危蹙,逬伏席藁,惟嚴譴是俟云矣,敢啓。答曰,知道。
傳曰,以卿體重之地,去就不可自輕,況今彌綸經濟,許多事務,豈可暫時曠闕乎?憂悶之極,有此敷諭,卿其深諒而卽爲還第事,遣史官,傳諭于左議政。
傳曰,卿之逬出城闉,誠意外也。目下廊廟擔負,不宜自輕於進止,況大僚體重之地乎?不勝憂悶,玆以敦召,卿其卽爲深諒而還第事,遣史官,傳諭于右議政。
洪承憲啓曰,卽者禮曹郞廳來言,今日宣武祠奉審時,本曹堂上一員,當爲進去,而判書鄭基會,參判嚴世永,參議姜,俱以情蹤惶蹙,逬出城外,無以擧行云。竝卽牌招,何如?傳曰,參議許遞,前望單子入之。
禮曹參議前望單子入之,金晩植落點。
事變假注書李東郁書啓,臣於本月二十一日巳時量,敬奉聖諭,馳往傳諭于敦義門外京口契議政府左議政金炳國所住處,則以爲,臣匪材久據,積有瘝誤,常所駴懼,如臨淵氷,竟被宰臣之章,辭語甚峻,遭罹罔測,恩勉雖極懇摯,衷情轉益惶懍,惟伏俟遄降郵罰云矣,敢啓。答曰,知道。
兼春秋白時洽書啓,臣於本月二十一日巳時量,敬奉聖諭,馳往傳諭于敦義門外京口契議政府右議政金炳德所住處,則以爲,臣於泥首俟勘之中,伏奉特諭,不賜之譴罰,反紆殊待,益不勝惶懍之至。臣冒據匪據,旣昧承弼之義,徒事阿諛之習,卽此一罪,合置何辟,惟俟遄被嚴誅云矣,敢啓。答曰,知道。
洪承憲啓曰,左議政金炳國,右議政金炳德,情蹤轉益惶蹙,又使錄事來納命召,何以爲之?敢稟。傳曰,遣史官,更爲還傳。
又啓曰,卽者檢閱尹相衍,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱閔京鎬,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋金昇均·尹吉求·鄭誾朝,竝卽牌招,推移入直,何如?傳曰,允。
傳曰,敦召以後,謂卿幡然改圖,及見附牘,一往邁邁,甚庸慨歎。朝廷之論,曰可曰否,初不足深引,而以卿休休之量,何爲有此過中之擧乎?果非所望於平日也。卿其克體至意,安心還第事,遣史官,更爲傳諭于左議政。
傳曰,凝佇之餘,附牘際至,聽予邈邈,茫然失圖。凡廷議之可否携貳,自昔然矣,而豈可輒有引義乎?不必引而引之,此過擧也。以卿老成之見,亦當有財量於此者矣。亟爲還第,副予厚望事,遣史官,更爲傳諭于右議政。
事變假注書李東郁書啓,臣於本月二十一日酉時量,敬奉聖諭,更爲傳諭于敦義門外京口契議政府左議政金炳國所住處,則以爲,臣於蹙伏俟勘之中,寵旨荐降,開釋備至,感極涕零,不知所以仰對矣。第臣忝在承弼,適値嘉會,徒知盛德讚頌之出自彝情,全昧洪號揄揚之此非其時,今於譏議之來,焉逭諛佞之罪也?聖恩天大,縱不以誅罰加之,其何可拚廉棄防,冒居百僚之長乎?微諒已熟,逋傲彌積,尤不勝隕迫之至云矣,敢啓。答曰,知道。
兼春秋元容奭書啓,臣於本月二十一日酉時量,敬奉聖諭,更爲傳諭于敦義門外京口契議政府右議政金炳德所住處,則以爲,臣自速難貰之罪,反蒙非常之眷,恩勉屢勤,逋慢冞積,是豈臣全昧義分,罔念趨承而然哉?夫人臣事君,可惡者佞,不顧民國虞憂之如何,徒知美辭崇飭之爲務,則王政之所當斥而公議之所不容也審矣。藉使庶僚如此,猶不可謂臣分,況居輔相之列者,身自陷而不恥,人有言而不畏,則將焉用彼哉?臣非敢强引不必引,臣之孽臣旣自作,其何可以獲逭爲倖,抗顔復廁於周行乎?臣之去就,自有艮限之莫越,惟願亟被典憲云矣,敢啓。答曰,知道。
洪承憲啓曰,左議政金炳國,右議政金炳德,情蹤轉益惶蹙,又使錄事來納命召,何以爲之?敢稟。傳曰,遣史官,更爲還傳。
傳曰,設有可引之端,予之諭卿已屢矣,庶幾挽回所執,而一往恝然,有若無所動心者,得無有欠於分義乎?反躬慙歎,無以爲計。顧今民國事之卿所擔夯者,較諸可引之義,公私輕重,果何如也?卿於此必有財量者存,予何多誥事,遣史官,更爲傳諭于左議政。
傳曰,目下民國事計之遑汲,卿所憂悶,而今以不必引之人言,若是相持,可引之事,反重於可憂者而然歟?且予之諭卿已屢矣,一往恝然,有若無所變動者,其於分義上,得無有可議者乎?傾瀉至此,深庸慙歎,而卿亦當有體諒者存也事,遣史官,更爲傳諭于右議政。
御營廳啓曰,卽接巡山哨官李容奭所告,則以爲,懿寧園近處,有大松犯斫者,故依例執捉,詰問之際,園軍輩各持稜杖,忽地突出,奪去犯松者,禁松軍二名,捉去園所,無數亂打,至於牢囚云。松禁自有常憲,而況園所至近之字內中,此等亂類,今若仍置,後弊難當。犯松者與亂類輩,固當一倂推捉,依法處置,而係是園軍,則有不敢擅便,恭俟處分,擧行之意敢啓。傳曰,所犯諸漢,令秋曹捉來,嚴査以聞。
注書尹瀷病,代以李寅璧爲假注書。
檢閱尹相衍疏曰,伏以臣以顓騃蔑學,策名于朝,猥玷淸選,簪筆周旋,感惶交竝,何敢言私,而臣母間自臣兄任所而還,素患貞疾,勞頓之餘,症形越添,委席澌綴,家僮踵至,促臣歸視。臣雖迷劣,豈不知冒瀆之爲甚懼,而方寸焦灼,實無以按住矣,玆敢忙陳短章,徑出禁扃。伏乞聖明,俯賜鑑諒,亟遞臣所帶之職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
兼春秋李僖龍書啓,臣於本月二十二日卯時量,敬奉聖諭,更爲傳諭于敦義門外京口契左議政金炳國所住處,則以爲,臣屢犯抗命,夙宵惶懍,卽伏奉別諭下者,所執以下幾句,萬萬震越,有非人臣所敢承者。臣於是罪上添罪,方走金吾門外,祗伏胥命云矣,敢啓。答曰,知道。
事變假注書李東郁書啓,臣於本月二十二日卯時量,敬奉聖諭,更爲傳諭于敦義門外京口契右議政金炳德所住處,則以爲,臣罪積方命,罰俟蔽辜,卽伏奉別諭下者,辭敎截嚴,屢矣以下幾句語,尤非人臣所敢承者。惶懍震迫,不敢偃處,走伏金吾門外,乞被斧鉞之誅云矣,敢啓。答曰,知道。
注書鄭佑默病,代以李龍鎰爲假注書。
洪承憲啓曰,議政府錄事來言,左議政金炳國,右議政金炳德,敦諭之下,情蹤尤極惶蹙,走伏金吾門外胥命云。仍納命召,何以爲之?敢稟。傳曰,遣史官,更爲還傳。
又啓曰,卽者義禁府都事來言,左議政金炳國,右議政金炳德,胥命于金吾門外云,係是大臣去就,敢啓。傳曰,知道。
以別兼春秋金昇均·尹吉求·鄭誾朝,檢閱閔京鎬牌不進罷職傳旨,傳曰,只推。
洪承憲啓曰,左右史不可不備,別兼春秋金昇均·尹吉求·鄭誾朝,檢閱閔京鎬,旣有只推之命,竝卽牌招,推移入直,何如?傳曰,允。
兵曹啓曰,正郞尹錫圭,身病猝重,呈狀乞遞。宿衛重地,不可久曠,今姑改差,何如?傳曰,允。
傳曰,今此胥命,又意外也。屢敷衷蘊,跂卿入城之報,而漠然未聞,遣辭自爾過中矣。昨下敦諭,句語一往以下十九字,玆以還收,卿其安心,卽爲還第事,遣史官,傳諭于左議政。
傳曰,欲卿改圖,予心着急,故遣辭不得不切至,而又有此胥命之擧,寧不可悶?已下敦諭,句語一往以下二十三字,玆以還收,卿其體諒,安心還第事,遣史官,傳諭于右議政。
兵曹啓曰,今此幸行時,摠戎使李奎遠,以舟師大將,前期出去矣。在前如此之時,留都軍兵,有中軍代領之例,今番則何以爲之?敢稟。傳曰,中軍代領。
兼春秋白時洽書啓,臣於本月二十二日申時量,敬奉聖諭,馳往傳諭于金吾門外左議政金炳國所住處,則以爲,臣有罪未勘,轉益霣越。廼者簪筆之臣,臨宣聖諭,至有一往以下十九字還收之命,眷遇曠絶,冞切感悚,有不敢以此更瀆,今方冒還私次,繼將文字仰陳,顒俟處分云矣,敢啓。答曰,知道。
事變假注書李東郁書啓,臣於本月二十二日申時量,敬奉聖諭,馳往傳諭于金吾門外右議政金炳德所住處,則以爲,有罪未勘,霣越無地,恩諭荐降,奉有一往以下二十三字還收之命,眷庇彌隆,感惶交切,更不敢以此煩瀆,拚廉齎怵,還伏私次,繼以情實,冒入文字,仰冀處分云矣,敢啓。答曰,知道。
傳曰,出在城外之禮曹堂上,自政院嚴飭入來,使之行公。
上在昌德宮。停常參·經筵。
以別兼春秋金昇均·尹吉求·鄭誾朝,檢閱閔京鎬牌不進罷職傳旨,傳曰,只推。
兵曹口傳政事,副護軍單姜。
洪承憲啓曰,左右史不可不備,別兼春秋金昇均·尹吉求·鄭誾朝,檢閱閔京鎬,旣有只推之命,竝卽牌招,推移入直,何如?傳曰,允。
左議政金炳國疏曰,伏以臣擔重而智不周,病痼而昏又甚,前後僨誤者,不知爲幾,早晩狼狽也,固已自料,而屢辭未獲,久冒滋悚。適遇昨年是時,八域含生益頌我聖上轉危爲安之盛德神功,臣亦彝情所同,乃敢相率求對,擬上兩殿顯號,揄揚其萬一矣。宸衷不以聖自居,終蘄允兪,仰而撝謙之德,欽頌居先,俯而將順之道,臣分攸宜,不敢更瀆而退。際有宰臣之疏,至以漢之所禁,唐之所貶,反復爲言。又曰,顧今國計無涯,乃反美辭崇飾,臣之職則承弼其責,臣之事則容悅是爲,其視謟君不忍爲之人,豈非可惡之佞,無恥之鄙乎?凡人之見,各自不同,則朝廷上相可否,亦一美事,臣不欲多辨,惟有受而爲罪而已。第所惜者,此言不出於諸疏之後,乃在於請對之際,使臣自陷於其所謂謟君不忍爲之地也。身名旣僇,有非湔拂可瘳,眷庇雖摯,實是彈束無望,況於具瞻之地,以何顔而董正百官乎?屛出而不罰,胥命而又宥,雖不得已冒還私次,而臣之罪自在,玆敢冒悚哀籲。伏願亟遞臣議政之銜,仍議臣當被之律,俾朝綱肅而諛習懼焉。臣無任云云。答曰,省疏具悉卿懇。予以否德,叨承艱業,治不徯志,夙夜憂畏,揄揚美號,初非擬議,而卿之前席陳請,雖出於愛戴之彝情,然予心劃定,卿亦諒悉而將順矣。然則上下情志,交相孚洽,今若以卿之建言,謂近於阿謟,則是不諒之甚也。以卿體重之地,不必如是爲引。且廷議之相與可否,亦爲美事,卿其厚諒,更勿巽讓,是予之望也。仍傳曰,此批答,遣史官,傳諭。
右議政金炳德疏,略曰,臣以劣材蔑識,猥叨重任,始昧量入之戒,終招匪據之譏,隳瘝旣積,譴何是俟,至於日前宰臣疏出而許大罪戾益無所自逃矣。第玆曠慶之歲周,合有晠典之賁飾,徒知讚頌之出於彝情,罔念獻替之在所當分,至有相率求對,宸衷撝謙,聖德益光,不敢以未準所請爲悚,相與欽仰將順而退矣。際玆人言,引古證今,而辭義甚峻,責以謟諛,臣將何辭自解?爲人臣而不能以道事君,其職則匡弼,而其事阿容,其視所謂不忍爲之人,豈不誠小人之無恥者哉?臣雖感恩眷而怵嚴命,冒還私次,以情以實,更不致以見職自居,亦禮防廉隅之所不得不然也。亟遞臣不衷之銜,仍治臣未勘之罪,使國體尊而臣分勵焉。臣無任云云。答曰,省疏具悉卿懇。予以寡昧,叨承丕基,民國事計,茫無涯畔,而卿之求對前席,陳請尊號,雖出於彝情之同然,予實多愧,無以勉從,卿亦將順而退,此豈非上下之間,各盡其情者乎?今若以卿之所奏,擬之於阿謟之科,則是說何去而理不當也?卿不必引而爲義。況以卿體重之地,如是退讓,亦不知無滋惑於卿之雅量矣。卿其亟斷來章,庸副予至意。仍傳曰,此批答,遣史官,傳諭。
禮曹判書鄭基會,參判嚴世永,參議姜聯名疏曰,伏以伏惟我殿下,聖神天縱,制治戡亂,功崇業廣,宗祊增鞏。亦粵我中宮殿下,德配坤厚陰功,覃洽達權合經,壺儀彌光。及今飾慶,熙闡鴻號,蓋所以揚耿光彰淳懿而垂示後遠也。大僚爰據國朝之典禮,復因群情之顒昂,求對登筵之時,臣等適忝春官之職,從後入參,心切祈祝,聖度撝謙,不賜允兪,咸仰盛德之愈光,不敢屢瀆,將順而退矣。及見宰臣之疏,有所論列者,至於大僚逬出,而臣等亦是被論中人也,縮伏城闉之外,滿心慙惶,不知攸措。今伏奉飭敎,揆以義分,敢不竭蹶,而面目有靦,情蹤益臲,寧被逋慢之罪,萬無趨承之望,不避猥越,聯陳短章,仰瀆崇聽。伏乞聖慈,諒臣察臣,亟遞臣等之職,仍降威罰,以警具僚焉。臣等無任云云。答曰,省疏具悉。前筵陳請,寔出於彝情,而予之不能勉從,亦事理然也。今若擬議於阿謟,則是豈髣髴之說哉?不必爲引,卿等勿辭行公。
上在昌德宮。停常參·經筵。
藥房提調徐衡淳,副提調李憲稙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安,答曰,知道。
傳曰,中國統領與諸摠兵,明日當於便殿接見,而東宮亦爲接見矣,該房知悉。
傳曰,欽差吳使,明日當於便殿接見,而東宮亦爲接見矣,該房知悉。
傳曰,各國公使,當於明日,便殿接見,而東宮亦爲接見矣,該房知悉。
以司謁口傳下敎曰,中國統領與諸摠兵接見時,都承旨·左承旨·入直閣臣·翰注一員·通事·譯官二人入侍,東宮接見時,輔德·兼輔德入直,春桂坊·通事·譯官二人入對。
以司謁口傳下敎曰,各國公使召見時,內務首督辦,外務督辦·協辦各一員,左副承旨·史官一員,寶劍二員入侍,東宮召見,內務首督辦,外務督辦·協辦各一員,輔德鍮硯,桂坊陪衛,桂坊二員入對。
以司謁口傳下敎曰,欽差吳使接見時,都承旨·左副承旨·入直閣臣·翰注各一員,通事·譯官二人入侍,東宮接見時,輔德·兼輔德入直,春桂坊·通事·譯官二人入對。
傳曰,左副承旨許遞,前望單子入之。
承旨前望單子入之,李祖淵落點。
以檢閱閔京鎬,別兼春秋金昇均·尹吉求·鄭誾朝牌不進罷職傳旨,傳曰,只推。
洪承憲啓曰,左右史不可不備,檢閱閔京鎬,旣有只推之命,尹相衍由限已過,竝卽牌招入直,何如?傳曰,允。
兵曹啓曰,來八月初一日入番騎兵,例於今月二十五日點考,而大殿誕日相値,不得開坐,二十六日退行之意,敢啓。傳曰,知道。
吏曹啓目,前五衛將李章翼名字,改以靖翼,副司果李振宇名字,改以復宇,朴箕鎭名字,改以準世,出身朴龍昌名字,改以元復事爲等如告狀,依例令藝文館給帖,何如?啓依允。
上在昌德宮。停常參·經筵。
大殿誕日,大殿,統理軍國衙門·內閣·政院·玉堂·百官·奉朝賀單子問安。答曰,知道。大王大妃殿·王大妃殿·中宮殿,統理軍國衙門·內閣·政院·玉堂·百官·奉朝賀口傳問安。答曰,知道。世子宮·世子嬪宮,統理軍國衙門·內閣·政院·玉堂·春桂坊·百官·奉朝賀口傳問安。答曰,知道。
以司謁口傳下敎曰,時原任大臣·奉朝賀·時任賓客·時原任閣臣·時任春桂坊·內外衙門堂上·宗親儀賓·玉堂主事·宗正卿二品以上·六曹·兩司長官·承史當賜饌矣,留待。
兵曹口傳政事,副護軍單金永悳。
傳曰,時原任大臣·奉朝賀貳師·賓客·時原任閣臣·春桂坊·承史·玉堂入侍。
癸未七月二十五日□時,上御□□□。時原任大臣·奉朝賀·貳師·賓客·時原任閣臣·春桂坊·承史·玉堂同爲入侍時。缺
癸未七月二十五日□時,上御□□□。中國統領與諸摠兵接見入侍時,行都承旨李憲稙,行左承旨朴容大。缺
癸未七月二十五日□時,上御□□□。吳欽差接見入侍時,行都承旨李憲稙,左副承旨李祖淵。缺
癸未七月二十五日□時,上御□□□。各國公使召見入侍,左副承旨李祖淵。缺
上在昌德宮。停常參·經筵。
尹定求啓曰,同副承旨洪承憲,今日不爲仕進,卽爲牌招,何如?傳曰,允。
典圜局啓曰,上護軍李應俊,訓鍊判官李秉勳,機器局委員宋憲斌,進士尹明善,竝委員差下,司勇金斗煥,進士申泰兢,幼學柳正秀·鄭恒朝,竝司事差下,令該曹口傳下批,何如?傳曰,允。
司僕寺啓曰,內乘鄭鐵永,身病猝重,勢難察任,訓鍊主簿權國鉉,令該曹口傳相換,何如?傳曰,允。
兵曹口傳政事,司僕內乘鄭鐵永,訓鍊主簿權國鉉相換事,承傳。
注書尹瀷病,代以李寅璧爲假注書。
判宗正卿李載元疏。答曰,省疏具悉。卿其往省焉。
上在昌德宮。停常參·經筵。
洪承憲啓曰,卽者宗廟署官員來言,再明日朔祭,提調以獻官,當爲進參,而提調金壽鉉有身病,不得進參云。卽爲牌招,何如?傳曰,允。
奉常寺啓曰,祭享所用秋等中脯,依定式,今七月二十七日始造之意,敢啓。傳曰,知道。
吏曹口傳政事,典圜局委員四單李應俊·李秉勳·宋憲斌·尹明善,司事四單金斗煥·申泰兢·柳正秀·鄭恒朝。
注書鄭佑默病,代以鄭承鉉爲假注書。
傳曰,兵曹判書有闕之代,前望單子入之。
兵曹判書前望單子入之,李鎬俊落點。
禁衛營啓曰,本營千摠梁弼煥,舟橋郞廳差下,何如?傳曰,允。
洪承憲啓曰,行都承旨李憲稙,行左承旨朴容大,行右承旨張錫龍不爲仕進,左副承旨李祖淵機器局進,右副承旨尹定求式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,左副承旨許遞,前望單子入之。
又啓曰,新除授兵曹判書李鎬俊,卽爲牌招,傳授命召,何如?傳曰,允。
又啓曰,卽者義禁府都事來言,時囚罪人李定稙,當爲嚴刑定配,金鳳洙,當爲捧供,而判義禁金有淵,同義禁張錫龍·韓章錫,俱有身病,知義禁未差,不得開坐云。未差之代,政官牌招,開政差出,判義禁·同義禁,竝卽牌招,何如?傳曰,竝許遞,與未差之代,前望單子入之。
又啓曰,宗廟提調金壽鉉牌不進推考傳旨,今方捧入,而朔祭獻官,當爲進參,如是違牌,事甚未安。更爲牌招,何如?傳曰,允。
又啓曰,左副承旨李祖淵許遞,伴直無人。行右承旨張錫龍,所當牌招,而拘於廳規,不得請牌,何以爲之?敢稟。傳曰,牌招。
金吾堂上前望單子入之,判義禁朴齊寅,知義禁趙慶鎬,同義禁尹榮信·李炳敎落點。
承旨前望單子入之,李承皐落點。
洪承憲啓曰,宗廟提調金壽鉉再牌不進推考傳旨,今方捧入,而朔祭獻官,當爲進參,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,待明朝牌招。
又啓曰,行右承旨張錫龍牌不進,伴直無人。新除授左副承旨李承皐,所當牌招,而拘於廳規,不得請牌,何以爲之?敢稟。傳曰,牌招。
承文院啓曰,卽見都京禮部咨文,則口岸之開與未開地方,如遇兩國商民,未領執照,潛往貿易遊歷者,彼此委員解送事,奉旨知照云矣。以承領之意,撰出回咨,付撥下送灣府,以爲入送之地,何如?傳曰,允。
吏曹啓目,前五衛將金龍吉名字,改以聖弼,出身吳瓚泳名字,改以愼泳事爲等如告狀,依例令藝文館給帖,何如?啓依允。
兵曹判書韓敬源疏。答曰,省疏具悉。所請依施。
大護軍成彝鎬疏辭使銜。答曰,省疏具悉。所請依施。
上在昌德宮。停常參·經筵。
洪承憲啓曰,開坐事,命下矣。新除授判義禁朴齊寅,知義禁趙慶鎬,同義禁尹榮信·李炳敎,竝卽牌招,何如?傳曰,允。
又啓曰,卽者副校理鄭寅學,以其親病,投章徑行,原疏纔已捧入矣。所當直捧禁推傳旨,而此與無端下鄕有異,推考警責,何如?傳曰,允。
禮曹啓曰,京外戎服,竝以軍服代用事,旣有成命矣。今此幸行時,陪從百官及留都百官服色,竝以軍服佩劍磨鍊之意,敢啓。傳曰,知道。
禁衛營啓曰,今日舟橋始役之意,敢啓。傳曰,知道。
弘文館啓曰,副校理鄭寅學,陳疏徑出,上番闕直,事甚未安。應敎尹吉求,副應敎鄭誾朝,別兼春秋進,校理沈遠彬·李重夏,副校理曺始永,竝卽牌招,推移入直,何如?傳曰,允。
禮曹,來八月初一日行社稷大祭,香祝親傳,取稟。還入奉敎,攝儀改書下。
禮曹,來八月初二日行景慕宮秋享大祭,香祝親傳,取稟。還入奉敎,攝儀改書下。
兵曹啓曰,來八月初二日景慕宮秋享大祭時,守門當爲塡差,而本曹郞廳·員外郞·五衛將,除入直與在外·未肅拜,排擬苟艱,依定式,軍門將官代差以入之意,敢啓。傳曰,知道。
傳曰,發遣吏郞,諸執事淸齋與否,摘奸以來。
洪承憲啓曰,明日親傳香,禮房承旨,當爲齋宿,行左承旨朴容大,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨李承皐,時在忠淸道稷山地,斯速乘馹上來事,下諭,何如?傳曰,許遞,前望單子入之。
承旨前望單子入之,尹泰駿落點。
又啓曰,宗廟提調金壽鉉牌不進推考傳旨,今方捧入,而朔祭獻官,當爲進參,如是違牌,事甚未安。更爲牌招,何如?傳曰,許遞,令該曹口傳差出。
傳曰,協辦軍國事務閔種默知春秋除授。
傳曰,有實故玉堂許遞,前望單子入之。
統理軍國事務衙門啓曰,包蔘之或增或減,亶出於因時制宜之政,而目下經費,到底窘絀,不容不講究牽補之方,就元包蔘二萬二百斤外,依辛巳年例,以五千斤加定磨鍊。至若禁潛之節,由來截嚴,而挽近南北偸越,傳聞狼藉,苟不別般禁斷,一任蕩弛,則此不但公稅之無所資用,其可曰有法而有禁乎?今方措辭關飭于各道道臣,團束沿邊各邑,益加譏詗,俾無一角潛出之弊,而冒犯之漢,隨其現捉,依律施行,其未能糾察之道帥臣及該地方官,當有從重論勘,竝以此三懸鈴行會,何如?傳曰,允。
傳曰,輔德有闕之代,前望單子入之。
兵曹判書李鎬俊疏。答曰,省疏具悉。卿其勿辭行公。
副校理鄭寅學疏。省疏具悉。爾其勿辭往護。
上在昌德宮。停常參·經筵。
自前夜四更至開東,灑雨下雨,測雨器水深一寸五分。自開東至申時,灑雨下雨,測雨器水深三寸。
藥房提調徐衡淳,副提調李憲稙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
張錫龍啓曰,右副承旨尹定求,今日不爲仕進,卽爲牌招,何如?傳曰,允。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
傳曰,吏曹參議有闕之代,左副承旨尹泰駿除授。
傳曰,左副承旨有闕之代,前望單子入之。
傳曰,政官牌招開政。
傳曰,注書竝陞六。
傳曰,淮陽府使洪鍾漢,沔川郡守李徽應相換,大興郡守兪致永,永春縣監崔喜鎭相換。
傳曰,禮房承旨馳詣社稷·宗廟·景慕宮,奉審摘奸以來。
洪承憲啓曰,卽者義禁府都事來言,時囚罪人李定稙,當爲嚴刑發配,金鳳洙,當爲捧供,而判義禁朴齊寅,知義禁趙慶鎬有身病,同義禁尹榮信·李炳敎在外,不得開坐云。在外,何以爲之,而判義禁·知義禁,竝卽牌招,何如?傳曰,竝許遞,前望單子入之。
金吾堂上前望單子入之,判義禁洪祐吉,知義禁成彝鎬,同義禁李啓魯·金永穆落點。
吏曹啓曰,成均館典籍韓必殷,除拜過限未肅拜,改差,何如?傳曰,允。
又啓曰,成均館典籍李承淵,以其身病,呈狀乞遞,改差,何如?傳曰,允。
又啓曰,繕工監假監役官宋智仁·吳永基·韓泰會,俱以身病,呈狀乞遞,竝改差,何如?傳曰,允。
禮曹啓曰,郊壇四孟朔,遣禮郞看審有無頉,自該曹,草記事,曾有定式矣。發遣郞廳,東郊先農壇·星壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇次第看審,則各壇壇上及四面紅箭門墻垣·階砌,俱爲無頉。此後看護等節,另加申飭之意,敢啓。傳曰,知道。
吏曹,吏曹參議單尹泰駿除授事,承傳。
吏曹口傳政事,以李寅命爲宗廟提調。
吏曹,知春秋單閔種默今超資憲除授事,承傳。
傳曰,發遣吏郞,諸執事淸齋與否,摘奸以來。
洪承憲啓曰,開坐事,命下矣。判義禁洪祐吉,知義禁成彝鎬,同義禁李啓魯·金永穆,竝卽牌招,何如?傳曰,允。
兵曹口傳政事,副司果李熙璇,副司勇金學遠·李珽。
尹定求啓曰,注書有闕之代,被薦人趙東冕·朴彝陽·尹尙學薦狀,依例成送吏曹之意,敢啓。傳曰,知道。
以江原監司南廷益狀啓,狼川縣稅大同送發之由,初不報來,擅自上納,致此闕啓,事體所在,試極未安,該縣監李憲基,爲先罷黜,其罪狀令攸司稟處事。傳曰,迎送之弊,不可不念,特爲安徐,姑令戴罪擧行。
以忠淸監司南一祐狀啓,進上生松茸,尙未浮土,早紅杮子,尙不向黃,限內不得封進,惶恐待罪事,傳曰,勿待罪事,回諭。
承旨前望單子入之,鄭基勉落點。
傳曰,右副承旨許遞,前望單子入之。
承旨前望單子入之,李祖淵落點。
吏曹啓曰,淮陽府使洪鍾漢,沔川郡守李徽應竝相換事,命下矣。淮陽府使洪鍾漢,以前任三陟府使,方在解由未出中,沔川郡守李徽應,以前任義城縣令,方在解由未出中,何以爲之?敢稟。傳曰,勿拘。
司譯院啓曰,差備譯官漢學堂上秦喜永·金始漢·崔昌濂·玄昌運,淸學堂上朴命鴻,倭學堂上秦喜哲·吳慶潤·李宗懋·朴種健·金仁本·金壽南·金秉善·李柔修·韓應參,效勞旣多,竝各加一資,以爲激勸之地,何如?傳曰,允。
尹定求啓曰,注書有闕之代,被薦人朴彝陽·尹尙學·朴岐勳薦狀,依例成送吏曹之意,敢啓。傳曰,知道。
有政。吏批,行判書閔泳穆牌招不進,參判金昌熙進,參議尹泰駿牌招不進,同副承旨洪承憲進。以吏批言啓曰,行判書閔泳穆,參議尹泰駿,竝牌招不進,小臣獨政未安,何以爲之?敢稟。傳曰,仍爲之。以曺錫輿爲大司憲,尹吉求爲執義,李爲敦寧都正,金亮淵爲戶曹參議,洪鍾軒爲知經筵,趙秉稷爲同經筵,李鎬俊爲軍器提調,金昇均爲宗府正,鄭憲時爲兵曹正郞,趙東冕爲注書,閔種默爲冬至兼謝恩正使,李源逸爲副使,尹瀷·鄭佑默爲典籍,宋伯玉爲西學敎授。禁衛提調單李鎬俊,御營提調單李鎬俊,軍資判官李承緯姑爲仍任事,承傳,知宗正卿李寅應今加正憲,宗正卿李泰應今加嘉義,宗府正洪鍾運今加通政,已上加資事,承傳,幼學李景儀年七十今超通政,侍從臣正言李起東父加資事,承傳,學正單全錫九,學錄單黃一龍,學諭單洪益樟·朴宗玕,淮陽府使洪鍾漢,沔川郡守李徽應相換,大興郡守兪致永,永春縣監崔喜鎭相換,已上相換事,承傳。再政。以鄭夏源爲應敎,朴彝陽爲注書,閔英鎬·崔致馹·金在根爲假監役。三政。以李在淳爲司諫。
兵批,判書李鎬俊病,參判李啓魯病,參議任冕鎬病,參知玄弼濟入直進,右副承旨尹定求進。同知單柳載應,元山辦察官單玄豊瑞。
尹定求啓曰,新除授注書趙東冕·朴彝陽,竝卽牌招入直,何如?傳曰,允。
以吏曹參議尹泰駿牌不進罷職傳旨,傳曰,只推。
工曹判書金炳㴤疏云云。答曰,省疏具悉。卿其勿辭行公。
吏曹參議閔應植疏。省疏具悉。所請依施。日記廳堂上金宗漢,郞廳盧台鉉
上在昌德宮。停常參·經筵。
自前夜人定至開東,灑雨下雨,測雨器水深八分。
洪承憲啓曰,來初五日,朝參日次矣,敢稟。傳曰,停。
又啓曰,翰林召試被選當次人趙東冕薦狀公事,啓下矣。令該曹口傳單付,牌招入直,何如?傳曰,允。
輔德前望單子入之,閔丙奭落點。
傳曰,說書有闕之代,前望單子入之。
說書前望單子入之,韓光洙落點。
傳曰,禮房承旨馳詣景慕宮,奉審摘奸以來。
吏曹口傳政事,檢閱單趙東冕。
傳曰,兼說書有闕之代,前望單子入之。
兼說書前望單子入之,趙東冕添書落點。
傳曰,兼弼善許遞,前望單子入之。
兼弼善前望單子入之,鄭夏源落點。
洪承憲啓曰,卽者景慕宮官員來言,明日秋奉審時,提調一員,當爲進參,而都提調金炳德,提調朴齊寬,俱有身病,不得進參云。提調卽爲牌招,何如?傳曰,允。
又啓曰,時任大臣,爲承候來待矣。傳曰,入侍。
又啓曰,時·原任閣臣,爲承候來待矣。傳曰,入侍。
傳曰,時原任大臣·貳師·賓客·時原任閣臣·春桂坊·承史·玉堂入侍。
侍講院啓曰,新除授說書韓光洙,卽爲牌招察任,何如?傳曰,允。
奎章閣啓曰,景慕宮望廟樓今朔奉審,無頉之意,敢啓。傳曰,知道。
洪承憲啓曰,景慕宮提調朴齊寬牌不進推考傳旨,今方捧入,而秋奉審時,當爲進參,如是違牌,事甚未安。更爲牌招,何如?傳曰,允。
傳曰,政官牌招開政。
傳曰,輕囚放釋。
傳曰,上護軍趙寧夏加資,閔泳緯特陞正一品,江華留守金允植特陞正卿,吏曹參議尹泰駿,參議軍國事務魚允中,軍國衙門主事尹瀗竝加資。
傳曰,行護軍金蘊淳,判尹除授。
傳曰,前縣令崔光紳,守令待窠,首先擬入。
傳曰,監察閔泳愚,今日政守令擬入。
傳曰,吏曹參議有闕之代,左副承旨李祖淵除授。
吏曹啓曰,龜城府使李宇鍾呈狀內,身病猝重,萬無起動遠赴之望云。其身病旣如是,則有難强令赴任,罷黜,何如?傳曰,允。
傳曰,端川府使李容翊加資。
傳曰,龜城府使有闕之代,抱川縣監洪在羲除授。
傳曰,幼學李敏秀,瓜近初仕作窠,今日政擬入。
傳曰,管城將安鼎玉,全羅右水使除授。
傳曰,礪山府使有闕之代,機器局委員具然韶除授。
傳曰,廣州判官李商應,敦寧都正除授。
傳曰,中官柳載賢加資。
傳曰,中宮殿承傳色金在寬·柳載賢,薛里元宜享,掌務表一和,竝加資,郭在薰,薛里崔宗煥,差備申世亨·申泰鉉·安光浩·尹九和·鄭順朝·南孝善,竝令內府陞敍。
傳曰,昨年中宮殿奉迎時,忠州與沿路諸邑,尙未有示意之擧矣。結捧賦稅之量宜減給,令廟堂,稟處,忠州潛御時該洞民人之效勞者,亦令廟堂關問該道,稟處施賞。
傳曰,左副承旨有闕之代,前望單子入之。
承旨前望單子入之,柳落點。
傳曰,在外工曹判書許遞,今日政差出。
傳曰,抱川縣監有闕之代,副護軍辛肯錫除授。
傳曰,廣州判官有闕之代,振威縣令李周儀除授,振威縣令之代,永同縣監金載舜除授。
傳曰,機器局司事李時宇,守令待窠擬入。
傳曰,積城縣監尙稷鉉,許用營將履歷。
傳曰,直提學有闕之代,前望單子入之。
直提學前望單子入之,金弘集落點。
傳曰,再明日日次儒生殿講,以製代講,通方外爲之,試紙用大好紙,仁政殿親臨磨鍊。
以司謁口傳下敎曰,摠戎廳別抄軍,移屬御營廳。
以司謁口傳下敎曰,三軍府革罷後,負商·褓商,尙無歸屬,付之軍國衙門,牽制之方,從長措處。
吏曹,吏曹參議單李祖淵除授事,承傳。
玉堂前望單子入之,修撰申容善落點。
戶曹啓曰,災傷覆審,勿送敬差官,專委道臣擧行之意,敢啓。傳曰,知道。
御營廳啓曰,本廳千摠金在仁,身病甚重,勢難察任,改差,何如?傳曰,允。
義禁府啓曰,卽接月令醫員鄭宅鉉手本,則以爲,時囚罪人洪秉僖,素患疝積,又添泄瀉,目下症形,實爲危劇云。罪人病勢如此,則一邊保放,一邊草記,載在法典矣。洪秉僖,姑爲保放之意,敢啓。傳曰,知道。
又啓曰,江原監司南廷益狀啓,狼川縣監李憲基,爲先罷黜,其罪狀,令攸司,稟處事判付內,迎送之弊,不可不念,特爲安徐,姑爲戴罪擧行事,命下矣。李憲基,特爲安徐,姑令戴罪擧行事,分付該道道臣之意,敢啓。傳曰,知道。
吏曹啓曰,上護軍閔泳緯,今陞輔國矣。依例送西之意,敢啓。傳曰,知道。
又啓曰,督辦軍國事務趙寧夏,今陞輔國矣。依例送西之意,敢啓。傳曰,知道。
又啓曰,繕工監假監役官閔英鎬·崔致馹·金在根,俱以身病,呈狀乞遞,改差,何如?傳曰,允。
又啓曰,中官柳載賢加資事,命下矣。今已資窮,何以爲之?敢稟。傳曰,代加。
又啓曰,振威縣令李周儀,廣州判官除授事,命下矣。以前任長水縣監,方在解由未出中,永同縣監金載舜,振威縣令除授事,命下矣。以前任抱川縣監,方在解由未出中,何以爲之?敢稟。傳曰,勿拘。
兵曹啓曰,同知中樞府事趙台顯,宣傳官李根豊·任衡準·朴正秉,五衛將許璧·柳相殷·吳致翼·林昌連,文臣兼宣傳官呂圭亨,俱以病難供職,呈狀乞遞,竝改差,何如?傳曰,允。
又啓曰,五衛將金炳木,以其病難供職,呈狀乞遞,改差,何如?傳曰,允。
又啓曰,督辦軍國事務趙寧夏,行上護軍閔泳緯,自吏曹送西事,資級係是輔國,當爲知中樞下批,而知中樞六窠內五窠,輔國·判書俱爲見帶,一窠今方有闕,其代,趙寧夏下批,閔泳緯加設下批之意,敢啓。傳曰,知道。
注書趙東冕移拜檢閱,代以鄭承鉉爲假注書。
吏曹,判尹單金蘊淳今超資憲,敦寧都正單李商應,龜城府使單洪在羲,礪山府使單具然韶,慶州判官李周儀,振威縣令單金載舜,抱川縣監單辛肯錫,以上除授事,承傳。
兵曹,全羅右水使單安鼎玉除授事,承傳。
有政。吏批,行判書閔泳穆牌招不進,參判金昌熙進,參議李祖淵牌招不進,同副承旨洪承憲進。吏批啓曰,行判書閔泳穆,參議李祖淵,竝牌招不進,小臣獨政未安,何以爲之?敢稟。傳曰,仍爲之。以閔泳緯爲工曹判書,閔泳愚爲永同縣監,督辦軍國事務趙寧夏今加輔國加資,行上護軍閔泳緯,今超輔國,特陞正一品,江華留守金允植,今超資憲,特陞正卿,吏曹參議尹泰駿,參議軍國事務魚允中已上今加嘉善。軍國主事尹瀗,端川府使李容翊已上今超通政,行大護軍金箕錫今加崇政,已上加資事,承傳。
再政。吏批啓曰,新除授工曹判書閔泳緯,資級乃是輔國,而方帶知中樞府事矣。兼判書下批之意,敢啓。傳曰,知道。以金鳳根·徐璘淳·金錫九爲假監役,李敏秀爲惠陵參奉,兼工曹判書單閔泳緯,左賓客單閔泳緯,右賓客單沈舜澤,協辦軍國事務二單尹泰駿·魚允中。
兵批,判書李鎬俊進,參判李啓魯入直,參議任冕鎬病,參知玄弼濟病,右副承旨尹定求進。以趙冕鎬爲同知,申橚爲同訓鍊,徐光鼎·李奎璿·趙存禹爲宣傳官,安應柱·李德敎·李基豹·金寶仁·李啓武爲五衛將,趙翼永爲曹司衛將,尹榮植爲文兼,尙禹鉉爲三陟營將,李在頀爲群山僉使,知事單趙寧夏,知事加設單閔泳緯,知事石致永加設減下。
以吏曹參議李祖淵牌不進罷職傳旨,傳曰,只推。
癸未八月初一日□時,上御□□□。時任大臣·時原任閣臣同爲入侍時。缺
癸未八月初一日□時,上御□□□。時原任大臣·貳師·賓客·時原任閣臣·春桂坊·承史·玉堂同爲入侍時。缺
上在昌德宮。停常參·經筵。
尹定求啓曰,新除授右副承旨柳,時在京畿交河地,斯速乘馹上來事,下諭,何如?傳曰,許遞,前望單子入之。
又啓曰,景慕宮提調朴齊寬牌不進推考傳旨,今方捧入,而秋奉審時,當爲進參,如是違牌,事甚未安。更爲牌招,何如?傳曰,許遞,前望單子入之。
景慕宮提調前望單子入之,鄭基會落點。
奎章閣啓曰,新除授直提學金弘集,卽爲牌招察任,何如?傳曰,允。
又啓曰,新除授直提學金弘集,敎旨安寶次,濬哲之寶請出之意,敢啓。傳曰,知道。
又啓曰,景慕宮望廟樓今秋奉審,無頉之意,敢啓。傳曰,知道。
弘文館啓曰,修撰申容善,時在廣州地,經筵入番事緊,請斯速乘馹上來事,下諭。答曰,許遞,前望單子入之。
修撰前望單子入之,尹泰興落點。
傳曰,傳命誤傳之中官金錫勳,從重推考。
傳曰,待敎趙東冕馳詣仁陵,奉審摘奸,仍留監祭,仍詣獻陵,一體奉審以來。
內醫院啓曰,年例燕貿唐藥材,依例別單書入之意,敢啓。傳曰,知道。
禮曹啓曰,今八月初三日親臨仁政殿日次儒生殿講,以製代講,試取時王世子侍坐之節,何以爲之乎?敢稟。傳曰,依例磨鍊。
又啓曰,宗廟·永寧殿·永禧殿殿內·景慕宮室內今秋奉審,則俱爲無頉之意,敢啓。傳曰,知道。
又啓曰,卽接弘陵令所報,則今番暴兩,兩本陵陵上後面曲墻二十五尺許,頹下云矣。慰安奉審之節,卽爲磨鍊,改築之役,待快晴擇日擧行,何如?傳曰,允。
侍講院啓曰,明日親臨仁政殿日次儒生試取時,王世子侍坐時,本院當爲全數進參,而說書韓光洙有身病,無以備員,何以爲之?敢稟。傳曰,許遞,前望單子入之。
說書前望單子入之,金弼洙落點。
司僕寺啓曰,濟州出來先運年例進上馬八匹,三名日進上馬六十匹,凶咎駑駘馬二十匹,前武衛所別卜定馬十匹,合九十八匹內,一匹中路故失,一匹津頭逃逸除,實納馬九十六匹,禾毛色別單書入之意,敢啓。傳曰,知道。
兵曹啓曰,明日親臨仁政殿日次儒生試取時,本曹堂上侍衛,當爲備員,而參議任冕鎬有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
御營廳啓曰,本廳千摠,今當差出,而擬望之人乏少,外任竝擬,何如?傳曰,允。
又啓曰,本廳別將徐光鼎,身病甚重,勢難察任,改差,何如?傳曰,允。
摠戎廳啓曰,謹依司謁口傳下敎,別抄軍移屬御營廳之意,敢啓。傳曰,知道。
義禁府啓曰,明日日次儒生殿講,以製代講,通方外爲之時,本府都事,皆爲赴擧,只有武都事一員,當直入直,而本府入直公事·回公都事及仁政門·光範門·崇範門禁亂都事,無以推移。假都事五員,令該曹口傳差出,以爲擧行,何如?傳曰,允。
義禁府啓曰,卽接月令醫員鄭宅鉉手本,則以爲,時囚罪人李定稙·李建溥,素患痰癖,又添泄瀉,目下症形,實爲危劇云。罪人病勢旣如此,則一邊保放,一邊草記,載在法典矣。李定稙·李建溥,竝姑爲保放之意,敢啓。傳曰,知道。
兵曹口傳政事,御營千摠單安鶴善。
同副承旨洪承憲啓曰,卽伏見傳敎下者,有柳興榮·李兢善·趙喆增·李景夏·申正熙停啓以入之命,臣不勝愕貽憂歎之至。噫,彼諸罪人之罪名,縱各不同,釁犯均係罔赦。興榮之逆節狼藉,兢善之凶言盡露,喆增之潛懷不軌,謀危邦國,至慘絶悖,覆載難容,神人之所共憤。王法之所未伸,固不可尋常,或議於寬宥之典,而至於李景夏·申正熙之以若負犯,以若關係,白簡昭著,斷案已成,公議莫遏,輿情益鬱。頃者放鄕之命,已失太寬,今於停啓之擧,尤豈可論?竊惟天地之大,特撫好生之仁,恩言一下,霈澤旁流,孰敢不攢手欽仰,而典憲至重,防限莫越,一或低昂,有壞關和,豈不大可懼哉?懲討方嚴,匡救是急,臣忝在惟允之地,義難緘默,玆敢冒瀆。伏願聖上,淵然深思,亟寢成命焉。惶恐,敢啓。答曰,知道。今此處分,實有斟量而然。惟允之地,不必如是,卽爲頒布。
院議再啓曰,伏以臣於昨日諸罪人處分下者,敢效繳還,冀蒙反汗,及奉批旨,不賜兪允,臣誠愕然失圖,繼以齎鬱。第念今者處分,特出於包涵之聖德,固宜奉承之是謹,而惟彼負犯至重,隄防莫嚴,終不可以尋常之典,遽加於公議之外,使義理晦而王綱壞也。臣職在出納,義急明張,敢冒方命之誅,申犯瀆擾之懼。伏願更加三思,亟賜收還焉。惶恐,敢啓。答曰,知道。已有前批,其勿更煩,卽速頒布。
傳曰,觀此柳仁榮擊鼓冤情,則壬申獄諸罪人,一辭推委於身故之柳興榮,端緖未執,證質無據,其弟訟冤,容有其說,而亦有參量於其間,罪人柳興榮,停啓以入。
傳曰,李兢善·趙喆增·李景夏·申正熙,停啓以入。
尹定求啓曰,明日傳香,禮房承旨,當爲齋宿。行左承旨朴容大,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,申箕善落點。
傳曰,明日出宮門路,以協陽門爲之。
知事閔泳緯疏。答曰,省疏具悉。卿其勿辭行公。
大護軍閔種默疏。答曰,省疏具悉。卿其勿辭行公。
上在昌德宮。停常參·經筵。
自開東至午時,灑雨下雨,測雨器水深一寸一分。
大王大妃殿進御三錢重人蔘粟米飮,自今日一貼式,限二貼煎入事,榻前下敎。
洪承憲啓曰,左右史不可不備,檢閱閔京鎬,卽爲牌招入直,何如?傳曰,允。
侍講院啓曰,新除授說書金弼洙,卽爲牌招察任,何如?傳曰,允。
傳曰,雨勢如此,日次儒生殿講,以製代講,退定於再明日。
吏曹口傳政事,以洪鍾運爲兵曹參議。
吏曹,兵曹參議單玄弼濟,參知單洪鍾運。
御營廳啓曰,本廳哨官安鶴善,以前任礪山府使,方在任所,上來尙遠,久曠可悶,改差,何如?傳曰,允。
傳曰,右副承旨許遞,前望單子入之。
承旨前望單子入之,李胄榮落點。
義禁府啓曰,卽接月令醫員鄭宅鉉手本,則以爲,時囚罪人金鳳洙,素患痰癖,挾感復發,沈宜斗,猝得瘧疾,又添泄瀉,目下症形,俱爲危劇云。罪人病勢如此,則一邊保放,一邊草記,載在法典矣,金鳳洙·沈宜斗,姑爲保放之意,敢啓。傳曰,知道。
又啓曰,卽接月令醫員鄭宅鉉手本,則以爲,時囚罪人金宜柄,素患痰癖之症,挾感復發,目下症形,實爲危劇云。罪人病勢如此,則一邊保放,一邊草記,載在法典矣。金宜柄,姑爲保放之意,敢啓。傳曰,知道。
又啓曰,謀反大逆罪人煜,因鞫廳議啓,施以适·雲例,而卽接順興兼任豐基郡守李俊永牒報及成冊,則煜子瑢年四十二逃躱,妾分伊年三十六,婦仁伊年二十二,女奉仁伊年十一,孫女南紅年七,懸錄報來矣。妾分伊,方囚府獄云,依例發遣府都事,與地方官眼同,卽其時處絞,女奉仁咸鏡道文川郡,婦仁伊平安道順安縣,孫女南紅平安道永柔縣,竝緣坐爲婢,而右罪人等亦,俱囚於本府獄云,依例令刑曹押送于各其配所。子瑢逃躱云,各別譏詗,期於捉得,而其妻存沒,初不擧論者,揆以擧行,萬萬疎忽,該郡守不可無警,從重推考。其妻有無,更令査報之意,分付該道道臣,何如?傳曰,允。
知事趙寧夏疏。答曰,省疏具悉。卿其勿辭行公。
左參贊沈舜澤疏。答曰,省疏具悉。卿其勿辭行公。
上護軍金箕錫疏。答曰,省疏具悉。卿其勿辭行公。
大司憲曺錫輿,執義尹吉求,司諫李在淳,掌令徐誼淳·趙秉翊,持平尹英秀·安昌範,獻納李勛卿,正言李起東聯名箚。略曰,臣等卽伏見傳敎下者,有柳興榮·李兢善·趙喆增·李景夏·申正熙停啓之命矣。臣等相顧愕眙,竊不勝憂歎之至。噫,彼諸罪人,負犯何如,關係何如也?其中鞠訊未竟,不得其情者有之,直下處分,未究其罪者亦有之,斷案之昭著依舊,公議之沸鬱如新,今何可與尋常編配遇慶蒙宥者同日而語,遽停已發之啓,不思繳還之義哉?至若李景夏·申正熙,曩者放逐之命,已失太寬,今又停啓之擧,恐非可論。伏乞亟寢成命,以重刑法焉。取進止。答曰,省箚具悉。日昨處分,實有斟量於獄體罪名而然,則箚論峻發,誠爲過擧也。
應敎鄭夏源,副應敎鄭誾朝,校理沈遠彬·李重夏,副校理曺始永,修撰尹泰興·李建容,副修撰沈相說·李㝡榮聯名箚。略曰,臣等卽伏見院議啓辭批旨下者,始知有柳興榮·李兢善·趙喆增·李景夏·申正熙停啓之命矣。臣等相顧愕眙,竊不勝憂歎之至。夫國之莫嚴者王章也,世之至重者公議也。王章或疎,則悖亂寔難止戢,公議不明,則綱紀終至頹廢,豈不大可懼哉?今此處分,雖出於好生之德,而王章難撓矣,公議莫遏矣。伏乞亟寢成命焉。取進止。省箚具悉。獄體之謹嚴,罪犯之輕重,豈無參量而有此處分乎?不必如是爭執也。
應敎鄭夏源,副應敎鄭誾朝,校理沈遠彬·李重夏,副校理曺始永,修撰尹泰興·李建容,副修撰沈相說·李㝡榮聯名箚子。省疏具悉。已有前批,何可如是?更勿煩瀆。
上在昌德宮。停常參·經筵。
洪承憲啓曰,卽者修撰李建容,以其親病,投章徑行,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
以檢閱閔京鎬牌不進罷職傳旨,傳曰,只推。
傳曰,右副承旨許遞,前望單子入之。
傳曰,政官牌招開政。
傳曰,在外同敦寧·敦寧都正許遞,今日政差出。
奎章閣啓曰,直提學金弘集,疏批已下矣,卽爲牌招察任,何如?傳曰,允。
議政府啓曰,傳曰,昨年中宮殿奉迎時,忠州與沿路該邑,尙未有示意之擧矣。結捧賦稅之量宜減給,令廟堂,稟處,忠州潛御時,該洞民人之效勞者,亦令廟堂關問該道,稟處施賞事,命下矣。今下恩敎,若是優渥,該邑民人,益當感戴德意,瞻聆攸及,不勝欽仰。忠州·長湖院一面,田稅全減,大同每結二斗蠲除,外他各面,每結田稅大同各一斗,沿路邑驪州·砥平·竹山·陰竹·陽智·龍仁·廣州大同每結一斗,竝以癸未條蠲除,因究曠絶之澤。該洞人之效勞者,今方關問該道,待報來,稟處,何如?傳曰,允。
吏曹啓曰,繕工監假監役官金鳳根·徐璘淳·金錫九,俱以身病,呈狀乞遞,竝改差,何如?傳曰,允。
洪承憲啓曰,吏曹參議李祖淵,疏批已下,卽爲牌招,何如?傳曰,允。
傳曰,明日出宮門路,以協陽門爲之。
傳曰,奉審閣臣入侍。
承旨前望單子入之,閔泳駿落點。
侍講院啓曰,今初五日親臨仁政殿,王世子侍座時,本院當爲全數進參,而弼善徐載厚,新除授說書金弼洙,俱有身病,無以備員,何以爲之?敢稟。傳曰,竝許遞,前望單子入之。
又啓曰,今初五日親臨仁政殿,王世子侍座時,本院當爲全數進參,而文學尹相翊有身病,無以備員,何以爲之?敢稟。傳曰,許遞,前望單子入之。
有政。吏批,行判書閔泳穆,參判金昌熙牌招不進,參議李祖淵進,右副承旨洪承憲進。吏批啓曰,行判書閔泳穆,參判金昌熙,竝牌招不進,小臣獨政未安,何以爲之?敢稟。傳曰,只出緊任。以宋圭元爲副校理,趙準永爲同敦寧,趙鍾弼爲敦寧都正,趙昌鎬爲監察,贈吏參金履會贈吏判例兼,判尹金蘊淳考,贈吏參閔命世贈吏判例兼,贈吏議閔師傅贈吏參例兼,贈僕正閔贈吏議,已上協辦軍國事務閔種默三代。再政。以朴瑄壽爲大司成,李敦夏爲同經筵,宋澤冕·權承弼·金顯寅爲假監役。
兵批,判書李鎬俊,參判李啓魯,參議洪鍾運病,參知玄弼濟入直進,左副承旨李胄榮進。同知單金寶仁,僉知三單安應柱·李德敎·趙冀永。
春坊前望單子入之,弼善金文濟,文學鄭寅學,說書金弼洙落點。
大司憲曺錫輿,執義尹吉求,司諫李在淳,掌令徐誼淳·趙秉翊,持平尹英秀·安昌範,獻納李勛卿,正言李起東聯名箚。答曰,省疏具悉。已諭於前批,不必若是支煩。
修撰李建容疏。省疏具悉。爾其勿辭往護。
協辦軍國事務尹泰駿疏。答曰,省疏具悉。卿其勿辭行公。
正言徐定模疏。省疏具悉。已諭於聯箚之批矣。
京畿監司金弘集疏。答曰,省疏具悉。卿其勿辭行公。
吏曹參議李祖淵疏。省疏具悉。爾其勿辭察職。
癸未八月初四日□時,上御□□□。奉審閣臣入侍時,上曰,史官分左右。仍命奉審閣臣進前。東冕進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢此仰達矣。缺
上在昌德宮。停常參·經筵。
自卯時至未時,灑雨下雨,測雨器水深三分。
藥房提調徐衡淳,副提調李憲稙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
還內後,藥房·統理軍國衙門·內閣·政院·玉堂口傳問安。答曰,知道。
侍講院啓曰,新除授弼善金文濟,文學鄭寅學,說書金弼洙,竝卽牌招察任,何如?傳曰,允。
弘文館啓曰,新除授副校理宋圭元,卽爲牌招察任,何如?傳曰,允。
傳曰,同副承旨許遞,前望單子入之。
承旨前望單子入之,李永落點。
大司憲曺錫輿,司諫李在淳,掌令徐誼淳·趙秉翊,持平尹英秀·安昌範,獻納李勛卿,正言李起東聯名箚。答曰,省箚具悉。不必屢箚,克體曰宥之義,更勿煩瀆。
癸未八月初五日時,上與王世子詣仁政殿。日次儒生,以製代講,應製試取入侍時,行都承旨李憲稙,行左承旨朴容大,行右承旨張錫龍,左副承旨李胄榮,右副承旨洪承憲,同副承旨閔泳駿,史官缺檢校直閣朴鳳彬·趙同熙·閔丙奭·南奎熙,直閣鄭夏源,檢校待敎閔泳韶,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調徐衡淳,副提調李憲稙,進前問候訖。由協陽門,入仁政門,詣月臺。通禮跪啓請降輿,上降輿陞座,王世子隨詣侍座。承旨奏請出標信開布城,使儒生入場,仍讀奏入門單子訖。承旨奏請試官行禮,讀券官右議政金炳德,左參贊沈舜澤,吏曹參判金昌熙,對讀官工曹參議朴周陽,副護軍趙東弼,執義尹吉求,副司果鄭光淵,行四拜禮訖,以次就位。上命試官進前,書題詩,拜獻南山壽,年年頌無窮。舜澤等跪書讀奏訖,光淵等奉出懸之。承旨奏請先張已入,出標信開布城,呈券儒生,使之次次出送。上入小次,命書傳敎曰,賓客·別雲劍·兵曹堂上·堂上閣臣·春坊堂上·對讀官·入侍承旨,竝讀券官加差下,堂下閣臣·春坊·入直玉堂,竝對讀官加差下,使之分考。承旨以司謁入稟考試。小頃,上出次,仍行科次。對讀官讀奏第一張訖,舜澤奏請書等,承旨坼封讀奏訖。上命書傳敎曰,日次儒生,以製代講,詩居首三下一幼學趙寧九,三下二幼學徐光弼,三下三幼學任善準,竝直赴殿試,之次草三下幼學林義淳·金奎燾·李錫洪·金禹善·李晩植·朴泳好·朴箕陽·朴海鎭,竝付之進士榜末,之次草三下幼學趙泰淳等九人,竝直赴會試,之次次上幼學朴勝轍等十二人,竝給二分,之次次上幼學金興淳等十三人,竝給一分,之次次上幼學李龍鱗等二十五人,竝付之監試初試榜末,之次次上幼學康永祚等三十人,各奎章全韻一件賜給。又命書傳敎曰,入格儒生,明日待令。上降座。通禮跪啓請乘輿,上乘輿,出仁政門,入協陽門。承旨請出標信解嚴。上由宣化門還內。諸臣以次退出。
上在昌德宮。停常參·經筵。
李胄榮啓曰,同副承旨洪承憲,今日不爲仕進,卽爲牌招,何如?傳曰,允。
又啓曰,新除授右副承旨李永,卽爲牌招,何如?傳曰,允。
朴履陽病,代以閔泳壽爲假注書。
兵曹口傳政事,御營別將單金東壽,千摠單李鍾俊。
傳曰,臺諫竝許遞,前望單子入之。
臺諫前望單子入之,持平申克休,正言李羲鳳落點。
傳曰,政官牌招開政。
傳曰,吏曹參議有闕之代,前望單子入之。
傳曰,入格儒生入侍。
傳曰,在外同春秋許遞,前望單子入之。
同春秋前望單子入之,南廷益落點。
傳曰,江原監司有闕之代,行護軍尹宇善除授。
吏曹,江原監司單,尹宇善除授事,承傳。
閔泳壽有頉,代以李鍾國爲假注書。
傳曰,傳敎誤書之中官金漢宗推考。
傳曰,新除授臺諫牌招,使之停啓以入。
傳曰,初十日次對,進定於再明日。
李胄榮啓曰,行吏曹判書閔泳穆,參判金昌熙牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,待明朝牌招。
傳曰,別軍職李奎性·吳聖模·韓鎭行·朴準成·申宅熙·金在豊·王昌鎬·李璿載·李起俊·李秉承,竝減下。
御營廳啓曰,本廳中軍鄭雲龜,身病甚重,勢難察任,改差,何如?傳曰,允。
又啓曰,本營千摠李鍾緖,身病甚重,勢難察任,改差,何如?傳曰,允。
內醫院啓曰,前典醫主簿尹基灝·李奭雨,內醫加差下事,命下矣。前典醫監主簿尹基灝·李奭雨,內醫加差下,令該曹口傳付軍職,冠帶常仕,何如?傳曰,允。
吏曹參議前望單子入之,尹致聃落點。
李胄榮啓曰,行都承旨李憲稙,行左副承旨朴容大不爲仕進,行右承旨張錫龍式暇出去,右副承旨李永,同副承旨洪承憲牌不進,院中只有臣一人,伴直無人。行左承旨,所當牌招,而拘於廳規,不得請牌,何以爲之?敢稟。傳曰,牌招。
以同副承旨洪承憲牌不進罷職傳旨,傳曰,只推。
以右副承旨李永牌不進罷職傳旨,傳曰,只推。
義禁府啓曰,保放罪人李定稙·金鳳洙·李建溥·洪秉僖·金宜柄·沈宜斗等,還囚捧供以入,而病勢一向未差,竝仍爲保放之意,敢啓。傳曰,知道。
義禁府啓目,南原前府使沈宜斗原情云云。問目內辭緣,泛稱遲晩,所當請刑是白乎矣,年七十法不當請刑,議處,何如?啓依允。
又啓目,星州前牧使洪秉僖,善山前府使金鳳洙等原情云云。傳旨內辭緣,泛稱遲晩,洪秉僖,所當請刑是白乎矣,年七十法不當請刑,議處,金鳳洙段,刑推得情,何如?啓依允爲旀,金鳳洙段,除刑推議處爲良如敎。
又啓目,礪山前府使金宜柄,益山前郡守申泰鼎,沃溝前縣監金鳳鎬,咸悅前縣監林徹洙,熊川前縣監李建溥,前慶尙右兵虞候李秉洙,自如前察訪金鏞鉉等原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
吏曹參議李租淵疏。省疏具悉。所請依施。
同敦寧趙準永疏。答曰,省疏具悉。所請依施。
癸未八月初六日□時,上御□□□。入格儒生入侍時,上曰,史官分左右。承旨奏請,入格儒生,今已待令,使之以次陞殿,奏職姓名。儒生等以次進前,奏職姓名訖。承旨奏請,儒生等使之頒賜行禮。贊儀唱四拜,儒生等行四拜禮。承旨奏請,儒生等使之先退。儒生等以次退出。
上在昌德宮。停常參·經筵。
李胄榮啓曰,來十一日,朝參日次矣,敢稟。傳曰,停。
又啓曰,同副承旨洪承憲,今日不爲仕進,卽爲牌招,何如?傳曰,允。
又啓曰,新除授吏曹參議尹致聃,一體牌招,何如?傳曰,允。
兵曹口傳政事,副司果單尹吉求。
傳曰,再明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上入參。
傳曰,再明日眞殿茶禮時,東宮當自內行禮矣,該房知悉,春·桂坊及相禮,使之待令。
親軍右營營務處啓曰,本營文案有窠矣,其代,幼學趙性龜差下,令該曹口傳付軍職,使之冠帶常仕,何如?傳曰,允。
義禁府啓曰,榮川前郡守孫相駿,密陽前府使吳章默,義城前縣令金秉燮等,今方待命拿囚,而竝贓至萬兩以上,謹依承傳內辭意,各嚴刑一次,遠惡地定配,待開坐擧行之意,敢啓。傳曰,知道。
又啓曰,時囚罪人李定稙·孫相駿·吳章默·金秉燮等,贓至萬兩以上,謹依承傳內辭意,各嚴刑一次,訊杖第三十度後,李定稙全羅道長興府,孫相駿光陽縣,吳章默樂安郡,金秉燮咸鏡道洪原縣,竝遠惡地定配,而以承傳內辭意具罪目,發遣府羅將,押送于各其配所,何如?傳曰,允。
持平申克休,正言李羲鳳,副修撰李㝡榮等啓曰,請竄配罪人姜㳣,更加當律,以正邦憲焉。措辭見上答曰,不允。已有處分,勿煩。
持平申克休,正言李羲鳳等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞠得情,夬正典刑焉。措辭見上請黑山島減死定配罪人朴載仁,亟令王府,嚴鞠得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,竝施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例。至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典。薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祜秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典焉。措辭見上請黑山島圍籬安置罪人朴遇賢,亟令王府,快正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,快正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上請賜死罪人源進支屬,亟施散配,以正邦憲焉。措辭見上請羅州智島安置罪人金平默,亟令王府,嚴覈得情,夬正典刑焉。措辭見上請賜死罪人應準·會正支屬,竝施散配,以伸邦憲焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請濟州牧圍籬安置罪人尹相和,亟允鞫廳所請,夬正典刑焉。措辭見上請賜死罪人顯德·采夏·載晩·秉昌·宇熙支屬,竝施發配,荏子島安置罪人李敦應,薪智島安置罪人吳夏泳,金甲島安置罪人尹胄鉉,古今島安置罪人姜凡秀,亟降明命,以伸王章焉。措辭見上答曰,不允。賜死諸罪人等事,李敦應·吳夏泳·尹胄鉉·姜凡秀等事,已有處分,勿煩。
正言李羲鳳啓曰,請梟示罪人性世,亟施孥戮之典焉。措辭見上答曰,不允。
兩司合啓中,柳興榮·李就善·趙喆增·李景夏·申正熙停啓。
李永啓曰,假注書鄭承鉉有身病,勢難察任,今姑改差,何如?傳曰,允。
洪永憲啓曰,明日次對,兩司當爲進參,呈告人員,竝待開門牌招,何如?傳曰,允。
又啓曰,卽者義禁府都事來言,時囚罪人金鳳洙等,當爲議處,而判義禁洪祐吉在外,次堂例不得擧行云,何以爲之?敢稟。傳曰,許遞,前望單子入之。
義禁府啓曰,卽接月令醫員鄭宅鉉手本,則以爲,時囚罪人申泰鼎,素患痰癖,挾感復發,金鳳鎬,猝得關格,又添泄瀉,林徹洙,素患疝積,又添痢疾,李秉洙,猝得毒感,又添挾食,目下症形,實爲危劇云。罪人病勢如此,則一邊保放,一邊草記,載在法典矣。申泰鼎·金鳳鎬·林徹洙·李秉洙,竝姑爲保放之意,敢啓。傳曰,知道。
兵曹口傳政事,副司勇單趙性龜。
傳曰,待敎陞六。
傳曰,原任待敎趙東冕,檢校差下。
傳曰,有實病玉堂許遞,今日政差出。
傳曰,注書朴彝陽陞六。
吏曹啓曰,繕工監假監役官宋宅冕·柳承弼·金顯寅,俱以身病,呈狀乞遞,竝改差,何如?傳曰,允。
統理交涉通商事務衙門啓曰,幼學張博·吳容默·金基俊,竝博文局司事差下,令該曹口傳付軍職,何如?傳曰,允。
奎章閣啓曰,原任待敎趙東冕,檢校差下事,命下矣。卽爲牌招察任,何如?傳曰,允。
弘文館啓曰,修撰尹泰興差祭出去,李建容陳疏在外,副修撰一員未差,下番闕直,事甚未安。副修撰沈相說,卽爲牌招入直,何如?傳曰,允。
洪承憲啓曰,注書有闕之代,被薦人尹尙學·朴岐勳·趙秉聖薦狀,依例成送吏曹之意,敢啓。傳曰,知道。
又啓曰,注書有闕之代,被薦人朴岐勳·趙秉聖·李瑞永薦狀,依例成送吏曹之意,敢啓。傳曰,知道。
傳曰,兼說書有闕之代,前望單子入之。
兼說書前望單子入之,金喜洙添書落點。
傳曰,報恩郡守之代,勿拘常格,各別擇差。
有政。吏批,行判書閔泳穆,參判金昌熙進,參議尹致聃在外未肅拜,同副承旨洪承憲進。以李晩正爲持平,姜日馨爲正言,趙東冕爲副修撰,朴瑄壽爲同敦寧,李建昌爲敦寧都正,李承臯爲同經筵,曺錫輿爲弘文提學,李熹翼爲尙衣主簿,尹尙學爲注書,金潤重·安世祿·姜永煥爲假監役,李耕稙爲報恩郡守,贈左贊成趙秉夔贈右相例兼,前判敦寧趙寧夏考。再政。以閔泳駿爲大司成,朴岐勳爲注書,申台善爲靑山縣監,故學生金蓮淳贈戶參例兼,同知金濟根考。兵批,判書李鎬俊病,參判李啓魯病,參議玄弼濟入直進,參知洪鍾運病,右副承旨李永進。同知單金在淑,訓鍊僉正加設單李豊鎬,兼江原道兵馬水軍節度使單尹宇善。
李永啓曰,新除授注書尹尙學·朴岐勳,竝卽牌招,推移入直,何如?傳曰,允。
吏曹啓目粘連,觀此忠淸左道暗行御史柳書啓,則堤川前縣監鄭在範等段,繡啓旣請,令攸司稟處,更無可論是白遣,溫陽前郡守曺鎭億段,身爲命吏,聽訟不公,乃使無辜穉弱,至於抱鬱隕斃。事雖遂往,謗猶狼藉是如爲白乎旀,燕岐前縣監李秀元段,公錢加下一千四百兩,諸吏名下,勒使擔當,捐補餘數八百兩,督飭已屢,尙不準納,自有犯科之難恕,不可以已遞而勿論是如爲白有臥乎所,上項前任兩邑守令,竝只令該府拿問處之爲白乎旀,天安前郡守李鳳鉉段,數萬餘之逋藪未刷,公納多愆,千七百之債帳不報,吏弊轉痼是如爲白乎旀,黃澗前縣監韓昌錫段,加下不報,吏謗難免,任窠以賂,醜聲不無是如爲白有臥乎所,上項前任兩邑守令,竝只從重推考爲白乎旀,報恩前郡守金好謙段,稅木之添價,雖緣公納之欠縮,戶布之濫排,其奈巡營之減削,槪觀官政之施爲,不無吏胥之壅蔽是如爲白乎旀,溫陽前郡守洪祐龍段,疑獄之案先斷,難免其疎忽之失是如爲白乎旀,木川前縣監李啓夏段,軍保畓之發賣,立本利條,便沒歸屬,軍布無以充補是如爲白有臥乎所,上項前後三邑守令,竝只推考爲白乎旀,監司南一祐,沿路水原留守洪祐昌段,繡啓論列,俱甚推奬是白乎矣,道臣·守臣體重,今姑勿論爲白乎旀,前監司李承五段,編啓臚列,若是狼藉是白乎則,道臣體重,自臣曹不敢循例論斷,令廟堂,稟處爲白乎旀,至於褊裨裵相範,不可置以勿論,令攸司勘罪爲白乎旀,其餘本道守令·察訪及沿路守令等段,績乏優異,疵無顯著,竝只置之,其外梱帥·虞候·營將等乙良,令兵曹,稟處是白乎旀,奏御文字,何等審愼,而靑山前縣監尹昌燮之昌字,誤書以應字,當該御史推考,何如?啓,依允。
又啓目粘連,觀此忠淸右道暗行御史李容鎬書啓,則藍浦前縣監李敎元段,繡啓旣請,令攸司稟處,更無可論是白遣,德山前郡守李廷珪,結城前縣監鄭泌鉉,魯城前縣監宋熙斗等段,直指旣已封庫,臚列若是狼藉,竝只令該府拿問嚴勘是白乎旀,扶餘前縣監尹應燮段,任役之纔遞旋復,意實有求,加下之借名相除,事甚無據,賂捧徵贖,難免遺謗是如爲白乎旀,海美前縣監金膺銓段,詞訟之納賄,差任之捧賂,頗有餘謗是如爲白有臥乎所,上項前任兩邑守令,竝只從重推考爲白乎旀,舒川前郡守申錫淵段,技贖之許多,鄕帖之頗甚,雖云公用之有歸,尙多不急之冗費,聽諸物論,不無遺謗是如爲白有臥乎所,推考爲白乎旀,監司南一祐,沿路京畿監司金弘集,水原留守洪祐昌段,繡啓論列,俱甚推奬是白乎矣,道臣·守臣體重,今姑勿論爲白乎旀,其餘本道沿路守令·察訪等段,績乏優異,疵無顯著,竝只置之爲白乎旀,其外梱帥·中軍·虞候·邊將等乙良,令兵曹稟處,何如?啓依允。
敦寧都正趙鍾弼疏曰,伏以臣於日昨,伏奉除旨,以臣爲敦寧府都正者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚。臣無任云云。省疏具悉。所請依施。
上在昌德宮。停常參·經筵。
傳曰,前檢閱金貞均陞六。
朴容大啓曰,卽者檢閱閔京鎬·尹相衍,謂有館規,聯疏徑出,原疏纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
傳曰,前檢閱閔京鎬·尹相衍·金貞均·趙東冕,竝別兼春秋差下。
弘文館啓曰,下番闕直,事甚未安。校理沈遠彬,副校理宋圭元,竝卽牌招,推移姑降入直,何如?傳曰,允。
以司謁口傳下敎曰,南壇淸道,以中軍代行。
朴容大啓曰,左右史不可不備,別兼春秋金昇均·尹吉求·鄭誾朝,竝卽牌招,推移入直,何如?傳曰,允。
又啓曰,前檢閱閔京鎬·尹相衍·金貞均·趙東冕,竝別兼春秋差下事,命下矣。令該曹口傳單付,仍卽牌招察任,何如?傳曰,允。
以持平申克休,正言李羲鳳牌不進罷職傳旨,傳曰,只推。
以慶尙監司趙康夏狀啓,星州牧亂民,以結價之不爲歸正事,聚衆作黨,攔入東軒,擔舁官長,將欲過境,誠是變怪,別定査官,嚴加究覈,該牧使李容準,旣當民變,有難仍置,爲先罷黜事,傳曰,觀此狀啓,則星州民擾,駭惋之極,寧欲無言。爲守宰者,苟能字撫得宜,政理相孚,則寧有致此獰頑?且以民習言之,設有可冤,呼訴營邑,何患無計,而嘯聚徒黨,甘做干紀之罪乎?按覈懲治之道,令廟堂,稟處。
議政府啓曰,新差堂上李玄翼·金益容,今日賓對,俱爲懸病不進,事甚未安。令政院竝卽牌招,使之進參,何如?傳曰,允。
又啓曰,以慶尙監司趙康夏狀啓,星州牧亂民作閙事,傳曰,觀此狀啓,則星州民擾,駭惋之極,寧欲無言。爲守宰者,苟能宇撫得宜,政理相孚,則寧有致此獰頑?且以民習言之,設有可冤,呼訴營邑,何患無計,而嘯聚徒黨,甘做干紀之罪乎?按覈懲治之道,令廟堂,稟處事,命下矣。此誠無前之大變怪也。乃敢聚黨起閙,以至燒毁人戶,攔入政堂,舁出命吏,犯分干紀,孰甚於此?安東府使趙秉鎬,按覈使差下,令該曹口傳單付,使之馳往該邑,捕獲亂民,窮覈定罪,首倡諸漢,先梟後啓事,三懸鈴知委該牧使。道啓旣請罷黜,待査事究竟,以爲勘處之地,何如?傳曰,允。
傳曰,大臣·政府堂上引見。
傳曰,發遣吏郞,諸執事淸齋與否,摘奸以來。
吏曹啓曰,南陽府使金喆熙,黃州牧使除授事,命下矣。與本曹參判臣金昌熙,有同生兄弟應避之嫌,何以爲之?敢稟。傳曰,勿拘。
傳曰,黃州牧使之代,南陽府使金喆熙除授,南陽府使之代,前知事吳慶然除授。
傳曰,星州牧使之代,令該曹口傳,各別擇差,不日下送。
傳曰,茂朱府使趙駿鎬,海州判官朴齊近相換。
吏曹口傳政事,別兼春秋四單閔京鎬·尹相衍·金貞均·趙東冕。
吏曹,南陽府使單吳慶然除授事,承傳。
吏曹口傳政事,星州牧按覈使單趙秉鎬。
吏曹,黃州牧使單金喆熙除授事,承傳。
兵曹口傳政事,御營中軍單申奭熙,千摠單任原鎬,副司勇張博·吳容默·金基駿。
吏曹口傳政事,以李周夏爲星州牧使。
兵曹啓曰,今此獻陵·仁陵幸行時,各差備所把驛馬,磨鍊書入,而本曹驛馬外不足之數,依近例,京畿驛馬十五匹補把事,分付本道之意,敢啓。傳曰,知道。
司僕寺啓曰,濟州出來後運歲貢馬二百匹,前武衛所別卜定馬二十匹,合二百二十匹內,二十三匹中路故失,二十匹內十匹,定式外啓請,加給水原府別驍士,五匹江華府別驍士,二匹御營廳別抄武士,四十六匹親軍左右營,十二匹禁衛營,十二匹御營廳,十二匹兵曹軍馬分給除,實納馬八十八匹,禾毛色別單書入之意,敢啓。傳曰,知道。
又啓曰,本寺馬匹,淸陣各處,每日定送,而與後苑調馬相値,今番秋夕祭去馬,則自各官房貰用之意,分付,何如?傳曰,允。
義禁府啓曰,卽接月令醫員鄭宅鉉手本,則以爲,時囚罪人金鏞賢,素患疝積,猝得關格,目下症形,實爲危劇云。罪人病勢旣如此,則一邊保放,一邊草記,載在法典矣。金鏞賢,姑爲保放之意,敢啓。傳曰,知道。
又啓曰,德山前郡守李廷珪,結城前縣監鄭泌鉉,魯城前縣監宋熙斗等,竝拿問嚴勘,溫陽前郡守曺鎭億,燕岐前縣監李秀元等,竝拿問處之事,傳旨啓下矣。李廷珪下去京畿坡州地,鄭泌鉉下去始興地,宋熙斗下去安城地,曺鎭億下去慶尙道金山地,李秀元,以堤川縣監,時在任所,依例發遣府書吏·羅將,竝拿來,何如?傳曰,待待命拿囚。
司僕寺啓曰,濟州後運貢馬,沿路故失,若是夥多,不善擇封之前牧使朴善陽,不謹護送,以致故失多數之地方官長城府使李僖,臨陂縣令趙端鎬,振威前縣令李周儀,令該府拿問處之,此外先後運故失守令,竝捧現告,從重推考,何如?傳曰,允。
檢閱閔京鎬·尹相衍等聯名疏曰,伏以臣等卽伏見傳敎下者,有下番檢閱臣趙東冕陞六之命矣。第伏念臣館古規,素重於右,下位之法者,蓋以居右位,而不宜替行下僚之事之故也。至於下僚之徑先陞六,尤爲規例之所不許也。前後居是職者,守如金石,罔敢或墜,臣等旣忝右位,豈可因仍蹲冒,損古人之規乎?玆敢不避猥越,援例陳章,徑出禁扄。伏乞聖明,俯垂鑑諒,亟遞臣等之職,以存館規,仍治臣等之罪,以昭法紀焉。臣等無任云云。省疏具悉。爾等亦陞六。
江原監司尹宇善疏。答曰,省疏具悉。卿其勿辭往欽哉。
癸未八月初八日□時,上御□□□。大臣·政府堂上引見入侍時,史官缺左議政金炳國,政府堂上缺修撰曺始永,以次進伏訖。上曰,史官分左右。仍命大臣進前。炳國進前問候,各殿問候訖。炳國曰,近以繡啓,被論之人,多坐贓汚,荐降懲貪之處分,極其嚴正惻怛,此出於使吏戢勵,使民安保之盛德至意也。凡厥大小臣僚,孰敢不懍惕而警怵矣乎?第伏念藩閫·守令之愼擇,何時不然,而顧今最急莫先之務,稟不外乎保民二字。隨其有窠,益加揀選檢擬事,分付兩銓,何如?上曰,民之休戚,係於藩閫·守令之臧否,則愼擇差擬,乃急務也。未知銓曹何如對揚,而自廟堂,各別申飭,可也。出擧條炳國日,當五錢之鑄用,爲紓經費之窘絀者,則中外遠近,互相流通,然後必無罣礙之端,而近聞各邑上納,輒以葉錢責出,致使小民轉滋疑訛,便若彼此緊歇之有殊,場巿湊會之地,甚或有當五莫售之境,寧有如許駭歎之事乎?自臣府纔已措辭發關,而亦將此奏,嚴飭各道道臣,復或有違越之弊,則該守令這這摘發,啓聞論勘,而當五錢公私所需,無礙行用之意,揭付坊里,咸須洞然曉悉事,三懸鈴知會,何如?上曰,錢幣貴於流通,而若於公納,有區別新舊,則烏得無滯閼疑訛之端也?自廟堂關飭中外,俾無此弊爲好也。出擧條炳國曰,社穀作錢之令,在於昨冬,以報價之遲淹,三南道臣,至請問備之典。爲守宰地,宜其對揚朝飭,倍加憧憧,趁速了當之不暇,而尙多有愆滯之邑,使此遑汲難支之貢人,未沾下究之澤,其爲缺望呼冤,儻復如何哉?慨歎之極,寧欲無言。令各該道臣,査發督刷,而毋論前任與時任守令,社穀錢未告勘者,爲先解由拘礙事,分付,何如?上曰,依爲之。出擧條炳國曰,卽伏見開城留守閔台鎬狀啓,則本營將官及閑散武士之登科者,殆過二百餘人,而課歲一試,每恨窠窄,輿情齎鬱,自今爲始,六臘取才,一依西北例施行,令廟堂,稟處矣。朝家之軫念收用,西北·松都,旣無彼此之別,而惟是取才之不同其規,宜有靺韋之齎鬱。特依守臣狀請,每歲六臘兩等,許令取才之意,著式施行,何如?上曰,依爲之。出擧條炳國曰,向見咸鏡監司林翰洙,北兵使具駿鉉啓本,則高嶺鎭防等潰缺處,該僉使金寅浩,不憚勞苦,克勤蕫役,至於三邑民丁之多數減給殘鎭,廩錢之捐出補役,俱極嘉尙云矣。念民弊而減其役丁,捐薄廩而助其役用,迅速竣完,誠勤可尙。依已例,該鎭將金寅浩,許用防禦履歷,何如?上曰,依爲之。出擧條炳國曰,法聖僉使鄭愚植,以治績之優著,頃因道啓,已令加瓜矣。運漕之善竣,雖是擧職之攸當,而卄餘稅船之一時利泊,殆挽近罕有,且最先於他漕者,益可見到底恪勤。其在激勸之道,合有示意之擧,該僉使許用防禦履歷,何如?上曰,依爲之。出擧條炳國曰,大護軍尹滋承,政府堂上還差,協辦軍國事務尹泰駿·魚允中,竝政府堂上差下,尹滋承仍差嶺南句管,行知中樞府事閔泳緯,資是輔國,有司之任,依例減下,其代,行大護軍尹秉鼎差下,使之察任,何如?上曰,依爲之。出擧條炳國曰,協辦軍國事務尹泰駿,陞資後當爲追榮,而所后家無所施處云,依近例,移施其本生,何如?上曰,依爲之。出擧條炳國曰,臣之抱此病而蹲此職,可謂行不得而說不去。前所以不避屢瀆,猥暴衷懇,而不惟不賜恩諒,反以亟斷來章,臣於是惶蹙悶隘,若窮無歸。乃者賓對有命,仰感眷遇,俯怵義分,且借方寸之地,可罄疾痛之呼,敢玆舁進,冒煩筵籲,蓋其情萬萬不獲已也。凡人之病,有可强者,有不可强者,今臣不可强之實,日月之所臨燭也。伏願垂愍而曲憐,俾蒙生成之澤焉。上曰,卿屢有辭巽矣。苟可以奉副,則豈若是靳持也?見今民國事計果何如,而卿可以辭予,予可以捨卿乎?卿須更勿退讓,擔夯做去,是予區區厚望也。出擧條炳國曰,卽見忠淸監司南一祐所報,則備陳淸州·連山·魯城·保寧·大興·扶餘等六邑悶迫之事勢,仍請各衙門未納米·太,抄出懸錄,修成冊上送,冀蒙別般處分矣。前此忠州等邑舊逋蠲除,已是格外曠施,則今又六邑之請代請排,實有恩竭難繼之義,固不當隨報輒許,而取閱成冊條陳,則皆其各年上納時,情費加入也,斛量欠縮也。且有民間未收,駸駸然迄此積滯者,而營邑雖另行董督,築底充補,苟非拔例之澤,則邑勢民力,萬無以本色淸帳而然矣。上項六邑各衙門舊未納米六千四百五十石零,太四百十石零,竝特許詳代,而至於排年一款,亦合參酌施之。淸州·連山限三年,保寧·大興·扶餘限二年,魯城則徵刷之節,方有入量,限三朔內告勘之意,關飭道臣,何如?上曰,依爲之。出擧條炳國曰,莊陵奉審禮堂之行,當在今年,而爲念民邑事勢,每有退定之例。今亦待明年擧行,何如?上曰,依爲之。出擧條同副承旨洪承憲曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎缺。始永曰,伏以小臣無似賤品,學術湔劣,不敢以見職自居,區區愛君之忱,自有天賦之秉彝。近年以來,聖念憧憧于民國事計,孜孜于爲己工夫,固已欽誦萬萬,而立志堅確,典學懋敏,則功不虧于一簣,寒不至於十日,緝熙光明,廣大博厚,聖而益聖矣。竊伏念萬幾總察之地,易有一心間斷之患。朱夫子曰,若待暇而讀書,則無可讀之日。伏願殿下,懋哉懋哉。小臣昨年十月,以玉堂登筵,其時進講,卽綱目初卷,而時序屢嬗,幾周一年,意謂卷帙益富,考閱進御冊子,則二卷未畢。國家事務,雖曰多端,志意苟篤,進講卷數,豈止於此乎?燕閒之中,必有溫繹之學,而學而不思則罔,思而不學則殆。見方秋意微涼,夜漏方長,政宜進接賢臣,討論聖經,而學問政事,初非二致,則內修外攘之道,存天遏人之學,含是書何以哉?自昔賢聖之君,必皆資學出治。宋范祖禹曰,遠法堯·舜,不如近法祖宗。殿下若法祖宗勤學之德,則春宮邸下,必法殿下好學之德,睿學當有日就月將之效,而萬億無疆之休,實基於此,伏願殿下留念焉。上曰,所陳當留念矣。出擧條
上在昌德宮。停常參·經筵。
傳曰,今番幸行時,諸般擧行,依京擧動例爲之,務從省約,出還宮時,植炬置之,凡係役民事,皆以儲置米會減,十里外斥堠·伏兵·傳語軍置之,外驛補把,亦爲除之事,分付。
傳曰,當詣健元陵·穆陵·元陵·綏陵·景陵,展謁親祭矣,該房知悉。日子,來月旬前擇入。
傳曰,說書有闕之代,前望單子入之。
說書前望單子入之,鄭寅昇落點。
傳曰,禮房承旨與同副承旨,分詣受香諸處,奉審摘奸以來。
奎章閣啓曰,前檢書官徐晩輔,兼檢書官差下,令該曹口傳付軍職,何如?傳曰,允。
侍講院啓曰,明日眞殿茶禮親行敎是時,王世子自內行禮敎是時,有春坊待令之命,而新除授兼說書金喜洙在外,無以備員,何以爲之?敢稟。傳曰,許遞,前望單子入之。
兼說書前望單子入之,金弼洙添書落點。
禮曹啓曰,今此幸行時,留都百官,以黑團領佩劍事,伏承筵敎矣。原節目中,改付標以入之意,敢啓。傳曰,知道。
弘文館啓曰,下番闕直,事甚未安。修撰尹泰興,副修撰沈相說,竝卽牌招,推移入直,何如?傳曰,允。
禮曹啓曰,傳曰,當詣健元陵·穆陵·元陵·綏陵·景陵,展謁親祭矣,該房知悉,日字,以旬前擇入事,命下矣。幸行吉日,令日官韓應翼推擇,則來九月初四日爲吉云,以此日定行乎?敢稟。傳曰,以此日定行。
以司謁口傳下敎曰,軍令明日待令。
禮曹啓曰,今此健元陵·穆陵·元陵·綏陵·景陵展謁親祭出宮時,王世子闕門外祗送,還宮時城門外祗迎及隨駕等節,何以爲之乎?敢稟。傳曰,祗送置之,祗迎,闕門外磨鍊。
兵曹口傳政事,副司果單閔京鎬·尹相衍·金貞均·徐晩輔。
傳曰,廟宮秋展謁,今十三日爲之。
行左承旨朴容大書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞·工人摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位版奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位版後,復命之意,敢啓。傳曰,知道。
傳曰,都承旨許遞,前望單子入之。
承旨前望單子入之,李喬翼落點。
侍講院啓曰,新除授說書鄭寅昇,卽爲牌招察任,何如?傳曰,允。
兵曹啓目,粘連啓下是白有亦,忠淸道左道暗行御史柳書啓吏曹回啓內,梱帥·虞候·營將等乙良,令兵曹,稟處事,啓下矣。觀此忠淸左道暗行御史柳書啓,則梱帥·營將·虞候之治績,別無優著,亦乏顯疵,竝只置之,何如?啓依允。
又啓目,粘連觀此是白有亦,忠淸右道暗行御史李容鎬書啓吏曹回啓內,梱帥·中軍·虞候·邊將等乙良,令兵曹,稟處事,啓下矣。觀此忠淸右道暗行御史李容鎬書啓,則梱帥·中軍·虞候·邊將之治績,別無優著,亦乏顯疵,竝只置之爲白乎旀,奏御文宇,何等審愼,而所斤僉使金源植之源字,誤以元字書之,殊涉不審。當該御史李容鎬,推考,何如?啓依允。
同敦寧朴瑄壽疏。答曰,省疏具悉。所請依施。
癸未八月初九日□時,上與王世子,詣眞殿。茶禮親行入侍時,行都承旨李憲稙,行左承旨朴容大,行右承旨張錫龍,左副承旨李胄榮,右副承旨李永,同副承旨洪承憲,史官缺檢校直閣尹用求·朴鳳彬·南奎熙,直閣鄭夏源,檢校待敎閔泳韶,以次侍立。時至,通禮跪啓請外辦。上具翼善冠·衮龍袍·玉帶·赤舃·黑皮靴,出齋殿。通禮導上詣版位,贊儀唱四拜,上行四拜禮,王世子行四拜禮訖。通禮導上詣盥洗位。上盥洗訖。仍詣第一室尊所,承旨監酌訖。通禮導上詣第一室神位前,上跪,承旨奉香,承旨奉爐,上三上香。承旨奉爵跪進,上執盞以授承旨,承旨跪受,奠于案上,連獻三盞。通禮跪啓請俯伏·興·平身,上俯伏·興·平身,仍詣各室,監爵·上香·奠獻,竝如上儀訖。通禮導上降復位,贊儀唱四拜,上行四拜禮,王世子行四拜禮,時原任大臣·閣臣·二品以上行四拜禮。通禮跪啓禮畢,大臣進前問候訖。上還入齋殿。諸臣以次退出。
上在昌德宮。停常參·經筵。
藥房提調徐衡淳,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
朴容大啓曰,行右承旨張錫龍,左副承旨李胄榮,今日不爲仕進,竝卽牌招,何如?傳曰,允。
兵曹口傳政事,護軍單李憲稙。
弘文館啓曰,下番闕直,事甚未安。校理沈遠彬,副校理宋圭元,竝卽牌招,推移姑降入直,何如?傳曰,允。
以左副承旨李胄榮牌不進罷職傳旨,傳曰,只推。
傳曰,前監役崔錫斗,議藥同參差下。
傳曰,軍士房承旨入侍。
傳曰,侍衛與陪衛軍兵,令各其營,別饒次分給。
兵曹,健元陵·穆陵·元陵·綏陵·景陵幸行時,軍令九月初四日出宮,鳳凰洞少駐,自闕門十五里,健元陵展謁,自鳳凰洞六里,以上二十一里。親祭,穆陵展謁親祭,元陵展謁親祭,綏陵展謁親祭,景陵展謁親祭,還詣鳳凰洞少駐,當日還宮。
戶曹啓曰,延昌府夫人房四仲朔四名日忌日祭物種,依前例加定,別單書入之意,敢啓。傳曰,知道。
兵曹啓曰,今此幸行時,十里外斥堠·伏兵·傳語軍置之事,命下矣。臣曹斥堠·伏兵·傳語軍徵發啓目蒙允,已爲調發整齊,而且蹕路肅警,尤爲自別,依前判下啓目擧行,何如?傳曰,允。
又啓曰,在前幸行時,挾輦軍及餘軍,稟旨磨鍊,而今此獻陵·仁陵幸行時,挾輦軍一百名擧行,餘軍六十名,批下矣。今番則何以爲之乎?敢稟。傳曰,依此爲之。
又啓曰,在前幸行當日回鑾時,侍衛,例以全數磨鍊,而近年幸行時,兵曹堂上一員,郞廳二員,五衛將四員隨駕矣。今番則何以爲之乎?敢稟。傳曰,依此磨鍊。
又啓曰,健元陵·穆陵·元陵·綏陵·景陵幸行時,隨駕軍兵,當爲磨鍊矣。何營軍兵隨駕,何營軍兵留都,而禁軍及馬步軍·別抄軍,以幾番幾哨磨鍊,御營廳留營,何營軍兵爲之乎?敢稟。傳曰,御營步軍三哨,騎士一番,御將率領爲先廂,禁營步軍二哨,騎士一番,禁將率領爲後廂。禁軍二番隨駕,別抄軍一哨磨鍊,摠戎使率兩營餘軍留都,御營騎士一番,禁營中軍代領留營。
尹尙學病,代以宋鍾贊爲假注書。
吏曹啓目,前假監役李允根名子,改以昌根,副司果柳泰元名字,改以興元,前五衛將柳基榮名字,改以榮均事爲等如告狀,依例令藝文館給帖,何如?啓依允。
兵曹啓曰,在前健元陵·綏陵·景陵幸行時,十里外斥堠·伏兵·傳語軍,以畿邑所屬束伍步軍擧行矣。今亦依此磨鍊,何如?傳曰,允。
又啓曰,在前幸行時,先廂步軍一哨除出,晝停所作門矣。今此鳳凰洞少駐時,依此擧行,何如?傳曰,允。
又啓曰,在前幸行時,回鑾後隨駕軍兵犒饋,在前每以乾物分給矣。今亦依此擧行,何如?傳曰,允。
癸未八月初十日□時,上御□□□。軍士房承旨入侍時。缺
上在昌德宮。停常參·經筵。
傳曰,予於前錦伯事,誠不勝慨歎矣。褊裨作弊,若是狼藉,而矒不覺察,誰任其咎?實無以假貸。前忠淸監司李承五,施以竄配之典,該褊裨,秋曹堂上,開坐通衢,嚴刑一次,遠惡島充軍。
傳曰,觀此海伯前後狀啓,則各邑民戶之漂頹,田畓之潰決,若是夥多,念彼窮蔀殘氓,失所棲遑於奔濤駭浪之中,丙枕靡安,無以爲心。安岳郡守金文鉉,慰諭使差下,令該曹口傳下批,與地方官徧行坊曲,撫諭安集,期無一民仳離之歎。元恤典外,營邑各別顧助,未寒前使之結構入處,壓死人掩埋之節,依例助給。如有生前身還布,竝蕩減,錢五千兩,特爲內下,亦量宜俵給,以示朝家憫恤之意事,令廟堂措辭行會。
弘文館啓曰,下番闕直,事甚未安。修撰尹泰興,副修撰沈相說,竝卽牌招,推移入直,何如?傳曰,允。
議政府啓曰,卽見東萊府按覈使趙秉鎬狀啓,則亂民等罪犯,臚列登聞,恭俟處分,本府前別將金漢基,嘉善李基永,前僉使李雨慶,千摠辛明祿,通引金學伊等,褒賞一款,請令廟堂稟處矣。該府以邊徼重地,常被朝家眷庇,且有官政之優著,而惟彼樂禍之徒,强覓事端,謂以呼籲,成群聚黨,乃敢陞政堂而起閙,碎獄門而放囚者,卽係無前之變怪。勿論首從,何惜殪殄,而亂魁四漢,已施梟警,則今此諸囚之參酌情跡,分等論啓,所以仰體欽恤之聖意也。金光汝之誓死訴辨,裴甲伊之同謀破獄,朴英春之冊室作拏,金丙斗之旣訴且哭,姜千壽之破庫有證,究厥所犯,一而二也。以上五囚,竝嚴刑二次,遠惡島限己身定配。徐仁業之入庭拾物,呂福業之從傍肆悖,金萬伊之助勢稱亂,朴珍銓之招人赴會,辛東彬之隨衆相應,文琪彦之參會通隣,亦無彼此之殊,以上六囚,竝嚴刑一次,遠地定配。吏房尹師翰,臨難擅離,極涉痛駭,一體嚴刑遠配。文學坤等五囚,竝刑配,鄭漢奎等九囚,竝嚴刑放送,朴仁斗等三囚,竝懲勵放送。其餘諸囚,別無可罪之端,竝放送,在逃諸漢,刻期詗捉,按律處之。至若手下校隷之盡力捍禦,固是當然底道理,而猝當危急,不避沙石,能辦死長之義,合有示意之政,金漢基,道內瓜近邊將作窠差送,李基永·李雨慶,竝五衛將加設單付,辛明祿賞加,金學伊,令本府從願施賞,何如?傳曰,允。
內醫院啓曰,前監役崔錫斗,議藥同參差下事,命下矣。依下敎,前監役崔錫斗,議藥同參差下,令該曹口傳付軍職,冠帶常仕,何如?傳曰,允。
禁衛營啓曰,謹依下敎,侍衛與陪衛軍兵等處,別饒次分給之意,敢啓。傳曰,知道。
御營廳啓曰,謹依下敎,侍衛與陪衛軍兵等處,別饒次分給之意,敢啓。傳曰,知道。
傳曰,政官牌招開政。
傳曰,在外判尹許遞,今日政差出。
傳曰,銀溪察訪李鍾益,召村察訪李商新相換。
判義禁前望單子入之,金有淵落點。
吏曹啓曰,中學敎授呂圭亨,繕工監假監役官金潤重·安世祿·姜永煥,俱以身病,呈狀乞遞,竝改差,何如?傳曰,允。
又啓曰,成均館典籍尹瀷·金櫶濟,俱以身病,呈狀乞遞,改差,何如?傳曰,允。
兵曹啓曰,新除授全羅右水使安鼎玉,母年今爲七十五歲,法不當遠離赴任,戶奴呈狀乞遞矣。梱帥之親年七十五歲以上者,許遞其任,載在法典,改差,何如?傳曰,前水使閔敬鎬仍任,安鼎玉管城將還差。
禁衛營啓曰,本營中軍李奎顔,身病甚重,勢難察任,今姑改差,何如?傳曰,允。
吏曹口傳政事,黃海道慰諭使單金文鉉。
兵曹口傳政事,副司勇單崔錫斗。
李永啓曰,明日傳香,禮房承旨,當爲齋宿,行左承旨朴容大,所當牌招,而拘於廳規,不得請牌,何以爲之?敢稟。傳曰,牌招。
有政。吏批,行判書閔泳穆牌招不進,參判金昌熙進,參議尹致聃在外未肅拜,右副承旨李永進。吏批啓曰,行判書閔泳穆牌招不進,參議尹致聃在外未肅拜,小臣獨政未安,何以爲之?敢稟。傳曰,仍爲之。又啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資,載在法典矣。侍從臣父年七十以上人,別單書入之意,敢啓。傳曰,知道。以閔泳緯爲判敦寧,閔種默爲判尹,尹泰駿爲同敦寧,金洛鎭爲工曹參議,趙冕鎬爲同義禁,尹相衍·金貞均爲典籍,趙東冕爲中學敎授,柳永根爲監察,金澤秀爲軍資奉事,茂朱府使趙駿鎬,海州判官朴齊近,已上相換事,承傳,前五衛將金光鉉今加嘉善,前參奉金命河今超通政,已上朝官年八十,依法典加資,故縣監尹厚成贈吏參例兼,故縣監尹昇大贈吏議,故僉正尹守晩贈僕正,已上同敦寧尹泰駿本生考·祖考·曾祖考追榮移施事,承傳,銀溪察訪李鍾益,召村察訪李商新,已上相換事,承傳。再政。以閔宗鎬爲監役,白南奎·李命洙·裴基永爲假監役。
兵批,判書李鎬俊病,參判李啓魯入直進,參議洪鍾運,參知玄弼濟病,同副承旨洪承憲進。兵批啓曰,督辦軍國事務金炳始,自吏曹送西矣。資級係是輔國,知中樞當爲下批,而知中樞六窠,應帶之員,俱爲見帶,依例加設下批之意,敢啓。傳曰,知道。知事加設單金炳始,同知單金麗錫。
刑曹啓曰,護依傳敎,忠淸監營前褊裨裴相範,開坐通衢,嚴刑一次後,全羅道康津縣薪智島遠惡島充軍定配所,卽爲押送之意,敢啓。傳曰,知道。
又啓曰,卽接忠淸道天安郡守趙秉甲所報,則本曹發配黑山島充軍罪人李昌仁,去五月十八日押到本郡,故別定將差,領送前站矣。到于公州牧廣亭驛,夜深睡熟之際,罪人李昌仁,暗地逃躱,故多發將羅,閱月譏詗,尙不捉得,致此修報之遲滯,擧行之道,極爲悚悶云矣。定配法意,何等愼嚴,前後申飭,又復何如,而莫重啓下罪人,不善團束,護送之際,每有逃失之弊,外邑擧行,萬萬駭然。天安郡守趙秉甲,令該府拿問,勘處,領去將差,令本道依律刑配,在逃罪人,分付左右捕廳,刻期詗捉,亦令該道各鎭營發捕,待捉得,施以當律,何如?傳曰,允。
又啓曰,御營廳啓辭內,卽接巡山哨官李容奭所告,則以爲,宣禧墓近處,有大松犯斫者,故依例執捉詰問之際,墓軍輩各持稜杖,忽地突出,奪去犯松者,禁松軍二名,捉去墓所,無數亂打,至於牢囚云。禁松自有常憲,而況墓所至近之字內乎?此等亂類,今若仍置,後弊難當。犯松者與亂類輩,固當一倂推捉,依法處之,而係是墓軍,則有不敢擅便,恭俟處分擧行之意,敢啓。傳曰,所犯諸漢,令秋曹捉來,嚴査以聞事,命下矣。謹依傳敎,墓所都山直曺興喆,巡山直朴石崇·李志喆等捉來,與禁松軍宋明益·趙在仁等,同爲嚴覈,則曺興喆所供內,聞朴石崇之來言,則外垓字近處有斫松人,而逃失未捉,松木棄置路邊云,故更送石崇,使之負松以來矣。移時不還,又聞禁松軍二名,執捉石崇,謂以犯斫亂打之說,卽往挽救,發明其不然,而石崇,乃與李志喆合力捉來禁松軍時,亦爲同參云。朴石崇所供內,伊日巡山之時,見斫松負去之漢,欲捉見失,而收取斫木,及其負來之路,禁松軍二名,歸之以松賊,無限詰打,故與曺興喆·李志喆等,共力捉來于墓所云。李志喆所供內,得聞朴石崇被打於禁松軍輩,因入直典監之指揮,與曺興喆·朴石崇等,禁松軍二名,敺縛捉來云。禁松軍宋明益·趙在仁所供內,同日巡山之時,墓所外垓字近處,卽營門字內,而何許二漢,斫松負去,一漢逃躱,只捉一漢而問之,乃是巡山直也。詰責其恣意犯斫,先以禁牌一打矣,諸山直踵到待打,捉囚于墓所,而身爲禁松軍,見其犯斫,何不執捉詰問云矣。觀此諸供,字內雖有境界,禁養不宜異同,渠輩互相敺打,猶屬細故,墓木之犯斫失捕,難免其罪,固當依律勘處,而旣伏承嚴査以聞之命,故謹捧招以入之意,敢啓。傳曰,知道。依律勘處。
朴岐勳病,代以池錫永爲假注書。
義禁府啓曰,因忠淸右道暗行御史李容鎬書啓吏曹回啓內,藍浦前縣監李敎元,繡啓旣請令攸司稟處,更無可論爲辭,因左道暗行卿史柳書啓吏曹回啓內,鎭川前縣監趙秉升,堤川前縣監鄭在範等,繡啓旣請令攸司稟處,更無可論爲辭矣。謹依承傳內辭意,李敎元·鄭在範等,贓至萬兩以上,各嚴刑一次,遠惡島定配,待就囚擧行,趙秉升,贓犯未滿萬數,依律勘處,而李敎元,以喬桐中軍,時在任所,依例發遣府書吏,交代後拿來,趙秉升下去坡州地云,鄭在範,前以他罪,方在全羅道南原府定配中,依例發遣府羅將,竝拿來,何如?傳曰,待待命拿囚。
又啓曰,濟州前牧使朴善陽,地方官長城府使李僖,臨陂縣令趙端鎬,振威前縣監李周儀等,竝拿問處之事,傳旨啓下矣。朴善陽下去京畿陽智地,李周儀下去安城地,李僖·趙端鎬等,俱在任所云,依例發遣府書吏羅將,竝拿來,何如?傳曰,不無參量,竝從重推考。
上在昌德宮。停常參·經筵。
洪承憲啓曰,開坐事,命下矣。新除授判義禁金有淵,卽爲牌招,何如?傳曰,允。
弘文館啓曰,下番闕直,事甚未安。校理沈遠彬,副校理宋圭元,竝卽牌招,推移姑降入直,何如?傳曰,允。
兵曹口傳政事,禁衛中軍單尹錫五。
司僕寺啓曰,今此健元陵·穆陵·元陵·綏陵·景陵展謁親祭時,補把驛馬一百四十匹,以八月二十四日幸行時入把馬,仍爲入用之意,敢啓。傳曰,知道。
又啓曰,今此健元陵·穆陵·元陵·綏陵·景陵展謁親祭時,各差備入把馬磨鍊,別單書入,而其中驛馬,則令兵曹知委畿內各驛,使之入把,何如?傳曰,允。
兵曹啓曰,明日動駕,本曹堂上,侍衛當爲備員,而參知洪鍾運有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
李胄榮啓曰,明日傳香,禮房承旨,當爲齋宿,行左承旨朴容大,所當牌招,而拘於廳規,不得請牌,何以爲之?敢稟。傳曰,牌招。
又啓曰,假注書池錫永,時無職名,令該曹口傳付軍職,冠帶常仕,何如?傳曰,允。
傳曰,明日出宮門路,以協陽門爲之。
李胄榮啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
以開城留守閔台鎬狀啓,進上生松茸,姑朱産出,限內不得封進,惶恐待罪事,傳曰,勿待罪事,回諭。
兵曹啓曰,在前幸行時,摠戎使弘化門外留陣矣。今番則率何營軍兵留陣乎?敢稟。傳曰,禁衛營餘軍一哨,摠戎中軍代領。
傳曰,公事不審之中宮金漢宗推考。
以司謁口傳下敎曰,親軍營內印信,令親軍營戶曹新造以入。
以司謁口傳下敎曰,親軍營印信七顆,依內出見樣,令該曹新鑄以入。
吏曹口傳政事,以崔鳳九爲兵曹參知。
奎章閣啓曰,守宮檢校直閣李承純,待開門牌招,何如?傳曰,允。
洪承憲啓曰,今此幸行時,何大臣留都乎?敢稟。傳曰,左議政爲之。
義禁府啓曰,今十三日動駕時,本府都事,以大駕各差備,全數進參,而王世子左右考喧都事·玉轎差備都事·前導都事,無以推移。假都事六員,令該曹口傳差出,以爲分排擧行,何如?傳曰,允。
又啓曰,前忠淸監司李承五,施以竄配之典事,承傳,啓下矣。李永五,全羅道礪山府竄配,而以承傳內辭意具罪目,依例發遣府書吏,押送配所,何如?傳曰,允。
奉常寺啓曰,各陵園秋夕祭享所用藥果煎造後,進上看品藥果二十立,依定式封進之意,敢啓。傳曰,知道。
吏曹,兵曹參議單崔鳳九,參知單玄弼濟。
江華留守金允植疏。答曰,省疏具悉。卿其勿辭行公。
吏曹參判金昌熙疏。答曰,省疏具悉。所請依施。
上在昌德宮。停常參·經筵。
大駕詣太廟,入齋室後,藥房·統理軍國衙門·內閣·政院·玉堂口傳問安。答曰,知道。王世子詣太廟,入齋室後,藥房·統理軍國衙門·內閣·政院·玉堂·春桂坊口傳問安。答曰,知道。大駕展謁,還入齋室後,藥房·統理軍國衙門·內閣·政院·玉堂口傳問安。答曰,知道。王世子展謁,還入齋室後,藥房·統理軍國衙門·內閣·政院·玉堂口傳問安。答曰,知道。大駕詣景慕宮,入齋室後,藥房·統理軍國衙門·內閣·政院·玉堂口傳問安。答曰,知道。王世子詣景慕宮,入齋室後,藥房·統理軍國衙門·內閣·政院·玉堂·春桂坊口傳問安。答曰,知道。大駕展謁,還入齋室後,藥房·統理軍國衙門·內閣·政院·玉堂口傳問安。答曰,知道。王世子展謁,還入齋室後,藥房·統理軍國衙門·內閣·政院·玉堂·春桂坊口傳問安。答曰,知道。大王大妃殿·王大妃殿,遣承旨口傳問安。答曰,知道。大駕還宮後,藥房·統理軍國衙門·內閣·政院·玉堂口傳問安。答曰,知道。王世子還宮後,藥房·統理軍國衙門·內閣·政院·玉堂·春桂坊口傳問安。答曰,知道。
李永啓曰,同義禁趙冕鎬,除拜後過三日不爲出肅,依定式推考警責,仍卽牌招察任,何如?傳曰,允。
弘文館啓曰,下番闕直,事甚未安。副修撰沈相說·尹泰興,竝卽牌招,推移入直,何如?傳曰,允。
刑曹啓曰,宣禧墓山直朴石崇等,査實草記。傳曰,知道。依律勘處事,批下矣。謹按律文,則大明律知情藏匿罪人條有曰,送令隱避者,減罪人罪一等。罪人朴石崇,依此律,決杖九十後,黃海道金川郡徒二年半定配所,卽爲押送。大明律拒敺追攝人條有曰,敺所差本犯重者,杖一百。罪人曺興喆·李志喆等,依此律,各決杖一百,懲勵放送之意,敢啓。傳曰,知道。
李胄榮啓曰,臣大王大妃殿·王大妃殿問安進去,下直之意,敢啓。傳曰,知道。
奎章閣啓曰,大駕,今已還宮矣。守宮檢校直閣李承純,依定式減下,何如?傳曰,允。
弘文館啓曰,副校理曺始永差祭,上番闕直,事甚未安。應敎鄭夏源,副應敎鄭誾朝,別兼春秋進,校理沈遠彬·李重夏,副校理宋圭元,竝卽牌招,推移入直,何如?傳曰,允。
李永啓曰,卽者義禁府都事來言,今日動駕時,衛外擊錚罪人尹承烈等十六名,依例移送秋曹云矣,敢啓。傳曰,知道。
傳曰,再明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上入參。
傳曰,再明日眞殿茶禮時,東宮當自內行禮矣,該房知悉。春桂坊及相禮,使之待令。
傳曰,右承旨·左副承旨竝許遞,前望單子入之。
承旨前望單子入之,吳益泳·閔泳韶落點。
兵曹,以金翊鎭爲留都大將。
癸未八月十三日□時,大駕與王世子詣宗廟展謁,仍詣景慕宮。展謁擧動入侍時,行都承旨李喬翼,行左承旨朴容大,行右承旨張錫龍,左副承旨李胄榮,右副承旨李永,同副承旨洪承憲,史官缺檢校直提學金永壽,直提學金弘集,檢校直閣朴鳳彬·趙同熙·閔應植·南奎熙,直閣鄭夏源,檢校待敎宋秉瑞·閔泳韶·徐光範·趙東冕,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調徐衡淳,副提調李喬翼,進前問候訖。出協陽門,通禮跪啓請降輿乘輦。上降輿乘輦,出敦化門進發,至宗廟大門外。通禮跪啓請降輦乘輿。上降輦乘輿,由東夾門入齋室,命書傳敎曰,諸司預備。展謁時至,通禮跪啓請出次,上改具冕服以出。通禮跪啓請執圭,上執圭。通禮導上,由東神門詣版位。承旨奏曰,侍衛軍兵,使之待令于西神門外乎?缺。贊儀唱四拜,上行四拜禮,王世子行四拜禮,陞詣殿內各室奉審訖。通禮導上,出西神門。衡淳進前奏曰,此距永寧殿稍遠,請御步輦。上命置之,仍步詣永寧殿版位。贊儀唱四拜,上行四拜禮,王世子行四拜禮,陞詣殿內各室奉審訖。通禮前導,出西神門外,大臣進前問候訖。上還入齋室。小頃,通禮跪啓請出次。上改具翼善冠·衮龍袍以出。通禮跪啓請乘輿,上乘輿,出大門外。通禮跪啓請降輿乘輦,上降輿乘輦,進發至景慕宮大門外。通禮跪啓請降輦乘輿,上降輦乘輿,入齋室。展謁時至,上改具冕服以出。通禮跪啓請執圭,承旨進圭,上執圭。通禮導上詣版位,贊儀唱再拜,上行再拜禮,王世子行四拜禮,陞詣殿內各室奉審訖。仍詣望廟樓版位。贊儀唱四拜,上行四拜禮,王世子行四拜禮,陞詣殿內,命閣臣捲帳奉審訖。上還入齋室。少頃,通禮跪啓請出次,上出次乘輿,出宮大門外。通禮跪啓請降輿乘輦,上降輿乘輦,進發入敦化門,至協陽門。通禮跪啓請降輦乘輿,上降輦乘輿。兵曹判書跪稟放仗,喬翼請出標信解嚴。上由宣化門還內。諸臣以次退出。
上在昌德宮。停常參·經筵。
朴容大啓曰,行右承旨吳益泳,右副承旨閔泳韶,同副承旨洪承憲,今日不爲仕進,竝卽牌招,何如?傳曰,允。
奎章閣啓曰,明日卽書香閣奉審日次,臣進詣擧行之意,敢啓。傳曰,知道。
弘文館啓曰,上番闕直,事甚未安。校理沈遠彬,副校理宋圭元,竝卽牌招,推移入直,何如?傳曰,允。
尹尙學病,代以金鴻燮爲假注書。
議政府啓曰,卽見慶尙監司趙康夏狀啓,則備陳穡事判歉之狀,賑資米限六萬石,特爲分排於關北·關西·關東·海西等道,使之風高前船運,齊泊于本道境海,以爲幾萬生靈賑救之地事,請令廟堂稟旨分付矣。嶠農告歉,民命近止,道臣控實馳啓,有此賑資請劃,在朝家矜恤之政,移粟之擧,有不可緩,而第念諸路穀簿,擧皆枵竭,若而現存者,昨秋竝許停退,轉運一款,果無可議。就本道內公納錢中限三十萬兩,特爲劃付,使之從便貿穀,以爲及時排巡,無至捐瘠之患事,分付,何如?傳曰,允。
傳曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,藥院都提調有關之代,前望單子入之。
內醫都提調前望單子入之,右議政金炳德落點。
傳曰,左副承旨許遞,前望單子入之。
承旨前望單子入之,金學洙落點。
侍講院啓曰,明日眞殿茶禮親行敎是時,王世子自內行禮敎是時,有春桂坊待令之命,而兼輔德金演壽有身病,無以備員,何以爲之?敢稟。傳曰,許遞,前望單子入之。
兼輔德前望單子入之,趙同熙落點。
統理軍國事務衙門啓曰,濟用主簿韓龍源,幼學徐相喬·林敎相,竝本衙門主事差下,而韓龍源吏務,徐相喬禮務,林敎相兵務,使之分掌擧行,何如?傳曰,允。
以同副承旨洪承憲牌不進罷職傳旨,傳曰,只推。
左議政金炳國箚曰,伏以臣伏奉幸行時留都之命,而現居保護之地,則以嘗藥三提擧之不可闕一於鎭日勞動之中,曾有呼籲,而藥銜蒙遞之例矣。今臣所叨,亦無異同。伏望聖慈,將臣所有起居之任,劃行變通,不勝幸甚。取進止。答曰,省箚具悉卿懇。所辭藥院提擧,今姑勉副,卿其諒之。仍傳曰,此批答,遣史官,傳諭。
上在昌德宮。停常參·經筵。
藥房提調徐衡淳,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
奎章閣啓曰,景慕宮望廟樓今望奉審,無頉之意,敢啓。傳曰,知道。
侍講院啓曰,新除授兼輔德趙同熙,卽爲牌招察任,何如?傳曰,允。
弘文館啓曰,上番闕直,事甚未安。修撰尹泰興,卽爲牌招,姑降入直,何如?傳曰,允。
癸未八月十五日□時,上與王世子詣眞殿。茶禮親行入侍時,行都承旨李喬翼,行左承旨朴容大,行右承旨吳益泳,左副承旨金學洙,右副承旨閔泳韶,同副承旨洪承憲,史官缺檢校直提學金永壽,直提學金弘集,檢校直閣朴鳳彬·趙同熙·閔應植,直閣鄭夏源,檢校待敎閔泳韶·徐光範·趙東冕,以次侍立。時至,通禮跪啓請外辦。上具翼善冠·衮龍袍·玉帶·赤舃·黑皮靴,出齋殿。通禮導上詣版位,跪啓請四拜,上行四拜禮,王世子行四拜禮。通禮導上詣盥洗位,上盥洗訖。仍導上詣第一室尊所,承旨監爵訖,詣第一室神位前。通禮跪啓請跪,上跪。承旨奉香,承旨奉爐,上三上香。承旨奉盞跪進,上執盞以授承旨,承旨跪受,奠于案上,連獻三爵訖。通禮跪啓請俯伏·興·平身,上俯伏·興·平身。次詣各室,監爵上香奠獻,竝如上儀訖。通禮導上降復位,贊儀唱四拜,上行四拜禮。通禮跪啓禮畢,大臣進前問候訖。通禮導上還入齋室。諸臣以次退出。
上在昌德宮。停常參·經筵。
洪承憲啓曰,應敎鄭夏源,副修撰趙東冕內閣進,副應敎鄭誾朝別兼春秋進,校理李重夏軍國衙門進,修撰尹泰興有身病,李建容,副修撰沈相說在外,玉堂上下番俱空,事甚未安。校理沈遠彬,副校理曺始永·宋圭元,竝卽牌招推移入直,何如?傳曰,允。
又啓曰,明日傳香,禮房承旨,當爲齋宿,行左承旨朴容大,所當牌招,而拘於廳規,不得請牌,何以爲之?敢稟。傳曰,牌招。
傳曰,戶刑換房。
兵曹啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
親軍營戶曹啓曰,親軍營內印信,新造始役吉日,令日官韓應翼推擇,則今月十七日午時爲吉云,以此日時擧行之意,敢啓。傳曰,知道。
傳曰,政官牌招開政。
傳曰,吏曹參判有闕之代,前望單子入之。
吏曹參判前望單子入之,吳俊泳落點。
傳曰,在外吏曹參議許遞,前望單子入之。
吏曹參議前望單子入之,呂圭益落點。
傳曰,秋判外,秋曹堂上竝許遞,今日政差出。
洪承憲啓曰,新除授吏曹參判吳益泳,參議呂圭益,一體牌招,何如?傳曰,允。
傳曰,在外玉堂竝許遞,今日政差出。
議政府啓曰,卽見開城留守閔台鎬所報,則本營句管關西小米二萬石,今年耗條二千石,依例劃給爲辭矣。支放給代,便成年例,以海西所在丙寅別備穀耗條,依此數劃送,何如?傳曰,允。
又啓曰,囹圄法意,何等嚴密,而挽近囚徒,無難擅放,聽聞極其狼藉,此由於闕內外各司下隷及班家所屬,威脅該署吏,而罔念憚畏,做此無前之習者也。紀綱所在,萬萬駭惋。已往雖不追究,今於申飭之下,或有此等入聞,則無論勒放與許放之下屬,直令秋曹嚴刑遠配,不能操察之該衙門官員·該家長,亦自該曹草記重勘,而又若一直沁泄,則秋曹堂上·本署官員,當施論勘之意,竝爲分付,何如?傳曰,允。
弘文館啓曰,下番闕直,事甚未安。修撰尹泰興,卽爲牌招入直,何如?傳曰,允。
吏曹啓曰,成均館典籍金貞均·尹相衍,俱以身病,呈狀乞遞,竝改差,何如?傳曰,允。
又啓曰,繕工監假監役官李命洙·裵基永·白南奎,俱以身病,呈狀乞遞,竝改差,何如?傳曰,允。
洪承憲啓曰,行都承旨李喬翼軍國衙門進,行左承旨朴容大牌不進,行右承旨吳益泳不爲仕進,左副承旨金學洙式暇出去,右副承旨閔泳韶內閣進,院中只有臣一人,伴直無人。右副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,行吏曹判書閔泳穆,參判吳俊泳,參議呂圭益牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,參議只推,待明朝一體牌招。
刑曹啓曰,義禁府啓辭內,謀反大逆不道罪人煜·泰辰·順吉·昌榮·興燁·在植·奉學等籍沒家産事,批下矣。罪人煜·泰辰·順吉·昌榮·興燁·在植·奉學等奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
傳曰,公事不審之中官洪宅柱推考。
義禁府啓曰,卽接月令醫員鄭宅鉉手本,則以爲,時囚罪人李廷珪,素患痰癖,猝得關格,趙秉升,素患疝積,挾感復發,目下症形,實爲危劇云。罪人病勢如此,則一邊保放,一邊草記,載在法典矣。李廷珪·趙秉升,竝姑爲保放之意,敢啓。傳曰,知道。
又啓曰,保放罪人洪秉僖等,當爲還囚,議處以入,而病勢一向未差,仍爲保放之意,敢啓。傳曰,知道。
又啓曰,時囚罪人金弘文,贓至萬兩以上,謹依承傳內辭意,嚴刑一次,訊杖第三十度後,全羅道長興府遠惡地定配,而以承傳內辭意具罪目,依例發遣府羅將,押送配所,何如?傳曰,允。
義禁府啓目,鎭海前縣監申正遠原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
又啓目,鎭川前縣監趙秉升原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓依允。
又啓目,德山前郡守李廷珪原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
又啓目,結城前縣監鄭泌鉉原情云云。傳旨及問目內辭緣,泛稱遲晩,刑推得情,何如?啓,除刑推議處爲良如敎。
又啓目粘連,向前洪秉禧·金鳳洙等亦,洪秉禧段,繡啓臚列,贓亦不少,揆以律例,難以容恕,金鳳洙段,木價高執,加下移錄,爰辭雖或發明,法意有難參恕,竝只以此照律,何如?啓依允。
又啓目粘連,向前申泰鼎·金鳳鎬·林徹洙等亦,申泰鼎段,結斂加耗,爲其刷逋捄弊,措處乖當,有難全恕,金鳳鎬段,船査不愼,庫用無節,至登繡論,難以參恕,林徹洙段,闔米任賂,雖無指數,旣登繡列,有難全恕,竝只以此照律,何如?啓依允。
又啓目粘連,向前李秉洙亦,職是佐戎,侵害平民,贓又不尠,旣著繡列,律例攸在,焉逭重勘?以此照律,何如?啓依允。
又啓目粘連,向前金鏞賢亦,恣行貪汚,所犯狼藉,揆諸經法,重勘難逭,以此照律,何如?啓依允。
又啓目粘連,向前沈宜斗亦,闔眼債任訟賂,繡啓旣已臚列,典憲所在,有難容恕,以此照律,何如?啓依允。
又啓目粘連,向前李建溥亦,差任決訟,惟賂是視,俱係不法,宜有當勘,以此照律,何如?啓依允。
又啓目,向前金宜柄亦,正供有此偸弄,至登繡論,律例難貰,以此照律,何如?啓依允。
上在昌德宮。停常參·經筵。
自前夜五更至開東,灑雨下雨,測雨器水深五分。自開東至申時,灑雨下雨,測雨器水深一寸八分。
洪承憲啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
以右副承旨閔泳韶牌不進罷職傳旨,傳曰,只推。
以吏曹參議呂圭益牌不進罷職傳旨,傳曰,只推。
兵曹,留都從事官單尹瀷。
洪承憲啓曰,行都承旨李喬翼廚院進,行左承旨朴容大,行右承旨吳益泳,左副承旨金學洙不爲仕進,右副承旨閔泳韶牌不進,院中只有臣一人,伴直無人。右副承旨,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,臣吏兵批兼進之意,敢啓。傳曰,知道。
弘文館啓曰,下番闕直,事甚未安。校理沈遠彬,副校理曺始永,竝卽牌招,推移姑降入直,何如?傳曰,允。
兵曹口傳政事,副司果單金貞均·尹相衍。
兵曹啓曰,宣傳官具然昌,內禁衛將任榮鎬,五衛將金寶仁·李啓武,曺司五衛將李,忠翊衛將兪廷柱,景福宮衛將金在淑,慶熙宮衛將任益準·徐應璇·金麗鎬,文臣兼宣傳官宋圭元,俱以病難供職,呈狀乞遞,竝改差,守門將趙泰夏·吳致赫·高大奎·韓用在·李根璜,俱爲除授在外,過限未入仕,竝汰去,何如?傳曰,允。
傳曰,有實故玉堂竝許遞,前望單子入之。
義禁府啓曰,卽接月令醫員鄭宅鉉手本,則以爲,時囚罪人鄭泌鉉·申正遠,素患痰癖,猝得毒感,目下症形,俱爲危劇云。罪人病勢旣如此,則一邊保放,一邊草記,載在法典矣。鄭泌鉉·申正遠,姑爲保放之意,敢啓。傳曰,知道。
義禁府啓曰,天安郡守趙秉甲,拿問嚴勘事,傳旨啓下矣。趙秉甲下去京畿楊州地云,依例發遣府羅將拿來,何如?傳曰,待待命拿囚。
洪承憲啓曰,右副承旨閔泳韶牌不進,伴直無人。左副承旨金學洙,所當牌招,而拘於廳規,不得請牌,何以爲之?敢稟。傳曰,牌招。
以右副承旨閔泳韶牌不進罷職傳旨,傳曰,只推。
有政。吏批,行判書閔泳穆牌招不進,參判吳俊泳進,參議呂圭益牌招不進,同副承旨洪承憲進。吏批啓曰,行判書閔泳穆,參議呂圭益,竝牌招不進,小臣獨政未安,何以爲之?敢稟。傳曰,仍爲之。以宋秉璿爲大司憲,柳來駿爲大司諫,曺寅承爲執義,吳尙鉉爲司諫,許元栻·李載崐爲掌令,鄭璣相爲獻納,鄭在晉爲修撰,林羲相爲副修撰,韓圭稷爲刑曹參判,尹瀗爲刑曹參議,閔京鎬·朴彝陽爲典籍,統理軍國事務衙門主事三單韓龍源·徐相喬·林敎相,贈左贊成閔元鏞贈右相例兼,贈吏判閔致和贈左贊成例兼,已上判敦寧閔泳緯兩代。再政。以尹斗煜·秦尙頊·丁大淳爲假監役,兼祭酒單宋秉璿。
兵批,判書李鎬俊進,參判李啓魯病,參議崔鳳九入直,參知玄弼濟病,同副承旨洪承憲進。以李文永·李敎昌爲同訓鍊,任原鎬爲宣傳官,朴善陽爲內禁將,崔允鍾·南秉善爲五衛將,李敬鉉爲曹司衛將,金炳木爲忠翊將,李秉偉爲景福將,朴琪淙·金采吉·李順元爲慶熙將,孫觀遠爲訓鍊主簿,金貞均爲文兼,趙常顯·兪鎭華·鄭暢鉉·申泓均·吳貞默爲守門將,許烄爲統禦中軍,李千興爲木浦萬戶,金聖九爲唐浦萬戶,僉知加設單安鼎玉,五衛將加設三單安瑩奎·李基永·李雨慶·李鍾斗,副司正單池錫永,全羅右水使單閔敬鎬仍任事,承傳,管城將單安鼎玉。再政。以沈宜一爲御營把摠,尹泳周爲右捕從,尹達源爲禁衛哨官,裵煥爲御營哨官。同知單李秉偉,僉知二單崔允鍾·李敬鉉,加設單安瑩奎。三政。以李敏復·尹泳殷·元在貞爲訓鍊僉正,金翰求爲禁衛哨官,同知單朴諆淙。四政。以梁文煥·鄭圭瓚·李鳳宇爲宣傳官,同知單金采吉,加設李基永·李雨慶。五政。以元常·李奭熙·李器峻爲訓鍊僉正,同知單李順元。六政。以李相翼·李基鎬·李根英爲訓鍊判官,同知單金秉善。七政。以李建大·李啓善·金光默爲訓鍊主簿。
上在昌德宮。停常參·經筵。
弘文館啓曰,下番闕直,事甚未安。新除授修撰鄭在晉,副修撰林羲相,竝卽牌招,推移入直,何如?傳曰,允。
兵曹口傳政事,副司果單鄭誾朝。
傳曰,藥院提調許遞,前望單子入之。
傳曰,呈告禮曹判書許遞,前望單子入之。
議政府啓曰,卽見江原前監司南廷益狀啓,則本道昨今兩年公道會初擇及覆試,固當設行,而穡事豐歉,姑未的料,赴試儒生,亦皆業農,則此際往來,在所當念,竝待明年設行事,請令廟堂稟旨分付矣。事勢旣如此,退行亦多已例,依狀請許施,何如?傳曰,允。
義禁府啓曰,今此具格罪人在囚之時,時囚例不可混處府中,時囚罪人趙秉甲,姑爲保放之意,敢啓。傳曰,知道。
上在昌德宮。停常參·經筵。
傳曰,來月初四日幸行,進定於初三日。
傳曰,摠理大臣入侍。
金學洙啓曰,假注書池錫永有身病,勢難察任,改差,何如?傳曰,允。
洪承憲啓曰,今二十四日獻陵·仁陵親祭祭文,當爲製進,藝文提學沈舜澤,待明朝牌招,使之製進,何如?傳曰,允。
弘文館啓曰,下番闕直,事甚未安。修撰鄭在晉,副修撰林羲相,竝卽牌招,推移入直,何如?傳曰,允。
議政府啓曰,幸行時,以結所與飯果事,每有提飭,終無實效,結所則誅求之習漸增,飯果則侈糜之弊如前,公私民邑之間,受害非細,此亦法綱頹弛之所由也。前修撰尹泰興,副司果姜友馨,司成林永相,副司果宋圭元,竝文公使官差下,使之分往糾察,而先自掖隷,如有討索於結所,則隨所現發,按法嚴繩,各司飯果,亦毋得濫設之意,預先甘飭,何如?傳曰,允。
禁衛營啓曰,今日舟橋畢役之意,敢啓。傳曰,知道。
御營廳啓曰,謹依下敎,摠戎廳別抄軍,旣已移屬本廳矣。應行節目,別單書入之意,敢啓。傳曰,知道。
禮曹判書前望單子入之,尹秉鼎落點。
內醫提調前望單子入之,鄭基會落點。
洪承憲啓曰,卽者副校理宋圭元,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,親軍左右監督,旣是領軍之任,則不可無所佩符信,以密符傳令牌爲之。
玉堂前望單子入之,副應敎金文濟,校理李鳳德,副校理徐誼淳,修撰沈琦澤落點。
洪承憲啓曰,親軍左右監督所佩符信,以密符傳令牌爲之事,命下矣。親軍左監督李祖淵,右監督尹泰駿,竝卽牌招,傳授密符及傳令牌,何如?傳曰,允。
又啓曰,應敎鄭夏源,副修撰趙東冕內閣進,校理李重夏軍國衙門進,副校理宋圭元陳疏受由,修撰鄭在晉,副修撰林羲相有身病,玉堂上下番俱空,事甚未安。新除授副應敎金文濟,校理李鳳德,副校理徐誼淳,修撰沈琦澤,竝卽牌招,推移入直,何如?傳曰,允。
傳曰,弼善有闕之代,前望單子入之。
弼善前望單子入之,洪瀅周添書落點。
統理交涉通商事務衙門啓曰,通商三港口海關事務,宜有委派大員,行護軍趙秉稷,監理仁川港通商事務,副護軍李永,監理釜山港通商事務,竝令該曹下批,元山港則事務尙簡,姑以德源府使鄭顯奭兼帶監理,一體下批,何如?傳曰,允。
兵曹啓曰,今此健元陵·穆陵·元陵·綏陵·景陵幸行時,各差備所把驛馬,磨鍊書入,而本曹驛馬外,不足之數,依近例,京畿驛馬十五匹補把事,分付本道之意,敢啓。傳曰,知道。
兵曹口傳政事,大護軍單鄭基會。
兵曹,留都從事官單鄭在晉。
池錫永改差,代以李龍鎰爲假注書。
副校理宋圭元疏。省疏具悉。爾其勿辭行公。
癸未八月十九日□時,一行半缺上御□□□。摠理大臣入侍時,上曰,史官分左右。仍命大臣進前。炳國進前問候,各殿問候訖。炳國曰,負商·褓商,付之軍國衙門,牽制之方,從長措處事,纔有成命矣。現今宇內諸國,皆有商局·商社·商會等事,則負商·褓商,另立一局,稱以惠商公局,以爲管檢之道,而若其外邑,無賴輩之蔑視凌侮也,藉托收斂也,假托混襍也,各項爲弊,一切痛禁,然後可以杜奸僞而安生業。分付諸道,這這探察,各別嚴懲,亦自本局成標,烙印出給,俾爲憑驗之資,而如是之後,負商·褓商,苟或一毫侵逼於民間,則各該營邑,隨現重繩之意,一體關飭,何如?上曰,依爲之。出擧條
上在昌德宮。停常參·經筵。
藥房提調鄭基會,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
侍講院啓曰,新除授弼善洪瀅周,卽爲牌招察任,何如?傳曰,允。
傳曰,宣傳官李奎桓賜第。
傳曰,有實故玉堂許遞,前望單子入之。
玉堂前望單子入之,副校理鄭寅學落點。
傳曰,文學有闕之代,前望單子入之。
文學前望單子入之,尹相翊落點。
傳曰,親軍左右監督,以監督兼營務處,令兵曹口傳下批文案,依主事例,令吏曹口傳下批,以此定式。
傳曰,司書有關之代,前望單子入之。
司書前望單子入之,趙秉翊落點。
傳曰,在外玉堂許遞,前望單子入之。
玉堂前望單子入之,金在容落點。
吳益泳啓曰,明日傳香,禮房承旨,當爲齋宿,行左承旨朴容大,所當牌招,而拘於廳規,不得請牌,何以爲之?敢稟。傳曰,牌招。
機器局啓曰,機器廠定礎日字,令日官推擇,則今月二十二日辰時爲吉云,以此日時定行之意,敢啓。傳曰,知道。
統理軍國事務衙門啓曰,分司章程事務規則,磨鍊書入之意,敢啓。傳曰,知道。
侍講院啓曰,新除授文學尹相翊,卽爲牌招察任,何如?傳曰,允。
大護軍金蘊淳疏。答曰,省疏具悉。卿其勿辭行公。
咸鏡監司林翰洙疏。答曰,省疏具悉。此時藩任,何可輕遞?卿其勿辭,益勉旬宣之責。
上在昌德宮。停常參·經筵。
未時灑雨下雨,測雨器水深二分。
金學洙啓曰,來二十五日,朝參日次,而景陵忌辰祭齋戒相値,頉稟之意,敢啓。傳曰,知道。
吳益泳啓曰,同副承旨洪承憲,今日不爲仕進,卽爲牌招,何如?傳曰,允。
以黃海監司沈東臣狀啓,康翎縣民家全頹事,傳曰,民家之漂頹,田疇之潰決,若是夥多,極爲驚慘。結構修築之方,令慰諭使一體顧恤事,廟堂措辭,分付。
侍講院啓曰,新除授司書趙秉翊,卽爲牌招察任,何如?傳曰,允。
朴容大啓曰,應敎鄭夏源,副修撰趙東冕內閣進,校理李重夏軍國衙門進,修撰一員未差,玉堂上下番俱空,事甚未安。副應敎金文濟,校理金在容,副校理徐誼淳·鄭寅學·鄭在晉,副修撰林羲相,竝卽牌招,推移入直,何如?傳曰,允。
統理軍國事務衙門啓曰,卽見黃海兵使鄭雲翼所報,則以爲,隨營牌入防,多年停番之餘,責以徵赴,則邑勢民情,必致罔措,依已例停番,毋論元保軍,每名二兩式,收布雇丁爲辭矣。防軍收布,甚非綢繆之意,而從權行之,亦且多年者,蓋爲民情然也。依報辭許施,何如?傳曰,允。
傳曰,玉堂有闕之代,前望單子入之。
傳曰,有實故玉堂許遞,前望單子入之。
兵曹口傳政事,親軍左營監督兼營務處單李祖淵,右營監督兼營務處單尹泰駿。
玉堂前望單子入之,副校理尹相翊,修撰趙秉翊落點。
傳曰,兼弼善·文學·司書有闕之代,前望單子入之。
禮曹,來十月初三日行宗廟冬享大祭,親祭,取稟。奉敎敬依。
傳曰,發遣吏郞,諸執事淸齋與否,摘奸以來。
上在昌德宮。停常參·經筵。
朴容大啓曰,行右承旨吳益泳,左副承旨金學洙,今日不爲仕進,竝卽牌招,何如?傳曰,允。
洪承憲啓曰,卽者獻納鄭璣相,旣入闕中,不爲傳啓,直爲出去,事甚未安,推考,何如?傳曰,允。
傳曰,玉堂有闕之代,前望單子入之。
玉堂前望單子入之,校理朴齊聖落點。
傳曰,禮房承旨馳詣受香諸處,奉審摘奸以來。
春坊前望單子入之,兼弼善金昇均,文學鄭誾朝添書落點,司書金在容落點。
兵曹啓曰,今此幸行時,巡將監軍,依例以今二十三日受點人員,二十四日至使之仍察之意,敢啓。傳曰,知道。
洪承憲啓曰,應敎鄭夏源,副修撰趙東冕內閣進,校理李重夏軍國衙門進,玉堂上下番俱空,事甚未安。副應敎金文濟,校理朴齊聖,副校理尹相翊·鄭寅學,修撰趙秉翊·鄭在晉,副修撰林羲相,竝卽牌招,推移入直,何如?傳曰,允。
侍講院啓曰,新除授兼弼善金昇均,文學鄭誾朝,司書金在容,竝卽牌招察任,何如?傳曰,允。
機器局啓曰,委員具然韶除拜礪山府使,其代,副司果尙澐差下,委員宋憲斌,移拜典圜局委員,其代,副司果安浚差下,令該曹口傳下批之意,敢啓。傳曰,知道。
傳曰,政官牌招開政。
吏曹啓曰,繕工監假監役官丁大淳·尹斗煜·李尙頊,俱以身病,呈狀乞遞,改差,何如?傳曰,允。
內醫院啓曰,幸行隔日,分提調,令該曹口傳差出,何如?傳曰,允。
傳曰,判義禁外,金吾堂上竝許遞,今日政差出。
吏曹口傳政事,機器局委員二單尙澐·安浚,親軍左營營務處文案單金基衡。
吏曹口傳政事,以金翊鎭爲分內醫提調。
洪承憲啓曰,行都承旨李喬翼軍國衙門進,行左承旨朴容大式暇出去,行右承旨吳益泳,左副承旨金學洙牌不進,右副承旨閔泳韶內閣進,院中只有臣一人,伴直無人。右副承旨,所當牌招,而拘於廳規,不得請牌,何以爲之?敢稟。傳曰,牌招。
以左副承旨金學洙牌不進罷職傳旨,傳曰,只推。
洪承憲啓曰,吏曹參議呂圭益,疏批已下,卽爲牌招,何如?傳曰,允。
又啓曰,臣吏兵批兼進之意,敢啓。傳曰,知道。
又啓曰,左副承旨閔泳韶牌不進,伴直無人。左副承旨金學洙,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
有政。吏批,行判書閔泳穆,參判吳俊泳牌招不進,參議呂圭益進,同副承旨洪承憲進。吏批啓曰,行判書閔泳穆,參判吳俊泳,竝牌招不進,小臣獨政未安,何以爲之?敢稟。傳曰,只出緊任。以趙寧夏爲工曹判書,尹泰駿爲刑曹參判,韓圭稷爲知義禁,朴弘壽·具完植爲同義禁,別軍職韓圭稷·李敎獻,已上今加資憲,別軍職李鍾健今加嘉義,宣傳官徐光鼎·李奎璿,已上今加嘉善加資事,承傳,監理仁川港通商事務單趙秉稷,監理釜山港通商事務單李永,兼監理元山港通商事務單鄭顯奭。傳曰,見窠皆令差出。再政。以韓敬源爲知敦寧,李世宰爲同敦寧,徐臣輔爲戶曹參判,徐鶴淳爲同經筵,金命性·崔遇鳳·裵昌錫爲假監役,兼工曹判書單趙寧夏,奉常副奉事單莊錫弘。
兵批,判書李鎬俊病,參判李啓魯病,參議崔鳳九病,參知玄弼濟入直進,同副承旨洪承憲進。知事加設二單韓圭稷·李敎獻。
統理交涉通商事務衙門啓曰,三港監理事務,今旣差下矣。設置事目,修正以入之意,敢啓。傳曰,知道。
以右副承旨閔泳韶牌不進罷職傳旨,傳曰,只推。
吏曹參議呂圭益疏。省疏具悉。爾其勿辭察職。
上在昌德宮。停常參·經筵。
朴容大啓曰,行右承旨吳益泳,今日不爲仕進,卽爲牌招,何如?傳曰,允。
又啓曰,大駕詣獻陵,入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
又啓曰,校理朴齊聖,時在京畿楊根地,經筵入番事緊,請斯速乘馹上來事,下諭。答曰,許遞,前望單子入之。
傳曰,檢校直閣洪殷謨馳詣景陵,奉審摘奸,仍留監祭,局內諸陵一體奉審以來。
奎章閣啓曰,守宮檢校提學鄭基世,待開門牌招,何如?傳曰,允。
議政府啓曰,臣承命留都,率禁衛營將官·出番軍及龍虎營別軍官·別標下軍,今日結陣扈衛之意,敢啓。傳曰,知道。
弘文館啓曰,下番闕直,事甚未安。修撰趙秉翊·鄭在晉,副修撰林羲相,竝卽牌招,推移入直,何如?傳曰,允。
傳曰,明日出宮門路,以協陽門爲之。
親軍營戶曹啓曰,親軍營內印信二顆,今旣造成,故封入之意,敢啓。傳曰,知道。
議政府啓曰,今此幸行時,右邊捕盜大將韓圭稷,以御營大將,先廂隨駕矣。在前如此之時,有他邊大將兼察之例,回鑾間,左邊捕盜大將李鳳儀,姑令兼察,何如?傳曰,允。
傳曰,在院承旨持公事入侍,軍國衙門堂上·雲寶劍·兵曹堂上·閣臣·貳師·賓客·春桂坊·玉堂主事,同爲入侍。
傳曰,親軍營內印信造成時,監董官以下,別單書入。
洪承憲啓曰,因議政府草記,今幸行時,右邊捕盜大將韓圭稷,以御營大將,先廂隨駕矣。在前如此之時,有他邊大將兼察之例,回鑾間,右邊捕盜大將李鳳儀,姑令兼察事,允下矣。兼察右邊捕盜大將李鳳儀,卽爲牌招,聽傳敎,何如?傳曰,允。
吏曹口傳政事,親軍右營營務處文案單趙性龜。
玉堂前望單子入之,校理李重德落點。
傳曰,向見嶺伯狀啓,則道內諸邑歉荒偏酷,無望有秋,至請賑資矣。念我赤子,雖逢樂歲,有稌黍篝車之喜,貪汚之剝割,賦役之徵索,竟使甁罌擔石,勞苦無儲。況値此大無,莫能奠安厥居,呼號顚連,溝壑當前,仁天若是示警,誰任其咎,誰任其責?一念及此,寢食靡甘,關西城餉米二萬石移劃,使之從便裝運,內帑錢一萬兩,特爲頒下,以爲賑資事,竝自廟堂,措辭關飭于兩道道臣。
大司成閔泳駿疏。省疏具悉。爾其勿辭察職。
行護軍尹致聖疏。略曰,今當昨秋之回期,興感前塵,愚騃之見,至達於經聽之下,及奉恩批,撝謙不取,臣先仰其德,繼切愚衷,忽被人言之峻發,則臣是諂謏中一可忍人也。非獨臣一身之誤了,緣臣一言,上累於我聖上已受之鴻猷,載肇昌曆惟新之美號,微存侵逼者,此臣未解之罪也。敢效自劾,伏乞亟賜嚴誅焉。臣無任云云。答曰,省疏具悉。如是爭辨,豈不有損事體乎?
副護軍許稷疏。略曰,臣是嶺人,慣於嶺治之得失。嶺民之不得聊生者,不一其端,其貪鄙之甚者,則奸吏爲之助惡,百般舞弄,重之結役戶布,其弊滋大。結價之高下,隨其綿花之豐凶,而近來嶺綿,年年大登,軍木一匹價合馱價情錢,不過三兩,而徵出爲七八兩。戶布之每戶所徵,無論彼邑此邑,少不下四五兩,多或至於六七兩。昔之名布,不是戶戶爲之,一年所徵,不過二三兩,今之戶布,戶戶爲之,每年徵出,何若是多也?況今大嶺以南,野無靑草,死且不暇,結役戶布,何以爲之?所謂火賊,豐年猶且不息,況當凶年,其勢百倍,彼若十而爲百,百而爲千,則安知黃巾·赤眉,不有於其間乎?臣意則自廟堂嚴飭監兵營,自監營申飭各邑守令,有此患而不捕之邑,論罷施罰,其必各自勉勵,庶有實效。伏乞聖明留神焉。臣無任云云。省疏具悉。捄弊之論,殊嘉尙矣。
前持平李會英疏。略曰,嘻噫,痛哉,李容元之罪,可勝誅哉?渠以何心腸,獨立常情之外,有此排衆投疏之擧。第以其疏辭言之,其曰諂君則不忍爲云者,以一國庭論,歸之諂君之科,其意之凶譎一也。其曰欲進而從衆,則旣違於素矢云者,其意之凶譎二也。其曰上號之擧,唐朝貶之,言聖之禁,漢帝爲之云者,其意之凶譎三也。其曰於萬斯年,無非抃賀之日,何必曰此時之爲不可已云者,其意之凶譎四也。且春宮邸下之於今日,尤何等莫大之慶,則渠若有一分臣子之心,乃敢爲此,爲春邸罔赦之罪人耶?伏乞李容元身,亟令王府,嚴鞫得情,快正邦刑焉。臣無任云云。省疏具悉。不當如是之事矣。
前正言李舜範疏。略曰,臣聞其言巧者其行奸,口如蜜者腹有劍,正謂今日刑曹參判臣李容元也。渠獨內懷何心,主何義理,其所斥排廟議,逼迫至尊,至於如此乎?伏乞亟下處分焉。臣無任云云。省疏具悉。如是爲言,未知其穩當也。
燕岐幼學蔡相祐疏。略曰,臣於哲宗大王元年庚戌,作通鑑政要一卷,切欲上達,拘於格例,不得乙覽。又於壬戌秋,對三政聖策,亦未見報。又於聖上卽位元年甲子,作補拾一卷,期於登徹,又以格例,終未得果望朝端矣。敢以通鑑政要及補拾一卷,敬進于旒纊之下。伏願裁察焉。臣無任云云。省疏具悉。所進政要,當留念矣。
癸未八月二十三日□時,上御□□□。在院承旨入侍時。缺
上在昌德宮。停常參·經筵。
大駕詣龍驤鳳翥亭,入小次後,藥房·統理軍國衙門·內閣·政院·玉堂口傳問安。答曰,知道。仍詣僧房坪晝停所,入幕次後,藥房·統理軍國衙門·內閣·政院·玉堂口傳問安。答曰,知道。仍詣獻陵,入齋室後,藥房·統理軍國衙門·內閣·政院·玉堂·朝廷二品以上·六曹口傳問安。答曰,知道。獻陵·仁陵展謁親祭,還入齋室後,藥房·統理軍國衙門·內閣·政院·玉堂·朝廷二品以上·六曹口傳問安。答曰,知道。大王大妃殿·王大妃殿遣承旨口傳問安。答曰,知道。還詣僧房坪晝停所,入幕次後,藥房·統理軍國衙門·內閣·政院·玉堂口傳問安。答曰,知道。仍詣龍驤鳳翥亭,入小次後,藥房·統理軍國衙門·內閣·政院·玉堂口傳問安。答曰,知道。還宮後,藥房·統理軍國衙門·內閣·政院·玉堂·朝廷二品以上·六曹口傳問安。答曰,知道。
李喬翼啓曰,司僕寺內乘來言,捲窓,取稟。傳曰,捲三窓。
吳益泳啓曰,戶曹參判徐臣輔,除拜後過三日不爲出肅,依定式推考警責,仍卽牌招察任,何如?傳曰,允。
金學洙啓曰,臣以大王大妃殿·王大妃殿問安進去,下直之意,敢啓。傳曰,知道。
洪承憲啓曰,卽者義禁府都事來言,衛外擊錚罪人金永斗等二十名,依例移送秋曹云矣,敢啓。傳曰,知道。
癸未八月二十四日□時,大駕詣獻陵親祭,仍詣仁陵親祭幸行入侍時,行都承旨李喬翼,行左承旨朴容大,行右承旨吳益泳,左副承旨金學洙,右副承旨閔泳韶,同副承旨洪承憲,史官缺,檢校直提學趙慶鎬,直提學金弘集,檢校直閣趙同熙·閔丙奭·徐相祖·尹泰駿,檢校待敎金永悳·宋秉瑞,直閣鄭夏源,以次侍立。時至,通禮跪啓請外辦。上具軍服,乘輿出宣化門。藥房提調鄭基會,副提調李喬翼,進前問候訖。由協陽門,至仁政門外。通禮跪啓請降輿乘馬。上降輿乘馬,由肅章門·進善門,出敦化門外小駐。上命書傳敎曰,檢校直閣閔應植馳詣南關王廟,奉審摘奸以來。又命書傳敎曰,左副承旨馳詣孝昌廟,奉審摘奸以來。又命書傳敎曰,京畿監司,率各務差使員,待令于晝停所。宣傳官跪稟旗幟三行分列,行鼓。至崇禮門外,宣傳官跪稟鳴金二下,大吹打進發,至晝停所。通禮跪啓請降馬,上降馬。宣傳官跪稟鳴金三下,吹打止。上入幕次,命書傳敎曰,檢校直閣朴鳳彬馳詣宣陵·靖陵,奉審摘奸以來。又命書傳敎曰,京畿監司,率各務差使員,待令于陵所。小頃,通禮跪啓請出次。上出次乘馬,至獻陵洞口。宣傳官跪稟鳴金三下,吹打止。通禮跪啓請降馬乘輿,上降馬乘輿,入大次。展謁時至,通禮跪啓請出次。上改具翼善冠·黲袍·烏犀帶·黑皮靴,乘輿至紅箭門外。通禮跪啓請降輿,上降輿,詣版位。通禮跪啓請四拜,上行四拜禮,仍詣陵上奉審,次詣碑閣奉審訖,還入小次。親祭時至,通禮跪啓請出次,贊禮尹秉鼎,導上詣丁字閣內版位,行四拜禮訖。仍導上詣尊所,執尊·擧羃·酌酒訖,仍詣神位前。贊禮跪啓請跪,上跪。承旨奉香,承旨奉爐,上三上香,承旨奉爵跪進,上執爵以授承旨,承旨跪受,奠于床。贊禮跪啓請俯伏·興·小退·跪,上俯伏·興·小退·跪。大祝讀祝訖,贊禮導上降復位。亞獻官右議政金炳德,行亞獻禮,終獻官南寧尉尹宜善,行終獻禮訖。贊禮跪啓請鞠躬四拜·興·平身,上鞠躬四拜·興·平身。贊禮導上詣望燎位,行望燎禮訖。贊禮跪啓禮畢。喬翼進前奏曰,獻陵親祭時,淸道之際,不審作路,揆以擧行,萬萬駭然。當該差備官員,所當重勘,而本院請推之外,無他可施之罰,何以爲之乎?上曰,事過後拿處,可也。出駕前下敎贊禮導上,詣辭陵位,行辭陵禮訖。上還入大次。小頃,通禮跪啓請出次。上出次乘輿,至仁陵紅箭門外,降輿詣版位,行謁陵禮,仍詣陵上,碑閣奉審訖。上入小次。親祭時至,通禮跪啓請出次,上出次。贊禮導上,詣丁宇閣內版位。贊禮跪啓請四拜,上行四拜禮。贊禮導上,詣尊所,擧羃·酌酒,仍詣神位前。贊禮跪啓請跪,上跪。承旨奉香,承旨奉爐,上三上香。承旨奉爵跪進,上執爵以授承旨,承旨跪受,奠于床。贊禮跪啓請俯伏·興·少退·跪,上俯伏·興·少退·跪。大祝讀祝訖。贊禮導上,降復位。亞獻官行亞獻禮,終獻官行終獻禮訖。贊禮跪啓請四拜,上行四拜禮。仍導上,詣望燎位,行望燎禮。贊禮跪啓禮畢。上詣辭陵位,行辭陵禮訖。還入大次,命書傳敎曰,獻陵·仁陵親祭時,亞獻官以下別單書入。又命書傳敎曰,故領議政興寅君內外墓,遣承旨致祭。又命書傳敎曰,驪城府院君內外墓,遣承旨致祭。又命書傳敎曰,還宮時,龍驤鳳翥亭,當必駐矣,該房知悉。先後廂軍兵,路上留駐。少頃,通禮跪啓請外辦。上改具軍服,來輿至降輿所。通禮跪啓請降輿乘馬,上降輿束馬。宣傳官跪稟鳴金二下,大吹打進發。至晝停所,入幕次,命書傳敎曰,京畿監司,率各務差使員,津頭待令。又命書傳敎曰,領議政鄭元容墓,遣地方官致祭。還詣龍驤鳳翥亭,入幕次,命書傳敎曰,京畿監司,率各務差使員入侍。少頃,通禮跪啓請出次,上出次乘馬,進發入崇禮門。宣傳官跪稟鳴金三下,吹打止。至敦化門外,宣傳官跪稟旗幟左右分立,由進善門,入協陽門。兵曹判書跪稟放仗,喬翼請出標信解嚴。上由宣化門還內。諸臣以次退出。
上在昌德宮。停常參·經筵。
大殿,統理軍國衙門·內閣·政院·玉堂·朝廷二品以上·六曹翌日口傳問安。答曰,知道。大王大妃殿·王大妃殿·中宮殿,統理軍國衙門·內閣·政院·玉堂口傳問安。答曰,知道。世子宮·世子嬪宮,統理軍國衙門·內閣·政院·玉堂·春桂坊口傳問安。答曰,知道。
藥房都提調金炳德,副提調李喬翼啓曰,親祼仙寢,聖慕克伸,侵夜回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候何如,王大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳曰,今番幸行時,諸般擧行,依京擧動例爲之,務從省約,出還宮時,植炬置之,凡係役民事,皆以儲置米會減,十里外斥堠伏兵傳語軍置之,外驛補把,亦爲除之事,分付。
內醫院啓曰,提調鄭基會,今日問安,不爲仕進,卽爲牌招,何如?傳曰,允。
傳曰,藥院提調許遞,前望單子入之。
內醫提調前望單子入之,閔泳緯落點。
洪承憲啓曰,今此幸行時,何大臣留都乎?敢稟。傳曰,右議政爲之。
奎章閣啓曰,大駕今已還宮,守宮檢校提學鄭基世,依定式減下,何如?傳曰,允。
弘文館啓曰,新除授校理李重德,卽爲牌招察任,何如?傳曰,允。
傳曰,奉審閣臣入侍。
尹尙學病代,以池錫永爲假注書。
摠戎廳啓曰,謹依下敎,隨駕將校軍兵等處,乾犒饋分給之意,敢啓。傳曰,知道。
御營廳啓曰,謹依下敎,隨駕將校軍兵等處,乾犒饋分給之意,敢啓。傳曰,知道。
兵曹啓曰,謹依下敎,隨駕將校軍兵等處,乾犒饋分給之意,敢啓。傳曰,知道。
禁衛營啓曰,舟橋撤排之意,敢啓。傳曰,知道。
摠戎廳啓曰,謹依下敎,隨駕與留都將校軍兵等處,乾犒饋分給之意,敢啓。傳曰,知道。
御營廳啓曰,謹依下敎,侍衛陪衛,與隨駕軍兵等處,乾犒饋分給之意,敢啓。傳曰,知道。
禁衛營啓曰,謹依下敎,侍衛陪衛,與隨駕留都軍兵等處,乾犒饋分給之意,敢啓。傳曰,知道。
兵曹啓曰,謹依下敎,侍衛陪衛,與隨駕留都軍兵等處,乾犒饋分給之意,敢啓。傳曰,知道。
江原監司尹宇善疏。答曰,省疏具悉。卿其往省焉。
癸未八月二十五日□時,上御□□□。奉審閣臣入侍時,二行缺上曰,史官分左右。仍命奉審閣臣進前,殷謨進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健元陵,陵上奉審則安寧,碑閣·丁字閣奉審則無頉,仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉,還詣景陵,仍留監察,將事安寧之意,敢此仰達矣。
上在昌德宮。停常參·經筵。
閔泳韶啓曰,假注書池錫永,時無職名,令該曹,依例付軍職,冠帶常仕,何如?傳曰,允。
朴岐勳病代,以金春熙爲假注書。
金春熙有頉代,以李龍鎰爲假注書。
兵曹,以韓敬源爲留都大將。
兵曹啓曰,留都營狀啓,例爲付撥,而或有時急之事,則京畿驛馬待令,曾有定式矣,今亦依此擧行,何如?傳曰,允。
上在昌德宮。停常參·經筵。
傳曰,藥院都提調有闕之代,前望單子入之。
內醫都提調前望單子入之,左議政金炳國落點。
傳曰,呈告工曹判書許遞,前望單子入之。
工曹判書前望單子入之,金蘊淳添書落點。
議政府啓曰,卽見西北經略使魚允中狀啓,則六鎭親騎衛都試,北兵使移駐後試取,而今旣永停移駐,不當待十月設行,依本營都試,限九月望前磨勘,試官令北兵使,以會寧府使·鍾城府使·北虞候差定施行事,請令廟堂稟處矣,帥臣移駐,旣許永停,則親騎衛都試,不必遲待冬節,九月望前,使之告勘,試官亦依此擧行事,分付,何如?傳曰,允。
又啓曰,前正言具健喜上疏批旨,有所陳諸條,許令廟堂稟處之命矣,取見其疏本,則其一,行賑政事也,蘊隆爲災,嶠南最酷,幾多邑穡事,已判歉荒於檢田之前,道啓告關,宸念垂惻,先以公納而劃之,繼以帑貨而頒之,至有關西城餉移運之命,德意攸曁,可使回溝壑而奠袵席矣,若其湖西年形,則傳聞所及,不無優遜之別,而苟有設賑之擧,則道臣自當登聞,今姑置之。其一,禁酒醪事也,禁釀,乃備荒之要政,第當參酌而處之。其一,修社倉事也,此是崇安舊規,所以丁卯創設而已驗者,則容竢財力之稍紓,始可議到。其一,築民堡事也,遇警固守之策,莫先於此,年前果有堡制堡約之頒示知會,惟在營邑申明講行之如何,以此關飭諸道,何如?傳曰,允。
義禁府啓曰,今此具格罪人在囚之時,時囚不可混處府中,時囚罪人崔翼柱,姑爲保放之意,敢啓。傳曰,知道。
以崔翼柱囚單子,傳曰,飭已施矣,分揀放送。
洪承憲啓曰,行都承旨李喬翼廚院進,行左承旨朴容大,行右承旨吳益泳,左副承旨金學洙,不爲仕進,右副承旨閔泳韶內閣進,院中只有臣一人,伴直無人,右副承旨,所當牌招,而拘於廳規,不得請牌,何以爲之?敢稟。傳曰,牌招。
親軍右營啓曰,本營自創設以來,規制未備,事務頗煩,右哨官申泰休,攝中軍差下,使之擧行,何如?傳曰,允。
御營廳啓曰,本廳軍色從事官鄭夏源,身病甚重,勢難察任,改差,何如?傳曰,允。
洪承憲啓曰,右副承旨閔泳韶牌不進,伴直無人,左副承旨金學洙,所當牌招,而拘於廳規,不得請牌,何以爲之?敢稟。傳曰,牌招。
以右副承旨閔泳韶牌不進罷職傳旨,傳曰,只推。
吏曹啓目,忠翊將金炳木名字,改以炳穆,出身徐鉉斗名字,改以蘭瓊,柳錫圭名字,改以錫綸事爲等如,告狀,依例令藝文館給帖,何如?啓依允。
右議政金炳德箚,答曰,省箚具悉卿懇。所辭藥院提擧,今姑勉副,卿其諒之。仍傳曰,此批答,遣史官傳諭。
廣州留守朴泳孝疏,答曰,省疏具悉卿懇。居留重任,何可輕遞?卿其勿辭,益勉保釐之責。仍傳曰,此批答,遣史官傳諭。
刑曹參判尹泰駿疏,答曰,省疏具悉。所請依施。
知事韓圭稷疏曰,伏以臣,起踪靺韋,鹵莽無賴,罪犯深重,萬殞難贖,而恩造罔極,一縷尙延,食息偸活,自訟辜負,則中夜捫心,慙悚交切,仰惟洪私,則霈澤浹髓,汗淚俱下,非臣糜粉,所可仰酬,噫,父母至慈,而旣虧之質,不可以復全,天地至仁,而已枯之枝,不可以復華,惟有沒齒田間,北望頌祝,世世生生,爲犬爲馬,以圖不報之報,不意洪庇隆渥,愈往愈甚,滌瑕收簪,至登戎壇,繼蒙特資,闔門驚駭,聚首感泣,未敢知釁累如臣,滓穢如臣,而得此生死骨肉之恩於君父之前者,從古及今,豈有如臣者哉?以臣感結之忱,雖肝䐉塗地,惟當一心向前,身豈自有?第臣舊痕難貰,公議爲沸,雖以臣言臣,罔非駭歎,義固可辭,而適値幸行之日,不敢控私廢公,蹶肅命,而若逡巡仍冒,則憂國奉公,折衝禦侮之臣,恐將緣臣而解體矣,玆敢申暴情實。伏乞聖慈,俯垂鑑諒,念輿論之不叶,軫微懇之由中,遞臣將兵之任,收臣新授之資,千萬血祝。臣無任云云。答曰,省疏具悉。卿其勿辭行公。
鴻山幼學趙聲敎疏,略曰,臣以爲,今日之急務,莫先於重建書院,廣招學徒,漸之以仁,磨之以義,伏願亟降處分,令廟堂指揮道守臣,就其地復其院,以示尊賢之意,以立講道之所焉。臣無任云云。省疏具悉。尊賢講道之言,固可嘉尙,而至於祠院之在在復設,有不可遽議也。
上在昌德宮,停常參·經筵。
吳益泳啓曰,卽者,景慕宮官員來言,再明日朔祭,提調以獻官,當爲進參,而提調鄭基會,有身病,不得進參云,卽爲牌招,何如?傳曰,允。
傳曰,左副承旨·右副承旨許遞,前望單子入之。
承旨前望單子入之,趙定熙·李源逸落點。
傳曰,新除授承旨,竝牌招。
傳曰,政官牌招開政。
吏曹啓曰,成均館典籍鄭佑默,南學敎授金中植,繕工監假監役官金命善·崔遇鳳·裵昌錫,俱以身病,呈狀乞遞,竝改差,何如?傳曰,允。
吳益泳啓曰,事變假注書李東郁,有身病,勢難察任,今姑改差,何如?傳曰,允。
又啓曰,行右承旨李源逸牌不進,伴直無人,行左承旨朴容大,所當牌招,而拘於廳規,不得請牌,何以爲之?敢稟。傳曰,牌招。
又啓曰,行右副承旨趙定熙,時在京畿楊州地,斯速乘馹上來事,下諭,何如?傳曰,允。
又啓曰,景慕宮提調鄭基會牌不進推考傳旨,今方捧入,而朔祭獻官,當爲進參,如是違牌,事甚未安。更爲牌招,何如?傳曰,許遞,今日政差出。
又啓曰,臣吏兵批兼進之意敢啓,傳曰,知道。
傳曰,行右承旨李源逸,更爲牌招,如有違牌,勿爲呼望。
傳曰,推鞠爲之。
傳曰,委官,右議政爲之。
傳曰,同義禁許遞,前望單子入之。
金吾堂上前望單子入之,同義禁尹成鎭·趙濟華落點。
傳曰,戶刑換房。
吳益泳啓曰,推鞠爲之事,命下矣。新除授同義禁趙濟華·尹成鎭,竝卽牌招,何如?傳曰,允。
又啓曰,推鞠爲之事,命下矣。同副承旨洪承憲,卽爲牌招,何如?傳曰,允。
義禁府啓曰,保放罪人洪秉僖等,還囚照律,李廷珪等,還囚議處,趙秉甲還囚捧供以入,而病勢一向未差,竝仍爲保放之意,敢啓。傳曰,知道。
又啓曰,今此具格罪人在囚之時,時囚不可混處府中,時囚罪人李敎元·曺鎭億·尹錫元·宋熙斗等,竝姑爲保放之意,敢啓。傳曰,知道。
又啓曰,洪秉僖等,係是贓賄流配,依法典,竝不付功議以入之意,敢啓。傳曰,知道。
有政。吏批,行判書閔泳穆牌招不進,參判吳俊泳進,參議呂圭益牌招不進,行右承旨吳益泳進。吏批啓曰,行判書閔泳穆,參議呂圭益牌招不進,小臣獨政未安,何以爲之?敢稟。傳曰,仍爲之。以洪澈周爲刑曹參判,閔種默爲知經筵,韓章錫爲同春秋,李周璜爲典籍,金世基爲南學敎授,李玄翼爲景慕宮提調,前五衛將禹錫鼎,今加嘉善,朝官年八十,依法典加資。再政。以鄭煥敎·金斗應·金在煥爲假監役。
李東郁改差代,以任大準爲事變假注書。
以吏曹參議呂圭益牌不進罷職傳旨。傳曰,只推。
義禁府啓曰,時囚罪人李敎元,贓至萬兩以上,謹依承傳內辭意,嚴刑一次,訊杖第三十度後,慶尙道固城府遠惡地定配,而以承傳內辭意,具罪目,依例發遣府書吏,押送配所,何如?傳曰,允。
又啓曰,保放罪人鄭泌鉉等,還囚照律,趙秉甲等,還囚議處以入,而病勢一向未差,竝仍爲保放之意,敢啓。傳曰,知道。
又啓曰,李廷珪等,係是贓賄流配,依法典,竝不付功議以入之意,敢啓。傳曰,知道。
又啓曰,時囚罪人金鳳洙·李秉洙,各杖一百流三千里定配照律公事,判付內依允矣。金鳳洙全羅道珍山郡,李秉洙慶尙道禮安縣,流三千里定配,而以議啓內辭意,具罪目,依例發遣府羅將,押送于各其配所,何如?傳曰,允。
又啓曰,時囚罪人金宜柄·李建溥·金鏞賢,各杖一百,流三千里定配照律公事,判付內依允矣。金宜柄等,流三千里,當定配所以入,而卽接金宜柄等戶奴呈狀,則以爲,其上典金宜柄,母年七十三,李建溥,父年八十七,金鏞賢,父年八十二,竝無兄弟獨身,依法典許贖爲辭矣。取考律文,則大明律存留養親條有曰,凡父母老疾應侍,家無以次成丁者,若犯徒流,止杖一百,餘罪收贖,金宜柄等,各杖一百收贖,而流三千里定配,金宜柄,以其母年七十三,李建溥,以其父年八十七,金鏞賢,以其父年八十二,竝無兄弟獨身,依律文收贖,只告身盡行追奪,放送,何如?傳曰,允。
義禁府啓目,溫陽前郡守曺鎭億原情云云。傳旨內辭緣,泛稱遲晩,所當請刑,年過七十,法不當請刑,議處,何如?啓依允。
又啓目,巨濟前府使尹錫元原情云云。傳旨內辭緣,泛稱遲晩,所當請刑,而曾經宣傳官,勿爲請刑,載在法典,議處,何如?啓依允。
又啓目,魯城前縣監宋熙斗原情云云。傳旨及問目內辭緣,泛稱遲晩,刑推得情,何如?啓,除刑推議處爲良如敎。
又啓目,天安前郡守趙秉甲原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
義禁府啓目粘連,向前李廷珪亦,公賂民貨,數旣不少,繡啓指的,律例難恕,以此照律,何如?啓依允。
又啓目粘連,向前鄭泌鉉亦,民錢之權爲稱貸,人命之邂逅致傷,爰辭雖有分疏,繡啓若是臚列,律例所在,難以參恕,以此照律,何如?啓依允。
又啓目粘連,向前申正遠亦,恣行貪鄙,贓犯狼藉,律例所在,有難容貸,以此照律,何如?啓依允。
又啓目粘連,向前趙秉升亦,公錢中挪用,由吏處加下,民貸訟賂,數旣不少,揆以律例,難逭當勘,以此照律,何如?啓依允。
又啓目粘連,向前趙秉甲亦,充軍配囚,固當愼嚴,而不能預先檢飭,竟致中路逃失,揆以法意,難免當勘,以此照律,何如?啓依允。
又啓目粘連,向前宋熙斗亦,正稅稽滯,吏緣爲奸,凡務荒隳,邑隨成瘼,繡啓臚列,至於封庫,不可以贓無所著,有難例勘,施以定配之典,何如?啓依允。
又啓目粘連,向前尹錫元亦,任債之襲謬,賑資之營私,旣登臚列,重勘難逭,以此照律,何如?啓依允。
又啓目粘連,向前曺鎭億亦,聽訟不公,致斃無辜,律例所在,焉逭重勘,以此照律,何如?啓依允。
義禁府照目粘連,鎭川前縣監趙秉升矣本府議啓內,公錢中挪用,由吏處加下,民貸訟賂,數旣不少,揆以律例,難逭當勘,以此照律,罪杖一百收贖,告身盡行追奪,流三千里,私罪,奉敎依允。
又照目粘連,鎭海前縣監申正遠矣本府議啓內,恣行貪鄙,贓犯狼藉,律例攸在,有難容貸,以此照律,罪杖一百收贖,告身盡行追奪,流三千里定配,私罪,奉敎依允。
又照目粘連,德山前郡守李廷珪矣本府議啓內,訟賂民貸,數旣不少,繡啓指的,律例難恕,以此照律,罪杖一百收贖,告身盡行追奪,流三千里定配,私罪,奉敎依允。
又照目粘連,星州前牧使洪秉僖,善山前府使金鳳洙等矣本府議啓內,洪秉僖段,繡啓臚列,贓亦不少,揆以律例,難以容恕是白遣,金鳳洙段,木價高執,加下移錄,爰辭雖或發明,法意有難參恕,竝只以此照律,罪洪秉僖段,杖一百收贖,而流三千里定配,以其年七十三,依律文收贖,只告身盡行追奪,金鳳洙段,杖一百收贖,告身盡行追奪,流三千里定配,私罪,奉敎依允。
又照目粘連,結城前縣監鄭泌鉉矣本府議啓內,民錢之權爲稱貸,人命之邂逅致傷,爰辭雖有分疎,繡啓若是臚列,律例所在,難以參恕,以此照律罪,杖七十收贖,告身盡行進奪,徒一年半定配,又永不敍用,私罪,奉敎依允。
又照目粘連,益山前郡守申泰鼎,沃溝前縣監金鳳鎬,咸安前縣監林徹洙等矣本府議啓內,申泰鼎段,結斂加耗,爲其刷逋捄弊,措處乖當,有難全恕是白遣,金鳳鎬段,船査不愼,庫用無節,至登繡論,難以參恕是白遣,林徹洙段,闔米任賂,雖無指數,旣登繡論,有難全恕,竝只以此照律,罪各笞五十收贖,竝附過還職,私罪,奉敎依允爲旀,各竝只功減一等爲良如敎。
又照目粘連,南原前府使沈宜斗矣本府議啓內,闔眼債任訟賂,繡啓旣已臚列,典憲所在,有難容恕,以此照律,罪杖一百收贖,而流三千里定配,以其年七十,依律文收贖,只告身盡行追奪,私罪,奉敎依允。
又照目粘連,礪山前府使金宜柄矣本府議啓內,正供有此偸弄,至登繡論,律例難貸,以此照律,罪杖一百收贖,告身盡行追奪,流三十里定配,私罪,奉敎依允。
又照目粘連,熊川前縣監李建溥矣本府議啓內,差任決訟,惟賂是視,俱係不法,宜有當勘,以此照律,罪杖一百收贖,告身盡行追奪,流三千里定配,私罪,奉敎依允。
又照目粘連,前慶尙右兵虞候李秉洙矣本府議啓內,職是佐戎,侵害平民,贓又不尠,旣著繡列,律例攸在,焉逭重勘,以此照律,罪杖一百收贖,告身盡行追奪,流三千里定配,私罪,奉敎依允。
又照目粘連,自如前察訪金鏞賢矣本府議啓內,恣行貪汚,所犯狼藉,揆諸經法,重勘難逭,以此照律,罪杖一百收贖,告身盡行追奪,流三千里定配,私罪,奉敎依允。
戶曹參判徐臣輔疏。答曰,省疏具悉。卿其勿辭行公。
上在昌德宮,停常參·經筵。
洪承憲啓曰,臣承憲,今日推鞠進去,下直之意,敢啓。傳曰,知道。
義禁府啓曰,今此推鞠時,本府都事不可不備,而都事金寓根,奉命在外,令該曹口傳相換,以爲擧行,何如?傳曰,允。
又啓曰,今此推鞠時,假都事十員,令該曹口傳差出,以爲擧行,何如?傳曰,允。
義禁府,問事郞廳四單,尹泰興·李重夏·尹錫圭·鄭光淵。
議政府薦望,以李鍾健爲平安兵使。
罪人白樂寬原情後,刑問一次,訊杖第九度,停刑。
吏曹,口傳政事,禁府都事金寓根,司饔奉事李泰重,已上相換事,承傳。
兵曹,留都從事官單鄭在晉。
吳益泳啓曰,明日傳香,禮房承旨,當爲齋宿。行左承旨朴容大,所當牌招,而拘於廳規,不得請牌,何以爲之?敢稟。傳曰,牌招。
又啓曰,兵曹郞廳來言,平安兵使下批政事,取稟。傳曰,當日爲之。
又啓曰,協辦軍國事務閔種默,昨日除拜知經筵,而旣在入直,肅單今始來呈,原單子雖不得不捧入,事體所在,極爲未安。推考,何如?傳曰,允。
罪人樂寬,捧遲晩。
奎章閣啓曰,原任直提學金允植妻喪,遣檢書官,傳給內賜賻物以來之意,敢啓?傳曰,知道。
禮曹,冬至兼謝恩使拜表,來十月二十六日午時,方物封裹,同月二十三日。
以慶尙監司趙康夏狀啓,薦新進上石榴,節序差早,姑未成熟,限內不得封進,惶恐待罪事。傳曰,勿待罪事,回諭。
罪人樂寬,捧結案。
傳曰,推鞠撤罷。
傳曰,呈告經筵許遞,今日政差出。
刑曹啓曰,爲婢罪人仁伊等,押送各其配所之意,敢啓。傳曰,知道。
吳益泳啓曰,事變假注書任大準,有身病,勢難察任,今姑改差,何如?傳曰,允。
傳曰,在外臺諫許遞,今日政差出。
以黃海水使李奎鶴狀啓,長淵府吾叉鎭鷄音巨文浦致敗唐人問情之時,前後所答之矛盾,似或無怪,船隻標文,仍無上送,揆以邊情,俱極疎忽,該府使沈宜淳,爲先罷黜,其罪狀,令攸司稟處,漂人問情,何等時急愼審,而啓聞若是稽緩,惶恐待罪事。傳曰,勿待罪事回諭。災邑迎送之弊,不可不念,特爲安恕,姑令戴罪擧行。
吏曹啓曰,軍器寺判官崔英煥,以其身病,呈狀乞遞,改差,何如?傳曰,允。
又啓曰,繕工監假監役官鄭煥敎·金斗應·金在煥,俱以身病,呈狀乞遞,竝改差,何如?傳曰,允。
有政。吏批,行判書閔泳穆,參判吳俊泳病,參議呂圭益進,行左副承旨吳益泳進。吏批啓曰,行判書閔泳穆,參判吳俊泳,俱以病不來,小臣獨政未安,何以爲之?敢稟。傳曰,只出緊任。以李寅命爲大司憲,沈相穆爲大司諫,鄭光淵爲司諫,李承淵爲持平,成彝鎬爲知經筵。傳曰,見窠皆令差出。
再政。以李定壽爲軍器判官,卞鈺相·金炳洛·李錧爲假監役。
兵批,判書李鎬俊病,參判李啓魯病,參議崔鳳九入直進,參知玄弼濟病,行左承旨朴容大進。同知單崔鼎欽,平安道兵馬節度使單李鍾健,副護軍柳來駿,司直吳尙鉉,司果李晩正,已上竝單付。
傳曰,右承旨李源逸,疏批已下,更爲牌招。
任大準改差代,以李東郁爲事變假注書。
以黃海水使李奎鶴狀啓,吾叉浦漂到唐船問情該僉使申錫連,當初苟能操飭,豈有此漂人一名見失之擧?不愼之責,在所難免,爲先罷黜事。傳曰,不無斟量,特爲安恕,姑令戴罪擧行。
義禁府啓曰,尹錫元,係是贓賄流配,依法典,不付功議以入之意,敢啓。傳曰,知道。
義禁府啓曰,保放罪人趙秉甲·曺鎭億·尹錫元等,還囚照律以入,而病勢一向未差,竝仍爲保放之意,敢啓。傳曰,知道。
又啓曰,犯上不道罪人樂寬,旣已承服正刑矣,依法典,籍沒家産之節,令該司,捧承傳擧行,何如?傳曰,允。
又啓曰,時囚罪人宋熙斗,施以定配之典事,議處公事,判付內依允矣。宋熙斗,全羅道錦山郡定配,而以議啓內辭意,具罪目,依例發遣府羅將,押送配所,何如?傳曰,允。
又啓曰,時囚罪人李廷珪·趙秉升,杖一百流三千里,鄭泌鉉,杖七十徒一年半定配,又永不敍用,照律公事,判付內依允矣。李廷珪,全羅道高山縣,趙秉升,珍山郡,竝流三千里定配,鄭泌鉉,江原道原州牧高昌驛,徒一年半定配所,而以議啓內辭意,具罪目,依例發遣府羅將,竝押送于各其配所,何如?傳曰,允。
又啓曰,時囚罪人申正遠,杖一百流三千里定配公事,判付內依允矣。申正遠,流三千里,當定配所以入,而卽接戶奴呈狀,則以爲,其上典,父年九十四,無兄弟獨身,依法典許贖爲辭矣,取考律文,則大明律存留養親條有曰,凡父母老疾應侍,家無以次成丁者,若犯徒流,止杖一百,餘罪收贖,申正遠,杖一百收贖,而流三千里定配,以其父年九十四,無兄弟獨身,依律文收贖,只告身盡行追奪,放送,何如?傳曰,允。
義禁府啓目粘連,天安郡守趙秉甲矣本府議啓內,充軍配囚,固當愼嚴,而不能預先檢飭,竟致中路逃失,揆以法意,難免當勘,以此照律,罪杖一百收贖,公罪,奉敎依允爲旀,功議各減一等爲良如敎。
又照目粘連,巨濟前前府使尹錫元矣本府議啓內,任債之襲謬,賑資之營私,旣登臚列,重勘難逭,以此照律,罪杖一百收贖,告身盡行追奪,流三千里定配,私罪,奉敎依允。
又照目粘連,溫陽前郡守曺鎭億矣本府議啓內,聽訟不公,致斃無辜,律例所在,焉逭當勘,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
義禁府罪人樂寬,年五十八矣結案白等,矣身根脚段,父弘洙,父矣父星鎭,母李召史,母矣父擎國,竝只故白良乎,父母以胎生於忠淸道藍浦地佛恩面,入籍居生是白乎旀,犯上不道節次段,素以蟣蝨之賤,敢肆梟獍之毒,凶疏之逆節畢露,亂軍之劫牢莫掩,援引無倫之說,神人共憤,和應不道之跡,覆載難容,節節輸款,萬剮猶輕,言言包凶,三尺焉逭,犯上不道的實,遲晩的只,不待時斬事。
行右承旨李源逸疏,略曰,臣自向日以來,情踪惶蹙,不敢復以恒人自居,杜門息影,惟有沒齒自靖而已,今何敢以奉承恩命,唐突冒進,晏若無故也哉?伏乞亟改臣職,仍治臣罪焉。臣無任云云。答曰,省疏具悉。自有洞諒者,勿復逡巡,卽爲肅命。
上在昌德宮,停常參·經筵。
藥房提調閔泳緯,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候何如,王大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
朴容大啓曰,同副承旨洪承憲,今日不爲仕進,卽爲牌招,何如?傳曰,允。
又啓曰,行右承旨李源逸,謂以情踪惶蹙,奉牌闕外,不爲入來,何以爲之?敢稟。傳曰,仍以前牌,嚴飭肅命。
傳曰,禮房承旨,馳詣宗廟·景慕宮,奉審摘奸以來。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
兵曹啓曰,今此幸行時,侍衛不可不備,而五衛將崔允鍾·柳龜仁·金秉善·朴興植,俱以病難供職,呈狀乞遞,竝改差,其代,依例口傳擬入,何如?傳曰,允。
內醫院啓曰,幸行隔日,分提調,令該曹口傳差出,何如?傳曰,允。
義禁府啓曰,時囚罪人尹錫元,杖一百流三千里定配照律公事,依允矣。尹錫元,慶尙道柒谷府,流三千里定配,而以議啓內辭意,具罪目,依例發送府羅將,押送配所,何如?傳曰,允。
吳益泳啓曰,來九月初三日,健元陵·穆陵·元陵·綏陵·景陵親祭,祭文當爲製進,而藝文提學沈舜澤,呈辭受由,弘文提學曺錫輿,待明朝牌招,使之製進,何如?傳曰,允。
執義曺寅承,司諫鄭光淵,掌令李載崐·許元栻,持平申克休·李承淵,獻納鄭璣相,正言李羲鳳·姜日馨,修撰趙秉翊等啓曰,請竄配罪人姜㳣,更加當律,以正邦憲焉。措辭見上答曰,不允。已有處分,勿煩。
執義曺寅承,司諫鄭光淵,掌令李載崐·許元栻,持平申克休·李承淵,獻納鄭璣相,正言李羲鳳·姜日馨等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人騷察等,亟令王府,更加嚴鞠,快正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞠得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙正,請竝施孥戮之典焉。措辭見上請黑山島圍籬安置罪人朴遇賢,亟令王府,快正典刑焉。措辭見上請金甲島圍籬安置罪人孫永老,設鞫嚴覈得情,快正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府,竝設鞠得情,快正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,快正典刑焉。措辭見上賜死罪人源進支屬,亟施散配,以正邦憲焉。措辭見上請羅州牧智島安置罪人金平默,亟令王府,設鞫得情,快正典刑焉。措辭見上請賜死罪人應準·會正支屬,竝施散配,以伸邦憲焉。措辭見上請濟州牧圍籬安置罪人尹相和,亟允鞫廳所請,快正典刑焉。措辭見上請賜死罪人顯德·采夏·載晩·秉昌·宇熙支屬,竝施散配,荏子島安置罪人李敏應,薪智島安置罪人吳夏泳,金甲島安置罪人尹冑鉉,古今島安置罪人姜凡秀,亟降明命,以伸王章焉。措辭見上噫嘻痛矣,亂臣賊子,從古何限,而豈有如樂寬之窮凶絶悖者哉?渠以蟣蝨之賤,素蓄梟獍之毒,潛懷禍心,肆投凶疏,字字是不敬不道,節節是無忌無憚,至於言必稱下四字,且自內今知,至民從之一節,是豈萌諸心發諸口者乎?萬戮猶有餘罪,無非詬天而罵日,一國皆曰可殺,不啻犯分而干紀,指流竄而爲忠,莫掩黨同之跡,網縉紳而盡打,欲售陰奰之計,迨亂軍作變之時,尤著渠罔赦之案,欲其因亂圖生,不顧關石之莫嚴,自幸轉禍爲福,無難囹圄之擅出,此可見賊肚之相連,烏得免亂魁之同律歟?鞫獄方設,端緖旣已畢露,處分遽下,勘斷猶未蔽辜,王章無以快伸,輿情轉益沸鬱,請犯上不道罪人樂寬,亟施孥戮之典,俾洩公憤,以絶亂萌焉。答曰,不允。樂寬事,已有處分,勿煩。
正言姜日馨啓曰,請梟示罪人性世,亟施孥戮之典。措辭見上答曰,不允。
又啓曰,新除授大司諫沈相穆,時在京畿楊州地,請斯速乘馹上來事,下諭。答曰,許遞。
傳曰,宗廟都提調有闕之代,右議政爲之。
傳曰,臺諫,竝許遞,前望單子入之。
李源逸啓曰,行右副承旨趙定熙,自鄕上來云,卽爲牌招,何如?傳曰,允。如有違牌,勿爲呼望。
傳曰,惠商公局,不可無句檢,左贊成閔台鎬,句管差下,御營大將韓圭稷,權知協辦交涉通商事務閔泳翊,協辦軍國事務尹泰駿,參議軍國事務閔應植,參議交涉通商事務李祖淵,竝摠辦差下。
司譯院啓曰,各陣差備堂上譯官李應相,效勞最著,特爲超資,金仁栻·吳慶潤·李廷模·朴命鴻·朴有性·崔昌濂·玄昌運·李鍾岷·趙綺煥·金允善,竝各加一資。堂下譯官張舜相·朴衡玉·方漢奎·李珽·高永命,竝加資。堂下譯官卞鍾獻·金在玉·秦尙彦·金中基·趙漢奎·高永謐·趙漢根,竝自本院調用,庸示激勸之方,何如?傳曰,允。堂下譯官卞鍾獻等六人,竝六品職調用,趙漢根,外職陞敍。
吏曹,口傳政事,以朴齊寬爲分內醫提調。
吏曹啓目,副司果柳泰元名字,改以興元,前校理權益洙名字,改以謙洙,前都正金星緝名字,改以守業,前五衛將元檍名字,改以榏,姜信樞名字,改以敏植,出身金友鉉名字,改以溶桓,金漢國名字,改以溶周事爲等如,告狀,令藝文館給帖,何如?啓依允。
行右副承旨趙定熙疏,略曰,噫,臣卽一險釁餘息耳,至若憑恃寵命,抗顔冒進周行之間,萬萬非義分所敢出也,伏乞將臣所叨職名,卽許鐫改,仍治臣罪焉。臣無任云云。答曰,省疏具悉,何必過引?須體見諒之意,卽爲肅命。日記廳堂上金宗漢,郞廳盧台鉉
上在昌德宮。停常參·經筵。
洪承憲啓曰,來初五日,朝參日次矣,敢稟。傳曰,停。
吳益泳啓曰,同副承旨洪承憲,今日不爲仕進,卽爲牌招,何如?傳曰,允。
奎章閣啓曰,景慕宮望廟樓今朔奉審無頉之意,敢啓。傳曰,知道。
吳益泳啓曰,弘文提學曺錫輿,疏批已下矣。卽爲牌招,何如?傳曰,允。
又啓曰,行右副承旨趙定熙,謂以情踪惶蹙,奉牌闕外,不爲入來,何以爲之?敢稟。傳曰,仍以前牌,嚴飭肅命。
傳曰,右承旨·右副承旨許遞,前望單子入之。
承旨前望單子入之,金學洙·閔泳韶落點。
傳曰,有實故玉堂許遞,前望單子入之。
玉堂前望單子入之,校理宋世憲,副校理李鳳奎·洪晉游,修撰宋伯玉落點。
傳曰,藥院提調許遞,前望單子入之。
內醫提調前望單子入之,金炳始落點。
傳曰,再明日還宮時,少駐,以安甘川爲之。
傳曰,再明日還宮時,東宮祗迎,以安甘川磨鍊。
兵曹啓曰,今此幸行回鑾時,王世子詣安甘川祗迎時,隨輿軍兵,當爲磨鍊矣。何營中軍率,何營軍兵幾哨磨鍊乎?敢稟。傳曰,禁衛營步軍一哨,騎士一番,摠戎使率領爲先牌,御營步軍一哨,騎士一番,摠戎中軍率領爲後牌,別抄軍一哨磨鍊。
兵曹啓曰,今此幸行時,巡將監軍,以今初二日受點人員,初三日至,使之仍察之意,敢啓。傳曰,知道。
兵曹,口傳政事,以具然浩·徐獻相·洪在衡·金基鳳爲五衛將。
吏曹啓曰,今此健元陵·穆陵·元陵·綏陵·景陵親祭時,執禮曺寅承,執尊鄭璣相,徽陵攝行祭,典祀官兼大祝鄭光淵,時無職名,竝令該曹,口傳付軍職,何如?傳曰,允。
兵曹啓曰,今此幸行回鑾時,王世子詣安甘川祗迎時,陪衛人員,當爲磨鍊,而今秋廟宮展謁隨駕時,翊衛司全數,兵曹堂上一員,郞廳二員,五衛將四員,宣傳官六員,內禁衛五十人磨鍊矣。今番則何以爲之?敢稟。傳曰,依此爲之。禁軍以一番磨鍊。
議政府啓曰,卽見黃海監司沈東臣,水使李奎鶴狀啓,則吾叉鎭鷄音巨文浦漂到大國人八名問情,則盛京金卵府皮口縣人之逢風漂到者,而彼願陸路回去,所持物件中不願帶去者,折銀給,破船材,彼人所見處燒火,恐合事宜,請令廟堂稟旨分付矣。風濤所盪,船旣破傷,則從陸之行,宜副其願,使譯學領付灣府,而衣袴造給,刷馬替騎,與供饋禁護之節,另加操飭,棄置船材之燒火,物件之帶去,或換給者,亦依已例許施,待還散狀聞,令槐院撰咨入送,何如?傳曰,允。
禮曹啓曰,今九月二十五日中宮殿誕日陳賀時,王世子致詞陳賀之節,依例磨鍊乎?敢稟。傳曰,權停。
禮曹,今九月二十五日中宮殿誕日陳賀時,應行節目,參考前磨鍊爲白去乎,依此擧行,何如?啓,權停爲良如敎。
兵曹啓曰,今此謝恩兼冬至使一行赴燕時,所把驛馬,預先分定,然後可無窘急之弊,今亦依例,前期知委,而應把驛馬四十五匹內,忠淸道八匹,全羅道十匹,慶尙道二十匹,來十月十五日,京中逢點,江原道四匹,咸鏡道三匹,直送安州來十月十八日逢點事,各監司處,行移,何如?傳曰,允。
大護軍曺錫輿上疏,大槪,文苑新命,揆分不稱,敢陳披瀝之懇,冀蒙遞改之恩事。答曰,省疏具悉,卿其勿辭行公。
方外幼學權鍾純等疏,略曰,竊伏念先正臣文敬公金集,文烈公趙憲,文正公金尙憲,文純公權尙夏,道德學問,著在方冊,恐不待臣等之枚陳,伏願試取四臣之文集,徐考其學問造詣,且臣於四臣從祀之請,旣犯僭越之誅,則固不敢妄贅他說。鳴呼,以若文忠公臣朴淳,文淸公臣鄭澈,文敏公臣黃愼,文忠公臣兪棨,文忠公臣閔鎭厚,文簡公臣金昌協之從祀於文廟,亦或庶合於人心,今與院享而竝停,則豈不是聖世之闕典歟?至若華陽書院,則關係之重,尤有異於他院矣。今皇廟則依舊虔奉,而獨其書院則尙未復設,多士之悽愴尙矣。伏乞廓揮乾斷於扶陽抑陰之義,懋昭大德於賢愚辨別之權,勿爲支難於今日大同之論,克下竝復於昔年所有之院,則東方億萬之休,安知不更基於此乎?臣等無任云云。省疏具悉。尊賢衛道,有國先務,而今見此疏,甚庸嘆賞,所陳事,竝當有朝家裁處,爾等退修學業。
上在昌德宮。停常參·經筵。
吳益泳啓曰,明日大駕詣健元陵,入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
奎章閣啓曰,卽接內需司牒報,則咸興·永興兩本宮十月別大祭時,造燭封香吉日,今月十八日卯時,衣襨·香燭·祭品奉詣吉日,同月十九日巽時俱吉云,以此日時擧行之意,敢啓。傳曰,知道。
又啓曰,守宮檢校直提學韓敬源,待開門牌招,何如?傳曰,允。
弘文館啓曰,新除授副校理洪晉游,修撰宋伯玉,竝卽牌招察任,何如?傳曰,允。
又啓曰,新除授校理宋世憲,時在忠淸道淸州地,副校理李鳳奎,時在全羅道南原地,經筵入番事緊,請竝斯速乘馹上來事,下諭。答曰,竝許遞,前望單子入之。
侍講院啓曰,明日幸行出還宮敎是時,王世子祗迎時,本院當爲全數進參,而兼輔德趙同熙,有身病,無以備員,何以爲之?敢稟。傳曰,許遞,前望單子入之。
議政府啓曰,長興前前府使尹,靈光前郡守金羽均,贓犯行査狀本,今纔啓下,而有令廟堂稟處之命矣。取閱兩度査啓,則其與繡啓,多有相左,而長興則任債縱曰流例,難免不廉之嫌云,揆諸事面,有難全恕,靈光則且有民貸訟賂,而如是指數,自有當勘,竝令該府,照律處之,直指之論,非曰混歸爽實,而按廉之失審則固有之矣。該御史朴泳敎,施以譴罷之典,何如?傳曰,允。
議政府啓曰,今此幸行時,右邊捕盜大將韓圭稷,以御營大將,先廂隨駕矣。在前如此之時,有他邊大將兼察之例,回鑾間,左邊捕盜大將李鳳儀,姑令兼察,何如?傳曰,允。
傳曰,公事遲滯之中官金漢宗,從重推考。
兵曹啓曰,今此幸行時,闕內留都從事官鄭在晉,時無職名,令該曹,口傳付軍職,何如?傳曰,允。
司僕寺啓曰,今此幸行還宮時,世子宮祗迎各差備入把馬限五十匹,令兵曹知委畿內各驛,使之直爲入把,何如?傳曰,允。
臺諫前望單子入之,執義曺寅承,獻納鄭璣相落點。
應敎前望單子入之,南奎熙落點。
玉堂前望單子入之,校理洪鍾協,副校理南廷哲落點。
兼輔德前望單子入之,金晩植添書落點。
李喬翼啓曰,因議政府草記,今此幸行時,右邊捕盜大將韓圭稷,以御營大將,先廂隨駕矣。在前如此之時,有他邊大將兼察之例,回鑾間,左邊捕盜大將李鳳儀,姑令兼察事,允下矣。兼察右邊捕盜大將李鳳儀,卽爲牌招聽傳敎,何如?傳曰,允。
侍講院啓曰,新除授兼輔德金晩植,卽爲牌招察任,何如?傳曰,允。
傳曰,明日出宮內門路,協陽門爲之。
傳曰,在院承旨,持公事入侍,軍國衙門堂上,雲·寶劍,兵曹堂上·閣臣·貳師·賓客·春桂坊·玉堂主事,同爲入侍。
議政府啓曰,臣承命留都,率御營廳將官出番軍及龍虎營別軍官別標下軍,今日結陣扈衛之意,敢啓。傳曰,知道。
吏曹,口傳政事,以鄭夏源爲相禮。
兵曹,口傳政事,副司果單曺寅承·鄭光淵·鄭璣相·鄭在晉。
癸未九月初二日□時,上御□□□。在院承旨持公事,軍國衙門堂上,雲·寶劍,兵曹堂上·閣臣·貳師·賓客·春桂坊·玉堂主事同爲入侍時。
上在昌德宮。停常參·經筵。
大駕詣鳳凰洞少駐,入幕次後,藥房·統理軍國衙門·內閣·政院·玉堂口傳問安。答曰,知道。
大駕詣健元陵,入齋室後,藥房·統理軍國衙門·內閣·政院·玉堂·朝廷二品以上·六曹口傳問安。答曰,知道。
健元陵·穆陵·元陵·綏陵·景陵展謁親祭,還入齋室後,藥房·統理軍國衙門·內閣·政院·玉堂·朝廷二品以上·六曹口傳問安。答曰,知道。
還詣安甘川少駐,入幕次後,藥房·統理軍國衙門·內閣·政院·玉堂口傳問安。答曰,知道。
仍詣興仁之門內,入小次後,藥房·統理軍國衙門·內閣·政院·玉堂口傳問安。答曰,知道。
世子宮詣興仁之門內,入幕次後,藥房·統理軍國衙門·內閣·政院·玉堂·春桂坊口傳問安。答曰,知道。
祗迎還入幕次後,藥房·統理軍國衙門·內閣·政院·玉堂·春桂坊口傳問安。答曰,知道。
大王大妃殿·王大妃殿,遣承旨口傳問安。答曰,知道。
大駕還宮後,藥房·統理軍國衙門·內閣·政院·玉堂·朝廷二品以上·六曹口傳問安。答曰,知道。
世子宮還宮後,藥房·統理軍國衙門·內閣·政院·玉堂·春桂坊口傳問安。答曰,知道。
藥房都提調金炳國,提調金炳始,副提調李喬翼啓曰,伏未審少間,聖體,若何?驚動之餘,恐致受損,臣等不任區區憂慮之至,率醫官請診來待之意,敢此仰稟。答曰,知道。諸節一樣,卿等不必入診矣。
李喬翼啓曰,司僕寺內乘來言,捲窓,取稟。傳曰,捲三窓。
禁衛營啓曰,建陽門·金虎門·西營·廣智營·新營,把摠別武士等,哨軍率領入直,新南營·火藥庫·北水閣東邊水門,別騎衛等,別破陣率領守直之意,敢啓。傳曰,知道。
統理軍國事務衙門啓曰,御營大將韓圭稷,惠商公局堂上差下,使之察任,何如?傳曰,允。
金學洙啓曰,臣以大王大妃殿·王大妃殿問安進去,下直之意,敢啓。傳曰,知道。
洪承憲啓曰,卽者,義禁都事來言,今此幸行時,衛行擊錚罪人康喆謨等二十五人,依例移送秋曹云矣,敢啓。傳曰,知道。
奎章閣啓曰,大駕今已還宮,守宮檢校,直提學韓敬源,依定式減下,何如?傳曰,允。
傳曰,東宮初行祗迎於都門,予心欣悅,不可無識喜之擧,陪從春桂坊以下,別單書入。
傳曰,獻陵·仁陵親祭時,禮房承旨加資。
傳曰,健元陵·穆陵·元陵·綏陵·景陵親祭時,禮房承旨加資。
癸未九月初三日□時,大駕詣健元陵·穆陵·元陵·綏陵·景陵展謁親祭擧動入侍時,行都承旨李喬翼,行左承旨朴容大,行右承旨吳益泳,左副承旨金學洙,右副承旨閔泳韶,同副承旨洪承憲,史官缺檢校直閣尹用求,直閣鄭夏源,檢校待敎金永悳·宋秉瑞,以次侍立。時至,通禮跪啓請外辦,上具軍服,乘輿出宣化門,藥房提調金炳始,副提調李喬翼進前問候訖。由協陽門·仁政門外,通禮跪啓請降輿乘馬,上降輿乘馬,出敦化門,宣傳官跪稟旗幟三行分列行鼓,至宗廟前路,通禮跪啓請降馬,上降馬步過,命書傳敎曰,都承旨,馳詣宗廟永寧殿,奉審以來,仍乘馬出興仁之門,仍命書傳敎曰,檢校直閣閔應植,馳詣東關王廟,奉審以來,宣傳官跪稟鳴金二下,大吹打,進發至鳳凰洞晝停所,通禮跪啓請降馬,宣傳官跪稟鳴金三下吹打止,上降馬入幕次,命書傳敎曰,同副承旨,馳詣懿陵,奉審以來,又命書傳敎曰,檢校直閣朴鳳彬,馳詣泰陵·康陵,奉審以來。又命書傳敎曰,京畿監司,率各務差使員,待令于陵所。少頃,通禮跪啓請出次,上出次乘馬,至健元陵洞口外,宣傳官跪稟鳴金三下吹打止,又稟旗幟左右分立,通禮跪啓請降馬乘輿,上降馬乘輿,入齋室展謁。時至,上改具翼善冠·黲袍·烏犀帶·黑皮靴以出,通禮跪啓請乘輿,上乘輿至紅箭門外,通禮導上詣版位,跪啓請四拜,上行四拜禮,仍詣陵上碑閣奉審訖。上還入小次,命書傳敎曰,檢校直閣徐相祖,檢校待敎宋秉瑞,分詣局內諸陵,一體奉審以來。又命書傳敎曰,京畿監司,率各務差使員,待令于安甘川。又命書傳敎曰,諸司預備,親祭時至,贊禮尹秉鼎,導上詣丁字閣內版位,啓請四拜,上行四拜禮,仍導上詣尊所,擧羃酌酒洗,仍詣神位前,贊禮跪啓請跪,上跪,喬翼奉香,承憲奉爐,上三上香,喬翼奉爵跪進,上執爵以授承憲,承憲跪受奠于床,贊禮跪啓請俯伏興,少退跪,上俯伏興,少退跪,大祝讀祝訖。贊禮導上降復位,亞獻官左議政金炳國行亞獻禮,終獻官南寧尉尹宜善行終獻禮訖。贊禮跪啓請四拜,上行四拜禮,仍導上詣望燎位,行望燎禮訖。贊禮跪啓禮畢,上還入小次,少頃,通禮跪啓請出次,上出次,詣版位,行辭陵禮訖。還出紅箭門外,大臣進前問候訖。通禮跪啓請乘輿,上乘輿至穆陵紅箭門外,降輿詣版位,行謁陵禮,仍詣陵上碑閣奉審訖。還入小次,親祭時至,贊禮導上詣丁字閣內版位,行四拜禮訖。仍詣尊所監酌,次詣神位前,上香,奠獻,讀祝,竝如上儀訖。贊禮導上降復位,亞獻官南寧尉尹宜善行亞獻禮,終獻官知事趙寧夏行終獻禮,贊禮跪啓請四拜,上行四拜禮,仍詣望燎位,行望燎禮,贊禮跪啓請禮畢,仍詣辭陵位,行四拜禮訖。還出紅箭門外,乘輿至元陵紅箭門外,降輿詣版位,行四拜禮,仍詣陵上碑閣奉審訖。還入小次,親祭時至,贊禮導上詣丁字閣內版位,行禮如上儀訖。仍導上降復位,亞獻官行亞獻禮,終獻官行終獻禮訖。贊禮跪啓請四拜,上行四拜禮,仍詣望燎位,行望燎禮,贊禮跪啓請禮畢,仍詣版位,行辭陵禮訖。還出紅箭門外,乘輿至綏陵紅箭門外,通禮跪啓請降輿,上降輿詣版位,行謁陵禮,仍詣陵上碑閣奉審訖。還入小次,親祭時至,贊禮導上詣丁字閣內版位,行禮竝如上儀訖。仍導上降復位,亞獻官行亞獻禮,終獻官行終獻禮,贊禮跪啓請四拜,上行四拜禮,仍詣望燎位,行望燎禮,贊禮跪啓請禮畢,仍導上詣版位,行辭陵禮訖。還出紅箭門外,乘輿至景陵紅箭門外,通禮跪啓請降輿,上降輿,詣版位,行四拜禮,仍詣陵上碑閣奉審訖。還入小次,親祭時至,贊禮導上詣丁字閣內版位,行四拜禮訖。仍導上詣尊所監酌,次詣神位前,上香,奠獻,讀祝,竝如上儀訖。贊禮導上降復位,亞獻官左議政金炳國行亞獻禮,終獻官南寧尉尹宜善行終獻禮訖。贊禮啓請四拜,上行四拜禮,仍詣望燎位,行望燎禮,贊禮跪啓請禮畢,仍導上詣版位,行辭陵禮訖。還出紅箭門外,乘輿入大次,命書傳敎曰,自陵洞口至興仁之門外,捧上言,又命書傳敎曰,健元陵·穆陵·元陵·綏陵·景陵親祭時,亞獻官以下,別單書入。少頃,上改具戎服以出,通禮跪啓請乘輿,上乘輿至降輿所,通禮跪啓請乘馬,上乘馬,宣傳官跪稟鳴金二下大吹打,又跪稟旗幟三行分列,進發至晝停所,通禮跪啓請降馬,上降馬入幕次,命書傳敎曰,明溫公主墓,遣承旨致祭。又命書傳敎曰,忠正公閔升鎬墓,遣承旨致祭。又命書傳敎曰,京畿監司,率各務差使員,駕前待令。又命書傳敎曰,京畿監司,率各務差使員入侍,京畿監司□□□,率各務差使員,以次入侍,仍卽退出。少頃,通禮跪啓請外辦,上出次乘馬,至安甘川,通禮跪啓請降馬,上降馬入幕次小駐,左議政金炳國進前奏曰,回鑾時,御乘馬至於顚躓,萬萬警悚,當該司僕寺官員,爲先汰去,令該府,拿問嚴勘,下屬,令該寺,査實重繩,何如?上曰,依爲之。事過後勘處可也。出駕敎少頃,通禮跪啓請出次,上出次乘馬,至興仁之門,王世子具軍服佩劍,詣祗迎位,祗迎訖。上入祗迎所幕次,命書傳敎曰,侍衛軍兵,陪衛軍兵,留都軍兵,令各其營乾犒饋。又命書傳敎曰,東宮初行祗迎於都門,予心欣悅,不可無識喜之擧,陪從春桂坊以下,別單書入。又命書傳敎曰,獻陵·仁陵親祭時,禮房承旨加資。又命書傳敎曰,健元陵·穆陵·元陵·綏陵·景陵親祭時,禮房承旨加資。又命書傳敎曰,祗迎時禮貌官相禮,竝加資。少頃,通禮跪啓請出次,上出次乘馬,至宗廟前路,降馬步過,還乘馬,入敦化門,由進善門至協陽門,兵曹判書□□□跪稟放仗,承旨請出標信解嚴,上由宣化門還內,諸臣以次退出。
上在昌德宮。停常參·經筵。
大殿,統理軍國衙門·內閣·政院·玉堂·朝廷二品以上·六曹翌日口傳問安。答曰,知道。
大王大妃殿·王大妃殿·中宮殿,統理軍國衙門·內閣·政院·玉堂口傳問安。答曰,知道。
世子宮·世子嬪宮,統理軍國衙門·內閣·政院·玉堂·春桂坊口傳問安。答曰,知道。
藥房都提調金炳國,提調金炳始,副提調李喬翼啓曰,親祼仙寢,聖慕克伸,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候何如?王大妃殿氣候何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
弘文館啓曰,新除授校理洪鍾協,副校理南廷哲,竝卽牌招察任,何如?傳曰,允。
御營廳啓曰,謹依下敎,侍衛軍兵·陪衛軍兵等處,乾犒饋分給之意,敢啓。傳曰,知道。
御營廳啓曰,謹依下敎,隨駕將校軍兵等處,乾犒饋分給之意,敢啓。傳曰,知道。
禁衛營啓曰,謹依下敎,隨駕將校·軍兵等處,乾犒饋分給之意,敢啓。傳曰,知道。
禁衛營啓曰,謹依下敎,侍衛·陪衛與留都軍兵等處,乾犒饋分給之意,敢啓。傳曰,知道。
兵曹啓曰,謹依下敎,侍衛·陪衛·留都軍兵等處,乾犒饋分給之意,敢啓。傳曰,知道。
兵曹啓曰,謹依下敎,隨駕將校·軍兵等,犒饋以乾物分給之意,敢啓。傳曰,知道。
摠戎廳啓曰,謹依下敎,隨駕將校軍兵等處,乾犒饋分給之意,敢啓。傳曰,知道。
傳曰,政官牌招開政。
傳曰,臺諫竝許遞,前望單子入之。
司僕寺啓曰,內乘權國鉉汰去之代,令該曹口傳差出,何如?傳曰,允。
以司謁口傳下敎曰,眞殿正殿以下瓦上除草,退蘆簟破傷,內齋室溫堗破傷,養志堂窓戶東西中排設廳窓戶破傷,報春門·萬福門帳破傷修改事,分付戶曹。
以司謁口傳下敎曰,今番賞典,不待傳旨,卽速擧行。
傳曰,兼輔德有闕之代,前望單子入之。
兼輔德前望單子入之,閔應植添書落點。
傳曰,有實故玉堂許遞,今日政差出。
傳曰,左副承旨許遞,前望單子入之。
承旨前望單子入之,閔丙奭落點。
傳曰,輔德有闕之代,前望單子入之。
吏曹啓曰,軍器寺判官李定壽,以其身病,呈狀乞遞,改差,何如?傳曰,允。
吏曹啓曰,南學敎授金世基,以其身病,呈狀乞遞,改差,何如?傳曰,允。
吏曹啓曰,繕工監假監役官金炳洛·李錧·卞鈺相,俱以身病,呈狀乞遞,竝改差,何如?傳曰,允。
吏曹啓曰,中官梁重吉·金在寬·李章鎬加資事,命下矣。已爲資窮,何以爲之?敢稟。傳曰,代加。
洪承憲啓曰,臣與左副承旨金學洙伴直矣。纔已許遞出去,伴直無人,右副承旨閔泳韶,所當牌招,而拘於廳規,不得請牌,何以爲之?敢稟。傳曰,牌招。
洪承憲啓曰,臣吏兵批兼進之意,敢啓。傳曰,知道。
吏曹啓曰,獻陵·仁陵親祭時大祝,及健元陵·穆陵·元陵·綏陵·景陵親祭時大祝,弘文館副應敎金文濟加資事,命下矣。雖已資窮,未經準職,何以爲之?敢稟。傳曰,勿拘。
兵曹啓曰,同知中樞府事李奎顔,僉知中樞府事洪彦周·權用喆,內禁衛將朴善陽,五衛將具然浩·安應柱·李敎德·李基豹·徐獻相·洪在衡·金基鳳,景福宮衛將李秉偉,慶熙宮衛將朴淇宗·金采吉,文臣兼宣傳官尹榮植·金貞均,守門將洪萬華·吳貞默,俱以病難供職,呈狀乞遞,新除授慶尙監營中軍洪鍾源,身病猝重,萬無赴任之望云,竝改差,何如?傳曰,允。
有政。吏批,行判書閔泳穆,參判吳俊泳牌招不進,參議呂圭益進,同副承旨洪承憲進。
吏批啓曰,行判書閔泳穆,參判吳俊泳,竝牌招不進,小臣獨政未安,何以爲之?敢稟。傳曰,只出緊任。
以尹相翊爲副應敎,南濟元爲副校理,鄭夏源爲禮曹參議,徐相雨爲書狀官,右賓客沈舜澤,左副賓客閔泳穆,右副賓客鄭範朝已上今加崇祿。禮曹判書尹秉鼎今加正憲。行左承旨朴容大,摠戎使李奎遠,摠戎中軍朴鼎和已上今加嘉義。兼輔德金晩植,親軍左營監督李祖淵以上今加嘉善。相禮鄭夏源,前執義曺寅承,前獻納鄭璣相,副應敎金文濟以上今加通政加資事,承傳。
傳曰,見窠皆令差出。
再政。以李源命爲藝文提學,南廷哲爲相禮,吳長善爲南學敎授,趙俊浩爲軍器判官,李相勳·李永徽·田錫永爲假監役,協辦交涉通商事務二單金晩植·李祖淵。
兵批,判書李鎬俊進,參判李啓魯病,參議崔鳳九問安進,參知玄弼濟入直,同副承旨洪承憲進。以安瑩奎爲同知,吳晉泳爲同訓鍊,李·沈憲之爲僉知,李敏皐爲內禁將,金在炫·林賢楫·玄昌運·李興善·文羲淵·趙大勳·尹世昌爲五衛將,金一千爲景福將,吳道祥·金斗京爲慶熙將,申鶴熙爲御營騎士將,閔京鎬·尹相翊爲文兼,李淳永爲守門將,兪果煥爲摠戎哨官,方秀權·金溶桓爲守門將,金舜柱爲慶尙中軍,同知單玄昌運,僉知三單金在炫·林賢楫·文羲淵。宣傳官六單鄭圭赫·趙應顯·申永熙·李麟會·李恒魯以上仍其職陞敍。
再政,以梁文煥爲訓鍊僉正,徐翊輔爲御營把摠。同知單吳道祥,僉知單尹世昌。
三政,以李奭熙爲宣傳官,張圭煥爲訓鍊僉正。同知單金一千。
四政,以韓鎭衡爲訓鍊僉正,韓楨履爲禁衛把摠。同知單金斗京。
五政,以李根哲爲訓鍊僉正,李根琮爲訓鍊判官。同知單趙大勳。
六政,以金光默爲中樞都事,金翰求爲訓鍊主簿。同知單李興善。
七政,以許樟爲訓鍊主簿,尹㘽爲禁衛哨官,注書尹尙學病代,以鄭承鉉爲假注書。
義禁府啓曰,長興前前府使尹,靈光前郡守金羽均等,竝照律處之事,傳旨,啓下矣。尹旣已就囚,待開坐捧供,金羽均,今方待命,拿囚之意,敢啓。傳曰,知道。
義禁府啓曰,保放罪人尹,還囚捧拱以入,而病勢一向未差,仍爲保放之意,敢啓。傳曰,知道。
義禁府啓曰,卽接月令醫員鄭宅鉉手本,則以爲,時囚罪人金羽均,猝得痢疾,度數頻數,李渭在,素患痰癖,又添泄瀉,目下症形,實爲危劇云,罪人病勢如此,則一邊保放,一邊草記,載在法典,金羽均·李渭在,竝姑爲保放之意,敢啓。傳曰,知道。
領府事洪淳穆箚,略曰,法駕臨淸涼峴,仍以馬座進前,忽有銜橜之失,遂致驚動玉體,至及於遞騎,當場悚懍,神魄飛越,臣雖病伏,不能扈從,職是管領冏寺也。伏乞亟降威罰,以爲不職者戒焉,取進止。答曰,省疏具悉卿懇。此乃無妄之事也,卿不必如是爲引,卿其諒之,安心調理。仍傳曰,此批答,遣史官傳諭。
判宗正卿李載元疏,略曰,法駕臨淸涼峴,御乘馬暫蹶前蹄,而幸獲天佑,萬安回鑾,玉體驚動,萬萬震凜,臣職忝太僕之貳,平時不善調勅之罪,何敢自逭?伏乞亟施郵罰焉。臣無任云云。答曰,省疏具悉,事出無妄,不必爲引矣。
上在昌德宮。停常參·經筵。
藥房都提調金炳國,提調金炳始,副提調李喬翼啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候何如,王大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
傳曰,吏曹參議有闕之代,前望單子入之。
洪承憲啓曰,事變假注書李東郁,有身病,勢難察任,今姑改差,何如?傳曰,允。
以右副承旨閔泳韶牌不進罷職事傳旨。傳曰,只推。
輔德前望單子入之,金永悳添書落點。
侍講院啓曰,新除授輔德金永悳,卽爲牌招察任,何如?傳曰,允。
弘文館啓曰,新除授副應敎尹相翊,副校理南濟元,竝卽牌招察任,何如?傳曰,允。
禮曹啓曰,來十月初二日行宗廟冬享大祭親行時,永寧殿,依例遣大臣攝行,何如?傳曰,允。
禮曹啓曰,來十月初二日行宗廟冬享大祭親行時,王世子亞獻之節,依例磨鍊乎?敢稟。傳曰,勿爲磨鍊。
兵曹啓曰,北水閣水門鐵窓破傷處,今已修改矣。把守軍兵,解送直所之意,敢啓。傳曰,知道。
戶曹啓曰,眞殿正殿以下瓦上除草,退蘆簟等,修改吉日時,令日官韓應翼推擇,則今月十一日午時爲吉云,以此日擧行之意,敢啓。傳曰,知道。
假注書鄭承鉉有頉代,以金鴻燮爲假注書。
注書朴岐勳病代,以金春熙爲假注書。
兵曹,口傳政事,以尹泳璣爲內乘。
洪承憲啓曰,明日傳香,禮房承旨,當爲齋宿,左承旨朴容大,所當牌招,而拘於廳規,不得請牌,何以爲之?敢稟。傳曰,牌招。
又啓曰,行左承旨朴容大牌不進,伴直無人,右副承旨閔泳韶,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
吏曹參議呂圭益上疏,大槪,冒據非據,病又難强,敢陳必辭之義,冀蒙恩諒事。省疏具悉。所請依施。
上在昌德宮。停常參·經筵。
傳曰,宣惠堂上有闕之代,左贊成閔台鎬除授。
傳曰,開城留守有闕之代,行護軍李憲稙除授。
傳曰,今十七日春塘臺·瑞蔥臺矣。該房知悉。
吏曹,開城留守單李憲稙除授事,承傳。
洪承憲啓曰,行都承旨李喬翼廚院進。行左承旨朴容大不爲仕進,行右承旨吳益泳式暇。左副承旨閔丙奭內閣進。右副承旨閔泳韶牌不進,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,假注書金春熙,時無職名,令該曹,依例付軍職,冠帶常仕,何如?傳曰,允。
傳曰,右副承旨許遞,前望單子入之。
吏曹參議前望單子入之,朴齊敎落點。
傳曰,政官牌招開政。
李東郁改差代,以李龍鎰爲事變假注書。
傳曰,左承旨許遞,前望單子入之。
承旨前望單子入之,李應夏·趙鍾弼落點,金善根,添書落點。
洪承憲啓曰,新除授承旨金善根,方在罷黜中,亦在解由未出中,何以爲之?敢稟。傳曰,蕩滌敍用,勿拘。
傳曰,承旨房望,順房爲之。
洪承憲啓曰,行吏曹判書閔泳穆,參判吳俊泳,參議朴齊敎牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,待明朝一體牌招。
禁衛營啓曰,北水閣水門鐵窓破傷處,今已修改,把守軍兵解送事,自兵曹草記蒙允矣。把守金虎門入直軍,還入直所將則解送之意,敢啓。傳曰,知道。
刑曹啓曰,卽接禁衛營文移,則西部幼學尹性普,爲其三寸叔,謂有鳴寃,抱持原情,擧火於蠶頭近處,被捉於禁松軍,莫重之地,有此駭妄之擧,極爲無嚴,竝原情移送,照法嚴繩云。故擧火罪人尹性普,依律文決杖一百後,忠淸道林川郡,徒三年定配所,卽爲押送之意,敢啓。傳曰,特爲放送。
刑曹啓曰,因司僕寺文移,今番幸行時,不善擧行之牽馬陪徐昌石·趙壽鳳,理馬朱仁植,養馬徐用基,書吏張元植等,罪關罔赦,不可尋常處之,牽馬陪徐昌石·趙壽鳳,各嚴刑一次後,昌石,咸鏡道甲山府,壽鳳,平安道碧潼郡,竝遠惡地定配所,理馬朱仁植,嚴刑一次後,江原道襄陽府,養馬徐用基,嚴刑一次後,黃海道豊川府,定配所,竝卽爲押送,書吏鄭元植,嚴刑一次,懲勵放送之意,敢啓。傳曰,知道。
義禁府啓曰,保放罪人尹·金羽均·李渭在等,還囚議處以入,而病勢一向未差,竝仍爲保放之意,敢啓。傳曰,知道。
義禁府啓曰,尹·金羽均等,俱是贓賄流配,依法典,竝不付功議以入之意,敢啓。傳曰,知道。
洪承憲啓曰,右承旨閔丙奭牌不進,伴直無人,同副承旨金善根,卽爲牌招,何如?傳曰,允。
以右承旨閔丙奭牌不進罷職傳旨。傳曰,只推。
義禁府啓目粘連,向前尹亦,任債襲謬,自歸不廉,乃有道査廟覆,焉逭當勘之律,以此照律,何如?啓依允。
義禁府啓目粘連,向前李渭在亦,急於充還,遽爾排戶,措處失宜,致民滋擾,旣登繡論,有難全恕,以此照律,何如?啓依允。
義禁府啓目粘連,向前李秀元亦,加下條之準數報給,捐補錢之受尺考還,囚供縱有分疏,法意難以全恕,以此照律,何如?啓依允。
義禁府啓目粘連,向前金羽均亦,任債民貸訟賂,至有道査廟覆,律例攸在,焉逭當勘,以此照律,何如?啓依允。
義禁府照目粘連,燕岐前縣監李秀元矣本府議啓內,加下條之準數報給,捐補錢之受尺考還,囚供縱有分疏,法意難以全恕,以此照律,罪笞五十,收贖,解見任,別敍,私罪,奉敎依允爲旀,功議各減一等爲良如敎。
義禁府照目粘連,長興前前府使尹矣本府議啓內,任債襲謬,自歸不廉,乃有道査廟覆,焉逭當勘之律,以此照律,罪杖一百,收贖,告身盡行追奪,流三千里定配,私罪,奉敎依允。
義禁府照目粘連,靈光前郡守金羽均矣本府議啓內,任債民貸訟賂,至有道査廟覆,律例攸重,焉逭當勘,以此照律,罪杖一百,收贖,告身盡行追奪,流三千里定配,私罪,奉敎依允。
義禁府照目粘連,金堤前郡守李渭在矣本府議啓內,急於充還,遽爾排戶,措處失宜,致民滋擾,旣登繡論,有難全恕,以此照律,罪笞五十,收贖,解見任,別敍,私罪,奉敎依允爲旀,功減一等爲良如敎。
知事金炳始疏曰,伏以,量己受任,審乎取捨者,自知明也,智殫技窮,耐當不得,困然後退者,愚下之所固然,冥行不息,忸于匪據,瑕疣畢露,而若不省嗤點之交集,靦然槃礴者,此之謂狂惑無恥也,以臣視臣,知之明尙矣。其愚且不及,而卽惟曰,無恥焉耳。夫絲挽大呂,寸莛托蘧廈,雖婦孺甚騃,必知其不可,臣於見叩諸職,毫不相稱,判然易辨,不啻如此,臣亦人也,庸詎慢不自審,而顧天賦昏懦,又蔑學力,辭受不量,執持未固,謂寵榮可懷,而不知貪戀之咎,竟至顚濟,謂義分莫越,而不知僨謨之罪,更甚違傲,糊塗因循,馴至于今,此又臣昏懦而不果於處已也,臣於中夜,惕若回念,前後歷剔,誠未喩何以至此,而不足以見銜之解免,少逭其災眚之萬一,廼若軍國利病,金穀去處,所係者大,而況竿頭之急,挽回沒策,尾閭之洩,引汲無暇,重以不才如臣,歲月于玆,使之左方右圓,止竟束手竢勘而已,臣之可去,宜不待臣言之累,而有以燭照也,臣衰謝寢及,神識頓鑠,非復曩昔之可比,眩暈之來,十事九錯,冗劇之埤,一身百萃,病與職又不相爲攝,惟迨此缷肩,庶免大何,以全保我聖上至恩洪私,卽臣斷斷義諦也,伏願聖慈,特垂憫諒,將臣所帶督辦·惠局·親軍提擧之任,竝賜遞改,以幸公私焉。臣無任云云。答曰,省疏具悉,卿之苦懇旣如是,屢屢所辭中惠局之任,依施。
廣州留守朴泳孝上疏,大槪,荐控衷懇,冀蒙恩諒事。答曰,省疏具悉卿懇。卿於此任,已有著績,無以數遞,卿其勿辭,益勉保釐之責。仍傳曰,此批答,遣史官傳諭。
協辦交涉通商事務李祖淵上疏,大槪,亞卿晉秩,揆分不稱,敢陳披瀝之懇,冀蒙鐫改之恩事。答曰,省疏具悉。卿其勿辭行公。
協辨交涉通商事務金晩植上疏,大槪,卿月晉秩,歷日震懍,敢陳衷懇,冀蒙鐫改之恩事。答曰,省疏具悉。卿其勿辭行公。
上在昌德宮。停常參·經筵。
洪承憲啓曰,來十一日,朝參日次矣,敢稟。傳曰,停。
李應夏啓曰,右副承旨趙鍾弼,今日不爲仕進,卽爲牌招,何如?傳曰,允。
又啓曰,同副承旨金善根,時在京畿楊州地,斯速乘馹上來事,下諭,何如?傳曰,允。
閔丙奭啓曰,臣丙奭,今日,故領議政興寅君李最應內外墓致祭進去,下直之意,敢啓。傳曰,知道。
兵曹,口傳政事,副護軍單閔泳韶。
禮曹啓曰,來十月初二日行宗廟冬享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
禁衛營啓曰,本營千摠邊晉圭,身病猝重,勢難察任,改差,何如?傳曰,允。
御營廳啓曰,本廳千摠全泰亨,身病猝重,勢難察任,改差,何如?傳曰,允。
禁衛營啓曰,本營千摠,今當差出,而擬望之人乏少,外任竝擬,何如?傳曰,允。
御營廳啓曰,本廳千摠,今當差出,而擬望之人乏少,外任竝擬,何如?傳曰,允。
義禁府啓曰,時囚罪人尹·金羽均,各杖一百,流三千里定配,照律公事,判付內依允矣。尹,平安道中和府,金羽均,全羅道茂朱府,竝流三千里定配所,而以議啓內辭意,具罪目,依例發遣府書吏,押送于各其配所,何如?傳曰,允。
趙鍾弼啓曰,今此京外上言一百十六張內,四十六張,以猥濫拔去,七十張,分下各該司次,捧入之意,敢啓。傳曰,知道。
吏曹啓曰,軍器寺判官趙俊鎬,以其身病,呈狀乞遞,改差,何如?傳曰,允。
吏曹啓曰,繕工監假監役官李相勳·李永徽·田錫永,俱以身病,呈狀乞遞,竝改差,何如?傳曰,允。
傳曰,在外刑曹參議許遞,今日政差出。
有政。吏批,行判書閔泳穆牌招不進,參判吳俊永進,參議朴齊敎牌招不進,左副承旨洪承憲進。
吏批啓曰,行判書閔泳穆,參議朴齊敎竝牌招不進,小臣獨政未安,何以爲之?敢稟。傳曰,仍爲之。
以金文濟爲刑曹參議,閔台鎬爲繕工提調,白鶴鎭爲軍器判官,李東郁爲穆陵別檢,徐行輔爲元陵別檢,前府使李觀應,前郡守沈宜哲已上今加通政加資事,承傳。
再政。以金宅鎭·李秉萬·洪淳英爲假監役。
兵批,判書李鎬俊病,參判李啓魯在外,參議崔鳳九病,參知玄弼濟入直進,右副承旨趙鍾弼〈進〉。同知單黃之奎,副司果李正秀,副司正金春熙,兼管理使單李憲稙。
以吏曹參議朴齊敎牌不進罷職傳旨。傳曰,只推。
吏曹啓目,前五衛將金達衣名字,改以永奎,出身韓龜錫名字,改以昌錫事爲等如,告狀,依例令藝文館給貼,何如?啓依允。
上在昌德宮。停常參·經筵。
議政府啓曰,卽見平安監司金永壽狀啓,則謹依關辭,城餉穀移運之節,與嶺南道臣商議擧行,而城餉穀之留庫五萬石,散在各邑山城,遠浦秋運,其勢末由,就沿江近邑,換貿裝運計料,而年形殆近稔,暴加早霜,秋穫未畢,多數貿取,則穀價刁騰,民情遑汲,恐不及於該道設賑之時,量宜蠲減,及時便運之節,請令廟堂稟處矣。餉穀二萬包之特畫,寔出於憫恒嶺民之聖念,而今此道啓請減,亦由年形民情之萬不獲已而然也,其在共濟之義,有難强督而準載,姑先限一萬石移運,毋至有遲延之歎事,行會,何如?傳曰,允。
禮曹啓曰,卽接慶尙監司趙康夏移文,則以爲,慈仁縣鄕校聖殿,修建年久,材瓦朽傷,將有傾頹之患,其所重葺,不可遲緩,告由祭,移還安祭香祝,自本曹啓稟下送云矣。慈仁縣鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
禮曹啓曰,圖畫署有別遞兒祿窠,而自前以畵員實官中久勤人,次次許付矣。付祿人李宅均,以軍官在外代,當次人白殷培,依例許付,何如?傳曰,允。
兵曹,口傳政事,禁衛千摠單崔致永,御營千摠單洪在愼,把摠單洪疇燮。
御營廳啓曰,本廳軍色從事官金貞均,身病甚重,勢難察任,改差,何如?傳曰,允。
上在昌德宮。停常參·經筵。
閔丙奭啓曰,左副承旨洪承憲,今日不爲仕進,卽爲牌招,何如?傳曰,允。
成均館啓曰,今月初九日,儒生課試,當爲設行,而大提學未差,限內不得爲之之意,敢啓。傳曰,知道。
戶曹啓曰,本曹正郞金寅根,纔已報瓜矣。曹務方殷,難付生平,姑爲仍任,何如?傳曰,允。
禮曹啓曰,全羅道觀察使封進今九月令宗廟薦新石榴,來十月令宗廟薦新柚子,今初十日薦進,而景慕宮薦新,則慶尙道例爲封進矣。本道所封,未及上來,其重薦獻,不可後時,依前例,以宗廟薦新,加封石榴·柚子,同日一體薦進,何如?傳曰,允。
趙鍾弼啓曰,行都承旨李喬翼軍國衙門進。行左承旨李應夏不爲仕進,右承旨閔丙奭內閣進,左副承旨洪承憲牌不進,同副承旨金善根在外,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨洪承憲牌不進罷職傳旨。傳曰,只推。
趙鍾弼啓曰,右承旨閔丙奭牌不進,伴直無人,左副承旨洪承憲,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以右承旨閔丙奭牌不進罷職傳旨。傳曰,只推。
開城留守李憲稙上疏,大槪,居留新命,揆分不稱,敢陳披瀝之懇,冀蒙亟遞之恩事。答曰,省疏具悉,卿其勿辭察任。
上在昌德宮。停常參·經筵。
藥房提調金炳始,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候何如,王大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,如道。世子宮·世子嬪宮,口傳問安。答曰,知道。
李喬翼啓曰,行左承旨李應夏,今日不爲仕進,卽爲牌招,何如?傳曰,允。
傳曰,吏曹參判有闕之代,前望單子入之。
司僕寺啓曰,內乘尹泳㼄,身病猝重,宣傳官申從均,令該曹口傳相換,何如?傳曰,允。
傳曰,今日當御春塘臺,演操親軍矣。該房知悉,寶劍外侍衛,置之。
傳曰,今日殿座時,東宮侍座之節,依例磨鍊,桂坊陪衛外,竝置之。
傳曰,不善擧行之差備中官白樂璇·金祐河·柳源浩,竝汰去。
傳曰,出宮門路,以宜春門爲之。
兵曹,口傳政事,內乘尹泳璣,宣傳官申從均,以上相換事,承傳。
禁衛營啓曰,本營軍色從事官南廷哲,身病甚重,勢難察任,今姑改差,何如?傳曰,允。
吏曹參判前望單子入之,李裕承落點。
兵曹,口傳政事,禁衛把摠單鄭弘采。
吏曹參判吳俊泳上疏,大槪,敢陳實病難强之狀,冀蒙見職亟遞之恩事。答曰,省疏具悉。所請依施。
上在昌德宮。停常參·經筵。
趙鍾弼啓曰,明日常參·經筵,取稟。傳曰,停。
傳曰,再明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上入參。
傳曰,政官牌招開政。
傳曰,呈告弘文提學許遞,今日政差出。
傳曰,呈告敦寧都正許遞,今日政差出。
趙鍾弼啓曰,吏曹參判李裕承,疏批已下,卽爲牌招,何如?傳曰,允。
又啓曰,明日召對,取稟。傳曰,爲之。
吏曹啓曰,繕工監假監役官金宅鎭·李秉萬·洪淳英,俱以身病,呈狀乞遞,竝改差,何如?傳曰,允。
吏曹啓曰,金城縣令李道宰,親病猝重,萬無還官之望云,其親病旣如是,則有難强令還任,改差,何如?傳曰,允。
吏曹啓曰,軍器寺判官白鶴鎭,以其身病,呈狀乞遞,改差,何如?傳曰,允。
吏曹啓曰,成均館典籍朴彝陽,東學敎授尹起元,俱以身病,呈狀乞遞,竝改差,何如?傳曰,允。
兵曹啓曰,宗廟大門東邊墻垣瓦子椽木蓋板外面頹圮處,今已畢築矣。守直衛軍解送之意,敢啓。傳曰,知道。
兵曹啓曰,同知中樞府事安營奎,同知訓鍊院事李文永,宣傳官徐光鼎·李奎璿,五衛將金在炫·林玄楫·玄昌運·李興善·文義淵·趙大勳·尹世昌,曹司五衛將李敬鉉,景福宮衛將金一千,慶熙宮衛將金斗秉·吳道祥,守門將金溶桓,俱以病難供職,呈狀乞遞,竝改差,新除授全羅兵虞候李升漢,親病沈重,萬無赴任之望,呈狀乞遞,罷黜,何如?傳曰,允。
有政。吏批,行判書閔泳穆牌招不進,參判李裕承進,參議朴齊敎在外未肅拜,左副承旨洪承憲進。
吏批啓曰,行判書閔泳穆牌招不進,參議朴齊敎在外未肅拜,小臣獨政未安,何以爲之?敢稟。傳曰,仍爲之。
以金晩植爲左尹,曺寅承爲敦寧都正,韓章錫爲弘文提學,趙定熙爲同義禁,金振龍爲典籍,金鶴善爲東學敎授,崔宗默爲軍器寺判官,吳鎰泳爲金城縣令,戶曹正郞金寅根姑爲仍任事,承傳。前判官李恒信今加通政,朝官年七十六加一資事,承傳。承文博士二單洪鍾協·李在祐,承文著作單李秉燮,故通德李用奎贈吏參例兼,故郡守李昇明贈吏議,故學生李延光贈僕正,已上協辦交涉通商事務李祖淵三代。
再政。以金容萬·張錫矩·李學魯爲假監役,洪鍾喆爲泰陵參奉,左尹單趙濟華,右尹單金晩植。
兵批,判書李鎬俊進,參判李啓魯在外,參議崔鳳九病,參知玄弼濟入直,右副承旨趙鍾弼進。
以金晳根爲同知,李敏宇爲兼訓鍊都正,梁柱華爲同訓鍊,白樂賢·徐載豐爲宣傳官,任龍準·金鎭民·權龜仁·黃浩德·劉仁晳·李秉偉·金聖烈爲五衛將,閔斗鎬爲曹司五衛將,金潤錫爲景福將,鄭義白·金應九爲慶熙將,金宏均爲訓鍊主簿,李奎象·李鍾淵爲守門將,副司果李命憲·李敏淵已上單付。
再改。以金明洙爲右衛率,李徹熙爲禁衛哨官,同知單金潤錫,僉知二單金聖烈·閔斗鎬。
三政。以金光默爲訓鍊僉正,同知單金應九。
四政。以李敎敏爲中樞都事,金光默爲全羅兵虞候,同知單鄭義白。
五政。以韓耆淳爲訓鍊僉正。
六政。以趙鍾稷爲訓鍊判官。
七政。以張玟汲爲訓鍊主簿。
左副承旨洪承憲疏,略曰,卽伏見吏曹參議臣朴齊敎陳疏到院者,以向日政牌之懸以不進,至承更招,歸咎於本院矣。只憑該曹吏之所傳,以致牌望之詿誤,滿心惶慼,不敢晏然,冒陳短章,以效自劾,伏乞鐫臣見職,勘臣當律焉。臣無任云云。省疏具悉。命招所重果何如,而如是做錯,極爲駭然,爾則推考。
吏曹參議朴齊敎疏,略曰,臣偶得難醫之疾,全廢生人之道,已屢年于玆,所以往歲,亦有略暴情狀者矣。近又證甚,萬無登途之望,臣自聞命以來,驚惶失據,若添病情,每有除命,輒以病辭,恐嫌飾讓,亦涉煩猥,猶不敢遽然陳達,以俟夫公評而已,卽伏見朝紙,則當日政牌之下,自政院,誤以臣爲不進啓達,至有更招之命,尤不勝悚懍之極,伏乞亟遞臣新授之職,仍治臣逋慢之罪焉。臣無任云云。省疏具悉。爾其勿辭,亦不必爲引矣。
吏曹參判李裕承上疏,大槪,亞銓新命,揆分不稱,敢陳披瀝之懇,冀蒙鐫改之恩事。答曰,省疏具悉。卿其勿辭行公。
上在昌德宮。停常參·經筵。
洪承憲啓曰,明日常參·經筵,取稟。傳曰,停。
傳曰,明日眞殿茶禮時,東宮當自內行禮矣。該房知悉,春桂坊及相禮,使之待令。
洪承憲啓曰,假注書金春熙,有身病,勢難察任,今姑改差,何如?傳曰,允。
傳曰,江原監司留待。
傳曰,江原監司入侍。
□□□金春熙改差代,以金基燮爲假注書。
司僕寺啓曰,兼內乘李奎顔,以其身病,呈狀乞遞,改差,其代,令該曹,口傳差出,何如?傳曰,允。
兵曹,口傳政事,以任興準爲兼內乘。
洪承憲啓曰,行都承旨李喬翼,軍國衙門進,行左承旨李應夏,不爲仕進,右承旨閔丙奭,內閣進,右副承旨趙鍾弼,式暇出去,同副承旨金善根在外,院中只有臣一人,伴直無人,右副承旨,所當牌招,而拘於廳規,不得請牌,何以爲之?敢稟。傳曰,牌招。
侍講院啓曰,卽接翊衛司所報,則明日眞殿茶禮親行敎是時,王世子自內行禮敎是時,有桂坊待令之命,而右衛率金明洙,左洗馬趙復永,以僚嫌,合三呈辭,不得備員進參云,何以爲之?敢稟。傳曰,右衛率金明洙,掌樂主簿洪鍾五,左洗馬趙復永,童蒙敎官金翊洙,竝令該曹,口傳相換。
兵曹,口傳政事,右衛率金明洙,掌樂主簿洪鍾五,左洗馬趙復永,童蒙敎官金翊洙,以上相換事,承傳。
洪承憲啓曰,右承旨閔丙奭牌不進,伴直無人,行左承旨李應夏,所當牌招,而拘於廳規,不得請牌,何以爲之?敢稟。傳曰,牌招。
以右承旨閔丙奭牌不進罷職傳旨。傳曰,只推。
癸未九月十二日□時,上御□□□。江原監司入侍時,江原監司尹宇善,以次進伏訖。
癸未九月十二日□時,上御□□□。召對入侍時,參贊官洪承憲,檢校待敎宋秉瑞,侍讀官洪鍾協,檢討官朴羲相,假注書金鴻爕,記注官李禧然,別兼春秋鄭誾朝,各持綱目第二卷,以次進伏訖。上曰,史官分左右。仍開卷。
上在昌德宮。停常參·經筵。
趙鍾弼啓曰,明日常參,取稟。傳曰,停。
又啓曰,明日召對,取稟。傳曰,爲之。
又啓曰,同義禁趙定熙,除拜後過三日,不爲出肅,依定式推考警責,仍卽牌招察任,何如?傳曰,允。
李應夏啓曰,假注書金基燮,謂有身病,今日廳座,不爲入來,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,從重推考。
兵曹啓曰,謹依判下成冊,今此獻陵·仁陵幸行時,元內吹金萬協等三十名處,木各一疋題給之意,敢啓。傳曰,知道。
禁衛營啓曰,駕前前排軍等處,謹依啓冊判下,賞木分給之意,敢啓。傳曰,知道。
禁衛營啓曰,睿前前排軍等處,謹依成冊判下,賞木分給之意,敢啓。傳曰,知道。
禁衛營啓曰,本營千摠崔致永,以前任昌原府使,尙在任所矣。領軍之職,久曠可悶,改差,何如?傳曰,允。
御營廳啓曰,御前前排軍一百三十三名,睿前前排軍一百八名等處,謹依成冊判下,賞木分給之意,敢啓。傳曰,允。
傳曰,公事不審之中官沈周鉉,罷職。
統理軍國事務衙門啓曰,鼓鑄銅鉛,隨其所需,自官計給,毋敢私貿以用,本有莫越之式,而挽近邊首工匠輩,罔念法意,私貿銅鉛云,此不可不痛禁乃已,從今除非官下外,銅鉛之擅貿者,施以私鑄之律事,分付京外鑄所,何如?傳曰,允。
義禁府啓目,金城別將尹世玉原情云云。傳旨內辭緣,泛稱遲晩,刑推得情,何如?啓除刑推議處爲良如敎。
義禁府啓目,司僕寺內乘權國鉉原情云云。傳旨內辭緣,泛稱遲晩,所當請刑是白乎矣,曾經內乘,勿爲請刑,載在法典,議處,何如?啓依允。
癸未九月十三日□時,上與王世子詣璿源殿。茶禮親行入侍時,行都承旨李喬翼,行左承旨李應夏,右承旨閔丙奭,左副承旨洪承憲,右副承旨趙鍾弼,史官缺一行缺檢校待敎宋秉瑞,以次侍立。時至,通禮跪啓請外辦,上具翼善冠·衮龍袍·玉帶·黑皮靴,出齋殿,通禮導上詣版位,跪啓淸四拜,上行四拜禮,王世子行四拜禮,通禮導上詣盥洗位,盥洗訖。仍導上詣第一室所,承旨監酌訖。仍詣神位前,北向跪,承旨奉香,承旨奉爐,上三上香,承旨奉盞跪進,上執盞以授承旨,承旨跪受,奠于神座前,上連獻三爵訖。次詣各室,監酌·上香·奠獻,竝如上儀訖。通禮導上降復位,跪啓請四拜,上行四拜禮,王世子行四拜禮,通禮跪啓請禮畢,大臣進前問候訖。上還入齋殿,仍命承史退出,諸臣以次退出。
上在昌德宮。停常參·經筵。
趙鍾弼啓曰,明日常參·經筵,取稟。傳曰,停。
李應夏啓曰,左副承旨洪承憲,今日不爲仕進,卽爲牌招,何如?傳曰,允。
傳曰,傳香承旨,馳詣宗廟·景慕宮,奉審摘奸以來。
奎章閣啓曰,明日,卽書香閣望奉審日次,臣進詣擧行之意,敢啓。傳曰,知道。
內醫院啓曰,掌務官朴鍾福,以其子內醫差下事,判下矣。依判下,前典醫監主簿朴大淵,內醫加差下,令該曹,口傳付軍職,冠帶常仕,何如?傳曰,允。
趙鍾弼啓曰,假注書金基燮,一向稱病,今日廳座,又不入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
趙鍾弼啓曰,行都承旨李喬翼軍國衙門進,行左承旨李應夏式暇出去,右承旨閔丙奭廚院進。左副承旨洪承憲牌不進,同副承旨金善根在外,院中只有臣一人,伴直無人,右承旨,所當牌招,而拘於廳規,不得請牌,何以爲之?敢稟。傳曰,牌招。
兵曹,口傳政事,副司果單朴大淵。
以左副承旨洪承憲牌不進罷職傳旨。傳曰,只推。
趙鍾弼啓曰,右承旨閔丙奭牌不進,伴直無人,左副承旨洪承憲,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以右承旨閔丙奭牌不進罷職傳旨。傳曰,只推。
義禁府啓曰,京畿水使李敎復狀啓內,靈興鎭前僉使李宜沔,不可以已遞,勿論其罪狀,令攸司稟處事,啓下矣。李宜沔,下去水原地云,依例發遣府書吏,拿來,何如?傳曰,待待命拿囚。
敦寧都正曺寅承上疏,大槪,敢陳援例之章,冀蒙遞改之恩事。省疏具悉,所請依施。
癸未九月十四日□時,上御重熙堂。召對入侍時,參贊官趙鍾弼,檢校待敎宋秉瑞,侍讀官李重德,檢討官宋伯玉,假注書金鴻爕,記注官白時洽,別兼春秋鄭誾朝,各持綱目第二卷,以次進伏訖。上曰,史官分左右。仍開卷。上曰,上番讀之。重德讀自王之爲名,止久不赦。上曰,釋義。重德釋義訖。上曰,文義奏之。重德曰,諡者,考其生時行跡之美惡而議定者也。臣安得以私其君,子安得以私其父哉?故孟子曰,名爲幽·厲,雖孝子慈孫,不能改已,始皇,度其自己之所行,不遠於幽·厲,故乃曰,死而以行爲諡,則子議父臣議君,甚無謂,雖除諡法,千古之公議自在,安得免其惡哉?上曰,當時始皇,豈有意於身後之美諡,乃一時姑息之計也,然而後世之譏議,將何以免之哉?諡法之除不除,果無益於始皇之爲始皇也。重德曰,聖敎至當矣。上曰,始皇用鄒衍之說,從所不勝爲水德,以十月爲歲首者,豈理也哉?國之存亡,都在於行政之善不善如何耳。重德曰,五德之終始,則始於伏羲之木德,歷少昊·顓頊·帝嚳·唐·虞·夏·商而至周,復爲木德,則鄒衍所謂周得火德者,失其次序,而秦之從所不勝爲水德者,尤爲不經矣。正朔之法,雖有三代之沿革,蓋夏正,萬古不易之法也,殷歲之首丑月,周歲之首子月,雖非建寅之義,丑是二陽之月,而地闢於丑,故曰地正也,子是一陽之月,而天開於子,故曰天正也。三統之迭爲歲首,卽聖人之所創制,而俱不違天地人三才之道,則何敢容議?而秦歲之首十月,甚無據矣。十月者,地支之終,而於卦爲坤,六陽消盡,純陰用事,豈可以爲歲首乎?上曰,始皇以爲,水德之始,事皆刻削云,誠以大體論之,爲國者可以德服人,豈可以力服人哉?始皇空務以力服人,無可取也。大凡行政之際,有仁恩私義之德,然後可以無敵於天下,而始皇則旣無德又無信,更何取乎?重德曰,誠然矣。始皇苟有一半分信義,則豈如是暴亡,而爲天下萬世之笑哉?上曰,下番讀之。伯玉讀自分天下,止十二萬戶。上曰,釋義。伯玉釋義訖。上曰,文義奏之。伯玉曰,秦始皇之分郡縣,銷兵器,一法度,徙豪傑四者,皆欲富國安寧之術,而三代之良法,變更太過,亦非實心仁政,則傳之萬世之願,只止二世,此皆始皇無實心有虛欲之致也。大抵爲政之道,莫如懋實心而去私欲也。上曰,始皇收天下兵,銷以爲鍾鐻者,其意何據?大抵國君行仁政,則天下兵器,皆爲我用矣。不行仁政,則兵器雖已銷盡,而天下豈無兵亂者乎?故仁政莫如修德行善,若論此則始皇可謂一愚昧之人也。伯玉曰,聖敎切當矣。是以孟子言,徒善不足以爲政,若仁政之本,先之以無私,兼之以剛毅勇斷則誠好矣。上曰,始皇徙豪傑於咸陽者,爲富强之計云,而富强之計,豈如是乎?若其中擇其可用之人材而用之則可也,只徙豪傑則又何用乎?伯玉曰,聖敎切當,而豪傑,非豪俊可用之士,卽今所謂饒富之戶,豪强之人,始皇初無用人之實心,而只欲富强者也。上曰,參贊官讀之。鍾弼讀自胡氏曰,止取士之法焉。上曰,釋義。鍾弼釋義訖。上曰,文義奏之。鍾弼曰,胡氏之論,可謂切至矣。以於是二字,凡七更端,而周家盛時,良法美規,反復論說,必以存天理遏人欲爲本,豈不休哉?惟彼秦皇,則變亂制度,竟未久安易治,詩云,不愆不忘,率由舊章,似此之謂也。上曰,自古天子巡狩,諸侯述職,乃不易之規也,周亦循其制建諸侯,又有仁政以施之,故享國八百餘年,而今此始皇,則變法度廢諸候,專尙暴虐,故纔過二世而止,胡氏之評,可謂切當矣。鍾弼曰,下敎至當矣。巡狩之禮,詳載於書經舜典,而歷代遵行,所以省方觀民矣。上曰,閣臣讀之。秉瑞讀自邦國之制廢,止誠盡制而已矣。上曰,釋義。秉瑞釋義訖。上曰,文義奏之。秉瑞曰,有功之臣,以諸侯封建,是常理之事也,是故三代之際,置之以公侯伯子男,各隨其功,賞而封之,子姓亦封之以國,枝輔蕃衍,各至千餘載,而始皇則統一之初,賞功若是其殘薄,群下之心,何可悅服乎?三代之制,無非不易之典,而一切反常,其如此,始皇之心,亦可知也。上曰,君民如天地,天地有四時,天地陰陽相通,然後萬物生成於其間,巡狩者,所以察民間之疾苦,述職者,所以達民下之壅滯,此眞好言也,秉瑞曰,聖敎至當矣。上曰,聖人制四海之命,法天而不私,盡制而不曲,防分天下之地以爲萬國,而擧英才共焉,此句節中,第一義也。秉瑞曰,聖敎已當,而英才之臣,賢聖之君然後,可以優得也。鍾弼曰,孟子云,得天下英才而敎育之三樂也,此果治道之先務矣。
上在昌德宮。停常參·經筵。
藥房都提調金炳國,提調金炳始,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候何如?王大妃殿氣候何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
進御加味地黃湯,自今日五貼式,日次製入事。榻前下敎。
趙鍾弼啓曰,明日常參·經筵,取稟。傳曰,停。
傳曰,瑞蔥臺時,東宮侍座之節,依例磨鍊。
趙鍾弼啓曰,弘文館提學韓章錫,旣入闕中,不爲肅謝,直爲出去,事甚未安,推考,何如?傳曰,允。
奎章閣啓曰,景慕宮望廟樓,今望奉審,無頉之意,敢啓。傳曰,知道。
兵曹啓曰,再明日親臨春塘臺·瑞蔥臺時,本曹堂上侍衛,當爲備員,而參判李啓魯在外,參議崔鳳九呈辭受由,不得進參,令政院稟旨變通,仍令該曹,以在京無故之人,口傳差出,待下批牌招,以爲進參之地,何如?傳曰,允。許遞。
御營廳啓曰,本廳千摠洪在愼,以前任永宗僉使,方在任所,上來尙遠,久曠可悶,改差,何如?傳曰,允。
兵曹,口傳政事,禁衛千摠單邊晉圭,御營千摠單李鍾晉。□□。
金基燮拿處代,以池錫永爲假注書。
趙鍾弼啓曰,行都承旨李喬翼藥院進。行左承旨李應夏不爲仕進,右承旨閔丙奭內閣進。左副承旨洪承憲牌不進,同副承旨金善根在外,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨洪承憲牌不進罷職傳旨。傳曰,只推。
傳曰,左承旨·同副承旨許遞,前望單子入之。
承旨前望單子入之,朴容大·吳益泳落點。
趙鍾弼啓曰,左副承旨牌不進,伴直無人,右副承旨洪承憲,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以左副承旨閔丙奭牌不進罷職傳旨。傳曰,只推。
癸未九月十五日□時,上御□□□。藥房入診入侍時,都提調金炳國。二行缺上曰,史官分左右。炳國進前問候,各殿問候訖。炳國曰,醫官待令,使之入診乎?上可之。醫官等以次診候,退伏楹外訖。炳國曰,脈候詳爲奏之。醫官等起伏奏曰,脈候左右三部調均矣。缺炳國曰,永宗之復設防營,爲甚海防增重而然,而以若凋殘去處,汔未成樣,依前以邊地窠定式施行恐好,故敢達矣。上曰,依爲之。出擧條炳國曰,卽見京畿監司金弘集所報,則枚擧龍仁縣令朴應鍾牒呈以爲,京司上納,盡入於舊逋,指徵無處,矯捄沒策,癸未條大同米,特許詳定代納爲辭矣。正賦法意,所重尤別,有不可遽議許代,而該邑素以殘弊之局,公納盡入欠逋,旣曰指徵無處,則與其徒擁虛簿,莫若趁圖淸帳,且有竹山·陽智可援之例,依報辭特爲詳定代納事,分付,何如?上曰,依爲之。出擧條
上在昌德宮。停常參·經筵。
夜自四更至五更,灑雨下兩,測雨器水深三分。
趙鍾弼啓曰,明日常參·經筵,取稟。傳曰,停。
洪承憲啓曰,假注書池錫永,時無職名,令該曹,依例付軍職,冠帶常仕,何如?傳曰,允。
兵曹啓曰,今九月十七日,武臣堂上祿試射日次,而瑞蔥臺相値,後日退行之意,敢啓。傳曰,知道。
兵曹啓曰,今九月瑞蔥臺時,入直禁軍等別將,當爲率領侍衛,而禁軍別將申桓,先入信地,不得擧行,以一番內禁將李敏皐,使之兼別將擧行,何如?傳曰,允。
吏曹,口傳政事,以申橚爲兵曹參判,鄭璣相爲參議。
吏曹,兵曹參議單玄弼濟,參知單鄭璣相。
傳曰,明日出宮門路,以拱辰門爲之。
傳曰,同副承旨許遞,前望單子入之。
承旨前望單子入之,閔泳韶落點。
洪承憲啓曰,臣與同副承旨趙鍾弼伴直矣。纔已許遞出去,伴直無人,左副承旨閔丙奭,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者,兵曹郞廳來言,明日春塘臺親臨瑞蔥臺時,別侍衛不可不備,而判書李鎬俊,先詣迎接信地,不得擧行云,何以爲之?敢稟。傳曰,次堂擧行。
又啓曰,左副承旨閔丙奭牌不進,伴直無人,新除授同副承旨閔泳韶,卽爲牌招,何如?傳曰,允。
以左副承旨閔丙奭牌不進罷職傳旨。傳曰,只推。
上在昌德宮。停常參·經筵。
吳益泳啓曰,明日常參·經筵,取稟。傳曰,停。
閔泳韶啓曰,來二十一日,朝參日次矣,敢稟。傳曰,停。
兵曹啓曰,謹依下敎,侍衛·陪衛與迎接軍兵等處,乾犒饋分給之意,敢啓。傳曰,知道。
禁衛營啓曰,謹依下敎,侍衛·陪衛與迎接軍兵等處,乾犒饋分給之意,敢啓。傳曰,知道。
御營廳啓曰,謹依下敎,侍衛·陪衛與迎接軍兵等處,乾犒饋分給之意,敢啓。傳曰,知道。
摠戎廳啓曰,本廳迎接將校·軍兵等處,乾犒饋分給之意,敢啓。傳曰,知道。
以司謁口傳下敎曰,惠商公局關防,令該曹造成以給事,分付。
傳曰,左右監督,乃親軍重任也,事體有別,不可無劃定規式,以從二品以上差除,有闕則將官來告政院兵房承旨,稟旨承批,頒傳令事,著爲定式。
傳曰,親軍監督,一依守禦使例爲之。
以慶尙監司趙康夏狀啓,進上黃栗,節序差晩,姑未及成熟,限內不得封進,惶恐待罪事。傳曰,勿待罪回諭。
以慶尙監司趙康夏狀啓,薦新進上柚子,節序差晩,未及成熟,而進獻日限,不敢違越,雖爲就中擇封,莫重包貢,不能盡誠,惶恐待罪事。傳曰,勿待罪事,回諭。
癸未九月十七日□時,上與王世子詣春塘臺·瑞蔥臺親臨入侍時,行都承〈旨李〉喬翼,行左承旨朴容大,行右承旨吳益泳,左副承旨閔丙奭,右副承旨洪承憲,同副承旨閔泳韶史官缺提學閔泳穆,檢校直提學金弘集,檢校直閣尹用求·朴鳳彬·徐相祖·閔應植,檢校待敎金永悳·宋秉瑞·趙東冕,以次侍立。時至,通禮跪啓請外辦,上具平戎服,乘輿出拱辰門,藥房提調金炳始,副提調李喬翼進前問候訖。宣傳官跪稟鳴金二下大吹打,又跪稟放起火三枝,旗幟三行分立,各營將臣行迎接禮訖。至春塘臺,通禮跪啓請降馬,上降馬陞座,黃門旗手又捍作門,宣傳官跪稟鳴金二下小吹打,少選,宣傳官又跪稟吹打止,宣傳官引兵曹判書·禁衛大將行參現禮,宣傳官·別監·壯藝監·軍牢·巡視手·內吹·吹鼓手等,分班吹頭訖。喬翼奏曰,兵曹判書·禁衛大將,監試次,仍留壇上,何如?上可之。宣傳官引兵曹判書及禁衛大將入就位,喬翼奏曰,參現禮時,禁衛從事官記罪,誤以御營從事官稟奏,不善擧行之當該承傳宣傳官,記過,何如?上曰,依爲之。出榻敎又奏曰,禁衛大將具完植,參現禮時按劍,記過,何如?上曰,依爲之。出榻敎宣傳官跪稟陞壇號令,放起火三枝鳴金二下,如法擧行,宣傳官跪稟陞旗號令,放起火一枝,亦如法擧行訖。宣傳官引各營將臣,行參現禮,喬翼奏曰,各營將臣,監試次,仍留壇上,何如?上可之。軍禮畢,仍命試射開場,隨駕軍校試放銃訖。命書傳敎曰,瑞蔥臺未畢試,明日待令。又命書傳敎曰,侍衛與陪衛迎接軍兵,令各其營乾犒饋,又命書傳敎曰,明日出宮門路,以拱辰門爲之。又命書傳敎曰,還宮,當自內爲之矣。該房知悉。承旨跪稟退錚,上還內,諸臣以次退出。
上在昌德宮。停常參·經筵。
吳益泳啓曰,明日常參·經筵,取稟。傳曰,停。
兵曹啓曰,瑞蔥臺未畢試,明日待令事,命下矣。侍衛節目與陪衛節目及寶劍·別雲劍侍衛以下各差備軍兵,陪衛以下各差備軍兵等,以今日侍衛人員及陪衛人員,仍爲使內之意,敢啓。傳曰,知道。
洪承憲啓曰,密符親納,例也,前江原監司南廷益,謂有身病,使其偏裨替納,事甚未安,推考,何如?傳曰,允。
兵曹啓曰,謹依下敎,待衛·陪衛與迎接軍兵等處,乾犒饋分給之意,敢啓。傳曰,知道。
禁衛營啓曰,謹依下敎,侍衛·陪衛與迎接軍兵等處,乾犒饋分給之意,敢啓。傳曰,知道。
御營廳啓曰,謹依下敎,侍衛·陪衛與迎接軍兵等處,乾犒饋分給之意,敢啓。傳曰,知道。
御營廳啓曰,肅靖門近處體城二間許頹圮處,今十九日爲始,改築之意,敢啓。傳曰,允。
摠戎廳啓曰,謹依下敎,本廳迎接將校·軍兵等處,乾犒饋分給之意,敢啓。傳曰,知道。
統理軍國事務衙門親軍左營監督李祖淵,右營監督尹泰駿。
癸未九月十八日□時,上詣春塘臺。親臨瑞蔥臺,未畢試試射入侍時,行都承旨李喬翼,行左承旨朴容大,行右承旨吳益泳,左副承旨閔丙奭,右副承旨洪承憲,同副承旨閔泳韶,史官缺提學閔泳穆,直提學金弘集,檢校直閣閔應植·南奎熙,檢校待敎宋秉瑞·趙東冕,以次侍立。時至,通禮跪啓請外辦,上具軍服,乘馬,出拱辰門,藥房提調金炳始,副提調李喬翼進前問候訖。宣傳官跪稟鳴金二下大吹打,詣春塘臺,通禮跪啓請降馬,上降馬陞座,宣傳官跪稟鳴金三下,吹打止,宣傳官引各營將臣,以次入就位,上命試射開場,應射諸班,以次入就臺前,應射訖。禁衛大將具完植記過分揀事。榻前下敎。仍命書傳敎曰,瑞蔥臺分所未畢試,令各其營試取。又命書傳敎曰,侍衛·陪衛與迎接軍兵,令各其營乾犒饋。又命書傳敎曰,還宮,當自內爲之矣。該房知悉。承旨請出信箭解嚴,上還內,諸臣以次退出。
上在昌德宮。停常參·經筵。
自開東至人定,灑雨下雨,測雨器水深一寸。
洪承憲啓曰,明日常參·經筵,取稟。傳曰,停。
傳曰,禮房承旨,馳詣宣武祠,奉審摘奸以來。
兵曹啓曰,瑞蔥臺未畢試,令各其營分所試取事,命下矣。今日當爲試放,而雨勢如此,不得設行,待快晴爲之之意,敢啓。傳曰,知道。
傳曰,政官牌招開政。
傳曰,檢校待敎宋秉瑞,馳詣華寧殿,奉審摘奸,仍詣健陵·顯隆園,一體奉審以來。
洪承憲啓曰,行都承旨李喬翼軍國衙門進,行左承旨朴容大不爲仕進,行右承旨吳益泳式暇出去,左副承旨閔丙奭,同副承旨閔泳韶內閣進,院中只有臣一人,伴直無人,同副承旨,卽爲牌招,何如?傳曰,允。
御營廳啓曰,瑞蔥臺未畢試,雨勢如此,不得開場之意,敢啓。傳曰,知道。
注書尹尙學病代,以成岐運爲假注書。
議政府啓曰,往在戊辰,因嶺伯狀啓,金山郡義倉設施時,晉州前兵使鄭煥升,與其姪喆基,辦納餉穀數爲千包,煥升則已蒙防禦履歷,喆基則亦蒙初仕調用,而尙未區處,不無齎菀之歎,有見酬賞之義,以相當窠,卽爲檢擬之意,分付銓曹,何如?傳曰,允。
傳曰,禮曹參判有闕之代,協辦交涉通商事務李祖淵除授。
傳曰,在外吏曹參議許遞,前望單子入之。
傳曰,左贊成閔台鎬,督辦軍國事務。
傳曰,在外秋判·工判·同義禁竝許遞,今日政差出。
傳曰,同副承旨許遞,前望單子入之。
承旨前望單子入之,金善根落點。
吏曹,禮曹參判單李祖淵除授事,承傳。
洪承憲啓曰,卽者,義禁府都事來言,時囚罪人權國鉉等,當爲議處,而判義禁金有淵有身病,次堂例不得擧行云,判義禁,卽爲牌招,何如?傳曰,許遞。今日政差出。
又啓曰,左贊成閔台鎬,督辦軍國事務事,命下矣。今日政下批,何如?傳曰,允。
又啓曰,同副承旨閔泳韶許遞,伴直無人,左副承旨閔丙奭,所當牌招,而拘於廳規,不得請牌,何以爲之?敢稟。傳曰,牌招。
又啓曰,臣吏兵批兼進之意,敢啓。傳曰,知道。
兵曹啓曰,今月二十日,禁軍戎器點考日次,而本曹有故,不得設行之意,敢啓。傳曰,知道。
吏曹啓曰,濬源殿參奉金昊鉉,以其身病,呈狀乞遞,改差,何如?傳曰,允。
吏曹啓曰,繕工監假監役官金容萬·張錫矩·李學魯,俱以身病,呈狀乞遞,竝改差,何如?傳曰,允。
有政。吏批,行判書閔泳穆牌招不進,參判李裕承進,參議未差,右副承旨洪承憲進。
吏批啓曰,行判書閔泳穆牌招不進,參議未差,小臣獨政未安,何以爲之?敢稟。傳曰,仍爲之。
以閔種默爲刑曹判書,韓圭稷爲工曹判書,閔致序爲戶曹參判,李恒信爲敦寧都正,金箕錫爲判義禁,尹泰駿·李源逸爲同義禁,徐臣輔爲同成均,李敏益爲廣興令,故學生魚若愚贈吏參例兼,故學生魚命能贈吏議,故學生魚在象贈僕正,已上協辦軍國事務魚允中三代。
再政。以曺錫輿爲判尹,任泰夏·柳聖祚·張東煥爲假監役,朴來七爲濬源殿參奉。成均博士單白時淳,學隷單莊錫泓,校書副正字李性默。
兵批,判書李鎬俊病,參判申橚病,參議玄弼濟病,參知鄭璣相入直進,右副承旨洪承憲進。
知事單金炳始,同知單劉仁晳,大護軍洪鍾軒·金蘊淳,護軍徐臣輔,副護軍曺寅承,副司果權昌燮·張基濂,副司正池錫永,已上竝單付。
上在昌德宮。停常參·經筵。
藥房提調金炳始,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候何如?王大妃殿氣候何如?中宮殿氣候,何如?臣等不任區區伏慮,敢來問安,竝此仰稟。答曰,知道,大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
洪承憲啓曰,明日常參·經筵,取稟。傳曰,停。
又啓曰,同副承旨金善根,時在京畿楊州地,斯速乘馹上來事,下諭,何如?傳曰,允。
又啓曰,開坐事,命下矣。新除授判義禁金箕錫,卽爲牌招,何如?傳曰,允。
傳曰,再明日眞殿茶禮,當自內親行矣。該房知悉,時原任大臣·閣臣·宗親·儀賓·二品以上入參。
傳曰,再明日眞殿茶禮時,東宮當自內行禮矣。該房知悉,春桂坊及相禮,使之待令。
以左副承旨閔丙奭牌不進罷職傳旨。傳曰,只推。
兵曹,口傳政事,副護軍單閔泳韶。
內醫院啓曰,駞駱粥,自十月初一日,當爲封進,依定式擧行事,預爲分付司僕寺之意,敢啓。傳曰,知道。
洪承憲啓曰,行都承旨李喬翼藥院進。行左承旨朴容大,行右承旨吳益泳不爲仕進,左副承旨閔丙奭牌不進,同副承旨金善根在外,院中只有臣一人,伴直無人,左副承旨,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
禮曹,來十一月初三日,行景慕宮冬享大祭,香祝親傳,取稟。奉敎恭儀。
注書朴岐勳病代,以李寅璧爲假注書。
傳曰,同副承旨金善根,令政院嚴飭,不日上來肅命。
洪承憲啓曰,卽者,義禁府都事來言,時囚罪人權國鉉等,當爲議處,金基燮捧供,而知義禁韓圭稷試射進,同義禁李源逸·尹泰駿未肅拜,只有判義禁金箕錫一員,不得開座云,試射進,何以爲之,而同義禁李源逸·尹泰駿,竝卽牌招,何如?傳曰,知義禁外,竝牌招。
傳曰,左承旨·右承旨,竝許遞,前望單子入之。
承旨前望單子入之,柳道彙·洪承穆落點。
傳曰,玉堂竝許遞,前望單子入之。
洪承憲啓曰,左承旨閔丙奭牌不進,伴直無人,新除授右副承旨洪承穆,卽爲牌招,何如?傳曰,允。
以左承旨閔丙奭牌不進罷職傳旨。傳曰,只推。
館學儒生沈魯正等聯名疏,略曰,嗚呼,有若文敬公臣金集,文烈公臣趙憲,文正公臣金尙憲,文純公臣權尙夏,道德學問,先賢之所推重,聖朝之所奬許,今日仰請之四臣陞廡,諸院復設,決有不然矣。尊賢而陞廡,乃是有國之常典,崇德而設院,亦是士林之公議,故惟我列聖,尊之至而崇之盡,則今日許允,又非創始之事,乃是繼述之孝,則復何難重於是乎?又況春宮邸下,年德漸長,睿學日就,則豈不是殿下前光于施,佑啓以正,繼絶學於去聖,開太平於萬世,其在是歟。伏乞廓揮乾斷,以副士林顒望之地,千萬幸甚。臣等無任云云。省疏具悉。疏辭出於尊賢之誠,而至若金文敬·趙文烈兩先正陞廡之論,厥惟久矣。實爲未遑之典,亦重其事尊其禮之義也。
參議軍國事務王錫鬯上疏。省疏具悉。所陳疏辭,論以時弊,多見切實,有可以裨補政法,甚庸歎賞。
上在昌德宮。停常參·經筵。
洪承憲啓曰,明日常參·經筵,取稟。傳曰,停。
又啓曰,來二十五日,朝參日次,而中宮殿誕日問安相値,頉稟之意,敢啓。傳曰,知道。
又啓曰,戶曹參判閔致序,除拜後過三日,不爲出肅,依定式,推考警責,仍卽牌招察任,何如?傳曰,允。
又啓曰,右承旨柳道彙,時在慶尙道安東地,右副承旨洪承穆,時在忠淸道槐山地,竝斯速乘馹上來事,下諭,何如?傳曰,竝許遞,前望單子入之。
又啓曰,卽者,義禁府都事來言,時囚罪人權國鉉,當爲議處,金基燮捧供,而知義禁韓圭稷試射進,同義禁李源逸·尹泰鎭,俱有身病,只有判義禁金箕錫一員,不得備員開坐云,試射進,何以爲之,而同義禁,竝卽牌招,何如?傳曰,試射外,竝牌招。
玉堂前望單子入之,應敎李肇信,副應敎李晩容,校理鄭在晉·姜鐸,副校理洪鍾永·趙南軾,修撰李起東·權載喆,副修撰吳有善·李大植落點。
朴容大啓曰,玉堂上下番俱空,事甚未安。新除授應敎李肇信,副應敎李晩容,校理鄭在晉·姜鐸,副校理洪鍾永·趙南軾,修撰李基東·權載喆,副修撰吳有善·李大植,竝卽牌招,推移入直,何如?傳曰,允。
傳曰,政官牌招開政。
吏曹啓曰,繕工監假監役官任泰夏·柳聖祚·張東煥,俱以身病,呈狀乞遞,竝改差,何如?傳曰,允。
吏曹啓曰,卽見前假監役官孫致仲子秀杓所訴,則矣父昨年七月初五日遭母喪,今六月初七日身故,而本職除拜,在於七月初九日云矣。職名不可仍置於政案,故勿施之意,敢啓。傳曰,知道。
承旨前望單子入之,朴周陽·柳落點。
傳曰,昌原府使有闕之代,通津府使徐衍淳除授。
吏曹,昌原府使單徐衍淳除授事,承傳。
閔丙奭啓曰,應敎李肇信,副應敎李晩容,校理鄭在晉·姜鐸,副校理洪鍾永·趙南軾,修撰李基東·權載喆,副修撰吳有善·李大植在外,玉堂上下番俱空,事甚未安。副提學未差之代,今日政差出,待下批,仍卽牌招入直,何如?傳曰,允。
兵曹啓曰,瑞蔥臺入格之類,別單書入之意,敢啓。傳曰,知道。
有政。吏批,行判書閔泳穆,參判李裕承竝進,參議未差,左承旨閔丙奭進。
吏批啓曰,副提學今當差出,而擬望之人乏少,外任竝擬,何如?傳曰,允。
以權膺善爲吏曹參議,洪鍾雲爲大司憲,李基正爲大司諫,宋圭元爲執義,李基肇爲司諫,李容稙·李起東爲掌令,金萬濟·盧德龍爲持平,趙東冕爲獻納,閔京鎬·鄭佑默爲正言,閔應植爲副提學,金明洙爲司饔僉正,金致相·陳龍根·金初順爲假監役,前假監役任泰夏今超通政,朝官年八十三,依法典加資。贈左參贊金相順,贈左贊成例兼,贈兵參金峻岳,贈兵判例兼,贈左承旨金允升,贈戶參例兼,已上,判義禁金箕錫三代。
上在昌德宮。停常參·經筵。
洪承憲啓曰,明日常參·經筵,取稟。傳曰,停。
朴周陽啓曰,右副承旨柳,時在京畿交河地,斯速乘馹上來事,下諭,何如?傳曰,許遞。前望單子入之。
又啓曰,同副承旨金善根,自鄕上來云,卽爲牌招,何如?傳曰,允。
承旨前望單子入之,金洛鎭落點。
朴周陽啓曰,明日傳香禮房承旨,當爲齋宿,新除授右副承旨金洛鎭,卽爲牌招,何如?傳曰,允。
以副提學閔應植牌不進罷職傳旨。傳曰,只推。
洪承憲啓曰,玉堂上下番俱空,事甚未安。副提學閔應植,旣有只推之命,卽爲牌招入直,何如?傳曰,允。
傳曰,發遣吏郞,諸執事淸齋與否,摘奸以來。
傳曰,奉審閣臣入侍。
傳曰,公事不審之中官金圭錫推考。
戶曹啓曰,時御所內各司,依定式,發遣本曹郞廳臣正郞金寅根,與兵曹參判臣李啓魯,佐郞臣具星喜,東所衛將臣□□□,西所衛將臣□□□,南所衛將臣□□□,北所衛將臣□□□,眼同看審,則姑無雨漏處之意,敢啓。傳曰,知道。
戶曹啓曰,時御所如干有頉處,從便修改之意,敢啓。傳曰,知道。
義禁府啓曰,時囚罷罪人李秉世·鄭在範等,贓至萬兩以上,謹依承傳內辭意,各嚴刑一次,訊杖第三十度後,李秉世,慶尙道河東府,鄭在範,全羅〈道〉求禮縣,竝遠惡地定配,而李秉世,以承傳內辭意,具罪目,依例發遣府書吏,押送配所,鄭在範,以流三千里定配,前罪目添書,今番承傳內辭意,依例發遣府羅將,押送于新定配所,何如?傳曰,允。
執義宋圭元,司諫李基肇,持平金萬濟,獻納趙東冕,正言閔京鎬等啓曰,請物故罪人榮國,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請黑山島減死定配罪人朴載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典焉。措辭見上請正犯罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上〈請〉謀反大逆不道罪人正實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人騷察等,亟令王府,更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙正,請竝施孥戮之典焉。措辭見上請黑山島圍籬安置罪人朴遇賢,亟令王府,快正典刑焉。措辭見上請金甲島圍籬安置罪人孫永老,設鞫嚴覈得情,快正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府,竝設鞫得情,快正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島安置罪人申㰔,令王府,設鞫得情,快正典刑焉。措辭見上〈請〉賜死罪人源進支屬,亟施散配,以正邦憲焉。措辭見上請羅州牧智島安置罪人金平默,亟令王府,設鞫得情,快正典刑焉。措辭見上請賜死罪人應準·會正支屬,竝施散配,以伸邦憲焉。措辭見上請濟州牧圍籬安置罪人尹相和,亟允鞫廳所請,快正典刑焉。措辭見上請賜死罪人顯德·采夏·載晩·秉昌·宇熙支屬,竝施散配,荏子島安置罪人李敏應,薪智島安置罪人吳夏泳,金甲島安置罪人尹冑鉉,古今島安置罪人姜凡秀,亟降明命,以伸王章焉。措辭見上請犯上不道罪人樂寬,亟施孥戮之典,俾洩公憤,以絶亂萌焉。措辭見上答曰,不允。
執義宋圭元,持平金萬濟等啓曰,新除授掌令李容稙,時在京畿加平地,掌令李基東,時在全羅道南原地,持平盧德龍,時在平安道定州地,請竝斯速乘馹上來事,下諭。答曰,許遞。
正言閔京鎬啓曰,請梟示罪人性世,亟施孥戮之典焉。措辭見上
正言閔京鎬啓曰,新除授大司諫李基正,時在忠淸道公州地,正言鄭佑默,時在慶尙道尙州地,請竝斯速乘馹上來事,下諭。答曰,許遞。
傳曰,臺諫竝許遞,前望單子入之。
義禁府啓目,假注書金基燮原情云云。傳旨內辭緣,泛稱遲晩,刑推得情,何如?啓除刑推議處爲良如敎。
義禁府啓目粘連,向前權國鉉亦,身爲掌馬之職,不善調習,致此萬萬意外驚悚之事,罪在瘝職,有難輕勘,施以定配之典,何如?啓,依允。
義禁府啓目粘連,向前尹世玉亦,禁松索賂,其數不著,因驚致命,供雖分疏,旣登繡論,法難容恕,以此照律,何如?啓,依允。
癸未九月二十二日□時,上與王世子詣璿源殿。茶禮親行入侍時,行都承旨李喬翼,左承旨閔丙奭,右承旨朴周陽,左副承旨洪承憲,右副承旨金洛鎭,同副承旨金善根,史官缺提學閔泳穆,檢校直提學趙慶鎬,直提學金弘集,原任直閣李鎬翼,檢校直閣尹用求·尹泰駿·洪殷謨·朴鳳彬·趙同熙·閔應植,檢校待敎金永悳·閔泳韶·趙東冕以次侍立。時至,通禮跪啓請外辦,上具翼善冠·衮龍袍·素玉帶·黑皮靴,出齋殿。通禮導上詣版位,跪啓請四拜,上行四拜禮,王世子行四拜禮訖。通禮導上詣盥洗位,上盥洗訖,仍導上詣第一室尊所,承旨監爵,仍詣第一室神位前。通禮跪啓請跪,上跪,承旨奉香,承旨奉爐,上三上香,承旨奉爵跪進,上執酌以授承旨,承旨跪受,奠于案,上連獻三爵訖。通禮跪啓請俯伏興平身,上俯伏興平身,次詣各室,監爵·上香·奠獻,竝如上儀訖。通禮導上降復位,啓請四拜,上行四拜禮訖。通禮跪啓請禮畢,大臣進前問侯訖。上還入齋殿,諸臣以次退出。
癸未九月二十二日□時,上御□□□。奉審閣臣入侍時,二行缺上曰,史官分左右。仍命奉審閣臣進前,秉瑞進前奏曰,臣承命馳詣華寧殿,殿內奉審則安寧,仍詣健陵之上,奉審則安寧,碑閣·丁字閣奉審則無頉,仍詣顯隆園之上,奉審則安寧,碑閣·丁字閣奉審則無頉之意,敢此仰達矣。缺
上在昌德宮。停常參·經筵。
夜自人定至開東,灑雨下雨,測雨器水深二分。
金洛鎭啓曰,明日常參·經筵,取稟。傳曰,停。
傳曰,禮房承旨,馳詣受香諸處,奉審摘奸以來。
金善根啓曰,禁衛大將具完植,摠戎使李奎遠,以東·南關王廟獻官,今方受香出去矣。具完植所佩命召,李奎遠所佩密符,何以爲之,而將兵之任,不可一刻無摠察之人,何以爲之?敢稟。傳曰,仍佩往來,兼察,置之。
禮曹,今九月二十五日中宮殿誕日陳賀節目還入,權停改書下。
以副提學閔應植再牌不進罷職傳旨。傳曰,只推。
金洛鎭啓曰,玉堂上下番俱空,事甚未安,副提學閔應植,旣有只推之命,更爲牌招入直何如?傳曰,允。
傳曰,政官牌招開政。
金洛鎭啓曰,吏曹參議柳膺善,疏批已下,卽爲牌招,何如?傳曰,允。
議政府啓曰,卽見忠淸左道暗行御史柳別單,則其一,外邑番保束伍,雖難一齊點案,所置砲軍與作墜軍,亟令精充其額數,辦完其經費,仍其舊而更加修整,兵墜將領中,選其尤曉方略者,派遣道內重鎭,另申講究,克圖實效事也,軍製之疎虞,莫近日若,先從虛額而精抄塡充,以熟諳技藝者,從當派遣,圖所以次第照鍊之方。其一,近年水災,莫如己卯,而永同·黃澗兩邑田畓受傷,尤爲甚焉,永同縣災結一百七十三結三十七負八束,黃澗縣災結五十五結三十二負七束,宜有曠蕩之恩,且各邑田畓之泥生新墾,可以執摠者,亦爲不少,而或隱漏於豪戶之結,或乾沒於猾吏之簿,不可不亟行釐整,新還記,無遺抄執,舊陳災,從實頉減事也,兩邑陳結,數雖無多,揆以壤賦所重,有難遽議,而窮蔀冤懲,不可不恤,令道臣到底査摘,待年分修啓,豪戶猾吏之隱匿欺冒,永作私橐,法綱所在,駭歎極矣。申飭營邑,自今秋無遺執摠。其一,合錄穀,自來秋捧糴時,一齊移輸于各面倉,擇置社首,句管磨鍊事目,一依社米例,切勿復入吏屬之手,使民自主,庶望其捄弊,關飭施行事也,別備米今雖告罄,社倉之規,行之幾年,民賴其效,今玆繡論,深諳便否,本道所在合錄穀,輸納社倉,諸般條式,仍前遵施事,關飭道臣。其一,民生困瘁,政令頹墮,吏逋成藪,公納愆期,不由於外任數遞,另飭銓曹,非有大□,勿爲遷改,使之久任事也,守令數遞,民邑百弊之攸萃,所以前後提奏亦屢矣。以瓜限前勿爲遷移之意,另飭銓曹。其一,各司上納情費,外邑邸吏稧房及吏胥減額事,已有減省廳關飭,而迄未奉行,上納情費,一向濫襍,從今以後,不卽奉行者,以判書有違律論勘事也,有減省之名,而無減省之實,此職由於法不立令不行故也,察其不遵法令者,切勿饒恕,則安有是也,掌職之地,責當有歸,更爲申飭京外。其一,沿海各邑稅米輸載,或有京船主下來,而該司之差送者,旣送而旋卽改差,至于二三次,中間紛挐,其弊甚大,漕納亦因是愆期,令該司各別擇送,勿爲如前換改事也,舟□司旣革罷也,故有賃納之擧,此則勿論。其一,忠州可興倉,卽忠州·陰城·鎭川·槐山·淸安五邑稅穀都捧裝運處,而領運差使員,以各邑輪回擧行矣。鎭川·槐山·淸安,旣罷去自納,只存忠·陰兩邑,而以陰城永定差員,則前日五邑所費,今以忠州一邑辦出,弊端不一,亦無都領運之義,自令忠州兩稅領運,依各邑自納例,使連原察訪替行,其所出色條米太,還付本邑,俾爲修城設砲之資事也,此事變更,非止一再,而繡單所陳,又復如此,關問道臣後裁處。其一,孝廉·學術·才諝薦試人,設有道臣守令之所明知,必須其邑校板薦,然後登剡之意,明定章式,通諭中外,以爲永久準典事也,校選邑薦,至于道剡,自是法例,而若反是,則豈不欠於旁求之義哉?嗣後則必恪遵無違之意,申飭本道。其一,沃川幼學李冕翼,學術局器,可謂近世通儒,合有特異之典事也,依已例,令該曹稟處,何如?傳曰,允。
議政府啓曰,卽見忠淸右道暗行御史李容鎬別單,則其一,各樣上納,皆有常限,而惟意愆滯,經年閱歲,積逋成藪,淸帳無期,以癸未條爲始,定行新式,而因其原定月當,著爲新頒節目,違限官吏,依法勘處,一或過當,則不須關促,必於開月朔朝,本衙門堂上,直納草記,切勿容貸,各司情費,以減省廳節目爲準,俾無敢絲毫濫索事也,各項公納,程限莫越,一或愆淹,當律自在,又何必另頒新式乎?竝與情費濫討,而按法不撓之意,甘飭各衙門。其一,籍政解弛,統法不嚴,浮浪之徒,隨處容接,竊徒之患,種種駭聽,另飭京外,申明舊規,毋論班常,一從家産,五家作統,每統各有統首,每里擇定統長,嚴加團束,互相糾察,所管統內移去移來殊常之類,必以公文照憑,如無公憑,切勿許接,聞官處置事也,籍政統法,有國先務,此而蕩弛,他復有何說?方當講究條式,申明行會。其一,各宮房免稅,勿以結數排定於各邑,計其常受石數,自戶惠廳所捧兩稅中,直爲出給事也,宮隷之船頭勒奪,大斛濫捧,業已屢遭嚴飭,如有更犯,則照法重繩,斷不可已。其一,各營所納移劃結作米,所謂江主人,執留元穀,討索情費,多致元納之不足,江主人,自今永革,而移劃米則勿以石數,排劃於各邑,直就惠廳所捧中除出分送,結作米則邑有當納之摠,年各不同,隨其所納,亦自惠廳,一依年前定式,都捧出給事也,惟在各軍門之操制禁束,以此捧甘申飭。其一,舟師十八邑鎭搜討軍名色,全無其實,徒致民邑之弊,自今永爲革罷,荒唐船則只使各其面里任,隨時瞭察,面而聞官,官而報營事也,搜討之爲弊,在所當禁,而其革其存,令道帥臣量宜措處。其一,水營砲軍,往在壬申創設,攔後三百名,每二十名式輪番磨鍊,而其後列邑,一不塡代,每當期會,應點無幾,領將輩憑藉誅求,實無所補,而其費則米爲百餘石,錢爲數千金,攔後名色革罷,選所營下居民壯健者,限一百名,設爲校羅,以此錢米,量宜排料,隨隙鍊習,則營有可恃,民有省弊,令道臣爛商矯革之方,狀聞後擧行事也,養兵,緩急所恃,而實無所補,則其將焉用,雖曰,樵丁牧豎,亶在乎組練之得宜,今若罷攔後軍而選營下民,則果能有十分勝效乎?關問道帥臣而處之。其一,保寧自罷邑屬營以後,令出二門,民有兩役之苦,吏有奔命之勞,自營距府,爲二十里程,凡干擧行,不無遲滯,其爲難便,指不勝屈,□吏呼籲,不止一再,前此繡啓,亦嘗有請復之論,今若分設,則民得省弊之效,營有居重之體,令廟堂稟處事也,營府分設之論,曾有繡單,且有儒章,今又所陳,如是纖悉,其窒礙難便,亦可想到,分付道臣,爛商具意見登聞。其一,濟州及全羅左·右水營出來槍柄加作木等物,自該道直納京司,而十餘年來,處付於本道水營,分排沿邑,執船運納之際,每邑襍費與船價斂民,小不下四五百金,若有不時運木之役,則所費爲數千金,最是海戶難支之瘼,依前使該道直爲運納,如有不時運木之役,自役所計數結價,執船運去,不然則統同沿陸,分懲其費事也,已知其弊,有勿爲責納之行會,自當依此擧行。其一,各邑川浦之全無形址,永不起墾者,或爲百餘結,或爲數百結,而幸有當年劃災,則包入其中,苟且混俵,不過幾分之一,若當無災之時,則全數白懲,民莫支保,尤其中多有無主之結稅,橫侵於不關之該里,特許更爲摘奸,從實登聞後,準數蠲頉,仍令着力勸耕,隨其墾闢,次次還錄事也,縱有川浦之災,原無永陳之法,而民隱攸關,不容不軫念,待年分修啓,當有斟酌措處,査報與漏結,使之一一執稅。其一,各邑私屑販,卽冒禁潛設者,而巡營營屬輩,藉托補弊,勒奪付屬,創出無前例納,輒以常年稅錢,納賂于主幹幕所,圖得付屬之後,永作渠物,年年收稅,幕裨則甘心而聽,營屬則甘利而囑,由是而潛庖殆同弛禁,各邑場庖之官廚補用者外,巡營屬補弊名色,一竝革罷,如有付囑者,施以徒年刑配之典事也,犯屠之禁,爲其耕作,而然而謂以補弊,許多設庖,揆以法意,卽可寒心,這這嚴坊,無敢有解弛之嘆,而干囑設庖者,隨其現發,勘以刑配。其一,巡營所用襍物,分定各邑,取用本色,大爲民邑之弊,更以代錢,從時價恒定收捧,曾有啓下定式,而近年謂以物價之高騰,每兩頭六錢式,數外加捧,至近五千金,多有斂民之資,纔經彌罷,旋卽復設,以添該色任賴,若有所用物種,則卜定各色,責納本色,不給本價,報縮內除,嚴辭關飭成節目,反貼下送,如有數外加用之物,必以時價,自營貿取事也,時價恒定,旣著定式,則數外加捧,以添任賴者,參以事面,豈容若是,從今以後,一例定式施行。其一,各邑官廩中油淸紙筆墨等價米,卽諸寘大同中舊米名色,而每石以代錢三兩劃給,則其邑倅,固當依此取用,而三兩條出給該邑,苟充上納,必以新米中計石責約,有若元定之需米,以致該邑之生逋,或以代錢分給民間,收捧本色,怨聲狼藉,別般痛革事也,以舊米換新米,則於斯之間,利於何而害及於誰乎?該色不食之逋,亦豈可不恤乎?嚴飭列邑,亟令痛革,而如或有襲謬之守令,自本道啓聞論勘。其一,各邑官用物種之必遵時價,年前有朝飭,而邑倅則藉其邑例,價歇爲利,責納各種,無所限節,及其會計而減削,且各庫加下,多至數千金,而仍不報給,以致廚庫任掌輩逋藪,嚴辭關飭,先自巡營,凡係官用物種,一從時價,更爲恒定,各成節目,反貼下送,如有違越不遵者,卽罷其官,施以贓汚之律事也,此與上款條陳,一般無異,現發之守令,亦爲啓勘,而成節目報本府,反貼施行事,知委道臣。其一,林川郡己卯條均役廳未納米太四百九十五石零,執籌船人,謂京費比增,斛內不足,仍留浦倉,經年腐傷,庚辰條移劃大同米與廣興倉納米合八百七十餘石,或因情費加入,或因吏逋民未捧,尙此愆納,扶餘縣辛巳條別營內需司未納米合一百九十八石零,準載到泊,未及上納,而以宮納米補縮名色,見奪於宮肄,以致無面,上項兩邑舊未納諸條,特許詳代事也,連因道報,許其詳代者,亦已多矣。而扶餘入於其中,今無更論,至若林川之不爲竝擧,必有措處之方而然,置之。其一,近來公行濫把,下肄誅求,殆無限節,而京捕校之出沒行惡,尤有甚焉,各驛渙散,絶站在卽,亟令該曹,別立條規,頒行新式事,各驛之弊弊難支,極涉悶念,而濫把與誅求,何不猛察而痛禁乎?此後則這這指名馳報,按法懲治。其一,舒川一境之以丘爲姓者近數千人,而年前丘鎭圭爲名者,不得於門內,敢懷不逞之感,謂以渠姓之觸犯大聖諱字爲未安,改丘爲具之意,雇人擊錚,依願許施,而一箇悖孫,行此圮族,數千丘民,無故易姓,反有徵斂,擧皆敗亡,特爲分付禮曹,行關本道,卽彼諸丘依舊復姓事也,事實旣如此,令禮曹,關問本道後稟處。其一,牛痘之法,創自西醫,百試百驗,萬無一失,誠爲活人之良方,故以査懲二千九百餘兩,設置牛痘局於錦營營底,使嶺醫敎其術,所用器械,諸般應備,皆有料理措劃,亟令內醫院,行關該道,期圖善終之效事也,有試輒驗,不勸自應,且旣設局敎術,竚觀來效,先自營邑,隨宜勉飭。其一,林川幼學李溟翼,扶餘幼學閔泳龍,洪州前司果金寯根,前承旨鄭憲朝,德山幼學閔載坤,學行嘉尙,扶餘孝子故士人徐鎭文,錦營孝子故營吏金德潤,竝合施褒贈之典事也,此則依已例,令各該曹稟處,何如?傳曰,允。
議政府啓曰,卽見全羅道暗行御史朴泳敎別單,則其一,挽近各邑凋弊,民多困瘁,稅多愆納,職由於各該倅之或溺職,或數遞,或曠官之致,從玆以往,令該曹,各別擇差,限五年勿許遞改,受由一款,除非共知之大故外,一切勿許,俾責成效事也,數遞則迎送之瘦弊可念,久曠則事務之瘝隳可悶,況乎罷軟溺職,則民邑之害,有不可勝言,申飭銓曹,隨闕擇差,瓜限前勿爲遷移,由暇則亦毋得輕許之意,行關道臣。其一,各邑民庫,卽爲民設置者,而近來百弊層生,京司求請,營門卜定之當官下者,輒下民庫,所謂該色,夤役作奸,倍加濫下,結戶排款,看作歲課,窮民末由支保,各邑民庫,另作官庫之意,成給節目,更爲申明知委事也,民庫濫下,誠一矩瘼,自官勘下,何可混歸於此?而該色之從中舞弄,極涉駭然,從今以往,另作官庫,民斂一款,永爲嚴防事,一依繡衣節目施行。其一,丙丁飢癘,人耗地盡,無邑不然,而其中陳結之迄未起墾者,羅州爲二千六百九十結,光州爲一千二百十結,順天爲六百六十結,靈巖爲七百十四結,萬頃爲一百八十三結,沃溝爲五百十五結,扶安爲二百五十結,咸平爲四百二十三結,徒念國計,不恤民隱,則旣集之民,必當還散,已墾之土,亦當復陳,無亡結中白懲隣族者,關飭道臣,另加査櫛,從實執摠,限五年特許蠲稅,排□復摠事也,近來結政之有陳無起,固理外也,各樣隱漏者,令道臣嚴飭各邑,到底査櫛,一一執稅,而上項十邑陳結之眞箇冤懲者,待年分從實修啓,以爲量處之地。其一,羅州結摠,甲於一省,而經歉以後,民力疲弊,邑樣蕭條,每年稅捧,自爾愆滯,自己卯至辛巳,已裝發未考尺者,爲二萬二千八百十四石,尙未裝發者,爲八千二百七十三石,沙格弄奸,小吏犯逋,當分輕重,依律勘斷,而所犯諸漢,或死或逃,且其族戚難辦,指懲無路,在逃未捕者,關飭道臣,多岐跟捕,照法勘處,逋穀八千二百七十三石,特許詳代,限年排納事也,正供所重何如?而拖越程限,竟致欠逋,法綱所在,萬萬駭惋,在逃未捕之逋吏,刻期詗捉,按律處之,逋穀營邑,更加査覈後狀聞。其一,羅州稅大同船爲十六隻,每年春雖以京江船執籌,有初再運區別,而再運船不能齊致,拖至秋冬,穀物自歸消融,輒致葛藤之□,今若只責賃裝,不思變通,則莫重上納,轉益愆滯,而本邑濟民倉,卽一大浦港也,綾州·南平兩邑稅穀之其捧其裝,皆在此浦,合寘漕倉,某樣辦財,新設漕倉,擇差沙工,漕船限二十隻,特令造成,依法聖·群山例,別寘差員,羅州·綾州·南平三邑稅穀,專管督捧,三月裝載,四月上納,則吏奸邑弊,自可防杜事也,已設之倉,弊猶難支,新創之倉,果能着效乎?關問本道後裁處。其一,直上納邑稅大同,以賃船變通,而每隻容載,多不過二三百石,各邑稅穀,雖以執籌船,每石千石磨鍊,猶過百餘隻,而今以一隻應載之穀,分裝於近十隻,則賃船之數,當爲八九百隻,如數賃得,實無其路,且以年前賃納邑觀之,沙格監色,俱是生手,冗費倍蓰,元納欠縮,非但上納益滯,亦當民邑俱弊,賃船一款,特令還寢,分付戶惠廳,以京船依前執籌上納事也,舟橋司旣革罷,執籌一款,自在勿論,則賃船輪納,事勢之不得不然,操飭各該邑,使之斯速裝逞事,分付道臣,至若情費之科外濫討,各別禁斷之意,甘飭于戶·惠廳及各營門。其一,三漕倉稅斛,原有定式,而式年久行用,全板破傷,或暗地容奸,四隅動退,容入太濫,民怨頗多,以鍮斗鍮斛,屢回較量,定式外加入條,一切減削,使不得如前濫觴,而稅賦上納之每年虧欠,職由於京各倉情費過濫,斛子稍大故也,情費,旣自減省廳,刊板行會,斛子,亦以鍮斛較正,依法改造事也,情費事,已悉於上項覆啓,而京各倉斛子之稍大者,使該衙門,詳察校正。其一,邑襍役米,郞官況與邑屬上下者,而挽近各邑,不念民情,輒責高價,其所督刷,急於正供,故參互折衷,每石九兩式收捧之意,成給節目,而發關該道,使之永遵事也,旣有繡衣之參酌節目,依此施行事,知委本道。其一,各鎭營,旣已分數存革,而全州則在於營下,爲弊稍少,羅州·順天則監營截遠,前後作弊,民怨狼藉,順天鎭營,雖幸革罷,羅州鎭營,移設於全州鎭事也,島陸之間,致滋民怨,由於距營踔遠而然,依繡單移設,而時營將,令該曹更爲下批。其一,吏鄕任賴,卽一痼瘼,而挽近邑倅,認作應例,校任·鄕任,惟賂是視,朝差夕改,至於吏輩差役之際,或使吏房,都數成興感,使冊傔別岐紹介,釀成逋根,害及窮民,虧欠上納,令廟堂嚴飭事也,所謂吏鄕任賴,果是不廉之甚者也,如有現發,則視贓律加倍勘處之意,著式遵行。其一,山城餉穀全乏,軍器一無可用,而所謂鎭將,徒榮其身,空費餼廩,各山城別將,一竝革罷,申飭該邑倅,使之兼管事也,築城而無人,則是等棄也,饋餉備械,惟在乎修擧之如何?且別將之團束,亦在於管轄之地,以此關飭。其一,左水營休番錢每年遺在條一千二百餘兩,移屬兵庫,都數爲六萬一千六百餘兩,而或爲閫帥加下,或爲吏奴所逋,徒擁虛簿,便成鬼錄,雖欲刷充,萬無其路,逋魁生存者,依律懲勘,舊逋特許蕩減,自明年爲始,休番錢在條一千二百兩,特付該營,俾保支放事也,番錢之夥數乾沒,揆諸法意,誠甚駭歎,逋漢這這査懲,照法作處,加下之閫帥,亦卽按簿修報,以爲督捧,而其中無憑鬼錄之不得不蠲蕩者,一體報府。其一,軍布戶排,非不便民,而木價作定時,官不致察,吏緣售奸,惟意濫捧,徒增民弊,從今以後,砲保與各軍木,竝以代錢,分等定價,永永代捧,每戶所排節目恒定事也,軍布之錢木參半,卽事目也,如値綿歉,則道臣據實陳聞,廟堂量宜許代,亦法例也,其何以硬定代錢乎?若乃吏屬之售奸,貽弊營邑,別般察禁事申飭。其一,海南幼學李喜冕,全州幼學高龍鎭·張文逸,學行俱著,孝子泰仁故士人鄭昇容,烈女全州柳俊根妻金姓,合施綽楔之典,孝子寶城故閒良林馨國,孝子金堤故士人金永坤,合施贈職之典事也,此則令該曹稟處。其一,全州文官李鳳九,前年軍擾以後,與興德李復榮,潛設駐所五六處,散財數萬募衆,幾設計擧議,指揮未定,而聞還御之慶,蹈舞撤歸,似此忠義之人,合有褒賞之典,全州文官金昌錫,出沒京鄕,興訛造訕,全省搔動,若不嚴懲,人心難定,而係是朝官,令攸司,依律科治事也,兩人之其誠其義,深庸可嘉,李鳳九加資,李復榮相當初仕調用,金昌錫,繡單中臚列旣如此,令該府拿處,何如?傳曰,允。
議政府啓曰,卽見慶尙左道暗行御史李道宰別單,則其一,本道糴弊,最甚於他省,而移貿旣革罷,不容不亟圖善後,道內新舊逋還,另行査櫛,難刷者蠲蕩,可糴者督捧,歸之實數,均俵列邑,名以社還,春分秋斂,一依社倉式例,永作民穀,略收其耗,京外給代,則原還耗作錢二十一萬六千餘兩,今從壬午時起結排斂,則每結不過一兩八九分,且査得隱結,一體排斂,則多不過八九錢,還瘼可革,蕩逋歸結,更設社還事也,移貿名色,自來還民之厲階也,所以有昨冬永革之特敎,而虛留白懲,在在皆然,此若荏苒推度,將至救□無術,凡蕩還之明核,排結之均精,隱漏之査櫛,社倉之程式,且夫刷逋之可以嚴督者,竝令道臣,爛商講究,消詳論理登聞,以爲從長稟處之地。其一,軍案磨勘,今旣革罷,邑屬軍保之冗濫者,亦已逐條減削,而邑吏則循私存拔,村民則避役隱漏,更爲査括戶摠,平均排役,別砲軍則一一嚴飭,使之鎭闕課試,推給朔料,而如不另行操束,囫圇之弊,恐復踵生,竝申飭道臣事也,戶布之役,均其役也,軍案之革,念其費也,若其隱期之査括,虛闕之塡充,以至鍊藝排料等節,繡衣旣已築底操飭,依此遵行,毋敢更有蕩弛之弊事,行關道臣。其一,本道量田,爲百有餘年,字號紊亂,卜數眩幻,今若査括冒頉,優可塡補白懲,全省改量,則別般生財,然後可以議到,而各邑隱結,雖經壬戌庚午兩次自首,亦多隱漏,冒稱川反,圖免稅納,起墾田土之過限漏稅者,無邑無之,先從隱結,而在在自首,冒頉免稅,亦有査得,常年條付之量費,不足條雖至結斂,民必樂從,旣量之後,京營勘情,一切勿論,隱結頉結,仍付實結事也,二十年一改量,法典載也,庚子以後,仍不修擧,六等不無陞降,四標亦多變遷,吏奸由是而漸滋,民隱由是而愈甚,全省之一時竝量,雖不可遽議,今年明年次第經紀,則豈無方便措處之道乎?以此申飭營邑,且以隱結事言之,壬庚兩年之自首,不至若□而塞責而止,土豪邑厲之偸匿冒頉,則固自如矣。事之駭嘆,孰甚於此,嚴飭道臣,無遺査剔,以補經費及量費,旣量之後,京外情債,竝爲嚴防事分付。其一,本道漕運,法久生弊,數年以來,創行賃船,比之造船,雖曰省弊,纔過一年,弊復如前,而近自館所,有風帆船賃載之例,故探其容載,計其賃價,千石賃價,不至三百石,速往速來,有非漕船賃船之可比,今若貰得幾隻使船,則用彼艦長裝漕後,只使勤幹色吏,掌其鎖鑰,約日到泊,則許多弊端,不祛自祛,關飭道臣及萊府,使之定價賃載事也,挽近漕輸之弊到劇處,已所稔悉者也,今此繡論,非無意見,係是創例,令道臣詳探便否於萊府,以圖便宜載運之方。其一,東沿各邑海浦之弊,甚於陸弊,冬月令進獻物種,自有定制,而禮吏外,又有海監名色,憑公營私,責捧倍蓰,殘民渙散,故沿邑海監,一竝革罷,進上物種,依謄錄釐正,應行邑役,精略磨鍊,而如無別般申飭,則復襲前謬,難保必無,行會道臣,嚴杜後弊事也,海戶異於陸民,以寸鱗尺腮爲契活者,營邑下屬之憑藉誅求,罔有限極,哀彼無告之類,其何以奠保乎?各項弊瘼,繡衣旣皆釐革,遵此施行,而苟欲有毁畫之歎,則論責所及,營邑惟均,以此關飭。其一,各驛凋殘,幾至絶站,而大小公行之夫馬濫把無節,各營下屬之無草料往來者,責騎討食,所謂外驛都長,本無沾浼,而吏兵房輩,稱以筆債,夥數勒捧,盡奪公物,立馬時有賂,則頻□能售倍價,無托則騏驥不直一錢,從今以後,嚴飭各驛,痛革前謬,復有此弊,則該察訪,摘發啓勘事也,置郵,所以傳命也,而無其馬則無其驛,是豈細故也哉?繡單所陳,纖悉無餘,如復有此等弊端,該察訪,畫卽啓聞罷勘,濫把與討索之下屬,切勿饒貸之意,行會另飭。其一,各邑守令之吏任捧賂,視同廩況,隨窠豐薄,刮盡餘瀝,吏輩之行賂圖差者,欠逋公錢,剝割民膏,上納積滯,邑弊孔劇,無論各營鎭守令·察訪,若有吏任捧賂者,隨其現發,道臣啓聞論勘,施以倍贓律事也,吏任捧賂,曾所未聞,其在簠簋不飾之義,不欲索言,而貽羞傷廉,誠莫此若,而公貨之偸弄,民産之侵奪,無不萌於是,是豈非敎猱而升木乎?從玆以往,如有以此現發者,視贓律加倍勘處事,分付金吾及該道。其一,各邑官需米及油淸紙地價米,有本色邑,有代錢邑,而每多濫捧,民役不均,故詳覈減定,而悠久施行,恐未可必,竝參互豐斂,畫一定價,成給節目之意關飭事也,此亦大關民弊,故曾有禁飭之朝令,而繡衣措處,深有商酌,依此成節目遵行,而或有違越之守令,則道臣這這廉察,隨聞論勘。其一,大邱戶曹納丙子條米代錢三萬一千餘兩,或災民流離而未收,或逋吏死亡而難捧,或散送而差人乾沒逃躱,俱是靡有親戚,指懲無處,七八年之間,區處沒策,關飭道臣,爛商措處事也,纔有道臣陳啓,當量宜稟覆。其一,各邑所納尙衣院畜羊毛代錢,自有年例定數,別等卜定,則非每年恒有之事,而近來統一年別卜定,多或至十餘次,色吏輩又濫以倍蓰斂民,此後則年例所納外,別卜定一款,切勿擧論之意,分付該院事也,項於邑瘼別單中,以每年只一次收納之意,有所啓下行會,不須更論。其一,東萊畫給米九千石分劃之際,每多稍遠之邑,輸運之間,縻費不少,擧皆違越月當,延拖經歲,從今以後,以該府附近幾邑,分數排劃,歲爲恒定,月當則依曾前下納例,以四月爲限,而過限守令,自萊府摘發狀聞,直請論勘事也,邊門重地,凡百需用,專靠於此,此而乾澆,將何着手,如是定限,而又若拖越,則該守令,自萊府直爲論啓請勘事分付。其一,大邱進士徐贊奎,篤行孝友,宜有擢用之典,盈德故義士申虬年,貞忠義烈,合施旌貤,豐基幼學都始復,誠孝素著,宜加褒美之典事也,此則令各該曹稟處,何如?傳曰,允。
議政府啓曰,卽見慶尙右道暗行御史李永別單,則其一,道內結政量案旣久,沃瘠變幻,經界不正,賦役不均,先就結弊尤甚處,次第改量事也,改量,卽係不可已之大政,而苟一時竝擧,則實有事巨力綿之嘆,以漸次行之之意,有所稟覆於嶺左繡單,今不必架疊。其一,還穀自壬戌以後,未免虛錄,糶糴無幾,逐年減摠,莫可收拾,且移貿革罷,弊當更張,其中各邑排納穀各樣錢給代充補米,京外支放緩急之需,列邑逋還振刷之方,元還摠均排之節,道臣·邑倅,爛商措劃,次第釐正之意,發關道臣事也,移貿名色,雖已革祛,外他糴弊,轉至末如,諸般矯捄之方,令道臣講究論啓事,已於左繡別單,有措辭覆啓者,待狀聞稟處。其一,漕運二十邑,分作三倉,以昌原,晉州·密陽等三邑,爲都差邑,管轄其所屬邑矣。近以都倉之弊,至有分倉之擧,而分倉之弊,反甚於邑屬奸弄,船主欠逋,宜置都倉,申明舊規事也,分倉而有分倉之弊,都倉而有都倉之弊,所以詢議而更張之也,今亦依此單辭,關問便否於道臣,以爲裁處之地。其一,道內沿海各邑魚鹽藿船隻等稅,卽均役廳上納者,而近來海弊漸滋,漁戶凋殘,冤懲疊稅,不一其端,加現新起之隱漏者,破亡陳廢之白懲者,令道臣·邑倅,査櫛存減,毋至有不均之弊事也,漁鹽船盆之加現則執稅,陳廢則免稅,自是法例也,另飭列邑,從實査櫛,俾無見漏冤懲之端。其一,各浦口百一稅名色,庚午以後設施者,而砲料添補條七千三百兩外,俱是冗費之數,近多疊稅之端,所謂百一稅,永爲革罷,該營砲料,從他變通事也,年前因繡論,以禁止之意,旣有行會,則一直收捧,致滋民怨,寧有如許事體乎?自今一切痛革,而砲料則從他措劃事,行會嚴飭。其一,統營還餉穀之布在嶺南者,折米爲十萬石,而山邑則詳定作錢,沿邑則本色取用,而本色價收捧,殆無限節,民不堪命,統還穀耗米中,本色作錢之數,減定於漕米時價之內,俾爲沿民均沾之澤,且統營便分錢所負軍民,已作身故,橫懲隣族,轉至痼瘼,特許蠲蕩之意,發關該帥臣處事也,該閫之餉穀耗與便分錢,爲民切骨之冤,厥惟久矣。今玆所陳,儘有商量,嗣後作錢,較諸漕米時價,必爲減定便分錢之橫懲與難捧者,査簿蠲蕩,而形止竝卽報府事,分付帥臣處。其一,大邱府,一自丙子大歉之後,流亡居多,丙子條戶曹上納未刷錢,爲二萬七千四百九十餘兩,而盡是指懲無處,舊還米八千七百餘石,亦流來無面之逋,而卽前道臣査實狀聞之數也,兩條錢穀之自邑措處,實難議到,其從長措劃之方,令廟堂稟處事也,此已有道臣狀聞,而錢數與道啓有相左,抑未知何故也,第當稟覆行會。其一,星州處在沿江,流來浦落,未蒙頉災,每結三負式,逐年加排,充補不足之數,而結稅之科外加斂,實係民隱,上項加斂結二百七結十負五束及未蒙頉結各面九十七結九十九負四束,特下蠲恤之政,俾無冤懲之弊事也,民隱攸關,不容不軫恤,令道臣年分修啓時,詳査登聞。其一,晉州昌善牧場屯稅,每結所捧,較諸正供,殆過三四倍,將無耕作之民,統營屬牧場略爾處,則已爲發關減稅,而巨濟府所在牧場各處之濫稅蠲減,升斗較正,冗費革罷等節,別般令飭事也,此是太僕所關,令該寺措處。其一,本道各驛,凋敗益甚,位土之覆沙成川者,起墾末由,驛屬之難支,馬乘之闕數且多,而大小公行之加把,監兵營屬之濫騎,殆無限節,民散站絶,勢所必至,新定式後,路文竝置之,而近或私通各驛,責其支供,竝關飭禁斷事也,各驛之到處凋瘵,挽近尤甚,凡如把也,濫騎也,討索也,各項弊瘼,別般察禁,而隨其現發,一切以法從事事,申飭本道。其一,尙州幼學趙東佐,進士金近淵,安義幼學愼敦九,學行誠孝,合有嘉奬之典,知禮贈執義李胤績,學行卓異,合施貤贈之典,居昌學生愼性烈,純孝篤行,合施旌褒之典,晉州閒良宋芝壽母鄭姓,善山學生沈相翰妻黃姓,孝烈表著,合施旌閭之典事也,此則依已例,令各該曹稟處,何如?傳曰,允。
議政府啓曰,卽見慶尙監司趙康夏狀啓,則本道流來逋員中,抄其身死逃散之的實無疑者,錢穀數爻,姓名年條,逐邑列錄,別具成冊上送,而逋還折米,至近十三萬石之多,若蒙蠲蕩,則耗條從以減數,給代又爲不足,且大邱以積弊之邑,上納未勘,爲二萬九千一百餘兩,而徒擁虛簿,淸帳無期,請令廟堂稟處矣。本省糴弊,已到劇處,苟不別般更張,其何以牽架補漏乎?蕩除逋還,則耗隨以縮,固其勢也,方因繡單,諸般矯捄之策,令道臣爛商論啓之意,有所稟覆行會,斯速具意見登聞,大邱戶曹未納錢之若是夥數,揆以公貨攸重,實難遽議,而的是指懲無處,則合有斟量者存,特許蠲減,外他稅米與錢邊,更加督刷,期於告勘事,分付,何如?傳曰,允。
議政府啓曰,卽見慶尙監司趙康夏狀啓,則備陳綿農慘歉之狀,仍請各營門各衙門納布及樂工保布,竝以純錢代捧,糧餉廳所納保布,限五分四許令代錢事,令廟堂稟旨分付矣。綿雖喜燥之種,多月亢旱,不免焦枯,固其勢,而亦不可謂之全省同然,兵曹及各營限四分一,各司純錢代納,至於餉廳保布,事體尤別,寘之,何如?傳曰,允。
吏曹啓曰,西學敎授宋伯玉,繕工監假監役官林致相·陳龍根·金初順,俱以身病,呈狀乞遞,竝改差,何如?傳曰,允。
奉常寺啓曰,東耤親耕田所種稻打作,則所出爲一石五斗,皮稷打作,則所出爲一石二斗,皮粘粟打作,則所出爲五斗,皮唐黎打作,則所出爲一石二斗,豆打作,則所出爲十三斗,太打作,則所出爲十四斗之意,敢啓。傳曰,知道。
禁衛營啓曰,今此瑞蔥臺分所試取,本宮將官·將校·軍兵等,鳥銃入格單子及沒技人,別單書入之意,敢啓。傳曰,知道。
御營廳啓曰,今此瑞蔥臺分所試取,本廳將官·將校·軍兵等,鳥銃入格單子及沒技人,別單書入之意,敢啓。傳曰,知道。
摠戎廳啓曰,今此瑞蔥臺分所試取,本廳將官·將校及北漢將官·將校·僧將校·軍兵等,鳥銃入格單子及沒技人,別單書入之意,敢啓。傳曰,知道。
義禁府啓曰,時囚罪人權國鉉,施以定配之典,議處公事,判付內依允矣。權國鉉,當定配所以入,而卽接戶奴呈狀則以爲,其上典承重祖母年七十四,無兄弟獨身,依法典許贖爲辭矣。取考律文,則大明律存留養親條有曰,凡祖父母·父母老疾應侍,家無以須成丁者,若犯徒流,止杖一百,餘罪收贖,權國鉉定配,以其承重祖母年七十四,無兄弟獨身,依律文收贖,告身盡行追奪,放送,何如?傳曰,允。
兵曹,口傳政事,副司果單趙東冕·閔京鎬。
有政。吏批,行判書閔泳穆,參判李裕承竝牌不進,參議權膺善進,右副承旨金洛鎭進。
吏批啓曰,判書閔泳穆,參判李裕承牌招不進,小臣獨政未安,何以爲之?敢稟。傳曰,只出緊任。
以姜運馨·韓必殷爲持平,黃起鴻·辛晳求爲正言。
傳曰,見窠皆令差出。
再政。以申泰寬爲工曹參議,金澤烈爲典籍,南庭綺爲西學敎授,李敏翊爲掌樂主簿,崔鍾萬·景龍基·董承烈爲假監役。
吏曹參議權膺善上疏,大槪,三銓新命,揆分不稱,敢陳披瀝之懇,乞蒙鐫改之恩事。省疏具悉。爾其勿辭察職。
上在昌德宮。停常參·經筵。
藥房提調金炳始,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候何如?王大妃殿氣候何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
金洛鎭啓曰,明日常參·經筵,取稟。傳曰,停。
以副提學閔應植牌不進罷職傳旨。傳曰,只推。
金洛鎭啓曰,玉堂上下番俱空,事甚未安,副提學閔應植,旣有只推之命,更爲牌招,何如?傳曰,允。
傳曰,太廟冬京大祭,遣大臣攝行,一依親祭例磨鍊。
金洛鎭啓曰,副提學閔應植,疏批已下,卽爲牌招入直,何如?傳曰,允。
以全羅監司金聲根啓本,罪人李承五,礪山府到配事。傳曰,放。
傳曰,司禦有闕之代,令該曹口傳差出。
傳曰,右副率金益性,童蒙敎官李聖烈,令該曹,口傳相換。
金洛鎭啓曰,應敎李肇信,時在廣州地,副應敎李晩容,時在慶尙道禮安地,校理鄭在晉,時在慶尙道咸陽地,姜鐸,修撰權載喆,時在慶尙道安東地,副校理洪鍾永,副修撰李大植,時在忠淸道公州地,副校理趙南軾,時在慶尙道尙州地,修撰李起東,時在全羅道南原地,副修撰吳有善,時在京畿道陽智地,竝斯速乘馹上來事,下諭,何如?傳曰,竝許遞,前望單子入之。
玉堂前望單子入之,應敎徐載厚,副應敎尹相翊,校理李鎬冕·鄭光淵,副校理李範祖·李容稙,修撰金鶴善·吳炳文,副修撰曺始永·李勛卿落點。
臺諫前望單子入之,大司憲朴定陽,大司諫李冑榮落點。
領府事洪淳穆,左議政金炳國,右議政金炳德聯名箚子,大槪,聯陳愚忱,乞寢成命事。答曰,省箚具悉卿等之懇,卿等之苦懇,旣如是,不得已勉從,卿等諒之。仍傳曰,此批答,遣史官傳諭。
副提學閔應植上疏,大槪,瀛館新命,揆分不稱,敢陳披瀝之懇,冀蒙鐫斥之恩事。省疏具悉,爾其勿辭察職。
上在昌德宮。停常參·經筵。
中宮殿誕日。
大殿·大王大妃殿·王大妃殿,統理軍國衙門·內閣·政院·玉堂·百官·奉朝賀口傳問安。答曰,知道。
中宮殿,統理軍國衙門·內閣·政院·玉堂·百官·奉朝賀單子問安。答曰,知道。
世子宮·世子嬪宮,軍國衙門·內閣·政院·玉堂·春桂坊·百官·奉朝賀口傳問安。答曰,知道。
金洛鎭啓曰,明日常參·經筵,取稟。傳曰,停。
又啓曰,副提學閔應植,軍國衙門進,玉堂上下番俱空,事甚未安。新除授應敎徐載厚,副應敎尹相翊,校理李屩冕·鄭光淵,副校理李範祖,李容稙,修撰金鶴善·吳炳文,副修撰曺始永·李勛卿,竝卽牌招,推移入直,何如?傳曰,允。
以司謁口傳下敎曰,各國公使召見時,內務首督辦·外務督辦·協辦各一員,都承旨·史官一員,寶劍二員入侍。
傳曰,新建關王廟,今已畢役,祭式與諸般儀節,依東·南廟例爲之,關西建廟,亦有年所,香祝封送之節,依星州·安東例爲之,令本道行祭。
李喬翼啓曰,御營大將韓圭稷,以東關王廟修改事,明日出去矣。兼帶右邊捕盜大將命召及大將牌傳令牌,何以爲之?敢稟。傳曰,仍佩往來,兼察,置之。
兵曹啓曰,今九月十七日武臣堂上祿試射,後日退行事,草記蒙允矣。今二十六日設行,而試官望備擬以入之意,敢啓。傳曰,知道。
義禁府啓曰,因全羅監司金聲根啓本,礪山府竄配罪人李承五到配事,放字書下矣。李承五放送事,分付該道道臣之意,敢啓。傳曰,知道。
義禁府啓目粘連,金城別將尹世玉矣本府議啓內,禁松索賂,其數不著,因驚致命,供雖分疏,旣登繡論,法難容恕,以此照律,罪杖一百,收贖,告身盡行追奪,私罪,奉敎依允爲旀,功減一等爲良如敎。
癸未九月二十五日□時,上御□□□。各國公使召見入侍時,行都承旨李喬翼一行缺上具翼善冠·衮龍袍,南面立交椅前,仍命通使,引接各國公使,公使等陞堂鞠躬拜禮,上擧手答揖,仍命通事傳語。
上在昌德宮。停常參·經筵。
洪承憲啓曰,明日常參·經筵,取稟。傳曰,停。
又啓曰,右副承旨金洛鎭,同副承旨金善根,今日不爲仕進,竝卽牌招,何如?傳曰,允。
又啓曰,校理李鎬冕,副校理李範祖,副修撰曺始永在外,玉堂上下番俱空,事甚未安。應敎徐載厚,副應敎尹相翊,校理鄭光淵,副校理李容稙,修撰金鶴善·吳炳文,副修撰李勛卿,竝卽牌招,推移入直,何如?傳曰,允。
又啓曰,校理李鎬冕,時在京畿龍仁地,副校理李範祖,時在楊州地,副修撰曺始永,時在慶尙道金山地,竝卽斯速乘馹上來事,下諭,何如?傳曰,竝許遞,前望單子入之。
玉堂前望單子入之,校理趙秉翊,副校理金炳吉,副修撰沈琦澤落點。
弘文館啓曰,上番闕直,事甚未安。新除授校理趙秉翊,副校理金炳吉,竝卽牌招,推移入直,修撰沈琦澤,一體牌招察任,何如?傳曰,允。
傳曰,明日秋到記,仁政殿,命官爲之,左副承旨,馳詣泮宮,今日夕食堂,收取以來。
傳曰,再明日,當詣毓祥宮展拜矣。該房知悉。
傳曰,奉常都提調有闕之代,右議政爲之。
傳曰,藥院都提調有闕之代,前望單子入之。
內醫都提調前望單子入之,右議政金炳德落點。
傳曰,政官牌招開政。
禮曹啓曰,今此毓祥宮展拜出還宮時,王世子祗迎及隨駕之節,依例磨鍊乎?敢稟。傳曰,依例磨鍊。祗迎,置之。
吏曹啓曰,繕工監假監役官崔鍾萬·景龍基·董承烈,俱以身病呈狀,竝改差,何如?傳曰,允。
兵曹啓曰,來十月十一月當上番騎兵一百六十三名所着襦衣,本曹點考後,仍令該曹題給之意,敢啓。傳曰,知道。
奉常寺啓曰,祭享所用秋等中脯三百七十一貼,今九月二十七日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
禁衛營啓曰,臣完植,進詣南廟有頉代,看審改修後,別單書入之意,敢啓。傳曰,知道。
御營廳啓曰,東關王廟有頉處,臣監董修改後,別單書入之意,敢啓。傳曰,知道。
注書朴岐勳病代,以金鴻爕爲假注書。
有政。吏批,行判書閔泳穆牌招不進,參判李裕承進,參議權膺善牌不進,右副承旨金洛鎭進。
吏批啓曰,行判書閔泳穆,參議權膺善,竝牌招不進,小臣獨政未安,何以爲之?敢稟。傳曰,仍爲之。
以李僖魯爲同敦寧,通津府使徐珩淳仍任事,承傳。
再政。以李源商·崔聖東·林東熙爲假監役。
以吏曹參議權膺善牌不進罷職傳旨。傳曰,只推。
吏曹啓目粘連,觀此京畿監司金弘集狀啓,則通津府使徐珩淳,移除他邑矣。赴任以來,一念圖治,今若遞任,民邑事勢,極爲悶然,特爲仍任,責成終始之效亦爲白有臥乎所,道臣狀辭旣如此,通津府使徐珩淳,仍任,何如?啓依允。
義禁府啓目粘連,向前金基燮亦廳座不進,雖緣實病,揆以事體,有難全恕,以此照律,何如?啓依允。
義禁府啓曰,萬頃前前縣令白南卨原情云云。傳旨內辭緣,泛稱遲晩,所當請刑,曾經宣傳官,勿爲請刑,載在法典,議處,何如?啓依允。
左議政金炳國箚曰,伏以,臣之見綰兼務,非臣病痼,所可許久兜攬,而向陳辭箚,未得竝蒙恩諒,屢瀆是懼,至今淟涊,顧臣精力,近益銷耗,例酬漫應之事,輒多先忘而後失,亦或東問而西答,夫如是而其何以妄自句攝,致瘝重務乎?伏乞聖慈,俯賜鑑諒,將臣所帶藥院·太常·廚院·舌院·禁營題擧之任,亟許鐫免,俾安微分,是區區顒祝。取進止。答曰,省箚具悉卿懇,愼節奉慮,所辭中藥院·太常之任,今姑勉副,卿其安心調理。仍傳曰,此批答,遣史官傳諭。
同敦寧李世宰上疏,大槪,敢陳援例之章,冀蒙遞改之恩事。答曰,省疏具悉。所請依施。
上在昌德宮。停常參·經筵。
自午時至人定,灑雨下雨,測雨器水深五分。
金洛鎭啓曰,明日動駕相値,視事頉稟之意,敢啓。傳曰,知道。
李喬翼啓曰,右承旨朴周陽,右副承旨洪承憲,今日不爲仕進,竝卽牌招,何如?傳曰,允。
又啓曰,明日大駕詣毓祥宮,入齋室後,大王大妃殿·王大妃殿問安,何承旨進去乎?敢稟。傳曰,右承旨進去。
傳曰,考官洪鍾軒,讀券官曺錫輿,命官爲之。
弘文館啓曰,副校理金炳吉,時在忠淸道洪州地,副修撰沈琦澤,時在京畿始興地,經筵入番事緊,請竝斯速乘馹上來事,下諭。答曰,許遞,前望單子入之。
以左副承旨洪承憲牌不進罷職傳旨,傳曰,只推。
傳曰,明日毓祥宮展拜後,延祐宮·宣禧宮展拜,而東宮亦當行禮矣,該房知悉。
傳曰,明日出宮內門路,以協陽門爲之。
兵曹啓曰,今九月二十八日大駕詣毓祥宮展拜時,王世子隨駕時陪衛,依前例磨鍊,而禁軍及先後牌軍兵,連以前後廂軍兵,仍用矣。今番則何以爲之?敢稟。傳曰,依前磨鍊,禁軍及先後牌軍兵,以前後廂軍兵仍用。
傳曰,吏曹判書有闕之代,前望單子入之。
傳曰,進饌之節,已使各該司準備,而以今歲災歉,不宜豫大之擧,屢奉慈敎矣。予小子祝岡之忱,雖靡有其極,撝謙盛德,亦不敢不仰體承順。今秋東朝進饌行禮,更待下敎。
大司憲朴定陽,正言辛晳求,副修撰李勛卿等啓曰,請竄配罪人姜㳣,更加當律,以正邦憲焉。措辭見上答曰,不允。已有處分,勿煩。
大司憲朴定陽,正言辛晳求等啓曰,請物故罪人國榮亟施孥籍之典焉。措辭見上請物故罪人裕亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典焉。措辭見上請正犯罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳周,馬島減死定配罪人朴士允,古今島定配罪人張景老,快施邦憲,以重獄體,俾伸輿論焉。措辭見上〈請〉謀反大逆不道罪人正實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒之同惡相濟者也。揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人騷察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙正,請竝施孥戮之典焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島圍籬安置罪人申㰔,令王府,設鞫得情,夬正典刑焉。措辭見上賜死罪人源進支屬,亟施散配,以正邦憲焉。措辭見上請羅州牧智島安置罪人金平默,亟令王府,設鞫得情,夬正典刑焉。措辭見上請賜死罪人應準·會正支屬,竝施散配,以伸邦憲焉。措辭見上請濟州牧圍籬安置罪人尹相和,亟允鞫廳所請,夬正典刑焉。措辭見上請賜死罪人顯德·采夏·載晩·秉昌,宇熙支屬,竝施散配,荏子島安置罪人李敏應,薪智島安置罪人吳夏泳,金甲島安置罪人尹冑鉉,古今島安置罪人姜凡秀,亟降明命,以伸王章焉。措辭見上請犯上罪人樂寬,亟施孥戮之典,俾洩公憤,以絶亂萌焉。措辭見上答曰,不允。樂寬事,已有處分,勿煩。
大司憲朴定陽啓曰,新除授持平姜運馨,時在慶尙道柒谷地,持平韓必殷,時在咸鏡道咸興地,請竝斯速乘馹上來事,下諭。答曰,許遞。
正言辛晳求啓曰,請梟示罪人性世,亟施孥戮之典焉。措辭見上答曰,不允。
正言辛晳求啓曰,新除授大司諫李冑榮,時在忠淸道丹陽地,正言黃起鴻,時在平安道平壤地,請竝斯速乘馹上來事,下諭。答曰,許遞。
金善根啓曰,密符親納,例也,而前開城留守閔台鎬,謂有身病,使其偏裨替納,事甚未安。推考,何如?傳曰,允。
玉堂前望單子入之,副校理洪學周,副修撰金世基落點。
義禁府啓曰,明日動駕時,本府都事,以大駕各差備,全數進參,而王世子左右考喧都事·玉轎差備都事·前導都事,無以推移,假都事六員,令該曹口傳差出,以爲分排擧行,何如?傳曰,允。
奎章閣啓曰,守宮檢校直提學南廷順,待開門牌招,何如?傳曰,允。
禦營廳啓曰,本廳中軍申奭熙,身病甚重,勢難察任,改差,何如?傳曰,允。
吏曹判書前望單子入之,曺錫輿落點。
傳曰,秋到記,講居首通幼學玄明昊,製述詩居首三下進士金貞均,竝直赴殿試,講之次通幼學金昌潤等十九人,製述之次草三下進士洪鍾喜等二人,竝直赴會試,講之次略幼學金相楚等五人,製述之次次上生員朴敎陽等三人,竝給二分,講之次略幼學金鼎台等五人,製述之次次上進士許兟等三人,竝給一分,講之次略幼學李鍾元等十一人,製述之次次上進士徐相樂等六人,各奎章全韻一件賜給。
傳曰,入格儒生,明日待令。
傳曰,直赴金禎均賜樂。
義禁府啓目粘連,向前白南卨亦所犯贓汚,旣登繡論,囚供縱有分疏,律例難逭當勘,以此照律,何如?啓依允。
義禁府照目粘連,假注書金基燮矣本府議啓內,廳座不進,雖緣實病,揆以事體,罪難全恕。以此照律,罪笞四十,收贖,附過還職,私罪。奉敎依允。
協辦軍國事務韓章錫上疏。大槪,文苑新命,萬不稱當,敢陳肝膈之懇,冀蒙鞶帶之恩事云云。答曰,省疏具悉。卿其勿辭行公。
行大護軍洪鍾軒上疏。大槪,敢陳難冒之義,乞賜變通之恩事。答曰,省疏具悉。旣有已例,卿其勿辭考講。
判尹曺錫輿上疏。大槪,敢陳難冒之義,乞賜變通之恩事。答曰,省疏具悉。旣有已例,卿其勿辭考試。
行吏曹判書閔泳穆上疏。大槪,久縻滋悚,病又難强,敢申衷懇,冀蒙竝遞事。答曰,省疏具悉。所辭諸務,何可竝解?所懇旣如是,長銓之任,依施。
上在昌德宮。停常參·經筵。
夜自人定至開東,灑雨下雨,測雨器水深七分。
大駕詣毓祥宮,入齋室後,藥房·統理軍國衙門·內閣·政院·玉堂口傳問安。答曰,知道。
世子宮詣毓祥宮入齋室後,藥房·統理軍國衙門·內閣·政院·玉堂·春·桂坊口傳問安。答曰,知道。
大駕詣毓祥宮·延祐宮·宣禧宮展拜,還入齋室後,藥房·統理軍國衙門·內閣·政院·玉堂口傳問安。答曰,知道。
世子宮詣毓祥宮·延祐宮·宣禧宮展拜,還入齋室後,藥房·統理軍國衙門·內閣·政院·玉堂·春·桂坊口傳問安。答曰,知道。
大王大妃殿·王大妃殿,遣承旨口傳問安。答曰,知道。
大駕還宮後,藥房·統理軍國衙門·內閣·政院·玉堂口傳問安。答曰,知道。
世子宮還宮後,藥房·統理軍國衙門·內閣·政院·玉堂·春·桂坊口傳問安。答曰,知道。
弘文館啓曰,新除授副校理洪學周,卽爲牌招察任,何如?傳曰,允。
弘文館啓曰,新除授副修撰金世基,時在忠淸道洪州地,書筵入番事緊,請斯速乘馹上來事,下諭。答曰,許遞,前望單子入之。
玉堂前望單子入之,副修撰李軒卿落點。
金洛鎭啓曰,臣以大王大妃殿·王大妃殿問安進去,下直之意,敢啓。傳曰,知道。
奎章閣啓曰,大駕今已還宮,守宮檢校直提學南廷順,依定式減下,何如?傳曰,允。
傳曰,入格儒生延英門外施賞。
傳曰,藥房提調許遞,前望單子入之。
內醫提調前望單子入之,尹滋承落點。
金洛鎭啓曰,明溫公主墓,遣承旨致祭事,命下矣。何承旨進去乎?敢稟。傳曰,左副承旨進去。
金善根啓曰,卽者義禁府都事來言,今日動駕時衛擊錚罪人金弘植等二十五名,依例移送秋曹之意,敢啓。傳曰,知道。
金洛鎭啓曰,吏曹郞廳來言,臺諫有闕,政事,取稟。傳曰,當日爲之。
又啓曰,吏曹郞廳來言,政事,當日爲之事,命下矣。而判書曺錫輿,參判李裕承,參議權膺善,俱以病不來,不得開政云,竝卽牌招,何如?傳曰,待明朝牌招。
兵曹口傳政事,御營中軍單李鳳儀。
癸未九月二十八日時,大駕與王世子詣毓祥宮展拜,仍詣延祐宮·宣禧宮展拜擧動入侍時,行都承旨李喬翼,左承旨閔丙奭,右承旨朴周陽,左副承旨洪承憲,右副承旨金洛鎭,同副承旨金善根,史官缺提學閔泳穆,原任直提學鄭範朝,檢校直閣朴鳳彬·閔丙奭·鄭夏源,原任待敎金演壽,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調尹滋承,副提調李喬翼進前問候訖。仍出協陽門,通禮跪啓請降輿乘輦,上降輿乘輦,由肅章門·進善門,出敦化門進發。至毓祥宮大門外,通禮跪啓請降輦乘輿,上降輦乘輿,入齋室。命書傳敎曰,延祐宮·宣禧宮展拜時,百官行禮,置之。又命書傳敎曰,嬉嬪廟·宜嬪廟,遣內侍看審以來。展拜時至,通禮跪啓請出次,上出次,通禮導上詣版位。贊儀唱再拜,上行再拜禮,王世子行再拜禮,陞詣宮內奉審訖。通禮導上詣冷泉亭版位,跪啓請四拜,上行四拜禮,王世子行四拜禮,陞詣亭內,命閣臣捲帳奉審訖。仍詣延祐宮版位,行再拜禮,王世子行再拜禮,陞詣宮內奉審訖。仍詣宣禧宮版位,行再拜禮,王世子行再拜禮,陞詣宮內奉審訖,通禮導上還入齋室。少頃,通禮跪啓請出次,上出次,通禮跪啓請乘輿,上乘輿出宮大門。通禮跪啓請降輿乘輦,上降輿乘輦,進發入敦化門,出協陽門。通禮跪啓請降輦乘輿,上降輦乘輿。兵曹判書李鎬俊跪稟放仗,承旨請出標信解嚴。上由宣化門還內,諸臣以次退出。
上在昌德宮。停常參·經筵。
金洛鎭啓曰,明日常參·經筵,取稟。傳曰,停。
又啓曰,明溫公主墓,左副承旨進去事,命下矣。左副承旨洪承憲,所當牌招,而拘於廳規,不得請牌,何以爲之?敢稟。傳曰,牌招。
弘文館啓曰,新除授副修撰李軒卿,卽爲牌招察任,何如?傳曰,允。
洪承憲啓曰,臣承憲,今日明溫公主墓致祭進去,下直之意,敢啓。傳曰,知道。
金洛鎭啓曰,明日召對,取稟。傳曰,爲之。
注書尹尙學病,代以金鴻燮爲假注書。
傳曰,在外敦寧都正許遞,今日政差出。
傳曰,呈告禮曹判書許遞,今日政差出。
傳曰,臺諫竝許遞,前望單子入之。
傳曰,工曹判書韓圭稷,禁衛大將具完植,協辦軍國事務。
金洛鎭啓曰,工曹判書韓圭稷,禁衛大將具完植,協辦軍國事務事,命下矣。今日政,下批,何如?傳曰,允。
又啓曰,吏曹判書疏批,已下矣。卽爲牌招,何如?傳曰,允。
兵曹啓曰,僉知中樞府事李,宣傳官白樂賢·韓圭卨,內禁衛將李敏皐,五衛將黃浩德·劉仁晳·李秉偉·金聖烈,曹司五衛將閔斗鎬,景福宮衛將金潤錫,慶熙宮衛將鄭義吉·金應九,文臣兼宣傳官閔京鎬·尹相翊,守門將李鍾淵,俱以病難供職,呈狀乞遞,新除授慶尙中軍金舜柱,身病猝重,時月之內,萬無赴任之望,竝改差,何如?傳曰,允。
吏曹啓曰,繕工監假監役官李源商·崔聖東·林東熙,俱以身病,呈狀乞遞,竝改差,何如?傳曰,允。
兵曹啓曰,謹依辦下成冊,今此健元陵·穆陵·元陵·綏陵·景陵幸行時,元內吹金萬協等三十名處,木各一疋題給之意,敢啓。傳曰,知道。
兵曹啓曰,謹依成冊,今此睿前陪衛元內吹金允哲等二十三名處,木各一疋題給之意,敢啓。傳曰,知道。
戶曹啓曰,臣□□與正郞臣□□依定式,進詣景福宮,與守直內官眼同看審,則各殿宮以下如干有頉處,從便修改之意,敢啓。傳曰,知道。
戶曹啓曰,泥洞築臺·追慕洞牌閣·淨業院牌閣·戲竹軒,依定式,發遣本曹郞廳看審,則姑無頉處之意,敢啓。傳曰,知道。
戶曹啓曰,慶熙宮,依定式,發遣本曹郞廳奉審,而如干有頉處,從便修改之意,敢啓。傳曰,知道。
戶曹啓曰,訓鍊院·慕華館,依定式,發遣本曹郞廳摘奸,則姑無頉處之意,敢啓。傳曰,知道。
禁衛營啓曰,謹依成冊判下,陪衛兼內吹十六名等處,木各一疋施賞之意,敢啓。傳曰,知道。
御營廳啓曰,謹依成冊判下,陪衛兼內吹十六名等處,木各一疋施賞之意,敢啓。傳曰,知道。
義禁府啓曰,白南卨係是贓賄流配,依法典不付功議以入之意,敢啓。傳曰,知道。
義禁府啓曰,時囚罪人白南卨杖一百流三千里定配照律公事,判付內依允矣。白南卨平安道祥原郡定配所,而以議啓內辭意,具罪目,依例發遣府羅將,押送配所,何如?傳曰,允。
有政。吏批,判書曺錫輿進,參判李裕承,參議權膺善牌招不進,右副承旨金洛鎭進。以申泰寬爲大司諫,尹皥燮·韓景赫爲持平,尹相衍爲正言,沈舜澤爲禮曹判書,鄭順朝爲判尹,玄濟弼爲敦寧都正,洪祐吉爲藝文提學,趙建夏·張柱衡·李元苾爲假監役,協辦軍國事務二單,韓圭稷·具完植,副司果李鳳九今加通政加資事,承傳,前五衛將李承敦,今加嘉善,朝官年八十依,法典加資,兼春秋單李商新。再政。以閔泳穆爲左參贊,李鳳九爲兵曹參議,曺寅承爲工曹參議,洪羲麟爲禮曹正郞,咸遇復爲典籍,金箕台爲監察,鄭暢鉉爲典設主簿。三政。以李盛潤爲軍器主簿,兵曹參議單鄭璣相,參知單李鳳九。
兵批,判書李鎬俊進,參判李啓魯病,參議鄭璣相入直,參知李鳳九在外未肅拜,同副承旨金善根進。以李鳳儀爲同訓鍊,趙文敎爲僉知,韓圭□爲宣傳官,申樂熙爲內禁將,金昌根·朴興植·崔潤載·洪喜俊爲五衛將,李祐信爲曹司五衛將,太敬玉爲景福將,姜昇煥·林淳逸爲慶熙將,邊錫麟爲訓鍊僉正,申杓熙·李昌鎬·任麟鎬·金炳善爲訓鍊主簿,尹瀷·尹相衍爲文兼,趙常顯爲禁衛哨官,金泰柱爲守門將,車孝貞爲慶尙中軍,五衛將加設單朴能休·吳勉鎔·崔用大·李晩豐·許景錫·金元瑞·廉處京·金泓珪·申泰琦·康鶴守·朴來敏·朴政燮·鄭德煥·金志燾·張履淳·卓雲成·鄭康默·韓瀅鎭·金在洙·李祖慶·宋鳳殷·任和英·禹錫鼎·金魯光·金義鉉·李應鶴·徐浩仁·金永柱·任完成·吳寅植·李克讓·韓宏履·吳致雲·朴貞基·李命學·金泰星·沈逵永·張鳳華·河志彦·李相燁·李瓚·權宗燾·崔鎭澈·曺獻承·金熙完·高錫重·姜敏會·朴用臣·朱文玉。再政。以南順元爲宣傳官,李敎榮爲守門將,李根哲爲御營哨官,沈宜卨爲宣傳官,同知單太敬玉,僉知三單金昌根·洪喜俊·李祐信。三政。以李相翼·李敎敏爲訓鍊僉正,尹㘽爲訓鍊主簿,尹奎善爲摠戎把摠,李鎔俊爲守門將。
大司憲朴定陽,副校理鄭光淵,正言申晳求,修撰吳炳文等啓曰,請竄配罪人姜㳣,更加當律,以正邦憲焉。措辭見上答曰,不允。已有處分,勿煩。
大司憲朴定陽,正言申晳求等啓曰,請物故罪人國榮,亟施孥戮之典焉。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人朴載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典焉。措辭見上請正犯罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上〈請〉謀反大逆不道罪人正實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴覈,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典。薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反不道知情不告罪人東述,竝施孥戮之典。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙正,請竝施孥戮之典焉。措辭見上請黑山島圍籬安置罪人朴遇賢,亟令王府,夬正典刑焉。措辭見上請金甲島圍籬安置罪人孫永老,設鞫嚴覈得情,夬正典刑焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,設鞫嚴覈,明正典刑焉。措辭見上請金甲島安置罪人申㰔,令王府設鞫得情,夬正典刑焉。措辭見上賜死罪人源進支屬,亟施散配,以正邦憲焉。措辭見上請羅州牧智島安置罪人金平默,亟令王府,設鞫得情,夬正典刑焉。措辭見上請賜死罪人應準·會正支屬,竝施散配,以伸邦憲焉。措辭見上請濟州牧圍籬安置罪人尹相和,亟允鞫廳所請,夬正典刑焉。措辭見上請賜死罪人顯德·采夏·載晩·秉昌·宇熙支屬,竝施散配,荏子島安置罪人李敏應,薪智島安置罪人吳夏泳,金甲島安置罪人尹冑鉉,古今島安置罪人姜凡秀,亟降明命,以伸王章焉。措辭見上請犯上不道罪人樂寬,亟施孥戮之典,俾洩公憤,以絶亂萌焉。措辭見上答曰,不允。
正言辛晳求啓曰,請梟示罪人性世,亟施孥戮之典焉。措辭見上答曰,不允。
以吏曹參議權膺善牌不進罷職傳旨,傳曰,只推。
義禁府照目粘連,萬頃前縣令白南卨矣本府議啓內,所犯贓汚,旣登繡論,囚供縱有分疏,律例難逭當勘,以此照律,罪杖一百,收贖,告身盡行追奪,流三千里定配,私罪。奉敎依允。
方外儒生幼學鄭混等疏。略曰,向日相率叫閽,仰請四儒賢陞享曁諸書院復設事,及伏承批旨,動色相賀,臣等仰揣聖意之克審克愼,亶出尊禮重事之義,而竊伏念文敬公臣金集·文烈公臣趙憲,宏德遽擧,卓節大義,賴有功於斯文。所以從祀之請,屢發於章甫,而臣等之更陳,不得請則不已也。繼伏念文正公臣金尙憲·文純公臣權尙夏,力扶彝常,功存繼開,同德同道,同躋腏享之列,不但臣之私論,實是一世之公議。臣等向日疏陳竝享之論,又有館學疏擧不謀而同。今於栽定處分,若未蒙竝享之典,則臣等抑鬱,容有極哉?至於書院復設,亦有朝家尊賢尙德之美,而尤爲有國之盛擧。伏乞殿下,克體列聖未遑之志,竝爲處分,以淸世道,以幸斯文焉。臣等無任云云。省疏具悉。諸先正陞廡事,已有向日之批,至於復設書院,亦難遽議,爾等退修學業。
兩湖儒生幼學金永年等疏。略曰,近日方外及太學儒生,以先正臣文敬公金集·文烈公趙憲·文正公金尙憲·文純公權尙夏從享事,抗章叫閽,及伏讀疏批下者,有曰,金文敬·趙文烈兩先正陞廡之論,實爲未遑之典,亦重其事,尊其禮之義也。特頒恩言,庸誨丁寧,孰不仰大聖人大中至正之見,出尋常萬萬也?第伏念尊大賢,盛節也,躋聖廡,大禮也。以盛節而擧大禮,以之而勵世道·正士氣,卽是今日大機也。特命攸司,往擧金集·趙憲從祀文廟之典焉。臣等無任云云。省疏具悉。兩先正腏享事,又見此疏。固知爲大同之論,而當有朝家裁處,爾等退修學業。
吏曹判書曺錫輿上疏。大槪,天官新命,揆分不稱,敢陳披瀝之懇,冀蒙鐫改之恩事。答曰,省疏具悉。卿其勿辭行公。
禮曹判書尹秉鼎上疏。大槪,敢陳衷懇,乞賜變通事。答曰,省疏具悉。所請依施。
上在昌德宮。停常參·經筵。
自巳時至人定,灑雨下雨,測雨器水深一寸。
藥房提調尹滋承,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
金洛鎭啓曰,明日常參·經筵,取稟。傳曰,停。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
傳曰,發遣吏郞,諸執事淸齋與否,摘奸以來。
傳曰,臺諫竝許遞,前望單子入之。
注書朴岐勳病,代以李寅璧爲假注書。
傳曰,當詣北廟,親行奠酌禮矣,該房知悉。日字來月望間擇入。
傳曰,北廟新建時,監董以下,別單書入。
傳曰,掌內司與諸司事務,一督辦句檢。
傳曰,禮曹參判李祖淵,雖帶外衙門協辦,旣有領軍之任,內衙門軍務司事務,一體兼管。
傳曰,同副承旨金善根,工曹參判除授。
傳曰,督辦金炳始,利用司·軍務司兼管,督辦趙寧夏農商司,督辦鄭範朝監工司,督辦金有淵典選司竝句管,協辦尹泰駿農商司·軍務司兼管,協辦閔種默·具完植農商司,協辦金允植·朴定陽監工司,協辦韓圭稷軍務司,協辦李喬翼·趙準永利用司,協辦韓章錫·魚允中典選司竝〈句〉管,參議趙同熙農商司·軍務司,參議申箕善典選司·農商司,參議閔應植農商司·利用司竝兼管,參議李重七監工司,參議王錫鬯農商司竝句管。
傳曰,兵曹判書李鎬俊,判義禁除授。
傳曰,承旨有闕之代,前望單子入之。
兵曹啓曰,來十月初二日宗廟·永寧殿冬享大祭時,守門當爲塡差,而本曹郞廳·員外郞·五衛將除入直與受由在外·未肅拜,排擬苟艱,依定式,軍門將官代差以入之意,敢啓。傳曰,知道。
義禁府啓曰,文官金昌錫拿來事,傳旨啓下矣。金昌錫方在全羅道全州地云,依例發遣府羅將拿來,何如?傳曰,待待命拿囚。
金洛鎭啓曰,臣與同副承旨金善根伴直矣,移拜工曹參判,纔已出去矣。伴直無人,左副承旨洪承憲,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者觀象監官員來言,再明日日食救食時,提調一員,當爲進參,而提調徐衡淳有身病,金壽鉉在外,不得進參云,何以爲之?敢稟。傳曰,在外許遞,前望單子入之。
觀象監提調前望單子入之,閔台鎬,添書落點。
行大護軍徐衡淳上疏。大槪,敢陳不稱之實,冀蒙鐫改之恩事。答曰,省疏具悉。卿其勿辭行公。日記廳堂上金宗漢,郞廳盧台鉉
上在昌德宮。停常參·經筵。
夜自人定至開東,灑雨下雨,測雨器水深二分。
金洛鎭啓曰,明日常參·經筵,取稟。傳曰,停。
又啓曰,來初五日朝參日次矣,敢稟。傳曰,停。
傳曰,禮房承旨馳詣宗廟·永寧殿,奉審摘奸以來。
承旨前望單子入之,趙文夏落點。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
金洛鎭啓曰,左參贊閔泳穆,除拜後,過三日不爲出肅,依定式推考警責,仍卽牌招察任,何如?傳曰,允。
以左副承旨洪承憲牌不進罷職傳旨,傳曰,只推。
金洛鎭啓曰,明日召對,取稟。傳曰,爲之。
又啓曰,行都承旨李喬翼,軍國衙門進,左承旨閔丙奭內閣進,右承旨朴周陽不爲仕進,左副承旨洪承憲牌不進,臣監祭進,新除授同副承旨趙文夏未肅拜,坐直無人,右承旨所堂牌招,而拘於廳規,不得請牌,何以爲之?而同副承旨卽爲牌招,何如?傳曰,允。
傳曰,傳敎誤書之中官趙斗愿,推考。
以司謁口傳下敎曰,南漢敎鍊兵隊,移屬御營廳,使之鍊習事,分付。
兵曹口傳政事,副司果單尹相衍。
趙文夏啓曰,右承旨朴周陽牌不進,伴直無人,左副承旨洪承憲,卽有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以右承旨朴周陽牌不進罷職傳旨,傳曰,只推。
禮曹啓曰,傳曰,當詣北廟,親行奠酌禮矣,該房知悉。日字,來月念間擇入事,命下矣。奠酌禮吉日,令日官韓應翼推擇,則今十月二十一日爲吉云,以此日定行乎?敢稟。傳曰,以此日定行。
副修撰李勛卿上疏。大槪,敢陳援例之章,冀蒙遞改之恩事。省疏具悉。所請依施。
上在昌德宮。停常參·經筵。
趙文夏啓曰,明日常參·經筵,取稟。傳曰,停。
御營廳啓曰,謹依口傳下敎,南漢敎鍊兵隊,付屬本廳鍊習之意,敢啓。傳曰,知道。
禮曹啓曰,今二十一日北廟親行奠酌禮時,王世子祗迎及隨駕之節,依例磨鍊乎?祗迎置之。
承文院啓曰,日食已過,禮部回咨,依例撰出,以爲入送之地,何如?傳曰,允。
癸未十月初二日,上御召對入侍時,參贊官趙文夏,檢校待敎閔泳韶,侍讀官洪學周,檢討官李軒卿,假注書金鴻燮,記注官李禧龍,別兼春秋閔京鎬,各持綱目第三卷,以次進伏訖。上曰,史官分左右。仍開卷。
上在昌德宮。停常參·經筵。
趙文夏啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
朴周陽啓曰,右副承旨金洛鎭,今日不爲仕進,卽爲牌招,何如?傳曰,允。
以右副承旨金洛鎭牌不進罷職傳旨,傳曰,只推。
傳曰,政官牌招,開政。
統理軍國事務衛門啓曰,本衙門主事,當爲分掌矣。朴齊永典選司,權潚·洪永運·徐光祚·韓龍源,農商司,李重夏·尹泰馹·徐相喬,利用司,洪在鼎·林敎相,軍務司,李秀洪·金明均,監工司,竝使之分差擧行,何如?傳曰,允。
議政府啓曰,忠州長湖院效勞民人姓名成冊,道臣今纔修報矣。此是特旨訪問,有勞必賞之聖意也。前五衛將張羲文,外職調用,幼學盧仁鏞,初仕調用,良人尹龍文·吳聖順·金乭長·金英俊,竝帖加成給,何如?傳曰,允。
吏曹啓曰,繕工監假監役官趙建夏·張在衡·李元苾,俱以身病,呈狀乞遞,竝改差,何如?傳曰,允。
統理軍國事務衙門啓曰,中國駐津大員,不容不趁今派遣。工曹參判金善根差下,使之從近登程,何如?傳曰,允。
親軍右營營務處啓曰,南小營瑞蔥臺分所試取時,前門熗沒技入格,別單書入之意,敢啓。傳曰,知道。
有政。吏批,判書曺錫輿,參判李裕承牌招不進,參議權膺善進,左副承旨洪承憲進。吏批啓曰,判書曺錫輿,參判李裕承,竝牌招不進,小臣獨政未安,何以爲之?敢稟。傳曰,只出緊任。以徐誼淳爲副修撰,故學生秦舜益·秦禎良·金光洛·金弘模·李會敏·林應曄·金仁恒·奇敞國,已上贈監察,故折衝金章瑚,故樂正金永達,已上贈左承旨,故學生奇象弼·朴受麟,已上贈童敎,故同知金淳澤,贈戶參例兼,已上孝行卓異贈職事,承傳。故護軍金,贈戶參例兼,忠節卓異贈職事,承傳。贈吏判李埴,贈左贊成例兼,贈大司憲李光裕,贈吏判祭酒例兼,贈吏議李耒,贈吏參例兼,已上判義禁李鎬俊三代。傳曰,見窠皆令差出。再政。以金宗漢爲敦寧都正,金翊鎭爲知經筵,宋永祖·權命鎬·邊鏞爲假監役。
兵批,行判書李鎬俊陳疏,參判申橚病,參議鄭璣相入直進,參知李鳳九在外未肅拜,同副承旨趙文夏進。以崔應均爲楊花別將。
行兵曹判書李鎬俊上疏。大槪,虛縻重任,猥叨濫秩,敢陳懇迫之私,冀蒙遽改之恩事。答曰,省疏具悉。卿其勿辭行公。敦寧都正玄弼濟上疏。大槪,敢陳援例之章,冀蒙遞改之恩事。省疏具悉。所請依施。
上在昌德宮。停常參·經筵。
趙文夏啓曰,明日常參·經筵,取稟。傳曰,停。
洪承憲啓曰,右副承旨金洛鎭,今日不爲仕進,卽爲牌招,何如?傳曰,允。
趙文夏啓曰,昨日政事中,副修撰初無見罷,而誤爲擬入,至蒙恩點,事甚疎忽,極爲未安。臣之矇然捧入,不勝惶悚,當該政官推考,原望筒勿施,何如?傳曰,允。
弘文館啓曰,下番罷職,事甚未安。修撰金鶴善·吳炳文,副修撰李軒卿·李勛卿,竝卽牌招,推移入直,何如?傳曰,允。
議政府啓曰,公私行路文之竝爲除之,寔由軫念民邑之弊而然矣。至若燕使行與齎資官,比他公行有異,沿路驛遞,依已例施行之意,分付該曹及所經各道,何如?傳曰,允。
傳曰,西北經略使留待。
傳曰,西北經略使入侍。
親軍營啓曰,今此瑞蔥臺試取時,洋槍入格人,別單書入之意,敢啓。傳曰,知道。
海州幼學金益魯疏。略曰,立紀綱正名分,有國之本也。粵昔先正臣李珥,退休于本道時,初設鄕約,而儒鄕薦錄,卽其約條中一大件事也。擇一省中有文學有地閥者,曰儒曰鄕,以爲謄書衿錄,其餘儒鄕不及之類,編於軍簿,全省之名,自此而嚴明矣。挽近以來,各邑儒鄕,混雜無分,儒任鄕所,未得依規塡差,而且況一自戶布之出,軍民輩擧皆免役,則冒稱幼學,直欲與儒鄕子孫,比肩而平交,國家正分,先賢立綱,果安在哉?伏乞行薦錄,一依古規,下敎于政府,以爲擧實行關,而本道儒生中,有地閥雅望之士,定其都有司之名,且成節目下送,依此行薦焉。臣無任云云。省疏具悉。疏辭令廟堂稟處。
慶尙道幼學李錫基等上疏。大槪,敢陳先正臣道學已著之實,冀蒙數百年廡享未遑之恩事。省疏具悉。疏辭出於尊賢重道,而朝家之不能遽施,亦重其事之義也。爾等退修學業。
癸未十月初四日,上御□□□。召對入侍時,參贊官金洛鎭,檢校待敎閔泳韶,侍讀官洪學周,假注書金鴻燮,記注官金東纓,別兼春秋金昇均,各持綱目第三卷,以次進伏訖。上曰,史官分左右。仍開卷。以下缺
上在昌德宮。停常參·經筵。
藥房提調尹滋承,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
金洛鎭啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
惠商公局啓曰,監務官前縣監吳仁杓,前僉使白殷圭,前五衛將劉熙鼎,前判官鄭兌奎·尹永基·吳宖默差下之意,敢啓。傳曰,知道。
議政府啓曰,卽見左捕廳所報,則以爲,泮人輩,謂以渠徒一漢,枉被賊招,方在捉囚,屢百名各持稜杖,突入本廳,打開獄門,擅放該賊後,賊囚見失數,爲十名。入直部將,被打致斃,可捉軍官家舍,盡碎無餘,大關紀綱,亘古所無之變怪。作拿之李命浩·鄭貴男·洪玉用·金海集·洪點用等,牢囚本廳,洪卜同·元春植,在逃未捕云矣。設有可冤之端,控訴何患無道?而突入公廨,打破獄門,已極大關紀綱,又至於人命致斃,賊囚見失者,揆諸罪犯,俱無以容貸。在囚諸漢,移送秋曹,嚴覈得情。首倡幾漢,出付軍門,梟首警衆。在逃者亦今刻期捕捉,何如?傳曰,允。
吏曹參議權膺善疏。略曰,乃於昨日政事中,副修撰誤爲差代,伏承問備之命,臣尤萬萬惶蹙,無以蹲仍。伏乞亟遞臣職,且治臣溺職之罪焉。臣無任云云。省疏具悉。旣問備矣,何必爲引?爾其勿辭察職。
上在昌德宮。停常參·經筵。
金洛鎭啓曰,明日常參·經筵,取稟。傳曰,停。
議政府啓曰,戢盜申飭,前後何如?而近日竊發之患,在在滋蔓。甚至畿甸之間,明火放砲之賊,昏夜劫掠,已極驚問,白晝攫奪,無少顧憚,行旅由是而阻斷,公納以之而滯淹,內而捕廳,外而鎭營,苟能築底詗緝,寧有是也?此不可但以駭惋言,調發砲軍,期於殄滅事,曾有朝令。使之惕勤偵探,毋敢有弛縱之歎,而如復一直翫愒,則左右捕將,各鎭營將,竝當從重論勘。若其校卒之效力跟獲者,指名報府,別船施賞,而出捕之際,憑藉侵索,貽害窮蔀,其與偸盜無異,隨所現發,直用强盜律之意,另飭分付於兩捕廳及八道·四都,何如?傳曰,允。
議政付啓曰,卽見成均館所報,則大行首任·李等白活據,因齋舍道言,詳探其根由,則泮民賣器於街上也,捕校謂盜誤捉,則渠之族戚,不勝憤惋,奪取其所捉良人,仍爲呼訴於捕將次齊進矣。捕卒輩攔街擊打,數十名俱至死境。泮人名色,見輒杖毆,泮中老少,波奔無餘。懸房卽公廨而到處破碎,莫重御供,勢將闕如,萬萬悚惶云矣。纔因捕廳論報,有所覆啓,而今又泮館報辭如此,亦極驚歎。誤捉果的實,則當律自在,有冤而呼訴,則其情無怪,奚爲而成群攔街,擊打泮民,破碎懸房,至於闕供之境乎?當初跟捉之捕校,追後作拿之捕卒,有不可尋常處之。竝令秋曹,捉致鉤覈,分輕重依律勘斷,何如?傳曰,允。
統理軍國事務衙門啓曰,駐津大員,纔已差出矣。緣由咨文,令文任,措辭撰出送,應行條款,參互領選,使例成節目施行,何如?傳曰,允。
兵曹啓曰,瑞蔥臺未畢試試取時,賞格木,當自一軍色需用,而見今遺儲不敷,依已例以二軍色所儲中,限三十五同取用,何如?傳曰,允。
傳曰,左副承旨許遞,前望單子入之。
統理軍國事務衙門啓曰,駐津大員應行條款·節目書入之意,敢啓。傳曰,知道。
承旨前望單子入之,閔泳韶落點。
館學儒生徐龜淳等上疏。大槪,荐陳尊賢之義,亟降成命之恩事。省疏具悉。已有向日之批,不必更有此疏擧也。
癸未十月初六日,上御□□□。召對入侍時,參贊官趙文夏,檢校待敎閔泳韶,侍讀官李容稙,檢討官金鶴善,假注書金鴻燮,記注官白時洽,別兼春秋鄭誾朝,各持綱目第三卷,以次進伏訖。上曰,史官分左右。仍開卷。以下缺
上在昌德宮。停常參·經筵。
金洛鎭啓曰,明日常參·經筵,取稟。傳曰,停。
趙文夏啓曰,來十一日朝參日次矣,敢稟。傳曰,停。
金洛鎭啓曰,明日召對,取稟。傳曰,停。
傳曰,政官牌招開政。
吏曹啓曰,繕工監假監役官權命鎬·宋永祖·廉是鏞,俱以身病,呈狀乞遞,竝改差,何如?傳曰,允。
親軍右營營務處啓曰,本營事務,轉益浩繁,文案一員,以幼學安昌烈,加差下,令該曹口傳,下批事。傳曰,允。
以司謁口傳下敎曰,衙門原入直外,軍務司協辦,使之輪回,入直。
傳曰,廣州留守有闕之代,大護軍南廷順除授。
傳曰,司饔提調有闕之代,前望單子入之。
司饔提調前望單子入之,曺錫輿落點。
吏曹口傳政事,親軍左營營務處文案單安昌烈。
傳曰,呈告戶曹參判許遞,參議交涉通商事務,金玉均除授。
傳曰,昌原府使有闕之代,副護軍李奎大除授。
以司謁口傳下敎曰,左右營監督御營大將,城外出入時,使之從便往來。
吏曹廣州留守單南廷順,戶曹參判單金玉均,今加嘉善,昌原府使單李奎大,已上除授事,承傳。
兵曹啓曰,內禁衛將申樂熙,五衛將金昌根·洪頴普·崔潤載·洪喜俊,曹司五衛將李祐信,景福宮衛將太敬玉,慶熙宮衛將姜昇煥·朴淳逸,守門將金泰權,俱以病難供職,呈壯乞遞,新除授慶尙監營中軍車孝禎,猝得身病,萬無赴任之望云。竝改差,何如?傳曰,允。
有政。吏批,判書曺錫輿進,參判李裕承,參議權膺善牌招不進,右副承旨金洛鎭進。以曺殷承爲同成均,閔泳厚·張斗翼·李賢銖爲假監役,洪祐範爲河東府使,協辦交涉通商事務單金玉均,故學生禹東榮,贈戶參例兼,故僉知禹岱河,贈左承旨,故學生禹宗迪,贈僕正,已上同知禹錫鼎三代,故學生金宗錫·柳之賢·崔致國,已上贈監察,故學生金漢涇,贈童敎,故折衡許完,贈戶參例兼,已上孝行卓異贈職事,承傳。再政。以李尙珪爲工曹佐郞。
兵批,行判書李鎬俊進,參判申橚替直,參議鄭璣相入直,參知李鳳九在外未肅拜,右承旨朴周陽進。兵批啓曰,永宗僉使·法聖僉使,今當差出,而擬望之人乏少,他道守令及中軍竝擬,何如?傳曰,允。以朴承儒爲同訓鍊,李奎璿爲內禁將,沈宜哲爲兼司僕將,趙亨五爲羽林將,金基燮·琴弘信·李基默·王斢煥爲五衛將,金正秀爲曹司五衛將,李庸稙爲忠壯將,李義信爲景福將,金亨鎭·金聖爀爲慶熙將,李有夏爲宣傳官,李秉龍爲訓鍊主簿,任胤祺爲守門將,韓奎卨爲全羅左水使,尹守榮爲永宗僉使,趙羲仁爲法聖僉使,白元圭爲慶尙中軍,金漢基爲西生僉使,康孝彦爲造山萬戶,金基烈爲蟾津別將,金潤德爲三田渡別將,五衛將加設單金敬律·李潤龍·姜明欽·白滋華·安邦善·李忠健·李光夏·金得信·金炳玉·李敎華·車郁輪·魚得珠·安汶旭·李元台·金光杓·朴胤亨·朴箕煥·朴麟球·朴基敦·朴光杓·金春成,全州營將單韓鎭行,兼南漢守禦使單南廷順。再政。以朴善陽爲宣傳官,李秉禹爲訓鍊僉正,邊徹圭爲守門將,李鎬健爲咸鏡中軍,同知單李奎璿,僉知三單琴弘信·李基默·王斢煥。三政。以河錫洛爲禁衛哨官,同知單金基燮,僉知二單金正秀。四政。以金演夏爲宣傳官,趙鍾稷爲訓鍊僉正,同知單李義信。五政。以李根莢爲訓鍊僉正,李恒魯爲訓鍊判官,同知單金亨鎭。六政。以張敎駿爲訓鍊判官,同知單金聖赫。七政。以徐相殷爲訓鍊主簿。八政。以張龜澤爲摠戎哨官。
以吏曹參議權膺善牌不進罷職傳旨,傳曰,只推。
摠戎廳啓曰,本廳屬南陽別砲軍,依各兵營都試優等直赴之例,每秋試取優等一人,付之別驍士,都試榜末之意,已有所筵稟定式。卽接南陽府使吳慶然所報,則本府別砲軍一百名,今年七月分,本道暗行御史李建昌別單回啓據,仍卽革罷云矣。別砲軍都試,自今秋勿施之意,敢啓。傳曰,允。
刑曹啓曰,李觀和·盧觀洙等,已行悖戾,持心乖譎,此等罪人,不可尋常處之。觀和,全羅道興陽縣呂島,觀洙,扶安縣蝟島遠惡島定配所,竝卽押送之意,敢啓。傳曰,知道。
左捕廳相考左邊捕盜廳啓曰,泮人作拿時,入直部將丁俊宅,無限毒打,當場致斃,所佩四地通符,亦不知奚落。所失通符,令政院改造,何如?傳曰,允。
廣州留守朴泳孝上疏。大槪,申控肝膈之懇,冀蒙生成之澤事。省疏具悉。卿之屢懇,旣如是,所請依施。仍傳曰,此批答,遣史官傳諭。
上在昌德宮。停常參·經筵。
金洛鎭啓曰,明日常參·經筵,取稟。傳曰,停。
朴周陽啓曰,同副承旨趙文夏,今日不爲仕進,卽爲牌招,何如?傳曰,允。
弘文館啓曰,寫字官前銜金肯洙·韓應曄·韓應淑·文漢鳳·李熙珉·文胤錫陞實,代穎習劉吉相·金冕洙·文漢麟·文漢龜·鄭有性·李圭禎,依例付軍職,童蒙白永洙·金忠默·李完基·李宗植·金仁祊·金永薰·崔炳述·崔炳達·洪鑅均·洪鍾均·徐寬熙·劉命相·金錫纘·金相熙·洪昌鉉·朴游銑·朴基鴻·全良默·劉俊相·金鍾協·李海鳳·劉漢模,筆力頗有成就之望,屬于本院穎習,使之鍊業,何如?傳曰,允。
以司謁口傳下敎曰,北廟動駕時,新治御路之際,民家與田土渾入者,令度支量宜給價。
以司謁口傳下敎曰,自今爲始,挾輿哨官承傳陞六者,依例付之,權付司果,隨窠實職事,分付兵曹。
傳曰,社稷都提調·軍資都提調有闕之代,右議政爲之。
領府事洪淳穆箚子。大槪,乞解諸司兼務事。答曰,省疏具悉卿懇。愼節奉慮,所辭諸務,何可竝解?太社·軍監之任,今姑勉副,卿其安心調理。仍傳曰,此批答,遣史官傳諭。
癸未十月初八日□時,上御□□□。召對入侍時。參贊官金洛鎭,檢校直閣閔丙奭,侍讀官李容稙,檢討官李軒卿,假注書金鴻燮,記注官金東纓,別兼春秋鄭誾朝,各持綱目第三卷,以次進伏訖。上曰,史官分左右。仍開卷。以下缺
上在昌德宮。停常參·經筵。
金洛鎭啓曰,明日常參·經筵,取稟。傳曰,停。
閔泳韶啓曰,假注書金鴻燮有身病,勢難察任,今姑改差,何如?傳曰,允。
趙文夏啓曰,明日召對,取稟。傳曰,爲之。
兵曹啓曰,今十月初九日丙辰寅卯初一刻六分,立秋改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
幼學宋龜熙等上疏。大槪,旣蒙朝家裁處之敎,冀降兩先正文廟陞享之旨事。省疏具悉。已諭於前批,何必更煩疏擧?爾等退修學業。
守門將李漢用上疏。大槪,敢陳忠愛之忱,特許達宵立石之請,以副南州人民之望事。省疏具悉。不必張大其事也。
幼學趙汶上疏。大槪,敢陳芻蕘之說,亟降採納之恩事。省疏具悉。所陳量田事,言多可採,甚庸可尙。
幼學李炳泰上疏。大槪,敢陳儒賢道德之實,冀蒙文廟躋配之恩事。省疏具悉。疏辭可見士林公議,而朝家靳施,寧或少忽於崇賢重道而然乎?爾等退修學業。
上在昌德宮。停常參·經筵。
趙文夏啓曰,明日常參·經筵,取稟。傳曰,停。
藥房提調尹滋承,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
閔泳韶啓曰,右副承旨金洛鎭,今日不爲仕進,卽爲牌招,何如?傳曰,允。
金洛鎭啓曰,臣依定式,進詣香室奉審,則香·祝樻·祝板·褓子精潔之意,敢啓。傳曰,知道。
李喬翼啓曰,今日入直禁軍戎器點考進去下直之意,敢啓。傳曰,知道。
傳曰,兵曹判書有闕之代,判敦寧閔泳緯除授。
李喬翼啓曰,新除授兼兵曹判書閔泳緯,卽爲牌招,傳授命召,何如?傳曰,允。
又啓曰,臣依定式,進詣仁政殿月臺,入直禁軍戎器點考,則皆無頉仍以傳敎內辭意勞問,則亦皆好在云矣,敢啓。傳曰,知道。
又啓曰,假注書李寅璧有身病,勢難察任,今姑改差,何如?傳曰,允。
兵曹口傳政事,上護軍單李鎬俊。
吏曹兼兵曹判書單閔泳緯除授事,承傳。
假注書金鴻燮改差,代以成岐運爲假注書。
行兵曹判書李鎬俊上疏。大槪,重任不宜久瘝,實病轉益難强,申控血懇,冀蒙恩諒事。答曰,省疏具悉。所請依施。
廣州留守南廷順上疏。大槪,居留特命情私惶恧,敢陳難冒之義,冀蒙鐫改之恩事。答曰,省疏具悉。卿其勿辭察任。
癸未十月初十日□時,上御□□□。召對入侍時,參贊官趙文夏,檢校直閣閔應植,侍讀官趙秉翊,檢討官李軒卿,假注書成岐運,記注官李禧龍,別兼春秋金昇均,各持綱目第三卷,以次進伏訖。上曰,史官分左右。仍開卷。以下缺
上在昌德宮。停常參·經筵。
自卯時至申時,灑雨下雨,測雨器水深三分。
金洛鎭啓曰,明日常參·經筵,取稟。傳曰,停。
又啓曰,行都承旨李喬翼軍國衙門進,左承旨閔丙奭,左副承旨閔泳韶內閣進,右承旨朴周陽不爲仕進,同副承旨趙文夏式暇出去,院中只有臣一人,伴直無人。左副承旨所當牌招,而拘於廳規,不得請〈牌〉,何以爲之?敢稟。傳曰,牌招。
議政府啓曰,卽見星州牧按覈使趙秉鎬狀啓,則亂民等罪犯,臚列登聞,恭俟裁處。前戶長都漢求,首校裴成祐,奴云大等施賞之節,請令廟堂,稟處矣。陽托捄弊之說,陰售挾雜之計,猾吏奸鄕,互作梟鳴而鵂應,悖類亂徒,遂成豕突而狼奔。以情以迹,旣係凌犯之案,殲之馘之,安有首從之別?而渠魁四漢,先施警衆之律,其餘諸罪人之分輕重臚陳,亦所以要囚服念,仰體好生之德意也。金用發·李今述·李尙伊,前官舁出,縱有指使,欹輿扶擁,旣皆輸款。朴性寬,意在鄕薦而藉其願留,動得衆論而薦其私人,李源正,語逼已犯分義,薦記難掩形迹。以上五囚,不可以渠等之發明,有所容貸,而査啓之請,以次律,必存審裁而然。竝嚴刑二次,遠惡島限己身定配。李性有參會誰某,渠旣所知,立在後隊,亦有自服。李順瑞營呈之事,甘聽指揮,鄕薦之吏,稟目挽留。李啓明,薦吏則信任呈稟,稧案則妄奏題序。杜致瑞劫獄之同躡往,莫謂懲罰,推賂之偕首倡,抑何意思?施素一叫唱,爲誰使氣毆踏,卽渠悖習。以上五囚,竝嚴刑一次,遠地定配。李夏秀以下十四囚,或被威脅而干預,或因衆會而隨往。都閏祚以〈下〉十五囚,激變雖非其情,參涉有難全恕,竝令本道,分等刑配。朴以仁以下二十一囚,竝懲勵放送,外他在囚,別無可執之端,竝放送,在逃諸漢,俱是構亂之緊犯,刻期跟捉,按律處之,變出倉卒,衆寡不敵,而前戶長都漢求,首校裴成祐,使令成五述,奴云大等,觸冒重圍,救護前官,揆以死長之義,誠甚可尙。都漢求,奴云大,令本牧從願施賞,裵成祐賞加,成五述適被火賊所害,極爲慘憐。亦今該牧使,另加存恤事,一體分付,何如?傳曰,允。
議政府啓曰,向因嶺南道臣狀啓,星州前牧使李容準待査事,究竟以爲勘處之意,覆啓行會矣。卽見該監司趙康夏狀啓,則該牧使當此民變,不可以罷職而仍置。然本無失措,變出倉卒,論罪一款,不無參恕之端,請令廟堂,稟處矣。道臣之啓,旣論其無所失措,按覈之狀,且陳其茂績可惜,勘罪特爲置之,何如?傳曰,允。
右捕廳啓曰,泮人作拿時,入直部將丁俊宅所失四地通符。今日刑曹査庭搜來之意,敢啓。傳曰,知道。
金洛鎭啓曰,明日召對,取稟。傳曰,爲之。
又啓,左副承旨閔泳韶牌不進,伴直無人,右承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
以左副承旨閔泳韶牌不進罷職傳旨,傳曰,只推。
假注書李寅璧改差,代以任大準爲假注書。
上在昌德宮。停常參·經筵。
金洛鎭啓曰,明日常參·經筵,取稟。傳曰,停。
兼兵曹判書閔泳緯上疏。大槪,中權特授,萬萬震懍,敢陳不稱之實,冀蒙亟遞之恩事。答曰,省疏具悉。卿其勿辭行公。
慶尙道進士李在哲等疏曰,伏以天縱聖人,達德立道,尊爲億兆之師者,惟孔夫子是已。故曰,自生民以來,未有盛曰,賢於堯·舜遠矣。是以歷代帝王,靡不崇奉之。凡孔門之攀睿化而奉弘規者,七十二弟之外,如漢之董子若鄭康成諸儒,腏於俎豆之列,曁于有宋,周·張氏二程子及朱文公,竝從祀於文廟。亦越我聖朝,治敎休明,儒賢輩出,嶺以南素稱鄒魯,君子多於一國,升廡配食者,前後相望,而至于先正臣文純公李滉,號爲海東夫子也。儒化大闡,德敎益明,時則有若先正臣文忠公柳成龍,受業親炙,承道統之正嫡,其學問之諄諒,文章之渾渾,事業之赫赫,書之竹帛,銘之鼎彝,塗於人耳目,實聖代之王佐而百世之儒宗也。聖廟從享之議,屢發於縫掖之士,而迄數百餘年,後學之齎鬱,容有極哉,照代之欠典,又何如哉?今我殿下御極以來,崇儒重道,化理彰明,邪說寢熄,東宮邸下,睿德天縱,典學夙成,此正尊賢尙德之千載一會也。臣等不避僭猥之嫌,敢將文忠公道學德行之實,有此叫閤之請。伏願聖明,少垂察焉。謹按文忠,天姿卓異,十歲讀孟子,至伯夷目不視惡色,慨然想見其爲人,至或發於夢寐。又嘗喟然發得,遊聖門之歎,及長登李文純之門,文純一見異之曰,此子天生也,他日必有大樹立國。授近思錄等書,其化托之重,期待之深,已如此矣。若其爲學也,存心養性,精思力踐,以莊敬篤實爲持身之要,禮樂敎化爲經濟之具。德全而才備,器大而量弘,及其出而立朝,則惟以格君心爲己任。凡於入對之際,開陳義理,剖析精微。論鬼神之理,則雲氣雨澤之說,究竟乎子思不誠無物之旨語,天人之妙,則寒暑裘葛之對,反復乎夫子,知人知天之訓,辛巳之箚,懇懇於實德治體之要,而至蒙非副學不能爲之之褒。乙未之啓,眷眷於明體適用之學,而特承繕寫于屛,入座右之命。至若十行之札,奬之以一德無瑕,筵臣之批,稱之以當今大賢。知卿莫如之敎,望之起敬之褒,炳若日星,此莫非積之厚用之廣,而眞箇從道學中做出來者也。先是嘗以聖節使·書狀官赴京,斥僧·道二流之班,而快革鴻臚之陋規,辨王·陳兩家之謬,而特尊薛文淸之正學,使皇朝多士,識越向之邪正。有新安人吳京者喜而前曰,公能發正論,若在孔門,卽七十子其人云。文純公又以書賀之曰,陸禪懷襄於天下,子能折數百諸生,點檢其迷,不易得也。天使司憲上宣廟書曰,柳成龍忠誠固硬,仁義篤信。文忠公臣李恒福曰,此老盛德,不可以一節名。又誄曰,此道久淪沒,斯人今又亡。文忠公臣李廷龜曰,經術醇儒,文章宗匠。文康公臣李晬光曰,統緖陶山,淵源洙·泗。其他名賢碩儒之尊慕而贊美者,有曰,日星中天,喬嶽大川,曰,學兼博約,理契鳶魚,曰,涵養旣久,踐履斯篤,曰,受天間氣,爲世宗儒。宣祖大王賜祭文若曰,早托賢師,克承善誘,學究淵源,道聞仁義。又如當時及門諸賢文莊公臣鄭經世,文簡公臣李埈,忠簡公金湜,參議臣金應祖,莫不薰陶成德,蔚然爲一世大儒,則柳成龍繼往開來之功,實斯文之大宗匠也。所著書有永慕錄·愼終錄者,言孝親之仁也,懲毖錄·聖兪錄,言忠君之義也,喪禮考證者,酌古今而合經典也,讀史蠡測者,辨是非而嚴褒貶也,陽明集序者,痛斥禪家換面之非,而打破俗儒口耳之學也。凡此皆所以明天理·遏人慾,衛正闢邪之功,而有禪於孔子之術者也。如此大儒,正合陞配於聖廡,欲望聖上,淵然深思,穆然遠圖,特降允兪之音,則斯文之光,國家萬億年無疆之休烈也。臣等於陳請廡之章,不宜復犯他瀆撓之罪,而書院之興廢,亦大有關於吾道之盛衰。先聖先師之釋奠黌舍,先王之禮也,鄕先生之祭於社,亦歷代之行也。故蜀有文翁之廟,閩有常衮之祠,又如應天府之書院·白鹿洞之學館,莫非講學論道之所也。我東順興之紹修書院,周文敏創之,李文純修之。自是以後,儒宮學堂,相繼而起,蔚然有洙·泗淹稷之風矣。一自撤罷之後,士失講道之所,鄕無尊德之俗,可不爲寒心哉?臣等以爲凡大賢躋享之院,亟降復設之命,以慰多士之心,斷不可緩也。此亦宗孔氏崇仁義之一大義也。臣無任云云。省疏具悉。嶺外諸先正陞廡之論,近有數次疏擧,而朝家靳許者,卽重其禮之義也,爾等退修學業。
方外儒生金淳喜等上疏。大槪,荐陳大同之義,冀蒙特許之恩事。省疏具悉。當有朝家裁處,爾等退修學業。
癸未十月十二日□時,上御□□□。召對入侍時,參贊官朴周陽,檢校直閣閔丙奭,侍講官鄭光淵,檢討官吳炳文,假注書任大準,記注官金東纓,別兼春秋金貞均,各持綱目第三卷,以次進伏訖。上曰,史官分左右。仍開卷。以下缺
上在昌德宮。停常參·經筵。
金洛鎭啓曰,明日常參·經筵,取稟。傳曰,停。
又啓曰,同副承旨趙文夏,今日不爲仕進,卽爲牌招,何如?傳曰,允。
又啓,假注書任大準有身病,勢難察任,今姑改差,何如?傳曰,允。
御營廳啓曰,瑞蔥臺試取時,一色中五卒登科,則該將領加資,曾有已例矣。別將嘉善金東壽,千摠折衝李鍾俊,哨官前縣監李會英,當照例加資,而事係恩典,不敢擅便,令該曹考例稟處,何如?傳曰,允。
御營廳啓曰,瑞蔥臺試取時,一色中五卒登科,則該次知將校加資,曾有已例矣。旗牌官嘉善柳興源,折衝池成源,折衝浪壽永,嘉善安載豐,出身吳敬善·姜潤英,折衝郭俊冀,知彀官正憲禹泰英,當照例加資,而事係恩典,不敢擅便,令該曹,考例稟處,何如?傳曰,允。
摠戎廳啓曰,今番瑞蔥臺分所試取時,本廳牢子中登科者,爲七名,巡令手中登科者,爲八名,吹皷手中登科者爲七名,大旗手中登科者爲五名,牙兵中登科者爲九名,別破陣中登科者爲五名,槍手牙兵登科者爲九名,而一哨中五卒登科該將領請賞,旣有已例矣。牢子次知知彀官李完秀,巡令次知旗牌官金翼煥,吹皷手次知知彀官梁有豐,大旗手次知知彀官韓秦京,牙兵次知旗牌官趙琦煥,別破陣次知旗牌官金漢鼎,槍手牙兵次知知彀官李膺柱,當照例加資,而事係恩典,不敢擅便,令該曹,考例稟處,何如?傳曰,允。
御營廳啓曰,瑞蔥臺應放賞格,以本廳木施賞之意,敢啓。傳曰,知道。
兵曹啓曰,今冬等武藝廳賞格木布,依啓下標紙,當爲內入,而本曹布邊,專靠關東矣。今年爲始,永以純錢上納,則目下曹勢,末由辦備。布十三同,以錢代納來等條,亦依此擧行之意,敢啓。傳曰,知道。
統理軍國衙門啓曰,卽見平安監司金永壽狀啓,則以爲,作隊軍入防冬操,自是已例,而年形旣未免歉,軍伍尙多闕額,特許停免事,請令統理軍國衙門,稟處矣。練操縱有攸重,民情亦係當恤,特爲停止事,分付,何如?傳曰,允。
傳曰,江原道暗行御史留待。
傳曰,江原道暗行御史入侍。
假注書任大準改差,代以金聲謨爲假注書。
金洛鎭啓曰,明日召對,取稟。傳曰,爲之。
吏曹啓目,副司果宋奎灝名字,改以奎完,前五衛將柳載應名字,改以載烈,直赴李重乭名字,改以奎泰,折衝郭泰鎭名字,改以昌鎭,前守門將李喜演名字,改以敦演事,爲等如告狀,依例令藝文館給帖,何如?啓依允。
上在昌德宮。停常參·經筵。
自人定至五更,灑雨下雨,測雨器水深三分。
金洛鎭啓曰,明日常參·經筵,取稟。傳曰,停。
奎章閣啓曰,明日卽書香閣冬孟朔大奉審日次,奉謨堂奉審日次,時·原任閣臣,依節目進詣擧行之意,敢啓。傳曰,知道。
兵曹口傳政事,御營把摠單尹錫莘。
傳曰,禮房承旨馳詣宗廟·景慕宮,奉審摘奸以來。
傳曰,北廟奠酌禮時,外門路,以宣仁門爲之。
傳曰,政官牌招,開政。
統理軍國事務衙門啓曰,左捕將李鳳儀,去夜不爲發巡云,事體所在,不可仍置,施以譴罷之典,何如?傳曰,允。
趙文夏啓曰,卽見軍國衙門草記,則左邊捕盜大將李鳳儀不爲發巡云。巡綽法意,何等嚴重,而有此闕巡之擧?揆以事體,萬萬駭然。當該大將,所當重勘,而本院請推之外,無他可施之罰,何以爲之?敢稟。傳曰,已有於軍國衙門之批矣。
又啓曰,因軍國衙門草記,左邊捕盜大將李鳳儀,施以譴罷之典事,允下矣。捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
傳曰,楊口縣監李倬,白川郡守林星洙相換。
傳曰,保安察訪金興柱,金井察訪元錫五相換。
傳曰,知義禁外,金吾堂上竝許遞,前望單子入之。
傳曰,呈告泮長許遞,今日政差出。
傳曰,捕將有闕之代,前望單子入之。
傳曰,吏曹參判有闕之代,前望單子入之。
吏曹啓曰,軍器寺僉正李裕健,判官崔宗默,繕工假監役官閔泳厚·張斗翼·李賢銖,俱以身病,呈狀乞遞,竝改差,何如?傳曰,允。
吏曹啓曰,楊口縣監李倬,白川郡守林星洙相換事,命下矣。白川郡守林星洙,以前任同福縣監,方在解由未出中,何以爲之?敢稟。傳曰,勿拘。
趙文夏啓曰,左邊捕盜大將他邊大將兼察事,命下矣。兼察左邊捕盜大將韓圭稷,卽爲牌招聽傳敎,何如?傳曰,允。
有政。判書曺錫輿牌招不進,參判未差,小臣獨政未安,何以爲之?敢稟。傳曰,只出緊仕。以閔應植爲大司成,金晚植·李承臯爲同義禁,故學生曺鎭鼎·曺鳳永·李柄永,已上贈監察,故學生郭景喆·李基遠,已上贈童敎,已上孝行卓異贈職事,承傳。楊口縣監李倬,白川郡守林星洙相換,保安察訪金興柱,金井察訪元錫五相換,已上相換事,承傳。傳曰,見窠皆令差出。再政。以曺錫輿爲弘文提學,尹泰駿爲同春秋,閔泳緯爲軍器提調,泰膺杓爲軍器僉正,文在學爲軍器判官,李錫禹爲公事官,沈能晳·張錫範·金順達爲假監役,禁衛提調單閔泳緯,御營提調單閔泳緯,兼掌令單徐相雨。
兵批,兼判書閔泳緯闕內進,參判申橚病,參議鄭璣相,參知李鳳大在外未肅拜,同副承旨趙文夏進。守判府事加設單閔種默,同知加設單禹錫鼎,龍淵別將單尹廷烈,金城別將單金成麟。
議禁府啓曰,卽見德源府使鄭顯奭狀啓,則本府處在海沿要衝,兼爲開港之地,其所綢繆之道,在於選用人才,選用之要,在於敎養,故設一塾於元山社。文士則先敎經義,武士則先敎兵書,後竝敎以算數格致各樣機器農蠶礦採等事,而文藝則逐朔課試,拔其尤者,一人每年秋報于監營,付於公都會解額。武藝則倣東萊例,選出出身·閑良二百人,創置別軍官,課朔施賞。本府所在親騎衛四十四名,不可使疊役,特令移定於各邑。別軍官朔試計劃,年終以優等二人,報于兵曹,出身特加折衝,閑良特許直赴殿試事,請令廟堂,稟旨分付矣。北沿重地,港務且繁,目下最先急者,惟在乎選才用人,而苟選用之,則不可無敎養之則,亦不可無賞奬,竝與親衛移屬事,依狀請施行。此非邊情,而不由道臣,直爲啓聞,有違格例,該府使推考,何如?傳曰,允。
議政府啓曰,卽見京畿監司金宏集所報,則枚擧朔寧郡守韓聖根牒呈以爲,宣惠廳所納大同田米·小豆·甲太,竝雜費合爲一千六十三石,而本邑素無地土船隻,水路三百餘里之內,且有四十八險灘。裝載之時,每資水下船隻,而致敗相續,上納愆滯,往在辛未,幸蒙詳代之處分矣。辛巳革罷之後,邑弊·民瘼,又復如前,特許代納爲辭矣。正供之必以本邑,法意甚嚴,而第念峽江險灘,運輸極艱,民力之難支,亦不可不恤。太邊外,只以小米·小豆,限二年特許詳定代納,何如?傳曰,允。
議政府啓曰,卽見平安監司金永壽分等狀啓,則中和等五邑,置之稍實,平壤等二十八邑,置之之次,江界等十一邑,置之尤甚,後錄諸條,竝請令廟堂,稟旨分付矣。其一,各邑·鎭帳外火田四分一權減,鎭堡給代不足條,戶結分排區劃事也。其一,陳田·火田,還加起執摠,依近例停免事也。其一,各宮房·各衙門屯田,從實執摠,別遣摘奸,不至冤徵事也。其一,道內城餉中嶺運米,竝雜費一萬四千五百石外,依式分留,而尤甚邑當捧條,限折半停退,待明秋收捧事也。其一,尤甚邑限明秋勿定配所事也。其一,推奴·徵債,限明秋防塞事也。暵勝於澇,素稱全省之土宜,峽遜於沿,可驗今年之穡事,三等分劑,必有裁量,依施,附錄諸條,俱係民情,竝依狀請施行,何如?傳曰,允。
議政府啓曰,卽見咸鏡監司林翰洙分等狀啓,則永興等十邑,置之稍實,安邊等八邑,置之之次,三水等六邑,置之尤甚,後錄諸條,竝請令廟堂,稟旨分付矣。其一,尤甚邑,限明秋勿定配所事也。其一,明川以南進俸吏,姑爲停止事也。其一,推奴·徵債,限明秋防禁事也。北農之有勝於他省,傳聞攸及,庶可領略,而若其風霜之痒損,亦當年之所不免,則分等依此施行,其餘條陳,恤民之政也,竝許施,何如?傳曰,允。
議政府啓曰,卽見廣州前留守朴泳孝年分狀啓,則新災一款,不爲擧論,各年成川田畓九十七結五十三負一束,連加査括,而本府軍餉及各衙門,今秋當捧各穀,竝耗,期於歲前準捧事,請令廟堂,稟旨分付矣。久暵而不無痒稼之歎,晚霜而迺獲收楡之功,今觀新災之不執,可推闔境之稍熟,至若舊陳之査括,餉還之準捧,竝依狀請施行,何如?傳曰,允。
議政府啓曰,卽見水原留守洪祐昌災實狀啓,則新災五百八十六結八負三束,特令劃下,流成舊陳未及充補之九十九結四十六負六束,期於査括盡充計料,而推奴·徵債,限明秋防塞事,請令廟堂,稟旨分付矣。地形則山海交錯,穡事則暵澇互乘,然其秋暖霜晚,竟獲幾分成就者,亦非始料之攸及也。所請災摠,必有酌量,特許準劃,推徵防塞,依施行,何如?傳曰,允。
金吾堂上前望單子入之,判義禁金炳始落點。
吏曹參判前望單子入之,吳俊泳落點。
御營廳啓曰,本廳別將金東壽,千摠李鍾晉·李鍾俊,俱有身病,勢難察任,竝改差,何如?傳曰,允。
癸未十月十四日□時,上御□□□。召對入侍時,參贊官金洛鎭,檢校直閣閔丙奭,侍講官鄭光淵,檢討官李勛卿,假注書金聲謨,記注官李禧龍,別兼春秋尹吉求,各持綱目第三卷,以次進伏訖。上曰,史官分左右。仍開卷。以下缺
上在昌德宮。停常參·經筵。
藥房提調尹滋勝,副提調李喬翼啓曰,伏未審日間,聖體若何,寢睡·水刺之〈節〉,何如?臣等率諸醫,趁早入診,詳察聖候爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
趙文夏啓曰,明日常參·經筵,取稟。傳曰,停。
奎章閣啓曰,景慕宮望廟樓,今望奉審,無頉之意,敢啓。傳曰,知道。
奎章閣啓曰,進詣書香閣,御眞展奉奉審,無頉,而奉謨堂及閣內諸處,亦爲無頉之意,敢啓。傳曰,知道。
趙文夏啓曰,行都承旨李喬翼藥院進,左承旨閔丙奭,左副承旨閔泳韶,內閣進,右承旨朴周陽不爲仕進,右副承旨金洛鎭式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
兵曹啓曰,禁軍別將申桓,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以元世爲禁軍別將。
趙文夏啓曰,今二十一日北廟親行奠酌禮祭文,當爲製進,而藝文提學洪祐吉在外,弘文提學曺錫輿待明朝牌招,使之製進,何如?傳曰,允。
又啓曰,左副承旨閔泳韶牌不進,伴直無人。右承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
以左副承旨閔泳韶牌不進罷職傳旨,傳曰,只推。
趙文夏啓曰,明日召對,取稟。傳曰,爲之。
上在昌德宮。停常參·經筵。
趙文夏啓曰,明日常參·經筵,取稟。傳曰,停。
又啓曰,三品官之無得過三日循例請牌,曾有定式矣。大司成閔應植,除拜後過三日不爲出肅,事體所在,誠極未安。徒重推考,仍卽牌招察任,何如?傳曰,允。
又啓曰,假注書成岐運,有身病,勢難察任,今姑改差,何如?傳曰,允。
以右承旨朴周陽牌不進罷職傳旨,傳曰,只推。
兵曹啓曰,今十月二十一日,大駕詣北廟親行奠酌禮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番·幾哨,磨鍊,餘軍留營,何以爲之乎?敢稟。傳曰,御營步軍二哨,騎士一番,御將率領爲先廂,禁營步軍二哨,騎士一番,禁將率領爲後廂,禁軍二番,隨駕別抄軍二哨磨鍊,餘軍留營,留陣置之。
兵曹啓曰,今十月二十七日大駕詣北廟親行奠酌禮時,王世子隨駕時陪衛,依前例磨鍊,而禁軍及先後牌軍兵,連以隨駕,禁軍及先後廂軍兵,仍用矣。今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
趙文夏啓曰,行都承旨李喬翼廚院進,左承旨閔丙奭,右副承旨金洛鎭不爲仕進,右承旨朴周陽牌不進,左副承旨閔泳韶內閣進,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
假注書成岐運改差,代以池錫永爲假注書。
禮曹啓曰,卽接洪原前五衛將洪理勳所志,則以爲,同姓十二寸弟理鏞,嫡妾俱無子,以其同姓四寸兄理鎬第三子疇厚,欲爲繼後,兩家諸族,相爲完定,而理鎬夫妻俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長洪理勳所訴旣如此,洪理鎬第三子疇厚,立爲洪理鏞之後,何如?傳曰,允。
吏曹啓目,副司果李振宇名字,改以復宇,出身李昌先名字,改以浚鎬事,爲等如告狀,依例令藝文館給帖,何如?啓依允。
癸未十月十六日□時,上御□□□。召對入侍時,參贊官金洛鎭,檢校直閣閔丙奭,侍讀官李容稙,檢討官李勛卿,假注書金聲謨,記注官金在㸇,別兼春秋尹吉求,各持綱目第三卷,以次進伏訖。上曰,史官分左右。仍開卷。以下缺
上在昌德宮。停常參·經筵。
趙文夏啓曰,來二十一日,朝參日次,而動賀相値,頉稟之意,敢啓。傳曰,知道。
金洛鎭啓曰,明日常參·經筵,取稟。傳曰,停。
又啓曰,假注書池錫永,時無職名,依例付軍職,冠帶常仕,何如?傳曰,允。
趙文夏啓曰,奏御文字,何等審愼,而今日兵曹監軍單子,有所漏落,致勤下詢,臣之矇然捧入,不勝悚惶,當該堂上,不可無警,推考,何如?傳曰,允。
兵曹口傳政事,禁軍別將單元世。
議政府啓曰,卽見江華留守金允植狀本啓下者,則該營出捕校卒,濫用砲殺之金城前前縣令韓昌錫罪狀,令攸司稟處,作梗諸漢用律之節,請令廟堂稟處,而作拿諸漢,關東繡衣,旣已分輕重酌斷,今無更論。該守令自王府,當爲勘處,而第以道臣言之,許多人命之若是濫殺,縱由邑報而然,其在審克之義,難免疎忽之責。前江原監司南廷益,施以譴罷之典,何如?傳曰,允。
以司謁口傳下敎曰,南漢移來兵丁敎鍊處所,買家爲定。
上在昌德宮。停常參·經筵。
金洛鎭啓曰,明日常參·經筵,取稟。傳曰,停。
傳曰,吏曹判書有闕之代,前望單子入之。
傳曰,右承旨·同副承旨竝許遞,前望單子入之。
傳曰,呈告禮曹判書許遞,前望單子入之。
傳曰,公事遲滯之中官沈周鉉,推考。
閔泳韶啓曰,假注書金聲謨,有身病,勢難察任,今姑改差,何如?傳曰,允。
又啓曰,行都承旨李喬翼,軍國衙門進,左承旨閔丙奭內閣進,右承旨·同副承旨前望未下,右副承旨金洛鎭須資出去,院中只有臣一人,伴直無人。右副承旨,卽爲牌招,何如?傳曰,允。
承旨前望單子入之,申獻求·朴鳳彬落點。
吏曹判書前望單子入之,洪鍾雲落點。
禮曹判書前望單子入之,尹滋承落點。
兵曹啓曰,今二十一日北廟動駕時,守宮及侍衛,當爲備員,而參判申橚有身病,新除授參知李鳳九在外,不得進參。令政院,稟旨變通,仍令該曹,以在京無故人差出,待下批牌招,以爲進參之地,何如?傳曰,允。許遞。
統理軍國事務衙門啓曰,當五鼓鑄之數,今旣夥然矣。其在子母互用之義,不容不另立程式,自今典圜局,則以當五開鑄外,他鑄所則只以葉錢開鑄,而邊首·工匠之徒,如或冒弄奸僞,潛造當五,則隨所現發,直施私鑄之律事,先爲嚴飭於京鑄所。亦將此意,三懸鈴知委於江華留守·平安監司·義州府尹處,何如?傳曰,允。
閔泳韶啓曰,同副承旨金洛鎭牒不進,伴直無人,新除授右副承旨朴鳳彬,卽爲牌招,何如?傳曰,允。
以同副承旨金洛鎭牌不進罷職傳旨,傳曰,只推。
吏曹啓目,文科新及第權錫洛名字,改以相洛,出身崔鶴雨,改以春光,閔鴻植,改以弘植,劉東淵名字,改以秉淵,劉興燁名字,改以秉燮,洪慶淳名字,改以淳永,前萬戶田世興名字,改以世政事,爲等如告狀,依例令藝文館給帖,何如?啓依允。
吏曹判書曺錫輿上疏。大槪,職旣虛縻,病又難强,敢陳衷懇,冀蒙亟遞之恩事。答曰,省疏具悉。所請依施。
館學儒生黃夔仁等上疏。大槪,復申先正道學之實,冀蒙聖廡從祀之請,俯循一世之公議,亟擧百年之曠典事。省疏具悉。尊賢之誠,若是懇至,甚庸歎賞。
慶尙道儒生金禹昌等疏曰,伏以天下之生久矣。聖人作而正學明,賢者繼之而斯道重,其尊慕崇奉之道,不惟克擧於當世也。抑或有待於後日,時則有若孔子之聖,而至于漢·唐而崇奉之,有若程·朱之賢而至于有明而尊尙之,若其洙·泗群賢,洛·閩諸儒,或依當日名儒之正論,追配於聖廟,或因百世之公議,躋享於聖廡,蓋以明君在上,吾道燦然,愈久而愈彰故也。吾道東來,文忠公鄭夢周,彰明絶學,而文敬公臣金宏弼,文獻公鄭汝昌,文正公臣趙光祖,文元公臣李彦迪,相繼而作,因文純公臣李滉定論,而躋配於文廟,文純公東方集成大賢也。文純之門,有文忠公臣柳成龍,文忠之門,有文莊公臣鄭經世。文莊,間世眞儒,百代師表,承襲乎洙·泗·洛·閩之學,接統乎寒·槖·晦·退之緖,淵源端的,踐履純篤。博約審愼之業,格致誠正之工,窮極其精微,契合乎中庸,則斯文定評,昭載國乘。此非臣等之私言,乃百世之公議也。臣等生長草野,才識蔑鹵,而惟是講明服習者,不外乎文純·文忠·文莊諸賢之緖餘,則今當殿下睿學日臻,德化丕顯,東宮邸下書筵日開,此正明正學崇儒道時也。敢將文莊,請配聖廡之意,裂裳裹足,齊首叫闇,因略擧文莊之實德常行,而爲殿下一陳之。伏願聖明,特加垂察焉。文莊,天質秀異,自能言讀小學,甫訖一卷,文理已通,迎刃而解,乃於俗學之外,知有吾人實地底學,作從善如登詩,以自勉。時柳文忠,知州事,講學多士,文莊執禮請業,文忠一見異之,告以爲學之序,遂敬受服膺,涵以飫之,日有所益。以未及見李文純爲恨,潛心性理之學,而作思問錄,以寓志。又取古今喪禮,名曰,喪禮參考,撮朱子大全中封事·序·記·碑銘·祭文之切於學問者,爲十卷,名曰,朱文酌海,與李文純所編朱書節要,相爲表裏。文簡公臣李埈贊曰,其規模之正,志業之偉,必有以理求者,以事考者,亦將信其蹟,不待後世之子雲而知太玄者矣。若夫四端七情之辨,理發氣發之說,與夫太極陰陽之理,多發前人未發,而與當時同德群賢及門諸儒,所嘗往復論說者,不惟淳複,則今不可殫記,而蓋其爲學,本之以六經·語·孟,參之以洛·閩群書,貫徹天人之微,洞辨義理之分,故其出而立朝也。必以經術道學,陳於箚奏筵達之際,而宣廟朝嘗入侍經筵,建言古之大有爲之君,所以根本治道者,不過學而已。所謂學者,不用敬則無以維持此心,以爲涵養之本,上怡然傾聰之。又嘗進講周易,明言先天之劃,三聖之旨,朱子本義·二程傳義,與夫陰陽升降善惡之應,瞭然指掌,無一差謬。上又講周易,命選曹,必以精通易學者,備講官,該曹欲以文莊應命,而以方在銓地難之。上敎曰,銓郞誰不可爲?鄭經世還除講職,問啓蒙揲蓍法,文莊令內侍,折枝以來,信手揲扐。若不經意,而其進退多寡之數,一皆先命而響合。上驚異之,對曰,此非奧妙難知者,因推演其所以然之故。上稱之曰,國士國士。逮夫仁廟更化之初,首膺旌招之命,待以師禮,出入經幄,啓沃弘多,疏箚屢萬言,皆是聖賢旨訣,載在實鑑。爲玉堂長官,入侍甚簡,經幄諸臣,合辭言鄭經世讀書長德人,請破例頻接,上從之,實異數也。由是,感激殊遇,知無不言,言無不盡,因講起義,愈出愈新。因承問薦文康公臣張顯光,吏參臣柳袗之學問行誼,朝紳之稍向儒學者,擧皆景慕,而觀其登筵及疏箚之文,莫不嘖嘖稱說。文忠公臣李恒福,每自經筵,退語人曰,鄭經世眞侍講才,文忠公臣李元翼曰,鄭經世侍講之名。豈惟今日之第一?古亦難得矣。其出知江陵也,新經大亂,府人不知冠婚喪祭之禮,事多無倫,乃選府之士,學以講之,禮以敎之,未朞年風化一變,遂爲禮義之俗。去後邑人思之,相聚而言曰,微我明府,吾幾爲禽獸。立興學碑於校宮之前,而紀其蹟,因立祀而尸祝之。又出知大邱府也,治化日開,文風大振,文穆公臣鄭逑曰,大邱之治,悃愊無華,皆從學問中出來,可爲吏治之師也。時有唐將好學者,過慶山,入孤山書堂,聞文莊道德,請會講學,遠近多士,聞風而至。講說四書·心·近等篇,十日而止。唐將曰,公,東方大賢也。後縣人立祀其址,而俎豆之。文元公臣金長生,嘗爲道義交,以經書辨疑,逐段論難,疑禮等篇,講質同異,終始不撤。文簡公臣李埈,同德麗澤之人,嘗言愚伏,識處極微,見處極高。五賢如退陶先生,或有讓處,公於書,無不洞徹,而最深於朱書。故立朝論議,經筵講說,無不自朱書中出來,可謂其言有味。文敬公臣金集嘗曰,愚伏禮學,可謂近世眞儒。愚伏,卽文莊別號也。文正公臣宋浚吉,撰行狀曰,立心以忠厚寬仁爲主,進學以精思實踐爲主。私淑於退陶,溯本於考亭,像想欽慕,以爲準則。充養旣厚,英華自發,望之崇儼,若不可犯。以補養君德爲己任,義利公私之辨,天人王覇之分,援引經傳,出入古今,隨事進規,竭盡無餘。又曰,金文元公每稱愚伏禮學,淹博勝似退陶。又祭文曰,蓍龜之失,而父母之亡耶?泰山之頹,而樑木之折耶?雖平日異好惡不相樂者,亦莫不涕洟而嗟惜之,是孰使之然哉?文章足以範俗而垂世,正學足以繼往而開來。文正公臣宋時烈,撰諡狀,歷敍淵源授受之統,進道成德之工,事親忠君之行,成己成物之功。乃曰,時烈未及灑掃於先生之門,然嘗聞沙溪金先生之言曰,愚伏自是質直人也。禮學淹貫,勝似退陶,當今之可與論學者,惟此一人云爾,則其稟賦與學問,因可見矣。文簡公臣趙絅所撰神道碑文曰,或疑公遭所賢之主,不能陶鑄至治,絅曰,兩程·朱子,亦不能有爲於慶曆·淳熙之朝,公獨奈何?雖然,使吾君崇儒重道,不雜以覇,誰之力也?文忠公臣金尙憲輓曰,經術儒林重,詞華哲匠工。文貞公臣金坽輓曰,文章經學迥難儔,當世群賢讓一頭。吏參臣李世濂輓曰,正脈陶山紹。文忠公臣張維輓曰,高文學早飛英,斂退邱園士望傾。大提學臣蔡裕後輓曰,直溯考亭承道統,晚生東國冠儒林。忠簡公臣金湜祭文曰,學傳閩·洛,統接溪·厓,吾儒標準,百世模楷,先輩之宗仰,推此可知矣。仁廟賜祭文若曰,靈惟拔萃,早事經籍,潛心正學,服膺考亭。肅廟賜祭文若曰,伊·洛眞源,有傳有受,鐵門玉鑰,洞闢關紐,踐履純篤,無媿屋漏。正廟親製賜祭文若曰,觀於酌海,得卿所存,淑諸退陶,忠於紫陽,纚纚三易,折枝掛扐,眞講官才,極高處見,斯文定評,當世莫先。嗚乎,文莊之道德行誼,經術文章,著於竹帛,勒之金石,列聖朝尊尙,昭如日星,諸先正定論,百世不惑,而廡享之迄今未遑者,實朝家之所欠典,士林之所齋鬱也。伏乞聖明,深惟斯道之重,極竣多士之請,亟降令典,以文莊公臣鄭經世,陞配聖廡,以光聖德,以賁斯文。臣無任云云。省疏具悉。疏辭果出於尊賢重道之義,而朝家靳施,卽重其禮也。
癸未十月十八日□時,上御□□□。召對入侍時,參贊官閔泳韶,檢校待敎金永悳,侍讀官李容植,檢討官金鶴善,假注書池錫永,記注官元容奭·李禧龍,各持綱目第三卷,以次進伏訖。上曰,史官分左右。仍開卷。以下缺
上在昌德宮。停常參·經筵。
藥房提調尹滋承,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不〈必〉入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
朴鳳彬啓曰,明日北廟親行奠酌禮齋戒相値,視事頉稟之意,敢啓。傳曰,知道。
閔泳韶啓曰,同副承旨金洛鎭,今日不爲仕進,卽爲牌招,何如?傳曰,允。
假注書金聲謨改差,代以宋世鉉爲假注書。
兵曹口傳政事,以宋世憲爲訓鍊正。
吏曹口傳政事,以魚允中爲兵曹參判,沈相萬爲參知。
金洛鎭啓曰,明日召對,取稟。傳曰,爲之。
侍講院啓曰,今二十一日北廟奠獻禮時,王世子隨駕時,本院當爲全數進參,而兼司書李愚冕在外,無以備員,何以爲之?敢稟。傳曰,許遞,前望單子入之。
兼司書前望單子入之,閔京鎬添書落點。
兵曹啓曰,卽見江華留守金允植武士及兵丁等都試啓本,則勸武軍官坪中三人,以生徒書之,兵丁坪中三人,以書記書之者,有違試規,原啓本還下送,使之改修正上送,何如?傳曰,允。
御營廳啓曰,肅靖門近處體城頹圮處,今已畢築矣。把守將卒撤罷之意,敢啓。傳曰,知道。
統理軍國事務衙門啓曰,仁川巷口湊樂之地,不可無詗緝之政。該府使以兼討捕使,下批定式,而今番使之口傳擧行,何如?傳曰,允。
兵曹口傳政事,上護軍沈舜澤兼仁川鎭兵馬僉節制使,討捕使單朴齊晠。
吏曹,兵曹參議單沈相萬,參知單鄭璣相。
上在昌德宮。停常參·經筵。
夜自人定至五更,灑雨下雨,測雨器水深三分。
世子嬪宮生辰,統理軍國衙門·內閣·政院·玉堂·春·桂坊單子問安。答曰,知道。
李喬翼啓曰,明日大駕詣北廟,入幕次後,大王大妃殿·王大妃殿問安,以何承旨進去乎?敢稟。傳曰,右副承旨進去。
禮曹,來十二月二十五日,行社稷·宗廟臘享大祭香祝親傳,取稟。奉敎敬依。
禮曹來十二月二十五日行景慕宮臘享大祭香祝親傳,取稟。奉敎恭依。
奎章閣啓曰,守宮檢校待敎趙鼎九,待開門牌招,何如?傳曰,允。
侍講院啓曰,新除授兼〈司〉書閔京鎬,卽爲牌招察任,何如?傳曰,允。
侍講院啓曰,卽接翊衛司所報,則今二十一日,北廟奠酌禮,王世子隨駕敎是時,本司當爲全數陪衛,而右司禦李萬翼,有身病,無以備員,令政院,稟旨變通,以爲備員陪衛之地,何如?傳曰,司饔僉正金明洙,令該曹,口傳相換。
議政府啓曰,節使陪表不遠,而該院文書浩繁,勢難及期告竣,差退幾日,更爲擇入事,分付該曹,何如?傳曰,允。
議政府啓曰,卽見京畿監司金宏集災實狀啓,則三等分劑,不爲擧論,事目災外,不足災四千八百四十三結八十八負三束,特許準劃,後錄諸條,竝請令廟堂,稟處矣。其一,大興·臨津·長山等餉穀,依已例全數捧留本邑,附近民之自願輸納者,依願許施,耗條以代錢輪送事也。其一,禁·御兩營江都留餉米太及守·摠兩營狀抄牙兵等身米,依已例以代錢收捧事也。其一,各衙門各宮房屯土,勿拘定摠,從實收稅事也。其一,推奴·徵債,限明秋防塞事也。亢旱跨朔,圭璧屢薦,肅霜退候,桑楡可收,三等之名目,初不劑定。一路之年形,自有領略,至若全未移與蟲蝕,醎損等災摠,民隱攸關,亦不容不存恤。事目外限二千結劃下,使之精實排俵,附錄諸條,多有已例,竝依施,何如?傳曰,允。
議政府啓曰,卽見京畿監司金宏集狀啓,則各邑年形,備盡於年分狀聞中,而昨年全數停退之還餉,以今窮民,事勢萬難準捧,限折半停退事,請令廟堂,稟旨分付矣。春糶秋糴,自有莫越之式,而年形旣未均稔,民情在所當恤,依狀請限折半特許停退事,分付,何如?傳曰,允。
吏曹啓曰,今此北廟奠酌禮時,門神位獻官預差申桓,時無職名,令該曹,口傳付軍職,何如?傳曰,允。
傳曰,明日出宮內門路,以協陽門爲之。
兵曹口傳政事,護軍單申桓。
兵曹口傳政事,司禦李萬翼,司饔僉正金明洙,以上相換事,承傳。
吏曹啓目,前校理權昌洙名字,改以在洙,東學訓導金鴻燮名字,改以龜燮事,爲等如告狀,依例令藝文館給帖,何如?啓依允。
忠州幼學李譱奎等上疏。大槪,敢陳忠愛之忱,乞賜允兪之音事。省疏具悉。何必張大如是?其勿更煩。
忠淸道進士申奭求等上疏。大槪,荐陳宗師道學之實,冀蒙聖廡陞享之恩事。省疏具悉。嶺·湖皆有此疏,可見崇學衛道之誠,而朝家靳施,乃重其事也,爾等退修學業。
癸未十月二十日□時,上御□□□。召對入侍時,參贊官申獻求,檢校待敎金永悳,侍讀官趙秉翊,檢討官金鶴善,記事官尹尙學,記注官金東纓,別兼春秋金貞均,各持綱目第三卷,以次進伏訖。上曰,史官分左右。仍開卷。以下缺
上在昌德宮。停常參·經筵。
大駕詣北廟,入幕次後,藥房·統理軍國衙門·內閣·政院·玉堂口傳問安。答曰,知道。
世子宮,詣北廟,入幕次後,藥房·統理軍國衙門·內閣·政院·玉堂·春·桂坊口傳問安。答曰,知道。
大駕展拜,還入幕次後,藥房·統理軍國衙門·內閣·政院·玉堂口傳問安。答曰,知道。
世子宮,展拜還入幕次後,藥房·統理軍國衙門·內閣·政院·玉堂·春·桂坊口傳問安。答曰,知道。
大駕奠酌禮,還入幕次後,藥房·統理軍國衙門·內閣·政院·玉堂口傳問安。答曰,知道。
世子宮奠酌禮,還入幕次後,藥房·統理軍國衙門·內閣·政院·玉堂·春·桂坊口傳問安。答曰,知道。
大王大妃殿·王大妃殿,遣承旨口傳問安。答曰,知道。
大駕還宮後,藥房·統理軍國衙門·內閣·政院·玉堂口傳問安。答曰,知道。
世子宮還宮後,藥房·統理軍國衙門·內閣·政院·玉堂·春·桂坊口傳問安。答曰,知道。
李喬翼啓曰,司僕寺內乘來言,捲簾毛張,取稟。傳曰,捲三面,毛張爲之。
申獻求啓曰,明日召對,取稟。傳曰,爲之。
李喬翼啓曰,卽者兵曹郞廳來言,今日還宮時,別侍衛不可不備。而兼判書閔泳緯,左賓客進參,不得擧行云,何以爲之?敢稟。傳曰,次堂上擧行。
傳曰,侍衛軍兵毛具,從便爲之。
朴鳳彬啓曰,臣以大王大妃殿·王大妃殿問安進去,下直之意,敢啓。傳曰,知道。
奎章閣啓曰,大駕今已還宮,守宮檢校待敎趙鼎九,依定式減下之意,敢啓。傳曰,知道。
朴鳳彬啓曰,卽者義禁府都事來言,今日動駕時,衛外擊錚罪人崔象鉉等三名,依例移送秋曹云矣,敢啓。傳曰,知道。
傳曰,北廟奠酌禮時,禮房承旨·禮貌官·兼輔德·相禮,竝加資。
傳曰,北廟奠酌禮時,贊禮以下,別單書入。
傳曰,動輿時陪從春·桂坊以下,別單書入。
傳曰,政官牌招,開政,賞典下批。
傳曰,左承旨·右承旨許遞,前望單子入之。
兵曹啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
禁衛營啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
禦營廳啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
摠戎營啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
癸未十月二十一日時,大駕與王世子,詣北廟奠酌禮親行入侍時,行都承旨李喬翼,左副承旨閔泳韶,右副承旨朴鳳彬,同副承旨金洛鎭,史官缺,提學閔泳穆,直提學鄭範朝,檢校直閣尹泰駿·閔丙奭,檢校待敎金永悳,以次侍立。時至,通禮跪啓請外辦,上具軍服乘輿,出宣化門。藥房提調□□□,副提調李喬翼,進前問候訖,出協陽門。通禮跪啓請降輿乘馬,上降輿乘馬,出敦化門外,進發至宗廟前路。通禮跪啓請降馬,上降馬,步過。命書傳敎曰,都承旨馳詣宗廟·永寧殿,奉審以來。仍上馬進發。又命書傳敎曰,左承旨馳詣景慕宮,奉審以來。至大聖殿望見處,通禮跪啓請降馬,上降馬步過。命書傳敎曰,左副承旨馳詣文廟,奉審以來。還乘馬,至北廟大門外,通禮跪啓請降馬乘輿,上降馬,乘輿,入大次。命書傳敎曰,王世子問安,勿爲之。展拜時至,通禮跪啓請出次,上出次。贊禮導上詣褥位北向立,贊儀唱四拜,上行四拜禮訖,陞詣廟內奉審,東西牌閣奉審訖,上還入幕次。少頃,通禮跪啓請出次,上改具軍服·甲胄以出次。贊禮導上入正門,詣版位北向立。王世子具甲胄入就位,贊儀唱四拜,上行四拜禮,王世子行四拜禮訖。贊禮導上詣顯靈昭德武安王神座前跪,啓請跪,上跪。喬翼奉香,洛鎭奉爐,上三上香,承旨以幣篚跪授兵曹判書,跪受以進。贊禮啓請執幣,獻幣,上執幣,以授兵曹參議,跪受奠于案。贊禮啓請俯伏興平身,上俯伏興平身。贊禮導上詣尊所西向立,承旨擧羃。贊禮導上詣神座前北向立跪,啓請跪,上跪,喬翼奉爵跪進。贊禮啓請執爵獻爵,上執爵,以授洛鎭,洛鎭跪受奠于案。贊禮跪啓請俯伏興少退跪,上俯伏興少退跪,大祝讀祝訖。贊禮啓請俯伏興平身,上俯伏興平身。贊禮導上降復位,贊儀唱四拜,上行四拜禮,王世子行四拜禮。贊禮導上詣望燎位,行望燎禮,配位獻官門神獻官行禮如儀訖,贊禮跪啓請禮畢,上還入幕次。宣傳官跪,稟先後廂各營解甲胄。還宮時至,通禮跪啓請外辦,上改具戎服出次。通禮跪啓乘輿,上乘輿,出廂門外。通禮跪啓請乘馬,上乘馬,至大成殿望見處,降馬步過,還乘馬,由宣仁門至協陽門。兵曹判書跪,稟放仗,承旨請出標信解嚴。上由宣化門還內,諸臣以次退出。
上在昌德宮。停常參·經筵。
金洛鎭啓曰,明日常參·經筵,取稟。傳曰,停。
傳曰,兼輔德有闕之代,前望單子入之。
金洛鎭啓曰,行都承旨李喬翼,軍國衙門進,行左承旨金鴻根在外,右承旨李在敬未肅拜,左副承旨閔泳韶內閣直,右副承旨朴鳳彬式暇出去,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,行左承旨金鴻根,時在忠淸道洪州地,斯速乘馹上來事,下諭,何如?傳曰,許遞,前望單子入之。
傳曰,右副承旨許遞,前望單子入之。
傳曰,在外戶曹參判·敦寧都正竝許遞,今日政差出。
承旨前望單子入之,金敬均落點,金文濟添書落點。
兼輔德前望單子入之,金演壽落點。
禮曹啓曰,因議政府草記,節使拜表差退幾日,更爲擇入事,允下矣。令日官李興善推擇,則拜表吉日,來十一月初二日午時,方物封裹,今十月二十九日爲吉云,以此日退定,原粘目中改付標以入之意,敢啓。傳曰,知道。
吏曹啓曰,繕工監假監役官沈能晢·張錫範·金順逵,俱以身病,呈狀乞遞,竝改差,何如?傳曰,允。
吏曹啓曰,相禮南廷哲加資事,命下矣。未經準職,何以爲之?敢稟。傳曰,勿拘。
吏曹啓曰,抱川縣監辛肯錫呈狀內,親病沈重,萬無還官之望云,其親病旣如是,則有難强令還任,改差,何如?傳曰,允。
兵曹啓曰,同知訓鍊院事李敎昌,內禁衛將李奎璿,五衛將王斢煥·琴弘信·金基燮·李基默,曹司五衛將金正秀,文兼尹瀗,俱以病難供職,呈狀乞遞。新除授全羅左水使韓圭卨,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,慶尙中軍白元圭,身病猝重,時月之內,萬無赴任之望,竝改差,何如?傳曰,允。
傳曰,洪原縣監之代,護軍李斗永除授。注書尹尙學病,代以閔泳序爲假注書。
以軍器寺,世子宮進上甲胄造成時別單,傳曰,都提調領府事洪淳穆,內下大豹皮一令賜給,監董提調金基錫加資,監造官判官河相奎,守令待窠,首先擬入。
吏曹,洪原縣監單李斗永除授事,承傳。
兵曹口傳政事,副護軍單閔丙奭。
有政。吏批,判書洪鍾雲在外未肅拜,參判吳俊泳進,參議權膺善牌招不進,右承旨李在敬進。吏曹啓曰,判書洪鍾雲在外未肅拜,參議權膺善牌招不進,小臣獨政未安,何以爲之?敢稟。傳曰,仍爲之。以金益容爲刑曹判書,閔應植爲戶曹參判,鄭夏源爲敦寧都正,申獻求爲同春秋,金疇鉉爲相禮,禮曹判書尹滋承,今加崇政,前承旨申獻求,兼輔德閔應植,以上今加嘉善,相禮南廷哲,今加通政,副司果吳麟泳,訓鍊正宋世憲,以上今超通政加資事,承傳。再政,以南廷哲爲禮曹參議,宋世憲爲刑曹參議,沈相漢爲大司成,金永完·吳翼善·崔永鉉爲假監役,李容俊爲抱川縣監,承文正字二單金鎭衡·金東源,承文副正字二單朱洛珪·金聲謨,行上護軍金箕錫,今加崇祿,禁衛大將具完植,前禁軍別將申桓,行護軍尹喜秀,以上今加嘉義,宣傳官白樂賢,湖營千摠李鍾晉,以上今加嘉善,挾輿把摠洪疇燮,別軍官申斗永·韓鎭稷·吳錫泳,已上今加通政加資事,承傳。前五衛將安軾鎭,今加嘉善,朝官年八十,依法典加資。
兵批,兼判書閔泳緯進,參判魚允中統理軍國衙門進,參議沈相萬入直,參知鄭璣相替直,同副承旨金洛鎭進。兵批啓曰,訓鍊正,今當差出,而擬望之人乏少,外任竝擬,何如?傳曰,允。以任興準·白樂賢·李容益爲同訓鍊,趙存禹爲內禁將,朴最壽·李仁宇·李熙遠·權元默爲五衛將,趙雲兢爲曹司衛將,鄭永澤爲訓鍊正,金宏均爲訓鍊判官,趙東冕爲文兼,尹喜進爲宣傳官,柳鼎魯爲全羅左水使,張羲天爲慶尙中軍,金貞根爲長串僉使,朴聖基爲吾叉浦僉使,宣傳官加設單李勉夏·李奎豐·申泰卨·金昌謨,副司正池錫永單付。再政,以申錫麟爲訓鍊主簿,加設同知單李仁宇,僉知三單朴㝡壽·柳允默·趙雲兢。
以吏曹參議權膺善牌不進罷職傳旨,傳曰,只推。
癸未十月二十二日□時,上御□□□。召對入侍時,參贊官金洛鎭,檢校待敎閔泳韶,侍讀官鄭光淵,檢討官李軒卿,假注書池錫永,記注官李禧龍,別兼春秋閔京鎬,各持綱目第三卷,以次進伏訖。上曰,史官分左右。仍開卷。以下缺
上在昌德宮。停常參·經筵。
李在敬啓曰,明日常參,取稟。傳曰,停。
金敬均啓曰,同副承旨金文濟,今日不爲仕進,卽爲牌招,何如?傳曰,允。
李在敬啓曰,明日召對,取稟。傳曰,爲之。
侍講院啓曰,新除授兼輔德金演壽,卽爲牌招察任,何如?傳曰,允。
統理軍國事務衙門啓曰,駐津參贊官一員啓差事,纔有節目矣。禮曹參議南廷哲差下,何如?傳曰,允。
兵曹口傳政事,副護軍單朴鳳彬。
親軍左營啓曰,今九月初十日親臨春塘臺閱武時,總理親慶等軍營務處督鍊親軍左營袁世凱文移內,有佈技兵弁請奬之案,故該文移及彙單,玆敢帖連以入之意,敢啓。傳曰,分付兩詮,依彙單施行。
統理軍國事務衙門啓曰,駐津大員,行將登程矣。參議交涉通商事務卞元圭,協議官差下,主事朴齊純,從事記官差下,使之同爲赴津,何如?傳曰,允。
傳曰,新設敎鍊所,稱以親軍前營,御營大將韓圭稷,仍兼監督。
金文濟啓曰,卽者刑曹郞廳來言,今二十一日動駕時,衛外擊錚罪人崔象鉉等,當爲捧供,而判書金益容在外,次堂例不得擧行云,何以爲之?敢稟。傳曰,次堂擧行。
議政府啓曰,卽見平安監司金永壽狀啓,則鐵山府漂到人四名問情,則乃是大淸國鳳凰城人之逢風漂到者,而船旣挾窄,且値冬節,從陸請歸,船隻·汁物,各別守直,以待朝家處分爲辭矣。兩船同漂,一隻見破,驚濤餘生之由陸請歸,其情無怪,旱路治送之節,竝照例施行,而船隻·汁物之帶去與換給者,亦依願許之,待還發狀聞,令槐院撰咨入送,何如?傳曰,允。
司譯院啓曰,漢學譯官李用霖·高泳周·玄晶運·吳大鎭·金泰漢·李肇炯·李敎承·金鎭奎·金成漢·李時赫·金鎭湜,淸學譯官金演·方漢哲·洪勉祖,蒙學譯官李鍾徹·趙顯吉·韓五奎,倭學澤官尹亨燮,履歷俱備,竝加資,以爲前頭任使之地,何如?傳曰,允。
上在昌德宮。停常參·經筵。
金文濟啓曰,明日常參·經筵,取稟。傳曰,停。
李在敬啓曰,右副承旨金洛鎭,今日不爲仕進,卽爲牌招,何如?傳曰,允。
金文濟啓曰,三品官之毋得過三日循禮請牌,曾有定式矣。禮曹參議南廷哲,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳曰,趙文烈之道學節義,金文敬之詩禮道德,可以爲百世儒宗,而陞廡之論,亦已久矣。尙此未遑,乃朝家之欠典,安得無中外多士之抱牘屢煩乎?文烈公趙憲,文敬公金集,竝施以腏享聖廡,儀節,令該曹,照例擧行。
傳曰,近聞賊徒白晝橫行,攘奪人財,傷害人命,至於商旅滯閼,閭里騷動。內而捕廳,外而鎭營,苟能顧畏法紀,奉行朝飭,則寧可任其恣橫,莫之戢斂乎?不勝駭惋,而爲民除害,莫此爲急,地方官,亦何可玩愒悠泛乎?竝令廟堂嚴飭。無論京外官派校屬與坊曲平民,如有捕獲之勞,則當有別般論賞之擧,以此意,一體關飭京外。
傳曰,政官牌招,開政。
議政府啓曰,前監稅官李應憲在任時,各項公貨之恣意虧欠,聞甚駭然。故自譯院,詳査諸條,則雖或有發明之端,此不可無懲刷之擧,施以定配,當懲之物,令該院還捧,何如?傳曰,允。
金文濟啓曰,行都承旨李喬翼,軍國衙門進,行左承旨金敬均,不爲仕進,右承旨李在敬式暇出去,左副承旨閔泳韶廚院進,右副承旨金洛鎭牌不進,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨金洛鎭牌不進罷職傳旨,傳曰,只推。
統理軍國事務衙門,親軍前營監督韓圭稷。
兵曹,親軍前營監督單韓圭稷。
金文濟啓曰,吏曹參判吳俊泳,參議權膺善牌不進,推考傳旨及罷直傳旨,今方捧入,而開政命下之後,如是違牌,事甚未安。判書洪鍾雲在外,參判更爲牌招,何如?傳曰,允。參議只推,一體待明朝牌招。
又啓曰,左副承旨閔泳韶牌不進,伴直無人。右副承旨金洛鎭,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以左副承旨閔泳韶牌不進罷職傳旨,傳曰,只推。
行護軍申獻求疏曰,伏以關廟新成,鑾輿親幸,聆鼓鼙而千載曠感,瞻羽毛而群情胥欣。臣於是日,忝廁銀臺掌禮,叨飾介胄之容,周旋樽俎之間,有事爲榮,無勞可記。不意寵命,特加一資,遂躋二品,諒非韓袴之有待,況是虞之以庸?臣聞官稱事立,人稱官置,苟不相稱,徒虧雅道,是以名器深宜愼惜,爵賜尤應裁量。淸朝卿月,豈夫夫所可比擬?顧念一介賤品,斷斷無他,器不滿斗筲,材不補襪線,功不效絲髮。屈轂平生,只是棄瓠庾㢞,淸論宜其束閣,而厚蒙仁天恩造,陽晅而陰液之,風槁而雨潤之。何莫非煦嫗覆育之澤,邇來半歲,除敕頻繁,已悚踰分,今此謬恩,又奚爲而及於賤身?旣無酬償之勩,又非節次以遷,而上以濫授,下以冒授,則其於愼簡之道,量入之義,顧何如哉?詩云翹翹車乘,招我以弓,豈不欲往畏我友朋,以若無似,乘其命車,腰金嚲紫,翺翔乎周行,則梁鵜之議,藩羝之戒,在所必至。況䙝名器,冒爵賜,以累聖朝,非榮伊罪。臣以是惶霣恧蹙,寧循墻而走,不取爲承膺計?玆陳短章,仰暴微悃。伏乞聖明,俯垂鑑諒,將臣新授爵秩,亟施鞶褫,仍賜鐫斥,以幸公私焉。臣無任云云。答曰,省疏具悉。卿其勿辭行公。
副司果權景直疏。略曰,夫還穀設置,豐年則斂之,凶年則散之,以爲賑民餉軍之資也。挽近以來,還弊極甚,各營各邑,在在空虛。伏願下敎於道臣,革罷移貿加减之法,量州縣之大小,定還穀之多寡,廢其糴糶而取耗以納,則可除生民之痼弊矣。又漕運之弊,近年尤甚,潛賣稅米,畢竟故破。自今爲始,破船船主,一竝梟首,則庶可杜後弊矣。竊伏念火賊之患,諸路同然,甚至於殺越人命,奪取公錢之境,商旅難行。伏願行會八道·四都,如有竊發而不能捕捉,當該守令,斷當罷黜之意,嚴下令申,則自然散解矣。臣無任云云。省疏具悉。所陳諸條,切實於民隱時弊,當留念矣。
守判府事閔種默上疏。大槪,乞於出疆之前,往省先壠,以伸至情事。答曰,省疏具悉。卿其往省焉。
行禮曹判書尹滋承上疏。大槪,崇班晉秩,歷日震懍,敢陳披瀝之懇,冀蒙鐫改之恩事。答曰,省疏具悉,卿其勿辭行公。
戶曹參判閔應植上疏。大槪,卿月晉秩,歷日震懍,敢陳披瀝之懇,冀蒙鐫改之恩事。答曰,省疏具悉。卿其勿辭行公。
方外儒生進士尹喜培等疏曰,伏以道之大原,出乎天而存乎人,人不可須臾離道也。然天豈能諄諄然命之哉?一有聰明睿知,能盡其性者出,則天必命之,爲之師,立之敎,使人人得其道焉。於是二帝·三王,以是道相傳,執中建極,以化天下。若吾夫子,則自生民以來,未有盛而位在下焉,不得行道,然其爲千聖之宗,萬世之師,則可謂建天地而質鬼神也。故曰,顔·曾·思·孟,以迄于濂溪周氏·橫渠張氏·河南兩程子·考亭朱夫子,道統之傳,有自來矣。至于我東,文純公臣李滉,上紹考亭之緖,文穆公臣鄭逑,親受業於文純,而文穆之門,得其嫡傳者,曰先正臣文正公許穆是已。穆,天挺異姿,頎而長,凹頂而眉長過眼,手握文足履井,氣像恬熙,其狀已出類拔萃矣。及就外傅,讀書不百遍不成誦,甫一卷畢文義無滯,樂聞前言往行,已有志於聖賢之學。從從兄徵士掌令臣厚,講爲學之方,及長,往師鄭文穆,遂成大儒。嘗作自警四箴,一曰自私者欺人,天理昭著,人不可欺,徒自欺耳,故誠其身,必無自欺。二曰,一擧足而不敢忘父母,服闇以招咎,毋履險以危身。三曰,修身踐言,以戒其愆,齊莊祗畏,以事其天。四曰,心之官則思亦行,有九思,思則得,不思則失,不莊不敬,怠惰放肆,皆不思之咎,可不愼歟?得正而斃,古人勉焉。又有十六戒曰,行言·戲謔·聲色·貨利·忿疐·驕激·謟佞·苟私·矜伐·忌克恥·過澤,非論人訾詬·倖直·傾訐,蔑人之善·揚人之愆。時諱世變,有不愼者,小則生詬,大則災及其身。又有喜怒之戒曰,妄喜恥隨之,妄怒詬隨之,愼戒必敬,此可以見平日立志踐實之槪也。固守山樊,不求聞達。孝宗元年,相臣元斗杓薦剡曰,博學能文,高尙其志。授靖陵參奉,肅命而歸。八年,上思用林下人,再除持平,有召命上辭疏,竝陳君德時政。批曰,疏辭無非憂國愛君之誠,忻然而悅。已前拜掌令上疏曰,天道尙强,日月尙明,君道體天,御世統治。又上玉几銘曰,君惟元首,作民父母,小小無親,懷于有德,警戒不愆,于德于義。顯宗元年,承命入侍經筵,講中庸論天命人心之去就。文正公臣宋浚吉進曰,許穆,讀書人,所言極是,請留心採聽。又曰,此人每欲決歸,請誠心勉諭。又嘗進講大學衍義格物致知之義曰,心與物有相感通之理,未及畢。上問象山之學。對曰,象山,專主上達天理,不言下學人事,故入於異端。非但象山,後來無實之學,皆然,古人敎人,一以人事爲先。故孔子之門,得聞性與天道者,惟顔子·子貢數人。肅宗元年,以大司憲被召,進心學圖及堯舜傳授心法圖,以勉聖學。又以古文寫臯陶謨以進曰,堯·舜·禹之際,嘉言善政,此書最爲備,遵以行之,則亦唐虞之治也。一歲中五遷,至右議政,頻對經筵,賡進舟水圖說曰,好學問,明德之事也,明德,修身之本也。敬以持之,禮以正之,推之於家國天下一也。君猶舟民猶水,民亂則國危,水蕩則舟覆。又上君德日新箴曰,萬方惟新,在於君德,臨之以莊則敬,孝慈則忠,擧善敎不能則勸,故曰,作新民。人君代天理物,惟以日新,此新民之本德,莫善於親仁,治莫善於保民,德立治成,其本在身,孜孜益勤,聖敬日新。又篆書十一銘以進曰,昔周武王踐祚三日,受丹書之戒於師尙父,惕然戒懼,矛劍·几杖·居處·器皿,皆有銘。此三代之訓,三代之文,三代之禮,殿下常目在之,以義制事,以禮制心,遵而勿失,聖德幸甚。蓋其所學,不外於誠正修齊治平,故行道之志,亶出於堯·舜其君民,陳於王前者,惓惓懇懇,非禹·稷之都喩吁咈,則不敢以陳,乃與伊訓·說命,相爲表裏。其德禮政刑箚曰,德,衆善之聚,天地之正理,在心爲德,在事爲履,執德行義,人道之大經,君德之首也。禮,人事之則,而行於彝倫日用之常,聖人以禮制行,以義制事,禮貴正名,禮壞名亂,而國以治安者,未之有也。政者,正也,正人之不正者也。善政,本於善,行政,成於公,敗於私,一於是貳於非,治亂之兆也。刑,禮以敎之,政以齊之,刑以一之,刑亦末也。然非制刑,無以禁暴止亂,世治則罰輕,世亂則罰重,王者之治,以不殺爲德,陵夷無禁,亂國之治也。人君體天理物,思以至誠,德必修·禮必治·政必成·刑必中,以爲治平之業。乃作經說十一篇以進曰,易說·春秋說·詩說·書說·洪範說·禮說·樂說·刑說·政說·時令說·鬼神說,又衍說九篇,其序曰,敎寓於言,言寓於事,學者斅此者也,德者,得此者也,古群聖人之書盡矣。愚昏妄意,古人自幼好學之年,勤力於古聖人賢人之書,今過八十,發憤忘食,追述經旨,成說共二十篇,一萬二千九十六言,皆出於唐虞夏殷周古經,夏小正·月令·齊·魯語·左·國氏,庶幾有補於治道之萬一云。論理氣則曰,理與氣,非二本,理是氣之理,氣是理之氣,氣本於理,理行於氣,理者,氣之性,氣者,理之才。論天地之變則曰,天命流行,萬物共由,各遂其性而無終始,是爲至敎,禮自履此生,樂自順此作,由是而聖人事天,孝子事親,聖人之敎,不息不已,天地之大業,財成位育。論人心之知覺則曰,感於天理者,謂之道心,感於形氣者,謂之人心,循天理則理壹而氣正,循人欲則氣壹而理變,擇善去惡莫如精,篤信固守莫如一,成德敎民莫如中,堯·舜·禹之傳法,而學者之大宗也。國有大禮,則据先王之禮以懲之,國有大政,則用先王之政以正之,一出於至誠無私。有所輯書,十卷曰,經禮類纂,自冠昏喪祭·朝聘燕射·巡狩征伐·學校·養老,以至邦國王朝大夫士之禮,以附焉。有所著書九十二卷,名曰,記言,自天道·人事·地理之大,以及乎萬物萬事之蘊奧精微,無不具載,苟不固聰明睿知而盡其性者,能有是乎?且其文,渾渾顥愕,有非俗儒詞章之比,而皆可以羽翼經傳,所以聖主倚之以王佐,學者尊之以儒宗,眞是繼往聖開來學,而爲百世之師也。故肅廟朝致祭文若曰,箕尾降精,德宇天成,夙炙賢師,揮發道蘊,發爲文章,西漢先秦,泰山喬嶽,利澤默運,遠猷宏謨,忠言正論。嵋江書院賜額文若曰,惟德之秩,有卓其道,學宗典經,禮昭儀度,於論辟宮,多士式型。又眉泉書院賜額文若曰,箕潁淸標,洙·泗正脈,皇王之道,天人之學,陶山統緖,寒岡衣鉢,文章顥愕,天簡地易,廊廟訏謀,廈氈講討,事事唐虞,言言孔·孟,聖考眷注,不替終始。大聖人禮遇之重,奬詡之深,若是其曠絶,眞可謂仰之彌高,鑽之彌堅矣。文正之沒,于玆數百有餘歲,臣等以晚生末學,寧或有阿好者哉?惟其聞而知之,仰而慕之,所願學者不趐如七十子之服孔子,故乃敢略撮其學問道德之發於事業者,不避猥越之誅,陳請於旈纊之下。伏願聖明,深軫斯文之大義,勉循擧國之公議,文正公臣許穆,特命躋配於文廟,則有光於崇儒之盛德,而有補於右文之治化矣。臣等無任戰兢悸恐屛營祈懇之至,謹昧死以聞。省疏具悉。
癸未十月二十四日□時,上御□□□。召對入侍時,參贊官金文濟,檢校直閣朴鳳彬,侍讀官洪學周,檢討官吳炳文,假注書池錫永,記注官白時洽,別兼春秋閔京鎬,各持綱目第三卷,以次進伏訖。上曰,史官分左右。仍開卷。以下缺
上在昌德宮。停常參·經筵。
藥房提調尹滋承,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
金文濟啓曰,明日常參·經筵,取稟。傳曰,停。
金洛鎭啓曰,親軍前營御營大將韓圭稷,仍兼監督事,命下矣。卽爲牌招,傳授密符及傳令牌,何如?傳曰,允。
傳曰,工·刑換房。
禁衛營啓曰,今番瑞蔥臺試取時,騎士中登科者爲七人,部標下軍中登科者爲九名,前哨軍中登科者爲十名,左哨軍中登科者爲九名,牢子中登科者爲十名,巡令手中登科者爲八名,吹鼓手中登科者爲九名,大旗手中登科者爲九名塘報手中登科者爲八名,左牙兵中登科者爲九名,右牙兵中登科者爲八名,而一哨把中五卒登科該將領請賞,旣有已例矣。騎士別將趙羲謙,領軍千摠任衡準,前哨領事挾輦把摠柳敦秀,左哨哨官朴兢壽,牢子次知旗牌官金喜永,巡令手次知知彀官宋啓福,鼓手次知旗牌官吳聖鶴,大旗手旗牌官金基宗,塘報手次知知彀官具德禧,左牙兵次知旗牌官魚友江,右牙兵次知旗牌官申學鉉,當照例加資,而事係恩典,不敢擅便,令該曹,考例稟處,何如?傳曰,允。
吏曹啓曰,繕工監假監役官吳翊善·金永完·崔永鉉,俱以身病,呈狀乞遞,竝改差,何如?傳曰,允。
御營廳啓曰,本廳千摠任原鎬,身病甚重,勢難察任,改差,何如?傳曰,允。
機器局啓曰,機器廠上樑吉日,令日官推擇,則今二十六日酉時爲吉云。以此日時定行之意,敢啓。傳曰,知道。
有政。吏批,判書洪鍾雲在外未肅拜,參判吳俊泳進,參議權膺善牌招不進,同副承旨金文濟進。吏批啓曰,判書洪鍾雲在外未肅拜,參議權膺善牌招不進,小臣獨政未安,何以爲之?敢稟。傳曰,仍爲之。以吳益泳爲同成均,丁鶴壽爲祥雲察訪,故學生洪箕鍾·禹箕鼎·安思鴻·洪守觀·金保海·金相殷·李基鎬,已上贈監察,孝行卓異贈職事,承傳。故吏參徐仁元,贈吏判祭酒例兼,學行卓異贈職事,承傳。前知事李益淳,今加崇祿,龜城付使洪在羲,今加崇政,前府使鄭弘采·尹錫莘,已上今加通政加資事,承傳。故學生閔漢俊,贈吏參例兼,戶曹參判閔應植考,故府使李健熙,贈兵參訓都例兼,故通德李承彬,贈左承旨,故通德李正秀,贈僕正,已上,同知李奎璿三代。再政。以鄭喆基·林在華·安昌賢,爲假監役。
兵批,兼判書閔泳緯病,參判魚允中統理軍國衙門進,參議沈相萬替直,參知鄭璣相入直進,右副承旨金洛鎭進。副司果池錫永,副司勇鄭浩淳,已上竝單付。
以吏曹參議權膺善牌不進罷職傳旨,傳曰,只推。
上在昌德宮。停常參·經筵。
金文濟啓曰,明日常參·經筵,取稟。傳曰,停。
傳曰,召對爲之。
傳曰,政官牌招,開政。
禁衛營啓曰,本營千摠任衡準,身病猝重,勢難察任,改差,何如?傳曰,允。
義禁府啓曰,前監稅官李應憲,施以定配事,傳旨啓下矣。李應憲,平安道中和府定配,而以傳旨辭意,具罪目,依例發遣府書吏,押送配所,何如?傳曰,允。
以北廟動輿時陪從春·桂坊以下別單,傳曰,傅左議政金炳國,內下大豹皮一令賜給,貮師閔台鎬,左賓客閔泳緯,各內下豹皮一令賜給,右賓客沈舜澤,左副賓客閔泳穆,右副賓客鄭範朝,各內下虎皮一令賜給,陪從閣臣閔泳穆·鄭範朝,各熟馬一匹賜給,尹泰駿,內醫提調尹滋承,協辦軍國事務朴定陽,各半熟馬一匹賜給,輔德金永悳,內下大鹿皮一令賜給,禮貌官兼輔德閔應植加資,陪從閣臣閔丙奭·金永悳,參議軍國事務申箕善,左承旨閔丙奭,兵曹參議沈相萬,弼善洪瀅周,兼弼善金昇均,文學鄭誾朝,兼文學鄭寅興,司書金在容,兼司書閔京鎬,說書鄭寅昇,兼說書金弼洙,陪從史官閔京鎬,左副率金亮鉉,右副率李聖烈,左侍直鄭宜默,右侍直金慶漢,左洗馬尹成求,右洗馬金翊洙,兵曹佐郞李京鎬,別軍職李敎獻·閔肯植,禁府都事柳鶴增·李泰重·韓敏源·宋鍾興,各兒馬一匹賜給,左翊衛任穉宰,右翊衛尹泰昌,左司禦李淵翼,右司禦金明洙,左翊贊李文淵,右翊贊朴顯陽,左衛率洪用觀,右衛率洪鍾五,主事李秀洪·徐光祚,司僕僉正金永稷,主簿金英植·尹秉觀,別軍職申復均·趙羲斌,竝陞敍,李奎大,宣傳官趙存禹,竝許用水使履歷,徐載豐,許用防禦履歷,別軍職李允用,許用邊地履歷,假注書池錫永,禁衛哨官李贊熙,御營哨官韓昌錫,竝陞六,禁衛把摠鄭弘采,御營把摠尹錫莘,竝加資,宣傳官鄭龜朝·李基東·閔承根·蔡奎駿·李鍾順·沈宜卨·徐載斗·李駿鎬·李圭桓·洪集周,竝仍其職陞敍,掌議崔在淵,東西唱假引儀吳揆泳·洪泰彦,相禮前引吳揆泳·徐恒輔,五衛將兪達源等四人,竝相當職調用,其餘醫官·將官·將校·員役等,竝依判下施賞。
以親軍營內印信造成時,監董堂上以下別單,傳曰,提調金炳始,內下豹皮一令賜給,行戶曹判書金有淵,內下虎皮一令賜給,郞廳徐雲輔,戶曹正郞李秀殷,別看役竹山府使方天鏞,竝外職陞敍,前令姜湕,六品職待窠首先擬入,其餘日官·寫字官·畫員·牌將·員役·工匠等,竝依判下施賞。
傳曰,挾侍金在寬·黃允明,竝令內府,子孫調用,玉印差備梁重吉,半熟馬一匹賜給,隨駕李章鎬·金錫勳·李炳鼎·羅世煥·金泓錫,達字差備金漢宗,擔筒箇李有泰,問安朴奎鉉,各兒馬一匹賜給。
傳曰,挾侍柳載賢·金圭錫,各內下鹿皮一令賜給。
傳曰,薜里羅台錫,掌務李晚東,掌設金斗煥·金萬洙,捲帳差備金弼永,竝令內府,陞敍。
金文濟啓曰,吏曹參判吳俊泳,參議權膺善牌不進,推考傳旨及罷職傳旨,今方捧入,而開政命下之後,如是違牌,事甚未安。判書洪鍾雲在外,參判更爲牌招,何如?傳曰,允。參議只推,一體待明朝牌招。
假注書池錫永陞六,代以李寅璧爲假注書。
兵曹啓目粘連,觀此統制使李元會啓本,則永登萬戶洪鍾完,到防以來,一心圖報,軍卒無闕哺之患,窮蔀有賴安之頌,一鎭願借,來訴不已。其在激勸之道,合有褒賞之典,待其瓜滿,限一窠仍任事,令該曹稟處亦爲白有臥乎所,實績雖如是嘉尙,係是職分內事,且京外久勤之積滯,實屬可悶,仍任一款置之,何如?啓依允。
癸未十月二十六日□時,上御□□□。召對入侍時,參贊官金文濟,檢校直閣朴鳳彬,侍讀官洪學周,檢討官李勛卿,假注書閔泳舒,記注官李禧龍,別兼春秋閔京鎬,各持綱目第三卷,以次進伏訖。上曰,史官分左右。仍開卷。以下缺
上在昌德宮。停常參·經筵。
金文濟啓曰,明日常參·經筵,取稟。傳曰,停。
傳曰,有實病玉堂許遞,前望單子入之。
傳曰,右承旨許遞,前望單子入之。
傳曰,呈告戶曹參判·禮曹參議許遞,今日政差出。
傳曰,秋判外,秋曹堂上許遞,今日政差出。
傳曰,肅川府使之代,豐德府使李豐來除授,豐德府使之代,龜城府使洪在羲除授。
傳曰,英國·德國使臣,明日當便殿召見矣,該房知悉。
傳曰,召對爲之。
傳曰,公事不審之中官朴漢應,從重推考。
議政府啓曰,日昨以戢盜申飭事,聖敎截嚴,中外掌法之地,自當惕謹奉行,而近來竊發之橫恣,多由於無恒浮浪之類,陷溺雜技而然矣。雜技之禁,苟能猛察,而毋或少弛,則安有馴致盜劫之若是無憚乎?目下鋤治之方,莫先於痛禁雜技,令法司,捕廳,毋論掖隷·宮屬,上司徒隷,班家下屬,如有冒犯者,不拘入捉,直爲嚴刑遠配,而法司·捕廳所屬之自作窩主,締結賭技者,亦一痛惡之習,隨其現發,當施加律事,令京兆,眞·諺飜謄,揭付坊曲,亦以此意,關飭於八道·四都,何如?傳曰,允。
議政府啓曰,防穀,國之大禁也。均是疆域之內,安有彼此之別?而卽聞外邑,輒皆閉藏不出,遠近商賈,有錢莫售,不免徒手空歸云。揆以有無相資之義,寧容若是?萬萬慨歎。以此意,三懸鈴關飭諸道,亟許從便懋遷,而如或有一直違限之弊,則道臣·守令,當施重勘之意,竝爲分付,何如?傳曰,允。
統理交涉通商事務衙門啓曰,主事南廷哲陞資,金寅植有身病,改差,其代呂圭亨·李種元差下,呂圭亨博文局,李種元掌交司分掌,竝令該曹,口傳下批,何如?傳曰,允。
吏曹啓曰,豐德府使李豐來,肅川府使除授事,命下矣。以前任龍川府使,方在解由未出中,龜城府使洪在羲,豐德府使除授事,命下矣。以前任抱川縣監,方在解由未出中,何以爲之?敢稟。傳曰,勿拘。
吏曹啓曰,軍器寺判官李在學,繕工監假監役官鄭喆基·林在華·安昌賢,俱以身病,呈狀乞遞,竝改差,何如?傳曰,允。
吏曹,肅川府使單李豐來,豐德府使單洪在羲,以上除授事,承傳。
禮曹啓曰,各陵·園所今秋植木播橡,依定式擧行後,株數·斗數,區別報來,故別單書入,而健陵·顯陵園植木,則本府留守,已爲區別狀聞矣,敢啓。傳曰,知道。
禮曹啓曰,郊壇四孟朔,遣禮郞,看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀·漢江壇·司寒壇,北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,此後看護等節,另加申飭之意,敢啓。傳曰,知道。
禮曹啓曰,因全羅道暗行御使朴泳敎別單,議政府覆啓內,孝子泰仁故士人鄭昇容,烈女全州柳俊根妻金姓,合施綽稧之典,令該曹稟處事,允下矣。取考其別單,則鄭昇容,事親至孝,微物感應,柳俊根妻金姓,夫病願代,仍卽下從云矣。一孝一烈,實蹟卓異,旣登繡單之博採,又有廟覆之請褒,竝施旌閭之典,恐合樹風之政,而事係恩典,臣曹不敢擅便,上裁,何如?傳曰,依回啓施行。
禮曹啓曰,因慶尙右道暗行御史李永別單,議政府覆啓內,居昌故學生愼性烈,純孝篤行,合施推褒之典,晉州閑良宋芝壽母鄭姓,善山故學生沈相翰妻黃姓,孝然表著,合施旌閭之典,令該曹稟處事,允下矣。取考其別單,則居昌故學生愼性烈,以天賦之孝,六歲丁母憂,哀毁盡禮,三年之內,未嘗與群兒戲,每當忌日,一如袒括時,事繼母一如所生母,侍父也寢食不離,定省無違。平生以小學一部,爲終身之符,尤致工於論語·家禮,而早年不幸,其純孝篤行之實,竝著於士林之公議。晉州閑良宋芝壽母鄭姓,誠孝出天,友愛成性,十一歲遭母違背,有三男弟,而皆幼穉,抱哭尸傍,幾至滅性。親戚以三男弟收養之意,開諭,始飮小啜粥,三年之內,必處堊室,不類不櫛,意毁深墨,鄕里以神童稱之。十六歲又當父病,斫指進血,得延三日,二十歲出嫁,敬夫子孝舅姑,媤母病疽,吮疽禱天,而終得完合,媤母又病痰症,而醫云花蛇可療,號于中野,得白花蛇,病得痊愈,此豈非孝感之明驗耶?母以天年終,哀毁盡禮,一如前喪,隣里咸服,遠近傳頌。善山故學生沈相翰妻黃氏,素性敏悟,儀範貞淑,及其出嫁,事舅姑盡其孝,奉君子盡其誠。粵在庚辰,其夫得奇疾,藥餌無效,祝天代身,竟至不淑,泣血四日,水奬不入口,纔過成服,櫛飮食,如同常時,使傍人勿疑,是夜猝有縊頸之擧,左右驚救,已無及矣。恬然下從,雍容就義,可見平日貞烈之性,能判霎時卓賣之節,鄕隣無不嗟歎,士民至有訴籲云矣。以孝以烈,俱極卓賣,旣登繡單之特採,又有廟覆之請褒,竝施旌閭之典,恐合樹風之政,而事係恩典,臣曹不敢擅便,上裁,何如?啓。傳曰,依回啓施行。
禮曹啓曰,因慶尙左道暗行御史李道宰別單,議政府覆啓內,盈德故義士申虯年,貞忠義節,合施旌閭,令該曹稟處事,允下矣。取考其別單,則申虯年,卽麗朝判禮賓得淸之後裔也。已自穉齡,孝性根天,十四丁父母喪,廬墓三年,能盡哀毁之誠,及長,膽略過人,慷慨有志。適値龍蛇之亂,本無關柝之責,而慨然倡義,奮不顧身,初赴釜山之戰而失利,又赴兵營之圍而未捷,狼狽歸家,訣其妻孥,招摹義旅,轉向寧海。是時關東之賊,南犯寧海,虯年,與丑山浦萬戶權詮,約以東西分擊,自作奇兵,埋伏於葦長山下,以遏來路,不意賊兵猝到,勢不相敵,衆皆四散。其僕銀九之牽馬號泣曰,事急矣,死而無益,孰與圖生?虯年,厲聲罵曰,國亂臣死,分義當然。遂張拳冒刃,擄獲數賊,矢窮力盡,不屈而死,鄕人義而收瘞。如彼貞忠義烈,千載凜然如生,而雲仍零替,海陬遐僻,至今三百餘年。邑報儒狀,積軸成卷,而尙闕表忠之典,未伸齎鬱之論。故臣潛行而採摭實狀,入邑而溯閱縣誌,則本末昭載,公議可據云矣。旣孝且忠,實蹟表著,旣登繡單之博採,又有廟覆之請褒,施以旌閭之典,恐合樹風之政,而事係恩典,臣曹不敢擅便,上裁,何如?傳曰,依回啓施行。
禮曹啓曰,傳曰,趙文烈之道學節義,金文敬之詩禮道德,可以爲百世儒宗,而陞廡之論,亦已久矣。尙此未遑,乃朝家之欠典,安得無中外多士抱牘屢煩乎?文烈公趙憲·文敬公金集,竝施以腏享聖廡,儀節,令該曹,照例擧行事,命下矣。文烈公趙憲·文敬公金集,從享吉日,令日官韓應翼推擇,則來十一月二十日爲吉云。以此日定行,而大成殿告由祭,當日曉頭設行。在前陞配之時,例有遣禮官賜祭及敎書於本家祠堂之規,又於從祀翌日,頒敎八方矣。今亦依此擧行,何如?傳曰,允。
禮曹啓曰,今此文烈公趙憲·文敬公金集,文廟陞配時,當爲一時擧行於中外,而八路地方,遠近不同,所入凡具,亦難猝辦。且先定太學規模,然後知委擧行,已有前例,外方鄕校,則待明春釋菜,告由奉安,而位版所造栗木,令各其邑擇品,使之一時奉安之意,知委於八道·四都,何如?傳曰,允。
禮曹啓曰,謹稽謄錄,則陞配文廟時,位次,以時代先後定次第奉安矣。今亦依此擧行,何如?傳曰,允。
禮曹啓曰,文烈公趙憲·文敬公金集,文廟陞配時,敎書及頒敎文,竝依前例,令文任撰出,何如?傳曰,允。
承旨前望單子入之,李祖淵落點。
兵曹口傳政事,御營千摠單吳正善。
以江華留守金允植啓本,別抄勸武軍官新設兵丁等都試啓本,矇然不覺,有違試規,惶恐待罪事,傳曰,勿待罪事,回諭。
有政。吏批,判書洪鍾雲在外未肅拜,參判吳俊泳進,參議權膺善牌招不進,同副承旨金文濟進。吏批啓曰,判書洪鍾雲在外未肅拜,參議權膺善牌招不進,小臣獨政未安,何以爲之?敢稟。傳曰,仍爲之。以李源逸爲戶曹參判,申獻求爲刑曹參判,吳麟泳爲禮曹參議,李源中爲刑曹參議,金昌錫爲軍器判官。再政。以李容穆·李純宰·盧仁鏞爲假監役。
以吏曹參議權膺善牌不進罷職事,傳旨。傳曰,只推。
咸陽幼學許寅斗疏曰,伏以臣,遐土之愚夫,名祖之不肖孫耳。懵蔑知識,何敢發言於重大之禮?而粗具彝性,疾痛則必呼天呼父母,今玆之冒瀆,便是疾痛之呼也,欲望聖明之垂察焉。臣之先祖左議政文敬公臣稠,本河陽人也。資稟純粹,識度淵亮,童丱志于學,日誦小學·大學·中庸,旣長,師事文忠公臣權近,篤修聖賢之業,精思力踐。文忠亟稱之曰,異日典禮我國者,必斯人。太祖丁丑,典成均館簿,釐正釋奠儀,太宗丁亥,以書狀官,朝京師,凡事涉於制度者,悉採悉書以東還。過闕里,謁宣聖廟,見江都相董氏,齋許氏從祀,楊雄被出,建白于朝,施行。後爲禮曹參議,慨念麗季五禮儀失傳,乃援唐·宋典,取朝廟禮樂士庶喪祭,酌古參今,悉加撰定。自是常提調儀禮詳定,上書建學堂,又請置學四部,皆從之。其提調,奉常寺也,奉常之事,悉心措劃,謬者正之,廢者擧之,巨細畢張,俱中儀式。壬寅,太宗賓天,朝儀百官喪制,衆曰,旣葬釋衰,淡服陪祭原廟。文敬駁曰,君臣一體,今聖孝篤至,衰絰三年,獨群臣旣葬卽吉,可乎?請治事服淡,陪祭着衰終制,上從其議。世宗癸卯,承命撰續大典曰,是書培養國脈之本,不可苛刻,凡一時畯法,竝改之。時俗有爲父母,只行百日喪,文敬諭民以禮,勸行三年喪,時俗治喪尙浮屠,文敬丁內外艱,一依朱文公家禮,士庶遵用。戊午拜右議政,陞左議政,與領相翼成公臣黃喜,同心輔政,措一世於三代之治。儒先錄云,世宗大王誠東方之舜·湯也,三十餘年之太平,莫不以得賢相爲本,故如許稠之正大,黃喜之識大體,出而爲相,當時人才之盛,不容勝言。故許稠之卒,虛其位者二年,是以配享於世宗廟庭,賜額於琴湖書院,朝家之崇報,士林之尊慕,如是其重且大焉,而四百餘年,奉以俎豆之禮矣。書院則年前混入於撤罷之中,非但多士之齎鬱,抑亦朝家之欠典,實爲子孫之痛恨也。故相臣李瀰,敍文敬遺事曰,國朝相業,輒曰,黃·許爲首,黃翼成,以器量,文敬,以禮行,同居三年,贊成隆治。自當時觀之,器量之得力於事功者,顯而易見,禮行之受效於家國者,微而難知,禮行之效,非事功之所軒輊也。以古聖賢經訓,律心而勵行者,獨文敬先倡之,其後寒暄·一蠹·靜庵·晦齋·退溪諸賢繼出,大闢洙·泗·洛·閩之統,士林以尊奉晦·退之心,奉慕於公者,不亦宜乎?以此觀之,文敬之與黃翼成同功一體,而學問禮敎之功,則尤有別焉。夫何翼成之院,則依舊奉享,文敬之院,則鞠爲茂草,得無有損於朝家一視之禮乎?臣情理所感,不避猥越之誅,號泣而陳之。伏乞聖明,俯垂鑑諒,特降文敬公書院復設之命,則神靈亦必感泣於九泉之下,而遺孫輩,生當殞首,死當結草矣。臣等無任屛營祈懇之至。臣無任云云。省疏具悉。復院與否,非本孫所可陳疏也。
幼學趙濟勉等上疏。大槪,敢陳五道公共之論,冀蒙兩賢陞配之典事。省疏具悉。此疏復至,可見多士誠意,而朝家重其事而靳施,亦崇儒衛道之義也,爾等退修學業。
咸鏡監司林翰洙書目,上疏上送事。答曰,省疏具悉。以卿聲績,當此事務方殷之會,何以遞改乎?更勿辭巽,益勉旬宣之責。
幼學金鎭煥等上疏。大槪,荐陳齎鬱之忱,冀蒙亟允之音事。省疏具悉。以此事已有前批,不必如是之煩。
癸未十月二十七日時,上御□□□英國·德國使臣召見入侍時,上具翼善冠·衮龍袍,南向立交椅前,仍命通使,引接英國·德國使臣。兩使臣陞堂,鞠躬拜禮,上擧手答揖。仍命通使傳語。
癸未十月二十七日□時,上御□□□。召對入侍時,參贊官金文濟,檢校待敎金永悳,侍讀官趙秉翊,檢討官李勛卿,假注書李寅璧,記注官李禧龍,別兼春秋閔京鎬,各持綱目第三卷,以次進伏訖。上曰,史官分左右。仍開卷。以下缺
上在昌德宮。停常參·經筵。
金文濟啓曰,明日方物封裹相値,視事頉稟之意,敢啓。傳曰,知道。
玉堂前望單子入之,副應敎鄭誾朝,副修撰李範祖落點。
傳曰,文學有闕之代,前望單子入之。
文學前望單子入之,尹榮植落點。
傳曰,司書有闕之代,前望單子入之。
司書前望單子入之,趙秉翊落點。
兵曹口傳政事,禁衛千摠單金炳虎。
傳曰,玉堂有闕之代,前望單子入之。
傳講院啓曰,新除授文學尹榮植,卽爲牌招察任,何如?傳曰,允。
弘文館啓曰,校理趙秉翊,移拜司書,上番闕直,事甚未安。應敎徐載厚,副校理李容稙在外,校理鄭光淵,副校理洪學周,新除授副應敎鄭誾朝,竝卽牌招,推移入直,副修撰李範祖,一體牌招察任,何如?傳曰,允。
摠戎廳啓曰,謹依別單判下,瑞蔥臺入格將官·將校·軍兵等處,以本廳木布,施賞之意,敢啓。傳曰,知道。
統理軍國事務衙門啓曰,駐津大員發行日字,令該曹擇入,趁卽起程,何如?傳曰,允。
傳曰,吏·禮換房。
禮曹啓曰,來十一月初二日,行景慕宮冬享大祭,所用犠牲,小宗伯與該署提調,當爲眼同看品,而本曹參判未差,無以擧行,令政院,稟旨變通,以爲趁時看品之地,何如?傳曰,允。令該曹口傳差出。
玉堂前望單子入之,金中植落點。
上在昌德宮。停常參·經筵。
金敬均啓曰,明日常參·經筵,取稟。傳曰,停。
又啓曰,行右承旨李祖淵,今日不爲仕進,卽爲牌招,何如?傳曰,允。
又啓曰,明日召對,取稟。傳曰,爲之。
又啓曰,臣敬均,今日方物封裹進去下直之意,敢啓。傳曰,知道。
金洪鎭啓曰,明日傳香禮房承旨,當爲齋宿,行左承旨金敬均,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者義禁府都事來言,時囚罪人李宜沔,當爲捧供,而判義禁金炳始呈辭,知義禁韓圭稷操演所進,同義禁李承臯在外,金晚植通商衙門進,不得開坐云,何以爲之?敢稟。傳曰,知義禁外,竝許遞,前望單子入之。
金吾堂上前望單子入之,判義禁李景宇,同義禁洪澈周·嚴世永,落點。
傳曰,飭已施矣,左捕將李鳳儀,特爲分揀。
弘文館啓曰,新除授校理金中植,卽爲牌招察任,何如?傳曰,允。
義禁府啓曰,江華府留守金允植狀啓內,金城縣令韓昌錫,爲先罷黜,其罪狀,令攸司稟處事,啓下矣。韓昌錫,下去京畿安城地云,依例發遣府羅將,拿來,何如?傳曰,待待命拿囚。
傳曰,御營廳習陣,以中軍代行。
金洛鎭啓曰,開坐事,命下矣。新除授判義禁李景宇,同義禁洪澈周·嚴世永,竝卽牌招,何如?傳曰,允。
又啓曰,左捕將李鳳儀,特爲分揀事,命下矣。卽爲牌招,傳授命召及大將牌·傳令牌,何如?傳曰,允。
又啓曰,卽者刑曹郞廳來言,左捕廳作拿罪人元春植等,誤捉捕校吳鎭浩等,當爲擧行,而判書金益容在外未肅拜,次堂例不得擧行云,何以爲之?敢稟。傳曰,次堂擧行。
承文院啓曰,卽見盛京禮部咨文,則本年冬季統巡着派前往事也。回咨按例撰出,付撥下送灣府,以爲入送之地,何如?傳曰,允。
兵曹啓曰,今日禁軍祿試射時,騎芻當依定式試取,而馬路氷滑,勢難騎射,以柳葉箭一巡代行之意,敢啓。傳曰,知道。
以全羅監司金聲根狀啓,靈光郡人命爛死事,傳曰,人命爛死,聞甚矜惻。元恤典外,另加顧助,生前身還布,竝蕩減事,令廟堂,措辭分付。
刑曹啓目,議政府啓辭內,卽見左捕廳所報,則以爲,泮人輩,謂以渠徒一漢,枉被賊招,方在捉囚,屢百名,各持棱杖,突入本廳,打開獄門,擅放該賊後,賊囚見失,數爲十命。入直部將,被打致斃,所捉軍官家舍,盡碎無餘,大關紀綱,亘古所無之變怪。作拏之李命浩·鄭貴男·洪玉用·金海集·洪點用等,牢囚本廳,洪卜同·元春植,在逃未捕云矣。設有可冤之端,控訴何患無道,而突入公廳,打破獄門,已極大關紀綱,又至於人命致斃,賊囚見失者,揆諸罪犯,俱無以容貸。在囚諸漢,移送秋曹,嚴覈得情,首唱幾漢,出付軍門,梟首警衆,在逃者,亦令刻期捕捉,何如?傳曰,允事,命下矣。謹依傳敎,在逃罪人元春植,爲先捉得,而其從弟甲植,緊出供招,亦爲捉得,竝與捕廳移來罪人李命浩·鄭貴男·洪玉用·金海集·洪點用等,一一嚴覈,則元春植所供內以爲,渠以泮民,齋中食母擧行,而今月初四日早朝,其弟長釗,爲賣鍮器,往于梨峴近處,橫被左捕廳譏校之認賊誤捉,方在施刑,勒招賊物云。故同氣之情,冤且憤痛,與其弟良植,從弟甲植等,同往捕廳,圖放其弟,則同里隨來之人,街上往來之人,自然叢集,擁入捕廳,所捉軍官,自怯而隱身,牢囚其弟於賊囚間矣。詰責留直,使之開獄放出,只此長釗一人,初無打開獄門,逃失他囚。且因齋中分付,招來誤捉捕校之致,與其從弟甲植,同上該廳,執捉捕校,使甲植,押送泮中,渠則呼冤次,卽往左捕將家,未及門前,該廳校卒輩,持杖向打,故奔竄而歸。始知招來之校,不是所捉者,自齋中放送,而當場同謀,卽不過從兄弟二人,別無泮人作拏之同黨云。甲植所供內以爲,渠之所懷與春植供辭,少無異同,而從兄弟偕往捕廳,放出長釗後,卽上該廳,拽出入直軍官,捉去泮中之際,不勝忿冤,縱有如干毆打之擧,及其放送也,能步歸家,豈有重傷之理乎?打開獄門,逃失罪囚,實無所犯,萬萬瞹眛云。李命浩所供內以爲,渠亦泮民,廣通橋懸房爲業,而今月初四日申後,爲訪其兄,往于孝經橋近處,猝被捕校輩無數亂打,竟至仕官廳沒受惡刑,昏窒不省,而作拏之場,實無干涉云。鄭貴男所供內以爲,渠則水標橋懸房,隨從資生,而初四日黃昏歸家之際,忽被捕校輩之成群亂打,亦受仕官廳牢刑,全身受傷,起動末由,而得聞傳說,該廳起鬧,出於元哥族黨之作孽云爾,則他人之橫被,豈不冤枉云。洪玉用段,偏被重傷,幾至死境,語音不成,無以捧招。金海集所供內以爲,渠亦水標橋懸房爲業,而初四日午後,捕廳校卒,突入捉去,問其所由,則汝亦泮人,何所爲言?拽至該廳,無限受刑。以元哥作拏之故,如是橫罹,萬萬冤枉云。洪點用所供內以爲,渠亦壽洞懸房爲業,而初四日申後,菁根買得次,到于花浪橋近處,何許無賴幾十名,不問曲直,毆之踢之,至于仕官廳,又施牢刑,受傷特重,生死未分,如是橫罹,豈不冤枉乎?觀此諸供,元春植等之開獄而放出,罪囚升廳而捉去,部將旣爲報招,無容更議。元甲植之罪犯,與春植,一而二也,而捉去捕校之際,不無毆打之供,渠所自服,較諸春植,罪加一層,首唱之目,在所難免。元甲植出付軍門,使之擧行,春植特減一等,嚴刑遠配,李命浩·鄭貴男·洪玉用·金海集·洪點用等,擧皆重傷,有難窮治,雖極發明,不可全恕,各嚴刑一次,懲勵放送,洪卜同,姑未得捉,待就捕擧行之意,敢啓。傳曰,知道。
刑曹啓曰,左捕廳作拏隨從罪人元春植,嚴刑遠配草記,傳曰,知道事,命下矣。謹依傳敎罪人元春植,嚴刑一次,平安道雲山郡遠地定配所,卽爲押送之意,敢啓。傳曰,知道。
刑曹啓曰,議政府啓辭內,卽見成均館所報,則大行首·任掌等白活據,因齋中送言,詳探其根由,則泮人賣器於街上也,捕校謂盜誤捉,則渠之族戚,不勝憤惋,奪取其所犯良人,仍爲呼訴於捕將次,齊進矣。捕卒輩,攔街擊打,數十名,俱至死境。泮人名色,見輒杖毆,泮中老少,波奔無餘。懸房,卽公廨,而到處破碎,莫重御供,勢將闕如,萬萬悚惶云矣。纔因捕廳論報,有所覆啓,而今又泮館報辭如此,亦極驚歎。誤捉果的實,則當律自在,有冤而呼訴,則其情無怪,奚爲而成群攔街,繫打泮民,破碎懸房,將至闕供之境乎?當初跟捉之捕校,追後作拏之捕卒,有不可尋常處之,竝令秋曹,捉致鉤覈,分輕重依律勘斷,何如?傳曰,允事,命下矣。謹依傳敎,左捕廳譏校吳鎭浩·李順永·金昌植·金昌錫·朴仁永·李浩仁,捕卒梁鳳鶴·丹軍昌信等,一竝捉致,到底窮覈,則吳鎭浩所供內以爲,渠以左捕廳譏校,今月初四日詗察之路,到于梨峴近處,泮人元長釗,持鎖鑰二箇鍮溺江一箇,方將放賣。故果爲捉入本廳,贓物推問之際,不意無賴輩,攔入廳門,故恐失賊漢,緊囚長釗於賊囚間,卽爲隱避於捕將家矣。泮人等,作黨起鬧,來破仕官廳云。故激憤所在,不由將令,指揮捕卒,出往履洞屛門,則泮人果爲成夥而來,其中兩漢,捉得治罪,嚴囚於仕官廳。捕卒輩亦有泮人幾名,捉來同囚,而初不入於懸房之門,豈有所打破之理乎云。李順永所供內以爲,渠亦譏校擧行,而初四日逢着吳鎭浩於把子橋近處,請以同行,仍爲隨去而已,至於推捉泮人事,初不相關云。梁鳳鶴·昌信等所供內以爲,身爲軍士,凡於擧行,不避水火,而初四日泮人等,成群來鬧之時,因軍官吳鎭浩之指揮,各捉泮人一名而已,別無作拏之擧云。金昌植·金昌錫·朴仁永·李浩仁等所供內以爲,渠等,俱以譏校,或在仕官廳,或因事而追到作鬧之場,實無參涉云矣。觀此諸供,吳鎭浩段,未執眞贓,而誤捉平民,不有官令,而推捉泮人,依大明律訴訟條,瞹眛不明姦贓汚人名節者,發邊衛充軍,大典會通禁制條,閭里作拏者遠配之文,而二罪俱發者,從重論,吳鎭浩嚴刑一次後,咸鏡道三水府發邊衛充軍,李順永段,誤捉平民,隨從罪,依律文,減一等決杖一百後,江原道金化縣徒三年定配所,梁鳳鶴段,閭里作拏隨從罪,依律文減一等,決杖一百後,忠淸道沃川郡徒三年定配所,竝卽押送,金昌植·金昌錫·朴仁永·李浩仁·昌信等段,依大典會通禁制條,憑依橫拿者,杖百之文,各決杖一百後,懲勵放送之意,敢啓。傳曰,知道。
刑曹啓曰,申駜均,行己悖戾,持心乖譎。此等罪人,不可尋常處之,嚴刑一次後,全羅道珍島府金甲島遠惡島定配所,卽爲押送之意,敢啓。傳曰,知道。
御營廳啓曰,罪人元甲植,大會軍民於西小門外,梟首警衆之意,敢啓。傳曰,知道。
上在昌德宮。停常參·經筵。
藥房提調尹滋承,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
金敬均啓曰,明日景慕宮冬享大祭齋戒相値,視事頉稟之意,敢啓。傳曰,知道。
又啓曰,同副承旨金文濟,今日不爲仕進,卽爲牌招,何如?傳曰,允。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
兵曹啓曰,禁軍來春夏等祿試射時,柳葉箭·片箭沒技人,別單書入之意,敢啓。傳曰,知道。
禮曹啓曰,今此駐津大員發行日字,令儀曹擇入事,自統理軍國事務衙門,草記蒙允矣。發行吉日,令日官韓應翼推擇,則來十一月十一日爲吉云。以此日定行事,分付,何如?傳曰,允。
吏曹口傳政事,以金晚植爲禮曹參判。
傳曰,禮房承旨馳詣宗廟·景慕宮,奉審摘奸以來。
傳曰,右議政省掃之行,給由馬,澆奠床備給。
傳曰,藥院都提調有闕之代,前望單子入之。
傳曰,發遣吏郞,諸執事淸齋與否,摘奸以來。
傳曰,政官牌招,開政。
禮曹來十一月初二日,行景慕宮冬享大祭,香祝親傳,取稟。還入奉敎,儀改書下。
吏曹啓曰,繕工監假監役官李容穆·李純宰·盧仁鏞,俱以身病,呈狀乞遞,竝改差,何如?傳曰,允。
兵曹啓曰,今月二十二日政事中,宣傳官尹喜進,居在鄕廬,已爲身故,而矇然擬入,至蒙恩點,臣不勝惶恐,原望筒勿施,何如?傳曰,允。副望施行。
內醫都提調前望單子入之。左議政金炳國落點。
政院啓曰,卽者吏曹郞廳來言,江原道暗行御史書啓,當爲回啓,而判書洪鍾雲在外,次堂例不得擧行云,何以爲之?敢稟。傳曰,次堂擧行。
傳曰,右副承旨許遞,前望單子入之。
傳曰,冬至副使李源逸,仍往保寧府,問候以來。
傳曰,楊根郡守有闕之代,麻田郡守王景說除授。
傳曰,在外秋判許遞,前望單子入之。
傳曰,麻田郡守之代,未準朔守令中擬入。
承旨前望單子入之,沈相漢落點。
吏曹,楊根郡守單王景說除授事,承傳。
兵曹啓曰,同知中樞府事李槼重,同知訓鍊院事朴承儒·李容益,宣傳官趙存禹,五衛將朴㝡壽·李仁宇·李熙遠·權元默,景福宮衛將李義信,慶熙宮衛將金享鎭·金聖赫,俱以病難供職,呈狀乞遞,竝改差,守門將李嘉宇·李龍求,受由下鄕,過限未入仕,竝汰去,何如?傳曰,允。
傳曰,道臣之職,承宣觀察是耳。反有躬犯貪汚,則其何以黜陟臧否,憚壓列倅乎?關東繡啓前道臣贓犯,鄙瑣若是狼藉,苟能念到民國,對揚委寄,其所孤負,何若是無所顧畏也?萬萬駭歎。固當斷以重典,而特念世祿,不無裁量。前江原監司南廷益,施以遠惡島安置之典。
刑曹判書前望單子入之,李寅應落點。
兵曹啓曰,來十一月初一日,景慕宮冬享大祭時,守門當爲塡差,而本曹郞廳·員外郞,除入直與受由在外,排擬苟艱,依定式,軍門將官代差以入之意,敢啓。傳曰,知道。
義禁府啓曰,卽接月令醫員鄭宅鉉所報,則以爲,時囚罪人金昌錫素患疝積,劇甚復發,又添毒感,目下症形,實爲危劇云。罪人病狀如此,則一邊保放,一邊草記,載在法典矣。金昌錫,依例保放之意,敢啓。傳曰,知道。
有政。吏批,〈判書〉洪鍾雲在外未肅拜,參判吳俊泳進,參議權膺善牌招不進,行左承旨金敬均進。吏批啓曰,判書洪鍾雲在外未肅拜,參議權膺善牌招不進,小臣獨政未安,何以爲之?敢稟。傳曰,仍爲之。以閔應植爲右尹,尹泌求爲敦寧判官,李德雨爲定平府使,李有夏爲龜城府使,朴宣陽爲麻田郡守,故進士趙善浩,贈童蒙敎官,孝行卓異,贈職事,承傳。再政。以李命炎爲監察,徐在基·李庭采·李益濟爲假監役。三政。以南世祐爲引儀,玄濟昶爲典設別提。
兵批,兼判書閔泳緯進,參判魚允中統理軍國衙門進,參議沈相萬入直,參知鄭璣相病,同副承旨金文濟進。以李鍾晉爲同知,許熠·李奎奭爲同訓鍊,白樂薰爲兼訓鍊都正,李允用爲宣傳官,柳夔永·金允善·高龍振·鄭世根爲五衛將,李昌根爲景福將,石奎弘·鄭周鉉爲慶熙將,裴煥·金鳳翼爲守門將,申應兌爲薪智島萬戶,宣傳官單沈馨澤,副司果李贊熙·韓昌鎬·柳冀完·柳譚·李鍾奎·柳根益·金信培·尙濬·任胤祺·高禹鉉·申泓均,已上竝單付。再政,以趙鍾稷爲宣傳官,鄭暢鉉爲訓鍊僉正,洪在宣爲禁衛哨官,蔡奎鵬爲御營哨官,同知單金允善,僉知二單柳夔永·高龍振。三政,以申昌熙爲訓鍊僉正,同知單鄭世根。四政,以趙羲天爲訓鍊判官,同知單李正根。五政,以李洪來爲訓鍊主簿,同知單石奎弘。六政,以李友魯爲禁衛哨官,同知單鄭周鉉。
以吏曹參議權膺善牌不進罷職傳旨,傳曰,只推。
吏曹啓目粘連,觀此江原道暗行御史李道宰書啓,則伊川前府使韓龍敎,金城前縣令韓昌錫等段,繡啓旣請令攸司稟處,更無可論是白遣,伊川前府使趙定熙段,臟犯錢合爲九千九百兩是如爲白有臥乎所,令該府,拿問處之爲白乎旀,前監司南廷益段,繡啓臚列,若是狼藉是白乎則,道臣體重,自臣曹,不敢循例論斷,令廟堂稟處爲白乎旀,其餘守令等段,績乏優異,疵無顯著,竝只置之爲白乎旀,其餘中軍乙良,今兵曹稟處,何如?啓,依允。
義禁府啓目,全州文官金昌錫原情云云。傳旨內辭緣,泛稱遲晚,刑推得情,何如?啓,除刑推議處爲良如敎。
義禁府啓目,靈興前僉使李宜沔原情云云。問目內辭緣,泛稱遲晚,所當請刑是白乎矣,年過七十,法不當請刑,議處,何如?啓,依允。
義禁府啓目粘連,向前金昌錫亦,常時行己苟能愼篤,繡草所論,奚爲至此?囚供縱有分疎,事體難以曲恕,以此照律,何如?啓,依允。
義禁府啓目粘連,向前李宜沔亦,軍械之虧欠,軍餉之犯逋,爰辭雖或發明,事係軍政,法律莫嚴,施以定配之典,何如?啓,依允。
右議政金炳德箚子。大槪,猥控微懇,乞賜恩諒事。答曰,省箚具悉卿懇。所辭藥院之任,今姑勉副,卿其從便往省焉。仍傳曰,此批答,遣史官傳諭。
江原道儒生趙淵龍等疏曰,伏以臣等,生長草野,學識蔑裂,蹤迹疎逖,不敢妄議於朝家盛典,而惟是所講者,補益治具之道,贊揚斯文之事矣。近伏見嶺南儒生幼學臣金禹昌所陳請先正臣文莊公鄭經世從祀文廟之疏,批下者,若曰,疏辭果出於崇賢重道之義,而朝家蘄施,卽重其禮也。臣等聚首莊誦,有以仰認我主上殿下尊道尙賢之盛念,迥出尋常萬萬,而亦有所難愼莫重之典也。臣等因竊伏念殿下,自嗣服以來,凡所以明正學敦世敎者,無所不用其極。肆當春宮邸下,睿知天縱,書筵日開,是尤崇道學尊儒賢之一大機會也。臣等玆敢不避煩瀆,謹將嶺儒齎鬱之忱,復陳文莊公陞享之請。伏乞聖明,恕其僭妄而試垂察焉。文莊,際聖朝昌顯之運,挺英明純粹之姿,充養旣厚,造詣冞深,學問之精純,道德之宏博,有非臣等後生膚淺之識所敢荐陳,而奮乎百世之上百世之下,莫不以爲吾道之宗師者,實擧國共公之論,則文莊造道成德之美,卽此而可見矣。以言其姿性之純篤,則生有異質,天稟甚高,甫能言讀書,已領其深奧於俗學之外,知有吾人用力地,賦從善如登詩以自勉,神氣肅信,言儀英發,絶群之姿,實間世而一生,精博之識,亦兼包乎衆美。文正公臣宋浚吉,撰行狀曰,忠厚寬仁,精思實踐,望之崇嚴,若不可犯,及至接人,和氣藹然,覿德者不覺心醉而誠服。以言淵源之端的,則嘗請業于文忠公臣柳成龍,文忠,卽文純公臣李滉之高弟也,則文莊之學,實私淑於文純,而文純,乃東方集成之大賢也。嫡嫡相承,溯本考亭。仁廟賜祭文,若曰,潛心正學,服膺考亭者,此也。四方摳衣,講問之土聞其敎,而知所尙者,多名儒碩賢。文簡公臣李埈撰誌銘曰,君子之學,成己及人,規模體段,著於繼開,自不能掩者,此也。以言其出處,則遭遇宣廟,機鳴籟應,知無不言,言無不盡,登對玉署,則持敬之工,涵養爲本,分憂都邑,則循良之治,悃愊無華,而及夫昏朝政亂,疏陳累萬言,罔非聖賢嘉謨,而爲賊臣仁弘所搆誣,知道之將不行,六年遯荒,獨保幽貞,濂溪風月,武夷煙霞,寓興於一區泉石。正廟朝親製祭文,若曰,賊臣內訌,夷然遂初,愚伏山中,杖屨圖書,此正其時,而仁廟更化,旌招累降,待以師禮,入侍經幄,嘉猷讜論,朝啓夕沃,每以非堯·舜不敢陳,爲告君第一義。文簡公臣趙絅,撰神道碑文曰,或疑公遭所賢之主,不能陶鑄至治,絅曰,二程·朱子,亦不能有爲於慶歷·淳熙之朝,公獨奈何?然使吾君崇儒重道,不雜以覇,誰之力也?以言其經術之精深,則講筵委巷之問,引檀弓爲對,而致玉色之嘉奬,羲易晉御之日,取春秋以奏,明撥亂之旨義,傳·義同異之辨,則剖析乎義理·象數之間,陰陽升降之機,則反復乎君子小人之分,邇英詢蓍策之法,而折枝揲扐,動合進退多寡之數,銓曹,承論思之任,而第一講官,亟被國士稽古之褒。乃若思問錄·養正篇等書,莫不根據於經傳,而發揮於體驗之餘。至於朱文酌海十卷,則是又與李文純之朱書節要,相爲表裏。正廟朝親製祭文,若曰,觀於酌海,得卿所存,淑諸退陶,忠於紫陽,有酹于卿,予好朱書。李文簡埈嘗曰,愚伏識處極微,見處極高,雖五賢如退溪先生,或有讓處。愚伏,卽文莊別號也。以言其禮學之該洽,則平日下土,動遵繩尺,常以爲禮者是人事之儀則,天理之節文,儀章·度數之繁,名物·器用之末,講究纖悉,次第會通,而探本儀禮·家禮之文,旁推乎通典·儀節等書。日用常行,蓋已爛熟於三千三百之制,著爲喪禮參考,而當章陵大禮,終始辨執,確然不撓於浮議,識者咸偉之。又與文元公臣金長生,所嘗論辨疑禮等編,講質同異。文元公曰,愚伏,自是質直人,禮學淹貫,則勝似退陶。文正公臣宋浚吉,撰行狀,文正公臣宋時烈,撰諡狀,皆以文元之言爲證。以言其道德淵源之博,則上焉而貫澈天人之微,下焉而窮盡事物之變,體用兼該,精粗不遺,存諸心者無雜,踐諸身者有力,知之精而守益固,養之裕而得益深。爲學也以五經·四書爲基本,以洛·閩諸賢爲正脈。第四七理氣之論,太極陰陽之辨,多有發於前人之未發,與當世同德群賢及門諸儒,往復折衷,不趐諄複,而答宋文正浚吉書,尤詳言之。莊敬篤實,不違於造次之間,辨思履踐,獨到於昭曠之原,終至於義精仁熟道成德立之地。是以肅廟朝賜祭文,若曰,伊·洛眞源,有傳有授,鐵門玉鑰,洞闢關紐,踐履純篤,無愧屋漏,靑天白日,燀赫宇宙,猗歟盛哉。文莊之道德行誼,經術學業,誠有所立之卓爾,則當日挽誄之所尊尙者,已於嶺儒疏盡之,而列聖朝奬諭旣如此,諸先正定論又如此,昭如日星,百世不惑。其在右文尙賢之治,宜以文莊,陞配聖廡,以聳群瞻,以振儒化,而未蒙允兪,輿情益鬱,是豈非朝家之欠典,士林之慨恨者耶?臣等若以瀆冒爲懼,煩猥爲嫌,不思所以齊聲控籲,冀回天聽,是負文莊師敎之功也,負殿下尙賢之德也,負天下萬世一辭之公議也。玆當正學倡明之辰,復陳多士抑鬱之情。伏願殿下,淵然深思,大施令典,以文莊公臣鄭經世,得躋腏食之列,俾盡崇報之禮,則邦國幸甚,斯文幸甚,多士幸甚。臣等無任云云。省疏具悉。朝家之重其禮而靳施,亦尊賢之義也,爾等退修學業。
癸未十月三十日□時,上御□□□。召對入侍時,參贊官金文濟,檢校待敎閔泳韶,侍讀官金中植,檢討官金鶴善,假注書閔泳序,記注官元容奭,別兼春秋閔京鎬,各持綱目第三卷,以次進伏訖。上曰,史官分左右。仍開卷。以下缺,日記廳堂上金宗漢,郞廳盧台鉉
上在昌德宮。停常參·經筵。
金文濟啓曰,明日常參·經筵,取稟。傳曰,停。
又啓曰,來初五日,朝參日次矣,敢稟。傳曰,停。
金敬均啓曰,右副承旨沈相漢,今日不爲仕進,卽爲牌招,何如?傳曰,允。
傳曰,禮房承旨,馳詣景慕宮,奉審摘奸以來。
奎章閣啓曰,景慕宮望廟樓,今朔奉審無頉之意,敢啓。傳曰,知道。
宗親府啓曰,璿源各派冠童,錄名成冊,修正以入,而舊件請出之意,敢啓。傳曰,知道。
禮曹啓曰,今月二十三日冬至大殿·大王大妃殿·中宮殿朝賀時,王世子進致詞之節,依例磨鍊乎?敢稟。傳曰,權停。
兵曹啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
兵曹口傳政事,御營把摠單柳珽·李升漢。
金文濟啓曰,明日召對,取稟。傳曰,爲之。
又啓曰,行都承旨李喬翼廚院進,行左承旨金敬均式暇出去,行右承旨李祖淵軍國衙門進,左副承旨閔泳韶內閣進,右副承旨沈相漢承牌來詣朝房,有身病,不得肅謝,院中只有臣一人,伴直無人。行右承旨所當牌招,而拘於廳規,不得請牌,何以爲之?敢稟。傳曰,牌招。
傳曰,右副承旨許遞,前望單子入之。
承旨前望單子入之,宋世憲添書落點。
金文濟啓曰,行右承旨李祖淵牌不進,伴直無人。新除授同副承旨宋世憲,卽爲牌招,何如?傳曰,允。
假注書閔泳序書啓,臣於本月初一日未時量,以外南山植木摘奸事,敬奉聖敎,出崇禮門至南關王廟主山及案山植木處看審,則松椽茂密,自靑鶴亭至舊失火處,面面周審,則老木穉株,叢帀茂盛,自典牲署後面至冷井洞,大木參差,擁蓋一山,仍詣南壇看審,則壇砌門墻,竝無圮傷處,而主山及案山樹木,自文峴至利泰院後麓,水閣峴則土性脊确,略有稚松,前至馬石橋,則松林蓊翳,漢江壇看審則亦爲無頉,自雁峰伏兵峴至畫景谷,樹木茂密,由斗湖而至司寒壇看審,則亦爲無頉,自舞鶴峰所經外南山諸處,曲曲看審,則別無斫痕之意,敢啓。答曰,知道。
義禁府啓曰,前江原監司南廷益施以遠惡島安置之典事,承傳啓下矣。南廷益,全羅道康津縣古今島安置,而以承傳內辭意,具罪目依例發遣府書吏,押送配所,何如?傳曰,允。
上在昌德宮。停常參·經筵。
金文濟啓曰,明日常參·經筵,取稟。傳曰,停。
又啓曰,今日拜表時,憲府則監察代行矣,雖無諫院,依例行禮之意,敢啓,傳曰,知道。
兵曹口傳政事,禁衛把摠單尹昌根。
傳曰,三使臣留待。
政院啓曰,假注書閔泳序有身病,勢難察任,今姑改差,何如?傳曰,允。
傳曰,三使臣入侍。
慶尙道儒生李能敦等疏曰,伏以聖廟之廡躋配儒賢,乃是國家之重典,斯文之大禮,苟或道學不足以繼統先師,德業不足以垂範後世,則下不可以妄議,上不可以輕施,所以不妄議者,度其可議而議也,所以不輕施者,審其可施而施也。近者諸道儒生,以文穆公臣鄭逑,文康公臣張顯光從享事,冒瀆至再,而聖批若曰,可見多士誠意,而朝家重其事而靳施,亦崇儒重道之義也。臣等莊誦感激,仰體聖意,而其曰,可見多士誠意者,可議而議也,其曰,重其事而靳施者,可施而不施也,臣竊惑焉。蓋兩先生陞享之請,百有餘年以來,九度封章,則公議可見也,正宗大王,以睿智之聖,歷數嶺南陞廡之諸賢,一體尊尙,則天意可見也。此豈今日臣等之妄議者哉,亦豈殿下之拘於輕施者哉?今玆兩先正道學德業,眞個是遠紹孔·孟·程·朱之統緖,近接文純李滉之淵源,故世歷六七年垂三百,而後學之尊慕,多士之齎鬱,擧國無異辭,臣等乃敢復申前說,不揆僭猥,有若稚子之狎恩恃愛,呼訴於父母之前,强其所欲,得請乃已。伏乞聖明,更加省察,誕降兪音,文穆公臣鄭逑,文康公臣張顯光,竝令陞享文廟,則下無妄議之罪,上無輕施之失,而聖德益光,儒道益重矣。臣等無任云云。省疏具悉。已有前批矣,此非如是持煩之事,爾等退修學業。
癸未十一月初二日□時,上御□□□。召對入侍時,參贊官金文濟,檢校待敎閔泳韶,侍讀官金中植,檢討官金鶴善,假注書李寅璧,記注官金東纓,別兼春秋閔京鎬各持綱目第三卷,以次進伏訖。上曰,史官分左右。缺
癸未十一月初二日□時,上御□□□。三使臣入侍時,缺
上在昌德宮。停常參·經筵。
宋世憲啓曰,明日常參·經筵,取稟。傳曰,停。
傳曰,戶曹參判有闕之代,兵曹參判魚允中除授。
吏曹,戶曹參判單魚允中除授事,承傳。
閔泳序改差,代以閔龍鎬爲假注書。
禮曹,今十一月二十三日冬至朝賀時,應行節目,參考前例磨鍊爲臥乎事,今亦依此擧行,何如?啓,權停例爲良如敎。
宋世憲啓曰,行都承旨李喬翼軍國衙門進,行左承旨金敬均不爲仕進,行右承旨李祖淵機器局進,左副承旨閔泳韶廚院進,右副承旨金文濟式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,明日召對,取稟。傳曰,爲之。
兵曹啓曰,本曹正郞鄭憲時身病猝重,呈狀乞遞,宿衛重地,不可久曠。今姑改差,何如?傳曰,允。
義禁府啓曰,伊川前前府使趙定熙拿問處之事,傳旨啓下矣。趙定熙下去京畿加平地云,依例發遣府書吏,拿來,何如?傳曰,待待命拿囚。
又啓曰,保放罪人金昌錫,還囚照律以入,而病勢一向未差,仍爲保放之意,敢啓。傳曰,知道。
宋世憲啓曰,左副承旨閔泳韶牌不進,伴直無人。行右承旨李祖淵所當牌招,而拘於廳規,不得請牌,何以爲之?敢稟。傳曰,牌招。
戶曹參判李源逸疏。答曰,省疏具悉。所請依施。
守門將李漢用疏。省疏具悉。事涉張大,更勿煩瀆。
延豐進士金在俊疏。省疏具悉。不必如是張大。
上在昌德宮。停常參·經筵。
宋世憲啓曰,明日常參·經筵,取稟。傳曰,停。
兵曹口傳政事,護軍單李源進。
禁衛營啓曰,本營從事具健喜,身病甚重,勢難察任,今姑改差,何如?傳曰,允。
宋世憲啓曰,行都承旨李喬翼軍國衙門進,行左承旨金敬均,右副承旨金文濟不爲仕進,行右承旨李祖淵牌不進,左副承旨閔泳韶內閣進,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
傳曰,吏曹參判有闕之代,前望單子入之。
吏曹參判前望單子入之,朴定陽落點。
兵曹啓曰,本曹正郞兪鎭沃,身病甚重,呈狀乞遞,宿衛重地,不可久曠。今姑改差,何如?傳曰,允。
承文院啓曰,卽見盛京禮部咨文,則本年秋季統巡着派前往事也,回咨按例撰出,付撥下送灣府,以爲入送之地,何如?傳曰,允。
兵曹啓目粘連,啓下是白有亦,江原道暗行御史李道宰書啓,吏曹回啓內,中軍乙良,令兵曹稟處事,啓下矣。觀此江原道暗行御史李道宰書啓,則中軍洪鶴周段,其室孔邇,無干囑之爲弊,惟營是從,未免債訟之招謗是如爲白有臥乎所事,所其室孔邇干囑爲弊,惟營是從,未免招謗,係是不公,推考,何如?啓,依允。
吏曹參判吳俊泳疏。答曰,省疏具悉。所請依施。
癸未十一月初四日□時,上御□□□。召對入侍時,參贊官金文濟,檢校直閣朴鳳彬,侍讀官鄭光淵,檢討官李範祖,假注書閔龍鎬,記注官元容奭·李禧龍各持綱目第三卷,以次進伏訖。上曰,史官分左右。仍開卷,缺
上在昌德宮。停常參·經筵。
藥房副提調李喬翼啓曰,伏未審日間,聖體若何,寢睡水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金文濟啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
又啓曰,行都承旨李喬翼藥房進,行左承旨金敬均不爲仕進,行右承旨李祖淵交涉衙門進,左副承旨閔泳韶內閣進,同副承旨宋世憲在外,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,假注書李寅璧有身病,勢難察任,今姑改差,何如?傳曰,允。
傳曰,右承旨許遞,前望單子入之。
承旨前望單子入之,趙榮夏落點。
傳曰,同副承旨許遞,前望單子入之。
金文濟啓曰,左副承旨閔泳韶牌不進,伴直無人。行左承旨金敬均所當牌招,而拘於廳規,不得請牌,何以爲之?敢稟。傳曰,牌招。
以左副承旨閔泳韶牌不進罷職傳旨,傳曰,只推。
金文濟啓曰,新除授行右承旨趙榮夏,時在楊州牧任所,斯速乘馹上來事,下諭,何如?傳曰,許遞,前望單子入之。
承旨前望單子入之,徐相祖落點。
以咸鏡監司林翰洙狀啓,北靑府民家燒燼事,傳曰,被燒戶之若是夥多,聞甚驚慘。元恤典外,別加顧助,如有生前身還布,竝蕩減,結構奠接之方,從厚題給事,廟堂措辭分付。
李寅璧改差,代以鄭寅燮爲假注書。
議政府啓曰,戢盜申飭,非止一再,況又特敎截嚴,中外詗察之地,宜其倍加警惕,而畿甸近處黨賊之患,傳聞所及,愈往驚愕矣。大抵各鎭營將,所奉職者,何事,揆以擧行,不可但以疎忽言,使另加團束,毋復如前玩愒,而若其昧於戢捕者,道臣卽爲啓聞論罪。且以各該地方官,言之,禁暴詰宄之政,亦豈可恬然坐視乎?此時畿內守令受由前,切勿擅離任所,到底着力,期圖勦滅之意,竝爲分付,何如?傳曰,允。
刑曹啓曰,謀反大逆不道罪人煜童婢今伊,任實縣緣坐押送配所之意,敢啓。傳曰,知道。
御營廳啓曰,本廳軍色從事官趙東冕身病甚重,勢難察任,改差,何如?傳曰,允。
又啓曰,上納,自有月當,而或因邑勢民情之無奈,自致遷就者,容有可恕,故錢米木布間,或有緩督,或有寬限矣,卽接柒谷府使所報,則以爲,壬午條軍錢措劃於賑資之需云,蓋此軍錢,卽月給軍需,莫踰月當者。況昨年十月所納者,胡爲留置?必待今年而爲歉賑之資云者,此所謂理不當說不據也。外邑苟若如是,則京營各樣上納,必無乃已,該府使之矇駭沒覺,不可與言,事體所在,誠極駭妄。該府使林淳憲,令該府拿問勘處,何如?傳曰,允。
義禁府啓曰,因江原道暗行御史李道宰書啓,吏曹回啓內,伊川前府使韓龍敎,金城前前縣令韓昌錫等,繡啓旣請令攸司稟處,更無可爲辭矣。韓龍敎·韓昌錫等,今方待命,竝拿囚,而韓昌錫,江華府出使校卒,盡爲放銃殺之,前罪目以繡啓內辭意,添問目待開坐捧供,何如?傳曰,允。
義禁府啓曰,卽接月令醫員鄭宅鉉手本,則以爲,時囚罪人趙定熙,素患痰癖之症,挾感添劇,目下症形,實爲危劇云,罪人病勢如此,則一邊保放,一邊草記,載在法典矣。趙定熙姑爲保放之意,敢啓。傳曰,知道。
義禁府啓曰,保放罪人趙定熙·韓龍敎等,當爲還囚,議處以入,而病勢一向未差,竝姑爲保放之意,敢啓。傳曰,知道。
又啓目,伊川前前府使趙定熙,前府使韓龍敎等原情云云。傳旨內辭緣,泛稱遲晚,竝所當請刑是白乎矣,曾經侍從,勿爲請刑,載在法典,議處,何如?啓,依允。
又啓目,金城前前縣令韓昌錫原情云云。問目內辭緣,泛稱遲晚,刑推得情,何如?啓,除刑推議處爲良如敎。
又啓目粘連,向前趙定熙亦,民錢任賂,數旣夥多,律例所在,難免重勘,以此照律,何如?啓,依允。
又啓目粘連,向前韓龍敎亦,任賂勒捧,俱有指數兺除良,封松犯斫,加下未報,尤係不法,重勘焉逭,以此照律,何如?啓,依允。
幼學李晚協疏曰,云云。省疏具悉。疏辭雖如此,陞廡事,體甚重大,無以遽施,爾等退修學業。
上在昌德宮。停常參·經筵。
金文濟啓曰,明日常參·經筵,取稟。傳曰,停。
又啓曰,假注書鄭寅燮,時無職名,令該曹依例付軍職,使之冠帶常仕,何如?傳曰,允。
義禁府啓曰,卽接月令醫員鄭宅鉉手本,則時囚罪人韓龍敎,素患痰癖之症,挾感復發,韓昌錫猝得關格,目下症形,俱爲危劇云。罪人病勢如此,則一邊保放,一邊草記,載在法典矣,韓龍敎·韓昌錫,姑爲保放之意,敢啓。傳曰,知道。
金文濟啓曰,行都承旨李喬翼廚院進,行左承旨金敬均牌不進,右承旨未差,左副承旨徐相祖未肅拜,右副承旨閔泳韶內閣進,院中只有臣一人,伴直無人。左副承旨所當牌招,而拘於廳規,不得淸牌,何以爲之?敢稟。傳曰,牌招。
傳曰,左副承旨許遞,前望單子入之。
承旨前望單子入之,柳落點,南廷哲添書落點。
忠州進士慶焌等疏。省疏具悉。以此事,已有前批也。
癸未十一月初六日□時,上御□□□。召對入侍時,參贊官金文濟,檢校待敎閔泳韶,侍讀官鄭光淵,檢討官吳炳文,假注書鄭寅燮,記注官白時洽·金東纓各持綱目第三卷,以此進伏訖。上曰,史官分左右。仍開卷,缺
上在昌德宮。停常參·經筵。
金文濟啓曰,明日常參·經筵,取稟。傳曰,停。
又啓曰,來十一日,朝參日次矣,敢稟。傳曰,停。
又啓曰,右副承旨柳,同副承旨南廷哲今日不爲仕進,卽爲牌招,何如?傳曰,允。
傳曰,吏曹參議有闕之代,前望單子入之。
傳曰,泮長有闕之代,前望單子入之。
金文濟啓曰,明日召對,取稟。傳曰,爲之。
大司成前望單子入之,金昌熙落點。
議政府啓曰,卽見江原監司尹宇善分等狀啓,則尤甚名色,不爲擧論,杆城等八邑,置之稍實,江陵等十八邑,置之之次,後錄諸條,竝請令廟堂,稟旨分付矣。其一,各軍門屯稅及各宮房各衙門有土免稅,勿爲比摠,從實收稅之意,捧甘嚴飭事也。其一,推奴徵債,限明秋防塞事也。插秧之節,雖切望霓之情,收楡之功,幸由退霜之喜,截補較挈,足稱康年,而況尤甚之不論乎?分劑與附陳,自有酌量,亦係便民,竝依施,何如?傳曰,允。
議政府啓曰,卽見忠淸監司南一祐狀啓,則備陳綿農慘歉之狀,仍請各軍布以木上納者,自今年十月至明年九月,兵曹及各營門,竝以三分二代錢收捧,砲保,限折半代捧,舒川等七邑苧納軍布,亦許限明秋代納事,竝令廟堂,稟旨分付矣。亢暘收曝,縱被萎黃,晚候甚調,多收綻白,優遜設或各殊,傳聞亦自不爽,兵曹及兩營限五分一代錢,七邑苧納,竝爲許代,砲保事體尤別,置之,何如?傳曰,允。
又啓曰,卽見黃海監司沈東臣災實分等狀啓,則海州等十二邑,置之尤甚,黃州等六邑,置之之次,瑞興等五邑,置之稍實,事目災外,不足災五千八十二結六十四負五束,特許後錄諸條,竝請令廟堂,稟旨分付矣。其一,還摠小米,限折半以相當穀代捧,限明秋還作本色事也。其一,糧餉廳及禁·御兩營結作米,以錢代納事也。其一,海州·平山·鳳山司饔院納保米,白川掌樂院納保米,依已例每石二兩式上納事也。其一,延安等五邑均廳免稅米太,依已例以詳定,執錢上納事也。其一,推奴徵債,限明秋防塞事也。其一,尤甚邑限明秋勿定配所事也。隔竝之災,旣非全省之通患,燥濕之種,亦因晚候而收功,三等分劑,必有酌量,依施。若其災摠之至過五千,稍涉夥多,事目外畓災一千五百結,田災五百結劃下,使之精實俵給,後錄諸條,旣有可援之例,俱係便民之政,竝依狀請施行,而結作米軍需攸重,實難許代,置之,何如?傳曰,允。
又啓曰,卽見平安監司金永壽狀啓,則本道淸南北及江邊年例陞補取才,當爲設行,而列邑年形,未免歉荒,多士來往,資斧極艱,昨今兩年陞補,待明年合設事,請令廟堂,稟旨分付矣。年形失稔,多士裹糧,有不可不念,依狀請待明年合設,何如?傳曰,允。
又啓曰,卽見江原道暗行御史李道宰別單,則其一,本道還作時後,錢名色,乃是耗外加徵,而當初創設,雖以給代不足爲名,末流弊端,只以取剩添。況爲主加作越數,後錢漸多,奸吏幻弄,窮民呼怨,假量限一萬石加作取剩,則足可補用於給代,不足條三千餘兩矣,此外加作之弊,行會禁斷事也。壬戌蕩還以後,耗條見縮,支放不足,就其詳定出賦中移用,而詳定且致加下,有此不得已之擧矣。今其繡衣之假量定數,亦知其本道事勢之無奈而然也,戊寅本府節目,旣是酌量排比,則一切依此施行,而此外如有加濫之弊,則道臣難免重罪,每年作錢時,原穀與耗條數爻,後錢名色,竝消詳枚報,以爲憑據之地。其一,他路皆設砲軍,而惟獨本道,無一箇兵丁,事甚疎忽,而山郡素多獵戶,平民亦皆精砲,今若簽付軍案,團束部伍,籌餉而鍊藝,則節制旣成,緩急可用,設施之方,令廟堂稟處事也。東藩重地,無一砲軍,揆以綢繆之義,誠甚疎虞。今若以峽郡獵氓,簽丁付案,則不啻事半而功倍,其節制餽餉之方,令道臣爛商措處後,登聞。其一,淮陽之鐵嶺,平康之三防,係是北來要路,蕩然無備,不可無築砦置兵之擧,便宜方略,令廟堂商確稟處事也。天設之險,直講守備之政,令道臣商確論啓。其一,春川麒麟面,本以革邑故址,處在窮峽險嶺之中,距府治爲一百八十里之遠,若無別設一官,恐有異日盜藪之慮,施措便否,令廟堂稟處事也,此亦令道臣,詳究方略以聞。其一,銀溪驛,以孔路殘站,役煩弊劇而庚辰年邸債邊條零錢四百兩,逐朔計邊,利上生利。今爲二萬餘兩,年來所報,亦云不少,而淸帳無期,擧懷渙散,上頃錢盡數蕩減,只報四百兩之意,行會道臣,成給完文事也。不過四年之頃,四百金之至爲二萬餘兩,誠一變怪,令道臣嚴査,一竝蕩給,文記營庭燒火。其一,洪川居進士金三鉉·李錫基,寧越居前學官嚴敏永,民人南啓星,鄕曲武斷,民不支保,竝令攸司,嚴刑遠配事也。土豪禁斷,前後,何如,而繡單臚列,又如此,竝令攸司,嚴刑遠配。其一,洪川居前都事金在兢,修行高㓗,居鄕謹飭,屢登薦剡,纔縻臺銜,合有優禮之典事也。學行之所著,自有莫揜之公議,六品職調用事,分付銓曹,繡單之縻以臺銜云者,未免失審,該御史從重推考,何如?傳曰,允。
御營廳啓曰,騎士都試時,柳葉箭沒技人,別單書入之意,敢啓。傳曰,知道。
義禁府啓曰,保放罪人趙定熙·韓龍敎等當爲還囚照律,韓昌錫當爲還囚議處以入,而病勢一向未差,竝仍爲保放之意,敢啓。傳曰,知道。
又啓曰,柒谷府使林淳憲拿問勘處事,傳旨啓下矣。林淳憲,時在任所云,依例發遣府羅將,拿來,何如?傳曰,待待命拿囚。
又啓曰,趙定熙·韓龍敎等係是贓賄流配,依法典竝不付功議以入之意,敢啓。傳曰,知道。
又啓曰,時囚罪人趙定熙·韓龍敎等各杖一百,流三千里定配,照律公事,判付內依允矣。趙定熙,全羅道泰仁縣,韓龍敎,全羅道咸悅縣竝流三千里定配所,而以議啓內辭意,具罪目依例發遣府書吏,押送于各其配所,何如?傳曰,允。
又啓目粘連,向前韓昌錫亦,只聽下囑,而不分良賊,許多人命之一時濫殺,難免當勘是白遣,至若任賂勒貸,加下不報,封松潛斫,俱係法外,以此照律,何如?啓,依允。
又照目粘連,伊川前前府使趙定熙矣,本府議啓內,民錢任賄,數旣夥多,律例所在,難免重勘,以此照律,罪杖一百收贖,告身盡行追奪,流三千里定配,私罪奉敎,依允。
又照目粘連,伊川前府使韓龍敎矣,本府議啓內,任賂勒捧,俱有指數兺除良,封松犯斫,加下未報,尤係不法,重勘焉逭?以此照律,罪杖一百收贖,告身盡行追奪,流三千里定配,私罪奉敎,依允。
吏曹參議權膺疏,云云。省疏具悉。所請依施。
上在昌德宮。停常參·經筵。
南廷哲啓曰,明日常參·經筵,取稟。傳曰,停。
金文濟啓曰,右副承旨柳,今日不爲仕進,卽爲牌招,何如?傳曰,允。
傳曰,右副承旨許遞,副司果李道宰除授。
吏曹,同副承旨李道宰,今加通政除授事,承傳。
南廷哲啓曰,行都承旨李喬翼,軍國衙門直,行左承旨金敬均式暇,右承旨閔泳韶內閣直,左副承旨柳承牌來詣朝房,有身病,不得肅謝,新除授同副承旨李道宰未肅拜,院中只有臣一人,伴直無人。同副承旨卽爲牌招,何如?傳曰,允。
癸未十一月初八日□時,上御□□□。召對入侍時,參贊官南廷哲,檢校待敎閔泳韶,侍讀官洪學周,檢討官吳炳文,假注書鄭寅燮,記注官李禧龍,別兼春秋金昇均各持綱目第三卷,以次進伏訖。上曰,史官分左右。仍開卷,缺
上在昌德宮。停常參·經筵。
南廷哲啓曰,明日常參·經筵,取稟。傳曰,停。
又啓曰,同副承旨李道宰,今日不爲仕進,卽爲牌招,何如?傳曰,允。
兵曹啓曰,卽接南所入直衛將朴興植牒報,則南水閣水門鐵索絶傷云,爲先令紫門監堅實圍排,卽速修改,而把守軍兵,令該營量宜除出,限修改間嚴加守直之意,分付,何如?傳曰,允。
御營廳啓曰,南水閣水門鐵索絶傷處,東營入直軍除出,嚴加守直,而該入直軍,餘數不多,出番哨軍,添入警巡之意,敢啓。傳曰,知道。
義禁府啓曰,保放罪人韓昌錫,當爲還囚,照律以入,而病勢一向未差,仍爲保放之意,敢啓。傳曰,知道。
又啓曰,韓昌錫,係是贓賄流配,依法典不付功議以入之意,敢啓。傳曰,知道。
傳曰,藥院提調許遞,前望單子入之。
內醫提調前望單子入之,朴齊寬落點。
傳曰,政官牌招開政。
吏曹參議前望單子入之,金德均落點。
南廷哲啓曰,新除授吏曹參議金德均,一體牌招,何如?傳曰,允。
又啓曰,行都承旨李喬翼,右承旨閔泳詔廚院進,行左承旨金敬均,左副承旨柳不爲仕進,同副承旨李道宰承牌來詣朝房,有身病,不得肅謝,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
傳曰,驪州牧使有闕之代,春川府使金明鎭除授。
傳曰,咸昌縣監有闕之代,副司果鄭禹達,今日政擬入。
傳曰,吏曹判書·參議疏批已下,卽爲牌招。
柳啓曰,明日召對,取稟。傳曰,爲之。
吏曹啓曰,軍器寺僉正秦膺杓,軍器寺判官河相奎·金昌錫俱以身病,呈狀乞遞,竝改差,何如?傳曰,允。
又啓曰,長湍府使卞元圭·竹山府使方天鏞俱以呈狀內,身病猝重,萬無還官之望云,竝罷黜,何如?傳曰,允。
又啓曰,繕工監假監役官徐在基·李庭來·李益濟俱以身病,呈狀乞遞,竝改差,何如?傳曰,允。
有政。吏批,判書洪鍾雲進,參判朴定陽,參議金德均竝式暇,左副承旨柳進。以曺錫輿爲禮曹判書,朴齊寅爲工曹判書,申桓爲兵曹參判,李敦夏爲工曹參判,趙臣熙爲兵曹參知,朴定陽爲掌樂提調,朴顥陽·鄭寅興爲兵曹正郞,李裕健爲軍器僉正,金命烈·安錫胤爲軍器判官,韓哲洙·安鍾喆·金濟元爲假監役,朴鼎和爲楊州牧使,李南輯爲長湍府使,任榮鎬爲竹山府使,鄭禹達爲咸昌縣監。故同知明祐哲,贈戶判例兼,孝行卓異贈職事,承傳,故學生尹滋斗,贈童敎,孝學卓異,贈職事,承傳,故縣監李圭復,贈戶參例兼,同知李鍾晉考,禁衛別將趙羲謙,千摠任衡準,已上今加嘉善,把摠柳敦秀,哨官朴兢壽,已上今加通政,御營別將金東壽,今加嘉義,千摠李種俊,今加嘉善,哨官李會英,今加通政,已上加資事,兵曹覆啓判下。再政。兵曹參議單趙臣熙,參知單沈相萬。
兵批,兼判書閔泳緯病,參判·參知未差,參議沈相萬入直進,右副承旨南廷哲進。副司正鄭寅燮單付。
義禁府啓曰,時囚罪人韓昌錫,杖一百流三千里定配,又永不敍用,照律公事判付內,依允矣。韓昌錫,流三千里當定配所以入,而卽接戶奴呈狀,則以爲,其上典母年七十五,無兄弟獨身,依法典許贖爲辭矣。取考律文,則大明律存留養親條有曰,凡父母老疾應侍家,無以次成丁者,若犯徒流,止杖一百,餘罪收贖。韓昌錫杖一百收贖,而流三千里定配,以其母年七十五無兄弟獨身,依律文收贖,只告身盡行追奪,又永不敍用,放送,何如?傳曰,允。
又照目粘連,金城前前縣令韓昌錫矣,本府議啓內,只聽下囑,而不分良賊,許多人命之一時濫殺,難免當勘是白遣,至若任賂勒貸,加下不報,封松潛斫,俱係法外,以此照律,罪杖一百收贖,告身盡行追奪,流三千里定配,又永不敍用,私罪奉敎,依允。
吏曹判書洪鍾雲疏曰,云云。答曰,省疏具悉。卿其勿辭行公。
吏曹參議金德均疏曰,云云。省疏具悉。爾其勿辭察職。
上在昌德宮。停常參·經筵。
藥房提調朴齊寬·副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李道宰啓曰,明日常參·經筵,取稟。傳曰,停。
議政府啓曰,北道先運襦衣一千二百領,照數捧上,稱量看品後,仍爲監封,逢授於齎去禁軍處,沿路輸運及本道頒給等節,依已例措辭關飭之意,敢啓。傳曰,知道。
統理軍國事務衙門啓曰,駐津大員發行日字在邇,而當此隆沍之節,不無窘礙之端,待開春從水路入送,何如?傳曰,允。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱。雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例,依此爲之,何如?傳曰,允。
兵曹,以金泰郁爲摠戎中軍。
方外儒生鄭混等疏略曰,不意尹喜培者,肆然投疏,敢請許穆之從祀,合享與否,自有士林之公議,彼其疏辭,先以穆之道統,上接乎洙·泗·洛·閩,而用意凶險,遣辭駭妄,程·朱大賢,有若置而不數,宣尼大聖,敢又隱然比擬,不覺自陷於侮賢誣聖之科。言之無倫,至於此極,少無忌憚,豈不是斯文亂賊,國家之罪人乎?伏乞亟念小人不可同國之義,且施荒裔投畀之典,以討凌蔑君父侮辱聖賢之罪焉。臣等無任云云。省疏具悉。尹喜培疏語,縱有妄率不審之失,抉摘人文字,如是聲討,果非忠厚之風。爾等退修學業。
慶尙道儒生金億銖等疏曰,云云。省疏具悉。疏辭,寔出於崇儒重道,而不可遽施者,卽重其事也。爾等退修學業。
癸未十一月初十日□時,上御□□□。召對入侍時,參贊官李道宰,檢校直閣朴鳳彬,侍讀官洪學周,檢討官李勛卿,假注書鄭寅燮,記注官金東纓,別兼春秋金貞均各持綱目第三卷,以次進伏訖。上曰,史官分左右。仍開卷,缺
上在昌德宮。停常參·經筵。
金敬均啓曰,明日·再明日,仁陵忌辰祭齋戒正日相値,視事頉稟之意,敢啓。傳曰,知道。
又啓曰,禮曹判書曺錫輿,工曹參判李敦夏除拜後,過三日不爲出肅,竝依定式推考警責,仍卽牌招察任,何如?傳曰,允。
又啓曰,左副承旨柳,今日不爲仕進,卽爲牌招,何如?傳曰,允。
傳曰,檢校直閣尹用求,馳詣仁陵,奉審摘奸,仍留監祭,仍詣獻陵,一體奉審以來。
以司謁口傳下敎曰,兩營軍卒之事役浩繁,不可不念,內外各營入直,量宜裁減事,分付。
傳曰,注書竝陞六。
兵曹口傳政事,摠戎中軍單金泰郁。
禁衛營啓曰,騎士都試時,各技優等人及沒技人,別單書入之意,敢啓。傳曰,知道。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼製入事,榻前下敎。
金敬均啓曰,左副承旨柳,右副承旨南廷哲,今日不爲仕進,竝卽牌招,何如?傳曰,允。
李道宰啓曰,注書有闕之代,被薦人趙秉聖·李瑞永薦狀,依例成送吏曹之意,敢啓。傳曰,知道。
傳曰,召對爲之。
傳曰,今十八日,當詣文廟展拜,東宮亦爲行禮矣,該房知悉。
傳曰,今十八日文廟展拜後,館學儒生應製,通方外爲之,試紙用大好紙,春塘臺親臨磨鍊,試官,時·原任·賓客·春坊中擬入,武士試射,兵判中日閣爲之。
傳曰,今十八日春塘臺應製殿座時,東宮侍座之節,依例磨鍊。
傳曰,賓客有闕之代,前望入之。
賓客前望單子入之,右副賓客尹滋承落點。
以司謁口傳下敎曰,親軍前營關防,依內出見樣,令該曹新鑄以入事,分付。
以左副承旨柳牌不進罷職傳旨,傳曰,只推。
兵曹口傳政事,禁衛把摠單元世昌。
吏曹啓目,前正言愼炳一名字,改以炳佑,權鳳煥名字,改以鳳熙,祥雲察訪丁鶴壽名字,改以學秀,前主簿朴昌欽名字,改以昌祐,前都正洪在範名字,改以秉範,前虞候徐仁宇名字,改以相宇,副司果朴衡彦名字,改以承輔,曺俊平名字,改以鍊永,前中軍曺尙俊名字,改以錫永,副司勇柳德魯名字,〈改以〉悳魯,出身鄭胤植名字,改以寬植,劉奉淵名字,改以秉應,前監役李益濟名字,改以在喬事爲等如告狀,依例令藝文館給帖,何如?啓,依允。
督辦軍國事務鄭範朝疏曰,云云。答曰,省疏具悉。所辭諸務,何可竝辭?卿之苦懇如是,賓銜依施。
延豐進士金在俊疏曰,云云。省疏具悉。已有前日之批,勿煩。
慶尙道儒生金達榮疏曰,云云。省疏具悉。朝家之於崇儒重道,果靡有其極,而至於陞享聖廡,事體甚重,不可遽施。已有前批,爾等退修學業。
京畿儒生李鍾維等疏曰,云云。省疏具悉。禹祭酒之學文節義,可稽前史,而至於陞廡之不可遽施,卽重其事也。爾等退修學業。
癸未十一月十二日□時,上御□□□。召對入侍時,參贊官南廷哲,檢校待敎趙東冕,侍讀官金中植,檢討官李勛卿,假注書鄭寅燮,記注官元容奭·李禧龍各持綱目第三卷,以次進伏訖。上曰,史官分左右。仍開卷,缺
上在昌德宮。停常參·經筵。
南廷哲啓曰,明日常參·經筵,取稟。傳曰,停。
又啓曰,明日傳香禮房承旨,當爲齋宿,行左承旨金敬均所當牌招,而拘於廳規,不得請牌,何以爲之?敢稟。傳曰,牌招。
又啓曰,假注書鄭寅燮有身病,勢難察任,今姑改差,何如?傳曰,允。
又啓曰,明日召對,取稟。傳曰,爲之。
傳曰,奉審閣臣入侍。
傳曰,羅州牧使李泰鎭,敦寧都正除授。
傳曰,向日尹喜培疏語,多有妄率不審之失,施以停擧之典。
以平安監司金永壽狀啓,甑山縣令趙瑢熙遭父喪事,傳曰,令該曹口傳各別擇差。
議政府啓曰,卽見慶尙監司趙康夏分等狀啓,則稍實名色,不爲擧論,昌原等三十八邑,置之尤甚,慶州等三十三邑,置之之次,事目災二千結外,不足災五萬四千八百四結八十四負八束,特許準劃,星州牧加斂二百七結十負五束,厥土仍成陳荒,結卜付之元帳,指徵無處,元結頭每結三負式,逐年加斂,流來未蒙頉結,一百五十一結七十二負六束,壬戌更張時,蒙減矣。丁卯入錄元帳,而其中五十三結七十三負,僅僅起墾,九十七結九十九負四束,永入川浦,俱係民瘼,合施蠲減,各年川浦加耕與還起,合七結九十三負九束,竝當年出稅新還起二十三結九十一負七束,限三年免稅,後錄諸條,竝請令廟堂,稟旨分付矣。今夏亢旱,諸路通患,而本省最甚,道啓已徹,賑需荐頒,宸念斯摯,民憂可紓,而今玆災摠之至於五萬四千,或不無稍多之嫌。第其晚後所獲,縱不補於當初所損,傳聞攸及,亦收幾分之效矣,事目外,限一萬七千結劃下,使之斯速均俵分等,必有酌量,依施。星州牧加斂結與未蒙頉結,繡單道啓,一辭同然,則窮蔀幽隱,不可不念。限三年特許停稅,以爲充補之道,査起結之出稅與免稅,竝依狀請施行。其一,新還尤甚邑尤甚面詳定代捧,待明秋還作本色事也。糴法雖重,民情宜恤,依所請許施。其一,漕運邑各宮房稅米及樂工保米,竝每石五兩式,代錢收捧事也。苟若準施,則所管之地,必多窘絀,只以尤甚邑限三分一,許令代捧。其一,山城餉穀,限折半封留平倉,待明秋還納本所事也。陰雨之備,疎虞可悶,而便民之政,亦難靳許,依施。其一,各年拯劣米,限明秋停退事也。以今京司事勢,不可全數停退,只令尤甚邑,限折半待明秋收納。其一,沿海邑漁鹽船稅,限折半停退,待明秋收捧事也。經責枵竭,亦難準許,只以尤甚邑,限三分一待明秋收納。其一,尤甚邑限明秋勿定配所,推奴徵債,一切防塞事也。係是年例,許施,何如?傳曰,允。
又啓曰,卽見全羅監司金聲根災實分等狀啓,則羅州牧三十三邑鎭,置之尤甚,興德等十七邑鎭,置之之次,龍潭等七邑,置之稍實,事目災四百結及靈光·全州兩邑無亡減稅條九百三十結十負外,不足災八萬一百三十七結九十三負五束,特許準劃,後錄諸條,竝請令廟堂,稟旨分付矣。彌月暵乾,畦塍未免焦涸,晚候均調,萎枯多就勃興,穀有早晏,優劣各殊,災有深淺,而沃瘠不侔,則旣非全省之同歉,亦有稍實之劑量,而災報之至近丙子,固始料之外也。限一萬結劃下,使之躬執精俵分等,依此施行,若其舊陳之課歲謄啓,移易不得者,揆以田政,豈容如是?另飭道臣,築底査櫛,期復原摠。其一,尤甚邑中沿邑大同米,全數停退,待明秋收捧,山邑大同木結錢代捧事也。穡事之失稔,與嶺南有間,則不施於嶺南者,何可偏施於此道,而正供事體本自綦重,京司經費皆枵罄,此則置之。其一,尤甚·之次邑各宮房免稅及掌樂院樂工保米,每石五兩式,特許代納事也。之次邑不當竝擧,只許尤甚邑,限三分一代納。其一,司僕及各司各宮房屯稅,無論米條錢條,竝依免稅例,每石五兩式代錢收納事也。句管之地,自有裁量,不必區別覆啓。其一,各邑拯劣米代錢,雖稍實之邑,限明秋停退事也。公納縱有所重,民情亦合存恤,只令尤甚邑,限折半停退。其一,沿海邑鎭春秋等漁鹽船稅錢,竝全數停退,待明秋上納事也。此則限三分一停退,而只就尤甚邑擧論。其一,尤甚·之次邑漕稅·船價雜費,一從各該邑稅價折定,竝以代錢出給事也。船雜費之必以本色,不徒法例爲然,止竟有難言之弊,置之。其一,沿邑所在統營穀耗條,詳定代捧事也。統耗之爲民痼瘼,非不可念,而重梱支放,其將於何着手乎?丙子之歉,亦所不許,置之。其一,尤甚·之次邑砲保及兵曹各營各司各衙門軍木,以錢代捧事也。恤民之政,有難靳施,兵曹及各營所納,尤甚邑則四分一,之次邑則五分一代錢,各司所納則毋論尤甚·之次,竝純錢,砲保與他逈別,一竝以本色收納。其一,京外所納箭竹及年例分定竹木物,尤甚·之次邑竝全數蠲減事也。尤甚邑限折半,之次邑限三分一許令蠲減。其一,尤甚邑勿定配所事也。其一,推奴徵債,限明秋防塞事也。兩條所請,竝許施,何如?傳曰,允。
又啓曰,卽見忠淸監司南一祐災實分等狀啓,則忠州等二十八邑,置之尤甚,淸州等二十二邑鎭,置之之次,洪州等五邑,置之稍實,事目災三百結外,不足災二萬八千六百八十七結七十三負五束,特許準劃,後錄諸條,竝請令廟堂,稟旨分付矣。春及而耕播得宜,夏屆而暵乾爲憂,汚下之處,多蒙桔橰之利,高燥之地,未盡鍫鍤之勞,所以沿農,尤於峽農,田種遜於水種,而晚後收功,亦云不鮮,分劑三等,必存斟量,依施事目災外,限七千結劃下,使之躬執均俵。其一,尤甚邑中最尤甚面里至難辦民戶還穀,限明秋停退事也。昨秋停還,旣出曠典,則今不宜援例更請,而懷保窮蔀,亦係急務,依此施行。其一,軍保歲抄及各鎭偏伍軍兵,歲末成冊,竝爲退行事也。此亦有關民弊,許令退行。其一,洪州等十二邑鎭各司所納箭竹,特許量減事也。島民徵斂之弊,實合存恤,尤甚邑折半,之次邑三分一,特爲蠲減。其一,尤甚邑限明秋勿定配所事也。自是應行之例,依所請捧甘秋曹。其一,推奴徵債限明秋防塞事也。擾民之政,不可不念,依此防禁。其一,漁箭·鹽盆·船隻稅錢之癸未秋等甲申春等條,竝許限明秋停退事也。軫恤民淸,海陸何間?只以尤甚邑特許三分一,限明秋停退,何如?傳曰,允。
吏曹啓曰,羅州牧使李泰鎭,敦寧都正除授事,命下矣。以前任楊州牧使方在解由未出中,何以爲之?敢稟。傳曰,勿拘。
禁衛營啓曰,謹依司謁口傳下敎,內外入直軍裁減節目書入之意,敢啓。傳曰,知道。
御營廳啓曰,謹依司謁口傳下敎,內外入直軍裁減節目書入之意,敢啓。傳曰,知道。
義禁府啓曰,寧越居學官嚴敏永,嚴刑遠配事,承傳啓下矣。嚴敏永,方在江原道寧越地云,依例〈發〉遣府羅將,拿來,何如?傳曰,待待命拿囚。
吏曹口傳政事,以金謙秀爲甑山縣令。
吏曹,敦寧都正單李泰鎭,今加通政除授事,承傳。
鄭寅燮改差,代以尹起晉爲假注書。
方外儒生申錫泳等疏略曰,尹喜培之比擬許穆於大聖者,得非斯文之亂賊乎?崇奬許穆若大賢者,又非吾黨之罪人乎?伏乞俯循擧國共討之論,將彼喜培,投之荒裔焉。臣無任云云。省疏具悉。當有處分。
慶尙監司趙康夏疏曰,云云。答曰,省疏具悉。非但瓜期尙遠,賑政方急,其何以遞解乎?卿其勿辭,益勉旬宣之責。
前忠義辛鴻集疏曰,云云。省疏具悉。不當如是煩瀆矣。
慶尙道儒生姜夏馨等疏曰,云云。省疏具悉。陞廡之不能遽施,卽尊其禮也,更俟後日公議。爾等退修學業。
癸未十一月十三日□時,上御□□□。奉審閣臣入侍時,一行半缺上曰,史官分左右。仍命奉審閣臣進前,用求進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢達矣。缺。
上在昌德宮。停常參·經筵。
南廷哲啓曰,明日常參·經筵,取稟。傳曰,停。
金敬均啓曰,右承旨閔泳韶,左副承旨柳,同副承旨李道宰,今日不爲仕進,卽爲牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
奎章閣啓曰,明日,卽書香閣望奉審日次,臣進詣擧行之意,敢啓。傳曰,知道。
禮曹啓曰,今此文廟展拜出還宮時,王世子祗迎之節,依例磨鍊乎?敢稟。傳曰,勿爲磨鍊。
以右承旨閔泳韶,左副承旨柳牌不進罷職傳旨,傳曰,只推。
侍講院啓曰,書筵進講童蒙先習,今將垂畢矣。繼講冊子,依例問議于傅·貳師·賓客,何如?傳曰,小學更爲進講。
又啓曰,今月十六日,右副賓客尹滋承相見禮爲之之意,敢啓。傳曰,知道。
兵曹啓曰,今十八日文廟動駕時,本曹堂上守宮及侍衛,當爲備員,而新除授參議趙臣熙在外,參知沈相萬有身病,不得進參。令政院,稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
南廷哲啓曰,今二十日,文烈公趙憲·文敬公金集陞配文廟,二十二日頒敎時頒敎文,當爲製進,而弘文提學洪祐吉在外,藝文提學曺錫輿呈辭受由,何以爲之?敢稟。傳曰,許遞,前望單子入之。
吏曹啓目,軍器寺判官安錫胤名字,改以錫永,前監役李春應,改以奎應事爲等如告狀,依例令藝文館給帖,何如?啓,依允。
癸未十一月十四日□時,上御□□□。召對入侍時,參贊官李道宰,檢校待敎趙東冕,侍讀官金中植,檢討官李範祖,假注書尹起晉,記注官金東纓,別兼春秋閔京鎬各持綱目第三卷,以次進伏訖。上曰,史官分左右。仍開卷,缺
上在昌德宮。停常參·經筵。
藥房提調尹滋承,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
柳啓曰,明日常參·經筵,取稟。傳曰,停。
奎章閣啓曰,景慕宮望廟樓,今望奉審無頉之意,敢啓。傳曰,知道。
傳曰,大臣·政府堂上引見。
議政府啓曰,新差堂上尹泰駿·魚允中,今日賓對,懸病不進,事甚未安。令政院竝卽牌招,使之進參,何如?傳曰,允。
李道宰啓曰,卽見刑曹坐不坐單子,則連三日無緣不坐矣,詞訟劇地,委屬可悶。當該堂上,推考警責,何如?傳曰,允。
柳啓曰,吏曹郞廳來言,守令有闕,政事,取稟。傳曰,當日爲之。
吏曹口傳政事,以尹致和爲兵曹參議,李萬稙爲參知。
弘·藝文提學前望單子入之,弘文提學李源命,藝文提學韓章錫落點。
傳曰,春川府使有闕之代,同副承旨李道宰除授。
傳曰,承旨有闕之代,前望單子入之。
吏曹啓曰,同副承旨李道宰,春川府使除授事,命下矣。以前任金城縣令,方在解由未出中,何以爲之?敢稟。傳曰,勿拘。
吏曹,春川府使單,李道宰除授事,承傳。
傳曰,高靈縣監之代,楊口縣監林星洙除授。
傳曰,羅州牧使有闕之代,勿拘常格,各別擇差。
柳啓曰,明日召對,取稟。傳曰,爲之。
又啓曰,臣與同副承旨李道宰,伴直矣,移拜春川府使,纔已出去,伴直無人。行左承旨金敬均所當牌招,而拘於廳規,不得請牌,何以爲之?敢稟。傳曰,牌招。
又啓曰,今二十日文烈公趙憲·文敬公金集陞配文廟,二十一日頒敎時頒敎文,當爲製進,藝文提學韓章錫,待明朝牌招,使之製進,何如?傳曰,允。
吏曹啓曰,高靈縣監,林星洙除授事,命下矣。以前任同福縣監,方在解由未出中,何以爲之?敢稟。傳曰,勿拘。
吏曹,高靈縣監單林星洙除授事,承傳。
傳曰,日昨市廛回祿之災,極爲矜念。結構改建,必難爲力,內下錢一萬兩,惠廳木二十同特爲助給,自廟堂量宜分劃,以示顧恤之意。
吏曹啓曰,軍器寺判官金命烈以其身病,呈狀乞遞,改差,何如?傳曰,允。
又啓曰,繕工監假監役官韓哲洙·安鍾喆·金濟元俱以身病,呈狀乞遞,竝改差,何如?傳曰,允。
又啓曰,殷栗縣監李秉綸呈狀內,矣身受由上京矣,親病沈重,萬無還官之望云。親病旣如此,有難强令還任,改差,何如?傳曰,允。安山郡守金應漢相換。
又啓曰,新除授咸昌縣監鄭禹達呈狀內,親病沈重,萬無遠離赴任之望云。親病旣如此,有難强令赴任,改差,何如?傳曰,允。和順縣監朴齊性相換。
傳曰,瑞興府使之代,淳昌郡守洪承五除授。
吏曹啓曰,淳昌郡守洪承五,瑞興府使除授事,命下矣。以前任新溪縣令,方在解由未出中,何以爲之?敢稟。傳曰,勿拘。
吏曹,瑞興府使單洪承五除授事,承傳。
吏曹,殷栗縣監李秉綸,安山郡守金應漢相換事,命下矣。殷栗縣監李秉綸,以前任龍仁縣令,方在解由未出中,何以爲之?敢稟。傳曰,勿拘。
又啓曰,咸昌縣監鄭禹達,和順縣監朴齊性相換事,命下矣。和順縣監朴齊性,以前任永平郡守,方在解由未出中,何以爲之?敢稟。傳曰,勿拘。
傳曰,同義禁許遞,前望單子入之。
同義禁前望單子入之,沈東臣落點。
傳曰,黃海監司有闕之代,行護軍閔致序除授。
吏曹,黃海監司單閔致序除授事,承傳。
有政。吏批,判書洪鍾雲,參判朴定陽病,參議金德均進,左副承旨柳進。
以吏批言啓曰,判書洪鍾雲,參判朴定陽,俱以病不來,小臣獨政未安,何以爲之?敢稟。傳曰,只出緊任。以趙秉聖爲注書,趙奭永爲羅州牧使,金炳治爲楊口縣監。軍國主事洪承運·李秀洪·徐光祚,以上陞敍事,承傳,前五衛將姜敏會,今加嘉善,朝官年八十五,依法典加資,故府使李勉心贈吏參例兼,故學生李性浩贈吏議,故學生李匡宗贈僕正,已上同知李熙遠三代,故學生朴柱崙·曺相稷·金麗澤,已上贈監察,考行卓異贈職事,承傳,故判中樞金集,贈領議政例兼,上相贈職事,承傳,贈吏參李鳳秀贈吏判,祭酒例兼加贈正卿事,承傳,故縣監金命喜,贈大憲,祭酒超贈事,承傳,故通德閔彦鎬贈吏議,右尹閔應植本生祖考追榮移施事,承傳。殷栗縣監李秉綸,安山郡守金應漢,已上相換,咸昌縣監鄭禹達,和順縣監朴齊性,已上相換事,承傳。傳曰,見窠皆令差出。再政。以金晚植爲同春秋,韓龍源爲濟用判官,閔泳稷爲厚昌郡守。注書單李瑞永。以洪在衡·金膺說·都必和爲假監役,李奭鍾爲穆陵參奉。三政。以徐完淳爲濟用主簿,趙載明爲軍器判官。四政。以李鶴鎭爲尙瑞別提。五政。以玄濟昶爲引儀。
兵批,兼判書閔泳緯病,參判申桓入直進,參議尹致和,參知李萬稙未肅拜,同副承旨李道宰進。同知單李承敦,兼黃海道兵馬水軍節度使單閔致序,副護軍趙臣熙·沈相萬·李寅亨,副司果秦膺杓·白鶴鎭,已上竝單付。
承旨前望單子入之,朴昌壽落點。
柳啓曰,行左承旨金敬均牌不進,伴直無人。新除授同副承旨朴昌壽,卽爲牌招,何如?傳曰,允。
又啓曰,新除授注書趙秉聖·李瑞永竝卽牌招,推移入直,何如?傳曰,允。
議政府啓曰,關西先運襦衣二百四十九領,紙衣二百六十六領,照數捧上稱量,綿品·紙品亦爲看審後,仍爲監封,逢授於齎去禁軍處,沿路輸運及本道頒給等節,各別措辭關飭之意,敢啓。傳曰,知道。
內醫院啓曰,秋等嶺南所捧羅蔘,又爲品劣,至承蔘錢還捧之敎,揆以事體,極爲悚蹙。不善封進之該道臣,施以罷職之典,審藥,令攸司從重科治,雖以蔘商擧行言之,亦極駭然。自本營各別嚴懲,何如?傳曰,允。此時迎送之弊,不可不念,該道臣,施以越捧之典。
刑曹啓曰,議政府啓辭內,卽見江原道暗行御史李道宰別單,則洪川居進士金三鉉·李錫基,寧越居民人南啓星,鄕曲武斷,民不支保,竝令攸司嚴刑遠配事,傳曰,允事,批下矣。謹依傳敎,當爲擧行,而罪人金三鉉·李錫基·南啓星等時在各其本土云,發關該道,待押來擧行之意,敢啓。傳曰,知道。
以慶尙監司趙康夏狀啓,薦新進上生靑魚,姑未竝捉,限內不得封進,惶恐待罪事,傳曰,勿待罪事,回諭。
以平安監司金永壽啓本,罪人李應憲,中和府到配事,傳曰,放。
幼學李能馨等疏曰,伏以配食文廟,崇報儒賢,乃熙朝至愼至重之儀軌節文也,學問道德,百世不惑,然後始可入享,縫掖章甫,萬口同辭,然後乃敢陳達,苟非然者,下不可以遽議,上不可以輕施也,明矣。猗我殿下,光承先聖傳授之統,賁飾群賢尊奉之禮,趙文烈·金文敬兩先正之先施陞享,不翅爲擧列聖未遑之擧,而斷自宸衷也,特崇尙先賢之正學,俯循多士之懇請,聖意所在,有可以仰揣矣。仍伏念,先正臣文莊公鄭經世,先朝名臣,間世醇儒,姿稟英粹,造詣深遠,久爲百世之師表,不待臣等之言,已於諸道儒生叫閽之再而盡之矣。臣等第伏見金禹昌·趙淵龍等疏批下者,聖上靳許之敎,寔出於尊賢崇道之義,而及此廡門重開之日,累次陳籲,未蒙兪音,則竊恐擧國公共之義,抑鬱而未伸也。噫,臣等,雖萬萬無肖,俱是冠儒而服儒,所講究者,卽亦崇賢衛道四個字而已耳。羽翼斯文,快覩盛典,畢生志願也,容可以猥越瀆澆之嫌,終事泯默,不思所以追伸斯文未遑之擧,對揚聖主尊賢之道也哉?臣等請以鄭公〈文〉莊實德常行之昭載國乘,而實合廡享者,更爲陳焉,惟殿下,特加澄省焉。文莊,以洙·泗·閩·洛之學,承寒·蠧·晦·退之緖,能言已通小學,極工動合中庸,故先正臣柳成龍,授其業而一見異之。先正臣金長生,詡以禮學淹貫,無愧退陶,先正臣金集,讚以近世眞儒,文簡公臣李埈,誌其墓而言見處極高,識處極微,有開繼之功,文簡公臣趙絅,銘其碑而深歎陶鑄至治,擬之於程·朱處歷淳熙之朝。先正臣宋浚吉,撰行狀,先正臣宋時烈,撰諡狀,俱曰私淑於退陶,溯本於考亭,精思實踐,體用兼該,宋浚吉則言卒業於先生之門,宋時烈則恨未及灑掃於先生之門,此皆斯文之正論,而百世之證案也。仁廟賜祭文有曰,潛心正學,服膺考亭,肅廟賜祭文有曰,伊·洛眞源,有傳有授,正廟親製祭文有曰,淑諸退陶,忠於紫陽,大哉王言,可證於今日,此其大略,而造道成德之美,固若是矣。以其著述而觀之,則從善如登詩之所自勉,思問錄·養正篇之發揮經傳,朱文酌海之與節要相表裏,可見平日下工,動遵繩尺矣。以至節文·儀章·度數之繁,器皿日用常行之物,參考其本,纖悉無遺,此皆貫徹天人之道,窮盡事變之妙,而及夫存心持敬,踐履純篤處,誠有所立之卓爾,蓋四七之論,太極之辨,類多發前人未發者,儘乎仁精義熟,獨到昭曠,惟文莊,是已。苟非天質挺異,充養有素,其能如是乎?伏願聖明,勿以人微而廢言,俯察百世之公議,亟令儀曹議定腏享之典,則斯文幸甚,世敎幸甚。臣等無任云云。省疏具悉。已有前批矣,更俟後日公議。爾等退修學業。
淸州幼學鄭錫範疏略曰,方今時務有急急不可緩者,卽當五錢一事也,里之巨富,藏穀不出,市之大賈,藏貨不露,相資之道,絶矣。近聞當五之撤鑄,民尤生疑,皆曰撤鑄,將廢之徵也,末流之弊,至於不用後乃已,此臣所謂急急不可緩者也。伏願廓揮乾斷焉。臣無任云云。省疏具悉。貨泉,豈有不通之理乎?必有該道臣申飭也。
保寧儒生李龍九等疏略曰,臣等所居之地,本以彈丸小邑,邑殘弊巨,民不聊生,粵在辛未年秋,故相臣金炳學,筵奏合付水營之後,民至今無弊安堵矣,不意今夏,具承祖做張無根之弊,眩惑聽卑之天。且以繡啓論之,不諒衆民之情勢,只信奸吏之誣捏,仰瀆天陛,至於令廟堂行會之擧。臣等雖未知道臣査啓之如何,然邑之分合,皆因衆民之願不願,而況水使臣梁柱顯莅營以後,民皆樂生,則雖當遞歸之時,擧切臥轍之心,而今若民不顧而復邑,失此賢倅,則衆情冤抑,伏願特寢復邑之請。臣無任云云。省疏具悉。疏辭,令廟堂稟處。
慶尙道儒生李炳商等疏。省疏具悉。已有前批矣,公議愈久愈好。爾等退修學業。
癸未十一月十五日□時,上御□□□。藥房入診,大臣·政府堂上引見,同爲入侍時,都提調金炳國,提調朴齊寬,副提調李喬翼,檢校待敎閔泳韶,史官缺,左副承旨柳。二行二十字缺上曰,史官分左右。仍命大臣進前,炳國進前問候,各殿問候訖,炳國曰,醫官待令,使之入診乎?上可之,醫官等以次診候,退伏楹外訖,炳國曰,脈候詳爲奏之。醫官等起伏奏曰,脈候左右三部調均矣。缺。上命次對爲之,炳國曰,輔導東宮,爲今日莫先之務。固知睿智天縱,溫文日就,重以遇物之誨,靡不用極,而早喩正養,不但爲講學一事,書筵之外,導牗知思,薰陶德性,頻接賓僚,以爲日親於左右,雖至翰墨之工,無違游藝之義,則緝熙光明之效,其將不日可期,深留聖念焉。上曰,卿之所奏,誠切實矣。敎導訓迪之方,在於師傅,予於卿等,亦有厚望焉。炳國曰,月前兩先正陞廡之典,寔由我殿下崇儒重道之盛意,中外瞻聆,擧切聳動攢誦,而仍伏念,治道之汚隆,係於人才之盛衰,而其所作成之方,又在乎人主鼓舞振作之如何耳。古者敎人之法,一出於學校,自數方書計,至於窮理正心之道,靡不講習,及當出而有用,各稱其職,行其所學,非若後世之專以詞賦取人也。比者保擧之制,實爲熙朝美典,而苟無敎養諉掖之有素,則秀才異等,亦何從而求之哉?我朝制作文物,燦然具備,內而京師,外而州縣,莫不有學校,比乃三代敎人之具,而挽近荒嬉成習,講學無聞,雖有特達之材,如金之未鎔玉之不琢,亦無以成其器矣。太學,賢士所關,而泮長,又爲師儒之任,外邑則興學校,卽守令之責也,上自國學下及鄕塾,一依學校模範,以爲勸課之程式,其秀異者,另爲收用,不至有名無實,則待興之士,必皆琢磨淬礪,可致彬蔚之效矣。申飭京外,修擧舊典,何如?上曰,若無培養,則何以成就人才乎?依所奏申飭京外,可也。炳國曰,貢市難保之狀,非但臣之屢遭仰奏,曾已淵鑑之所燭也,聖意連加存恤,其間受價之特爲頒給,是隆渥也,厚澤也。渠輩之感戴天恩,尙切攢祝,而挽近以來,各處進排則去益陪蓰,未下積滯則猶復如前,到今事勢,轉至竿頭弩末,萬萬皇急,可矜可悶,孰甚於此?亟令戶惠廳及鑄所,某樣變通,雖幾許及今劃下,俾紓一分其力,則在貢市爲再生之澤,故敢達矣。上曰,貢市未下之積滯,誠爲矜悶,依所奏申飭,俾有一分紓力之道,可也。炳國曰,州府郡縣之需米支錢,雖有腴薄之不同,皆足以排用,昔之廉吏,或有廩餘之儲留者,今也則俱患不足,是豈官俸之有減於前而然乎?誠以侈濫浮冗,不能節限,及其勘債之無方,則或勒貸饒民,或移錄由吏,許多鄙瑣之端,不可枚陳,而民吏之無故蕩析者,比比有之,公納之欠逋愆滯,亦未嘗不由於此。近因朝飭,每於遞任之後,有公私査報之擧,而其能一一綜實,有未可必,嚴飭八道道臣,如有勒貸移錄之弊,這這摘發,論以贓律。守令之以六年三年爲瓜限,卽古之考績之意,而莅任未幾,若或數遞,不得無債帳,又不得無民弊,必以瓜限爲準,久任責成,然後可救其瘼,以此分付銓曹。且以各邑民庫言之,當下於官庫者,混入於民庫,科外之名目多端,自致歲入之不足,則輒曰,邑加下每爲厚斂,以充其數,民安得不困乎?繼自今道臣,另察其文簿,恒例定式外,俾無敢一毫加斂之意,亦爲申飭,何如?上曰,守令負債也,勒斂也,竟至於民邑俱病,而道臣何爲掩護,不能摘發乎?然則承宣黜陟之義,果安在也?嚴飭各道道臣,一一嚴覈登聞,可也。炳國曰,京司上納情費,纔已新頒著式,而以米穀言之,其所加入,又復如前者,曰宮納米之船頭直取也,曰各名色之威脅討索也。外他冗費,反增無減,元納實數,多有致欠之患,船格色吏,徒負不食之逋,而錢布之物,亦如之,呼冤抱鬱,在在相續,各該句檢之地,苟能到底操察,豈可不禁止乃已乎?飭墨未乾,視同笆籬,究竟其害,將歸於民,夫如是焉,則弊瘼無可革之日,法綱無可施之地,興言及此,不覺寒心。嚴飭各司·各營,毋論米穀錢布,使之猛察詳檢,若有科外誅求者,一一還推出給後,移送法曹,照律重繩,伊時監捧之該郞官,自各其衙門,卽爲啓稟論勘之意,一體分付,何如?上曰,情費申飭前後,何如,而一向玩愒,弊復如前,寧有如許事體乎?自廟堂嚴飭各衙門,一一摘發隨其所犯,繩以重律,可也。炳國曰,兩先正陞廡吉日,已涓矣,文敬公金集,贈以上相之職,恐好,故敢達矣。上曰,依爲之。出榻敎炳國曰,贈吏曹參判任徵夏,家傳忠孝,自任節義,恒有不可奪之志,丙午一疏,辭氣澟然,而反爲凶黨構害,尙論嗟惋,久愈靡已,不可以只贈亞卿而止。特加八座,仍施易名之典,恐好,故敢此仰達矣。上曰,依爲之。出榻敎炳國曰,贈吏曹參判李鳳秀,年甫弱冠,慨然求道,粵在正廟朝,特賜近思錄一部,竝時諸賢,俱許以體用圓融。其造詣之卓越,於此可見,而薄試蔭道,旋卽恬退,蹟其平生,雖不自標愒,亦無愧於古之嘉遯,以其子貴,旣贈亞卿,而以若篤學實行,朝家褒尙,當施之以待儒賢之典,加贈正卿祭酒。故縣監金命喜,孝友簡潔之操,經術博淹之識,蔚爲士友之所推重,而忱屈蔭調,未克展施,輿論迄今嗟惜。亦宜奬勵,用勸未後,超贈都憲·祭酒之銜,恐好,故敢達矣。上曰,依爲之。出榻敎炳國曰,完南府院君李厚源,自在布衣,勳庸旣著,及登台輔,德望尤隆,至若義之揉染,又爲善類之宗主,其在朝家酬報之義,合有祀孫錄用之典,令該曹問名勿拘年紀,瓜近初仕,作窠檢擬,恐好,故敢此仰達矣。上曰,依爲之。出榻敎炳國曰,頃以善治守令,從實狀聞事,有所筵奏,道啓今旣上來矣。春川前府使金明鎭,鐵原前府使梁柱星,德源府使鄭顯奭,光州牧使兪致善,瑞興府使趙奭永竝施璽書表裏之典,永平前郡守朴齊性,金浦前郡守趙駿九,舒川郡守金益成,金堤郡守趙弼永,新溪前縣令徐琦輔竝別薦施行,鎭岑前縣監安榮植,旣已貶下,置之勿論,各該繡啓請褒諸人別單之學行卓異者,亦令銓曹,各別收用,何如?上曰,依爲之。炳國曰,向於諸司減省時,蔭七八品之在職人,隨其仕滿,以陞作參上,爲定式矣。曾經直長·奉事及敎官·部都事·監役之在任遭故者,因此淹滯,區處無路,臣意每於都政,以參奉遭故人甄復之窠,一體通融,循次檢擬,恐合疏鬱之政,故敢達,而事係官制,下詢登筵大臣·銓官處之,何如?上曰,大臣之意,何如?炳德曰,蔭參下遭故人甄復之無窠區處,果係可悶,今此如是變通,允合循次振淹之方矣。上曰,銓官之意,何如?鍾雲曰,大臣旣有所奏,臣無容更達矣。上曰,大臣·銓官之意,旣如此,依爲之。炳德曰,行大司成金昌熙,行護軍尹用求·嚴世永·禮曹參判金晚植竝政府堂上差下,有司堂上有闕之代,協辦軍國事務尹泰駿差下,使之察任,貢市堂上有闕之代,行左贊成閔台鎬差下,何如?上曰,依爲之。出榻敎炳德曰,漢城右尹閔應植,當爲追榮,而所后家無可施處,依近例移施其本生,何如?上曰,依爲之。炳德曰,臣於見職,以才以病,萬難堪承,若奏若疏,屢陳實情,而兪準尙靳,繼瀆是懼,至今蹲仍,是豈臣一日自安於心乎?況今紀綱日益紊亂,而臣未能整之,經用日益罄竭,而臣未能裕之,民志日益浮動,而臣未能鎭之,竊發日益熾盛,而臣未能禁之,物價日益刁騰,而臣未能齊之,公私事計如是遑汲,而臣旣如是未能,則其將焉用彼相哉?不能者止,卽是臣今日準備語也。伏乞亟命斥退,以幸民國,千萬血祝。上曰,卿於此時,其何以辭巽乎?目下如焚溺之急,而其彌綸經濟,惟在於卿等之擔夯做去,更勿以此爲懇,深所企望也。炳德曰,砲軍設置,蓋將爲緩急之用,則宜其隨缺隨補,箇箇精實而近聞諸邑,或有闕額,未充亦多,散漫無統云,是所以重戎政備不虞之義哉?行關諸道,砲軍實數,爲先修成冊報來,鍊習團束之節,亦令另加申飭,而若復如前玩愒,先自道·帥臣,從重論警,何如?上曰,闕額之不能充補,散漫之不能操鍊,則安有設砲之義哉?各別申飭,可也。缺,曰,諸宰奏事。等曰,無所奏矣。曰,玉堂所懷奏之。中植曰,臣姿質庸愚,學識蔑劣,百不猶人,濫竊科第,幨在經幄之列,不欲以見職自居,旣在其職,則雖萬分一或有補於聖學,乃臣之職分也,故一念愚衷,無時不慥慥乎聖學一事,而何幸近日召對,猥蒙引接之頻。乃於史冊中,以楚漢勝敗之籍,討論得失,酬酢如響,分析義理,聖敎切實,臣不勝萬萬欽仰,退而與諸僚相賀曰,聖學日就,將至乎緝熙光明之域,不覺欣忭之忱矣。然而書曰,非知之艱,行之惟艱,邵康節之言曰,言之于口,不若行之于身,行之于身,不若盡之于心,此皆至論也。今於講學之地,若做一場說話,而心則書自書我自我,無補於身,無益於治,只是文具而已,文具者,事之賊也,百事之等棄,皆由文具,今於聖學,眞知實踐之地,寧容一毫文具乎?況史冊中,許多善政,若擧而行之於今日,則必無古今之異宜居今而可見古之治矣。伏願殿下,以實心行實事,使聖學之實效實澤,及於民,則國家幸甚,兆民幸甚。伏惟澄省留念焉。上曰,所陳,當留念矣。奏曰,文敬公金集上相贈職事,命下矣。今日政下批,何如?上曰,依爲之。缺
上在昌德宮。停常參·經筵。
柳啓曰,明日常參·經筵,取稟。傳曰,停。
又啓曰,右副承旨南廷哲,今日不爲仕進,卽爲牌招,何如?傳曰,允。
又啓曰,同副承旨朴昌壽,時在全羅道羅州地,斯速乘馹上來事,下諭,何如?傳曰,許遞,前望單子入之。
又啓曰,注書李瑞永,時在廣州地,斯速乘馹上來事,下諭,何如?傳曰,允。
承旨前望單子入之,洪世燮落點。
傳曰,再明日動駕時,出還宮門路,集春門爲之。
侍講院啓曰,今十六日右副賓客尹滋承相見禮時,本院當爲全數進參,而說書鄭寅昇呈辭受由,無以備員,何以爲之?敢稟。傳曰,許遞,前望單子入之。
說書前望單子入之,金炳秀落點。
侍講院啓曰,卽接翊衛司所報,則今十六日右副賓客尹滋承相見禮時,本司當爲進參,而右副率李聖烈,覲親事溫陽地出去,無以備員云。令政院稟旨變通,以爲備員進參之地,何如?傳曰,允。宗廟副奉事宋憲祖,令該曹口傳相換。
又啓曰,新除授說書金炳秀,卽爲牌招察任,何如?傳曰,允。
吏曹口傳政事,右副率李聖烈,宗廟副奉事宋憲朝,以上相換事,承傳。
吏曹啓曰,卽接司僕寺牒報,則以爲,今此動駕敎是時,本寺正例爲進輿差備,而正徐相雨,奉命出疆矣,不得擧行,卽速變通,以爲及時擧行之地云,徐相雨改差,其代口傳備擬以入之意,敢啓。傳曰,知道。
吏曹口傳政事,以尹相翊爲司僕正。
侍講院啓曰,今日賓客相見禮時,輦輿儀仗,趁不待令,致勤下詢,揆以擧行,萬萬駭然。當該官員,所當重勘,而本院請推之外,無他可施之罰,何以爲之?敢稟。傳曰,事體道理,寧容若是?令該府拿問嚴勘。
又啓曰,王世子書筵繼講冊子,以小學爲之事,命下矣。以此冊爲之之意,敢啓。傳曰,知道。
議政府啓曰,傳曰,日昨市廛回祿之災,極爲矜念。結構改建,必難爲力,內下錢一萬兩,惠廳木二十同,特爲助給,自廟堂量宜分劃,以示顧恤之意事,命下矣。市民事勢近益凋殘,而今玆回祿,誠極矜惻,恩敎曠絶,帑金特頒,又有惠廳木助給之條,德意攸曁,擧將以咷爲笑矣,量其間架之多少,綿子廛錢六千兩,木十同,紙廛錢三千兩,木七同,馬床廛錢一千兩,木三同分給,俾爲葺屋安業之意,敢啓。傳曰,知道。
又啓曰,前監役黃璟儀,今春軍需助納,厥數夥然,極爲嘉尙。似此之人,合有奬勸,六品職檢擬之意,分付銓曹,何如?傳曰,允。
統理軍國事務衙門啓曰,親軍諸營,次第新設,而凡干餉需,有難支繼,特置籌餉局,使之量宜辦劃,何如?傳曰,允。
兵曹啓曰,今此文廟展拜時,扈衛軍兵,當爲磨鍊,而謹考謄錄,則甲戌年由集春門,文廟展拜時,依丙寅年例,御營大將,馬軍三哨,步軍四哨集春門外率領,環衛作門,而御營廳步軍一哨,金虎門·弘化門入直軍各五十名,春塘臺下布帳外,先爲排立,禁衛大將率該營步軍一哨及兩營騎士各一番,集春門外環衛作門,而步軍則還宮後,與春塘臺下環衛軍兵,合倂環衛矣。今番,則何以爲之乎?敢稟。傳曰,御營大將率該營步軍二哨,騎士二番,禁衛步軍二哨,集春門外環衛作門,御營步軍一哨,金虎門·弘化門入直軍各四十名,建陽門入直軍五名,銅龍門入直軍十五名,春塘臺下布帳外,先爲排立,禁衛大將率該營步軍一哨,騎士一番,集春門外環衛作門,而步軍則還宮後,與春塘臺下環衛軍兵,合傡環衛。
又啓曰,今此文廟展拜時,侍衛禁軍,當爲稟旨磨鍊,而謹考謄錄,則禁軍全數侍衛,而入直禁軍,則番將率領,集春門內落後,甲戌年文廟展拜時,與入直禁軍三番磨鍊矣。今番則何以爲之乎?敢稟。傳曰,依甲戌年例磨鍊。
又啓曰,今此文廟展拜時,設布帳,令禁·御兩營合力擧行,何如?傳曰,允。
義禁府啓曰,因平安監司金永壽啓本,定配罪人李應憲,中和府到配事,放字書下矣。李應憲放送事,分付該道道臣之意,敢啓。傳曰,知道。
癸未十一月十六日□時,上御□□□。召對入侍時,參贊官南廷哲,檢校待敎金永悳,侍讀官金中植,檢討官李範祖,假注書趙秉聖,記注官元容奭·李禧龍各持綱目第三卷,以次進伏訖。上曰,史官分左右。仍開卷,缺
上在昌德宮。停常參·經筵。
南廷哲啓曰,來二十一日,朝參日次矣,敢稟。傳曰,停。
柳啓曰,明日動駕相値,視事,頉稟之意,敢啓。傳曰,知道。
又啓曰,新除授右副承旨洪世燮,卽爲牌招,何如?傳曰,允。
又啓曰,明日大駕詣文廟入幕次後,大王大妃殿·王大妃殿問安,何承旨進去乎?敢稟。傳曰,左副承旨進去。
又啓曰,假注書尹起晉有身病,勢難察任,今姑改差,何如?傳曰,允。
又啓曰,兼文學鄭寅興,以兵曹正郞拿問勘處事,命下矣。兼文學遞差傳旨,捧入之意,敢啓。傳曰,知道。
又啓曰,右副承旨洪世燮,時在京畿安城地,斯速乘馹上來事,下諭,何如?傳曰,許遞,前望單子入之。
承旨前望單子入之,李胄榮落點。
以司謁口傳下敎曰,時·原任大臣·閣臣·內衙門堂郞·承史·玉堂明日來會。
傳曰,明日出宮內門路,以宜春門爲之。
尹起晉改差,代以李寅璧爲假注書。
臺諫前望單子入之,大司憲金翊鎭,大司諫張錫龍,執義李鎬冕,司諫姜友馨,掌令金元均·李重夏,獻納林羲相,持平朴淇鍾·鄭壽龍,正言陳秉燮·韓圭覲落點。
司僕寺啓曰,濟州進上馬,今纔上來,毛禾色,別單書入,依例內廏立養之意,敢啓。傳曰,知道。
禮曹啓曰,卽接社稷署所報,則明日應製試取時,本署官員,俱爲觀光云矣。依定式本曹佐郞韓兢烈,假官差送,以爲代直後赴試之地,何如?傳曰,允。
又啓曰,卽接宗廟署所報,則明日應製試取時,本署官員,俱爲觀光云矣。依定式本曹佐郞劉秉洙,假官差送,以爲代直後赴試之地,何如?傳曰,允。
又啓曰,卽接永禧殿官員所報,則明日應製試取時,本殿官員,俱爲觀光云矣。依定式假官一員,令史曹以成均館官員,口傳啓下,以爲代直後赴試之地,何如?傳曰,允。
奎章閣啓曰,守宮檢校直提學韓敬源,待開門牌招,何如?傳曰,允。
成均館啓曰,文廟守僕李秀白汰去代,生徒守僕試才抄擇,備三望受點次,別單書入之意,敢啓。傳曰,知道。
義禁府啓曰,今十八日館學儒生應製,通方外爲之時,本府都事,皆爲赴擧,只有武都事一員,當直入直,而本府公事·回公都事及通化門·明光門·靑陽門·月覲門·集春門禁亂都事,無以推移。假都事七員,令該曹口傳差出,以爲擧行,何如?傳曰,允。
以鄭寅興囚單子,傳曰,飭已施矣,分揀放送。
傳曰,前兼文學鄭寅興,仍任前職,卽爲牌招。
吏曹,前兼文學鄭寅興,仍任前職事,承傳。
兼兵曹判書閔泳緯疏略曰,臣猥叨本兵,已數月于玆矣,迺於昨日東宮賓客相見禮時,輦輿儀仗,趁不待令,自春坊,請罪該官,至有拿問嚴勘之命。緣臣衰朽湔劣,未能悉心操飭,致使莫重擧行,臨時遲緩,臣何敢諉之郞官,晏然自居乎?伏乞亟遞臣見銜,下臣司敗,治臣不職之罪。臣無任云云。答曰,省疏具悉。不必如是爲引,卿其勿辭行公。
上在昌德宮。停常參·經筵。
大駕詣文廟入幕次後,藥房·統理軍國衙門·內閣·政院·玉堂口傳問安。答曰,知道。
世子宮詣文廟入幕次後,藥房·統理軍國衙門·內閣·政院·玉堂·春桂坊口傳問安。答曰,知道。
大王大妃殿·王大妃殿,遣承旨口傳問安。答曰,知道。
大駕展拜還入幕次後,藥房·統理軍國衙門·內閣·政院·玉堂口傳問安。答曰,知道。
世子宮展拜還入幕次後,藥房·統理軍國衙門·內閣·政院·玉堂·春桂坊口傳問安。答曰,知道。
大駕還宮後,藥房·統理軍國衙門·內閣·政院·玉堂口傳問安。答曰,知道。
世子宮還宮後,藥房·統理軍國衙門·內閣·政院·玉堂·春桂坊口傳問安。答曰,知道。
金敬均啓曰,明日常參·經筵,取稟。傳曰,停。
又啓曰,右副承旨李胄榮,時在忠淸道丹陽地,斯速乘馹上來事,下諭,何如?傳曰,許遞,前望單子入之。
承旨前望單子入之,李敎榮落點。
南廷哲啓曰,卽者兵曹郞廳來言,今日動駕時,別侍衛,不可不備,而兼判書閔泳緯左賓客進參,不得擧行云,何以爲之?敢稟。傳曰,次堂擧行。
又啓曰,司僕寺內乘來言,捲簾毛帳,取稟。傳曰,捲三面,毛帳爲之。
傳曰,侍衛軍兵,從便爲之。
柳啓曰,臣以大王大妃殿·王大妃殿問安,進去下直之意,敢啓。傳曰,知道。
傳曰,世子宮,童蒙先習畢講後,賞格單注紙二十卷,白綿紙三十卷,黃筆一百柄,眞墨五十丁,黃蜜十斤,紬十疋,白木十疋,木三十疋入之。
傳曰,傅左議政金炳國廏馬一匹面給,貳師閔台鎬熟馬一匹面給,左賓客閔泳緯,右賓客沈舜澤,左副賓客閔泳穆,右副賓客尹滋承,贊善宋秉璿各熟馬一匹賜給,輔德金永悳,兼輔德金演壽,弼善洪瀅周,兼弼善金昇均各兒馬一匹賜給,文學尹榮植,兼文學鄭寅興,司書趙秉翊,兼司書閔京鎬,說書金炳秀,兼說書金弼洙各兒馬一匹賜給,書筵官金洛鉉·朴性陽各半熟馬一匹賜給,畫員十員,寫字十員各紬一疋,白木一疋,陪吏十人,各紬一疋,白木二疋,書吏十七人,書寫二人,正書朝報書吏二人,正書疏箚書吏一人,各白木一疋,木二疋,草疏箚書吏二人,草奇別書吏一人,書員二人各木一疋,其餘員役,各木一疋賜給。
傳曰,左翊衛任穉宰,右翊衛尹泰昌,左司禦李淵翼,右司禦金明洙,左翊贊李文淵,右翊贊朴顯陽,左衛率洪用觀,右衛率洪鍾五,左副率金亮鉉,右副率宋憲祖,左侍直鄭宜默,右侍直金慶漢,左洗馬尹成求,右洗馬金翊洙各兒馬一匹賜給,書吏六人各白木一疋,木二疋,奇別書吏二人,書員二人各木二疋,其餘員役各木一疋賜給。
傳曰,世子宮兼長番內官十一員各紬二疋,白木一疋,出入番內官十二員各白木二疋,司鑰二人,待令司謁二人各白木二疋,別監二十人各白木一疋,木一疋賜給。
傳曰,同成均曺廈承·吳益泳,大司成金昌熙各內下鹿皮一令賜給,文廟展拜時,擧行事知守僕與殿吏,益帖加,其餘守僕,令該曹木布題給。
傳曰,今日,異於他日,輕囚放釋。
傳曰,雲寶劍,趁不待令之差備中官鄭台舜·金佑河汰去。
傳曰,動輿時陪從春桂坊以下,別單書入。
傳曰,出宮門路,以宜春門爲之。
南廷哲啓曰,臣廷哲,敬奉聖敎,馳往義禁府,取考囚徒案,則無時囚,故仍詣典獄署,取閱囚徒案,則因贓錢嚴囚罪人二名及上納未納罪人五名,不可以輕囚論,故竝仍囚,其餘他錢不報,招引人物,閭里作拏,雜技潛屠,各司直囚罪人李春培等九名,係是輕囚,故竝依傳敎放送之意,敢啓。傳曰,知道。
成均館啓曰,文烈公趙憲位版,將以今二十日,躋享于聖廟西廡第五十三位文簡公成渾之下,文敬公金集位版,躋享于東廡第五十四位文元公金長生之下,而聖廟從祀,事體莫重,令禮曹博考典禮稟處,以爲及時擧行之地,何如?傳曰,允。
奎章閣啓曰,大駕今已還宮,守宮檢校直提學韓敬源,依定式減下,何如?傳曰,允。
禁衛營啓曰,謹依下敎侍衛·陪衛與排立軍兵等處,乾犒饋分給之意,敢啓。傳曰,知道。
御營廳啓曰,謹依下敎侍衛·陪衛與排立軍兵等處,乾犒饋分給之意,敢啓。傳曰,知道。
兵曹啓曰,謹依下敎侍衛·陪衛與排立軍兵等處,乾犒饋分給之意,敢啓。傳曰,知道。
摠戎廳啓曰,謹依下敎侍衛·陪衛與排立軍兵等處,乾犒饋分給之意,敢啓。傳曰,知道。
癸未十一月十八日□時,大駕與王世子,詣文廟展拜,仍詣春塘臺,館學儒生應製試取入侍時,行都承旨李喬翼,行左承旨金敬均,右承旨閔泳韶,左副承旨柳,右副承旨李敎榮,同副承旨南廷哲,史官缺,提學閔泳穆,檢校直提學趙慶鎬,直提學金弘集,檢校直閣尹用求·魚允中·尹泰駿·閔丙奭·徐相祖,檢校待敎金永悳·閔泳韶·趙東冕以次侍立,時至,通禮跪啓請外辦,上具翼善冠·衮龍袍,乘輿出宜春門,藥房提調朴齊寬,副提調李喬翼,進前問候訖,由集春門,詣文廟入大次,上命書傳敎曰,啓聖祠,遣右承旨,看審以來。又命書傳敎曰,入幕次後,東宮問安,勿爲之。展拜時至,上改具冕服以出,通禮導上入正門,詣版位,贊儀唱四拜,上行四拜禮,王世子行四拜禮,陞詣廟內奉審訖,喬翼進前奏曰,文廟展拜時冕服,趁不待令,以致行禮之遲滯,事未前有,萬萬駭然。臣以尙衣副提調,常時不飭,不勝惶悚,當該郞廳,所當重勘,而本院請推之外,無他可施之罰,何以爲之乎?上曰,不無斟量者存,特爲安徐。通禮導上還入小次,小頃,上改具翼善冠·衮龍袍以出,通禮跪啓請乘輿,上乘輿,入集春門至春塘臺,通禮跪啓請降輿,上降輿陞座,承旨奏請出標信,開布城,使儒生入場,仍讀奏入門單子訖,又奏請試官行禮,讀券官左議政金炳國·閔泳穆·沈舜澤·尹滋承·金昌熙·李正魯·吳益泳,對讀官金演壽·閔泳駿·李建昌·徐相祖·趙東弼·鄭元夏·金昇均·李容稙·鄭寅學·趙秉翊·洪瀅周·尹榮植行四拜禮訖,以次就位,上命試官進前,泳穆進前訖,仍命書題,賦書在上庠,限申時,泳穆等跪書讀奏訖,榮植等,奉出懸之,上命書傳敎曰,時·原任賓客·別雲劍·堂上閣臣·春坊·入侍承旨·堂上對讀官竝讀券官加差下,堂下閣臣·春坊·入直玉堂竝對讀官加差下,使之分考。承旨奏曰,收券旣多,考試,何如?上命考試,仍行科次,泳穆奏請書等,承旨奏請坼封,仍讀奏訖,上命書傳敎曰,館學儒生應製賦居首三下一幼學朴揆陽,三下二幼學趙貞鎬,三下三幼學李震翼,竝直赴殿試,之次草三下幼學兪致眞·吳悳泳·兪鎭德·申弘善·劉天·元容夔·李斗夏·朴左陽·李五應竝付之進士榜末,之次草三下進士洪鍾益等九人竝直赴會試,之次次上幼學權鍾樂等十五人竝給二分,之次次上幼學李莊烈等十五人竝給一分,之次次上幼學金炳璿等十九人竝付之監試初試榜末,之次次上幼學洪大稙等三十人,各奎章全韻一件賜給。又命書傳敎曰,入格儒生,明日待令。又命書傳敎曰,入格儒生洪鍾五,此是桂坊也,守令待窠,首先擬入。炳國進前奏曰,東宮邸下,睿學日就,又畢一書,欣祝之忱,俄有所陳達,而以臣之猥忝傅銜,伏蒙廏馬面給之恩,榮寵之極,固當乘謝,而罔功濫賞,私分滋悚,亟令還收,千萬顒祝。上曰,卿其安心領受。仍命書傳敎曰,侍衛·陪衛與排立軍兵,令各其營乾犒饋。又命書傳敎曰,還宮,當自內爲之矣,該房知悉。上降座,承旨請出標信解嚴,諸臣以次退出。
上在昌德宮。停常參·經筵。
金敬均啓曰,明日常參·經筵,取稟。傳曰,停。
又啓曰,左副承旨柳,同副承旨南廷哲,今日不爲仕進,竝卽牌招,何如?傳曰,允。
傳曰,禮房承旨,馳詣文廟,奉審摘奸以來。
傳曰,入格儒生入侍。
李敎榮啓曰,明日冬至望闕禮習儀時,兩司當爲進參,除在外外,呈告人員,竝待開門牌招,使之進參,何如?傳曰,允。
又啓曰,行都承旨李喬翼,軍國衙門進,行左承旨金敬均式暇出去,右承旨閔泳韶內閣進,左副承旨柳,同副承旨南廷哲牌不進,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
弘文館啓曰,副修撰李勛卿,文敬公金集陞配文廟時,讀敎官進,下番闕直,事甚未安。修撰金鶴善·吳炳文在外,副修撰李範祖,卽爲牌招入直,何如?傳曰,允。
以左副承旨柳,同副承旨南廷哲牌不進罷職傳旨,傳曰,只推。
摠戎廳啓曰,本廳屬三鎭營都試,今二十日設行於南小營之意,敢啓。傳曰,知道。
禮曹啓曰,文烈公趙憲·文敬公金集文廟陞配時,外方鄕校則待明春釋菜告由奉安事,已爲啓下矣。兩先正陞配之由,釋菜祭祝文中,措辭撰出,預先下送諸道事,分付,何如?傳曰,允。
兵曹啓曰,南水閣水門鐵索絶傷處,今已修改矣,把守軍兵解送之意,敢啓。傳曰,知道。
刑曹啓曰,內醫院啓辭內,秋等嶺南所捧羅蔘,又爲品劣,至承蔘錢還捧之敎,揆以事體,極爲悚蹙。不善封進之該道臣,施以罷職之典,審藥,令攸司從重科治,雖以蔘商擧行言之,亦極駭然。自本營各別嚴懲,何如?傳曰,允。此時迎送之弊,不可不念,該道臣施以越捧之典事,批下矣,謹按律文,則明大明律制書有違條有曰,凡奉制書有所施行,而違者杖一百,審藥田泰悅,依此律決杖一百後,嚴飭放送之意,敢啓。傳曰,知道。
注書趙秉聖病,代以宋彦會爲假注書。
李敎榮啓曰,右承旨閔泳韶牌不進,伴直無人。同副承旨南廷哲,旣有只推之命,更爲牌招,何如?傳曰,允。
以右承旨閔泳韶牌不進罷職傳旨,傳曰,只推。
弘文館啓曰,下番闕直,事甚未安。應敎徐載厚,副校理李容稙,修撰金鶴善·吳炳文在外,副修撰李範祖有身病,李勛卿,文敬公金集陞配文廟時讀敎官進,副應敎鄭誾朝,校理金中植,副校理洪學周竝卽牌招,推移姑降入直,何如?傳曰,允。
左參贊閔泳穆疏略曰,臣待罪尙方,瘝溺是懼,至於昨日文廟行禮時,冕服之未能趁待,而不職之罪,尤無所逃矣。臣於是,惶隕靡所自措,寧可委罪郞官,安於倖逭,不思所以引伏哉?伏乞勘臣當勘之律焉。臣無任云云。答曰,省疏具悉。不必如是爲引,卿其勿辭行公。
癸未十一月十九日□時,上御□□□。入格儒生入侍時,一行十五字缺上曰,史官分左右。承旨奏請儒生等今已待令,使之以次陞堂,奏職姓名,儒生等以次進前,奏職姓名訖,承旨奏請儒生等使之頒賞行禮,儒生等行四拜禮訖,承旨奏請儒生等使之先退,儒生等以次退出。
上在昌德宮。停常參·經筵。
藥房提調朴齊寬,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
南廷哲啓曰,明日頒敎行禮,再明日毓祥宮冬享祭齋戒,三明日冬至朝賀權停例相値,視事頉稟之意,敢啓。傳曰,知道。
又啓曰,今日冬至望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
李敎榮啓曰,臣敎榮,今日冬至望闕禮習儀進去下直之意,敢啓。傳曰,知道。
議政府啓曰,北關後運紙衣六百七十八領,照數稱量,木品·紙品亦爲看審,監封逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
弘文館啓曰,修撰金鶴善·吳炳文在外,下番闕直,事甚未安。副修撰李範祖·李勛卿竝卽牌招,推移入直,何如?傳曰,允。
以司諫姜友馨,獻納林羲相,掌令李重夏牌不進罷職傳旨,傳曰,只推。
成均館啓曰,今二十日,先正臣文烈公趙憲位版,躋享于聖廟西廡第五十三位文簡公成渾之下,先正〈臣〉文敬公金集位版,躋享于東廡第五十四位文元公金長生之下,當日寅時,先行告由于大成殿,次行躋享禮,仍行酌禮于兩廡諸位之意,敢啓。傳曰,知道。
禮曹啓曰,來十二月初六日,大王大妃殿誕日陳賀時,王世子致詞陳賀之節,依例磨鍊乎?敢稟。傳曰,權停。
傳曰,刑·吏換房。
南廷哲啓曰,明日傳香禮房承旨,當爲齋宿。行左承旨金敬均所當牌招,而拘於廳規,不得請牌,何以爲之?敢稟。傳曰,牌招。
禮曹來甲申年正月初五日,行社稷祈穀大祭親祭,取稟。奉敎敬依。
奉常寺啓曰,各陵園冬至祭享所用藥果,製造後進上看品藥果二十立,依定式封進之意,敢啓。傳曰,知道。
南廷哲啓曰,行左承旨金敬均牌不進,伴直無人。右副承旨李敎榮所當牌招,而拘於廳規,不得請牌,何以爲之?敢稟。傳曰,牌招。
以平安監司金永壽啓本,定配罪人趙秉式,中和府到配事,傳曰,放。
上在昌德宮。停常參·經筵。
南廷哲啓曰,來二十五日,朝參日次矣,敢稟。傳曰,停。
金敬均啓曰,左副承旨柳,今日不爲仕進,卽爲牌招,何如?傳曰,允。
傳曰,全權副大臣留待。
傳曰,政官牌招開政。
禮曹,來十二月初六日孝裕獻聖宣敬正仁慈惠弘德純化文光元成肅烈明粹協天隆穆壽寧禧康顯定徽安大王大妃殿誕日陳賀時,應行節目,參考前例磨鍊爲白去乎,依此擧行,何如?啓,旣承慈敎,權停爲良如敎。
來甲申正月初四日行宗廟·永寧殿春享大祭香祝親傳,取稟,奉敎敬依。
傳曰,全權副大臣入侍。
傳曰,全州判官之代,谷城縣監洪岐周除授。
傳曰,谷城縣監之代,勿拘常格差出。
吏曹啓曰,谷城縣監洪岐周,全州判官除授事,命下矣。以前任咸興判官,方在解由未出中,何以爲之?敢稟。傳曰,勿拘。
又啓曰,奉常寺判官權鍾冕,繕工監假監役官都必和·洪在衡·金膺烈俱以身病,呈狀乞遞,竝改差,何如?傳曰,允。
禮曹啓曰,今十一月二十三日冬至朝賀時,大王大妃殿·王大妃殿·中宮殿,百官陳賀儀註直爲書入各殿之意,敢啓。傳曰,知道。
兵曹啓曰,同知中樞府事李鍾晉,僉知中樞府事趙文夏,宣傳官朴善陽,內禁衛將趙存禹,兼司僕將沈宜哲,羽林衛將趙存五,五衛將柳夔永·金久善·高龍振·鄭世根,曹司五衛將趙雲兢,景福宮衛將李昌根,慶熙宮衛將石奎弘·鄭周鉉,文臣兼宣傳官趙東冕俱以病難供職,呈狀乞遞,新除授全羅左水使柳鼎魯,素患痰癖之症,一倍添劇,萬無赴任之望,戶奴呈狀乞遞。實病旣如此,則有難强令赴任,竝改差,何如?傳曰,允。
又啓曰,武參下官蒙陞敍承傳,則無可陞之階,直出六品,銓格所在,而今番賞典中,宣傳官鄭龜朝·李基東·閔承根·蔡奎駿·李鍾順·沈宜卨·徐載斗·李駿鎬·李圭桓·洪集周俱承仍其職陞敍之典矣。竝參上宣傳官單付之意,敢啓,傳曰,知道。
御營廳啓曰,南水閣水門鐵索破傷處,今已修改,把守軍兵,還入直所事,自兵曹草記蒙允矣。把守東營入直軍,還入直所,添入軍解送之意,敢啓。傳曰,知道。
摠戎廳啓曰,坡州別驍士都試居首人,別單書入,其餘入格之類施賞事,分付各該邑,而南陽別砲軍都試人,別單書入之意,敢啓。傳曰,知道。
吏曹,全州判官洪岐周除授事,承傳。
義禁府啓曰,因平安監司金永壽啓本,竄配罪人趙秉式,中和府到配事,放字書下矣。趙秉式放送事,分付該道道臣之意,敢啓。傳曰,知道。
以右副承旨李敎榮牌不進罷職傳旨,傳曰,只推。
傳曰,發遣吏郞,諸執事請齋與否,摘奸以來。
以左副承旨柳牌不進罷職傳旨,傳曰,只推。
以吏曹參議金德均牌不進罷職傳旨,傳曰,只推。
有政。吏批,判書洪鍾雲牌招不進,參判朴定陽進,參議金德均牌不進,同副承旨南廷哲進。
以吏批言啓曰,判書洪鍾雲,參議金德均竝牌招不進,小臣獨政未安,何以爲之?敢稟。傳曰,仍爲之。
以南秉文爲奉常判官,黃璟儀爲典設主簿,趙章敎爲谷城縣監。前五衛將張定植,今加嘉善,朝官年八十,依法典加資。再政。以徐相熙爲軍器判官,李致萬·金載轍·崔夢龍爲假監役,洪鍾五爲木川縣監。
兵批,兼判書閔泳緯進,參判申桓差祭,參議尹致和侍衛進,參知李萬稙病,行左承旨金敬均進。
兵批啓曰,全羅左水使,今當差出,而擬望之人乏少,同道防禦使竝擬,何如?傳曰,允。
以李鍾承爲知訓鍊,吳㝡善·李鍾俊爲同知,李奎顔爲同訓鍊,李奎性爲僉知,趙存禹爲宣傳官,李昌鎬爲內禁將,洪疇燮爲兼司僕將,洪謹周爲羽林將,李源述·金潤錫·李鍵·姜文元·鄭漢龍·林衡模爲五衛將,李在敬爲曹司衛將,閔一鎬爲忠翊將,李東淵爲景福將,黃羲相·沈命琦爲慶熙將,洪學周爲文兼,李敏錫爲禁衛哨官,崔煥翼·閔鴻植·金繼熙·梁在翼爲部將,韓昌敎·李祐增·鄭在鎬·姜永圭·林箕恒爲守門將,洪在愼爲全羅左水使,孫昌玉爲助泥萬戶,李基永爲南桃浦萬戶。五衛將加設單,吳學㺾·尹恒錫·崔允錫·林啓漢·趙相鎭·李遇謙·金翼漢·劉焜·姜錫龍·崔鴻默·金鍾喆·崔志翼·李南薰·梁漢元·河錫祚·朴基馨·金宗喆·鄭元述·全孝昇·丁義宅·洪秉恂·李龍淵·金奎東·崔榮國·朴聖龍·車濟欽·金世鉉·金璉·朴星來·朴仁甲·鄭鍒興·李景儀·崔濟興·李秉祿·李應烈·崔學鎭·沈宜顔·李明會·黃禧錫·吳周英·禹範常·權基燮·洪在甲·南廷植·尹顯培·宋錫禧·劉偉良·李根裕·崔義鎬·尹東郁·朱命俊·宋麗洙·李慶煥·金潤聲·鄭禧一·李一淵·崔炳述·金俊恒·兪舜錫,宣傳官參上十單,鄭龜朝·李基東·閔承根·蔡奎駿·李鍾順·沈宜卨·徐載斗·李俊鎬·李圭桓·洪集周,以上仍其職陞敍事,承傳,訓鍊僉正加設單,申泰休,判官加設三單,趙羲誾·金鍾呂·柳東根,主簿加設單洪鍾武,守門將參上加設單,朴世根仍其職陞六事,承傳,守門將加設單,南宮杓·洪觀厚·金鍾桓·朴鶴永·趙定錫·金奎漢·呂昌成·鄭壽永·洪贊益·金壽萬·姜龍順·金東順·張允明·朴景俊·崔景石·金振豊·韓應淵·李玉成·池洪葉·韓鎭永·崔順煥·張永完·裵敦·李昌雲·李文周·姜弘湢·鄭君瑞·李重盛,壬海別將單李華秀,副司果李燾增·李完耆·金永默,已上竝單付。再政。以李根哲爲訓鍊僉正。同知單姜文元。三政。以李鎬奭爲左衛率。
敎中外大小臣僚耆老軍民閑良人等書,王若曰,道不明也,久矣。曠感百世之眞儒,法施民則祀之,竝擧兩廡之盛典。玆揚十行渙號,俾聳四方觀聽。予惟世敎扶植之方,亶在儒宗表章之擧。政化本自首善,丕啓作興,道統厥有嫡傳,式闡崇報。嗟夫子宮墻之數仞,而先賢俎豆者幾人。越我邦誕敷文治,旣擧十二祀咸秩,猗大儒竝挺熙運,尙有三百年未遑。有若先正文烈公趙憲,學透天人,氣鍾河嶽。孝通神明,忠貫金石,制行必本乎五倫,身處畎畝,心存朝廷,立志自期以三代。栗·牛之正脈親受,信道篤於約禮博文,蓍龜之先見同符,燭理明於辨姦弭難。非堯·舜不稱說,卓爾輔世之功,以孔·朱爲依歸,仡然任道之勇。看他節義上成就,儘是學問中出來。數千言懷斧叫閽,無非腔血瀉者,七百士義旗受命,豈曰聲氣使哉?凜乎風霜,矢九死而靡悔,炳若日月,亘萬古而獨存。非至誠孰能與於,聞其風莫不興也。亦粵先正文敬公金集,才蘊王佐,學宗父師。抱天德王道之資,純正卽其門路,下學上達之理,傳授本之家庭。旣稟質之粹精,金剛玉潤,又踐履之篤實,繩直矩方。禮書成繼述之功,一洗千古之陋,經筵講誠敬之學,先探萬化之源。位賓師則世躋唐虞,傳聖道則門成鄒魯。風雲之密契早托,配食淸廟之庭,春秋之大義獨扶,隣德石室之老。弓旌膺三聘之禮,進退消長之審其幾,屋漏謹獨處之工,知行存養之造其極。儼若成周國老,在庠序而達尊,蔚有兩宋大賢,及門墻而宗仰。顧天姿俱是命世,寔地位無愧升堂。明大倫於父子君臣,宏綱賴以不墜,溯眞源於洙·泗·洛·閩,遠緖的有相傳。生同時道同師,竝際聚五星之運,誦其書論其世,每切起九原之思。遯巖滄洲,非無妥靈之所,泰山河海,曷慰景賢之誠?廼者賢關之交章,屢請聖廡之躋享。以四朝尊尙之念,其愼其難,斯一國大同之論,愈久愈著。褒隆有所未盡,嗟兩家雲仍之寢微,矜式尙或在玆,幸百代風聲之永樹。事若有待今日,天其未喪斯文。按祀典而分東西,秩秩華簋,循世次而正先後,翼翼文床。肩隨宗師,齒杏壇之列侍,踵武賢父,象鯉庭之趨陪。大業未究於當時,尙流風之不泯,縟儀誕擧於吉日,庶文敎之丕興。玆於本月二十日,以贈領議政文烈公趙憲,贈領議政文敬公金集,從祀于文廟之廡,是爲邦家之光,豈獨士林之幸?自古先民有作,係斯道升降之機,吾黨小子斐然,卽後人觀感之地。於戲,有大德得常祀,正士趨於一塗,繼絶學開太平,壽國脈於萬世。故玆敎示,想宜知悉。藝文提學韓章錫製進。
上在昌德宮。停常參·經筵。
南廷哲啓曰,明日冬至望闕禮,依例爲之之意,敢啓。傳曰,知道。
又啓曰,啓覆,例於陽復前擧行,而三公不備,不得如例擧行之意,敢啓。傳曰,知道。
又啓曰,副校理洪學周,昨日政除拜文兼,而旣在闕中,不爲肅謝,無端病稟矣,旋呈肅單,原單子,雖不得不捧入,揆以事體,萬萬未安。臣之矇然入稟,不勝惶悚,而當該文兼,不可無警,從重推考,何如?傳曰,允。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,前檢閱閔啓鎬陞六。
傳曰,前檢閱閔啓鎬,別兼春秋差下。
傳曰,傳命不審之中官李裕鼎,從重推考。
吏曹啓曰,今此景祐宮冬享祭時,執禮權鍾冕,時無職名,令該曹口傳付軍職,何如?傳曰,允。
侍講院啓曰,今二十三日冬至陳賀權停例,行禮于重熙堂時,本院當爲全數進參,而兼文學鄭寅興有身病,無以備員,何以爲之?敢稟。傳曰,許遞,前望單子入之。
兼文學前望單子入之,李軒卿落點。
又啓曰,卽接翊衛司所報,則今二十三日冬至陳賀權停例,行禮于重熙堂時,本司當爲全數陪衛,而右衛率李鎬奭在外,無以備員云,何以爲之?敢稟。傳曰,尙衣主簿李憙翼,令該曹口傳相換。
柳啓曰,前檢閱閔啓鎬,別兼春秋差下事,命下矣。令該曹口傳單付,牌招察任,何如?傳曰,允。
吏曹口傳政事,別兼春秋單閔啓鎬。
兵曹口傳政事,副司果單權鍾冕,右衛率李鎬奭,尙衣主簿李憙翼,以上相換事,承傳。
上在昌德宮。停常參·經筵。
大殿·大王大妃殿·王大妃殿·中宮殿,統理軍國衙門·內閣·政院·玉堂·朝廷二品以上·六曹冬至口傳問安。答曰,知道。
世子宮·世子嬪宮,統理軍國衙門·內閣·政院·玉堂·春桂坊·朝廷二品以上·六曹冬至口傳問安。答曰,知道。
金敬均啓曰,明日常參·經筵,取稟。傳曰,停。
又啓曰,別兼春秋閔啓鎬,時在廣州地,斯速乘馹上來事,下諭,何如?傳曰,允。
侍講院啓曰,新除授兼文學李軒卿,卽爲牌招察任,何如?傳曰,允。
兵曹口傳政事,副司果單閔啓鎬。
統理軍國事務衙門啓曰,頃因忠淸右道繡單,舟師邑鎭搜討軍,與水營攔後砲軍革罷事,關問道·帥臣之意,自政府覆啓行會矣,卽見該監司南一祐所報,則枚擧水使梁柱星牒呈,以爲,舟師邑鎭搜討軍,有時急報警與荒唐船瞭察,挽近擧行,全無其效,不若罷搜討軍,而使其各面任,報警瞭望。攔後砲軍,名存實無,爲先革罷,營下居民中壯健者一百名抄選,名云以別衛士,分爲校羅,而以攔後軍料條錢米,量宜排給,隨隙鍊習爲辭矣。搜討軍之有名無實,攔後砲之革彼移此,藩梱論報,如是有據,竝依此施行之意,分付,何如?傳曰,允。
議政府啓曰,頃因慶尙左道繡單,蕩逋歸結,更設社還事,論理登聞之意,覆啓行會矣,卽見該監司趙康夏狀啓,則列邑還摠,自來不均,移貿革罷之後,來去阻絶,積逋之邑數,漸滋蔓,不足之邑,充補無術。一番更張,在所不已,而逋還中有限年排納者,有指徵無處者,倉卒督刷,勢所末由,遽爾蠲蕩,法無所施,就穀摠夥多之邑,參量排數,次第督捧,以充加下之數,均排實立之摠,然後社倉程式,結頭排斂,從長措劃事,竝請令廟堂稟處矣。移貿旣革,則不容不亟圖善後云者,繡單所陳,誠然矣,而今此道啓中,次第刷逋參量排數,補其加下,均其實摠,而社倉之式,結頭之斂,始可措劃之端,深得矯救之要。更令道臣,爛議熟講,從長修啓,以爲稟處之地,何如?傳曰,允。
又啓曰,頃因忠淸左道繡單,忠州兩稅領運,依各邑自納例,使連原察訪替行事,關問道臣後裁處之意,覆啓行會矣,卽見該監司南一祐所報,則以此事,詳問便否於忠州·陰城兩邑,而可興倉付屬之各邑,皆已罷去,惟獨忠州,尙屬於陰城,任其領運,事固無義,所費之專當於忠州,色條之都輸于陰城,尤不妥當。且修城設砲之資,亦歸烏有,以致關防之虛疎,自癸未條爲始,忠州·陰城兩稅,使之各自運納,連原察訪之替行差員,亦關一弊,自各其邑依他船運例,定監色領納爲辭矣。該倉所屬之邑,只餘忠州·陰城,而雜費則專責於忠州,色條則都歸於陰城,非但有斑駁之嫌,因此而修城之費,設砲之需,亦未免停廢者,誠甚疎虞。依所請癸未條爲始,上項兩邑兩稅,許令各自運納,連原察訪之替行差員,殊涉無謂,置之事,分付,何如?傳曰,允。
又啓曰,卽見西北經略使魚允中伏啓,則德源府之距元山,爲十五里,而元山,今爲通商之區,籌辦港務,管束囂競,宜責成於地方官,且該府使新兼管理之任,接辦商務,不可不就,近移治德源府,移設於元山近地,該道監營所捧元山手越稅,屬之本邑,以補支放事,竝請令廟堂,稟旨分付矣。府治之形便與事勢,經略使旣躬涉目擊,而有此陳請,況港務日繁,移邑元山,實無容他議,而亦不可不關問道臣,使之論理登聞後,更爲稟處,手越稅特付該邑,以爲牽補之地,何如?傳曰,允。
又啓曰,卽見西北經略使魚允中狀啓,則南兵營新設鍊軍二百五十人之籌餉爲難,與帥臣,爛加商確,軍料穀,從地方邑措劃,軍需錢,就管下各邑,設藿巖場市,巫覡等稅以補之,尙有不給之歎,前訓局所納中,旬耗作錢及雉羽代錢,仍劃該營,以充鍊軍之需事,請令廟堂稟處矣。南梱重地,新設軍額,不容無別般措劃之需,特依所請,許付該營事,分付,何如?傳曰,允。
又啓曰,卽見西北經略使魚允中狀啓,則關北不緊之各鎭堡,歸竝於附近各鎭堡,恐合便宜,慶興之阿吾地合於造山,慶源之乾原合於阿山,穩城之美錢合於黃拓·坡永達合於柔遠,鍾城之防垣合於潼關,端川之梨洞宜革,甲山之鎭東·雲寵合於惠山鎭,三水之羅暖合於仁遮外,小農·舊乫坡知合於乫坡知鎭,南兵營所納麝香·樺皮之排定於三水,甲山所在各鎭堡者,宜爲勿施,竝請令廟堂稟處矣。朝家之布置鎭堡,所以備守禦而資瞭察也,苟若有其名而無其實,則宜有通變之政,各鎭堡之合設,梨洞之永革,竝依關西例施行,而其中鎭東·雲寵·羅暖三鎭萬戶,年前特軫虛司果之區處,至有啓下別單,則定式未久,作散可悶。以道內同仁·安原·黃拓坡三權管,陞爲萬戶,換作實職窠,移付於上項鎭東等三鎭將,乾原·小農·舊乫坡知·同仁·安原五堡權管,此是初仕窠,竝待仕滿陞六事,分付該曹,麝香,旣係進供所重,而至殘鎭堡之責納,實合存念。令南兵使從長措處,依前封進,兩邑鎭堡樺皮上納,特爲停止,何如?傳曰,允。
又啓曰,卽見西北經略使魚允中狀啓,則慶興府處在淸俄交界,民散地荒,邑樣殘弊,江邊懸崖,無有遮護,在彼岸覘城中之虛實,實乖備邊之策,合有移邑之擧,而聞北邊民論,則慶興西南白岳山下,有雄基地,形勝爲六鎭之最,兼有魚鹽之利,民戶保聚,且爲西水羅通饒城之要路,宜設城邑以鎭之,移慶興府於此地,勞來流民,築鑿城池事,請令廟堂稟處矣。基址之其勝其遜,旣如此,彼民論之曰利曰害,又如此,矧玆條陳,纖悉有據,而第移邑,大事也。令道·帥臣具意見論啓後,稟處,何如?傳曰,允。
上在昌德宮。停常參·經筵。
柳啓曰,明日常參·經筵,取稟。傳曰,停。
統理軍國事務衙門啓曰,卽見西北經略使魚允中狀啓,則義州先募鄕武子弟一百五十人聚于白馬山城,敎以兵學算數射御步伐之法,關北募二百五十人于南兵營鍊習,而新募兵士,竝按舊制改稱虎賁衛·忠武衛,以示區別,將領則稱以衛將,兵士則稱以衛士,每年拔其優等,自兵曹,給以司正·司猛·司勇等職牒,未出身及已出身者,皆可爲進身之階,義州新募兵士,現駐白馬山城,該別將,衛將中兼差事,竝請令軍國事務衙門稟處矣。我國軍制,極其疎虞,募丁編伍,誠爲急務,而將領之號,兵士之稱,優等之循次付職,竝依狀辭許施,義州山城別將之衛將兼差,一體施行,何如?傳曰,允。
又啓曰,卽見西北經略使魚允中狀啓,則關北方募兵演習,而各邑月課藥丸價之納于京司者,自今移屬于南·北兵營,該營所需藥丸及各邑所受者,使之設局制煉事,請令軍國事務衙門稟處矣。藥丸之自京頒下,本有法意,而今若移屬於南北梱,則武庫事勢,亦多窒礙,此則置之,何如?傳曰,允。
吏曹啓曰,贈諡文貞公申錫愚,贈諡孝文公中錫禧延諡,定行於今月二十五日本第云矣,敢啓。傳曰,知道。
柳啓曰,行都承旨李喬翼廚院進,行左承旨金敬均,右承旨閔泳韶不爲仕進,右副承旨李敎榮交涉衙門進,同副承旨南廷哲式暇出去,院中只有臣一人,伴直無人。右副承旨,卽爲牌招,何如?傳曰,允。
傳曰,政官牌招開政。
傳曰,同副承旨許遞,前望單子入之。
傳曰,注書陞六。
吏曹啓曰,軍器寺判官徐相熙以其身病,呈狀乞遞,改差,何如?傳曰,允。
又啓曰,繕工監假監役官金載轍·崔夢龍·李致萬俱以身病,呈狀乞遞,竝改差,何如?傳曰,允。
又啓曰,成均館司成林永相,中學敎授趙東冕俱以身病,呈狀乞遞,竝改差,何如?傳曰,允。
柳啓曰,臣吏·兵批兼進之意,敢啓。傳曰,允。
又啓曰,筵說修正之毋得過三日,曾有定式,而今二十一日,全權副大臣入侍筵說,今始修納,事未前有,萬萬未安。當該注書所當重勘,而本院請推之外,無他可施之罰,何以爲之?敢稟。傳曰,從重推考。
注書李瑞永陞六,代以閔龍鎬爲假注書。
注書趙秉聖陞六,代以李寅璧爲假注書。
以吏曹參議金德均牌不進罷職傳旨,傳曰,只推。
有政。吏批,判書洪鍾雲進,參判朴定陽,參議金德均牌招不進,左副承旨柳進。以李敦夏爲同義禁,尹吉求爲司成,李大稙爲中學敎授,崔錫遠爲軍器判官,白寧基·朴健陽·權思轍爲假監役。前五衛將吳周英·禹範常,已上今加嘉善,朝官年八十,依法典加資,贈吏參任徵夏贈吏判,文衡例兼,特爲加贈事,承傳,贈監察林彦聖,贈童敎朴正植,已上贈左承旨,孝行卓異加贈事,承傳,故學生權蘂·金秉洛,已上贈監察,故學生權赫贈童敎,故學生金秉濂贈戶佐,已上孝行卓異贈職事,承傳。
兵批,判書閔泳緯病,參判申桓入直進,參議尹致和病,參知李萬稙病,左副承旨柳進。五衛將加設單朴承輔。
承旨前望單子入之,沈相學落點。
柳啓曰,右副承旨李敎榮牌不進,伴直無人。新除授同副承旨沈相學,卽爲牌招,何如?傳曰,允。
以右副承旨李敎榮牌不進罷職傳旨,傳曰,只推。
黃海監司閔致序疏。答曰,省疏具悉。卿其勿辭往欽哉。
上在昌德宮。停常參·經筵。
藥房提調朴齊寬,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李敎榮啓曰,明日常參·經筵,取稟。傳曰,停。
傳曰,成川府使有闕之代,忠州牧使李載純除授。
傳曰,忠州〈牧使〉有闕之代,漢城右尹閔應植除授。
李敎榮啓曰,同副承旨沈相學,時在平安道成川府任所,斯速乘馹上來事,下諭,何如?傳曰,許遞,前望單子入之。
議政府啓曰,關西後運襦衣四百九領,紙衣一百領,照數稱量,木品紙品,亦爲看審,監封逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
吏曹,成川府使單李載純除授事,承傳。
吏曹,忠州牧使單閔應植除授事,承傳。
傳曰,政官牌招開政。
李敎榮啓曰,行都承旨李喬翼藥院進,行左承旨金敬均式暇,右承旨閔泳韶內閣進,左副承旨柳式暇出去,同副承旨未差,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
傳曰,在外臺諫竝許遞,今日政差出。
傳曰,有實故與在外玉堂竝許遞,今日政差出。
傳曰,檢校直提學趙慶鎬·金永壽,檢校直閣尹用求·魚允中·尹泰駿·閔應植·洪殷謨·姜·趙同熙·金文鉉·徐相祖·南奎熙,檢校待敎宋秉瑞·徐光範竝減下。
傳曰,海美縣監有闕之代,橫城縣監崔光淳除授。
兵曹啓曰,來十二月甲申正月當上番騎兵一百六十三名所着襦衣,本曹點考後,仍令該曹題給之意,敢啓。傳曰,知道。
司僕寺啓曰,見今本寺事勢,萬分渴悶矣。各牧場舊未納,以限三朔準納之意,嚴督行會,若過此限,斷當草記論勘,而亦爲關飭於該道道臣,何如?傳曰,允。
吏曹啓曰,繕工監假監役官權思轍·朴健陽·白寧基俱以身病,呈狀乞遞,竝改差,何如?傳曰,允。
兵曹啓曰,禁軍別將元世身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
御營廳啓曰,本廳騎士將李南熙身病甚重,勢難察任,改差,何如?傳曰,允。
李敎榮啓曰,臣吏·兵批兼進之意,敢啓。傳曰,知道。
以吏曹參議金德均牌不進罷職傳旨,傳曰,只推。
有政。吏批,判書洪鍾雲牌招不進,參判朴定陽進,參議金德均牌招不進,右副承旨李敎榮進。
吏批啓曰,判書洪鍾雲,參議金德均竝牌招不進,小臣獨政未安,何以爲之?敢稟。傳曰,仍爲之。
以李晚耆爲大司諫,安雨良爲執義,玉景鍊爲掌令,宋益勉爲持平,金貞均·朴彝陽爲正言,宋道淳爲應敎,嚴胄永爲副應敎,洪晉游爲校理,宋伯玉爲副校理,鄭寅奭·徐誼淳爲修撰,鄭憲時爲副修撰,洪澈周爲右尹,權用哲爲橫城縣監。故學生林馨國·金永坤,已上贈監察,孝行卓異贈職事,承傳。
再政。以任憲鎬爲司藝,李致浩·金順鷁·金昇祚爲假監役。
兵批,兼判書閔泳緯病,參判魚允中入直進,參議尹致和病,參知李萬稙騎兵點考進,右副承旨李敎榮進。同知單權基燮·朴聖海,僉知單朴承輔,五衛將加設單崔時默·裵成九·金純泰·金友在·權壽萬·崔錫亨·盧仁宅·姜文榮·鄭聖學·姜敏學·嚴悳明·安軾鎭·韓成大·張孝根·權復圭,護軍張錫龍,副護軍沈相學,司直李鎬冕,司果金元均·鄭壽龍·陳秉燮·韓圭覲·徐載厚·鄭光淵·金鶴善·吳炳文·李範祖,已上竝單付。
承旨前望單子入之,朴宗鉉落點。
奎章閣啓曰,原任提學尹滋悳母喪,依定式遣檢書官,傳給內賜賻物,仍爲致弔以來之意,敢啓。傳曰,知道。
又啓曰,原任直閣朴斗陽喪第三日,依定式遣檢書官,致弔恤孤,勸粥,仍爲傳給內賜賻物以來之意,敢啓。傳曰,知道。
又啓曰,原任直閣朴斗陽成服日,依定式遣檢書官,致祭以來之意,敢啓。傳曰,知道。
御營廳啓曰,本廳騎士將,今當差出,而擬望之人乏少,外任竝擬,何如?傳曰,允。
刑曹啓曰,因議政府啓辭批旨,江原道繡啓別單中,鄕曲武斷罪人洪川金三鉉·李錫基,寧越南啓星,在於各其本土,發關該道,待押來擧行事,草記蒙允,而李錫基·南啓星,先爲押來,故各嚴刑一次後,李錫基,全羅道靈光郡荏子島,南啓星,康津縣古今島遠惡島定配所竝卽押送之意,敢啓。傳曰,知道。
李敎榮啓曰,右承旨閔泳韶牌不進,伴直無人。新除授左副承旨朴宗鉉所當牌招,而拘於廳規,不得請牌,何以爲之?敢稟。傳曰,牌招。
以右承旨閔泳韶牌不進罷職傳旨,傳曰,只推。
吏曹啓目,前假監役丁鳳爕名字,改以泰爕,出身閔泳祿名字,改以泳泰,權相鎬名字,改以溶鎭,尹貴吉名字,改以濟鎬,前五衛將劉熙鼎名字,改以燦,副司果李寅愚名字,改以寅祐事爲等如告狀,依例令藝文館給帖,何如?啓,依允。
上在昌德宮。停常參·經筵。
李敎榮啓曰,明日常參·經筵,取稟。傳曰,停。
傳曰,美國國書,明日當於便殿親受,而公使亦當召見矣,該房知悉。
傳曰,左承旨許遞,前望單子入之。
以咸鏡監司林翰洙狀啓,端川府人命渰死事,傳曰,人命之渰死,聞甚矜惻。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
弘文館啓曰,新除授校理洪晉裕,副校理宋伯玉,修撰鄭寅奭·徐誼淳,副修撰鄭憲時,竝卽牌招察任,何如?傳曰,允。
又啓曰,新除授應敎宋道淳,時在忠淸道懷德地,副應敎嚴胄永,時在京畿楊州地,經筵入番事緊,請竝斯速乘馹上來事,下諭,何如?答曰,竝許遞。
正言金貞均避嫌啓曰,臣本庸愚,萬不合於淸朝耳目之任,而薇恒除旨,忽下於夢想之外,感恩怵義,不得不蹶出肅,而第伏念臺閣之於廟堂,與相可否,時相子姪之居是職者,曾有引避,輒蒙恩諒矣。臣父時帶議政之銜,今臣見職,義難仍冒,請命遞斥臣職。答曰,依啓。
承旨前望單子入之,李祖淵落點。
兵曹,以白樂薰爲禁軍別將。
兵曹口傳政事,禁軍別將單白樂薰,御營騎士將單李雲宰。
癸未十一月二十六日□時,上御□□□。召對入侍時,參贊官李敎榮,檢校待敎趙東冕,侍讀官金中植,檢討官李勛卿,假注書閔龍鎬,記注官金東纓,別兼春秋尹吉求各持綱目第三卷,以次進伏訖。上曰,史官分左右。仍開卷,缺
上在昌德宮。停常參·經筵。
朴宗鉉啓曰,明日常參·經筵,取稟。傳曰,停。
又啓曰,卽者景慕宮官員來言,來十二月朔祭提調,以獻官當爲進參,而提調李玄翼在外,不得進參云,何以爲之?敢稟。傳曰,許遞,令該曹口傳差出。
又啓曰,卽者漢城府郞廳來言,年終獻民數,每於十二月初一日修正以入,而判尹鄭順朝有身病,次堂例不得擧行云,何以爲之?敢稟。傳曰,許遞,前望單子入之。
傳曰,政官牌招開政。
傳曰,順房爲之。
傳曰,京兆堂上竝許遞,前望單子入之。
吏曹口傳政事,以沈履澤爲景慕宮提調。
京兆堂上前望單子入之,判尹洪澈周添書落點,左尹趙秉世,右尹尹成鎭落點。
兵曹口傳政事,副司果單金貞均。
吏曹啓曰,東學敎授金鶴善,繕工監假監役官李致浩·金順鷁·金昇祚俱以身病,呈狀乞遞,竝改差,何如?傳曰,允。
傳曰,見窠皆令差出。
有政。吏批,判書洪鍾雲,參判朴定陽牌招不進,參議金德均進,左副承旨朴宗鉉進。以吏批言啓曰,判書洪鍾雲,參判朴定陽竝牌招不進,小臣獨政未安,何以爲之?敢稟。傳曰,只出緊任。
以尹瀷爲正言,李鎬冕爲應敎,鄭寅學爲副應敎,尹滋承爲判義禁。故學生朴毅鎭贈童敎,孝行卓異贈職事,承傳。
再政。以申容善爲東學敎授,朴處陽·李熙泰·李參福爲假監役。前五衛將尹永植,今加嘉善,朝官年九十二,依定式加資。
兵批,兼判書閔泳緯病,參判申桓病,參議尹致和入直進,參知李萬稙病,右副承旨柳進。五衛將加設單龍光璿·金志燾·崔鎭澈·河啓禹·金長得·黃呂鎭·朴枝藎·梁兌洙·金炳麟,大護軍鄭順朝,護軍趙濟華,副司果宋道淳·嚴胄永,巳上竝單付。
傳曰,右副承旨許遞,前牧使閔璟鎬除授。
吏曹啓曰,前牧使閔璟鎬,右副承旨除授事,命下矣。以前任羅州牧使,方在解由未出中,何以爲之?敢稟。傳曰,勿拘。
吏曹,同副承旨閔璟鎬,今加通政除授事,承傳。
朴宗鉉啓曰,臣與右副承旨柳,伴直矣,纔已許遞出去,伴直無人。新除授同副承旨閔璟鎬,卽爲牌招,何如?傳曰,允。
吏曹啓目,前假監役金東龜名字,改以敎善,副司果李潤永名字,改以駿永事爲等如告狀,依例令藝文館給帖,何如?啓,依允。
上在昌德宮。停常參·經筵。
朴宗鉉啓曰,明日常參·經筵,取稟。傳曰,停。
又啓曰,明日傳香禮房承旨,當爲齋宿,右承旨閔泳韶所當牌招,而拘於廳規,不得請牌,何以爲之?敢稟。傳曰,牌招。
弘文館啓曰,新除授副應敎鄭寅學,卽爲牌招察任,何如?傳曰,允。
又啓曰,新除授應敎李鎬冕,時在京畿龍仁地,經筵入番事緊,請斯速乘馹上來事,下諭。答曰,許遞。
傳曰,明日當御春塘臺,演操親軍矣,該房知悉。
傳曰,明日殿座時,東宮侍座之節,依例磨鍊,陪衛,置之。
傳曰,明日出宮門路,以宜春門爲之。
內醫院啓曰,內鍼醫金俊性減下,其代外醫朴有常差下事,命下矣。外醫朴有常內鍼醫,令該曹付軍職冠帶常仕,何如?傳曰,允。
統理軍國事務衙門啓曰,迎接官金昌熙有身病,改差,其代吏曹參判朴定陽差下,何如?傳曰,允。
侍講院啓曰,右副賓客尹滋承除拜判義禁矣。賓客例不得兼帶刑獄之官,右副賓客尹滋承所帶金吾之任,今姑許遞,何如?傳曰,允。
禮曹啓曰,去壬午十月二十日,傳曰,正愍公尹志述祠版,遣地方官致祭事,命下矣。祀孫所告內,其祠版,已爲埋安,將以祗受於墓所云,祠版旣已埋安,則墳墓祗受,勢所固然,而成命之下,有不敢自下擅便,何以爲之乎?敢稟。傳曰,致祭於墳墓。
兵曹啓曰,宣武祠守直官鄭錫容以其病難供職,呈狀乞遞,改差,何如?傳曰,允。
上在昌德宮。停常參·經筵。
藥房提調朴齊寬,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
朴宗鉉啓曰,明日常參·經筵,取稟。傳曰,停。
李祖淵啓曰,今日殿座,承旨當爲備員,右副承旨李敎榮,交涉衙門進,卽爲牌招,何如?傳曰,允。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
傳曰,同副承旨許遞,前望單子入之。
承旨前望單子入之,金亮淵落點。
傳曰,禮房承旨,馳詣宗廟·景慕宮,奉審摘奸以來。
李祖淵啓曰,新除授右副承旨金亮淵,卽爲牌招,何如?傳曰,允。
傳曰,吏曹判書有闕之代,前望單子入之。
傳曰,戶曹參議有闕之代,前望單子入之。
吏曹判書前望單子入之,金炳始落點。
戶曹參議前望單子入之,南廷哲添書落點。
禁衛營啓曰,本營從事沈埼澤身病甚重,勢難察任,今姑改差,何如?傳曰,允。
兵曹口傳政事,副司果單朴有常。
吏曹判書洪鍾雲疏。答曰,省疏具悉。所請依施。
判尹洪澈周疏。答曰,省疏具悉。卿其勿辭行公。
癸未十一月二十九日□時,上詣春塘臺。親軍演操入侍時,行都承旨李喬翼,行左承旨李祖淵,左副承旨朴宗鉉,同副承旨李敎榮,史官缺,檢校待敎金永悳以次侍立。時至,通禮跪啓請外辦,上具平戎服,乘輿出宜春門,藥房提調朴齊寬,副提調李喬翼,進前問候訖,宣傳官跪稟鳴金二下,大吹打,仍詣春塘臺,通禮跪啓請降輿,上降輿陞座,宣傳官引各營將臣,行參現禮,仍行親軍演操訖。喬翼進前奏曰,承傳宣傳官擧行之際,做錯非細,記過,何如?上曰,記過,可也。仍命書傳敎曰,還官,當自內爲之矣,該房知悉。上降座,承旨請出標信解嚴,諸臣以次退出。日記廳堂上金宗漢,郞廳盧台鉉
上在昌德宮。停常參·經筵。
朴宗鉉啓曰,來初五日,朝參日次,而崇陵忌辰祭正日相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,右副承旨金亮淵,今日不爲仕進,卽爲牌招,何如?傳曰,允。
金亮淵啓曰,漢城府郞廳來言,年終獻民數修整次請出矣,敢啓。傳曰,知道。
傳于金亮淵啓曰,傳香承旨,馳詣受香所,奉審摘奸以來。
金亮淵啓曰,因兵曹啓目,羅州鎭營,移設於全州,羅州營將所佩兵符分上件,竝以收聚上送政院,使之燒火,全州營將所佩兵符分上件,竝以令政院新造下送事,允下矣。全州營將兵符,今旣新造監營及所管營所上各左一隻及該營將所佩右一隻,定禁軍下送,使之分上,羅州營將所佩兵符,與分上件,竝收聚上送,以爲燒火之地事,全羅監司處下諭,何如?傳曰,允。
傳于金亮淵曰,公事不審之中官金漢宗推考。
傳于金亮淵曰,公事遲滯之中官沈周鉉從重推考。
傳于金亮淵曰,召對爲之。
金亮淵,以漢城府言啓曰,今癸未年獻民數時,京中及八道戶口摠數,抄錄入啓,而濟州三邑民數,姑未上來矣。海島之往來遲速,有難預度,不得一時磨勘,此則待其上來,入錄之意,敢啓。傳曰,知道。
又以禮曹言啓曰,卽接濟州牧使沈賢澤狀啓謄報,則十月令薦新唐金橘柑子,一一摘取,唐金橘爲八十五箇,柑子爲九十七箇,肇慶廟薦新唐金橘十六箇,柑子十四箇封進,所餘唐金橘爲六十九箇,柑子爲八十三箇,宗廟·景慕宮薦新,排比無路,故謹援已例,都封上送于禮曹,以爲稟旨薦獻之地,爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
又以禮曹言啓曰,正愍公尹志述祠版,旣已埋安,則以墳墓祗受,勢所固然,而成命之下,有不敢自下擅便,何以爲之事,草記,傳曰,致祭於墳墓事,命下矣。致祭將以來十二月十四日祗受於廣州地云,依前成命,遣地方官行事,而祭文,令藝文饌〈撰〉出,依前例定曹書吏,齎持下送爲白乎旀,祭物,令本府進排,執事官亦令本道差定事,分付,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,參下檢書官李鍾倫,仕日已滿三十朔,依定式六品職遷轉事,分付吏曹,何如?傳曰,允。
又以承文院言啓曰,卽見二道咨文,則一是奉天與朝鮮邊民,交易章程奉旨依議事,都京禮部咨也,一是中江交易章程冊子知照事,盛京禮部咨也。以承領之意,各撰回咨,付撥下送灣府,以爲入送之地,何如?傳曰,允。
又以承文院言啓曰,院製述官洪祐逸瓜滿代,副司果金炳勳差下,付軍職冠帶常仕,何如?傳曰,允。
朴宗鉉,以親軍右營言啓曰,幼學李性信,本營軍醫差下,令該曹口傳付軍職,使之冠帶常仕,何如?傳曰,允。
京畿儒生幼學朴之陽,慶尙道進士權世淵,京畿幼學李淳宰,江原道幼學宋,慶尙道進士張祐遠,忠淸道進士金養燮,幼學宋持興,進士金景洛,幼學李㙔·趙駿敎,進士李珏淳,幼學李基永,進士柳道龜·李奎亨,幼學柳東植·李慶容·權敎植·李敎萬·李彙奭·李一寧·鄭東麟,進士鄭建和,幼學張炳翊,進士權相鼎,朴鎬陽等疏曰,伏以尊尙道學,有國之晠典,崇報儒賢,列聖之成憲,故其有功於繼開,有裨於風敎,莫不揄揚而表揭,俎豆而腏享,肆我東方侔華之治,右文之治,猗歟盛哉。竊稽中廟朝大司成贈諡文穆公臣柳崇祖,倡明道學,所撰進大學十箴·性理撮要及經書諺解等書,啓沃聖德,嘉惠後學,寔爲曠世之眞儒,後生之師表,允合廡享之聯躋而尙未徹旒,歲年侵尋,章甫之齎鬱,不日不月,而朝家之令典,抑亦恐有未遑。臣等之責,愈久愈深,今當衛闢存閑之慶會,自不敢泯然,各道縫掖之徒,不謀而同,齊聲而應,謹摭其平日實蹟之有關於斯文者,以備乙覽焉。文穆公,天資高明,器宇峻潔,蚤有志於學,其爲學也,本之以孝弟忠信,律之以剛方廉直,六經諸子與百家,靡不淹貫,妙年升庠,已有道義之所推服,旣擢第入翰苑,儒臣啓,以經明行修,可爲師表,兼帶成均掌敎,敎導後進,先正臣李滉所稱師友堂堂經訓皇皇者也。當燕山主九年,文穆在憲府,抗疏論十餘事,皆切直不少諱,貶其官,甲子禍作,杖竄原州,靖國之初,首入經幄,旋陞工曹參議,三公啓,經幄不可無此人,命兼帶經筵官。遂長國子,三公又啓,性理之學,不可絶其傳,請選年少文臣,就崇祖受業,崇祖承命,課授甚勤,作爲四經·四書等諺解,以曉諸生,宣廟朝所纂集刊行者也。又命選諸生中可大用者以奏,崇祖,以文正公臣趙光祖首薦,六年辛未,上親臨太學,謁先聖,退御明倫堂,橫經問難時,崇祖爲大司成,以大學進講,反覆乎存心出治之要,上凝旒傾聽,橋門觀者皆聳然。明日率諸生,進其所撰大學十箴,性理撮要二書,上特命陞秩錫金帶·唐表裏,敎曰,此非爲一事,卿久掌成均,作成人才,功在可賞,仍令芸館刊布。嘗以病乞退,諸生上章請留,留調泮邸,尋有海臬之命,三公與經筵官啓曰,近日將講易,崇祖不可外授,遂命同瀛湖諸儒,討論易·禮·性理大全書,以備進講,不離太學,以終其年,諸生哭之如親屬,有七日不食葷者。蓋在泮四十餘年之間,賢才輩出,薰陶作成之功,不下於胡安定先生弟子,此其文穆平生之歷之大致也。後在寧陵之世,全平君臣柳淰,重刊十箴·撮要二書於嶺臬,拜疏投匭,上批若曰,所進冊子,實是格言至論,予常欲觀覽矣。曁正廟朝,嘗語筵臣曰,經書諺解,曾以爲柳眉菴爲之矣,今見故蹟,實柳崇祖爲之,儘是巨儒也。筵臣曰,不但諺解,又撰進大學箴·性理撮要,五年於太學,儒化大行,蔚爲斯文宗匠也。上曰,然矣。至於哲廟朝,以道學卓異,釋經垂訓,特施易名之典,而故相文僖公臣柳洵,跋十箴曰,先生學問淵奧,義理精熟,其爲此書,粹然無可議,文簡公臣姜渾銘其墓曰,公之學問,極其精純,源厥所自,濂·洛·關·閩,斯文有依,經幄有師,儒臣金應祖亦曰,先生之學,旣無授受之處,而其精詣之見,獨得之妙,有以上契於考亭,下符於退溪,此其文穆死後,列聖褒奬及後賢稱述之可考者也。蓋其世代已遠,文獻不備,只有箴·要二書,諺解之作,可以推究其所蘊,以是特紆聖主之知,深贊明新之治,委任責成,不於經筵,則必於成均,動必兼帶,去輒請留,雖藩宣之重,疾病之苦,亦不許其外授而暫退,至令金閨妙選之英,亦爲之帖帖坐諸生後,恐不卒得聞,以爲不絶性理種子之地。身任一世道學之傳,以致中興人才之多,而其於趙文正之賢,又能拔之諸生之列,終爲五賢之一,鑑識之所照,淵源之所漸,又槪可知也。至若諺解之作,所以羽翼經傳,啓迪後人之功,殆與箋註,同其承用,而釋其意義,定其音讀,爲我東方萬世之學規,若其昏朝之樹立,特其一節,非所以論文穆,然刀鉅鼎鑊之下,談笑以當之,亦已難矣。逮其議葬舊君也,如停朝市定墓卒等事,大臣方繳還聖旨,而崇祖於其間,乃發陵議王號之論,群劾叢集,至請鞠問,而上卒優容之。夫爲前日之嬰鋒批鱗則易,而爲今日之盡言效義則難,在當時一人而已,然文穆之於此,豈嘗區區而爲之哉?惟其平日用力於格致誠正之地,有得於知止定靜之域,理無不明,物無能奪,而隨處呈驗,自不可掩,與大臣論事上前,力言宰相·臺諫,不可苟同之義,大臣爲之愧屈,其心之正大光明,亦可想矣。又想手製渾儀,推步天象,口定船價,自合明律,至於漏閣之監修,滯訟之判決,經費之開局,皆以廷選而應命,是則又其緖餘之末,然猶可見其明體適用之學,經事綜物之智,有非腐儒俗士之所可髣髴,而亦未始非一部大學中流出來者也。其十箴自序之言有曰,大學之道,乃修齊治平之規矩準繩,平生所得,有在於此,而際遇贊襄,如彼其專,向所謂眞儒師表者,誠無愧焉。往在文正公臣金麟厚之陞廡也,已有竝擧之論,而自致參商,事未克諧,以至于今日者也,若夫文穆之道學事功,固不待臣等之輿論,而列聖之褒尙,旣如此,諸賢之稱述,又如此,則其陞廡之典,不容緩也。伏乞聖明,克念學校之偉績,深追祖宗之成憲,渙發德音,特擧盛儀,表出幽潛之行,顯示崇報之意,則其於風勵振作之方,國家幸甚,斯文幸甚。臣等無任云云。省疏具悉。禮莫重於陞廡,何可遽爾施之乎?爾等退修學業。
慶尙道儒生生員權心夔,幼學金洪洛·金洪宜·金在天·金在雲·金在玉·金在衡·金在璣·金在英·金在秀·金有秀·金有基·金有仁·金有信·李萬修·李萬英·李秀英·李秀應·李秀八·李秀仁·李仁一·李仁萬,李仁律·李仁得·李仁賢·李基信,李基仁·李基德·金聲有·金聲大·金聲遠·金聲達·金相玉,進士金炳奎,生員金奎炯,進士朴遇尙,生員金禧淵,幼學金相穆·金相賢·金相仁·金相稷·金相禹·金相義·金相然·金相七·朴秀英·朴秀仁·朴秀三·朴秀達·朴在仁·朴在奎·朴聖天·朴聖仁·朴聖九·朴聖七·朴聖奎·朴聖達等疏曰,伏以尊賢重道而崇報之,卽有國之常典,而不以久遠爲難,爲賢請陳而進達之,卽士林之公議,而不以疎逖爲嫌,凡有屈而不伸,廢而不擧,爲聖朝之欠典,爲後學之齎鬱者,則安得不蹶奔走,不顧猥越之誅,齊口仰呼於仁天覆庇之下,如孺子之有訴於父母之前也哉?臣等俱是草野賤品,家地單平,性天愚駭,雖不能與論於聖朝之美典士林之大議,而惟是愛君希道之衷慕賢崇奉之誠,無有間焉。臣等近伏見先正臣文敬公許稠之後孫許寅斗所上疏批旨下者,若曰,復院與否,非本孫所可陳疏也。臣等雙擎伏讀,三復莊誦,因可以仰認聖念之所在矣。臣等乃敢繼陳一言,伏望聖明,更加垂察焉。文敬公臣許稠,卽開國名相,學問宗師也,姿質純粹,識度淵亮,自童丱志于學,日誦〈小學〉,次讀大學·中庸,文理早透,旣長,師事文忠公臣權近,篤修聖賢之學,精思力踐,文忠亟稱之曰,異日我國典禮者,非此人而誰也?逮夫太祖朝丁丑,典成均簿,釐正釋奠儀式,梓布于中外,太宗朝,以書狀官,朝京師,凡事涉於制度者,悉採悉書以東還,過闕里,祗謁宣廟朝,見江都相董氏·魯齋許氏從祀,楊雄被黜,建白于朝,施行。後爲禮曹參議,慨念麗季五禮儀失傳,乃援唐宋典故,採洪武舊制及東國儀禮朝廟禮樂士庶喪制,參酌損益,悉加撰定,自是常提調儀禮評定所,又上書建學堂,請置四部學,皆從之。其提調奉常寺也,奉常之事,悉心措劃,謬者正之,廢者擧之,巨細畢張,俱十儀式,惟以輔君澤民,爲己任,以定制度,興禮樂爲根本,歷事四朝,憂國如家,慮事深遠,知無不言,言無不盡。其於興學育才善俗之道,尤銳意焉,上顧謂世子曰,斯人眞宰相也,柱石也,又曰,社稷之臣,又問世子,僚友孰賢?世子擧文學以對,時文敬以文學,入侍書筵故也。太宗賓天朝儀百官喪制,衆曰,旣葬釋衰淡服,陪祭原廟,文敬駁曰,君臣一體,今聖孝篤至,衰絰三年,而獨群臣,旣葬卽吉,可乎?請治事以淡服陪祭,以着衰終制,上從其議。世宗朝,承命撰讀六典曰,是書培養國脈之本,不可苛刻,凡一時峻法,竝改之。時俗有爲父母只行百日喪,文敬諭民以禮,勸行三年喪,又治喪尙浮屠,文敬丁內外艱,一依朱文公家禮,自是士庶遵行之。至拜右議政,陞左相,與領相翼成公臣黃喜,同心輔政,措一世於三代之治。儒先錄云,世宗大王,誠東方之舜·湯也,三十餘年太平之治,莫不以得賢相爲本,故若許稠之正大,黃喜之識大體者,出而爲相,當時人才之盛,不容勝言,故許稠之卒,虛其位者二年。是以配享於世宗廟庭,賜額於琴湖書院,朝家所崇奉,士林所尊慕,若是其重且大焉,而四百年,奉以俎豆矣。嚮來諸書院撤罷之時,表忠賢之尤者以存之,而文敬之院,混入於如掃之中,殆同凡他鄕賢之祠,而向之英靈陟降之所,變而作頹垣敗址,昔之章甫蹌趨之地,鞠而爲蓬藁之場,非但多士所抑鬱,亦爲朝家之欠闕者也。故相臣李瀰序文敬遺事曰,國朝相業,輒曰黃,許爲首,黃翼成以器量,許文敬以禮行,同居三事,贊成隆治。以此觀之,文敬之與翼成,同功一體,而翼成之院,依舊奉享,是朝家之所勸忠遂良之義,而特出於報之以禮待之殊恩也。奈之何文敬,則獨不被殊遇之恩,寧不有損於朝家一視之禮乎?我東人士之以古賢聖經訓,律心而勵行者,實文敬倡之,其有功於斯文,著勳於邦家,豈不章章然可考哉?嗚乎,勝國之末,禮學廢壞,龍飛之初,凡百草創,而文敬獨立凝然,駐脚於萬馬奔中,回瀾於百川注裏,以啓我靑邱三千里禮義之俗,以開我五賢諸先正之統,而惟其崇奉之節,不有表章於存拔之中,慕向之道,無有可寓於虔奉之地。是無他也,只緣本孫之孱替,而至於士林之慕向,則惟以先賢道德學問之繼開,而不以子孫之隆殺,則矧乎當今邦運丕昌文化克顯之時,安可以含默因循,以避冒瀆之嫌,而不爲一白於紸䌙之下,以彰先賢尸祝之暫時沈替哉?伏乞聖明,俯憐本孫之零丁,軫念多士之誠意,特降文敬公臣許稠書院復設之命,則不惟斯文之大幸,抑爲聖朝之盛典,不惟有光於殿下之德化,抑亦有辭於祖宗之遺旨矣。臣等不勝瞻天望雲而千希萬望,無任云云。省疏具悉。建撤無常,果非重其事之義?爾等退修學業。
慶尙道生員金景洛等疏曰,伏以天下國家化民成俗之道,無一定不易之規,隨宜而異措,蓋權與時,是已。臣等往在辛未夏,以祠院復設之請,齎疏詣閤門外,九閽嚴邃,無路披達,繼而於戊寅春,封章上徹,聖批若曰,此非遽爲之事,大哉王言,有非急遽施爲之事,則會有從容可俟之日也。臣等百拜莊誦,退伏恭俟,亦已荏苒星霜,而聖朝渙發之旨,尙遲,臣等齎鬱之忱,彌切,烏得不冒黷而陳諫哉?臣等竊惟我東祠院之規模制置,其來尙矣。三代之隆,庠序黨塾,規模已古,逮夫有宋,白鹿嶽麓,制置極備,于以化成一世,于以垂範千載,東國所以曰祠曰院者,蓋異其名而同其規也。粵自盛際,紹修頒額之後,闕里有祠,箕聖有廟,而書院鄕祠,在在相望,或出於朝家崇報之盛典,則道學忠節之可以師表乎百世,而額院之所以建也,或出於鄕先生祭社之義例,則文行忠信之可以風勵乎一方,而鄕祠之所以作也。芬馥所播,複設有命,藏修所在,私建無禁,通州大都,窮鄕僻邑,無處不建請而施設焉,山林閑曠之地,蕝蕝相屬,樽俎揖讓之席,弦誦不絶,則殷周庠塾之敎,未必專美於古昔,而閩·越·湖·湘之儒,彬彬焉復振於吾東矣。彝倫以之而敍,名敎以之而立,民生以之而奠,邦籙以之而昌,五百年禮樂文物之敎,鬱然爲小中華鄒·魯邦者,未始非有資於祠院之設也。挽近以來,世級汙下,士趨不競,講道明倫之地,虛擁其名,牲幣香燭之典,徒煩其費,則於是乎懲勵更張之議,作於上,而撤祠毁院之令,行於下矣。列聖褒額之典,無處可考,邱林育德之士,無所依歸,則以我殿下天縱睿知,豈不知此擧之或涉過當,而特出於救末矯弊一時達權之宜也?臣等愚昧,亦豈不知臣等之所自速,而天意之有所在也哉?第惟風霜之所震剝,群生咸悴,雨露之所鼓潤,百彙回蘇,則冬烈春溫,各一其時,文弛武張,各一其宜,以蕩蕩仁覆之天,庸詎有竟日之雷威哉?於乎,先賢畏壘之地,而葵麥成林,多士弦誦之場,而狐兔相尋,雖以愚騃蔑識若野夫村婦,猶尙指點彷徨,怛然興懷。矧伊臣等之蒙幸於聖朝培植之澤,得以冠章甫衣縫掖,周旋於伊昔駿奔之列者乎?惟我聖上,光御以來,百度修擧,庶績維新,東宮邸下,睿學日就,文運方啓,此正一初休明之會,而殿下亦宜終始典學,率舊圖新,以爲祈天永命之本也。由是之故,上自國都公卿大夫,下逮閭巷腐儒曲士,凡有關於聖學治規者,莫不交章迭奏,思欲一見聽於黈䌙之下,而所以關於聖學治規者,莫先於崇儒重道,所以崇儒重道者,莫先於報祀先賢,所以報祀先賢者,莫急於祠院之復設,而其所以復設祠院者,特在乎殿下一擧措之間。顧以向來救時之達權,獨可行之於前,而蘄之於後乎?在可毁之日,則毁之可權也,在可復之日,則復之亦時也,殿下試降祠院復設之恩旨,則八域章甫,擧將奉令承敎,蹈舞歡欣,歌笑之聲,達于四境,而文敎隆洽於上,民物咸熙於下,四三王六五帝之休,可於今日之我東矣。殿下,何憚而不爲此乎?噫,子産聽鄭國之政,而必曰,勿毁鄕校,孟子勸齊王之治,而特言勿毁明堂,夫以我堂堂禮義之國,反在於區區齊·鄭之下,則百世之後,千載之下,其將視今日爲何如時也?伏願殿下,廓揮乾斷,治臣等黷冒之罪,察臣等芻蕘之言,凡係戊辰以後毁撤之列者,竝賜復設之令,用伸我八方韋布積鬱之冤,重恢我萬世邦國無疆之休,則朝家幸甚,士林幸甚。臣等無任云云。省疏具悉。疏辭非無可採,而旣撤院宇,何可遽爾復設乎?爾等退修學業。
慶尙道儒生宋寅濩等疏。略曰,先正文貞公臣金宇顒,學問之精粹,踐履之親切,已徹於列聖朝淵鑑之中,而士林之宗仰,愈久愈切,請腏享聖廡云云。省疏具悉。腏享聖廡之不可遽施者,卽重其禮也。爾等退修學業。
癸未十二月初一日□時,上御□□□。召對入侍時,參贊官朴宗鉉,檢校待敎金永悳,侍讀官宋伯玉,檢討官徐誼淳,假注書閔龍鎬,別兼春秋金鼎均各持綱目第三卷,以次進伏訖,以下缺
上在昌德宮。停常參·經筵。
金亮淵啓曰,明日常參·經筵,取稟。傳曰,允。
傳于金亮淵曰,政官牌招開政。
金亮淵啓曰,明日召對,取稟,傳曰,爲之。
又啓曰,兼吏曹判書金炳始,參議金德均牌不進推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,參議只推,待明朝一體牌招。
兵曹口傳政事,副司勇單李性信。
朴宗鉉,以親軍前營言啓曰,軍醫鄭斗永,時無職名,令該曹口傳付軍職,依例使之冠帶常仕,何如?傳曰,允。
又以禁衛營言啓曰,本營千摠梁弼煥身病猝重,勢難察任,改差,何如?傳曰,允。
又以御營廳言啓曰,本營騎士將李雲宰以前任海美縣監,方在任所,上來尙遠,久曠可憫。改差,何如?傳曰,允。
吏曹參判朴定陽疏曰,伏以臣於見識,自視宿趼,冒行銓綜,豈臣全昧廉維而然哉?直以感恩怵義,庶效一分之責,而奈其局小材短,莫踰分限,如鼴腹之易滿,鳧脛之難續,而疵纇莫掩,愧惕恒切。且臣夙病,近復添肆,冷積頑痰,迭發昏眩,宛轉叫囈,莫可抖擻,職旣虛縻,曠又滋悚,則爲臣之計,不如早自丐解,安意守分,而仍伏念臣,文質無當,最居人下,邇來恩數踰分,典樂與掌牲,各有職事之綦重,而不自量力,兼總一身,雖使古之鍊才達識,博綜庶務者,當之,亦必瞠然却步,況臣淺薄,曷以承當?決知其擔不起而行不去矣。臣雖欲憑恃寵靈,淟涊蹲冒,而力有不勝,病且難强,畢竟瘝溺,自陷大戾,則其所貽累於則哲之明者,洵非細故也,臣敢披瀝肝膽,仰瀆聰聽。伏乞聖明,特垂矜諒,將臣所帶銓銜及院署提擧之任,倂賜遞免,以重公器,以安微分焉。臣無任云云。答曰,省疏具悉。銓銜與梨院之任,依施。
上在昌德宮。停常參·經筵。
朴宗鉉啓曰,明日常參·經筵,取稟。傳曰,停。
又啓曰,事變假注書李龍鎰有身病,勢難察任,今姑改差,何如?傳曰,允。
李龍鎰改差,代以白冕行爲假注書。
朴宗鉉啓曰,明日傳香,禮房承旨當爲齋宿,右承旨閔泳韶所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,副司勇單鄭斗永。
傳于朴宗鉉曰,吏曹參判有闕之代,前望單子入之。
傳于金亮淵曰,掌樂提調有闕之代,前望單子入之。
金亮淵,以吏曹言啓曰,繕工監假監役官李熙泰·朴處陽·李參福俱以身病,呈狀乞遞,竝改差,何如?傳曰,允。
又以吏曹言啓曰,典獄署參奉睦裕錫以其身病,呈狀乞遞,改差,何如?傳曰,允。
有政。吏批,兼判書金炳始進,參判未差,參議金德均牌不進,左副承旨朴宗鉉進。以徐載厚爲應敎,李源命爲判義禁,李健·洪鍾奫·李溟翼爲假監役,李相翼爲典獄參奉。崇義殿參奉單王益修,贈吏參洪一謨贈吏判例兼,判尹洪澈周考,贈吏判尹元鎭,贈左贊成例兼,贈吏參尹星奎贈吏判例兼,贈吏議尹光裕贈吏參例兼,已上判義禁尹滋承三代。
兵批,兼判書閔泳緯病,參判申桓病,參議尹致和進,參知李稙病,右副承旨金亮淵進。以金膺平爲明月萬戶,同知單李樂淵,加設單龍光璿·金志燾·梁元洙·吳周英·禹範常·朱命俊·朴聖海,僉知加設單崔鎭澈·河啓禹·金長得·黃呂鍾·朴枝藎,五衛將加設單李培源·李珽燮·尹鳳翼·金應鍾·洪俊成·康䡥九·崔鳳煥·柳明浩·崔聖龍·朴鳳元·廉善永·任光鎬·金稚成·沈毅之·曺秉武·李民溥·崔錫冕·李炳基·李龜榮·劉達元·彭慶爀·金麟完·南鼎鉉·朴龍石·鄭鎭禧·鄭元述·李弼坤·金潤琦·盧有祥·沈弘潤·咸永德·李鍾泰·兪昌煥·李晚植·金慶基·林晉泰·金奎植·金宜錫·李啓興·金寬杓·徐完淳·洪禹源·李魯殷·鄭夏鎔·安永植·裵相憲·車行植,大護軍洪鍾雲,護軍金敬均·元世,副護軍柳·閔璟鎬·崔敬善,副司直李鎬冕,副司果金炳勳·鄭寅錫·崔龍鶴·申龍喆·金守煥,以上竝單付。
金亮淵,以禮曹言啓曰,來甲申年正朝,大殿·大王大妃殿·王大妃殿·中宮殿朝賀時,王世子進致詞行禮之節,依例磨鍊乎?敢稟。傳曰,權停。
朴宗鉉,以御營廳言啓曰,本廳哨官崔廷圭·朴溶來俱有身病,勢難察任,竝政差,何如?傳曰,允。
癸未十二月初三日□時,上御□□□。召對入侍時,參贊官朴宗鉉,檢校直閣閔丙奭,侍讀官宋伯玉,檢討官徐誼淳,假注書閔龍鎬,別兼春秋金鼎均,尹吉求各持綱目第三卷,以次進伏訖。缺
上在昌德宮。停常參·經筵。
金亮淵啓曰,明日常參·經筵,取稟。傳曰,停。
以右承旨閔泳韶牌不進罷職傳旨,傳于金亮淵曰,只推。
傳于金亮淵曰,吏曹參議有闕之代,前望單子入之。
吏曹參議前望單子入之,李宅應落點。
掌樂提調前望單子入之,鄭泰好落點。
金亮淵啓曰,明日召對,取稟。傳曰,爲之。
傳于金亮淵曰,江原監司尹宇善,黃海監司閔致序相換。
金亮淵,以議政府言啓曰,頃因湖西年分狀啓,事目災外,新災七千結加劃之意,覆啓行會矣,卽見該道臣南一祐狀啓,復陳穡事失稔之狀,仍請不足災二萬一千六百八十七結七十三負五束,特許準劃事,更令廟堂稟處矣。今夏暵乾,穡事之痒損,非曰不然,而第其秋暖霜晚,綽收幾分成就,則所以前劃之有所斟量者也,道臣再啓,若是切至,民情攸關,合有軫恤。限一千結加劃,使之卽速俵頒後登聞事,分付,何如?傳曰,允。
又以議政府言啓曰,頃因嶺南年分狀啓,事目災外,新災一萬七千結加劃之意,覆啓行會矣,卽見該道臣趙康夏狀啓,則復陳穡事歉荒之狀,仍請不足災三萬七千八百四結八十四負八束,特許準劃事,更令廟堂稟旨分付矣。前劃之萬七千結,非無所裁量,而亦挽近罕有之災摠也,道臣之又此申請,其必由民情之萬不獲已而然。特推益下之義,限三千結,更許加劃,使之急速均派事,行會,何如?傳曰,允。
又以奎章閣言啓曰,檢書官李鍾倫減下,其代以取才差下,何如?傳曰,允。
又以弘文館言啓曰,新除授應敎徐載厚,卽爲牌招察任,何如?傳曰,允。
朴宗鉉,以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
吏曹參議金德均疏曰,伏以臣於見職,曷嘗有粗可堪承之望,而迄于今自底負乘之懼哉?始也徒怵義分,旣效趨走之恭,終焉庶竭忱誠,不顧蹲仍之愧,而有如駑馬之駕峻坂,策之愈蹶,鉛鋩之遇錯節,試之益鈍,臣亦旣行代斲矣。亦旣爲久縻也,而只見瘡疣之畢露,未有毫髮之少補,有臣如此,其將焉用?夫人臣事君,必先勿欺其心,人君使〈臣〉,固宜各當其才,而終身立朝,雖結揚億之願,不能則止,宜服周任之戒,臣不欲自欺欺天,强其所不能,則聖鑑至明,庶有所曲循其情,而無或使之以不當其才矣。且臣之稟質,甚脆善病,黽勉彈束,動輒不健,尙何望其能勝其任而不至瘝溺乎?玆敢悉暴衷情,仰瀆崇嚴。伏乞聖慈,特垂恩諒,亟遞臣所帶職名,俾公私兩幸,臣不勝大願至祝。臣無任云云。省疏具悉。所請依施。
上在昌德宮。停常參·經筵。
藥房提調朴齊寬,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
金亮淵啓曰,明日大王大妃殿誕日問安,再明日·三明日,睿陵忌辰祭齋戒正日相値,視事,頉稟之意,敢啓。傳曰,知道。
傳于金亮淵曰,明日吳欽差接見,而東宮亦爲接見矣,該房知悉。
傳于金亮淵曰,摠理大臣入侍。
傳于金亮淵曰,畿沿海防兵砲操鍊,是爲急務,督辦交涉通商事務閔泳穆,摠管畿沿海防事務差下,東萊·德源等處,亦不可任其疎虞,令統理軍國衙門從長稟處。
傳于金亮淵曰,各司朔下發料及貢價未下,聞甚夥多,當此窮沍,尤□於念。錢十五萬兩,特爲內下,令廟堂量宜分劃於戶·惠廳及兵曹,使之俵給。
以黃海監司沈東臣狀啓,甕津府人命渰死事,傳于金亮淵曰,人命之渰死,聞甚矜惻。原恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
以慶尙監司趙康夏狀啓,東萊府人命渰死事,傳于金亮淵曰,人命之渰死,聞甚驚慘。元恤典外,別加顧助,未拯屍身,期於拯得事,廟堂措辭分付。
兵曹口傳政事,禁衛把摠單李建植。
朴宗鉉,以內醫院都提調·提調意啓曰,年例各殿宮進上臘藥所入牛黃一百六部一錢一里七毫,麝香一百七十九部七分四里八毫,竝令戶曹·宣惠廳進排,而丙申定式牛黃四十部一錢八分六里五毫,以本院春秋兩等元貢中,取用,何如?傳曰,允。
忠州幼學尹永德等疏曰,伏以臣等以草野鹵莽之踪,敢將芻蕘之說,屢瀆於至尊之前,極爲惶懼,而竊伏念我中宮殿下,以仁聖之德,雍容處事,潛御於臣等所居之地,則天實眷矣,地亦靈矣,玆州之民,偏被耿光,尤切殫誠之秋也。回鑾之日,八埏人民,孰不蹈舞?此土輿情,有子來之誠者久矣,而尙未蒙允許之敎,民情之藉鬱,國典之欠事也。伏乞聖明,細細垂察,特下允兪之命,則坤殿之盛德,可傳於無窮,而勸民效忠之誠,不可少緩者也。臣等竊不勝肝膈之心,玆敢略陳短章,仰瀆崇嚴。伏乞聖上,特許建宮立石之請,以副草野人民之望。臣等不勝大願至祝。臣等無任云云。省疏具悉。不當若是支煩也。
前都事李敎哲疏曰,伏以臣,一赳赳武夫也,雖昧詩禮,略涉鞱衿,思一馳騁於弓馬之間,衝冒矢石,躬恤以自效,而國家昇平日久,無路自售,退伏田野,歌詠聖化,不意昨年軍擾,誠千古所未有之大變也。彝性所在,不勝激愾,招募同志,約赴湯火,撥亂報國,旣而上天悔禍,天兵掃氛,中宮殿下還御,於是乎日月,旣晦而復明,倫理昭而綱常正,勤勞盡忠之臣,缺爵賞以寵之,以至頒赦飾慶,縟儀誕擧,帀域含生,孰不歡忭蹈舞,而益切願戴之忱也?第伏念坤聖當日,遜荒處變,潛御于忠州地,溪山草木,似若護持,婦孺老少,莫不頌禱。及其回鑾之後,耿光所照,與榮而增輝,大小之民,擧欣欣然有喜色,奔走相告曰,吾土一方,偏承恩私,天長地久,俾也可忘,吾土之穀,以供水刺,吾土之絲,以近玉體,仰堂宇而思其起居,望門戶而思其出入,愛戴想慕之忱,愈久愈切。臣嘗過其地而見其民,耳目所塗,油然增慕,始恨不能以禦鋒殺賊,旋又自喜以生覩德化之新,感淚沾臆,徊徨良久而不能去也。彝性所同,況其居民者乎?向於幸行,忠州幼學臣尹永德等,齊聲上言,自願出財,建宮立石,以頌德事,下禮曹,令廟堂稟處,而批旨有事體重大置之命,臣竊惑焉。嗚呼,召伯所舍,歌以甘棠,孔悝之鼎,銘以隨難,彼愚忠所發,自合情禮,亟宜允從。凡禦大災捍大患,則山川可以祀之而築壇壝,人可以褒之而表宅里,區區凡民之一賢者,所過之處,地不忍廢,井不忍荒,古猶有興歎寓慕,而建院立祠者。況我坤聖潛御,至於日月之久,而時値屯艱,逈非尋常駐輦之所,則臣民忠愛之情,欲其建宮立石,記其實而志其喜,不亦宜乎?臣愚竊不勝犬馬之忱,玆敢略陳,仰瀆崇嚴。伏乞聖慈,俯垂鑑諒,特下廷議,博詢採納,亟命有司涓吉經紀,不勝攢祝。臣無任云云。省疏具悉。不必張大其事也。
忠州進士慶焌等疏曰,伏以天視自我民視,天聽自我民聽,伏願殿下,更加裁諒焉。臣等生在窮巷,一絲圖報,亦無其梯,區區愚忱,其來久矣。往年八月,見羽旄聞鍾鼓,欣欣然聚首而相告曰,昇平之世,以近耿光,天地之大德也,父母之大惠也。盍往觀乎哉?我母聖潛御之所也,士林齊議,鳩聚財力,經始宮宇,而私自擅便,亦非事體,齊聲仰達,實出於衷懇,而惟殿下,不以盛德自居,尙此蘄許,臣等至微且愚,誠未格天而然也。雖呼飢呵凍,伏屈象䌆之下,惟待命而已。伏乞父母之於赤子,矜憐垂察,使臣等卽輸已,然會合之財,建宮豎碑,以記萬世於乎不忘之蹟,得遂群生所由志喜之忱。臣等無任云云。省疏具悉,何爲煩請如是也?
癸未十二月初五日□時,上御□□□。摠理大臣入侍時。缺
癸未十二月初五日□時,上御□□□。召對入侍時,參贊官朴宗鉉,檢校直閣閔泳韶,侍讀官洪學周,檢討官李勛卿,假注書閔龍鎬,別兼春秋尹吉求·閔京鎬各持綱目第三卷,以次進伏訖。缺
上在昌德宮。停常參·經筵。
大王大妃殿誕日,大殿·王大妃殿·中宮殿,軍國衙門·內閣·政院·玉堂·百官口傳問安。答曰,知道。大王大妃殿,軍國衙門·內閣·政院·玉堂·百官單子問安。答曰,知道。世子宮·世子嬪宮,軍國衙門·內閣·政院·玉堂·春桂坊·百官口傳問安。答曰,知道。
傳于李敎榮曰,原任直閣金興均,馳詣睿陵,奉審摘奸,仍留監察,局內諸陵,一體奉審以來。
李敎榮啓曰,明日傳香,禮房承旨當爲齋宿,右承旨閔泳韶所當牌招,而拘於廳規,不得請牌,何以爲之?敢稟。傳曰,牌招。
以右承旨閔泳韶牌不進罷職傳旨,傳于李敎榮曰,只推。
兵曹口傳政事,禁衛千摠單李曾宇。
李敎榮,以議政府言啓曰,傳曰,各司朔下散料及貢價未下,聞甚夥多,當此窮沍,尤極可念。錢十五萬兩,特爲內下,令廟堂量宜分劃於戶·惠廳及兵曹,使之俵給事,命下矣。宸念憂勤,特旨懇摯,乃有此捐帑之盛擧,迫歲望哺之群情,其所欣感攢誦,容有極乎?謹依下敎,戶曹八萬兩,兵曹五萬兩,惠廳二萬兩分排劃給之意,敢啓。傳曰,知道。
又以禮曹言啓曰,來甲申年正月初五日,行社稷祈穀大祭親行時,省牲省器之節,謹依正廟朝受敎除取稟,以親臨磨鍊之意,敢啓。傳曰,知道。
又以禮曹言啓曰,來甲申年正月初五日,行社稷祈穀大祭親行時,王世子亞獻之節,依例磨鍊乎?敢稟。傳曰,勿爲磨鍊。
又以奎章閣言啓曰,新差檢書官金能均·趙性協·徐九淳時無職名,竝令該曹口傳付軍職,使之冠帶常仕,何如?傳曰,允。
兵曹口傳政事,副司果趙性協·金能均·徐九淳,以上竝單付。
判中樞府事宋近洙疏曰,伏以一陽始生,萬彙昭蘇,伏惟聖德益新,茀祿鼎臻,誕膺亞歲,履長之慶,宇內含生,孰不歡欣攢祝,而臣癃病在身,獨阻起居之班,莫效履襪之忱,情禮久闕,罪當萬死。臣於春間,再控休致之請,而未蒙允許,批旨責諭,反復隆摯,臣且悚且愧,罔知攸措,而區區悶迫之私,終不敢以嚴畏自阻,輒復冒死仰乞,是豈臣可已而不已也?蓋臣癃廢之實,竊恐我殿下猶未深燭,歸之人臣飾讓之例,而謂或一分可强之望也。臣雖無似,惟以實心事君,爲畢生自矢之義,顧何敢一毫托辭,自陷誣罔之科也?臣本受質脆薄,自在强壯之年,已抱貞痼之疾,僅得調護,以至今日,而數歲之中,衰朽遽早,便成癃老樣子。昨夏一病,又同敗草之霜,經歲沈淹,恒委床褥,軀殼雖存,榮衛俱鑠,耳聾口澁,頭眩手顫,諸般證形,皆屬難醫,而春夏以來,脚力轉益痿弱,仍爲不遂,跬步之間,蠢動不得,以至便旋之際,亦且須人,蹩躄空堂,生意索然,以若見狀,重入脩門,周旋班聯,此生無望。天之所廢,是亦命也,撫躬悼歎,亦復何哉?蟄伏田野,積犯逋傲,已非義分之所敢安,而虛縻樞筦,徒受稍廩,尤豈廉隅之所可爲?此臣所以仰首哀籲,不能自已者也。惟我聖慈,曲察肝膈之懇,特許骸骨之願,俾臣殘喘,幸得安意歸盡,實天地生成雨露涵濡,而大聖人至仁厚澤,無一物不得其所也,臣不勝千萬血祝。伏聞向於筵中,以臣疾病,特加下問於臣子秉瑞,如臣賤品,猥軫聖念,有此曠絶之恩,感泣之極,不省攸喩。第臣受遇於我殿下者,義則君臣,恩猶父子,臣雖隕首結草,何以圖萬一之報,而筋力趨走,亦無以自伸,屢煩瀆撓,彌增罪戾,臣情到此,吁亦戚矣。天鑑孔邇,庶或諒此衷赤也。臣無任云云。答曰,省疏具悉卿懇。卿之處閑鄕第,凡幾箇月也,値此歲暮,予懷依戀,際見來章,復申前懇,顧今民國事計,果何如時也?有百可憂,無一可恃矣。以卿才識聞望,嘉猷良劃,濟屯扶危,如救焚拯溺之不暇,而今乃以請退相聞,是豈厚望於卿者哉?无妄之祟,自當勿藥,卿其從近駕戾,副此翹企。仍傳于李敎榮曰,此批答,遣地方官傳諭。
上在昌德宮。停常參·經筵。
自開東至酉時,灑雨下雨,測雨器水深一寸二分。
〈大王大妃殿〉進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式限二貼煎入事,榻前下敎。中宮殿進御二錢重人蔘粟米飮,自今日一貼式限二貼煎入事,榻前下敎。
金亮淵啓曰,藥房提調·副提調,持粟米飮來待矣。傳曰,封入。
又啓曰,來十一日朝參日次矣,敢稟。傳曰,停。
金亮淵啓曰,密符親納,例也,而前廣州留守朴泳孝,謂有身病,使其褊裨替納,事甚未安,推考,何如?傳曰,允。
傳于金亮淵曰,公事不審之中官金漢宗推考。
金亮淵啓曰,行都承旨李喬翼廚院進。行左承旨李祖淵,軍國衙門進,右承旨閔泳韶,左副承旨朴宗鉉,不爲仕進,同副承旨李敎榮,式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨朴宗鉉牌不進,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
又以御營廳言啓曰,本廳中軍李鳳儀,身病甚重,勢難察任,改差,何如?傳曰,允。
兵曹,以李奎奭爲御營中軍。
上在昌德宮。停常參·經筵。
李喬翼啓曰,藥房提調·副提調,持粟米飮來待矣。傳曰,封入。
金亮淵啓曰,明日乃是小寒,自明日日暖間,視事頉稟之意,敢啓。傳曰,知道。
傳于金亮淵曰,明日柑製,通方外爲之,試紙用大好紙,弘文提學待明朝牌招。
傳于金亮淵曰,在外弘文提學許遞,前望單子入之。
弘文提學前望單子入之,沈舜澤落點。
傳于金亮淵曰,兼輔德有闕之代,前望單子入之。
兼輔德前望單子入之,閔丙奭落點。
傳于金亮淵曰,同副承旨許遞,前望單子入之。
金亮淵啓曰,行都承旨李喬翼,藥院進,行左承旨李祖淵,營務處進,右承旨閔泳韶,牌不進,左副承旨朴宗鉉,不爲仕進,同副承旨前望未下,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
傳于金亮淵曰,奉審閣臣入侍。
承旨前望單子入之,趙重弼落點。
金亮淵啓曰,左副承旨朴宗鉉牌不進,伴直無人,新除授同副承旨趙重弼,卽爲牌招,何如?傳曰,允。
以右承旨閔泳韶牌不進罷職傳旨,傳于金亮淵曰,只推。
以左副承旨朴宗鉉牌不進罷職傳旨,傳于金亮淵曰,只推。
傳于金亮淵曰,前議藥同參李憲愚還差下。
兵曹口傳政事,御營中軍單李奎奭。
金亮淵,以議政府言啓曰,卽見平安監司金永壽,義州府尹金綺秀狀啓,則交易章程,各項事務,原係經略議定,而事實創有,終不可自下擅行,伏俟處分云矣。旣有經略,使之議定者,依此施行之意,分付道臣及該府尹處,何如?傳曰,允。
又以禁衛營言啓曰,本營中軍尹錫五,身病甚重,勢難察任,今姑改差,何如?傳曰,允。
又以義禁府言啓曰,明日柑製,通方外爲之,時本府都事,皆爲赴擧,只有武都事一員當直入直,而本府入直公事,回公都事,無以推移,假都事二員,令該曹口傳差出,以爲擧行,何如?傳曰,允。
兼兵曹判書閔泳緯疏曰,伏以臣才具淺短見識昏憒,久忝承華,莫效衛翼之誠冒據中權,蔑有統轄之責。力弱肩鉅,勢難擔夯,求解一念,寤寐如結,而且臣質脆年邁,居常善病,近因日候不適,素抱祟,一倍危綴,宛轉床玆,萬無時日彈束之望。以若委寄之隆,職務之重,任他瘝曠,終乏裨補,揆諸事體義分,無有是處,此爲臣必辭乃已之眞際也。至若所帶諸司兼銜,雖有閑劇之各殊,要皆非汗漫之任,則竝不可作爲臣養病之坊也。用敢冒陳文字,猥列情實,惟聖明,俯垂矜諒,將臣本兼諸銜,竝許鐫改,俾獲安意調息,則其所感戴,不啻如新受賜焉。臣無任云云。答曰,省疏具悉,本兼諸務,何可竝解,所辭中判敦之任,依施。
慶尙道生員張祐遠等疏曰,伏以千載有儒,百世爲師,功尊斯道,德合常祀,則必有殷禮之稱,以致崇報之意,此固尙賢之美擧,爲國之先務也。今我殿下,以天挺之聖,睿學高明,使斯道,如日中天,煥然復明於世,如臣等螻螘之賤,亦能鼓舞動盪於鳶魚之化,自然若草尙之風而不容已也。今有間世之眞儒,道德之純,學問之正,合躋聖廡,而尙未蒙允兪之恩者,卽先正臣文貞公曺植是也。夫曺植之學,以格致誠正爲之本,以洙·泗·洛·閩爲之範。杜門藏修,潛心性理,涵養自得,誠明兩盡。書敬義二字,以戒其省察之或怠,揭聖賢遺像,以寓其景慕之誠意。常佩惺惺子於衣帶之間,尤戒謹於不睹不聞之地。乾乾自强,亹亹不息,知之已精而益求其精,行之已力而益致其力。踐履旣篤,光輝自著,體用兼該,心法嚴密。深有得於曾傳思傳,而尤悅服乎程訓朱書,尋墜緖於旣往,啓後學於方來。其闡明道學之功,方之古儒,未可多讓,學記之篇首,論道之統體,次及爲學次第。天道天命道心人心理氣性情之奧,與夫格物致知誠意正心修身齊家治國之要,靡不燦然備具於圖說之中,其爲書也。倣思聖作庸之意,與四子近思之書,同一規範,而及其末章聖賢相傳之說,卽孟子七篇末章之旨,此皆躬行心得之餘,造道入德之門,而發揮微奧,指南後學者也。三朝徵辟,一不就仕,其特立獨行,鳳翔千仞之氣像,宜若一毫無意,於愛君憂國之誠,則眷眷焉不能忘焉。或時語及民國,未嘗不歔欷掩抑,以至嗚咽而流涕。救急二字之獻,時弊十條之陳,辭謝之章,而以明善誠身,爲人主出治之本。明善誠身,以敬爲主。其任道學之重,念君民之寄,可謂竝行不悖,而日月於長夜,砥柱於頹波,扶人紀正士趨,卓然爲東方大儒,功光于吾道,澤及乎斯民,使人人知君臣父子之義者,皆其力也。當日及門之士,後來私淑之人,各隨其才量,薰陶感發,率皆爲成德君子,而逮夫壬辰之亂,凡倡義勤王,殉身報國,炳炳烈烈,昭著乘史者,惟文貞之門人,爲最多焉,則其誘掖成就之功,自可見矣。嗚乎,天之生大賢也不數,孟子沒而道學無傳,千有餘年,而至宋朝,眞儒輩出,吾道之亨,於斯爲盛。然而褒揚陞祀之典,始擧於淳祐之末,不可謂不幸,而楊時·李侗之賢,獨不得與焉,則又豈非幸中之不幸也哉?臣等竊伏惟念我東方名儒碩賢,可稱者非一,而道學之傳則無聞焉。至於麗季,鄭夢〈周〉推闡性理,倡明經學,逮夫聖朝開運,文敎大亨,儒學之士,蔚然作興,如文敬公臣金宏弼·文獻公臣鄭汝昌·文正公臣趙光祖·文元公臣李彦迪·文純公臣李滉·文貞公臣曺植,俱以命世之賢,相繼挺生。以道自任其道,以傳不傳覺後覺之功,殆庶幾濂·洛之諸儒矣。玆有六賢,生有前後之不同,而道無彼此之有異,國家之所依重,後學之所瞻仰,亦豈有輕重差殊於其間哉?從祀一典,宜無彼此之殊,而聖朝褒崇之命,旣加於五臣,而獨闕於曺植,不免與宋之楊時·李侗之事相類,寧不爲盛時之虧典,斯文之不幸也。臣等竊恐後之視今,猶今之視昔也。故從祀之請,始於門人文穆公臣鄭逑,而朝野繼發,玉堂箚一度,兩司箚二度,館學十二度,嶺南十二度,湖西八度,湖南四度,開城府一度,畿·湖·嶺合疏一度,八道合疏二度,畿·嶺合疏一度,凡四十四度,而俱蒙列聖朝優尙之批,則其爲公議之定,不亦久乎?嗚乎,昔在宣廟朝,賜祭文曰,蚤見大義,旁探蘊奧,嘐嘐孔顔,是期是造。又曰,氷壺秋月,慶雲景星,光燭一代,功存百世。又曰,天不憖遺,大老繼零,國以空虛,奈無典刑,濟川誰倚,高山何仰,士子疇依,生民誰望?又曰,嚴凝純粹,正大光明,居敬聖功,克致涵養,配義正氣,塞于穹壤,直內方外,充實有輝,道盡修齊,學造精微。正廟朝賜祭文曰,何幸南冥,乃生東國,灑灑落落,巖巖屹屹,絶異之贊,獨得之見,焚膏繼晷,四子·六經。又曰,直方不渝,表裏交養,是氣配義,內省自慊,同時道義,交文純公官李滉曰,修己養志,其得之之鉅,積之之厚,施之於世,無往而不利。徵士臣成運曰,篤學力行,修道進德,追配前賢,宗師後學。文成公臣李珥曰,挽回世道之功,不在諸賢之後。文穆公臣鄭逑曰,自反於性分之內,用力於爲己之事,忠信以爲本,敬義以爲主。又曰,可以托六尺之孤,可以寄百里之命。文忠公臣金誠一曰,退溪·南溟兩先生,竝生一世,倡明道學,以扶人紀淑人心爲己任。文貞公臣金宇顒曰,所得於性分之內,而亘萬古而不磨者,初不以用捨加損。文簡公臣鄭蘊曰,專精敬義之學,已至聖賢之域。文正公臣宋時烈曰,士林愈傾,如斗在北,其學專以敬義爲要。又曰,泰山旣頹,邦無典刑,士無矜式。又曰,先生旣沒,士益苟俗益渝,有識之思先生益甚,又論宣廟朝道學之正,而表稱退溪·南溟·栗谷·重峯·牛溪。文簡公臣趙絅曰,學以顔子爲準繩,志以伊尹爲標的,猗歟盛哉。曺植之學,儻非至精至粹,列聖朝崇奬,何如是鄭重?諸先輩推服,又如是丁寧耶?由是觀之,仕則仕止則止,夫子之時中,而惟植則之。故李滉曰,合於君子出處之義,泰山巖巖,壁立千仞,孟子之氣象,而惟植似之。故鄭逑曰,有泰山壁立之像,顔子克己之工,惟植學之。故宋時烈曰,克己如一刀兩段,曾子養志之孝,惟植行之。故正廟朝親製祭文曰,通神孝友,冉·閔之德行,游·夏之文學,亦已兼備,太極之圖,性理之說,嫡傳於周·邵,龍德之普,蠶絲之分,私淑於程·朱,而勉聖學之緝熙,念生靈之困悴。開陳忠悃於筵席,展布經綸於疏箚者,亦無間於紫陽朱夫子延英之對,則學問之純正,道德之高明,質聖人而無疑,俟百世而不惑者也。所以內而館學,外而鄕庠,上而卿大夫,下而國人,皆曰可祀,而聖鑑亦已洞燭。粵在正廟丁巳,有朝家非以文貞道德,謂不合於陞廡之諭。純廟甲戌,有令廟堂稟處之敎,而歲年已積,尙未蒙允兪之音,群情久菀,士氣益沮。今我主上殿下,臨御二十載,聖學緝熙,其於尊賢之道,靡不用極。是知先朝未遑之志事,實有待於殿下今日之繼述也。伏望聖明,夬垂乾斷,特擧縟儀,使先正臣文貞公曺植,得蒙聖廡陞祀之禮,則右文崇道之風,永有辭於天下後世矣。國家幸甚,斯文幸甚。臣等無任云云。省疏具悉。陞廡,禮之重也。不可遽然施之,爾等退修學業。
癸未十二月初八日□時,上御□□□奉審閣臣人侍時,一行半缺上曰,史官分左右。仍命奉審閣臣進前。興均進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣禧陵,陵上奉審則安寧,碑閣·丁字閣奉審則無頉。仍詣孝陵,陵上奉審則安寧,碑閣·丁字閣奉審則無頉,還詣睿陵,仍留監祭,將事安寧之意,敢達矣。缺
上在昌德宮。停常參·經筵。
金亮淵啓曰,同副承旨趙重弼,時在京畿楊州地,斯速乘馹上來事,下諭,何如?傳曰,許遞,前望單子入之。
傳于金亮淵曰,都承旨持此御題,與弘文提學,偕往泮宮,試取以來。
傳于金亮淵曰,檢校直閣沈相薰減下。
傳于金亮淵曰,原任直閣鄭夏源,檢校差下。
承旨前望單子入之,李源中落點。
金亮淵啓曰,弘文提學沈舜澤,旣已承牌,內閣提學閔泳穆,藝文提學韓章錫,竝爲牌招,以爲同參考試之地,何如?傳曰,允。
李喬翼啓曰,臣敬奉御題,與弘文提學沈舜澤,偕往泮宮,柑製儒生試取,則收券爲四百十七張矣,捧入之意,敢啓。傳曰,知道。
傳于李喬翼曰,柑製賦居首三下一幼學李源憙,三下二幼學金德洙,竝直赴殿試,之次草三下幼學張日甲,直赴會試,之次次上幼學韓鳳軒等三人,竝給二分,之次次上幼學許運等三人,竝給一分,之次次上幼學白弼周等六人,各奎章全韻一件賜給。
傳于李喬翼曰,入格儒生明日待令。
傳于金亮淵曰,政官牌招開政。
傳于金亮淵曰,呈告藝文提學·兵曹參判·同春秋,竝許遞,今日政差出。
傳于金亮淵曰,在外敦寧都正·兵曹參知,竝許遞,今日政差出。
傳于金亮淵曰,忠州牧使閔應植,協辦軍國事務,仍帶察任。
金亮淵啓曰,司諫姜友馨,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
傳于朴宗鉉曰,城津僉使有闕之代,副護軍韓鎭稷除授。
兵曹口傳政事,城津僉使單韓鎭稷除授事,承傳。
傳于朴宗鉉曰,內禁將洪謹周,忠州營將除授,前營將李升烈,許用履歷。
兵曹口傳政事,忠州營將單洪謹周除授事,承傳。
朴宗鉉,以兵曹言啓曰,世子左賓客閔泳緯,纔遞判敦寧矣。資級係是輔國,知中樞依例口傳下批,而知中樞六窠,輔國判書,俱爲見帶,加設下批之意,敢啓。傳曰,知道。
兵曹口傳政事,知事加設單閔泳緯。
金亮淵啓曰,吏曹參議李宅應,疏批已下,卽爲牌招,何如?傳曰,允。
禮曹,來甲申年正朝朝賀時,應行節目,參考前例磨鍊爲白去乎,依此擧行,何如啓,依所啓施行爲良如敎。
金亮淵,以吏曹言啓曰,繕工監假監役官李健·洪鍾奫·李溟翼,俱以身病,呈狀乞遞,竝改差,何如?傳曰,允。
有政。吏批,兼判書金炳始牌招不進,參判未差,參議李宅應進,同副承旨金亮淵進。吏批啓曰,兼判書金炳始,牌招不進,參判未差,小臣獨政未安,何以爲之?敢稟。傳曰,只出緊任。以洪英植爲兵曹參判,趙臣熙爲敦寧都正,金宗漢爲兵曹參知,李重七爲刑曹參議,李源命爲藝文提學,金興均爲同春秋,江原監司尹宇善,黃海監司閔致序,已上相換事,承傳。
兵批,兼判書閔泳緯病,參判洪英植未肅拜,參議尹致和進,參知金宗漢未肅拜,右副承旨朴宗鉉進,同知單黃羲相,加設單李培源·李珽燮·尹鳳翼·金應銓·洪俊成·柳明浩·崔聖龍·廉善永·任光鎬·金稚成·沈毅之·曺秉武·李民溥·全錫龍·咸永德·盧有祥·李晚植·禹範洪·金慶基·林晉泰·金益聖·金宜錫·李啓興·金寬杓·徐完淳·朴仁龜·洪禹源·李魯殷·鄭夏鎔·劉達元·李東翼·鄭元述·李弼坤·南鼎鉉·金潤琦·李鉉泰,僉知加設單康瑢九·崔鳳煥·朴鳳元·崔錫冕·李炳基·李龜榮·安永基·彭慶爀·金麟完·朴龍石·鄭鎭禧·車行植·兪昌煥·沈弘潤·金奎植·裵相宗·閔震鎬,護軍李鳳儀·申桓,副護軍金德均·趙重弼·李萬稙·李泰鎭,兼江原道兵馬水軍節度使單閔致序,兼黃海道兵馬水軍節度使單尹宇善。傳于金亮淵曰,見窠皆令差出。
吏批,再政。以閔泳穆爲判敦寧,宋秉禮·金履在·李能夏爲假監役,檢書官三單,金能均·趙性協·徐九淳。
吏批,三政。以李寅命爲左參贊。
兵曹口傳政事,御營騎士將單申斗永,摘奸宣傳官李奭熙書啓,臣於本月初六日辰時量,敬〈奉〉□□□,馳往于臨津,詳細摘奸是白乎,則氷厚爲三寸是白遣,人馬姑未通涉是白乎,□□船往來之路,尙未完固,似或有履薄之慮是白只,該鎭別將與沙工等處,小心擧行之意,各別申飭是白齊。傳曰,知道。
金亮淵,以禮曹言啓曰,來甲申年正朝朝賀磨鍊節目,依所啓施行事,判下矣。謹稽謄錄,則在前正至朝賀時,因特敎,內外命婦朝賀及外陳賀習儀,竝爲權停矣。今番則何以爲之乎?敢稟。傳曰,權停。
又以內醫院都提調·提調意啓曰,前議藥同參李憲愚,還差下事命下矣。令該曹口傳付軍職,冠帶常仕,何如?傳曰,允。
又以侍講院言啓曰,新除授兼輔德閔丙奭,卽爲牌招察任,何如?傳曰,允。
又以兵曹言啓曰,禁軍別將白樂薰,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以李邦鉉爲禁軍別將。
兼吏曹判書金炳始疏曰,伏以臣,以不才,偏蒙洪渥,靡顯不做,而輒靡辭不力,豈或孤恩避事,飾讓而固寵也?斷斷微諒,直惟曰,不堪而已。頃者惠局恩遞,特紆禮恤,而尙有絆身諸務,亦皆要膴,謂將取次丐免。以究生成之澤,忽伏奉天官之命,遽降於非想之外,未敢知我聖上惟簡之義,果何居也?跼天蹐地,卽欲循墻,而旣蔑圖效,徒干逋傲,竝與臣分而全隳矣。迺敢拚棄四維,顚倒一肅,又未免妄斲汗顔也。竊自念臣材散樗櫟,器狹斗筲,凡百事爲,一無曉解,亦已一試再試,而敗轍不戒,群箴尙騰。況今維新百度,遴拔俊良,典選之責,尤宜愼重,以臣破綻無餘之蹟,使復恬於蹲居,則駭視聽而惹嗤罵,非直臣一身狼狽。夫民國休戚,實繫乎人材得失,而其責亶在乎官人之官,非其人處其官,其害于民國,豈止一職不擧而已也?臣之脆羸惛慵,雖在少壯,固不堪事,重之宿痾新祟日趨澌鑠,痰眩癥癖,偵寒交作,稍有棼瑣,錯謬居多。其將何以對揚我恢張之明命,報答我委寄之隆恩哉?且內務與餉任,其緊且劇,㢠非凡漫可比,臣之從前乞解屢矣。而迄未蒙兪,此由臣辭拙誠淺,不足孚感于崇高。徒積瘝官之悚,厚招妨賢之譏,所以若肩求卸,一息靡安者也。玆敢不揆瀆擾,畢暴肺肝,伏乞聖慈,俯垂矜憫,將臣新叨銓任及前日所辭內衙督辦親軍提擧,竝賜鐫斥,以幸國事,俾保殘喘焉。答曰,省疏具悉。重任何可輕遞?卿其勿辭行公。
癸未十二月初九日□時,上御重熙堂。科次入侍二行半缺。上曰,史官分左右。仍命試官進前。泳穆進前,仍稟書等,承旨奏請坼封,仍讀奏訖。上命書傳敎曰,柑製儒生賦居首三下一幼學李源熹,三下二幼學金德洙,竝直赴殿試,之次草三下幼學張日甲,直赴會試,之次次上幼學韓鳳軒等三人,竝給二分,之次次上幼學許運等三人,竝給一分,之次次上幼學白弼周等六人,各奎章全韻一件賜給。又命書傳敎曰,入格儒生明日待令。以下缺
上在昌德宮。停常參·經筵。
藥房提調朴齊寬,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于金亮淵曰,入格儒生延英門外施賞。
兵曹口傳政事,禁軍別將單李邦鉉。
兵曹口傳政事,副司勇單李憲愚。
金亮淵,以奎章閣言啓曰,原任直閣鄭夏源,檢校差下事,命下矣。時在忠淸道忠州地,斯速乘馹上來事,下諭,何如?傳曰,允。
朴宗鉉,以禁衛營言啓曰,本營千摠李曾宇,以前任城津僉使,尙在任所矣。領軍之職,久曠可悶,改差,何如?傳曰,允。
江原監司閔致序疏曰,伏以臣頃伏奉海臬再叨之命,隆摯若偏,感戴居先,循例一讓,遽爾出膺,徒諉義分之粗伸,尙懼康防之有壞,匪意東藩特換,寵旨薦降,臣誠滿心悸恧,益無所措躬也。夫方面之任,難愼何如?而以臣庸昧,兜攬至此,恩旣䙝矣,分逾濫矣。止竟臣身顚沛,有不敢自恤,其於累聖簡而招物議,諒非細故也。臣嘗待罪東邑,本省事計,槪有所領略,關嶺之間,瀛海之濱,土瘠而民貧,地僻而俗愚,菑畬未闢於犖确,漁採成習於呰窳。重以征徭多端,而捐瘠相屬,桴鼓頻警,而剽竊不息,苟非慈惠足以呴濡,嚴明足以彈繩,莫宜居之,臣果其人乎哉?臣偏蒙洪造,高厚莫量,彝性攸在,固當夷險不擇,塵刹有報,而小器易盈,過福招災,亦必至之勢,則其欲擔夯圖效者,適足爲僨誤辜負,貽害民邑,罪將難贖,其何敢一往貪怙,罔念循墻之義也?玆敢冒悚申籲,仰干崇嚴,伏乞聖明,特垂淵察,亟賜鐫改,以幸公私焉。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
傳于李源中曰,右副承旨·同副承旨,竝許遞,前望單子入之。
李源中啓曰,行都承旨李喬翼,軍國衙門進。行左承旨李祖淵,營務處進,右承旨閔泳韶,內閣進。右副承旨·同副承旨,前望未下,院中只有臣一人,伴直無人,行左承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,韓聖根·沈相穆落點。
李源中啓曰,行左承旨李祖淵牌不進,伴直無人,新除授右副承旨沈相穆,所當牌招,而拘於廳規,不得請牌,何以爲之?敢稟。傳曰,牌招。
李源中,以禮曹言啓曰,來正月初五日社稷祈穀大祭親行,出還宮時,王世子祗送祗迎之節,何以爲之乎?敢稟。傳曰,勿爲磨鍊。
又以禁衛營言啓曰,本營騎士將曺秉大,身病猝重,勢難察任,改差,何如?傳曰,允。
又以刑曹言啓曰,因議政府啓辭批旨,江原道繡啓別單中,鄕曲武斷罪人洪川進士金三鉉,在於本土,發關該道,使之押上,而中路得病,今纔押來矣。謹依傳敎,罪人金三鉉嚴刑一次,全羅道珍島府金甲島遠惡島定配所,而病症危劇,不得刑推,姑爲救療,待病差嚴刑押送之意,敢啓。傳曰,知道。
兵曹,以白樂賢爲禁軍中軍。
慶尙道儒生權世淵等疏曰,伏以士者,國之元氣也。士氣立則紀綱振,士氣沮則俗習頹。其於國家治敎之汚隆,關係甚不輕,而所以立士氣振紀綱之道,在乎尊尙道學。所以尊尙道學,在乎報祀先賢,而自古明君誼辟之所以博採公議,亟施褒崇之典者也。臣等迺者,以祀院復設之請,連章陳籲,聖批若曰,疏辭非無可採,而旣撤院宇,何可遽爾復施也?大哉王言。臣等芻蕘之言,旣入於聖鑑採摭之中,則雖無今日亟擧之兪音,而終有宛轉施爲之日也。臣等莊誦百拜,固當退伏恭俟,而齎鬱之忱,未盡伸焉,則申請之擧,不容以冒黷爲嫌也。伏願聖明,試垂察焉。臣等竊伏念祀院之在,而先賢之型範有憑,多士之服習有方,孝親慈子忠君悌長之道行焉。于以模楷於下,于以敎化於上,士氣由是而張,國綱由是而肅,則猗歟我列聖朝所以眷眷於祠院之設者也。今祠院之撤,而先賢之風猷日閟,多士之導迪迷方,亂正虧義,傷廉敗倫之漸,兆焉。禮讓之風,寢衰於上,觀感之效,漸替於下,士氣由是而喪,俗尙由是而壞,則其在我聖朝捄時之當務,宜莫急於祠院之許復也。臣等請究言之,粵昔盛際,菁莪樂育之化,八域惟均,中外罔間,而至於嶠南一區,命世之眞儒輩作,宗師碩輔,後先相望,列聖褒寵之典,㢠有別於佗省。臣等此疏之先於八方,而屢陳而屢不已者,良有以也。雖然當祀之賢,可復之院,豈獨於嶺南而有之哉?其有道學風節,彪炳宇宙,文行忠信,師範百代,則其賢也八域之所共尊奉,而其院也八域之所共請復也。彝衷所同,物色無間,輿情所懇,遠邇同聲。臣等今日所陳,非惟嶺南之言也,卽亦畿甸之言也,非惟畿甸之言也,卽亦湖·關之言也。殿下一擧措之下,八域章甫,擧將歡抃舞蹈,熙熙然謌誦於下曰,吾祖吾師,旣撤之院,今焉許復,聖明之恩綍下矣。聖朝之香燭降矣。玄酒瓦罇,無妨於苾芬之薦,則享需豐嗇,何待於公費乎?草屋茅階,亶合於蕝之禮,則堂宇營築,何煩于民力哉?夫如是則其爲無損於民國,有補於風敎者。若是其章章,五百年禮樂文物之治,將煥然復睹於今日,而萬億無疆之休,賴此而可重恢矣。於乎,文弛武張,變通隨時,雷厲風飛,乾斷赫然。殿下旣以臣等冒黷之辭,優容而爲之可採,則何必以旣撤而難於遽復哉?臣愚死罪,竊以爲旣往之撤,亦殿下之令也。今日之復,亦殿下之事也。反汗旣往遽撤之令,特下今日遽復之旨,則撤之復之,隨宜異措,可遽而不可緩也審矣。伏願聖明,亟降恩旨,凡係戊辰以後毁撤之列者,竝賜復設之命,以爲立士氣振紀綱之道焉。朝家幸甚,士林幸甚。臣等無任云云。省疏具悉。已有前日之批,不必更煩,爾等退修學業。
上在昌德宮。停常參·經筵。
李源中啓曰,行右承旨韓聖根,時在京畿朔寧郡任所,右副承旨沈相穆,時在忠淸道全義地,竝斯速乘馹上來事,下諭,何如?傳曰,竝許遞,前望單子入之。
傳于李源中曰,原任直閣魚允中,馳詣顯隆園,奉審摘奸,仍留監祭,健陵·華寧殿,一體奉審以來。
李源中啓曰,假注書閔龍鎬有身病,勢難察任,今姑改差,何如?傳曰,允。
閔龍鎬改差代,以權榮洙爲假注書。
傳于李源中曰,政官牌招開政。
傳于李源中〈曰〉,輔德有闕之代,前望單子入之。
輔德前望單子入之,李胄榮落點。
傳于李源中曰,在外同敦寧許遞,今日政差出。
傳于李源中曰,在外臺諫竝許遞,今日政差出。
李源中啓曰,明日傳香,禮房承旨當爲齋宿。左副承旨閔泳韶,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,權膺善·金文濟落點。
李源中啓曰,行都承旨李喬翼廚院進。行左承旨李祖淵,機器局進,右承旨閔泳韶牌不進,新除授右副承旨權膺善,同副承旨金文濟未肅拜,院中只有臣一人,伴直無人,同副承旨卽爲牌招,何如?傳曰,允。
李源中,以吏曹言啓曰,繕工監假監役官宋秉禮·金履在·李能夏,俱以身病,呈狀乞遞,竝改差,何如?傳曰,允。
又以吏曹言啓曰,新除授麻田郡守朴宣陽呈狀內,矣身猝得身病,萬無赴任之望云,其身病旣如是,則有難强令赴任,罷黜,何如?傳曰,高陽郡守李海昌相換。
又以吏曹言啓曰,麻田郡守朴宣陽,高陽郡守李海昌相換事,命下矣。麻田郡守朴宣陽,以前任咸昌縣監,方在解由未出中,高陽郡守李海昌,以前任加平郡守·抱川縣監,方在解由未出中,何以爲之?敢稟。傳曰,勿拘。
李源中啓曰,臣吏·兵批兼進之意,敢啓。傳曰,知道。
有政,吏批,兼判書金炳始牌招不進,參判未差,參議李宅應進,左副承旨李源中進。吏批啓曰,兼判書金炳始牌招不進,參判未差,小臣獨政未安,何以爲之?敢稟。傳曰,只出緊任。以尹龜永爲大司諫,李在淳爲司諫,李鎬翼爲同敦寧,麻田郡守朴宣陽,高陽郡守李海昌,已上相換事,承傳。
兵批,兼判書閔泳緯病,參判申桓病,參議尹致和病,參知李萬稙入直進,左副承旨李源中進,同知加設單崔鳳煥·鄭元述,護軍韓聖根·李僖魯·白樂薰·尹錫五,副護軍沈相穆·朴宗鉉·金亮淵·李晚耆,副司直姜友馨,以上竝單付。
吏批,再政。以趙重世·蔡奎鎭·崔致〈翔〉爲假監役。
以右承旨閔泳韶牌不進罷職傳旨,傳于李源中曰,只推。
以慶尙左水使李熙善狀啓,所封別進上靑魚,冬至已過,尙無捉得,趁未封進,惶恐待罪事,傳于李源中曰,勿待罪事,回諭。
李源中,以議政府言啓曰,頃因忠淸右道繡單,保寧府合設便否,關問道臣,具意見登聞之意,覆啓行會矣。卽見該監司南一祐狀啓,則別定査官,査問便否復設之說,容或其然,而關防綦重,與他㢠異,兼府以來,營樣成。今若分設,則保障之需用,將士之支放,益復凋瘁,反不如初不合付。只從愚民之言,不思矯捄,遽議合設,實所難愼,其合其分,不敢擅斷,請令廟堂稟處矣。復邑之論,固匪今斯今,而驟聞之,則其說無怪,細究之,則其勢有格。況宜合宜分之儒章民訴,紛然迭發,其物議之岐貳,可推而知。苟使復邑,官非其人,其所受害,安知不有甚於今日云者,果如道臣所陳,且水梱之益復凋瘁,合存深念,復邑一款置之,何如?傳曰,允。
又以議政府言啓曰,卽見全羅監司金聲根所報,則枚擧務安前縣監金禹鉉牒呈,以爲本邑陳結五百九十結九負之三年減稅,寔出於格外惠澤,而旣有舊陳之未墾,且有今旱之未移。此若謂以限滿,如例責稅,則已集之民,仍復渙散,墾荒無人,自明年爲始,更限三年,特許減稅爲辭矣。三年蠲稅,已是曠典,則揆以壤賦所重,固不當隨請輒施,而第其陳荒自如又値災歲,責徵末由,民隱攸關,不容不終始懷保,更許限二年停稅,期於復摠之意,分付道臣,何如?傳曰,允。
又以議政府言啓曰,頃因湖南年分狀啓,事目災外,新災一萬結加劃之意,覆啓行會矣。卽見該道臣金聲根狀啓,則復陳農形慘歉之狀,仍請不足新災六萬三百七十三結三十八負,特許準劃事,更令廟堂稟旨,分付矣。年形之未免歉荒,雖緣亢旱彌久,而然而高低沃瘠,自有勝遜之別,若曰,甚於丙子則誠過矣,前劃非無斟量。今啓若切至,限三千結,特爲加劃,斯速均俵後登聞事,分付,何如?傳曰,允。
又以議政府言啓曰,保寧儒生李龍九等上疏批旨,有疏辭令廟堂稟處之命矣。取見其疏本,則以復邑事,至有道啓,未敢朝家處分,而悖類奸吏,每以復邑之事,構張說弊,出沒京鄕,民受其害,本邑永付水營,殿牌校宮,移奉水營,公廨衙舍,一竝毁撤,吏校奴令,亦爲移付水營爲辭矣。方因道啓,復邑一款置之事,有所稟覆,而疏中說弊又如此,諸條所請,令道帥臣爛商方便,論理登聞後,更爲稟處,何如?專曰,允。
又以禮曹言啓曰,卽接副司果具德魯所志,則以爲同姓八寸兄聖魯,嫡妾俱無子身死,以其同姓二十四寸弟廷魯第二子樂善,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長具德魯所訴旣如此,具廷魯第二子樂書,立爲具聖魯之後,何如?傳曰,允。
又以侍講院言啓曰,新除授輔德李胄榮,卽爲牌招,何如?傳曰,允。
兵曹口傳政事,副護軍單金永悳。
兵曹口傳政事,禁衛中軍單白樂賢,千摠單梁弼煥。
上在昌德宮。停常參·經筵。
李源中啓曰,右副承旨權膺善,今日不爲仕進,卽爲牌招,何如?傳曰,允。
又啓曰,卽者景慕宮官員來言,再明日望祭,提調以獻官,當爲進參,而提調沈履澤有身病,不得進參云,卽爲牌招,何如?傳曰,允。
又啓曰,假注書權榮〈洙〉,時無職名,令該曹口傳付軍職,冠帶常仕,何如?傳曰,允。
又啓曰,景慕宮提調沈履澤牌不進,推考傳旨今方捧入,而望祭獻官,當爲進參,如是違牌,事甚未安,更爲牌招,何如?傳曰,許遞,令該曹口傳差出。
吏曹口傳政事,以鄭基會爲景慕宮提調。
傳于李源中曰,右副承旨·同副承旨,竝許遞,前望單子入之。
承旨前望單子入之,朴海哲·姜文馨落點。
李源中啓曰,明日傳香,禮房承旨,當爲齋宿,右承旨閔泳韶所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨閔泳韶牌不進,伴直無人,新除授同副承旨姜文馨,卽爲牌招,何如?傳曰,允。
以右承旨閔泳韶牌不進罷職傳旨,傳于李源中曰,只推。
李源中,以侍講院言啓曰,新除授輔德李胄榮,時在忠淸道丹陽地,書筵入番事緊,斯速乘馹上來事,下諭,何如?傳曰,許遞,前望單子入之。
輔德前望單子入之,鄭元夏落點。
上在昌德宮。停常參·經筵。
李源中啓曰,本院今秋冬等褒貶,當爲磨勘,而注書二員未差,不得如例磨勘之意,敢啓。傳曰,知道。
又啓曰,右副承旨朴海哲,時在聞慶地,斯速乘馹上來事,下諭,何如?傳曰,許遞,前望單子入之。
傳于李源中曰,傳香承旨,馳詣宗廟·景慕宮,奉審摘奸以來。
傳于李源中曰,政官牌招開政。
傳于李源中曰,左副承旨·同副承旨,竝許遞,前望單子入之。
李源中啓曰,行都承旨李喬翼,行左承旨李祖淵,右承旨閔泳韶,竝卽牌招,何如?傳曰,允。
閔泳韶啓曰,卽者景慕宮官員來言,明日望祭提調,以獻官,當爲進參,而提調鄭基會,有身病,不得進參云,卽爲牌招,何如?傳曰,許遞,前望單子入之。
景慕宮提調前望單子入之,洪澈周添書落點。
閔泳韶啓曰,卽見慶尙左兵使李熙忠啓本,則去十月初三日封撥之馬兵都試試取事,初四日封撥之火砲科試取事啓本,今始到院,撥路申飭,何等截嚴,如是遲滯,事甚稽忽。該帥臣不可無警,從重推考,何如?傳曰,允。
傳于閔泳韶曰,在外泮長許遞,今日政差出。
傳于閔泳韶曰,朔寧郡守有闕之代,積城縣監尙稷鉉除授。
吏曹,朔寧郡守單尙稷鉉除授事,承傳。
傳于閔泳韶曰,鐵島僉使有闕之代,前五衛將康鳳祥除授。
兵曹,鐵島僉使單康鳳祥除授事,承傳。
閔泳韶啓曰,行都承旨李喬翼,行左承旨李祖淵牌不進,左副承旨·右副承旨·同副承旨,前望未下,院中只有臣一人,伴直無人,行左承旨所當牌招,而拘於廳〈規〉,不得請牌,何以爲之?敢稟。傳曰,牌招。
承旨前望單子入之,柳芝榮落點,韓圭卨·李商應添書落點。
閔泳韶啓曰,行左承旨李祖淵牌不進,伴直無人,新除授同副承旨李商應,卽爲牌招,何如?傳曰,允。
又啓曰,左副承旨柳芝榮,時在慶尙道安東地,斯速乘馹上來事,下諭,何如?傳曰,許遞,前望單子入之。
承旨前望單子入之,朴齊敎落點。
兵曹口傳政事,副護軍單李源中。
閔泳韶,以吏曹言啓曰,繕工監假監役官趙重世·蔡奎鎭·崔致翔,俱以身病,呈狀乞遞,竝改差,何如?傳曰,允。
又以兵曹言啓曰,同知中樞府事吳㝡善·李鍾俊,訓鍊院都正李章烈,宣傳官徐載豊·任原鎬·李允用,內禁衛將李昌鎬,兼司僕將洪疇燮,五衛將李鍵·姜文元·朴衡模·鄭漢龍,景福宮衛將李樂淵,慶熙宮衛將黃羲相·沈命琦,文臣兼宣傳官洪學周·尹相衍,守門將裵㪱,部將梁在翼,守門將李祐增·姜永圭·林箕恒,俱以病難供職,呈狀乞遞,新除授全羅左水虞候安錫永,母年今爲七十五歲,助泥萬戶孫昌玉,母年今爲八十歲,俱以法不當遠離赴任,呈狀乞遞,竝改差,何如?傳曰,允。
又以兵曹言啓曰,武參下官,蒙陞敍承傳,則無可陞之階,直出六品,銓格所載,而今番賞典中,宣傳官李庠珪·李豊載,俱承仍其職陞敍之典矣。竝參上宣傳官單付之意,敢啓。傳曰,知道。
又以兵曹言啓曰,議政府草記,因西北經略使魚允中狀啓,各鎭堡之合設,梨洞之永革,依關西例施行,而其中鍊東·雲寵·羅暖三鎭萬戶,年前特軫虛司果區處,至有啓下別單,則定式未久,作散可悶。以道內同仁·安原·黃拓坡三權管,陞爲萬戶,換作實職窠,移付上項鎭東等三鎭將事,命下矣。美錢僉使金龍潤,永達萬戶劉聖熙,阿吾地萬戶李基善,防垣萬戶千相瑾,梨洞萬戶金濟彦,鎭東萬戶張鳳鎭,雲寵萬戶李圭選,羅暖萬戶李奎卨,乾原權管金眞鉉,小農權管朴時林,舊乫波知權管韓仲涉,竝減下,同仁權管金昌鉉,安原權管崔文權,黃拓坡權管康義錫,竝改差。陞作萬戶窠,同仁權管,以甲山鎭管同仁兵馬萬戶下批。安原權管,以慶源鎭管安原兵馬萬戶下批。黃拓坡權管,以穩城鎭管黃拓坡兵馬萬戶下批。以鎭東等三鎭將移付之意,敢啓。傳曰,知道。
閔泳韶啓曰,臣吏·兵批兼進之意,敢啓。傳曰,知道。
有政。吏批,兼判書金炳始進,參判未差,參議李宅應牌招不進,右承旨閔泳韶進,以金晚植爲大司成,鄭寅元·李奎靖·孫祐常爲假監役,玄昔運爲積城縣監,禹範善爲靑丹察訪。
兵批,兼判書閔泳緯進,參判洪英植病,參議尹致和病,參知金宗漢入直進,右承旨閔泳韶進。啓曰,黃海水使今當差出,而擬望之人乏少,他道防禦使竝擬,何如?傳曰,允。
以尹榮信·徐光鼎·任衡準爲同知,申奭熙·金泰郁爲同訓鍊,柳鼎魯爲訓鍊都正,安鼎玉·李容觀·李燾增爲宣傳官,崔致永爲內禁將,尹錫莘爲兼司僕將,金慶熙·具光植爲羽林將,柳錫綸·韓圭東·安敬煥·金鎭默爲五衛將,洪錫羲爲景福將,李奎淳·梁義永爲慶熙將,李大稙·李瑞永爲文兼,李徹熙爲守門將,邊麟爲御營哨官,金溶翰爲部將,金基慶·閔泳泰·金然宗爲守門將,閔致卨爲黃海水使,李鎰爲平安兵虞候,洪秉悳爲加里浦僉使,權秉龍爲慶尙右兵虞候,崔錫遠爲全羅左水虞候,李哲民爲助泥萬戶,鄭東薰爲咸興監牧官,僉知加設單李允用,宣傳官單李庠珪·李豊載,以上仍其職陞敍事,承傳。訓鍊判官加設單申泰弘,同仁萬戶單張鳳鎭,安原萬戶單李圭選,黃拓坡萬戶單李奎昌,已上移付事,承傳。中嶺別將單柳枝穆,赴戰嶺別將單朴民植,護軍金昌熙·金晳根·吳㝡善·李鍾俊,副護軍金文濟·權膺善·朴海哲·姜文馨·李胄榮·李章烈·徐載豊·任原鎬·李曾宇·柳芝榮,副司果安錫永·具然八·閔周植,副司正權榮洙,已上竝單付。及第鄭衡默·洪永疇,以上今加折衝加資事,承傳。美錢僉使金龍潤,永達萬戶劉聖熙,阿吾地萬戶李基善,防垣萬戶千相瑾,梨洞萬戶金濟彦,鎭東萬戶張鳳鎭,雲寵萬戶李奎昌,乾原權管金眞鉉,小農權管朴時林,舊坡知權管韓仲涉,巳上減下事,承傳。
吏批,再政。以閔泳商爲禮曹參判,秦仲杓爲軍器判官,兼甕津府使單閔致卨。
兵批,再政。以尹泳璣爲訓鍊僉正,尹泳周爲部將,申商雨爲禁衛哨官,同知單洪錫羲,加設單金麟完·彭慶爀·鄭鎭禧·李鉉泰·洪禹源·尹鳳翼,僉知單尹錫莘·金景熙·柳錫綸。
三政。以李秉斗爲宣傳官,白性基爲中樞經歷,魚秉玩爲右捕從,同知單李奎淳,僉知單韓奎東·安敬煥·金鎭默。
四政。以申佐熙爲宣傳官,張敎駿·李啓善爲訓鍊僉正,同知單梁義永。
五政。以李承九·金翰永爲訓鍊判官。
以吏曹參議李宅應牌不進罷職傳旨,傳于閔泳韶曰,只推。
閔泳韶,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
又以侍講院言啓曰,新除授輔德鄭元夏,卽爲牌招察任,何如?傳曰,允。
又以禁衛營言啓曰,本營騎士別將趙羲謙,千摠邊晉圭,俱有身病,勢難察任,竝改差,何如?傳曰,允。
又以禁衛營言啓曰,本營騎士別將千摠,今當差出,而擬望之人乏少,外任竝擬,何如?傳曰,允。
又以禁衛營言啓曰,本營騎士將具渶祖,身病猝重,勢難察任,改差,何如?傳曰,允。
又以禁衛營言啓曰,本營騎士將,今當差出,而擬望之人乏少,外任竝擬,何如?傳曰,允。
上在昌德宮。停常參·經筵。
藥房提調朴齊寬,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿,氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于韓圭卨曰,奉審閣臣入侍。
兵曹口傳政事,禁衛別將單李奎鶴,千摠單李秉奎,騎士將單李得淵。
兵曹口傳政事,禁衛騎士將單姜在恒。
韓圭卨啓曰,行都承旨李喬翼藥院進。行左承旨李祖淵,軍國衙門進。右承旨閔泳韶內閣進,新除授左副承旨朴齊敎未肅拜。同副承旨李商應,承牌來詣朝房,有身病,不得肅謝,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨朴齊敎在外,伴直無人,右承旨閔泳韶,所當牌招,而拘於廳規,不得請牌,何以爲之?敢稟。傳曰,牌招。
又以議政府言啓曰,今癸未年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員錄事等,今年秋冬等褒貶,當爲等第,而領中樞府事臣洪淳穆,有身病,判中樞府事臣宋近洙,臣申應朝,俱爲在外,限內不得磨勘之意,敢啓。傳曰,知道。
又以宗親府言啓曰,本府郞廳等今秋冬等褒貶等第,當爲磨勘,而堂上俱有實病實故,限內不得爲之之意,敢啓。傳曰,知道。
又以儀賓府言啓曰,府郞廳今秋冬等褒貶等第,當爲磨勘,而南寧尉臣尹宜善,錦陵尉臣朴泳孝,俱有身病,限內不得爲之之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事未差,不得爲之之意,敢啓。傳曰,知道。
又以忠勳府言啓曰,本府今癸未年秋冬等褒貶,當爲磨勘,而有司堂上完陵君臣李景宇·鈴春君臣尹榮信,俱有身病,無以備員,限內不得爲之意,敢啓。傳曰,知道。
又以吏曹言啓曰,曹所屬司饔院官員等矣今秋冬等褒貶,當爲等第,而都提調有故,不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員,今癸未秋冬等褒貶,依前例磨鍊以入,而軍資監·長興庫·濟用監·平市署·五部,因都提調·提調漢城府堂上有故,不得磨勘,至於去春夏等褒貶,軍資監·長興庫·濟用監·平市署·五部,因都提調·提調漢城府堂上有故,限內不得磨勘,本曹郞廳及所屬各司官員褒貶,因本曹堂上景慕宮差祭進,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳今癸未秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以漢城府言啓曰,本府郞廳及五部官員,今癸未年秋冬等褒貶,當爲等第,而判尹臣洪澈周,有身病,限內不得磨勘之意,敢啓。傳曰,知道。
又以禮曹言啓曰,本曹今癸未年秋冬等褒貶,當爲磨勘,而堂上有故,限內不得爲之之意,敢啓。傳曰,知道。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,本閣今癸未年秋冬等褒貶,當爲磨勘,而提學一員,直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
又以弘文館提學意啓曰,今秋冬等本館褒貶,當爲等第磨勘,而以領館事不備,限內不得爲之之意,敢啓。傳曰,知道。
又以弘文館言啓曰,副修撰李勛卿呈辭出去,下番闕直,事甚未安。鄭憲時,統理交涉通商事務衙門進,修撰鄭寅奭·徐誼淳,竝卽牌招,推移入直,何如?傳曰,允。
又以藝文館言啓曰,今本館秋冬等褒貶,當爲等第磨勘,而以堂上郞廳不備,不得爲之之意,敢啓。傳曰,知道。
又以春秋館監事意啓曰,今本館秋冬等褒貶,當爲等第磨勘,而以堂上郞廳不備,不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今癸未年秋冬等褒貶,限內不得磨勘之意,敢啓。傳曰,知道。
又以侍講院言啓曰,今秋冬等褒貶等第,當爲磨勘,而師未差,傅金炳國,貳師閔台鎬,俱有身病,限內不得爲之之意,敢啓。傳曰,知道。
又以統理軍國事務衙門言啓曰,今癸未年秋冬等褒貶,當爲等第,而臣等俱有身病,限內不得爲之之意,敢啓。傳曰,知道。
又以兵曹言啓曰,本曹今癸未年秋冬等褒貶等第磨鍊以入,而曹所屬軍器寺·司僕寺,典設司·訓鍊院官員等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今癸未年秋冬等褒貶啓本中,刀擦四處之意,敢啓。傳曰,知道。
又以禁衛營都提調意啓曰,本營從事官及諸將官,今癸未秋冬等褒貶,當爲等第,而臣炳國有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今癸未年秋冬等褒貶,當爲等第,而都提調臣洪淳穆,有身病,限內不得磨勘之意,敢啓。傳曰,知道。
又以摠戎廳言啓曰,本廳屬京外諸將官,今秋冬等褒貶等第,當爲磨勘,而臣有身病,不得磨勘之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓〈曰〉,本曹屬司典獄署官員等,今秋冬等褒貶,當爲磨勘,而參議在外,限內不得磨勘以入之意,敢啓。傳曰,知道。
又以刑曹言啓曰,本曹所在大明律·大典會通·無冤錄等律書,年久弊傷,且多落券,每當試取之際,輒有苟艱之患,依定式印出上送事,分付板在各該道臣之意,敢啓。傳曰,知道。
又以工曹言啓曰,今秋冬等褒貶,當爲磨勘以入,而臣等有故,限內不得爲之之意,敢啓。傳曰,知道。
癸未十二月十五日□時,上御□□□奉審閣臣入侍,一行半缺上曰,史官分左右。仍命奉審閣臣進前。允中進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉。仍詣華寧殿,殿內奉審則安寧,還詣顯隆園。仍留監祭,將事安寧之意,敢達矣。缺
上在昌德宮。停常參·經筵。
韓圭卨啓曰,同副承旨李商應,今日不爲仕進,卽爲牌招,何如?傳曰,允。
又啓曰,左副承旨朴齊敎,時在京畿楊州地,斯速乘馹上來事,下諭,何如?傳曰,許遞,前望單子入之。
傳于韓圭卨曰,政官牌招,開政。
韓圭卨啓〈曰〉,卽伏見諸道今秋冬等褒貶啓本,則黃海監司沈東臣,守令無一人居中居下,京畿監司金宏集,江原監司尹宇善,無一人居下,殊無嚴明殿最之意,竝推考警責,何如?傳曰,允。
韓圭卨啓曰,卽伏見諸道今秋冬等褒貶啓本,則江華留守金允植,開城留守李憲稙,京畿水使李敎復,忠淸水使梁柱星,黃海兵使鄭雲翼,水使李奎鶴,全羅右水使閔敬鎬,平安監司金永壽,統制使李元會,南兵使尹雄烈,北兵使具駿鉉,邊將無一人居中居下,平安兵使李鍾健,無一人居下,殊無嚴明殿最之意,竝推考警責,何如?傳曰,允。
又啓曰,假注書權榮洙,有身病,勢難察任,今姑改差,何如?傳曰,允。
權榮洙改差代,以閔龍鎬爲假注書。
傳于韓圭卨曰,左承旨許遞,前望單子入之。
承旨前望單子入之,朴泳敎落點。
韓圭卨啓曰,新除授承旨朴泳敎,方在譴罷中,何以爲之,敢稟。傳曰,蕩滌敍用。
以右承旨閔泳韶牌不進罷職傳旨,傳于韓圭卨曰,只推。
韓圭卨啓曰,行都承旨李喬翼廚院進。左承旨朴泳敎未肅拜。右承旨閔泳韶牌不進,右副承旨李商應,承牌來詣朝房,有身病,不得肅謝,同副承旨前望未下,院中只有臣一人,伴直無人,右承旨閔泳韶,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
傳于韓圭卨曰,在外臺諫許遞,今日政差出。
傳于韓圭卨曰,在外玉堂許遞,今日政差出。
傳于韓圭卨曰,坡州牧使有闕之代,平山府使姜潤除授,平山府使之代,前府使卞元圭除授。
韓圭卨,以吏曹言啓曰,前府使卞元圭,平山府使除授事,命下矣。以前任長湍府使,方在解由未出中,何以爲之?敢稟。傳曰,勿拘。
吏曹,坡州牧使單姜潤,平山府使單卞元圭除授事,承傳。
韓圭卨啓曰,右承旨閔泳韶,再牌不進,伴直無人,左承旨朴泳敎,所當牌招,而拘於廳〈規〉,不得請牌,何以爲之?敢稟。傳曰,牌招。
以右承旨閔泳韶再牌不進罷職傳旨,傳于韓圭卨曰,只推。
兵曹口傳政事,副司果閔建鎬·韓百永,副司勇崔名煥·彭翰周·林應鎭·徐相允·鄭顯哲·李鴻善,已上竝單付。
韓圭卨,以吏曹言啓曰,軍器寺判官秦仲杓,繕工監假監役官鄭寅元·李奎靖·孫祐常,俱以身病,呈狀乞遞,竝改差,何如?傳曰,允。
有政。吏批,兼判書金炳始進,參判未差,參議李宅應進,右副承旨韓圭卨進。以趙秉世爲吏曹參判,李在敬爲大司諫,吳有善爲副修撰,孫光鉉爲軍器寺判官,李淵性·李秉華·吳璟泰爲假監役。
兵批,兼判書閔泳緯病,參判洪英植病,參議尹致和入直進,參知金宗漢病,右副承旨韓圭卨進。副護軍朴齊敎,副司果李熙榮·李範寬·林學洙,已上竝單付。
承旨前望單子入之,李應夏落點。
韓圭卨,以議政府言啓曰,卽見水原留守洪祐昌狀啓,則本營別驍士等都試,當爲設行,而連値事故,不得擧行,見今歲色垂暮,待明春合設事,請令廟堂稟旨,分付矣。値此窮沍,事勢有礙,依所請行之意,分付,何如?傳曰,允。
又以議政府言啓曰,卽見廣州留守南廷順狀啓,則本府儒生公都會,當爲設行,而歲色垂暮,遠近多士,氷崖雪程,勢難齊赴,待明年合設事,請令廟堂稟旨,分付矣。事勢旣如此,依狀請退行,何如?傳曰,允。
又以兵曹言啓曰,慶尙監司趙康夏狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,宣薦內禁衛取才三技入格別單,及宣部守三薦參上武臣前銜作散人,別取才,入格矢數,落仕年條,居住薦名,各其名下懸註以入之意,敢啓。傳曰,知道。
又以兵曹言啓曰,嶺南別試武士,更爲試取事草記允下後,以其本道入格技藝試取,則大丘閑良金蕙林,柳葉箭入格,崔在林,片箭入格,永川閑良朴東春,擧沙入格,慈仁司果李龜泰,病不上,在前抄上武士試取時,武技之中式者,閑良直赴殿試,擧沙閑良直赴會試,依判下擧行矣。今此柳葉箭入格金蕙林,片箭入格崔在林,擧沙入格朴東春,竝別單書入之意,敢啓。傳曰,知道。
上在昌德宮。停常參·經筵。
藥房提調朴齊寬,副提調李喬翼啓曰,節屆隆冬,寒事轉甚,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,中宮殿氣候,何如,世子宮氣候,何如,世子嬪宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮·嬪宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
韓圭卨啓曰,來二十一日朝參日次矣,敢啓。傳曰,停。
又啓曰,同副承旨李商應,今日不爲仕進,卽爲牌招,何如?傳曰,允。
傳于韓圭卨曰,日寒如此,輕囚放釋。
傳于韓圭卨曰,日寒如此,內外各營入直軍兵及各門守門軍薄衣與流丐,遣宣傳官摘奸以來。
韓圭卨啓曰,臣圭卨,敬奉聖敎,馳往義禁府,取考因徒案,則無時囚,故仍往典獄署,取閱囚徒案,則贓錢備納間,家僮嚴囚罪人二名,上納不納罪人四名,係是重囚,故傡仍囚。其餘他錢不報,雜技作戲,各司直囚罪人十名,係是輕囚,故竝依傳敎放送之意,敢啓。傳曰,知道。
又啓曰,行都承旨李喬翼藥院進。行左承旨李應夏未肅拜,右承旨朴泳敎陳疏,左副承旨閔泳韶內閣進。同副承旨李商應,承牌來詣朝房,有身病,不得肅謝,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
傳于韓圭卨曰,同副承旨許遞,前望單子入之。
承旨前望單子入之,李晚燾落點。
以左副承旨閔泳韶牌不進罷職傳旨,傳于韓圭卨曰,只推。
韓圭卨,以弘文館言啓曰,新除授副修撰吳有善,卽爲牌招察任,何如?傳曰,允。
上在昌德宮。停常參·經筵。
韓圭卨啓曰,新除授同副承旨李晚燾,卽爲牌招,何如?傳曰,允。
傳于韓圭卨曰,政官牌招開政。
宣傳官金演夏書啓,臣於當日巳時量,薄衣摘奸事,敬奉承政〈院〉所下聖敎,闕內自曜金門,至通化門,各處入直軍兵及各門守直騎兵軍等處,布諭聖念,細細看審是白乎,則入直軍兵,別無衣薄呼寒之慮是白乎矣,各門騎兵軍中所着最薄者,這這抄出後,姓名竝以後錄于左是白齊,曜金門,楊州騎兵尹奉石,楊州騎兵崔得仲,南陽騎兵崔仁壽,江陵騎兵趙化仁,楊州騎兵尹春三,楊州騎兵鄭石俊,景秋門,槐山騎兵朴文業,陽城騎兵朴已得,義城騎兵崔得天,金虎門,洪州騎兵兪仁五,金堤騎兵金承業,洪州騎兵文公必,杆城騎兵崔基元,洪州騎兵方貴孫,洪州騎兵朴貳孫,殷栗騎兵金天業,安城騎兵朴致和,朔寧騎兵李老味,楊州騎兵金史卜,朔寧騎兵車乭伊,求禮騎兵李者斤,楊州騎兵朴得三,敦化門,砥平騎兵尹千萬,楊州騎兵金得心,杆城騎兵金奉石,杆城騎兵薛用守,安城騎兵金大哲,鳳山騎兵金於仁,延豐騎兵張初正,楊州騎兵崔得用,尙州騎兵咸履吉,義城騎兵金石根,林川騎兵李明雲,長湍騎兵金萬甫,楊州騎兵姜宗吉,杆城騎兵金永守,長湍騎兵金時化,丹鳳門,楊州騎兵朴貴石,鳳山騎兵朴弘西,楊州騎兵朴貴石,砥平騎兵崔元鎬,楊州騎兵朴九石,安城騎兵姜必祚,朔寧騎兵金大吉,忠州騎兵金用西,忠州騎兵金漢根,龍宮騎兵崔昌達,宣仁門,新溪騎兵申六孫,長湍騎兵李彔甫,新溪騎兵玄吉突,富平騎兵李乭伊,忠州騎兵李已玄,長湍騎兵朴云甫,遂安騎兵金萬連,南陽騎兵金春吉,忠州騎兵李鶴乭,弘化門,谷山騎兵金永老,興陽騎兵鄭阿只,通化門,南陽騎兵林仲吉,利川騎兵韓萬石,忠州騎兵朴文燮,林川騎兵李順業,金溝騎兵鄭守卜,井邑騎兵李水得,槐山騎兵李貴同,咸悅騎兵金子明。傳曰,知道。衣資令兵曹題給事,分付。
宣傳官趙鍾稷書啓,臣於本月十七日巳時量,以薄衣及流丐摘奸事,敬奉承政院所下聖敎,馳往禁衛營·新營·西營·新南營·外新營·摠戎廳直房,彰義門·敦義門·昭義門·崇禮門入直軍兵及各門守直軍等,一一詳審是白乎,則所着衣服,雖有厚薄之不齊,俱無呼寒之患是白乎矣,彰義門卜直朴春成·金六得,敦義門卜直金順奉·金明用,昭義門卜直金錦同·趙在突,崇禮門卜直金福伊·金致用等八名,薄着畏寒之狀,實爲矜惻是白遣,仍往南門外流丐幕,面面看審是白乎,則流丐五十名,呼寒啼飢之狀矜惻,故一一勞問後,雖一名,無或逐出幕外之意,各別申飭於領首流丐處是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
宣傳官沈宜卨書啓,臣於本月十七日巳時量,以薄衣及流丐摘奸事,敬奉承政院所下者聖敎,馳往南營·南別營火藥庫·南小營火藥庫·御營廳·新營·光熙門·興仁之門·五間水門·龍虎營新營·東營·集春營,廣智營·惠化門·肅靖門入直軍兵及外門守直軍等,一一詳審是白乎,則所着衣服,雖有厚薄之不齊,俱無呼寒之患是白乎矣,光熙門卜直金在元·金辰甫,興仁之門卜直崔士益·姜壽命,惠化門卜直金耆甫·李尙業等六名,薄着畏寒之狀,實爲矜惻是白遣,仍往東部舟橋流丐幕,面面詳審是白乎,則流丐五十名,呼寒啼飢,景狀矜惻,故一一勞問後,雖一名,無或逐幕外之意,各別申飭於領首流丐處是白遣,次往中部廣通橋上下幕是白乎,則上幕流丐三十五名,下幕流丐四十五名飢寒之狀,比諸舟橋流丐幕,別無差殊,故亦爲一體申飭是白齊。傳曰,知道。空石與顧恤之方,令該廳,守門軍薄衣,令該營題給事,分付。
韓圭卨啓曰,同副承旨李晚燾,時在慶尙道禮安地,斯速乘馹上來事,下諭,何如?傳曰,許遞,前望單子入之。
承旨前望單子入之,李胄榮落點。
傳于韓圭卨曰,吏曹參判疏批已下,卽爲牌招。
韓圭卨,以吏曹言啓曰,繕工監假監役官李淵性·吳璟泰·李秉華,俱以身病,呈狀乞遞,竝改差,何如?傳曰,允。
又以吏曹言啓曰,軍器寺判官孫光鉉,以其身病,呈狀乞遞,改差,何如?傳曰,允。
有政。吏批,兼判書金炳始牌招不進,參判趙秉世進,參議李宅應牌招不進,行左承旨李應夏進。以吏批言啓曰,兼判書金炳始,參議李宅應,竝牌招不進,小臣獨政未安,何以爲之?敢稟。傳曰,仍爲之。以金晳根爲左尹,咸大榮爲軍器判官。
兵批,兼判書閔泳緯病,參判洪英植病,參議尹致和病,參知金宗漢入直進,同副承旨韓圭卨進。同知加設單安永基,副護軍尹龜永·李晚燾·李商應,副司果李勛卿·朴斗杓·秦仲杓·林魯秀·朴昌周·鄭寅明·洪鳳燮·朴成信,已上竝單付,坡州防禦使單姜潤。
吏批,再政。以金正燁·黃聖謙·劉龍孫爲假監役,左尹單尹成鎭,右尹單金晳根。
以吏曹參議李宅應牌不進罷職傳旨,傳于韓圭卨曰,只推。
韓圭卨,以內醫院都提調·提調意啓曰,內醫朴鍾福·金益漢,醫術精明,竝御醫差下,何如?傳曰,允。
又以統理軍國事務衙門言啓曰,傳曰,畿沿海防兵砲操鍊,是爲急務,督辦交涉通商事務閔泳穆,摠管畿沿海防事務,東萊·德源等處,亦不可任其疎虞,令統理軍國衙門,從長稟處事,命下矣。設砲鍊藝,有國急先之要政,而迨此港務旁午之時,聖念深軫於綢繆之備,特宣敎飭,不勝欽誦萬萬,先以畿沿諸處合行條款,另具事目書入,而至若東萊·德源等處兵丁操習之節,亦當次第講究,從後稟處,何如?傳曰,允。
又以禁衛營言啓曰,本營騎士別將李奎鶴,前任黃海水使,千摠李秉奎,前任鐵島僉使,騎士將李得淵,前任安州兵虞候,俱在任所矣。領軍之職,久曠可悶,竝改差,何如?傳曰,允。
又以禁衛營言啓曰,本營哨官金樂瀅·元益常,俱有身病,勢難察任,竝改差,何如?傳曰,允。
又以武官堂上祿試射,以試官意啓曰,昨日祿試射未畢試,今日繼試之意,敢啓。傳曰,知道。
右承旨朴泳敎疏曰,伏以臣學識淺短,賦性愚闇,公不見信於人,私不能謀其〈身〉。非惟臣之所自悼抑,亦聖明之所俯燭,而直以十數年來臣之父子兄弟,偏蒙恩造,與天同大,用是感激,不自量度,夷險向前,鞠瘁後已。是臣涓埃報答之職分,所以有命輒膺,不敢逡巡,乃於前年八月,猥承湖南持斧之命,直指重任也,全省劇地也。本非如臣空疎,所可冒膺,而竊自惟念,大難甫定,上下危懼,宵旰憂深,亟圖淬礪。當此之時,不以臣鄙,特授重寄,恩言惻怛,臣灑涕受命,衷情激昂,以爲臣於此行,若顧忌茹吐,媕婀取容,則是上負君恩,下欺臣心,終爲天地鬼神之所不容也。於是,出門勇往,信心直行,凡於道內間事,無所低昂,一事臚列,直陳無隱,詎料僨誤多端,嚚〈訟〉繼起,竟至有道査之擧,而及夫道臣査聞,與臣論啓,多所相反。然則是臣誣人於白地也。夫彈劾論列,關係愼重,臣雖欲操縱其間,神明在傍,豈可便行胸臆,構捏虛無?臣與論列中諸人,素多親知,且無恩怨。若謂臣以拘情循私,有所闊狹,則臣固無辭可明,而至於驅人䵝昧,陷人罔測,徒結深怨,自抱禍機,則非風癎人,豈有是哉?但臣行己無狀,不能見孚於物議,致此謬盭,自顧罪犯,難逭重辟,而聖度包荒,止於譴罷,臣撫躬惶隕,只自訟愆,不意恩敍誕敷,除旨繼降,以臣爲承政院右承旨,臣聞命震駴,益不知措躬之所何也。信賞必罰,有國先政。若夫是非混歸一轍,涇渭莫辨淸濁有罪,以圖免爲能事,承譴以輕勘爲徼倖,則貪奰益甚,廉防隨壞,此豈聖朝美事?此臣所以彷徨踧踖,不以倖逭爲榮也。噫,御史之職,糾吏治察民隱,彰善殫惡,以樹風聲者也,而近民者莫如守令。故彈壓墨守,所以安民也。守宰貪饕,贓踰累萬,而一經行査,所犯脫空,民生困瘁,計以億兆,而顚連相望,方策無聞。然則安用御史爲哉?臣戇蠢自用,不合時宜,群刺飛騰,情踪臲卼。臣之禍福利害,固不足論,但恐嗣玆以往,持斧者以臣爲戒,而惟事瀡瀡,被彈者以臣爲例,而但求査覈,貪汚轉甚,俗習日渝。臣罪至此,萬剮難贖。是以臣不敢以見職自居,悉暴衷赤,冒悚自劾,伏乞聖慈,下臣司敗,亟施當律,以爲爲人臣不職者之戒焉。臣無任云云。省疏具悉。旣聞備矣。不必如是爲引,爾其勿辭察職。
上在昌德宮。停常參·經筵。
朴泳敎啓曰,右副承旨李胄榮,時在忠淸道丹陽地,斯速乘馹上來事,下諭,何如?傳曰,許遞,前望單子入之。
承旨前望單子入之,趙臣熙,落點。
朴泳敎,以戶曹言啓曰,時御所內各司,依定式發遣本曹正臣李禧龍,與兵曹參知臣金宗漢,佐郞臣承履祥,東所衛將臣任龍準,西所衛將臣權龜仁,南所衛將臣金鎭民,北所衛將臣孟浩瑢,眼同看審,則姑無雨漏處之意,敢啓。傳曰,知道。
韓圭卨,以兵曹言啓曰,謹依薄衣摘奸宣傳官金演夏書啓判下,闕內各門薄衣騎兵尹奉石等六十七名處,木各一疋,去核各二斤題給之意,敢啓。傳曰,知道。
又以禁衛營言啓曰,謹依宣傳官書啓判下,本營字內彰義門入直卜直朴春成·金六得,敦義門入直卜直金順奉·金明用,昭義門入直卜直金錦同·趙在乭,崇禮門入直卜直金福伊·金致用等處,各木綿一疋,去核二斤題給之意,敢啓。傳曰,知道。
又以御營廳言啓曰,謹依傳敎,興仁之門卜直崔士益·姜壽命,惠化門卜直金耆甫·李尙業,光熙門卜直金在元·金辰甫,各木一疋,去核二斤考例以給之意,敢啓。傳曰,知道。
上在昌德宮。停常參·經筵。
初昏有星,見於西南方,似有尾跡。
藥房提調朴齊寬,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
朴泳敎啓曰,右副承旨趙臣熙,今日不爲仕進,卽爲牌招,何如?傳曰,允。
傳于韓圭卨曰,政官牌招開政。
傳于韓圭卨曰,呈告兵曹參判許遞,今日政差出。
傳于韓圭卨曰,同成均竝許遞,今日政差出。
韓圭卨,以吏曹言啓曰,繕工監假監役官金正燁·黃聖謙·劉龍孫,俱以身病,呈狀乞遞,竝改差,何如?傳曰,允。
又以吏曹言啓曰,中學訓導黃一龍,以其身病,呈狀乞遞,改差,何如?傳曰,允。
有政。吏批,兼判書金炳始牌招不進,參判趙秉世牌招不進,參議李宅應進,右副承旨趙臣熙進,啓曰,兼判書金炳始,參判趙秉世,竝牌招不進,小臣獨政未安,何以爲之?敢稟。傳曰,只出緊任,以兪晚源爲兵曹參判,趙秉世·趙準永爲同成均,副護軍李胄榮,副司果魯聖吉·玉處順,已上竝單付。
再政。以李翊奇爲敦寧都正,鄭鳳朝·權勗仁·金弘周爲假監役,中學訓導單李紀鳳,南學訓導單李翊焌。
上在昌德宮。停常參·經筵。
初昏彗星,見於室宿度內,距極九十八度,尾長尺許,色蒼白,三更西沈。
傳于李喬〈翼〉曰,今日大院君晬辰也,遠外悵慕益切,雲峴宮遣都承旨,問候以來。
趙臣熙啓曰,來二十五日朝參日次,而徽慶園忌辰祭齋戒相値,頉稟之意,敢啓。傳曰,知道。
又啓曰,行都承旨李喬翼,軍國衙門直,行左承旨李應夏,右承旨朴泳敎,不爲仕進,左副承旨閔泳韶內閣進。同副承旨韓圭卨,式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨,閔泳韶牌不進,伴直無人,右承旨朴泳敎,所當牌招,而拘於廳規,不得請牌,何以爲之?敢稟。傳曰,牌招。
又以統理軍國事務衙門言啓曰,鼓鑄亶由於公私紓力而然,而以其諸處設鑄之故,反有貨輕物重之弊,遠近民情,轉益不便。且況有典圜局常設之所,京外各鑄所竝撤罷,而第伏念邊首工匠輩之事勢,合存軫恤,亦有已例,限十日葉錢當五,參半許鑄,俾爲沾漑之地,何如?傳曰,允。
又以禮曹言啓曰,今十二月二十五日行宗廟·社稷·景慕宮臘享大祭所用犧牲,小宗伯與該署提調,當爲眼同看品,而新除授參判閔泳商,在外未肅拜,無以擧行,令政院稟旨變通,以爲趁時看品之地,何如?傳曰,允。許遞,令該曹口傳差出。
吏曹口傳政事,以尹泰駿爲禮曹參判。
又以兵曹言啓曰,本曹正郞鄭寅興,身病猝重,呈狀乞遞,宿衛重地,不可久曠,今姑改差,何如?傳曰,允。
又以機器局言啓曰,委員有闕代,前府使李熙榮差下,令該曹口傳下批,何如?傳曰,允。
協辦軍國事務韓章錫疏曰,伏以臣聞事君者,量而後入,不入而後量。臣於見職,曷嘗有萬分一可堪承受,而冥行疾趨,恬若固有哉?亶以時値艱棘,義急蹶,微末去就,不遑自顧耳。第念是職之設,創睿算之彌綸,策群工之慮憲,更易絃轍,分筦樞要,事至殷也。選之以練達治體,責之以便民利國,任至鉅也。必資遠猷,博聞强幹,敏識以居之,臣果有尺寸之能可以榜樣乎?以才則矇陋蹇拙,家常焉且不會做,以質則蕉萃濩落,職漫焉。猶不堪勝,蛙見不離於井,蚊負詎宜於山。心簡之及,莫省所以,乃敢不自量度,矢心圖酬,不恤尸素之譏,只效趨走之勞者,歲且滿矣。不謂蒲柳衰敗之候,忽嬰風火危惡之祟,榮衛內鑠,客邪外攻,手脚麻痺,運用倩人扶將,頭目眩轉,視聽如物蒙蔽,神精從以渙脫,眞元日益銷落,凜凜若不保朝夕,以若証刑之委綴,無望時月之彈束。周任有言曰,陳力就列,不能者止。上之不能出一謀發一慮,以紓公家之急,下之不能逐隊而進分日而直,以供職事之常,虛縻之悚,若添一病。玆伸疾痛之呼,仰丐生成之澤。伏望聖慈,俯垂矜諒,亟解臣協辨軍國事務之銜,使天職無曠,病喘獲安焉。臣方丐免,奚暇贅他,而竊自念受恩如天,報蔑絲毫。迨此委淹疾病,死亡無日,而抱玆苦衷,終於泯默,則是負殿下也,負初心也。慙懼鬱轖,目將不瞑,乃敢刳瀝心肝而一陳,惟聖明垂〈察〉焉。方今國步岌嶪,憂端澒洞,百萬生靈,如在漏船之中。苟於此時,舊發聖旨,亟恢良圖,則豈非殷憂啓聖,多難興邦之幾乎?臣今病矣。請以病喻,有人於此,氣血俱虛,大病將至,其可諉之命數,而晏然坐視乎?抑將焦心殫誠,求醫問藥,汲汲以救之乎?今毛髮之病,非更僕可數,而擧其大者,則惟曰,紀綱之頹敗也,財用之匱竭也,紀綱譬則氣也,財用譬則血也。故善醫國者,必先斯二者,密文峻刑,非所以振紀綱也,則惟曰,信政令而已。重斂征利,非所以裕財用也,則惟曰,節出入而已。然言之甚易,行之甚艱者,職由不能祛一個私字,以合乎天理之公也。若病者不順六氣,不節七情,徇其嗜欲如平時,習於忌護如無疾,而徒以蔘朮粱肉,責補元之功,岐跗之所望而走也。且雖有良藥,坐談而不下咽,或一歃而旋輟,則烏能收其效哉?故言善而行違,始銳而終怠,萬事之所由隳也。今宵旰憂勤,而恬嬉如故,命令日新,而民志靡定,選擧恢張,而才俊不興。戎政增修,而盜賊公行懲黜申嚴,而四維愈壞,恩澤傍流,而百工不勸。正供常愆,而私獻不絶,言路廣闢,而闕遺無補,利源盡開,而公私滋困。此曷故焉?豈反身之誠,有所未孚,格物之知,有所未致歟?竊嘗聞之,大舜之聖焉,而臯陶有叢脞之戒,季氏宰之小也,而夫子有先有司之訓,君勞於上,臣逸於下,非所以法天道也。易曰,嚮晦宴息,書曰,昧爽丕顯,先王所以勤而自養也。興居違度,節宣失宜,非所以對天時也。傅說之告高宗曰,官不及私昵,曰,監于先王成憲,召保之戒武王曰,不寶遠物,曰,不作無益害有益,不肩好貨,盤庚之誥也。愼乃出令,成王之訓也,衛文公,中主也。大布大帛,而復千乘之業,晉文公,伯者也。示禮示信,而致三軍之用,請以是數者,自省於聖躬,無歉而後,紀綱可立也。至於理財之方,悉載於大學之卒章,蓋言以義爲利,而藏富於百姓也。此皆萬世不易之實理,而弱可强貧可富危可安之要道也,豈非今日之龜鑑乎?誠願穆然遠覽,體驗經傳之上,克求徯志之丕應焉。且伏念東宮邸下,溫文日就,睿智漸開,此誠貽哲作聖之幾,而薰陶輔養,正是目下之急務。其要在古人所云親正士聞正言見正事之道,而亦莫切於我殿下遇物之誨,以身先之敎耳。伏願深留聖意,以啓宗社萬億年丕丕基焉。嗚呼,自夫後世功利之說興,而唐虞三代之法,遂爲迂闊陳腐平城之干戚。然試觀歷代治忽之故,其變不一,而從遠之應如響,舍是道,而能保危持傾者,臣未之聞也。若夫政由俗革,因時制宜者,謂其節目之細耳。宏綱不擧,則細目亦奚所施哉?雖然,空言無補於實用,徒法不能以自行。故曰不誠無物,誠者,無一毫虛僞,無一息間斷之謂也。所以爲物之終始,而天與聖人之道,苟不以是心將之,則雖嘉謨日陳,善政日敷,而表裏交違,作輟靡常。彼赫赫而在上者,至高而日監,林林而在下者,至愚而神,其何能昭格而影從哉?故萬化之本,亶在我殿下一心上。體之以剛,守之以誠,行之以無私,則綏來動和,可大可久之業,實基於此,豈特救一時之策而已哉?床笫危喘,神思不續,而愚忠所激,言不知栽,儻蒙聖明,恕其狂僭,留神而財擇焉,則臣雖退塡溝壑,其將華於佩玉而甘列鼎也。臣無任云云。答曰,省疏具悉。卿其勿辭行公,所陳甚切實,當留念矣。
忠州進士慶焌等疏曰,伏以善世不伐,乾德也,含章可貞,坤道也。惟我母聖后,有是配乾之德,而不有其善,有是體坤之道,而含晦其章。造化照著於無形之外,攻利徧及於至靜之中,群生草木,莫不歡樂,所過山川,皆有精彩。臣等縱昧識見,尙餘衷懇,伏願殿下,更加裁諒焉。夫惟駕御暫駐之所,起臺以表之,豎石以記之,古今典例也。況此長湖院,數月潛御之地,而坤道利貞之所也。環域臣民,莫不欣瞻,心以建宮,口以成碑,而尙今置以私室,誠是多士之不忠也。漢帝雖寢露臺之命,周民猶有靈臺之營,臣等屢陳微衷,尙未蒙許,抑或愚誠之未格歟?竟是謙光之自葆也。聖意雖靳,群情莫遏。玆敢冒瀆於象魏之下,呼飢呵凍,惟待命下而止。伏乞聖明,亟降建宮豎石之處分,以記萬世之蹟,得遂群生志喜之忱,臣等無任屛營祈懇之至云云。省疏具悉。事不當如是煩屑矣。
上在昌德宮。停常參·經筵。
所見彗星,尾跡極度,比昨一樣,三更西沈。
趙臣熙啓曰,同副承旨韓圭卨,今日不爲仕進,卽爲牌招,何如?傳曰,允。
以右承旨朴泳敎牌不進罷職傳旨,傳于趙臣熙曰,只推。
傳于韓圭卨曰,政官牌招開政。
傳于韓圭卨曰,在外金吾堂上許遞,今日政差出。
傳于韓圭卨曰,在外敦寧都正許遞,今日政差出。
韓圭卨啓曰,延祥詩春帖子製述人,旣已抄啓矣。弘文提學沈舜澤,待明朝牌招,以爲出韻科次之地,何如?傳曰,允。
兵曹口傳政事,禁衛別將單閔晢鎬,千摠單鄭健植,騎士將單具漢祖。
吏曹口傳政事,機器局委員單李熙榮。
韓圭卨,以吏曹言啓曰,繕工監假監役官鄭鳳朝·權勗仁·金周弘,俱以身病,呈狀乞遞,竝改差,何如?傳曰,允。
有政。吏批,兼判書金炳始進,參判趙秉世牌招不進,參議李宅應牌招不進,右副承旨趙臣熙進。以鄭來濟爲敦寧都正,閔啓鎬爲兵曹正郞,朴齊寅爲判義禁,洪英植爲同義禁,吳景喆·姜逌善·金好錫爲假監役,具然昌爲宣川府使,金善容爲三和府使。
兵批,兼判書閔泳緯病,參判兪晚源病,參議尹致和入直進,參知金宗漢病,同副承旨韓圭卨進,護軍閔泳商,副護軍李奎鶴·李秉奎·李得淵·李翊奇·金思翊·金永秀,已上竝單付,兼宣川鎭水軍僉節制使淸北水軍防禦使單具然昌,兼三和鎭水軍僉節制使淸南水軍防禦使單金善容。
以吏曹參議李宅應牌不進罷職傳旨,傳于韓圭卨曰,只推。
韓圭卨,以禮曹言啓曰,卽接大興幼學朴明淳所志,則以爲,同姓五寸叔履仁,嫡妾俱無子,以其同姓八寸第履元第二子啓淳,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後兩邊與受,明有可據,而不得登聞者,許令該曹論理草記事,載在法典,而門長朴明淳所訴旣如此,朴履元第二子啓淳,立爲朴履仁之後何如?傳曰,允。
又以春秋館言啓曰,別兼春秋臣金昇均,以御營廳從事官,今日軍布捧上時,晝仕出去之意,敢啓。傳曰,知道。
又以觀象監提調意啓曰,今此彗星,見於西南方,在前如此之時,則擇定文臣中名官數三人,與本監官員,同爲測候矣。今亦以副司果尹泰興,副司果李勛卿,副司果尹起元,測候官差下,使之輪回測候,何如?傳曰,允。
又以統理交涉通商事務衙門言啓曰,向因經略使狀啓,灣稅釐正諸條,啓下臣衙門稟處矣。稅課中譯員之謬例,旣請司譯院裁減,而使行盤纏釐正一款,亦非臣衙門所可擅便。令廟堂稟旨施行,稅額準已定章程出入,貨槪行抽五之法,無容更議,稅廳差役等項,便否有難遙度,關問義州府尹,待報來,再行稟處,何如?傳曰,允。
又以統理交涉通商事務衙門言啓曰,義州商務,改定新章,不可無大員專管,義州府尹,以兼監理義州通商事務差下,令該曹下批,何如?傳曰,允。
又以禁衛營言啓曰,本營中軍白樂賢,身病甚重,勢難察任,今姑改差,何如?傳曰,允。
又以禁衛營言啓曰,本營軍色從事官李愚冕,身病甚重,勢難察任,今姑改差,何如?傳曰,允。
又以御營廳言啓曰,本廳千摠吳正善,身病甚重,勢難察任,改差,何如?傳曰,允。
又以御營廳言啓曰,本廳千摠,今當差出,而擬望之人乏少,外任竝擬何如?傳曰,允。
吏曹啓目粘連,觀此承政院右副承旨趙臣熙上疏,則以爲臣內舅左議政金炳國,方帶春秋館監事矣。臣之所帶春秋館之銜,其爲應避,典式所載,伏乞聖明,亟令選部,照例遞改,以存公格亦爲白有臥乎所,相避之法,在下當遞,承政院右副承旨趙臣熙所帶春秋館修撰官之銜,今姑減下,何如?判付啓,依允。
江原監司尹宇善疏曰,伏以臣待罪東臬,纔四箇月于玆,材鹵識蔀,未遑有經劃施設,惟弗克報效是懼。迺者恩荐降,換授臣以海西觀察之任,臣聞命惶駴,益無所措躬。噫,是省也,近控畿甸,遠通灣朔,寔爲國家樞要之地,而民利尟賦役稠,流俗淆衆瘼痼。蓋事務之殷,剸理之艱,有非東道壤褊政簡之比,以臣無似,縱令久任于閑局,難望塗抹得過,況又畀之以繁劇去處乎?苟或旣試而見可,莫宜連叨重寄,何可蔑效而輒膺異數哉?鉛鋩易鈍於脆物,而便欲再割盤錯,駑蹄將穿於坦途,而强使轉向峻險,則非直勢所不行,抑亦理必無倖。竟至疵纇莫掩,僨錯居多,上孤九重之簡畀,下缺一路之輿望。此臣區區所大恐,玆敢罄實仰臚,伏乞聖明,俯鑑微諒,亟遞臣新授之銜,俾公私耦幸焉。臣無任云云。答曰,省疏具悉。卿其勿辭往欽哉。
出身兪鎭夏疏曰,伏以臣以靺韋之賤踪,何敢建白於至尊之前,而然至於有關國家事,不可以非分,沈默退伏,故猥陳荒蕪之說。臣竊伏念國家之强弱盛衰,專在於兵卒之精與不精,兵卒一懈,外寇窺視,實是治國常有之患,以今日天下事勢言之,則尤有異於他日矣。彼英·米·法·德·俄之擅名稱富於世者,亦以此故,昔普法之戰,英·米之戰,費財不知幾億萬,而終有弱償强費之例,是亦由兵而保財者也。惟我本朝開鴻運以來,渾涵昇平,不修武備,凡今幾百年于玆矣。是故,至於外邑,陸兵海軍,徒以名案稱數,兵之載在軍案者,不幾百年前兵卒,而具或有新修之兵卒,亦不知銃劍彈丸之爲何許物矣。逮至今年,始設親軍之兵,亦不滿二千,而積月鍊習,技藝拯其精熟。此則是足可爲常備之兵,旣爲常備之兵,亦必有分隊之兵,爲今之計,莫若重修禁·御兩營之軍案,除去老弱,擇選其年少壯丁之兵,仍其料而遞番暇,鍊習技藝,且令四都監兵營,査櫛軍案,燒除虛名,塡充壯丁,敎鍊操典,則不出幾年,八道之兵,皆可以精銳矣。如是則外可以禦敵,內可以自固,到今急務之至,莫急於此。然而或曰,無軍糧不可云,此乃知一未達二之言。由來我國家元有之軍糧,而今自在,設或有欠縮之郡邑,亦皆沒於奸吏偸弄之中,初豈有設兵而無糧之理乎?倉穀之竊偸,軍料之藏匿,一一査覈,量穀摠之多少,置軍卒之數額,擇其各國中精銳之操典,使各其營,晨夕操鍊,則我國人才,果不下於歐米等國,共成功之效,可期日而待矣。臣愚敢陳犬馬之忱,仰瀆崇嚴,伏乞殿下,廣設敎場,操鍊兵卒,以爲外禦內固之資,臣不勝大願至祝。臣無任屛營祈懇之至云云。省疏具悉。疏辭多有可採,甚庸嘉尙。
京畿幼學黃心顯疏曰,伏以臣生長草萊,遲暮韋布,以若埋沒於微賤之蹤,何敢煩瀆於崇嚴之聽?然而痛甚則呼父,冤甚則呼天,人之常情也。豈以父不嚴而天不畏耶?積鬱在中,不覺疾聲而呼也。惟我殿下,憐臣懇摯,恕臣狂妄,則非但臣身之銜恩無地。臣之先祖九泉之下冥冥之魂,亦將懽欣然上告我世宗大王在天之靈曰,大東文物,其庶幾乎?崇賢衛道之盛德至意於斯極矣。君臣相悅,必有陰騭默佑者存焉。伏惟殿下垂察焉。臣之先祖故領議政贈諡翼成公臣喜,卽國初名臣也。不知者亦曰,勳業嵬嵬,而知之者則皆以爲非特勳業,有功斯文,孰有於此?大臣者乎?迄今四百餘年,尙未蒙陞享文廟之典,雖緣不肖子孫之寒微無力,不能闡揚之致,而實爲國家一大欠事,萬口同辭,咨嗟不已。臣離無似,豈敢諛先祖,而欺殿下哉?臣請略擧臣先祖道學之實,而陳之於前,臣之先祖,生在麗季,而仕於本朝,痛斥釋敎,專尙儒術。選擧必以大學,求其正心誠意之要,喪祭必以家禮,革其七齋百奠之風,使國之人,擧知百王不易之正道,悉遵三年通行之經禮猗歟。我世宗大王,以天縱之聖,與之同德,肇爲禮樂之主,文治之祖,可謂元首明而股肱良矣。興天寺舍利之諫,丕變麗季之陋俗,集賢殿典文之任,大振一治之文風。身擔禮樂,手鍊典章,以啓我列聖朝煥文之化,載在國乘,昭然可見。苟究其功,則薛弘儒·崔文昌·安文成,尙矣。而承接乎圃·牧,開發乎寒·退,爲東方儒學之宗。是以英宗大王致祭文曰,英廟在侑,姚姒于東,同德之佐曰,翼成公念我能國,賴卿令典。又畫像贊曰,協贊列聖,釐正祭儀,功業卓然,昭載國乘。正宗大王致祭文曰,顯顯成東國之紀,紆謨遠猷,英陵有臣,史有特書闢異之力,純祖大王致祭文曰,英陵在侑,制禮作樂,卿實爲輔,民懷其德。憲宗大王致祭文曰,凡所規模,永爲邦典,條正祭儀,經國慮遠,力排佛風,遵俗功存。文貞公臣南孝溫嘗曰,釋敎肆行之日,獨能超然於流俗之中,而守正不撓者,惟黃翼成一人而已。文正公臣趙光祖,亦經筵亟稱其培養士氣,四聖之慰靈,兩賢之推功,尤可見闢異守正,崇學化俗之實際也。嗚乎,能言距楊·墨,孟子之功也,抗疏斥佛骨,韓愈之力也。百代下,猶且享于聖位,腏于賢廡,況臣先祖,以本朝名臣,力排佛敎,條正邦禮,道學之實,若是卓然。功不在孟子·韓愈之下,而尙稽文廟之躋配,此豈非聖世之曠典,遺孫之齎鬱乎?竊伏睹今日我殿下,以上聖之姿,尊德樂道,右文崇賢,上軼三代,旁洽一世,且東宮邸下睿學將就,儒術尊尙,此正千載一遇之會也。臣不避本孫之嫌,敢陳積鬱懇猥,猥越至此。伏願聖明,特念東賢繼開之功,亟擧列聖未遑之典,以臣先祖故領議政贈諡翼成公臣喜許配文廟之享焉。臣無任云云。〈答曰〉,省疏具悉。陞廡,禮之重也,不可遽施。更論後日公議。
忠淸道儒生黃翼熙等疏,略曰,院宇之創,士民丕變,院享之停,禮樂壞崩。伏願殿下,渙散德音,亟下諸書院拜復之命。臣等無任云云。省疏具悉。此非遽施之事,爾等退修學業。
副護軍李命喆疏,略曰,見今此歲不登,游食之徒,多化爲盜,摽掠行路,剿蕩村落,滋蔓之弊,良非細憂。竊惟盜非皆强,民非皆弱,持兵者强,徒奉者弱,今使八域之民,家各置槍,人各佩刀,兼有銃礮,則不待逐捕,盜皆自戢,不獨戢盜,亦有裨於綢繆之戒焉。臣無任云云。〈答曰〉,省疏具悉。所陳亦可爲備禦之一道也。
上在昌德宮。停常參·經筵。
初昏以後,游氣往來,所見彗星,尾跡憙微,不得詳察。
禮曹,十二月二十五日行宗廟臘享大祭,香祝親傳,取稟。還入奉敎,攝儀改書下。
禮曹,十二月二十五日行社稷臘享大祭,香祝親傳,取稟。還入奉敎,攝儀改書下。
禮曹,十二月二十五日行景慕宮臘享大祭,香祝親傳,取稟。還入奉敎,攝儀改書下。
韓圭卨啓曰,今此延祥詩春帖子製述人中,時無職名人,令該曹口傳付軍職,何如?傳曰,允。
兵曹口傳政事,副司果單鄭寅興。
傳于韓圭卨曰,發遣吏郞,諸執事請齋與否,摘奸以來。
兵曹口傳政事,御營千摠單李正弼。
上在昌德宮。停常參·經筵。
初昏,所見彗星,距極一百二度,尾痕與昨無異,二更後西沈。
韓圭卨啓曰,同義禁洪英植,除拜後過三日不爲出肅,依定式推考警責,仍卽牌招察任,何如?傳曰,允。
傳于韓圭卨〈曰〉,傳香承旨,馳詣社稷·宗廟·永禧殿·景慕宮,奉審摘奸以來。
傳于韓圭卨曰,社稷祈穀大祭,遣大臣攝行。
傳于朴泳敎曰,政官牌招開政。
傳于朴泳敎曰,在外敦令都正許遞,今日政差出。
傳于朴泳敎曰,有實故玉堂許遞,前望單子入之。
玉堂前望單子入之,校理李勝宇,修撰洪炳一落點。
朴永敎啓曰,今此皇曆,京畿監營二件,一件營上,一件勅使所經邑分上,黃海監營二件,一件勅上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·忠淸監營·全羅監營·慶尙監營·咸鏡監營,各一件營上事,自本院例成有旨,下送京各司應爲頒賜二十六件,亦爲依例頒給之意,敢啓。傳曰,知道。
朴永敎,以吏曹言啓曰,延日縣監李秉承呈狀內,矣身受由上京矣。親病沈重,萬無還官之望云,其親病旣如是,則有難强令還任,改差,何如?傳曰,允。
傳于朴永敎曰,延日縣監之代,洪原縣監李斗泳除授,吏曹,延日縣監單李斗泳除授事,承傳。
傳于朴泳敎曰,奉化縣監有闕之代,藍浦縣監朴寅壽除授。
吏曹,奉化縣監單朴寅壽除授事,承傳。
朴泳敎啓曰,行都承旨李喬翼,軍國衙門進。行左承旨李應夏,不爲仕進,左副承旨閔泳韶,右副承旨趙臣熙,同副承旨韓圭卨,監祭進,院中只有臣一人,伴直無人,行左承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,行左承旨李應夏牌不進,伴直無人,所當更爲牌招,而拘於廳規,不得請牌,何以爲之?敢稟。傳曰,牌招。
朴泳敎,以吏曹言啓曰,新除授甑山縣令金謙秀呈狀內,矣身猝得身病,萬無赴任之望云,其身病旣如是,則有難强令赴任,罷黜,何如?傳曰,允。
傳于朴泳敎曰,甑山縣令之代,未準朔守令中擬入。
朴泳敎,以吏曹言啓曰,軍器寺判官咸大榮,繕工監假監役官吳景喆·姜逌善·金好錫,俱以身病,呈狀乞遞,竝改差,何如?傳曰,允。
朴泳敎啓曰,臣吏·兵批兼進之意,敢啓。傳曰,知道。
有政。吏批,兼判書金炳始牌招不進,參判趙秉世進,參議李宅應牌招不進,右承旨朴泳敎進。以吏批言啓曰,兼判書金炳始,參議李宅應,竝牌招不進,小臣獨政未安,何以爲之?敢稟。傳曰,仍爲之。以徐中輔爲敦寧都正,許洧軍器判官,洪永周爲甑山縣令,兼監理義州通商事務單金綺秀,統理軍國事務衙門主事單丁文燮,前假監役張柱衡,今超通政,年八十依法典加資。〈兵批〉兼判書閔永緯病,參判兪晚源病,參議尹致和入直進,參知金宗漢病,右承旨朴泳敎進。護軍白樂賢,副護軍鄭來濟,副司直洪晉游,副司果金在源·李濟榮·金俊龜·黃在悅·尹湘鉄,以上竝單付。
吏批,再政。以金鼎九·申泰薰·金正河爲假監役,閔致純爲黃澗縣令。三政。以鄭舜鎔爲藍浦縣令,丁理燮爲工曹正郞。四政。朴應漢爲惠陵令。五政。禹錫河爲厚陵令。五政。以柳□均爲章陵令。七政。以李寬英爲靖陵令。八政。以李□爲恭陵令。九政。以李海祚爲思陵令。十政。以趙元植爲徽陵令。十一政。以洪秉均爲社稷令。十二政。以尹榮兌爲北部令。十三政。以玄□運爲西部令。十四政。以申鍾協爲引儀。十五政。以姜龜秀爲氷庫主簿。十六政。以李敏翊爲司饔主簿。十七政。以李秉翼爲掌樂〈主〉簿。
以吏曹參議李宅應牌不進罷職傳旨,傳于朴泳敎曰,只推。
兵曹,以鄭雲龜爲禁衛中軍。
兵曹口傳政事,禁衛中軍單鄭雲龜。
朴泳敎,以議政府言啓曰,卽見京畿監司金宏集狀啓,則本道儒生公都會,固當設行,而歲色垂窮擧子來往,易致窘跲,待明秋設行事,請令廟堂稟旨分付矣。臨歲試取,自多難便,依狀請退行事分付,何如?傳曰,允。
又以議政府言啓曰,卽見忠淸監司南一祐狀啓,則道內儒生公道會覆試,當爲設行。今年穡事,未免失稔,多士之遠道盤費,旅店之歷日捿屑,俱係當念,待明秋合設事,請令廟堂稟旨分付矣。穡事旣未均稔,歲色又此垂暮,參諸狀辭,自多罣礙,依所請待明秋退行,何如?傳曰,允。
又以觀象監提調意啓曰,測候官副司果李勛卿在外代,副應敎鄭寅學差下,以爲輪回測候之地,何如?傳曰,允。
又以司譯院都提調·提調意啓曰,洪泰衡·玄學明·金鍾憲·方漢鼎·玄鼎瑞·韓文鉉·吳喜晳·趙錫晉·李熙性,方以各陣差備官擧行,而時無職名,令該曹口傳付軍職,使之冠帶常仕,何如?傳曰,允。
又以統理軍國事務衙門言啓曰,幼學丁文燮,本衛門主事差下,以農商司付掌擧行,何如?傳曰,允。
又以兵曹言啓曰,今十二月二十五日社稷·宗廟·景慕宮臘享大祭時,守門當爲塡差,而本曹郞廳·員外郞·五衛將,除入直與呈辭受由·在外未肅拜,排擬苟艱,依定式軍門將官差代以入之意,敢啓。傳曰,知道。
又以兵曹言啓曰,卽伏見江華留守金允植狀啓,則本營別驍士番長之久勤,每都目抄報,係是啓下定式,而別驍士旣已革罷,改之以兵丁矣。前日番長之久勤,移屬本營,兵將·守門將·中營軍官·從事軍官·軍器監官等五廳,隨其勤仕多者,依已例抄報,以爲勸奬酬勞之地事,令該曹稟旨分付事,啓下矣。別驍士今旣革罷,改以兵丁,則久勤一窠,依狀請以本營兵〈將〉·掌守門將中營軍官·從事軍官·軍器監官中,隨其勤仕多者,每都目一人抄報之意,分付,何如?傳曰,允。
領府事洪淳穆,左議政金炳國,右議政金炳德疏曰,伏以上辛祈穀親行,有成命矣。毖祀之禮,重農之〈政〉,此臣等孰不欽仰攢頌,聽戒肅齋?擬瞻耿光於壇尊罍之間,而第今寒威栗烈,幾日之頃,天氣陽和,有未可預占。況値交敓之際,尤宜戒愼之方,此時觸冒勞動,豈不有違於大聖人節宣保嗇之道乎?愚衷耿耿,玆敢冒瀆聯陳,伏願聖明,更加深思,亟寢前旨,千萬至祝。取進止。答曰,省箚具悉卿等之懇。卿等之苦懇,旣如是,不得已勉從,卿等諒之。仍傳于朴泳敎曰,此批答,遣史官傳諭。
慶尙監司趙康夏疏曰,伏以臣猥以菲才,冒膺藩寄,自畿而湖,湖之事倍於畿,自湖而嶺,嶺之務又倍於湖,則半歲之間,連按三節,自昔迄今,雖未常有,苟得其人,惟簡在上,而如臣無似,千萬不近,小事猶且糊塗,大處何以幹當?瞻天感惶,無地容措。曩於在湖承命之日,固當力陳血懇,以冀恩諒,而迫於交鈕,行程有限,齎悚踰嶺者,今爲十個旬望矣。嶠以南方數千里,士趨正,而鄒·魯之絃誦不絶,民産厚,而吳·會之魚稻自足,無有一事可憂,則差可謂易治之邑,易使之民,而其奈臣精識淺短?霧列之州郡,懷保未周,雲委之簿書,剖決每滯,窮山遐澨,必多愁苦之聲,閭里鄕黨,亦有堯漓之習。以至萊變,上貽九重宵旰之憂,歲荒民飢,下有群黎顚連之歎,是皆臣按察之不明,接濟之昧方也。外是而許多難醫之瘼,牽補無術,不啻如漏船危卵,而一無對揚,百有僨誤,食息靡甘,惶蹙轉深,晝宵一念,只在求解,而民憂溢目,不敢仰籲。何幸恩綍誕宣,廟劃荐下,從玆溝壑之危,奠于袵席之安,於是乎臣亦可以言私矣。仍伏念臣素以濕痰,積歲成痼,居常爲命,惟在擇飮,一自南下之後,水泉不適,胃家受傷,從以火氣亘上,穀物不可,烈烈之氣,面如熏灼,漉漉之聲,肚如幽咽,眞元消鑠,藥石無功。今雖欲收召精神,剸理事務,是說不可行不得之事也。且況春賑在前,民命攸關,縱使綜明過人者主之,尙不免財有上損,惠不下究。是豈如臣病劣者,所可擔夯也哉?臣之老母,亦爲臣危之曰,汝以棨戟朱門,視爲養疴之坊,則淸朝之貽羞,何如?林蔥黔首,置諸不恤之地,則列郡之嗤笑,亦何如?不若早自蘄免,偕返鄕廬,飮冽投劑,庶幾有效,復圖陳就,亦爲不報之報。臣母之慮臣,其亦切且深矣。疾痛則呼父,窮窘則呼天,人之常情,而殿下之於父也,臣之情情到此其極,如不疾聲於仁天玆父之下,化育之物,其何以生成?又不及今而奉退,一省之務,亦將至停閣,公私狼狽,曷有踰於斯乎?玆敢略綴文字,仰暴衷懇,伏乞聖明,俯垂鑑燭,亟遞臣嶺臬之任,使劇務無曠,賤疴廻蘇,千萬幸甚。臣無任云云。答曰,省疏具悉。嚮日問備,存事體也,不必如是爲引。卿其勿辭,益勉旬宣之責。
平壤進士盧疏曰,伏以臣卽遐土一氓耳。姿性庸愚,見聞謏寡,無足備數於冠儒服儒之列,而生逢聖代,偏荷禹敎之西彼,來遊京師,當效楚産之北學。粗知事體道理,不宜以韋布之迂論,仰瀆於紸纊之總聽,而第有所慨嘆憂傷,不得不冒昧一暴者,卽臣鄕所有仁賢書院之一撤而不復設是也。環東土億萬生靈,無不知天彝人倫之爲何件事者,是誰之功也?雖千秋萬代,其所尊奉之誠,宜無別於此疆爾界,而是院之設於是鄕,特以其地則舊都也,其民則昔日親灸者之後裔也。放勛之光,雖被於四表,〈先儒〉之遺風猶存於蒲坂之墟,仲尼之敎,實垂萬世,而弦誦獨聞於龜蒙之城,豈非服化愈深,慕聖愈切而然歟?是故昔在萬曆丙子,按使臣金繼輝,請建書院,名其堂曰,洪範堂,以寓尊慕之意,其後額其院曰,仁賢書院,卽上所宣賜之號也。天啓丙子,相臣李廷龜,判禮曹也,啓請遣畫師李臣欽於中國,摸畫粹容一本,及還,値兵亂,未得妥奉。至崇禎癸酉,始乃奉安,而自上〈送〉伻官致祭,孝廟嘗臨幸是院,有所撰宸翰,特建一閣于院內而奉藏之,此皆出於尊聖重道右文興儒之盛意也。杞·宋之文獻,雖無足徵,齊·魯之講業,庶幾可觀,乃於年前諸書院之竝撤也。是院亦在其中,當時之論,必以爲旣有崇仁殿以奉之,則是院亦不當疊設也。然以臣愚見,誠有甚不然者。殿者,君之所臨也,院者,師之所尊也。以其乃眷東方變夷爲華,開物成務,創九區〈之〉井制,過化存神,設八條之政敎,則箕子爲君之道,於斯盡矣。以其推演洛書,敍明彝倫,敷皇極而爲標準,察庶徵而知休咎,疑稽德用,垂明又之至訓,福嚮極威,寓勸懲之炯戒,則箕子爲師之道,於斯至矣。以君以師,殿與院之俱存,卽事之如一之義也,何可謂之疊設而撤之哉?或者以爲朝廷之不許復院,其意有三焉。今若遽復一院,諸道士林之屢疏請復者,其將竝施乃已,其難許一也。復院之事,錢財之糜費亦多矣。國用繼而無以捐給,民力竭而無以收斂,其難許二也。見今鄕風日淆,士習日薄,出入書院,籍重假勢,而侵擾村閭者,慮或不無是弊,其難許三也。然以臣愚見,亦有所不然者,諸道書院之所崇奉者,乃國朝之先正儒賢也。至於箕子,以武王之大聖,猶且屈己而訪道,則豈非萬世人主之所當師尊,而況又爲吾東初頭出聖人耶?是豈諸院,輕重異同?自有較然而明者,先正儒賢,靈若不昧,其必曰,是院,獨不可不復也。此許之之必當於理,而不可謂之難許也。院之撤雖已多年,而堂宇尙未破毁,籩豆尙此藏置,田土之曾屬於院者,昭然尙載於營邑之簿籍,復設之令,今日若下,明日可就,此許之之無憚於費,而不必謂之難許也。關西素無京華世族之占居者,其俗與東南·畿·湖大異,雖輿儓之賤,不欲相侮,畏官長之威,罔敢或違。雖欲假藉而侵擾,抑亦勢有所不能耳,此許之之無患於生弊,而不宜以難許論也。先正臣文正公宋時烈,以爲,文元公金長生,嘗白建于朝,欲尊崇箕子,同於孔廟,以報罔極之恩,而垂垂無窮之報,其意可謂深矣。當時在廷群賢,不能採施,惜哉。臣竊以爲孔子,生民以來未有盛者也。以聖賢地位論之,則箕子·孔子,雖有不同,而在吾東尊崇之義,當與孔廟同。故金·宋兩先正之定論,蓋如此矣。今爲孔子,則太學之建殿,列邑之設校,無不畢備,而至於箕子,獨不保數間院宇,樵牧遍行於庭除,流丐寓接於廊廡,行路莫不傷心,況生長是鄕,嘗所游息於是院者哉?一路章甫,齎鬱已久,欲齊聲仰籲,而荏苒時日,迄至于今,臣適留上都,伏見近日言路廣開,凡係朝廷之得失,雖草野微賤,皆許悉陳,言或有不中者,亦不加罪。故臣謹具仁賢書院始初建立之蹟,往年廢撤之事及今不可不重設之意,仰塵乙覽。伏願聖明,下詢廟堂,亟定復建之議,以盡崇奉之儀,俾我後王後民,皆知箕聖之必當師尊,而有所瞻依,實萬億年無彊之休也。臣無任云云。省疏具悉。雖公議,何可遽施也?
上在昌德宮。停常參·經筵。
初昏密雲灑雪,彗星所在,不得看候。
藥房提調朴齊寬,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候何如?王大妃殿氣候何如?中宮殿氣候何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
韓圭卨啓曰,司諫李在淳,旣入闕中,不爲傳啓,直爲出去,事甚未安,推考,何如?傳曰,允。
禮曹,來甲申正月初五日行社稷祈穀大祭,香祝親傳,取稟。奉敎敬依。
韓圭卨,以弘文館言啓曰,上番校理臣金中植,以禁衛營從事官,今日本營軍布捧上時,晝仕出去之意,敢啓。傳曰,知道。
又以統理軍國事務衙門言啓曰,卽見平安監司金永壽狀啓,則枚擧義州府尹金綺秀牒呈,以爲葉錢開鑄,事鉅力絀,銅鉛無以繼鑄,工匠貽害,在所當念,自今初五日限二十日,仍鑄當五後,撤爐云矣。當五撤鑄,自本衙門,已有啓稟行會,而此雖因邑報,而然初不關由,遽爾許題,有欠事體,該道臣施以重推之典,撤爐形止趁其限馳聞之意,分付,何如?傳曰,允。
又以弘文館言啓曰,新除授校理李勝宇,時在全羅道古阜郡任所,修撰洪炳一,時在慶尙道奉化縣任所,經筵入番事緊,請竝斯速乘馹上來事,下諭。傳曰,竝許遞,前望單子入之。
上在昌德宮。停常參·經筵。
初昏所見彗星,距極一百七度,尾跡比前稍減,二更後西沈。
李應夏啓曰,右承旨朴泳敎,右副承旨趙臣熙,今日不爲仕進,竝卽牌招,何如?傳曰,允。
傳于韓圭卨曰,范淑儀喪,棺板一部,輸送。
傳于韓圭卨曰,范淑儀喪,依方淑儀喪例,葬需,令度支量宜輸送。
韓圭卨啓曰,因兵曹啓目,慶州府尹所佩兵符燒爐,令政院分上件,竝以急速改造,下送營上,舊兵符上送政院,使之燒火事,允下矣。兵符今旣新造,該府尹所佩右一隻,監營及所管營所上各左一隻,定禁軍下送,使之分上,舊兵符竝收聚上送,以爲燒火事,慶尙監司處下諭,何如?傳曰,允。
又啓曰,假注書閔龍鎬,有身病,勢難察任,今姑改差,何如?傳曰,允。
閔龍鎬改差代,以愼奎晠爲假注書。
以右承旨朴泳敎牌不進罷職傳旨,傳于韓圭卨曰,只推。
韓圭卨,以議政府言啓曰,卽見左右捕廳所報,則黨賊所捉譏校及惠商公局左右社公員商隊等,首副捕姓名,修成冊以來矣。冒入危險之巢穴,偵探凶悖之情跡,戮力擒獲,誠意嘉尙,合有奬勸之典,左廳首捕捕校太興元,右廳首捕捕校李浩信·朴潤秀,惠商公局左社首捕商隊盧九奉·洪顯命,右社首捕公員金奎桓,竝令該曹,瓜近善地邊將作窠,口傳差送,左廳副捕捕校閔應五·黃鎭成,右廳副捕捕校金弘信·金君相,左社副捕商隊崔龍俊·趙弘德,右社副捕公員金相俊,竝賞加,左社商隊李在容·安心元·鄭萬植·金昌淵·姜興昌,右社公員金光淵·李學敎·孫致萬·林鳳吉·李昌鎬,竝帖加成給事,分付,何如?傳曰,允。
兵曹口傳政事,以太興元爲蝟島僉使,李浩信爲龜山僉使,朴潤秀爲蛇島僉使,金奎桓爲德浦僉使,盧九奉爲玉浦萬戶,洪顯命爲古突山別將。
韓圭卨,以議政〈府〉言啓曰,卽見京畿監司金宏集三度啓本,則枚擧楊州牧使·竹山府使·長湍府使牒呈,明火賊跟捉之捕校等,合施優賞事,請令廟堂稟處矣。黨賊譏獲,朝飭旣嚴,而三邑鎭校輩之冒危跟捕,極庸嘉尙,合有分等論賞,楊州首捕鎭校安得煥,道內瓜近善地邊將作窠差送,竹山鎭校梁今卜,長湍鎭校朴鎭弘,竝賞加,楊州鎭校金洙煥·金仁煥·沈能祐,竹山鎭校李明俊,長湍鎭校金奎泰·南致學·朴文弘,竝帖加成給事,分付該曹,何如?傳曰,允。
又以御營廳言啓曰,本廳千摠李正弼,以前任三和府使,方在任所,上來尙遠,久曠可悶,改差,何如?傳曰,允。
又以摠戎廳言啓曰,本廳屬花島鎭卒癸未條試放都計劃後,優等一名及入格軍兵,別單書入之意,敢啓。傳曰,知道。
上在昌德宮。停常參·經筵。
初昏以後,游氣往來,慧星所在,未能詳察。
趙臣熙啓曰,今二十九日都目政事爲之之意,敢啓。傳曰,知道。
傳于趙臣熙曰,政官牌招開政。
傳于趙臣熙曰,左承旨·右承旨許遞,前望單子入之。
傳于趙臣熙曰,東璧竝許遞,今日政差出。
傳于趙臣熙曰,富寧府使有闕之代,高原縣監金禹鉉除授。
趙臣熙,以吏曹言啓曰,高原郡守金禹鉉,富寧府使除授事,命下矣。以前任務安縣監,方在解由未出中,何以爲之?敢稟。傳曰,允。
吏曹,富寧府使單金禹鉉,今加通政除授事,承傳。
傳于趙臣熙曰,長津府使有闕之代,龍宮縣監朴鄷赫除授。
吏曹,長津府使單朴鄷赫除授事,承傳。
趙臣熙啓曰,行都承旨李喬翼廚院進,左承旨·右承旨望未下。左副承旨閔泳韶內閣進。同副承旨韓圭卨,式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
承旨前望〈單〉子入之,李漢永·洪世燮落點。
趙臣熙啓曰,右承旨閔泳韶牌不進,伴直無人,新〈除〉授同副承旨洪世燮,卽爲牌招,何如?傳曰,允。
又以吏曹言啓曰,軍器寺判官許洧,繕工監假監役官金鼎九·申泰熏·金正河,俱以身病,呈狀乞遞,竝改差,何如?傳曰,允。
傳于趙臣熙曰,龍宮縣監之代,前中軍韓鎭奎擬入。
傳于趙臣熙曰,歲抄點下者,依例捧傳旨。
趙臣熙啓曰,臣吏·兵批兼進之意,敢啓。傳曰,知道。
有政。吏批,兼判書金炳始牌招不進,參判趙秉世牌招不進,參議李宅應進,左副承旨趙臣熙進。
吏批啓曰,兼判書金炳始,參判趙秉世,竝牌招不進,小臣獨政未安,何以爲之?敢稟。傳曰,只出緊任。以宋道淳爲應敎,鄭誾朝爲副應敎,李弼鎔爲校理,林永相爲修撰,尹英烈爲監察,申聖求爲高原郡守,韓鎭奎爲龍宮縣監,護軍李應夏,副護軍朴泳敎,副司直李勝宇,副司果許誼淳,以上竝單付。
傳于趙臣熙曰,見窠皆令差出。
吏批,再政。以李珉應爲掌樂主簿,崔浩顯爲軍器判官,崔秉溵·李元植·金健植爲假監役。
以右承旨閔泳韶牌不進罷職傳旨,傳于趙臣熙曰,只推。
趙熙熙,以禮曹言啓曰,卽接京畿監司金弘集移文,則爲爲楊州牧鄕校大成殿,間多滲漏,仰土剝落,極爲悚悶。待明春釋菜時,兼改修告告由移還安祭香祝,自本曹啓稟下送云矣。楊州牧鄕校聖殿修改時,告由移還安祭香祝,令該司照例磨鍊下送,而傳曰,允。
趙臣熙,以司僕寺一二提調意啓曰,分養馬胡失瘦瘠不馴守令,每於畢上納後,依法典錄啓請罪矣。今年所納分養馬有頉邑守令,現告成冊,今始來到,故啓目書入,依例施罰之意,敢稟。傳曰,知道。
又以禁衛營言啓曰,本營千摠梁弼煥,身病猝重,勢難察任,改差,何如?傳曰,允。
又以御營廳言啓曰,本廳千摠吳宅善,身病甚重,勢難察任,改差,何如?傳曰,允。
又以御營廳言啓曰,本廳千摠,今當差出,而擬望之人乏少,外任竝擬,何如?傳曰,允。
又以義禁府言啓曰,時囚罪人嚴敏永,嚴刑遠配事,承傳啓矣矣。嚴敏永嚴刑一次,訊杖第三十度後,全羅道寶城郡遠配,而以承傳內辭意,具罪目,依例發遣府羅將,押送配所,何如?傳曰,允。
義禁府啓目,柒谷府使林淳憲原情云云。傳旨內辭緣,泛稱遲晚,所當請刑是白乎矣,曾經宣傳官,勿爲請刑,載在法典,議處,何如?啓,依允。
上在昌德宮。停常參·經筵。
初昏所見彗星,距極一百十度,尾跡似是稍減,二更後西沈。
傳于趙臣熙曰,工·刑換房。
傳于趙臣熙曰,臺諫竝許遞,前望單子入之。
臺諫前望單子入之,持平裴殷星·王彦商落點。
趙臣熙啓曰,行都承旨李喬翼廚院進。行左承旨李漢永,不爲仕進,右承旨閔泳韶內閣進。右副承旨韓圭卨式暇。同副承旨洪世燮,承牌來詣朝房,有身病,不得肅謝,院中只有臣一人,伴直無人,行左承旨,所當牌招,而拘於廳規,不得請牌,何以爲之?敢稟。傳曰,牌招。
傳于趙臣熙曰,同副承旨許遞,前望單子入之。
承旨前望單子入之,李萬稙落點。
趙臣熙啓曰,行左承旨李漢永,承牌來詣朝房,有身病,不得肅謝,伴直無人,新除授同副承旨李萬〈稙〉,卽爲牌招,何如?傳曰,允。
兵曹口傳政事,御營千摠二單,吳正善·具然軾。
兵曹口傳政事,副司勇洪泰衡·玄學明·方漢鼎·金鍾憲·玄鼎瑞·韓文鉉·吳喜晢·趙錫晉·李熙性。
趙臣熙,以議政府言啓曰,歲除只隔,春漕行將不遠矣。凡稅穀之開倉發船,與夫監色同騎,俱有原定之科程,而每每遲淹,已係違法之甚者。矧玆京司經費,到底枵匱之時乎?且其裝發之際,監色輩惟意占便,初不騎船,看護無人,任他愆欠,興言及此,萬萬寒心。道伯守宰,苟能別般董檢,無或少有弛忽,則莫重壤賦,豈可拖久致縮,而認做尋常乎?特以令申之義,爲先三懸鈴,關飭於三南道臣,捧穀裝運監色領騎等節,一遵典式,而有不善事事之守令,則劃卽論勘,切勿饒恕之意,竝爲分付,何如?傳曰,允。
又以議政府言啓曰,新除授黃海監司尹宇善,方在東營任所矣。今若上來肅命,則自費多日,曠務可悶,且接壤之界,許其從便,多有已例,待交龜,使之除朝辭赴任,何如?傳曰,允。
又以議政府言啓曰,卽見平安監司金永壽,兵使李鍾健,義州府尹金綺秀狀啓,則憲書齎咨官帶來犯越罪人李魯日,連次取招,而參情究跡,恐不無惟輕,具格嚴囚,以待朝家處分爲辭矣。邊禁至嚴,有犯無赦,自是邦憲之攸著,而此與無端冒越,有異,且其身病滯留,情固可矜,腰脾漏失,勢或似然。今玆惟輕之論,恐合審克之義,在囚罪人李魯日,嚴刑島配事,分付。將此事由,令槐院撰咨入送,何如?傳曰,允。
以吏曹言啓曰,禮曹啓下關據,范淑儀喪,棺槨價木綿,當爲輸送,而東園板壹部輸送事,命下,則棺槨價不爲上下,曹例定式,故依定式置之之意,敢啓。傳曰,知道。
又以弘文館言啓曰,新除授副應敎鄭誾朝,卽爲牌招察任,何如?傳曰,允。
又以弘文館言啓曰,新除授應敎宋道淳,時在忠淸道懷德地,校理李弼鎔,時在京畿高陽地,修撰林永相,時在忠淸道全義地,經筵入番事緊,請竝斯速乘馹上來事,下諭。傳曰,竝許遞。
又以奉常寺都提調·提調意啓曰,各陵園止朝祭享所用藥果煎造後,進上看品藥果二十立,依定式封進之意,敢啓。傳曰,知道。
又以禁衛營言啓曰,本營千摠金東奭·金炳虎,騎士將李熙城·姜在恒,俱有身病,勢難察任,竝改差,何如?傳曰,允。
又以禁衛營言啓曰,本營千摠騎士將,今當差出,而擬望之人乏少,外任竝擬,何如?傳曰,允。
又以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
又以御營廳言啓曰,本廳千摠金泰享,騎士將申鶴熙·韓鎭璜·申斗永,俱有身病,勢難察任,竝改差,何如?傳曰,允。
又以義禁府言啓曰,卽接月令醫員趙宜默手本,則以爲時囚罪人林淳憲,素患疝積,又添毒感,目下症形,實爲危劇云。罪人病勢如此,則一邊保放,一邊草記,載在法典矣。林淳憲姑爲保放之意,敢啓。傳曰,知道。
忠淸道幼學趙得年等,伏以上有大德之君,然後下有大德之臣,明良際會,治成而制定,故古之聖王,莫不以崇德象賢,爲急先務也。苟其人也,得位行道,則致其君於堯·舜之君,使斯民爲堯·舜之民,其功烈,炳如日星,如天地終始,窮而在下,則固守林樊,終身樂道,表準乎一世,師宗乎百代。斯道由是而闡明,綱常由是而扶持。道尊學備,進退窮達,自無間然,於是乎崇報之典,行於祀賢,在昔周公之告成王曰,紀功宗以作元祀者,豈非報德酬功永世不忘之至意也歟。臣等亦化育中物也,同得秉彝之天,粗識義理之分,全昧怵畏之義,自犯瀆撓之罪,以請書院竝復之意,抗章叫閽,已多日矣。及伏奉批旨,有若曰,此非遽施之事,臣等竊伏念立院行祀,國之重典也,有非可遽議遽行之事。然猗歟我列聖朝崇儒重道,靡不用極,而在殿下繼述之道,亟下許復之命,則輕重規度,自與新創院宇之制,相去遠矣。有何急遽難施之事乎?且尊賢,有國之盛典也,復院,今日之急務也。嗚呼,一自停享之後,士趨不正,民志不固,邪妄浮虛,式日斯與,正直剛方,掃地無餘。若不及今復設,玩揭以度,則將來之憂,有不可勝言者矣。然則復院一事,是謂當急而不可緩者矣。若於今日,兪音一下,則院宇結構之方,春秋享祀之節,當自士林中,瀾確議定,有非國家之攸憂也。伏願殿下,淵然深思,特下諸書院竝復之命,則深山窮谷,跛躄暗聾,庶皆蹈舞於化育之中,爲天祈永,爲邦遵和之本,復有加於此者乎?此非臣等一人之言,卽擧國公共之論,惟殿下垂察焉。臣等無任云云。省疏具悉。不必煩瀆如是,爾等退修學業。
上在昌德宮。停常參·經筵。
初昏所見彗星,爲雲氣所蔽,終不得看候。
藥房提調朴齊寬,副提調李喬翼啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候何如?王大妃殿氣候何如?中宮殿氣候何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
趙臣熙啓曰,右副承旨韓圭卨,今日不爲仕進,卽爲牌招,何如?傳曰,允。
又啓曰,同副承旨李萬稙,時在京畿永平地,斯速乘馹上來事,下諭,何如?傳曰,許遞,前望單子入之。
又啓曰,前望修正,何等審愼,而臺諫前望中,成歡察訪王彦商,誤以副司果書之,致勤下詢,臣之矇然捧入,不勝惶悚,而當該吏曹堂上,不可無警推考,何如?傳曰,允。
傳于韓圭卨曰,親軍監督,自當承接擧行,而不可無將領,左右營各兵房一員,前營正領官二員,依各營中軍例,以曾經亞將差出,前營副領官二員,自營將至梱帥擬差,左右營領官一員,自參上至堂上三品擬差,前營參領官二員,堂下正三品以下擬差。
親軍左營,以李奎奭爲兵房。
親軍右營,以申奭熙爲兵房。
親軍前營,以李敎獻爲左正領官,尹錫五爲右正領官,李鍾觀爲左副領官,李奎曾爲右副領官。
親軍前營,左參領官單申從均,右參領官單李駿漢。
傳于韓圭卨曰,雖非親政,注書依例陞六。
傳于韓圭卨曰,皇朝人子孫·忠臣淸白吏子孫·西北松都人·落仕最久人,各別收用事,分付兩銓。
傳于韓圭卨曰,玉堂竝許遞,今日政差出。
傳于韓圭卨曰,臺諫竝許遞,今日政差出。
傳于韓圭卨曰,在外敦寧都正許遞,今日政差出。
傳于韓圭卨曰,呈告弘文提學·同春秋·泮長許遞,今日政差出。
傳于韓圭卨曰,今日遷轉守令未準朔,勿拘常格,通融擬入。
李寅璧陞六代,以金龜燮爲假注書。
愼奎晠陞六代,以金鎭懿爲假注書。
傳于韓圭卨曰,金浦郡守之代,副護軍金炳基除授。
吏曹,金浦郡守單金炳基除授事,承傳。
李漢永啓曰,明日傳香,禮房承旨,當爲齋宿,右承旨閔泳韶,卽爲牌招,何如?傳曰,允。
承旨前望單子入之,朴鳳彬落點。
吏曹啓曰,本曹開坼坐起時,考見諸道褒貶啓本,則陜川郡守金龍鎭,以剛亦當勉爲目,樂安郡守李肯漢,以何多浮謗爲目,洪川縣監徐夏淳,以弊最爲目,龍安縣監鄭日愚,以文士疎脫猾吏偸弄爲目,鰲樹道察訪白珍爕,以矒不覺察爲目,俱宜置下考,置諸中考,殊無嚴明殿最之意,三道道臣,竝推考警責。陜川郡守金龍鎭,樂安郡守李肯漢,洪川縣監徐夏淳,龍安縣監鄭日愚,鰲樹道察訪白鎭爕,竝罷黜,何如?傳曰,允。
兵曹啓曰,宣傳官安鼎玉,以其病難供職,呈狀乞遞,五衛將韓衡履前任尙州營將,吳鼎鉉前任黃海監營中軍,朴文會前任全羅監營中軍,俱在任所,上來間該廳番次苟艱云,新除授全羅左水虞候崔錫遠,母年今爲七十七歲,法不當遠離赴任之望,呈狀乞遞矣。虞候之親年七十五歲以上者,許遞其任,載在法典,竝改差,何如?傳曰,允。
又啓曰,宣傳官金應模,以其病難供職,呈狀乞遞,改差,何如?傳曰,允。
又啓曰,坼見諸道褒貶啓本,則黃海前水使李圭鶴啓本中,龍媒僉使朴世麟,以防海且嚴爲目,平安監司金永壽啓本中,老江僉使金世煥,以漁有防汍固圉是務爲目,兵使李鍾健啓本中,安義僉使朴寅洙,以小心做去政亦無瑕爲目,林土別將李薰應,以到防屬耳毁譽無聞爲目,兵使具駿鉉啓本中,西北僉使崔錫枝,以到防未幾姑無毁譽爲目,潼關僉使金守貞,以鎭本少事新到無擾爲目,俱宜置中考,而置諸上考,江原前監司尹宇善啓本中,越松萬戶安永植,以小防無事搜討而已爲目,慶尙監司趙康夏啓本中,鳥嶺別將朴東漢,以第一南關巡哨不懈爲目,黃海兵使鄭雲翼啓本中,所己萬戶金膺浩,以先察嶺禁知所先務爲目,全羅兵使徐光復啓本中,金城別將尹善浩,以修築繕械宜盡其誠爲目,右水使閔京鎬啓本中,於蘭萬戶金奎載,以邊事莫嚴職守克勤爲目,梨津萬戶金秉宜,以秉心也公做事也勤爲目,馬島萬戶金景郁,以勤於瞭望嚴於防守爲目,平安兵使李鍾健啓本中,幕嶺萬戶李天龍,以政旣無庇益察嶺阨爲目,吾老梁萬戶李枝屹,以數載鎭防始終靡懈爲目,則俱宜置下考,而置諸上考,殊無嚴明殿最之意,各該道帥臣,竝推考警責,龍媒僉使朴世麟,潼關僉使金守丁,老江僉使金世煥,西北僉使崔錫枝,安義僉使朴寅浩,林土別將李薰應,竝中考施行。越松萬戶朴寅洙,所己萬戶金膺浩,於蘭萬戶金奎載,幕嶺萬戶李天龍,竝下考施行。梨津萬戶金秉宜,馬島萬戶金景郁,吾老梁萬戶李枝屹,金城別將尹善浩,島嶺別將朴東漢,竝純是貶語,其不職可知,罷黜,何如?傳曰,允。
又啓曰,同知中樞府事徐光鼎·任衡準,訓鍊都正柳鼎魯,兼訓鍊都正白樂薰,宣傳官李燾增,內禁衛將崔致永,兼司僕將尹錫莘,羽林衛將具光植,五衛將柳錫綸·韓奎東·安敬煥·金鎭默,忠翊衛將金鳳熙,忠壯衛將閔德顯,景福宮衛將洪錫羲,慶熙宮衛將李性淳·梁義永,文臣兼宣傳官李瑞永,部將金容翰,守門將金基慶·閔泳泰·金然宗,俱以病難供職,呈狀乞遞,新除授全羅左水使洪在愼,素患痰癖之症,一倍添劇,萬無赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
吏曹啓曰,禮曹正郞朴寅煥,成均典籍宋琯玉·李敏英·李周璜·吳榮鐸·金澤烈·王濟肯,軍器寺判官崔浩顯,俱以身病,呈狀乞遞,改差,何如?傳曰,允。
都政。吏批,兼判書金炳始進,參判趙秉世牌招不進,參議李宅應進。以吏批言啓曰,參判趙秉世,令政院牌招,以爲同參政事,何如?傳曰,允。
以李鼎漢爲監察,李文淵爲任實縣監,尹昌爕爲古阜郡守,尹弼炳爲結城縣監,李秉勉爲龍安縣監,典籍單白時洽。
吏批啓曰,江華府判官今當差出,而本府以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
以李珉應爲司饔主簿,尹翼濟爲康陵令,金永順爲永陵令,李鶴年爲陜川郡守,李承耆爲江華判官。
吏批啓曰,大邱都護府判官,今當差出,而本府以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。
又啓曰,公州牧判官,今當差出,而本州以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
又啓曰,典獄署主簿玄祖愚,受由過限不上來,成均館直講南浹,除拜過限未肅拜,竝改差,何如?傳曰,允。
以趙昌鎬爲掌樂主簿,金秀藎爲健陵令,李膺愚爲大邱判官,金升集爲公州判官,孫景憲爲昆陽郡守,李敏翊爲監察,金台濟爲顯隆園令,朴世秉爲金海府使,洪祐慶爲淸道郡守,尹泰昌爲洪川縣監,趙昌鎬爲司饔主簿,李鎬奭爲司饔僉正,李直溥爲漢城主簿,金容培爲睿陵令,朴準祥爲長鬐縣監,朱雲煥爲掌樂主簿,李敎英爲尙衣主簿,李承喜爲孝昌園令,李寅兢爲平市主簿,閔俊鎬爲端川府使,金奎應爲泰陵令,黃浩直爲順陵令,權仁國爲密陽府使,金奎升爲永川郡守,具東奭爲草溪郡守,沈宜平爲漢城判官,洪秉均爲孝陵令,宋在和爲高城郡守,尹瑗爲鎭安縣監,李敎承爲宗廟令,成鍾永爲社稷令,曺錫輿爲弘文提學,李直溥爲刑曹佐郞,成冕鎬爲漢城主簿,李啓夏爲稷山縣監,趙鍾禹爲翼陵令,趙秉世爲同春秋,尹敎昌爲漢城主簿,李敎承爲徽慶園令,成冕鎬爲工曹佐郞,丁喜爕爲禧陵令,張柱衡爲敦寧都正,李秉翼爲宗廟令,朱雲煥爲昭慶園令,趙禧永爲丹陽郡守,韓鎭庠爲寧陵令,李昌烈爲蔚珍縣監,徐載琬爲掌樂主簿,李海昌爲漢城主簿,丁理爕爲慶山縣監,金聖鎬爲工曹正郞,沈相哲爲司饔判官,徐載琬爲監察,宋秉琮爲典牲主簿,朴履韶爲宗府主簿,尹敎正·金亮鉉爲掌樂主簿,姜羲元爲尙瑞主簿,金膺模爲樂安郡守,張鳳鎭爲嘉山郡守,金亮鉉爲漢城主簿,姜羲元爲監察,李徽膺爲臨陂縣令,方漢初爲連源察訪,金商玉爲軍器判官,成漢永爲平市令,崔光在爲典設別提,鄭有恂爲長興主簿,韓鍾源爲典獄主簿,金五鉉爲淮陽府使,南世祐爲平市主簿,朴履陽爲掌樂主簿,王夔修爲尙瑞主簿,尹尙學·趙秉聖爲典籍,李政翼爲引儀,洪泰彦爲兼引儀,金台爀爲德陵直長,李瑞永·朴岐勳爲典籍,金礪永爲義陵奉事,愼奎晠·李寅璧爲典籍,韓錫綏爲監察,吳俊泳爲大司憲,朴齊敎爲大司諫,金完秀爲大司成。
吏批啓曰,玉堂多窠,今當差出,而擬望之人乏少,相避竝擬,何如?傳曰,允。
又啓曰,繕工監假監役官秉秉殷·李元植·金健植,昭寧園守奉官白冕行,俱以身病,呈狀乞遞,竝改差,何如?傳曰,允。
又啓曰,安東府使趙秉鎬戶奴呈狀內,矣上典親病沈重,萬無還官之望云,其親病旣如此,則有難强令還任,改差,何如?傳曰,允。
又啓曰,軍器寺判官金商玉,以其身病,呈狀乞遞,改差,何如?傳曰,允。
以金在容爲應敎,鄭寅興爲副應敎,白奎洙爲執義,嚴胄永爲司諫,李相翼爲刑曹正郞,李漢承爲公事官,池錫永爲典籍,尹泰駿·魚允中·朴弘壽爲同經筵,申岐朝爲興德縣監,洪晉游·李明源爲掌令,龐友亮爲監察,愼奎晠·池錫永爲持平,尹吉炳爲公事官,李大稙爲獻納,閔啓鎬·趙秉聖爲正言,李正燁爲典籍,金世基·南濟元爲校理,金弘祖爲監察,林永相爲兵曹正郞,金寅植·李軒卿爲副校理,金哲根爲安東府使,金演壽爲定州牧使,劉應祚爲監察,沈遠彬·宋圭元爲修撰,柳爲慶興府使,鄭在晉爲扶安縣監,閔泳商爲右尹,李晚容·李鳳德爲副修撰,睦承錫爲順興府使,洪鍾協爲洪原縣監,崔亨晉爲監察,李敏英·魏鍾謙爲典籍,金寅熙爲自如察訪,白時洽爲幽谷察訪,李淳永爲監察,高永錫爲禮曹正郞,吳鎭泰爲承文判校,韓景爀爲直講,具星喜爲吏曹佐郞,朴斗杓爲工曹正郞,朴寅煥爲奉常僉正,孫德煥爲成歡察訪,李龍鎰爲鰲樹察訪,崔英煥爲軍器判官,朴淇鍾爲兵曹佐郞,兼春秋單朴斗杓,以金炳穆·鄭揆朝·鄭顯五爲假監役,韓俊鉉爲義陵參奉,黃義麟·洪禧錫爲假引儀,辛鴻集爲順康園守奉官,金聲謨爲昭寧園守奉官,兼忠勳都事單柳淳永,崇仁殿直長單鮮于燧,崇靈殿直長單申錫元,崇仁殿參奉單李鍾游。
兵批,兼判書閔泳緯進,參判兪晚源病,參議尹致和入直進,參知金宗漢替直。以李載鳳爲知訓鍊,韓衡履·吳鼎鉉·朴文會爲五衛將,金思翊爲全羅左水使,金楨根爲尙州營將,鄭永澤爲三陟營將,李敎性爲廣州中軍,李載駿爲江原中軍,趙羲完爲北虞候,金光默爲大興僉使,吳益泳爲同知,洪用觀爲左翊衛,鄭選朝爲右翊贊,王謹鎬爲忠淸兵虞候,李周赫爲全羅兵虞候,李萬翼爲右衛率,申佐熙爲訓鍊判官,朴炳容爲仁遮萬戶,柳錫衡爲同仁萬戶,金宅性爲黃拓坡萬戶,金炳道爲同知,禹冀鼎爲訓鍊正,金膺模爲宣傳官,金演夏爲訓鍊僉正,金潤渶爲全羅中軍,徐載豊爲內禁將,鄭弘采爲羽林將,李奎會爲宣傳官,李秉斗爲訓鍊僉正,李聖烈爲左副率,李圭泰爲宣傳官,趙秉應爲兼司僕將,白性基·李敎敏爲宣傳官,成載羽爲黃海中軍,閔泳駿爲曹司衛將,趙載五爲中樞經歷,許爲訓鍊僉正,安敬煥爲全羅中軍,李鉉儀爲全羅右水虞候,崔鶴圭爲同知,閔庠植忠翊將,孫觀遠·李洪來爲訓鍊判官,劉燦爲加德僉使,李容學爲忠翊將,李允儀爲忠壯將,李敏集·李宗鎬爲訓鍊副正,金濟一爲全羅中軍,金永秀·金騎龍爲五衛將,申正熙爲宣傳官,李友魯訓鍊主簿,朴泰璇爲全羅左水虞候,尹在性爲忠翊將,趙載明爲中樞都事,洪在宣爲訓鍊主簿,吳熙善爲全羅中軍,李鍾煥爲〈坡〉知僉使,申命泝·愼應萬爲五衛將,具春書爲訓鍊僉正,蔡鼎默爲禁衛哨官,洪在倫爲全羅中軍,禹昌在爲加德僉使,黃元植爲彌助項僉使,辛鍾聞爲古今島僉使,禹昌培爲德積僉使,申昌熙爲吾叉浦僉使,吳漢龍爲龍媒僉使,權在燦爲許沙僉使,洪昌潤爲於蘭萬戶,金瀧爲永登萬戶,陳景斗爲金城別將,禹昌基爲五衛將,洪昌植爲景福將,李鎬悳爲部將,許在瓚爲守門將,金明麟爲全羅中軍,郭定坤爲忠翊將,徐相說爲忠壯將,李宗鎬爲宣傳官,李敎錫爲中樞經歷,吉鳳順爲老江僉使,李昞宇爲全羅中軍,全永懋爲安義僉使,金聖洙爲助羅浦萬戶,金榮礪爲德津萬戶,金順基爲島嶺別將,李敎文爲五衛將,金支善爲慶熙將,閔泳哲爲部將,金庸德爲守門將,申昌熙爲全羅中軍,沈宜弘爲訓鍊都正,李吉善爲忠壯將,許鋏爲五衛將,玄學奎爲守門將,金重孝爲全羅中軍,鄭弼默爲忠翊將,安厚善爲忠壯將,李奎演爲訓鍊副正,李明鉉爲訓鍊判官,李彰烈爲禁衛哨官,金奎東爲碧團僉使,金得信爲天摩僉使,金寬植爲鉢浦萬戶,崔永錫爲豊山萬戶,錢鍾祿爲金島別將,沈宜豊爲同訓鍊,金震福爲五衛將,金中植爲文兼,金應植爲守門將,白命圭爲全羅中軍,李昌祿·車鳳九爲五衛將,金商浩爲景福將,金晉熙爲部將,康敬淳爲守門將,金永奎爲五衛將,權昺洙·金秉倫·孫秉浩爲守門將,鄭鎭禧爲全羅中軍,金鳳熙爲忠翊將,閔德顯爲忠壯將,李啓善爲宣傳官,權鍾奭爲訓鍊僉正,林廷學爲全羅中軍,白益元爲西林僉使,李炳基爲乶下僉使,林演爲所己萬戶,羅承祚爲鳥島萬戶,全仁常爲黑山島別將,李台東·康洛基·朴基亨爲五衛將,安鴻翊爲守門將,朴準國爲全羅中軍,朴齊弘·金麟昇爲五衛將,沈相元爲部將,張轍植爲守門將,許鋏爲全羅中軍,金泰觀爲摠戎哨官,朴承補爲加德僉使,金和鍵爲麟山僉使,朴羲協爲豊山萬戶,胡永得爲林土別將,金履祜爲五衛將,安正仁爲慶熙將,張好民爲全羅中軍,李東植爲幕嶺萬戶,朴仲燁爲吾老梁萬戶,李恒魯·李承楨爲訓鍊僉正,張龜澤爲訓鍊主簿,權必善爲部將,白致邦爲守門將,金憲周·朱寅爕爲五衛將,林貞鎭·朴性寬·辛琦錫爲守門將,高永周·金斗京爲五衛將,趙載禎爲慶熙將,李鍾奭爲部將,林東鉉爲守門將,李鶴來·金鼎炫爲訓鍊僉正,金基台爲中樞都事,李錫禹爲訓鍊判官,金履祜爲全羅中軍,金秀鉉爲潼關僉使,金采榮爲西北僉使,曺羾振爲梨津萬戶,李裕信爲越松萬戶,金鍾聲爲首陽別將,吳大鎭·趙載慶爲五衛將,金相益爲景福將,鄭斗永爲部將,崔翊亨爲守門將,李晚宇·李敏性爲訓鍊判官,河錫洛爲守門將,李承禎摠戎哨官,李完耆爲五衛將,金道成·崔大鉉爲守門將,洪祐永爲全羅中軍,姜敏會爲同知,辛錫殷爲僉知,洪在豪爲訓戎僉吏,全亨湜爲安義僉使,白志雲爲劍山別將,李根興·魚秉玩·李根琮爲訓鍊僉正,李秉憲·李敎榮爲訓鍊主簿,金舜暻爲五衛將,高容默爲慶熙將,李能夏爲部將,李健爲守門將,姜文元爲全羅中軍,任麟鎬·趙健夏爲訓鍊判官,金應稷爲右捕從,金秉燮·南宮泳爲禁衛哨官,秦禎益·金義錫爲五衛將,白仁洪爲慶熙將,方秀權爲部將,崔陽源爲守門將,梁性煥爲訓鍊僉正,尹奎善爲訓鍊主簿,李徹熙·吳元泳爲部將,姜鎭宇爲守門將,車濟欽爲五衛將,金柱顯爲景福將,林章伯爲慶熙將,洪淳明爲守門將,崔敬善爲薪島僉使,盧炳稷爲中樞經歷,李鍾謙爲訓鍊僉正,許樟爲中樞都事,李善永爲訓鍊判官,邊徹圭爲摠戎把摠,柳敦秀爲宣傳官,裵榮樂爲中樞都事,龐友亮·金宜秀爲訓鍊主簿,鄭逵一爲守門將,李基赫爲兼訓鍊都正,李勛卿爲文兼,安宅舜爲湖營哨官,金斗京爲全羅中軍,韓敏敎爲盛鳳別將,趙羲轍爲同知,李命夏爲僉知,金龍完·金性基爲慶熙將,尹龜善爲守門將,李浩增·趙顯吉爲五衛將,李淳鶴爲景福將,殷處榮·李俊奎爲慶熙將,趙萬基爲慶福將,申復均爲宣傳官,全在奭·朴輔景爲訓鍊主簿,尹弼永爲守門將,朴曾洙·李寅源爲五衛將,池明重爲慶熙將,梁性煥爲宣傳官,李命憲爲守門將,申商雨爲訓鍊僉正,片相五·金顯益·吳顯準爲守門將,韓圭東爲全羅中軍,韓敎序爲五衛將,朴載坤爲景福將,金泓基·尹啓煥爲慶熙將,宋秉俊爲守門將,金祥鎭爲摠衛哨官,李完泰爲守門將,李根爲宣傳官,李公烈·李原宇·朴瑨圭·鄭在圭·金永圭爲守門將,李奎邦爲南道參軍,訓鍊判官金宏均,主簿朴龍來·朴鳳植·申錫麟以上減下。
傳曰,望筒遲滯之吏·兵判推考。
以李承業爲訓鍊判官加設,張世鶴·金宗源·梁在德爲主簿加設,同知單金潤錫,僉知三單孟浩瑢·兪達源·金炳穆,訓鍊主簿單金榮礪,判官加設三單徐載斗·洪澤厚·具然泰,僉知加設二十單李容三·李容植·李建鎔·趙璟顯·李晳鎬·安轍承·李秉勳·李奎春·李冕珪·鄭明源·李亮烈·李學承·宋龜浩·權東鎭·趙羲誾·黃憲周·高鎭赫·崔星煥·金鍾呂·柳東根,判官加設四單陳芳·愼濟遠·金漢根·秋敎臣,主簿加設單朴世根,三陟營將鄭永澤,廣州中軍李敎性,江原中軍李載駿,北虞候趙羲完,大興僉使金光默,以上今加折衝加資事,承傳。訓鍊副正加設二單金應模·申復均,五衛將加設單徐泰成·朴奉夏·徐浩成·朴和燮·金履麗·尹成玉·太敬玉·金瑞泓·朴智權·千壽民·朴晚馨·崔昌孝·全宇永·宋致榮·朴基敦·千得龍·李弼世·朴夏鉉·李敏龜·金道春·金鍊百·金章運·金俊模·朴鳴珏·邊俊和·李基豊·尹佐鉉·金順益·姜茂榮·李瓚儀·金正鏞·林命柱·李德昌·徐有成·全寬錫·金潤九·李祉業·趙鎭永·朴聖準·金明植·金容九·高文植·姜元吉·李宜·彭永奎·李秉喜·劉信赫·崔弘基·崔之謙·趙敬權·金春榮·金鎭泰·朴永奭·金東郁·田在英·金泰重·李鍾淵·金驥浩·梁兌洙·朴敏植·潘衡植·李元豊·廉行惇·韓始烈·金愚炫·李箕鉉·鄭錫祜·高光錫·鄭雲澤·韓啓勳·金鳳來·金學允·梁淳奎·宋鍾洙·廉秉弼·金載綺·崔處勳·朴善慶·崔益贊·崔容九·林相茂·李東煥·金源兌·梁光錫·吳基周·黃鎭恒·許爀·徐光植·兪鎭煥·洪福吉·金學善·鄭海聲·朴鳳九·裵東允·朴海鎭·金基潤·李鳳儀·宋日澤·李集龜·徐淳成·吉漢英·廉行元·趙致夏·扈有素·魚得瑗·丁學誠·李晚豊·禹昌駿·李昇均·盧相淳·孫敎鎭·金和鍵·河達洪·張斗寅·李麟顯·金學基·金希鎭·李敬欽·孫應冕·朴㳆成·千萬鎭·李應秀·李孝相·孟喜信·金憙錫·金亨植·丁大暎·白東淳·都庠坤·白黼炯·安光澤·金順基·金永敦·柳明浩·黃灒·鄭基泰·劉泰喜·金弼鉉·康洛基·高命祚·李應淵·尹濟完·咸光周·鄭鎭泰·尹相龍·鄭潗·張潤明·尹泰鎬·高龍鎭·尹德賢·田啓煥·朱羽鉉·池祥龍·柳茂煥·徐應浩·黃違澧,高嶺僉使單張錫容,副司果張鳳鎭·尹光軾·李奎卨·麻斗元·李左用·金濟容·金學容·李熙德·李弼新·李正鎬·金道誠·蔡相默,已上竝單付。傳曰,守令·邊將初仕人,皆明日待令。
上在昌德宮。停常參·經筵。
初昏以後,游氣往來,所見彗星尾跡極度,不能詳察。
大殿·大王大妃殿·王大妃殿·中宮殿,軍國衙門·內閣·政院·玉堂·朝廷二品以上·六曹堂上,除夕問安。答曰,知道。
世子宮·世子嬪宮,軍國衙門·內閣·政院·玉堂·春坊·朝廷二品以上·六曹堂上,除夕單子問安。答曰,知道。
韓圭卨啓曰,明日正朝望闕禮,依例爲之之意,敢啓。傳曰,知道。
又啓曰,今日正朝望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
傳于韓圭卨曰,傳香承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
韓圭卨啓曰,臣圭卨,今日正朝望闕禮習儀進去下直之意,敢啓。傳曰,知道。
傳于趙臣熙曰,守令入侍。
傳于韓圭卨曰,明日出宮門路,以協陽門爲之。
傳于韓圭卨曰,發遣吏郞,諸執事淸齋與否,摘奸以來。
以司謁口傳下敎曰,星壇淸道,中軍代行。
趙臣熙啓曰,同副承旨朴鳳彬,時在忠淸道公州地,斯速乘馹上來事,下諭,何如?傳曰,許遞,前望單子入之。
承旨前望單子入之,李敎榮落點。
以耆老所守直假官金均興拿處傳旨,傳于趙臣熙曰,特爲分揀。
議政府公事官單白樂亨·尹秉憲。
閔泳韶,以議政府言啓曰,習儀隔日,未付軍職人,令該曹口傳付軍職,使之參班,何如?傳曰,允。
又以奎章閣言啓曰,明日卽書香閣朔奉審日次,臣進諸擧行之意,敢啓。傳曰,知道。
又以弘文館言啓曰,校理金世基,時在江原道原州地,南濟元,時在京畿積城地,副校理金寅植,時在楊州地,修撰宋圭元,時在陽城地,副修撰李鳳德,時在全羅道全州地,經筵入番事緊,請竝斯速乘馹上來事,下諭。傳曰,竝許遞。
又以侍講院言啓曰,取考本院日記,王世子限十一歲前會講,依已例勿爲取稟事,曾在庚辰年,草記允下矣。明年則似當依例擧行,而正月初二日,乃是會講日次,取稟之意,敢啓。傳曰,知道。
又以侍講院言啓曰,卽接翊衛司所報,則來正月初一日王世子座堂受賀敎是時,本司當爲全數陪衛,而左司禦李淵翼,合三呈旬,無以備員云,何以爲之?敢稟。傳曰,司饔僉正李鎬奭,令該曹口傳相換。
又以成均館行大司成意啓曰,每於歲末,圓點儒生準點,別單書入事,曾有定式矣。依定式當年條準圓點儒生,別單書入之意,敢啓。傳曰,知道。
趙臣熙,以親軍左營言啓曰,右哨哨官愼濟遠,使酒營中,擧措駭妄,爲先決棍汰去之意,敢啓。傳曰,知道。
又以禁義府言啓曰,兼監牧官宣沙浦僉使孫海滄,拿問處之事,傳旨啓下矣。孫海滄時在任所,依例發遣府書吏,交代後拿來,何如?傳曰,特爲分揀。
忠州牧使閔應植疏,略曰,第念本州之爲邑,背嶺控湖,三南之要衡也,一道之根基也。往昔成敗之蹟,雖不必言,近日獻愾之風,尙有可觀,而彈丸孤堞,半爲䫝圮,數百砲軍,擧皆疲癃,便若一座空城矣。方欲增設兵砲,日夜鍊習,修築城郭,陰雨備豫,不無愚迷之方略,而究竟難辦者,錢與穀也。籌其所入,則倒傾廩捧,不能爲萬一之補。伏乞將臣之疏辭,下詢廟堂,臣音若不甚虛妄,亟垂措畫,則丁勇抽抄之制,餉需磨鍊之節,追當論報廟堂,方便裁處,以爲保障之效。臣無任云云。省疏具悉。所陳實合時宜,疏辭令廟堂,從長稟處。
判敦寧閔泳穆疏,略曰,卽伏聞臺諫前望,有所錯誤,喉院請推該堂,以此單修正,在臣掌銓之日,惶恐現告矣。班簿名歷,不過銓家末務,而昏不事事,奏御失審,溺職之愆,久而愈著,烏敢以薄警自倖,不思所引伏乎?伏望亟勘臣當勘之罪,以警具僚焉。臣無任云云。答曰,省疏具悉。不必如是爲引,卿其勿辭行公。
兼吏曹判書金炳始疏曰,伏以臣纔行大政,瘡疣畢露,孤負委寄之隆眷,遂失想望之群情,退伏訟愆,靜俟物議,卽伏聞日前臺諫前望,有所錯誤至有喉院問備,臣之昏懵不審,無所逃罪。苟能隨事檢攝,豈有此疎忽,而旣未照察於入徹之際?何可推諉於修正之時,晏然自居?若無所關涉乎?滿心惶恧,短章自劾,伏乞聖明,遄賜威罰,以爲溺職者戒焉。臣無任云云。答曰,省疏具悉。此不必如是爲引,卿其勿辭行公。
癸未十二月三十日□時,上御重熙堂。守令初仕人入侍時,以下缺。郞廳盧台鉉,日記廳堂上金宗漢。