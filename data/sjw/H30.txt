上在昌德宮。常參·經筵,以代理停。
社稷祈穀大祭經宿後,王世孫遣宮官口傳問安。答曰,知道。內閣·政院·藥房·春坊口傳問安。答曰,知道。行祭後,王世孫遣宮官口傳問安。答曰,知道。內閣·政院·藥房·春坊口傳問安。答曰,知道。大駕詣宗廟,入齋室後,王世子板位問安。答曰,知道。王世孫遣宮官口傳問安。答曰,知道。內閣·政院·玉堂·藥房口傳問安。答曰,知道。王世子入齋室後,王世孫遣宮官口傳問安。答曰,知道。內閣·政院·藥房·春坊口傳問安。答曰,知道。展拜後,王世子板位問安。答曰,知道。王世孫遣宮官口傳問安。答曰,知道。內閣·政院·玉堂·藥房·春坊口傳問安。答曰,知道。王世子展拜後,王世孫遣宮官口傳問安。答曰,知道。內閣·政院·藥房·春坊口傳問安。答曰,知道。仍詣永禧殿,入齋室後,王世子板位問安。答曰,知道。王世孫遣宮官口傳問安。答曰,知道。內閣·政院·玉堂·藥房口傳問安。答曰,知道。王世子入齋室後,王世孫遣宮官口傳問安。答曰,知道。內閣·政院·藥房·春坊口傳問安。答曰,知道。展拜後,王世子板位問安。答曰,知道。王世孫遣宮官口傳問安。答曰,知道。內閣·政院·玉堂·藥房口傳問安。答曰,知道。王世子展拜後,王世孫遣宮官口傳問安。答曰,知道。內閣·政院·藥房·春坊口傳問安。答曰,知道。王世子祗迎入幕次後,王世孫遣宮官口傳問安。答曰,知道。內閣·政院·藥房·春坊口傳問安。答曰,知道。仍詣景祐宮展拜後,王世子板位問安。答曰,知道。王世孫遣宮官口傳問安。答曰,知道。內閣·政院·玉堂·藥房口傳問安。答曰,知道。王世子展拜後,王世孫遣宮官口傳問安。答曰,知道。內閣·政院·藥房·春坊口傳問安。答曰,知道。王世子祗迎入幕次後,王世孫遣宮官口傳問安。答曰,知道。內閣·政院·藥房·春坊口傳問安。答曰,知道。還內後,王世子板位問安。答曰,知道。王世孫遣宮官口傳問安。答曰,知道。內閣·政院·玉堂·藥房口傳問安。答曰,知道。王世子還內後,王世孫遣宮官口傳問安。答曰,知道。內閣·政院·藥房·春坊口傳問安。答曰,知道。
趙冀永達曰,明日常參,取稟。令曰,停。
徐英淳啓曰,司僕寺內乘來言,捲簾毛帳取稟,傳曰,捲三面,毛帳爲之。
傳于李奎鉉曰,判府事南公轍內外,右議政鄭晩錫,令該曹,歲饌外食物衣資加送,仍令存問以來,故領議政金致仁妻李氏,故領議政徐龍輔妻朴氏,故右議政林漢浩妻李氏,故晉安君彦植妻愼氏,竝依昨年例擧行。
趙冀永,以奎章閣言啓曰,奉謨堂,每年孟春孟秋,涓吉展拜事,載在閣志矣。今春展拜吉日,以何間推擇乎?敢稟。傳曰,王世子代行磨鍊。
趙冀永,以奎章閣言達曰,景慕宮望廟樓,今朔奉審,無頉之意,敢達。令曰,知道。
趙冀永,以奎章閣言啓曰,箋文封進,事體甚重,而原任直閣水原留守朴周壽,今此正朝箋文,不爲封進,誠極未安。從重推考,何如?傳曰,允。
又以禮曹言啓曰,景慕宮展謁,每於孟春孟秋取稟事,定式矣。今春展謁吉日,以何間推擇乎?敢稟。傳曰,望後擇入,儲慶宮展拜,一體磨鍊。
又以禮曹言啓曰,以景慕宮展謁取稟草記傳曰,望後擇入,儲慶宮展拜,一體磨鍊事,命下矣。吉日令日官朴周煥推擇,則今正月十六日爲吉云,以此日定行乎?敢稟。傳曰,依此日爲之。
又以禮曹言啓曰,今此景慕宮展謁,儲慶宮展拜出還宮時,王世子祗迎及隨駕之節,依例磨鍊乎?敢稟。傳曰,隨駕之節,依例磨鍊,祗迎置之。
以執義尹錫永牌不進罷職令旨,令于鄭知容曰,只推。
鄭基善,以吏曹言啓曰,卽接司僕寺牒報,則以爲,今此宗廟·永禧殿·景祐宮擧動時,本寺正,例爲進輿差備,而正未差之代,卽速差出,以爲差備擧行之地云。司僕寺正未差之代,口傳備擬以入,何如?傳曰,允。
吏曹口傳政事,以兪星煥爲司僕正。
趙冀永,以禮曹言啓曰,今此正朝諸道所封賀箋中,肅川府使李圭徹,雖非應封官,以別軍封箋矣,一體看審封入之意,敢啓。傳曰,知道。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
趙冀永,以禮曹言達曰,製述文臣年滿五十一歲,專經文臣四十一歲人員,竝依前例減下,別單書入,而睿覽官案,亦爲改修正以入之意,敢達。令曰,知道。
徐英淳,以兵曹言啓曰,今正月初五日,仁政門百官朝參日次,而宗廟春享大祭齋戒相値,在前如此之時,多有退行之例,當月內十一日,國忌齋戒相値,二十一日·二十五日,皆是應行之日,以何日定行乎?敢稟。傳曰,停。
勸農綸音。王若曰,咨爾八道·四都方伯居留曁郡縣守牧臣,咸聽予誥。迺者歲籥載新,月正元日,實維上辛,命元良虔秉珪祈穀于社,爰庸播告之修,以勖群牧,惟五稼萬民之命,五稼登萬民粒,五稼不登萬民餒,民食不足,君誰與足?若稽古昔,耒耨利而炎敎成,曆象明而堯化明,錢鎛庤而周業興,亦粵我家明農,擧籍田之禮,採農正之書。每歲孟春,誕敷十行之諭,以釐其成,天乃降康,國其永賴。肆予監于列祖成憲,宵旰不敢康,惓惓乎興鋤利甿,凡厥臣工,尙克體余心,用對揚我休命。噫,維彼庶民,其居蓬牖茅廬,其服短褐弊襫,其食糲飯菜羹,而夫里之征,調庸之稅,賣絲糶穀,醫眼瘡而剜心肉,哀我民將何賴活,永念民天,維農爲重。方今北陸送寒,東郊迎春,厥民將柝于野,咨爾托重一面,分釐百里。爾維親民之官,民之休戚在乎爾,尙不念哉?毋憚勞苦,相視原野,練土地之宜,審樹藝之法,董亞旅俶播種,罔有遺力,亦罔或違時,力不贍則樂土變爲汙萊,時或愆則嘉種不如荑稗,若有遊衣遊食不用力者,其害甚於蝝蝗。有司察之,轉而緣南畝,督振勸而無追擾,懋生聚而毋割剝,蠲徭薄斂,興利除害。凡農月常役,有妨弘務,無巨無細,一切罷省,俾各安業而樂生。孟子曰,百畝之田,勿奪其時,八口之家,可以無飢,此王道之本也。咨爾方伯居留守牧臣,勿謂年例,典聽予誥,尙愼旃哉?苟或不勤,民受其病,厥職以瘝,烏在其承流分憂責哉?國有常憲,予弗爾貸。右承旨鄭知容製進。
庚寅正月初一日子時,王世子詣社稷,祈穀大祭代行入對時,行都承旨鄭基善,行左承旨李奎鉉,右承旨鄭知容,左副承旨徐英淳,假注書金學性,記事官李肯愚·金大根,原任提學金履喬,原任直提學金鏴,原任直閣徐俊輔,直提學徐憙淳,檢校直閣徐萬淳,檢校待敎金興根,以次陪立。時至,相禮跪白外備,王世子具冕服,乘輿出大次,至西門外降輿。禮儀使跪請執圭,王世子執圭。禮儀使引王世子,入自西門,就拜位南向立。令于賤臣曰,作門把守之際,祭官出入,勿爲禁止之意,分付宣傳官,可也。賤臣承令出傳,軒架作,順安之樂,烈文之舞作。禮儀使贊請四拜,王世子行四拜禮。樂止,禮儀使引王世子,詣盥洗位,禮儀使贊請搢圭,王世子搢圭盥洗訖。禮儀使贊請執圭,王世子執圭。禮儀使引王世子,詣國社壇,陞自北陛,立神位前,登歌作,肅安之樂,烈文之舞作。禮儀使贊請搢圭,王世子搢圭。基善奉香,英淳奉爐,王世子三上香,仍行奠幣禮訖。禮儀使贊請執圭俯伏興,王世子執圭俯伏興。仍詣后土氏神位前搢圭,上香奠幣,如國社壇禮。次詣國稷壇神位前,如右禮。仍詣后稷氏神位前,又如右禮。禮儀使引王世子降復位,行初獻禮。禮儀使引王世子,詣國社尊所,登歌作,壽安之樂,烈文之舞作。禮儀使引王世子,詣神位前,禮儀使贊請跪搢圭,王世子跪搢圭。禮儀使贊請執爵獻爵,王世子執爵獻爵如儀。禮儀使贊請執圭俯伏興少退跪,王世子執圭,俯伏興少退跪。樂止,大祝進神位之右,跪讀祝文訖,樂作。禮儀使贊請俯伏興,王世子俯伏興。次詣后土氏·國稷壇·后稷氏神位前,皆如右禮。禮儀使引王世子·降復位。文舞退武舞進,軒架作舒安之樂,舞者立定。樂止,亞獻官·終獻官,以次行禮訖。禮儀使引王世子,詣飮福位,受爵受胙如禮訖。禮儀使引王世子降復位,贊請四拜,王世子行四拜禮,諸大祝進撤籩䇺。禮儀使贊請四拜,王世子四拜禮。禮儀使引王世子,詣望燎位望燎訖,禮儀使跪白禮畢。令曰,當該守僕,令攸司從重科治。出令旨禮儀使引王世子,出西門外。知容曰,享所擧行,敬謹何如,而第四位大祝吳致淳,撤籩䇺之時,擧措欠敬,事甚未安。所當重勘,而本院請推之外,無他可施之罰,何以爲之乎?令曰,下義禁府推考,可也。出擧條王世子步過北門外,乘輿還入齋室。令于賤臣曰,分付社稷提調,與諸享官,眼同撤饌,俾盡精潔,以存禮敬之意,可也。賤臣承令出傳。還宮時至,王世子改具遠遊冠·絳紗袍,乘輿出西挾門外。相禮贊請降輿乘輦,王世子乘輦,至舊光化門前路,王世子降輦步過。仍爲乘輦,至敦化門外,王世子乘輿,由東挾門入,至仁政門外。王世子降輿步過協陽門,仍爲乘輿,由建陽門·貳極門還內,諸臣以次退出。
庚寅正月初一日辰時,大駕詣宗廟展謁,仍詣永禧殿·景祐宮展拜入侍時,行都承旨鄭基善,行左承旨李奎鉉,右副承旨趙冀永,同副承旨朴容壽,假注書曺雲承,記事官洪煥·金大根,檢校待敎趙斗淳,以次侍立。時至,鼓三嚴,通禮跪啓請外辦,上具翼善冠·衮龍袍,乘輿出宣化門,至協陽門外。傳曰,承史進前,奎鉉等進前。上曰,正朝戶長,依例勞問。基善進前奏曰,貢市堂上率貢市人待令事,命下矣。貢市時無堂上,令有司堂上擧行乎?上曰,依爲之。至肅章門外,通禮跪啓請降輿乘輦,上降輿乘輦。由敦化門進發,至宗廟大門外,降輦乘輿,入廟門詣齋殿。展拜時至,上具冕服,至神門外,基善跪進圭,上執圭,入就板位行禮訖。命侍衛軍兵來待于西門外,賤臣承命出傳。上入殿內奉審,命本署提調戶禮判入侍。基善奏曰,戶判以訓鍊大將陣上進,本署提調,以兵判戎服隨駕矣,只令禮判擧行乎?上可之。賤臣承命出傳,仍與禮曹判書洪起燮入侍。上詣第十二室,奉審冊寶訖。仍由西神門至門外,上釋圭,基善跪受圭。至永寧殿門外,基善跪進圭,上執圭。入就板位行禮訖。入殿內奉審如儀,又命禮判入侍,奉審第二室冊寶及第十二室冊寶訖。上出殿門釋圭,基善跪受圭。左議政李相璜進前奏曰,侵早勞動,聖體若何?上曰,一樣矣。還御齋殿,改具翼善冠·衮龍袍,乘輿出廟門外。傳曰,王世子祗迎之節置之。上降輿乘輦,進發至永禧殿紅箭門外,降輦乘輿,由殿門入齋殿。展拜時至,上具冕服,至神門外。基善跪進圭,上執圭,入就板位行禮。上曰,說書,誰也?基善奏曰,李肯愚也。上曰,誰之子也?基善曰,李在秀之子也。上仍入殿內,奉審如儀,奉審第二室舊本影禎。上曰,宗廟守僕待令乎?入來擧行。上曰,注書,誰也?容壽奏曰,金學性·曺雲承矣。上出神門外釋圭,基善跪受圭。上還詣齋殿,改具翼善冠·衮龍袍,乘輿出殿門,至紅箭門外,降輿乘輦,進發至景祐宮大門外,降輦乘輿,入宮門至齋殿。傳曰,王世子問安勿爲之。展拜時至,上由神門,入就板位行禮訖。仍入宮內奉審,命禮判入侍,奉審冊寶。上曰,日前奉審之冊寶外,更有冊寶乎?守僕奏曰,此外無他矣。上曰,然則置之。上還詣齋殿。傳曰,景祐宮春享祭,王世子代行磨鍊。少頃,通禮跪啓請外辦,上乘輿出宮門,降輿乘輦進發,至敦化門外。命駐輦下敎曰,有司堂上率貢市人入侍。基善進前奏曰,王世子未及還駕,待侍座後擧行乎?上曰,雖未及還,先爲擧行。基善又奏曰,當以已下標信,開作門乎?上可之。有司堂上朴宗薰·洪起燮進前奏曰,當以發問爲之乎?所懷爲之乎?上曰,所懷捧入。宗薰等奏曰,所懷盡捧矣。仍命退去。回輦由敦化門·進善門,入協陽門·宣化門還內。出標信解嚴,諸臣以次退出。
庚寅正月初一日辰時,王世子隨駕,詣宗廟春展謁,仍詣永禧殿展謁,仍詣景祐宮展拜入對時,右承旨鄭知容,左副承旨徐英淳,假注書金學性,記事官李肯愚,記注官金熙逌,原任直提學金鏴,直提學徐憙淳,檢校直閣徐萬淳,檢校待敎金興根,以次陪立。時至,相禮跪白外備,王世子具翼善冠·衮龍袍,乘輿出重華門。藥房提調金鏴進前奏曰,侵早勞動,睿體若何?令曰,一樣矣。令曰,明陵蜂峴植木摘奸,事變假注書待還宮後進去,可也。令曰,陪衛軍兵毛具,從便爲之。出令旨仍由貳極門建陽門,至協陽門外,降輿步過,至仁政門外。李奎鉉進前奏曰,各道正朝戶長勞問,依例爲之矣。令曰,唯。乘輿出敦化東挾門入幕次。令曰,入幕次後,問安勿爲之。出令旨令曰,新除授司僕正,使之先進參後謝恩。出令旨少頃,大駕至,王世子就祗迎位,鞠躬祗迎訖。乘輦隨駕進發,詣宗廟大門外,降輦乘輿,由西挾門入齋室。少頃,王世子改具冕服,隨殿下詣板位,行四拜禮,奉審殿內,仍詣永寧殿,由東挾門,入詣板位。行四拜禮,奉審殿內訖。還由東挾門出。左議政李相璜進前奏曰,方社祈穀,徹夜將事,今又侵早勞動,睿體若何?令曰,一樣矣。仍還入齋室。相禮跪白外備,王世子改具翼善冠·衮龍袍,乘輿出宗廟大門外,乘輦隨駕,詣永禧殿,至紅箭門外,降輦乘輿,由西挾門入齋室。王世子改具冕服,隨殿下詣板位,行四拜禮,仍入殿內奉審訖,還入齋室。少頃,相禮跪白外備,王世子改具翼善冠·衮龍袍,乘輿出紅箭門外,詣祗迎位。大駕至,鞠躬祗迎,仍隨駕詣景祐宮大門外,降輦乘輿,由西門入詣板位,隨殿下行再拜禮,入廟內奉審訖,還入齋室。還宮時至,相禮跪白外備,王世子乘輿,出大門外,詣祗迎位。大駕至,鞠躬祗迎訖。仍乘輦隨駕進發,至敦化門外駐輦所侍立。貢市堂上入侍後,大駕還內,王世子乘輿,由東挾門入,至仁政門外,降輦步過至協陽門外,乘輿由建陽門·貳極門還內,諸臣以次退出。
上在昌德宮。常參·經筵,以代理停。
大殿·中宮殿·世子宮,內閣·政院·玉堂·春坊·朝廷二品以上·六曹堂上翌日口傳問安。答曰,知道。世子嬪宮,內閣·政院·玉堂口傳問安。答曰,知悉。世孫宮,內閣·政院·玉堂·朝廷二品以上·六曹堂上口傳問安。答曰,知道。藥房副提調鄭基善達曰,伏未審夜間,大殿聖體若何,中宮殿氣候,若何?方社祈穀,徹夜將事,廟宮展謁,連日勞動,睿體,何如?臣不任區區伏慮,敢來問安。答曰,知道。大殿聖體安寧,中宮殿氣候安寧,余亦一樣矣。
徐英淳達曰,明日常參,取稟。令曰,停。
鄭知容達曰,大司憲金陽淳呈辭,執義尹錫永未肅拜,掌令徐洛淳·金瑩,持平金洛駿·白時源在外,監察茶時之意,敢達。令曰,知道。
徐英淳,以奎章閣言達曰,奉謨堂展拜,王世子代行磨鍊事,命下矣。展拜吉日,以何間推擇乎?敢稟。令曰,旬前擇入。
又以奎章閣言達曰,奉謨堂展拜日字,旬前擇入事,命下矣。令日官金宜鍾推擇,則今月初六日辰時,初十日卯時俱吉云,以何日擧行乎?敢稟。令曰,初六日爲之。
徐英淳達曰,吏曹郞廳來言,鐵山府使蔡大永,昆陽郡守金翊根,盈德縣令兪鼎柱,固城縣令李顯稷,禮安縣監金履鍾,英陽縣監李玹,淸河縣監朴宗琰,興陽縣監柳相鼎,高敞縣監洪範祖,兩司不備,不得署經云。除在外外,未肅拜·呈告人員,竝卽牌招,以爲署經之地,何如?令曰,依。
備邊司,以李禮延爲濟州牧使。
徐英淳啓曰,吏曹郞廳來言,應資老人加資下批政事,取稟。傳曰,當日爲之。
鄭知容,以吏批言啓曰,士庶年一百,直超崇政,自是定式,而今番應資老人狀達中,全羅海南居金時鼎,今年一百二,今當加資下批,而本資乃是崇政,則今不可以更加崇祿,原狀達中金時鼎加資,置之,何如?傳曰,允。
又以吏曹言啓曰,侍從臣父年七十以上人,每於歲首,抄啓加資事,載在法典矣,侍從臣父年七十以上人,別單書入之意,敢啓。傳曰,知道。
有政。吏批,判書金鏴進,參判朴晦壽病,參議李憲瑋病,右承旨鄭知容進。以李趾秀爲司成,鄭東煥爲翊禮,沈魯崇爲司僕判官,丁載榮爲典籍,李寅升爲漢城主簿,金敦喜爲引儀,金勉淳爲沃川郡守,慶興府使尹喜豐,高嶺僉使李敏德相換事,承令,知事趙貞喆今加正憲,前僉知朴宗球今加嘉善,前掌令韓啓翼,前察訪徐寯修今加通政,已上朝官年八十加資事,承令。兵批,判書徐俊輔病,參判申在植病,參議趙庭和入直進,參知李渭達病,左副承旨徐英淳進。赴戰嶺別將單李鍾岳,中嶺別將單柳文吉,同知單金元基,僉知單權灝,副護軍李圭祊·申性浩·宋麟瑞·趙畊鎭,副司直沈鈁·李是遠,副司果黃浩民·李趾秀·李穆淵·張元爕,副司正沈從永,以上竝單付。
徐英淳,以弘文館言達曰,下番姑降入直,事甚未安。新除授修撰閔英世,副修撰李寅弼·洪重燮,竝卽牌招,以爲推移入直之地,何如?令曰,依。
又以弘文館言達曰,新除授校理金大坤,時在慶尙道昌寧地,修撰申冕周,時在義城地,經筵入番事緊,請竝斯速乘馹上來事,下諭。答曰,依達。
又以戶曹言達曰,謹奉傳敎,右議政鄭晩錫,歲饌外食物衣資加送,仍令本曹郞廳存問,則以爲,歲初存問,乃是優禮大臣之恩禮,而臣方陳懇辭巽,姑未肅命,則不敢以大官自處,冒昧祗受云,不爲領受,何以爲之?敢達。令曰,加送之命,特出恩例,更爲輸送,可也。
事變假注書卓雲翰書達,臣於本月初一日申時量,敬奉令旨,馳往明陵蜂峴,巡審摘奸是白乎則,石築堅緻,樹木鬱密是白乎旀,峴上結幕處守直之節,亦皆着實擧行是白如乎,日已暮矣,仍宿齋所是白遣,今日曉頭,仍詣昭顯墓看審是白乎則,植木叢茂,各處守護,竝皆無頉之意,敢達。令曰,知道。
副校理金弘根書曰,伏以臣與副應敎臣洪遠謨,有娚妹應避之嫌,臣之見帶春秋兼銜,揆以公格,在所當遞,玆敢援例陳章,仰瀆离明。伏乞睿慈,俯垂鑑諒,亟許鐫改焉,臣無任云云。覽書具悉。所請依施。
上在昌德宮。常參·經筵,以代理停。
朴容壽達曰,明日常參,取稟。令曰,停。
朴容壽達曰,大司憲金陽淳呈辭,執義尹錫永令旨未下,掌令徐洛淳·金瑩,持平金洛駿·白時源在外,監察茶時之意,敢達。令曰,知道。
李奎鉉達曰,右副承旨趙冀永,今日不爲仕進,卽爲牌招,何如?令曰,依。
令于李奎鉉曰,慶基殿修改後別單及誕報廟修改後別單,竝自道臣以下捧入事,分付。
李奎鉉,以承文院都提調意達曰,禮部咨文二道,纔已出來矣。一道則起居表知道咨也,一道則奉上諭咨也。奬諭辭意,旣是鄭重,而在前如此之時,多有稱謝之擧,今亦依已例,以來頭使行另伸謝悃之意,撰出回咨,正書安寶後,定禁軍騎撥下送于灣府,使之入送鳳城,以爲輕致北京之地,何如?令曰,依。
以江華留守申緯狀達,長寧殿正朝祭獻官,以通津府使姜在浚代行,惶恐待罪事,令于朴容壽曰,卿其勿待罪事,回諭。
李奎鉉達曰,臣奎鉉,以同義禁,今日本府坐起進去,下直之意,敢達。令曰,知道。
以執義尹錫永,正言李民愚·申大元牌不進罷職令旨,令于朴容壽曰,只推。
朴容壽達曰,守令署經事,令下矣。執義尹錫永,正言申大元·李民愚,旣有只推之令,與大司憲金陽淳,一體牌招,以爲署經之地,何如?令曰,依。
朴容壽達曰,行都承旨鄭基善不爲仕進,左承旨李奎鉉義禁府坐起進去,右承旨鄭知容,左副承旨徐英淳式暇出去,右副承旨趙冀永牌不進,院中只有臣一人,伴直無人。行左承旨李奎鉉,所當牌招,而拘於廳規,不得請牌,何以爲之?敢稟。令曰,牌招。
以右副承旨趙冀永牌不進罷職令旨,令于朴容壽曰,只推。
以修撰閔英世牌不進罷職令旨,令于朴容壽曰,只推。
上在昌德宮。常參·經筵,以代理停。
藥房都提調李相璜,副提調鄭基善啓曰,歲籥載新,景籙滋至,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
朴容壽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴容壽達曰,明日宗廟春享大祭齋戒相値,常參頉稟之意,敢達。令曰,知道。
又達曰,大司憲金陽淳呈辭,執義尹錫永令旨未下,掌令徐洛淳·金瑩,持平金洛駿·白時源在外,監察茶時之意,敢達。令曰,知道。
備忘記,永宗僉使白恒鎭下直,長弓一張,長箭一部,片箭一部,筒兒一箇賜給。
朴容壽達曰,行都承旨鄭基善藥院進,行左承旨李奎鉉,左副承旨徐英淳,右副承旨趙冀永不爲仕進,右承旨鄭知容式暇,院中只有臣一人,伴直無人。右副承旨趙冀永,所當牌招,而拘於廳規,不得請牌,何以爲之?敢稟。令曰,牌招。
又達曰,右副承旨趙冀永牌不進,伴直無人,左副承旨徐英淳,所當牌招,而拘於廳規,不得請牌,何以爲之?敢稟。令曰,牌招。
以左副承旨徐英淳牌不進罷職令旨,令于朴容壽曰,只推。
朴容壽達曰,右副承旨趙冀永牌不進,伴直無人,左副承旨徐英淳,所當更請牌招,而拘於廳規,不得請牌,何以爲之?敢稟。令曰,牌招。
以右副承旨趙冀永牌不進罷職令旨,令于朴容壽曰,只推。
朴容壽達曰,明日傳香,禮房承旨當爲齋宿,右副承旨趙冀永,所當牌招,而拘於廳規,不得請牌,何以爲之?敢稟。令曰,牌招。
以執義尹錫永,正言李民愚·申大元牌不進罷職令旨,令于朴容壽曰,只推。
朴容壽達曰,守令署經事,令下矣。執義尹錫永,正言李民愚·申大元,旣有只推之令,與大司憲金陽淳,一體牌招,以爲署經之地,何如?令曰,依。
正言李民愚達曰,臣之言議風采,本不近似於淸朝言責之任,而薇垣除旨,忽下於千萬夢想之外,臣感恩怵義,卽當趨膺之不暇,而適値差祭,尙此因循矣。乃者署經有令,召牌屢臨,雖不得不章皇出肅,而第臣於合達中,有私義之不可聯參者,在前如臣情地者,擧蒙體諒之恩,今臣處義,宜無異同,以此情踪,何敢一刻晏然於臺次乎?請令遞斥臣職。答曰,依達。
朴容壽,以內醫院都提調意達曰,提調金鏴,今日問安,不爲仕進,卽爲牌招,何如?令曰,依。
令于朴容壽曰,發遣吏郞,諸執事淸齋與否,摘奸以來。
以右副承旨趙冀永再牌不進罷職令旨,令于朴容壽曰,只推。
朴容壽,以戶曹言達曰,謹奉下令,右議政鄭晩錫,食物衣資,令本曹郞廳,更爲輸送,則以爲,卽因戶曹草記,旣伏承更爲輸送之下令,在臣子分義道理,固當卽爲祗受,而但其職名,旣不敢冒膺,則因其職而恩頒者,亦不敢冒受,重犯方命之誅,惶隕震慄,恭俟嚴勘云,又不領受,何以爲之?敢稟。令曰,更爲輸送。
又以兵曹言啓曰,今正月十六日,大駕詣景慕宮展謁,仍詣儲慶宮展拜時,隨駕營門,當爲磨鍊矣。禁·御兩營軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍八哨,馬軍三哨,訓將率領爲先後廂,禁軍三番爲之,摠使率該廳標下軍及禁御營訓軍一哨,騎士二番留陣,留營置之,可也。
又以兵曹言達曰,今正月初六日宗廟·永寧殿春享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式,軍門將官及前銜武臣,代差以入之意,敢達。令曰,知道。
又以御營廳言達曰,本廳騎士將李東翰,身病甚重,勢難察任,改差,何如?令曰,依。
義禁府申目,公忠前兵使李寅植·白海鎭·李謙會,前中軍任希慶,前虞候柳鎬源·崔應鉉等原情云云。問目內辭緣,泛稱遲晩,所當請刑是白乎矣,李寅植·李謙會·白海鎭等段,曾經閫帥,柳鎬源,曾經宣傳官,崔應玹,曾經摠府郞,勿爲請刑,載在大典通編,竝只議處,任希慶,刑推得情,何如?達,依準爲旀,任希慶段,除刑推議處爲良如敎。又申目,蟾津別將金明浩原情云云。徽旨內辭緣,泛稱遲晩,刑推得情,何如?達,除刑推議處爲良如敎。又照目,齋郞李在直原情云云。徽旨內,擧行之際,有所不審,推考,罪笞四十收贖,附過還職,私罪奉令依準爲旀。又照目,社稷第四位大祝吳致淳原情云云。徽旨內,撤籩豆之時,擧措欠敬,推考,罪笞四十收贖,附過還職,私罪奉令依準爲旀,功減一等爲良如敎。
庚寅正月初四日辰時,上御熙政堂。藥房入診入侍時,都提調李相璜,副提調鄭基善,假注書金學性,記注官金奎燮,記事官金大根,檢校待敎趙斗淳,以次進伏,醫官李惟鐸·金殷相·金珪·安橚,以次進伏楹外訖。上曰,史官進前。相璜曰,雪後日候甚寒,聖體若何?上曰,一樣矣。相璜曰,寢睡·水刺之節,何如?上曰,一樣矣。相璜曰,中宮殿氣候,若何?上曰,一樣矣。上曰,醫官診候置之。相璜曰,京畿監司金鐮,限歲前仍任矣。今則歲已翻矣。分付該曹差代,何如?上曰,唯。上曰,大臣就座。大臣·史官就座。仍命退,大臣·史官,以次退出。
上在昌德宮。常參·經筵,以代理停。
鄭知容達曰,大司憲金陽淳,執義尹錫永呈辭,掌令徐洛淳·金瑩,持平金洛駿·白時源在外,監察茶時之意,敢達。令曰,知道。
朴容壽達曰,明日奉謨堂展拜相値,常參頉稟之意,敢達。令曰,知道。
令于趙冀永曰,傳香承旨馳詣宗廟·永寧殿,奉審摘奸以來。
鄭知容達曰,備邊司郞廳來言,今日賓廳日次,而宗廟春享大祭齋戒相値,不得來會云矣,敢達。令曰,知道。
又達曰,假注書曺雲承,身病猝重,勢難察任,今姑改差,何如?令曰,依。
以左副承旨徐英淳再牌不進罷職令旨,令于朴容壽曰,只推。
以正言申大元牌不進罷職令旨,令于朴容壽曰,只推。
鄭知容達曰,守令署經事令下,已至多日,尙未署經,事甚未安。正言申大元,旣有只推之令,與大司憲金陽淳,一體牌招,以爲署經之地,何如?令曰,依。
鄭知容啓曰,吏曹郞廳來言,臺諫有闕,政事,取稟。傳曰,政官牌招開政。
朴容壽,以侍講院言達曰,明日奉謨堂展拜時,宮官當爲全數進參,而兼司書金鼎集呈辭受由,無以備員,令政院,稟令變通差出,以爲備員進參之地,何如?令曰,依。
朴容壽達曰,因侍講院草記,明日奉謨堂展拜時,宮官當爲全數進參,而兼司書金鼎集呈辭受由,無以備員,令政院,稟令變通差出事,依下矣。合有變通之道,何以爲之?敢稟。令曰,許遞,旣承下敎,前望單子入之。
又達曰,校理金大坤,修撰申冕周在外,校理李竣祜,修撰閔英世,副修撰洪重燮·李寅弼差祭,玉堂上下番俱空,事甚未安。應敎趙基謙,副應敎洪遠謨,副校理兪章煥·金弘根,竝卽牌招,推移入直,何如?令曰,依。
令于鄭知容曰,明日出宮門路,以貳極門爲之。
朴容壽,以禮曹言達曰,卽接幼學金載弘所志,則以爲,同姓八寸兄載泰,嫡妾俱無子,以其同姓六寸弟載源第二子鋹,欲爲繼後,兩家相議完定,未及禮斜,載泰夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金載弘所志旣如此,依定式,金載源第二子鋹,立爲金載泰之後,何如?令曰,依。
又以鑄錢所言達曰,新鑄錢七十三萬三千六百兩內,銅鐵價及,諸般應下所入五十三萬三千六百兩除之,則實利條爲二十萬兩矣。十五萬兩,屬之宣廳,以添封不動,五萬兩,屬之訓局,已作中旬穀,而今旣畢鑄,新錢自今月行用,以通錢路之意,敢達。令曰,知道。
鄭知容,以義禁府言達曰,卽接月令醫員玄光宣手本,則時囚罪人李寅植,素患風痰之症,處冷添劇,食飮全却,氣息奄奄,方在委頓,實有難保之慮云。罪人病勢如此,則一邊保放,一邊草記,曾有定式矣。李寅植,姑爲保放之意,敢達。令曰,知道。
庚寅正月初五日辰時,王世子代臨春塘臺,一內禁軍試射入對時,右承旨鄭知容,假注書金學性,記事官李肯愚·金大根以次陪立。時至,王世子具戎服乘座馬,出重華門,由貳極門·靑陽門,詣春塘臺,降座馬陞座。小開門節次,宣傳官按例擧行訖。承傳宣傳官跪稟陞壇號令,號令訖。兵曹判書徐俊輔,參現退出。知容跪稟宰樞執鼓,試射節次,宣傳官依例擧行,王世子入便次。少頃,復爲座堂,畢試訖。王世子降座乘座馬,由靑陽門·重華門還內,承史退出。
上在昌德宮。常參·經筵,以代理停。
朴容壽達曰,明日常參,取稟。令曰,停。
又達曰,大司憲金陽淳,執義尹錫永呈辭,掌令徐洛淳·金瑩,持平金洛駿·白時源在外,監察茶時之意,敢達。令曰,知道。
傳于趙冀永曰,來二月初三日,童蒙敎官率童蒙來待。
令于李奎鉉曰,卿之拜相,今已經歲矣。余之渴望,日甚一日,以卿體國之誠,何至今邈然乎?顧今廊廟之上,左揆獨賢,且當新正,亦多有應行之民國事,則何必滿三書之例,而始爲出肅,望鄕卽起膺命,弘濟時艱。仍令于李奎鉉曰,此敦諭,遣左承旨,往諭于右相。
令于趙冀永曰,人日製,明日春塘臺通方外爲之,試紙用大好紙矣。該房知悉。
曺雲承改差,代以兪致崇爲假注書。
兼司書前望單子入之,李鼎在代點。
趙冀永達曰,春帖子製述人,旣已抄達矣,弘文提學金鏴,待開門牌招,以爲出韻科次,何如?令曰,依。
又達曰,今此春帖子製述人中,時無職名人,令該曹口傳付軍職,何如?令曰,依。
兵曹口傳政事,副司直單金東健。
趙冀永啓曰,吏曹判書金鏴,參判朴晦壽,參議李憲瑋牌不進,推考徽旨及罷職傳旨,今方捧入,而開政命下之後,如是違牌,事甚未安。判書參議,竝更牌招,何如?傳曰,允。參議只推,一體更爲牌招。
有政。吏批,判書金鏴牌不進,參判朴晦壽進,參議李憲瑋牌不進,右副承旨趙冀永進。啓曰,判書金鏴,參議李憲瑋牌招不進,小臣獨政未安,何以爲之?敢稟。傳曰,仍爲之。以鄭在鑑爲正言,幼學朴天模,前承旨朴熙顯父,幼學金珹,前都正金樂澧父,幼學申相鎬,正言申大元父,前監役趙德永,前校理趙秉常父,已上侍從臣父加資事,承令,學生李志敏贈吏參例兼,慶州府尹李根中考,濟州牧使單李禮延。
兵批,判書徐俊輔病,參判申在植病,參議趙庭和病,參知李渭達入直進,同副承旨朴容壽進。以崔道挺爲楊州監牧官,李懿喆爲蔚山監牧官,金熙民爲三田渡別將,僉知單蔡學永,護軍朴宗球,副護軍韓啓翼·徐寯修·李行敎·朴元植,副司果李民愚,以上竝單付。
以正言申大元牌不進罷職令旨,令于朴容壽曰,只推。
朴容壽達曰,守令署經事令下,已至多日,尙未署經,事甚未安。正言申大元,旣有只推之令,與大司憲金陽淳,新除授正言鄭在鑑,一體牌招,以爲署經之地,何如?令曰,依。
以應敎趙基謙,副應敎洪遠謨,副校理兪章煥·金弘根牌不進罷職令旨,令于朴容壽曰,只推。
趙冀永達曰,玉堂上下番俱空,事甚未安。應敎趙基謙,副應敎洪遠謨,副校理兪章煥·金弘根,旣有只推之令,與校理李竣祜,修撰閔英世,副修撰洪重燮·李寅弼,一體牌招,推移入直,何如?令曰,依。
朴容壽,以兵曹言達曰,明日春塘臺,王世子代臨,人日製試取時,本曹堂·郞廳陪衛及禁喧各差備,當爲備員,而參判申在植,佐郞韓用幹有身病,佐郞一員未差,無以備員。參判令政院稟令變通,佐郞韓用幹改差,與佐郞一員未差之代,竝令該曹,以在京無故人口傳差出,參判待下批,牌招,以爲進參之地,何如?令曰,依。
朴容壽達曰,因兵曹草記,明日春塘臺代臨,人日製試取時,本曹堂上,當爲備員,而參判申在植有身病,無以備員,令政院稟令變通,待下批,牌招進參事,依下矣。合有變通之道,何以爲之?敢稟。令曰,許遞,旣承下敎,前望單子入之,兵曹參判前望單子入之,李元默代點。
令于趙冀永曰,明日出宮門路,以貳極門爲之。
以吏曹參議李憲瑋牌不進罷職傳旨,傳于朴容壽曰,只推。
李奎鉉達曰,臣於本月初六日申時量,敬奉令諭,馳往傳諭于西部皇華坊聚賢洞契右議政鄭晩錫所住處,則以爲,臣之前日陳章,實由肝膈,彼蒼可質,而微誠反歸例讓,菲材徒徼隆恩,奬借彌篤,敦勉益勤。臣誠感極涕零,而益不勝惶蹙之至,將欲抗顔冒恥,强起趨謝,則官名不襯,義有難進,將欲申控血籲,力辭祈免,則誠意旣淺,言未見槪,左右思量,方寸煎灼,不知其何以爲計,際又近密之臣,臨宣別諭,諭之以渴望,申之以何必備三書之例,諄複之音,曠絶之眷,在前在後,愈往愈摯,而臣之不敢當之義,亦隨而愈甚。顧此飾巾竢符之殘喘,跼高蹐厚,靡所容措,非敢比擬於中書古例,而疾痛之極,不暇擇聲,將更冒死申暴,仰請威罰,惶霣震剝,不知所達云矣,敢達。令曰,知道。
朴容壽,以戶曹言達曰,謹奉下令,右議政鄭晩錫食物衣資,令本曹郞廳,更爲輸送,則以爲,匪其人而冒受恩例,終有所不敢,荐承令敎,固守迷見,揆以分義,萬萬悚惶,惟嚴譴是竢云,又不領受,何以爲之?敢達。令曰,更爲輸送,可也。
又以兵曹言達曰,內禁衛將李濟完,翊贊吳顯相,宣傳官李昌純,俱以病難供職,呈狀乞遞,領軍之將,輪番之任,侍衛之職,不可久曠,竝改差,何如?令曰,依。
又以義禁府言達曰,明日春塘臺人日製試取時,本府都事十員內,九員赴擧,只有武都事一員而本府入直,當直入直·公事回公都事,靑陽門·月覲門·集春門禁亂都事,無以推移。假都事五員,令該曹口傳差出,以爲分排擧行之地,何如?令曰,依。
兵曹申目,粘連達下是白有亦,觀此平安監司金魯敬狀達,則臣營屬十部軍兵之査簽,中軍專管擧行者,而每以數遞,全然抛置,虛伍夥然,弊端莫甚。故今方專委於中軍韓義植,使之釐刷。卽伏見政目,則移拜五衛將,事未竣勘,旋付生手,實關軍民之休戚,同中軍韓義植,姑爲仍任事,請令該曹稟處亦爲白臥乎所,若當歉歲設賑,則該邑守令之滿瓜者,多有請仍之例,而至於中軍·虞候,旣非近民之官,故請仍絶罕其例。且十朔後稟旨內遷,自是銓曹之恒規,前中軍之十五朔差代,已過於近例矣。且軍兵簽伍,雖曰緊重,此非初創立規之擧,卽是從前應行之事,則新除之人,自可遵行。巡營之董飭簽伍,亦無間於新舊,今若以此等職務之應行,輒許仍任,則有乖銓,實關後弊。狀請內辭緣,置之,何如?判付達依準。
奉朝賀金履翼書曰,伏以三陽泰來,諸福咸臻,宗社膺增鞏之休,殿宮騰迓續之歡,矧今世孫閣下,溫文夙就,冊吉已涓謹稽列朝以來,實是罕有之慶,寰宇寧謐,神人胥忭。伏願邸下,率由舊章,益勉垂裕之謨,用顧民嵓,克紆祈永之圖。臣雖口如半啞,猶可善頌,耳不全聾,庶聳輿聽,玆將寸悃,敢供尺牘,臣無任云云。答曰,覽書具悉。老成之言誠切實,當體念矣。
庚寅正月初六日辰時,王世子詣奉謨堂展拜入對時,行都承旨鄭基善,行左承旨李奎鉉,右承旨鄭知容,左副承旨徐英淳,假注書金學性,記事官李肯愚·金大根,原任提學金履喬·朴宗薰,直提學徐憙淳,原任直閣徐俊輔·鄭基善,檢校直閣徐萬淳,檢校待敎李憲瑋·金興根·趙斗淳,以次陪立。時至,相禮跪白外備,王世子具遠遊冠·絳紗袍,乘輿出重華門。藥房副提調鄭基善進前奏曰,侵早勞動,睿體若何?令曰,一樣矣。令曰,陪衛軍兵毛具,從便爲之。出令旨由貳極門·靑陽門,入宜春門,至降輿所。相禮贊請降輿,王世子降輿入幕次。少頃,王世子出幕次,相禮贊請執圭,王世子執圭。相禮引王世子,入就板位。履喬啓鑰,基善·憙淳捲帳,王世子行四拜禮訖。相禮引王世子,由東階詣堂內奉審訖。基善·憙淳降帳,履喬闔門。相禮跪白禮畢,引王世子入幕次。相禮贊請釋圭,王世子釋圭。少頃,王世子乘輿,出宜春門,由靑陽門·貳極門還內,諸臣以次退出。
上在昌德宮。常參·經筵,以代理停。
還內後,內閣·政院·玉堂·藥房·春坊口傳問安。答曰,知道。
徐英淳啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
趙冀永達曰,明日常參,取稟。令曰,停。
鄭知容達曰,大司憲金陽淳,執義尹錫永呈辭,掌令徐洛淳·金瑩,持平金洛駿·白時源在外,監察茶時之意,敢達。令曰,知道。
備忘記,乶下僉使金鎭衡下直,長弓一張,長箭一部,片箭一部,筒兒一箇賜給。
趙冀永達曰,來十一日,輪對日次,而元陵忌辰祭齋戒相値,頉稟之意,敢達。令曰,知道。
又達曰,來十一日,專經文臣殿講日次,而元陵忌辰祭齋戒相値,頉稟之〈意〉,敢達。令曰,知道。
徐英淳,以兵曹言達曰,今日王世子代臨春塘臺,人日製試取時,本曹堂上陪衛二員,當爲備員,而新除授參判李元默在外,無以備員。令政院稟令變通,仍令該曹,以在京無故人口傳差出,待下批,牌招,以爲進參之地,何如?令曰,依。
徐英淳達曰,因兵曹草記,今日代臨春塘臺,人日製試取時,本曹堂上陪衛二員,當爲備員,而參判李元默在外,無以備員,令政院稟令變通,仍令該曹,以在京無故人口傳差出,待下批,牌招進參事,依下矣。合有變通之道,何以爲之?敢稟。令曰,許遞,旣承下敎,前望單子入之。
兵曹參判前望單子入之,沈能岳代點。
吏曹口傳政事,睦用錫·朴齊輝爲兵曹佐郞。
以正言申大元·鄭在鑑牌不進罷職令旨,令于趙冀永曰,只推。
以應敎趙基謙,副應敎洪遠謨,校理李竣祜,副校理兪章煥·金弘根,修撰閔英世,副修撰李寅弼牌不進罷職令旨,令于趙冀永曰,只推。
李奎鉉,以戶曹言達曰,謹奉下令,右議政鄭晩錫食物衣資,令本曹郞廳,更爲輸送,則以爲,令旨荐降,迷執難變,辜恩慢命,罪上添罪,伏地悖恐,恭俟嚴勘云,又不領受,何以爲之?敢達。令曰,更爲輸送,仍諭祗受,可也。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而人日製代臨相値,不得設行之意,敢達。令曰,知道。
義禁府申目粘連,向前李寅植·李謙會·白海鎭等段,城餉法意,何等嚴重,而逐年欠逋,厥數夥多,糶糴雖在虞候,檢察專係兵使,則不飭之失,在所難免,竝只以此照律爲白乎旀,任希慶·柳鎬源·崔應鉉等段,城餉糶糴專在中軍虞候之責,而積逋未捧,若是夥多。令此囚供,或有報營之印蹟,或有多數之査捧,或値徑遞,未及了殺是如是白乎所,此與始逋掩逋有異,而終難免未準捧之罪,竝只以此照律,何如?判付達依準。又申目粘連,向前金明浩亦,料粗之都下發賣,自犯作奸之科,難免其罪,以此照律,何如?判付達依準。
鄭知容,以義禁府言達曰,保放罪人李寅植,還囚議處以入,而病勢一向未差,仍爲保放之意,敢達。令曰,知道。
庚寅正月初七日辰時,王世子代臨春塘臺,人日製試取入對時,行左承旨李奎鉉,右承旨鄭知容,左副承旨徐英淳,假注書金學性,記事官李鼎在·金大根,原任直提學金鏴,直提學徐憙淳,原任直閣徐俊輔,以次陪立。時至,相禮跪白外備,王世子具翼善冠·衮龍袍,出重華門。藥房提調金鏴進前奏曰,侵早勞動,睿體若何?令曰,一樣矣。令曰,陪衛軍兵毛具。出令旨令曰,陪衛軍兵雨具。出令旨令曰,下直守令邊將入對。出令旨義城縣令李奎秀,黃岡縣監趙敏永,昌原府使李殷會,甲山府使李宜植,巨濟府使權謙,乶下僉使金鎭衡,花梁僉使李明培,文山萬戶廉允章,位羅萬戶桂應華,梨津萬戶南正寅等進前。令曰,守令以次奏職姓名。奎秀等以次奏之。令曰,七事奏之。奎秀等以次奏之。令曰,守令退出,宣諭往政院爲之。令曰,邊將以次奏職姓名。鎭衡等以次奏之。令曰,奏六事,可也。鎭衡等以次奏之。令曰,邊將退出,宣諭亦於政院爲之。仍由貳極門·靑陽門,詣春塘臺,降輿陞座。引儀唱再拜,讀券官左參贊金履喬,右參贊朴宗薰,吏曹判書金鏴,對讀官吏曹參議李憲瑋,副校理金弘根,副修撰洪重燮,副司果尹致秀等,行再拜禮訖。以次陞階就座。知容曰,赴擧儒生入場,桂坊中赴擧人,亦令應試,何如?令曰,唯。令履喬·宗薰,書詩題難見天下名山,多讀一統全志,押名,限申時,懸題。憙淳曰,鑄字所所管嶺·湖兩南穀,移均役之後,本閣經用,每患不敷,所當盡數還屬於本閣,而聞惠廳事勢有難如例輸送云。二萬石耗條二千石代,每年正月,以錢二千兩式,姑爲取用於該廳,以爲補用之地,恐好矣。令曰,依此爲之,可也。憙淳曰,臣以開城府事,有仰達者矣。昨冬以鑄錢字號改本,仍爲行用之意,已有所狀聞,而見今營儲已絀,工役漸多,其所需用,每患窒礙。來頭亦不得不有新錢取用之時,而更爲狀稟,事涉煩猥,此後則依已例設標防奸,從便行用似好,而臣適登筵,敢此仰達矣。令曰,唯。王世子入小次。令曰,今番取十人。考試訖。王世子復爲座堂。履喬曰,書以何等乎?令曰,二張書正字三下,三張書草三下,五張書次上,可也。履喬書等訖。知容坼封,次第讀奏封內。令知容書令旨曰,人日製居首詩三下一進士金愼根直赴會試,之次三下進士趙台淳給二分,草三下進士徐有喬等三人,各給一分,次上幼學睦晉錫等五人,竝令該曹,考例施賞。令曰,入格儒生明日待令。出令旨憙淳曰,本閣冊役時,檢書官之校正擧行,見方苟艱,而兼檢書朴宗琰,時帶外任,姑爲減下,其代以前檢書官李熙耇差下,使之擧行,何如?令曰,唯。相禮跪白禮畢,王世子乘輿,由靑陽門·貳極門還內。諸臣以次退出。
上在昌德宮。常參·經筵,以代理停。
趙冀永達曰,明日常參,取稟。令曰,停。
朴容壽達曰,大司憲金陽淳牌招達辭未下,執義尹錫永呈辭,掌令徐洛淳·金瑩,持平金洛駿·白時源在外,監察茶時之意,敢達。令曰,知道。
備忘記,森森坡萬戶胡見龍,方山萬戶韓以倜,山羊會萬戶劉下直,各長弓一張,長箭一部,片箭一部,筒兒一箇賜給。
李奎鉉達曰,右承旨鄭知容,右副承旨趙冀永,今日不爲仕進,竝卽牌招,何如?令曰,依。
令于李奎鉉曰,入格儒生入對。
李奎鉉達曰,假注書金學性,身病猝〈重〉,勢難察任,今姑改差,何如?令曰,依。
趙冀永達曰,守令署經事令下,已至多日,尙未署經,事甚未安。正言申大元·鄭在鑑,旣有只推之令,與大司憲金陽淳,一體牌招,以爲署經之地,何如?令曰,依。
朴容壽達曰,薪島僉使李悌彬,移拜鐵原防禦使,有除朝辭赴任之令矣。密符則以前防禦使李顯英所授仍珮,諭書則安寶,使院吏齎傳,何如?令曰,依。
令于趙冀永曰,發遣吏郞,諸執事淸齋與否,摘奸以來。
庚寅正月初八日辰時,王世子座重熙堂。入格儒生入對時,行左承旨李奎鉉,假注書兪致崇,記事官李鼎在·金大根,以次進伏,入格儒生進士金愼根·趙台淳·徐有喬·李台鉉,幼學李浩達·睦晉錫·南憲重·金序敎·朴膺壽序立堂下訖。令曰,史官分左右。令曰,入格儒生以次進前,奏職姓名。愼根進前奏職姓名。令曰,左從史乎,右從史乎?愼根起伏奏曰,左從史也。台淳等以次進前,奏職姓名。令曰,注書,誰也?奎鉉曰,兪致崇也。至朴膺壽,令曰,誰之子也?膺壽曰,故牧使宗厚之子也。令曰,近族,誰也?膺壽曰,前承旨宗學,爲九寸叔也。令曰,直赴及給分人先退,其餘儒生,令頒賞,可也。晉錫等領賞行禮訖,退出。令曰,史官就座。仍令退,承史以次退出。
上在昌德宮。常參·經筵,以代理停。
朴容壽達曰,明日常參,取稟。令曰,停。
又達曰,大司憲金陽淳,執義尹錫永呈辭,掌令徐洛淳·金瑩,持平金洛駿·白時源在外,監察茶時之意,敢達。令曰,知道。
令于趙冀永曰,禮房承旨馳詣受香諸處,奉審摘奸以來。
金學性改差,代以金始淵爲假注書。
朴容壽,以戶曹言達曰,謹奉下令,右議政鄭晩錫食物衣資,令本曹郞廳,更爲輸送,仍諭袛受,則以爲,迷執與前無異,恩頒末由祗受,重犯方命,惟願遄被嚴誅云,又不領受,何以爲之?敢達。令曰,已諭於書答,更爲輸送,可也。
朴容壽達曰,右議政鄭晩錫書答,遣都承旨往諭,期與偕來事,令下矣。行都承〈旨〉鄭基善,不爲仕進,所當牌招,而拘於廳規,不得請牌,何以爲之?敢稟。令曰,牌招。
朴容壽,以戶曹言達曰,謹奉下令,右議政鄭晩錫食物衣資,令本曹郞廳,更爲輸送,則以爲,伏承書答之開諭,豈敢更爲辭巽,而但其恩典,非庶僚之所敢叨,冒昧執迷,祗俟威罰云,又不領受,何以爲之?敢達。令曰,此非但禮待大臣之典,若耆社之臣,特出優老之盛意而爲之,則卿又不可如是固辭,卿其祗受事,遣該郞宣諭,仍卽輸送,可也。
以正言申大元·鄭在鑑牌不進罷職令旨,令于朴容壽曰,只推。
朴容壽達曰,守令署經事令下,已至多日,尙未署經,事甚未安。正言申大元·鄭在鑑,旣有只推之令,與大司憲金陽淳,一體牌招,以爲署經之地,何如?令曰,依。
以右承旨鄭知容牌不進罷職令旨,令于朴容壽曰,只推。
趙冀永,以奎章閣言達曰,兼檢書官李熙耇,時無職名,令該曹口傳付軍職,使之冠帶常仕,何如?令曰,依。
兵曹口傳政事,副司果單李熙耇。
趙冀永,以吏曹言達曰,新除授禮曹佐郞兪象煥,成均館典籍安允沆,俱以身病,呈狀乞遞,竝改差,何如?令曰,依。
又以吏曹言達曰,全羅道都事李宗心,以其身病,呈狀乞遞,罷黜,何如?令曰,依。
朴容壽,以兵曹言達曰,宣薦內禁衛試射入格人,謹依達下,別單施賞,而弓矢以軍器寺所在者,取來頒給之意,敢達。令曰,知道。
趙冀永,以成均館大司成意達曰,文廟守僕,依宗·社守僕例,試才抄擇,別單達下事,曾有定式矣,守僕鄭喆成瓜朔,代以事知守僕,試才抄擇,備三望受點次,別單書入之意,敢達。令曰,知道。
朴容壽,以義禁府言達曰,保放罪人李寅植,還囚照律以入之意,敢達。令曰,知道。
義禁府申目,昌原前府使李圭男原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付達依準。又照目粘連,公忠前兵使李寅植·李謙會·白海鎭,前中軍任希慶,前虞候柳鎬源·崔應鉉等矣本府議達內,李寅植·李謙會·白海鎭等段,城餉法意,何等嚴重,而逐年欠逋,厥數夥多,糶糴雖在虞候,檢察專係兵使,則不飭之失,在所難免,竝只以此照律爲白乎旀,任希慶·柳鎬源·崔應鉉等段,城餉糶糴,專在中軍虞候之責,而積逋未捧,若是夥多。今此囚供,或有報營之印蹟,或有多數之査捧,或値徑遞,未及了殺是如是白乎所,此與始逋掩逋有異,而終難免未準捧之罪,竝只以此照律罪。李寅植·李謙會·白海鎭等段,以違令律,各笞五十收贖,解見任別敍,任希慶·柳鎬源·崔應鉉等段,以不應爲事理重律,各杖八十收贖,奪告身三等,竝只私罪。奉令,依準爲旀,李寅植·白海鎭·任希慶·柳鎬源·崔應鉉等段,竝只功減一等,李謙會段,功議各減一等爲良如敎。又照目粘連,蟾津前別將金明浩矣本府議達內,料租之都下散賣,自犯作奸之科,難免其罪,以此照律,罪杖八十收贖,奪告身三等,私罪奉令依準。
前知事鄭晩錫書曰,伏以士感知己,尙合捐軀,況臣子之於君父乎?臣自先朝,式至今日,承如何德音,蒙如何恩渥,其所受知,銘旰鏤骨,終身不知何以爲報,而況日前書答,句句字字,寵遇曠絶,而至以大朝之特簡恩諭爲敎。臣非木石,寧不感泣?隆天厚地,愈覺難量,沸湯烈火,徒知必赴。然古人事君,必以其道,而若或只以趨走爲恭,則竊恐其欲酬恩而反歸辜恩,欲盡義而竟至蔑義,反復隱度,不得不懇抑辭避,冒昧申籲,死罪死罪。臣聞君道莫大於仁恩,而至於擧措之政,必量材而施之。臣道莫先於嚴恭,而至於去就之節,必量己而受之,然後上無虛受之譏,下無僨誤之罪,在庶官猶然,況於具瞻之位乎?臣本拙劣空疎,不適世用,今又癃衰昏耄,惟俟符到,此政蘇軾所云少之燭武,尙不猶人,老矣史冊,仍多忘事,而不選甚差,遣都做不得者,豈可容易擢置於鼎鼐重任,而不之難愼乎?臣若憑恃寵靈,盱然冒據,則在臣身,可謂榮矣,而有何學術之可以匡輔聖德,有何力量之可以鎭壓物情,有何才猷之可以協贊廟謨乎?必不過始也,招伴食之譏,終焉致覆餗之災,而顚頓狼狽,辜恩負國而止耳,然後始許臣遞免,而加臣誅殛,亦何補於國哉?知臣莫如君,以我离明睿知,豈或過加誤恩,而不思器使之道乎?臣雖至愚,自知甚明,豈可違傲是懼,而罔念量入之義乎?然則臣之所以自處,邸下之所以處臣者,其道可知也。抑臣又有決不可抗顔冒進者,蓋癃病終不可以陳就,禮防終不可以踰越,故前年之忝叨度支及銓任刑官也,皆以此控懇休退,雖靳準許職名,輒蒙體諒,終始生成,感戴洪造,竊庶幾謝劇就閒,安意塡壑矣。今此匪據之職,又何以猥及於臣身也?臣是前後一人,而癃病之劇也,禮防之嚴也,較於前,有加無減,若其職任之重,不翅百倍於前矣。然在前而引年力辭,在後而忘老冒受,則辭受全沒着落,一身便作兩截?凡前日之援禮引病,累籲祈懇者,便歸矯妄,而自不免於朱夫子所謂倚托欺慢,以取爵位者也。臣雖頑頓嗜利,不自知恥,世之持淸議者,必將戟手唾罵曰,辭十萬而受萬,亞聖猶以爲不可,況此在卿列則辭之,在相職則受之,何其辭卑而居尊乎?臣雖有喙三尺,將何以自解乎?其忘廉喪恥,猶屬臣一己,而其所以羞朝紳累聖簡,而貽害於世道者,甚非細矣。臣雖愚迷,亦有人心,豈不知明命之不可逋慢,隆恩之不可辜負,而但其難進之大端,如右所陳,殆若鐵限在前,未免株守如舊,厥罪固合萬死,而其情則誠窮且慼矣。倘蒙睿慈,曲賜矜諒,仰稟大朝,還收成命,仍令有司,亟治臣罪,則此非獨賤臣之幸,抑國家之大幸,臣敢以是血祝而顒竢焉。臣於歲初存問,又有所萬萬悚隘者,蓋其存問,乃是惠養大臣之恩例也。臣方積誠祈免,不敢以見職自處,則何可冒受其恩例乎?違拒君命,固非臣分所敢出,然昔者虞人,非其招不往,聖人取之,愚臣迷見,竊附斯義,而旣犯方命,無所逃罪,更乞亟賜嚴勘焉,臣無任云云。答曰,覽書具悉卿懇。日昨之諭,罄悉余意,今見來章,又復如前浼浼,愧余心之未孚,歎卿志之莫回,歲龠載新,庶事多滯,待卿出膺,將欲共理,此豈卿逡巡固辭之時乎?望卿念國事之多艱,卽起簉朝,以副余區區如渴之思。所有食物衣資,優老之典,卿其安心領受。仍令于朴容壽曰,此下答,遣都承旨,往諭于右相,期於偕來。
上在昌德宮。常參·經筵,以代理停。
藥房提調金鏴,左副承旨徐英淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
鄭知容達曰,明日·再明日,元陵忌辰祭齋戒正日相値,常參頉稟之意,敢達。令曰,知道。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容達曰,大司憲金陽淳,執義尹錫永呈辭,掌令徐洛淳·金瑩,持平金洛駿·白時源在外,監察茶時之意,敢達。令曰,知道。
備忘記,平安兵使鄭來升,慶尙右兵使李敬熙,全羅右水使李應植,伐登萬戶崔友吉,植松萬戶元孝植下直,各長弓一張,長箭一部,片箭一部,筒兒一箇賜給。
徐英淳達曰,備邊司郞廳來言,今日賓廳日次,而左議政李相璜有身病,右議政鄭晩錫未肅拜,不得來會云矣,敢達。令曰,知道。
趙冀永達曰,臣冀永,依定式進詣香室,奉審香祝櫃祝板袱子,則精潔之意,敢達。令曰,知道。
徐英淳啓曰,臣英淳,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
以正言申大元·鄭在鑑牌不進罷職令旨,令于鄭知容曰,只推。
鄭知容達曰,守令署經事令下,已至多日,尙未署經,事甚未安。正言申大元·鄭在鑑,旣有只推之令,與大司憲金陽淳,一體牌招,以爲署經之地,何如?令曰,依。
徐英淳達曰,卽見刑曹坐不坐單子,則連三日無緣不坐,詞訟劇地,委屬可悶,當該堂上,竝推考,何如?令曰,依。
以咸鏡監司金箕殷狀達,鍾城府人物渰死事,令于朴容壽曰,聞甚驚惻,元恤典外顧恤,如有生前身還布,竝蠲蕩,埋置之方,令該道臣,另飭擧行,令廟堂措辭關飭。
禮曹,進士鄕漢城試初試來八月二十日,生員鄕漢城試初試同月二十二日,文武科鄕漢城初試來九月初三日,雜科初試同月初十日。
朴容壽,以戶曹言達曰,謹奉下令,右議政鄭晩錫食物衣資祗受事,遣本曹郞廳宣諭,仍卽輸送,則以爲,耆社之臣,非獨臣一人,則臣何敢諉以耆臣,而冒受恩典乎?恩隆如天,罪積如山,惶隕窮隘,惟願遄被嚴誅云,又不領受,何以爲之?敢達。令曰,更爲輸送,可也。
行都承旨鄭基善書達,臣於本月初九日午時量,敬奉令諭,馳往宣諭于西部皇華坊聚賢洞契右議政鄭晩錫所住處,則以爲,臣,申控祈免,實瀝肺肝,顒企兪音,不翅若苦旱之望甘霈,而蟻誠卑微,未格崇嚴,不惟不賜準可,特遣知申,誕宣下答,諭之以余心未孚,申之以庶事多滯,辭旨轉益勤摯,臣誠惶隕窮隘,直欲鑽地而不可得也。臣之通籍從宦,歲年頗久,踐歷非不多矣,爵秩非不崇矣。素餐包羞,赤芾招譏,未嘗有一謀一慮之裨朝廷報聖恩,而今已老,白首將死矣。其不報爲報之道,惟在於無越禮防,無壞廉隅,以仰裨四維範俗之聖化矣。今若戀切棧豆,戒昧鐘漏,頹顔癃背,顚頓偪側於淸朝簪紳之列,則非徒當世之嗤點,將爲千古之笑囮,臣雖不肖,何忍爲此?況我邸下,修明德敎,風厲士臣,導禮義養廉恥,而納之四維之內也,豈獨處臣於四維之外,使之年至不退,夜行不息,不顧士夫之名檢乎?臣之所以抵死辭避者,於禮有據,在義不悖,而不徒爲一身顚沛之懼而已。以我离明睿慈,何不曲加恕究,荐降非常之敎乎?鐵限旣截,株守莫改,辜恩方命,罪合萬死,伏地戰慓,恭俟重誅,而王人之陋地相守,尤係添罪,亦願亟令召還焉云矣。臣旣承偕來之令,故姑爲仍留之意,敢達。令曰,知道。
義禁府申目粘連,向前李圭男亦,諸條所犯,俱係不法,囚供雖極發明,繡達若是臚列,難免重勘,以此照律,何如?判付達依準。
上在昌德宮。常參·經筵,以代理停。
鄭知容達曰,大司憲金陽淳,執義尹錫永呈辭,掌令徐洛淳·金瑩,持平金洛駿·白時源在外,監察茶時之意,敢達。令曰,知道。
趙冀永達曰,來十六日,漢學文臣殿講日次,而動駕相値,頉稟之意,敢達。令曰,知道。
令于趙冀永,禮房承旨馳詣元陵,奉審摘奸,局內諸陵,一體奉審以來。
以正言申大元·鄭在鑑牌不進罷職令旨,令于趙冀永曰,只推。
趙冀永達曰,守令署經事令下,已至多日,尙未署經,事甚未安。正言申大元·鄭在鑑,旣有只推之令,與大司憲金陽淳,一體牌招,以爲署經之地,何如?令曰,依。
令于鄭知容曰,在外及有實故臺諫,竝許遞,旣承下敎,前望單子入之,待下批,牌招署經,如有違牌,勿爲呼望。
臺諫前望單子入之,大司憲南履翼,大司諫申在植,司諫李南翼,掌令李昌瑞,持平安仁·李魯奎代點,掌令鄭琦和,獻納兪章煥,添書代點。
令于趙冀永曰,日前附奏之後,又爲三日之久,而尙今無意出膺者,雖緣余誠禮之有所未盡,以卿平日體國之心,亦豈不有欠耶?歲新而尙未行應行之事,卽惟待卿簉朝而已,則民國之事,豈可遲緩乎?如渴之思,日甚一日,望卿卽日出膺,以幸國事事,卿其更爲宣諭,期於偕入。
行都承旨鄭基善書達。臣於本月十一日未時量,敬奉令諭,馳往宣諭于西部皇華坊聚賢洞契右議政鄭晩錫所住處,則以爲,臣於再昨附奏,略暴情實,竊庶幾离明,俯垂矜憐,微懇獲蒙體諒矣。卽又溫諭特下,寵眷彌隆,皆非無狀賤臣所敢承當,而至於誠禮未盡之敎,臣尤惶恐隕越,益不知措躬之所。噫,欲進而不能進,欲退而不能退,臣之情勢,可謂劇矣。以言乎人器,則空疎謭劣,最居人下,若使遽然猥廁於廊廟之上,則狙猿之冠冕,鼯鼠之羈馬,未足喩其不似,而其大小僨誤,遠近狼狽,亦可以未占有矣。以言乎癃病,則榮衛枯涸,眞元澌脫,五官易其性,百骸失其度,氣息堇延殘縷,神精若墮昏霧,飾巾竢符,朝不謀夕矣。以言乎禮訓,則乃是古聖王,循天理節人心,而定其年限,以律天下後世之大防也。爲人臣者,決不敢漫漶放倒,故臣自年至以後,有除輒懇,見帶職名,皆蒙恩遞,而昨年書答,又伏奉散秩便閒之敎,臣方奉如金石,信如四時,竊自喜今以後,投散就閒,安意畢命矣。今若淟涊冒膺,則非徒得罪於禮訓,而從前力辭者,無非假飾虛套,而將自陷於欺心欺人,以至欺天之科矣。人臣罪惡,孰有大於此乎?此三者,莫非臣不敢冒進之大端,而有一於此,猶且不可,況兼其三而竝有乎?倘或萬有一可强之勢,而故爲矯飾,冒犯違慢,則不待關和之常憲,而神必憎之,天必殛之,臣何敢爲此哉?左右思量,末由進身,上下相持,積罪如山,惶隘煎泣,不知所出。謹當抖擻昏耗,綴屬文字,以更請體下之處分云矣。臣旣承偕來之令,故姑爲仍留之意,敢達。令曰,知道。
令于趙冀永曰,貢市人所懷,令廟堂商議稟處,可也。
以永興宮闥里紀績碑豎立後別單,令于趙冀永曰,碑文陪進禮曹正郞金聲陞敍,擇日官洪晩中,書吏等三人,竝依乙酉年例爲之。
以洪原鞬靼洞勝戰紀績碑豎立後別單,令于趙冀永曰,碑文陪進禮曹正郞金聲陞敍,擇日官洪晩中,書吏等三人,竝依乙酉年例爲之。
以永興府宮闥里·洪原縣鞬靼洞立碑建閣時地方官以下別單,令于趙冀永曰,本道監司金箕殷,內下大豹皮一領賜給,永興府使元永麟,內下大虎皮一領賜給,洪原前縣監崔漢翼,時縣監黃幷陞敍,其餘監董裨校員役工匠等,竝依乙酉年例爲之。
以東萊府使洪羲祖狀達,前訓導秦東益罪狀,令攸司依律重勘講定事,令廟堂稟處事,令于鄭知容曰,令廟堂稟處。
以東萊府使洪羲祖狀達,犯逋諸譯,令收司照律重勘事,令于鄭知容曰,令廟堂稟處。
假注書兪致崇書達,臣於本月初十日辰時量,以東南北郊諸壇奉審摘奸事,敬奉令敎,馳往風雲雷雨壇奉審是白乎則,階砌曲墻及紅箭門壇上下莎草,俱爲無頉是白遣,仍詣雩祀壇奉審是白乎則,階砌曲墻及壇上紅箭門內莎草,俱爲無頉是白遣,仍詣龍壇奉審是白乎則,階砌曲墻及壇上·紅箭門內莎草,俱爲無頉是白遣,仍詣先蠶壇奉審是白乎則,階砌曲墻及紅箭門內莎草,俱爲無頉是白乎旀,日已暮矣,仍爲止宿是白遣,今日曉頭,馳詣司寒壇奉審是白乎則,階砌曲墻及壇上·紅箭門內莎草,俱爲無頉是白遣,仍詣馬祖壇奉審是白乎則,階砌曲墻及紅箭門內莎草,俱爲無頉是白遣,仍詣先農壇奉審是白乎則,階砌曲墻及紅箭門壇上下莎草,俱爲無頉是白遣,仍詣祈雨壇·厲壇奉審是白乎則,階砌曲墻及紅箭門上下莎草,俱爲無頉是白乎所,仍爲復令之意,敢達。令曰,知道。
趙冀永,以戶曹言達曰,謹奉下令,右議政鄭晩錫食物衣資,令本曹郞廳,更爲輸送,則以爲,曹郞八至,迷執一般,鎭日方命,死罪死罪云,又不領受,何以爲之?敢達。令曰,更爲輸送。
鄭知容,以備邊司言啓曰,諸道春操稟啓,今已齊到矣。歲二行操,蓋所以備綢繆而須緩急者,國有成典,有不容闊狹停擱,而第今諸路事情,關北則方營大賑,京畿·兩西,則使行供億,積貽勞弊,三南則經賑之餘,民力未紓,而嶺又重困於船粟之役,關東雖少康,亦不免分任北運之責。此時徵發之擾,在所當念,戎政雖重,民情宜恤。今春各道四都水陸諸操·巡歷巡點,竝姑停止,且觀年事之成就,秋操當依例設行,預令知悉。至若官鎭門聚點,則苟能修明節制,補卒乘而繕器械,作止如法,是無操名而有操實,此在道帥臣團束擧行之如何,以此另加申飭,有堤堰處移點完役,依近例爲之。各樣都試,亦令依例設行,而北關則待秋合設之意,竝爲分付,何如?傳曰,允。
鄭知容,以兵曹言達曰,今正月十一日,武臣賓廳武經講書日次,而國忌齋戒相値,不得爲之之意,敢達。令曰,知道。
又以司僕寺一二提調意達曰,卽見備局草記,則因水原留守朴周壽狀達,本營別驍士所給馬,每年貢馬上來時,略許定數執留爲辭矣。兵曹及三營年例分給之數,旣甚不少,今又因守臣所請,依數分給,則前頭事勢,恐有元數不敷之慮,每年以十匹執留之意,知委該營,仍爲定式,何如?令曰,依。
義禁府照目粘連,昌原前府使李圭男矣本府議達內,諸條所犯,俱係不法,囚供雖極發明,繡達若是臚列,難免重勘,以此照律,罪杖一百收贖,告身盡行追奪,流三千里定配,而其母年七十云,以存留養親,依法典收贖,私罪奉令依準爲旀,功議各減一等爲良如敎。
刑曹判書徐能輔,參判李寅溥聯名書曰,伏以臣等,昨伏奉令旨下者,有捕廳罪囚出付臣曹,減死定配之處分,天地好生之德意,孰敢不攢祝欽頌,而至如鄭興魯·徐普運·崔命悅之罪犯罔赦,關係至重者,亦入於從輕之科。臣等於是,竊不勝遶壁憂嘆之至。凶醜亂類,從古何限,而絶悖至憯如守溫諸賊者,實屬無前之變怪,而此輩之爛熳綢繆,交關釀成,旣已莫揜於守溫之招,渠亦一一直吐,無辭遲晩,卽此一款,決不容擬議於貸死。且況國綱不嚴,世道日下,此等蟣蝨之賤,乃敢生心於窺覬藉賣之習,欲售其跳踉誑惑之計。卽以其現發於諸供者觀之,其所藉重者爲何地,其所附和者爲何事?究厥情狀,萬剮尙輕,此而不明正典刑,痛加鋤治,則中外聽聞,何以解惑,來頭奸弊,何以防遏?法紀一壞,人心愈陷,思之及此,凜然寒心。夫法者天下平也,罪犯旣如彼,關係又如此,而一或低昂,則將安用三尺爲哉?臣等職忝司寇,終難泯默,玆敢不避猥越,聯陳執藝之請。伏乞离明,更加三思,亟寢成令,特令依律置辟,以嚴法綱,以杜後弊,千萬幸甚,臣等無任云云。答曰,覽書具悉。執藝之言,誠甚嘉乃,而此罪囚,必置大辟。旣無的定之律,則姑付於唯輕之科,不害爲好生之法,而且古聖人制刑之義,未必盡爲誅夷而後,得刑政之正。原書之多日留中,實余決重辟深量之故,依前判付施行,加施遠惡島減死爲奴,勿揀赦典,可也。
上在昌德宮。常參·經筵,以代理停。
朴容壽達曰,明日常參,取稟。令曰,停。
朴容壽達曰,行大司憲南履翼,掌令李昌瑞,持平安仁·李魯奎在外,執義尹錫永,掌令鄭琦和呈辭,監察茶時之意,敢達。令曰,知道。
以司謁尹義孫手本,在謫罪人金胤植驅打掖隷事,令于朴容壽曰,別監卽掖庭至近之王人,而所着的服,卽紅衣也。此與他人自別,而漢之李廣,犯邏禁而不赦,卽所爲重法令也。如彼無賴輩,肆然驅打,無所顧忌,而況渠矣身,徒配之罪人,逃還京師,白晝肆惡於街路,類如無難,是何紀綱乎?此非但驅打掖隷之罪,此罪尤係罔赦,律之以法,三尺難貸。特施次等之律,自刑曹發捕,各別嚴刑一次後,絶島限己身充軍,勿揀赦前,所到邑,捉致營門,加刑一次,可也。
令于朴容壽曰,定配罪人之逃還京師驅打掖隷,是何紀綱乎?配所邑守令,令本道査實以聞事,分付該曹。
朴容壽達曰,行都承旨鄭基善偕來進去,行左承旨李奎鉉,左副承旨徐英淳不爲仕進,右承旨鄭知容,右副承旨趙冀永式暇出去,院中只有臣一人,伴直無人,左副承旨徐英淳,所當牌招,而拘於廳規,不得請牌,何以爲之?敢稟。令曰,牌招。
徐英淳,以兵曹言達曰,今正月十一日立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢達。令曰,知道。
又以義禁府言達曰,全羅監司趙寅永申本內,濟州前牧使沈英錫,令該府拿問處之,旌義前縣監柳可均,濟州牧使李行敎,竝令攸司稟處事,達下矣。沈英錫,前因承令,投畀於咸鏡道北靑地,依例發遣府書吏,自配所拿來,柳可均,下去公忠道公州地云,發遣府羅將拿來,李行敎,時在任所,發遣府書吏,交代後拿來,何如?令曰,沈英錫段,依其餘,待待令拿囚。
又以義禁府言達曰,江原監司李紀淵狀達內,兵曹正郞李應信罪狀,令攸司稟處事,達下矣。李應信,下去京畿砥平地云,依例發遣府羅將拿來,何如?令曰,待待令拿囚。
又以義禁府言達曰,時囚罪人李圭男,杖一百流三千里定配照律公事判付內,依準,功議各減一等事,令下矣。李圭男,功議各減一等,杖九十收贖,告身盡行追奪,徒二年半定配,而以其親年七十,杖九十徒二年半收贖,告身盡行追奪,放送之意,敢達。令曰,知道。
上在昌德宮。常參·經筵,以代理停。
朴容壽,以都摠府言啓曰,今日入直內三廳武廉禁軍及軍兵等,中日習射技,請出標信。傳曰,知道。
趙冀永達曰,明日常參,取稟。令曰,停。
朴容壽達曰,合辭許久闕達,事甚未安。除在外外,呈告人員,竝卽牌招,何如?令曰,依。
趙冀永達曰,來十八日,專經武臣殿講日次矣,敢稟。令曰,待下令爲之。
備忘記,宣川府使柳基常,靑水萬戶韓錫璡下直,各長弓一張,長箭一部,片箭一部,筒兒一箇賜給。
令于趙冀永曰,左副承旨許遞,旣承下敎,前望單子入之。
承旨前望單子入之,朴綺壽代點。
趙冀永達曰,新除授承旨朴綺壽,方在被謫蒙放中,何以爲之?敢稟。令曰,蕩滌敍用。
又達曰,右議政鄭晩錫書答,遣正卿往諭,仍與偕來事,令下矣,何正卿進去乎?敢稟。令曰,禮曹判書進去。
令于趙冀永曰,偕來都承旨還入。
朴容壽達曰,行大司憲南履翼,掌令李昌瑞,持平安仁·李魯奎在外,執義尹錫永牌不進,掌令鄭琦和陳書,監察茶時之意,敢達。令曰,知道。
以執義尹錫永,獻納兪章煥,正言鄭在鑑·申大元牌不進罷職令旨,令于朴容壽曰,只推。
以全羅監司趙寅永狀達,羅州牧加可島人物渰死事,令于趙冀永曰,聞甚驚慘,元恤典外,別加顧恤,如有生前身還布,竝蠲蕩,埋置之方,令道臣另飭該邑倅,各別從厚事,令廟堂措辭關飭,可也。
趙冀永,以弘文館言達曰,上番闕直,事甚未安。應敎趙基謙,校理李竣祜,副校理金弘根,竝卽牌招,以爲推移入直之地,何如?令曰,依。
又以戶曹言達曰,謹奉下令,右議政鄭晩錫食物衣資,令本曹郞廳,更爲輸送,則以爲,固守迷見,荐違令旨,惶隕悸恐,惟俟重勘云,又不領受,何以爲之?敢達。令曰,更爲輸送。
朴容壽,以刑曹言達曰,臣等頃以罪人鄭興魯·徐普運·崔命悅等,依律置辟之意,聯陳執藝之義矣。答曰,覽書具悉。執藝之言,誠甚嘉乃,而此罪囚,必置大辟,旣無的定之律,則姑付於惟輕之科,不害爲好生之法,而且古聖人制刑之義,未必盡爲誅夷而後,得刑政之正,原書之多日留中,實余決重辟深量之故,依前判付施行,加施遠惡島減死爲奴,勿揀赦典可也事,令下矣。謹依書答,罪人鄭興魯等,更加嚴刑一次後,興魯全羅道康津縣薪智島,普運古今島,命悅興陽縣蛇渡,竝減死爲奴,定配所,卽爲押送之意,敢達。令曰,知道。
又以刑曹言達曰,以司謁尹義孫手本,別監朴孝源,被打於金胤植事,令曰,別監卽掖庭至近之王人,而所着的服,卽紅衣也。此與他人自別,而漢之李廣,犯邏禁而不赦,卽所爲重法令也。如彼無賴輩,肆然驅打,無所顧忌,而況渠矣身,徒配之罪人,逃還京師,白晝肆惡於街路,類如無難,是何紀綱乎?此非但驅打掖隷之罪,此罪尤係罔赦,律之以法,三尺難貸。特施次等之律,自刑曹發捕,各別嚴刑一次後,絶島限己身充軍,勿揀赦典,所到邑,捉致營門,加刑一次可也事,令下矣。謹依下令,胤植嚴刑一次後,全羅道羅州牧智島充軍,定配所卽爲押送,而待其到配,加刑一次事,分付該道道臣之意,敢達。令曰,知道。
前知事鄭晩錫書曰,伏以臣,再控肝膈之懇,備陳震迫之情,繼而有四度附奏,訟愆請譴,而微誠徒歸矯飾,賤品虛辱恩寵,每一封章,惶恐欲死,然而干瀆之罪,罪止臣身,濫膺之累,累及國家,彼此輕重,不啻相懸,故不得不冒死申籲,惟睿慈,財察焉。臣性本褊滯,與人寡合,在朝如客,在世如僧,孤立獨行,四無攀援,直是天下之拙措大也。當聖朝任官,惟賢之時,雖抱關之微,筦庫之賤,猶且涯分踰濫,而乃反濫叨而冥升,內而劇曹,外而重藩,迭次推遷,滾躋崇秩,是豈臣意望之所及,亦豈臣才能之眞有可堪而然哉?特蒙我大朝殿下天地幈幪,曲加庇覆,可幸免大譴大何耳。今焉景迫崦嵫,病入膏肓,跛眇行視,氣息綿綴,委身床笫,鬼事日促,而忽又更進一級,苟然充位於三事之列,古所云,歇後作相者,猶不若是之駭且怪矣。人猜鬼忌,勢所必然,負乘致寇,理亦無幸,畢竟致無限僨誤,無限辜負,而陷於無限罪戾矣。到此地頭,我邸下,雖復欲哀憐庇覆,竊恐其不可得,而徒累我大朝則哲之明,是豈非大可憂懼者哉?臣之引年控懇,前後已過十度,而猶不憚煩猥者,非獨爲微臣一身事而已。士大夫辭受出處,實關風俗之盛衰,誠如朱夫子所言。且古昔聖王之制禮垂範,蓋不惟察其羸癃,愍勞惠養也。亦所以導禮義勵廉恥,不使之淟涊顚頓於祿利之間也。其惻怛慈愛,委曲裁制之意,可謂至矣。是以古人出處,莫不兢兢乎致愼,而年至亦必致政。粵在宋朝,至有年纔六十一而告退者,時君謂以是足以風勵世道,而欣然許之。今臣賤齒,已至七十有三,而猶復貪榮慕祿,有若老馬之爲駒,全昧其鍾已鳴而漏已盡,則大有得罪於禮經,而便作患失之鄙夫耳。子曰,鄙夫可與事君與哉,此在庶僚,猶合斥退,況於大官,將焉用彼哉?管子曰,四維不張,國乃滅亡。夫爲人臣者,無禮無義,無廉無恥,而其國不亡者,未之有也。臣何忍爲此,亦何敢爲此哉?由前由後,反復講究,終未得冒進之道,呼號不止,兪音尙靳,臣誠憂遑煎熬,轉益罔措,晝而忘食,夜而忘寢。夫以垂死之病,又加熏心之厲,銷鑠澌滅,其何能久?此殆臣命卒之秋也。以我邸下之至明至仁,宜不忍其至於此極也。臣又安敢自阻而不思哀籲乎?伏乞邸下,曲加矜憐,仰稟大朝,亟賜鐫改,俾得投閒置散,以畢餘生,則窮天極地之恩,雖隕首結草,何以報其萬一哉?臣無任云云。答曰,覧書具悉。卿懇,余思如渴,卿書又至,乃以年至不可出,作爲鐵限者,卿何不思之甚?國之置相,必取老成者,蓋其年高則德邵也。且相職旣非奔走率職之任,卿又筋力康旺,故自前屢懇而不許者,意有今日故也。三書之古規已備,一肅之期日漸遲,望卿以公耳忘私之誠,毋復苦辭,卽起膺命,以副民望,以幸國事。仍令于朴容壽曰,此下答,遣正卿往諭,仍與偕來。
僉知具康書曰,伏以臣於年前,猥以一得之見,敷陳五條冊子,其曰,田結一條,事涉張大,其曰,還餉軍丁軍器三條,幸以廟達,漸就頭緖,此不敢更瀆,而以邸下敬天之德,將驗屢豐,在邸下愛民之道,尤宜節用,節用非徒用於所用,毋使牟利輩,憑公營私,貽弊京外也。漕運一事,尤爲甚焉,回達經年而寂然,則民情久鬱。若以兩湖漕運,依舊例還付京江,則此兩湖民之所樂也,都城民之所望也,五江民之所願也。臣旣說此事,故皆欲更達,以合便宜,不然,又何敢若是覼縷乎?更上一部冊子,伏乞睿覽,千萬幸甚。臣無任云云。覽書具悉。陳勉之言,寧不體念而行之乎?冊子令廟堂,商確稟處矣。
掌令鄭琦和書曰,伏以臣,一介寒微,百無肖似,幸逢盛際,濫竊科第,薄技膺選,遽荷特陞之恩。臺籍廁名,徒切躁進之戒,迺者掌憲添書,忽下於千萬夢想之外,庚牌儼臨,閭里生光,前後恩數,逈出尋常,顧臣湔劣,何以得此?惶霣感祝,罔知攸措,繼以署經有令,違牌路阻,不得不張皇出肅,粗伸叨謝之忱,而第伏念是職也,卽古所稱耳目之任也。以臣識見之魯莽,何敢備數於諫諍之列?言議之巽軟,何敢自任於繩糾之責?左右思惟,實不可蹲冒。伏乞特賜鐫改,俾安私分焉。臣於丐免之章,何暇贅他,而事在目下,不容泯默。敢貢愚見,惟邸下,垂察而夬斷焉。臣伏見日前秋曹堂上聯書答下者,有曰,旣無的定之律,姑付惟輕之科。又曰,未必盡爲誅夷,而後得刑政之正,此雖出於好生之德意,而實有欠於生道殺人之義也。噫,彼三漢,俱以至微至賤之類,敢干莫嚴莫重之地,穿利竇而售覬覦之習,眩衆聽而行藉賣之術,其所覬覦者爲何事,藉賣者爲何地?水賊諸招,明有綢繆,渠輩所供,亦皆輸款,則論其所犯,可謂死有餘罪,何可以律無定據,遽議傅生,而且惟輕者,以其罪疑而謂也。今此三漢之罪,何嘗有一毫可疑者乎?此而若或低仰,中外之聽聞,何以解惑,來後之奸竇,何以防遏?伏願邸下,更加三思,亟從秋堂之請,俾刑政得正焉?臣無任云云。覽書具悉。日前悉諭於秋堂之答,而萬化原於一心,則此事亦在余心無私與有私之間,不必係於生殺與否。堯階舜干,豈謂失刑耶?勿煩。爾其勿辭察職。
上在昌德宮。常參·經筵,以代理停。
朴容壽達曰,明日常參,取稟。令曰,停。
鄭知容達曰,合辭許久闕達,事甚未安。除在外外,呈告人員,竝卽牌招,何如?令曰,依。
令于朴容壽曰,禮房承旨馳詣宗廟·景慕宮,奉審摘奸以來。
令于朴容壽曰,在外臺諫許遞,旣承下敎,政官牌招開政。
朴容壽達曰,吏曹判書金鏴,參判朴晦壽,參議李憲瑋牌不進,推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,參議只推,待明朝,一體牌招。
鄭知容達曰,大司憲掌令一員,持平二員未差,執義尹錫永,掌令鄭琦和牌不進,監察茶時之意,敢達。令曰,知道。
以執義尹錫永,掌令鄭琦和,獻納兪章煥,正言申大元·鄭在鑑牌不進罷職令旨,令于鄭知容曰,只推。
以應敎趙基謙,校理李竣祜,副校理金弘根牌不進罷職令旨,令于鄭知容曰,只推。
鄭知容達曰,新除授行左承旨朴綺壽,時在京畿龍仁地,斯速乘馹上來事,下諭,何如?令曰,依。
禮曹判書洪起燮書達,臣於本月十四日辰時量,敬奉睿答,馳往宣諭于西部皇華坊聚賢洞契議政府右議政鄭晩錫所住處,則以爲,臣冒控哀懇,蘄收誤恩,特遣正卿,誕宣下答,寵遇彌隆,提誨益勤,至以相職非奔走率職之任。委曲丁寧,諄複懇摯,負罪賤臣,何以得此?感極涕逬,罔知攸措。夫人之所以爲生,不但具形骸耳,必須有精力也,而今臣則蒲柳之質已萎,狗馬之疾已痼,筋脈攣縮,喘息短促,氣血枯涸,神精迷瞀,俄頃事爲,每患遺忘,咫尺運動,亦多蹇澁。癯然之形骸雖存,而外枯內朽,同一株橛矣。相職雖非若庶僚之筋力奔走,而若是者,將何以拱趨班聯,陞降殿陛乎?亦何以裁量事物,綜理機密乎?且臣之所受新命,若在於未始引年之時,則固不敢强引禮經之訓,要作祈免之資,而旣自年前,有除輒懇,皆蒙恩遞,而今忽於齒益癃病益痼之後,扶舁其蹩躠,抖擻其聾瞽,淟涊乎冒膺,則便作前後兩截之人,而從前力辭,都歸欺罔,一介臣之忘廉喪恥,姑不暇論,而爲人臣而欺罔君上,合置何辟?如是而猥據具瞻之地,則非徒一世之唾罵,難免千世之譏笑,其將包羞欲死,不敢抗顔對人,顧何以坐政府而董率百僚乎?噫,君命莫嚴,屨駕不竢,臣分至重,湯火亦蹈,臣雖冥頑無知,此箇道理,夫豈全昧,而反之於心,揆之於義,終不得可進之說,甘自歸於慢君命蔑臣分之科,論其罪犯,萬殞難贖,而且大宗伯之特令偕來,尤爲臣怵惕不安之端。伏乞先收偕來,仍勘臣罪,千萬血祝云矣。臣旣承偕來之令,故姑爲仍留之意,敢達。令曰,朝下書答後,意謂卿不日出膺,今見敷奏,非但出膺無意,辭懇愈往愈深,非所望於卿者,寧不悶然?卿之筋力尙旺,故終靳致仕,良由是也。且相職,非奔走之任,而時或肩輿簉朝,經邦論道,有何所妨於頤養之方乎?卿之所謂兩截,余不知其爲然,且余雖否德,豈或以非經非禮之道,勸卿去就,望卿毋復爲辭,隨正卿入來,以副余側席如渴之望事事,卿其更爲宣諭,期與偕入。
朴容壽,以奎章閣言達曰,明日卽書香閣春孟朔大奉審日次,時原任閣臣,依節目進詣擧行之意,敢達。令曰,知道。
趙冀永,以戶曹言達曰,謹奉下令,右議政鄭晩錫食物衣資,令本曹郞廳,更爲輸送,則以爲,屢承令旨,膠守賤見,罪積違慢,恭俟重勘云,又不領受,何以爲之?敢達。令曰,更爲輸送。
朴容壽,以備邊司言達曰,貢市人所懷,令廟堂商議稟處可也事,令下矣。取見其所懷,則貰馬契貢人等,以爲各樣土物價會減之數,比進排,不能當百分之一。且瓦礫進排,便是無價之役,落本夥多,無以支保,無論土物與木物,馱價一依沈藏例磨鍊上下事也。過減之稱冤,無怪其然,作馱之違式,亦所當念,令該曹詳察嚴飭,俾有實效。運價磨鍊,則係是久例,有不可容易變通置之。繕工監鴨島契貢人等,以爲矣貢與長木契一般,而貢勢殘破,無以支保,都下補縮條,依長木契例磨鍊上下事也。長木契都下,已是權宜之政,有不可觸類照例,遽議許施,置之。內入綿花契貢人等,以爲矣貢所受米木,竝以純錢上下事也。豐歉異受,宜有稱冤,且數旣無多,依願施行之意,分付該曹。衣襨白吐袖契貢人等,以爲矣等所貢各殿宮衣襨所入吐袖,非比市上行賣之物,故貿取之際,落本夥然,應役無策,依表裏契例,所受貢價,移劃惠廳,從貴上下事也。當初制貢,本有元別之異,不可遽議變通,置之。立廛市民等,以爲御衣襨次與宗·社陵寢所用緞價,每以丁銀受價,而以天銀貿來,落本夥多,廛勢莫保,年前捄弊條之自戶曹貸下者,願爲還納,緞價則以天銀價磨鍊上下,至於黑色紬,本是紬廛之物,而且有還屬該廛之令,則黑色買賣,雖非矣廛之所禁,幎握纓巾,自是矣廛所賣之物。紬廛之以黑紬造賣者,特爲禁斷事也。換銀一款,屢經稟覆,今難更議變通,常絲之許用於立廛,黑紬之還屬於紬廛,旣有昨秋特判,俾爲兩相無冤之政,則到今煩聒,大關民習,竝置之。紙廛市民等,以爲監試所用名紙,曾有肅廟朝定式,而挽近科試時,各道儒生,專用付紙,以致試券之殽雜,且於落幅進排時,罪歸矣等,每每生梗,實爲冤悶。自今以後,東堂外付紙造出,鄕儒貿取之弊,嚴立科條,一切禁斷事也。增式東堂之外,無得用付紙,定式固然,科場事體,不容不禁,而今因市廛失利,有所發令,則反涉輕重倒置之嫌,市民所懷,置之,本事則令該曹察飭,眞絲廛市民等,以爲眞絲纓子一種,特爲禁亂事也。綿子廛市民等,以爲尙彈一種,復禁亂廛事也。衣廛市民等,以爲紬緞一種,特爲禁亂事也。銀麯廛市民等,以爲特禁亂賣,俾復廛業事也。烟草廛市民等,以爲復禁亂廛事也。涼臺廛市民等,以爲濟州邸人及商賈之與京中笠匠,私相買賣京臺之弊,令該司各別禁斷事也。通共買賣,大關生業,曲循市願,必致民病,課歲呼籲,極涉猥越,竝爲置之,何如?令曰,依。
上在昌德宮。常參·經筵,以代理停。
藥房副提調鄭基善啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
李奎鉉達曰,明日動駕相値,常參頉稟之意,敢達。令曰,知道。
鄭知容達曰,合辭許久闕達,事甚未安。陳書外,呈告人員,竝卽牌招,何如?令曰,依。
備忘記,柔院僉使朴枝蕃下直,長弓一張,長箭一部,片箭一部,筒兒一箇賜給。
鄭知容達曰,備邊司郞廳來言,今日賓廳日次,而左議政李相璜有身病,右議政鄭晩錫未肅拜,不得來會云矣,敢達。令曰,依。
李奎鉉達曰,明日動駕,承旨當爲備員,而行左承旨朴綺壽在外,無以備員,何以爲之?敢稟。令曰,許遞,旣承下敎,前望單子入之。
承旨前望單子入之,沈宜臣代點。
鄭知容,以吏批言啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
朴容壽,以兵批言達曰,領中樞府事有闕之代,行判中樞府事南公轍陞付,其代輔國知中樞府事李羲甲陞付之意,敢達。令曰,知道。
又以兵批言達曰,前監司金鐮,自吏曹送西矣。瓜滿監司,例爲隨品付樞銜,而資級係是嘉善,同中樞有闕之代,依例下批之意,敢達。令曰,知道。
又以兵批言達曰,陞資拜營將者,瓜滿前以不職遞罷,則勿計朔數多少,還收資級,載在法典矣。前洪州營將許榦,瓜前雖爲內遷,以不職入於繡達,而奪告身,所授加資,依法典還收之意,敢達。令曰,知道。
又以兵曹言達曰,內禁衛將李享權,五衛將具廷鉉·金學敦,景福宮衛將李宗茂·金標大,慶熙宮衛將金元基·朴昌蕃,俱以身病猝重,無望供職云。禿用別將申應權,文殊別將金鼎鐵,老母今年俱爲七十五歲,法不當遠離赴任,呈狀乞遞,竝改差,何如?令曰,依。
有政。吏批,判書金鏴進,參判朴晦壽,參議李憲瑋竝牌招不進,右承旨鄭知容進。以權丕應爲大司憲,李趾壽爲司諫,金在浩爲掌令,孟明淳·金致鉉爲持平,黃浩民爲副校理,鄭晩錫爲司饔都提調,李相璜爲軍資都提調,鄭晩錫爲軍器都提調,南公轍爲訓鍊都提調,李培林爲禮曹佐郞,金履元爲軍器僉正,韓鎭書爲司饔主簿,金持泰·愼尙欽爲典籍,權大膺爲軍資奉事,金徽淳爲南部都事,李羲準爲京畿監司,成均博士單崔綱鎭,奉常奉事單金鉉復,兼春秋三單宋能圭·趙啓昇·姜弼煥。
兵批,判書徐俊輔進,參判沈能岳病,參議趙庭和病,參知李渭達入直,同副承旨朴容壽進。領中樞單南公轍,判中樞單李羲甲,以朴宗球爲同知,安光質爲副摠管,徐寯修爲僉知,徐羲輔爲內禁將,愼爲五衛將,金應根爲司禦,李祖植爲翊贊,申義益爲部將,張寅植爲宣傳官,金秉喆爲公忠水使,金九秀爲造山萬戶,雙靑權管單高允恒,同知單金鐮,大護軍南履翼,護軍金陽淳·李元默,副護軍徐英淳·李元八·朴天模·金珹·趙德永·申相鎬·皮祥麟,副司直朴宗吉·李南翼·徐洛淳·金瑩·李昌瑞·具定默·金洛駿·白時源·安仁·李魯奎,副司果林膺洙,以上竝單付,前守門將閔元錫,及第盧慶燁,前虞候李大亨,及第洪漢謨·張興燮·朴道升以上今加折衝加資事承令,前營將許榦,折衝今降禦侮降資,京畿水軍節度使單李羲準。
李奎鉉達曰,明日動駕,兩司侍臣,當爲進參,除在外外,未肅拜·呈告人員,竝待開門牌招,何如?令曰,依。
以吏曹參議李憲瑋牌不進罷職令旨,令于鄭知容曰,只推。
鄭知容達曰,大司憲·掌令一員,持平二員未差,執義尹錫永,掌令鄭琦和牌不進監察茶時之意,敢達。令曰,知道。
以執義尹錫永,掌令鄭琦和,獻納兪章煥,正言鄭在鑑牌不進罷職令旨,令于鄭知容曰,只推。
以應敎趙基謙,校理李竣祜,副校理金弘根牌不進罷職令旨,令于李奎鉉曰,只推。
傳于鄭知容曰,明日出宮內門路,以協陽門爲之。
令于鄭知容曰,明日出宮內門路,以貳極門爲之。
朴容壽,以奎章閣言達曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢達。令曰,知道。
禮曹判書洪起燮書達,臣於本月十四日戌時量,敬奉令諭,更爲宣諭于議政府右議政鄭晩錫,則以爲,臣於朝者睿答之下,敢以引義訟愆之意,附奏於重臣書達。竊庶幾睿慈,俯垂矜憐,迷執或蒙恕究矣。卽又溫音誕宣,寵眷彌隆,諭之以筋力尙旺,申之以毋復爲辭,開牖敦勉,諄復懇摯,臣罪如山,睿恩如天,跼高蹐厚,罔知所措。夫人臣辭職,或因才器之不稱,或因情勢之難冒,而若未蒙體諒,則不得不托以疾病者,從古多有。邸下曾謂臣所陳癃老病狀,亦若是而已耶?臣本稟賦脆薄,賤齒衰暮,疾病沈痼,筋力澌鑠,不翅若老牛之鞭不起,是以前後呼籲,必以是蘄哀耳,非敢有所托而然也,而睿敎至此,益不任抑塞悚隘之至。宋臣歐陽脩有言曰,神工不宰,而萬物得以曲成者,惟各從其願,天鑑孔昭,而一言可以感動者,在能致其誠,臣每讀此,未嘗不有味其言,而今以後,益覺惕然于中。洪惟我邸下,至仁至明,博施濟衆,俾萬物各遂其性,而袛緣臣忱誠淺薄,屢籲不能孚感,睿鑑尙靳回照,臣實慙悼,尙復何言?若其肩輿簉朝,誠有宋朝優禮,而此皆施之於身佩安危之元老宿德者,如臣千不似萬不似之賤品,何敢萬分一依俙比擬於是哉?自知甚明,自量甚熟,雖欲憑恃寵靈,貪戀榮祿,而冒昧承當,其於累聖簡而羞朝紳何哉?誠恐自此以往,逋慢之罪日積,而卒不免鈇鉞之誅,惶隕戰慄,惟願遄被嚴勘云矣。臣旣承偕來之令,故姑爲仍留之意,敢達。令曰,卿意旣如是持難,余言不得不益懇矣。卿試思之,大朝之特簡,旣取老成,小子之期望,亦在老成,一諭再諭,至於幾諭,而不知止者,豈但循例之備而已哉?余之所勉出卽公也。卿之爲言,則雖謂之近於私邊,亦非過也。肩輿簉公,有時登筵,果非甚勞神用,國事民情,亦不必逐日敷陳,以卿之德之才,何患乎不濟耶?卿則出而膺命,余則畢竟成就者,可不上下俱榮,公私兩便乎?余言止此,卿其諒之事,卿其更爲宣諭,期與偕入。
朴容壽,以奎章閣言達曰,景慕宮望廟樓,今望奉審,無頉之意,敢達。令曰,知道。
又以弘文館言達曰,副應敎洪遠謨,校理金大坤在外,副校理一員未差,上番姑陞入直,事甚未安。應敎趙基謙,校理李竣祜,副校理金弘根,旣有只推之令,竝卽牌招,以爲推移入直之地,何如?令曰,依。
又以弘文館言達曰,上番無他推移之員,不得已以下番姑陞入直之意,敢達。令曰,知道。
鄭知容,以都摠言達曰,都摠管金履喬,以判義禁府事,本府坐起,晝仕出去之意,敢達。令曰,知道。
又以禁衛營言達曰,本營哨官李奎燦,受由下鄕,過限不現,爲先汰去之意,敢達。令曰,知道。
又以義禁府言達曰,今此景慕宮·儲慶宮動駕時,大駕各差備都事及輿側左右考喧都事·本府入直都事,當以十二員分差,而本府都事,只有十員,無以推移,假都事二員,令該曹口傳差出,以爲分排擧行之地,何如?令曰,依。
義禁府申目粘連,向前李應信亦,兵曹軍色郞之依察訪例,騎馬一匹,輪回定送,旣有本曹節目,故新除之初,有此持馬往迎之擧是白乎乃,京驛隷之外驛替役,自是惡習,而徑聽其言,捨京驛而替犯外驛之馬,終涉疎率,以此照律,何如?判付達依準。又申目粘連,向前安性淵亦,各廳之公用別還,營邸之役價預下,繡達以罪關還政論列,而囚供則謂以結斂預貸,自有營門節目,行之已久,非關還穀爲辭是白乎乃,預貸之際,如無濫觴之弊,則豈有立本取謗之事乎?不可以其發明,有所參恕,以此照律,何如?判付達依準。
義禁府申目,兵曹正郞李應信原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付達依準。又申目,礪山府使安性淵原情云云。徽旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付達依準。
正言申大元書曰,伏以臣,卽一遐鄕賤品耳。幸竊科第,猥叨仕籍,縱無燥進之念,徒切推恩之私,千萬不自意,薇垣除旨,忽下於旅次蟄伏之中,臣誠惶隕震慄,罔知攸措。且況臣父,年今七十七矣。幸蒙恩資,門闌生輝,情私感祝,有倍餘人,敢不竭蹶以效一日之責,而第伏念是職也,古所稱淸朝耳目之任也。言議巽軟,識見魯莽,不可以備數於諫諍之列,徒事違傲,益切悚仄。日前署經有令,違牌路阻,不得不章皇出肅,而第臣父素患痰積之症,當寒添劇,委頓床笫,書伻踵至,促臣歸視,臣聞此報,方寸煎灼,蒼黃束裝,忙陳短章。伏乞睿慈,特遞臣所帶之職,俾伸微私。且治其逋慢之罪,以昭法紀焉。臣於丐免之章,不暇贅他,而事在目下,不容泯默,敢貢愚見,惟我邸下,少垂察焉。向來宜學之凶謀逆節,豈一朝一夕之故哉?其所由來者久矣。窩窟於賊裕,依附於書九,必欲壞亂我義理,背馳我國是,此誠千古所無之至凶絶憯者,而前後懲討,未能掃蕩而殪殄之,王綱太恢,未免姑息而漏網,故種下生種,寔繁其徒,怪鬼之類,打成一片,粧出宜學,敢欲嘗試而網打,究其醞釀排布,寧不凜然而心寒哉?主張者明有其人,慫慂者難掩其跡,而忍杖抵賴,盤覈未盡,三尺遽加,神人共憤,誠恐不知何樣禍機,伏在於冥冥之中矣。諸子散配之典,尤不容少緩,而聞其凶孽,偃處城闉之間,出沒輦轂之下,締結依舊,唁弔來往,自同平人,街童巷豎,莫不傳道,國網之解弛,世道之變怪,一何至此?此而任置,亂賊無知懼之心,凶窩無打破之日。伏願睿明,淵然深思,廓揮嚴斷,宜學諸子,亟施散配之典焉。因此而又有所駭惋者,曩者臺臣吳致淳之書出,而此卽國言之所喧騰,輿憤之所沸菀,不待盤覈,眞贓畢露,但不露姓名,太欠直截,鞫招雖曰呑吐,捕廳下屬之轉相傳道,乃是明證,愚夫愚婦,皆知其柳鼎養之爲宜學血黨死友爛漫綢繆,根柢於宜學,同謀於宜學,十手所指,萬口難掩,而甚至有往弔痛哭之說,膾炙傳播,有耳皆聞,苟無其實,言從何出?眞有是也,罪犯罔赦,言念及此,直欲髮豎而膽掉。臣謂先從柳鼎養,亟降處分,使凶徒知惧,亂本拔焉,斷不可已也,臣無任云云。覽書具悉。宜學之子,旣不許於散配之達矣。施以放逐鄕里之典,柳鼎養,渠亦人耳,寧忍爲此耶?未明的之事,不可究問,爾其勿辭察職。
上在昌德宮。常參·經筵,以代理停。
大駕詣景慕宮,入齋室後,王世子板位問安。答曰,知道。王世孫遣宮官口傳問安。答曰,知道。內閣·政院·玉堂·藥房口傳問安。答曰,知道。王世子入齋室後,王世孫遣宮官口傳問安。答曰,知道。內閣·政院·藥房·春坊口傳問安。答曰,知道。展拜後王世子板位問安。答曰,知道。王世孫遣宮官口傳問安。答曰,知道。內閣·政院·玉堂·藥房口傳問安。答曰,知道。王世子展拜後,王世孫遣宮官口傳問安。答曰,知道。內閣·政院·藥房·春坊口傳問安。答曰,知道。仍詣儲慶宮,入齋室後,王世子板位問安。答曰,知道。王世孫遣宮官口傳問安。答曰,知道。內閣·政院·玉堂·藥房口傳問安。答曰,知道。王世子入齋室後,王世孫遣宮官口傳問安。答曰,知道。內閣·政院·藥房·春坊口傳問安。答曰,知道。展拜後,王世子板位問安。答曰,知道。王世孫遣宮官口傳問安。答曰,知道。內閣·政院·玉堂·藥房口傳問安。答曰,知道。王世子展拜後,王世孫遣宮官口傳問安。答曰,知道。內閣·政院·藥房·春坊口傳問安。答曰,知道。還內後,王世子板位問安。答曰,知道。王世孫遣宮官口傳問安。答曰,知道。內閣·政院·玉堂·藥房口傳問安。答曰,知道。王世子還內後,內閣·政院·藥房·春坊口傳問安。答曰,知道。
李奎鉉達曰,明日常參,取稟。令曰,停。
趙冀永達曰,大司憲權丕應,執義尹錫永,掌令鄭琦和,持平金致鉉陳書,掌令金在浩,持平孟明淳在外,監察茶時之意,敢達。令曰,知道。
鄭知容啓曰,司僕內乘來言,捲簾·毛帳,取稟。傳曰,捲三面,毛帳爲之。
傳于李奎鉉曰,王世子隨駕之節,衛內磨鍊。
傳于鄭知容曰,侍衛軍兵毛具。
以正言申大元牌不進罷職令旨,令于鄭知容曰,只推。
庚寅正月十六日辰時,大駕詣景慕宮春展謁,仍詣儲慶宮展拜入侍時,行都承旨鄭基善,左副承旨趙冀永,右副承旨沈宜臣,同副承旨朴容壽,假注書兪致崇,記注官洪煥,記事官金大根,待敎趙斗淳,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房副提調鄭基善進前奏曰,侵早勞動,聖體若何?上曰,一樣矣。至協陽門外,降輿乘輦。仍由肅章門·進善門,出敦化門進發,至宗廟前路,降輦步過,乘輦至景慕宮門外,降輦乘輿入宮門,降輿入齋室。少頃,上改具冕服以出,通禮跪啓請執圭,基善跪進圭,上執圭,詣板位行再拜禮。入廟內,命本署提調金鏴,禮曹參判李鼎臣,戶曹參議朴光錫入侍。仍奉審冊印訖,仍詣望廟樓。命書傳敎曰,望廟樓行禮時,百官行禮置之。出榻敎行四拜禮,仍爲奉審,還御齋室,通禮跪啓請釋圭,上釋圭,基善跪受圭。上具翼善冠·衮龍袍,乘輿出宮門外降輿乘輦,至宗廟前路,一如出宮時,至儲慶宮門外,降輦乘輿,入宮門至齋室,降輿入齋室。上改具冕服,詣板位行再拜禮,仍入室奉審,竹冊亦爲奉審,還御齋室。少頃,通禮跪啓請外辦,上乘輿出宮門外,降輿乘輦,回鑾由敦化門·進善門·肅章門,至協陽門外。通禮跪啓請降輦乘輿,上降輦乘輿,入協陽門。命出標信解嚴,由宣化門還內,諸臣以次退出。
庚寅正月十六日辰時,王世子隨駕,詣景慕宮春展謁,仍詣儲慶宮展拜動輿入對時,行左承旨李奎鉉,右承旨鄭知容,假注書金始淵,記事官李肯愚,記注官金奎燮,原任提學金履喬,原任直提學金鏴,直提學徐憙淳,檢校直閣徐萬淳,以次陪立。時至,相禮跪白外備,王世子具翼善冠·衮龍袍,乘輿出重華門。藥房提調金鏴進前奏曰,侵早勞動,睿體若何?令曰,一樣矣。至協陽門前,相禮跪贊請降輿,王世子降輿,步過仁政門,乘輿出敦化東挾門前,乘輦至宗廟前路,降輦步過,乘輦至景慕宮門外,降輦乘輿,入西挾門,降輿入齋室。少頃,改具冕服,至版位行再拜禮,入室內奉審,令曰,注書出去,戶·禮堂同爲入來。賤臣承令出傳,仍詣望廟樓,至版位行再拜禮,仍爲奉審,還入齋室。少頃,改具翼善冠·衮龍袍,乘輿出西挾門,至宮大門外,降輿乘輦,至宗廟前路,降輦步過,乘輦仍詣儲慶宮門外,相禮跪贊請降輦,降輦乘輿,入宮西挾門,至齋室門外,降輿入齋室。少頃,仍詣版位,行再拜禮訖,入室內奉審,竹冊亦爲奉審後,還入齋室。少頃,相禮跪白外備,王世子步出齋室門外,乘輿出西挾門外,降輿乘輦,回鑾至敦化門外,降輦乘輿,至仁政門前,降輿步過,至宣化門前,版位問安後,出協陽門至延陽門前,乘輿由建陽門·貳極門·重華門還內。諸臣以次退出。
上在昌德宮。常參·經筵,以代理停。
趙冀永啓曰,來二十一日,朝參日次矣,敢稟。傳曰,停。
沈宜臣達曰,來二十一日,輪對日次矣,敢稟。令曰,爲之。
趙冀永達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
備忘記,滿浦僉使李勉學下直,長弓一張,長箭一部,片箭一部,筒兒一箇賜給。
趙冀永達曰,同副承旨朴容壽,今日不爲仕進,卽爲牌招,何如?令曰,依。
又達曰,假注書兪致崇,身病猝重,勢難察任,今姑改差,何如?令曰,依。
以同副承旨朴容壽牌不進罷職令旨,令于趙冀永曰,只推。
趙冀永達曰,奏達文字,何等審愼,而卽見全羅兵使李存敬漂到人護送事申本,則金甲島之島字,漏落不書,事甚疎忽。係是邊情,故雖不得不捧入,而當該兵使,不可無警。推考,何如?令曰,依。
沈宜臣,以吏曹言達曰,永興府宮闥里立碑建閣時裨校·員役等·及洪原縣韃靼洞立碑建閣時裨校·員役等別單,竝依乙酉年例爲之事,令下矣。其中上言兼監董儒生元重赫·高榮秀,旣是儒生,則有難以加資施行,又考臣曹謄錄,則或有初仕調用之例矣。今此元重赫·高榮秀,俱是士人,何以爲之?敢稟。令曰,本道寢郞初仕調用。
趙冀永,以兵曹言啓曰,乙酉年武藝別監中久勤人十六人,出付禁軍,名曰權付禁軍,凡百一依壯勇衛例施行,遷轉與有頉,自該營入稟,隨窠塡代事,奉承傳擧行矣。十六人中若有闕,則每以武藝別監塡代,而權付中,或遭故闋服與犯科見落者,更無復屬之道,永爲等棄之人,實是渠輩稱冤之端。至於元禁軍,若有遭故闋服與邊將遞來,則有取才還屬之例,以罪見汰者,納馬後亦有間五窠復屬之例,而權付禁軍,則姑無定規,尙無歸屬,其在均施之義,不可異同。此後則遭故闋服者,取才後待權付十六窠中有闕還屬,若其邊將遞來,則此已一番區處者,勿爲擧論,有罪見汰者,亦於十六窠中,間二窠復屬,而減仕一款,依元禁軍例施行,則庶可免抑鬱之歎。以此添付於權付節目,何如?傳曰,允。
趙冀永達曰,大司憲權丕應,執義尹錫永,掌令鄭琦和,持平金致鉉牌不進,掌令金在浩,持平孟明淳在外,監察茶時之意,敢達。令曰,知道。
趙冀永,以義禁府言達曰,宜學諸子,施以放逐鄕里之典事,承令達下矣。宜學子永龜·永麟,自漢城府指名報來,竝放逐鄕里之意,敢達。令曰,知道。
禮曹判書洪起燮書達,臣於本月十五日酉時量,敬奉令諭,更爲宣諭于議政府右議政鄭晩錫,則以爲,臣昨因附奏,申暴哀懇,蘄蒙矜許,潛心默禱,卽又睿旨誕宣,牖昧開迷,諄複懇摯,責之以持難,諭之以有時登筵,而至以畢竟成就爲敎,臣奉讀未半,汗淚交逬,益不知所以自措。臣之冒死持難,是豈樂乎爲哉?文純公臣李滉有言曰,人臣處義,不當進則不進爲恭,進爲不恭,文正公臣宋時烈有言曰,至於禮經之難犯,雖有君父之命,有不敢承,夫豈不義,而先正言之哉?臣之不敢違越禮經,而前之所以引年力懇,今不敢忘廉冒進者,此非臣臆決冥行,而實有所受於兩先正之言也。苟非然者,君臣分義,天之經地之紀,人道之大倫也,臣雖冥頑如此,癃耄如此,豈或全昧乎人倫之爲天經地紀,而冒犯蔑分壞義之罪乎?中庸曰,體群臣,朱夫子釋之曰,設以身處其地而察其心。洪惟我邸下,至仁至明,其於群下之情,宜無有所不體,而使各得其自遂矣。今臣則情窮理極,無所不至,而未蒙舒究,一向敦勉,必欲强其所不能,行其所不可,此豈所望於體下之仁哉?畢竟成就之敎,有以仰無物不遂之大德至化,而今若一出膺命,則從前懇辭,都歸矯僞,而朝野之嗤點譏議,將以何辭自解乎?臣之所自畫者,惟在得請與得罪二者,而其得請也,固當感恩鏤骨,其得罪也,亦將甘心就死矣。然而上下相持,今至幾日,國體多損,臣罪益積,有臣如此,生不如死,伏地戰慄,恭俟鈇鉞之誅云矣。臣旣承偕來之令,姑爲仍留之意,敢達。令曰,日昨之諭,至有卿則出而膺命,余則畢竟成就云者,卽出於毋隱之意,而卿又聽之浼浼,今則悶余言之已渴,愧余誠之未孚。但卿若未出,則其於國事民憂,何哉?自古大官之年過懸車而供職者,指不勝屈,則果皆不識古人之戒,只知爵祿之重耶?卿言誠萬萬過矣。渴望之極,言不知裁。卿須諒之,卽起造朝事,卿其更爲傳宣,期與偕入。
禮曹判書洪起燮書達,臣於本月十七日午時量,敬奉令諭,更爲宣諭于議政府右議政鄭晩錫,則以爲,臣方縮伏訟愆,只俟嚴誅,不意溫諭又下,辭旨鄭重,寵眷隆厚,諭之以出於毋隱,申之以渴望之極,其所以提誨敦勉者,勤勤懇懇,今諭加於前諭,一節深於一節,臣雖木石,寧不感泣。固當駕屨不俟,以謝恩命,而顧此匹夫之諒,終難變改,殆若鐵限在前,未免株守如舊,益不勝惶隕震迫之至。先正臣宋時烈有言曰,諱愚而不諱僭,畏法而不畏義,是乃無恥之大者,身旣無恥,何以事君?臣若徒畏關和,不顧禮義而冒沒出膺,則其果謂有恥乎無恥乎?將何所藉手,將何所抗顔,而事我邸下乎?邸下亦將何所取於臣,而置之具瞻之位乎?此臣所以寧被鈇鉞之誅,而不敢爲冒進計者也。自古大官之年過懸車而供職者,指不勝屈,誠如睿敎,而若臣者,所處也不同,故所守也亦不同。臣若於未始引年陳懇之時,承此新命,則顧何敢唐突辭遜,而數年來,陳懇已過十餘度,蒙遞非止一二次,則何獨於相職,而忽爾變改,睅然承膺乎?倘使古人,易地而處,其去就未必不若臣之所守也,此臣所謂所處所守之各自不同也。溫音愈往而愈摯,迷執愈往而愈固,上下相持,分義都隳,臣罪至此,萬殞難贖,憂惶煎灼,惟願遄伏常憲云矣。臣旣承偕入之令,仍留之意,敢達。令曰,余有一番懇諭,卿輒一層苦辭,有若上下相持,事面去益難處。今若拜相職於已致仕之後,則卿之爲言,容或無怪,而前者致仕之請,余所不許,而卿必以是爲鐵限,豈不不思之甚耶?若使先正,見卿今日處義,則必不當以余言爲非矣。且余雖否德,判不以非禮非義,勉卿一出,而言不見諒,卿又浼浼,誠不勝渴悶萬萬。辭盡意渴,不能張皇。卿其翻然改悟,方切企祝而已之意,卿其更爲回諭,期於不日偕入。
領府事南公轍箚曰,伏以閟宮歲謁,隨駕行禮,日吉辰良,還內萬安,下情不勝欣幸。臣於昨政,受點於訓局都提調之任,臣曾已兼禁衛提擧矣。在前大臣之帶兩營門提擧者,皆辭免,得蒙體諒,古例近例卽然,蓋軍營與他司有異,不可竝兼故也。玆敢援例陳章,乞將舊授·新除,俾得一解,千萬幸甚。取進止。答曰,覽箚具悉卿懇。所帶訓局都提擧之任許副。仍令曰,此下答,遣史官往諭于領府事。
大司憲權丕應,大司諫申在植,執義尹錫永,掌令鄭琦和,持平金致鉉,獻納兪章煥,正言鄭在鑑聯名書曰,伏以亂本逆種,從古何限,而未有若裕賊之至凶極慘。爲裕賊之前矛者,卽書九也,爲書九而立幟者,卽宜學也。蓋其凶謀逆節,非一朝一夕之故。以凶疏謂可闡明,以巨慝謂之君子。本以梟獍腸肚,濟以至頑至毒,忍杖緘口,殆若爲賊邊判一死然,而夷考其平生作人,直不過極闇殘沒省覺之物耳。渠必不能自辦,則指使決有其人。此卽擧世之所指目,以何甘誘,得其死力,終始抵賴,根窩未破,王章雖伸,輿憤尙切。迺者吳致淳,先發其端,申大元直指其人,姓名旣著於臺言,形迹莫掩於風聞。宜學之平日親知,豈獨一柳鼎養,而今之慫慂指使之目,必歸於鼎養,往弔痛哭之說,亦歸於鼎養,若無其實,豈有此言?於是乎根窩可得而破矣,輿情可得而洩矣。噫,鋤草而不除其根,終有滋蔓之患,治腫而不潰其毒,必有更肆之慮。裕賊之未及正刑,書九之臥死牖下,已是失刑之大者,以是之故,宜學出焉,傳法死黨,蚓結蛇盤,種下生種,其勢必然。受人指使者,猶伏常憲,爲厥窩主者,安敢倖逭?此而不到底窮覈,打破根委,則將不知幾箇凶徒,接跡而起,言念及此,不覺凜然而寒心。玆敢相率陳籲,冒瀆威明。伏願邸下,廓揮乾斷,亟令王府,嚴覈得情,以伸典刑,以破凶窩焉。臣等無任云云。覧書具悉。宜學所親者,謂非一二,則其果皆知凶書,皆往弔之耶?此非可問可覈之事,勿煩。
應敎趙基謙,副應敎洪遠謨,校理李竣祜,副校理金弘根,修撰閔英世,副修撰李寅弼·洪重燮聯名書曰,伏以宜學之至妖絶憯,極惡大憝,王章雖伸,輿憤尙切,而其不能獨辦,明有指使,卽擧世之共知,衆口之共辭。只緣悍毒之性,忍杖抵賴,端緖未尋,根因莫究。嚮者吳致淳之書,雖不的指誰某,以捕廳下屬之轉相傳道,引爲證左,至謂根因之明有其處,今於申大元之書,直言其姓名,以往弔痛哭之說,作爲斷案,於是乎嗾囑莫掩其形迹,眞贓畢露於前後。竊意邸下,亟賜兪音,夬施盤覈。及伏奉書答下者,以渠亦人耳,寧忍爲此爲敎?包荒之睿德,非不仰認,而兩臺之相繼投章,可見一世之公議,渠若無眞箇所犯,人言之丁寧,豈至是耶?諫臣卽人主之耳目,不可以風聞,或靳採納,所論實國言之喧傳,豈以不明的,致稽究問乎?伏願离明,淵然深思,廓揮乾斷,特下柳鼎養嚴覈之令,以爲重臺言破群惑之地焉。臣等無任云云。覽書具悉。已諭於兩司下答矣。勿煩。
上在昌德宮。常參·經筵,以代理停。
朴容壽達曰,明日常參,取稟。令曰,停。
又達曰,合辭許久闕達,事甚未安。除在外·令旨未下外,未肅拜·呈告人員,竝卽牌招,何如?令曰,依。
備忘記,永達萬戶康鵬息,防垣萬戶康漢廣下直,各長弓一部,長箭一部,片箭一部,筒兒一箇賜給。
以執義尹錫永,掌令鄭琦和,持平金致鉉,獻納兪章煥,正言申大元·鄭在鑑牌不進罷職令旨,令于朴容壽曰,只推。
朴容壽達曰,正言申大元,以其親病,投章徑歸,原書纔已捧入矣。所當直捧遞差令旨及禁推徽旨,而此與無端下鄕有異,從重推考,何如?令曰,依。
兪致崇改差,代以李源庚爲假注書。
朴容壽,以兵曹言達曰,衛從司左長史柳尋春,除授在外,過限未肅拜,依法典改差,何如?令曰,待其上來肅謝,可也。
禮曹判書洪起燮書達,臣於本月十七日戌時量,敬奉令諭,更爲宣諭于議政府右議政鄭晩錫,則以爲,臣孤負罔極之恩,荐犯難赦之罪,而睿度寬大,威罰不加,今反溫諭繼降,責之以不思,諭之以渴悶,滿紙辭敎,諄複懇摯,有足以透金石而孚豚魚,感淚被面,惶汗浹背,益不知所以自措。噫,臣致仕之請,雖未蒙準許,而蓋自數年來,援禮辭老,連章累牘,丁寧質言於君父之前,而凡奉除旨,輒陳辭懇,此同朝之所共聞睹也。今若於相職,獨不辭遜,恬然承膺,則人必笑罵曰,彼夫也前後是一人,癃老是一人般,而在卿列則辭之,在相職則受之,是其貪榮戀祿,辭卑居尊,全不識世間羞恥,而從前所辭,都是矯飾之虛套,臣以何辭自解乎?不惟是也,臣之引年,心旣定矣,言已發矣,言不可食,心不可欺,況又可以欺世而欺天乎?此臣所以冒死不敢冒進者,而微諒未暴,隆眷徒辱,跼高蹐厚,靡所容措,伏地泣血,祗竢重勘云矣。臣旣承偕入之令,仍留之意,敢達。令曰,卿之固辭,托以年至,余之敦勉,出於民國。爲民國之心,其果私耶,托以年至而力辭,其果公耶?公私之間,若或審思,則似不待兩言而出,而如或一向浼浼,余當有非常之敦勉,於卿心將如何耶?余言止此,卿其諒之事,卿其更爲回諭,期與偕入。
義禁府照目粘連,兵曹正郞李應信矣本府議達內,兵曹軍色郞之依察訪例,騎馬一匹,輪回定送,旣有本曹節目,故新除之初,有此持馬往迎之擧是白乎乃,京驛隷之外驛替役,自是惡習,而徑聽其言,捨京驛而替把外驛之馬,終涉疎率。以此照律,罪笞五十收贖,解見任別敍,私罪。奉令依準爲旀,功減一等爲良如敎。又照目粘連,礪山府使安性淵矣本府議達內,各廳之公用前還,營邸之役價預下,繡達以罪關還故論列,而囚供則謂以結斂預貸,自有營門節目,行之已久,非關還穀爲辭是白乎矣,預貸之際,如無濫觴之弊,則豈有立取謗之事乎?不可以其發明,有所參恕。以此照律,罪杖八十收贖,奪告身三等,私罪。奉令依準爲旀,功議各減一等爲良如敎。
行大司諫申在植,執義尹錫永,掌令鄭琦和,持平金致鉉,獻納兪章煥,校理李竣祜,正言鄭在鑑,修撰閔英世等達曰,噫嘻痛矣。書九之罪,可勝誅哉?亂臣賊子,從古何限,而窮凶絶悖,未有如裕賊。裕賊之根窩,卽書九庚申一疏是已。其疏之上下屢千百言,閃忽疑眩,莫可掩揣,指意肯䋜,專在於彼固曰四條。外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體栗,不敢痛陳其逆節,思之膽掉,不忍歷擧其罪案。令旨中前茅裕賊之敎,實是燭奸之禹鼎,照魔之秦鏡也。於戲,我先大王五晦筵敎,卽明諭御極後用舍進退,斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串。終至有宜學之餘醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞遠之方,亶在乎先正書九之罪。鬼誅已加,王章未伸,輿情之憤鬱,何時可泄,世道之憂虞,何日可弭?請仰稟大朝,亟施書九追奪官爵之典。答曰,已諭於前答。勿煩。
行大司諫申在植,執義尹錫永,掌令鄭琦和,持平金致鉉,獻納兪章煥,正言鄭在鑑等達曰,噫嘻痛矣。以能賊萬古所無之逆魁,不卽正刑,徑先致斃,輿情莫不痛惋,此豈可尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·麟,自作窩主。待國洞執命之日,擬占台府,當李潭秉銓之時,把弄朝權。且以醴酒之說,大北之論,肆然脅持,百計嘗試。倡爲追崇之說,恐動儕類,沮遏大聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆節,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而夭任埋凶之計,究其本則能賊也,逆範懷刃之凶,究其本則能賊〈也〉。特以凶頑之故,忍杖徑斃,王章未伸,擧國同憤。試以渠之招辭觀之,雖優爲謀逆,以不少之人,何可遽然承服,又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契。卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而恨以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩。其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。噫嘻痛矣。從古亂逆何恨,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人。黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬·奴傔之及時訊鞫,而章疏之請,尙未蒙允。此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於麟·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復如夏賊,而今者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳,千剮萬斫,未足以洩輿憤,收孥瀦澤,不可謂當其律。夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故。其凶言逆謀,傳襲有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒,尙今假息於覆載之間,則夏·恭兩賊之黨與同情,萬無不知之理,目今究覈之道,惟在於此。而雖以向來連伊事〈言之〉,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賤女,則決非渠所可獨辦者也。是必其夫,暗地指使,爲此嘗試之計。據此一事,劇逆親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈。請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬·奴傔連伊夫妻,竝嚴鞫得情,快正典刑。噫嘻痛矣。明謙之凶謀逆〈節〉,實是亘萬古所無之賊也。身爲閫帥,乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而逆復之愛姪也。一門之內,日夜綢繆,兩賊之間,出沒紹介,危機急變,迫在呼吸。何幸賊謀自綻,天討快行,而誅殛之典,只及其身,收孥之律,尙未擧行,揆以獄體,不免疎虞。以謙,以逆複之子,傳襲其父之凶,鉤覈之路,惟在此賊之盤問,而不加究問,不捧結案,遽爾用刑,只施應坐,而籍産之典,雖已擧行,收孥之律,在所不已。逆複之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿,循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。噫嘻痛矣。亂逆之變,從古何限,而豈有嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言。驅脅蚩蠢之村氓,乘夜直犯於官府,肆發縛官上京,擧兵除惡等語,究其逆節,實有浮於麟·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎,則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎,亟令王府,設鞫嚴覈,快正邦刑。噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而麟·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也,追惟及此,不覺毛骨俱竦。恒儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒儉乃其枝葉,而旣伏典刑,則家煥諸賊之爲厥根柢者,獨可逭於儉則已施之律乎?請物故罪人家煥·哲身,正法罪人承薰·樂敏,施以孥籍之典。噫嘻痛矣。國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,而陽澤焉承望,至於丙申節獻之關封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人拷掠,期於誣服,亂逆之犯分干紀者,從古何限,而豈有若此輩之窮凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無可施之律,而至於國榮,則千罪萬惡咸萃,製給凶疏,阻遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶魁則亦榮賊也。幸賴我先大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹·姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣。而末乃渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦姓獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之極逆。而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟〈施〉孥戮之典。噫嘻痛矣。亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連。量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串。苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典。追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。邸下試思之。前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬洩君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之。烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶圖,自作窩主。醞釀旣久,排布愈密,八字凶言,一串貫來,同室之內,腸肚相連。若其根柢也源委也,莫非此賊,而得保首領,臥斃牖下。凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種。裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未快施,神人之憤,容有極哉?向來追奪之擧,不足爲此賊之當律。況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣。平生伎倆,專在於凶國而讐君,晝宵營爲,亦出於戕人而害物。好惡所到,忠逆立判,利勢所在,逋逃咸萃。附己者謂之向國,而奬拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭甜瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讐國之計,一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾。根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶而染成者渠也,龜·祿之絶慝而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,顧留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且慘乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是脅持君父,以是威喝朝野。魯賢之逆變,由是而醞釀,達·瀅之邪說,由是而源委。候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,脗然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣蠛無所不至,譸張無所不有,筵本二跋,旣伏罔赦之案,讆言五條,莫掩自倡之跡。入告出語,變幻無常,左闔右押,機關至密,千罪萬惡,擢髮難數,而臣等之最所憤疾而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會,斷〈去〉宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發〈於〉敬·觀,而主張者鍾秀也。則論其罪犯,有浮〈於〉龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,依律處斷,雖限未及,尙魯已例,在所不已。幸賴乾斷廓然,天討亟行,鍾秀黯行追奪之請,雖蒙夬允,而梟獍之凶種尙憂,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不到也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也則?鍾一則藉其門蔭,獲忝祿仕,國家何負於渠,而梟心獍腸,與生俱生,幸西賊之有警,則曰分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之道,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於種一·光友之道,憑藉讖緯之書,濟其邪誕之術。二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而十二日至凶之說,與鍾一,一而二二而一。似此今古所無之逆,不可只施治逆之常典。适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采,則謂以可用,薦振采於鍾一,則稱有神術。逆賊友·光,以鄕曲賤孽,托爲凶徒死士,父事振采,兄事友文。欲輸軍糧,則轉到南陽,凡爲群凶之指使,率皆挺身而樂赴。將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕。鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾添祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知機,跡涉殊常。況以鍾一爲妹夫,致後爲死友,〈掌中〉書字之語,出於後招,指日往來之說,證以一傔,則綢繆之跡,明若觀火。永喆,鍾一之侄子也,始而應坐而發配,致後之娚妹也,施因鞫招而就拿,則枝上之枝,種下之種,可以畢究。矧又種萬之猝斃,添一疑端,鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,夬正典刑。噫嘻痛矣。亂逆之變,振古何限,而豈有如李肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極榮顯,一門盤踞,不離於權要。苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今。攘臂弩眼,罔非戾氣,柱腹撐腸,都是禍心,至於甲戌之冬,肆然至凶至憯罔測不道之說而極矣。當上下焦遑之日,渠乃憯懷異圖,綢繆於金基厚,蹤跡陰祕,情節叵測,而至於近日章箚之間,基敍之凶書始發,則眞贓畢露,斷案已成。蓋其凶書,卽不敢道不忍言之逆謀也。謀雖同於基厚,而慫慂者肇源也,書雖出於基敍,而指使者肇源也。其罪犯於莫重莫嚴,爲賊爲逆之狀,睿鑑之照如日月,令旨之嚴如斧鉞,此誠神人之所共憤,王法〈之〉所不貸。凶如肇賊,逆如肇賊,而若使假息晷刻,共戴如天,則其可曰世有三綱,而國有三尺乎?至於同參之金基厚,以肇源之血黨,基敍之至親,凶謀逆節,無不綢繆,卽與肇源·基世,二而一者也。惟彼三凶之請鞫,于今幾月於玆,而睿答輒承勿煩,群情去益如沸。卽伏奉令答下者,有此是國之大刑政,當仰稟大朝後處分之敎矣。惟其爲大刑政也,故處分之俟,一時爲急。請黑山島荐棘罪人李肇源,亟令王府,設鞫得情,明正典刑,金基厚,一體嚴鞫,施以當律焉。噫嘻痛矣,金基敍之罪,可勝誅哉?千妖萬惡,咸萃一身。自在韋布,作凶徒之奇貨,及占倖第,爲權門而輻湊,一自廢枳之後,恒懷不逞之心,假托鬼魅,誑惑人心,卽此一事,可見其平生所爲,無非邪沴。乃於甲戌冬上下焦遑之日,潛懷凶謀,與李肇源·金基厚,綢繆密勿,受其指使,作書轉送於時相,乃是不忍言不敢道之說。論其逆節,卽〈與〉肇源,腸肚相貫,語其罪惡,亦與肇源,毫髮無差。環東土含生之倫,莫不欲手磔口裂,食肉寢皮,此豈可一刻容貸於覆載之者哉?雖施島置之典,而王章未伸,尙稽肆市之律,而輿憤愈鬱。惟彼三凶之請鞫,于今幾月於玆,而睿答輒承勿煩,群情去益如沸。卽伏奉令答下者,有此是國之大刑政,當仰稟大朝後處分之敎矣。惟其爲大刑政也,故處分之俟,一時爲急。請楸子島荐棘罪人金基敍,亟令王府,設鞫得情,夬正典刑。噫嘻,宜學以卑微之流,賦憯慝之性,行己則巧佞,而善爲狐媚,發跡於陰邪,而養成虺毒。屢竊踰濫之職,而睯不知分,常畜希覬之心,而急於財利,敢以嘗試之計,投呈凶慘之書。其上段諸條,罔非爲人臣所不敢道者,而肆然筆之於書,悍然發之於口。卽此一款,合施萬戮,而至若下段所云義理二字,卽載上下大小三十年秉執之遵守者也,今安有晦明之可言,而渠乃陰懷惎譖之謀,公肆疑亂之流,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名流,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然而渠以蟣蝨之賤,不識魚魯之辨,烏知義理之樂爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之情,終有所未究者。請正法罪人宜學諸子,亟施散配之典。噫嘻痛矣。從古亂逆之犯分干紀者,豈有若宜學之至妖極憯,而慫慂宜學,指使宜學者,卽柳鼎養是已。包藏禍心,主張凶圖,暗嗾魚魯莫辦之賤品,甘誘虺毒成性之怪物,投進凶書,與書九而一轍,依歸逆邊。爲裕賊之後殿,甘心樂禍,傳法背公,梟獍同腸,素稱有血黨死友之目,而鬼蜮遁形,不露其暗地謀主之迹矣。逮夫捕廳下屬之轉相傳道者,便是和盤托出,而往弔痛哭之著於風聞者,可見情迹莫掩,則鼎養之爲宜學根柢,昭然可知,而前後臺章之請覈,未蒙睿答之許可,始以不明的爲敎,繼以非可問可覈爲諭。竊以爲衆口之喧傳,初非不明的之事,而苟欲究其明的,不究覈而何以哉?受人指囑者,已伏常憲,爲厥窩主者,偃然自在,揆以刑政,寧有是理?請柳鼎養,亟令王府,設鞫得情,夬正典刑。答兩司曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽等事,不從。李肇源·金基敍·金基厚等事,勿煩。宜學諸子事,勿煩。柳鼎養事,已諭於前日書答,勿煩。
執義尹錫永,掌令鄭琦和,持平金致鉉等達曰,噫嘻痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶憯之計,肆發通文,投諸賢關。遣辭陰儉,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處。雖出於大聖人好生之德,豈有亂言不道,自服遲晩,而罰止島配,假息覆載之者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券。蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指意無倫,此爲渠輩罔赦之斷案。譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照。賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物,而不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事,必被竄,有曰綱亦吾黨。苟非聲氣素相貫通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,夬施典刑。噫嘻痛矣。世道詿誤,義理晦塞,至於韓植林上書中句語而極矣。辛壬義理,若日星之揭,丙申處〈分〉,如鈇鉞之嚴。泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無古之人哉?夫亭亭當當,蟠天極地,〈磨滅〉他不得者,卽辛壬義理也。入則爲忠,出則爲逆,婦孺輿儓之所知也。曾謂名登仕藉,身居臺地者,反不知婦孺輿儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢。故耳目濡染,襲以爲常,乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄者處分,雖極嚴正,氷霜之漸,慮無不至。其在嚴隄防折姦萌之道,不可但施屛裔而止。請屛裔罪人韓植林,拿鞫得情,夬正典刑。噫嘻痛矣。義理堙塞,世變層生,至於今番睦台錫事而極矣。惟我毅宗烈皇帝,以三·五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感。以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,夬正典刑。噫嘻,趙璟鎭,憸詖之性,鄙瑣之行,爲世所目,與人不齒者久矣。至於日昨筵達,何爲而發也?外托進言,內蓄禍心,旨意閃忽,遣辭憯毒。蓋其心固不在於論一人評一事,故言不成理,面背殊形,狡譎情熊,昭不可掩,此豈如渠所可獨辦哉?自有不逞之徒,暗地窺覘,頤指氣使。假名於柳榮五,而機關潛動,接踵於趙璟鎭,而手脚畢露。其計則愈出愈巧,而顯售嘗試,其意則無忌無憚,而陰懷壞亂。所欲嘗試者,果是何事,必欲壞亂者,抑獨何心?朝廷之憂,固不止於履霜堅氷,世道之變怪,終必至於禍人家國。況當一初淸明之會,寧容此輩挾雜之術乎?此而不到底盤覈,掀蕩根窩,則非但刑政之失當,抑亦滋蔓之難圖,顧何異於蘊火而待熄,養癰而望痊哉?聖度縱出於含忍,除奸去慝,決非含忍之事,情狀雖待其自露,匿影幻身,恐無自露之日。鞫令遽輟,群情如沸,箚籲未準,公議愈鬱。請黑山島荐棘罪人趙璟鎭,亟令王府,拿鞫得情,夬正典刑。新除授掌令金在浩,時在咸鏡道咸興地。請斯速乘馹上來事,下諭。答曰,申鼎朝等事,不從。申綱·黃允中等事,不從。韓植林·睦台錫·趙璟鎭等事,勿煩,斯速停達。下諭事,依達。
行大司諫申在植,獻納兪章煥,正言鄭在鑑等達曰,罪人克觀,以妖怪之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫洩。請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣是旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊。萬一有日後惡逆之如尙魯窮凶者,抵賴不服,頑忍輕斃,則孥戮之法,其將不施〈乎〉,罪在罔赦,事關後弊。請逆賊尙魯,亟施孥戮之典。梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律。輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣。人心陷溺,世變層生,至於秋曹〈兩囚〉而極矣,渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而特以好生之聖意,遂付傅輕之科。世豈有亂言不道,自服遲晩,而生出〈獄門〉,假息覆載之間者乎?今若諉之於言出卑賤,事已勘配,而置而不論,卽其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有黃允中·申綱輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地。秦坑是何等時,而比擬無難,錢塘是何等事,而指斥有歸?渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未可,滋蔓可憂,思之及此,寧不凜然哉?大僚覆奏,明辦無餘,鬼蜮情狀,無所遁匿,而鉏根潰癰之論,寔出遠慮,何邸下不念生道殺人之義,而亦靳一兪也耶?況於今番奎·坤之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤是已伏法之申綱也,申綱是未就鞫之奎·坤,設鞫治逆,將以致天討也。根窩未破,憂虞轉甚,豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得正,夬伸典刑。噫嘻痛矣。世級日下,變怪層生,至於韓植林事而極矣。噫,泰億是何等凶逆也?密贊鏡賊之跡,至凶且憯,定策國老之說,絶悖無倫。終始梟獍之殿茅,爛熳虎龍之窩窟,三凶居一,萬惡俱備。于今百餘年之間,爲東土臣民者,無不戟手而裂眦,心寒而膽掉。丙申處分,昭揭日星,聾瞽之人,亦皆聞知,則噫,彼植林,亦今日北面於朝廷者也。豈有不聞不知之理,而乃敢以逆臣官爵姓名,肆然筆之於章奏之間,其官則稱以大臣,其言則謂之建白,陽爲迷罔之狀,陰售嘗試之計,旨意所在,情狀莫掩。而渠祖在垣,曾於辛壬之際,力袒凶論,爲其嚆矢,傳染旣久,熟處難忘,乃於邸下一初之政,敢欲螮蝀於太淸,此豈如渠蟣蝨之賤,所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑。此若不窮覈而嚴處,則羸豕霜氷,慮無不至。俄下處分,雖極嚴正,而其在明義理嚴隄防之義,不可以屛裔薄勘而止。請屛裔罪人韓植林,嚴鞫得情,夬正典刑。噫嘻痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子。故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人。此而不加重辟,則義理晦塞,人心日益陷溺,而小中華一域,無復讀春秋者。且其龍淵·山虎等語句,絶悖無嚴,此豈人心所敢道哉?終篇指意,極其閃忽,要不出挾雜之計,已施之律,不足以懲其惡。請島配罪人睦台錫,亟令王府,拿鞫嚴問,明正典刑。噫嘻痛矣。世道詿誤,人心憯慝,怪鬼之徒,敢售跳踉之習,惎憯之說,莫掩萌孽之漸,至於今番趙璟鎭事而極矣。驟看外面,不過論一重臣,罰擬薄罷,而細究情跡,暗蓄叵測心術,壞亂朝廷者也。此豈幺麽一不逞,倉卒間所可獨辦者哉?渠本射影之蜮毒,濟以媚人之狐性,幽陰之嗾,必有所聽,狡惡之態,不忍正視。向前柳榮五之隱映嘗試,極其痛惋,今焉璟鎭之顯露手勢,豈非一套中現幻出來乎?吁亦愈往愈巧,至凶至憯者矣。此必有一種樂禍之類,潛伏暗地,縱其嚆矢,爲矛爲殿,釀出亂本者也。此豈可看作一人一家之律而已哉?思之及此,寧不凜然?鞫覈有令,群情胥快,及伏承大朝酌處之命,不勝愕貽抑鬱之至。此雖出於大聖人好生之德,藏疾之度,而生〈道〉殺人,卽辟以止辟之義也。今日刑政,惟在於一番嚴鞫,鋤治根柢,打破窩窟矣。若含忍而待其自露,則指使者倖逭,和應者寔繁,又將互換頭面,締結腸肚,種種作淸平世大變怪,則朝著少寧靖之日,亂類無止戢之道,決非細故,豈不爲無窮之憂者哉?請黑山島荐棘罪人趙璟鎭,亟令王府,嚴鞫得情,夬正典刑焉。新除授司諫李趾秀,時在公忠道沃川地。請斯速乘馹上來事,下諭。答曰,不從。申鼎朝等事,不從。申綱·黃允中等事,不從。韓植林·睦台錫·趙璟鎭等事,勿煩,斯速停達。下諭事,依達。
正言申大元書曰,伏以臣,日昨上書中,敢陳親病救護之私,及奉下答,至承勿辭察職之敎,惶霣之極,無所自容。方切束裝徊徨之際,又得見家信,老父病勢,愈往愈劇,促臣歸視。聞此急報,爲子情地,萬萬焦迫,玆敢不避屢瀆之誅,忙陳短章。伏乞睿慈,特推體下之仁,亟遞臣所帶之職,仍治臣擅行之罪,俾此遐土之臣,得遂歸見病父之情,千萬顒祝。臣無任云云。覽書具悉。爾其勿辭救護。
上在昌德宮。常參·經筵,以代理停。
鄭知容達曰,明日常參,取稟。令曰,停。
李源庚有頉,代以趙徽林爲假注書。
令于鄭知容曰,明日春到記,春塘臺爲之矣,該房知悉。
令于鄭知容曰,都承旨馳詣泮宮,夕食堂收取以來。
李奎鉉達曰,都承旨馳詣泮宮,夕食堂收取以來事,令下矣。行都承旨鄭基善,今日不爲仕進,所當牌招,而拘於廳規,不得請牌,何以爲之?敢稟。令曰,牌招。
令于李奎鉉曰,明日出宮門路,以貳極門爲之。
李奎鉉,以備邊司言達曰,全羅道珍島郡羅拜島漂到大國人二名,當不日上來矣。依近例直令入接於弘濟院後,更爲問情,所着衣袴,分付各該司,依例題給,令齎咨官領往,而申飭各該道臣,使之定差員,次次領送。亦令灣府,預先馳通于鳳城將處,以爲渡江後護送之地,何如?令曰,依。
又以兵曹言達曰,今正月二十日文臣朔試射試官,纔已受點,而座堂相値,不得爲之之意,敢達。令曰,知道。
又以都摠府言達曰,今日入直內三廳武兼禁軍及軍兵等,當爲中日習射技,而內試射相値,不得設行之意,敢達。令曰,知道。
又以義禁府言達曰,明日春塘臺春到記時,本府都事十員內,七員赴擧,只有三員,本府入直·當直入直·公事回公都事及春陽門·集春門禁亂都事,無以推移。假都事二員,令該曹口傳差出,以爲分排擧行之地,何如?令曰,依。
李奎鉉,以義禁府言啓曰,卽接西部牒報及成冊,則謀反大逆罪人守溫應坐之類,査出以來,而子振德,方囚捕廳云,依例發遣府都事拿來後,依律文處絞,妻盧女,身故無論。子婦韓女,妾金女,妾子英喆,竝以逃亡懸錄。逆賊支屬緣坐用律,不容少緩,在逃韓女·金女·英喆等,指名發關於各道,使之刻期譏捕,依律擧行之地,何如?傳曰,允。
又以左右捕盜廳言啓曰,罪人守溫子振德,移送義禁府之意,敢啓。傳曰,知道。
持平孟明淳,校理李竣祜,正言鄭在鑑,修撰閔英世等達曰,請仰稟大朝,亟施書九追奪官爵之典。措辭見上答曰,已諭於前答,勿煩。
持平孟明淳,正言鄭在鑑等達曰,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,夬正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,夬正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚,一體嚴鞫,施以當律焉。措辭見上請楸子島荐棘罪人金基敍,亟令王府,設鞫得情,夬正典刑。措辭見上請正法罪人宜學諸子,亟施散配之典。措辭見上請柳鼎養,亟令王府,設鞫得情,夬正典刑。措辭見上答曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事,不從。李肇源·金基敍·金基厚等事,勿煩。宜學諸子,勿煩。柳鼎養事,已諭於前日書答,勿煩。
持平孟明淳達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請黑山島荐棘罪人趙璟鎭,亟令王府,拿鞫得情,夬正典刑。措辭見上答曰,申鼎朝等事,不從。申綱·黃允中等事,不從。韓植林·睦台錫·趙璟鎭等事,勿煩,斯速停達。
正言鄭在鑑達曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人申允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請黑山島荐棘罪人趙璟鎭,亟令王府,嚴鞫得情,夬正典刑焉。措辭見上答曰,不從。申鼎朝等事,不從。申綱·黃允中等事,不從。韓植林·睦台錫·趙璟鎭等事,勿煩,斯速停達。
禮曹判書洪起燮書達,臣於本月十八日戌時量,敬奉令諭,更爲宣諭于議政府右議政鄭晩錫,則以爲,臣之猥叨新命,今已洽滿一月,而無日非干瀆,無時非逋慢,孤負愈多,罪戾愈積,嶺海鈇鉞,不足贖其萬一,而睿眷猶軫庇覆,溫諭又加諄複,誨責截嚴,開牖彌勤,惶愪震剝,罔知攸措。臣之以引年力辭者,雖欲爲一己之私,而究其實,則亦未嘗不出於公。蓋禮義廉恥,國之四維,而四維不張,國乃滅亡,則爲人臣而不守其身,壞了四維,其爲國家害者,當如何哉?故晉時之人,輕蔑禮義,而猶謂天下之寶,當爲天下惜之。朱子所云將此身心奉塵刹,是則名爲報佛恩者,亦此之謂也。然則臣之迷執,其果專出於私乎?然而誠淺辭拙,未能孚格,每陳一番附奏,輒荷一層寵眷,前後干瀆,非爲祈免,而適所以祈恩,則臣之罪益積,而臣之情益窮矣。到此地頭,不得不一肅恩命,昵近耿光,幸蒙我邸下俯察癃醜,曲垂矜憐,益軫其畢竟成就之道,則逋慢之罪,或可少贖,鐫削之恩,亦庶有期。當俟數三日賤疾稍間,冒進前席,罄暴衷懇云矣。臣旣承偕入之令,仍留之意,敢達。令曰,見卿附奏,有調理登對之語,爲國事萬幸。偕來重臣收還,以安卿心事,卿其回諭後入來。
京畿監司李羲準書曰,伏以臣於大昨,伏奉除書,以臣爲京畿觀察使者,臣聞令惝惶,揆分怵惕,歷數日而不知所以措躬也。方伯之任重責大,何路不然,何時不然,而此時畿甸之長吏,較他路尤有別焉。其地則周畿千里,其任則漢家三輔,拱護陵寢,捍衛京師,牧府郡縣之黜陟,金穀卒乘之管轄,苟非其人,民國受病。矧自十數年來,饑荒荐仍,凋弊轉甚,瘠土之民生,甁罍幾空,沿邑之庫貯,文簿徒擁。賦稅薄於諸道,而地利益衰,徭役繁於諸道,而民肩莫息,膏肓之疾旣痼,華·扁之技亦窮,政宜揀選良二千石之才,而授之是職,俾正欹器,俾濟漏舡,今此誤恩,何以及於臣身也?臣姿本庸鈍,性又疎迂,文質俱無所當,交遊絶罕,平居一切世務,吏事之得失利病,非但曾所曚昧,抑亦未之講究。迺於一朝,置諸承流宣化之地,責以澄淸安集之績,鶢鶋之衣冠,旣失所施,蚊蝱之邱山,又非其任。以臣之聰明,其何以綜察衆瘼,以臣之威望,其何以彈壓一路,行何德政,而措窮民於衽席,有何心計,而備委積於縣都?噫,顧臣無似之蹤,叨此非常之令,寵旣隆於簡心,官亦榮於方面,夷險尙且不擇,駕屨豈敢或竢,而臣之本末,自知甚明,不自量度,只知貪冒,則畢竟僨誤,可立而待。始雖感激而趨承,終歸狼狽而孤負,臣何足道,其於國事何,民事何哉?參前依衡,堪膺無路,玆敢不避猥越,畢暴情實。伏惟离明,俯賜鑑諒,將臣新授職名,亟行鐫免,以重藩寄,以安賤分,不勝大願。臣無任云云。答曰,覽書具悉。卿其勿辭往欽哉。
上在昌德宮。常參·經筵,以代理停。
藥房副提調鄭基善啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
藥房口傳達曰,春到記代臨,已有成令,時刻將屆,儀衛皆備,而顧今大雪連下,朝氣甚峭,此時勞動,恐非節宣之方,亟寢成令焉。惶恐敢達。答曰,明日爲之矣。
鄭知容達曰,明日常參,取稟。令曰,停。
趙冀永達曰,大司憲權丕應未肅拜,執義尹錫永,掌令鄭琦和,持平孟明淳·金致鉉呈辭,掌令金在浩在外,監察茶時之意,敢達。令曰,知道。
李奎鉉達曰,備邊司郞廳來言,今日賓廳日次,而座堂相値,不得來會云矣,敢達。令曰,知道。
鄭知容,以禮曹言啓曰,大報壇祭享,每年三月上旬內擇日設行事,曾有定式矣。吉日,令日官崔福基推擇,則來三月初六日爲吉云。以此日擧行,而初雖以親祭磨鍊,亦多有攝行之例,今番則何以爲之乎?敢稟。傳曰,王世子代臨磨鍊。
又以禮曹言達曰,皇壇壇上及奉室,每年孟春,戶·禮曹堂上奉審事,曾有定式矣。今正月二十七日,臣曹與戶曹堂上,同爲進去,奉審後稟處,何如?令曰,依。
又以禮曹言達曰,卽接永禧殿官員所報,則移安廳後面大松一株折落,橫打簷端,浮椽一箇折傷,其外數三箇低垂瓦子,多數破傷云。移安廳與他自別,本曹堂上進去,奉審後稟處,何如?令曰,依。
又以禮曹達曰,永禧殿移安廳浮椽有頉處,臣起燮祗詣奉審,則後面數三浮椽之低傷,果如齋官所報矣。凡於所重處,毋使因微而擧重祀事,曾有受敎。慰安之節,不爲磨鍊,修改之役,待春奉審後,依例擧行,何如?令曰,依。
上在昌德宮。常參·經筵,以代理停。
李奎鉉啓曰,來二十五日,朝參日次矣,敢稟。傳曰,停。
鄭知容達曰,明日常參,取稟。令曰,停。
趙冀永達曰,大司憲權丕應未肅拜,執義尹錫永,掌令鄭琦和,持平孟明淳·金致鉉呈辭,掌令金在浩在外,監察茶時之意,敢達。令曰,知道。
備忘記,京畿監司李羲準下直,長弓一張,長箭一部賜給。
傳于鄭知容曰,京畿監司留待。
傳于鄭知容曰,京畿監司入侍。
令于鄭知容曰,京畿監司留待。
鄭知容達曰,輪對官來待矣。令曰,入對。
傳于李奎鉉曰,聞右相明日簉朝云,二十五日次對,進定於明日。
趙冀永達曰,明日次對,諫院無進參之員,除在外外,呈告人員,竝待開門牌招,何如?令曰,依。
李奎鉉,以備邊司言達曰,全羅道珍島郡羅拜島漂到大國人二名,入接弘濟院後,使本司郞廳及譯官,詳細問情,別單書入,而今此漂人,皆願速歸,留一宿卽爲發送,何如?令曰,依。
又以兵曹言達曰,卽接西所衛將韓錫昌牒報,則本所字內永肅門南邊中松二株折傷云。令該所依例斫去之意,敢達。令曰,知道。
令京畿監司李羲準書。王世子若曰,詩云來宣,書云留後,顧爲任也不輕,漢有馮翊,唐有都畿,以其地則至重,肆其乃僚之愼簡,特侈重寄之委毗。惟卿,奎章令姿,簪纓華冑,持心慈諒,律己恬約,允矣故家遺風,見識通練,幹局裕優,蔚然賢宰規範。至若居家而友睦,展也爲世之模楷。楊司空之寢食,堂間可見湛樂之氣像,石內史之孝謹,家法足驗福祿之完全。所以與國匹休,已多在朝歷試,由簪筆而任論思,無適不宜,長師儒而佐銓衡,所在盡職。吏治薄試於兩郡,果驗恢游刃之才,地望已隆於貳卿,尙稽處方面之任。眷玆畿甸一道,允爲綱紀四方,舟車城池之摠轄八區,壯拱衛於內服,秸粟米之分貢列郡,任委輸於中邦。五陵之佳氣長留,春秋謹灑掃之禮,四輔之節制兼管,陰雨備綢繆之謨。是實上都之隆觀,非他外藩之可比。顧民生凋瘵之弊,有難盡言,在朝家懷保之方,寧容少緩?土地素瘠,賦役偏重,雖樂歲有顚連之歎,杼柚俱空,倉廩未完,嗟國計無緩急可恃。如欲擇賢以任,固知舍卿其誰?玆授卿以京畿觀察使兼兵馬水軍節度使·水原府留守·開城府留守·江華府留守·廣州府留守巡察使,卿其永肩乃心,祗膺寵眷。承流宣化,共理二千石循良,祛瘼蘇殘,可期三十州彈壓。公淸廉簡,何待勉諸?愷悌綜明,固所有者,富鄭公之先恤窮乏,寧忽勞之來之?蕭少府之出自卿班,宜思國耳公耳。自餘稟裁,厥有彝章。於戲,克念宵衣之憂,庸體甸服之寄。行部按察,懷赤子於勿擾勿煩,考績嚴明,戢墨吏於不茹不吐。吾且召矣,卿其往哉。故玆令示,想宜知悉。知製敎洪重燮製進。
庚寅正月二十一日辰時,上御熙政堂。京畿監司入侍時,右承旨鄭知容,假注書趙徽林,記注官洪煥,記事官金大根,京畿監司李羲準,以次進伏訖。上曰,史官分左右,監司進前奏職姓名。羲準進前奏職姓名。上曰,下去着實爲之,可矣。命就座。仍命退,諸臣以次退出。
庚寅正月二十一日辰時,王世子代臨春塘臺,春到記儒生分製講試取入對時,行都承旨鄭基善,行左承旨李奎鉉,右承旨鄭知容,左副承旨沈宜臣,同副承旨朴容壽,假注書金始淵,記注官李鼎在,記事官金大根,原任提學金履喬·朴宗薰,原任直提學金鏴,原任直閣徐俊輔,原任待敎李憲瑋,檢校待敎金興根,以次陪立。時至,相禮跪白外備,王世子具翼善冠·衮龍袍,乘輿出重華門。藥房提調金鏴,副提調鄭基善進前奏曰,侵早勞動,睿體,若何?令曰,一樣矣。仍詣春塘臺,相禮贊請降輿,王世子降輿陞座。掌儀唱試官以下行禮,讀卷官左參贊金履喬,吏曹判書金鏴,吏曹參判朴晦壽,對讀官吏曹參議李憲瑋,大司成趙秉鉉,副修撰洪重燮,副司果金箕晩,考官右參贊朴宗薰,兵曹判書徐俊輔,知事李止淵,參考官工曹參議金興根,禮曹參議洪晩燮,應敎趙基謙,副司果尹致秀,以次行禮訖,仍陞階就位。令曰,儒生入場。令曰,京畿監司,輪對官同爲入對。令履喬·鏴書賦題,賜靑鐵硯·獜角筆·側理紙·造博物四百卷,限申時,懸題訖。令曰,開講。令曰,京畿監司進前奏職姓名。羲準奏職姓名。令曰,着實爲之。羲準退伏,基善宣諭訖,羲準退出。輪對官內資寺奉事白宗倫,禮賓寺直長李相佑,吏曹佐郞宋守謙,禮曹正郞金榮業,兵曹正郞金奎燮,校書館判校張振一,刑曹佐郞李基準,宗親府典簿李輝永,工曹正郞金輦,中學訓導吉鎭國,承文院判校朴榮顯,成均館直講李鎭默,宗廟署令洪在果,通禮院左通禮朴宗璜,引儀李儀朝·李一亨,兼引儀朴鄷壽,司饔院主簿洪憲榮,尙衣院直長李定愚,軍資監判官李一榮,以次進伏。令曰,奏職姓名。宗倫等以次各奏職姓名。令曰,職掌奏之。宗倫等以次各奏職掌。令曰,奏遺在。宗倫等以次各奏遺在。令曰,奏所懷。宗倫等皆以無所懷仰奏。至宗璜奏曰,臣待罪通禮院矣。本院自來凋殘,全不成樣之中,國家大小朝儀,專掌擧行,而員役輩甚少,每患苟艱。凡於公故時,書員五人,使令十名,難爲分排擧行矣。今此世孫宮冊禮後,事知書員一人,定爲擧行,而官員旣已加差二員,則使令二名,亦爲加出,然後員役輩擧行,可免窘塞之患矣。書員一人,使令二名,及今變通事,分付戶·兵曹似好,故敢此仰達矣。令曰,依所達爲之,可也。出擧條仍令退出,宗倫等以次退出。王世子入便次,少頃,又爲座堂。奎鉉曰,密符親納,例也,而前京畿監司金鐮,使其偏裨替納,事甚未安。推考,何如?令曰,依爲之。出擧條令曰,史官出去,右相之何日造朝知入。事變假注書卓雲翰,承令出去,少間還入奏曰,右相再明日,當肅謝云矣。令曰,今番取五張。令曰,科次爲之。令履喬書等,二張書正字三下,而第一張書一字,其餘書次上,可也。令曰,居首試卷入之,親坼下之。基善讀封內訖。令曰,以次坼封,可也。基善坼封,讀奏封內訖。令書令旨曰,講居首幼學李義晉,製述居首賦三下一生員趙得林,竝直赴殿試,講之次略進士姜元默,製述之次三下進士李秉孝,竝直赴會試,講略進士趙鎭晩等六人,製述次上生員李啓朝等三人,竝令該曹,考例施賞。令曰,入格儒生明日待令。相禮跪白禮畢,王世子乘輿,出靑陽門·貳極門還內,諸臣以次退出。
上在昌德宮。常參·經筵,以代理停。
李奎鉉,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
沈宜臣達曰,明日常參,取稟。令曰,停。
備忘記,京畿水使李恒權,薪島僉使朴兢淵下直,各長弓一張,長箭一部,片箭一部,筒兒一箇賜給。
傳于李奎鉉曰,大臣·備局堂上引見。
令于李奎鉉曰,下直閫帥·守令留待。
令于李奎鉉曰,下直閫帥·守令,入格儒生同爲入對。
沈宜臣達曰,假注書金始淵,身病猝重,勢難察任,今姑改差,何如?令曰,依。
金始淵改差,代以洪永圭爲假注書。
傳于沈宜臣曰,淸河縣監朴宗琰,砥平縣監權㷞,令該曹口傳相換。
吏曹口傳政事,淸河縣監朴宗琰,砥平縣監權㷞相煥。
令于李奎鉉曰,左副承旨許遞,旣承下敎,前望單子入之。
承旨前望單子入之,林景鎭代點。
令于沈宜臣曰,工·刑換房。
以獻納兪章煥,正言鄭在鑑牌不進罷職令旨,令于沈宜臣曰,只推。
沈宜臣,以奎章閣言啓曰,頒賜冊子安寶次,奎章之寶請出之意,敢啓。傳曰,知道。
贊善吳熙常書曰,伏以我王世孫,衣尺漸長,冊禮將擧,鞏本重統,所以上答天眷,下係民望,萬億年無彊之休,自今伊始。臣何幸須臾無死,與覩斯慶,愛戴抃祝,曷有其極?仍竊念臣,罪積違逋,自屛田野,兼以衰疾侵凌,鬼事日促。忽於昨冬,祗奉除書,以臣爲世孫傅者,臣聞命震駴,五情失守,而名器不可久溷,宜卽冒入文字,仰祈收還,草莽遐賤,瀆撓是怵,囁嚅荏苒,遂至歲更。羈縻依舊,駁正無聞,臣若不言,邸下奚由知臣本末,而思所以處臣哉?噫,臣家世受國厚恩,休戚與共,臣雖不才,豈無繼武繩緖,以從王事之願?不幸早嬰疾痾,失業廢擧,中飽喪禍,身世凄苦,一切世緣,曠然灰冷,惟杜門守靜,蘄免貽羞門戶,而亦恐其未易,曷嘗希慕高尙,刻意問學,以自附於藏修之士哉?直緣伎倆莫辦於閒界,聲聞過實於逐影,遂致轉輾假冒,始玷銓薦,終又濫廁旌招之列,已贏一紀于玆矣。其間以官召者七,特召者再,臣於是,辜深欺誣,懷惶包羞,剖判無期,非不欲進身文陛,一瞻淸光,粗伸世臣之義,呈露醜滓,聊爲究竟之法,而前後叨竊,俱是格外峻選,非蔭路常調所當得者,故徊徨踧踖,終守虞人之戒,是豈臣樂爲哉?至若今日新命,蓋文孫定號,設院置僚,俾盡早諭之方,而傅是傅之德義,則其爲任,詎不重歟?必其人望實咸隆,學術行誼,足以薰陶德性,浸擩道義,然後方可以不負是職,其微如臣蔑劣,所可擬議也,審矣。而況今林下宿德,自有其人,罔詢於尉薦,不備於銓注,迺以臣先之,臣竊惑焉。且朝廷位著,卑高相承,秩然有級,莫可以或踰也。今以三品之秩,裒然爲一院之首,而位乎重宰之上,誠無前之創格。臣是何人,猥膺斯格,以貽當世之羞,招後世之譏乎?雖然此只從廉防一邊說耳。顧臣痼疾纏髓,神精凋瘁,雖在少壯之時,已不能類人,到今崦嵫之景,奄迫七旬,其尫羸枯落,自分癃癈,實不堪以備驅策。縱使臣感恩畏義,欲渝咫尺之守,而效趨走之恭,決不可得,舒究其情,可謂窮且慽矣。抑臣所帶贊善之職,一銜五載,恬若固有,曠天工而妨賢路,此豈理也哉?迺其心未嘗頃刻忘其解,而不敢輒煩縣道,泯默乃已,玆不得不牽連竝陳。伏願睿慈,特垂愍念,將臣所帶諸銜,亟許鐫削,仍令刊名選籍,俾邱壑殘喘,還他造化舊物,涵泳聖化,以卒餘生,實爲通志成物之至仁也。臣不勝攢手懇禱隕越之至云云。答曰,覽書具悉爾懇,蒙養之方,必先於左右正人,則其非山林宿德之士而誰?余之特簡,惟在於此,而春晷漸長,政宜開筵延賢之時,前後徵招,非止一再,邈然無膺,其或誠禮未孚耶?余甚愧焉。顧今慶禮,莫重於冊儲,沖齡尤要於贊翼,豈可浼浼乎?爾其勿辭,從近登對,以輔余德,益資余工。仍參慶禮,庸副余望。仍令于沈宜臣曰,此下答,遣史官往諭于吳贊善。
令京畿水使李恒權書。王世子若曰,思切聽鼙,疇當專一方之責,才合制閫,爰畀統三道之權。惟簡予心,奚待僉擧?眷彼戴雲一府,卽是沿海重防。設置倣統營衙門,艅艎萬軸,緩急爲京師藩蔽,組練三軍。美哉魏國山河,關防之勢旣重,抑爲晉陽保障,芻牧之責倂兼。爾來凋弊之多端,奈此矯捄之無術。惟卿,靺君子,喬木世家,手握虎符,想見忠武公偉烈,胸藏豹略,蔚有故訓將餘風。西閫特除,夙著干城之茂績,內乘歷試,久在羽衛之邇班,戎垣之宿望有歸,咸稱祭征虜雅歌之致,銀臺之淸班甚密,嘉乃周召虎司喉之謨。玆授卿以京畿水軍節度使兼三道統禦使·喬桐府使,卿其克殫乃心,祗服寵命。敿乃干敹乃甲,無或後時,高其壘深其溝,常若對敵。重叨伯兄之宿硏,遺愛可觀,新擢亞卿之崇班,榮耀罕比。統禦數千里藩閫,折衝罇俎之間,措置幾萬戶軍民,奠安衽席之上。自餘隨事區劃,惟在臨機稟裁。於戲,作我玉塞長城,往哉金湯重地。任叔子於江漢,庶賴坐鎭之才,借寇君於穎川,宜盡懷綏之策。故玆令示,想宜知悉。知製敎李竣祜製進。
今正月二十二日辰時,上御熙政堂。王世子侍座,大臣·備局堂上引見入侍時,行左承旨李奎鉉,假注書趙徽林,事變假注書卓雲翰,記事官金熙逌·金大根,左議政李相璜,右議政鄭晩錫,行判中樞府事李羲甲,右參贊朴宗薰,行戶曹判書趙萬永,吏曹判書金鏴,兵曹判書徐俊輔,禮曹判書洪起燮,行護軍柳相亮·申絅·李惟秀,應敎趙基謙,掌令鄭琦和,以次進伏訖。上曰,史官分左右。上曰,大臣進前。相璜等曰,歲後餘寒甚峭,間又有盈尺之雪,朝候今又甚冷,聖體,若何?上曰,一樣矣。相璜等曰,寢睡·水刺之節,何如?上曰,一樣矣。相璜等曰,中宮殿氣候,何如?上曰,各殿宮氣候,亦一樣矣。上曰,次對爲之。相璜曰,今日卽新元初對也。迓休命而承景籙,聖德彌邵,睿化彌彰,輿情攢祝,有陪他時,而我世孫宮閣下,冊禮涓吉,又在今年,大小臣民歡欣慶抃之情,咏歌蹈舞,猶不足以形容其萬一矣。蒙養之正,實爲聖功,而漢臣賈誼之告其君,以早敎諭爲三代久長之本,旨哉是言也。自始生之初,而任保傅姆抱之責者,必擇端良淳謹之人,使之周旋給事,蓋恐其孩笑乳養之際,或不能以其道事之也。況年齡稍長,知思漸開之時,其所以誘掖薰陶者,尤不容跬步忽而造次忘。固知我大小朝遇物之誨,頂撫耳提,靡事不然,而臣則曰言敎之效,有不若躬率以先之,爲尤親切而易觀感耳。如是之方,莫如我大小朝聲律身度,俾有以濡染而準則之。卑宮而示土木之不宜事,澣服而示綺紈之不足貴,器用則示之以不求雕飾,飮食則示之以不取甘濃,信賞罰而示喜怒之必公,節財用而示經費之當恤,以至於遠近習之便佞,而示宿儒拂士之不可疏逖待,屛異書之奇僻,而示聖經賢傳之不可須臾離。動靜語默,監法者常在於是,則習與智長,化與心成,爲堯爲舜,其基在是,方來德業成就,自當事半而功陪矣。玆以祝慶之餘忱,敢效獻愚之微誠。伏願深留聖念焉。上曰,所陳留念矣。出擧條相璜曰,僉知具康書,陳兩湖漕弊,更上一部冊子,而下答,有令廟堂商確稟處之令矣。兩湖漕舡,久有成憲,已不容遽議變更。況駕海之時,選卒而團束之,作綜而部分焉,就此轉運之役,而綢繆陰雨之政,未嘗不兼寓於其中。苟於書中所請,則以不素馭之卒隷,不素習之將,進退橫決,將有不勝其爲弊者。此論似欠深究。置之,何如?上曰,依爲之。出擧條相璜曰,卽見鳳城將馳通之自灣府上送者,則准盛京禮部咨,以爲嗣後貢使到盛京時,貢物幾分,竝將因何事慶賀,謝恩進賀及陳奏,何事進貢之由,詳悉査明,先爲咨報,以便轉咨爲辭矣。先期咨報,雖無其例,專此箚飭,旣已出來,則揆以事面,不必靳持。來後則使行拜表前,預先移咨之意,分付槐院,使之擧行,何如?上曰,依爲之。出擧條相璜曰,卽見黃海監司李翊會狀達,則枚擧平山府使李周聖牒呈,以爲本府田稅大同,自潮項·猪灘湮廢之後,遠輸於金川烏地項浦,顚仆相望,荷擔絡繹,將有邑不爲邑之慮。自今依山郡例,代錢上納,軍保米太,亦以錢木參半事,請令廟堂,稟令分付矣。漕有定制,已不容輒議變通,而漕轉邑之出浦稍遠處,外此亦有多邑,今若許施於平山,則不無援例繼起之慮。且本邑之始許代錢,旋復本色,其間不幾年耳。朝夕改令,事面亦不可不念。置之,何如?上曰,依爲之。出擧條相璜曰,西內營建容入材木,裁定分數,前此有稟達知委於諸道者,而追聞海西·湖南事情,則實難責之以如是擧行矣。斫取曳下之費,不啻陪蓰於都庫貢價,已不無傷財之歎,而若其材丁之肩腫脅息,呼號困頓於懸磴絶壑之間,與夫舡戶之迫於公役,當失一歲之生利者,尤豈不可悶乎?臣以此有所酬酢於戶判者,而左右較量,實不如自該曹拮据貿用之爲便。民國利害旣如此,一皆付之該曹,使之便宜措處,發關於外道者,仍爲還寢似好,故敢此仰稟,而兩道外三道事情,雖姑未及入聞,然推此揣彼,亦必不甚相遠。如有已斫取者,則自當從便取用,而外此未及擧行之處,則亦視兩道例,竝令置之,何如?上曰,依爲之。出擧條相璜曰,前說書李源益本生父年,今年聞爲七十,侍從出系人,所後家無推恩之處,則已例擧皆蒙特許移施之典,故敢此仰稟矣。上曰,依爲之。出擧條相璜曰,判府事朴宗來,大科回榜,在今年矣。此重臣,是英廟朝舊臣,而資級與大臣無異,大科回榜,尤是曠有之事,在朝家優老之政,若示記念之特恩則似好,故敢此仰達矣。相璜曰,右相今已肅命登對,民國事從此有恃,誠萬幸矣。臣之病贅昏瞀之狀,想蒙聖鑑之所俯燭,顧安有奔走彈束之望,而間値僚席俱空,不敢以賤私仰懇。然今後則臣亦可以冒陳情實,冀倖於閔覆之下,區區之望,非但爲臣之私而已。上曰,就座。晩錫曰,殿下則哲之明,奚取於臣,有此非常之誤恩哉?國家安危,專係輔相,其所掄選,自古難愼,而況今大小恬嬉,百度解弛,國勢杌隉,民生殿屎之時,雖博求有德望有才猷有力量之人而任之,汲汲遑遑,如救焚拯溺,尙恐後時不及,而乃以如臣至愚極陋,百無肖似之賤品,苟然充位,是何異於斗筲之小器而注以洪流,駑駘之蹇蹄而負以泰山乎?伴食之譏,姑捨勿論,覆餗之患,可立以待,是豈不大可憂懼哉?且以臣區區之私義言之,賤齒癃老,疾病之沈痼,據禮經而陳章乞骸,已過十度,休退雖未蒙許,職名輒皆遞免,而今於見職,淟涊承膺,則從前力辭,都歸誣罔,不但臣身去就之全沒着落,而其於累聖簡而羞朝廷,何哉?今日出肅,只爲一謝恩命,而悉陳哀懇而已,何敢忘廉喪恥,因仍蹲冒,重得罪於名敎乎?伏乞殿下,念國家艱危之勢,察微臣崩迫之懇,亟命還收臣職秩,改卜賢德,以幸國事,千萬血祝。上曰,諸宰奏事。鏴曰,孝行例贈童蒙敎官,而其中有地閥行誼,宜贈南臺者,筵稟後特施矣。故通德郞申皓·李恒在,地閥行誼,俱合臺銜贈職,故敢此仰稟矣。上曰,依爲之。出擧條俊輔曰,松都武士,間都目取才,排擬於初仕事,曾有該守臣筵達定式矣。昨臘都政,該守臣前期試取,備三望以送,而文狀中間淹滯,竟漏於應區處,以致武士輩上來呼冤之境矣。文狀淹滯之備局下隷,已爲査治,而武士取才之公然見漏,情極矜悶。初仕區處,例於都政爲之,散政則不得區處,而今此松都武士事,若因下隷之淹滯,仍不區處,則實非筵達定式,慰悅故都之本意。今番取才未區處之人,雖散政,如有窠闕,隨卽區處似好,故敢此仰稟矣。上曰,依爲之。出擧條絅曰,臣於宣廳薦事,聞極駭歎,有不可掩置,故敢此仰稟矣。六臘完薦,卽是新進峻選,故應是薦者,自有其人,來歷之未甚分明者,初不得議擬,法例卽然,莫敢違越,而今此臘薦中,多有冒入之類云,此誠設廳後初有之變怪也。蓋緣臣等常時不善檢飭之致,萬萬惶悚,而名器由此濫屑,物論去益拂鬱,此若仍置,無以懲後。分付該廳,不愜公議者,一一査出,竝卽削薦,循私用情之薦主及不能摘發之行首,捧現告,令該府拿問重勘,何如?上曰,依爲之。出擧條俊輔曰,臣待罪本兵,故亦聞今番宣薦之淆雜矣。宣薦卽武薦之極選,則旣知其淆雜,將臣又有筵奏,不可不矯正,而臣意則出身之薦,已是猥雜,南行之四十人,尤爲初有之濫薦。今番出身薦及南行薦,竝爲勿施,卽令該廳,更爲會薦以入之意,分付,何如?上曰,依爲之。出擧條萬永曰,宣薦猥雜,臣亦聞之矣。出身薦,則當從出身多少擬薦,而至於南行薦,則自中峻選也,今番四十人,果濫多矣。南薦以簡爲好,此後則一截精約之意,分付該廳,更爲會薦,兵判之奏,果好矣。上曰,依爲之。出擧條基謙曰,自古人君問學之道,專在於自强不息,故書稱高宗之終始典學,詩讚成王之學有緝熙,而衛武公之老而冞篤,亦爲千古之龜鑑。今我殿下,臨御三十年,治成制定,德化隆洽,而离明繼照,景命無彊,宜若無待乎進學,而春秋已過鼎盛,志氣易以解弛,一或自滿自逸,不思有始有終,則非但有欠於聖益聖之道,已著之功化,旣成之治法,安得無有退無進之慮乎?況歲籥載新,和煦漸長,政宜日御經筵,講磨討論,而收檢身心之工,理會事物之效,可以益臻於高明廣大之域矣,豈不盛哉,豈不休哉?儒賢之前後招來,非不勤摯,而尙未見羽儀之美,此必致之不能盡誠而然,焉有聖人在上,而野有遺賢者乎?顧今元孫閣下,冊禮涓吉,靈智漸進,其所薰陶誘掖之方,亦在乎道正行正,以至化與心成,習與智長之美,此豈可少緩者哉?伏願益加誠禮,必致乃已,使之裨補聖德,矜式世敎,則貽謨垂裕之要,亦不外是,惟殿下,深留意焉。上曰,所陳當留念矣。出擧條琦和曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上答曰,不允。琦和曰,請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上答曰,不允。琦和曰,請屛裔罪人韓植林,拿鞫得情,夬正典刑。措辭見上答曰,不允。琦和曰,請島配罪人睦台錫,亟令王府,設鞫嚴問,夬正典刑。措辭見上答曰,不允。琦和曰,請黑山島荐棘罪人趙璟鎭,亟令王府,拿鞫得情,夬正典刑。措辭見上答曰,不允。奎鉉曰,掌令鄭琦和,傳啓之際,露出笏記,推考,何如?上曰,依爲之。出擧條琦和曰,臣姿性庸愚,知識蔑劣,耳目之任,本不近似,而適値賓對有命,懲討方張,不得不冒沒登筵,傳啓之際,不善周旋,至有承宣請推之擧。臣滿心慙恧,無地自容,以此情蹤,其何可一刻晏然於臺次乎?請命遞斥臣職。答曰,勿辭,亦勿退待。奎鉉曰,筵體謹嚴,而諸備堂之私相酬酢,事甚未安。當該備堂,竝捧現告,推考,何如?上曰,依爲之。出擧條奎鉉曰,今日賓對,兩司當爲進參,而諫院無進參之員,事甚未安。違牌諸臺,竝推考,何如?上曰,依爲之。出擧條上曰,臺諫,誰也?奎鉉曰,掌令鄭琦和矣。上曰,玉堂,誰也?奎鉉曰,應敎趙基謙矣。上曰,史官就座。仍命退,相璜等先退,又命退,承史以次退出。
庚寅正月二十二日午時,王世子座重熙堂。下直閫帥·守令,入格儒生同爲入對時,行左承旨李奎鉉,假注書趙徽林,記事官黃鍾人·金大根,喬桐水使李恒權,興陽縣監柳相鼎,固城縣令李顯稷,以次進伏,殿講儒生幼學李義晉,進士姜元默·趙鎭晩,幼學金必健·鄭駿容·白亮煥·金顯箕·孔煥鼎,製述儒生生員趙得林,進士李秉孝,生員李啓朝,幼學趙發永·金晉敎,序立庭下訖。令曰,下直閫帥·守令進前。令曰,以次奏職姓名。恒權奏職姓名訖。令曰,下去着實爲之。令曰,宣諭爲之。奎鉉宣諭訖。令曰,閫帥先退。恒權先退。令曰,守令以次奏職姓名。相鼎等以次奏職姓名。令曰,七事奏之。相鼎等以次奏七事,奎鉉宣諭訖。令曰,守令先退。相鼎等以次先退。令曰,儒生以次進前,各奏職姓名。義晉等各奏職姓名訖。至義晉,令曰,居何處,誰之子孫乎?義晉曰,居廣州,而廣平大君後孫矣。至得林,令曰,年幾何?得林曰,年三十一矣。至元默,令曰,居何處乎?元默曰,昌城矣。令曰,治經乎?元默曰,治經矣。令曰,誦春秋乎?奎鉉曰,講生本不誦春秋矣。至鎭晩,令曰,何時何科入對乎?鎭晩曰,去年十二月日次科入對矣。至必健,令曰,居何處,誰之子乎?必健曰,居善山,而亮采之子矣。令曰,昨日講何大文,而更能誦之乎?必健曰,雷天大壯卦,而嘗誦之矣。令曰,誦之。必健誦訖,令曰,周易一秩賜給。至駿容,令曰,與鄭知容,爲幾寸親乎?駿容曰,十四寸親,而與都承旨鄭基善,爲近族矣。至亮煥,令曰,居何處,年幾何?亮煥曰,居定州,而年六十六矣。令曰,何時上來,何時入齋乎?亮煥曰,戊子年上來入齋矣。至顯箕,令曰,年幾何,居何處,誰之族?顯箕曰,年三十六而居京,與判書金在昌,爲族親矣。至煥鼎,令曰,年幾何,居何處?煥鼎曰,年六十四,居龍仁矣。至啓朝,令曰,此是李啓朝乎?奎鉉曰,然矣。至發永,令曰,年幾何?發永曰,年三十八矣。令曰,誰之族?奎鉉曰,左副承旨趙冀永之弟矣。至晉敎,令曰,年幾何,與金序敎爲幾寸親乎?晉敎曰,年四十三,而爲四寸親矣。義晉等以次還爲退立。令曰,下番呼新,可也。大根呼得林·義晉新來。令曰,直赴及給分儒生先退,入格儒生頒賞,可也。必健等領賞行禮訖,退出。令曰,春坊,誰也?奎鉉曰,司書黃鍾人也。令曰,居何處,與黃鍾林爲幾寸親乎?鍾人曰,居南大門外里門洞,而與鍾林爲十二寸矣。令曰,曾經守令乎?鍾人曰,經殷山縣監矣。令曰,春坊上番,誰也?鍾人曰,文學金秀萬矣。令曰,召對爲之。令曰,諸承旨持公事入對。奎鉉曰,都承旨鄭基善病,右承旨鄭知容式暇,左副承旨趙冀永掃墳下直,同副承旨朴容壽式暇,院中只有右副承旨沈宜臣一人矣。令曰,注書出去,閣臣守廳,在院承旨持公事入對事,分付。賤臣承令出傳,還入進伏,宜臣持公事進伏訖。令曰,公事讀之也。奎鉉曰,臣軍事房,有公事二張矣。仍讀奏義州府尹狀達,望後巡檢大國人出來事,及平安監司狀達,望後巡檢大國人出來事訖。宜臣曰,臣工房而以吏·禮代房,有公事二張矣。仍讀奏江原監司狀達,狼川縣監姜弼煥到任事,及咸鏡監司狀達,淸國憲書祗受事訖。令曰,左副承旨許遞。旣承下敎,前望單子入之。林景鎭代點。出令旨仍令退,諸臣以次退出。
上在昌德宮。常參·經筵,以代理停。
鄭知容達曰,明日常參,取稟。令曰,停。
朴容壽達曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?令曰,依。
又達曰,大司憲權丕應,執義尹錫永,掌令鄭琦和,持平孟明淳·金致鉉牌不進,掌令金在浩在外,監察茶時之意,敢達。令曰,知道。
以執義尹錫永,掌令鄭琦和,持平孟明淳·金致鉉,獻納兪章煥,正言鄭在鑑牌不進罷職令旨,令于朴容壽曰,只推。
朴容壽,以兵曹言達曰,卽接慶熙宮入直衛將鄭昶信牒報,則本宮內北所後小松二株,金商門西邊小松一株折傷云。依例斫去之意,敢達。令曰,知道。
右議政鄭晩錫箚曰,伏以臣,旣以見職肅命矣。臣之前帶濟用監提調之任,揆以資格,在所當遞。伏乞离明,亟令該曹,照例遞改焉。取進止。答曰,覽箚具悉卿懇。所帶提擧之任許副。仍令于鄭知容曰,此下答,遣史官往諭于右議政。
上在昌德宮。常參·經筵,以代理停。
鄭知容達曰,明日常參,取稟。令曰,停。
朴容壽達曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?令曰,依。
備忘記,牛峴僉使朴昌謙下直,長弓一張,長箭一部,片箭一部,筒兒一箇賜給。
鄭基善達曰,行右承旨林景鎭,右副承旨沈宜臣,今日不爲仕進,竝卽牌招,何如?令曰,依。
又達曰,假注書趙徽林,身病猝重,勢難察任,今姑改差,何如?令曰,依。
朴容壽達曰,大司憲權丕應,執義尹錫永,掌令鄭琦和,持平孟明淳·金致鉉牌不進,掌令金在浩在外,監察茶時之意,敢達。令曰,知道。
鄭知容,以弘文館言達曰,上番應敎臣趙基謙,以禁衛營從事官,今日本營軍布捧上時,晝仕出去之意,敢達。令曰,知道。
朴容壽,以兵曹言達曰,同知中樞府事朴宗球,五衛將愼,俱以病難供職,呈狀乞遞,僉知中樞府事徐雋修,病在鄕廬,上來無期云。西樞雖是閑局,不可虛待其差復,竝改差,何如?令曰,依。
上在昌德宮。常參·經筵,以代理停。
藥房副提調鄭基善啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
朴容壽達曰,明日常參,取稟。令曰,停。
朴容壽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴容壽達曰,合辭方張之時,兩司無詣臺之員,事甚未安。除在外·令旨未下外,未肅拜·呈告人員,竝卽牌招,何如?令曰,依。
又達曰,行都承旨鄭基善藥院進,行左承旨李奎鉉,行右承旨林景鎭不爲仕進,左副承旨鄭知容式暇出去,右副承旨沈宜臣令旨未下,院中只有臣一人,伴直無人。行右承旨林景鎭,所當牌招,而拘於廳規,不得請牌,何以爲之?敢稟。令曰,牌招。
假注書趙徽林改差代,李公翼添書代點。
以右副承旨沈宜臣牌不進罷職令旨,令于朴容壽曰,只推。
朴容壽達曰,行右承旨林景鎭牌不進,伴直無人。右副承旨沈宜臣,所當牌招,而拘於廳規,不得請牌,何以爲之?敢稟。令曰,牌招。
以執義尹錫永,掌令鄭琦和,持平孟明淳·金致鉉,獻納兪章煥,正言鄭在鑑牌不進罷職令旨,令于朴容壽曰,只推。
朴容壽達曰,執義尹錫永,掌令鄭琦和,持平孟明淳·金致鉉,獻納兪章煥,正言鄭在鑑,旣有只推之令,一體牌招,何如?令曰,依。
又達曰,大司憲權丕應,執義尹錫永,掌令鄭琦和,持平孟明淳·金致鉉牌不進,掌令金在浩在外,監察茶時之意,敢達。令曰,知道。
以執義尹錫永,掌令鄭琦和,持平孟明淳·金致鉉,獻納兪章煥,正言鄭在鑑牌不進罷職令旨,令于朴容壽曰,只推。
以咸鏡監司金箕殷狀達,安邊府發通儒生査達事,令于朴容壽曰,觀此査達,士習之乖悖,人心之巧慝,誠萬萬駭惋。此若不嚴處,豈可曰國有法乎?營獄在囚三悖儒及自京捉去悖儒,竝嚴刑二次後,遠惡地定配,以懲後習,可也事,回諭。
令于朴容壽曰,今見北伯査達,鄕儒雖不足責,泮儒事寧不萬萬駭慙乎?賢關捲堂,何等重大,而因一悖儒之慫慂,至於捲堂而上聞者,豈可使聞於八方乎?當初發論儒生,大司成査實草記,東西齋班首,各別施罰,可也。
以公忠監司朴齊聞狀達,贊善宋穉圭恩賜米肉,不敢袛受事,令于沈宜臣曰,月送米肉,優老之典,而歲首已多有例,更爲輸送事,遣地方官宣諭袛受之意,回諭。
朴容壽,以備邊司言達曰,卽見東萊府使洪羲祖狀達,則以爲,倭獻進上中胡椒一千四百斤,丹木一千三百三十斤,明礬三百五十斤,以流來譯逋,每爲推移於後使之貢獻而充納者,旣已綻露,則今番貢獻,不得不除出引納,三種只以餘存斤數捧納。而所謂譯逋,雖托以上納時稱縮,而挪移彼倭,彌縫貢獻者,貽羞莫甚,奸習可痛。令該院査實,犯逋諸譯,捉送本府,刻期徵出,及時封進,其罪狀,令攸司照律重勘爲請,而判付,有令廟堂稟處之令矣。諸譯所逋,渠輩雖藉口於稱縮,受出之際,若能致愼,進獻之物,豈有稱縮?設有如干稱縮,亦豈至於積多成逋,苟且引用乎?犯逋諸譯,令該院査出徵捧,待完逋,其罪狀,令攸司懲處,何如?令曰,旣無捧上京司時稱縮,則不必論罪。寘之,可也。
又以備邊司言達曰,卽見東萊府使洪羲祖狀達,則以爲,前訓導秦東益所逋公作米木,以錢計之,至爲一萬五千九百七十三兩,其餘錢條,又爲三千三百九十二兩,銀爲六百兩,故今方嚴飭督捧,期於歲前了當,而又以彼人請米二萬石之末由準約事,難保無紛聒之慮。其前後罪狀,請令攸司依律重勘。至於銅蔘互換講定事,其所稱托,多有破綻,姑爲停止,請令廟堂稟處,而判付內,令廟堂稟處事,令下矣。倭情易眩,譯弊隨滋,至有今此倅臣論達,而該譯贓犯,狼藉如此矣。犯逋之自干典憲,請米之有甚情弊,罔非渠重罪,而至於達本中準約之云,關係愈大。約是兩邊成言之謂,則此譯彼倭,互相串通,敢爲私約於朝家所知之外云乎?此一款,到底覈實,然後姑可以按法定律,而倅臣論達,或涉糢糊,更爲關問於該府,待査報,令攸司勘處。講定事之尙未出場,此亦該譯之罪,而許久延拖,有若相持,事面極爲屑越。寘之,何如?令曰,該譯所逋,今皆備納,別無自萊府査實之端,令攸司勘律。至於講定,姑未聞彼人言,待回報處之,亦似未晩。
沈宜臣,以禮曹言達曰,因備邊司草記,挽近監試時,各道儒生,專用付紙,科場事體,不容不禁,令該曹察飭事,依下矣。監試名紙,本有定式,付紙創用,係是謬習。見今式科在前,爲先申飭諸道,造出行賣之流,隨現重繩,而監試之無得用咨文紙,載在事目,則優劣之間,均爲違制。自今監試時,用付紙者,一視咨文紙例,嚴加禁斷之意,添入於事目,何如?令曰,依。
又以漢城府言達曰,每年歲首,回榜人,各部搜訪報來後草記事,曾有定式矣。今年回榜人,職·姓名·年歲·居住及登科年月日,別單書入之意,敢達。令曰,知道。
又以漢城府言達曰,過期未婚男女,分付各部,搜訪報來,故別單書入之意,敢達。令曰,知道。
朴容壽,以義禁府言達曰,前宣傳官李殷會,宣傳官趙禹錫·洪顯參·李種赫等,竝拿問重勘事,徽旨達下矣。趙禹錫·洪顯參·李種赫等,今方待令,竝拿囚,李殷會,以昌原府使,時在任所云,依例發遣府書吏,拿來,何如?令曰,待待令拿囚。
庚寅正月二十五日辰時,上御熙政堂。藥房入診入侍時,行都承旨鄭基善,假注書趙徽林,記注官金輦,記事〈官〉金大根,檢校直閣徐萬淳,以次進伏。醫官李惟鐸·金殷相·金珪進伏楹外訖。上曰,史官分左右。基善曰,春寒尙峭,朝候不調,聖體,若何?上曰,一樣矣。寢睡·水刺之節,若何?上曰,一樣矣。中宮殿氣候,若何?上曰,一樣矣。上曰,醫官入診,可也。殷相等以次進伏奏曰,三部脈候調均矣。基善曰,湯劑何以爲之乎?殷相等曰,前進湯劑,退出相議,加減繼進,似好矣。進御拱辰君子湯,自明日一貼式煎入事,榻前下敎。上曰,史官就座。仍命退,諸臣以次退出。
上在昌德宮。常參·經筵,以代理停。
沈宜臣達曰,明日常參,取稟。令曰,停。
李奎鉉達曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?令曰,依。
又達曰,行右承旨林景鎭,左副承旨鄭知容,今日不爲仕進,竝卽牌招,何如?令曰,依。
鄭基善啓曰,藥房都提調·副提調持湯劑來待矣。傳曰,封入。
令于李奎鉉曰,捧納承旨從重推考,當該禁堂越俸二等。
李奎鉉達曰,大司憲權丕應,執義尹錫永,掌令鄭琦和,持平孟明淳·金致鉉牌不進,掌令金在浩在外,監察茶時之意,敢達。令曰,知道。
以執義尹錫永,掌令鄭琦和,持平孟明淳·金致鉉,獻納兪章煥,正言鄭在鑑牌不進罷職令旨,令于李奎鉉曰,只推。
以左副承旨鄭知容牌不進罷職令旨,令于李奎鉉曰,只推。
沈宜臣,以成均館大司成意達曰,令曰,今見北伯査達,鄕儒雖不足責,伴儒事,寧不萬萬駭慚乎?賢關捲堂,何等重大,而因一悖儒之慫慂,至於捲堂而上聞者,豈可使聞於八方乎?當初發論儒生,大司成査實草記,東西齋班首,各別施罰可也事,令下矣。臣馳往泮宮,査實發論儒生,則進士洪益綸,締結北邑之僞通,力主捲堂之論,罔念賢關之貽羞,自歸喜事之徒,律以首倡,宜合重典。自臣館儒罰之外,不敢擅便,恭俟處分,而東齋班首生員朴鼎淵,西齋班首進士李厚璥,竝爲停擧施罰之意,敢達。令曰,知道。如此鄙悖之類,何可以士子論之?洪益綸,出付秋曹,遠地定配,以雪賢館多士之恥,可也。
又以弘文館言達曰,副校理黃浩民,時在京畿楊州地。經筵入番事緊,請斯速乘馹上來事,下諭。答曰,依達。
李奎鉉,以兵曹言達曰,文臣兼宣傳官權大肯·朴宗吉,俱爲除授在外,過限未肅拜,依法典改差,何如?令曰,依。
又以兵曹言達曰,新除授公忠水使金秉喆戶奴呈狀內,矣上典素患痰癖,冒寒添劇,時日之內,萬無登途赴任之望云。實病旣如此,則不可强令赴任,改差,何如?令曰,依。
又以兵曹言達曰,昨冬宣薦被薦人,旣已勿施,本曹取才時入格人及禁旅口傳人,竝亦勿施之意,敢達。令曰,知道。
又以刑曹言達曰,抱川出身洪益文,以今番削薦事,含憾於不干之前牧使李貞坤,恣行刃刺,傷痕狼藉,此係變怪,萬萬驚駭。所當自臣曹如律重勘,而益文,旣是正科出身,依法典,令義禁府拿問處之,何如?令曰,依。
又以刑曹言達曰,因備邊司覆達,倭學前訓導秦東益,令攸司勘律事,令下矣。堂上譯官,本曹毋得推治,載在通編,而東益,資是崇政,依法典移送義禁府之意,敢達。令曰,知道。
義禁府申目,宣傳官趙禹錫·洪顯參·李鍾赫等原情云云。徽旨內辭緣,泛稱遲晩,所當請刑是白乎矣,宣傳官勿爲請刑,載在大典通編,竝只議處,何如?判付達依準。又申目,公忠前中軍李喆原情云云。徽旨內辭緣,泛稱遲晩,所當請刑是白乎矣,年過七十,勿爲請刑,載在法典,議處,何如?判付達依準。
李奎鉉,以義禁府言達曰,卽接月令醫員安國尹手本,則時囚罪人李喆,年過八十,老病沈痼,處冷添劇,氣息奄奄,實有難保之慮云。罪人病勢如此,則一邊保放,一邊草記,曾有定式矣。李喆,姑爲保放之意,敢達。令曰,知道。
上在昌德宮。常參·經筵,以代理停。
鄭知容達曰,明日常參,取稟。令曰,停。
又達曰,來初一日,輪對日次,而穆陵忌辰祭正日相値,頉稟之意,敢達。令曰,知道。
朴容壽達曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?令曰,依。
鄭基善啓曰,藥房副提調持湯劑來待矣。傳曰,封入。
鄭知容,以禮曹言達曰,郊壇四孟朔,遣禮郞看審有無頉,自該曹草記事,曾有定式矣。發遣郞廳東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門,墻垣階砌,俱爲無頉。此後看護等節,另加申飭之意,敢達。令曰,知道。
又以進饌儀軌所堂上意達曰,儀軌分上,待下令爲之事,令下矣。校正割付之役,纔已垂畢,刊印當從速始役。件數以幾件磨鍊,而兩年儀軌分上,亦當一體擧行乎?敢稟。令曰,二件內入,一件內閣,一件寘之本所,竝爲看品後分上,可也。
以執義尹錫永,掌令鄭琦和,持平孟明淳·金致鉉,獻納兪章煥,正言鄭在鑑牌不進罷職令旨,令于朴容壽曰,只推。
朴容壽達曰,大司憲權丕應,執義尹錫永,掌令鄭琦和,持平孟明淳·金致鉉牌不進,掌令金在浩在外,監察茶時之意,敢達。令曰,知道。
朴容壽,以刑曹言達曰,成均館達辭內,令曰,今見北伯査達,鄕儒雖不足責,泮儒事,寧不萬萬駭慚乎?賢關捲堂,何等重大,而因一悖儒之慫慂,至於捲堂而上聞者,豈可使聞於八方乎?當初發論儒生,大司成査實草記,東西齋班首,各別施罰可也事,令下矣。臣馳往泮宮,査實發論儒生,則進士洪益綸,締結北邑之僞通,力主捲堂之論,罔念賢關之貽羞,自歸喜事之徒,律以首倡,宜合重典。自臣館,儒罰之外,不敢擅便,恭俟處分,而東齋班首生員朴鼎淵,西齋班首進士李厚璥,竝爲停擧施罰之意,敢達。令曰,知道。如此鄙悖之類,何可以士子論之?出付秋曹,遠地定配,以雪賢館多士之恥可也事,令下矣。洪益綸,方在驪州地云,發關畿營,罔夜押上後擧行之意,敢達。令曰,知道。
又以義禁〈府〉言達曰,因刑曹達辭,倭學前訓導秦東益,資是崇政,依法典移送義禁府事,令曰,知道矣。秦東益,今方待令,拿囚之意,敢達。令曰,知道。
義禁府申目,呂島萬戶任致淵原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。
吏曹判書金鏴書曰,伏以臣於天官之任,初何嘗萬分一近似哉?夫旣自知其不堪,則宜其力辭誤恩,有不容一日冒據,而迺於授任之初,辭旨隆重,始旣勉之以必誠必公,繼又諭之以毋負余意,奉讀感激,涕泗橫流。竊自惟念,臣實愚陋顓蒙,無所取材,而我邸〈下〉,不以不肖,必欲一試於權要之任,故簡畀之恩,旣出尋常,倚毗之眷,自有攸屬。臣於是,義分爲重,生死向前,無寧於已試之後,甘被僨職之誅,不敢於未試之前,固守量入之戒,黽勉出膺,而辭懇不煩再瀆,因仍蹲冒,而匪據遂至半載,居然行一番京察矣。自始至今,一念兢懼,每當一政,每擬一人,輒自忖于心曰,如是而誠乎,如是而不誠乎,如是而公乎,如是而不公乎,如是而庶幾無負於睿眷乎?二句恩言,奉而周旋,炳炳若承令之初,而其奈才具短拙,鑑識曚昧,登明選能,固非可擬,而循資塡闕,尙患不能。久次之沈屈者,其盡收錄,而無積薪之嘆歟,遠人之抑鬱者,果皆疏擧,而無塞枳之怨歟,衡錘之輕重靡差,而官不失方歟,鑑裁之高下得宜,而人無遺才歟?以臣檢臣,瘢疣百出,觸事憒憒,無一可稱,畢竟自歸於辜負之科,有臣如此,將焉用之?雖幸睿度容庇,尙寬郵罰之加,同朝忠厚,亦無司直之論,而已試蔑效,在法當去,又豈容一日冒據哉?且臣素患痰眩之症,近益添苦,每自公退,便投床笫,神精則如墮雲霧,肢骸則如被束縛,有時喘咳達宵,奄奄若不保朝夕,傍觀者至爲臣危之。夫服勞之馬,一臥皁櫪,肋緩肉嬾,如不能復起,及其加鞭策而施銜勒,則雖不得不顚蹶驅馳,而時或仰首鳴號,有望乎主人之哀憐而寬其一日之息也。今臣情私,寔與此同,如得少賜寬假,優遊散秩,使之調養病軀,則我邸下生成之澤,與天無極,臣將生隕死結,宜其何如報也?玆敢披瀝衷懇,仰瀆睿聽。伏乞离明,俯垂哀憐,將臣所帶選部之任,亟許鐫免,以幸公私,不勝大願。臣無任云云。答曰,覽書具悉。銓任重職也,且大政之過,纔踰月矣,豈可言遞?勿辭行公。
上在昌德宮。常參·經筵,以代理停。
朴容壽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴容壽達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
鄭知容達曰,明日·再明日,穆陵忌辰祭齋戒·正日相値,常參頉稟之意,敢達。令曰,知道。
鄭基善達曰,行左承旨李奎鉉,今日不爲仕進,卽爲牌招,何如?令曰,依。
鄭基善啓曰,藥房副提調持湯劑來待矣。傳曰,封入。
令于鄭基善曰,右副承旨許遞,旣承下敎,前望單子入之。
承旨前望單子入之,林處鎭代點。
朴容壽達曰,大司憲權丕應,執義尹錫永,掌令鄭琦和,持平孟明淳·金致鉉牌不進,掌令金在浩在外,監察茶時之意,敢達。令曰,知道。
以執義尹錫永,掌令鄭琦和,持平孟明淳·金致鉉,獻納兪章煥,正言鄭在鑑牌不進罷職令旨,令于朴容壽曰,只推。
以京畿監司李羲準狀達,永宗僉使白恒鎭,身病乞遞,不得已罷黜事,令于鄭基善曰,令該曹口傳差出,催促下送。
兵曹口傳政事,以鄭日永爲永宗僉使。
鄭知容,以弘文館言達曰,上番應敎臣趙基謙,以禁衛營從事官,今日本營軍兵放料時,晝仕出去之意,敢達。令曰,知道。
又以禮曹言達曰,臣起燮,與戶曹判書臣趙萬永,進詣皇壇奉審,則奉室第一位座榻袱一件,幣篚蓋具二坐,饌卓巾四件,尊卓巾一件,座面紙一張,鼎羃四箇,籩羃五箇,尊羃五箇,籩十坐,木豆四坐,大牲匣一坐,小牲匣一坐,隅板一坐,木臼一坐,壇上黃花席二張,奉室外板門內鋪陳黃別紋席一件,雉尾箒一柄,雉尾風遮大草芚一浮,懸竹二箇,香火廳地衣七張,雉尾箒一柄,雉尾從享位鋪陳地衣二張,紫芝褥一件衣,黃香亭雨備一件,敬奉閣雉尾箒一柄,雉尾風遮大草芚一浮,懸竹二箇,典祀廳地衣三張,鑾刀鈴二箇,壇上甲黃帳一浮內二幅,內簷甲黃帳二浮內二幅,甲黃帳二浮內二幅,油遮日六浮道里具內二十張,黃綿絲大束乼二艮衣,黃綿絲中束乼二艮衣,黃綿絲小束乼二艮衣,黃綿絲三甲所二艮衣,廣別大束乼三艮衣,大束乼一艮衣,中束乼二艮衣,排設竹十五箇,朱紅柒圓柱杖十五箇內二箇木二箇頭甲鐵,從享位白布遮日一浮內一幅,白布揮帳一浮內一幅,油遮日二浮道里具內十張,中束乼二艮衣,小束乼二艮衣,三甲所一艮衣,排設竹二箇,登軒架白布遮日二浮內一幅,中束乼一艮衣,饌幕白布遮日一浮內一幅,油遮日二浮道里具內十張,白布揮帳一浮內一幅,三甲所一艮衣,排設竹二箇,典祀廳油遮日一浮道里具內十張,白布揮帳一浮內一幅,小束乼一艮衣,三甲所一艮衣,排設竹二箇,尊俎所油遮日二浮道里具內十張,竝破改備,俎床二坐,雨傘一柄,紙饌卓二坐破修補,鍮煮一箇,大燭臺一隻盞,鍮甑一坐蓋破,添鐵修補事,分付各該司,何如?令曰,依。
朴容壽,以兵曹言達曰,昨冬本曹取才時入格宣薦勿施人,別單中付標以入,而其中額外禁軍李鍾恒,亦以昨冬被薦人,今春等內試射時,赴試入格,得蒙直赴會試承令,而薦與口傳,旣已勿施,會試一款,亦爲勿施,何如?令曰,依。
又以兵曹言達曰,守門將李漢鼎,除授在外,過限未肅拜,依法典改差,何如?令曰,依。
又以摠戎廳言達曰,本廳右部千摠李慶鼎,身病猝重,勢難察任,改差,何如?令曰,依。
又以義禁府言達曰,出身洪益文拿問處之事,徽旨達下矣。洪益文,今已拿囚,當爲捧供,而所犯非輕,不可循例擧行,嚴問捧口招以入,何如?令曰,依。
義禁府申目粘連,向前趙禹錫·洪顯參·李鍾赫等亦,宣薦本是峻選,主保在所精愼,而多有冒濫之類,自歸循私之科,薦非其人,焉逭當律?以此照律,何如?判付達依準。又申目粘連,向前李喆亦,城餉糶糴,卽是中軍之責,而舊逋之未及準捧,難免其罪。以此照律,何如?判付達依準。又申目粘連,向前任致淵亦,役民斂錢,數雖不多,有違法例,旣登繡達。以此照律,何如?判付達依準。又申目,倭學前訓導秦東益原情云云。問目內辭緣,泛稱遲晩,刑推得情,何如?判付達,除刑推議處爲良如敎。
朴容壽,以義禁府言達曰,保放罪人李喆,還囚議處以入,而病勢一向未差,仍爲保放之意,敢達。令曰,知道。
上在昌德宮。常參·經筵,以代理停。
藥房副提調鄭基善啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
朴容壽達曰,大司憲權丕應未肅拜,執義尹錫永,掌令鄭琦和,持平孟明淳·金致鉉呈辭,掌令金在浩在外,監察茶時之意,敢達。令曰,知道。
又達曰,備邊司郞廳來言,今日賓廳日次,而國忌齋戒相値,不得來會云矣,敢達。令曰,知道。
鄭基善啓曰,藥房副提調持湯劑來待矣。傳曰,封入。
令于鄭知容曰,傳香承旨馳詣宗廟·景慕宮,奉審摘奸以來。
朴容壽達曰,新除授右副承旨林處鎭,時在公忠道石城地,斯速乘馹上來事,下諭,何如?令曰,許遞,旣承下敎,前望單子入之。
承旨前望單子入之,李同淳代點。
朴容壽達曰,新除授同副承旨李同淳,卽爲牌招,何如?令曰,依。
又達曰,新除授同副承旨李同淳,時在慶尙道禮安地,斯速乘馹上來事,下諭,何如?令曰,依。
又達曰,行都承旨鄭基善藥院進,行左承旨李奎鉉式暇,行右承旨林景鎭不爲仕進,左副承旨鄭知容式暇出去,同副承旨李同淳在外,院中只有臣一人,伴直無人。行右承旨林景鎭,所當牌招,而拘於廳規,不得請牌,何以爲之?敢稟。令曰,牌招。
又達曰,卽者正言鄭在鑑,以其親病,投章徑行,原書以國忌齋戒,纔已退却矣。所當直捧遞差令旨及禁推徽旨,而此與無端下鄕有異,從重推考,何如?令曰,依。
林景鎭,以弘文館言達曰,上番闕直,事甚未安。應敎趙基謙,校理李竣祜,副校理金弘根,竝卽牌招,以爲推移入直之地,何如?令曰,依。
又以議政府左右相意達曰,本府每於歲首,例爲觀察使·節度使薦,而臣等俱有故,限內不得議薦之意,敢達。令曰,知道。
朴容壽,以兵曹言達曰,額外禁軍李鍾恒直赴會試勿施事,草記蒙依矣。別單中付標以入,而所授帖文,令政院還收爻周,何如?令曰,依。
又以兵曹言達曰,今正月各廳堂下武臣朔試射,臣曹連仍有故,不得爲之之意,敢達。令曰,知道。
又以摠戎廳言達曰,本廳哨官蔡興永,身病猝重,勢難察任,改差,何如?令曰,依。
又以義禁府言達曰,保放罪人李喆,還囚照律以入之意,敢達。令曰,知道。
上在昌德宮。常參·經筵,以代理停。
鄭知容啓曰,來初五日朝參日次矣,敢稟。傳曰,停。
林景鎭達曰,明日常參,取稟。令曰,停。
鄭知容達曰,大司憲權丕應未肅拜,執義尹錫永,掌令鄭琦和,持平孟明淳·金致鉉呈辭,掌令金在浩在外,監察茶時之意,敢達。令曰,知道。
鄭基善啓曰,藥房副提調,持湯劑來待矣。傳曰,封入。
林景鎭達曰,文臣製述,以何日爲之乎?敢稟。令曰,待下令爲之。
又達曰,吏文製述,以何日爲之乎?敢稟。令曰,待下令爲之。
傳于林景鎭曰,向聞大臣之所奏,而判府事朴宗來回榜,在於今年,而耆社之臣回榜,誠甚稀異。況此重臣,三朝舊臣,立朝六十年,優老之意,不可無示意之擧。子姪中初仕調用。
林景鎭達曰,翰林被選當次人徐念淳薦狀,達下矣。令該曹口傳單付,牌招入直,何如?令曰,依。
吏曹口傳政事,檢閱單徐念淳。
林景鎭達曰,卽者副修撰洪重燮,以其親病,陳書徑出,原書以國忌正日,纔已退却矣。所當直捧禁推徽旨,而此與無端徑出有異,推考警責,何如?令曰,依。
以應敎趙基謙,校理李竣祜,副校理金弘根牌不進罷職令旨,令于林景鎭曰,只推。
林景鎭達曰,校理金大坤,副校理黃浩民,修撰申冕周在外,副修撰洪重燮陳書,玉堂上下番俱空,事甚未安。應敎趙基謙,副應敎洪遠謨,校理李竣祜,副校理金弘根,修撰閔英世,副修撰李寅弼,竝卽牌招,推移入直,何如?令曰,依。
林景鎭,以禮曹言啓曰,每年各陵展謁,春則二三月,秋則八九月取稟事,曾有定式矣。今春展謁,定於何陵,而以何間擇吉乎?敢稟。傳曰,徽慶園展拜爲之,晦間擇入,親祭磨鍊,可也。
又以禮曹言啓曰,以陵幸取稟草記,傳曰,徽慶園展拜爲之,晦間擇入事,命下矣。幸行吉日,令日官朴周煥推擇,則今二月二十八日爲吉云。以此日定行乎?敢稟。傳曰,以此日爲之。
又以禮曹言啓曰,今此徽慶園幸行出宮時,王世子闕門外祗送,還宮時城門外祗迎,及隨駕等節,何以爲之乎?敢稟。傳曰,隨駕亞獻之節,依例磨鍊,出宮時祗迎,置之,可也。
徽慶園幸行時軍令,二月二十八日出宮,園所展拜,自闕門十五里,親祭當日還宮。
鄭知容,以兵曹言啓曰,今此幸行時,隨駕軍兵,當爲磨鍊矣。禁·御兩營鄕軍則今旣停番,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,依己丑年例爲之。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而丁亥年徽慶園幸行時三百名,餘軍一百名擧行,己丑年徽慶園幸行時三百名磨鍊,餘軍則依下敎置之矣。今番則何以爲之乎?敢稟。傳曰,依己丑年例爲之。
又以兵曹言啓曰,今此幸行王世子隨駕時,禁軍一番,挾輿軍三百名磨鍊陪衛,而在前幸行隨駕時,挾輿餘軍一百名,例爲稟旨磨鍊,而己丑年徽慶園幸行時,餘軍依下敎置之矣。今番則何以爲之乎?敢稟。傳曰,依己丑年例爲之。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,依己丑年例爲之。
又以兵曹言啓曰,在前幸行當日回鑾時,侍衛連以全數磨鍊矣。今亦依此擧行,何如?傳曰,允。
又以兵曹言啓曰,在前幸行時,十里外斥堠·伏兵·傳語軍,以畿邑所屬束伍步軍擧行矣。今亦依此磨鍊,何如?傳曰,允。
鄭知容,以兵曹言達曰,今月初四日,一內禁軍番次矣。該番將未差之代,依承傳口傳擬入之意,敢達。令曰,知道。
兵曹口傳政事,以尹載鍵爲內禁將。
林景鎭,以奎章閣言達曰,景慕宮望廟樓,今朔奉審無頉之意,敢達。令曰,知道。
李奎鉉,以戶曹言達曰,謹奉下令,右議政鄭晩錫食物衣資,令本曹郞廳,更爲輸送,則祗受之意,敢達。令曰,知道。
鄭知容,以司僕寺一二提調意啓曰,今此徽慶園幸行時及王世子隨駕時,各差備入把馬數,磨鍊別單書入,而其中驛馬,則竝令兵曹,依例知委各驛,使之直爲入把,何如?傳曰,允。
上在昌德宮。常參·經筵,以代理停。
自巳時至申時,日暈。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李奎鉉達曰,明日常參,取稟。令曰,停。
朴容壽達曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?令曰,依。
鄭基善啓曰,藥房副提調,持湯劑來待矣。傳曰,封入。
李奎鉉達曰,行右承旨林景鎭,今日不爲仕進,卽爲牌招,何如?令曰,許遞,旣承下敎,前望單子入之。
承旨前望單子入之,柳台佐代點。
備忘記,濟州牧使李禮延下直,長弓一張,長箭一部,片箭一部,筒兒一箇賜給。
鄭知容達曰,假注書李公翼,身病猝重,勢難察任,今姑改差,何如?令曰,姑令察任。
又達曰,玉堂上下番俱空,事甚未安。應敎趙基謙,副應敎洪遠謨,校理李竣祜,副校理金弘根,修撰閔英世,副修撰李寅弼,旣有只推之令,竝卽牌招,推移入直,何如?令曰,依。
又達曰,今此京外守令·邊將薦擧單子三百九十六張,依例捧入,而其中應薦不薦人,令該曹察推,何如?令曰,依。
以平安監司金魯敬狀達,節度使鄭來升到界時,寧邊府使權敦仁,謂有世嫌,不呈公狀,所當論罷,而譴補自別,勘罪當否,令攸司稟處事,令于鄭知容曰,譴補事體,與他自別,令道臣申飭察務,可也事,回諭。
朴容壽達曰,大司憲權丕應,執義尹錫永,掌令鄭琦和,持平孟明淳·金致鉉牌不進,掌令金在浩在外,監察茶時之意,敢達。令曰,知道。
以執義尹錫永,掌令鄭琦和,持平孟明淳·金致鉉,獻納兪章煥牌不進罷職令旨,令于鄭知容曰,只推。
以應敎趙基謙,副應敎洪遠謨,校理李竣祜,副校理金弘根,修撰閔英世,副修撰李寅弼牌不進罷職令旨,令于朴容壽曰,只推。
鄭知容,以備邊司言達曰,本司武郞廳李·金箕祖,奔走勤仕,已滿十五朔,依例六品遷轉事,捧承令施行,何如?令曰,依。
又以備邊司言達曰,卽見全羅左道暗行御史兪星煥別單,則其一,本道田政之紊亂,莫今時若,欲矯此弊,改量是已。每年限數,三邑先施改量,漸次成就,而自巡營,另加覆審,或遣籌郞'繡衣,考察善否事也。仁政始自經界,結弊莫如近日,若有守令之可以委任者,改量之政,夫豈有二說哉?令道臣爛商方便,先定規模,不須限以邑數,雍容做去,無或擾民,以爲漸次釐正之地。其一,本道軍政,己·甲以後,仍成虛簿,而且因吏隷族屬,院宇保率,班族假稱,稧坊投托等,冒禁之過濫,以致窮殘切骨之冤,令廟堂關飭,査括法外頉免之類,以充虛額。且如水營之越犯標外之卒,兵營之偏役邑面之民,尤爲充伍之難,合有釐正事也。今日軍弊,豈直由於飢饉流亡而然哉?實緣冒托之名猥多,避役之徒寔繁耳。使道臣,嚴飭列邑,稧坊名色及各樣役托,一切査剔,另責實效,如有玩愒不事事者,亟行罷遣。至於水營軍之分界,兵營戶之劃付,本意有在,而有若相私,以致營邑民若歇之不均,大非一視之政,亦令道臣,另加核實釐正。其一,糶糴一任監色輩,積逋虛勘,水旱不虞之備,將無所措手,自今逐年或限年,遣籌郞抽栍反閱,如有犯逋者,限幾石以上,斷施一律,始逋掩逋之守令,亦令依法典施行事也。犯逋虛勘,豈直爲監色之罪?觀於諸道繡達,許多守令之坐法被勘,太半是恣弄國穀,攛挪公貨者,紀綱到此,實爲寒心。籌郞摘奸,豈無如是之時,而若其憚戢操束,俾無敢冒法而干科,則道臣在焉,先以此關飭,使知民生休戚之關,莫此爲急,反閱査摘,以嚴糴法。其一,民庫濫觴之弊,往在庚辰,有所釐革,刊成貢膳定例民庫節目,分送各邑,行之未幾,依舊濫越,亟令廟堂,關飭道臣,各邑民庫濫下加斂等節,悉加裁革,一遵庚辰定例施行事也。爲今日守土之臣者,獨不念名庫以民之義乎?用下之精濫,收斂之多寡,卽係小民之舒慘,寧忍一毫泛忽,不恤民力也?繡衣摘發,適及於光陽等邑,而數邑如此,其他可推。亟令道臣,收聚各邑庫簿,逐條査櫛,凡係無稽名色,悉加刪革,俾依年前釐正條例施行。其一,鄕賢祠之無難創建,保率之恣意濫定,便成一道大弊,嚴加關飭,申明舊制,俾無敢違越,而若或有如前淆亂,不爲禁斷,則當該守令,施以重律,該道臣一體論勘事也。鄕祠擅設,大是弊習,土豪聚爲淵藪,而肆虐於閭里,細民圖免軍丁,而投托於保役,毒遍窮蔀,害及比鄰。朝家設禁,本自至嚴,道〈伯〉·邑宰,顧何敢裒如於創建之初,馴致傷事面而成痼瘼乎?分付道臣,申明舊典,各別察飭。其一,雲峯以兼任左營將,處嶺·湖之間,邑小軍多,關防疎虞,而南原府磻巖二面,與雲峯接界,距南原絶遠,以此兩面,屬之雲峯,俾爲矯捄,兼營將瓜限,定以三十朔,以爲一秩履歷事也。分疆土而變官制,俱非遽議之事,置之。其一,兵營所貢方物進上價米,以康津縣大同儲置米會減,而儲置還米,不能當進上所入,故每就民結所納大同中取用,而還米則仍留民間,依稅米例收捧,此實康民難支之大瘼。令廟堂關問道臣,上項進上價米二百六十石,從長措劃事也。以還米·稅米之精麤懸殊,用稅米而留還米,及至捧稅米之時,責還米以稅捧之例者,大非法意,而且非久遠之事,卽是近年創謬者,令道臣爛加商確,竝爲釐正。其一,牧官之設,專爲牧馬,而任意上京,無暇監馬,收稅時斗斛斤兩,亦多過濫,此皆由於不關巡營之致,自今依郵官例,自巡營殿最,俾爲盡職事也。牧官雖屬該司,收稅之過濫,曠官之無常,道伯亦足操制。至於殿最,旣有所司,又何必疊勘於巡營?置之。其一,湖南本以豐·沛之鄕,與北關無異,依北關例特設道科,都政收用,亦如西北·松道例,以爲疎鬱之政。武科出身之一登科籍,老死牖下,實非勸奬之道,依西北例一體收用事也。西北之道科設行,別是朝家柔遠之政,有非各道皆視以爲式者,出身之疎鬱,惟在於外而藩閫,內而選部,奬拔收用之如何,乃援西北例而爲請者,亦未妥當。置之。其一,故翊贊黃胤錫,故參奉李馥遠,故縣監魏伯圭,俱有學行之實,特加贈秩,俾爲聳勸,寶城士人蘇哲根妻高氏烈行旌表之典,令攸司,關問道臣稟處。外他孝烈之式年抄選,亦令銓部,博施搜訪,以爲褒懲事也。此則令各該曹稟處,何如?令曰,依。
又以備邊司言達曰,卽見全羅右道暗行御史成遂默別單,則其一,田弊矯捄,惟在量田,而事係重大,未可遽議,則新舊災結,另査陳起,給災出稅,俾民無虛卜,國有實結,爲今日架補之政事也。結紊稅混,民國俱病,無論改量與査陳,此實今日之先務,令道臣商度事勢,從長施行。其一,還弊中,小詳定名色,尤爲民切骨之瘼,半減於詳定價,以爲充逋之方,而有是名色,夤緣作奸,百端侵剝,民不聊生。令廟堂關飭道臣,嚴立科條,逋吏之所犯至重者,斷以當律,刷逋之法,必準詳定,勿許減價,所謂小詳定,一切禁斷事也。凡以還穀爲弊,蟊民蠹國者,有百其端,不可殫擧,而至若小詳定名色,卽於繡單,益聞其所不聞。今若爲其收逋,任他因循,則將見其欲勘舊逋,反啓新逋,畢竟吏射其利,民罹其殃,念之到此,良可寒心。逋吏之至過千石者,斷以一律,其餘則參量多寡,各施當律。年前申令,不啻嚴明,而近來諸道,未見摘發,徒事彌縫,適足以養逋。非所以收逋,更以此嚴飭諸道。小詳定名色,痛加禁斷,此後犯科守令,令道臣隨現狀聞,以爲重勘之地。其一,軍丁闕額,實因許多投托,冒稱頉免,如干應役,皆是貧殘無依。令廟堂關飭道臣,各邑稧坊,一倂革罷,投托冒免之類,査櫛充額事也。軍丁虛伍之弊,繡衣所論,纖悉無餘,而所謂稧坊名色及各樣投托,方因左道繡單,覆奏關飭,使之一切革罷,來頭擧行之勤慢,令道臣另行廉察,以爲黜陟之政。其一,珍島郡乙卯,因牧面之歲歉民散,自朝家移送場內軍八百名於他面,自是以後,避役之民,擧皆投托,本邑則尙闕數千名軍摠,牧面則猶有八百名閑丁。令廟堂行關本道,該邑軍額,參量還送於牧面事也。當初八百場內軍之移送他面,卽因牧面之歉荒,有此權宜之政,而牧面之役,歇於邑面,則相率投托,無怪其然。到今事勢,宜有變通之道,令道·帥臣,參量軍額,以爲從便裒益之地。其一,水營休庫木,一任吏校,仍成巨逋,且有庚辰以後帥臣之躬犯者,令道臣査實徵捧事也。休番庫儲,乃是海防不虞之備,而爲帥臣者,躬犯如此,則何誅於吏校?令道臣按簿査摘,帥臣所犯及吏校所逋,刻期督徵,俾卽充上,當該帥臣,指名狀聞,以爲勘處之地事,分付。其一,羅州唐串倉,卽統營穀糶糴之所,而本州與靈巖·務安分管矣。間因民弊,務安·靈巖則移捧於各該邑倉,本州則未有變通,三鄕面民,偏受其害,莫可支保。亦依兩邑例,移捧於三鄕本倉事也。務·靈兩邑,卽許移捧,則羅州之尙此仍舊,以致還戶受困,誠爲可悶。而第念先朝丁巳,以該倉革罷事,至煩上徹,而中外之論,未嘗參差,而因統帥之屢次防啓,竟至中寢。該倉之或仍或罷,抑大有關於統營事情者而然乎?統帥及該道道臣處,更爲關問後稟處。其一,長城大同之裝載於興德沙浦者,間因漕船加造,合屬法倉,而本邑,距沙浦則稍近,而直發可避七山險洋,距法倉則稍遠,而反涉七山,還過沙浦,漕轉之艱,大爲民瘼。令廟堂行關本道,詳査便否,許令仍舊移納於沙浦事也。前此裝載於沙浦者,移屬法倉,已多年所,而變通當否,當視民情。第令道臣,商確便否,論理報來後稟處。其一,靈光郡七山前洋,卽法聖鎭搜討掌內,而漕船護送,自該鎭擧行矣。向於丙戌,該鎭直報籌司,諉以地方移屬本郡,許多爲弊,貽害一境,且旣有本郡掌內護送之處,七山護送一款,依前還屬法聖事也。以領運護送之不可疊責該鎭,有年前變通,移屬屬耳,又何可遽議還屬乎?置之。其一,群山處在沃溝地方,邑鎭不協,橫被操切,鎭戶漕屬,不獲奠安,依法聖例,割出該邑北一面,以作獨鎭事也。疆土分割,鎭管變通,俱係難愼。置之。其一,本道諸驛,曾有自朝家劃給場市之稅,而或因場市停廢,或爲他處占取,仇火諸驛,多不得收稅,尤至難保之場。令道臣更申令甲,無場稅處,特許劃付事也。場稅劃給,亶出朝家拔例賑恤之意,而仇火諸驛,近無所收,則殘站疲卒,何所聊賴?令道臣從長變通,俾得支保之意,分付,何如?令曰,依。
又以備邊司言達曰,卽見慶尙右道暗行御史趙基謙別單,則其一,統營八倉,在於沿邑,而每於開糴之時,委送監色,使之收捧,故許多弊端,指不勝縷。自今以後,勿送監色,各付地方官,俾之糶糴,每年耗條,竝爲作錢以送,而作錢之時價,一依監營耗作之例事也。統穀之病於沿民,其說已久,而今若各付地方,一依他穀,則能無窒礙之端乎?令道·帥臣,往復商議,從長釐正。其一,巨濟·熊川兩邑,港汊最多,水站且近,故倭船漂到者,每向兩邑,許久留連,供億之費,歲或爲千餘石,而收租劃給,不能當十之二三,科外徵斂於民,以致流亡之相續。自今收租新米,如不得優劃,則就本道加分耗中,逐年以千石,量宜分排於兩邑,俾補倭糧不足之數事也。漂倭支供,其弊切痼,誠不可無矯捄之政。至於加分耗分劃,似指每年狀請加分者,而就此許劃,亦未嘗無掣礙之端,有難遽議。令道臣另究,外此支濟之方,期有及民之實效。其一,居昌·安義,咸陽·山淸等四邑,俱非綿産之地,故大同純錢,其來已久,上項四邑田稅,亦許一體純錢事也。正稅事體,比諸大同,尤爲自別,故代錢之或許或否,非但四邑而已,不可遽議闊挾。置之。其一,吏逋民還,減價代捧,名之曰權詳,蠹國病民,莫此爲甚。令廟堂行會本道,如有更捧權詳之邑,狀聞論勘,著爲定式事也。此亦有稟覆於兩湖繡單者,剝民養奸,莫此爲甚。守令看作常例,道臣不思矯革,以致法不行而民不堪,國有紀綱,寧容乃爾?令道臣嚴加禁戢。其一,松田童濯之患,在在皆然,而晉州牧場之船,年年新造,竟歸牧官之私橐,揆以公法,尤極寒心。嚴飭該營,申明舊典,定其年限,毋敢違越事也。牧船何可獨無年限,而烙材何可不由本司乎?此後則依他船例,必待年限,摘奸完破後,報本司施行之意,嚴飭該道及該寺。其一,沿峽皆設庫廳,以防民役,而許多冗費,專責於此,濫錄於此,加下橫斂,實爲厲民之政。嚴飭道臣,收聚各邑庫廳節目,凡係公用民役之不得不上下者外,一倂減刪,別成節目,每於歲終,勘準營門事也。民庫之弊,到處皆然,非節目則無以操切,非磨勘則無以照察。令道臣一切釐正,嚴立科條,俾爲遵行食效之地。其一,陜川·居昌·晉州等邑,民財屬公之習,大關後弊,嚴飭道臣,一切禁斷事也。旣曰民財,何可屬公乎?事屬鄙瑣,聞甚駭妄,令道臣嚴加禁斷。其一,縣·郡·府·牧吏額,皆有定數,而遊食之徒,夤緣蹊逕,輒多付案,爭任犯逋,罔有紀極,嚴飭道臣,申明舊典,毋敢違越事也。吏額量減,亦有稟覆於湖西繡單者,一體嚴飭,俾有實效,何如?令曰,依。
又以備邊司言達曰,卽見公忠道暗行御史洪遠謨別單,則其一,本道改量,已過百年,吏奸日滋,國結漸縮。且每以新災,分俵舊災,故惠澤未究,冤徵居多,而除却豪族之以起爲陳,猾胥之夤緣包入,邑倅之把作官況者,則其實應頉之舊災,蓋無幾矣。改量與査陳間,及時講究,指一設行事也。改量·査陳,惟在道臣,相時度力,漸次經紀。至於奸吏囊橐,邑倅官況,因謬滋奸,其弊至此,爲先令道臣,另行査櫛,亟加懲革。其一,農政之不擧,亦今日之大患。良田沃土,間多今陳,則舊災永頉中,必多可耕之地。此後則必使守令,逐庫躬審,不住勸耕,其未及起墾者,修報地部,而時遣備郞,抽栍摘奸,俾無容奸之患事也。勸耕修補,自有常規,抽栍摘奸,固當時行,而亦令道臣,另飭列邑,俾有實效。其一,軍政日弊,冤徵居多,此專由於避役占閒者衆故也。令道臣嚴飭列邑,査漏塡闕,更自來式,申明籍法,如有冒錄投托者,則嚴刑定配。所謂新鄕則已經鄕任者外,其兄弟子姪,竝令隨行本役,無敢規避事也。籍法明則軍政修,分付道臣,冒錄投托之類,另行査櫛,以爲均民役之地。其一,水營旗手補軍,以保寧·洪州·結城等邑民,直牌簽丁,大是非法,卽令頉免,所謂別砲,旣非刊冊所載,直爲革罷事也。無論補軍·別砲,直牌疤定,係是法外,嚴飭道帥臣,痛革謬習。其一,各邑鎭軍器,全不成樣,疎虞莫甚。就其最緊急者,漸次修治,以其實蹟,憑考殿最,修補最多者,別啓論賞,典守不勤之守令,亦令勘處,修改件數,自兵營修報籌司事也。論賞之典,修報之規,自有令式,貴在懋實而收效,以此意申飭道·帥臣。其一,糶糴失法,奸弊日滋,而代錢收捧,最爲生弊之源委。或憑藉加作,立本取剩,或以詳定收捧,或名以小詳定,惟意減價,苟充還簿,及其分給時,以詳定與小詳定,通同磨鍊,任自低昂,以致還民之受病。自今京外應作錢外,如有犯冒者,則監色刑配,道臣·守令,亦施重勘事也。代錢立本,國有定律,爲官長者,焉敢冒犯,名以詳定,豈有大小乎?違法病民,莫此爲甚。嚴飭道臣,痛加釐革,而若以似此名色,復或及聞,則自道臣,難免重究之意,分付。其一,雙樹餉穀之各處散貸,歲至數千石,代錢虛留之弊,職由於此。從玆以後,貸下名色,一切革罷,各處餉穀,無得犯分,依法積峙,間遣備郞,另行摘奸,如有違越者,道臣以下,分等勘罪。安興餉穀之散在各邑者,量宜分數,限年輸納事也。犯分卽虛留,貸下卽私用,餉穀至重,寧容乃爾?令道·帥臣嚴査痛革,復或現發於本司摘奸,則當有加倍之律。安興穀之邑捧,卽歉歲權宜之政,亦令次第輸納,毋或因循之意,分付。其一,京外作錢,隨歲豐歉,價有高下,故夤緣幻弄,害歸於民,且作錢分排,每就穀貴處,枵積相懸,沿峽俱病。自今無論豐凶,一從詳定,定式施行事也。耗作之毋得捨詳定而從市直,從前朝飭,不啻申複,他道已行,亦有見效,以此意更爲申飭。其一,各邑儲置,皆以儲置移錄穀需用,而或有劃得新米於惠廳者,未免斑駁,且況仍用舊米,取剩料販,事甚無謂。更勿以新米劃給,道臣無得請劃之意,令該廳定式施行事也。酌量需用之贏絀,以爲新舊之均排,自是該廳之恒式,本無道臣請劃之規。置之。其一,公州還多爲弊,而就中巡營穀,最爲民瘼。分付道臣,營各庫還穀中,除送近邑事也。還摠裒益,當視民邑之利病,營穀斂散,專在道臣之斟酌,詳察便否,量宜移送之意,分付。其一,吏逋之到處夥然,刑法不行,無所懲畏故也。凡吏奴欠逋十五石以上,分等勘律,四十貫以上,卽爲登聞,仰請處斷,差任收逋之謬例,一切勿施,定配宥還者,勿許復屬,匿不報營之守令,不爲勘律之道臣,隨現重勘事也。負逋之相仍,由於刑法之不行,而又從以匿而不報,知而不勘,猾習何所懲畏,弊源何以防遏乎?更加惕念,另行懲勵之意,申飭。其一,吏額之多,最爲負逋厲民之源,故已使列邑,另行刊削,各定額數,而令道臣更加嚴飭,以爲永遵之地事也。吏額量減,旣有年前令飭,而繡單陳弊,又如此矣。更令道臣,視列邑之大小孔僻,量宜汰定,俾絶弊源。其一,近來各邑有官都戶名色,每年剩餘,較諸戶首收納之時,或相倍蓰,而所謂剩錢,都歸囊橐,言之及此,良覺寒心。令道臣預加操飭,隨現嚴禁事也。戶首輩奸弊,猶當痛禁,爲官長者,其可冒法而躬犯乎?此而不禁,法無可施,另飭道臣,一切釐革,毋得復踵前習。其一,上納情費之漸多增加,各司皆然,而軍門尤爲甚焉,實爲外邑難支之弊。自今以後,依宮房免稅例,三軍門移劃大同,初勿分劃於收租案中,竝與應例情費而都納惠廳,自惠廳分送事也。衙門各有分掌,都納勢所難便,而至於冗費名色之竝爲省減,一依惠廳規式施行,已有年前節目,申明遵行之意,嚴飭京外。其一,宮房免稅所納,比他結最重,而自京劃送,每在沿邑,以致沿民偏受其弊。令道臣分數移劃於木錢上納邑後,修報戶曹事也。免稅分劃,本無間於沿峽,而今若不待限滿,遽行移劃,則恐有騷擾之弊。令道臣,每於限滿移劃之際,漸次均排,俾無偏苦之患。其一,海稅之白徵,爲民切瘼,擇定差員,到底窮搜,括其隱漏,頉其陳破,申飭道臣,每於式年,大行點檢,如有隱漏與冤徵,則守令·監色,從重勘處。如非不得已之公幹,切勿使用民船,土豪·吏校之侵擾者,另加禁斷,隨現刑配事也。括隱漏而頉陳破,行點檢而覈虛實,海稅定法,本自如此。且守令之私用民船,在所當禁,况土豪·吏校之從以侵擾乎?民不失業,則稅無減摠,卽自然之理。令道臣另加察飭,隨現嚴懲。其一,挽近各驛,凋殘轉甚,專由於法令不信,事皆踰制故也。令道臣嚴飭郵官,上自別星,下至吏校,或有違越濫冒之事,則這卽發報,照律勘處。位土·復戶之私相賣買者,亦皆重勘,無價還退,以杜土豪輩乘時射利之習事也。驛騎申飭,不啻煩複,位土法意,本自嚴重,郵丞苟能奉法,道臣果能嚴束,則流弊寧或至此?使之着意矯革,期有一新之效。其一,栗峯·增若,卽是兩驛,相距百里,而增若之許多弊源,卽由於一察訪兼治之致,特置一官,專治增若事也。驛站雖有孔僻,兼管亦多其例,官制增設,不可遽議。置之。其一,牛禁之蕩然,到處同然,自今以後,如有犯屠者,勿爲許贖,一倂刑配,庖禁之嚴不嚴,亦爲擧論於殿最,而後或解弛,則該守令別般重勘,道臣亦爲論罪事也。禁屠自是國典,牛畜最關農務,若其法禁之弛張,亶在營邑之勤慢,申嚴另禁之方,更爲令飭於道臣。其一,戰艦改造改槊時所入財力,營閫情費,徵斂民間,而猶患不足,以致造船之不固。自今邑鎭船隻,皆令移造營下,帥臣親監精制,而且諸島居民,幾多無役之類,皆以此輩雇立,以除民斂事也。視船役之大小,差物力之多寡,自有會減之定數,則豈可更有法外之民斂乎?況造船情費之責之於民,抑又何據?令道·帥臣,嚴加操切,俾無更爲侵擾之弊。至於改造,必於營下,役丁之必用島民,窒礙多端,未見其爲便。置之。其一,安眠島松,日漸童濯,言念法意,良覺寒心。自今以後,除船材及朝家所用外,雖風落自枯松,道臣無得請報,備局勿爲許施事也。船材及朝家所用外,本無許施之規,而濫斫自有定律,更以此申明嚴飭於道·帥臣處。其一,山地廣占,近日痼弊,而墓陳一事,實非細故。周廻入望之處,擧免惟正之賦,揆以法意,在所必禁。視其人地,分等定限,如或侵過,則施以漏結之律,而自廟堂定式頒布,使之永遵事也。墓陳步數,本有定制,今不必別創新式,而法外冒陳之弊,令營邑之臣,隨處禁斷。其一,公州稅穀晩裝之弊,專由於稅米先劃,若得三四朔需用之財,則可以不用先劃,而其財力之措劃,惟在監司與判官商確裁處。分付道臣,使之講究變通,防結之弊,亦令道臣,嚴束列邑,以爲矯弊事也。所謂先劃,因邑謬而病公稅,大關紀綱。防結亦有定律,釐革防禁之政,令道臣到底惕念,俾有實效。其一,洪州一邑,獨無後卜,自本州設置補稅廳,又置補稅軍官,而猶患不足,該廳加下之犯入元還者,今爲千餘石之多,若不及今矯捄,則終至於無邑無還之境。依他邑捧稅例,每石後卜米一斗,加出收捧,革罷補稅廳後,軍官移充闕伍,補稅鈍充納還逋事,令道臣廣收輿論,仍與該倅,爛加商確,論報籌司,以爲稟處事也。補稅廳設施,自有裁量,苟能典守得宜,支用有方,則何患矯弊之無策,而後卜收捧,係是加斂,何可輕易仰請乎?殊涉不審。繡衣推考。其一,牙山貢津倉,卽爲運稅而設也,近來衆瘼蝟集,殆至於莫可收拾,專由於差員之永定。依可興倉例,五邑守令中輪回擇差,下屬輩防納誅求之弊,隨現嚴勘。牙山縣監,定爲都差員,六年瓜遞,則許多痼弊,可以自祛,關問道臣,商確狀聞後稟定事也。漕弊邑瘼,前後繡論·道啓,言之已詳,而利害互有牴牾,釐革在所審量,更令道臣,商確便否,論理登聞後稟處。其一,堤川縣田稅上納,依丹陽等邑例,特許代錢事也。大同旣令代錢,而田稅未得許施者,亶由正貢事體之自別也,今不可遽議闊狹。置之。其一,水營連日進上生鰒,無價進排,浦民有冤,令該廳,以該營儲置米會減事也。當初式例,必有所據,令道臣詳査報來後,更爲量處。其一,雙樹山城,卽一關防重地,而內無一井,疎虞莫甚。申飭道臣,通隱溝置水道,穿一大井於城內,所入財物,以本營修城錢及該城餉穀耗,量宜取用事也。山城貯水,卽備豫之常籌,毋論鑿井與通溝,豈煩朝家經紀乎?令道臣量度施行。其一,安興鎭,卽嶺·湖之咽喉,保守之要,專在人和,而人無可和,險不足恃。該鎭衙後,有可合築堰處,完築障海,募民勸耕,租庸與調,專屬該鎭,以僉使兼防禦使,俾存體貌,另抄丁壯數百,與原有之防卒,分番守堞。築堰物力,以本鎭屯穀餉穀一耗,會錄餉耗,磨鍊取用,堰稅之給料餘數,會錄作還,則據險固守之策,莫此爲良。令廟堂關問道臣,爛加商確,論理登聞後稟處事也。前因繡啓,已經稟覆,而以形便之異宜,未果施行矣。至於築堰,苟可蒙利,則何必靳持?令道臣詳察地形,商確處之。其一,守令遞歸後,立碑頌惠,實爲民邑之弊,嚴飭各道,自今以後,凡有善政碑豎立處,査出首倡,施以刑配,嫌不禁斷之當該時倅,亦令重勘,所立之碑,卽爲埋置事也。立碑之禁,自有朝令,法久解弛,良足駭歎,令道臣申飭禁斷。其一,殺獄檢驗,率多稽緩,以致實因有失,生死或冤,嚴飭各道,自今以後,如或遲滯,則推治吏鄕,覆檢規避之守令,依定式罷黜。月三同推,亦令申飭,莫或停闕,鉤情覈實事也。檢官之稽滯規避,與執定失實,法外免檢,各有定律,爲道臣者,苟或無所低仰,以法從事,繡論豈或如此?與同推擧行,一體申飭諸道。其一,牙山縣與水原府,間隔大海,而謂有浦落,强索泥生,牙山五浦,次第侵奪,該浦居民,稱以留防軍,成給移文,以致該縣疊役之弊。令該府·該道,另行打量,明白定界,五浦居民之投入留防軍者,一一頉下,還充牙山軍保事也。地方各有定界,民役各有部屬,不可混淆,令該道·該都,往復釐正,無至交侵偏苦之地,何如?令曰,依。
鄭知容,以兵曹言啓曰,今二月二十六日景祐宮春享祭王世子代行時,陪衛軍兵當爲磨鍊,而謹考謄錄,則昨年十一月冬享祭王世子代行時,訓局步軍八百名,馬軍二哨,中軍率領,爲先後牌,禁軍二番磨鍊矣。今亦依此擧行乎?敢稟。傳曰,依此爲之。
鄭知容,以兵曹言達曰,幸行回鑾後,隨駕軍兵犒饋,近年以乾物分給矣。今亦依此擧行,何如?令曰,依。
又以兵曹言達曰,本曹正郞李應信,身病猝重,屢度呈狀乞遞。宿衛重地,不可久曠,今姑改差,何如?令曰,依。
又以禁衛營言達曰,本營千摠柳聖魯,身病猝重,勢難察任,改差,何如?令曰,依。
事變假注書卓雲翰書達,臣於本月初一日辰時量,以外南山植木摘奸事,敬奉令敎,出崇禮門,至南關王廟,登主山及案山植木處,看審是白乎則,松木茂密,橡樹間有,未見斧斤之痕是白遣。由靑鶴亭,逶迤南北,所過處面面周審是白乎則,長松密帀,稚株叢茂,舊失火處所植木,今已蒼然茂盛是白遣。仍至典牲署後面冷井洞,則大松參差,擁蓋一山是白遣,下山詣南壇看審是白乎則,繞墻累砌及紅箭門,竝無圮傷處,而主山及案山,松樹茂盛是白遣。踰文峴至利泰院後麓,到水閣峴是白乎則,山脊犖确,木性不宜,略有稚松,姑未茁茂是白遣。前至馬〈石〉橋,松林蒙翳,而烙印舊㾗,年久脫落,無以築覓是白遣。到雁峯伏兵峴植木處,則亦已薈蔚成林是白遣,迤東而至盡景谷,松橡相襍,周帀山谷是白遣,遵斗湖而歷審司寒壇是白乎則,階砌及主山案山,竝無頉是白遣。登無鶴峯,土性雖甚磽薄,樹木猶且茂盛是白乎旀,外山諸處,一一看審是白乎則,竝無斫伐之痕是白齊。臣仍由興仁之門,復路之意,敢達。令曰,知道。
義禁府照目粘連,宣傳官趙禹錫·洪顯參·李鍾赫等矣本府議達內,宣薦本是峻選,主保在所精愼,而多有冒濫之類,自歸循私之科,薦非其人,焉逭當律?以此照律,罪各杖八十收贖,奪告身三等,竝只私罪。奉令依準爲旀,竝只功減一等爲良如敎。又照目粘連,公州前中軍李喆矣本府議達內,城餉糶糴,卽是中軍之責,而舊逋之未及準捧,難免其罪。以此照律,罪杖八十收贖,奪告身三等,私罪。奉令依準爲旀,功減一等爲良如敎。又照目粘連,呂島前萬戶任致淵矣本府議達內,役民斂錢,數雖不多,有違法例,旣登繡達。以此照律,罪笞五十收贖,解見任別敍,私罪。奉令依準爲旀,功減一等爲良如敎。又申目粘連,向前秦東益亦,其所負逋,雖曰襲謬,亦旣備納,而公作米木之犯手,自有典憲。以此照律,何如?判付達,此囚之照律非晩,講定一事,尙未決定,姑使之戴罪擧行,可也。又申目,出身洪益文原情云云。徽旨內辭意,發問目嚴問是白乎則,因其私嫌,挾刃謀殺,而不得遂計,徒致傷痕是如,一一首實是白乎矣,用劍者,勿論事之曲直,爲先嚴刑一次事,曾有受敎。洪益文嚴刑更爲取招,何如?判付達依準爲旀,此囚自有當律,以大明律謀殺條,照律以入,可也。
上在昌德宮。常參·經筵,以代理停。
李奎鉉達曰,明日常參,取稟。令曰,停。
朴容壽達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
鄭基善啓曰,藥房副提調,持湯劑來待矣。傳曰,封入。
傳于鄭基善曰,都承旨·左承旨·左副承旨,率童蒙入侍。
以應敎趙基謙,副應敎洪遠謨,校理李竣祜,副校理金弘根,修撰閔英世,副修撰李寅弼牌不進罷職令旨,令于朴容壽曰,只推。
李奎鉉達曰,玉堂上下番俱空,事甚未安。應敎趙基謙,副應敎洪遠謨,校理李竣祜,副校理金弘根,修撰閔英世,副修撰李寅弼,旣有只推之令,竝卽牌招,推移入直,何如?令曰,依。
朴容壽達曰,大司憲權丕應,執義尹錫永,掌令鄭琦和,持平孟明淳·金致鉉牌不進,掌令金在浩在外,監察茶時之意,敢達。令曰,知道。
李奎鉉,以奎章閣言啓曰,原任直提學趙鐘永卒哭日,依定式遣檢書官,勸肉以來之意,敢啓。傳曰,知道。
又以奉常寺都提調·提調意達曰,東耤親耕田所種九穀,先農祭後,卽爲起墾付種之意,敢達。令曰,知道。
朴容壽,以刑曹言達曰,捲堂首倡之進士洪益綸,自畿營,今纔押上臣曹矣。謹依令旨,益綸咸鏡道穩城府遠地定配所,卽爲押送之意,敢達。令曰,知道。
又以義禁府言達曰,時囚罪人秦東益議處公事判付內,此囚之照律非晩,而講定一事,尙未決定,使之戴罪擧行可也事,令下矣。秦東益今姑放送之意,敢達。令曰,知道。
全羅監司朴永元書曰,伏以臣於待罪下邑之中,伏奉恩除,以臣爲全羅道觀察使者,華誥遠宣,遐陬動色,實不知無狀賤臣,何以得此於离明,感激惶駴,涕汗交逬。臣特膺分憂之令,躬承前席之諭,宣揚德意,拯濟溝壑,卽臣一日之責,而奈臣才鈍力拙,惟有半載尸素,顧無一事稱塞,災荒溢目,愧懼滿心,日夕惴惴,惟譴何是俟。此一小邑耳,其不能幹當如此,尙可以任一路承流之責,擔夯其重乎?臣本鹵莽,最居人下,矧又年紀淺鮮,踐歷疎短。雖尋常執事,猶不足以備器使之末,不待臣自列,而長短姸媸,庶爲睿鑑之所悉燭,抑奚取於臣而遽有此誤恩也?湖南卽國家根本之地,而經用之府庫也。幅員廣大,民物殷阜,舟車金帛之委輸,城池樓櫓之錯羅,冠帶衣履乎國中,而諸省莫與京焉。自昔以來,膺是寄者,雖器能鍊達之材,猶懼不克負荷。况今百弊蝟起,毛髮俱病,如已欹之器,方漏之船,非良工副手,則莫可以整頓而襦袽,臣之材具,顧何嘗彷彿於是乎?挽近以來,長吏睯法,蠹害多端,非臣威望之所能彈壓而澄淸也,新經汚萊,民生困瘁,非臣幹諝之所能懷保而奠安也,風俗澆漓,詐僞滋興,非臣察理之所能導齊而毖艾也。至於倉庾枵而斂散無節,田政紊而賦稅不均,臣有何能可以得鉤剔之詳,而適損益之宜乎?無一於是,而憑恃寵靈,徒知牙纛之爲榮,不知負乘之招寇,竟至於僨誤孤負,則臣雖萬被誅罰,顧何益於事哉?且臣孤露餘生,祿養靡逮,分外厚廩,志願不及,今若冒承不敢當之委寄,上而累則哲之明,下而犯不量之戒,則公私義諦,不亦傎矣乎?替符有式,久淹塞外,間關修程,進伏京輦,恧蹙之情,歷久愈切。玆敢披瀝衷懇,冒瀆崇聽。伏乞睿慈,俯垂諒察,亟遞臣觀察使之任,回授可堪之人,以幸公事,以安私分焉。臣無任云云。答曰,覽書具悉。卿其勿辭,往欽哉。
檢閱徐念淳書曰,伏以臣從兄萬淳,見帶侍講院兼輔德矣,臣之兼銜,在所當遞。伏乞离明,亟賜鐫改,以存公格,不勝幸甚。臣無任云云。覽書具悉。書辭,下該曹稟處。
庚寅二月初三日辰時,上御熙政堂。王世子侍座,都承旨·左承旨·左副承旨,率童蒙入侍時,行都承旨鄭基善,行左承旨李奎鉉,左副承旨鄭知容,假注書洪永圭,記事官金大根·徐念淳,以次進伏訖。上曰,注書,誰也?基善曰,洪永圭也。上曰,注書出去,以各率訓下入侍之意,傳于諸敎官。賤臣承命出去,傳命于諸敎官,先入進伏。童蒙敎官金相喜·李胤愚·成載濩·申錫履,各率訓下四十人,次次進伏楹外訖。上曰,史官分左右。仍命諸童蒙進講。基善曰,以次呼名,使之進講,似好矣。上曰,唯。諸童蒙各持所讀冊子,以次進講。講至數十餘人,上曰,左右分講,可也。少間,上曰,撤講。仍命奎鉉出題,使之製進。奎鉉曰,以卽景爲題乎?上曰,以所讀冊子中出題,可也。奎鉉曰,若於所讀冊子中出之,則似有難之之慮矣。上曰,以卽景爲題。仍命奎鉉書卽景二字。奎鉉曰,注書持此題,循示諸童蒙。上曰,各給紙筆墨,使之製進。上曰,頒賞紙筆墨待令乎?基善曰,已爲待令矣。上曰,敎官各奏職姓名。相喜等起伏各奏職姓名訖。上曰,史官就座。仍命承史及敎官等權退。少間,更命入侍,承史先入,敎官隨之。諸童蒙各進所製,上命承旨分考。分考訖,基善曰,旣無獨等,於同等中書一,似好矣。上可之。基善仍書一於同等。上曰,壯元,誰也?基善曰,李景麟,羲甲之孫也。基善曰,依丙戌年例施賞乎?上曰,唯。仍命頒賞,奎鉉·知容,分出楹外,呼名施賞,壯元則紙三卷,筆五枝,墨三笏,其餘各紙一卷,筆三枝,墨二笏。上曰,頒賞童蒙,次次退出,可也。基善曰,分所頒賞,似好矣。上曰,唯。基善又出楹外,各各施賞。命于奎鉉曰,勿爲亂雜,整齊爲之,可也。施賞訖。上曰,史官就座,諸敎官先退。仍命退,承史以次退出。
上在昌德宮。常參·經筵,以代理停。
柳台佐達曰,明日常參,取稟。令曰,停。
朴容壽達曰,合辭許久闕達,事甚未安。除在外·令旨未下外,未肅拜·呈告人員,竝卽牌招,何如?令曰,依。
鄭基善啓曰,藥房副提調,持湯劑來待矣。傳曰,封入。
柳台佐達曰,左副承旨鄭知容,今日不爲仕進,卽爲牌招,何如?令曰,依。
備忘記,永宗僉使鄭日永下直,長弓一張,長箭一部,筒兒一箇賜給。
令于朴容壽曰,前平安兵使留待。
令于朴容壽曰,前平安兵使入對。
朴容壽達曰,卽者檢閱金大根,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
以執義尹錫永,掌令鄭琦和,持平孟明淳·金致鉉,獻納兪章煥牌不進罷職令旨,令于朴容壽曰,只推。
朴容壽達曰,執義尹錫永,掌令鄭琦和,持平孟明淳·金致鉉,獻納兪章煥,旣有只推之令,一體牌招,何如?令曰,依。
又達曰,司諫李趾秀,下諭後過限不上來,依定式遞差令旨及禁推徽旨,捧入之意,敢達。令曰,知道。
以前司諫李趾秀禁推徽旨,令于朴容壽曰,分揀。
朴容壽啓曰,吏曹郞廳來言,臺諫有闕,政事,取稟。傳曰,前望單子,入于小朝。
司諫前望單子入之,李明緖代點。
朴容壽達曰,義禁府都事來言,罪人洪益文,捧遲晩事,依下矣。本府堂上,當爲備員開坐,而判義禁金履喬式暇,同義禁李鼎臣差祭,只有同義禁柳相亮·李奎鉉二員,不得備員開坐云,何以爲之?敢稟。令曰,判義禁許遞,旣承下敎,前望單子入之。
判義禁前望單子入之,金在昌代點。
朴容壽達曰,新除授判義禁金在昌,卽爲牌招,以爲開坐之地,何如?令曰,依。
又達曰,判義禁金在昌牌不進推考徽旨,今方捧入,而開坐令下之後,如是違牌,事甚未安。更爲牌招,何如?令曰,依。
以修撰閔英世牌不進罷職令旨,令于柳台佐曰,只推。
以應敎趙基謙,副應敎洪遠謨,校理李竣祜,副校理金弘根,副修撰李寅弼牌不進罷職令旨,令于柳台佐曰,只推。
柳台佐達曰,玉堂上下番俱空,已至多日,事甚未安。應敎趙基謙,副應敎洪遠謨,校理李竣祜,副校理金弘根,修撰閔英世,副修撰李寅弼,旣有只推之令,與副修撰洪重燮,一體牌招,推移入直,何如?令曰,依。
朴容壽達曰,大司憲權丕應,執義尹錫永,掌令鄭琦和,持平孟明淳·金致鉉牌不進,掌令金在浩在外,監察茶時之意,敢達。令曰,知道。
以執義尹錫永,掌令鄭琦和,持平孟明淳·金致鉉,獻納兪章煥牌不進罷職令旨,令于朴容壽曰,只推。
以右副承旨鄭知容牌不進罷職令旨,令于柳台佐曰,只推。
柳台佐,以吏曹言達曰,因全羅左道暗行御史兪星煥別單,備邊司草記內,其一,故翊贊黃胤錫,故參奉李馥遠,故縣監魏伯珪,俱有學行之實,特加贈秩,俾爲聳勸,外他孝烈之式年抄選者,亦令銓部,博施搜訪,以爲褒懲事也,此則令該曹稟處事,依下矣。取考其別單,則黃胤錫學行邃深,李馥遠操行貞介,故縣監魏伯珪文識淹博,此三人經學行誼,若是卓異,旣登繡達,則其在聳勸之道,合施褒贈之典,而依繡達,關問該道道臣處,詳細報來後,更爲稟處。外他孝烈之式年抄選者,自臣曹博施搜訪,另加收用,何如?令曰,依。
朴容壽以濬川司言達曰,本司都廳御營廳千摠趙禹錫改差,代以御營廳千摠鄭壽基差下,使之察任,何如?令曰,依。
義禁府申目,昌原前府使李載亨原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付達依準。又申目,旌義前縣監柳可均原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付達依準。又照目粘連,出身洪益文矣口招公事判付內,依準爲旀,此囚自有當律,以大明律謀殺條,照律以入,可也。罪刑問一次,訊杖三十度是白遣,照律以入,而係是一罪,依例捧遲晩後,結案取招稟處。奉令依準。
朴容壽,以義禁府言達曰,因本府照目,罪人洪益文,依例捧遲晩後,結案取招稟處事,判付內依準,達下矣。洪益文係是死囚,具格移囚南間之意,敢達。令曰,知道。
吏曹申目粘連達下是白有亦,觀此藝文館檢閱徐念淳上書,則以爲,臣從兄臣萬淳,見帶侍講院兼輔德矣,臣之兼銜,在所當遞。伏乞亟賜鐫改,以存公格亦爲白有臥乎所。史官與春坊之春秋兼銜,法不得減下是白乎則,相避之法,在下當遞是白乎矣,史官與春坊,有兼銜相避,則春坊本職遞改,曾有已例。兼侍講院輔德徐萬淳,依例改差,何如?判付達依準。
檢閱金大根書曰,伏以臣俛守職次,依近耿光,離親經歲,不敢言私,卽接家信,臣母病感屢日,症勢不輕,呻囈之中,甚思相見,臣自聞此報,衷情煎迫,按住不得,玆敢忙陳短章,徑出禁扄。伏乞离明,俯垂鑑諒,亟遞臣職,以便救護,仍治臣擅離之罪,以肅朝綱焉臣無任云云。覽書具悉。爾其勿辭救護。
庚寅二月初四日午時,王世子座重熙堂。前平安兵使入對時,右副承旨朴容壽,假注書李公翼,記事官黃鍾人·徐念淳,前平安兵使李鐵求,以次進伏訖。令曰,史官分左右。令曰,前平安兵使進前。鐵求進前。令曰,奏職姓名。鐵求起伏奏告。令曰,有何弊瘼?鐵求曰,別無他弊,而民心不古,紀律漸弛,閫營當以紀律爲先務,而事情如是,甚悶矣。令曰,前平安兵使就座。容壽曰,入對令下之後,春坊·史官,趁不待令,以致入對之遲滯,事甚未安。當該春坊,推考,何如?令曰,依爲之。出擧條容壽曰,上番檢閱金大根,陳書徑出。左右史不可不備,檢閱吳取善,牌招入直,何如?令曰,依爲之。出擧條令曰,史官就座。令曰,何承旨在院乎?容壽曰,都承旨藥院進,左承旨·左副承旨不爲仕進,惟右承旨在院矣。令曰,前平安兵使先退。鐵求退出。仍令退,承史以次退出。
上在昌德宮。常參·經筵,以代理停。
藥房副提調鄭基善啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,後日次爲之。
鄭知容達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
鄭基善啓曰,藥房副提調,持湯劑來待矣。傳曰,封入。
柳台佐達曰,明日·再明日惠陵忌辰祭齋戒。正日,三明日社稷大祭齋戒相値,常參頉稟之意,敢達。令曰,知道。
鄭知容達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
柳台佐達曰,明日傳香,禮房承旨當爲齋宿,而行左承旨李奎鉉,不爲仕進。所當牌招,而拘於廳規,不得請牌,何以爲之?敢稟。令曰,牌招。
鄭知容達曰,義禁府都事來言,新除授判義禁金在昌,以社稷大祭初獻官,受誓戒,不得備員開坐云,何以爲之?敢稟。令曰,許遞,旣承下敎,前望單子入之。
判義禁前望單子入之,金履喬代點。
鄭知容達曰,新除授判義禁金履喬,卽爲牌招,以爲開坐之地,何如?令曰,依。
又達曰,義禁府都事來言,開坐事令下,而新除授判義禁金履喬式暇,同義禁李奎鉉以承旨傳香齋宿,李鼎臣差祭,只有同義禁柳相亮一人,不得備員開坐云,何以爲之?敢稟。令曰,承旨兼帶與差祭同義禁,竝許遞,旣承下敎,前望單子入之。
同義禁前望單子入之,李止淵·金熙華代點。
知義禁單李止淵。
鄭知容達曰,新除授知義禁李止淵,同義禁金熙華,竝卽牌招,以爲開坐之地,何如?令曰,依。
又達曰,大司憲權丕應,執義尹錫永,掌令鄭琦和,持平孟明淳·金致鉉牌不進,掌令金在浩在外,監察茶時之意,敢達。令曰,知道。
以執義尹錫永,掌令鄭琦和,持平孟明淳·金致鉉,司諫李明緖,獻納兪章煥牌不進罷職令旨,令于鄭知容曰,只推。
以修撰閔英世再牌不進罷職令旨,令于李奎鉉曰,只推。
以應敎趙基謙,副應敎洪遠謨,校理李竣祜,副校理金弘根,副修撰李寅弼·洪重燮牌不進罷職令旨,令于李奎鉉曰,只推。
以檢閱吳取善牌不進罷職令旨,令于李奎鉉曰,只推。
李奎鉉達曰,玉堂上下番俱空,已至多日,事甚未安。應敎趙基謙,副應敎洪遠謨,校理李竣祜,副校理金弘根,修撰閔英世,副修撰李寅弼·洪重燮,旣有只推之令,竝卽牌招,推移入直,何如?令曰,依。
又達曰,左右史不可不備,檢閱吳取善,旣有只推之令,卽爲牌招入直,何如?令曰,依。
以京畿監司李羲準狀達,陽城縣監李勉心身死事,令于李奎鉉曰,令該曹各別口傳擇差,催促下送。
吏曹口傳政事,以張燮元爲陽城縣監。
禮曹,來三月初六日行大報壇王世子代行敎是時,王世子散齋四日於別堂,致齋三日,二日於正堂,一日於齋所。凡散齋不弔喪問疾,不聽樂,有司不達刑殺文書,致齋惟達享事事,依禮文擧行,何如?判付達,暎花堂爲之。
禮曹,來三月初六日行大報壇祭王世子代行敎是時,誓戒前期七日,今二月二十八日三更四點子時正刻,王世子具遠遊冠·絳紗袍,座重熙堂階上位,宗親文武百官四品以上朝服,五品以下黑團領,前庭行禮爲白乎旀,肄儀前期四日是白在,來三月初二日早朝,中使·承旨·宮官及諸享官,俱以黑團領,拱北門內行禮事,知委,何如?判付達,竝春塘臺爲之。
李奎鉉,以禮曹言達曰,來三月初六日行大報壇祭王世子代行時,王世子省牲器·省鼎鑊·視滌漑·監取明水火等節,依例磨鍊乎?敢稟。令曰,依例磨鍊。
鄭知容,以御營廳言達曰,本廳千摠具載重,身病甚重,勢難察任,改差,何如?令曰,依。
全羅監司朴永元書曰,伏以臣辭未獲準,行將辭陛矣。臣之父母墳山,在於京畿長湍地,間滯外邑,經年曠省,今當遠離,冞增雨露之感。若以請由之嚴畏,未伸往省之情理,則區區賤私,實有難抑。玆敢冒昧控籲。伏乞睿慈,俯垂諒察,特許臣往來之暇,俾伸至情,千萬幸甚。臣無任云云。答曰,賢書具悉,卿其往省焉。
上在昌德宮。常參·經筵,以代理停。
鄭知容達曰,大司憲權丕應未肅拜,執義尹錫永,掌令鄭琦和,持平孟明淳·金致鉉呈辭,掌令金在浩在外,監察茶時之意,敢達。令曰,知道。
李奎鉉達曰,行右承旨柳台佐,右副承旨朴容壽,今日不爲仕進,竝卽牌招,何如?令曰,依。
鄭基善啓曰,藥房副提調,持湯劑來待矣。傳曰,封入。
李奎鉉達曰,假注書李公翼,身病猝重,勢難察任,今姑改差,何如?令曰,依。
李公翼改差代,徐耆淳添書代點。
以檢閱吳取善牌不進罷職令旨,令于鄭知容曰,只推。
李奎鉉達曰,左右史不可不備,檢閱吳取善,旣有只推之令,卽爲牌招入直,何如?令曰,依。
以應敎趙基謙,副應敎洪遠謨,校理李竣祜,副校理金弘根,修撰閔英世,副修撰李寅弼·洪重燮牌不進罷職令旨,令于鄭知容曰,只推。
李奎鉉達曰,玉堂上下番俱空,事甚未安。應敎趙基謙,副應敎洪遠謨,校理李竣祜,副校理金弘根,修撰閔英世,副修撰李寅弼·洪重燮,旣有只推之令,竝卽牌招,推移入直,何如?令曰,依。
鄭知容達曰,知義禁李止淵,同義禁金熙華牌不進推考徽旨,今方捧入,而開坐令下之後,如是違牌,事甚未安。竝更牌招,何如?令曰,依。
又達曰,判義禁金履喬,一體牌招,以爲備員開坐之地,何如?令曰,依。
又達曰,判義禁金履喬,知義禁李止淵,同義禁金熙華牌不進推考徽旨,今方捧入,而開坐令下之後,如是違牌,事甚未安。竝更牌招,何如?令曰,依。判義禁·同義禁金熙華,竝許遞,旣承下敎,前望單子入之。
金吾堂上前望單子入之,判義禁金履喬,同義禁朴基宏代點。
鄭知容達曰,新除授判義禁金履喬,同義禁朴基宏,竝卽牌招,以爲備員開坐之地,何如?令曰,依。
以右副承旨朴容壽牌不進罷職令旨,令于鄭知容曰,只推。
李奎鉉,以禮曹言達曰,卽接楊州幼學元世胤所志,則以爲,族弟錫胤,嫡妾俱無子,以其同姓二十四寸兄永胤第五子師默,欲爲繼後,兩家相議完定,未及禮斜,永胤夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長元世胤所訴旣如此,依定式元永胤第五子師默,立爲元錫胤之後,何如?令曰,依。
又以吏曹言達曰,因承政院達辭,守令薦應薦而不薦人員,令該曹察推事,依下矣。判敦寧府事金在昌,行知敦寧府事鄭尙愚,行上護軍李錫奎,行大護軍洪羲俊,行大護軍金敎根,知中樞府事金銑,行護軍朴岐壽,同知中樞府事金啓河,行護軍金愚淳,行護軍金熙周,行護軍朴蓍壽,行護軍趙晉和,行護軍金陽淳,行護軍李鍾運,行護軍金基常,行護軍朴宗喜,同知中樞府事蔡弘遠,行護軍朴綺壽,行護軍金炳朝,行護軍鄭祖榮,行護軍李元默,行護軍朴基豐,行護軍李鐵求,俱爲應薦而不薦,竝推考警責,何如?令曰,依。
鄭知容,以兵曹言達曰,因承政院達辭,邊將應薦不薦人員,令該曹察推事,依下矣。判敦寧府事金在昌,行大護軍洪羲俊,同知敦寧府事徐鼎輔,戶曹參判金學淳,行司諫院大司諫申在植,行護軍朴岐壽·朴齊一·金陽淳·金熙華·洪命周·金蘭淳·洪敬謨·金道喜·李元默·許溟·李忠運·李鍾英·金魯甲·李鐵求,成均館大司成趙秉鉉,侍講院輔德李憲球,俱爲應薦而不薦,竝依法典推考,何如?令曰,依。
又以兵曹言達曰,今此徽慶園幸行時,各差備所把驛馬,別單磨鍊書入,而本曹驛馬外不足之數,依前例京畿驛馬十五匹補把事,分付本道之意,敢達。令曰,知道。
又以兵曹言達曰,今此幸行時,宣傳官當爲全數進參,而三員有闕之代,口傳擬入,何如?令曰,依。
兵曹口傳政事,以鄭壽基·李周膺·李明學爲宣傳官。
鄭知容,以兵曹言達曰,禁衛營槍劍把摠,滿二十四朔後啓稟加資事,曾有定式矣。今此槍劍把摠吳致豐,今已準朔,依定式加資,何如?令曰,依。
又以兵曹言達曰,新除授南虞候鄭弘相,除拜後過限未肅拜,而聞其實病危篤,時日之內,萬無登途赴任之望云。罷黜,所授加資,依例還收之意,敢達。令曰,知道。
上在昌德宮。常參·經筵,以代理停。
柳台佐啓曰,來十一日朝參日次矣,敢稟。傳曰,停。
柳台佐達曰,大司憲權丕應未肅拜,執義尹錫永,掌令鄭琦和,持平孟明淳·金致鉉呈辭,掌令金在浩在外,監察茶時之意,敢達。令曰,知道。
鄭基善啓曰,藥房副提調,持湯劑來待矣。傳曰,封入。
李奎鉉達曰,來十一日輪對日次矣,敢稟。令曰,爲之。
又達曰,右副承旨朴容壽,今日不爲仕進,卽爲牌招,何如?令曰,依。
令于李奎鉉曰,禮房承旨,馳詣文廟,奉審摘奸以來。
以檢閱吳取善牌不進罷職令旨,令于李奎鉉曰,只推。
以應敎趙基謙,副應敎洪遠謨,校理李竣枯,副校理金弘根,修撰閔英世,副修撰李寅弼·洪重燮牌不進罷職令旨,令于李奎鉉曰,只推。
李奎鉉達曰,左右史不可不備,檢閱吳取善,旣有只推之令,金大根由限已過,竝卽牌招入直,何如?令曰,依。
又達曰,玉堂上下番俱空,已至多日,事甚未安。應敎趙基謙,副應敎洪遠謨,校理李竣祜,副校理金弘根,修撰閔英世,副修撰李寅弼·洪重燮,旣有只推之令,竝卽牌招,推移入直,何如?令曰,依。
令于李奎鉉曰,發遣吏郞,諸執事淸齋與否,摘奸以來。
右議政鄭晩錫書曰,伏以臣之冒膺見職,豈謂是才具或有可堪,癃病或有可强,微諒亦或有可改而然哉?蓋前後寵諭,諄複懇摯,至以畢竟成就爲敎,德音春溫,恩渥海涵,木石可感,豚魚可孚,而臣若終始逋慢,上下相持,則是誠木石豚魚之不若,而國體愈損,臣罪愈積。是以不遑他恤,祗謝恩命,仍又隨參賓對而退,義分雖或少伸,而去就之放倒則極矣。撫躬自悼,無面可施,跼高蹐厚,靡所容措。惟一念顒祝者,只在於遄蒙明旨,獲遂至願,而今已歷日踰月,重任虛縻,名器久玷,臣之抑塞惶蹙,不啻百倍於前矣。噫,臣自受任以來,不顧方命之誅,罔恤辜恩之罪,以不敢冒出之義,矢心質言於离明之下者,如彼其重複丁寧,而今乃諉以暫膺,恬若固有,淟涊盤礴,而不思所以自處,則自歸於倚托欺謾之科,而雖使臣省心曲恕,尙難自辦,若他人,執跡泛論,將謂斯何?此猶屬微臣一己之狼狽,而外此又有所大可憂懼者。顧今風頹俗靡,廉恥都喪之時,頑頓奊詬之流,若以臣藉口效顰曰,彼居三事之列者,亦若是而已,不識禮義之爲何物,徒知榮利之爲可貴,貪鄙放肆,無所不至,則其爲世道之害,容有極哉?噫,臣蒙被國恩,與天無極,未有涓埃之報,恒切淵氷之懼,又豈敢以臣身,啓此無窮之害,重貽國家之憂乎?此臣所以懇懇辭避,縷縷干瀆而不知止者也。倘蒙睿慈,曲加舒究,遞其職任,許其休退,以卒生成之澤,則非徒有光於曲遂萬物之大德,亦必有補於培植四維之盛化,而在微臣,獲保咫尺之守,幸免鍾漏之譏,其所以感戴銘縷,宜如何上報也?抑臣竊有微懇之冒昧煩瀆者。臣有同室之私喪,方營葬埋於湖西大興地,而別無得力子姪,其掩坎之節,須當躬親看檢,生死無恨,而往還不過旬餘,且歸葬呈由,自有令典。伏乞睿慈,俯垂矜諒,特賜恩暇,俾伸情私焉。臣無任云云。答曰,覽書具悉卿懇。今旣出肅有日,又參賓對,余以爲國事萬幸,復申前說,誠是意外。歸葬之請,許施,卿其遄返焉。仍令于李奎鉉曰,此下答,遣史官往諭于右揆。
上在昌德宮。常參·經筵,以代理停。
李奎鉉達曰,明日常參,取稟。令曰,停。
鄭知容達曰,大司憲權丕應未肅拜,執義尹錫永,掌令鄭琦和,持平孟明淳·金致鉉呈辭,掌令金在浩在外,監察茶時之意,敢達。令曰,知道。
鄭基善啓曰,藥房副提調,持湯劑來待矣。傳曰,封入。
令于李奎鉉曰,右副承旨許遞,旣承下敎,前望單子入之。
承旨前望單子入之,鄭鴻慶代點。
李奎鉉達曰,新除授右副承旨鄭鴻慶,卽爲牌招,何如?令曰,依。
令于李奎鉉曰,禮房承旨·右副承旨,分詣社稷·景慕宮受香諸處,奉審摘奸以來。
李奎鉉達曰,假注書洪永圭,身病猝重,勢難察任,今姑改差,何如?令曰,依。
令于李奎鉉曰,左承旨入對。
李奎鉉達曰,卽者景慕宮官員來言,明日本宮春奉審時,提調當爲進參,而都提調南公轍,提調金鏴,俱有身病,不得進參云。提調金鏴,卽爲牌招,何如?令曰,提調許遞。旣承下敎,前望單子入之。
景慕宮提調前望單子入之,朴宗薰代點。
以右副承旨朴容壽牌不進罷職令旨,令于鄭知容曰,只推。
以檢閱吳取善·金大根牌不進罷職令旨,令于鄭知容曰,只推。
以應敎趙基謙,副應敎洪遠謨,校理李竣祜,副校理金弘根,修撰閔英世,副修撰李寅弼·洪重燮牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。應敎趙基謙,副應敎洪遠謨,校理李竣祜,副校理金弘根,修撰閔英世,副修撰洪重燮,旣有只推之令,修撰申冕周,自鄕上來云,一體牌招,推移入直,何如?令曰,依。
鄭知容,以承文院都提調意達曰,院製述官張燮元外任代,前縣監南履秉差下,使之付軍職,冠帶常仕,何如?令曰,依。
又以兵曹言達曰,今二月初九日社稷大祭,景慕宮春享大祭時,守門當爲塡差,而本曹郞廳及都摠府郞廳,除入直與在外,排擬苟艱。依定式軍門將官,代差以入之意,敢達。令曰,知道。
又以都摠府言達曰,今日入直內三廳武兼禁軍及軍兵等,當爲中日習射技,而社稷大祭齋戒相値,不得設行之意,敢達。令曰,知道。
庚寅二月初八日未時,王世子座壽康齋。左承旨入對時,行左承旨李奎鉉,假注書徐耆淳,記事官李肯愚·徐念淳以次進伏訖。令曰,史官分左右。令曰,左長史柳尋春入對。賤臣承令出傳,偕入進伏。令曰,左長史年今幾何?對曰,六十九矣。令曰,遠程老人,何以上來乎?尋春起伏奏曰,幸無疾病上來矣。令曰,三朝宮官,事甚稀貴矣,曾是朱書薦·僚屬薦乎?尋春曰,僚屬官矣。曾參書筵,爲幾次乎?尋春曰,三四次矣。令曰,近亦看字,而所看何書?尋春曰,不能如前看書,而時看朱書矣。令曰,何當下去乎?尋春曰,數日間當下去矣。令曰,當給長暇,下鄕調息,慶禮時則期於來參,可也。尋春曰,當上來矣。仍令宣饌,尋春退出楹外祗受訖,更爲進伏。令曰,春坊上番,誰也?肯愚曰,文學臣金秀萬矣。令曰,召對爲之。奎鉉曰,承旨之於春坊講對,固無所相關,而臣於向時召對,適會入對,又於今日參見,則春坊之陳文義也,有違講筵之規例。此非但春坊之生疎,實緣近來書筵停閣已久之致也,此政邸下反省處也。若自今頻開講筵,無或間斷,則宮僚亦當演習講筵之規,宜無生疎之歎。臣適登對,故敢陳衷悃矣。令曰,春坊上番先退。秀萬退出。令曰,嶺南民情,自經再昨年慘歉之餘,人心靡定,或有騷訛之弊云,爾亦聞之耶?尋春曰,昨年旣大登,人心還定,臣別無所聞矣。令曰,汝固學行人也,且於鄕黨間矜式者也,下去之後,鎭壓其騷訛之民心,可也。仍賜表裏一襲。令曰,善爲下去也。令退,尋春先退。令曰,入直閣臣入對。肯愚出傳。令曰,承旨卽謨訓輯要纂輯之時春坊耶?奎鉉曰,然矣。參判臣金蘭淳,故承旨臣尹應大,同爲纂輯矣。令曰,承旨曾余冠禮時禮貌官乎?奎鉉曰,然矣。檢校待敎趙斗淳進伏。令曰,御眞將圖寫,纔已仰稟蒙允矣。自本閣,以來月旬望間擇吉以入。凡於彩色中,自前有推記預備者,此則當內下矣,其外或自本閣別貿等物力所入,詳細錄入,可也。斗淳承令退出。少頃,奎鉉曰,小臣以禮房,將往北嶽奉審,日力已晩矣。令退,承史以次退出。
上在昌德宮。常參·經筵,以代理停。
鄭知容達曰,明日常參,取稟。令曰,停。
鄭鴻慶達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
柳台佐啓曰,藥房都提調,持湯劑來待矣。傳曰,封入。
備忘記,平南萬戶柳相質下直,長弓一張,長箭一部,片箭一部,筒兒一箇賜給。
令于鄭知容曰,右承旨許遞,旣承下敎,前望單子入之。
承旨前望單子入之,沈能岳代點。
洪永圭改差代,李福信添書代點。
鄭鴻慶達曰,新差假注書李福信,方在竄配中,何以爲之?敢稟。令曰,放送,蕩滌敍用。
李福信在外,代以李豐翼爲假注書。
鄭鴻慶達曰,大司憲權丕應,執義尹錫永,掌令鄭琦和,持平孟明淳·金致鉉牌不進,掌令金在浩在外,監察茶時之意,敢達。令曰,知道。
又達曰,明日次對,兩司當爲進參,除在外外,未肅拜·呈告人員,竝待開門牌招,何如?令曰,依。
以咸鏡監司金箕殷狀達,北靑府人物渰死事,令于鄭知容曰,聞甚矜惻,元恤典外·別加顧助。如有生前身還布,竝蠲蕩。埋置之方,令道臣,各別另飭於該邑倅事,令廟堂措辭關飭,可也。
以應敎趙基謙,副應敎洪遠謨,校理李竣祜,副校理金弘根,修撰閔英世,副修撰洪重燮牌不進罷職令旨,令于鄭鴻慶曰,只推。
右副承旨鄭鴻慶書達,臣承令馳詣景慕宮,罇所奉審則無頉,祭物·祭器·祭井看審則精潔,諸執事·進排官·佾舞工人摘奸則無〈頉〉。仍詣南壇壇上,神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉。仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉。仍詣漢江壇壇上,神位牌奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位版後,復令之意,敢達。令曰,知道。
上在昌德宮。常參·經筵,以代理停。
藥房都提調李相璜,左副承旨鄭知容啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
沈能岳達曰,明日常參,取稟。令曰,停。
鄭鴻慶達曰,大司憲權丕應,執義尹錫永,掌令鄭琦和,持平金致鉉·孟明淳牌不進,掌令金在浩在外,監察茶時之意,敢達。令曰,知道。
鄭知容達曰,藥房都提調,持湯劑來待矣。傳曰,封入。
傳于沈能岳曰,福溫公主駙馬,今番揀擇,自十四歲至十一歲禁婚,而四祖無顯官者應頉者外捧單,初揀日字以今月內,再三揀以三月內擇吉事,分付。
令于鄭知容曰,大臣·備局堂上引接。
沈能岳達曰,明日傳香,禮房承旨當爲齋宿,而行右承旨李奎鉉,不爲仕進,卽爲牌招,何如?令曰,依。
令于沈能岳曰,發遣吏郞,諸執事淸齋與否,摘奸以來。
以執義尹錫永,掌令鄭琦和,持平孟明淳·金致鉉,司諫李明緖,獻納兪章煥牌不進罷職令旨,令于鄭鴻慶曰,只推。
沈能岳,以奎章閣言達曰,景慕宮·望廟樓,今春大奉審,臣鼎集,與本宮提調朴宗薰,進詣展奉,奉審無頉之意,敢達。令曰,知道。
又以禮曹言達曰,傳曰,福溫公主駙馬今番揀擇,自十四歲至十一歲禁婚,而四祖無顯官者應頉者外捧單,初揀日字以今月內,再三揀以三月內擇吉事,分付事,命下矣。令日官朴周煥推擇,則初揀擇今二月十一日午時,二十二日午時,再揀擇來三月初十日巽時,十六日巽時俱吉,三揀擇則三月內無可合吉日,而惟四月初十日巽時,十二日午時俱吉云。以何日定行乎?敢稟。令曰,初揀以今月二十二日,再揀三月初十日,三揀四月初十日爲之。
又以禮曹言達曰,以福溫公主駙馬初再三揀擇擇日取稟草記,令曰,初揀以今月二十二日,再揀三月初十日,三揀四月初十日爲之事,令下矣。京外當爲知委,京中則今二月十六日,外方近道則同月二十一日,中道則同月二十六日,遠道則同月二十九日定限,捧單上送事,撥馬行會。而自前駙馬揀擇時,國姓及他貫籍李姓,當代異姓八寸親,寡家子及只有父者,形體有疾者,出繼子之已出立案者,竝勿禁婚,此七條外,家長之遭故者及鄕品家僉萬戶之類,竝勿捧單,年歲之已過限者,亦皆許婚矣。今亦依此知委,何如?令曰,依。
又以弘文館言達曰,上番闕直,事甚未安。應敎趙基謙,副應敎洪遠謨,校理李竣祜,副校理金弘根,修撰閔英世,副修撰李寅弼·洪重燮,竝卽牌招,以爲推移入直之地,何如?令曰,依。
又以禮曹言達曰,因全羅左道暗行御史兪星煥別單,備邊司覆達內,寶城士人蘇哲根妻高氏烈行事,令該曹稟處事,依下矣。取考其別單,則以爲,蘇哲根,翼蔽其父之被打而代死,其妻高氏,年未弱冠,痛其夫之非命致死,潛入殯側,以帨自縊,從容垂盡,其懍烈之氣,可與日星爭光,卽今年四月事也。臣於按廉之路,的得實狀,如此烈行,若施旌表之典,則不害爲樹風闡幽之道,請令攸司,關問道臣稟處云。高氏痛夫非命,從容下殉,而事在屬耳,按廉得實,則不必更爲行査。特施旌表之典,恐合事宜,而係干恩典,臣曹不敢擅便,徽裁,何如?令曰,依所達施行,可也。
又以禮曹言達曰,以洪秉八立後於淸瑾縣主事,口傳命下矣。問于門長幼學洪益友處,則秉八,卽故唐恩僉尉益惇同姓十六寸弟海美幼學致泳第三子云。洪致泳第三子秉八,立爲洪益惇之後,立案成給之意,敢達。令曰,知道。
鄭知容,以都摠府言達曰,副摠管朴基宏,以同知義禁府事,本府坐起,晝仕出去之意,敢達。令曰,知道。
又以兵曹言啓曰,來三月初六日大報壇祭王世子代行時,墻外環衛軍,當爲磨鍊,而謹稽謄錄,則在前大報壇祭王世子代行時,訓局步軍四哨除出,中軍率領排立矣。今亦依此擧行乎?敢稟。傳曰,依此爲之。
庚寅二月初十日辰時,王世子座重熙堂。大臣·備局堂上引接入對時,左副承旨鄭知容,假注書李豐翼,事變假注書卓雲翰,記事官洪鍾應·徐念淳,左議政李相璜,右議政鄭晩錫,右參贊朴宗薰,行戶曹判書趙萬永,兵曹判書徐俊輔,禮曹判書洪起燮,行護軍柳相亮·李惟秀,以次進伏訖。令曰,史官分左右。令曰,大臣進前。相璜等曰,日候近欠調適,餘寒亦有稍過之時,大朝聖體,若何?令曰,安寧矣。寢睡·水刺之節,何如?令曰,一樣矣。中宮殿氣候,何如?令曰,安寧矣。睿體諸節,若何?令曰,一樣矣。仍令曰,次對爲之。相璜曰,卽見禮曹粘目,則枚擧東萊府使洪羲祖狀達,以爲公作米年限請退,裁判差倭,到館淹留,已至經年,而公作米退限事,雖嚴加責諭,差倭之裁判出來者,勿論所幹之何事,姑許接待,已有前例,請令廟堂稟處矣。公作米退限,本出於特典,則何可援作常例,輒煩上聞乎?以約條之外不可闊狹之意,使之責諭入送,而至於許接,旣有恒式,分付該曹及該府,照例擧行,何如?令曰,依爲之。出擧條相璜曰,昨年庭試武科出身已越宣薦人及六臘越薦出身,當爲依定式分防西北,而邊邑凋弊,許多人分防,不無主客俱困之慮。在前亦多有除防之時,今番亦爲除赴防之意,分付,何如?令曰,依爲之。出擧條相璜曰,藥房提調金鏴,聞有實病,姑難仕進云。許遞,其代令該曹口傳差出,使之察任,何如?令曰,依爲之。出擧條令書令旨曰,藥房提調許遞之代,旣承下敎,前望單子入之。出令旨前望單子入之,洪起燮代點。令書令旨曰,都承旨許遞,旣承下敎,前望單子入之。朴晦壽代點。出令旨令書令旨曰,吏曹參判有闕之代,旣承下敎,前望單子入之。出令旨前望單子入之,徐鼎輔代點。相璜曰,今番洪益文獄事,誠是變怪。其罪之當殺,夫孰曰不然,而但直斷以謀殺之律,則或有不能無疑於是。殺害人命,其文有謀·故·誤三條,而誤則初非可擬議於此者,所可考律而勘案,當在於謀·故兩間耳。謀者,卽積慮設施,畢竟如是之謂也,故者,卽因甚怨毒,驀地爲此之謂也。其必殺之心,則謀與故無間,而但謀則是積有排布,必行乃已者,故則或一時乘憤,猝然而發也,故其心與迹之間,不可無分別。此所以謀則視其傷與不傷,故則視其死與不死,差或毫釐,謬以千里。益文此案,未見從前預謀之迹,而卽是乘憤突犯之類,由是言之,得無稍遠於謀,較近於故也乎?今若決然捨故而取謀,則終未知於律理果何如也。殺案宜愼,關係甚大,若更爲俯詢於掌法諸臣,使之覆議處斷,則庶爲要囚服念之義,故敢此仰達矣。出擧條令曰,故殺不死之文,卽流律乎?相璜曰,律文則然,而若直斷謀殺之文於洪益文,則雖未知於律理如何,其情犯實絶悖,若止於流律則太輕矣。令曰,大臣之言,亦出於審愼之意,依爲之。晩錫曰,小臣何敢以大官自處,唐突陳勉,而今旣登筵,區區芹曝之忱,有不能自已,敢此仰達矣。邸下以聰明睿知之姿,有孝友恭儉之德,仰承聖訓,代聽庶務,大朝之所付托,八域之所蘄望者,卽是聖人之能事,帝王之大業,而不但爲漢唐之少康而已,則邸下所以朝乾夕惕,汲汲有爲,以答天心,以副民情者,當如何哉?然而四載于玆,治不徯志,中外恬嬉,大小偸惰,忘廉冒恥,惟利是趨,駸駸焉公道滅絶,滔滔焉私欲橫流,由是而紀綱陵夷,風俗波頹,財用則匱竭如洗,言路則媕妸成習。蓋無一毛一髮不受病者,以致生民之困瘁,國勢之岌嶪,驚濤敗楫,不足以喩其危,若使賈誼觀之,亦至於痛哭流涕也。朱子曰,天下事,本於人主一心,人主之心正,則天下事,無一不出於正,人主之心不定,則天下事,無一得由於正,此誠不易之至訓也。我邸下正心之工,果能無有所不盡,精一克復,嚴恭寅畏,雖在燕閒蠖濩之中,而如對神明,如臨淵谷,天理昭著,人欲淨盡,廓然大公,儼然至正,自微至著,無有隱其毫髮之私乎?夫唐堯之捨己從人,虞舜之明目達聽,夏禹之菲飮食卑宮室,殷湯之不邇聲色,不殖貨利,周文之徽柔懿恭,不遑暇食,武王之不泄邇不忘遠,周公之思兼三王,坐以待朝,召公所云,不役耳目,不作無益,孔子所云,放鄭聲遠佞人,程子所云,接賢士大夫之時多,親宦官宮妾之時少,涵養氣質,薰陶德性,朱子所云,携僕奄尹,陪侍左右,無一人敢通內外,竊威福招權市寵,以紊朝政者,皆所以存理遏欲,正其一心,爲天下萬事之本者也。邸下試以此古昔聖賢之所事所言,而反以思之,果有如此之功,而無一毫欠闕乎?古語曰,表正而影直,源淸而流潔。以其治效之不能徯志觀之,竊恐邸下端本淸源之道,猶有所未盡而然也。自今以往,一念之萌,必謹而察之,此爲公耶私耶?此爲天理耶人欲耶?果天理之公,則擴而充之,不使有壅閼,果人欲之私,則克而遏之,不使有凝滯。大而黜陟刑賞,細而器用次舍,以至言語動作之際,一切以是裁之。擇之甚精,守之甚固,精粹純白,無少瑕翳,會千聖之心於一心,而以一心爲萬事之本,則八域雖廣,兆民雖衆,其所以治之者,不外於此,而必有徯志之休矣。伏願邸下,深留睿意毋忽焉。令曰,所陳切實,當服膺矣。出擧條晩錫曰,左相旣以洪益文事,有所仰達,臣亦有因其言端,敢陳愚見矣。蓋益文之作此凶悖,實由於紀綱之頹敗,紀綱之頹敗,亦由於趙禹錫之捧賂行私,則益文所犯,其本專在禹錫,而禹錫勘律之只奪告身,豈不輕歇之甚乎?且朝廷薦剡,勿論大小,其爲名器則一也,而渠以幺麽武弁,焉敢潛捧賂物,擅弄名器乎?其所以蔑法壞綱,莫此爲甚,則安得無益文之悖擧也?此不嚴懲,後弊難言。臣謂禹錫,斷當加施竄配之律也。令曰,公議皆然乎?左相之意,何如?相璜曰,薦事之淆亂,苟究其本,一則禹錫之罪,二則禹錫之罪,公議皆然矣。出擧條令曰,兵判及諸將臣,各陳所見,可也。俊輔曰,今番宣薦之濫雜,專由於趙禹錫,而捧賂之說狼藉,臣亦得聞知矣。此不可與參坐之下位宣傳官同律,大僚加罪之請,甚得當,臣別無他見矣。出擧條萬永曰,趙禹錫之今番薦事,醜說狼藉,卽該廳羞恥事也。大僚請勘之奏得體,亟賜處分焉。出擧條相亮曰,趙禹錫今番薦事之僨誤,固已駭痛,而外此不能精白之說,喧藉一世,大臣旣請加律,臣亦無他見矣。出擧條惟秀曰,臘薦之後,醜說至今狼藉,誠是無前變怪,趙禹錫加罪一款,旣有大臣所達,臣無容更達之辭矣。出擧條令曰,大臣之言如此,鎭風俗勵紀綱之道,不可仍置。前宣傳官趙禹錫,施以定配之典,可也。令曰,大臣就座。令曰,諸宰奏事。俊輔曰,近來久勤邊將之除拜後跨三朔赴任者,比比有之。西北絶遠處及在外除拜者,則容或無怪,而京營門久勤之得除邊將者,亦多如此。蓋道臣治行,猶以五十日爲限,則幺麽邊將,豈敢近百日跨三朔遲拖乎?此專由於故爲遲留,圖免於六臘都政作窠之時故也,其所占便趨避之習,揆以紀綱,萬萬駭然。自今爲始,時任邊將中西北絶遠處外,跨三朔赴任,瓜滿在於四十月者,不待本月,前期差代,以杜其計朔故避遲久赴任之習。仍以此定式施行,何如?令曰,依爲之。出擧條起燮曰,徽慶園香炭山,以公忠道西原等三邑量外加耕望定之意,前已草記,而所重之事,或慮貽弊於小民寧失之義,屢加提飭於該道,使之執卜,則西原火田,爲十三結五十卜,鎭川六結九卜三束,木川七結四十五束,自監營收聚成冊,纔已來到矣。劃付本園,依例以黃豆出稅,詳定折錢,每年該邑輸納,而或有私送園差與科〈外〉侵徵之弊,則當該園官,自本曹隨現論勘之意,竝爲分付,何如?令曰,依爲之。出擧條冕周曰,近來日開書筵,甚盛事也。易曰,天行健,君子以自强不息,其於體天行健之道,深加留念焉。令曰,當留念矣。出擧條知容曰,玉堂所懷承答後就座,筵體則然,而修撰申冕周旣陳所懷,不待下答,徑先就座。雖緣生疎,未免顚錯,不可無警。推考,何如?令曰,依爲之。出擧條知容曰,兩司諸臺,今日賓對,無一人進參。推考,何如?令書令旨曰,新達方張之時,無一人詣臺,今日又不參賓對,事甚駭然。兩司諸臺,竝施譴罷之典。出令旨令曰,史官就座。令曰,右相何日發行乎?晩錫曰,明日下直,十三日下去矣。令曰,大臣諸宰先退。令書令旨曰,右相今番之行,給由馬澆奠床備給。出令旨令退,承史以次退出。
上在昌德宮。常參·經筵,以代理停。
鄭鴻慶,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭鴻慶達曰,明日常參,取稟。令曰,停。
又達曰,大司憲·執義·掌令一員,持平二員未差,掌令金在浩在外,監察茶時之意,敢達。令曰,知道。
鄭知容啓曰,藥房提調持湯劑來待矣。傳曰,封入。
令于朴晦壽曰,右議政留待。
朴晦壽達曰,輪對官來待矣。令曰,入對。
令于朴晦壽曰,右議政入對,輪對官同爲入對。
令于鄭知容曰,傳香承旨,馳詣受香諸處,奉審摘奸以來。
鄭鴻慶啓曰,御營大將柳相亮,摠戎使李惟秀,以東南關王廟獻官,今方受香出去矣。柳相亮所佩命召,李惟秀兼帶右邊捕盜大將所佩命召及大將牌·傳令牌,竝來請還納,何以爲之?而將兵之任,不可一刻無摠察之人,而捕將則有他邊大將兼察之例,今番則何以爲之?敢稟。傳曰,仍佩往來,御將都提調兼察,摠戎使訓將兼察,捕將他邊大將兼察。
又啓曰,御將都提調兼察,摠戎使訓將兼察,捕將他邊大將兼察事,命下矣。在前如此之時,或有命招都提調之例,或有從事官發牌聽傳敎之例,今番則何以爲之?而兼察摠戎使趙萬永,兼察右邊捕盜大將許溟,竝卽牌招聽傳敎,何如?傳曰,允。從事官發牌聽傳敎。
朴晦壽達曰,來十六日日次儒生殿講日次,而英陵忌辰祭齋戒相値,頉稟之意,敢達。令曰,再明日爲之。
又達曰,日次儒生殿講,再明日爲之事,令下矣。處所以何處爲之乎?敢稟。令曰,暎花堂爲之。
朴晦壽啓曰,吏曹郞廳來言,臺諫有闕,政事,取稟。傳曰,前望單子,入于小朝。
朴晦壽,以奎章閣言達曰,宙合樓書香閣修改吉日,令日官洪晩中推擇,則今月十八日卯時爲吉云。以此日時擧行之意,敢達。令曰,知道。
以應敎趙基謙,副應敎洪遠謨,校理李竣祜,副校理金弘根,修撰閔英世,副修撰李寅弼·洪重燮牌不進罷職令旨,令于朴晦壽曰,只推。
朴晦壽,以奎章閣言啓曰,原任直閣李嘉愚母喪,依定式遣檢書官,勸肉以來之意,敢啓。傳曰,知道。
又以吏曹言達曰,成均館直講李㙽,除拜後過限未肅拜,依例改差,何如?令曰,依。
鄭鴻慶,以備邊司言達曰,昨冬西闕材木之分定各道也,以未立春前不至大費力處,從便始斫,其餘則待明秋次次擧行之意,草記行會,蓋所以仰體經始勿亟俾紓民力之德意,而申之以倉卒致擾,飭之以夤緣濫斫,措辭反覆,俾知所以擧行者,果何如,而今見統制使金煐所報,則其所擧行,乃與行會內辭意,一切相反,不顧民力之如何,驅使鶉鵠之類於寒天積雪之中,而許多松田,乃又偏責於南海一島,爲島民者,抑云何辜?外此入聞,亦多違法,有若藉重國役,謂時可乘,其不有朝令,罔念民弊者,不可但以駭然言,此而置之,無以使海隅疲氓,知朝家軫恤之本意。統制使金煐,亟施削職之典。雖以道臣言之,一任帥臣,不能察飭者,寧不慨歎?宜有論責,亦爲從重推考,何如?令曰,依。遞罷相屬,迎送多弊,姑爲緘辭推考,使之戴罪行公,可也。
又以義禁府言達曰,江原道春川府竄配罪人李福信放送事,承令達下矣。李福信放送事,分付該道道臣之意,敢達。令曰,知道。
義禁府申目粘連,向前柳可均亦,旣已差定査官,而五條事不爲査報,意雖出於援例,跡實涉於避役,而道達,以達下行査之事體自別,有所論列,則無以辭罪,以此照律,何如?判付達,依準。又申目粘連,向前李載亨亦,府民犯罪而先加棍治,雖出懲惡之意,限以死律,而不先報營,難免濫殺之罪,以此照律,何如?判付達,依準。又申目,全羅右水使尹載鐸原情云云。徽旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付達,依準。又申目,公忠前水使朴潤榮,馬梁僉使朱泰亨等原情云云。徽旨內辭緣,泛稱遲晩,所當請刑是白乎矣。朴潤榮段,曾經閫帥,朱泰亨段,年過七十,勿爲請刑,載在法典,竝只議處,何如?判付達,依準。又申目,召村察訪洪檼原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,梨津萬戶千懿淳原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。
庚寅二月十一日辰時,王世子座重熙堂。右議政入對,輪對官同爲入對時,行都承旨朴晦壽,假注書徐耆淳,記事官洪鍾應·徐念淳,右議政鄭晩錫以次進伏。輪對官社稷署令徐有皓,奉常寺正趙秉玖,繕工監監役元錫周,司宰監直長李鍾奎,掌樂僉正趙鍾淳進伏楹外訖。令曰,史官分左右。令曰,大臣進前。晩錫起伏奏曰,春寒尙此不解,大殿聖體,若何?令曰,安寧矣。寢睡·水刺之節,何如?令曰,一樣矣。中宮殿氣候,若何?令曰,安寧矣。連日座堂,睿體諸節,何如?令曰,一樣矣。晩錫曰,身帶重任,雖十餘日遠地出去,愚忱尤切耿耿矣。令曰,平安往返也。令曰,大臣就座。令曰,大臣先退。令曰,輪對爲之。有皓等以次進前,各奏職姓名。令曰,職掌奏之。有皓等以次奏之。令曰,遺在奏之。有皓等以次奏之。令曰,所懷奏之。有皓等以無所懷仰奏訖。晦壽曰,繕工監監役元錫周,奏對之際,有所錯誤,事甚未安。推考,何如?令曰,依爲之。出擧條晦壽曰,左承旨沈能岳,右承旨李奎鉉,今日不爲仕進,竝卽牌招,何如?令曰,依爲之。出擧條令曰,史官就座。仍令退,承史以次退出。
上在昌德宮。常參·經筵,以代理停。
李奎鉉達曰,明日座堂,三明日弘陵忌辰祭齋戒正日,十六日十七日英陵忌辰祭齋戒正日相値,常參頉稟之意,敢達。令曰,知道。
鄭鴻慶達曰,大司憲·執義·掌令一員,持平二員未差,掌令金在浩在外,監察茶時之意,敢達。令曰,知道。
朴晦壽啓曰,藥房提調·副提調,持湯劑來待矣。傳曰,封入。
朴晦壽達曰,行左承旨沈能岳,左副承旨鄭知容,今日不爲仕進,竝卽牌招,何如?令曰,依。
令于朴晦壽曰,輔德·弼善·文學·司書·兼司書竝許遞,與兼輔德未差之代,旣承下敎,前望單子入之。
春坊前望單子入之,輔德金敎喜,兼輔德安光直,弼善金周默,文學李正耆,司書成遂默,兼司書李穆淵代點。
朴晦壽達曰,新除授文學李正耆,方在職牒還授中,何以爲之?敢稟。令曰,敍用。
鄭鴻慶,以兵曹言達曰,再明日王世子代臨暎花堂,日次儒生殿講時,本曹堂上陪衛二員,當爲備員,而參判未差之代,令該曹,以在京無故人口傳差出,待下批,牌招,以爲進參之地,何如?令曰,依。
吏曹口傳政事,以柳河源爲兵曹參判。
鄭鴻慶,以兵曹言達曰,明日王世子代臨暎花堂,日次儒生殿講時,本曹堂上陪衛二員,當爲備員,而參議趙庭和,有實病,無以進參。令政院稟令變通,仍令該曹,以在京無故人口傳差出,待下敎牌招,以爲進參之地,何如?令曰,依。
鄭鴻慶達曰,因兵曹草記,明日日次儒生殿講時,陪衛當爲備員,而參議趙庭和,有實病,無以進參,令政院稟令變通,仍令該曹,口傳差出,待下批,牌招事,依下矣。合有變通之道,何以爲之?敢稟。令曰,許遞。旣承下敎,前望單子入之。
兵曹參議前望單子入之,吳致愚添書代點。
吏曹口傳政事,兵曹參議李渭達,參知單吳致愚。
朴晦壽達曰,今此試官望中時無職名人,令該曹口傳付軍職,何如?令曰,依。
兵曹口傳政事,副護軍單朴容壽,副司果單李㙽。
令于李奎鉉曰,明日出宮門路,以貳極門爲之。
鄭鴻慶達曰,卽者義禁府都事來言,罪人洪益文擬律,當爲復議以入,而判義禁金履喬有身病,知義禁李止淵服制,只有同義禁柳相亮·朴基宏二員,不得擧行云。判義禁金履喬,卽爲牌招,以爲備員開坐之地,何如?令曰,依。
以左副承旨鄭知容牌不進罷職令旨,令于鄭鴻慶曰,只推。
臺諫前望單子入之,大司憲洪羲俊,執義金洛龍,掌令朴宗璜,持平朴慶九·吳致淳,大司諫安光直,司諫朴宗吉,獻納南達孫代點。
李奎鉉,以弘文館言達曰,上番闕直,事甚未安。應敎趙基謙,副應敎洪遠謨,校理李竣祜,副校理金弘根,修撰閔英世,副修撰李寅弼·洪重燮,旣有只推之令,竝卽牌招,以爲推移入直之地,何如?令曰,依。
又以侍講院言達曰,上番闕直,事甚未安。兼弼善趙基謙,兼文學金弘根,竝卽牌招,以爲推移入直之地,何如?令曰,依。
鄭鴻慶達曰,卽者議政府錄事來言,左議政李相璜,以爲令答之下,震懍無措,走伏金吾門外,恭竢嚴誅云,仍納命召,何以爲之?敢稟。令曰,俄者箚答,不過據其草記下答而言之,則卿之此擧,實爲過中,卽爲還第事,遣史官往諭,仍傳命召。
又達曰,卽者義禁府都事來言,左議政李相璜,今方待令于金吾門外云,係是大臣去就,敢達。令曰,知道。
又達曰,左議政李相璜,又使錄事來言,睿度寬假,雖誅罰不加,衷情震駭,實萬萬無以自容,仍伏胥所,惟願遄被金木之常憲而已云,仍納命召,何以爲之?敢稟。令曰,史官之去,意謂卿卽當還第,而又爲如是者,豈不萬萬過中乎?昨答中別無難安於卿者,則卿以爲何語之難安於卿心,而作此過中之擧耶?卽爲還第,以安余心事,遣史官往諭,仍傳命召。
鄭鴻慶,以義禁府言達曰,前宣傳官趙禹錫,施以定配之典事,承令達下矣。趙禹錫平安道祥原郡定配,而以承令內辭意,具罪目,依例發遣府書吏,押送配所,何如?令曰,依。
左議政李相璜箚曰,伏以臣以統帥論削事,纔有達請,而及伏奉令答下者,典軫迎送之爲弊,以緘推而代譴削矣。廚供郵傳帥臣去來之貽弊於列邑,非不可念,而第恐從此而朝令不行,尾大難掉,將使中外小大,不復知有相維之義也。是豈細憂哉?若使臣昨冬行會於外道者,以遠於事理而未蒙準可則已,始旣承準可而有行會,俾知擧行之當如何,而今其擧行,一切關辭相反,已非眼有朝綱者之所敢爲,況因此而貽疾於民者,卽其報牒而想見其然,得之傳聞而久知其然,又豈心有民隱者之所忍爲乎?論厥辜犯,譴削猶屬薄勘,而畢竟處分,止於緘推。臣竊爲朝家刑政惜之,恤沿路延候之微瘼,而遺民國後弊之大關,則得不歸於倒置輕重乎?玆具愚見,冒控短牘,惟邸下淵然深思,更賜處分焉。取進止。答曰,覽箚具悉卿懇。余,則以爲,迎送廚傳之弊而然矣。今見卿箚,譴勘猶薄云,當用制書有違之律乎?依施。各別擇人,更無如是宜矣。仍令于鄭鴻慶曰,此下答,遣史官往諭于左相。
判義禁金履喬書曰,伏以臣卽伏聞昨日賓對,端揆筵達,論列趙禹錫捧賂之罪,以勘律之只奪告身,豈非輕歇之甚爲辭,臣不勝瞿然之至。當初諸將臣之請罪禹錫也,只擧其薦保淆雜之失,不及潛捧賂物之罪,臣府之援而勘斷,卽大明律擧非其人條而已。今此相奏,始發其捧賂之罪,則於是乎臣之議律失當,而溺職著矣。大僚寬容,雖不以譴罰爲請,在臣之道,其敢恬然冒居,不思所以自列者乎?玆敢忙陳短章,仰瀆崇嚴。伏乞离明,亟遞臣金吾之任,仍治臣不職之罪,以昭法紀,千萬幸甚。臣無任云云。答曰,覽書具悉。卿則據律而議讞,別無所損,勿辭。
上在昌德宮。常參·經筵,以代理停。
夜自一更至三更,灑雨下雨,測雨器水深一分。
朴晦壽啓曰,藥房提調·副提調,持湯劑來待矣。傳曰,封入。
鄭知容達曰,左議政李相璜,又使錄事來言,令答中律例提敎,奉讀惶汗,不知所容,神魄遁爽,至今靡定,雖伏承勉還之恩諭,未蒙處分之前,實無以轉動一步,泥首胥次,惟有恭俟鈇鉞,而屢煩應酬,尤增死罪云,仍納命召,何以爲之?敢稟。令曰,今見回奏,卿之所以難安者,卽律例之句,而此余偶然率作之言,雖或有過,卿何至此,亦何不早言,而使余有欠於禮待之道乎?昨答中所有云字下九字,當還收矣。卿其安心還第,以安余心事,遣史官往諭。仍傳命召。
兼春秋金奎燮書達,臣奎燮敬奉令旨,馳往宣諭于左議政李相璜胥命召,還傳命召,則以爲,惶懍危迫,不知所容,惟有泥首俟譴,而伏奉令答,委曲鄭重,恩意藹然,繼至以口諭諄複,如慈詔迷,實未知無狀負罪如臣,何以得此。至於九字還收之令敎,轉環之盛,曲軫之仁,公私感頌,涕血自逬,有不敢更煩胥達,致勤應酬,今方舁還私次,而當於日間,收拾震剝病昏之神思,冒入文字,以爲仰請處分之地云矣,敢達。令曰,知道。
大司憲洪羲俊達曰,臣伏奉霜臺除旨,以臣衰陋之姿,何敢濫廁於淸朝風憲之長,而感恩怵義,冒沒趨膺,少伸叩謝之忱。第於合達中,有不可以聯參者,自前陳懇,輒蒙體諒之恩,到今處義,宜無異同,請令遞斥臣職。答曰,依達。
朴晦壽啓曰,吏曹郞廳來言,臺諫有闕,政事,取稟。傳曰,前望單子,入于小朝。
大司憲前望單子入之,宋穉圭代點。
以應敎趙基謙,副應敎洪遠謨,校理李竣祜,副校理金弘根,副修撰李寅弼·洪重燮牌不進罷職令旨,令于李奎鉉曰,只推。
以兼弼善趙基謙,兼文學金弘根牌不進罷職令旨,令于李奎鉉曰,只推。
以黃海監司李翊會狀達,進上靑魚,節序差早,限內不得封進,惶恐待罪事,令于李奎鉉曰,卿其勿待罪事,回諭。
義禁府申目粘連,向前尹載鐸亦,蓋船則常限雖過,而或忽看檢,終致滲漏之弊,禁松則嚴密固宜,而不能操束,反啓侵漁之患,溺職之罪,在所難免,以此照律,何如?判付達,依準。又申目粘連,向前朴潤榮段,餉米之取剩,船餘材舊船價之犯用,囚供云有所歸屬,而繡達旣有論列,以此照律爲白乎旀,朱泰亨段,船需錢給代條之襲謬用剩,數雖不多,旣登繡論,以此照律,何如?判付達,依準。又申目粘連,向前洪檼亦,査正免役復戶,各項錢之餘條,倉穀剩條,囚供雖歸之立馬買畓,救焚公用,而繡論則或謂勒懲,或謂幻弄,數亦不些,有難參恕,以此照律,何如?判付達,依準。又申目粘連,向前千懿淳亦,分還禁松,卽其職務,而不能檢察,至登繡論,以此照律,何如?判付達,依準。又照目粘連,昌原前府使李載亨矣本府議達內,府民犯罪,而先加棍治,雖出懲惡之意,限以死律,而不先報營,難免濫殺之罪,以此照律,杖一百收贖,告身盡行追奪,永不敍用私罪,奉令依準爲旀,功減一等爲良如敎。又照目粘連,旌義前縣監柳可均矣本府議達內,旣已差定査官,而五條事不爲査報,意雖出於援例,跡實涉於避役,而道達,以達下行査之事體自別,有所論列,則無以辭罪,以此照律,罪笞五十收贖,解見任別敍私罪,奉令依準。
庚寅二月十三日辰時,王世子代臨暎花堂。日次儒生殿講入對時,行都承旨朴晦壽,行左承旨沈能岳,行右承旨李奎鉉,左副承旨鄭知容,假注書李豐翼,記事官李肯愚·徐念淳,原任提學金履喬·朴宗薰,原任直閣徐俊輔·徐萬淳,檢校待敎金鼎集·趙斗淳以次陪立。時至,王世子具翼善冠·衮龍袍,乘輿出重華門。藥房提調洪起燮,副提調〈朴〉晦壽進前奏曰,侵早勞動,睿體,若何?令曰,一樣矣。仍由貳極門·靑陽門,詣暎花堂。相禮贊請降輿,王世子降輿陞座。掌儀唱試官及應講儒生行禮。考官左參贊金履喬,右參贊朴宗薰,行護軍李若愚,參考官吏曹參議李憲瑋,前承旨朴容壽,左勸讀金鼎集,副司直成遂默如儀行禮,陞階就座訖。令曰,開講。儒生等次第應講。王世子入小次,旋卽出次。令曰,陪衛軍兵雨具,從便爲之。出令旨王世子更入小次。諸儒生應講訖。王世子出次,令晦壽書令旨曰,日次儒生殿講居首純通進士李繪九,直赴殿試,之次六通幼學朴昇壽等二人,各給二分,之次五通生員朴宗鶴等四人,各給一分,之次通生員徐兢輔等二十六人,竝令該曹,考例施賞。出令旨奎鉉曰,俄者庭排鼓吹,非時振作,事甚可駭。當該典樂,令攸司從重科治。雖以協律郞言之,不飭之失,在所難免,所當重勘,而本院請推之外,無他可施之罰,何以爲之乎?令曰,依爲之。協律郞從重推考,可也。出擧條令曰,入格儒生,明日待令。出令旨相禮跪告禮畢,贊請乘輿,王世子乘,由靑陽門·貳極門還內,諸臣以次退出。
上在昌德宮。常參·經筵,以代理停。
鄭知容達曰,大司憲宋穉圭,掌令金在浩,持平朴慶九在外,執義金洛龍,掌令朴宗璜,持平吳致淳未肅拜,監察茶時之意,敢達。令曰,知道。
朴晦壽啓曰,藥房提調·副提調,持湯劑來待矣。傳曰,封入。
令于朴晦壽曰,入格儒生入對。
令于李奎鉉曰,禮房承旨,馳詣宗廟·永寧殿·景慕宮,奉審摘奸,仍詣弘陵,奉審摘奸,局內諸陵,一體奉審以來。
李奎鉉達曰,假注書李豐翼,身病猝重,勢難察任,今姑改差,何如?令曰,依。
李豐翼改差,代以朴齊憲爲假注書。
令于鄭鴻慶曰,同副承旨許遞,旣承下敎,前望單子入之。
承旨前望單子入之,朴宗學代點。
令于鄭鴻慶曰,戶刑換房。
令于李奎鉉曰,發遣吏郞,諸執事淸齋與否,摘奸以來。
以公忠監司朴齊聞狀達,贊善宋穉圭,恩賜米肉,不敢祗受事,令于鄭鴻慶曰,更爲輸送,仍諭祗受之令,可也。
鄭鴻慶,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以義禁府言達曰,慶尙監司李勉昇申本內,蔚山前府使宋宗洙罪狀,令攸司稟處事,達下矣。宋宗洙下去公忠道西原地云,依例發遣府羅將,拿來,何如?令曰,依。
庚寅二月十四日辰時,王世子座重熙堂。入格儒生入對時,行都承旨朴晦壽,假注書徐耆淳,記事官李肯愚·徐念淳以次進伏。入格儒生進士李繪九,幼學朴昇壽·徐兢淳,生員朴宗鶴,進士李光翼,幼學朴珪壽·林喬鎭,生員徐兢輔,幼學李寅喬·李後彬,進士李魯翼,幼學沈敬澤·徐名輔,生員徐堂輔·趙秉緯,進士吳泰璜,幼學洪敏秀·徐冀淳,生員鄭基元,幼學尹赫烈·尹致友,進士李敏根,幼學金必健,進士李鼎俊,生員李寅正,進士沈有澤·徐用輔,生員許石老,幼學李明翼·白亮煥,生員兪致弘,進士李文馨·洪瓚周以次序立庭下訖。令曰,史官分左右。令曰,入格儒生以次進前奏職姓名。繪九等以次各奏職姓名。至基元,令曰,年今幾何?基元曰,二十五矣。至必健,令曰,此儒向時周易賜給之人乎?晦壽曰,然矣。令曰,直赴給分人先爲退出,其餘入格儒生,頒賞,可也。入格儒生頒賞,行再拜禮訖。兢輔等以次退出。令曰,史官就座。仍令退,承史以次退出。
上在昌德宮。常參·經筵,以代理停。
夜自一更至三更,月食。
藥房提調洪起燮,副提調朴晦壽啓曰,伏未審日間聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
鄭鴻慶達曰,大司憲宋穉圭,掌令金在浩,持平朴慶九在外,執義金洛龍,掌令朴宗璜,持平吳致淳未肅拜,監察茶時之意,敢達。令曰,知道。
朴晦壽啓曰,藥房提調·副提調,持湯劑來待矣。傳曰,封入。
鄭鴻慶達曰,備邊司郞廳來言,今日賓廳日次,而國忌正日相値,不得來會云矣,敢達。令曰,知道。
李奎鉉達曰,左副承旨鄭知容,今日不爲仕進,卽爲牌招,何如?令曰,依。
令于李奎鉉曰,禮房承旨,馳詣受香所,奉審摘奸以來。
朴齊憲有頉,代以尹致定爲假注書。
鄭鴻慶達曰,假注書徐耆淳,身病猝重,勢難察任,今姑改差,何如?令曰,依。
徐耆淳改差,代以金學性爲假注書。
令于鄭鴻慶曰,在外臺諫竝許遞,旣承下敎,政官牌招開政。
朴宗學,以弘文館言達曰,上番闕直,事甚未安。應敎趙基謙,副校理金弘根,副修撰李寅弼·洪重燮,竝卽牌招,以爲推移入直之地,何如?令曰,依。
以左副承旨鄭知容牌不進罷職令旨,令于鄭鴻慶曰,只推。
以應敎趙基謙,副校理金弘根,副修撰李寅弼·洪重燮牌不進罷職令旨,令于朴宗學曰,只推。
以修撰閔英世牌不進罷職令旨,令于朴宗學曰,只推。
朴宗學達曰,校理金大坤,副校理黃浩民在外,修撰申冕周差祭,玉堂上下番俱空,事甚未安。應敎趙基謙,副校理金弘根,修撰閔英世,副修撰李寅弼·洪重燮,旣有只推之令,與副應敎洪遠謨,校理李竣祜,一體牌招,推移入直,何如?令曰,依。
朴宗學,以奎章閣言達曰,景慕宮望廟樓,今望奉審無頉之意,敢達。令曰,知道。
鄭鴻慶,以訓鍊都監言達曰,本局千摠李誾彬,身病甚重,勢難察任,改差,何如?令曰,依。
左議政李相璜書曰,伏以臣罪臣自知之,臣之不肖,前後凡三入中書,而事我邸下,亦四載于玆,匪據素餐,無所補益,寄空名於廟堂,貽實害於民國,不職之罪,無往不然。臣又素性戇愚,不識進退,遽有日前箚陳,而乃心則雖或自附於無隱,以跡則不免率爾而徑行,及承令答,不治之治,嚴於鈇鉞,而辭敎所發,由是而失平,此蓋緣臣之故,而貽累於辭經聲律之盛者,臣罪至此,尤難自容,匡弼之地,將焉用彼?惟願遄伏掌憲,以少謝輿情之萬一,而臣亦久備任使,宜在愍念,若蒙早賜黜退,不至重陷罪戾,則亦睿慈所以生成臣而終始臣也。仰首攢手,竊有厚望。臣方引罪竢勘,顧何敢更有論陳,而憂愛之誠,自有不泯,狂瞽之言,敢又妄發,惟邸下察焉。易不曰以虛受人乎?虛則有容,物來順應,今邸下所以待物,若有凝滯,樞機之發,時不能無著見於外者,遇有一言不槪,未見克恢聰聽,必求諸道,又不明賜剖敎,俾自知悟,每以不豫之意,輒煩非常之敎,是豈古聖王御世之大經哉?雖舒氣而求言,猶懼不至,率是而行,其孰敢言?然則上不能盡相須之義,下不能無自沮之意,將至於情志未孚而上下不交,豈不大可憂哉?易又不曰厥孚交如乎?惟邸下,猛加省察,克念絲綸之訓,而致愼辭氣之間,以爲永圖焉。臣無任云云。答曰,覽書具悉卿懇。九字旣已還收,則此事何必如是張大乎?陳勉甚好,當留念矣。仍令于朴宗學曰,此下答,遣史官往諭于左相。
上在昌德宮。常參·經筵,以代理停。
鄭鴻慶達曰,大司憲·掌令一員,持平一員未差,執義金洛龍,掌令朴宗璜,持平吳致淳未肅拜,監察茶時之意,敢達。令曰,知道。
朴晦壽啓曰,藥房提調·副提調,持湯劑來待矣。傳曰,封入。
朴宗學達曰,吏曹判書金鏴,參判徐鼎輔,參議李憲瑋牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,依。參議只推,一體牌招。
有政。吏批,判書金鏴,參判徐鼎輔竝牌不進,參議李憲瑋進,同副承旨朴宗學進。啓曰,判書金鏴,參判徐鼎輔竝牌招不進,小臣獨政未安,何以爲之?敢稟。傳曰,只出緊任。以南履翼爲大司憲,洪龜燮爲掌令,金若水爲持平,鄭藎爲獻納,許茂·宋成龍爲正言,金鐮爲右尹,沈能恕爲兵曹正郞,金來根爲司饔主簿,李憲承爲內贍主簿,金祖根爲濟用奉事,祭酒單宋稚圭,行副護軍李朝鉉今加嘉善,侍從臣李源益本生父,年七十加資事承傳,幼學鄭重賢今加通政,侍從臣鄭在鑑父,年七十加資事承傳,贈贊成孝憲公鄭基安,贈領議政例兼,贈左參贊鄭維新,贈左贊成例兼,贈戶參鄭夏卿,贈吏判例兼,以上右議政鄭晩錫三代,故禮議朴鍾淳贈吏參弘提例兼,故正郞朴敬圭贈吏議,故參奉朴春榮贈僕正,以上全羅監司朴永元三代,故通德申晧·李恒在,以上贈持平,孝行卓異南臺贈職事承傳,故縣令朴禮源贈吏參例兼,同知朴宗球考。
兵批,判書徐俊輔進,參判柳河源入直,參議李渭達,參知吳致愚病,左副承旨鄭知容進。以李海愚爲知事,李珌秀爲同知,李亨謙爲副摠管,鄭重賢·崔道基爲僉知,盧慶燁·徐任淳·文尙勛爲五衛將,韓忠國·林成岱爲景福將,崔一大·申載熙爲慶熙將,趙基謙爲文兼,金翰喆爲武兼,鄭煥東爲守門將,沈日永爲慶尙左兵使,李貞坤爲公忠水使,李大淵爲公忠中軍,卞持淳爲全羅中軍,沈設泰爲南虞候,吳致賢爲釜山僉使,李命洽爲龜山僉使,金昌信爲慶尙左水虞候,卞宗洙爲於蘭萬戶,朴大觀爲禿用別將,趙鼎弼爲文殊別將,僉知單李載暹·愼,大護軍洪羲俊,護軍鄭基善·朴綺壽·林景鎭·柳台佐·李朝鉉·朴宗球·趙應錫,副護軍趙冀永·沈宜臣·李同淳·林處鎭·李憲球·趙庭和·尹義儉·金秉喆·閔晢·李大亨·閔元錫·盧慶燁·鄭重賢·洪翰模·張興燮·朴兌升,副司直李趾秀·南達孫·金在浩·朴慶九·金遇明·金秀萬,副司果申大元·鄭在鑑·黃鍾人·南履秉·金周永,竝單付,禁衛把摠吳致豐,武兼李商球,以上今加折衝加資事判下,前虞候鄭弘相,折衝今降禦侮。
以應敎趙基謙,副校理金弘根,副修撰李寅弼·洪重燮再牌不進罷職令旨,令于鄭知容曰,只推。
以副應敎洪遠謨,校理李竣祜牌不進罷職令旨,令于鄭知容曰,只推。
以修撰閔英世牌不進罷職令旨,令于鄭知容曰,只推。
朴宗學達曰,玉堂上下番俱空,事甚未安。應敎趙基謙,副應敎洪遠謨,校理李竣祜,副校理金弘根,修撰閔英世,副修撰李寅弼·洪重燮,旣有只推之令,與修撰申冕周,一體牌招,推移入直,何如?令曰,依。
以應敎趙基謙,副應敎洪遠謨,校理李竣祜,副校理金弘根,修撰申冕周,副修撰李寅弼·洪重燮牌不進罷職令旨,令于鄭知容曰,只推。
以修撰閔英世再牌不進罷職令旨,令于鄭知容曰,只推。
備邊司薦望,以李恒權爲統制使。
朴宗學,以承文院都提調意達曰,月食已過,禮部回咨,依例撰出,正書安寶後,定禁軍騎撥下送于灣府,使之入送鳳城,以爲轉致北京之地,何如?令曰,依。
鄭知容,以兵曹言達曰,今二月十七日武臣堂上朔試射日次,而國忌正日,不得爲之之意,敢達。令曰,知道。
又以義禁府言達曰,全羅監司趙寅永申本內,黔毛浦己巳以後各年萬戶金億禧·朴奎煥·安昇玄·趙德演·金龜瑞·段宗軾·南命浩·高應斗·金慶植等罪狀,令攸司稟處事,達下矣。趙德演·金龜瑞·段宗軾竝已身死,勿論,金億禧·朴奎煥·安昇玄·南命浩·金慶植等,今方待令,竝拿囚,高應斗下去全羅道全州地云,依例發遣府羅將,拿來,何如?令曰,待待令拿囚。
上在昌德宮。常參·經筵,以代理停。
鄭知容啓曰,來二十一日朝參日次矣,敢稟。傳曰,停。
鄭知容達曰,明日常參,取稟。令曰,停。
鄭鴻慶達曰,行大司憲南履翼,持平金若水在外,執義金洛龍,掌令洪龜燮·朴宗璜,持平吳致淳未肅拜,監察茶時之意,敢達。令曰,知道。
朴晦壽啓曰,藥房提調·副提調,持湯劑來待矣。傳曰,封入。
沈能岳達曰,右承旨李奎鉉,今日不爲仕進,卽爲牌招,何如?令曰,依。
朴宗學達曰,來二十一日輪對日次矣,敢稟。令曰,爲之。
又達曰,玉堂上下番俱空,已至多日,事甚未安。應敎趙基謙,副應敎洪遠謨,校理李竣祜,副校理金弘根,修撰閔永世·申冕周,副修撰李寅弼·洪重燮,旣有只推之令,竝卽牌招,推移入直,何如?令曰,依。
鄭知容啓曰,兵曹郞廳來言,統制使下批,政事,取稟。傳曰,當日爲之。
朴宗學啓曰,卽者吏曹郞廳來言,統制使下批,政事,當日爲之事命下,而判書金鏴,參議李憲瑋病不進,參判徐鼎輔未肅拜,不得開政云,竝卽牌招,何如?傳曰,允。違牌勿爲呼望。
鄭弘慶,以吏批言達曰,訓鍊都監都提調,今當差出,而無故大臣,只有二人,以二望擬入之意,敢達。令曰,知道。
又以兵曹言達曰,新除授平安監營中軍徐永淳,身病猝重,時日之內,萬無登途赴任之望云。實病旣如此,則不可强令赴任,罷黜,何如?令曰,依。
有政。吏批,判書金鏴式暇,參判徐鼎輔進,參議李憲瑋式暇,右副承旨鄭鴻慶進。啓曰,判書金鏴,參議李憲瑋竝式暇,小臣獨政未安,何以爲之?敢稟。傳曰,仍爲之。以朴綺壽爲同敦寧,鄭基善爲工曹參判,李相璜爲訓鍊都提調,金鏴爲尙衣提調,金鏴爲濟用提調,李游夏爲左通禮,尹心圭爲司成,朴齊輝爲司藝,趙廉爲武烈祠參奉,成均博士單李東韻,學正單金鉉復,承文副正字單尹憙,故武兼姜起周贈兵參,故萬戶姜鍊贈兵議,以上同知姜最顯兩代。
兵批,判書徐俊輔進,參判柳河源入直,參議李渭達病,參知吳致愚病,同副承旨朴宗學進。啓曰,京畿水使,今當差出,而當品中可擬之人乏少,堂上曾經兵使及他道兵使,竝擬,何如?傳曰,允。以徐長輔爲同知,李容純爲訓鍊判官,洪遠謨爲文兼,李完植爲京畿水使,金益範爲平安中軍,李熠爲宣傳官,護軍張駿良,副護軍李寅植·吳致豐·李商球竝單付,同知單韓忠國,僉知單徐任淳·盧慶燁,南虞候沈悅泰,今加折衝加資事承令,三道統制使兼慶尙右道水軍節度使單李恒權。
吏批,再政。以尹孟烈爲兵曹佐郞,京畿水使李完植,今加嘉善加資事承令,兼喬桐府使單李完植。
兵批,再政。以李鼎會爲宣傳官,同知單文尙勛,副護軍李羲蓂。
鄭知容,以都摠府言達曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢達。令曰,知道。
又以訓鍊都監言達曰,本局中軍徐鳳淳,身病甚重,勢難察任,改差,何如?令曰,依。
上在昌德宮。常參·經筵,以代理停。
李奎鉉達曰,明日常參,取稟。令曰,停。
鄭鴻慶達曰,合辭許久闕達,事甚未安。除在外外,未肅拜人員,竝卽牌招,何如?令曰,依。
朴晦壽啓曰,藥房提調·副提調,持湯劑來待矣。傳曰,封入。
朴晦壽達曰,行左承旨沈能岳,今日不爲仕進,卽爲牌招,何如?令曰,依。
又達曰,右尹金鐮,除拜後過三日不爲出肅,依定式推考警責,仍卽牌招察任,何如?令曰,依。
以應敎趙基謙,副應敎洪遠謨,校理李竣祜,副校理金弘根,修撰閔英世·申冕周,副修撰李寅弼·洪重燮牌不進罷職令旨,令于鄭鴻慶曰,只推。
李奎鉉達曰,玉堂上下番俱空,已至多日,事甚未安。應敎趙基謙,副應敎洪遠謨,校理李竣祜,副校理金弘根,修撰閔英世·申冕周,副修撰李寅弼·洪重燮,旣有只推之令,竝卽牌招,推移入直,何如?令曰,依。
以江原監司李紀淵狀達,通川郡民家燒燼事,令于朴宗學曰,聞甚矜惻,元恤典外,別加顧助,結構奠接之方,令廟堂措辭分付。
兵曹,以李鐵求爲都監中軍。
李奎鉉,以奎章閣言啓曰,御眞圖寫處所,以何處爲之乎?敢稟。傳曰,便殿爲之。
李奎鉉,以奎章閣言達曰,御眞圖寫時,別看役以本閣別看役朴弘錫·秦東益·李重根·金命爀·洪應燮,使之擧行,何如?令曰,依。
又以奎章閣言達曰,今此御眞圖寫時,臣金祖淳,臣金鏴,旣帶尙方提擧,可以兼管擧行,而戶曹則該色郞廳,依例擧行之意,敢達。令曰,知道。
持平吳致淳達曰,臣言議謭劣,姿識庸愚,淸朝耳目,萬不近似,而持憲新除,又出特令,感激恩造,怵畏義分,雖不得不冒沒出肅,第臣向忝是職,適値逆學獄事,奸賊一直抵賴,根窩終未究覈,王章雖伸,輿憤莫洩,際聞喧傳之說,參以公共之論,不可無窮査之擧,故臣果請覈而不露姓名,欲待凶隷之訊問,以存獄體之嚴重,間者諫臣申大元之書,論臣以太欠直截,臣於是滿心慙恧,靡所容措。夫諫諍之職,專尙直截,而緣臣愚劣,竟被譴斥,縱欲自恕,人謂斯何?臺端一步,鐵限在前,以此情踪,其何敢一刻晏然,重貽臺閣之羞乎?義當卽避,病適委劇,今始來避,所失尤大,請令遞斥臣職。答曰,退待物論。
大司諫安光直,執義金洛龍,司諫朴宗吉,掌令洪龜燮·朴宗璜,正言宋成龍等達曰,噫嘻,痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·麟,自作窩主,待國洞執命之日,擬占台府,李潭秉銓之時,把弄朝權。且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耈·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後諸賊之供,而妖任埋凶之計,究其本則能賊也,逆範懷刃之計,究其本則能賊也。能以凶頑之故,忍杖輕斃,王章未伸,擧國同憤。試以渠之招辭觀之,雖優爲謀逆,以不少之人,何可遽然承服,又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來,所未有者,而限以國法,猶貸其凶種之稚少者,梟種稍長,安知不更肆獍惡,如範·吉等語爲者耶?澤遂爛漫同參於啓能凶慘不道之謀,而只誅其身,王章已失,輿憤未洩。其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑,遂壽設鞫得情。噫嘻,痛矣。從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必多其人,黨與之計,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允。此雖出於先大王包涵寬暇之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於麟·亮之稱兵,鏡·虎之凶,不啻百倍,則古今天下,安有以此賊子女而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而今者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特以逆節之發露,差有先後耳。千剮萬斫,未足以洩輿憤,收奴瀦澤,不可謂當其律,夏賊之變,已用适·雲之例,則今於此賊,決不可異同也明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛漫酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賤女,則決非渠所可獨辦者也。是必其夫,暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地。今於事端旣露之後,尤不容暫緩盤覈。請夏賊子女,亟施跪斬之典。斗·恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。噫嘻,痛矣。明謙之凶謀逆節,實是亘萬古所無之賊也。身爲閫帥,十二字刀割乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而六字刀割逆復之愛姪也。一門之內,日夜綢繆,兩賊之間,出沒紹介,危機急變,迫在呼吸。何幸賊謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙以逆複之子,傳襲其父之凶圖,六字刀割鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆複之變,振古所無,殄滅無遺育者,政謂此賊準備語,則其在鋤逆種杜後患之道,殄之滅之,不容少忽,而好石之以年未未滿循例爲奴者,揆以邦刑,萬萬乖當。夫待年用法,乃指尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,亟施孥戮,逆複庶子好石,亟施處絞。噫嘻,痛矣。亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳。抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,忘附星緯,煽動妖言,驅脅蚩蠢之村氓,乘夜直犯於官府,肆發縳官上京擧兵除惡等語,究其逆節,實有浮於麟·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎,亟令王府,設鞫嚴覈,快〈正〉邦刑。十四行刀割噫嘻,痛矣。亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而雖以恒·儉輩鞫案觀之,其所綢繆排至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·漣之餘套,而麟·亮之後身也。賴天之靈,旋加誅殛,而向使其計得售,則白蓮黃巾之變,有不足言,而國之爲國,未可知也。追惟及此,不覺毛骨俱竦。恒·儉諸賊,雖是凶獰,不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏刑典,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以拏籍之典。噫嘻,痛矣。國榮·陽澤之通天罪惡,萬戮猶輕,千剮難續,而尙屈王章,是可曰國有常刑乎?噫,賊之眼無國母,恣行胸臆,危逼之逆節,㦧毒之凶計,暗相綢繆,罔有紀極。主張者榮賊,而陽澤焉承望,至於丙申獻節之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮女〈之〉拷掠,期於誣服。亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極逆大憝,而聲討未加,鬼誅先及,一國之公憤,鬱而未泄,三尺之邦憲,久猶莫伸,至今追思,不覺骨靑膽掉,而髮立眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。陽澤則家已拏籍,官亦追奪,更無可施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶魅則亦榮賊也。幸賴我先大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施拏籍之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹始等句語,排布陰譎,曲堗徙薪之援比,指意凶㦧,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,孰亦㦧矣。亂臣賊子之干常紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權韠時事,隱然自況,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施拏戮之典。噫嘻,痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡期得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,及敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至達賊不道之奏,如貫一串,苟求其本,則莫不源委於漢祿,根柢於漢祿,求之往牒,未有如此賊之窮凶絶悖也。食肉寢皮,已矣無及,瀦宅破家,尙云輕典,追奪之律,雖幸蒙允,拏戮之請,尙此靳兪,至以自有受敎爲批,臣等誠不勝抑塞悲憤之〈至〉。邸下試思之。前乎漢祿而豈有如漢祿,後乎漢祿而豈有〈如〉漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讐,少雪臣民之憤耶?适·雲之所不敢,而此賊敢爲之,鏡·夏之所不忍,而此賊忍爲〈之〉,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孼,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施拏戮之典。噫嘻,痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠他處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連。若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,濩法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍聽觀眸,罔非戾氣,平生伎倆,專在於凶國而讐君,晝宵經爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎助虐逞凶之徒,擧皆爲羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓唱悖論,馴致裕·玉讐國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀·鎬曰見驅,渠以爲逆,則觀·鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,顧留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二二而一之狀,不亦凶且㦧乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無爲有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯·賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情踪,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆五條,莫掩自倡之跡,入告出語,變幻無常,左闔右捭,機關至密,千罪萬惡,擢髮〈難〉數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明庶政惟新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依敀,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而䲭張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾添也,鬼誅之先加也,依律處斷,雖限未及,尙魯已例,在所不已。幸賴乾斷郭然,天討亟行,鍾秀黯享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝。雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生。幸賴西賊之有警,則十七行刀割分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上凶訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾·光·友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,七字刀割指卯日而擧事爲期云者,莫非做妖言煽動人心之計,而九字刀割十二日至凶之說,與鍾一,一而二二而一。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,以鄕曲賤孽,托爲凶徒死士,父事振采,兄事友文,十字刀割欲輸軍糧,則轉到南陽,凡爲群凶之指使,率皆挺身而樂赴。十二字刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,罪止誅身,失之太輕,王章不嚴,輿憤未洩。請逆賊友文·光友,加施孥戮之典。致後·延壽,竝施孥籍之典。今番逆獄之至凶至㦧,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾添祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知幾,跡涉殊常。況以鍾一爲妹夫,致後爲死友,書字之語,出於後招,指日往來之說,證以一傔,則綢繆之跡,明若觀火。永喆,鍾一之姪子也,始而應坐而發配,致後之娚妹也,始因鞫招而就拿,則枝上之枝,種下之種,可以畢究。矧又種萬之猝斃,添一疑端,而鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,快正典刑。噫嘻,痛矣。亂逆之變,振古何限,而豈有如李肇源之極逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂努眼,罔非戾氣,柱腹撐腸,都是禍心,至於甲戌之冬,肆然至凶至㦧罔測不道之說而極矣。當上下焦遑之日,渠乃潛懷異圖,綢繆於金基厚,蹤跡陰祕,情節叵測,而至於近日章箚之間,基敍之凶書始發,則眞贓畢露,斷案已成。蓋其凶書,卽不敢道不忍言之逆謀也,謀雖同於基厚,而慫慂者肇源也,書雖出於基敍,而指使者肇源也。其罪犯於莫重莫嚴,爲賊爲逆之狀,睿鑑之照如日月,令旨之嚴如斧越,此誠神人之所共憤,王法之所不貸。凶如肇賊,逆如肇賊,而若使假息晷刻,共戴一天,則其可曰世有三綱,國有三尺乎?至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍,二而一者也。惟彼三凶之請鞫,于今幾月於玆,而睿答輒承勿煩,群情去益如沸,卽伏奉令答下者,有此是國之大刑政,當仰稟大朝後處分之敎矣。惟其爲大刑政也,故處分之俟,一時爲急。請黑山島荐棘罪人李肇源,亟令王府,設鞫得情,明正典刑。金基厚一體嚴鞫,施以當律焉。噫嘻,痛矣。金基敍之罪,可勝誅哉?千妖萬惡,咸萃一身,自有韋布,作凶徒之奇貨,及占幸第,爲權門而輻湊,一自廢枳之後,恒懷不逞之心,假托鬼魅,誑惑人心,卽此一事,可見其平生所爲,無非邪沴。乃於甲戌冬上下焦遑之日,潛懷凶謀,與李肇源·金基厚,綢繆密勿,受其指使,作書轉送於時相,而乃是不忍言不敢道之說。論其逆節,卽與肇源,腸肚相貫,語其罪惡,亦與肇源,毫髮無差,環東土含生之倫,莫不欲手磔口裂,食肉寢皮。此豈可一刻容貸於覆載之間者哉?雖施島置之典而王章未伸,尙稽肆市之律,而輿憤愈鬱。惟彼三凶之請鞫,于今幾月於玆,而睿答輒承勿煩,群情去益如沸,卽伏奉令答下者,有此是國之大刑政,當仰禀大朝後處分之教矣。惟其爲大刑政也,故處分之俟,一時爲急。請楸子島荐棘罪人金基敍,亟令王府,設鞫得情,快正典刑。噫嘻,宜學,以卑微之流,賦㦧慝之性,行己則巧佞,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之流,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然而渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻,痛矣。從古亂逆之犯分干紀者,豈有若宜學之至妖極㦧,而慫慂宜學,指使宜學者,卽柳鼎養是耳。包藏禍心,主張凶圖,暗嗾魚魯莫辨之賤品,甘誘虺毒成性之怪物,投進凶書,與書九而一轍,依歸逆邊,爲裕賊之後殿,甘心樂禍,傳法背公,梟獍同腸,素稱有血黨死友之目,而鬼蜮遁形,不露其暗地謀主之跡矣。逮夫捕廳下屬之轉相傳道者,便是和盤托出,而往弔痛哭之著於風聞者,可見情跡莫掩,則鼎養之爲宜學根柢,昭然可知,而前後臺章之請覈,未蒙睿答之許可,始以不明的爲敎,繼以非可問可覈爲諭,竊以爲衆口之喧傳,初非不明的之事,而苟欲求其明的,不究覈而何以哉?受人指嗾者,已伏常憲,而爲厥窩主者,偃然自在,揆以刑政,寧有是理?請柳鼎養,亟令王府,設鞫得情,夬正典刑。答曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事不從。李肇源·金基敍·金基厚等事勿煩。宜學諸子事勿煩。柳鼎養事,已諭於前日書答,勿煩。
執義金洛龍,掌令洪龜燮·朴宗璜等達曰,噫嘻,痛矣。世道詿誤,義理晦塞,至於今番秋曹兩囚而極矣。渠以鄙悖之類,潛蓄凶㦧之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指意無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辨也哉?其暗地受嗾之狀,平日醞釀之計,明若燭照。賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言。思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相貫通,脈絡素相連接,賊坤何以屢言於賊奎,賊奎何以悉吐於鞫庭乎?旣此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉甚。請充軍罪人申綱,遠配罪人黃允中,亟令王府,拿鞫嚴覈,快施典刑。噫嘻,痛矣。世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且㦧,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之性字,引爲說殆若無故之人哉?夫亭亭當當,蟠天極地,磨滅他不得者,卽辛壬義理也。入則爲忠,出則爲逆,婦孺輿儓之所知也。曾謂名仕籍身居臺地者,反不知婦孺輿儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力悍悖論,爲其嚆矢,故耳目濡染,襲以爲常,乃於一初淬勵之時,閃發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道,不可但施屛裔而止。請屛裔罪人韓植林,拿鞫得情,快正典刑。噫嘻,痛矣。義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將樂援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰㦧,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,夬正典刑。噫嘻,趙璟鎭憸詖之性,鄙瑣之行,爲世所目,與人不齒者久矣。至於筵達,何爲而發也?外托進言,內蓄禍心,旨意閃忽,遣辭㦧毒,蓋其心,固不在於論一人評一事,故言不成理,面背殊形,狡譎情態,昭不可掩,此豈如渠所可獨辦哉?自有不逞之徒,暗地窺覘,頤指氣使,假名於柳榮五,而機關潛動,接踵於趙璟鎭,而手脚畢露,其計則愈出愈巧,而顯售嘗試,其意則無忌無憚,而陰懷壞亂,所欲嘗試者,果是何事,必欲壞亂者,抑獨何心?朝廷之憂虞,固不止於履霜堅氷,世道之變怪,終必至於禍人家國。況當一初淸明之會,寧容此輩挾雜之術乎?此而不到底盤覈,掀蕩根窩,則非但刑政之失當,抑亦滋蔓之難圖,顧何異於蘊火而待熄,養癰而望痊哉?聖度縱出於含忍,除奸去慝,決非含忍之事,情狀雖待其自露,匿影幻身,恐無自露之日,鞫令遽轍,群情如沸,箚籲未準,公議愈鬱。請黑山島荐棘罪人趙璟鎭,亟令王府,拿鞫得情,快正典刑。新除授行大司憲南履翼,時在廣州地,持平金若水,時在水原地,請竝斯速乘馹上來事,下諭。答曰,申鼎朝等事不從。申綱·黃允中等事不從。韓植林·睦台錫·趙璟鎭等事勿煩。斯速停達。下諭事,依達。
大司諫安光直,司諫朴宗吉,正言宋成龍等達曰,罪人克觀,以妖任之同氣,凶謀逆節,爛漫同參,而嚴訊之下,抵賴不服,未克究覈,未及承款,王章莫伸,輿情莫洩。請金甲島爲奴罪人克觀,更令王府,嚴鞫得情,快正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,未足以懲其惡,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟施之律,輿情之憤惋,固無可言,而不可以已爲梟示,不施當律。請梟示罪人性世,亟施孥戮之典。噫嘻,痛矣。人心陷溺,世變層生,至於秋曹兩囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡惡,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯書,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,而獨不念自犯於上誣聖德,罪犯罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂。思之及此,寧不凜然哉?大僚覆奏,明辨無餘,鬼蜮情狀,無所遁匿,而鋤根潰癰之論,寔出遠慮,何邸下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤是已伏法之申綱也,申綱是未就鞫之奎·坤也。設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,夬正典刑。噫嘻,痛矣。世級日下,變怪層生,至於韓植林事而極矣。噫,泰億是何等凶逆也?密贊鏡賊之跡,至凶且㦧,定策國老之說,絶悖無倫,終始梟獍之殿茅,爛漫虎龍之窩窟。三凶居一,萬惡俱備,于今百餘年之間,爲東土臣民者,無不戟手而眦裂,心寒而膽掉。丙申處分,昭揭日星,聾瞽之人,亦皆聞知,則噫,彼植林,亦今日北面於朝廷者也,豈有不聞不知之理,而乃敢以逆臣官爵姓名,肆然筆之於章奏之間,其官則稱以大官,其言則稱以建白,陽爲迷罔之狀,陰售嘗試之計,旨意所在,情狀莫掩,而渠祖在垣,曾於辛壬之際,力袒凶論,爲其嚆矢,傳染旣久,熟處難忘,乃於邸下一初之政,敢欲螮蝀於太淸,此豈如渠蟣蝨之賤,所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑。此若不窮覈而嚴處,則羸豕霜氷,慮無不至。俄下處分,雖極嚴正,而其在明義理嚴隄防之義,不可以屛裔薄勘而止。請屛裔罪人韓植林,嚴鞫得情,夬正典刑。噫嘻,痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏之間,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。噫嘻,世道詿誤,人心㦧慝,怪鬼之徒,敢售跳踉之習,惎讒之說,莫掩萌孽之漸,至於今番趙璟鎭事而極矣。驟看外面,不過論一重臣罰擬薄罷,而細究情跡,暗蓄叵測心術,壞亂朝廷者也。此豈幺麽一不逞,倉卒間所可獨辦者哉?渠本射影之蜮毒,濟以媚人之狐性,幽陰之嗾,必有所聽,狡惡之態,不忍正視。向者柳英五之隱映嘗試,極其痛惋,今焉璟鎭之顯露手勢,豈非一套中現幻出來乎?吁亦愈往愈巧,至凶且憯者矣。此必有一種樂禍之類,潛伏暗地,縱其嚆矢,爲茅爲殿,釀出亂本者也。此豈可看作一人一家之事而已哉?思之及此,寧不凜然?鞫覈有令,群情胥快,及伏承大朝酌處之命,不勝愕貽抑鬱之至。此雖出於大聖人好生之德,藏疾之度,而生道殺人,卽辟以止辟之義也。今日刑政,惟在於一番嚴鞫,鋤治根柢,打破窩窟矣。若含忍而待其自露,則指使者倖逭,和應者寔繁,又將互換頭面,締結腸肚,種種作淸平世大變怪,則朝著少寧靖之日,亂類無止戢之道,決非細故,豈不爲無窮之憂者哉?請黑山島荐棘罪人趙璟鎭,亟令王府,嚴鞫得情,快正典刑。新除授獻納鄭藎,時在慶尙道星州地,正言許茂,時在全羅道南原地,請竝斯速乘馹上來事,下諭。答曰,不從。申鼎朝等事不從。申綱·黃允中等事不從。韓植林·睦台錫·趙璟鎭等事勿煩。斯速停達。下諭事,依達
左議政李相璜箚曰,伏以臣於昨政,伏蒙訓局提擧恩點,而臣有前此御營兼帶矣。軍門提擧之毋得兩兼,故例卽然,玆敢具牘仰請。伏乞許賜變通,俾存公格焉。取進止。答曰,覽箚具悉卿懇。所請依施。仍令于鄭鴻慶曰,此下答,遣史官往諭于左相。
上在昌德宮。常參·經筵,以代理停。
李奎鉉達曰,明日常參,取稟。令曰,停。
朴晦壽啓曰,藥房提調·副提調,持湯劑來待矣。傳曰,封入。
李奎鉉達曰,工曹參判鄭基善,除拜後過三日不爲出肅,依定式推考警責,仍卽牌招察任,何如?令曰,依。
傳于朴宗學曰,今番幸行時,京擧動例爲之,凡係民事,務從省約,出還宮時,植炬除之,屬於役民事,皆以儲置米會減事,分付。
以應敎趙基謙,副應敎洪遠謨,校理李竣祜,副校理金弘根,修撰閔英世·申冕周,副修撰李寅弼·洪重燮牌不進罷職令旨,令于李奎鉉曰,只推。
李奎鉉達曰,玉堂上下番俱空,已至多日,事甚未安。應敎趙基謙,副應敎洪遠謨,校理李竣祜,副校理金弘根,修撰閔英世·申冕周,副修撰李寅弼·洪重燮,旣有只推之令,竝卽牌招,推移入直,何如?令曰,依。
以慶基殿鐵網修改時監董以下別單,令于李奎鉉曰,觀察使趙寅永,內下大虎皮一令賜給,地方官全州前判官朴齊顔準職除授,令洪應謨陞敍,參奉兪漢方陞六,監董裨將趙光夏相當職調用,看役將校金基中·金亮郁帖加,其餘色吏守僕邊首匠人等,考例從厚施賞。
以康津古今島誕報廟修改時監董以下別單,令于李奎鉉曰,觀察使趙寅永,內下大鹿皮一令賜給,地方官前縣監金益鍾,縣監李彰愼,竝陞敍,僉使朴履亨加資,監董裨將李羲謙,相當職調用,看役將校朴重哲·金養述帖加,其餘色吏邊首工匠等,竝考例從厚施賞。
掌令朴宗璜,正言宋成龍等達曰,請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗·恒,及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎亟令王府,設鞫嚴覈,快正邦刑。措辭見上十八字刀割請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚一體嚴鞫,施以當律焉。措辭見上請楸子島荐棘罪人金基敍,亟令王府,設鞫得情,快正典刑。措辭見上請正法罪人宜學諸子,亟施散配之典。措辭見上請柳鼎養,設鞫得情,夬正典刑。措辭見上答曰,不從。時景等事,裕事,龜柱支屬事,夏賊等事,國榮事,鍾一·振釆事,友文·光友事,致後·延壽事,李永純·永喆等事不從。李肇源·金基厚·金基敍等事勿煩。宜學諸子事勿煩。柳鼎養事,已諭於前日書答,勿煩。
掌令朴宗璜達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請黑山島荐棘罪人趙璟鎭,亟令王府,拿鞫得情,夬正典刑。措辭見上答曰,申鼎朝等事不從,申綱·黃允中等事不從,韓植林·睦台錫·趙璟鎭等事勿煩。斯速停達。
正言宋成龍達曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,快伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請黑山島荐棘罪人趙璟鎭,亟令王府,嚴鞫得情,夬正典刑焉。措辭見上答曰,不從。申鼎朝等事不從,申綱·黃允中等事不從,韓植林·睦台錫·趙璟鎭等事勿煩。斯速停達。
掌令朴宗璜達曰,持平吳致淳,以爲言議謭劣,姿識庸愚,淸朝耳目,萬不近似,而持憲新除,又出特令,感激恩造,怵畏義分,雖不得不冒沒出肅,第臣向忝是職,適値逆學獄事,奸賊一直扺賴,根窩終未究覈,王章雖伸,輿憤莫洩。際聞喧傳之說,參以公共之論,不可無窮査之擧,故臣果請覈而不露姓名,欲待凶隷之訊問,以存獄體之嚴重,間者諫臣申大元之書,論臣以太欠直截,臣於是滿心慙恧,靡所容措。夫諫諍之職,專尙直截,而緣臣愚劣,竟被譏斥,縱欲自恕,人謂斯何?臺端一步,鐵限在前,以此情踪,其何敢一刻晏然,重貽臺閣之羞乎?引嫌而退,其所嫌避,元非大段,同聲請討,又係時急。請持平吳致淳出仕。答曰,依達。
鄭鴻慶達曰,持平吳致淳,旣已處置,卽爲牌招出仕,何如?令曰,依。
義禁府申目,濟州前牧使沈英錫原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付達,依準。又申目,巨濟府使閔恒錫原情云云。徽旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付達,依準。又申目,黔毛浦前萬戶金億僖·朴奎煥·安昇玄·南命浩·金慶植等原情云云。問目內辭緣,泛稱遲晩,朴奎煥·安昇玄·南命浩·金慶植,竝只刑推得情,金億禧年過七十,勿爲請刑,載在法典,議處,何如?判付達,依準爲旀,朴奎煥·安昇玄·南命浩·金慶植等段,竝只除刑推議處爲良如敎。又照目粘連,公忠前水使朴潤榮,馬梁前僉使朱泰亨等矣本府議達內,朴潤榮段,還餉米之取剩,船餘材舊船價之犯用,囚供云有歸屬,而繡達旣有論列,以此照律爲白乎旀,朱泰亨段,船需錢給代條之襲謬用剩,數雖不多,旣登繡論,以此照律罪,朴潤榮段,以坐贓律,杖六十收贖,奪告身一等,朱泰亨段,以不應爲事理重律,杖八十收贖,奪告身三等,竝只私罪,奉令依準爲旀,朱泰亨段,功減一等爲良如敎。又照目粘連,全羅右水使尹載鐸矣本府議達內,蓋船則常限雖過,而或忽看檢,終致滲漏之弊,禁松嚴密固宜,而不能操束,反啓侵漁之患,溺職之罪,在所難免,以此照律,罪笞五十收贖,解見任別敍私罪,奉令依準,功減一等爲良如敎。又照目粘連,梨津萬戶千懿淳矣本府議達內,分還禁松,卽其職務,而不能檢察,至登繡論,以此照律,罪笞五十收贖,解見任別敍私罪,奉令依準。又照目粘連,召村察訪洪檼矣本府議達內,査正免役復戶各項錢之餘條,倉穀剩條,囚供雖歸之立馬買畓,救弊公用,而繡論則或謂勒徵,或謂幻弄,數亦不些,有難參恕,以此照律,罪杖六十收贖,告身盡行追奪,徒一年定配,其父年八十五云,以存留養親,依法典收贖私罪,奉令依準。
鄭鴻慶,以兵曹言達曰,昨年庭試武科出身已越宣薦人及六臘越薦出身,纔因大臣筵達,旣已除赴防矣。除赴防則有納米之例,亦有因特敎除納米之時,今番則何以爲之乎?敢稟。令曰,除納米。
又以禁衛營言達曰,臣絅,進詣南廟有頉處,看檢修改後,別單書入之意,敢達。令曰,知道。
又以御營廳言達曰,東關王廟有頉處,臣監董修改後,別單書入之意,敢達。令曰,知道。
又以義禁府言達曰,慶尙監司李勉昇狀達內,盈德前縣令申在翼罪狀,令攸司稟處事,達下矣。申在翼以杆城郡守,時在任所云。依例發遣府羅將,拿來,何如?令曰,待待令拿囚。
吏曹參判徐鼎輔書曰,伏以臣庸愚拙陋,最居人下,本不稱擬於百執事之末,而特荷我大朝殿下曁我邸下曲成之仁,拂拭之恩,節次推遷,外內歷揚,居然滾到卿月之列,居常憂懼,若集于木,不意華誥,遽降於千萬夢想之外,以臣爲吏曹參判者,惝怳恐悸,歷日靡措。噫,朝廷官人,何莫非愼簡,而天官尤有別焉。人物取舍之所由關,世道激揚之所由幾,爲任之重,果何如也?統百之制,任雖專於冢宰,參貳之地,責亦均於銓衡,注擬之參聞,通塞之可否,有非漫職之比,苟使才望素著者當之,莫不逡巡,不敢爲冒居之計,況選授之際,踐歷居先,而臣本發跡於蔭塗,投身於散秩,杜門屛蟄,罕與人接,全昧於氏族之別,未嫺於班簿之間,重以樗櫟之材,不合於時用,蒲柳之質,已迫於急景,衰病沈纏,神思頹落,陳力就列,尙患其不能,濫據匪分,亦何敢晏然?臣之短長本末,固莫逃於睿鑑,則奚所取於賤臣,而乃有此誤恩也?不衷之災,負乘之懼,猶屬臣一己之私,縱不足顧恤,而玷累於名器,貽羞於同朝,亦非細故。違牌路阻,雖不得不暫膺恩命,冒昧行政,而仍據有愧廉防,私分尤增惶懍,玆敢披瀝陳懇,仰瀆睿聽。伏乞离明,俯垂鑑諒,亟遞臣所帶銓任,以幸公私,不勝大願。臣無任云云。答曰,覽書具悉。卿其勿辭行公。
上在昌德宮。常參·經筵,以代理停。
藥房提調洪起燮,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴宗學達曰,明日常參,取稟。令曰,停。
朴晦壽啓曰,藥房提調·副提調,持湯劑來待矣。傳曰,封入。
鄭知容達曰,備邊司郞廳來言,今日賓廳日次,而左議政李相璜有身病,右議政鄭晩錫在外,不得來會云矣,敢達。令曰,知道。
又達曰,明日傳香,禮房承旨當爲齋宿,而行右承旨李奎鉉,不爲仕進,所當牌招,而拘於廳規,不得請牌,何以爲之?敢稟。令曰,牌招。
傳于李奎鉉曰,宗廟夏享大祭,王世子代行磨鍊。
以應敎趙基謙,副應敎洪遠謨,校理李竣祜,副校理金弘根,修撰閔英世·申冕周,副修撰李寅弼·洪重燮牌不進罷職令旨,令于鄭鴻慶曰,只推。
李奎鉉達曰,玉堂上下番俱空,已至多日,事甚未安。應敎趙基謙,副應敎洪遠謨,校理李竣祜,副校理金弘根,修撰閔英世·申冕周,副修撰李寅弼·洪重燮,旣有只推之令,竝卽牌招,推移入直,何如?令曰,依。
以持平吳致淳牌不進罷職令旨,令于鄭鴻慶曰,只推。
以平安監司金魯敬狀達,寧邊府使權敦仁,一向引義,終不變動,分義所在,極爲未安,其罪狀,令攸司稟處事,令于李奎鉉曰,向日飭令,何如,則豈敢更爲如是?今雖欲處分,於彼適中其願,姑爲安徐,嚴飭行公。如此狀達,更勿上送事,回諭。
李奎鉉,以禮曹言啓曰,今二月二十二日福溫公主駙馬初揀擇時,揀擇人出入門路及揀擇處所,以何處爲之乎?敢稟。傳曰,外門路金虎門爲之,內門路協陽門爲之,處所熙政堂爲之。
李奎鉉,以奉常寺都提調意達曰,祭享所用春等中脯,依定式,今二月二十日始造之意,敢達。令曰,知道。
鄭知容,以兵曹言達曰,去十月初十日聖壽四旬,御極三十年,合二慶慶科庭試武科殿試時,各道直赴人起送狀達中,直赴會試人北兵營馬兵金重興,全羅兵營馬兵張大翼,慶尙監營選武軍官崔南崑,竝不擧論,李基魯則不爲擧論,而上來應試,其委折,關問各該道帥臣後稟處事,草記依下後,關問各該道矣。卽接北兵使趙運永回牒內,前兵使金魯甲在任時,馬兵金重興,以身病,屢歲不爲應試,而果漏於狀達中云。旣以身病不赴,依法典勿施,所授帖文,收來爻周。全羅兵使李存敬回牒內,馬兵張大翼,遭故未赴,而因該邑之不報,見漏於狀達中云,依法典陳試。慶尙監司李勉昇回移內,選武軍官崔南崑,遭故未赴云,依法典陳試。李基魯則遭故當爲陳試,而敢生僥倖之計,潛身上京,情跡綻露,自本道依律勘處云,勿施。所授帖文,收來爻周。奏達文字,何等審愼,而直赴會試之應試應頉者,初不詳探,以致見漏,殊甚疎忽。前北兵使金魯甲,全羅兵使李存敬,慶尙監司李勉昇,竝推考,何如?令曰,依。
鄭鴻慶,以義禁府言達曰,時囚罪人洪檼,杖六十收贖,告身盡行追奪,徒一年定配,以其父年八十五,依法典收贖,照律公事判付內,依準事,令下矣。洪檼杖六十,徒一年定配收贖,告身盡行追奪,放送之意,敢達。令曰,知道。
義禁府申目粘連,向前閔恒錫亦,賑穀之加報,災結之未俵,還穀之加作,倭糧之分斂,囚供雖皆發明,繡達若是狼藉,據其所犯,難免重勘,以此照律,何如?判付達,依準。又申目,向前金億禧·朴奎煥·安昇玄·南命浩·金慶植等亦,鎭穀糶糴,係是軍餉,法意尤重,而各年流逋,俱未收殺,至登道達,此不嚴勘,後弊難防,竝只以此照律,何如?判付達依準。
司諫朴宗吉,掌令洪龜燮等達曰,請遲晩後物故罪人啓能,亟施孥籍,趾賊等凶種,夬施邦刑,獻遂設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,夬正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎亟令王府,設鞫嚴覈,夬正邦刑。措辭見上二九字刀割請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚一體嚴鞫,施以當律焉。措辭見上請楸子島荐棘罪人金基敍,亟令王府,設鞫得情,夬正典刑。措辭見上請正法罪人宜學諸子,亟施散配之典。措辭見上請柳鼎養,設鞫得情,夬正典刑。措辭見上答曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友·致後·延壽事,李永純·永喆等事,不從。李肇源·金基敍·金基厚等事,勿煩。宜學諸子事,勿煩。柳鼎養事,已諭於前日書答,勿煩。
掌令洪龜燮達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請黑山島荐棘罪人趙璟鎭,亟令王府,設鞫得情,夬正典刑。措辭見上答曰,申鼎朝等事,不從。申綱·黃允中等事,不從。韓植林·睦台錫·趙璟鎭等事,勿煩。斯速停達。
司諫朴宗吉達曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,今古島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請黑山島荐棘罪人趙璟鎭,亟令王府,嚴鞫得情,夬正典刑。措辭見上答曰,不從。申鼎朝等事,不從。申綱·黃允中等事,不從。韓植林·睦台錫·趙璟鎭等事,勿煩。斯速停達。
上在昌德宮。常參·經筵,以代理停。
朴晦壽啓曰,藥房提調·副提調,持湯劑來待矣。傳曰,封入。
鄭知容啓曰,來二十五日,朝參日次矣,敢稟。傳曰,停。
李奎鉉達曰,明日常參,取稟。令曰,停。
鄭鴻慶達曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?令曰,依。
備忘記,全羅監司朴永元下直,長弓一張,長箭一部賜給。
李奎鉉達曰,輪對官來待矣。令曰,入對。
傳于朴晦壽曰,全羅監司留待。
令于李奎鉉曰,全羅監司留待。
傳于朴晦壽曰,全羅監司入侍。
令于李奎鉉曰,全羅監司入對。
鄭知容啓曰,訓鍊大將趙萬永,以司僕提調,旗軍洗馬事,今日沙阿里出去矣。所佩命召,何以爲之?敢稟。傳曰,仍佩往來。
又啓曰,今此幸行時,何大臣留都乎?敢稟。傳曰,領府事留都。
兵曹,以李羲甲爲留都大將。
鄭鴻慶達曰,行大司憲南履翼,持平金若水在外,執義金洛龍,掌令洪龜燮·朴宗璜,持平吳致淳牌不進,監察茶時之意,敢達。令曰,知道。
以應敎趙基謙,副應敎洪遠謨,校理李竣祜,修撰閔英世·申冕周,副修撰李寅弼·洪重燮牌不進罷職令旨,令于李奎鉉曰,只推。
李奎鉉,以禮曹言啓曰,今此駙馬揀擇人詣闕秩,一依漢城府擧案,別單書入,而卽接漢城府移文,則揀擇捧單中,令閔樂鏞子應相,猝得痢疾,幼學徐斗輔子吉,猝得感氣,俱不得進參云。病勢如此,則姑待其差歇,竝於前頭再揀擇日,使之入參,何如?傳曰,允。
鄭知容,以都摠府言達曰,都摠管金履喬,以判義禁府事,本府坐起,晝仕出去之意,敢達。令曰,知道。
又以都摠府言達曰,今此幸行時,侍衛·寶劍·守宮及陪衛,當爲備員,而都摠管金履喬內閣守宮進,副摠管朴齊一·柳和源在外,李瀅夏有實故,無以備員,令政院稟令變通,仍令該曹,以在京無故人口傳差出,待下批,牌招,以爲備員進參之地,何如?令曰,依。
又以兵曹言達曰,今二月二十一日武臣賓廳講書日次,而旗軍洗馬相値,不得爲之之意,敢達。令曰,知道。
又以訓鍊都監言達曰,今此幸行時,隨駕武藝別監一百七十人饌價錢,每人二錢,門旗手二十七名饌價錢,每名一錢,依例分給之意,敢達。令曰,知道。
義禁府申目粘連,向前沈英錫亦,囚供雖引道査爲證,欲爲發明之計,而取考道達跋辭,其論斫松事,則曰數千株云云,近於虛張,而多少間自歸所犯。其論頒料事,則曰裏面事勢,雖難懸度,執跡而論,易於招謗。其論金洛賢致死事,則曰凶獰之擧,出於下屬,而矇未照察,不可以官無殺之之意,置而不論云爾,則凡此諸條,俱難免重勘,以此照律,何如?判付達,依準。又照目粘連,黔毛浦前萬戶金億禧·朴奎煥·安昇玄·南命浩·金慶植等矣本府議達內,鎭穀糶糴,係是軍餉,法意尤重,而各年流逋,俱未收殺,至登道達,此不嚴飭,後弊難防,竝只以此照律罪,金億禧·朴奎煥·安昇玄·南命浩·金慶植等段,各杖八十收贖,奪告身三等,竝只私罪,奉令依準爲旀,安昇玄段,功減一等爲良如敎。又照目粘連,巨濟前府使閔恒錫矣本府議達內,賑穀之加報,災結〈之〉未俵,還穀之加作,倭糧之分斂,囚供雖皆發明,繡達狼藉,據其所犯,難免重勘,以此照律,罪杖八十收贖,奪告身三等私罪,奉令依準爲旀,功減一等爲良如敎。
令全羅監司朴永元書。王世子若曰,迺眷我北路之懷襄,暫紆墨綬,莫重玆南服之巡按,旋移朱轓。惟通才無適不當,而斯任捨卿誰屬?惟卿,赫赫簪纓之冑,溫溫珪璋之姿,端雅恬簡之本乎心,謹守榘度,聰明敏達之周於物,動中機宜。詞藻贍華,將以鳴國家之盛,符采輝暎,蘊而爲廊廟之才,荷大朝特達之知,逮近日眷注也篤。自秉筆含香之列,綽有法家遺風,及橫經視學之時,大播學士新譽,遂入於奎璧圖書之府,長在於銀臺喉舌之班,西邑東州,試利器於錯節,天官國子,騁長駕於名塗。念玆海東諸藩,最重湖南一域,若周沮漆四百年,長發其祥,比唐江淮五十州,膏腴厥土。雲帆轉海,軍國之經費專資,霜橘登包,疆界之控引旣闊。名賢所繼起之地,川岳效靈,商旅皆願出於途,水陸擅利。實爲朝家根本所重,奚但民生財粟之饒?第自挽近以來,迺見與古懸異,天災數而饑饉荐至,比屋蕭條,風俗頹而奸僞滋興,訟獄繁劇。列邑之積貯俱罄,言之可寒心,猾胥之舞弄多端,民何以措手?凡方面分憂之地,委寄孰非不輕,當膏肓積弊之餘,選任尤宜其愼。眷言廷臣之歷擧,實是卿才之無踰。玆授卿以全羅道觀察使兼兵馬水軍節度使巡察使全州府尹,卿其祇服寵章,勉圖嘉績。范孟博之登車攬轡,志在澄淸,賈刺史之行部搴裳,政先糾察,俾田野闢而生齒殖,一切改觀,亦城隍繕而兵甲修,百弊皆革,士農工賈,正宜四民之咸和,德禮政刑,不可一事之偏廢,其餘裁稟,自有常行。於戲,載路仁聲,頌騰羅綾之外,方春喜氣,噓送䄡帷之前,其往欽哉,行且召矣,故玆令示,想宜知悉。知製敎金鼎集製進。
庚寅二月二十一日辰時,上御熙政堂。全羅監司入侍時,行都承旨朴晦壽,假注書尹致定,記事官金大根·徐念淳,全羅監司朴永元以次進伏訖。上曰,史官分左右。上曰,全羅監司進前。永元進伏。上曰,奏職姓名。永元起伏奏之。上曰,下去着實爲之,可也。上曰,全羅監司先退。永元退出。上曰,史官就座。仍命退,承史以次退出。
庚寅二月二十一日辰時,王世子座重熙堂。全羅監司,輪對官同爲入對時,行右承旨李奎鉉,假注書金學性,記事官李穆淵·徐念淳,全羅監司朴永元以次進伏。輪對官典設司別提康文顯,平市署直長鄭憲容,義盈庫直長吳泰晉,宗簿寺主簿柳養晦,內贍寺主簿李憲承進伏楹外訖。令曰,史官分左右。令曰,全羅監司進前奏職姓名。永元起伏奏之。令曰,北關災形,何如?永元曰,昨年六月水災,非不孔慘,而其後雨晹,如得調順,則庶或有收楡之望矣。及夫八月念間,連三日大雨,摩天南北被災,各邑皆入汎濫之中,漂渰之患,在在慘目,早晩各穀,痒損殆盡,遂不免爲大無之年。且昨年以前,連歲荐歉,舊穀無儲,貧富俱困,民勢轉至遑汲,歲前已有餓莩之患,冬而如此,春夏可知矣。自上軫恤,蠲蕩之惠,德意曠絶,道臣守令,亦皆殫誠對揚,紓力之方,靡不用極,而災旣偏酷,普濟無術,地又荒僻,貿遷無路,所恃者只是東南運穀,而聞道臣之言,則以其劃下之數,分排被災各邑,太患不足云。麥嶺前還分,有絶巡之歎,來時所見,誠不勝憧憧矣。令曰,宣諭爲之。奎鉉宣諭別諭訖。令曰,湖南長發之地,國家之根本係焉,而緩急所恃者也。屢歉之餘,民情可悶,卿須一心對揚,俾無朝家南顧之憂,可也。永元起伏承令。令曰,全羅監司先退。永元退出。令曰,輪對官以次進前,奏職姓名。文顯奏之。令曰,奏職掌。文顯奏之。令曰,遺在奏之。文顯曰,無矣。令曰,所懷奏之。文顯曰,無矣。令曰,誰之子孫乎?文顯曰,御醫康晉三之子矣。令退。文顯退出。憲容進奏職姓名職掌,而遺在所懷,皆以無之仰奏。令退。憲容退出。養晦進奏職姓名職掌而遺在所懷,亦以無之仰奏。令曰,誰之子孫乎?養晦曰,中廟朝大司成臣柳崇祖之後矣。令曰,居於何地?養晦曰,居安東矣。令退。養晦退出。泰晉進奏職姓名職掌遺在,而所懷則以無之仰奏。令退,泰晉退出。憲承進奏職姓名職掌,而遺在所懷,皆以無之仰奏。令退。憲承退出。令曰,承旨昨日坐直乎?奎鉉曰,坐直矣。令曰,今日又當坐直乎?奎鉉曰,姑未及停當,而臣則申退矣。令曰,今日無不仕進承旨乎?奎鉉曰,左承旨式暇矣。令曰,承旨明日入來否?奎鉉曰,當仕進矣。令曰,史官就座。仍令退,承史以次退出。
上在昌德宮。常參·經筵,以代理停。
朴晦壽啓曰,藥房提調·副提調,持湯劑來待矣。傳曰,封入。
鄭鴻慶達曰,行大司憲南履翼,持平金若水在外,執義金洛龍,掌令洪龜燮·朴宗璜,持平吳致淳令旨未下,監察茶時之意,敢達。令曰,知道。
李奎鉉達曰,明日再明日寧陵忌辰祭齋戒正日,三明日景祐宮春享祭散齋,二十六日致齋,二十七日徽慶園親祭致齋,二十八日幸行,二十九日大報壇祭散齋,來初一日初二日禧陵忌辰祭齋戒正日,初三日懿昭墓忌辰祭齋戒,初四日初五日元陵忌辰祭齋戒正日相値,常參頉稟之意,敢達。令曰,知道。
傳于朴晦壽曰,都承旨·右承旨·左副承旨,率揀擇童蒙入侍,領敦寧同爲入侍。
鄭知容啓曰,因都摠府草記,今此幸行時,侍衛·寶劍·守宮及陪衛,當爲備員,而都摠管金履喬內閣守宮進,副摠管朴齊一·柳和源在外,李瀅夏有實故,無以備員,令政院稟令變通,令該曹口傳差出,待下批,牌招事,依下矣。合有變通之道,何以爲之?敢稟。傳曰,竝許遞,令該曹,在京無故人,口傳差出。
以大司諫安光直,司諫朴宗吉,正言宋成龍,執義金洛龍,掌令洪龜燮·朴宗璜,持平吳致淳牌不進罷職令旨,令于鄭鴻慶曰,只推。
兵曹,留都從事官單金箕晩。
朴晦壽,以吏曹言達曰,順康園守奉官李承憲,以其親病,呈狀乞遞,改差,何如?令曰,依。
又以吏曹言達曰,贈諡襄武公金太虛延諡,來三月初六日定行於慶尙道密陽地本家云矣,敢達。令曰,知道。
李奎鉉,以禮曹言達曰,來四月初十日行宗廟夏享大祭,王世子代行時,王世子省牲省器之節,依例磨鍊乎?敢稟。令曰,依例磨鍊。
又以禮曹言達曰,來四月初十日行宗廟夏享大祭,王世子代行時,一依親祭例,永寧殿遣大臣攝行,何如?令曰,依。
鄭知容,以兵曹言達曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?令曰,依。
又以兵曹言達曰,內吹螺赤及龍虎營兼內吹,今春等習角賞格木,謹依達下別單,分等施賞之意,敢達。令曰,知道。
又以訓鍊都監言達曰,本局兼內吹今春等習角賞格,謹依判下單子,木綿二十四疋施賞之意,敢達。令曰,知道。
又以禁衛營言達曰,謹依本營兼內吹今春等習角賞單達下,愼石哲等十一名處,木綿各二疋施賞之意,敢達。令曰,知道。
又以御營廳言達曰,本廳兼內吹今春等習角賞格,謹依單子達下,李禧哲等十一名處,各木二疋施賞之意,敢達。令曰,知道。
義禁府照目粘連,濟州前牧使沈英錫矣本府議達內,囚供雖因道査爲證,欲爲發明之計,而取考道達跋辭,其論斫松事,則曰數千株云云,近於虛張,而多少間自歸所犯。其論頒料事,則曰裏面事勢,雖難懸度,執跡而論,易於招謗。其論金洛賢致死事,則曰凶悖之擧,出於下屬,而矇未覺察,不可以官無殺之之意,置而不論云爾,則凡此諸條,俱難免重勘,以此照律,罪杖八十收贖,奪告身三等私罪,奉令依準爲旀,功議各減一等爲良如敎。
鄭鴻慶,以義禁府言達曰,時囚罪人沈英錫,杖八十收贖,奪告身三等照律公事,判付內依準,功議各減一等事,令下矣。沈英錫功議各減一等,杖六十收贖,奪告身一等,而前以他罪,投畀於咸鏡道北靑府,以前罪目,依例發遣府書吏,還發配所,何如?令曰,依。
庚寅二月二十二日午時,上御熙政堂。王世子侍坐,都承旨·右承旨·左副承旨,率福溫公主駙馬揀擇童蒙,領敦寧同爲入侍時,行都承旨朴晦壽,行右承旨李奎鉉,左副承旨鄭知容,假注書金學性,記事官金大根·徐念淳,領敦寧金祖淳以次進伏。上曰,承史權退。承史退出。少頃,復命入侍。晦壽等以次進伏訖。上曰,史官分左右。命晦壽書傳敎曰,參奉金淵根子曾吉,幼學尹宅鎬子鳳求,進士吳肯默子巳龍,進士徐慶輔子鷹淳,幼學沈宜隣子昌大,竝再揀擇入之,餘皆許婚。上曰,史官就座。仍命退,承史以次退出。
上在昌德宮。常參·經筵,以代理停。
朴晦壽啓曰,藥房提調·副提調,持湯劑來待矣。傳曰,封入。
鄭鴻慶達曰,行大司憲南履翼,持平金若水在外,執義金洛龍,掌令洪龜燮·朴宗璜,持平吳致淳呈辭,監察茶時之意,敢達。令曰,知道。
令于鄭鴻慶曰,右副承旨入對,刑漢兩司久任郞廳,同爲入對。
朴宗學達曰,今二十八日徽慶園親祭,祭文當爲製進,藝文提學徐俊輔,待明朝牌招,使之製進,何如?令曰,依。
令于鄭鴻慶曰,春坊兼帶臺諫許遞,旣承下敎,前望單子入之。
大司諫前望單子入之,朴綺壽代點。
兵曹口傳政事,以徐能輔爲都摠管,李寅溥·李朝鉉·具信喜爲副摠管。
鄭鴻慶,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以訓鍊都監言達曰,本局中軍李鐵求,身病甚重,勢難察任,改差,何如?令曰,依。
贊善宋穉圭書曰,伏以我元孫宮岐嶷天成,冊禮將行,此實宗社億萬年無疆之休,臣民頌祝,中外同情。顧臣狗馬之疾,床席踰年,而幸延殘喘,及見大慶,區區鰲抃之忱,尤當如何哉?第竊念臣庸愚空疎,百不猶人,臣得講書院書吏送示文蹟,則臣之姓名,猥廁宮銜之列,而最居不敢當之地矣。臣惶駭隕越,直欲鑽地以入也。噫,擧冊禮而選左右,則雖在末班下僚,固宜極其遴揀,況師之責任,甚重且大,以保傅傳之所論,則取於孝弟博聞有道術者,猶爲下一等說,臣是何人,敢與玆選?昔宋臣辭宮僚者,有曰寧虛厥官,此言誠有理。不得其人而苟充其位,則薰陶德性,無以責效,而玷辱名器,反爲駭聽,豈不虛之之爲愈哉?臣之無似,寧有毫分可取?臣於前後除命,不敢趨膺者,實以自知之甚明,而冥升不已,久爲人之所嗤點,今又被擢於敎諭之任,適足以羞當世而貽後譏。淸朝擧措,豈容如是?邸下所以調護元孫者,將不免於朱子所謂疎略,而莫非臣盜名欺君,有以致之也。臣內愧外靦,寢驚夢愕,求死不得,玆敢瀝血哀籲,仰干鈇鉞。伏願离明,俯垂洞察,亟降指揮,還收臣所被新命,而永刊仕籍,更選賢德,以重邦禮,千萬幸甚。抑臣又有萬萬惶縮者,米肉之恩,實非草野逋慢之臣所當得,臣徒感德意,冒沒祗受,下愧喪廉,上懼貽累,久益凜惕,不能自已。逐朔之命,迄未還寢,本縣輸送,歲改不撤,夫如是則殆所謂常繼也。此臣之所以徊徨踧踖,不敢更受者,而道臣以聞,至令地方官宣諭,臣冞增迫隘,不知所出,而歲首有例之敎,又豈臣之所敢聞也?臣與其畏威泯默而重誤恩禮,無寧竭誠陳乞而不避誅罰,輒忘猥屑,敢控危懇,病心昏塞,言不能倫脊,此又臣之罪也。倘蒙睿慈,曲加矜諒,特賜財處,臣庶可粗保廉恥,安意歸盡。臣無任云云。答曰,覽書具悉卿懇。崇儒重道,卽我列聖朝家法,況今世孫幼沖之齡,薰陶養正之方,必先左右正人,則其非林下經明行修之士而誰?惟卿,先正故家,朝家之優待,非特山林而已。余小子徵辟之意,每切於緇衣,而猶或誠禮未孚,終未見羽儀之來庭,誠甚愧焉。望卿更勿固辭,幡然簉朝,輔余涼德,仍參封冊之慶禮,庸副余望。所送月需,特出於優老之典,卿其安心領受。仍令于朴宗學曰,此下答,遣史官往諭于宋贊善。
庚寅二月二十三日辰時,王世子座觀物軒。右副承旨,刑·漢兩司久任郞廳同爲入對時,右副承旨鄭鴻慶,假注書金學性,記事官李穆淵·徐念淳以次進伏。刑曹正郞洪章燮,漢城府庶尹洪百淳以次進伏楹外訖。令曰,史官分左右。令曰,久任郞廳進前奏職姓名。章燮等以次奏之。令曰,都民休戚,係於刑漢兩司,而近來法官,不能盡心擧職,決訟無公平廉正之意,下吏有縱橫侵虐之弊,流害小民,人心騷撓,至於貽憂於上,寧有如許道理?古聖王必以獄訟爲重,審愼平允,亦我列聖朝愛民之意,每以獄訟,申嚴董飭,今之爲法官者,豈敢違越乎?余雖深居九重,亦有聞知者。然今不欲以某官何事,一一枚擧,而今此面諭之擧,非但爲爾等之小心盡職。刑曹則自判書至佐郞,京兆則自判尹至主簿,以至五部官,其各一心奉行,以爲抑下吏平民情,無或有違,可也。令鴻慶書令旨曰,都民休戚,專係於刑·漢兩司,而挽近以來,詞訟之官,不能盡其職,下吏之輩,法外侵虐,名曰禁亂而其實討食,謂之決訟而專事用情,是豈古聖王治獄訟平民情之法意,亦豈爲官吏者所可忍爲之事乎?余雖深居九重,自有照燭之道,爲法官者,罔念使無訟之義,視之若尋常,則民何以賴生?民心之日漸殊古者,良以此也。豈不寒心哉?凡今日安都民正獄訟之道,莫若先擇其人而任之。且在於官長之公平廉正,抑下吏禁縱橫而已。今此筵諭之後,若一堂一郞,其或有違,余不爾貸事,分付銓曹及諸法司,使之揭板,可也。令曰,爾等出去,欲何以爲之乎?章燮曰,今伏承睿敎,誠萬萬惶悚,不知所達矣。百淳曰,出去後,當以筵諭,傳于諸堂郞,小心奉職矣。令曰,久任郞廳先退。章燮等退出。令曰,史官就座。仍令退,承史以次退出。
上在昌德宮。常參·經筵,以代理停。
自辰時至申時,日暈。
朴晦壽啓曰,藥房提調·副提調,持湯劑來待矣。傳曰,封入。
鄭鴻慶達曰,行大司憲南履翼,持平金若水在外,執義金洛龍,掌令洪龜燮·朴宗璜,持平吳致淳呈辭,監察茶時之意,敢達。令曰,知道。
卓雲翰奉令在外,代以李東韻爲事變假注書。
令于鄭知容曰,再明日出還宮外門路,以曜金門爲之。
兵曹,以具信喜爲都監中軍。
朴宗學,以侍講院言達曰,兼輔德安光直,時無職名,令該曹口傳付軍職,何如?令曰,依。
又以吏曹言達曰,今此毓祥宮春享祭大祝,前察訪朴鳴載塡差,而時無職名,令該曹口傳付軍職,何如?令曰,依。
兵曹口傳政事,副護軍安光直,副司果朴鳴載,竝單付。
朴宗學,以吏曹言達曰,南部都事金徵淳,以其身病,呈狀乞遞,改差,何如?令曰,依。
又以戶曹言達曰,西闕改建所用石子物力,雖自戶曹分排,而工役,非三軍門分力浮出,則萬無急速擧行之道,草記蒙依後,自臣曹分定於各該營之意,敢達。令曰,知道。
鄭知容,以兵曹言啓曰,今二月二十六日王世子詣景祐宮齋宿,二十七日春享祭代行時,出還宮門路,以曜金門爲之事,令下矣。依前例訓局步軍四哨除出,中軍率領,景祐宮墻外及曜金門外布帳外排立,何如?傳曰,允。
鄭知容,以兵曹言達曰,今此幸行時,巡將監軍,依例以今二十七日受點人員,二十八日至,使之仍察之意,敢達。令曰,知道。
上在昌德宮。常參·經筵,以代理停。
藥房提調洪起燮,副提調朴晦壽啓曰,伏未審日間聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
朴晦壽啓曰,藥房提調·副提調,持湯劑來待矣。傳曰,封入。
鄭鴻慶達曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?令曰,依。
鄭知容達曰,備邊司郞廳來言,今日賓對日次,而無時急稟定事,不得來會云矣,敢達。令曰,知道。
令于李奎鉉曰,右議政入對。
吏曹判書前望單子入之,洪奭周代點。
工曹判書前望單子入之,金鏴添書代點。
沈能岳達曰,明日陪從承旨,當爲齋宿,而行都承旨朴晦壽藥院進,所當牌招,而拘於廳規,不得請牌,何以爲之?敢稟。令曰,牌招。
令于朴晦壽曰,發遣吏郞,諸執事淸齋與否,摘奸以來。
令于鄭知容曰,明日出宮內門路,以貳極門爲之。
鄭知容,以都摠府言達曰,今此幸行時,侍衛·寶劍·守宮及陪衛,當爲備員,而都摠管徐能輔,副摠管李朝鉉,俱有實病,具信喜以訓鍊都監中軍,陣上進,無以備員,令政院稟令變通,仍令該曹,以在京無故人,口傳差出,待下批,牌招,以爲備員進參之地,何如?令曰,依。
鄭知容達曰,因都摠府草記,今此幸行時,侍衛·寶劍·守宮及陪衛,當爲備員,而都摠管徐能輔,副摠管李朝鉉,俱有實病,具信喜以訓鍊都監中軍,陣上進,無以備員,令政院稟令變通,仍令該曹,以在京無故人口傳差出,待下批,牌招事,依下矣。合有變通之道,何以爲之?敢稟。令曰,竝許遞,旣承下敎,前望單子入之。
摠管前望單子入之,都摠管李止淵,副摠管洪命周·李鼎臣代點。
鄭知容達曰,廣州留守發兵符祗受狀啓,已爲入啓,而標信齎去宣傳官,尙不入來。標信擧行,何等嚴急,而復命之如是遲滯,事未前有,萬萬駭然。當該宣傳官,所當重勘,而本院請推之外,無他可施之罰,何以爲之?敢稟。令曰,拿處。
鄭鴻慶達曰,行大司憲南履翼,持平金若水在外,執義金洛龍,掌令洪龜燮·朴宗璜,持平吳致淳牌不進,監察茶時之意,敢達。令曰,知道。
以執義金洛龍,掌令洪龜燮·朴宗璜,持平吳致淳,司諫朴宗吉,正言宋成龍牌不進罷職令旨,令于鄭鴻慶曰,只推。
沈能岳,以戶曹言達曰,各道年終錢穀會計,每於翌年二月二十五日,請出修正,自是定式,而各道會案,幾盡上來,咸鏡道則昨年穡事告歉,還捧愆滯,各邑修簿,乃在歲後,趁限修上,萬無其路之意,移文臣曹。御覽會計,睿覽會計,待咸鏡道會案上來,修正以入,何如?令曰,依。
鄭知容,以備邊司言達曰,會寧·慶源開市,今已完畢,令槐院撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?令曰,依。
吏曹判書金鏴書曰,伏以臣頃暴血懇,乞解見職,竊庶幾睿鑑之明,有臨在上,鞶帶之褫,不俟終日,及奉令旨,竟靳恩許,諭之以銓官重任,不宜輕遞,臣誠茫然失圖,慄然增懼,不知所以自措也。噫,苟其爲任也甚重,必其畀人也不輕,始旣畀臣以是任,固有欠於爲官擇人之義,而今焉大政已過,疵纇畢露,不稱之實,俯燭無餘,而猶復過加包容,不賜鐫免,豈不重有累於綜名責實之政耶?正以其重任也,故不宜使如臣者久據,而抑臣之急於求解,亦以其重任故也。竊伏念臣自受任以來,夙夜憂畏,若隕淵谷,上負我邸下寄托之盛意,故其心則未嘗不勉乎必誠,其政則未嘗不務乎必公,而過而思之,已不勝其多少錯了。詩云相在爾室,尙不愧于屋漏,臣每淸夜無寐,點檢政案,仰瞻屋漏,有愧斯言。藉今邸下,愛忘其醜,不以臣爲不誠不公,而顧其獨知之微,則已有所辜負者矣。鄭崇之門如市,誰諒其心之如水?崔祐甫之用人多親,難保其人之必賢,則以臣勘臣,責將焉逭?顧臣受遇罔極之蹤,圖報一念,與死爲期,而當官僨職,無一稱塞,更何敢冒據一日,而增一日之罪戾乎?身心塵刹,佛氏之言,而朱子取之,蓋謂其不報之報也。臣旣才力短拙,付托不效,耿耿寸心,左揆右度,惟有缷此擔子,還他本分,優游乎閒散之局,趨走乎起居之列,收桑楡於來日,補黥劓於餘年,卽爲臣塵刹之報耳。臣嘗聞唐臣李泌之乞歸,有曰用臣太驟,一宜去也,任臣太專,二宜去也。夫太驟與太專,卽造物之所忌,而衆人之所嫉,則雖欲勿去,而其勢終至必去而後已,故古人引以爲宜去之端。臣雖比擬非倫,而惟是兩句語,則殆若道着臣身,從前冥升,如彼其驟,見今委畀,若是其專,此寔臣必辭之端,而不敢爲蹲仍之計也。見今宿趼新望,群彦濟濟,擧而畀之,不患無人,而獨據要地,久妨賢路,將不免有識之嗤點,傍觀之睢盱,畢竟顚沛,理所必至,雖以睿眷之隆重,思所以全安之拂拭之,蓋亦難矣。與其後時而無救,曷若趁早而恩貸?至若臣之病情,前已略陳,而素以脆弱之質,加之勞瘁之祟,痰嗽爲其主症,而風眩仍以闖肆,每一發咳,五內爲之轉飜,有時昏臥,四體無以蠢動,虛汗遍流,眞元凘陷,以至終日不進食,達夜不交睫,喘喘若不保朝夕,譬如漬水之紙,不覺漸染,空腸之木,將致自倒,醫者皆謂之危多安少,誠恐一朝溘先,竝與其塵刹之報而無以仰效。臣情到此,其亦慼矣。以若危病,縻此重任,公私掣礙,進退維谷,又爲臣添病之端,玆敢瀝血陳章,冒死哀籲。伏乞离明,淵然深思,惻然垂恤,將臣所帶天官之任,亟許刊改,俾得安意調養,獲保殘喘,千萬祈祝。臣無任云云。答曰,覽書具悉。卿之苦心,余亦諒知,所請依施。
敦寧都正白慶楷書曰,伏以臣本以遐陋之蹤,厚蒙聖朝拂拭之恩,夤緣慶會,遽躋緋玉之列,榮已極矣,分已濫矣。惟與村秀老農,耕鑿田野,歌詠恩澤,頌禱德化,庶幾爲不報之報而已矣。迺於千萬意外,伏奉除旨,以臣爲敦寧府都正者,臣感恩怵義,驅策千里,粗伸叩謝之忱,而第臣於是職,稱與不稱,未敢暇論,而臣旣無敦寧,則揆以格例,義在必遞,玆敢冒陳短章,仰瀆崇嚴。伏乞离明,特垂鑑諒,許令選部,照例鐫改,以存公格,以安私分,千萬幸甚。臣無任云云。覽書具悉。所請依施。
庚寅二月二十五日辰時,王世子座重熙堂。右議政入對時,行右承旨李奎鉉,假注書尹致定,記事官李肯愚·徐念淳,右議政鄭晩錫以次進伏訖。令曰,史官分左右。令曰,大臣進前。晩錫進前曰,近日春氣稍和,大殿聖體,何如?令曰,安寧矣。晩錫曰,寢睡·水刺之節,何如?令曰,一樣矣。晩錫曰,中宮殿氣候,何如?令曰,一樣矣。晩錫曰,睿體諸節,何如?令曰,一樣矣。令曰,平安往返乎?晩錫曰,幸蒙睿慈之軫念,僅得往還矣。令曰,所經處麥農,何如?晩錫曰,以今所見,庶可有秋矣。小臣今番行所過邑,有民弊之切苦者,故敢此仰達矣。牙山·平澤·稷山等地方,皆沿海邊,與水原界隔一浦,而浦水廣可十餘里,以北屬於水原,以南屬於牙·平·稷三邑,自是設邑時定界,而忽於七八年前,水原指其三邑浦邊之空曠處,謂以水原浦落之越邊泥生,於是三邑之民,逐年移住,頉免本邑納布之重役,投托水原私募之歇役,疆界自削,軍丁漸縮。雖以牙山一邑言之,以移去頉役者,爲四百八十餘名之多,則可謂軍政耗縮之尾閭矣。且其地斥鹵,元無把束之起墾,故移住之民,莫不耕稼於本邑,樵採於本邑,而方其秋熟之時,憑藉他官之民,拒納本邑之稅,是豈成說乎?其害竝及於未移居之民,故民人輩,成群來訴,而各邑守宰,亦以爲言,此不可不趁速矯救,而難以一邊之言,遽議變通。令籌司關問于湖西·華城道守臣後,所謂泥生處及投托民戶,竝還屬各該本邑,何如?令曰,依爲之。出擧條令曰,大臣先退。晩錫退出。令書令旨曰,吏曹判書有闕之代,旣承下敎,前望單子入之。工曹判書有闕之代,旣承下敎,前望單子入之。令曰,史官就座。仍令退,承史以次退出。
上在昌德宮。常參·經筵,以代理停。
自卯時至申時,灑雨下雨,測雨器水深五分。
王世子詣景祐宮奉室行禮後,內閣·政院·藥房·春坊口傳問安。答曰,知道。大殿·中宮殿,遣宮官問安。答曰,知道。世子宮,入齋室後,世孫宮,遣宮官問安。答曰,知道。親塡祝後,內閣·政院·藥房·春坊口傳問安。答曰,知道。大殿·中宮殿,遣宮官夕問安。答曰,知道。世子宮·世孫宮,遣宮官夕問安。答曰,知道。
朴晦壽啓曰,藥房三提調,持湯劑來待矣。傳曰,封入。
進御拱辰君子湯,自明日停止事,榻前下敎。
朴宗學達曰,行大司憲南履翼,持平金若水在外,執義金洛龍,掌令洪龜燮·朴宗璜,持平吳致淳呈辭,監察茶時之意,敢達。令曰,知道。
吏曹口傳政事,以李錫奎爲分內局提調。
朴宗學,以奉常寺都提調·提調意達曰,祭享所用春等中脯三百四十六貼八條,今二月二十五日畢造,而所入牛隻,爲三十五首矣。進上看品中脯二貼,依定式封進之意,敢達。令曰,知道。
又以禮曹言達曰,卽接開城幼學尹光閠所志,則以爲,族弟光殷,嫡妾俱無子,以其同姓二十寸弟光福第三子興孫,欲爲繼後,兩家相議完定,未及禮斜,光福夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長尹光閠所訴旣如此,依定式尹光福第三子興孫,立爲尹光殷之後,何如?令曰,依。
又以都摠府言達曰,今日入直內三廳武兼禁軍及軍兵等,當爲中日習射技,而動輿相値,不得設行之意,敢達。令曰,知道。
朴宗學,以禁衛營言啓曰,徽慶園幸行時,本營留都事,命下矣。銅龍門則哨官金鍾坤,京中哨軍三十名,西營則哨官孫尙信,助番牙兵四十名,廣智營則哨官申光浩,助番牙兵五十名率領入直,新營則千摠李義根,騎士將權友仁,把摠李命集,哨官禹弘疇,敎鍊官魚成鱗,騎士二十五人,兼別破陣二名,京標下軍三十名率領入直,南別營則哨官高聖孫,別騎衛一人,兼別破陣六名率領守直,火藥庫則哨官金樂洪,別破陣八名率領守直之意,敢啓。傳曰,知道。
前掌令金在浩上書,伏以臣以遐蹤,蟄伏鄕廬,千萬不自意,本月初五日伏奉有旨,以臣爲司憲府掌令,乘馹上來者,榮動閭里,分濫微賤,臣惶隕震懍,莫知其所以措躬也。竊伏念臺閣之職,卽淸朝耳目之任也。言議巽軟,何可備數於諫諍之列,見識魯莽,不敢自任其繩糾之責,則初非微末賤品,所可堪承,臣雖愚迷,自知則明矣。以才以能,百無一取,其何敢無難出肅,而貽羞朝廷哉?況自客冬,腹痞賤疾,經寒作苦,當春添劇,轉側須人,目下登途,其勢末由,玆因縣道,冒萬悚仰達。伏乞睿慈,亟遞臣所帶職名,因治臣瀆擾之罪,以肅朝綱焉。臣於丐免之章,宜不暇贅他,而芻蕘之言,聖人擇焉,區區所蘊,不敢自阻於天,玆不避猥屑,妄陳愚見,伏惟採納焉。蓋帝王之學,不同韋布,經綸之謨,有異章句,惟性理之書,日三講解,反覆參究,默識心通,然後緝熙之學,於是乎至,而其用可以推之於一日萬幾矣。人主一心,爲萬化之原,而協和之治,熙皞之化,莫不做出於這箇就將之工,而禎祥畢臻,百福咸集,民無塡連之患,國有昇平之樂矣。伏願日開書筵,無或間斷焉。且以開言路言之,有其名而無其實,則民國反受其弊矣。毒藥苦口,利於病,忠言逆耳,利於行,虛己受人,從諫如流,則直言極諫之人,拔茅以進,讒謟面諛之徒,脫距自退矣。法家拂士,何患乎無人?嘉言善謨,不期而自來,將必爲一世之矜式,百僚之規箴矣。其陳納之道,惟在邸下寬容而已。伏願廣開招延,使之時日陳善,惟恐不及,其爲利於國家者,倘如何哉?近來風水之災,無處無之,至於昨年本道而極矣。其災民接濟之方,旣有賑恤之優典,甚至於內帑之別下,方伯對揚,守令殫竭,臣不敢覼縷於這間,而大抵守令擇差,爲當今第一務,雖無災之邑,亦豈無民隱也哉?克分宵憂,莫如守令,細察民情,莫如守令,而苟或不得其人,百弊作焉,民不得以聊生矣。臣曾待罪於嶺縣島邑也,雖蔑絲毫之效,而其所由則講之略矣。敢此尾附,特令銓曹,每極選擇,俾有實效之地焉。臣方封書之際,接見爛報,則以宜賊諸子散配事,柳鼎養嚴覈得情事,聲討方張矣。噫,宜賊之凶書絶㦧,此非一朝一夕之故,必有指嗾之窩窟,而忍杖呑吐,未究盤覈,三尺雖加,輿情尙菀。況其凶孽餘種,偃處城闉之間,出沒輦轂之下,國綱之解弛,世道之變怪,胡至此極?伏願离明,廓揮乾斷,宜學諸子,亟施散配之典焉。因此而又有所切憤至惋者,柳鼎養之爲宜學血黨,卽擧世之所共知,往弔痛哭之說,膾炙傳播,至登臺達,則情跡難掩,罪犯罔赦。伏願亟令王府,拿鞫柳鼎養,使凶徒知懼,亂本斯拔焉。臣無任云云。覽書具悉。爾是遠人,而憂愛之誠,能如是陳勉,余甚嘉乃,當體念。尾附事,已諭於諸答,勿煩。
庚寅二月二十六日辰時,王世子詣景祐宮,春享祭代行齋宿入對時,行都承旨朴晦壽,行右承旨李奎鉉,左副承旨鄭知容,右副承旨鄭鴻慶,假注書金學性,記事官李肯愚·徐念淳,原任提學朴宗薰,原任直提學金鏴,直提學徐憙淳,原任直閣徐俊輔,檢校待敎金鼎集以次陪立。時至,相禮跪白外備。王世子具翼善冠·衮龍袍,乘輿出重華門,令曰,陪衛軍兵雨具。出令旨仍由貳極門,至協陽門外。相禮贊請降輿。王世子降輿步過,至仁政門外。相禮贊請乘輿。王世子乘輿,由曜金門,詣齋室門外,降輿入齋室。令曰,問安勿爲之。出令旨少頃,相禮白外備。王世子詣望位禮板位,行再拜禮,仍入廟內奉審,詣尊所省器訖。令曰,當該齋郞罷職。出令旨仍還入齋室。令曰,禮房承旨,與同副承旨,分詣受香諸處,奉審摘奸以來。出令旨令曰,當親塡祝矣,該房知悉。出令旨親押時至,王世子詣東翼室,親押如禮。令曰,再明日出宮門路,以宜春門爲之。出令旨王世子還入齋室,諸臣輪回詣閤。
上在昌德宮。常參·經筵,以代理停。
王世子經宿後,內閣·政院·藥房·春坊·朝廷二品以上·六曹堂上口傳問安。答曰,知道。親祭後,內閣·政院·藥房·春坊·朝廷二品以上·六曹堂上口傳問安。答曰,知道。還內後,內閣·政院·藥房·玉堂·春坊口傳問安。答曰,知道。
鄭鴻慶達曰,行大司憲南履翼,持平金若水在外,執義金洛龍,掌令洪龜燮·朴宗璜,持平吳致淳呈辭,監察茶時之意,敢達。令曰,知道。
李奎鉉達曰,來初一日輪對日次,而禧陵忌辰祭齋戒相値,頉稟之意,敢達。令曰,知道。
朴晦壽達曰,吏曹郞廳來言,今此大報壇祭代臨誓戒時,本曹判書洪奭周,以讀誓文官,當爲進參,而未肅拜,不得擧行云,卽爲牌招,何如?令曰,以前前判書爲之。
朴晦壽啓曰,吏曹郞廳來言,臺諫有闕,政事,取稟。傳曰,前望單子,入于小朝。
持平前望單子入之,金樂壽代點。
傳于鄭知容曰,明日出宮內門路,以協陽門爲之。
令于鄭知容曰,明日出宮內門路,以貳極門爲之。
令于朴宗學曰,留院上書入之。
鄭知容,以兵曹言啓曰,今此幸行時,右邊捕盜大將李惟秀,以後廂大將隨駕矣。依前例回鑾間,左邊捕盜大將許溟,姑令兼察,何如?傳曰,允。
鄭知容啓曰,因兵曹草記,今此幸行時,右邊捕盜大將李惟秀,以後廂大將隨駕矣。依前例回鑾間,左邊捕盜大將許溟,姑令兼察事,允下矣。兼察右邊捕盜大將許溟,卽爲牌招聽傳敎,何如?傳曰,允。
藥房口傳達曰,親行誓戒,陪儀將戒,而今此雨雪,終日交作,風寒無異嚴沍,不但霑服失容,禮意有拘,此時睿體勞動,有違於保嗇之道,實非所以仰體大朝惟憂之念,臣不任區區伏慮,敢來仰籲。伏乞亟寢成令,仍使依常例拱北門內擧行,千萬顒祝,惶恐敢達。答曰,此享與他自別,且苑門以出,亦不妨於勞動矣,勿煩。
行都承旨朴晦壽,行左承旨沈能岳,行右承旨李奎鉉,左副承旨鄭知容,右副承旨鄭鴻慶,同副承旨朴宗學等達曰,壇享誓戒,時刻將屆,而雨雪交作,終日不止,春寒未解,向夕愈峭,此時睿體之勞動,實非節宣之宜,而宮享徹曉,旣多觸冒,隨駕隔宵,尤宜保嗇,今於藥院之達,未承兪音,區區下情,不勝憂慮,玆敢相率聯籲。伏乞亟寢成令焉,惶恐敢達。答曰,俄答於藥院之達,而卿等之言如是,且百官軍兵之連夜霑濕,亦係念矣。誓戒拱北門內爲之,可也。
李奎鉉,以奎章閣言啓曰,守宮檢校提學金履喬,待開門牌招,何如?傳曰,允。
朴晦壽,以吏曹言啓曰,卽接司僕寺牒報,則以爲,今此徽慶園幸行時,本寺正,例爲進輿差備,而正兪星煥,方在罷職中矣。其代卽爲口傳差出,以爲差備擧行之地云。司僕寺正未差之代,口傳備擬以入,何如?傳曰,允。
吏曹口傳政事,以徐箕淳爲司僕正。
鄭知容,以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
持平金若水書曰,伏以臣草莽賤跡,樗櫟庸材,稟性昏愚,學識淺陋,淸朝耳目之任,萬不近似,而憲府淸銜,出於夢想之外,蓽門蓬戶,祗奉承召之令,恩數如天,感祝無地。臣固當趨進供職之不暇,而臣以年踰七旬,病殘餘生,於去年臘月,落傷於階庭之間,左脚受病,委席沈痼,已至三朔矣。脚力酸痛,筋脈牽掣,雖在戶庭之近,尙未能移步出入,以此病狀,馳詣闕外,肅謝行公,末由自强,恩令之下,臣不勝怵惕悚惶,玆敢輿疾入本府,略具情勢,陳書上達。伏乞睿慈,俯垂照察,亟令刊改臣新授職名,重勘臣逋慢之罪,以肅法紀,俾安私分焉。臣於身病陳情之餘,不當更贅他說,而愚衷所激,不能自已,尾附一言。大凡新民,本於明德,治國,始於修身。伏念睿德,性度天成,學業日就,進修之工,固不待臣愚之蕘說,而好察邇言,大舜致文明之化,好問則裕,成湯躋聖敬之域,聖人百世之師也。伏願邸下,取柯於遺經,講學論道,勤三晝之晉接,存心養性,澄萬化之源流,推之萬機之務,洽于八域之內,使百僚盡職,群生安業,則肆昔熙雍之治,庶可挽回於今日,社稷幸甚,臣民幸甚。臣無任云云。覽書具悉。所陳切實,當體念,而所請依施。
庚寅二月二十七日子時,王世子詣景祐宮。春享祭代行入對時,行都承旨朴晦壽,行右承旨李奎鉉,左副承旨鄭知容,右副承旨鄭鴻慶,假注書金學性,記事官李肯愚·徐念淳,原任提學朴宗薰,原任直提學金鏴,直提學徐憙淳,原任直閣徐俊輔,檢校待敎金鼎集以次陪立。時至,相禮跪白外備。王世子具翼善冠·衮龍袍,出齋室。贊禮引詣板位,仍詣盥洗位,盥洗訖,陞自東階,詣神位前北向跪。奎鉉奉香,知容奉爐以進。王世子三上香,仍行奠幣禮訖。贊禮引王世子,降復位。贊禮贊請行初獻禮,王世子陞自東階,詣神位前,行禮如儀。大祝金鼎集讀祝文訖。王世子俯伏興,仍降復位。謁者引亞獻官·終獻官,以次行禮訖。贊禮引王世子,詣飮福位,飮福如禮訖,降復位,行再拜禮,仍詣望燎位,望燎訖。贊禮告禮畢,王世子還入齋室。還宮時至,相禮贊請外備。王世子乘輿,出齋室門,由曜金門至仁政門外,降輿步過,至協陽門外乘輿,由建陽門·貳極門還內。諸臣以次退出。
上在昌德宮。常參·經筵,以代理停。
世子宮,內閣·政院,藥房·春坊經宿翌日口傳問安。答曰,知道。朝廷二品以上·六曹堂上單子問安。答曰,知道。大駕詣徽慶園,入齋室後,王世子板位問安。答曰,知道。世孫宮,遣宮官問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。中宮殿·世子宮,遣宮官問安。答曰,知道。世子宮入齋室後,世孫宮,遣宮官問安。答曰,知道。內閣·政院·藥房·春坊·朝廷二品以上·六曹堂上口傳問安。答曰,知道。親祭後,王世子板位問安。答曰,知道。世孫宮遣宮官問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。世子宮·世孫宮,遣宮官問安。答曰,知道。內閣·政院·藥房·春坊·朝廷二品以上·六曹堂上口傳問安。答曰,知道。還宮時東關王廟歷臨展拜後,王世子板位問安。答曰,知道。世子宮,內閣·政院·藥房·春坊口傳問安。答曰,知道。還內後,王世子板位問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。世子宮,內閣·政院·藥房·春坊·朝廷二品以上·六曹堂上口傳問安。答曰,知道。
藥房提調洪起燮,副提調朴晦壽達曰,伏未審日間,大殿聖體,若何?中宮殿氣候,若何?宮享禮成,勞動之餘,睿體,何如?臣等不任區區伏慮,敢來問安。答曰,知道。大殿聖體安寧,中宮殿氣候安寧,余亦一樣矣。
朴晦壽啓曰,司僕寺內乘,來言捲窓,取稟。傳曰,捲三窓。
傳于朴晦壽曰,王世子隨駕,衛內磨鍊。
令于朴宗學曰,同副承旨,馳詣受香所,奉審摘奸以來。
令于朴晦壽曰,吏·兵換房。
令于沈能岳曰,戶·禮換房。
沈能岳,以奎章閣言啓曰,大駕今已還宮,守宮檢校提學金履喬,依定式減下,何如?傳曰,允。
鄭知容,以吏曹言啓曰,卽接司僕寺牒報,則本寺正徐箕淳,身病猝重,進輿差備,無以擧行云,今姑改差,其代口傳備擬以入,何如?傳曰,允。
吏曹口傳政事,以金周默爲司僕正。
鄭鴻慶達曰,卽者義禁府都事來言,今日幸行時,駕側鳴錚罪人鄭學祚等四十八人,輿側鳴錚罪人宋震圭等四十六人,移送秋曹云矣,敢達。令曰,知道。原情捧入。
朴晦壽,以訓鍊都監言達曰,今番幸行時,隨駕將官將校軍兵及武藝別監等犒饋,依定奪,以乾物磨鍊分給之意,敢達。令曰,知道。
又以禁衛營言達曰,隨駕本營將官將校軍兵等處,依定奪,乾犒饋磨鍊分給之意,敢達。令曰,知道。
又以御營廳言達曰,隨駕將官及駕前別抄將校軍兵等處,依定奪,乾犒饋磨鍊分給之意,敢達。令曰,知道。
又以摠戎廳言達曰,今番徽慶園幸行時,隨駕將校軍兵等處,乾犒饋依定式磨鍊分給之意,敢達。令曰,知道。
庚寅二月二十八日辰時,大駕詣徽慶園。幸行親祭入侍時,行都承旨朴晦壽,行左承旨沈能岳,同副承旨朴宗學,假注書尹致定,記注官金奎燮,記事官徐念淳,檢校提學金祖淳,原任提學朴宗薰,原任直提學金鏴,原任直閣徐俊輔·鄭基善,檢校待敎金正喜,以次侍立。時至,上具戎服,乘駕轎出宣化門。藥房提調洪起燮,副提調朴晦壽進前奏曰,侵早勞動,聖體,若何?上曰,一樣矣。仍由協陽門,出敦化門。通禮跪啓少駐,侍臣上馬,進至宗廟前路,下轎而過,還乘轎,出興仁之門,宣傳官啓稟吹打作,至東關王廟後路。命書傳敎曰,右副承旨,馳詣懿陵,奉審摘奸以來。出駕敎又命書傳敎曰,還宮時,東關王廟將歷臨矣,該房知悉。出駕敎至園所洞口,宣傳官啓稟吹打止。上降轎乘輿,至齋室門,降輿入齋室。少頃,通禮啓外辦,上具翼善冠·淺淡服·烏犀帶,出齋室,乘輿至紅箭門。通禮啓請降輿,上降輿詣板位,行謁園禮,王世子以下在位者,皆行再拜禮。上因詣園上,碑閣奉審,入小次。親祭時至,通禮啓請行禮,上出小次,贊禮洪起燮前導,陞東階,詣丁字閣板位,行再拜禮。上詣尊所西向立,執尊擧羃,上入詣神座前跪。晦壽奉香,能岳奉爐,上三上香,能岳奠爐于案上。晦壽奉爵進,上執爵授能岳,奠于神座前,上少退跪,王世子以下在位者皆跪。大祝趙斗淳入神座右,跪讀祝文訖,上降復位。贊禮請行亞獻禮,宮官引王世子,行亞獻禮如儀訖,降復位。執禮請行終獻禮,終獻官李相璜行終獻禮如儀訖,降就位。贊禮啓請再拜,上行再拜禮,王世子以下在位者,皆行再拜禮。上詣望燎位,望燎訖。贊禮啓禮畢,上至板位,行拜園禮,仍出紅箭門外乘輿。左議政李相璜,右議政鄭晩錫進前奏曰,躬享勞動,聖體,若何?上曰,一樣矣。命書傳敎曰,百官揷羽。出駕敎又命書傳敎曰,自園所洞口,至興仁之門外,捧上言。出駕敎上還詣齋室。傳曰,京畿監司率各務差使員來待。出傳敎傳曰,奉審承旨入侍,京畿監司率各務差使員,同爲入侍。出傳敎入侍時,王世子侍座,行都承旨朴晦壽,假注書尹致定,記注官洪煥,記事官徐念淳,奉審承旨鄭鴻慶,京畿監司李羲準,楊州牧使李命運,坡州牧使許棨,龍仁縣令朴齊崙,果川縣監閔致祿,桃源察訪曺始剛,平邱察訪朴惟正,以次進伏訖。上命奏職姓名,羲準等以次奏之。上曰,弊瘼奏之。羲準等以次奏曰,別無弊瘼矣。上命退,羲準等退出。上曰,懿陵奉審,則何如乎?鴻慶曰,臣奉命馳詣懿陵,陵上殿內碑閣奉審,則無頉矣。上曰,唯。仍命退,承史以次退出。傳曰,東關王廟歷臨時,王世子隨入之節,依例磨鍊,百官行禮置之。出傳敎傳曰,東關王廟歷臨時,雲寶劍外侍衛置之,軍兵路上留駐。出傳敎傳曰,還宮時,王世子祗迎之節置之。出傳敎通禮啓外辦,上改具戎服,出齋室乘輿,至園所洞口。通禮啓請降輿乘轎,上降輿乘轎,宣傳官啓稟吹打作,由安樂峴,歷臨東關王廟,入幕次後,傳曰,王世子問安置之。出傳敎傳曰,百官問安勿爲之。出傳敎少頃,上出幕次,詣板位,行再拜禮,王世子行再拜禮訖。上還入幕次,傳曰,百官問安置之。出駕敎上命入外辦,通禮啓請乘輿,上乘輿出大門外。通禮啓請降輿乘轎,上降輿乘轎進,至興仁之門,宣傳官啓稟吹打止,入興仁之門,至宗廟前路,上降轎而過,還乘轎,入敦化門,由協陽門·宣化門還內。宣傳官出標信解嚴,諸臣以次退出。
庚寅二月二十八日辰時,大駕詣徽慶園。親祭幸行,王世子隨駕入對時,行右承旨李奎鉉,左副承旨鄭知容,右副承旨鄭鴻慶,假注書金學性,記事官成遂默·金大根,直提學徐憙淳,原任待敎李憲瑋,檢校待敎金興根·金鼎集·趙斗淳,以次陪立。時至,相禮跪白外備。王世子具戎服,乘輿出重華門。藥房提調洪起燮進前奏曰,侵早勞動,睿體,若何?令曰,一樣矣。仍由貳極門,至協陽門。相禮贊請降輿,王世子降輿步過,至仁政門乘輿,由敦化東挾門出,降輿乘座馬,隨駕進發,至宗廟前路,降馬步過,仍乘座馬,出興仁之門,詣園所入齋室。少頃,王世子改具翼善冠·淺淡服,詣紅箭門外板位,大殿至,鞠躬祇迎,仍隨詣謁園禮板位,行再拜禮,隨詣園上奉審,仍詣碑閣奉審訖,入小次。親祭時至,王世子隨大殿,詣丁字閣板位,行亞獻禮如儀訖,還由紅箭門出。左議政李相璜,右議政鄭晩錫進前奏曰,陪駕勞動,睿體,若何?令曰,一樣矣。仍還入齋室。還宮時至,相禮跪白外備。王世子乘駕轎,隨大殿,詣東關王廟,入幕次。少頃,隨詣板位,行再拜禮,還入幕次。有頃,隨駕還發,至宗廟前路,降轎步過,仍又乘轎,至敦化門,降轎乘輿,由東挾門入,至仁政門外,降輿步過,至協陽門乘輿,由建陽門·貳極門還內。諸臣以次退出。
上在昌德宮。常參·經筵,以代理停。
大殿·中宮殿,內閣·政院·玉堂·藥房翌日口傳問安。答曰,知道。大殿,朝廷二品以上·六曹堂上翌日單子問安。答曰,知道。世子宮,內閣·政院·玉堂·藥房·春坊翌日口傳問安。答曰,知道。朝廷二品以上·六曹堂上單子問安。答曰,知道。世子嬪宮·世孫宮,內閣·政院·玉堂·藥房·春坊口傳問安。答曰,知悉。
藥房提調洪起燮,副提調朴晦壽啓曰,祇謁園寢,聖慕克伸,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
朴晦壽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭鴻慶達曰,合辭許久闕達,事甚未安。除在外外,呈告人員,竝卽牌招,何如?令曰,依。
朴晦壽達曰,備邊司郞廳來言,今日賓廳日次,而問安相値,不得來會云矣,敢達。令曰,知道。
令于沈能岳曰,禮房承旨,馳詣宗廟·景慕宮,奉審摘奸以來。
傳于沈能岳曰,徽慶園親祭時,終獻官以下及園官以下,別單書入。
傳于朴晦壽曰,徽慶園親祭時,禮房承旨,加資。
鄭知容達曰,明日傳香,禮房承旨,當爲齋宿,而行左承旨沈能岳,須資出去,所當牌招,而拘於廳規,不得請牌,何以爲之?敢稟。令曰,牌招。
鄭鴻慶達曰,行大司憲南履翼,持平金樂壽在外,執義金洛龍,掌令洪龜燮·朴宗璜,持平吳致淳牌不進,監察茶時之意,敢達。令曰,知道。
以執義金洛龍,掌令洪龜燮·朴宗璜,持平吳致淳,司諫朴宗吉,正言宋成龍牌不進罷職令旨,令于鄭鴻慶曰,只推。
以徽慶園親祭時祭官以下別單,傳于朴宗學曰,終獻官左議政李相璜,熟馬一匹面給。贊禮禮曹判書洪起燮,半熟馬一匹賜給。典祀官奉常正趙秉玖,上弦弓一張賜給。園司參奉金性求陞六。執禮司諫朴宗吉,執尊司僕正金周默,各上弦弓一張賜給。大祝副司正趙斗淳陞六。祝史副校理金弘根,齋郞司書成遂默,各上弦弓一張賜給。盥洗位兵曹佐郞尹孟烈·金龍翼,爵洗位兵曹佐郞金學敏,正郞宋台霖,亞獻盥洗位典籍趙昌敎,終獻盥洗位刑曹佐郞李基準,贊者引儀張東厚·李儀朝,謁者假引儀安國鉉·方允默,贊引假引儀玄鈺·李悌寬,祭監監察梁在孟·朴祥發各不粧弓一張賜給。園官令沈獻永陞敍。參奉金性求陞六。書員守僕庫直等,竝考例施賞。左通禮李游夏,右通禮趙,相禮朴來謙,贊儀林貞鎭,掌儀朴惟儉,東西唱引儀李儀朝·張東厚,以上竝考例施賞。書員等竝考例施賞,祭物次知奉常寺書員庫直熟手等,竝考例施賞。陪香官校書校理崔錫玄,祭文正書忠義李會在,守僕等竝考例施賞,太廟事知守僕等,竝考例施賞,東關王廟守直官訓鍊參軍韓春復·張漢弼,守僕庫直牌將軍士等,竝考例施賞。
朴晦壽,以兵曹言達曰,今二月各廳堂下武臣朔試射,臣曹連因有故,不得爲之之意,敢達。令曰,知道。
又以兵曹言達曰,今番徽慶園幸行時,隨駕將校軍兵各差備等犒饋,依定奪以乾物分給之意,敢達。令曰,知道。
慶尙監司李勉昇書曰,伏以惟天惟祖宗,默佑我邦家,惟我王世孫岐嶷之姿天縱,聰睿之知日開,尺衣漸長,封冊選吉,萬年之宗祊永鞏,八域之蘄嚮有係,臣不勝北望攢祝之至。仍伏念臣,論其材則樗櫟之散也,顧其年則桑楡之暮也。偏荷殊恩,濫叨重藩,敢不孳孳盡悴,以圖萬一之報,而本道物重地大,素稱難治,近又屢經大侵,遂成弊局,三政俱紊,百瘼都萃,重之以紀綱頹夷,風俗渝薄,獄訟繁興,騷訛胥動,凡係生民之疾苦,列邑之傾敗,雖未能眉察指摟,而耳目所及,槪可領略,事當隨處矯正,以爲一半分牽架之道,而自臣赴任以來,至于今日,役役棼棼者,只是簿書期會之事而已。邑牒民狀,堆積旁午,窮晷繼燭,尙患委滯,若其便宜講究之事,通變損益之政,便屬不急,未曾着手。此已臣溺職之罪,中夜點檢,悚恧不寐,況臣犬馬之齒已多,蒲柳之質先衰,神精消耗,疾病侵尋,無一猷爲,有百瘡疣,畢竟僨誤,皎然可覩,上之所以特授是任,臣之所以冒膺是任者,豈徒然哉?猶且貪榮戀祿,不畏蹲冒之譏,則亦非臣平日所自期者也。但泛舟移粟,事在目前,仰體宵旰如傷之念,遠救溝壑濱危之命,朝令夕飭,猶恐不濟,未敢爲遽先陳章之計。今則此船方始來迫,南穀次第裝發,道內事務,幾乎就緖,迨此乞解,不容少緩。際伏見備局之行會本道者,以西闕材木立春前盡斫事,因大僚草記,有統帥削職,道臣重推之令,臣於是滿心慙悚,無地自容。蓋其事莫重也,其役甚鉅也。旣因統營文移,定差員排役丁,則一齊斫運,雖非臣所指授,其敢以不知自恕乎?臣若少周智慮,先度事勢,預令排定春秋,經始勿亟,則豈有是也?一則臣罪,二則臣罪,而統帥則以主管之故,至被重勘,道臣則居摠察之地,止於問備,此不但臣心之不敢自安,朝家刑政,恐亦不當若是。今若不思自靖之義,晏若無故之人,則內而公議之嗤點,外而民情之譏笑,臣將以何辭自解乎?以情以勢,決難仍冒,猥陳衷懇,敢瀆崇聽。伏乞睿慈,特垂鑑諒,鐫削臣職,以安私分,下臣司敗,勘以重律,以爲不職者之戒焉。臣無任云云。答曰,覽書具悉。事在統營,則於卿何有?勿辭察任。
上在昌德宮。常參·經筵,以代理停。
辰時,日有兩珥。
鄭鴻慶達曰,行大司憲南履翼,持平金樂壽在外,執義金洛龍,掌令洪龜燮·朴宗璜,持平吳致淳呈辭,監察茶時之意,敢達。令曰,知道。
鄭鴻慶啓曰,來初五日,朝參日次,而元陵國忌正日相値,頉稟之意,敢啓。傳曰,知道。
朴宗學,以禮曹言啓曰,以毓祥宮·延祜宮展拜取稟草記,傳曰,念間擇入事,命下矣。展拜吉日,令日官朴周煥推擇,則今三月十八日爲吉云,以此日定行乎?敢稟。傳曰,以此日爲之。
傳于朴宗學曰,毓祥宮展拜時,延祜宮·藏寶閣·宣禧宮,一體展拜磨鍊,王世子隨駕祗迎之節,依例磨鍊。
傳于朴宗學曰,是年是月,卽德興大院君五回甲也。初五日遣正卿,敬祭于私廟,完城君子壻姪中,初仕調用,穆陵參奉,作窠擬入。
傳于朴宗學曰,今番賞典中,一人雖兼數事,無得疊受。
鄭鴻慶啓曰,別付料兵房來言,西北別付料親臨試射,每年春季朔初一日取稟事,曾有定式矣。今春季朔親臨試射,以何日爲之乎?敢稟。傳曰,王世子代臨爲之。
鄭鴻慶達曰,西北別付料親臨試射,王世子代臨爲之事,命下矣。日子及處所,何以爲之乎?敢稟。令曰,初七日春塘臺爲之。
鄭鴻慶,以奎章閣言達曰,卽接內需司牒報,則咸興·永興兩本宮四月別大祭時造燭封香吉日,今月十四日辰時,衣襨香燭祭品奉詣吉日,同月十六日辰時俱吉云。以此日時擧行之意,敢達。令曰,知道。
令于朴宗學曰,十五日便堂齋宿爲之,十六日當詣慶熙宮景賢堂,衣襨香燭親傳矣,該房知悉。
鄭鴻慶達曰,事變假注書李東韻,身病猝重,勢難察任,今姑改差,何如?令曰,依。
李東韻改差,代以羅漢基爲事變假注書。
鄭鴻慶,以兵曹言達曰,明日春塘臺,王世子代行大報壇祭肄儀時,本曹堂上陪衛二員,當爲備員,而參知吳致愚受由在外,無以備員,令政院稟令變通,仍令該曹,以在京無故人口傳差出,待下批,牌招,以爲進參之地,何如?令曰,依。
又達曰,因兵曹草記,明日肄儀時,陪衛二員,當爲備員,而參知吳致愚受由在外,無以備員,令政院稟令變通,仍令該曹口傳差出,待下批,牌招事,依下矣。合有變通之道,何以爲之?敢稟。令曰,許遞,旣承下敎,前望單子入之。
兵曹參知前望單子入之,洪祐燮代點。
朴宗學,以侍講院言達曰,明日肄儀時,宮官當爲全數進參,而弼善未差,兼說書洪鍾應呈辭受由,無以備員,未差之代,令政院稟旨差出,而呈辭受由人,亦爲稟令變通差出,以爲備員進參之地,何如?令曰,依。
朴宗學啓曰,因侍講院草記,明日肄儀時,宮官當爲全數進參,而弼善未差,無以備員,未差之代,令政院稟旨差出事,依下矣。未差之代,政官牌招開政差出,何如?傳曰,前望單子,入于小朝。
朴宗學達曰,因侍講〈院〉草記,明日肄儀時,宮官當爲全數進參,而兼說書洪鍾應呈辭,無以備員,令政院稟令,變通差出事,依下矣。合有變通之道,何以爲之?敢稟。令曰,許遞,旣承下敎,前望單子入之。
春坊前望單子入之,弼善申大元添書代點,兼說書金大根代點。
令于鄭鴻慶曰,再明日齋宿時,陪衛入直磨鍊。
令于鄭鴻慶曰,明日出宮門路,以宜春門爲之。
鄭鴻慶達曰,行大司憲南履翼,下諭後過限不上來,依定式,遞差令旨及禁推徽旨捧入之意,敢達。令曰,知道。
以行大司憲南履翼禁推徽旨,令于鄭鴻慶曰,分揀。
以京畿監司李羲準狀達,薦新生蛤,限內不得封進,惶恐待罪事,令于朴宗學曰,卿其勿待罪事,回諭。
備邊司,以洪羲俊爲水原留守。
朴宗學,以奎章閣言達曰,景慕宮望廟樓,今朔奉審,無頉之意,敢達。令曰,知道。
朴宗學,以禮曹言啓曰,毓祥宮展拜,每年季春取稟事,曾有受敎,而延祜宮展拜,一體取稟事,亦有新定式矣。展拜吉日,以何間推擇乎?敢稟。傳曰,念間擇入。
又以兵曹言啓曰,今三月十五日,王世子詣慶熙宮長樂殿齋宿,十六日同殿,咸興·永興兩本宮衣襨香燭親傳時,陪衛軍兵,當爲磨鍊,而謹考謄錄,則昨年九月慶熙宮齋宿動輿時,訓局步軍八百名,馬軍二哨,中軍率領爲先後牌,禁軍二番磨鍊矣。今亦依此擧行乎?敢稟。傳曰,依此磨鍊。
鄭鴻慶,以兵曹言達曰,謹依判下成冊,今番徽慶園幸行時元內吹金宗炯等三十一名處,木各一疋分給之意,敢達。令曰,知道。
又以訓鍊都監言達曰,本局別將李商一,局別將李普榮,俱有身病,勢難察任,改差,何如?令曰,依。
又以禁衛營言達曰,本營把摠李喜星,身病猝重,勢難察任,改差,何如?令曰,依。
又以禁衛營言達曰,謹依啓下及達下成冊,前排軍信箭手四名各木二疋,牢子六十九名,巡令手六十五名等處,各木一疋施賞之意,敢達。令曰,知道。
又以御營廳言達曰,本廳千摠鄭瑋,身病甚重,勢難察任,改差,何如?令曰,依。
又以御營廳言達曰,謹依啓下及達下,前排軍信箭手四名各木二疋,牢子七十三名,巡令手六十九名等處,各木一疋施賞之意,敢達。令曰,知道。
左議政李相璜箚曰,伏以陪駕省園,履露展誠,勞動之餘,聖候承安,神明所相,睿度冞旺,區區下情,無任忭祝。卽伏見別單下者,臣名忝首於諸臣,特蒙錫馬之殊典,以執事之常職,而承非分之寵賚,恩施太濫,苟冒爲懼,乘謝無望,非但有愧於私心,嚬笑必愛,實亦大關於朝政,玆敢冒入文字。伏乞稟收成命,俾賞典無褻,賤分獲安焉。取進止。答曰,覽箚具悉卿懇。卿其安心領受。仍令于朴宗學曰,此下答,遣史官往諭于左議政。
上在昌德宮。常參·經筵,以代理停。
還內後,內閣·政院·藥房·春坊口傳問安。答曰,知道。
鄭鴻慶達曰,大司憲未差,持平金樂壽在外,執義金洛龍,掌令洪龜燮·朴宗璜,持平吳致淳呈辭,監察茶時之意,敢達。令曰,知道。
朴晦壽達曰,假注書尹致定,身病猝重,勢難察任,今姑改差,何如?令曰,依。
尹致定改差,代以李福信爲假注書。
朴晦壽啓曰,水原留守,當爲下批矣。政官牌招開政,何如?傳曰,允。
又啓曰,吏曹判書洪奭周,參判徐鼎輔,參議李憲瑋牌不進,推考徽旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書洪奭周,參判徐鼎輔,參議李憲瑋再牌不進,推考徽旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,更爲牌招,參議只推,一體牌招,違牌勿爲呼望。
沈能岳達曰,吏曹判書洪奭周,奉牌闕外,陳書到院,而原書以國忌正日,纔已退却矣。特敎申飭之下,不卽承膺,揆以事體,極爲未安。從重推考,何如?令曰,依原書捧入。
李奎鉉達曰,明日傳香,禮房承旨當爲齋宿,左副承旨鄭知容,卽爲牌招,何如?令曰,依。
李毅遠,以侍講院言達曰,明日齋宿時,宮官當爲全數進參,而新除授弼善申大元在外,無以備員,令政院稟令變通差出,以爲備員進參之地,何如?令曰,依。
李毅遠達曰,因侍講院草記,明日齋宿時,宮官當爲全數進參,而新除授弼善申大元在外,無以備員,令政院稟令變通差出,以爲備員進參事,依下矣。合有變通之道,何以爲之?敢稟。令曰,許遞,旣承下敎,前望單子入之。
李奎鉉,以兵曹言達曰,今日春塘臺王世子代行大報壇祭肄儀時,本曹堂上陪衛二員,當爲備員而新除授參知洪祐燮在外,無以備員,令政院稟令變通,仍令該曹,以在京無故人口傳差出,待下批,牌招,以爲進參之地,何如?令曰,依。
李奎鉉達曰,因兵曹草記,今日肄儀時,本曹堂上陪衛二員,當爲備員,而參知洪祐燮在外,無以備員,令政院稟令變通,仍令該曹,口傳差出,待下批,牌招事,依下矣。合有變通之道,何以爲之?敢稟。令曰,許遞,旣承下敎,前望單子入之。
兵曹參知前望單子入之,朴宗學代點。
李毅遠,以吏批言達曰,訓鍊都監都提調,今當差出,而無故大臣,只有二人,以二望擬入之意,敢達。令曰,知道。
有政。吏批,參判徐鼎輔進,右副承旨李毅遠進。啓曰,判書洪奭周陳書入達,參議李憲瑋式暇,小臣獨政未安,何以爲之?敢稟。傳曰,仍爲之。以趙貞喆爲大司憲,洪敬謨爲同敦寧,洪羲弼爲敦寧都正,右議政鄭晩錫爲都監都提調,朴起壕爲校檢,李至善爲律學敎授,李彦瑞爲兼律學敎授,承文博士二單李秉瀅·朴奎瑞,水原留守單洪羲俊,華寧殿提調單洪羲俊,行左承旨沈能岳今加嘉義加資事承傳,古今島僉使朴履亨今加嘉義加資事承令,故宣傳沈應謨贈兵參例兼,慶尙左兵使沈日永考。
李毅遠,以兵曹言達曰,新除授南虞候沈說泰呈狀內,與羅暖萬戶李南轍,有舅甥應避之嫌云。邊將與未赴任虞候相避,則虞候遞改,載在法典,南虞候沈說泰,依法典改差,所授加資,依例還收,何如?令曰,依。
又以兵曹言達曰,同知中樞府事李珌秀,僉知中樞府事崔道基·鄭重賢,內禁將尹載鍵,五衛將徐任淳·閔元錫,景福宮衛將林成岱·韓忠國,慶熙宮衛將申載熙,文臣兼宣傳官洪遠謨,守門將金寬,俱以病難供職,呈狀乞遞,竝改差,何如?令曰,依。
兵批,判書徐俊輔進,參判柳河源入直進,參議李渭達病,參知朴宗學病,右副承旨李毅遠進。以李鍾正·鄭沂祚爲僉知,白恒鎭爲內禁將,金麗行·李羲蓂爲五衛將,梁錫臣·鄭敬錫爲景福將,劉錫祚爲慶熙將,李昞植爲備邊郞,崔尙權爲守門將,李慶鼎爲三陟營將,同知單林成岱,大護軍南履翼·朴周壽,護軍李珌秀,副護軍吳致愚·洪祐燮·白慶楷·鄭重賢·崔道基·李仁泳·李信泳·金達鍊,副司直金若水,副司果趙斗淳·兪漢方·金性求,兼摠理使單洪羲俊,以上竝單付,以金禧盛爲同知,李用錫爲南虞候,前虞候沈說泰今降禦侮。
李毅遠達曰,行都承旨朴晦壽資是嘉善,行左承旨沈能岳乃是嘉義,座次有違格例,何以爲之?敢稟。令曰,左承旨許遞,旣承下敎,前望單子入之。
承旨前望單子入之,洪永觀代點。
令于李毅遠曰,明日出宮門路,以貳極門爲之。
李奎鉉,以禁衛營言達曰,本營哨官金鍾坤,以銅龍門入直將,領管下軍,不善團束,以致擅離直所,揆以師律,萬萬駭然,爲先汰去之意,敢達。令曰,知道。
又以御營廳言達曰,本廳別將李誾彬,身病甚重,勢難察任,改差,何如?令曰,依。
又以摠戎廳言達曰,本廳中軍李謙會,身病猝重,勢難察任,改差,何如?令曰,依。
兵曹申目粘連達下是白有亦,觀此公忠監司朴齊聞狀達,則本營中軍,名是佐幕,職在掌餉,昨冬査逋,數極夥然。中軍鄭裕俊,方便董督,僅得了殺,而今已出代,歸期有日矣。生手來代,必有掣肘之慮,中軍鄭裕俊,特許限秋捧仍任事,令該曹稟處亦爲白有臥乎所,中軍請仍,雖有已例,前中軍之內遷,旣已隔歲,差代至爲數人矣。請仍之擧,若在初差之時,則無或爲怪,而今於屢改之後,如是陳達,實爲後時,極涉苟艱。且新除中軍李大淵,旣經守令,人固勤幹,査逋勘糴之政,足可勘當,則新未必不如舊,狀請內辭緣,置之,何如?判付達,依準。
事變假注書卓雲翰書達。臣於本月二十三日申時量,敬奉令諭,同月二十八日午時量,馳到公忠道懷德縣近北面鰲村里贊善宋稚圭所住處,宣諭是白乎則,以爲,臣冒控危懇,乞收誤恩,床簀之中,顒俟兪音,玆伏奉書答,不惟不賜罷斥,十行諄諄,辭意隆摯,實非庸陋小臣所敢聞者,而至於先正故家之敎,臣又自悼忝先,不但欺誣之知罪而已。臣苟有分寸之長,粗可裨益,則愛君彝性,臣亦有之,何敢不思報效,徒事矯飾哉?瀝血之籲,未蒙鑑諒,反承誠禮未孚之諭,臣惶隘之極,直欲溘然無知而不可得也。且臣狗馬之疾,方値向和,轉益彌留,朝暮待盡,無望復起,本分之如何,有不暇更瀆者矣。臣日昨得邸報,伏知蒙恩點於憲長前望,又不覺驚汗透衣,此殆臣命卒之秋也。伏望离明,洞察微情,早賜處分,竝削臣新舊職名,俾免負罪於泉下,千萬幸甚。抑又念無常職而賜於上,鄒聖以爲不恭,則臣於米肉之恩,歲前之祗受屢朔,已犯忘分之罪,而厚受人之嗤點矣。若今又祗受,尤爲沒廉,而無以擧顔向人,使垂死老臣,至於如此,夫豈邸下之所欲哉?玆敢更竭微衷,冀寢成命,猥屑之誅,實所甘心,臣不勝隕越之至云矣爲白有等以,緣由馳達爲白乎旀,臣則仍爲復路緣由,竝以詮次善達向敎是事。令曰,知道。
庚寅三月初二日卯時,王世子詣春塘臺。大報壇祭肄儀入對時,行都承旨朴晦壽,行左承旨沈能岳,行右承旨李奎鉉,右副承旨鄭鴻慶,假注書金學性,記事官李穆淵·徐念淳,檢校待敎金鼎集以次陪立。時至,相禮跪白外備。王世子具翼善冠·衮龍袍,出宜春門乘輿。藥房提調洪起燮,副提調朴晦壽進前奏曰,侵早勞動,睿體,若何?令曰,一樣矣。仍詣春塘臺。相禮贊請降輿,王世子降輿陞座立。能岳曰,今日卽禧陵忌辰也。肄儀時,軒架陳而不作乎?令曰,旣是本朝忌辰,則其在壓尊之義,不可不樂作也。能岳曰,迎神曲,以九成擧行乎?令曰,六成爲之。兵曹參知前望單子入之,朴宗學代點。出令旨,令曰,承旨有闕之代,旣承下敎,前望單子入之。前望單子入之,李毅遠代點。晦壽曰,新除授承旨李毅遠,卽爲牌招,何如?令曰,依爲之。出擧條肄儀如儀訖。相禮跪白禮畢。王世子降座乘輿,由宜春門還內。諸臣以次退出。
上在昌德宮。常參·經筵,以代理停。
鄭知容達曰,行大〈司〉憲趙貞喆未肅拜,執義金洛龍,掌令洪龜燮·朴宗璜,持平吳致淳呈辭,持平金樂壽在外,監察茶時之意,敢達。令曰,知道。
令于鄭鴻慶曰,傳香承旨馳詣懿昭墓,奉審摘奸以來。
鄭鴻慶達曰,德興大院君私廟,遣正卿敬祭事,命下矣。何正卿進去乎?敢稟。令曰,前前禮判進去。
令于朴晦壽曰,前全羅監司留待。
以右承旨鄭知容牌不進罷職令旨,令于李毅遠曰,只推。
沈能岳達曰,右承旨鄭知容,當爲陪從,旣有只推之令,卽爲牌招,何如?令曰,依。
李毅遠達曰,行左承旨沈能岳許遞,伴直無人,新除授同副承旨洪永觀,卽爲牌招,何如?令曰,依。
令于李毅遠曰,右承旨·同副承旨竝許遞,旣承下敎,前望單子入之。
承旨前望單子入之,鄭知容·洪晩燮代點。
朴晦壽達曰,新除授右承旨鄭知容,同副承旨洪晩燮,竝卽牌招,何如?令曰,依。
以同副承旨洪晩燮牌不進罷職令旨,令于鄭鴻慶曰,只推。
鄭鴻慶達曰,行都承旨朴晦壽,行左承旨李奎鉉,右承旨鄭知容陪從,右副承旨李毅遠須資出去,同副承旨洪晩燮牌不進,院中只有臣一人,伴直無人,同副承旨洪晩燮,更爲牌招,何如?令曰,右副承旨·同副承旨竝許遞,旣承下敎,前望單子入之。
承旨前望單子入之,金炳朝·李同淳代點。
令于朴晦壽曰,禮曹參議有闕之代,旣承下敎,前望單子入之。
禮曹參議前望單子入之,洪永觀添書代點。
弼善前望單子入之,金洛龍代點。
朴晦壽啓曰,吏曹郞廳來言,臺諫有闕,政事,取稟。傳曰,前望單子,入于小朝。
臺諫前望單子入之,執義沈鈁代點。
令于朴晦壽曰,發遣吏郞,諸執事淸齋與否,摘奸以來。
鄭鴻慶,以禮曹言達曰,今三月十四日行慶基殿寒食祭香祝,殿官一員,當爲前期祗受陪往,而參奉有闕未差,無以擧行,參奉有闕之代,卽令該曹,以在京無故人口傳差出,以爲趁期受香之地,何如?令曰,依。
吏曹口傳政事,以金大淵爲慶基殿參奉。
兵曹,以李亨謙爲摠戎中軍。
朴晦壽,以吏曹言達曰,先蠶祭終獻官,前正徐箕淳塡差,而時無職名,令該曹口傳付軍職,何如?令曰,依。
兵曹口傳政事,副司果單徐箕淳。
朴晦壽,以吏曹言達曰,司僕寺僉正李羲斗,以其身病,呈狀乞遞,依例改差,何如?令曰,依。
鄭鴻慶,以成均館同知館事大司成意達曰,今三月初三日,儒生課試,當爲設行,而大提學未差,限內不得爲之之意,敢達。令曰,知道。
又以奉常寺都提調·提調意達曰,本寺國用栗木封山,依道臣狀請,新定於湖南順天府曺溪山之意,回達蒙依後,發遣郞廳摘奸,則山勢幽淨,栗木森密,實合封山,故已爲封標定界,而其所禁養之道,一依鷰谷寺封山例,成節目下送,凡干雜役,量宜蠲減,以爲禁養栗木之意,分付道臣,使之知委擧行,何如?令曰,依。
鄭知容,以都摠府言達曰,今日入直內三廳武兼禁軍及軍兵等,當爲中日習射技,而齋宿相値,不得設行之意,敢達。令曰,知道。
又以兵曹言啓曰,今三月十八日,大駕詣毓祥宮展拜,延祜宮展拜,藏譜閣展拜,宣禧宮展拜時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍十五哨,馬軍五哨,訓將御將率領爲先後廂,禁軍兵,入直一番爲之,摠使率,後廂標下軍及外各營入直馬步軍留陣·留營置之,可也。
吏曹判書洪奭周書曰,伏以臣於前月二十五日,伏奉除旨,以臣爲吏曹判書者,臣聞令驚懍,五內失守,歷累日而益不知措躬之所也。是職也,古所稱天官冢宰,操八柄而馭衆才,佐人主進退百官者也。甄別之當否,而名器爲之輕重,激揚之得失,而世道以之汙隆,上關國家之治忽,下係民生之戚休,其任之綦重且大,固不待臣覶縷而陳也。臣之濫通朝籍,于今三十有六年矣。枵瓠之器,本不適用,冥擿之行,動輒招咎,內外華顯,歷試殆徧,而絲髮涓埃,曾蔑報效,重之以衰朽癃痼,神識迷錯,雖尋常百執事之末,決不容復責其陳力,此實睿鑑之所已燭,同朝之所共悉,亦不待臣覶縷而陳也。以職則如彼其重,以人則若是其劣,而一朝加之,不少留難,臣未敢知我邸下則哲之明,何爲而有是誤恩也。臣以無似,濫藉先蔭,自在出身之初,厚被我先大王陶甄生成之澤,頂踵毛髮,罔非洪造,而樗散之材,徒煩繩斲,冥升之災,屢蹈坑穽,又蒙我大朝殿下曲庇之恩,拯濟拂拭,獲保今日,臣之一身,固非臣所得而有也。若使臣才具藻識,有一分近似於是任,則夷險不擇,生死向前,卽臣宿昔之所自矢,尙何敢圖占私己之便宜,苟卹外至之譏謗,甘自陷於辜恩避事之誅哉?臣之庸駑,百不猶人,揣分量能,固無一堪,而賦性素闇,涉世尤拙,加以積年屛伏,人事都癈,間或冒赴於周行之上,比肩聯武之諸彦,昧昧然不識其面貌者過半,時從班簿,閱其姓名,朝記而夕忘之者,十又以七八計矣。姓名之不知,面貌之不識,而欲使之銓才量器,無失秤衡,是奚異於責瞽矇以辨紫朱,强聾聵而調宮羽哉?臣之自知,業已甚審。且臣之往年顚沛,專由於竊位之踰分,自玆以後,深存懲吹之戒,竊附斂退之義,頃叨亞銓,終始逡巡,至於再蒙譴罷之罰,而尙不敢爲抗顔冒膺之計。今臣之神思形殼,比頃年殆不啻落下幾級,而其所叨,則又進一步矣。在佐貳則辭之,在長官則當之,其爲去就之橫決,廉防之廝壞,果何如也?然此猶以臣一己之事而言耳。今使臣,怵迫貪戀,出而行政,進不能登賢俊而熙庶績,退不能抑徼倖而杜私逕,銓綜失敍,用捨乖方,群才同滯,衆情咸咈,畢竟底於僨國事而累朝政,則臣雖萬被誅僇,亦何以少贖其罪之萬一乎?至若狗馬賤疾之不堪供劇,尙不暇費辭仰煩,而憂悸熏心,寢食俱減,阨塞惶悶,又添一病,庚牌洊降,蠢動無路,疾聲號籲,言不知裁。伏乞离明,俯垂矜諒,亟鐫臣新授銓任,回畀可堪之人,仍治臣逋慢瀆撓之罪,俾天職無曠而賤分獲安,公私不勝大幸。臣無任云云。答曰,覽書具悉。卿其勿辭行公。
庚寅三月初三日卯時,王世子詣暎花堂。大報壇祭齋宿入對時,行都承旨朴晦壽,行左承旨李奎鉉,右承旨鄭知容,假注書金學性,記事官李穆淵·徐念淳,原仕直提學金鏴,原任直閣徐俊輔,檢校直閣徐萬淳,檢校待敎金正喜·金興根·金鼎集,以次陪立。時至,相禮跪白外備。王世子具翼善冠·衮龍袍,乘輿出重華門。藥房提調洪起燮,副提調朴晦壽進前奏曰,侵早勞動,睿體,若何?令曰,一樣矣。仍由貳極門·銅龍門·靑陽門,詣春塘臺。晦壽曰,假注書李福信,屢度催促之下,來待闕外,終不入來,事甚駭然。所當重勘,而本院請推之外,無他可施之罰,何以爲之乎?出擧條王世子降輿入暎花堂,問安勿爲之事。出令旨令曰,都承旨入對。晦壽·學性·穆淵·念淳,以次進伏。令曰,史官分左右。令晦壽書令旨曰,前後處分於渠,昭晢無餘,則今日陪從令下之後,又復如是者,豈有如許臣分與道理乎?令政院,更爲嚴飭入來,使之進參。出擧條令曰,注書持此令旨出去,更不敢以情病懸頉,卽爲入來之意,分付,可也。賤臣承令出傳。令曰,史官就座。仍令退,承史以次退出,諸臣輪回詣閤。
庚寅三月初三日未時,王世子座暎花堂。右承旨入對,前全羅監司同爲入對時,右承旨鄭知容,假注書李福信,記事官李穆淵·徐念淳,前全羅監司趙寅永,以次進伏訖。令曰,史官分左右,前全羅監司進前奏職姓名。寅永進前奏之。令曰,本道事情與弊瘼陳之。寅永曰,擧一道而言之,無往非痼瘼,而幸以昨年稍登之故,別無大弊。且如干弊瘼之可以矯捄者,俱已在於兩繡衣別單中,臣別無可陳者矣。令曰,前全羅監司先退。寅永退出。令曰,假注書進前。賤臣進伏。令曰,爾之引義,容或無怪,而前後處分之置對及定配,旣是昭晢無餘。且以汝事,屢煩令諭,到今別無可言之情勢,此後則無礙供職,可也。賤臣起伏曰,臣遭千古所無之變,蒙邸下再造之恩,獲有今日,臣復以何辭仰達乎?知容曰,申後雖無新除授請牌之例,而見今院中,伴直無人,新除授同副承旨李同淳,卽爲牌招,何如?令曰,依爲之。出擧條令曰,史官就座。令退,承史以次退出。
上在昌德宮。常參·經筵,以代理停。
世子宮,內閣·政院·藥房·玉堂·春坊經宿口傳問安。答曰,知道。
令于鄭鴻慶曰,禮房承旨馳詣元陵,奉審摘奸,局內諸陵,一體奉審,仍詣受香所,奉審摘奸以來。
朴晦壽達曰,新除授行右承旨金炳朝,時在京畿楊州地,斯速乘馹上來事,下諭,何如?令曰,依。
令于朴晦壽曰,左承旨許遞,旣承下敎,前望單子入之。
承旨前望單子入之,徐英淳代點。
朴晦壽達曰,新除授左副承旨徐英淳,卽爲牌招,何如?令曰,依。
行大司憲趙貞喆達曰,臣見識鹵莽,言議巽軟,本不合於淸朝耳目之列,而年前猥忝長憲之職,適値有事之時,沐浴義重,不敢言私,章皇出肅,粗伸叩謝之忱,未及引避,旋蒙恩遞。不意今者,復叨是任,事當竭蹶趨承之不暇,而第臣於合達中,有不可聯參者,在前如臣者,輒蒙體諒之恩,今臣處義,宜無異同,請令遞斥臣職。答曰,依達。
朴晦壽啓曰,吏曹郞廳來言,臺諫有闕,政事,取稟。傳曰,前望單子,入于小朝。大司憲前望單子入之,南履翼代點。
令于徐英淳曰,西北別付料試射,以十一日退行。
令于朴晦壽曰,發遣吏郞,諸執事淸齋與否,摘奸以來。
令于徐英淳曰,明日出宮門路,以集成門爲之。
令于朴晦壽曰,完城君姪李時仁,穆陵參奉口傳擬入。
吏曹口傳政事,以李時仁爲穆陵參奉。
徐英淳,以司僕寺一二提調意達曰,本寺失火之後,謄錄入於回祿中,今方收拾釐正,而姑未就緖,有難付之生手。僉正李羲斗,仍任,何如?令曰,依。
又以禁衛營言達曰,本營哨官金光瑞身爲兼參軍,不勤巡山,汰去之意,敢達。令曰,知道。
上在昌德宮。常參·經筵,以代理停。
世子宮,內閣·政院·藥房·玉堂·春坊經宿口傳問安。答曰,知道。王世子詣大報壇,入齋室後,內閣·政院·藥房·玉堂·春坊口傳問安。答曰,知道。省牲省器後,內閣·政院·藥房·玉堂·春坊口傳問安。答曰,知道。
藥房提調洪起燮,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
藥房提調洪起燮,副提調朴晦壽達曰,移次齋宿,伏未審夜間,睿體,何如?臣等不任區區伏慮,敢來問安。答曰,知道。
鄭知容達曰,明日常參,取稟。令曰,停。
鄭鴻慶達曰,行大司憲南履翼,執義沈鈁,持平金樂壽在外,掌令洪龜燮·朴宗璜,持平吳致淳呈辭,監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而國忌正日相値,不得來會云矣,敢達。令曰,知道。
令于朴晦壽曰,左承旨許遞,旣承下敎,前望單子入之。
承旨前望單子入之,金蘭淳代點。
朴晦壽達曰,新除授行左承旨金蘭淳,卽爲牌招,何如?令曰,依。
庚寅三月初五日卯時,王世子詣大報壇。代行祭動輿入對時,行都承旨朴晦壽,行左承旨金蘭淳,右承旨鄭知容,左副承旨徐英淳,假注書李福信,記事官李肯愚·徐念淳,原任直提學金鏴,原任直閣徐俊輔,檢校直閣徐萬淳,檢校待敎金正喜·金興根·金鼎集,以次陪立。時至,相禮跪白外備。王世子具遠游冠·絳紗袍,乘輿出由集成門,詣大報壇入齋室。展拜時至,王世子改具冕服,乘輿至朝宗門外,降輿由冽泉門,詣版位,行四拜禮,詣壇上奉審訖省器,仍詣敬奉閣奉審訖,入幕次。省牲時至,王世子詣省牲所,省牲訖。晦壽曰,笏記奏讀之際,有所誤錯,當該通禮院官員,所當重勘,而本院請推之外,無他可施之罰,何以爲之乎?令曰,從重推考,可也。出擧條仍詣典祀廳,省鼎鑊取明水火訖。由冽泉門,至朝宗門外,乘輿還詣齋室。令曰,當親塡祝矣,該房知悉。出令旨令曰,親塡祝後,陳設當看品矣,該房知悉。出令旨親塡祝時至,王世子改具冕服,乘輿至朝宗門外,降輿由冽泉門,詣壇上塡祝,仍奉審陳設訖,還由冽泉門,至朝宗門外,乘輿還詣齋室。令曰,還宮門路,以明禮門爲之。出令旨承史仍爲陪立。
上在昌德宮。常參·經筵,以代理停。
王世子詣大報壇經宿後,內閣·政院·藥房·玉堂·春坊·朝廷二品以上·六曹堂上口傳問安。答曰,知道。親祭後,內閣·政院·藥房·玉堂·春坊·朝廷二品以上·六曹堂上口傳問安。答曰,知道。還內後,內閣·政院·藥房·玉堂·春坊口傳問安。答曰,知道。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐英淳達曰,明日常參,取稟。令曰,停。
鄭鴻慶達曰,合辭許久闕達,事甚未安。除在外外,呈告人員,竝卽牌招,何如?令曰,依。
備忘記,公忠水使李貞坤,坡知僉使李顯喆,釜山僉使吳致賢下直,各長弓一張,長箭一部,片箭一部,筒兒一箇賜給。
徐英淳達曰,假注書金學性,身病猝重,勢難察任,今姑改差,何如?令曰,依
又達曰,明日傳香,禮房承旨當爲齋宿,而右承旨鄭知容不爲仕進,所當牌招,而拘於廳規,不得請牌,何以爲之?敢稟。令曰,牌招。
鄭鴻慶達曰,行大司憲南履翼,執義沈鈁,持平金樂壽在外,掌令洪龜燮·朴宗璜,持平吳致淳牌不進,監察茶時之意,敢達。令曰,知道。
以掌令洪龜燮·朴宗璜,持平吳致淳,司諫朴宗吉,正言宋成龍牌不進罷職令旨,令于鄭鴻慶曰,只推。
令于鄭知容曰,右承旨·同副承旨入對。
金學性改差,代以李公翼爲假注書。
以平安監司金魯敬狀達,義州府民家失火事,令于李同淳曰,聞甚矜惻,元恤典外,別加顧助,結構奠接之方,令該道臣,各別另飭事,令廟堂措辭關飭。
以全羅監司趙寅永狀達,扶安縣人物渰死事,令于李同淳曰,聞甚矜慘,元恤典外,別加顧助,如有生前身還布,竝蠲蕩,拯埋之方,令廟堂措辭關飭。
以濟州防禦使李行敎狀達,人物渰死事,令于李同淳曰,聞甚矜慘,元恤典外,別加顧恤,如有生前身還布,竝蠲蕩,埋置奠接之方,令該牧守另飭事,令廟堂措辭關飭。
以咸鏡監司金箕殷狀達,咸興府民家燒燼事,令于李同淳曰,聞甚矜惻,元恤典外,別加顧助,結構奠接之方,令廟堂措辭分付。
以公忠監司朴齊聞狀達,贊善宋稚圭,恩賜米肉,不敢祗受事,令于李同淳曰,向書之答已諭矣。又何如是固辭?卿其祗受事,遣地方官宣諭,仍傳,可也。
以懷德進士宋一洪上言請諡事,令于鄭知容曰,稟處。
以開城府進士王師憲等上言麗陵參奉作爲遷轉窠事,令于鄭知容曰,令該曹稟處施行,可也。
以西部幼學李祖夏原情爲其祖鳴冤事,令于李同淳曰,稟處。
以咸安幼學李鎰原情爲父母鳴冤事,令于李同淳曰,稟處。
以龍仁幼學尹定鉉原情爲父鳴冤事,令于李同淳曰,稟處。
以仁川童蒙李先樂原情爲父鳴冤事,令于李同淳曰,稟處。
以西部幼學睦源曾原情請其父放還事,令于李同淳曰,不待停達,經先鳴冤,勿施。
以西部閑良池昌潤原情爲父鳴冤事,令于李同淳曰,稟處。
以安東幼學李俊模原情爲其兄正翼訟冤事,令于李同淳曰,厥罪雖云深重,情理亦爲可矜,特爲放送。
以谷山金致坤原情爲子稱冤事,令于李同淳曰,稟處。
以全州幼學朴寅釆上言乾止山定界事,令于李同淳曰,稟處。
以慶尙道儒生柳道宗上言高麗忠臣張安世請諡事,令于鄭知容曰,稟處。
以寶城幼學宣宗恪原情五忠祠賜額事,令于鄭知容曰,稟處。
以中部前僉正李一達上言贈職事,令于鄭知容曰,稟處。
以前檢律朴廷煥上言追贈事,令于鄭知容曰,稟處。
以廣州幼學李運大上言其父壽資事,令于鄭知容曰,稟處。
以江陵文仁協原情壓良稱冤事,令于李同淳曰,令道臣詳査以聞。
以永興幼學石仁玉原情慶昌翁主墓守護事,令于鄭知容曰,稟處。
以洪州幼學金啓豐上言成三問祀孫定給事,令于李同淳曰,稟處。
以海州幼學李原培原情宗派辨正事,令于鄭知容曰,稟處。
以前翊贊李俊秀上言立後事,令于鄭知容曰,稟處。
以公州生員權尙㷞上言立後事,令于鄭知容曰,稟處。
以北部幼學趙永三上言立後事,令于鄭知容曰,稟處。
以南部幼學尹之鼎上言立後事,令于鄭知容曰,稟處。
以西部朴召史上言立後事,令于鄭知容曰,稟處。
以懷德幼學金在大上言還收禮斜事,令于鄭知容曰,稟處。
以洪州幼學鄭台容上言爲父鳴冤事,令于鄭知容曰,稟處。
以八道京邸吏等上言釐弊事,令于鄭知容曰,令廟堂稟處。
以義州柵商金致殷上言稅廳革弊事,令于李同淳曰,稟處。
以京居幼學李秉羲等上言山訟事,令于李同淳曰,令道臣詳査以聞。
以水原幼學申孔模原情山訟事,令于李同淳曰,令道臣詳査以聞。
以南陽幼學安命濟原情山訟事,令于李同淳曰,令道臣詳査以聞。
以抱川幼學蔡元默原情山訟事,令于李同淳曰,令道臣詳査以聞。
以振威幼學鄭致源原情山訟事,令于李同淳曰,令道臣詳査以聞。
以永平羅三基原情山訟事,令于李同淳曰,令道臣詳査以聞。
以高陽幼學李仁秀原情山訟事,令于李同淳曰,令道臣詳査以聞。
以尙州幼學朴震煥原情山訟事,令于李同淳曰,令道臣詳査以聞
以榮川幼學朴師文原情山訟事,令于李同淳曰,令道臣詳査嚴斷後狀聞。
以光州幼學宣敬壽原情山訟事,令于李同淳曰,令道臣詳査以聞。
以濟州幼學李鎭濟上言山訟事,令于李同淳曰,令道臣詳査以聞。
以金堤幼學裵觀海原情山訟事,令于李同淳曰,令道臣詳査以聞。
以遂安幼學林誼碩原情山訟事,令于李同淳曰,令道臣詳査以聞。
以白川幼學李薰亨原情山訟事,令于李同淳曰,令道臣詳査以聞。
以平山幼學裵元福原情山訟事,令曰李同淳曰,令道臣詳査以聞。
以木川幼學金致根原情山訟事,令于李同淳曰,令道臣詳査以聞。
以海美幼學金鉉貞原情山訟事,令于李同淳曰,令道臣詳査以聞。
以沃川李泰行上言山訟事,令于李同淳曰,令道臣詳査以聞。
以中部童蒙朴順大原〈情〉殺獄稱冤事,令于李同淳曰,稟處。
以中部奴壽甲原情殺獄稱冤事,令于李同淳曰,稟處。
以中部童蒙徐老味原情殺獄稱冤事,令于李同淳曰,稟處。
以東部李長石原情殺獄稱冤事,令于李同淳曰,稟處。
以東部洪秀龍原情殺獄稱冤事,令于李同淳曰,稟處。
以東部童蒙徐北述原情殺獄鳴冤事,令于李同淳曰,稟處。
以北部盧召史原情殺獄鳴冤事,令于李同淳曰,稟處。
以南部童蒙朴萬喆殺獄稱冤事,令于李同淳曰,稟處。
以西部童蒙鄭哲伊原情殺獄稱冤事,令于李同淳曰,稟處。
以西部童蒙朴旕龍原情殺獄鳴冤事,令于李同淳曰,稟處。
以安山韓應相母李氏原情殺獄稱冤事,令于李同淳曰,稟處。
以大邱童女卞裕儀原情鳴冤事,令于李同淳曰,稟處。
以咸安韓召史原情殺獄稱冤事,令于李同淳曰,稟處。
以全州朴召史原情殺獄鳴冤事,令于李同淳曰,稟處。
以全州朴召史原情殺獄稱冤事,令于李同淳曰,稟處。
以洪州幼學林相憲原情殺獄稱冤事,令于李同淳曰,稟處。
以鴻山私奴金光祿原情殺獄鳴冤事,令于李同淳曰,稟處。
以海州金召史原情殺獄鳴冤事,令于李同淳曰,稟處。
以安州白右才原情殺獄稱冤事,令于李同淳曰,令道臣詳査以聞。
以黃崗韓召史原情殺獄稱冤事,令于李同淳曰,稟處。
以延安鄭召史原情殺獄稱冤事,令于李同淳曰,稟處。
以白川吳運朝原情殺獄稱冤事,令于李同淳曰,稟處。
以康翎車召史原情殺獄稱冤事,令于李同淳曰,稟處。
以載寧崔完錫原情殺獄稱冤事,令于李同淳曰,稟處。
以中和李召史原情殺獄鳴冤事,令于李同淳曰,稟處。
以中和崔召史原情殺獄稱冤事,令于李同淳曰,稟處。
以楊州幼學徐光潝原情免役事,令于鄭知容曰,令道臣詳査以聞。
以積城幼學李命錫原情免役事,令于鄭知容曰,令道臣詳査以聞。
以漣川童蒙李完億原情免役事,令于鄭知容曰,令道臣詳査頉給。
以鐵原童蒙趙時和原情免役事,令于鄭知容曰,令道臣詳査以聞。
以寶城良人林得春原情免役事,令于鄭知容曰,令道臣詳査以聞。
行水原留守洪羲俊書曰,伏以臣,年屆耆耄,病益癃痼,優游散秩,念絶進取,忽於千萬夢想之外,伏奉華留新命,感戴殊恩,不知攸謝。第伏念華城一府,珠邱之拱護至嚴,原廟之耿光孔邇,宮室城池,兵甲儲胥,無一非我寧考孝思攸曁,精義所注,環華境一草一木,莫不被雨露之遺澤,以其重則甲於四都,以其任則冠於三輔,而近年以來,府庫蕩匱,閭井殘弊,衆瘼日滋,莫可捄藥,此時此任,必得聰明幹諝,望實素著者,然後方可以撫摩凋瘵,修擧廢墜,克體昔年經始眷顧之聖意,而以臣庸陋之才,衰朽之質,將何以稱塞其萬一也哉?且念是職,臣之季父及從弟,前後相繼,臣又踵武,殆若臣家世守之官,非不榮且感矣。今若憑恃寵靈,冒沒承當,則畢竟僨誤,可立而俟,參倚前衡,愧懼冞切,玆敢猥陳披瀝之懇,仰瀆崇嚴之聽。伏乞睿慈,俯垂諒察,亟遞臣新授居留之任,以便公私,千萬幸甚。臣無任云云。答曰,覽書具悉。卿其勿辭行公。
右尹金鐮書曰,伏以臣狗馬之齒,已迫七十,年不爲不優,冥擿之行,滾到宰列,位不爲不濫。臣少也,期臣何嘗夢寐於斯,而臣幸生値壽域,謬蒙恩庇,今焉兼以有之,臣之榮幸,於斯爲極。更有何區區情私,至於仰首鳴號而不知止也?第臣生而零丁,惟慈母是依,母今年幾九耋,病痼綿綴,凜凜若不保朝夕者,已有年矣。比來將往邇藩,得以備養,訖二朞餘,而及其解官家居,膠擾息而優閑足,得以專意調將,晨夕盡歡者,莫非我邸下推孝及人之惠,母子相對,感泣頌禱,此生此世,實不知何以爲報。臣母自春初,重添寒疾,轉致眞元陷下,乘虛而風作,因燥而痰升,省覺昏瞀,榮衛銷鑠,達夜呻楚,而神不能會其痛處,四肢痿痺,而身不能任其運用,今至五十餘日,無少差減,日漸危篤,臣獨左右扶將,晝宵遑遑,心如懸旌,撓撓乎莫知所持。迺者京兆除旨,忽及於此際,臣心到此,倍甚悶迫,臣雖至頑,亦有彝天,今於逖違之餘,豈無戀結之忱?思所以竭蹶趨膺,一伸叩謝,而今臣情地,實不容斯須捨去,欲進則志爲憂奪,欲不進則迹與忱違,徊徨躑躅,莫適所從,臣之情私,其亦窮且悲矣。且念臣自外而入,而尙稽反面,除已過月,而一向違傲,鑾輿屢動,而一未趨候,園謁勞止,而又敢偃伏私次,罪戾冞積,臣焉敢逭?又於日前,令敎截嚴,面諭郞官,飭在臣府,而臣猶不得趨走承膺,思效一日之責,臣若有暫時離捨之望,豈肯一直逋慢,自速無嚴之誅,若是其甚也?嗚呼,所貴乎帝王之孝者,爲其推己及人,導一世而興於孝也。詩曰孝子不匱,永錫爾類,是詩也惟邸下有之,代聽庶務,允升大猷,此所謂志養也,奉觴稱壽,承以怡愉,此所謂色養也。大而準諸東海,推而及於臣民,無一物不自得於孝理之下,而油然而感,藹然而從化也。如臣不肖,亦嘗以母病懇告者屢矣。輒以其症勢之適添,冀緩時日之暇,而未嘗不許其救護,今則危劇有倍前日,症形亦非適會,固非時月之間,可以更復常度,則今臣懇急,急於前日之懇,而竊有望於終臣身而許之也。豈以我邸下推孝之念,旣許之於前,而又或靳之於今日之急也?夫親年七十者,一子歸養,八十者二子歸養,是固國典也。今臣母之年,已過於二子歸養之時,則臣之乞身歸養,國典之所已許矣。昔宋臣包拯·鄒浩,或不仕十年,或上表不進,著在史冊,傳爲美事,我祖宗朝名臣碩輔之乞而獲許者,尤累累焉。魚變甲·兪好仁,最其著者,其後援以爲例,有願必遂者,又多其人,今臣之懇,亦豈無所據而爲哉?噫,君親大倫也,其服事之日之或短或長,固非臣子所敢計較者,而李密之言,特出於懇切之至意,故君子取之,若臣則死且不遠,孰短而孰長,亦不暇計,其視李密之情事,亦已戚矣。然臣所望者,惟望曲加諒察,快賜兪許,俾臣至死之日,永遂終養之願,則不惟臣感激之忱,隕結以報,史臣記之,八方傳之,咸曰某也爲親乞養,而邸下許之,是邸下孝思之推也云爾,則豈不益有光於睿德也哉?此是臣不報之報,而竊爲邸下復之。伏乞睿慈,特垂哀憐,解臣見帶職名,仍令選部,勿復檢擬,俾得以安意便養,千萬幸甚。臣無任云云。答曰,覽書具悉。卿之情理,固當然矣。乞養之請,許施。
庚寅三月初六日子時,王世子詣大報壇。行祭入對時,行都承旨朴晦壽,行左承旨金蘭淳,右承旨鄭知容,左副承旨徐英淳,假注書李福信,記事官李肯愚·徐念淳,原任直提學金鏴,原任直閣徐俊輔,檢校直閣徐萬淳,檢校待敎金正喜·金興根·金鼎集,以次陪立。時至,禮貌官跪請外備。王世子具冕服,乘輿至朝宗門,降輿由冽泉門,詣版位,行晨祼禮訖。禮儀使跪請行初獻禮,王世子詣壇上,行初獻禮如儀,降復位,詣壇上。行亞獻禮如儀,降復位,詣壇上。行終獻禮如儀,降復位,詣壇上。行受胙禮如儀,詣望燎位,望燎訖。禮儀使跪白禮畢。王世子由冽泉門,至朝宗門,乘輿詣齋室。禮貌官詭請外備。王世子具遠游冠·絳紗袍,乘輿至明禮門。令書令敎曰,當該守僕,令攸司從重科治。出令旨仍詣至仁政門外,降輿,至協陽門外,乘輿,由貳極門還內。禮貌官請出徽旨,軍兵解嚴。承史以次退出。
庚寅三月初六日戌時,王世子座觀物軒。右承旨入對時,右承旨鄭知容,假注書李福信,記事官李肯愚·徐念淳,以次進伏訖。令曰,史官分左右。令曰,承旨進前。令曰,欲決上言與原情,有入對之令矣。令曰,坐直承旨,誰也?知容曰,同副承旨李同淳矣。令曰,閣臣入直,誰也?知容曰,趙斗淳矣。令曰,以閣臣守廳,同副承旨入對。同淳追入進伏。令曰,承旨何年加資乎?同淳曰,丁亥九月初九日矣。令曰,以禮貌官爲之乎?同淳曰,然矣。令曰,上言·原情中,孝烈,令春曹抄擇以達,褒贈·請額之竝屬于恩者,從其可否稟處。出令旨令曰,上言·原情中,山訟·殺獄等凡係民冤者,竝從速稟處回達事,該曹及該道臣處,申飭分付。出令旨令曰,壇享祝文中上旬日子之用初字,非大統曆法,令禮曹收議于大臣·儒臣及館閣堂上,當刪與否,指定以入。出令旨令曰,史官就座。仍令退,承史以次退出。
上在昌德宮。常參·經筵,以代理停。
夜自一二更,月暈。
藥房提調洪起燮,副提調朴晦壽達曰,伏未審日間,大殿聖體,若何,中宮殿氣候,若何?壇享禮成,侵曉還內,勞動之餘,睿體,何如?臣等不任區區伏慮,敢來問安。答曰,大殿聖體安寧,中宮殿氣候萬安,余亦一樣矣。
徐英淳啓曰,來十一日,朝參日次矣,敢稟。傳曰,停。
鄭知容達曰,明日再明日,健陵忌辰祭齋戒·正日相値,常參頉稟之意,敢達。令曰,知道。
鄭鴻慶達曰,合辭許久闕達,事甚未安。除在外外,呈告人員,竝卽牌招,何如?令曰,依。
備忘記,三陟營將李慶鼎下直,長弓一張,長箭一部,片箭一部,筒兒一箇賜給。
鄭知容達曰,來十一日,輪對日次矣,敢稟。令曰,當次人受點,後日次來待。
傳于鄭知容曰,檢校待敎金正喜馳詣健陵,奉審摘奸,仍詣顯隆園·華寧殿,一體奉審以來。
李同淳達曰,卽者檢閱徐念淳,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
又達曰,卽者檢閱金大根,謂有館規,陳書徑出,原書纔已退却矣。所當直捧禁推徽旨,而此與無端徑出有異,推考警責,仍卽牌招入直,何如?令曰,依。
李同淳達曰,左右史不可不備,檢閱吳取善,卽爲牌招入直,何如?令曰,依。
鄭鴻慶達曰,行大司憲南履翼,執義沈鈁,持平金樂壽在外,掌令洪龜燮·朴宗璜,持平吳致淳牌不進,監察茶時之意,敢達。令曰,知道。
以掌令洪龜燮·朴宗璜,持平吳致淳,司諫朴宗吉,正言宋成龍牌不進罷職令旨,令于鄭鴻慶曰,只推。
金蘭淳,以宣惠廳言達曰,本廳郞廳李晦淵·李魯榮,今已瓜滿,而本廳多有擧行事,難付生手,竝姑仍任,何如?令曰,依。
鄭知容,以禮曹言達曰,卽接忠州幼學金應鎭所志,則以爲,族弟道鎭,嫡妾俱無子,以其同姓十二寸弟重基第二子完雨,欲爲繼後,兩家相議完定,未及禮斜,道鎭夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金應鎭所訴旣如此,依定式,金重基第二子完雨,立爲金道鎭之後,何如?令曰,依。
檢閱徐念淳書曰,伏以臣,菲才賤品,濫叨史銜,榮塗峻選,愧名器之玷汚,職親地密,幸耿光之昵近,惟思恪勤在公,何敢唐突言私?第臣母年衰病痼,寧日恒少,而最是痰火積聚之證,每當換節之時,其發如期,年來屢經危域,宿祟尙今纏綿,臣於坊直,亦嘗有一再請急,庶幾睿慈之所俯燭,而自叨見職,曠省已一月有餘矣。每一念至,寢夢屢驚,際接家信,素患諸証,又添於木旺之節,外氣闖乘,感滯交作,飮啖殆至全却,轉側不能自由,急伻踵到,促臣歸視。臣聞此報,衷情煎灼,而門鑰已下,呼籲路阻,繞壁彷徨,剪燭達曙,玆敢忙徹短章,徑出禁扄。伏乞离明,俯垂矜察,亟遞臣職,以便救護,仍治臣罪,以肅朝綱,千萬幸甚。臣無任云云。覽書具悉。爾其勿辭救護。
上在昌德宮。常參·經筵,以代理停。
夜一更,月暈。
進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼前入事,榻前下敎。
徐英淳啓曰,藥房提調持粟米飮來待矣。傳曰,封入。
鄭鴻慶達曰,行大司憲南履翼,執義沈鈁,持平金樂壽在外,掌令洪龜燮·朴宗璜,持平吳致淳呈辭,監察茶時之意,敢達。令曰,知道。
徐英淳達曰,明日傳香,禮房承旨當爲齋宿,而右承旨鄭知容,今日不爲仕進,所當牌招,拘於廳規,不得請牌,何以爲之?敢稟。令曰,牌招。
以檢閱吳取善牌不進罷職令旨,令于徐英淳曰,只推。
徐英淳達曰,左右史不可不備,檢閱吳取善,旣有只推之令,卽爲牌招入直,何如?令曰,依。
令于徐英淳曰,慰諭御史留待。
令于徐英淳曰,慰諭御史入對。
徐英淳,以吏曹言達曰,因平安監司金魯敬狀達,殷山縣監洪在喆,以覲親事,受由上京,于今四朔,尙未還官,當此分糶課農之時,許久曠官,誠爲可悶,令該曹催促下送事,達下矣。自臣曹催促,則以爲,母病沈重,不得下去云,今姑改差,何如?令曰,依。
又以吏曹言達曰,司憲府監察崔遇天,除拜後過限未肅拜,而係是六鎭人,何以爲之?敢稟。令曰,姑俟上來。
又以禮曹言啓曰,今三月初十日,福溫公主駙馬再揀擇時,揀擇人出入門路及揀擇處所,以何處爲之乎?敢稟。傳曰,以初揀擇例爲之。
又以侍講院言達曰,說書李肯愚入直矣,纔已下直出去,下番闕直,事甚未安。兼司書李穆淵受由在外,兼說書金大根翰林除本仕,司書成遂默,卽爲牌招,以爲入直之地,何如?令曰,依。
義禁府申目,黔毛浦前萬戶高應斗原情云云。問目內辭緣,泛稱遲晩,刑推得情,何如?判付達,除刑推議處爲良如敎。又申目,昆陽郡守南曦重原情云云。徽旨內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付,達依準。又申目,宣傳官李殷會原情云云。徽旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付,達依準。又申目,宣傳官張寅植原情云云。徽旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付,達依準。又申目,蔚山前府使宋宗洙原情云云。問目內辭緣,泛稱遲晩,刑推得情,何如?判付達,除刑推議處爲良如敎。
同副承旨李同淳書曰,伏以,臣嶺外賤品,樗散冗材,初無一長之可取,徒荷兩朝之恩遇,歷揚淸顯,節次推遷,遽然廁名於下大夫之列矣。恩重邱山,報蔑涓埃,居常凜惕,若隕淵谷,不自意睿眷益隆,在鄕之日,特下銀臺之召旨,入城之後,復蒙遞職之旋授,庸陋疎逖之蹤,何以得此?榮感之極,實不知措躬之所也。義分是懼,駕屨不俟,秪肅恩命,持被有日,秪當夙夜殫竭,粗效攢仰之忱而已。豈有他戀,敢事瀆擾於崇聽哉?第伏念,臣以早孤之身,抱至切之懇,不得已冒昧仰陳焉。臣之偏母,今年七十矣。虛脆之質,自來羸弱,桑楡旣迫,疾病沈痼,數年以來,殆至難醫之境,而臣本無世業,且拙謀生,藥餌調補之資,姑無論,朝夕菽水之供,亦所難繼。人子烏鳥之情,當復如何哉?事君日長,古有是語,爲親乞養,國有恩例,臣若怵畏囁嚅,自阻於孝理之下,崦嵫之日,冉冉不待,則難瞑之恨,亦無以自容,玆敢瀝血陳章,仰首鳴號。伏乞睿明,俯垂矜諒,特令選部,畀臣一小邑,以其俸祿之資,俾遂便養之願,不勝幸甚,臣無任云云。覽書具悉。書辭下該曹稟處。
庚寅三月初八日申時,王世子座觀物軒。慰諭御史入對時,左副承旨徐英淳,假注書李福信,編修官金洛龍,記事官金大根,慰諭御史金英淳,以次進伏訖。令曰,史官分左右,慰諭御史進前。令曰,諸邑水災,何如?英淳曰,昨秋下去時,所見極其驚慘,而到今景色,稍勝於前。然民勢則當此春窮,安得不頷顑,而朝家恩念周洽,至有泛舟之役,蠲蕩之典,一路生靈,莫不攢祝感頌。方伯守宰,亦皆誠心撫恤,見方次第開賑,庶可免捐瘠之患矣。令曰,設賑時所給,何如?英淳曰,公賑則例皆設粥後給穀物,而臣於今行到鏡城,適値設賑日。故見之則饋粥一鉢後,壯男各給五升,壯女各給四升,老弱各給三升,他邑雖未見之,亦一例如此矣。令曰,運穀爲幾許乎?英淳曰,嶺南穀爲二萬一千石,嶺東穀爲四千石,合二萬五千石,而嶺東穀,則已到咸興,分送列邑,嶺南穀中六千石,以代錢劃送,其餘一萬五千石,未及輸來矣。令曰,何時可到泊咸興云乎?英淳曰,聞已自咸營,定差員送船隻,使之輸來,可於今晦來初到泊云矣。令曰,得聞船載善爲輸運之消息乎?英淳曰,臣到監營問之,則程塗絶遠,姑未及詳知,而以是憧憧云矣。令曰,水災何邑爲最乎?英淳曰,南關則北靑·湍川爲最,北關則吉州·明川·鏡城·慶源·慶興爲最矣。令曰,水災始緣何致此,而或有全山頹圮處云,然否?英淳曰,全山頹圮,初無是事,卽傳言之訛誤。只緣雨水鎭日暴霔,驚浪奔流之所蕩激,石轉沙汰,遂至家舍之漂頹,田疇之沈沒。且非但我境之如是,今番開市時詳聞,則彼地寧古·烏喇等處,亦大有水災,衆流入江,沿江下流汎濫,我境亦不無其害矣。令曰,六邑守令,俱安在乎?英淳曰,俱無事矣。令曰,做治亦善爲乎?英淳曰,莫不隨事殫竭,以對揚爲心矣。令曰,弼善,誰也?洛龍起伏奏曰,金洛龍矣。令曰,何年登科乎?洛龍曰,辛酉式科矣。令曰,誰之子孫乎?洛龍曰,古副提學臣金絿八代傍孫矣。令曰,慰諭御史先退,英淳退出。令曰,史官就座,仍令退,承·史以次退出。
上在昌德宮。常參·經筵,以代理停。
自辰時至人定,灑雨下雨,測雨器水深八分。
自人定至開東,灑雨下雨,測雨器水深九分。
朴晦壽啓曰,藥房副提調持粟米飮來待矣。傳曰,封入。
徐英淳達曰,明日常參,取稟。令曰,停。
鄭鴻慶達曰,行大司憲南履翼,執義沈鈁,持平金樂壽在外,掌令洪龜燮·朴宗璜,持平吳致淳呈辭,監察茶時之意,敢達。令曰,知道。
以右承旨鄭知容牌不進罷職令旨,令于李同淳曰,只推。
以司書成遂默牌不進罷職令旨,令于李同淳曰,只推。
以檢閱吳取善牌不進罷職令旨,令于李同淳曰,只推。
金蘭淳達曰,左右史不可不備,檢閱吳取善,旣有只推之令,卽爲牌招入直。令曰,依。
傳于李同淳曰,奉審閣臣入侍。
以公忠監司朴齊聞狀達,海美縣監金遜根,親病沈重,連呈辭狀,不得已罷黜事,令于李同淳曰,令該曹口傳差出,催促下送。
吏曹口傳政事,以崔笠爲海美縣監。
以檢閱吳取善牌不進罷職令旨,令于李同淳曰,只推。
以禮曹申目,孝烈上言原情竝置之事,令于李同淳曰,孝烈卓異者,抄出一二,亦足爲樹風之道,而且孝謂百行之源,則豈非式年置之耶?更爲覆達,可也。
金蘭淳,以戶曹言達曰,臣萬永,與正郞臣宋啓洙,進詣慶熙宮,差備內達下手本中,有頉處,眼同看審,則各殿堂行閣·椽木等,間間有頉。故今方次次修改,而始役則擇日擧行之意,敢達。令曰,知道。
徐英淳,以都摠府言達曰,今日入直內三廳·武兼·禁軍及軍兵等,當爲中日習射技,而國忌正日相値,不得設行之意,敢達。令曰,知道。
又以司僕寺一二提調意啓曰,謹依下敎,封不動錢文二萬五千兩,移送內需司之意,敢啓。傳曰,知道。
又以訓鍊都監言達曰,本局哨官李義謙,射會時謂有身病,不卽應射,擧措駭妄,爲先汰去之意,敢達。令曰,知道。
又以禁衛營言達曰,本營千摠申光碩,身病猝重,勢難察任,改差,何如?令曰,依。
鄭鴻慶,以刑曹言達曰,因安東李俊模,爲其兄正翼定配請放事,擊錚原情,厥罪雖云深重,情理亦爲可矜,特爲放送事,書下矣。全羅道光陽縣充軍定配罪人李正翼,卽爲放送後,徒流案頉下事,分付道臣之意,敢達。令曰,知道。
又以刑曹言達曰,今二月二十八日幸行時,衛外擊錚人尙州朴震煥,榮川朴師文,光州宣敬壽,金堤裵觀海,木川金致根,平山裵元福,白川李薰亨,遂安林誼碩,永平羅三基,抱川蔡元默,高陽李仁秀,南陽安命濟,振威鄭致源,水原申孔模,俱以山訟稱冤,江陵文仁協,驛役稱冤,安州白右才,殺獄稱冤,鐵原趙時和,楊州徐光潝,漣川李完億,積城李命錫,寶城林得春,俱以軍役稱冤,海美金鉉貞,以其祠宇被人破碎,乞令復讎事也。謹依書下,竝爲詳査以聞事,分付各該道守臣之意,敢達。令曰,知道。
庚寅三月初九日申時,上御熙政堂。奉審閣臣入侍時,同副承旨李同淳,假注書李公翼,記事官金熙逌·金大根,檢校待敎金正喜,以次進伏訖。命閣臣進前,正喜進前奏曰,臣承命馳詣健陵,陵上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍留監祭,享事平安過行。仍詣顯隆園,園上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。命就座,仍命退,正喜先退,承·史以次退出。
上在昌德宮。常參·經筵,以代理停。
藥房提調洪起燮,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮·世孫宮,口傳問安。答曰,知道。
鄭知容啓曰,明日經筵,取稟。傳曰,停。
鄭知容達曰,明日常參,取稟。令曰,停。
鄭鴻慶達曰,合辭許久闕達,事甚未安。除在外外,呈告人員,竝卽牌招,何如?令曰,依。
徐英淳達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
備忘記,水原留守洪羲俊下直,長弓一張,長箭一部,慶尙左兵使沈日永,京畿水使李完植下直,各長弓一張,長箭一部,片箭一部,筒兒一箇賜給。
禮曹,來四月初十日,行宗廟夏享大祭,王世子代行祭敎是時,王世子散齋四日於別堂,致齋三日,二日於正堂,一日於齋室,依禮文擧行,何如?判付達,摛文院爲之。
禮曹,來四月初十日,行宗廟夏享大祭,王世子代行祭敎是時,誓戒前期七日,來四月初三日三更四點,重熙堂行禮肄儀,前期四日,同月初六日早朝,中使·承旨·宮官及諸享官議政府良中行禮事,知委,何如?判付達,受誓戒處所,以春塘臺爲之。
傳于朴晦壽曰,都承旨·左承旨·右承旨·左副承旨率再揀擇童蒙入侍,水原留守·京畿水使·慶尙左兵使同爲入侍。
朴晦壽達曰,假注書李福信,身病猝重,勢難察任,今姑改差,何如?令曰,依。
鄭鴻慶達曰,行大司憲南履翼,執義沈鈁,持平金樂壽在外,掌令洪龜燮·朴宗璜,持平吳致淳呈辭,監察茶時之意,敢達。令曰,知道。
以掌令洪龜燮·朴宗璜,持平吳致淳,司諫朴宗吉,正言宋成龍牌不進罷職令旨,令于鄭鴻慶曰,只推。
傳于朴晦壽曰,永禧殿參奉金淵根,虛司果口傳單付以入。
兵曹口傳政事,副司果單金淵根。
徐英淳達曰,密符親納例也,而前水原留守朴周壽,謂有身病,使其褊裨替納,事甚未安。推考,何如?令曰,依。
鄭知容,以禮曹言啓曰,今此駙馬再揀擇時,揀擇人詣闕秩,一依漢城府擧案,別單書入,而卽接漢城府移文,則擧案中進士吳肯默子己龍,身病猝發,不得進參云矣,敢啓。傳曰,知道。
徐英淳,以兵曹言達曰,同知中樞府事金禧盛,僉知中樞府事鄭沂祚,五衛將洪建錫·金麗行·李羲蓂,景福宮衛將鄭敬鎭·梁錫臣,慶熙宮衛將劉錫祚,文臣兼宣傳官趙基謙,俱以病難供職,呈狀乞遞,竝改差,何如?令曰,依。
令水原留守洪羲俊書。王世子若曰,若周之置東郊,若漢之置西京,視諸都體貌尤別,在唐而爲列鎭,在宋而爲留相,顧摠理老成是任,敷予十行絲綸,煩卿一出旅纛,眷玆華府拱護之地,卽我先朝經始之基,神京叶龜契之徵,奠萬年磐泰之勢,仙邱膺龍珠之瑞,作一代新豐之鄕,宮府朝市之排鋪,城池樓櫓之設施,克壯山河襟帶,錢穀甲兵之儲蓄,儒武農商之勸課,以備陰雨綢繆,某水某邱,莫非睿籌上經紀,一草一木,尙想造化中陶甄,迺自靈兆繼卜之餘,尤切宸孝萬慕之志,喬山之松柏密邇,猗聖德於呼不忘,華殿之簾帷邃嚴。嗟,眞容愀然如見,所以爲四都之最,瞻依斯存,抑亦處三路之衝,關防莫重,顧斯任在所難愼,當是時疇咨若予。惟卿,世篤忠貞,家傳詩禮,早歲颺奎華之選,幾被先大王寵褒,晩節葆樸素之風,不失士君子本色,曾典關北之府,治績已著於當時,暫赴漢南之城,威望尙傳於今日,轉星軺而聘上國之節,旣試專對重任,歷藝苑而掌中權之樞,固知文武爲憲,向日捲草官之特拜,卽當世多福完人,今年耆英社之初登,亦我朝宿德大老。玆授卿以水原府留守兼摠理使,卿其祗服寵命,克恢令圖,操履不外於規繩,予庸嘉乃,政事必輔以文學,沛乎有餘。嗟,乃叔曾叨是職,旣著勤勞之治,在此日克追前良,想切榮感之意,羊叔子之裘帶西山,素知簡易之規模,寇平仲之鎖鑰北門,益懋軍民之鎭撫,人皆稱忠厚長者,可使漸摩有方,世共推貞確自持,足以憚壓其俗,特出在心之簡。蓋嘗注意也深,可以稟裁則稟裁之,係是彝典,有所制置者制置矣,務從便宜。於戲,往汝欽哉。得君重耳,四時奉芬苾之禮,慰余羹墻之思,一府摠管轄之要,藉卿藩屛之績。故玆令示,想宜知悉。知製敎李竣祜製進。
令喬桐水使李完植書。王世子若曰,委一方專製之任,蓋難其人,兼三道統禦之權,當屬之子,畀爾金湯重地,作余玉塞長城,眷玆戴雲關防,寔爲沿海鉅鎭,島嶼開陸,地勢扼上流之咽喉,溟渤爲池,水路通外洋之呼吸,護漢京而成羽翼之勢,緩急可須,控沁都而作猗角之形,表裏相保,中權號令,節制諸路之要衝,上將威儀,秩視二品之崇顯,魏國美哉之寶,顧奚但設險待暴之方,漢吏循良之治,抑亦藉字小御衆之策,第其恬嬉之成習,久矣凋弊之莫蘇,詠撤桑綢戶之詩,戒務之豫備政急,念求芻與牧之義,民生之困瘁可憂,兵甲樓櫓之雨泐風磨,孰任修擧之責?簽丁糧餉之歲耗月縮,政須矯捄之才,顧近年且繁送迎,況今時宜愼揀選,裝荊門龍驤之舳,必待岑彭之視師,蠲晉陽繭絲之征,實賴尹鐸之爲政,秣陵之凋瘵轉甚,穎川之鎭撫宜先。惟卿,儒業初程,將門寯望,游璧水而登別剡,蔚有聲譽,入銀臺而佩梱符,亦多踐歷,從容樽俎,常敦却縠之詩·書,指掌兵流,早抱李廣之謀略,余之倚卿也重,僉曰惟汝可諧。玆授卿以京畿水軍節度使兼三道統禦使喬桐府使,卿其克恢杖鉞之雄韜,無孤聽鼙之睿思,班定遠之投筆,自有志業之恢奇,羊叔子之輕裘,可見機務之整暇,坐閤治民,陞壇練卒,益勉威惠之竝行,列墩覘敵,登山望烽,宜念昇平之易狃,痛祛忨愒之痼瘼,寧忘運甓之勞,深究振刷之良謀,莫緩欹器之正,稟裁惟循彝典,區劃實從便宜。於戲,處密邇於畿坰,防禦比甕梱尤重,管要害於湖·嶺,節度與統營竝看,金城之方略可圖,無負趙破虜壯志,河朔之精彩頓變,克追李臨淮雄聲。故玆令示,想宜知悉。知製敎閔英世製進。
庚寅三月初十日午時,上御熙政堂。王世子侍坐,都承旨·左承旨·右承旨·左副承旨率再揀擇童蒙入侍,水原留守·京畿水使·慶尙左兵使同爲入侍時,行都承旨朴晦壽,行左承旨金蘭淳,右承旨鄭知容,左副承旨徐英淳,假注書李公翼,記事官金大根·徐念淳,水原留守洪羲俊,京畿水使李完植,慶尙左兵使沈日永,以次進伏訖。上曰,童蒙以次進前。上曰,史官分左右。上曰,留守·閫帥以次進前,奏職姓名。羲俊·完植·日永等進前,奏職姓名。上曰,留守·閫帥先退,羲俊·完植·日永等退出。上曰,承·史權退,承·史退出,少頃,復命入侍,晦壽等以次進伏訖。上曰,史官分左右,命晦壽書傳敎曰,參奉金淵根子曾吉,幼學尹宅鎬子鳳求,進士徐慶輔子鷹淳,三揀擇入之,其餘許婚。又命童蒙領賞,童蒙領賞訖。晦壽曰,春煦漸長,自明日,依例經筵,取稟。何如?上曰,依爲之。上曰,史官就座,仍命退,承·史以次退出。
上在昌德宮。常參·經筵,以代理停。
夜自一更至四更,月暈。
鄭知容啓曰,明日經筵,取稟。傳曰,停。
又達曰,明日常參,取稟。令曰,停。
鄭鴻慶達曰,合辭許久闕達,事甚未安。除在外外,呈告人員,竝卽牌招,何如?令曰,依。
李福信改差,代以睦仁培爲假注書。
傳于徐英淳曰,福溫公主駙馬三揀擇,進定於今月二十八日。
徐英淳達曰,明日傳香,禮房承旨當爲齋宿,右承旨鄭知容須資出去矣,所當牌招,而拘於廳規,不得請牌,何以爲之?敢稟。令曰,牌招。
鄭鴻慶達曰,行大司憲南履翼,執義沈鈁,持平金樂壽在外,掌令洪龜燮·朴宗璜,持平吳致淳牌不進,監察茶時之意,敢達。令曰,知道。
以掌令洪龜燮·朴宗璜,持平吳致淳,司諫朴宗吉,正言宋成龍牌不進罷職令旨,令于鄭鴻慶曰,只推。
鄭知容,以吏曹言達曰,今此寒食祭祭官,當爲分排,而除老病公故,實無推移排比之路,依近例,刑官·司饔院官員及年六十以上人時帶春坊人員,通融塡差以入,而其中時無職名人員,令該曹口傳付軍職,何如?令曰,依。
兵曹口傳政事,副司果單洪在喆。
李同淳,以戶曹言達曰,謹奉下令,延祐宮正堂簾帳等修改吉日,令日官洪晩中推擇,則今三月十三日巽時爲吉云。以此日時擧行之意,敢達。令曰,知道。
鄭知容,以禮曹言達曰,今三月十四日,行永禧殿寒食節享時,兩官當爲備員,而參奉有闕未差,無以擧行,參奉有闕之代,卽令該曹,以在京無故人口傳差出,以爲備員將事之地,何如?令曰,依。
又以禮曹言達曰,卽接永陵令所報,則今三月十四日,行本陵寒食節享時,兩官當爲備員,而參奉李文翼,身病沈重,萬無進參之望云矣。參奉今姑改差,其代卽令該曹,以在京無故人口傳差出,以爲備員將事之地,何如?令曰,依。
又以禮曹言達曰,今三月十四日,行徽慶園寒食節享時,兩官當爲備員,而參奉有闕未差,無以擧行,參奉有闕之代,卽令該曹,以在京無故人口傳差出,以爲備員將事之地,何如?令曰,依。
又以禮曹言達曰,今三月十四日,行順康園寒食節享時,兩官當爲備員,而守奉官一員有闕未差,無以擧行,一員未差之代,卽令該曹,以在京無故人口傳差出,以爲備員將事之地,何如?令曰,依。
吏曹口傳政事,以洪世圭爲永禧殿參奉,尹致誠爲永陵參奉,李龍在爲徽慶園參奉,羅漢基爲順康園守奉官。
徐英淳,以訓鍊都監言達曰,本局局別將徐致輔,身病甚重,勢難察任,改差,何如?令曰,依。
鄭鴻慶,以義禁府言達曰,卽接長湍府使尹正鎭牒報及成冊,則謀反大逆罪人守溫應坐之類,査出以來矣。妾金女,平安道祥原郡緣坐爲婢,妾子英哲,年未滿免絞,三登縣緣坐爲奴,而方囚該府獄云,依例令刑曹,押送于各其配所,何如?令曰,依。
又以刑曹言達曰,因義禁府達辭,謀叛大逆罪人守溫妾金女,平安道祥原郡緣坐爲婢,妾子英哲,年未滿免絞,三登縣緣坐爲奴,令刑曹押送事,令下矣。罪人等方囚京畿長湍府獄,依例令該道,押送于各其配所官之意,敢達。令曰,知道。
義禁府申目粘連,向前張寅植亦,標信去來,在所迅速,而回還繳納,反後於祗受狀啓者,無論取路徑直之如何,稽緩之罪,不可無警,以此照律,何如?判付,達依準。又申目,粘連,向前高應斗亦,鎭還糶糴,卽其職掌,則囚供雖以年久流逋,徑遞未了爲辭是白乎乃,畢竟未準捧之罪,在所難免,以此照律,何如?判付,達依準。又申目,粘連,向前宋宗洙亦,配囚給由,除非親喪與承重,則莫可擅許,而今因其祖母喪葬埋無人之訴,而徑先許由者,有違格例,以此照律,何如?判付,達依準。又申目,粘連向前南曦重亦,災政則初未防奸,賑事則全不就緖,觀於繡達,難逭重勘,以此照律,何如?判付,達依準。又申目,粘連向前李殷會亦,呼薦懸保,雖在他員,可否完薦,卽係廳首,則不思摘發,任其淆雜,揆以薦法,焉逭當律,以此照律,何如?判付,達依準。
義禁府照目,粘連昆陽前郡守南曦重矣本府議達內,災政則初未防奸,賑事則全不就緖,觀於繡達,難逭重勘,以此照律,罪杖八十收贖,奪告身三等私罪,奉令依準爲旀,功減一等爲良如敎。又照目,粘連宣傳官張寅植矣本府議達內,標信去來,在所迅速,而回還繳納,反後於祗受狀啓者,無論取路徑直之如何,稽緩之罪,不可無警,以此照律,罪笞四十收贖,附過還職私罪,奉令依準爲旀,功減一等爲良如敎。又照目,粘連黔毛浦前萬戶高應斗矣本府議達內,鎭還糶糴,卽其職掌,則囚供雖以年久流逋,徑遞未了爲辭是白乎乃,畢竟未準捧之罪,在所難免,以此照律,罪杖八十收贖,奪告身三等私罪,奉令依準爲旀,功減一等爲良如敎。又照目,粘連前宣傳官李殷會矣本府議達內,呼薦懸保,雖在他員,可否完薦,卽係廳首,則不思摘發,任其淆雜,揆以薦法,焉逭當律,以此照律,罪杖八十收贖,奪告身三等私罪,奉令依準爲旀,功減一等爲良如敎。又照目,粘連蔚山前府使宋宗洙矣本府議達內,配囚給由,除非親喪與承重,則莫可擅許,而因其祖母喪葬埋無人之訴,而徑先許由者,有違格例,以此照律,罪笞五十收贖,解見任別敍私罪,奉令依準爲旀,功減一等爲良如敎。
庚寅三月十一日辰時,王世子代臨春塘臺。西北別付料試射入對時,左副承旨徐英淳,假注書李公翼,記事官成遂默·徐念淳,以次陪立。〈時至〉,王世子具戎服乘座馬,出重華門,至春塘臺,降座馬陞座,小開門節次,宣傳官如例擧行訖。承傳宣傳官,跪稟陞壇號令,號令訖。兵曹判書徐俊輔參現退出,英淳跪稟宰樞執鼓,試射節次,宣傳官如例擧行訖。英淳曰,出宮時前排,不卽待令,以致遲滯,其所擧行,萬萬駭然。常時不能檢飭之行首宣傳官及當該宣傳官,竝所當重勘,而本院請推之外,無他可施之罰,何以爲之乎?令曰,從重推考,可也。出擧條兵曹判書徐俊輔曰,扈輦隊雖是下賤,咫尺陪衛,較緊於肘腋親兵,故募入之際,先看根着,又考三式戶籍,錄名曹案,團束至嚴矣。近年以來,規制蕩然,閑雜無賴,根着不明之類,冒入居多,此專由於全無拘檢之致也。莫重陪衛,疎忽若此,其爲悚懍,當復,如何?臣待罪本兵,思欲矯捄者久矣。其中正副輦陪·玉轎陪·輦陪·轎子陪·陽繖扇差備·輦陪·訓導日傘差備·燈籠軍等,其所擧行,尤爲親密,令禁軍別將,親執考閱,取其中擇其戶籍分明,根着牢實之人,仍舊塡充,若其無賴閑雜之類,一竝刋汰,更得有根着明戶籍者,補其不足,名之曰別案軍,另作一案,仍使禁軍別將與該色郞廳,同爲管束,兵判亦嚴加察飭,如有闕額,自別將所,各別擇充,至於受保成案之規,依元軍例爲之,俾無冒入之淆雜,益嚴莫重之陪衛,而今旣編於軍摠,則當示慰悅之意。本曹中旬時,許令赴試,取鳥銃貫三中者論賞,其餘儀仗軍,比輦陪雖稍間,亦不可不抄定,亦令臣曹該色郞廳,另加擇立,同爲編入於別案,一體許赴於中旬事分付,而此非立新規創行之事,旣是爲所重通變之擧,則宜有常目着念之道,將臣此奏,刊揭曹壁,以爲永久遵行之地,何如?令曰,依爲之。出擧條王世子入便次,試射訖,出次降座,乘座馬由重華門還內,承·史以次退出。
上在昌德宮。常參·經筵,以代理停。
夜自一更至三更,月暈。
鄭鴻慶,以都摠府言啓曰,今日入直內三廳·武兼·禁軍及軍兵等,中日習射技,請出標信。傳曰,知道。
鄭知容啓曰,明日經筵,取稟。傳曰,停。
又達曰,明日常參,取稟。令曰,停。
鄭鴻慶達曰,行大司憲南履翼,執義沈鈁,持平金樂壽在外,掌令洪龜燮·朴宗璜,持平吳致淳差祭,監察茶時之意,敢達。令曰,知道。
鄭知容達曰,事變假注書羅漢基,身病猝重,勢難察任,今姑改差,何如?令曰,依。
羅漢基改差,代以吉鎭國爲事變假注書。
傳于鄭知容曰,明日御眞草本圖寫上綃時,時·原任大臣·閣臣·宗親·儀賓·戚臣·政府西壁二品以上·六曹長官·監董堂郞入瞻,正本陪安日,依此爲之。
鄭知容啓曰,吏曹郞廳來言,守令多窠,政事,取稟。傳曰,政官牌招開政。
又啓曰,吏曹判書洪奭周,參判徐鼎輔,參議李憲瑋牌不進罷職傳旨及推考徽旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,違牌勿爲呼望。
令于鄭知容曰,吏判書答已下,卽爲牌招。
有政。吏批,判書洪奭周牌招不進,參判徐鼎輔進,參議李憲瑋式暇,右承旨鄭知容進。啓曰,判書洪奭周牌招不進,參議李憲瑋式暇,小臣獨政未安,何以爲之?敢稟。傳曰,仍爲之。以韓義運以右尹,李民愚爲直講,金彝鍾爲昌原府使,魚錫命爲仁同府使,趙奎昇爲淮陽府使,李進奎爲金堤郡守,鄭德和爲殷山縣監,司僕僉正李羲斗仍任事,承令,書題單朴世根。
鄭鴻慶,以備邊司言達曰,全羅兵使李存敬,屢狀乞遞矣。聞其身病果難强云,改差,何如?令曰,依。
兵批,判書徐俊輔進,參判柳河源病,參議李渭達入直進,參知朴宗璜病,右副承旨鄭鴻慶進。啓曰,全羅兵使,今當差出,而擬望之人乏少,他道水使竝擬,何如?傳曰,允。以尹致儉爲同知,趙德永爲僉知,李商球·金鳳昊爲五衛將,金箕鎭·朴世興爲景福將,高智常爲慶熙將,李琇爲御營把摠,金箕晩·李竣祜爲文兼,金秉喆爲全羅兵使,金履協爲安興僉使,同知梁錫臣,僉知李羲蓂,大護軍趙貞喆,護軍沈能岳·金炳朝·李奎鉉·金鐮·金禧盛·崔箕煥,副護軍李毅遠·洪晩燮·李得馨·朴大榮·李儒常·吳致勛·鄭沂祚·白恒鎭·李存敬·尹載鐸,副司直趙秉龜·申大元,副司果姜時永,以上竝單付,南虞候李用錫今加折衝加資事,承令。
鄭知容,以禮曹言達曰,壇享祝文中,上旬日子之用初字,非大統曆法,令禮曹收議于大臣·儒臣及館閣堂上,當删與否,指定以入事,令下矣。發遣郞廳,問議于大臣·儒臣及館閣堂上處,則議政府左議政臣李相璜,以爲上旬紀日之用初字,其來亦久,而初字有無,本非甚關於曆理禮義也。故槪未嘗有論及於此者,宋·明文獻紀日處,或有初字,或無初字,甚不一,試以我朝典籍考之,大統曆果無初字,而時憲三書,亦無初字,則固難以初字有無,斷以爲因革之辯矣。又按大明集禮,洪武元年合祀天地祝及告太廟文中,皆無初字,洪武三年親撰山川祝中,却有初字,數歲之間,其不同如此,初字有無,實亦有難於適從者矣。然竊伏惟念大統曆,旣不見行,猶自雲觀,每歲推步,寫進一本,至今如一日,此卽愛禮存羊之深意也。今若顓據是歷,釐刪初字於壇享祝,則寓微意於從周,無甚礙於禮節,詢議之下,欽頌而已。第愚昧之見,不敢自信,更願博詢而處之云。議政府右議政臣鄭晩錫,以爲大小祀典,何莫謹嚴,而皇壇事體,尤有自別,其服色也器械也儀節也,無不遵倣皇朝遺制者,於禮則宜,其義甚微,況其曆法,乃是正朔所頒,而有關於大一統之義乎?大統曆每朔上旬之紀日,元無初字,而今於祝文某日上,加之以初者,旣異箕範之稱祀,又違孔聖之從周,而恐有欠於事亡如存之道矣。我邸下,旣躬將壇享,乃以刪去初字之當否,特令諸臣獻議,淵乎睿衷,深有感於風泉,而仁之至義之盡也。凡玆東土臣民之被三皇遺澤,歷萬歲不忘者,孰不欽頌感泣?一辭稱刪之爲當,而祀典旣係大事,謏見未敢質言,伏惟睿裁云。領中樞府事臣南公轍,病未獻議云。弘文館提學臣金鏴,以爲皇壇禮節,悉遵皇朝遺制,則獨於祝文某日上,加之以初字者,有違大統之曆,且非從周之意,今於詢問之下,擧切欽仰,一辭當刪,而祀典實係重大,謏見未敢質對,伏惟睿裁云。藝文館提學臣徐俊輔,以爲大統曆,卽皇明正朔也。皇壇儀節,一遵遺制,則祝文中,上旬紀日之引用,大統正朔之例,實合從周之大義也。今伏奉詢問之令敎,益不勝欽歎,實無容更達,而事係莫重祀典,不敢質言仰對,伏惟睿裁云。同知春秋館事臣鄭基善,以爲大統曆舊本之壇所敬奉,蓋寓麟經奉正朔之意,則今於壇享祝儀上旬日,例之不用大統曆式,殊欠從周之義,伏奉詢問,仰認睿意,初字刪正之議,一辭讚歎,而事係儀文,不敢以淺見臆對,伏惟睿裁云。同知春秋館事臣李鼎臣,以爲大統曆法,無上旬日子用初字之例,而壇享祝文,乃用初字,因仍未改,已過百年。今此下詢,亶出於恪遵皇朝致謹祀典之睿意,臣固欽仰萬萬,而壇享儀節樂章,皆用皇朝舊典,則初字刪去,亦當用大統舊法,而事係重大,以臣蔑學淺見,不敢指一仰對,伏惟徽裁云。弘文館應敎臣趙基謙,副應敎臣洪遠謨,校理臣李竣祜,副校理臣金弘根,修撰臣閔英世·申冕周,副修撰臣李寅弼·洪重燮等,以爲壇享祝文中,用初字於上旬日子,果有違於大統曆法,當初未及議到,至今尙此因循,而今以當刪與否,致承詢問,愼祀典尊體段之盛意,實不勝欽仰萬萬。臣等謹按大明集禮,洪武初,告太廟及合祀天地之文,皆不用初字,此則皇朝儀文之可徵者也。萬東廟祝式,亦不書初字,此則我東先賢之定論可見者也。此俱足爲援據之端,而釐改事係重大,淺識不敢質對,惟望睿裁云矣。大臣·諸臣之議如此,徽裁,何如?令曰,僉議大同,事係重大,更爲詢問于三山林,可也。
又以侍講院言達曰,弼善金洛龍入直矣,差祭出去,上番闕直,事甚未安。兼弼善趙基謙,文學李正耆差祭,輔德金敎喜,兼輔德安光直,兼文學金弘根,竝卽牌招,以爲推移入直之地,何如?令曰,依。
鄭鴻慶,以備邊司言達曰,春務漸殷,上京守令及未下直守令,竝令該曹催促下送,今日政新除守令,亦令待下批一體催促,使之不多日辭朝,何如?令曰,依。
又以備邊司言達曰,淮陽府使尹景鎭,在任身死矣。曾經承旨,返柩時擔軍,依法典題給之意,分付所經各道,何如?令曰,依。
又以兵曹言達曰,西北別付料軍官及未付料軍官試射入格人,謹依達下,別單施賞,而弓箭·上弦弓·箭竹,以軍器寺所在者,取來頒給之意,敢達。令曰,知道。
吏曹判書洪奭周書曰,伏以,臣紆不稱之服,冒匪據之地,進退惶阨,蹙蹙乎若窮無歸者,今已將再浹旬于玆矣。頃者一書,披瀝腔血,辭雖拙訥,實出衷曲,鞶帶之褫,伏地顒竢,而及承下答,兪音邈然,臣誠惝怳失圖,益不省所以自措也。臣之庸駑,最居人後,而我邸下,不知其不肖,恩除特點,前後頻仍,今又擢之於衆望之外,置之於六官之首,必欲拂拭任使,俾效其尺寸之長,恩造所及,隆天重地,摩放隕結,義無所避,儻使臣有可以一毫稱塞,而乃敢內懷占便,外托禮讓,頑然無感激圖報之意,是辜寵眷也,忘臣分也,臣何敢爲是,亦何忍爲是也?臣竊伏聞聖人之訓曰,陳力就列,不能者止,聖人之意,豈欲使後世之爲人臣者,避事偸安,而不念夫致身盡瘁之常職哉?蓋以人臣事君,惟義爲重,事之所宜,卽謂之義,不宜進而進,不宜居而居,皆非義也。是以苟其才之所可能,則奔走殫竭,不敢以夷險爲擇者固義也,苟其才之所不能,則逡巡退避,不敢以承命爲恭者亦義也。今臣之不能於是職,亦已明矣。鑑別賢否,秉銓之首務也,而顧臣則才識淺短,搜揚幽逖,用人之要道也,而顧臣則聞見寡陋,惜名器以淸仕路,抑躁競以杜倖門,尤今日之所當先也,而顧臣之庸闇疲劣,末由擬議於是,至於循資守格,無失敍次,不過有司之常事,而亦非臣生疎之所可能也。於玆數者,無一可能,而貪榮忘廉,黽俛儳冒,畢竟僨敗,貽累朝廷,其於義何如也?況臣蒲柳之質,本自虛脆,近年以來,洊經喪慼,心血枯涸,風痰乘虛,有時發作,省識先迷,視聽失官,言語錯序,白晝對人,或不辨貌,尋常事爲,頃刻旋忘,驟而見之者,雖或謂形貌軀殼之不異平人,而不知其精神思慮之已非陽界上樣子久矣。以若眊憒,强而置之於政席之上,秤衡之精,履屐之當,姑未暇於議到,而朝所注擬,夕已將不記其誰某矣。淸朝才彦,不患無人,又安用如許癃病無用之物,而必使之强其所不可强,厚招四方之譏笑哉?至如辭小受大,前後橫決之嫌,尙屬臣一己之私,有不敢費辭贅陳,而身居天官之長,撇棄四維之重,其爲辱朝廷而壞世道,又何如也?左右反復,自量已熟,必辭之義,參倚前衡,跨朔虛縻,憂慄交中,洊違召牌,彌增臯戾。玆不得不畢暴情實,重瀆睿聽,伏乞离明,念公器之至重,察臣言之匪飾,亟降處分,鐫改臣新除職名,仍勘臣屢逋之罪,俾得以退守本分,獲免於負乘之大戾,千萬不勝大願,臣無任云云。答曰,覽書具悉。卿其勿辭行公
上在昌德宮。常參·經筵,以代理停。
未時申時,日暈。
鄭知容啓曰,明日經筵,取稟。傳曰,停。
又達曰,明日常參,取稟。令曰,停。
鄭鴻慶達曰,行大司憲南履翼,執義沈鈁,持平金樂壽在外,掌令洪龜燮·朴宗璜,持平吳致淳差祭,監察茶時之意,敢達。令曰,知道。
令于鄭知容曰,禮房承旨馳詣宗廟·永禧殿·景慕宮,奉審摘奸,仍詣受香諸處,一體奉審摘奸以來。
以黃海監司李翊會狀達,薦新生石首魚,限內不得封進,惶恐待罪事,令于鄭知容曰,卿其勿待罪事,回諭。
以輔德金敎喜,兼文學金弘根牌不進罷職令旨,令于鄭知容曰,只推。
鄭知容,以吏曹言達曰,今此寒食祭祭官中,綏吉園獻官李進奎,懿昭廟大祝鄭德和,今日政移拜外任矣。在前如此之時,仍以前職將事之例,今亦依此擧行,何如?令曰,依。
又以禮曹言達曰,卽接羅州通德郞林兌遠所志,則以爲,同姓五寸叔成夏,嫡妾俱無子,以其同姓八守弟起夏第二子敬遠,欲爲繼後,兩家相議完定,未及禮斜,生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長林兌遠所訴旣如此,依定式,林起夏第二子敬遠,立爲林成夏之後,何如?令曰,依。
又以禮曹言達曰,卽接公州幼學權尙裕所志,則以爲,同姓四寸兄尙焌,嫡妾俱無子,以其同姓四寸兄尙褧第二子㢞,欲爲繼後,矣身與諸族,相議完定,而兩邊父母,俱爲作故,與受無人,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長權尙裕所訴旣如此,依定式,權尙褧第二子㢞,立爲權尙焌之後,何如?令曰,依。
敦寧都正洪羲弼書曰,伏以,臣於鄕廬蟄伏之中,伏奉除旨,以臣爲敦寧府都正者,臣聞命踧踖,不敢偃處田里,卽日促裝,來伏城闉,義當一肅恩命,以伸叨謝之忱,而臣於見職,本無敦寧,揆以格例,不可冒據,玆敢短章仰籲。伏乞睿慈,俯垂鑑諒,亟令鐫遞,以存公格,以安私分焉,臣無任云云。覽書具悉,所請依施。
庚寅三月十三日辰時,上御熙政堂。王世子侍坐,御眞草本圖寫上綃入瞻入侍時,行都承旨朴晦壽,行左承旨金蘭淳,右承旨鄭知容,左副承旨徐英淳,右副承旨鄭鴻慶,同副承旨李同淳,假注書李公翼·睦仁培,記事官金大根·徐念淳,左議政李相璜,右議政鄭晩錫,原任提學金履喬·朴宗薰,原任直提學金鏴·趙寅永,直提學徐憙淳,原任直閣徐俊輔·鄭基善,檢校直閣徐萬淳,原任待敎李憲瑋,檢校待敎金正喜·金興根·金英淳·金鼎集·趙斗淳,判敦寧金在昌,行上護軍李錫奎,行戶曹判書趙萬永,禮曹判書洪起燮,刑曹判書徐能輔,判尹金履載,知中樞府事李止淵,吏曹參判徐鼎輔,兵曹參判柳河源,左尹白東薳,右尹韓義運,行護軍沈能岳·趙晉和·金熙華·李奎鉉·李若愚·李元默,行護軍申絅,同義禁柳相亮,行護軍李惟秀,訓鍊都正具信喜,行護軍許溟·金魯甲·李忠運·李鍾英·趙恩錫·李謙會·安光質,戶曹正郞宋啓洙,以次進伏訖。上曰,史官分左右。相璜等進前奏曰,春氣漸暢,聖體,若何?上曰,一樣矣。相璜等曰,寢睡·水刺之節,何如?上曰,一樣矣。相璜等曰,中宮殿氣候,何如?上曰,一樣矣。上曰,大臣就座,祖淳曰,入侍諸臣三人式入瞻乎?上曰,唯。御眞二本,先此已奉揭於北壁,一本具遠游冠·絳紗袍,一本具翼善冠·衮龍袍。祖淳曰,自今日監董閣臣,輪回入直乎?上曰,唯。祖淳曰,處所以本閣爲之乎?上曰,唯。諸臣以次入瞻訖。祖淳曰,承·史監董閣臣之外,入瞻諸臣先退乎?上曰,唯。諸臣退出,少頃,上曰,都承旨·左承旨外,諸承旨先退,注書一員先退。知容·英淳·鴻慶·同淳·仁培等退出,少頃,命監董閣臣退,鏴等退出。又命退,晦壽等以次退出。
上在昌德宮。常參·經筵,以代理停。
徐英淳啓曰,明日經筵,取稟。傳曰,停。
又達曰,明日常參,取稟。令曰,停。
鄭鴻慶達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
備忘記,海美營將崔笠下直,長弓一張,長箭一部,片箭一部,筒兒一箇賜給。
令于李同淳曰,傳香承旨馳詣宗廟·景慕宮,奉審摘奸以來。
以江華留守申緯狀達,長寧殿祭享時,身病猝劇,獻官不得已以預差陞實擧行,惶恐待罪事,令于李同淳曰,實病旣如此,卿其勿待罪事,回諭。
徐英淳,以弘文館言達曰,副應敎洪遠謨差祭,校理金大坤,副校理黃浩民在外,上番闕直,事甚未安。應敎趙基謙,校理李竣枯,副校理金弘根,竝卽牌招,以爲推移入直之地,何如?令曰,依。
又以侍講院言達曰,再明日動輿時,宮官當爲全數進參,而兼司書李穆淵,說書李肯愚受由在外,無以備員,令政院,稟令變通差出,以爲備員進參之地,何如?令曰,竝許遞,旣承下敎,前望單子入之。
春坊前望單子入之,兼司書金鼎集,說書閔泰鏞代點。
又以侍講院言達曰,再明日動輿時,宮官當爲全數進參,而兼司書金鼎集,兼說書金大根,俱有實故,無以備員,令政院,稟令變通差出,以爲備員進參之地,何如?令曰,竝許遞,旣承下敎,前望單子入之。
春坊前望單子入之,兼說書金大根代點,兼司書兪星煥添書代點。
李同淳達曰,行大司憲南履翼,執義沈鈁,持平金樂壽在外,掌令洪龜燮·朴宗璜,持平吳致淳牌不進,監察茶時之意,敢達。令曰,知道。
以司諫朴宗吉,獻納鄭藎,正言宋成龍,掌令洪龜燮·朴宗璜,持平吳致淳牌不進罷職令旨,令于李同淳曰,只推。
徐英淳,以吏曹言達曰,因備邊司草記,春務漸殷,上京守令及未下直守令,竝令該曹催促下送,今日政新除守令,亦令待下批一體催促,使之不多日辭朝事,依下矣。自臣曹催促,則上京守令伊川府使李羲肇,已爲下去,甑山縣令鄭友容,西原縣監李常在,延豐縣監朴有壽,俱爲明日下去云。未下直守令海美縣監崔笠,明日辭朝云,昌原府使金彝鍾,十八日辭朝云,金堤郡守李進奎,殷山縣監鄭德和,俱爲十九日辭朝云。上京守令定平府使任泰瑛,覲親事,受由於平安道江界府,新昌縣監李宗孝,覲親事,受由於黃海道海州地,竝斯速還官之意,今方發關知委於兩道道臣處,而安東府使趙容和,親病沈重,不得下去云,其親病旣如是,則有難强令還任,改差,何如?令曰,依。
又以禮曹言達曰,卽接鐵原幼學朴宗豐所志,則以爲,同姓五寸姪河壽,嫡妾俱無子,以其同姓三十四寸弟載壽第二子齊濂,欲爲繼後,兩家相議完定,未及禮斜,生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,曾有筵奏定式,而門長朴宗豐所訴旣如此,依定式,朴載壽第二子齊濂,立爲朴河壽之後,何如?令曰,依。
又以兵曹言達曰,今三月十七日,一內禁軍番次,而該番將白恒鎭,病難供職,呈狀乞遞,改差,其代依承傳口傳差出,何如?令曰,依。
兵曹口傳政事,以韓應浩爲內禁將。
又以兵曹言達曰,前僉使白恒鎭,以罷散除拜內禁衛將,依例,蒙敍矣。旣以未肅拜改差,則敍用之令,似當還收,何以爲之乎?敢稟。令曰,仍爲敍用。
上在昌德宮。常參·經筵,以代理停。
藥房提調洪起燮,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮·世孫宮,口傳問安。答曰,知悉。
鄭知容啓曰,玉堂備員間,經筵頉稟之意,敢啓。傳曰,知道。
又達曰,明日動輿相値,常參頉稟之意,敢達。令曰,知道。
徐英淳達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
鄭鴻慶達曰,行大司憲南履翼,執義沈鈁,持平金樂壽在外,掌令洪龜燮·朴宗璜,持平吳致淳呈辭,監察茶時之意,敢達。令曰,知道。
又達曰,正言許茂,下諭後過限不上來,依定式,遞差令旨及禁推徽旨捧入之意,敢達。令曰,知道。
鄭知容啓曰,吏曹郞廳來言,臺諫有闕,政事,取稟。傳曰,前望單子,入于小朝。
正言前望單子入之,趙永傑代點。
以前正言許茂禁推徽旨,令于李同淳曰,分揀。
以應敎趙基謙,校理李竣祜,副校理金弘根牌不進罷職令旨,令于李同淳曰,只推。
鄭知容達曰,陪從承旨當爲齋宿,而行都承旨朴晦壽藥院進,行左承旨金蘭淳申退,左副承旨徐英淳須資出去矣。行都承旨朴晦壽,行左承旨金蘭淳,所當牌招,而拘於廳規,不得請牌,何以爲之,而左副承旨徐英淳,卽爲牌招,何如?令曰,依。牌招。
傳于鄭知容曰,監董閣臣入侍。
令于徐英淳曰,明日出宮內門路,以貳極門爲之。
李同淳達曰,新除授兼司書兪星煥,方在罷散中,何以爲之?敢稟。令曰,敍用。
令于鄭知容曰,三日製明日通方外爲之,試紙用大好紙矣,該房知悉。
鄭知容,以奎章閣言達曰,景慕宮望廟樓,今望奉審,無頉之意,敢達。令曰,知道。
又以侍講院言達曰,新除授兼司書兪星煥,時無職名,令該曹口傳付軍職,何如?令曰,依。
兵曹口傳政事,副司果單兪星煥。
徐英淳,以兵曹言達曰,明日慶熙宮,王世子衣襨·香燭親傳時,本曹堂上陪衛二員,當爲備員,而參知朴宗學有身病,無以進參,令政院稟令變通,仍令該曹,以在京無故人口傳差出,待下批牌招,以爲備員之地,何如?令曰,依。
徐英淳達曰,因兵曹草記,明日慶熙宮,王世子衣襨·香燭親傳時,本曹堂上陪衛二員,當爲備員,而參知朴宗學有身病,無以進參,令政院稟令變通,仍令該曹,以在京無故人口傳差出,待下批牌招事,依下矣。合有變通之道,何以爲之?敢稟。令曰,許遞,旣承下敎,前望單子入之。
兵曹參知前望單子入之,朴齊明代點。
徐英淳,以兵曹言達曰,明日慶熙宮,王世子衣襨·香燭親傳時,本曹堂上陪衛二員,當爲備員,而新除授參知朴齊明在外,無以進參,令政院稟令變通,仍令該曹,以在京無故人口傳差出,待下批牌招,以爲備員之地,何如?令曰,依。
徐英淳達曰,因兵曹草記,明日慶熙宮,王世子衣襨·香燭親傳時,本曹堂上陪衛二員,當爲備員,而新除授參知朴齊明在外,無以進參,令政院稟令變通,仍令該曹,以在京無故人口傳差出,待下批牌招事,依下矣。合有變通之道,何以爲之?敢稟。令曰,許遞,旣承下敎,前望單子入之。
兵曹參知前望單子入之,洪彦謨代點。
徐英淳,以都摠府言達曰,今日入直內三廳·武兼·禁軍及軍兵等,當爲中日習射技,而衣襨·香燭親傳齋戒相値,不得設行之意,敢達。令曰,知道。
庚寅三月十五日申時,上御熙政堂。王世子侍立,監董閣臣入侍時,右承旨鄭知容,假注書李公翼,記事官金大根·徐念淳,原任直提學金鏴,直提學徐憙淳,檢校待敎金興根·金鼎集,以次進立楹外。御眞小本,先此已爲奉安於東夾房中,諸臣以次仰瞻後,上曰,諸臣退待于待賢門,少頃,入對于重熙堂。御眞大本,先此已爲奉安於堂廳中,王世子侍立,諸臣以次仰瞻,令退,諸臣以次退出。
上在昌德宮。常參·經筵,以代理停。
王世子詣慶熙宮後,世孫宮遣宮官口傳問安。答曰,知道。內閣·政院·藥房·春坊口傳問安。答曰,知道。大殿·中宮殿,王世子遣宮官口傳問安。答曰,知道。衣襨·香燭親傳後,內閣·政院·藥房·春坊口傳問安。答曰,知道。仍詣景福宮入幕次後,內閣·政院·藥房·春坊口傳問安。答曰,知道。文昭殿舊基展拜,還入幕次後,內閣·政院·藥房·春坊口傳問安。答曰,知道。還宮後,內閣·政院·藥房·玉堂·春坊口傳問安。答曰,知道。
鄭知容達曰,明日常參,取稟。令曰,停。
鄭鴻慶達曰,行大司憲南履翼,執義沈鈁,持平金樂壽在外,掌令洪龜燮·朴宗璜,持平吳致淳呈辭,監察茶時之意,敢達。令曰,知道。
徐英淳達曰,今此試官望中,時無職名人,令該曹口傳付軍職,何如?令曰,依。
兵曹口傳政事,副護軍單趙容和。
鄭知容,以弘文館言達曰,上番闕直,事甚未安。應敎趙基謙,校理李竣祜,副校理金弘根,旣有只推之令,與副應敎洪遠謨,一體牌招,以爲推移入直之地,何如?令曰,依。
以副應敎洪遠謨,校理李竣祜牌不進罷職令旨,令于鄭知容曰,只推。
以全羅監司朴永元狀達,靈巖等邑,人物渰死事,令于金蘭淳曰,聞甚矜惻,元恤典外,別加顧助,如有生前身還布,竝蠲蕩事,令廟堂措辭分付。
以全羅監司朴永元狀達,任實等邑,民家失火事,令于金蘭淳曰,聞甚矜惻,元恤典外,別加顧助,結構奠接之方,令廟堂措辭分付。
令于金蘭淳曰,科次入對。
徐英淳,以義禁府言達曰,三日製明日通方外爲之時,本府都事十員內,九員赴擧,只有都事一員,本府入直,而動輿時,各差備都事及當直入直都事,興化門禁亂都事,無以推移,假都事八員,令該曹口傳差出,以爲分排擧行之地,何如?令曰,依。
徐英淳,以義禁府言達曰,公忠監司朴齊聞申本內,公忠前兵虞候李邦鉉,淸風府使李埴,前府使趙吉源罪狀,令攸司稟處事,達下矣。李邦鉉,今方待令,拿囚李埴,時在任所,趙吉源,前以他罪,定配於黃海道白川郡,依例發遣府羅將,竝拿來,何如?令曰,依,竝待待令拿囚。
庚寅三月十六日辰時,王世子詣慶熙宮。咸興·永興兩本宮衣襨·香燭親傳動輿入對時,行都承旨朴晦壽,行左承旨金蘭淳,右承旨鄭知容,左副承旨徐英淳,假注書李公翼,記事官閔泰鏞·徐念淳,原任提學金履喬·朴宗薰,原任直提學金鏴,直提學徐憙淳,原任直閣徐俊輔·鄭基善,檢校直閣徐萬淳,檢校待敎金正喜·金興根·金鼎集,以次陪立。時至,王世子具翼善冠·衮龍袍,乘輿出重華門,藥房提調洪起燮進前奏曰,侵早勞動,睿體,若何?令曰,一樣矣。仍出貳極門,至協陽門外,相禮贊請降輿,王世子降輿,至仁政門外,相禮贊請乘輿,王世子乘輿,至敦化門外,相禮跪請降輿,王世子降輿乘輦,進發至把子橋前路,令英淳書令旨曰,還宮時,文昭殿舊基展拜矣,該房知悉。又令書令旨曰,三日製處所,以資善堂舊基爲之。至景福宮前路,王世子降輦步過,相禮贊請乘輦,王世子乘輦進發,由興化門入崇賢門,座景賢堂親傳位,親審衣襨·香燭及祭品訖。閣屬官以次封裹,履喬等對擧以進,對擧以授京畿都事李光載,光載跪受,以授執事官,執事官仍奉彩轝,祭品亦奉架子上訖。相禮贊請詣祗送位,王世子詣祗送位,彩轝至,祗送如儀,還入幕次後,承·史以次權退。少頃,王世子乘輿,由崇賢門·興化門東夾門出,至景福宮光化門,至勤政殿舊基,降輿入幕次,仍詣文昭殿舊基,行四拜禮,至資善堂舊基,陞座訖。令試官行禮,試官及應製儒生,行禮如儀訖。考官左參贊金履喬,右參贊朴宗薰,工曹判書金鏴,大司成趙秉鉉,前府使趙容和,行副護軍金正喜,左勸讀金鼎集,以次進伏。令履喬·宗薰,書睿題賦慶會樓限未時,懸題訖。王世子仍還詣勤政殿舊基,入幕次,承·史以次退出詣閤,少頉,以司謁口傳下令曰,外備卽爲入之,試所承旨仍留收券以來。相禮贊請外備,王世子出幕次,乘輿出光化門外,王世子降輿乘輦,至敦化門,降輦乘輿,入敦化門至仁政門,降輿至協陽門,乘輿入貳極門·重華門還內,諸臣以次退出。
庚寅三月十六日酉時,王世子座壽康齋。科次入對時,行左承旨金蘭淳,假注書睦仁培,記事官閔泰鏞·徐念淳,讀券官左參贊金履喬,右參贊朴宗薰,工曹判書金鏴,對讀官大司成趙秉鉉,前府使趙容和,檢校待敎金正喜,左勸讀金鼎集,以次進伏訖。令曰,史官分左右,令曰,科次爲之。履喬曰,等則何以書之乎?令曰,上二張書以正字三下,次一張書以草三下,次二張書以次上,可也。履喬承令書等,仍奏曰,魁券書一字乎?令曰,唯。令曰,對讀官讀奏試券。鼎集進讀一張。令曰,他對讀官讀奏。正喜又進讀一張。令曰,他對讀官讀奏。容和又進讀一張。令曰,他對讀官讀奏。秉鉉又進讀一張。令曰,他對讀官讀奏。鼎集又進讀一張,令于蘭淳曰,坼封。蘭淳坼奏諸封內,令書令旨曰,三日製賦居首三下一進士徐得淳直赴會試,之次三下進士徐有璟給二分,之次草三下幼學趙發永等三人,竝令該曹,考例施賞。出令旨令曰,入格儒生明日待令。令曰,注書睦仁培乎?賤臣起伏奏曰,然矣。令曰,何時登科乎?賤臣起伏奏曰,昨年三日製爲之矣。令曰,處所則慶熙宮殿庭,而與洪永圭同爲之乎?賤臣起伏奏曰,然矣。令曰,題則何題乎?賤臣起伏奏曰,春色滿宸苑,二十韻排律矣。令曰,昨年庭試題何題乎?泰鏞曰,表題擬虞朝群臣賀闢四門,有天下一家氣象,賦題則濟濟多士,文王以寧矣。令曰,今日坐直承旨,誰也?蘭淳曰,臣自賓廳來,故未及知之矣。念淳曰,右承旨·同副承旨矣。令曰,右副承旨許遞,旣承下敎,前望單子入之,趙秉鉉代點。出令旨令曰,大司成有闕之代,旣承下敎,前望單子入之,徐淇修代點。出令旨令曰,注書持令旨出而頒布,賤臣承令出頒。令曰,史官就座,令試官先退,又令退,承·史以次退出。
上在昌德宮。常參·經筵,以代理停。
午時,日暈。
鄭知容啓曰,來二十一日,朝參日次矣,敢稟。傳曰,停。
又啓曰,明日動駕相値,經筵頉稟之意,敢啓。傳曰,知道。
又達曰,明日動駕相値,常參頉稟之意,敢達。令曰,知道。
趙秉鉉達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
鄭知客達曰,來二十一日,輪對日次矣,敢稟。令曰,當次人受點,後日次來待。
鄭知容啓曰,三皇忌辰日,親行望拜禮,前期一日以稟事,曾有定式矣。今十九日,毅宗皇帝忌辰日,親行望拜禮,何以爲之?敢稟。傳曰,王世子奉室行禮。
令于鄭知容曰,入格儒生入對。
令于鄭知容曰,再明日奉室行禮時,齋宿處所,以便堂爲之。
趙秉鉉達曰,明日傳香,禮房承旨當爲齋宿,右承旨鄭知容須資出去,所當牌招,而拘於廳規,不得請牌,何以爲之?敢稟。令曰,牌招。
又達曰,行大司憲南履翼,執義沈鈁,持平金樂壽在外,掌令洪龜燮·朴宗璜,持平吳致淳牌不進,監察茶時之意,敢達。令曰,知道。
以司諫朴宗吉,獻納鄭藎,正言宋成龍,掌令洪龜燮·朴宗璜,持平吳致淳牌不進罷職令旨,令于趙秉鉉曰,只推。
傳于李同淳曰,明日出宮內門路,以協陽門爲之。
令于李同淳曰,明日出宮內門路,以貳極門爲之。
趙秉鉉達曰,明日動駕,兩司侍臣當爲進參,除在外外,未肅拜·呈告人員,竝待開門牌招,何如?令曰,依。
李同淳,以兵曹言啓曰,今此王世子詣奉室行禮時,墻外環衛軍,當爲磨鍊,而謹考謄錄,則昨年三月奉室行禮時,訓局步軍四哨除出,中軍率領排立矣,今亦依此擧行乎?敢稟。傳曰,依此爲之。
又以兵曹言達曰,同知中樞府事尹致儉,僉知中樞府事趙德永,五衛將金鳳昊,景福宮衛將金箕鎭·朴世興,慶熙宮衛將高智常,俱以病難供職,呈狀乞遞,竝改差,何如?令曰,依。
又以義禁府言達曰,明日毓祥宮擧動時,本府都事,皆以大駕各差備進參,而輿側左右考喧都事,無以推移,假都事二員,令該曹口傳差出,以爲分排擧行之地,何如?令曰,依。
義禁府申目,公忠前兵虞候尹喜用原情云云。徽旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付,達依準。又申目,公忠前兵虞候李邦鉉原情云云。徽旨內辭緣,泛稱遲晩,所當請刑是白乎矣,年過七十,勿爲請刑,載在法典,議處,何如?判付,達依準。
庚寅三月十七日辰時,王世子座壽康齋。入格儒生入對時,右承旨鄭知容,假注書李公翼,記事官閔泰鏞·徐念淳,以次進伏訖。令曰,史官分左右。令曰,儒生以次進對,儒生以次進前,奏職姓名。至於尹守慶,令曰,年幾許?守慶曰,四十七矣。令曰,誰之至親乎?守慶曰,今端川府使臣尹聲大之九寸叔矣。令曰,給分以上先退,儒生領賞。領賞如儀訖,令鄭知容書令敎曰,再明日奉室行禮時,齋宿處所,以便堂爲之。令曰,史官就座,仍令退,承·史以次退出。
上在昌德宮。常參·經筵,以代理停。
大駕詣毓祥宮,入齋室後,世子宮板位問安。答曰,知道。世孫宮遣宮官問安。答曰,知道。內閣·政院·藥房·玉堂口傳問安。答曰,知道。中宮殿,世子宮遣宮官問安。答曰,知道。世子宮,世孫宮遣宮官問安。答曰,知道。世子宮,內閣·政院·藥房·春坊口傳問安。答曰,知道。世子宮延祐宮展拜後,內閣·政院·藥房·春坊口傳問安。答曰,知道。世子宮宣禧宮展拜後,世孫宮遣宮官問安。答曰,知道。世子宮,內閣·政院·藥房·春坊口傳問安。答曰,知道。還內後,世子宮板位問安。答曰,知道。內閣·政院·藥房·玉堂口傳問安。答曰,知道。世子宮還內後,內閣·政院·藥房·春坊口傳問安。答曰,知道。
鄭知容啓曰,明日經筵,取稟。傳曰,停。
又達曰,明日奉室行禮相値,常參頉稟之意,敢達。令曰,知道。
趙秉鉉達曰,行大司憲南履翼,執義沈鈁,持平金樂壽在外,掌令洪龜燮·朴宗璜,持平吳致淳牌不進,監察茶時之意,敢達。令曰,知道。
徐英淳啓曰,司僕寺內乘來言,捲簾,取稟。傳曰,捲三面。
傳于徐英淳曰,王世子隨駕之節,衛內磨鍊。
令于李同淳曰,同副承旨馳詣受香所,奉審摘奸以來。
趙秉鉉達曰,陪從承旨當爲齋宿,行都承旨朴晦壽,行左承旨金蘭淳,右承旨鄭知容,左副承旨徐英淳,竝所當牌招,而拘於廳規,不得請牌,何以爲之?敢稟。令曰,牌招。
朴晦壽達曰,明日奉室行禮時,九卿當爲進參,而吏曹判書洪奭周未肅拜,卽爲牌招,以爲淸齋進參之地,何如?令曰,依。
趙秉鉉達曰,明日奉室行禮時,兩司長官當爲進參,而行大司憲南履翼,行大司諫朴綺壽在外,何以爲之?敢稟。令曰,竝許遞,旣承下敎,前望單子入之。
大司憲前望單子入之,金陽淳代點。
大司諫前望單子入之,尹秉烈代點。
趙秉鉉達曰,明日奉室行禮時,兩司長官當爲進參,新除授大司憲金陽淳大司諫尹秉烈,竝卽牌招,以爲淸齋之地,何如?令曰,依。
又達曰,卽者義禁府都事來言,今日動駕時,駕側鳴錚罪人金在灝等三人,移送秋曹云矣,敢達。令曰,知道。原情捧入。
令于徐英淳曰,明日出宮門路,以貳極門爲之。
令于徐英淳曰,明日還宮門路,以集成門爲之。
令于鄭知容曰,明日參班儒武應製·應射,春塘臺爲之矣,該房知悉。
令于鄭知容曰,應製試官弘文提學,應射試官兵判爲之,對讀官金鼎集·成遂默·兪星煥差下。
以司諫朴宗吉,獻納鄭藎,正言宋成龍,掌令洪龜燮·朴宗璜,持平吳致淳牌不進罷職令旨,令于趙秉鉉曰,只推。
庚寅三月十八日卯時,大駕詣毓祥宮·宣禧宮·藏譜閣展拜擧動入侍時,行都承旨朴晦壽,行左承旨金蘭淳,右副承旨趙秉鉉,同副承旨李同淳,假注書睦仁培,記事官徐念淳,檢校直閣徐萬淳,檢校待敎金興根·金英淳,以次侍立。時至,鼓三嚴,通禮跪啓請外辦,上具翼善冠·衮龍袍,乘輿出宣化門。藥房提調洪起燮進前奏曰,侵早勞動,聖體,若何?上曰,一樣矣。出協陽門·肅章門,至仁政門,通禮跪啓請降輿乘輦,上降輿乘輦,進發由進善門·敦化門,王世子祗迎後,仍爲隨駕,上至毓祥宮大門外,通禮跪啓請降輦乘輿,上降輦乘輿,入齋室後,少頃,上與王世子,詣版位行再拜禮,仍詣奉安閣,命書傳敎曰,百官行禮置之事。出榻敎詣版位行四拜禮,蘭淳曰,臚唱之際,有所做錯,事甚駭然。當該通禮院官員,所當重勘,而本院請推之外,無他可施之罰,何以爲之乎?上曰,從重推考,可也。出榻敎奉審還入齋室,命書傳敎曰,王世子問安置之,仍敎曰,延祐宮,遣王世子展拜矣,該房知悉。出榻敎鼓三嚴,通禮跪啓請外辦,上與王世子,乘輿至宣禧宮,入齋室,少頃詣版位,行再拜禮,命書傳敎曰,還宮時,王世子祗迎之節置之。出榻敎鼓三嚴,通禮跪啓請外辦,上乘輿出宮大門,通禮跪啓請降輿乘輦,上降輿乘輦,進至彰義宮大門外,通禮跪啓請降輦乘輿,上降輦乘輿,仍詣藏譜閣,與王世子,行四拜禮訖。入齋室,命書傳敎曰,王世子問安置之,問安勿爲之事。出榻敎展拜後,命書傳敎曰,王世子問安置之,問安勿爲之事。出榻敎仍敎曰,懿昭廟,遣王世子展拜矣,該房知悉。出榻敎通禮跪啓請外辦,上乘輿出宮大門,通禮跪啓請降輿乘輦,上降輿乘輦,由六曹前路·敦化門·進善門,至仁政門,通禮跪啓請降輦乘輿,上降輦乘輿,入肅章門·協陽門·宣化門還內,出標信解嚴,諸臣以次退出。
庚寅三月十八日卯時,大駕與王世子,詣毓祥宮·宣禧宮展拜擧動,王世子詣延祐宮·藏譜閣·懿昭廟展拜動輿入對時,右承旨鄭知容,左副承旨徐英淳,假注書李公翼,記事官兪星煥·金奎燮,原任直提學金鏴,直提學徐憙淳,檢校待敎金正喜·金鼎集,以次陪立。時至,王世子具翼善冠·衮龍袍,乘輿出重華門,藥房提調洪起燮進前奏曰,侵早勞動,睿體,若何?令曰,一樣矣。令曰,下直守令入對,昌原府使金彝鍾進前奏職姓名。令曰,奏七事,彝鍾奏白,令曰,輿前宣諭,可也。宣諭訖,令退,彝鍾退出。仍進發出貳極門,至協陽門外,相禮贊請降輿,王世子降輿,至仁政門外,相禮贊請乘輿,王世子乘輿,至敦化門外祗迎所,入幕次,少頃,大駕至,王世子出祗迎位,祗迎後入幕次,少頃,相禮跪白外備,王世子出幕次,乘輦進發,至毓祥宮入齋室,少頃詣版位,上詣版位,展拜奉審,上仍詣奉安閣,王世子隨詣,展拜奉審,令知容書令旨曰,延祐宮展拜時,百官行禮置之。出令旨王世子仍詣延祐宮,展拜奉審,還詣毓祥宮,入齋室,少頃,上詣宣禧宮,王世子隨詣,展拜奉審,還入齋室,少頃,相禮贊請外備,王世子乘步輦,詣藏譜閣,入齋室後,問安勿爲之事,下令。出令旨展拜奉審後,問安勿爲之事,下令。出令旨仍詣懿昭廟,展拜奉審後,問安勿爲之事,下令。出令旨王世子乘輿,至大門外,相禮贊請降輿,王世子降輿乘輦,由六曹前路,至敦化門外,降輦乘輿,至仁政門外,降輿至協陽門外,乘輿由貳極門·重華門還內,諸臣以次退出。
上在昌德宮。常參·經筵,以代理停。
王世子詣大報壇。入齋室後,內閣·政院·藥房·玉堂·春坊口傳問安。答曰,知道。奉室行禮後,內閣·政院·藥房·玉堂·春坊口傳問安。答曰,知道。仍詣春塘臺,參班儒武試取還內後,內閣·政院·藥房·玉堂·春坊口傳問安。答曰,知道。
鄭知容啓曰,明日經筵,取稟。傳曰,停。
又達曰,明日常參,取稟。令曰,停。
趙秉鉉達曰,大司憲金陽淳未肅拜,執義沈鈁,持平金樂壽在外,掌令洪龜燮·朴宗璜,持平吳致淳呈辭,監察茶時之意,敢達。令曰,知道。
以大司諫尹秉烈牌不進罷職令旨,令于趙秉鉉曰,只推。
令于鄭知容曰,下直守令入對。
趙秉鉉達曰,明日次對,兩司當爲進參,除在外外,未肅拜·呈告人員,竝待開門牌招,何如?令曰,依。
大司成徐淇修書曰,伏以,臣於本月十六日,伏奉除書,以臣爲成均館大司成者。噫,臣顧其人乎哉?名器之褻,未必不自臣身始也。國家之設置學政,崇賁笙鏞之洪化,作成楨榦之美材,蔚然爲四方之表率,古之博士員之論說東序,庶子官之考藝較講,專責乎是任,苟非邃於學博於文者,莫宜居之。臣本鹵姿,最居人下,不足備數於器使之末,而偏蒙我大小朝陶甄拂拭之盛德至仁,廁簪筆之近綴,玷橫經之淸選,滾到下大夫之列,點檢踐歷,已踰涯分,畢竟成就,咸歸大造,每自思惟,感淚先逬,秪有朝朝暮暮頌祝岡陵,生生世世報稱犬馬而已。重以風波之憂畏旣積,蒲柳之氣質先衰,名場簪笏,宿夢已冷,藩間筆硯,舊學都亡,遂成倥倥然笨鈍村秀才耳。未知此任,奚爲而至哉?夫朝廷百執事之任,卽三代所以設官分職,任賢使能者也,而惟其人材之升降,古今不侔於是乎?雖不得不以一代之材,了一代之事,如或非其人而任之,則不衷之譏興,曠官之患滋,視昔建官之意,其舛甚矣。尋常庶僚,猶懼其然,況師儒之長,地分之淸切何如,職任之綦重何如,而乃可以人材之不借異代,淟然苟充也乎?臣之本末長短,莫逃於离明之下,今若不自量度,冒據匪據,强其不强,則臣之露醜,固不足恤,其爲貽羞淸朝,良非細故,此臣所謂名器之褻,未必不自臣身始也。玆敢據實陳籲,仰瀆聰聽。伏乞睿慈,俯垂鑑諒,亟令鐫改臣新授職名,以重官方,以安私分焉,臣無任云云。覽書具悉。爾其勿辭察職。
庚寅三月十九日辰時,王世子詣大報壇。奉室行禮入對時,行都承旨朴晦壽,行左承旨金蘭淳,右承旨鄭知容,左副承旨徐英淳,同副承旨李同淳,假注書李公翼,記事官兪星煥·徐念淳,原任直提學金鏴,直提學徐憙淳,原任直閣徐俊輔·鄭基善,檢校直閣徐萬淳,檢校待敎金鼎集,以次陪立。時至,王世子具翼善冠·衮龍袍,出重華門,藥房提調洪起燮奏曰,侵早勞動,睿體,若何?令曰,一樣矣。令曰,下直守令輿前待令,仁同府使魚錫命,淮陽府使趙奎昇,金堤郡守李進奎,殷山縣監鄭德和,以次進前,奏職姓名。令曰,奏七事,錫命等奏白,知容曰,宣諭於何處乎?令曰,出政院宣諭,可也。錫命等退出,進發出貳極門,至協陽門外,相禮贊請降輿,王世子降輿,至仁政門外,相禮贊請乘輿,王世子乘輿,由明禮門,至齋殿門外,降輿入齋室,以司謁口傳下令曰,外備卽爲入之,可也。相禮跪白外備,王世子具翼善冠·黑圓領,出齋殿,乘輿至朝宗門·冽泉門夾門,至奉室前版位,行四拜禮訖,奉審室內,仍詣壇上奉審。又詣敬奉閣奉審訖,還由冽泉門,至朝宗門外,乘輿至齋殿門外降輿,令曰,戶房承旨與禮曹堂上·戶曹郞廳,依定式馳詣宣武祠,奉審以來。出令旨入齋室,少頃,相禮跪白外備,王世子具翼善冠·衮龍袍,出齋殿乘輿,還由集成門,至春塘臺。
庚寅三月十九日辰時,王世子座春塘臺。參班儒武應製·應射試取入對時,行都承旨朴晦壽,行左承旨金蘭淳,右承旨鄭知容,左副承旨徐英淳,同副承旨李同淳,假注書李公翼,記事官兪星煥·徐念淳,原任直提學金鏴,直提學徐憙淳,原任直閣徐俊輔·鄭基善,檢校待敎金正喜·金鼎集,以次陪立。時至,王世子具翼善冠·衮龍袍,詣春塘臺陞座,令儒武入門。令曰,頒紙,晦壽承令頒紙訖,應製試官弘文提學金鏴,對讀官金鼎集·成遂默·兪星煥,以次進伏,令鏴書睿題賦,見中原故老,問皇朝衣冠,限未時,懸題。知容曰,武士試取時,曾亦有參試官差定之例,今番則何以爲之乎?令曰,以別軍職李恒權,宣傳官鄭壽基差定擧行,可也。王世子入便次,令曰,考試取七人,可也。鏴考試訖,少頃,復爲座堂。鏴奏曰,等則何以書之乎?令曰,三張書三下,四張以下書次上,可也。鏴書等訖,令晦壽拆奏封內,令書令旨曰,參班儒生應製賦居首三下一縣監洪鍾遠直赴殿試,之次三下生員趙存榮等二人,竝直赴會試,之次次上幼學金汶根等四人,竝令該曹,考例施賞。令曰,入格儒生入對,令曰,翰林呼新。念淳承令墨戲,檢閱金大根曰,臣以本館事,有所仰達者矣。茂朱赤裳山城史庫實錄曝曬,待明春擧行事,昨秋旣有成令矣。開庫日字,以四月內擇日擧行,何如?令曰,依爲之。出擧條相禮跪白禮畢,王世子乘輿進發,令書令旨曰,今日行禮之後,竊有曠感於三學士之忠節,且有先朝故事,牙山縣定配罪人吳慶元特爲放送。入重華門還內,諸臣以次退出。
上在昌德宮。常參·經筵,以代理停。
藥房都提調李相璜,提調洪起燮,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮,口傳問安。答曰,知道。世子嬪宮·世孫宮,口傳問安。答曰,知悉。
鄭知容啓曰,明日經筵,取稟。傳曰,停。
又達曰,明日常參,取稟。令曰,停。
趙秉鉉達曰,大司憲金陽淳,掌令洪龜燮·朴宗璜,持平吳致淳牌不進,執義沈鈁,持平金樂壽在外,監察茶時之意,敢達。令曰,知道。
傳于徐英淳曰,大臣·備局堂上引見。
以大司諫尹秉烈,獻納鄭藎,正言宋成龍,掌令洪龜燮·朴宗璜,持平吳致淳牌不進罷職令旨,令于趙秉鉉曰,只推。
以慶尙監司李勉昇狀達,聞慶縣民家失火事,令于鄭知容曰,聞甚矜惻,元恤典外,別加顧助,結構奠接之方,令廟堂措辭關飭。
以京畿監司李羲準狀達,驪州牧民家失火事,令于鄭知容曰,聞甚矜惻,元恤典外,別加顧助,結構奠接之方,令廟堂措辭關飭。
鄭知容,以吏曹言達曰,成均館學錄李維馨,受由過限不上來,而係是三館參下,依例罷職,何如?令曰,依。
又以戶曹言達曰,各道年終錢穀會計,待咸鏡道會案上來,修正以入事,前已達下矣。該道會案,今纔來到,御覽會計,睿覽會計,受出修正之意,敢達。令曰,知道。
又以內醫院都提調·提調意達曰,前御醫李圭男,旣已闋服,依例還屬本院,令該曹口傳付軍職,冠帶常仕,何如?令曰,依。
兵曹口傳政事,副司果單李圭男。
徐英淳,以兵曹言啓曰,來四月初十日,宗廟夏享大祭王世子代行時,陪衛軍兵,當爲磨鍊,而謹考謄錄,則昨年四月大祭代行時,訓局步軍八百名,馬軍二哨,中軍率領爲先後牌,禁軍二番磨鍊矣。今亦依此擧行乎?敢稟。令曰,依此爲之。
又以兵曹言達曰,奉室行禮時,參班武士試取入格人等,謹依達下別單施賞,而筒箇·弓矢·弓箭·長弓,以軍器寺所在者,取來頒給之意,敢達。令曰,知道。
又以備邊司言達曰,以赤裳史庫曝曬事,因史官筵達,有依從之成令,而曝曬之節,動費多日,列邑之奔走供億,勞費甚多,非若一時過去使星之比,本道昨秋,雖云少康,經賑屬耳。且道·帥臣遞易,竝在今年,若又有曝曬之行,則實有民邑重困之慮。似此之時,亦多有退行之例,姑令停止,從後更爲稟旨擧行之意,分付,何如?令曰,依。
又以備邊司言達曰,昨日參班儒武,有臨試之令,而武擧之直赴殿試者,至爲十人之多。風泉餘思,推及忠良之遺裔,睿念攸曁,所被者廣,而第念恩施不可或濫,僥倖在所當抑,嚬笑之微,明主猶愛,況科試之重,尤爲自別乎?今番應射賜第人中,取最優等者,許赴殿試,其餘則以直赴會試施行,何如?令曰,卿等之議如是,當依議。
趙秉鉉,以刑曹言達曰,昨日動駕時,中部居金在灝,以其父箕巖定配請放事,擊錚於衛外,而處所旣在三橋之外,依定式勿施之意,敢達。令曰,知道。
又以義禁府言達曰,牙山縣定配罪人吳慶元,特爲放送事,承令達下矣。公忠道牙山縣定配罪人吳慶元放送事,分付該道道臣之意,敢達。令曰,知道。
義禁府申目,粘連向前尹喜用亦,謂曾査逋,而未盡摘發,謂經磨勘,而猶有餘數,其未準捧之罪,在所難免,以此照律,何如?判付,達依準。又申目,粘連向前李邦鉉亦,餉穀虧欠,果是流來之逋,遞任徑歸,雖在未勘之前是白乎乃,在官亦爲數朔,則旣無査報,終未準捧,論以糴法,有違令式,以此照律,何如?判付達,依準。
庚寅三月二十日辰時,上御熙政堂。王世子侍坐,藥房入診,大臣·備局堂上引見入侍時,都提調李相璜,提調洪起燮,副提調朴晦壽,假注書李公翼,記事官吳取善·徐念淳,檢校待敎金鼎集,左副承旨徐英淳,假注書睦仁培,事變假注書吉鎭國,右議政鄭晩錫,右參贊朴宗薰,行戶曹判書趙萬永,工曹判書金鏴,兵曹判書徐俊輔,開城留守徐憙淳,行護軍柳相亮·李惟秀·申絅,副校理金弘根,司諫朴宗吉,以次進伏。醫官李惟鐸·金殷相·金珪·金漢祚,以次進伏楹外訖。上曰,史官分左右,上曰,大臣進前。相璜等曰,節候雖已深春,時或峭寒,日前動駕,勞動旣多,聖體,若何?上曰,一樣矣。相璜等曰,寢睡·水刺之節,何如?上曰,一樣矣。相璜等曰,中宮殿氣候,何如?上曰,一樣矣。相璜等曰,世子宮連日勞動,諸節,何如?上曰,一樣矣。上曰,醫官入診置之,藥房先退,晦壽·鼎集·公翼等退出。上曰,次對爲之。相璜曰,卽見全羅前監司趙寅永申本,則枚擧黔毛浦萬戶文信曦牒呈,以爲本鎭未捧各穀三千四百七十六石零,皆是鎭屬鎭民輩己巳以後所負,而民戶流絶,指徵無處,若不及今矯捄,則將有民穀俱失之慮。自今限六年分數排捧事,請令廟堂,稟處矣。逋穀排年,雖有前此一二已例,不免爲姑息之歸,而未見有排捧之實,以法則大經本不如是,以弊則繼起在所當念,決不可遽許,而觀今年秋事,亦豈無從便報勘之道乎?以此意分付於新道臣處,何如?上曰,依爲之。出擧條相璜曰,卽見公忠監司朴齊聞申本,則以爲,還餉未捧,令都會官査出窮覈,則上黨山城餉還未捧,爲四千三百九十二石零,皆是吏奴所逋,淸風餉還未捧,爲三千六百七十三石零,而吏奴逋,爲一千四百三十石零矣。上項未捧中,官屬所逋,連加董督,期於從速了殺,而至於民反,則春窮力竭,勢難督捧,姑爲仍置,待秋準捧事,請令廟堂,稟處矣。民反待秋,其勢實然,依狀請施行之意,分付,何如?上曰,依爲之。出擧條相璜曰,卽見江原監司李紀淵狀達,則以爲,道內各衙門應留條中,各穀二萬石,依已例加分,以補詳定不足事,請令廟堂,稟處矣。詳定不足之加分添補,已成近例,依狀請許施,何如?上曰,依爲之。出擧條相璜曰,卽見江原監司李紀淵所報,則以爲,本道詳定,自來不足,故年前已有所狀請變通者,而今番勘薄後添補錢餘在,合爲五千六百三兩零,就其中四千五百兩,作正租三千石,名以庚寅詳定還,盡分取耗,添作元還,而如或有別下加用之時,論報本司,往復該廳後,始爲取用耗條之意,永爲定式,其餘一千一百三兩零,則來頭用下次,姑爲留置各邑。且本道補蔘庫錢,合爲二萬一千餘兩之多,而仍置本營,散貸移錄,故數年收殺,略有所捧,此不可不別般區處,所收錢中三千兩,作穀一千八百石,名以庚寅補蔘還,今春爲始,入錄會案,而以其耗,移補杆城·旌善兩邑給代之需爲辭矣。帖別穀之移劃無節,補蔘錢之挪用無實,本道事誠爲可悶,而今此報請,非但目下措處之無他妨礙,亦將有來後效益,依所報施行之意,分付,何如?上曰,依爲之。出擧條相璜曰,各道邸吏及義州柵商等上言二度,達下本司矣。以邸弊事,前後朝飭,不啻申嚴,而許多爲弊之端,猶夫前日,又有此陳弊籲冤矣。更以年前自本司甘關於各司各道者,另加禁飭,無或復事侵擾,俾得安業,而如是申令之後,弊復如前,則斷當隨聞重繩,以此意爲先分付於京外。雖以渠輩言之,苟有疾苦,來訴本司,亦可以申理,而敢以四件外事,至於犯蹕煩聽,太無嚴畏,大關紀綱,邸弊自邸弊,民習自民習,今若以無知而置之,濫雜猥屑,後弊將安所不至,灣商事亦然,旣有營府,則雖越訴京司,猶爲猥越,況敢生意於無難煩徹乎?各其狀頭漢,付之法司及本道,使之從重科治,何如?上曰,依爲之。出擧條相璜曰,聞關北御史之言,本道賑政,今雖粗有成緖,而穀物終似有不足之慮,如更得空名帖數百張,則募粟補賑,庶有其道云矣。帖加太濫,非不爲悶,賑事方劇,有何所惜,空名帖限二百張,卽令成送於本道,俾爲從便募粟,及時補賑之地,何如?上曰,依爲之。出擧條上曰,大臣就座。英淳曰,諸宰奏事。萬永曰,公忠道牙山倉漕船,本爲十五隻,先朝戊申,以大同之一時難捧,則留泊船之多數,反以爲弊,就其中三隻,因道啓權減矣。伊後四十餘年稅穀所載,恒不備七八隻,則十二隻元額內,尙餘四五隻,故每年留泊船沙格雜費船糧,謂之漕餘錢穀,年前竝添載上納之意,筵稟施行,則所謂權減三隻。船旣減額,糧費又上納,所餘只是舊漕卒,每船四十九石式,合一百四十七石,以不爲駕海之故,徵布於其身,此爲該邑民丁切骨之瘼。前道臣在任時,屢報許頉,可知其冤徵,弊到極處,宜有損益之政。牙山縣權減船漕卒身布,特爲權減,以示朝家之實惠,何如?上曰,依爲之。出擧條上曰,注書睦仁培乎?賤臣起伏奏曰,然矣。上曰,上番是吳取善乎?英淳曰,然矣。上曰,下番,誰也?英淳曰,徐念淳矣。英淳曰,玉堂陳所懷。弘根曰,無所懷矣。宗吉曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿情莫洩。請金甲島爲奴罪人克觀,更令王府,嚴鞫得情,夬正王法。上曰,不允。宗吉曰,逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆賊尙魯,亟施孥戮之典。上曰,不允。宗吉曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當律,請梟示罪人性世,亟施孥戮之典。上曰,不允。宗吉曰,噫嘻,痛矣。人心陷溺,世變層生,至於秋曹兩囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡惡,句句凶逆,耳目難揜,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯書,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。上曰,不允。宗吉曰,噫嘻,人心陷溺,世變層生,至有申綱·黃允中輩而極矣。渠以鄕曲卑微之流,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,而獨不念自犯於上誣聖德,罪犯罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未祛,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鋤根潰癰之論,寔出遠慮,何邸下,不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤,是已伏法之申綱也,申綱,是未就鞫之奎·坤也。設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。上曰,不允。宗吉曰,噫嘻,痛矣。世級日下,變怪層生,至於韓植林事而極矣。噫,泰億是何等凶逆也?密贊鏡賊之跡,至凶且㦧,定策國老之說,絶悖無倫,終始梟獍之殿茅,爛熳虎龍之窩窟,三凶居一,萬惡俱備,于今百餘年之間,爲東土臣民者,無不戟手而裂眦,心寒而膽掉。丙申處分,昭揭日星,聾瞽之人,亦皆聞知,則噫彼植林,今日北面於朝廷者也。豈有不聞不知之理,而乃敢以逆臣官爵姓名?肆然筆之於章奏之間,其官則稱以大官,其言則謂之建白,陽爲迷罔之狀,陰售嘗試之計,旨意所在,情狀莫揜,而渠祖在垣,曾於辛壬之際,力袒凶論,爲其嚆矢,傳染旣久。熟處難忘,乃於邸下一初之政,敢欲螮蝀於太淸,此豈如渠蟣蝨之賤所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑,此若不窮覈而嚴處,則羸豕霜氷,慮無不至。俄下處分,雖極嚴正,而其在明義理嚴隄防之義,不可以屛裔薄勘而止。請屛裔罪人韓植林,嚴鞫得情,夬正典刑。上曰,不允。宗吉曰,噫嘻,痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子。故凡係皇朝事,備盡尊敬,無敢指斥,而彼台錫者,肆然筆諸章奏之逼毅宗皇帝,求過於無過之地,敢言其所不敢言,遣辭狂悖,用意陰慘。此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。上曰,不允。宗吉曰,噫嘻,世道詿誤,人心憯慝,怪鬼之徒,敢售跳踉之習,惎讒之說,莫揜萌孽之漸,至於今番趙璟鎭事而極矣。驟看外面,不過論一重臣,罰擬薄罷,而細究情迹,暗蓄叵測心術,壞亂朝廷者也。此豈幺麽一不逞,倉卒間所可獨辦者哉?渠本射影之蜮毒,濟以媚人之狐性,幽陰之嗾,必有所聽,狡惡之態,不忍正視。向者柳榮五之隱映嘗試,極其痛惋,今焉璟鎭之顯露手勢,豈非一套中現幻出來乎?吁,亦愈往愈巧,至凶至憯者矣。此必有一種樂禍之類,潛伏暗伏,縱其嚆矢,爲茅爲殿,釀出亂本者也。此豈可看作一人一家之事而已哉?思之及此,寧不凜然?鞫覈有令,群情胥快,及伏承大朝酌處之命,不勝愕眙抑鬱之至。此雖出於大聖人好生之德,藏疾之度,而生道殺人,卽辟以止辟之義也。今日刑政,惟在於一番嚴鞫,鋤治根柢,打破窩窟矣。若含忍而待其自露,則指使者倖逭,和應者寔繁,又將互換頭面,締結腸肚,種種作淸平世大變怪,則朝著少寧靖之日,亂類無止戢之道,決非細故。豈不爲無窮之憂者哉?請黑山島荐棘罪人趙璟鎭,亟令王府,嚴鞫得情,夬正典刑。上曰,不允。宗吉曰,新除授正言趙永傑,時在公忠道忠州地,司憲府執義沈鈁,時在京畿富平地,持平金樂壽,時在竹山地,請竝斯速乘馹上來事,下諭。答曰,依啓。英淳曰,司諫朴宗吉,傳啓之際,露出笏記,事甚未安。推考,何如?上曰,依爲之。出擧條宗吉曰,臣言議風采,本不合於淸朝諫諍之任,而賓對有命,不敢言私,冒沒登筵。傳啓之際,不善周旋,至有承宣請推之擧,臣滿心慙恧,無所容措。以此情蹤,何可一刻晏然於臺次乎?請命遞斥臣職。答曰,勿辭,亦勿退待。英淳曰,向日次對,兩司俱不進參,以致小朝令飭截嚴,至有諸臺譴罷之典,而今日賓對,憲府則旣有行公,諸臺又無進參之員,事甚未安。竝推考,何如?上曰,依爲之。出擧條上曰,史官就座。仍命退,相璜等先退。又命退,承·史以次退出。
上在昌德宮。常參·經筵,以代理停。
徐英淳,以都摠府言啓曰,今日入直內三廳·武兼·禁軍及軍兵等,中日習射技,請出標信。傳曰,知道。
徐英淳啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
鄭知容啓曰,明日經筵,取稟。傳曰,停。
又達曰,明日常參,取稟。令曰,停。
趙秉鉉達曰,合辭方張之時,諫院無詣臺之員,事甚未安。除在外外,未肅拜·呈告人員,竝卽牌招,何如?令曰,依。
趙秉鉉達曰,掌令朴宗璜,旣入闕中,不爲傳達,直爲出去,事甚未安。推考,何如?令曰,依。
大司諫尹秉烈達曰,臣性本庸愚,姿乏諫爭,何嘗近似於臺閣之任,而諫長除旨,忽下於夢想之外,召牌荐降。臣感恩怵義,張皇出肅,粗伸叨謝,而第於合達中,有私義之不可聯參者,前此屢叨臺地,輒蒙恩諒,今臣處義,與前無異,以此情踪,何可冒據臺次?請令遞斥臣職。答曰,依達。
傳于趙秉鉉曰,回還三使臣留待。
傳于趙秉鉉曰,回還三使臣入侍。
令于趙秉鉉曰,詞訟之任,不可久曠,旣承下敎,刑曹參議有闕之代,令該曹口傳擇差。
以司鑰朴英秀手本,別監南七甲歸家之路,河龍福爲名漢,無數亂打事,令于趙秉鉉曰,向日嚴處之後,又爲如是,亦可見紀綱之掃地,此漢出付秋曹,嚴刑遠配。以別監言之,常時不能善持身,有此之境,可謂寒心,令司鑰各別施罰,可也。
以司諫朴宗吉,獻納鄭藎,正言宋成龍牌不進罷職令旨,令于趙秉鉉曰,只推。
李同淳,以戶曹言達曰,時御所內各司,依定式發遣本曹正郞臣宋啓洙,與兵曹參知臣洪彦謨,佐郞臣睦用錫,東所衛將臣黃顯宅,西所衛將臣張羽成,南所衛將臣李極齡,北所衛將臣李載暹,眼同看審後,有頉處別單書入,而修改則擇日擧行之意,敢達。令曰,知道。
又以禮曹言達曰,卽接西原幼學朴性默所志,則以爲,族兄載光,嫡妾俱無子,以其同姓十寸弟性淳第二子孝進,欲爲繼後,兩家相議完定,未及禮斜,載光夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長朴性默所訴旣如此,依定式,朴性淳第二子孝進,立爲朴載光之後,何如?令曰,依。
趙秉鉉,以刑曹言達曰,因大臣筵奏,猥濫上言之邸吏狀頭,付之法司,從重科治事,命下矣。謹按律文,則大典通編訴冤條,有曰冒濫上言者,依越訴律論,大明律越訴條,有曰若迎車駕,申訴不實者杖一百,當該邸吏狀頭崔光巖,依此律決杖一百,放送之意,敢達。令曰,知道。
義禁府照目,粘連公忠前兵虞候尹喜用矣本府議達內,謂曾査逋而未盡摘發,謂經磨勘而猶有餘數,其未準捧之罪,在所難免,以此照律,罪杖八十收贖,奪告身三等私罪,奉令依準爲旀,功減一等爲良如敎。又照目,粘連公忠前兵虞候李邦鉉矣本府議達內,餉穀虧欠,果是流來之逋,遞任徑歸,雖在未勘之前是白乎乃,在官亦爲數朔,則旣無査報,終未準捧,論以糴法,有違令式,以此照律,罪笞五十收贖,解見任別敍私罪,奉令依準爲旀,功減一等爲良如敎。
刑曹參議姜世綸書曰,伏以,臣跡本遐賤,人則湔劣,逌少及老,百無肖似,而粵自早齡,厚被先大王陶鑄之化,繼蒙大朝殿下拂拭之恩,忝名邇列,殆近五十年所。前後踐歷,已踰微分,循致緋玉,尤非素期而鳧雁去來,蔑效涓滴之報,狗馬光陰,奄迫崦嵫之景,每自循省,秪增惶恧。況今樗櫟之材,摧朽忒甚,蒲柳之質,疾病轉痼,則自知其無當於世矣。遂乃跧伏畎畝,歌詠昇平,優游飮啄,以畢餘生,卽臣之分耳。不自意客臘之末,伏奉秋曹除旨於窮廬杜蟄之中,華誥遠降,蓬蓽生輝,闔門榮感,拊躬靡措。第伏念臣之逖違天陛,亦已有年矣。爐香院漏,無時不夢魂飛越,每誦古人滄江歲晩,靑瑣點班之詩,自不覺涕淚之泫然也。今臣所叨,職是有司,義無可辭,況當慶禮在前,跛躄皆起之時,苟可以策勵衰鈍,筋力從事,則豈不敢蹶趨肅,重入脩門,獲覲耿光,依近离暉,以伸一分傾陽之忱,誠爲大願,而顧臣賤齒,已及懸車,殘喘行將待符,加以積祟痰癖之疾,輒劇於冬春換序之際,跨歲床褥,人事頓絶,以若病狀,扶舁踰嶺,萬無其路,間呈縣道之章,恭俟譴何,而及到喉院,謂以違式而退却,遠途往復,多費時日,詞訟劇司,緣臣不敏而曠,且屢閱月矣。臣罪至此,尤無所逃,玆不得不申暴情實,冒犯瀆撓。伏乞睿慈,俯垂矜諒,特許鐫遞臣職名,仍治逋慢之罪,以安私分,以昭法紀焉,臣無任云云。覽書具悉。所請依施。
庚寅三月二十一日未時,上御熙政堂。王世子侍座,回還三使臣入侍時,右副承旨趙秉鉉,假注書睦仁培,記事官吳取善·金大根,進賀兼謝恩使李光文,副使韓耆裕,書狀官姜時永,以次進伏訖。上曰,史官分左右。上曰,三使臣進前,光文等進前。上曰,無事往還乎?光文等起伏。上曰,今番無賜物乎?光文曰,節使例有賜物,而別使則無賜物矣。上曰,使臣就座。上曰,使臣先退,光文等退出。上曰,史官就座,仍命退,承·史以次退出。
上在昌德宮。常參·經筵,以代理停。
鄭知容啓曰,明日·再明日,英陵忌辰祭齋戒·正日,三明日二十六日,明陵忌辰祭齋戒·正日相値,經筵頉稟之意,敢啓。傳曰,知道。
又達曰,明日·再明日,英陵忌辰祭齋戒·正日,三明日二十六日,明陵忌辰祭齋戒·正日相値,常參頉稟之意,敢達。令曰,知道。
趙秉鉉達曰,合辭方張之時,憲府無詣臺之員,事甚未安。除在外外,未肅拜·呈告人員,竝卽牌招,何如?令曰,依。
金蘭淳達曰,假注書李公翼,身病猝重,勢難察任,今姑改差,何如?令曰,姑令察任。
趙秉鉉達曰,司諫朴宗吉,旣入闕中,不爲傳達,直爲出去,事甚未安。推考,何如?令曰,依。
鄭知容啓曰,吏曹郞廳來言,臺諫有闕,政事,取稟。傳曰,前望單子,入于小朝。
大司諫前望單子入之,金熙周代點。
以全羅監司朴永元狀達,長水縣民家失火事,令于金蘭淳曰,聞甚矜惻,元恤典外,別加顧助,結構奠接之方,令廟堂措辭關飭。
令于趙秉鉉曰,捕廳在囚罪人郭必周,遐土蟣蝨之賤,假托雜術,做出妖言,上下京鄕,煽動人心,渠之所爲,罔非欺人取物之計,其窮凶妖悖之狀,渠已自服,王法所在,殺之無惜,旣承下敎。罪人郭必周,出付軍門,大會軍民,梟首警衆,以解人心之疑怪,且使妖悖之徒,咸知妖言惑衆,必用三尺之意,以爲屛跡悛習之地,可也。
趙秉鉉達曰,大司憲金陽淳,掌令洪龜燮·朴宗璜,持平吳致淳牌不進,執義沈鈁,持平金樂壽在外,監察茶時之意,敢達。令曰,知道。
以掌令洪龜燮·朴宗璜,持平吳致淳牌不進罷職令旨,令于趙秉鉉曰,只推。
令于鄭知容曰,右承旨入對。
李同淳達曰,明日次對,兩司當爲進參,除在外外,未肅拜·呈告人員,竝待開門牌招,何如?令曰,依。
吏曹口傳政事,以金鍏爲刑曹參議。
鄭知容,以奎章閣言達曰,宙合樓·書香閣修改吉日,令日官崔福基推擇,則今月二十五日卯時爲吉云。以此日時擧行之意,敢達。令曰,知道。
徐英淳,以都摠府言達曰,副摠管金魯甲,以禁衛中軍,本營諸將官射會監試事,南別營晝仕出去之意,敢達。令曰,知道。
趙秉鉉,以左右捕盜廳言達曰,謹依本廳申目判下令旨,本廳在囚罪人郭必周,出付御營廳之意,敢達。令曰,知道。
又以御營廳言啓曰,罪人郭必周,大會軍民於沙場,梟首警衆之意,敢啓。傳曰,知道。
又以御營廳言達曰,罪人郭必周,大會軍民於沙場,梟首警衆之意,敢達。令曰,知道。
又以左右捕盜廳言達曰,本廳在囚罪人申義宅,物故之意,敢達。令曰,知道。
又以刑曹言達曰,因司鑰朴英秀手本,毆打掖隷之河龍福,出付臣曹,嚴刑遠配事令下,而卽發刑吏,多岐跟探,則龍福先機逃避,尙未就捕者,究厥所爲,尤極痛惡,分付左右捕廳,使之星火掩捕,待捉得擧行之意,敢達。令曰,知道。
又以刑曹言達曰,毆打掖隷之河龍福,令左右捕廳發捕事,纔已草記矣。罪人河龍福,今始自現,謹依下令,嚴刑一次後,慶尙道金海府,遠地定配所,卽爲押送之意,敢達。令曰,知道。
兵曹判書徐俊輔書曰,伏念臣之冒據重任,今且跨歲有餘矣。京察便同箇滿,尋單亦未按例,晏若固有,睯不知變,此豈臣全無省識?徒懷貪戀,謂可以居睿寵而塞衆望也。誠以恩重付畀,未忍遽辭,義在殫竭,不敢自暇,或望請告之有人,亦待司直之論正,而時月且已久矣。笑罵從他,固無論已,僨敗在卽,有不容者,則又安得不仰首一號,自暴情實也哉?臣才識本自謏薄,情蹤重又畸孤,風霜浩劫,有生如死,江湖晩歲,與世相忘。迺者湖藩納節之時,適會离明代照之初,收臣於投閑之餘,擢臣以踰分之秩,謂臣以先朝簪履之舊,憐臣以先臣弓箕之遺,春官寵除,中權特授,相仍於二年之中,周流迭居,合計爲數十餘月矣。歷試責成,簡拔有屬,奔走率職,報答罔效,軍營積儲,日蹙莫救,靺韋甄敍,朝議難平,而徒依日月之末光,欲酬天地之殊渥,臣之計亦疎矣。及此大戾之幸免,許其重負之得釋,則睿知庶不重玷,賢路無至久妨,此臣之所願欲,不啻執熱之濯而已。略敍前後偏被之私,敢乞終始曲遂之澤,由中之懇,言不知裁,體下之恩,理無獨阻。伏乞离明,特垂憫念,將臣所叨本兵之任,亟行遞免,俾臣得以優游聖世,詠歌睿化,不勝幸甚,臣無任云云。答曰,覽書具悉。中權之任,豈可輕遞乎?勿辭行公。
廣州留守宋冕載書曰,伏以,臣特蒙殊恩,濫膺重寄,居然六朔于玆,而無所措爲。便作養疴之坊,徒費俸廩,虛負保障之責,愧懼交中,若隕淵谷。第念臣父母墳山,在京畿楊州地,而曠省旣久,霜露之感,不能自已。且況臣見銜,已極於榮耀,情理宜伸於省掃,官守有拘,不敢擅行,冒陳文字,仰瀆崇嚴,伏願睿慈,特許恩暇,俾展至情,幸甚,臣無任云云。答曰,覽書具悉。所請依施。
庚寅三月二十二日酉時,王世子座觀物軒。右承旨入對時,右承旨鄭知容,假注書李公翼,記事官成遂默·金大根,以次進伏訖。令曰,史官分左右,令曰,嶺穀北運船致敗事,其知之乎?知容曰,俄於狀本入達時,果有所見知者,而北民事,誠可悶矣。令曰,四隻船所載穀物,當爲幾何耶?知容曰,狀本中不言數爻,想未及詳知而然矣,今此四隻,旣非北來之船,則通計所載,似不過數千石,而若是大舶,則所載穀物,亦恐夥多矣。令曰,北民望哺之際,又失此穀,將何以接濟乎?令曰,兩道句管堂上,竝無闕乎?知容曰,未之詳記,而似聞有闕矣。令書令敎曰,今見嶺伯狀達,不勝驚心,北民賑濟,今有晩時之慮,大臣與兩道句管堂上·有司堂上,先爲商確後,待明朝來待。令曰,下番持此狀達,往示左右相,以令敎中辭意,詳傳以來,可也。仍令大根先退,知容曰,以令敎所下觀之,則有司堂上及兩道句管外,諸宰將無以竝爲隨入矣。令曰,二十五日次對,勿拘齋日,進定於明日。出令旨仍令退,承·史以次退出。
上在昌德宮。常參·經筵,以代理停。
趙秉鉉達曰,大司憲金陽淳,掌令洪龜燮·朴宗璜,持平吳致淳牌不進,執義沈鈁,持平金樂壽在外,監察茶時之意,敢達。令曰,知道。
徐英淳,以備邊司言達曰,嶺南·關北句管及有司堂上有闕之代,竝爲差下事,口傳下令矣。工曹參判鄭基善,行護軍趙寅永,備局堂上差下,兩宰臣俱按嶺藩,且曾經北繡,鄭基善嶺南句管,趙寅永北關句管仍爲差下,牌招參坐,趙寅永仍察有司之任,何如?令曰,依。
令于朴晦壽曰,新差備堂,竝更爲牌招,使之進參,如有違牌,勿爲呼望。
令于徐英淳曰,大臣·備局堂上引見。
朴晦壽啓曰,吏曹判書洪奭周,參判徐鼎輔,參議李憲瑋牌不進,推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?傳曰,參議只推,與判書·參判,一體更爲牌招。
又啓曰,吏曹判書洪奭周,參判徐鼎輔,參議李憲瑋再牌不進,推考徽旨及罷職令旨,今方捧入,而開政令下之後,如是違牌,不卽承膺,事甚未安。判書·參判,所當更請牌招,係是一日三牌,何以爲之?敢稟。傳曰,參議只推,與判書·參判,一體更爲牌招,如有違牌,勿爲呼望。
李同淳達曰,吏曹判書洪奭周,特令申飭之下,謂有私義難安,奉牌闕外,不卽承膺,參判徐鼎輔,參議李憲瑋,亦爲奉牌,事體所在,誠甚未安。竝推考,何如?令曰,向者再書後,今又如是者,此何道理乎?政院嚴飭,卽爲入來開政。
有政。吏批,判書洪奭周進,參判徐鼎輔進,參議李憲瑋進,同副承旨李同淳進。以李朝鉉爲戶曹參判,韓啓翼爲敦寧都正,李憲承爲司饔僉正,沈興祖爲南部都事,金熙華爲安東府使,羅台晟爲幽谷察訪,奉常參奉單安正淳,故學生李爋贈童敎,孝行卓異贈職事,承令,故水使尹範敍贈兵參例兼,同知尹行儉考。
兵批,判書徐俊輔進,參判柳河源病,參議李渭達入直進,參知洪彦謨病,左副承旨徐英淳進。以朴周壽爲知事,白能益爲同知,林鼎烈爲僉知,李濟弘·李時榮爲五衛將,鄭雲慶·李基大爲景福將,金益受爲慶熙將,尹喜謙爲都摠經歷,同知崔一大,僉知李配浩·林致浩·黃顯宅,大護軍南履翼,護軍朴綺壽·金學淳·尹致儉,副護軍尹秉烈·鄭鴻慶·姜世綸·朴宗學·朴齊明·洪羲弼·趙德永,副司果許茂,副司正李肯愚,已上竝單付,及第尹行熙今加折衝加資事,承令
庚寅三月二十三日辰時,王世子座觀物軒。大臣·備局堂上引接入對時,左副承旨徐英淳,假注書睦仁培,事變假注書吉鎭國,記事官成遂默·徐念淳,左議政李相璜,右議政鄭晩錫,右參贊朴宗薰,行戶曹判書趙萬永,工曹判書金鏴,兵曹判書徐俊輔,禮曹判書洪起燮,行護軍柳相亮·李惟秀·申絅,工曹參判鄭基善,行護軍趙寅永,副校理洪遠謨,以次進伏訖。令曰,史官分左右,令曰,大臣進前。相璜等曰,近日日候,晩雖和暢,朝氣尙峭,大殿聖體,若何?令曰,安寧矣。相璜等曰,寢睡·水刺之節,何如?令曰,安寧矣。相璜等曰,中宮殿氣候,何如?令曰,安寧矣。相璜等曰,睿體,若何?令曰,一樣矣。相璜曰,北運嶺穀之有此致敗,誠萬萬驚心。以嶺民則粒粒辛苦,從剜却心肉而來者,爲濟鄰道之民,割出嗣歲之食,而重之以擔負運輸之勞,受病已多,而竟不能有補實用,遽不免許多臭載,念此事情,實爲疼惜。沈水之穀,未知繼此道達之當如何區處,而拯穀之害,能不至重貽害於出穀之民乎。此又憧憧,以北民則朝夕盻盻,洗鼎而待哺者,惟在於嶺運利泊,而風勢不利,旣不能趁早裝發,竝與晩時裝發者,而有此沈敗之患。四船所載,其數亦云不少,因此幾千石之覆沒,將失幾千口之命脈,寧不哀痛?致敗穀物,觀於嶺伯狀辭,認欲推移充補,更爲裝送,而如是之際,裝發之始不能趁早者,將有因此而益有晩時之慮。假使畢竟利泊,時日進退,大關民命之休戚,災邑還賑,若束手恃此而已,則保能無中間絶巡之慮乎?念之及此,不啻若恫在己。今雖欲更議措處,遠水近火,其勢不及,誠亦罔措矣。嶺船間或已發,而穀物之如何補充,船隻之如何裝送,沿路之如何護送,方欲星火發關於主穀之嶺南,所經之關東,兩道道臣處,爲先馳報其形止,且公而發關,私而貽書,更問於關北道臣,萬有一嶺船到泊,而差不及於始料,果有不虞之預圖,不至臨急而無措乎?亦令趁卽通報,以少寬北顧之睿憂,而今番北賑,凡係出於民而供於上者,一皆蠲除,惻怛周至,德意曠絶,北民之稍能自食者,感激興起,出義捐財,多有以救災恤難,自願於營邑者云矣。此亦有補於將絶之賑巡乎?南關雖云穀竭,想不無如干巡還之留意而置者,雖有前此移運,更爲從便移送,先濟北民,以南排還,且待嶺穀之來泊,亦或不至於全無其道,往復中亦當申及此意矣。懸空之度,猶未知爲如何,終有不能弛心而釋慮者矣。今日特召臣等,下詢以從長捄濟之策,臣等如有一半分謨猷,足以區劃善措,則敢不對揚德意乎?臣實鹵莽,未能仰體宵旰之憂,惶愧無措矣。相璜曰,卽接司譯院所報,則枚擧灣商等所訴,以爲癸酉八弊釐正之後,各自安業支保矣。挽近以來,訓譯籠卜也,府下各屬之漏稅與情債也,都工房之雜糖都賈也,靑布廛無稅帽給代錢還寢也,竝皆如前爲弊。此外又有京各司免稅關稅額見漏,殆踰萬兩,由是而不能當用下之數,債積如山,勢同弩末。今年曆行及本院公用,末由備納,渙散在卽,自今戶曹及京外各營所用含錫·鍮鑞·豆靑三升等屬,皆令不得免稅,而或有應用物種貿來者,則移文本院,自本院傳令商賈都中,使之貿納後,依定式價本上下。且就某樣公貨中,限十萬兩貸下,則可爲目下紓急爲辭矣。灣商處在邊門重地,上應公役,下通貨路,利病之間,所關非細,前後軫恤,非比尋常,則今至破敗難保之境,宜有別般矯捄之政。然京外公貨,到處枵然,有難以丙寅已施之例,更施於今日。第無稅帽給代條二千兩,則乃是癸酉捄弊時,俾爲帽稅有裕前一分充補之資,而間因公貨不敷,未免中道還寢,則其爲稱冤,勢所固然。此則更爲從後徐議,其餘三條,俱有筵稟定式者,訓譯卜物之循情,府屬誅求之縱奸,工房雜糖之榷利。此是營府之臣一擧行,可以釐革之事,而未聞有矯捄之實,尙狃於因襲之謬,年久法弛,猶復前日,苟知民隱之所當恤,廟飭之不可越,則寧有是也?揆以紀綱,實爲寒心,更爲措辭嚴飭於道倅臣處,使之依節目申明擧行,各處免稅,又是八弊外病商利蠧公稅之一大弊竇也。此若不別加禁斷,則將何所徵稅,以充公用四萬之數乎?爲先捧甘發關於京外,俾不得復踵前謬,而如有不可不應用物種,則自各營衙門,論移於該院,自該院又爲公文,知委於灣商,使之受價貿納,而凡係從前免稅名色,一切革祛之意,成節目施行事,分付,何如?令曰,依爲之。出擧條令曰,北船則一船之所載,當爲幾許石耶?相璜曰,船之大小不同,大則或載千石,小則或載五六百石矣。令曰,拯劣米,其將何以爲之乎?晩錫曰,臣曾待罪於關西也。適値嶺南民賑飢之時,以移粟致敗之事,有所經歷,而其時則未嘗以拯劣米給民,且賑濟之道,莫如慰悅民心矣。相璜曰,以北關空名帖事,有所仰稟於日前次對,而此亦時日爲急,開政然後,可以成送矣。令曰,守令有闕乎?相璜曰,安東府使有窠矣。令書令敎曰,守令有闕之代,旣承下敎,政官牌招開政。出令旨令曰,敗船之地,是長鬐縣乎?鏴曰,然矣。令曰,先發船者,爲幾隻乎?鏴曰,十二隻則已出於浦項,而四隻則方出浦項之際,遇風致敗矣。令曰,督運差使員,是玄烜乎?相璜曰,領運差使員,是玄烜矣。令曰,水勢是溸流乎,是順流乎?鏴曰,第度其水勢,則似爲上流矣。令曰,大臣就座,令曰,諸宰奏事。諸宰等曰,無所奏矣。令曰,玉堂有所懷乎?遠謨曰,無所懷矣。英淳曰,今日賓對,兩司無一人進參之員,事甚未安。違牌諸臺,竝推考,何如?令曰,依爲之。出擧條令曰,大臣諸宰先退,令于起燮曰,昨夜本司坐起乎?起燮曰,非以循例坐起也。旣有商確之令,故大臣及有司諸臣來會矣。令曰,本司坐起古例也,而近來無端廢閣,雖無事之時,不可如此,況於有事之時乎?向有令飭,而一二次開坐,旋復如前,是豈非不誠實乎?此後則頻數開坐之意,傳于大臣也。起燮退出。令曰,事變注書更召禮判以入,起燮進前。令曰,嶺穀所載之船,是何處船乎?起燮曰,狀達中已裝載十二隻,是北船之來受嶺穀於浦項倉者也。今番致敗之四隻,是長鬐以下船之往輸於浦項倉者也。令曰,穀則何名色乎?起燮曰,北運穀之分定嶺南也。不計某樣穀,折米定數,知委該道,而自該道,從便收聚近海諸邑之穀,以充其數,畢竟磨勘時,當分某樣穀名矣。令曰,交濟倉在何處乎?起燮曰,嶺南則延日縣之浦項倉,卽爲交濟穀裝運之所而設也。關北則各邑一面濱海,皆有海倉,卽交濟倉也。交濟設施之意,專爲南北水旱相資之備,而近海之穀,便於貿遷,故時價每高於山邑之穀,以故山穀恒多,海穀恒少,專由於京外作錢之惟利是視也。及當南北移運之時,則輒以附近各邑之穀,分定輸轉,雖以今番言之,各邑出浦之勞,遠或過數百里,男負女戴,苦狀可想,而出浦之後,船載輸聚於浦項,爲弊亦不啻大段矣。令曰,自嶺南抵北關之海路,從某至某乎?起燮曰,自浦項倉,歷嶺東之三陟等邑,達于安邊,而安邊以後北關諸邑,則連以海路,次次抵泊矣。大抵天道流行,不幸水旱,所不能免,國家之置倉儲穀,將以備豫也。設施之意,專出爲民,而平時則不念典守,徒擁虛簿,臨急則勞民轉輸,妨民本業,小民之一日失業,其弊至於不保其父母妻子,而竟無以恤焉。此皆京外諸臣,平日不能守法之罪也。令曰,臭載穀拯出者,何以爲之乎?起燮曰,稅大同拯米,則分給於致敗地方之民,以還穀例徵捧。大抵稅大同漕轉,每在於春夏日暖之時,故臭載之穀,朝之所拯,午已臭惡,人不堪食。以此分給,以秋穀還捧,便是白徵,非但白徵而已也,加之以多少雜費,誠爲小民切骨之瘼,自朝家非不矜念此弊,而稅大同則係是常貢,若以臭載,輒施蠲蕩,則恩不可繼。故不得已有拯米分還之法,而至於今番致敗之穀,則與稅大同有異,區處之方,惟在朝家處分矣。令曰,嶺穀之先爲裝發者,其間可以得抵北關乎?起燮曰,船路之遲速,係於風勢之順逆,有難遙度矣。昔在英廟庚午,故忠正公臣李彝章,以北關監賑御史,加請賑資,特命劃送關東穀一萬石,而命下十日內,已畢裝載,其速如此。方今事勢,則嶺東九邑之穀,非但在在垂竭,無以辦此數,船業之民,積困海弊,船隻日耗,顧何以猝集可載之船?且紀綱解弛,出浦裝載,尙矣無論,關牒知委,亦難保其十日內得抵於嶺東矣。古今之不侔如此,而凡事之遲速,亦關紀綱矣。令曰,先朝癸卯嶺穀北運之時,則皆得無事得達乎?起燮曰,癸卯北運之時,惻怛德意,非但浹洽於北民,爲念嶺民轉輸之苦,蠲恤之恩,至下綸音於嶺沿,畢竟幸得利涉,而海路得失,有非人力可及。向於乙亥北穀南運之時,則二萬石之多,臭載於嶺東矣。令曰,其時臭載之後,繼而輸送乎?起燮曰,竟未能更充其數矣。令曰,禮判先退,令英淳書令旨曰,今番北運穀臭載者,若依大同拯劣米例,徵出於致敗各邑,則可謂爲活北民,貽毒南民,在朝家一視之政,是豈可爲之事耶?雖或拯出,從便區處,無或徵民之意,分付嶺南道臣,可也。出令旨令曰,史官就座,仍令退,承·史以次退出。
上在昌德宮。常參·經筵,以代理停。
趙秉鉉達曰,大司憲金陽淳未肅拜,執義沈鈁,持平金樂壽在外,掌令洪龜燮·朴宗璜,持平吳致淳令旨未下,監察茶時之意,敢達。令曰,知道。
以掌令洪龜燮·朴宗璜,持平吳致淳,司諫朴宗吉,獻納鄭藎,正言宋成龍牌不進罷職令旨,令于趙秉鉉曰,只推。
傳于趙秉鉉曰,回還三使臣入侍。
趙秉鉉,以都摠府言達曰,今日入直內三廳·武兼·禁軍及軍兵等,當爲中日習射技,而國忌正日相直,不得設行之意,敢達。令曰,知道。
諭北關方伯·守宰·大小士民等〈書〉。王世子若曰,咨爾北路之人,聽余亶告,眷玆關北一路,卽我朝長發之地,珠丘原廟,卽我家豐·沛之鄕也。自在列朝,眷顧子惠之政,輒先於玆土,蠲布減租,恩澤隆厚,逮我大朝殿下,丕承先王之志,若保如傷,雨露所被,日月所照,罔非我聖人化囿中,而余小子否德,叨承重負,夙夜兢兢,無一事一爲之上答明命,一政一惠之下究元元,而昨秋水患,天降之災,實在於余小子之咎,則哀我北民何辜焉?船粟往哺,豈足爲飽歟?窮春之節,誰將號呼而憐之,顑頷而察之者歟?敝褐糜粥,其能蔽體而糊口歟?內下帑錢,未知其萬一補賑,而進貢方物之特敎蕩減,實出我聖上軫念之盛意,咨爾北民,其知乎否,民惟邦本,故爲國者爲民矣。嗟,我字牧之臣,體余懇苦之意,共保我赤子。嗚呼,天其或不棄我北路生靈,貽我來牟,則饑者可飽,病者可蘇,爾等另圖奠居,以慰余宵旰之憂,今此誕宣之旨,卽余敷心之諭,爾等咸須知悉,故諭。
庚寅三月二十四日午時,上御熙政堂。王世子侍坐,回還三使臣入侍時,右副承旨趙秉鉉,假注書李公翼,記事官吳取善·徐念淳,上使柳相祚,副使洪羲瑾,書狀官趙秉龜,以次進伏訖。上曰,史官分左右,上曰,使臣進前,相祚等進前。上曰,無事往返乎?相祚等起伏。仍命使臣先退,相祚等退出。又命退,承·史以次退出。
上在昌德宮。常參·經筵,以代理停。
藥房提調洪起燮,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮·世孫宮,口傳問安。答曰,知悉。
趙秉鉉達曰,大司憲金陽淳未肅拜,執義沈鈁,持平金樂壽在外,掌令洪龜燮·朴宗璜,持平吳致淳呈辭,監察茶時之意,敢達。令曰,知道。
鄭知容達曰,戶曹參判李朝鉉,除拜後過三日不爲出肅,依定式推考警責,仍卽牌招察任,何如?令曰,依。
又以承文院都提調意達曰,進賀兼謝恩使回便帶來咨文中,有賜物事,謝恩方物移准事,兩行使臣參宴事矣。以來頭使行奉表稱謝之意,撰出先通咨文,正書安寶後,定禁軍騎撥下送于灣府,使之入送鳳城,以爲轉致北京之地,何如?令曰,依。
趙秉鉉,以都摠府言達曰,副摠管安光質,以騎兵點考坐起事,外兵曹晝仕出去之意,敢達。令曰,知道。
上在昌德宮。常參·經筵,以代理停。
鄭知容啓曰,明日經筵,取稟。傳曰,停。
又達曰,明日常參,取稟。令曰,停。
趙秉鉉達曰,大司憲金陽淳未肅拜,執義沈鈁,持平金樂壽在外,掌令洪龜燮·朴宗璜,持平吳致淳呈辭,監察茶時之意,敢達。令曰,知道。
鄭知容達曰,左副承旨徐英淳,今日不爲仕進,卽爲牌招,何如?令曰,依。
以公忠監司朴齊聞狀達,舒川郡守李敬達遭父喪事,令于鄭知容曰,令該遭,口傳各別擇差,催促下送。
吏曹口傳政事,以鄭在絅爲舒川郡守。
以左副承旨徐英淳牌不進罷職令旨,令于鄭知容曰,只推。
令于李同淳曰,留院上書入之。
鄭知容,以禮曹言啓曰,今三月二十八日,福溫公主駙馬三揀擇時,揀擇人出入門路及揀擇處所,以何處爲之乎?敢稟。傳曰,依再揀擇例爲之。
獻納鄭藎書曰,伏以,臣淸朝賤品,田野疎蹤也。自始通籍,至今十有五年,累叨言職,而只緣臣素蔑學識,兼乏諫姿,前後馹召,一未承膺,揣量己分,甘處溝壑矣。且臣年迫六旬,只有一子而見夭,隻身靡依,杜門閉影,任情號痛,積年痰眩之症,隨以添發。方朝暮待盡之際,薇垣除旨,忽下於夢想之外,至伏承乘馹上來之令。臣且榮且感,繼之以震悸,罔知所以措躬也。第伏念臣,幸値邸下代理淸明,仁聲洋溢,凡在血氣之類,莫不伸傴起躄,仰瞻耿光,則況臣累奉召令,豈忍以狗馬病力,偃息於牖下乎?所以扶舁前進,雖溘然於路中,亦所不辭。登途十日,艱到旅舍,而路憊爲祟,宿症益肆,昏眩俱作,疼痛繼發,心神莫可收拾,知覺全然矇昧,臨食而不分鹹酸,對人而不辨誰某,卽頹然冥然之一物耳。每承召牌,輒事違傲,臣情到此,轉益惶隘,病上添病,玆敢冒陳實狀。伏乞睿慈,亟遞臣所帶職名,以便調將焉。仍治臣逋慢之罪,以肅朝綱焉。臣於丐免之章,不宜贅他,而第臣所帶之銜,卽其納言之職也。憂愛微忱,不敢以疎愚自外,泯默徑退,豈是寸心之可安乎?玆敢略陳所蘊。惟邸下,勿以陳腐常談,而試垂察焉。嗚呼,今日之國勢,豈可謂全然無事乎?至於昨昨年三南蟲食之災,去年北關風水之患而極矣。臣每伏讀令旨之哀慟,伏不勝欽仰我邸下愛民之至仁至德,而若言其愛民之方,則莫如節財,而節財之方,莫如用人。用人如何,辨賢否而已,節財如何,崇儉約而已,愛民如何,察好惡而已。此皆曾傳之成法,而義理之所包,至微至廣,如臣謏學,何敢詳言哉?鄒聖之訓曰,人不足與適,政不足與間,惟大人爲能格君心之非。嗚呼,自古人主之所患,惟在非心,而其幾甚微,實難自知。故必資大賢之人,左右糾繩,先正其本原,然後不待爬櫛,而百邪退聽。不然則程子所謂人人而去之後,復用其人,事事而更之後,復有其事者,安得無此箇病痛乎?若邸下之聰明英睿,亦不必求格於他人,而此心一操,萬理俱通矣。伏願邸下,益懋誠敬之學,益篤省察之工,無使非心,一分容着於方寸,則上所言愛民也,節財也,用人也,儉約也,好惡也,自當不期然而然矣。臣言雖淺淺,意實毣毣,惟邸下,念哉念哉。抑臣有沬血痛惋者,學賊凶書之絶憯至悖,此非一朝一夕之故也。三尺雖加,輿憤尙鬱,況其凶孽餘種,偃處鄕廬,尙未施散配之典,尤豈非失刑之大者乎?伏願离明,廓揮睿斷,亟施當律,柳鼎養之爲宜學血黨,卽擧世之所共知,而往來弔哭之說,傳播無疑,至登陳達,則情迹難掩,罪犯罔赦。伏願亟令王府,拿鞫柳鼎養,使凶徒知懼,亂本斯拔焉,臣無任云云。覽書具悉。陳勉極爲切實,余甚嘉乃,當體念,而尾附事,勿煩。爾其勿辭察職。
上在昌德宮。常參·經筵,以代理停。
自午時至人定,灑雨下雨,測雨器水深一寸三分。
自人定至夜五更,灑雨下雨,測雨器水深二分。
趙秉鉉,以都摠府言啓曰,今日入直內三廳·武兼·禁軍及軍兵等,中日習射技,請出標信。傳曰,知道。
鄭知容啓曰,明日經筵,取稟。傳曰,停。
又達曰,明日常參,取稟。令曰,停。
又達曰,來初一日,輪對日次矣,敢稟。令曰,來待。
趙秉鉉達曰,合辭方張之時,諫院無詣臺之員,事甚未安。除在外外,未肅拜·呈告人員,竝卽牌招,何如?令曰,依。
金蘭淳達曰,左副承旨徐英淳,今日不爲仕進,卽爲牌招,何如?令曰,依。
趙秉鉉達曰,掌令洪龜燮,旣入闕中,不爲傳達,直爲出去,事甚未安。推考,何如?令曰,依。
令于趙秉鉉曰,捕廳在囚罪人鄭始濟,嚴刑一次,遠惡地減死定配,蔡升鎭,嚴刑一次,遠地定配,勿揀赦前。
以公忠監司朴齊聞狀達,天安郡民家燒燼事,令于金蘭淳曰,聞甚矜惻,原恤典外,別加顧助,結構奠接之方,令廟堂措辭,分付。
以左副承旨徐英淳牌不進罷職令旨,令于鄭知容曰,只推。
以司諫朴宗吉,獻納鄭藎,正言宋成龍牌不進罷職令旨,令于趙秉鉉曰,只推。
金蘭淳,以戶曹言達曰,西闕改建所入各樣材木,次次輸入宮內,自今二十九日爲始,初治鍊擧行,而宮闕所重,與外處有異,牌將中一人,別省記輪回守直,亦令入直衛將,晨夜照管之意,分付兵曹,何如?令曰,依。
鄭知容,以禮曹言達曰,壇享祝文中,上旬日字之用初字,非大統曆法,令禮曹收議于大臣·儒臣及館閣堂上,當刪與否,指定以入事,奉承令敎。大臣·儒臣及館閣堂上收議草記令曰,僉議大同,事係重大,更爲詢問于三山林可也事,令下矣。發遣郞廳,問議于三山林處,則成均館祭酒臣宋穉圭,以爲以臣庸愚,尙未刋名於選籍,復有淸問之猥及,臣惶隕之極,罔知攸措。第竊伏念,上旬日之不用初字,旣是大統曆之例,則壇享祝之前所不能然,恐是一時偶然之失,而今欲釐正之者,乃出於睿念之審愼,而實關乎尊周之大義,瞻聆攸及,其孰不欽仰感歎?臣實無知,不敢質言仰對,臣誠死罪云。行副護軍臣宋啓榦,以爲臣賤疾沈痼,飾巾待盡,而萬萬夢寐之外,禮郞以壇享祝文中,上旬日字之用初字事,銜命俯詢,驚悚之極,罔省攸措。臣非但蔑識謏聞,實涉越位,犯分莫重,邦禮何敢與論,遠辱王人,惶恐竣罪。伏乞將此事由,卽爲仰聞,千萬幸甚云。侍講院贊善臣吳熙常,以爲邸下,躬將壇享,興感於風泉之恩,祝文紀日之式,欲一遵皇朝統曆之舊,斯擧也尊周之義耳。可謂不疑不悖,而特以愼重之意,博訪在廷,爰及草萊,臣寸衷激仰,豈無對揚之思?顧臣欺謾竊寵,逋命待勘,不以儒臣自居,則又焉敢唐突攙論於諸臣之後,重速無忌之誅哉?臣旣無以仰承睿旨,虛辱王人,尤不勝悸恐之至云矣。山林之議如此,徽裁,何如?令曰,向者僉議大同,今又山林之議如此,上旬日字上,刪初字,可也。
又以禮曹言達曰,卽接平山幼學趙緯鎭所志,則以爲,長子沆,嫡妾俱無子,以季子潤之第二子次承,欲爲繼後,而潤夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,而兩邊與受,明有可據,而不得登聞者,許令該曹論理草記事,曾有筵奏定式,而門長趙緯鎭所訴旣如此,依定式,趙潤第二子次承,立爲趙沆之後,何如?令曰,依。
又以內醫院都提調·提調意達曰,前議藥同參盧在豐,口傳付軍職事,令下矣。依下令,令該曹口傳付軍職,冠帶常仕之意,敢達。令曰,知道。
趙秉鉉,以兵曹言達曰,內醫院草記,前議藥同參盧在豐,令該曹口傳付軍職事,依下矣。盧在豐,以前任順天監牧官,入於繡達,方在奪告身中,何以爲之乎?敢稟。令曰,蕩滌敍用。
又以備邊司言達曰,未下直閫帥·守令,竝令不多日內辭朝,何如?令曰,依。
又以備邊司言達曰,卽見湖南新舊道臣狀辭,則靈光·珍島·旌義·大靜四處昨冬漂到大國人,俱已從水路次第還歸矣。緣由咨文,令槐院依例撰出,定禁軍騎撥下送于灣府,使之入送鳳城將處,以爲轉致北京之地,何如?令曰,依。
又以左右捕盜廳言達曰,謹依本廳申目判下令旨,本廳在囚罪人鄭始濟·蔡升鎭,竝移送秋曹之意,敢達。令曰,知道。
又以刑曹言達曰,令曰,捕廳在囚罪人鄭始濟,嚴刑一次,遠惡地減死定配,蔡升鎭,嚴刑一次,遠地定配,勿揀赦典事,令下矣。鄭始濟·蔡升鎭,各嚴刑一次後,始濟平安道碧潼郡,遠惡地減死定配,升鎭全羅道興陽縣,遠地定配所,竝卽押送之意,敢達。令曰,知道。更思之,蔡升鎭段,遐鄕愚氓,不足深誅,仍爲放送。
又以刑曹言達曰,因本曹達辭,鄭始濟·蔡升鎭定配所押送事,令曰,知道。更思之,蔡升鎭段,遐鄕愚氓,不足深誅,仍爲放送事,令下矣。謹依令旨,蔡升鎭,放送之意,敢達。令曰,知道。
又以左右捕盜廳言達曰,本廳在囚罪人尹學老物故之意,敢達。令曰,知道。
吏曹申目,粘連達下是白有亦,觀此承政院同副承旨李同淳上書,則以爲,臣母,今年七十矣。桑楡旣迫,疾病沈痼,而臣本無世業,且拙謀生,藥餌姑無論,菽水亦難繼,烏鳥之情,當復如何哉?特令選部,畀臣一小邑,俾遂便養之願亦爲白有臥乎所,李同淳之家貧親老,情理切矜之狀,卽通朝之所共知,特許其專城之養,允合於孝理之政是白乎矣,邇列之臣出補外邑,事體不輕,臣曹不敢擅便,徽裁,何如?判付,達依回達施行爲良如敎。
吏曹判書洪奭周書曰,伏以,臣於見職,夫豈有一日冒居之望哉?以其才則必不堪也,以其病則至難强也,以廉防則尤萬萬不可越也。有一於此,尙宜自劃,況其兼是三者,而乃敢晏然抗顔,身赴政事之席,手握注擬之筆,天下寧有是耶?積逋恩召,而罪未蒙勘,再控微懇,而辭未格聰,庚牌又降,呼望路阻,進退窮蹙,逃遁靡所,冒死陳籲,重犯瀆撓之辜,而喉院之臣,格不以聞,又繼以飭責連降,辭旨截嚴,更漏將闌,煩溷是懼,遂不得不拚棄株守,顚倒承膺,而昌披之狀,十手共指,退自省循,慙悸交中。今臣旣出而肅命矣,尙何敢再有覶縷,以干崇聽,而竊伏念邸下,體下以仁,使臣以禮,覆育陶甄,靡物不遂,必不獨置臣於四維之外,則臣又何敢自阻於孔邇之天,而不一仰首鳴號乎?顧臣不稱之實,難進之端,業已悉陳於前後章牘,以邸下日月之明,固宜畢燭而無遺矣。猶且終始靳許,不欲遽捨者,豈以臣雖甚庸駑,無一可堪,而亦別無可引之情勢,不當曲聽其所辭耶?近俗之所謂情勢者,率以人言爲重,而臣於新除之任,姑未及有駁正之論,則人之或認以無情勢者,亦無怪也。若臣之自來情勢,實有不啻較重於人言者,臣自往年遭罹以後,雖幸賴拂拭之洪造,得以復廁於簪紳之列,而冥行之躓,餘悸尙存,履滿之災,前車未遠,低徊於冗散之班,斂避於權要之塗,已有所區區自矢於心者,亦嘗質言于年前辭免之章矣。向來亞銓之除,在於銀臺·奎閣一再行公之後,而猶不敢爲冒進之計。今乃欲憑恃寵靈,貪戀榮利,頓忘宿昔之言,揚揚自居於品秩彌高,責任彌重之地,則是直一忘廉喪恥之鄙夫耳。我邸下亦何取於是,而俾其操激揚甄別之柄,以貽淸朝之羞辱哉?心有所不能安者謂之情,事有所不可行者謂之勢,今臣受任以來,方寸之間,怵焉恧焉,殆無以晷刻自解,而一登銓席,四顧騂忸,檢簿排望,心眼茅塞,茫茫然如失相之瞽,彷徨路岐,雖欲擧足一步而不可得,此其爲不能安之情,不可行之勢,又奚特外至之人言而止也?且況臣貞痼之疾,祟在風痰,一費思慮,輒復增劇,頃日冒出,憂畏熏心,公退之路,眩暈忽作,階戺之間,幾乎顚仆胸膈跳動,有時乎不省四到,卽此病狀,亦無望於聚會精神,秤量政注,以效一日之責矣。臣於童穉之時,尙及聞前輩長老之逡巡於權任者,往往有進而拜命,以伸義分,退而辭官,以全素守,而聖朝體物之恩,亦未嘗不曲遂其願。臣不敢遠引他人,只以其獲覩於家庭者言之。臣之從祖文淸公臣樂命,曾拜是職,無它情勢,而惟以衰疾之不可强,屢度陳懇,特蒙我先大王體諒之慈,一肅之後,卽許遞解,天地生成之澤,至今爲闔門之所銘鏤。今臣無似,何敢自擬於前人,而若其衰疾之不可强?實亦通朝之所共悉也,況其難冒之義,又有如右所陳者,安得不以臣從祖之所已被於先朝者,仰蘄於我邸下乎?情之迫者,聲不得不疾,望之切者,辭不得不複,今玆煩籲,誠非獲已,而支蔓猥越,臣自知罪,惟願睿慈,亟降威罰,先褫臣匪據之銜,仍勘臣當被之律,俾公法私分,得以兩全,則臣雖死之日,猶生之年也,臣無任云云。答曰,覽書具悉。卿之事,實未知其何意也。卿旣無難冒之情勢,又非衰疾高年,則無端三書,豈非乖常也?欲遵家庭故事而然,則此又不可畢竟成就,在所深諒,卿其勿辭行公。
上在昌德宮。常參·經筵,以代理停。
鄭知容啓曰,明日·再明日,光陵忌辰祭齋戒·正日相値,經筵頉稟之意,敢啓。傳曰,知道。
又達曰,明日·再明日,光陵忌辰祭齋戒·正日相値,常參頉稟之意,敢達。令曰,知道。
趙秉鉉達曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?令曰,依。
鄭知容達曰,左副承旨徐英淳,今日不爲仕進,卽爲牌招,何如?令曰,依。
傳于鄭知容曰,禮房承旨率三揀擇童蒙入侍。
朴晦壽啓曰,吏曹判書洪奭周,參判徐鼎輔,參議李憲瑋牌不進,推考徽旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
趙秉鉉達曰,大司憲金陽淳,掌令洪龜燮·朴宗璜,持平吳致淳牌不進,執義沈鈁,持平金樂壽在外,監察茶時之意,敢達。令曰,知道。
以司諫朴宗吉,獻納鄭藎,正言宋成龍,掌令洪龜燮·朴宗璜,持平吳致淳牌不進罷職令旨,令于趙秉鉉曰,只推。
有政。吏批,判書洪奭周牌招不進,參判徐鼎輔進,參議李憲瑋牌招不進,同副承旨李同淳進。啓曰,判書洪奭周,參議李憲瑋,竝牌招不進,小臣獨政未安,何以爲之?敢稟。傳曰,仍爲之。以孫爀爲奉常主簿,張東厚爲內贍主簿,昌寧尉單金炳疇,兼掌令姜時永·趙秉龜書狀官減下,故進士李在誠贈戶參例兼,故通德李天祚贈左承旨,以上戶曹參判李朝鉉兩代。
兵批,判書徐俊輔病,參判柳河源入直進,參議李渭達病,參知洪彦謨病,右副承旨趙秉鉉進。同知單金箕鎭,僉知二單李濟弘·李時榮。
傳于李同淳曰,來四月初四日巽時,御眞當奉安于宙合樓矣,該房知悉。
令于李同淳曰,捧納承旨推考。
以吏曹參議李憲瑋再牌不進罷職傳旨,傳于李同淳曰,只推。
以左副承旨徐英淳牌不進罷職令旨,令于李同淳曰,只推。
兵曹口傳政事,副司果單盧在豐。
金蘭淳,以戶曹言達曰,文昭殿碑閣·蠶壇碑閣·追慕洞碑閣·淨業院·流霞亭·養正齋,依定式發遣本曹郞廳奉審,則姑無頉處之意,敢達。令曰,知道。
又以戶曹言達曰,臣萬永,與正郞臣朴宗大,依定式進詣鄕校洞於義宮奉安閣奉審,則姑無頉處之意,敢達。令曰,知道。
又以戶曹言達曰,臣萬永,與正郞臣朴宗大,工曹判書臣金鏴,佐郞臣李寅亮,依定式進詣於義本宮奉審,則姑無頉處之意,敢達。令曰,知道。
又以戶曹言達曰,大嬪宮,依定式發遣本曹郞廳奉審,則姑無頉處之意,敢達。令曰,知道。
又以戶曹言達曰,訓鍊院慕華館,依定式發遣本曹郞廳摘奸,則姑無頉處之意,敢達。令曰,知道。
鄭知容,以禮曹言啓曰,福溫公主駙馬三揀擇,今已過行,吉禮日期,以何間推擇乎?敢稟。傳曰,四月念後擇入。
又以禮曹言啓曰,福溫公主駙馬三揀擇,今已過行,嘉禮廳爲先排設,然後凡干諸事,可以磨鍊,都廳·郞廳,差出擧行,何如?傳曰,允。
禮曹,福溫公主嘉禮時,納采來四月初十日辰時,納幣同月十二日午時,命服內出同月二十二日辰時,親迎同月二十四日午時推擇,何如?判付,達依所達施行爲良如敎。
趙秉鉉,以訓鍊都監言達曰,本局別將李鼎會,身病甚重,勢難察任,改差,何如?令曰,依。
庚寅三月二十八日辰時,上御熙政堂。王世子侍坐,禮房承旨率三揀擇童蒙入侍時,右承旨鄭知容,假注書李公翼,記事官金大根·徐念淳,以次進伏訖。上曰,童蒙進前。上曰,承·史權退,少頃,復命入侍。上曰,史官分左右,上曰,童蒙頒賞。命書傳敎曰,福溫公主駙馬,定於副司果金淵根子炳疇,令該曹擧行。又命書傳敎曰,駙馬封爵,以昌寧尉爲之。知容起伏奏曰,駙馬封爵,當爲下批矣。政官牌招開政,何如?上曰,依爲之。出擧條命退,承·史以次退出。
上在昌德宮。常參·經筵,以代理停。
自酉時至人定,灑雨下雨,測雨器水深二分。
自人定至夜五更,灑雨下雨,測雨器水深一分。
趙秉鉉達曰,大司憲金陽淳未肅拜,掌令洪龜燮·朴宗璜,持平吳致淳呈辭,執義沈鈁,持平金樂壽在外,監察茶時之意,敢達。令曰,知道。
徐英淳達曰,明日傳香,禮房承旨當爲齋宿,而右承旨鄭知容,不爲仕進,所當牌招,而拘於廳規,不得請牌,何以爲之?敢稟。令曰,牌招。
令于鄭知容曰,發遣吏郞,諸執事淸齋與否,摘奸以來。
傳于鄭知容曰,福溫公主嘉禮時,奠雁處所驪州牧使鄭漪家爲之,同牢宴,公主宮磨鍊。
禮曹,嘉禮都廳二望金弘根·盧時懋,郞廳一望李培林。
李同淳,以戶曹言達曰,臣萬永,與正郞臣朴宗大,依定式進詣彰義宮·藏譜閣奉審,則姑無頉處之意,敢達。令曰,知道。
徐英淳,以兵曹言達曰,同知中樞府事白能益,除授在外,上來無期云。僉知中樞府事林鼎烈,宣傳官李鼎會,五衛將李濟弘·李時榮,景福宮衛將鄭雲慶·李基大,慶熙宮衛將金益受,俱以病難供職,呈狀乞遞,竝改差,何如?令曰,依。
又以備邊司言達曰,卽見京畿監司李羲準申本,則以爲,宣禧墓局內汰落處補築之役,極爲浩大,物力錢,先以三千兩劃下,鐵器械·雜物及空石·木物,自三軍門·戶曹·摠戎廳,分定進排,相地官·奏時官,令該司定送,役軍依例雇軍使用事,請令廟堂,稟令分付矣。役處雖云浩大,容入之多寡,專係於董役之如何,苟能隨處照檢,撙節省約,則所入亦豈至於夥多乎?禁·御兩營錢各一千兩分排劃送,使之取用,陵園所有頉處,從便修改,旣有受敎,自始頉之時,隨汰隨補,不至於不能事事,則豈或有末梢張大之患乎?此莫非前後墓官不能擧職之致,思之及此,實爲悚然。更以此意,申飭於墓官,而且營邑吏校,每當莫重國役,憑藉誅求,作弊多端,此不可不嚴加檢察。一體分付於監董之該地方官,苟或不遵令飭,有所及聞,當該地方官及本墓官,斷當有論責之擧,俾各知悉。鐵器械·空石·木物,依狀請令三軍門·戶曹·摠戎廳,分定進排,相地官·奏時官,亦爲定送之意,分付該監,何如?令曰,依。
上在昌德宮。常參·經筵,以代理停。
夜自一更至四月初一日開東,灑雨下雨,測雨器水深三分。
藥房提調洪起燮,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮·世孫宮,口傳問安。答曰,知悉。
鄭知容啓曰,明日經筵,取稟。傳曰,停。
又達曰,明日常參,取稟。令曰,停。
徐英淳達曰,備邊司郞廳來言,今日賓廳日次,而國忌正日相値,不得來會云矣,敢達。令曰,知道。
趙秉鉉達曰,大司憲金陽淳未肅拜,掌令洪龜燮·朴宗璜,持平吳致淳呈辭,執義沈鈁,持平金樂壽在外,監察茶時之意,敢達。令曰,知道。
令于鄭知容曰,禮房承旨馳詣宗廟·景慕宮,奉審摘奸,仍詣受香所,一體奉審摘奸以來。
令于鄭知容曰,去正月朔,專經武臣殿講,去二月朔,文臣製述,明日爲之,吏文製述,再明日爲之,處所以春塘臺爲之。
令于徐英淳曰,明日出宮門路,以貳極門爲之。
令于徐英淳曰,再明日出宮門路,以宜春門爲之。
鄭知容,以侍講院言達曰,明日座堂時,宮官當爲全數進參,而兼輔德安光直受由在外,無以備員,令政院稟令變通差出,以爲備員進參之地,何如?令曰,依。
鄭知容達曰,因侍講院草記,明日座堂時,宮官當爲全數進參,而兼輔德安光直受由在外,無以備員,令政院稟令變通差出事,依下矣。合有變通之道,何以爲之?敢稟。令曰,許遞。旣承下敎,前望單子入之。
兼輔德前望單子入之,李寅泰代點。
令于鄭知容曰,初四日,御眞奉安,當親陪往後,仍爲展拜,該房知悉。
令于鄭知容曰,留院公事入之。
李同淳,以宣惠廳言達曰,三月令宗廟薦新蕨菜,全羅道當次,而貢人處,使之趁期封進矣。今年春序差晩,今始萌芽,尙不採得,故限內不得封進。莫重薦新,致此過限,臣則惶恐待罪,而在前如此之時,亦有退限之例,待稍長新採,卽爲封進之意,分付該曹,何如?令曰,依。卿其勿待罪。
鄭知容,以弘文館言達曰,校理金大坤,副校理黃浩民在外,副校理金弘根嘉禮都監都廳進,上番闕直,事甚未安。應敎趙基謙,副應敎洪遠謨,校理李竣祜,竝卽牌招,以爲推移入直之地,何如?令曰,依。
又以禮曹言達曰,各陵園墓所今春植木播橡,依定式擧行後,株數·斗數,區別報來,故別單書入,而健陵·顯隆園植木,則本府留守,已爲區別狀達矣,敢達。令曰,知道。
徐英淳,以都摠府言達曰,今日入直內三廳·武兼·禁軍及軍兵等,當爲中日習射技,而國忌正日相値,不得設行之意,敢達。令曰,知道。
又以兵曹言達曰,今三月各廳堂下武臣朔試射,臣曹連因有故,不得爲之之意,敢達。令曰,知道。
又以兵曹言啓曰,禁軍習陣,當爲設行,而本曹連因有故,不得爲之之意,敢啓。傳曰,知道。
趙秉鉉,以左右捕盜廳言達曰,謹依本廳申目判下令旨,本廳在囚罪人李亮漢,決杖五十度,李幸哲,決杖三十度,竝爲放送。未捕罪人林得哲之弟三哲及妻阿只,依前嚴囚,支屬崔在乭·崔寬乭·崔守哲·申景孫·鄭山伊等,竝爲放送,秦弘信及其子明彦,一體放送之意,敢達。令曰,知道。
上在昌德宮。常參·經筵,以代理停。
還內後,內閣·政院·藥房·玉堂·春坊口傳問安。答口,知道。
徐英淳啓曰,來初五日朝參日次矣,敢稟。傳曰,停。
鄭知容啓曰,玉堂備員間,經筵頉稟之意,敢啓。傳曰,知道。
又達曰,明日座堂,再明日·三明日·初五日宗廟夏享大祭散齋,初六日·初七日泰陵忌辰祭齋戒正日,初八日·初九日宗廟夏享大祭致齋相値,常參頉稟之意,敢達。令曰,知道。
趙秉鉉達曰,大司憲金陽淳未肅拜,掌令洪龜燮·朴宗璜,持平吳致淳呈辭,執義沈鈁,持平金樂壽在外,監察茶時之意,敢達。令曰,知道。
備忘記,統制使李恒權下直,長弓一張,長箭一部,片箭一部,筒兒一箇賜給。
傳于鄭知容曰,初四日御眞標題,王世子爲之,處所熙政堂爲之。
傳于鄭知容曰,初四日御眞奉安後,入瞻諸臣同爲行禮。
以京畿監司李羲準狀達,薦新生石首魚節序差早,限內不得封進,惶恐待罪事,令于鄭知容曰,卿其勿待罪事,回諭。
令于徐英淳曰,今日出宮門路,以宜春門爲之。
以應敎趙基謙,副應敎洪遠謨,校理李竣祜牌不進罷職令旨,令于鄭知容曰,只推。
吏曹口傳政事,藝文館檢閱單洪鍾應。
鄭知容,以奎章閣言達曰,景慕宮望廟摟今朔奉審,無頉之意,敢達。令曰,知道。
又以奎章閣言啓曰,初四日御眞標題王世子爲之事,命下矣。吉時令日官推擇,則當日申時爲吉云矣,敢啓。傳曰,知道。
又以嘉禮廳言達曰,卽接宗親府移文,則今此福溫公主嘉禮時,主婚望以單望移文矣。依此別單書入之意,敢達。令曰,知道。
又以嘉禮廳言達曰,今此福溫公主嘉禮時,駙馬家使者,以幼學金老淳報來矣。令該曹依例付軍職,使之冠帶常仕,何如?令曰,依。
又以成均館大司成意達曰,文廟守僕,依宗·社守僕例試才抄擇,別單達下事,曾有定式矣。守僕李好學瓜朔,代以生徒守僕試才抄擇,備三望受點次,別單書入之意,敢達。令曰,知道。
徐英淳,以兵曹言達曰,專經武臣講官加抄達人員及減下人員,別單書入之意,敢達。令曰,知道。
又以備邊司言達曰,卽見廣州留守宋冕載狀達,則以爲,今春本府武士都試當爲設行,而窮春艱食,無異歉年,曠日赴試,有妨農務,待秋合設事,請令廟堂稟令,分付矣。農節聚試,在所當念,待秋合設,曾亦有例,依狀請施行,而春秋都試,自有當限,今此狀請,始在月盡之時,殊涉稽緩,該守臣推考,何如?令曰,依。
趙秉鉉,以刑曹言達曰,謹依下令,兵曹執吏書吏林明鉉,嚴加科治之意,敢達。令曰,知道。
令統制使李恒權書。王世子若曰,仗鉞畿甸,旣試當一面之才,統節南維,特移制三道之寄,在心之簡,注意也深,念玆統制使爲任,實自忠武公伊始,雉堞壯固圉之勢,關防爲國咽喉,龜艦創制敵之方,規劃照人耳目,振威烈於日域,玉帳豹韜,拚寵錫於天朝,朱旗鵲印,據三方而兼兩使,措置蓋二百年,環群嶼而襟重溟,管領殆數千里,第近日昇平之已久,而陰雨綢繆之或疎,舟楫樓櫓之朽傷,戎政何賴?魚鹽錢穀之耗縮,軍儲殆空,如欲宿弊之克蘇,莫若英材之是揀。惟卿,以乃祖之後裔,有古將之遺風,曺南院之世閥相傳,威望夙著,李北平之家聲不墜,典型可徵,盤錯試剸理之才,驗茂績於州郡,眷注篤近密之列,侈華銜於承宣,莅諸閫而望實俱隆,佐戎垣而資歷殆遍,顧內外委任也久,伊材器何適不宜,矧玆鎭節制之權,卽卿家箕裘之業。玆授卿以三道統制使兼慶尙右道水軍節度使,卿其祗服寵命,益懋壯猷。縠甲冑而峙糗糧,尙奮敵愾之志,簡率伍而繕艫舳,克殫詰戎之圖,自餘臨機區劃之要,亦係隨時弛張之道。於戲,想當時設施之重,馬伏波之威聲尙留,體今日簡畀之恩,召康公之勳業是似。故玆令示,想宜知悉。知製敎洪重燮製進。
庚寅四月初一日辰時,王世子詣春塘臺。專經武臣殿講,文臣製述試取入對時,行都承旨朴晦壽,行左承旨金蘭淳,右承旨鄭知容,左副承旨徐英淳,同副承旨李同淳,假注書李公翼,記事官成遂默·徐念淳,原任提學金履喬·朴宗薰,原任直提學金鏴·趙寅永,直閣徐俊輔·鄭基善,檢校直閣徐萬淳,原任待敎李憲瑋,檢校待敎金正喜·金興根·金鼎集以次陪立。時至,相禮跪贊請外備,王世子具翼善冠·衮龍袍,步出宜春門,相禮跪贊請乘輿。王世子乘輿,藥房提調洪起燮進前奏曰,侵朝勞動,睿體,若何?令曰,一樣矣。仍詣春塘臺,相禮跪贊請降輿,王世子降輿陞座,令曰,刑曹判書有闕之代,旣承下敎,前望單子入之。朴綺壽添書代點。出令旨令曰,前慶尙左兵使留待。令曰,下直閫帥·守令入對,輪對官同爲入對。統制使李恒權,安東府使金熙華以次進前奏職姓名。令曰,奏七事。熙華起伏奏白。令曰,下去着實爲之,令晦壽宣諭。宣諭訖,仍令退,恒權·熙華退出。輪對官廣興倉令兪漢芝,長興庫主簿南石老,掌苑署別提李基琬,典牲署判官洪晉淵,造紙署別提安聖臣,瓦署別提方孝善,南學訓導卓碩行,西學訓導盧時珣,東學訓導金泰顯,養賢庫兼主簿柳英河,議政府司錄姜英國,忠勳府都事韓用鏶,西氷庫別提金會友,中樞府都事李昌五以次進前奏職姓名。令曰,職掌奏之。漢芝等奏白。令曰,所懷奏之。漢芝等奏曰,無所懷矣。令退,漢芝等退出。令曰,前慶尙左兵使入對。前慶尙左兵使尹義儉進前。令曰,奏職姓名。義儉奏白,令退,義儉退出。知容曰,武臣應講單子修正之際,不能照檢,以至改代點之境,臣之當初矇然持入,不勝惶悚,而當該兵曹堂上,不可無警,推考,何如?令曰,依爲之。出擧條又曰,武臣應講單子改代點以下之後,又有做錯,不得不更爲稟入,而單子修正,初不審愼,致此煩稟,極爲未安。當該兵曹堂上,從重推考,何如?令曰,罷職,可也。出擧條晦壽曰,應講武臣錄名單子,不卽修入,事甚未安。當該兵曹堂上,推考,何如?令曰,依爲之。出擧條以兵曹判書徐俊輔罷職令旨,令曰,從重推考。掌儀唱試官及應製文臣·應講武臣行再拜禮,文臣製述考官議政府左參贊金履喬,右參贊朴宗薰,工曹判書金鏴,吏曹參議李憲瑋,講書院左翊善徐萬淳,工曹參議金興根,行副護軍金正喜,武臣殿講試官禮曹判書洪起燮,知中樞府事朴周壽,行護軍柳相亮,侍講院輔德金敎喜,兵曹參知洪彦謨,刑曹參議金鍏,行副護軍白海鎭如儀行禮訖。令曰,懸題板尙今不爲擧行,其委折知入。令曰,當該紫門監官員捧現告汰去。出令旨令曰,收券所遮設,胡不擧行?知容曰,典設司擧行,萬萬稽忽,當該典設司官員,所當重勘,而本院請推之外,無他可施之罰,何以爲之乎?令曰,爲先汰去,令該府拿問重勘,可也。出擧條令履喬·宗薰書表題擬宋群臣賀日下有五色雲,限未時,懸題訖。令曰,開講。專經武臣應講訖,晦壽曰,翰林被選當次人薦狀,依例成送吏曹,何如?令曰,依爲之。出擧條念淳曰,翰林薦狀依例成送吏曹事,纔已依下矣。當次人洪鍾應,令該曹口傳單付,檢閱牌招入直,何如?令曰,依爲之。出擧條又曰,時政記纂修事緊,新除授檢閱洪鍾應,使之署前出仕,何如?令曰,依爲之。出擧條王世子入便次,少頃,出次陞座。履喬等考試訖,履喬曰,書何等乎?令曰,書三下。知容坼奏兵曹正郞宋持養,副司果姜時永,權知承文院副正字任百經祕封訖。令曰,文臣製述居首人,依例捧令旨。出令旨令曰,專經武臣殿講居首人,依例捧令旨。出令旨令曰,還宮門路以貳極門爲之。出令旨少頃,相禮跪白禮畢。王世子降座乘輿,由靑陽門·貳極門還內,諸臣以次退出。
上在昌德宮。常參·經筵,以代理停。
自未時至人定,灑雨下雨,測雨器水深三分。
自人定至初三日開東,灑雨下雨,測雨器水深一寸二分。
還內後,內閣·政院·藥房·玉堂·春坊口傳問安。答曰,知道。
鄭知容啓曰,明日經筵,取稟。傳曰,停。
趙秉鉉達曰,大司憲金陽淳未肅拜,執義沈鈁,持平金樂壽在外,掌令洪龜燮·朴宗璜,持平吳致淳呈辭,監察茶時之意,敢達。令曰,知道。
鄭知容達曰,禮曹郞廳來言,睿覽製述文臣官案,修正次,請出矣。敢達。令曰,知道。
徐英淳達曰,兵曹郞廳來言,睿覽專經武臣官案,修正次,請出矣。敢達。令曰,知道。
趙秉鉉達曰,卽者刑曹郞廳來言,今此宗廟夏享大祭受誓戒時,聽誓文官本曹判書例爲進參,而判書朴綺壽在外,不得擧行云,何以爲之?敢稟。令曰,以前判書爲之。
又達曰,聽誓文官,以前判書爲之事令下,而前刑曹判書徐能輔時無職名,令該曹口傳付軍職,何如?令曰,依。
兵曹口傳政事,大護軍單徐能輔。
令于徐英淳曰,明日出宮門路,以宜春門爲之。
藥房口傳達曰,誓戒躬莅,業有成令,而見今節換之交,風氣不調,竟日同雲,霏濛已作,非但有霑服失禮之慮,誠恐有違於節宣之方,臣等不勝憂慮,相率仰籲,亟寢成令,俾依常例,議政府內擧行,千萬顒祝,惶恐敢達。答曰,依達。
徐英淳,以備邊司言達曰,卽見慶尙監司李勉昇狀達,則以爲,北關移轉穀到長鬐縣致敗委折,今始詳覈,則四隻船所載米一百八十七石,租八百五十三石內,卸下米租爲三百八十石,拯得米租爲四百三十八石,而已拯米租,待其乾淨,地方邑長鬐縣及附近蔚山府近浦海戶處,從便分給後,以其應受之還,使之充數裝載。未拯米租及已拯中縮穀,依法例分徵於各該騎船·監色船格等處,待秋充納事,請令廟堂稟令,分付。領運差使員興海郡守兪膺煥,鎭海縣監趙存常,迎日縣監玄烜不善擧行之罪,竝請令攸司,稟處矣。臭載之數,旣不甚多,充補裝發,亦已就緖,較之始料,尙云多幸。拯穀分給,雖係恒式,向日令敎,特軫南民之受病,付之道臣,從便區處,俾勿用拯劣米之例,洪恩盛澤,覃及海隅,本道擧行,當有以仰體睿念,還捧一款,自在勿論。至於未拯與已拯中縮穀之分徵,監色船格,旣未見故敗之跡,且已拯穀物之當俵於民間者,猶蒙格外之典,則此亦宜用一視之政,特許蠲蕩,以示朝家軫恤之意。差員等之未能董飭,或失防護,致此漂溺,揆以法意,竝當拿勘,而此時領運之役,時日爲急,難付生手,姑令戴罪竣事,何如?令曰,依。
判中樞府事朴宗來書曰,伏以,臣衰耄之質,神精全耗,雖閑漫職務,不能管攝者久矣。乃者以製述收券所油幕之當設不設,至有郞廳先汰後拿之令旨,此乃典設司所管,而臣卽其提擧也。按例之事,趁未擧行,不飭之罪,堂郞惟均,豈可以諉罪入直,而不思所以自處乎?惶悚之極,冒昧自列。伏乞离明,俯賜諒察,勘臣當被之律,以爲不職者戒,千萬幸甚,臣無任云云。答曰,覽書具悉。事在入直該郞,則於卿何有?卿其安心,勿辭。
庚寅四月初二日辰時,王世子詣春塘臺。吏文製述試取入對時,行都承旨朴晦壽,行左承旨金蘭淳,右承旨鄭知容,左副承旨徐英淳,同副承旨李同淳,假注書李公翼,記事官成遂默·洪鍾應,原任提學金履喬·朴宗薰,原任直提學金鏴·趙寅永,原任直閣徐俊輔·鄭基善,檢校直閣徐萬淳,原任待敎李憲瑋,檢校待敎金正喜·金興根·金鼎集以次陪立。時至,相禮跪贊請外備,王世子具翼善冠·衮龍袍,步出宜春門,相禮跪贊請乘輿,王世子乘輿。藥房提調洪起燮進前奏曰,侵早勞動,睿體,若何?令曰,一樣矣。進發至春塘臺,相禮跪贊請降輿,王世子降輿陞座。掌儀唱試官及應製文臣行再拜禮,考官議政府左參贊金履喬,右參贊朴宗薰,工曹判書金鏴,對讀官吏曹參議李憲瑋,輔德金敎喜,行副護軍韓弘敎,行副護軍鄭鴻慶如儀行禮。少頃,令曰,降座排設,胡不擧行?仍令晦壽書令旨曰,當該司鑰,令攸司從重科治。相禮贊請降座,王世子降座,中官奉御題筒授承旨,承旨授賤臣,賤臣奉出賓廳,頒示御題表擬朝鮮國王請頒世子章服,限午時。頒題後,賤臣還入,少頃,王世子復爲座堂。考試訖,晦壽坼奏權知承文院副正字權溭,權知承文院副正字南獻中,成均典籍柳榮河,祕封訖。令書令旨曰,吏文製述入格人依例捧令旨,相禮跪白禮畢。王世子乘輿入宜春門還內,諸臣以次退出。
上在昌德宮。常參·經筵,以代理停。
鄭知容啓曰,明日御眞奉安相値,經筵頉稟之意,敢啓。傳曰,知道。
趙秉鉉達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
備忘記,全羅兵使金秉喆下直,長弓一張,長箭一部,片箭一部,筒兒一個賜給。
鄭知容達曰,臣知容依定式進詣香室,奉審香祝·櫃祝板袱子,則精潔之意,敢達。令曰,知道。
以江原監司李紀淵狀達,平昌郡民家失火事,令于李同淳曰,聞甚矜惻,元恤典外,別加顧恤,結構奠接之方,令廟堂各別措辭關飭。
趙秉鉉達曰,執義沈鈁,持平金樂壽下諭後過限不上來,依定式遞差,令旨及禁推徽旨捧入之意,敢達。令曰,知道。
以前執義沈鈁,持平金樂壽禁推徽旨,令于趙秉鉉曰,分揀。
鄭知容啓曰,吏曹郞廳來言,臺諫有闕,政事,取稟。傳曰,前望單子,入于小朝。
臺諫前望單子入之,執義李趾秀,持平鄭日泰代點。
趙秉鉉達曰,新除授執義李趾秀,持平鄭日泰,一體牌招,何如?令曰,依。
又達曰,大司憲金陽淳,掌令洪龜燮·朴宗璜,持平吳致淳牌不進,執義李趾秀,持平鄭日泰在外,監察茶時之意,敢達。令曰,知道。
以司諫朴宗吉,獻納鄭藎,正言宋成龍,掌令洪龜燮·朴宗璜,持平吳致淳牌不進罷職令旨,令于趙秉鉉曰,只推。
趙秉鉉,以都摠府言達曰,今日入直內三廳·武兼·禁軍及軍兵等,當爲中日習射技,而雨勢如此,不得設行之意,敢達。令曰,知道。
上在昌德宮。常參·經筵,以代理停。
御眞奉安王世子還內後,內閣·政院·藥房·玉堂·春坊口傳問安。答曰,知道。
鄭知容啓曰,明日經筵,取稟。傳曰,停。
令于徐英淳曰,當該承傳宣傳官事過後,竝汰去。
令于徐英淳曰,宣傳官有闕之代,卽承下敎,令該曹口傳差出。
兵曹口傳政事,以尹義儉·李肇淵·權·李熙碩爲宣傳官。
鄭知容,以奎章閣言達曰,御眞今已奉安,臣等撤直出去之意,敢達。令曰,知道。
以黃海監司李翊會狀達,薦新生石首魚月令之內,不得封進,當該差使員康翎縣監申紈,依事目罷黜,惶恐待罪事,令于朴晦壽曰,卿其勿待罪事,回諭。
以京畿監司李羲準狀達,朔寧郡民家失火事,令于金蘭淳曰,聞甚矜惻,元恤典外,別加顧助,結構奠接之方,令廟堂措辭,分付。
徐英淳,以兵曹言達曰,臣謹依下令,進去北營,宣傳官趙毅存·李元緖,各決棍十度之意,敢達。令曰,知道。
趙秉鉉,以義禁府言達曰,京畿監司李羲準狀達內,長湍前府使朴蓍會·沈鍾奎·徐致輔等罪狀,令攸司稟處事,達下矣。徐致輔今方待令,拿囚,朴蓍會以群山僉使,時在任所云,依例發遣府書吏,交代後拿來,沈鍾奎家在京畿楊根地云,發遣府書吏拿來,何如?令曰,竝待待令拿囚。
庚寅四月初四日卯時,熙政堂設御座,王世子侍坐。御眞標題入侍時,行都承旨朴晦壽,行左承旨金蘭淳,右承旨鄭知容,左副承旨徐英淳,右副承旨趙秉鉉,同副承旨李同淳,假注書李公翼·睦仁培,記事官徐念淳·洪鍾應,監董閣臣檢校提學金祖淳,原任直提學金鏴,直提學徐憙淳,檢校待敎金興根·金鼎集,郞廳戶曹正郞宋啓洙以次進伏訖。內侍奉御眞大本簇子,展安於廳東。王世子標題淵德顯道景仁純禧王四十一歲御眞,又以雙行,題卽阼三十一年庚寅訖,令曰,諸臣看審。內侍奉御眞小本簇子,展安於廳東。王世子標題及小題,如大本訖,令曰,諸臣看審。仍令退,諸臣以次退出。
庚寅四月初四日辰時,上御熙政堂。王世子侍坐,御眞入瞻入侍時,行都承旨朴晦壽,行左承旨金蘭淳,右承旨鄭知容,左副承旨徐英淳,右副承旨趙秉鉉,同副承旨李同淳,假注書李公翼·睦仁培,記事官徐念淳·洪鍾應,領府事南公轍,左議政李相璜,右議政鄭晩錫,監董閣臣檢校提學金祖淳,原任直提學金鏴,直提學徐憙淳,檢校待敎金興根·金鼎集,郞廳戶曹正郞宋啓洙,原任提學金履喬·朴宗薰,原任直提學洪奭周·趙寅永,原任直閣徐俊輔·李光文·鄭基善,檢校直閣徐萬淳,原任待敎李憲瑋,檢校待敎金正喜·趙斗淳,戶曹判書趙萬永,判敦寧金在昌,判尹金履載,廣州留守宋冕載,知事朴周壽,吏曹參判徐鼎輔,禮曹參判李鼎臣,刑曹參判李寅溥,大司憲金陽淳,行議軍沈能岳·朴蓍壽·尹命烈·尹尙圭·趙晉和·李鍾運·金學淳·洪命周·李瀅憂·金道喜·李奎鉉·朴基宏·李若愚·李元默·洪羲瑾·蔡弘遠·李愚在,左尹白東薳,右尹韓義運,行護軍柳相亮·申絅·李惟秀·徐鳳淳·許溟·金魯甲·趙恩錫·李謙會·李鍾英·李亨謙·安光質,戶曹參議朴光錫,禮曹參議洪永觀,兵曹參議洪彦謨,刑曹參議金鍏以次進伏訖。上曰,史官分左右。公轍等進前奏曰,近日日候不調,朝氣尙峭,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,安順矣。公轍曰,世子宮氣候萬安乎?上曰一樣矣。上曰,大臣就座,上曰,史官就座,命大臣入瞻御眞。公轍曰,二本俱逼眞矣。仍命諸臣等入瞻訖,命退,諸臣先退,承·史以次退出。
庚寅四月初四日辰時,御眞奉安入侍時,右承旨鄭知容,左副承旨徐英淳,右副承旨趙秉鉉,假注書李公翼,記事官徐念淳·洪鍾應,監董閣臣檢校提學金祖淳,原任直提學金鏴,直提學徐憙淳,檢校待敎金興根·金鼎集,郞廳戶曹正郞宋啓洙,原任提學金履喬·朴宗薰,原任直提學洪奭周·趙寅永,原任直閣朴周壽·徐俊輔·李光文·鄭基善,原任待敎李憲緯,檢校待敎趙斗淳·金英淳以次陪立。時至,御眞二本樻子,內侍奉出,執事閣臣二人奉受大本樻子,又執事閣臣二人奉受小本樻子,安於輦。仍爲進發,由建陽門·靑陽門·宜春門,入西成門,至奎章閣正階。執事閣臣各二人奉出御眞二本樻子,由正階以陞,自閣內東梯,陞宙合樓,奉安於御座上。王世子從西梯陞,執事閣臣各二人展奉御眞二本,王世子還自西梯降,行四拜禮訖,陞自西梯,執事閣臣還奉於樻子,奉安於御座上。少頃,王世子詣書香閣。戊辰奉安御眞二本樻子,執事閣臣各二人奉出安於輦,進詣奎章閣正階以陞,自閣內東梯,陞宙合樓,奉安於御座上,執事閣臣展奉御眞二本,少頃,執事閣臣還奉於樻子,奉安於御座上訖,王世子還自西梯降,諸臣以次從降。
庚寅四月初四日辰時,王世子詣宙合樓,御眞奉安陪往入對時,行都承旨朴晦壽,行左承旨金蘭淳,假注書睦仁培,記事官閔泰鏞·吳取善,檢校直閣徐萬淳,檢校待敎金正喜以次陪立。時至,王世子具翼善冠·衮龍袍,陪後出協陽門,相禮跪贊請乘輿,王世子乘輿,路由建陽門·靑陽門·宜春門,入西成門。相禮跪贊請降輿,王世子降輿,相禮前引入就位,時·原任大臣以下俱就位。執事閣臣二人奉出御眞櫃子,二人奉出御眞小本櫃子,由正階以陞,自閣內東梯,陞宙合樓,相禮引王世子,由西階陞,奉安於御座上,相禮引王世子,還由西梯降。詣書香閣,執事閣臣四人奉出御眞二本櫃子,安於輦,相禮引王世子隨後,詣奎章閣,由西階陞,執事閣臣奉出,御眞櫃子,由正階以陞,自閣內東梯陞宙合樓,相禮引王世子,由西階陞,奉安於御座上,王世子還由西梯降就拜位,相禮跪贊請鞠躬四拜禮,王世子鞠躬行四拜禮,執事閣臣陞自西階,展奉御眞訖,相禮跪贊請鞠躬四拜禮,王世子鞠躬行四拜禮,執事閣臣奉御眞于櫃子,安於御座上訖,還復位,相禮引王世子還出西成門,跪贊請乘輿,王世子乘輿,由宜春門·建陽門,至協陽門外。相禮跪贊請降輿,王世子降輿,相禮前引入就褥位,請承傳色跪啓御眞奉安,相禮引王世子,出協陽門,跪贊請乘輿,王世子乘輿,由貳極門·重華門還內,諸臣以次退出。
上在昌德宮。常參·經筵,以代理停。
藥房提調洪起燮,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,口傳問安。答曰,知道。世子嬪宮·世孫宮,口傳問安。答曰,知悉。
李同淳啓曰,明日經筵,取稟。傳曰,停。
又達曰,合辭許久闕達,憲府無進參之員,事甚未安。除在外外,呈告人員,竝卽牌招,何如?令曰,依。
又達曰,備邊司郞廳來言,今日賓廳日次,而無時急稟定事,不得來會云矣。敢達。令曰,知道。
又達曰,司諫朴宗吉旣入闕中,不爲傳達,直爲出去,事甚未安。推考,何如?令曰,依。
又達曰,行都承旨朴晦壽藥院進,行左承旨金蘭淳,右承旨鄭知容,左副承旨徐英淳不爲仕進,右副承旨趙秉鉉式暇出去,院中只有臣一人,伴直無人,左副承旨徐英淳,所當牌招,而拘於廳規,不得請牌,何以爲之?敢稟。令曰,牌招。
又達曰,明日傳香禮房承旨當爲齋宿,而右承旨鄭知容不爲仕進,所當牌招,而拘於廳規,不得請牌,何以爲之?敢稟。令曰,牌招。
令于鄭知容曰,右副承旨許遞,旣承下敎,前望單子入之。
承旨前望單子入之,李憲球代點。
鄭知容達曰,事變假注書吉鎭國身病猝重,勢難察任,今姑改差,何如?令曰,依。
吉鎭國改差,代以卓碩行爲事變假注書。
令于鄭知容曰,御眞圖寫時,監董閣臣以下及奉安時閣臣以下別單書入。
以御眞圖寫時,監董閣臣及御眞奉安時,入參閣臣以下別單,令于鄭知容曰,檢校提學金祖淳內廏鞍具馬一匹面給,原任直提學金鏴,直提學徐憙淳內下大虎皮一令賜給,檢校待敎金興根內下大鹿皮一令賜給,檢校待敎金鼎集準職除授,尙衣院提調金祖淳內下大豹皮一令賜給,提調金鏴,副提調鄭知容各半熟馬一匹賜給,原任提學南公轍,檢校提學金祖淳各內下大虎皮一令賜給,原任提學金履喬·朴宗薰,原任直提學洪奭周·金鏴·趙寅永,直提學徐憙淳,原任直閣朴周壽·徐俊輔·李光文·鄭基善各內下中豹皮一令賜給,檢校直閣徐萬淳,原任待敎李憲瑋,檢校待敎金正喜·金興根·趙斗淳·金英淳·金鼎集各內下大鹿皮一令賜給,監董郞廳戶曹正郞宋啓洙,尙衣主簿金懋陞敍,奉罏應敎趙基謙,奉香文學李正耆陞敍,差備官副司果李魯永,尙衣僉正鄭性愚,景慕宮令洪吉周,儀賓都事李敏榮,戶曹佐郞徐承淳,平巿主簿金在善竝準職除授,相禮朴來謙陞敍,贊儀林貞鎭,掌儀朴惟儉各長弓一張賜給,東西唱引儀李儀朝,假引儀李悌寬各上弦弓一張賜給,引接假引儀安國鉉·方允默各兒馬一匹賜給,畫員金建鍾善地近窠監牧官作窠差送,李壽民善地邊將除授,金夏鍾·李寅植·張駿良·卞容圭竝加資,朴基駿·朴鍾煥·朴禧英竝付實官,仍兼差備待令,別看役朴弘錫加資,秦東益以其子收用於該院,李重根外職調用,金命爀·洪應燮加資,洪宅榮外職調用,閣屬差備官秦東奭·全在溫·李東臣各帿弓一張賜給,柳本學·柳本藝·朴長馣·李熙耇·李鏞竝外職調用,閣監秦東奭以其子收用於該院,金在溫·李東臣外職調用,繪粧看役朴基善自本署拔例收用,擇日官洪晩中·朴周煥各長弓一張賜給,差備忠義尹致中等七人竝長弓一張賜給,事知李得蕃上弦弓一張賜給,忠贊衛金宗憲等四十二人,安寧擔奉,竝拔例從厚施賞,計士李圭大等三人竝高品付料,閣吏朴允默等四人竝從自願免賤,都使令李漢郁帖加成給,繪粧匠玄得業帖加,其餘計士·檢律·寫字官·畫員·奏時官·典樂·樂師·樂工·看役·武藝廳工匠·員役等,竝依判下施賞。
令于鄭知容曰,御眞奉安時,陪進右承旨鄭知容,左副承旨徐英淳,右副承旨趙秉鉉各內下中鹿皮一令賜給,假注書李公翼,檢閱徐念淳·洪鍾應各兒馬一匹賜給,禮貌官兼說書金大根內下長弓一張賜給。
令于鄭知容曰,御眞圖寫時,看役中官金承業·李昌成·吳鶴昌·金文英·愈應會竝加資,御眞奉安時,侍衛統長金漢成加資。
令于鄭知容曰,今番賞典中,一人雖兼數事,毋得疊授。
令于李同淳曰,捧納承旨推考。
令于李同淳曰,在外臺諫許遞,旣承下敎,政官牌招開政。
鄭知容達曰,吏曹判書洪奭周,參判徐鼎輔,參議李憲瑋牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,參議只推,與判書·參判一體更爲牌招。
以左副承旨徐英淳牌不進罷職令旨,令于李同淳曰,只推。
李同淳達曰,大司憲金陽淳,掌令洪龜燮·朴宗璜,持平吳致淳牌不進,執義李趾秀,持平鄭日泰在外,監察茶時之意,敢達。令曰,知道。
以掌令洪龜燮·朴宗璜,持平吳致淳牌不進罷職令旨,令于李同淳曰,只推。
鄭知容,以嘉禮廳言達曰,今此福溫公主嘉禮·納采·納幣·親迎日外宣醞時,承旨依例進參,何如?令曰,依。
又以弘文館言達曰,上番應敎臣趙基謙以禁衛營從事官,今日本營軍布上下時,晝仕出去之意,敢達。令曰,知道。
李同淳,以都摠府言達曰,副摠管朴基宏以同知義禁府事,本府坐起,晝仕出去之意,敢達。令曰,知道。
義禁府申目,備邊司郞廳李昞植,武臣兼宣傳官李儒鳳,宣傳官金樂喜·吳顯佑,訓鍊院主簿柳光魯,御營廳哨官張成翼等原情云云。徽旨內,今四月初一日,專經武臣殿講時居不,竝依定式推考,罪各笞四十收贖,附過還職,竝只私罪,奉令依準爲旀,李昞植·李儒鳳·金樂喜·柳光魯等段,竝只功減一等爲良如敎。
兼司書兪星煥書曰,伏以,臣之所帶春秋兼銜,與兼輔德臣李寅泰,有娚妹應避之嫌,玆敢援例陳章。伏乞离明,俯賜鑑諒,亟許遞改,以存公格,以安私分焉。臣無任云云。覽書具悉。書辭下該曹,稟處。
上在昌德宮。常參·經筵,以代理停。
徐英淳達曰,大司憲金陽淳,掌令洪龜燮·朴宗璜,持平吳致淳呈辭,執義·持平一員未差,監察茶時之意,敢達。令曰,知道。
鄭知容啓曰,明日泰陵忌辰祭正日,再明日·三明日宗廟夏享大祭致齋相値,經筵頉稟之意,敢啓。傳曰,知道。
又達曰,新除授右副承旨李憲球,時在京畿交河地,斯速乘馹上來事,下諭,何如?令曰,許遞。旣承下敎,前望單子入之。
承旨前望單子入之,韓義運代點。
鄭知容達曰,假注書睦仁培身病猝重,勢難察任,今姑改差,何如?令曰,依。
睦仁培改差代,沈承澤添書代點。
鄭知容,以弘文館言達曰,上番應敎臣趙基謙,下番副修撰臣洪重燮,俱以宗廟夏享大祭祭官,今日議政府肄儀時,畫仕出去之意,敢達。令曰,知道。
有政。吏批,判書洪奭周進,參判徐鼎輔,參議李憲瑋竝牌不進,右承旨鄭知容進。以金鼎均爲大司諫,李集運爲執義,吉顯範爲持平,崔龍羽爲正言,金銑爲知經筵,權徹爲掌樂僉正,任燧爲引儀,兪漢方爲典設別提,尹度一爲繕工副奉事,朴曾壽爲溫陵參奉,白時亨爲全羅都事,李緯坤爲肅川府使,李是遠爲康翎縣監,鄭衡模爲保安察訪,學諭單盧時珣,前郡守李喜星今加通政,兵曹覆達判下加資事,承令。
兵批,判書徐俊輔病,參判柳河源病,參議李渭達病,參知洪彦謨入直進,同副承旨李同淳進。以柳聖魯爲管城將,同知單高智常,僉知單李圭徹,護軍金熙周·白能善,副護軍趙秉鉉·林鼎烈·李鼎會·趙毅存·李元緖·李顯英,副司直沈鈁·李趾秀·金樂壽·鄭日泰·趙永傑,副司勇金老淳。
吏批,再政。以韓耆裕爲右尹,趙斗淳爲兼司書,權宗憲爲典籍,金性求爲掌樂主簿,兼養賢庫奉事單盧時珣,雲山郡守朴弘錫嘉善,今加嘉義,前縣監金命爀,長淵縣監洪應燮通政,今加嘉善加資事,承令。
兵批,再政。同知單鄭雲慶。
鄭知容達曰,臣知容今日宗廟夏享大祭肄儀進去,下直之意,敢達。令曰,知道。
李同淳,以吏批言達曰,弘文館應敎趙基謙,通禮院相禮朴來謙陞敍事,令下矣。俱已經準職,何以爲之?敢稟。令曰,加資。
又以吏批言達曰,御眞圖寫時,看役中官金承業·李昌成·吳鶴昌加資事,令下矣。本資俱是崇祿,今無可加之資,何以爲之?敢稟。令曰,各內下豹皮一令賜給。
吏批,三政。以洪遠謨爲兼弼善,徐箕淳爲相禮,應敎趙基謙,相禮朴來謙以上今加通政加資事,承令。
兵批,三政。副護軍李憲球·趙基謙·朴來謙竝單付。
李同淳,以弘文館言達曰,校理金大坤,副校理黃浩民在外,副校理金弘根嘉禮都廳進,應敎未差,上番闕直,事甚未安。副應敎洪遠謨,校理李竣祜,竝卽牌招,以爲推移入直之地,何如?令曰,依。
又以侍講院言達曰,明日齋宿時,宮官當爲全數進參,而文學李正耆,兼司書趙斗淳俱有實故,無以備員,令政院稟令變通差出,以爲備員進參之地,何如?令曰,依。
李同淳達曰,因侍講院草記,明日齋宿時,宮官當爲全數進參,而文學李正耆,兼司書趙斗淳有實故,無以備員,令政院稟令變通差出事,依下矣。合有變通之道,何以爲之?敢稟。令曰,竝許遞。旣承下敎,前望單子入之。
春坊前望單子入之,文學權徽,兼司書金英淳代點。
徐英淳,以兵曹言達曰,明日王世子摛文院齋宿時,本曹堂上陪衛二員,當爲備員,而參知洪彦謨有實故,無以進參,令政院稟令變通。仍令該曹,以在京無故人口傳差出,待下批牌招,以爲進參之地,何如?令曰,依。
徐英淳達曰,因兵曹草記,明日齋宿時,本曹堂上陪衛二員,當爲備員,而參知洪彦謨有實故,無以進參,令政院稟令變通。仍令該曹,以在京無故人口傳差出,待下批牌招進參事,依下矣。合有變通之道,何以爲之?敢稟。令曰,許遞。在京無故人口傳差出。
吏曹口傳政事,以趙基謙爲兵曹參知。
令于李同淳曰,明日出宮門路,以貳極門爲之。
以吏曹參議李憲瑋再牌不進罷職令旨,令于李同淳曰,只推。
李同淳,以吏曹言啓曰,卽接通禮院牒報,則以爲,明日齋宿時,相禮當爲進參,而新除授相禮徐箕淳與吏房承旨朴晦壽,有娚妹應避之嫌,不得進參,卽速變通,以爲及時擧行之地云。旣有除拜時相避,則揆以格例,不可仍置,通禮院相禮徐箕淳改差,其代口傳備擬以入,何如?傳曰,允。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以御營廳言達曰,本廳騎士將金命爀身病甚重,勢難察任,改差,何如?令曰,依。
吏曹申目,粘連觀此兼侍講院司書兪星煥上書,則以爲,臣之所帶春秋,與兼輔德李寅泰有娚妹應避之嫌,玆敢援例陳章。伏乞亟許遞改亦爲白有臥乎所,相避之法,在下當遞,而春坊兼帶春秋,例不得減下,故本職遞改,卽是法例是白如乎,兪星煥所帶兼司書之任,今姑改差,何如?判付,達依準。
領敦寧金祖淳箚曰,伏以,我聖上御眞圖寫,旣竣厥功,我邸下肅躬奉安,祗擧其禮,搢紳瞻日表而相賀,輿情聞風聲而齊歡,太平於焉有象,睿孝由是益光,昨伏見令旨下者,以臣備員監董之任,特蒙內廏馬具鞍面給之典。臣一聞是令,榮感雖深,愧懍居先,夫御眞圖寫,自古何限,而未有如今玆之盛。蓋我聖上久道化成,優游燕閒,乃有此七分形容之擧,我邸下粵自摹畫丹靑之初,以及粧褙繪飾之末,無不周運睿思,指揮諸工,而標題之手書,妥奉之躬行,誠禮兩盡,毫髮無憾,臣於是際,侍傍周旋,覩罕覯之盛事,頌多藝之令姿,榮耀被體,欽歎滿心而已。自顧其蹤,安有一絲自效之處,一塵可紀之勞?此猶私心之愧忸,況至輦輿一節,臣之待罪奎署·太僕,積累十年,不知影幀所奉之輦,本有舊藏,而妄意以常時所御者,推移爲用,隔夜始覺,倉卒修改,屢勤嚴令,僅僅及期窘遁,苟且孰甚於此?尋常司存,儱侗乃爾,不被大何,睿度天大,雖曰往事,思之悚蹙,無勩則如彼,倖免則如此,顧以何顔,冒當上賞,敢控數行之箚,仰暴厚慙之衷?伏望离明,念恩賞之不可以濫,察微諒之亦有所存,亟令收還臣賞典焉。取進止。答曰,覽箚具悉卿懇。今番御眞圖寫,萬安竣功,日吉辰良,奉安禮成,豈勝慶幸?輦輿之未備,實緣下吏之糢糊,於卿何有?卿其安心領受,毋復固辭。仍令曰,此下答遣史官往諭于領敦寧。
上在昌德宮,常參·經筵,以代理停。
午時,日暈。
王世子詣摛文院後,內閣·政院·玉堂·藥房·春坊口傳問安。答曰,知道。
金蘭淳啓曰,來十一日朝參日次矣,敢稟。傳曰,停。
徐英淳達曰,大司憲金陽淳,掌令洪龜燮·朴宗璜,持平吳致淳呈辭,執義李集運,持平吉顯範在外,監察茶時之意,敢達。令曰,知道。
朴晦壽達曰,來十一日專經文臣殿講日次矣,敢稟。令曰,爲之。
鄭知容達曰,來十一日輪對日次矣,敢稟。令曰,爲之。
又以侍講院言達曰,今日齋宿,宮官當爲全數進參,而文學權徽有實故,無以備員,令政院稟令變通差出,以爲備員進參之地,何如?令曰,依。
鄭知容達曰,因侍講院草記,今日齋宿,宮官當爲全數進參,而文學權徽有實故,無以備員,令政院稟令變通差出事,依下矣。合有變通之道,何以爲之?敢稟。令曰,許遞。旣承下敎,前望單子入之。
文學前望單子入之,金英淳代點。
以副應敎洪遠謨,校理李竣祜牌不進罷職令旨,令于鄭知容曰,只推。
鄭知容,以弘文館言達曰,上番闕直,事甚未安。副應敎洪遠謨,校理李竣祜,旣有只推之令,竝卽牌招,以爲推移入直之地,何如?令曰,依。
吏曹口傳政事,以兪星煥爲相禮。
朴晦壽,以吏曹言達曰,今此宗廟夏享大祭祭官中,時無職名人員,令該曹口傳付軍職,何如?令曰,依。
兵曹口傳政事,副司果權徽·李正耆·申大膺·徐箕淳竝單付。
鄭知容,以侍講院言達曰,今日齋宿,宮官當爲全數進參,而兼司書金英淳纔已文學受點,無以備員,兼司書有闕之代,令政院稟旨差出,以爲備員進參之地,何如?令曰,依。
鄭知容啓曰,因侍講院草記,今日齋宿,宮官當爲全數進參,而兼司書金英淳纔已文學受點,無以備員,兼司書有闕之代,令政院稟旨差出事,依下矣。政官牌招,開政差出,何如?傳曰,允。
有政。吏批,判書洪奭周,參判徐鼎輔竝牌招不進,參議李憲瑋進,同副承旨李同淳進。啓曰,判書洪奭周,參判徐鼎輔竝牌招不進,小臣獨政未安,何以爲之?敢稟。傳曰,只出緊任。以趙秉龜爲兼司書。
兵批,判書徐俊輔進,參判柳河源入直,參議李渭達病,參知趙基謙病,行右承旨韓義運進。以徐能輔爲知事,李寅植爲同知,李遇源爲僉知,吳致豐·金尙埰爲五衛將,李熠爲都摠都事,權灝爲群山僉使,金建鍾爲羅州監牧官,全達顯爲保山別將,同知單李基大,護軍金命爀,副護軍洪彦謨竝單付。
傳于李同淳曰,見窠皆令差出。
吏批,再政。以尹心圭爲應敎。
兵批,再政。以李倫敍爲宣傳官,同知單金益受,僉知單吳致豐。
以校理李竣祜牌不進罷職令旨,令于鄭知容曰,只推。
鄭知容,以嘉禮廳言達曰,今此福溫公主嘉禮時,各樣儀註及笏記,謹此書入,而中宮殿·世子嬪宮,以眞·諺書書入之意,敢達。令曰,知道。
庚寅四月初七日辰時,王世子詣摛文院。宗廟夏享大祭齋宿入對時,行都承旨朴晦壽,行左承旨金蘭淳,左副承旨鄭知容,右副承旨徐英淳,假注書沈承澤,記事官成遂默·洪鍾應,原任提學金履喬·朴宗薰,原任直提學金鏴·趙寅永,原任直閣徐俊輔·鄭基善,檢校直閣徐萬淳,原任待敎李憲瑋,檢校待敎金正喜·金興根·趙斗淳·金英淳·金鼎集以次陪立。時至,相禮跪白外備,王世子具翼善冠·衮龍袍,乘輿出貳極門至協陽門外,相禮跪贊請降輿步過,王世子步出過仁政門外,相禮跪贊請乘輿,王世子乘輿出進善門,至摛文院相禮跪贊請降輿,王世子降輿入齋宿所,諸臣以次權退。
上在昌德宮。常參·經筵,以代理停。
夜一更,月暈。
世子宮摛文院齋宿後,內閣·政院·玉堂·藥房·春坊口傳問安。答曰,知道。
徐英淳達曰,大司憲金陽淳,掌令洪龜燮·朴宗璜,持平吳致淳呈辭,執義李集運,持平吉顯範在外,監察茶時之意,敢達。令曰,知道。
朴晦壽達曰,右尹韓耆裕除拜後過三日不爲出肅,依定式推考警責,仍卽牌招察任,何如?令曰,依。
令于朴晦壽曰,發遣吏郞諸執事,淸齋與否,摘奸以來。
金蘭淳,以兵曹言達曰,今四月初十日,宗廟·永寧殿夏享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢達。令曰,知道。
上在昌德宮。常參·經筵,以代理停。
世子宮摛文院經宿後,內閣·政院·玉堂·藥房·春坊口傳問安。答曰,知道。仍詣宗廟,入齋室後,世孫宮遣宮官問安。答曰,知道。內閣·政院·藥房·春坊口傳問安。答曰,知道。大殿·中宮殿·世子宮,遣宮官問安。答曰,知道。展拜省牲·省器後,內閣·政院·藥房·春坊口傳問安。答曰,知道。親塡祝後,內閣·政院·藥房·春坊口傳問安。答曰,知道。大殿·中宮殿·世子宮,遣宮官夕問安。答曰,知道。王世子詣宗廟經宿後,世孫宮遣宮官問安。答曰,知道。內閣·政院·藥房·春坊·朝廷二品以上·六曹堂上口傳問安。答曰,知道。
鄭知容啓曰,明日經筵,取稟。傳曰,停。
又達曰,明日常參,取稟。令曰,停。
徐英淳達曰,大司憲金陽淳呈辭,執義李集運在外,掌令洪龜燮·朴宗璜,持平吳致淳差祭,持平吉顯範未肅拜,監察茶時之意,敢達。令曰,知道。
朴晦壽達曰,來十一日專經文臣殿講爲之事,令下矣。處所以何處爲之乎?敢稟。令曰,重熙堂爲之。
令于鄭知容曰,親塡祝後,祭物陳設,當奉審矣,該房知悉。
令于朴晦壽曰,忠勳府·敦寧府在外堂上竝捧現告,下義禁府推考。
令于朴晦壽曰,懸病戶曹堂上令該府拿處。
令于徐英淳曰,東西押班監察爲先汰去,令該府拿問嚴勘。
令于鄭知容曰,有國則有樂,樂爲國之大節,故聽其樂觀其政矣。近來自廟·社享樂,至宮懸鼓吹,漸爲繁促,幾近焦殺,苟合節腔,而無和以暢舒以緩之聲,豈不寒心乎?自今日以後,享樂導樂,務爲和緩,至於佾舞籥翟干戚之儀,盡合於雍容之氣像,必至於神人以和之境,則豈不美哉?該院二六坐起之日,本院提調進去,各別申飭,復習古樂,切勿爲後世繁促之音事,自政院招致協律郞廳,令後書揭院壁,使之常目在玆,可也。
令曰徐英淳曰,秋判除拜多日,尙不出肅,詞訟之任,不可久曠,令政院嚴飭,使之斯速肅謝。
鄭知容達曰,應敎尹心圭,校理金大坤,副校理黃浩民,修撰閔英世在外,副應敎洪遠謨,校理李竣祜,修撰申冕周,副修撰李寅弼·洪重燮差祭,副校理金弘根嘉禮都廳進,玉堂上下番俱空,事甚未安。副提學所當差出,而望筒未下,何以爲之?敢稟。令曰,在外玉堂竝許遞。旣承下敎,前望單子入之,待下批,牌招入直。
玉堂前望單子入之,應敎徐箕淳,校理沈鈁,副校理柳幼麟,修撰徐有贊代點。
令于鄭知容曰,副校理柳幼麟蕩滌敍用,解由勿拘,修撰徐有贊蕩滌敍用。
以副校理柳幼麟,修撰徐有贊牌不進罷職令旨,令于鄭知容曰,只推。
鄭知容達曰,玉堂上下番俱空,事甚未安。副校理柳幼麟,修撰徐有贊,旣有只推之令,竝更牌招入直,何如?令曰,依。
又以奎章閣言達曰,明日卽奎章閣奉審日次,臣等進詣擧行之意,敢達。令曰,知道。
又以成均館大司成意達曰,本館入直久任郞廳外,他郞不得入直,若有代員替直之事,則草記代直事,曾有定式矣。司成未差,直講李民愚在外未肅拜,典籍柳榮河差祭進去,時無入直之員,以他郞官姑爲代直,何如?令曰,依。
金蘭淳,以都摠府言達曰,今日入直內三廳·武兼·禁軍及軍兵等,當爲中日習射技,而宗廟夏享大祭齋戒相値,不得設行之意,敢達。令曰,知道。
又以御營廳言達曰,本廳中軍趙恩錫身病甚重,勢難察任,改差,何如?令曰,依。
庚寅四月初九日辰時,王世子詣宗廟夏享大祭代行動輿入對時,行都承旨朴晦壽,行左承旨金蘭淳,左副承旨鄭知容,右副承旨徐英淳,假注書沈承澤,記事官閔泰鏞·洪鍾應,原任提學金履喬·朴宗薰,原任直提學金鏴·趙寅永,原任直閣徐俊輔·鄭基善,檢校直閣徐萬淳,原任待敎李憲瑋,檢校待敎金正喜·金興根·趙斗淳·金英淳·金鼎集以次陪立。時至,相禮跪白外備,王世子具遠遊冠·絳紗袍,乘輿出齋宿所,藥房提調洪起燮奏曰,侵早勞動,睿體,若何?令曰,一樣矣。仍由敦化東夾門出,相禮跪贊請降輿乘輦,王世子降輿乘輦,相禮跪贊請執圭,王世子執圭,進發至宗廟大門外,相禮跪贊請釋圭,王世子釋圭,相禮跪贊請降輦乘輿,王世子降輦乘輿,由西夾門至齋室前,降輿入齋室,少頃,相禮跪白外備,王世子改具冕服以出,相禮跪贊請執圭,王世子執圭,相禮前引詣廟禮位西向立,相禮跪贊請四拜,王世子四拜,由東夾門入,由東階陞詣廟內第一室奉審,次詣各室奉審如儀,省器亦如儀訖。晦壽曰,告潔之際,有所做錯,事甚駭然。當該祝史,所當重勘,而本院請推之外,無他可施之罰,何以爲之乎?令曰,事過後拿處,可也。出擧條相禮引王世子,至永寧殿東門外殿禮位,西向立,相禮跪贊請四拜,王世子行四拜,由東夾門入,由東階陞詣殿內,奉審省器亦如儀訖。晦壽曰,祝史之不卽待令,以致告潔之遲滯,事甚駭然。當該祝史,所當重勘,而本院請推之外,無他可施之罰,何以爲之乎?令曰,從重推考,可也。出擧條相禮引王世子詣省牲位,禮儀使洪起燮跪白省牲,省牲如儀訖,相禮引王世子還入齋室,諸臣以次陪立。
庚寅四月初九日申時,王世子詣宗廟夏享大祭親塡祝入對時,行都承旨朴晦壽,行左承旨金蘭淳,左副承旨鄭知容,右副承旨徐英淳,假注書沈承澤,記事官閔泰鏞·洪鍾應,原任提學金履喬·朴宗薰,原任直提學金鏴·趙寅永,原任直閣徐俊輔·鄭基善,檢校直閣徐萬淳,原任待敎李憲瑋,檢校待敎金正喜·金興根·趙斗淳·金英淳·金鼎集以次陪立。時至,相禮跪白外備,王世子具冕服出齋室門外,相禮跪贊請執圭,王世子執圭,相禮前引詣東階上,跪贊請跪,王世子跪,香室官奉香祝跪進,知容準祝,王世子親塡祝,仍傳香祝,廟司跪受奠于各室訖,王世子詣廟內,祭物看審後,還詣東夾門外少住,令蘭淳詣永寧殿奉審以來,相禮跪請釋圭,王世子釋圭,相禮前引還入齋室,諸臣以次陪立。
上在昌德宮。常參·經筵,以代理停。
世子宮親祭後,世孫宮遣宮官問安。答曰,知道。內閣·政院·藥房·春坊·朝廷二品以上·六曹堂上口傳問安。答曰,知道。還內後,內閣·政院·玉堂·藥房·春坊口傳問安。答曰,知道。
藥房提調洪起燮,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
鄭知容啓曰,玉堂備員間,經筵,頃稟之意,敢啓。傳曰,知道。
鄭知容達曰,明日座堂相値,常參,頃稟之意,敢達。令曰,知道。
徐英淳達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
金蘭淳達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
鄭知容達曰,臣知容,今日福溫公主納采時,外宣醞進去,下直之意,敢達。令曰,知道。
金蘭淳啓曰,臣蘭淳,今日入直禁軍戎器點考進去,下直之意,敢啓。傳曰,知道。
又啓曰,臣蘭淳,依定式,進詣仁政殿月臺,入直禁軍戎器點考則皆無頉,仍以傳敎內辭意勞問,則亦皆好在云矣,敢啓。傳曰,知道。
令于李同淳曰,再明日圓點儒生應製處所,以重熙堂爲之矣,該房知悉。
金蘭淳達曰,大司憲金陽淳,掌令洪龜燮·朴宗璜,持平吳致淳呈辭,執義李集運在外,持平吉顯範未肅拜,監察茶時之意,敢達。令曰,知道。
以司諫朴宗吉,獻納鄭藎,正言宋成龍,掌令洪龜燮·朴宗璜,持平吉顯範·吳致淳牌不進罷職令旨,令于金蘭淳曰,只推。
以公忠監司朴齊聞狀達,公州牧民家失火事,令于韓義運曰,聞甚矜惻,元恤典外,別加顧助,結構奠接之方,令廟堂措辭關飭。
以公忠監司朴齊聞狀達永同縣民家失火事,令于韓義運曰,聞甚矜惻,元恤典外,別加顧助,結構奠接之方,令廟堂措辭關飭。
以修撰徐有贊再牌不進罷職令旨,令于李同淳曰,只推。
李同淳,以弘文館言達曰,下番闕直,事甚未安。修撰徐有贊,旣有只推之令,與修撰申冕周,副修撰李寅弼·洪重燮,竝卽牌招,以爲推移入直之地,何如?令曰,依。
以修撰徐有贊·申冕周,副修撰李寅弼·洪重燮牌不進罷職令旨,令于李同淳曰,只推。
兵曹,以李謙會爲御營中軍。
金蘭淳,以訓鍊都監言達曰,本局從事官尹致秀,身病甚重,勢難察任,改差,何如?令曰,依。
又以禁衛營言達曰,本營千摠李義根,身病猝重,勢難察任,改差,何如?令曰,依。
李同淳,以義禁府言達曰,忠勳府·敦寧府在外堂上,竝捧現告,下義禁府推考事,徽旨達下矣。忠勳府鈴原君尹行直·杞陽君兪應煥今方待令,竝拿囚,同知敦寧府事洪敬謨下去京畿水原地云,依例發遣府書吏拿來,何如?令曰,依。
又以義禁府言達曰,卽接月令醫員朴有豐手本,則時囚罪人李朝鉉,素抱貞疾,又添毒感,目下症形,實有難保之慮云。罪人病勢如此,則一邊保放,一邊草記,曾有定式矣。李朝鉉,姑爲保放之意,敢達。令曰,知道。
又以義禁府言達曰,卿宰禁推,待批下捧供,曾有定式矣。尹行直·兪應煥,係是卿宰,敢達。令曰,捧供以入。
又以義禁府言達曰,同知敦寧府事洪敬謨推考事,徽旨達下矣。洪敬謨,今方待令拿囚,而卿宰禁推,該府草記,待批下捧供,載在大典通編。洪敬謨係是卿宰,敢達。令曰,捧供以入。
義禁府照目,鈴原君尹行直,杞陽君兪應煥等原情云云。徽旨內,在外竝推考,罪各笞四十收贖,附過還職,竝只私罪。奉令依準爲旀。尹行直段,功減一等,兪應煥段,功·議各減一等爲良如敎。又照目,大祝徐箕淳·李鼎在等原情云云。徽旨內,竝推考,罪各笞四十收贖,附過還職,竝只私罪。奉令依準爲旀。徐箕淳段,功·議各減一等爲良如敎。
兼文學金弘根書曰,伏以臣與兼弼善臣洪遠謨,有娚妹應避之嫌,臣之見帶春秋兼銜,在所當遞。伏乞离明,亟賜鐫改,俾存公格焉。臣無任云云。覽書具悉。書辭,下該曹,稟處。
庚寅四月初十日子時,王世子詣宗廟。夏享大祭代行入對時,行都承旨朴晦壽,行左承旨金蘭淳,左副承旨鄭知容,右副承旨徐英淳,假注書沈承澤,記事官閔泰鏞·洪鍾應,原任提學金履喬·朴宗薰,原任直提學金鏴·趙寅永,原任直閣徐俊輔·鄭基善,檢校直閣徐萬淳,原任待敎李憲瑋,檢校待敎金正喜·金興根·趙斗淳·金英淳·金鼎集,以次陪立。時至,王世子具冕旒冠·冕服·玉帶·赤舄以出。禮儀使引王世子至東夾門外。禮儀使達請執圭。王世子執圭,詣板位西向立。執禮請行事,禮儀使達請行事,軒架作保太平之樂·保太平之舞。作樂八成,執禮請四拜,禮儀使達請鞠躬四拜·興·平身。王世子鞠躬四拜·興·平身。樂九成,禮儀使引王世子,詣盥洗位北向立。禮儀使達請搢圭。王世子搢圭盥洗。禮儀使達請執圭。王世子執圭。禮儀使引王世子陞自阼階,詣第一室尊所西向立,登歌作保太平之樂。保太平之舞作,執尊擧羃,瓚爵官酌鬱鬯。禮儀使引王世子詣神位前北向立,請跪搢圭。王世子跪搢圭。英淳奉爐,知容奉香,王世子三上香。禮儀使達請執瓚灌地,進幣瓚爵官洪奭周跪進。王世子執爵灌地,以授奠幣瓚爵官李憲瑋。禮儀使達請執幣獻幣,奭周奉幣跪進。王世子執幣授憲瑋,奠于案。禮儀使達請執圭·俯伏·興·平身。王世子執圭·俯伏·興·平身,次詣各室,上香灌鬯奠幣,竝如第一室儀訖。登歌止,禮儀使引王世子降復位,典祀官引饌入自正門,軒架作豐安之樂,諸祝史徹毛血槃,授諸齋郞以出,捧俎官等各捧牲匣,薦俎官捧奠于各室訖。執禮請行初獻禮,禮儀使引王世子詣第一室尊所,仍詣神位前,跪搢圭。禮儀使達請執爵獻爵,奭周奉爵跪進。王世子執爵授憲瑋,奠于神位前,執圭·俯伏·興,少退跪。樂止,大祝進,東向跪讀祝文訖。王世子俯伏興平身,次詣各室。獻爵讀祝如第一室儀。行禮訖,禮儀使引王世子降復位,保太平之舞退,定太平之舞進。執禮請行亞獻禮,亞獻官東寧都尉金賢根行亞獻禮如儀。執禮請行終獻禮,終獻官判府事李羲甲行終獻禮亦如儀。執禮請行飮福禮,禮儀使引王世子詣飮福位跪搢圭,奭周跪進爵。王世子受爵飮訖。奭周受爵授大祝,復於坫。薦俎官奉俎跪進。王世子受俎授宮官。宮官出授司饔院官訖。王世子執圭·俯伏·興·平身,降復位訖。禮儀使達請四拜。王世子行四拜禮。執禮請撤籩豆,大祝入撤籩豆。登歌作雍安之樂,七祀功臣·齋郞各撤籩豆。樂止,軒架作興安之樂,禮儀使達請四拜。王世子行四拜禮。樂止,執禮請望燎,禮儀使引王世子詣望燎位,望燎訖。引儀唱禮畢,禮儀使引王世子還入齋室。少頃,相禮跪白外備。王世子具遠游冠·絳紗袍以出,乘輿進止宗廟大門外。相禮跪贊請降輿乘輦。王世子降輿乘輦。樂作,進發至敦化門外,相禮跪贊請降輦乘輿。王世子降輦乘輿。至仁政門外,王世子降輿步過。樂止,至協陽門外,王世子乘輿入貳極門還內。諸臣以次退出。
上在昌德宮,常參·經筵,以代理停。
大殿·中宮殿,內閣·政院·玉堂口傳問安。答曰,知道。世子宮,內閣·政院·玉堂·春坊翌日口傳問安。答曰,知道。朝廷二品以上·六曹堂上單子問安。答曰,知道。世子嬪宮·世孫宮,內閣·政院·玉堂·春坊口傳問安。答曰,知悉。
藥房提調洪起燮,副提調朴晦壽達曰,伏未審夜間,大殿聖體若何?中宮殿氣候,若何?移次齋宿,廟享禮成,勞動之餘,睿體何如?臣等不任區區伏慮,敢來問安。答曰,知道。大殿聖體萬安,中宮殿氣候安寧,余亦一樣矣。
鄭知容啓曰,明日經筵,取稟。傳曰,停。
鄭知容達曰,明日座堂相値,常參頉稟之意,敢達。令曰,知道。
徐英淳達曰,大司憲金陽淳,掌令洪龜燮·朴宗璜,持平吳致淳呈辭,執義李集運在外,持平吉顯範未肅拜,監察茶時之意,敢達。令曰,知道。
鄭知容達曰,來十六日,漢學文臣殿講日次矣,敢稟。令曰,爲之。
又達曰,來十六日,日次儒生殿講日次矣,敢稟。令曰,十四日爲之。
又達曰,輪對官來待矣。令曰,入對。
朴晦壽達曰,假注書李公翼,身病猝重,勢難察任,今姑改差,何如?令曰,依。
李公翼改差,代以趙徽林爲假注書。
鄭知容,以弘文館言達曰,下番闕直,事甚未安。修撰申冕周·徐有贊,副修撰李寅弼·洪重燮,旣有只推之令,竝卽牌招,以爲推移入直之地,何如?令曰,依。
以修撰申冕周·徐有贊,副修撰李寅弼·洪重燮牌不進罷職令旨,令于鄭知容曰,竝許遞,旣承下敎,前望單子入之。
玉堂前望單子入之,修撰趙秉龜·金胤根,副修撰李應信·李穆淵代點。
鄭知容,以弘文館言達曰,應敎徐箕淳,新除授修撰金胤根,竝卽牌招察任,何如?令曰,依。
徐英淳,以兵曹言達曰,今四月十一日,武臣賓廳武經講書日次,而專經文臣殿講代臨相値,不得爲之之意,敢達。令曰,知道。
吏曹申目粘連,觀此弘文館副校理兼侍講院文學金弘根上書,則以爲,臣與兼弼善洪遠謨,有娚妹應避之嫌,春秋兼銜,在所當遞,亟賜鐫改,以存公格亦爲白臥乎所,相避之法,在下當遞,而春坊春秋,法不得減下,故本職遞改,已例卽然是白如乎,金弘根所帶兼文學,今姑改差,記注官亦爲減下,何如?判付達依準。
庚寅四月十一日辰時,王世子座重熙堂。專經文臣殿講,輪對官同爲入對時,行都承旨朴晦壽,行左承旨金蘭淳,行右承旨韓義運,左副承旨鄭知容,右副承旨徐英淳,假注書沈承澤,記事官趙秉龜·洪鍾應,原任直提學金鏴,原任直閣徐俊輔·鄭基善,檢校直閣徐萬淳,檢校待敎金興根·金鼎集,以次陪立,輪對官敦寧府主簿李牧榮,司䆃寺僉正趙濟晩,司僕寺判官沈魯崇,軍器寺副正沈正書,中學訓導吉鎭國,進伏楹外訖。王世子具翼善冠·衮龍袍陞座,令曰,輪對官,以次進前,奏職姓名。牧榮奏之。令曰,奏職掌·遺在·所懷。牧榮竝以無矣仰奏。令退,牧榮退出。濟晩進奏職姓名,而職掌·遺在·所懷,竝以無矣仰奏。令退,濟晩退出,魯崇進奏職姓名職掌遺在,而所懷以無矣仰奏,令退,魯崇退出。正書進奏職姓名,而職掌·遺在·所懷,竝以無矣仰奏。令退,正書退出。鎭國進奏職姓名,而職掌·遺在·所懷,竝以無矣仰奏。令退,鎭國退出。引儀唱試官以下行再拜禮,漢城判尹金履載,行護軍李若愚,刑曹參判李寅溥,行副護軍洪彦謨,行副護軍韓弘敎,兵曹參知趙基謙,行副護軍朴來謙及應講諸臣,以次行再拜禮,試官陞堂。令開講。應講諸臣以次應講訖,晦壽曰,出入之際,有所失措,事甚未安。當該春坊,推考,何如?令曰,依爲之。出擧條令書令旨曰,專經文臣殿講居首人,依例捧令旨。出令旨令曰,試官先退。履載等退出。令史官就座,仍令退,承史以次退出。
上在昌德宮。常參·經筵,以代理停。
鄭知容啓曰,明日經筵,取稟。傳曰,停。
又達曰,明日常參,取稟。令曰,爲之。
徐英淳達曰,大司憲金陽淳,掌令洪龜燮·朴宗璜,持平吳致淳呈辭,執義李集運在外,持平吉顯範未肅拜,監察茶時之意,敢達。令曰,知道。
鄭知容達曰,來十六日日次儒生殿講,十四日爲之事,令下矣。處所以何處爲之乎?敢稟。令曰,重熙堂爲之。
以應敎徐箕淳,修撰金胤根牌不進罷職令旨,令于鄭知容曰,只推。
徐英淳達曰,明日常參,兩司當爲進參,而諫院無進參之員,事甚未安。除在外外,呈告人員,竝待開門牌招,何如?令曰,依。
鄭知容,以弘文館言達曰,應敎徐箕淳,修撰金胤根,旣有只推之令,竝卽牌招察任,何如?令曰,依。
以修撰金胤根牌不進罷職令旨,令于鄭知容曰,只推。
金蘭淳,以都摠府言達曰,今日入直內三廳武兼·禁軍及軍兵等,當爲中日習射技,而圓點儒生應製代臨相値,不得設行之意,敢達。令曰,知道。
又以訓鍊都監言達曰,本局哨官洪近泳,身病甚重,勢難察任,改差,何如?令曰,依。
刑曹判書朴綺壽書曰,伏以臣負罪如山,受恩如海,薄竄旋宥,歸伏郊畿,杜門訟愆,萬念都灰,便作深山之野夫,自分明時之棄物,不意春初,伏蒙承宣特除,恩敍繼降,其日卽臣去年泣玦之日也,造化攸及,若不偶然,仍又數月之內。除旨荐下,蓬蓽生輝,鄕隣動色,譬如枯荄之遇春,涸轍之通波,闔門攢祝已罔涯極,而今玆秩官寵擢,恩由特點,逈出常格,尤萬萬夢寢之外,承命震懍,五內失守。如臣釁負之至重,而得此曠絶之殊渥,在古有是否,以首叩地,血淚交逬而已。夫八座峻秩,位望隆重,有非人人所可冒忝,雖在無故之人,實合愼揀,況臣滓穢之賤,豈宜濫授?噫,臣本儱侗昏聵,百無肖似,而當初陳章,秪因職在言地,未容含默,區區效愚,斷斷無他,而語不審擇,誠未仰孚,自歸妄率之科,致勤匪怒之敎,論厥負犯,合置何辟,三臺交章,罪名層加,儻非我邸下曲庇生成之澤,則臣之爲齏粉久矣。宥臣之日,繼下三臺處分,到此臣雖卽日滅死,更有何恨?且臣之逖違天階,星霜已過一周,雖以魚鰕爲侶之跡,亦具犬馬戀主之性,楚水楓林,遠隔長樂之鍾,瑗樓玉宇,長入水調之吟,古人所云一覿龍顔,萬死猶足,正道臣今日情事。況玆飭令隨下,辭旨鄭重,蹶趨造,以謝恩命,義分則然,而臣聞上下之間,情志貴在交孚,凡人臣之進言也,一或不幸而見疑於君父,貽辱於朝廷,則必當有以自處矣。臣雖萬萬無似,亦嘗備數於大夫之列,平素之所自矢於心者,惟是事君無隱,隨事盡言,以圖塵刹之報而已,豈有他哉?今臣本情,猶未暴白,私心轉益抑塞,撫躬自悼,無面可顯,惟有屛跡山間,沒齒自靖,以少贖難貰之愆,是爲不報之報。今若諉以寵命之不可終孤,嚴召之不可屢違,彈冠束帶,出而冒膺,則其於壞損廉義,貽羞廷紳何哉?夫朝廷之上,廉防爲大,人臣之義,進退爲重,苟或忘廉沒恥,當退而冒進,則是直一鄙夫耳,在上而奚取於是,在下而亦何以藉手事君也哉?臣雖無狀,亦是四維中物,臣不忍爲此也。艮限在前,株守莫變,以臣去就,實無可論,至若見職不稱之實,有未暇仰陳,而詞訟劇地,不可許久瘝曠。且臣之偏母,年迫七耋,恒纏疾病,臣旣孑然一身,且無兒息,將護之節,惟臣是恃,遠離從宦,其勢末由,玆敢悉暴情實,仰瀆崇嚴。伏乞离明,俯賜矜諒,亟遞臣所帶職名,收還新授資級,因治臣逋慢之罪,置臣於朝籍之外,俾臣子母相依,托跡隴畝,歌詠國恩,以畢餘生,臣之大願也。臣無任云云。答曰,覽書具悉。往事實余之過擧,然本事非出於太康,憧憧之心,不能專委於有司,故躬必檢之,盡欲合禮,而卿之書,非不出憂愛之誠,然未諒余心而言,故果有處分,亦余學問未成之由,悔用何及?今玆特除,意有所在,卿何如是浼浼乎?負罪之稱,亦是過也。君臣之際,貴在交孚。余意如此,而卿尙逡巡者,豈可曰臣分與道理乎?詞訟之任不可久曠,卿其毋復煩辭,卽速肅命。
應敎徐箕淳書曰,伏以臣宿病尙苦,舊愆未勘,杜門跧伏,百念灰冷,而享官便是往役,時不免呈身於衆集之中,而每自循省,如無所容,乃於日前廟享之班,伏奉瀛館除旨。今又庚牌洊臨,促令察任,職惟宿趼,恩出特點,揆以常分,惟有蹶之不暇而已,第臣區區微諒,徊徨踧踖,欲前不得,是豈臣得已而然哉?其情良亦慼矣。臣本無似之一物耳,猥蒙殊知,畀臣以嶺外按廉之任,此是臣通籍三載,第一番試用,而感激殫竭,思所以一半分自效者,惟在於上無累則哲之明,下不負報答之心,而周行未半,一病遽嬰,自秋徂冬,瀕死者屢矣,畢竟生還,免爲他鄕之鬼者,實惟我邸下再造之恩也。臣雖世世生生,爲犬爲馬,曷報此大德之萬一,而臣罪臣自知之。同時承令者五人,次第復令,而臣獨顚仆道路,一不事事,銜令而往,擔舁而歸,徒勞罔功,有始無終,古所謂委君命於草莽者,不幸近之矣。邸下之於臣,曲保至此,臣則於邸下,辜負若是,以此無狀,生亦何爲?人或語到往事,直欲鑽地以入,更何面目,揚揚彯纓,廁跡於朝紳之列哉?臣又素抱貞疾,新經大病,圉圉貿貿,神識常瞀,至又有今番做錯,雖蒙旋宥,尙有餘悚。藉使臣無辜負之罪,難安之義,顧其病狀之沈涸,精神之短少,固無堪備數於任使之末,況其以情則冒進末由,以病則强策無望者乎?惟有息跡名塗,少贖前過,優游散地,歌詠成澤,是臣至切之祝,而不報之報也,玆敢披瀝衷懇,仰瀆崇嚴。伏乞离明,俯賜鑑諒,亟行鐫削,以安微分,仍治臣逋慢之罪,以肅朝綱,千萬幸甚。臣方丐免,豈敢妄有論陳,而竊伏覩令下於樂院諸臣者,以雅樂之漸爲繁促,飭諭諄諄,深軫聽樂觀政之義,思追神人以和之道,猗歟,盛哉。然樂云者,非鍾磬羽管之謂也,音調節奏之謂也。舒疾緩數,高下淸濁,而世之汚隆係焉,樂記所云聲音之道與政通者,是也。舜有明目達聰之政,而其樂爲簫韶,禹有克勤克儉之德,而其樂爲大夏,殷湯之德,日新又新,故其樂則護也,武王之政,建官惟賢,故其樂則武也。苟求其故,樂之本在政,而政之本,在於爲上者一轉移間耳。今邸下,誠能如舜之明目達聰,如禹之克勤克儉,日新如湯,建官如武王,則今之世,虞夏殷周之世也,今之樂,韶夏護武之樂也。相通之理,捷於桴鼓,何憂乎節奏之不舒暢而雍容也?惟邸下念哉。臣無任云云。答曰,覽書具悉。因樂院下令,有此陳勉,眞可謂擧筆不忘規諫,余甚嘉乃,豈不銘念?嶺南按廉之行,實緣疾苦,未得竣事,於爾何有?勿辭察職。
庚寅四月十二日辰時,王世子座重熙堂。圓點儒生應製試取入對時,行都承旨朴晦壽,行左承旨金蘭淳,行右承旨韓義運,左副承旨鄭知容,右副承旨徐英淳,假注書沈承澤,記事官閔泰鏞·洪鍾應,原任直提學金鏴,原任直閣徐俊輔·鄭基善,檢校直閣徐萬淳,檢校待敎金興根·金鼎集,以次陪立。時至,王世子具翼善冠·衮龍袍陞座。陪衛諸臣以次入就拜位,行再拜禮,仍爲陞堂訖。令儒生入場。讀券官原任提學金履喬·朴宗薰,原任直閣鄭基善,對讀官檢校直閣徐萬淳,檢校待敎金興根·趙斗淳·金鼎集及應製儒生,以次行禮訖。令履喬·宗薰書睿題詩畫家有南宗北宗,押家字,限申時,懸題訖。宗薰曰,本監紙契,卽爲進上曆書而設,本是三曆官所掌,而向因命課學變通,除出紙價,賣作外貢,旣非當初設置之意,且監樣之凋弊,職由於此。今若就其所受貢價中,限年預下,給價還退,依前作官貢,屬之三曆廳,使之措辦紙物,以供印曆,則在監官自當有沾漑之益,在惠廳卽不過兌換之事。與惠堂往復裁定,以爲復舊規收後效之地,何如?令曰,依爲之。出擧條王世子入便次,令履喬考試訖,復爲出次,令對讀官讀券。萬淳等讀奏訖,履喬曰,今番則居首書以何等乎?令曰,居首書以三上,一張書以三中,一張書以三下,二張書以草三下,其餘六張書以次上。令曰,試券第一張入之。仍親坼祕封,令書令旨曰,圓點儒生應製詩,居首三上生員李啓朝,直赴殿試,之次三中進士李殷榮,三下生員徐膺淳,竝直赴會試,草三下進士安秉良等二人,各給二分,次上進士金鼎鉉等六人,竝令該曹考例施賞。令曰,李啓朝賜樂,令下番下去呼新。鍾應承令呼新。令曰,入格儒生入對。啓朝等以次進前,各奏職姓名訖。令曰,直赴人先退,其餘儒生,以次頒賞,可也。鼎鉉等頒賞退出。相禮跪白禮畢,諸臣以次退出。
上在昌德宮。常參·經筵,以代理停。
自五更至十四日開東,灑雨下雨,測雨器水深二分。
鄭知容啓曰,明日·再明日順陵忌辰祭齋戒正日相値,經筵,頉稟之意,敢啓。傳曰,知道。
又達曰,明日·再明日順陵忌辰祭齋戒正日,三明日座堂相値,常參,頉稟之意,敢達。令曰,知道。
金蘭淳達曰,來十八日,專經武臣殿講日次矣,敢稟。令曰,十七日爲之。
朴晦壽達曰,明日傳香,禮房承旨當爲齋宿,而左副承旨鄭知容纔已須資出去矣。卽爲牌招,何如?令曰,依。
韓義運達曰,卽者漢城府官員來言,山訟回達毋得過三日,曾有定式矣,判尹金履載受由在外,次堂例不得擧行云,何以爲之?敢稟。令曰,次堂擧行。
朴晦壽,以侍講院言達曰,明日座堂時,宮官當爲全數進參,而弼善金洛龍受由在外,兼文學未差,無以備員,未差之代,令政院稟旨差出,受由在外人,亦爲稟令變通差出,以爲備員進參之地,何如?令曰,許遞,與未差之代,旣承下敎,前望單子入之。
春坊前望單子入之,弼善朴鳴和,兼文學兪章煥代點。
朴晦壽達曰,新除授兼文學兪章煥方在罷散中,何以爲之?敢稟。令曰,敍用。
金蘭淳,以兵曹言達曰,明日王世子代臨日次儒生殿講時,本曹堂上陪衛二員,當爲備員,而參知趙基謙差祭,無以備員,令政院稟令變通,仍令該曹,以在京無故人,口傳差出,待下批牌招,以爲進參之地,何如?令曰,依。
又達曰,因兵曹草記,明日代臨日次儒生殿講時,本曹堂上陪衛二員,當爲備員,而參知趙基謙差祭,無以備員,令政院稟令變通,仍令該曹,以在京無故人,口傳差出,待下批牌招事,依下矣。合有變通之道,何以爲之?敢稟。令曰,許遞,旣承下敎,前望單子入之。
兵曹參知前望單子入之,朴來謙代點。
金蘭淳達曰,今此試官望中,時無職名人,令該曹口傳付軍職,何如?令曰,依。
兵曹口傳政事,副司果單洪重燮。
以左副承旨鄭知容牌不進罷職令旨,令于李同淳曰,只推。
以獻納鄭藎,正言宋成龍牌不進罷職令旨,令于李同淳曰,只推。
以慶尙監司李勉昇狀達,薦新生竹笋限內不得封進,惶恐待罪事,令于李同淳曰,卿其勿待罪事,回諭。
以黃海監司李翊會狀達,新産乾秀魚卵及生鱗石首魚等,節序差早,限內不得封進,惶恐待罪事,令于李同淳曰,卿其勿待罪事,回諭。
朴晦壽,以弘文館言達曰,新除授校理沈鈁,時在京畿富平地,副修撰李應信,時在江原道原州地,李穆淵,時在廣州地,經筵入番事緊,請竝斯速乘馹上來事,下諭。令曰,依達。
又以侍講院言達曰,新除授兼文學兪章煥,時無職名,令該曹口傳付軍職,何如?令曰,依。
兵曹口傳政事,副司果單兪章煥。
徐英淳,以義禁府言達曰,江華留守申緯狀達內,寅火堡萬戶朴致元,令該府拿問重勘事,達下矣。朴致元,時在任所,依例發遣府羅將,交代後拿來,何如?令曰,待待令拿囚。
義禁府申目,同知敦寧府事洪敬謨原情云云。徽旨內,在外推考,罪笞四十收贖,附過還職,私罪。奉令依準爲旀,功減一等爲良如敎。又申目,成均館典籍趙昌敎,學諭盧時詢,奉常寺參奉安正淳,副司果金箕晩·李㙽等原情云云。徽旨內,今四月十一日專經文臣殿講時居不,竝依定式推考,罪各笞四十收贖,附過還職,竝只私罪。奉令依準爲旀。金箕晩段,功·議各減一等,李㙽段,功減一等爲良如敎。又申目,東西押班監察姜彝文·朴萊壽等原情云云。徽旨內辭緣,泛稱遲晩,竝只刑推得情,何如?判付達,竝只除刑推議處爲良如敎。又申目,典設司別提李冕容原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,盈德前縣令申在翼原情云云。問目內辭緣,泛稱遲晩,刑推得情,何如?判付達,除刑推議處爲良如敎。又申目,戶曹參判李朝鉉原情云云。徽旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付達依準。又申目,祝史尹升烈原情云云。徽旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付達依準。又申目,長湍前府使沈鍾奎·徐致輔等原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,竝只議處,何如?達依準。又申目,濟州前牧使李行敎原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付達依準。
徐英淳,以義禁府言達曰,保放罪人李朝鉉還囚捧供以入,而病勢一向未差,仍爲保放之意,敢達。令曰,知道。
同知李愚在書曰,伏以臣於年前增廣初試,猥忝主試之任,自速僨誤之罪,人言峻發,辜負難贖,而薄譴旋敍,感惶交中,至今追惟,愧汗沾背。試役一步,鐵限萬重,此非但臣之自矢者如此,朝廷所以處臣者,亦不必擧擬於試望矣。不意今者,殿講考官,恩點忽下,臣聞命驚隕,若無容措。積違之餘,蹶趨承,小伸覲光之忱,卽是彝性之所同,而大防在前,進身無路。伏況臣以風眩之疾,積年彌留,眼昏脚弱,轉側須人。以情以病,末由蠢動,玆敢略暴衷懇,仰瀆崇嚴。伏乞离明,俯賜鑑諒,亟許改免,以勵廉恥,以安微分,不勝大願。臣無任云云。答曰,覽書具悉。往事不必追提,卿其勿辭參試。
庚寅四月十三日辰時,王世子座重熙堂。常參入對時,行都承旨朴晦壽,行左承旨金蘭淳,行右承旨韓義運,左副承旨鄭知容,右副承旨徐英淳,假注書趙徽林,記事官閔泰鏞·洪鍾應,檢校直閣徐萬淳,檢校待敎金鼎集,先行再拜禮,以次陞堂。贊儀唱常參官入就拜位,東班,左議政李相璜,右議政鄭晩錫,左參贊金履喬,右參贊朴宗薰,行戶曹判書趙萬永,吏曹判書洪奭周,禮曹判書洪起燮,右尹韓耆裕,副校理柳幼麟,司諫朴宗吉,持平吉顯範,吏曹正郞李敦夏,禮曹正郞申允祿,戶曹佐郞尹審求,監察李淵龜,司錄姜英國,西班,工曹判書金鏴,兵曹判書徐俊輔,刑曹參議金鍏,兵曹正郞宋持養,刑曹佐郞黃鍾林,工曹佐郞元,以次入就位。贊儀唱再拜,常參官以次行拜如儀訖。贊儀唱有達事官陞堂,無達事官退出,相璜·晩錫·萬永·起燮·宗吉·顯範·幼麟,以次陞堂,其餘退出。令曰,史官分左右。相璜曰,日候不調,大殿聖體若何?令曰,安寧矣。相璜曰,寢睡·水刺之節,何如?令曰,一樣矣。相璜曰,中宮殿氣候,何如?令曰,安寧矣。相璜曰,睿體,何如?令曰,一樣矣。令曰,奏事,可也。相璜曰,月前法司令飭,寔出於振作紀綱之盛念,從此警官怠而奠民命,庶有翕然丕應之效,臣實欽仰萬萬,而臣敢因此而有可獻愚者。蓋人君用人之柄,不越乎勸懲之間,所以勸者,勸人之爲善,俾各盡職,所以懲者,懲人之有過,使皆知戢。然則勸懲均有其效,不可闕一,而其效之遠且大者,臣則曰勸勝於懲人。若知懲而已,則不過避遠罪戾,苟幸無事而止,人若知勸,則有所興起,互相慕效,將有猛晉樂趨之美。惟我先大王二紀郅隆之治,五章五用,動合天則,而激勸之政,每先於癉懲之典。一郞吏之良,一牧守之能,率皆甄拔,未或有勞而不見錄者,故人咸自奮,勇於爲善,化成於上,澤流於下,太平裕後,式至今休。此實今日之所宜祖述而憲章者,臣敢爲邸下誦之,而雖漢·唐之少康爲治者,苟欲釐工而安民,則莫不存心於勸懲之工,而若其尤致意則在於奬別而鼓動之,異等之考第,殿柱之題名,蓋亦深得治道之要者,伏願常以此深留睿念焉。令曰,所陳切實,當體念矣。出擧條相璜曰,卽見公忠監司朴齊聞狀達,則枚擧成歡察訪禹錫龜,天安郡守徐秉淳牒呈,以爲仇火金蹄驛村失火,驛庫及還穀,盡爲燒燼,而被燒穀蕩減,前亦有例,請令廟堂稟處矣,被燒穀物之蕩減,已例皆然,今亦依此施行,何如?令曰,依爲之。出擧條相璜曰,卽接戶曹所報,則西闕改建材木之分定諸道者,旣因民弊,竝皆還寢,今不可以如干斫運者需用,勢將貿用,而容入物力,優數請得,然後可以及時擧行,貿材錢限四萬兩,趁今區劃爲辭矣。此不可無及時拮据之政,而京外公儲,擧皆枵然,姑以惠廳錢一萬五千兩,禁營錢一萬兩,御廳錢五千兩,分排劃給,使之取用,何如?令曰,依爲之。出擧條相璜曰,贈判書柳孝源西師凱旋之後,賞未及盡酬其勞,而匪久身故,伊後因大臣筵奏,許贈正卿,而尙未易名矣。貤贈旣出於記念戰功,而節惠之獨未蒙有戰功人已施之例,公議惜之,特加恩命,以示朝家酬奬之意似好,故敢此仰達矣。令曰,依此爲之。出擧條相璜曰,大臣遷窆時,葬需·擔軍之參酌題給,自是法典。故相臣蔡濟恭緬事在近云,考例施行之意,分付該曹,何如?令曰,依爲之。出擧條晩錫曰,臣伏聞邸下於近日間,開講筵於久停之餘,蓋將遜志時敏,以爲修己立政之本也。俄者又伏見秋判書答下者,如日之更,人孰不欽仰,而其中學問未成之敎,尤有以仰望道未見之睿衷,微忱喜慶,未能自勝,忘其僭猥,敢以所關於睿學者,冒昧仰達矣。昔者殷高宗,亦聖賢之君也,宜無事乎學,而猶曰舊學于甘盤,傅說又告之以終始典于學,明雖聖賢而亦必資學而成之也。蓋帝王之學,非博問强記之謂也,非巧文麗詞之謂也,只是讀書以窮理,居敬而持志而已。凡理之在事物者,要妙精微,無方體無聲臭,而若其當然之則,必然之效,具載於經訓史冊之中,此所謂理也。苟能孜孜用力,直窮到底,其善之可法,惡之可戒者,瞭然心目之間,不容絲毫之隱,則道心自然感發,人心自然懲創矣。此讀書窮理,爲爲學之要也。然讀書非如聲色臭味土木玩好之易惑,故鮮能好之。固多有怠惰間斷,一曝十寒之患,雖或好之,亦不免貪多務廣,忙迫涉獵之病,二者均之爲失,而無所成矣。必須齊莊靜一,持守此心,終日儼然,不爲外誘之所侵亂,則常久不厭,深信自得,以之究義析理,無所往而不通,以之應事接物,無所處而不當矣。此居敬持志,又爲讀書之要也。此非愚臣之臆說,實程·朱相傳之要法,而先正臣宋時烈,亦嘗誦告于孝廟者也。邸下勿以言出於愚臣而忽之,試賜省察焉。臣未敢知邸下爲學之道,果如先賢所言,而窮理居敬,無所欠闕乎,萬有一外應文具,內實罔殆,則雖日閱千紙,徒爲觀瞻之美,而無所補於日新之睿工也。誠願賾聖經則必審其理欲之分,覽前史則必鑑其善敗之由,不但於書筵進讀之時,反復講劘,亦必於幽獨得肆之地,細繹玩索,毋或間斷,毋或涉獵,朝乾夕惕,沈潛厭飫,體之於身,驗之於心而有得焉,則凡諸一動一靜,一政一令,將無物欲之障礙,只見天理之流行,緝熙光明,大公至正,人之賢邪,事之得失,有如照燭而龜卜。然則群下之營私蠧公者,莫敢售其惡,近習之招權市寵者,莫敢逞其奸,可以絶奔走鑽刺之路,可以杜交通貨賂之逕。內自禁省,外徹朝廷,洞然無有毫髮私邪之間,而發號施令,群聽不疑,賞善罰惡,衆志咸服,紀綱得以振,而無侵撓之患,風俗得以美,而無頹敗之歎。天下事將惟邸下之所欲爲而無不如志,唐虞郅隆之治,庶可挽回於今日矣,伏乞深留睿意焉。令曰,所陳切實,當體念矣。出擧條令于朴晦壽曰,洪益文照律草記,輪示大臣。仍令曰,近來人心世道,漸不如古,若以被刺者之不死,施以輕律,則有關來頭之弊,更加詳議以達。相璜曰,此案卽臣前所仰奏者,而若以謀殺之律,斷之以大辟,則法文終未見十分襯合,若降於此而用府讞之杖流,則以若情犯,較若律名,失之太輕,決亦不可擬議於杖流矣。若於大辟·杖流之間,有可以勘斷者,則庶或爲適輕適重之宜,而旣係律例之外,此惟在於自上處分,而非自下所敢仰請者矣。晩錫曰,以法律論,則當置一律,而若只施徒流,則誠失之太輕矣。令曰,輪示三司。宗吉進前奏曰,臣旣無的見,又未及參考律文,未敢臆對,而大臣之奏,該府之讞,俱有所據,臣亦別無他見矣。顯範曰,司諫之奏,甚好矣。幼麟曰,司諫之奏甚好,更無可達者矣。令曰,大臣就座,三司合達。宗吉·顯範·幼麟曰,噫嘻,痛矣,書九之罪,可勝誅哉?亂臣賊子,從古何限,而窮凶絶悖,未有裕賊。裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯䋜,專在於彼,固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案。令旨中前茅裕賊之敎,實是燭奸之禹鼎,照魔之秦鏡也。於戲,我先大王五晦筵敎,卽明諭御極後用舍進退,斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對掦,此豈一朝一夕之故哉?涓涓之流,始自書九,而滔天於裕賊,餘波於宜學。顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請仰稟大朝,亟施書九追奪官爵之典。令曰,勿煩。出擧條晦壽曰,司諫朴宗吉,傳達之際,露出笏記,事甚未安。推考,何如?令曰,依爲之。出擧條宗吉曰,臣言議風采,本不合於淸朝耳目之任,而常參有令,義在蹶,冒沒登對,傳達之際,不善周旋,做錯非細,致有承宣請推之擧。臣滿心慙恧,無地自容,以此情踪,何可一刻晏然於臺次乎?請令遞斥臣職。令曰,勿辭,亦勿退待。知容曰,副校理柳幼獜,合達承答之後,不爲就座,臺臣避嫌之際,同爲起伏。雖緣生疎,有違格例,推考,何如?令曰,依爲之。出擧條宗吉·顯範曰,噫嘻,痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占臺府,當李潭秉銓之時,把弄朝權。且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲。如欲殺之,則速出斬之等語,肆然發惡,而且太甲桐宮之說,果如諸賊,一席酬酢於展開書傳,講其文義云者,與相吉·澤遂之招,若合符契。卽此一節,乃渠之結案,旣已遲晩後物故,則不可以未及結案。置之。趾賊一門之窮凶極惡,自有天地以來所未有者,而限以國法,猶貸其凶種之稚少者。梟種稍長,安知不更肆獍惡,如範·吉等所爲者耶?澤遂爛漫同參於啓能凶慘不道之謀,而只誅其身,王章已失,輿憤未洩。其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,夬施邦刑,獻遂設鞫得情。令曰,不從。出擧條宗吉等曰,噫嘻,痛矣,從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允。此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,旣是開闢以來所無之逆,其於獜·亮之稱兵,獍·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而今者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議,勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳,千剮萬斫,未足以洩輿憤,收孥瀦宅,不可謂當其律。夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛漫酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賤女,則決非渠所可獨辦者也。是必其夫暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩,此而若不窮覈嚴斷,則未知何樣禍機,伏在何地。今於事端旣露之後,尤不容暫緩盤覈。請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,夬正典刑。令曰,不從。出擧條宗吉等曰,噫嘻,痛矣,明謙之凶謀逆節,寔是亘萬古所無之賊也。身爲閫帥,十二字刀割乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而八字刀割逆復之愛姪也。一門之內,日夜綢繆,兩賊之間,出沒紹介,危機急變,迫在呼吸,何幸賊謀自綻,天討夬行,而誅殛之典,止及其身,收孥之律,尙未擧行,揆以獄體,不免疎虞。以謙以逆復之子,傳襲其父之凶圖,七字刀割鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。令曰,不從。出擧條,宗吉等曰,噫嘻,痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚申天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縳官上京,擧兵除惡等語?究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皥面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎,亟令王府,設鞫嚴覈,夬正邦刑。令曰,不從。出擧條九行刀割宗吉等曰,噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是萬古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也。追惟及此,不覺毛骨俱竦。恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。令曰,不從。出擧條宗吉等曰,噫嘻,痛矣,國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,此賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,而陽澤爲承望。至於丙申節獻之闕封,己亥宮女之逮訊,而倫綱之斁敗無餘地矣。處在保護之地,而端陽之例供,肆然廢停,共坐深嚴之地,而宮人拷掠,期於誣服。亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記旣已査出,臺臣之緘辭如是明的,則追奪之當律,不容一刻少緩也,決矣。陽澤則家已孥籍,官亦追奪,更無可施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今此陽澤之干犯彰著,其首惡則實榮賊也,凶魁則亦榮賊也。幸賴我先大王,廓揮乾斷,特降允兪,而傳旨未卽頒下,典刑尙稽夬施,神人憤惋,容有極哉?請物故罪人國榮,亟施孥籍之典。令曰,不從。出擧條宗吉等曰,噫嘻,痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹·姞等句語,排布陰譎,曲堗徙薪之援比,指意凶憯,卽此一款,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁,亦憯矣。亂臣賊子之干常犯紀,從古何限,而豈有如此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大懟也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已決案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。令曰,不從。出擧條宗吉等曰,噫嘻,痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫洩,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉,一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連。量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁敗,千怪百變,疊生層出,以至於達賊不道之奏,如貫一串,苟求其本,則莫不源委於漢祿,根柢於漢祿,求之往牒,未有如此賊之窮凶絶悖者也,食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。邸下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲果當,則惟此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以快雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。令曰,不從。出擧條宗吉等曰,噫嘻,痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習而潛蓄禍心,長其覬覦之計而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下。凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也,思之擔掉,言之骨靑,直欲手磔口臠而食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種。裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。令曰,不從。出擧條宗吉等曰,噫嘻,痛矣,凶魁亂本,從古何限,而豈有如鍾秀之至凶絶悖者?本以奰慝之性,濟以陰譎之行,撑腸柱腹,都是禍心,聽言觀眸,罔非戾氣,平生伎倆,專在於凶國而讎君,晝霄營爲,亦出於狀人而害物,好惡所到,忠逆立判,利勢所在,逋逃咸萃。附己者謂之向國而奬拔,汲人如恐不及,異己者謂之背馳而擠陷,網打無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日淊天之禍,鼓唱悖論,馴致裕·玉讎國之計,一番逆變起而罔不根柢於渠。一番凶獄出而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久尙熾。根窩更有之論,指目有歸而無敢連討者,明白洞快之敎,聖批昭揭而無敢連討者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠輩之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶而染成者渠也,龜·祿之絶慝而掩護者渠也。渠以爲見驅,則觀·鎬曰見驅,渠以爲非逆,則觀·鎬曰非逆。耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私押之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,渠所謂士流,吁,亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野。魯賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有。筵本二跋,旣伏罔赦之案,躗言五條,莫掩自唱之跡。入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階而其惡稔矣,其禍極矣?若使當日朝廷之上,初不生出一鍾秀,則龜·祿之賊勢,何由而䲭張,龜·祿之餘醜,何由而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾參也,鬼誅之先加也,依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。令曰,不從。出擧條宗吉等曰,噫嘻,痛矣,今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝。雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十九字刀割分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上凶訛而極矣。振采則伎倆妖慝,行止閃忽,出沒京鄕,左道誑惑,連腸按肚於鍾一·光友之徒,憑藉讖緯之書,濟其邪誕之術,二萬軍糧之積庤,搢紳家火具之潛埋,八字刀割指卯日而擧事爲期云者,莫非做妖言煽動人心之計,而十字刀割十二日至凶之說,與鍾一一而二二而一。似此今古所無之逆,不可只施治逆之常典,适·雲已行之例,不用於此賊,而將何施乎?請大逆不道罪人鍾一·振采,竝施适·雲之例。令曰,不從。出擧條宗吉等曰,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,以鄕曲賤孽,托爲凶徒死士,父事振采,兄事友文,九字刀割欲輸軍糧則轉到南陽,凡爲群凶之指使,率皆挺身而樂赴,十二字刀割將臣家將欲火攻,所營何事?店舍綢繆之言,致後丁寧和應,南中兵火之說,延壽爛漫酬酢。卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參用,無不參知,罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。令曰,不從。出擧條宗吉等曰,今番逆賊之至凶至憯,實是亘古之所罕,鍾·振諸賊,雖伏法,情節猶未盡究,黨輿猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知幾,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。永喆,鍾一之姪子也,始而應坐而發配,致後之娚妹也,始因鞫招而就拿,則枝上之枝,種下之種,可以畢究,矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,夬正典刑。令曰,不從。出擧條宗吉等曰,噫嘻,痛矣,亂逆之變,振古何限,而豈有如李肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已登於崇顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,匪今斯今,攘臂弩眼,無非戾氣,柱腹撑腸,都是禍心,至於甲戌之冬至凶至憯罔測不道之說而極矣。當上下焦遑之日,渠乃潛懷異圖,綢繆於金基厚,蹤跡陰祕,情節叵測,而至於近日章奏之間,基敍之凶書始發,則眞贓畢露,斷案已成。蓋其凶書,卽不敢道不忍言之逆謀也。謀雖同於基厚,而慫慂者肇源也,書雖出於基敍,而指使者肇源也。其罪犯於莫重莫嚴,爲賊爲逆之狀,睿鑑之照如日月,令旨之嚴如斧鉞,此誠神人之所共憤,王法之所不貸。凶如肇賊,逆如肇賊,而若使假息晷刻,共戴一天,則其可曰世有三綱而國有三尺乎?至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍,一而一二而一者也。惟彼三凶之請鞫,于今幾月於玆,而睿答輒承勿煩,群情去益如沸。卽伏奉令答下者,有此是國之大刑政,當仰稟大朝後處分之敎矣。惟其爲大刑政也,故處分之俟,一時爲急。請黑山島荐棘罪人李肇源,亟令王府,設鞫得情,明正典刑,金基厚一體嚴鞫,施以當律焉。令曰,勿煩。出擧條宗吉等曰,噫嘻,痛矣,金基敍之罪,可勝誅哉?千妖萬惡,咸萃一身,自在韋布,作凶徒之奇貨,及占倖第,爲權門而輻湊,一自廢枳之後,恒懷不逞之心,假托鬼魅,誑惑人心。卽此一事,可見其平生所爲,無非邪沴。乃於甲戌冬上下焦遑之日,潛懷凶謀,與李肇源·金基厚,綢繆密勿,受其指使,作書轉送於時相,而乃是不忍言不敢道之說。論其逆節,卽與肇源腸肚相貫,語其罪惡,亦與肇源毫髮無差,環東土含生之倫,莫不欲手磔口裂,食肉寢皮,此豈可一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱。惟彼三凶之請鞫,于今幾月於玆,而睿答輒承勿煩,群情去益如沸。卽伏奉令答下者,有此是國之大刑政,當仰稟大朝後處分之敎矣。惟其爲大刑政也,故處分之俟,一時爲急。請楸子島荐棘罪人金基敍,亟令王府,設鞫得情,夬正典刑。令曰,勿煩。出擧條宗吉等曰,噫嘻,宜學以卑微之類,賦憯慝之性,行己則巧佞而善爲狐媚,發跡於陰邪而養成虺毒,屢竊踰濫之職而暋不知分,常蓄希覬之心而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口。卽此一款,合施萬戮,而至若下段所云義理二字,卽載上下大小三十年秉執而遵守者也,今安有晦明之可言,而渠乃陰懷惎憯之謀,公肆疑亂之流,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然而渠以蟣蝨之賊,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之情,終有所未盡者。請正法罪人宜學諸子,亟施散配之典。令曰,勿煩。出擧條宗吉等曰,噫嘻,痛矣,從古亂逆之犯分干紀者,豈有若宜學之至妖極憯,而慫慂宜學,指吏宜學者,卽柳鼎養是已。包藏禍心,主張凶圖,暗嗾魚魯莫辨之賤品,甘誘虺毒成性之怪物,投進凶書,與書九而一轍,依歸逆邊,爲裕賊之後殿,甘心樂禍,傳法背公,梟獍同腸,素稱有血黨死友之目,而鬼蜮遁形,不露其暗地謀主之跡矣。逮夫捕廳下屬之轉相傳道者,便是和盤托出,而往弔痛哭之著於風聞者,可見情跡莫掩,則鼎養之爲宜學根柢,昭然可知,而前後臺章之請覈,未蒙睿答之許可,始以不明的爲敎,繼以非可聞可覈爲諭。竊以爲衆口之喧傳,初非不明的之事,而苟欲求其明的不究覈而何以哉?受人指嗾者,已伏常憲,而爲厥窩主者,偃然自在,揆以刑政,寧有是理?請柳鼎養,亟令王府,設鞫得情,夬正典刑。令曰,勿煩。出擧條宗吉曰,罪人克觀,以妖任之同氣,凶謀逆節,爛漫同參,而嚴訊之下,抵賴不服,未及究覈,未及承款,王章莫伸,輿情莫洩。請金甲島爲奴罪人克觀,更令王府,嚴鞫得情,快正王法。令曰,不從。出擧條宗吉曰,逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。令曰,不從。出擧條宗吉曰,梟示罪人性世,與劇賊載榮一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟首之律,輿情之憤惋,固無可言,而不可以已爲梟示,不施當律。請梟示罪人性世,亟施孥戮之典。令曰,不從。宗吉曰,噫嘻,痛矣,人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡惡,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯書,實出執藝之義,而特以好生之聖念,遂付傅輕之科。世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。令曰,不從。出擧條宗吉曰,噫嘻,人心陷溺,世變層生,至有申綱·黃允中輩而極矣。渠以鄕曲卑微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸。渠輩包藏,雖急於敲撼朝廷,而獨不念自犯於上誣聖德,罪犯罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未祛,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鋤根潰癰之論,寔出遠慮,何邸下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤是已伏法之申綱也,申綱是未就鞫之奎·坤也,設鞫治逆,將以致天討也。根窩未破,憂虞轉深,則豈可以鞫事之已撤而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,快伸典刑。令曰,不從。出擧條宗吉曰,噫嘻,痛矣,世級日下,變怪層生,至於韓植林事而極矣。噫,泰億是何等凶逆也?密贊鏡賊之跡,至凶且憯,定策國老之說,絶悖無倫,終始梟獍之殿茅,爛漫虎龍之窩窟,三凶居一,萬惡俱備,于今百餘年之間,爲東土臣民者,無不戟手而裂眦,心寒而膽掉。丙申處分,昭揭日星,聾瞽之人,亦皆聞知,則噫,彼植林,今日北面於朝廷者也,豈有不聞不知之理,而乃敢以逆臣官爵姓名,肆然筆之於章奏之間。其官則稱以大官,其言則謂之建白,陽爲迷罔之狀,陰售嘗試之計,旨意所在,情狀莫掩,而渠祖在垣,曾於辛壬之際,力袒凶論,爲其嚆矢,傳染旣久,熟處難忘。乃於邸下一初之政,敢欲螮蝀於太淸,此豈如渠蟣蝨之賤所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑。此若不窮覈而嚴處,則羸豕霜氷,慮無不至。俄下處分,雖極嚴正,而其在明義理嚴隄防之義,不可以屛裔薄勘而止。請屛裔罪人韓植林,嚴鞫得情,夬正典刑。令曰,勿煩。出擧條宗吉曰,噫嘻,痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,凡係皇朝事,備盡尊敬,無敢指斥,而彼台錫者,肆然筆諸章奏之間,誣逼毅宗皇帝,求過於無過之地,敢言其所不敢言,遣辭狂悖,用意陰慘。此不但我朝之賤臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵·山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。令曰,勿煩。出擧條宗吉曰,噫嘻,世道詿誤,人心憯慝,怪鬼之徒,敢售跳踉之習,惎讒之說,莫掩萌孽之漸,至於今番趙璟鎭事而極矣。驟看外面,不過論一重臣,罰擬薄罷,而細究情跡,暗蓄叵測心術,壞亂朝廷者也,此豈幺麽一不逞倉卒間所可獨辦者哉?渠本射影之蜮毒,濟以媚人之狐性,幽陰之嗾,必有所聽,狡惡之態,不忍正視。向者柳榮五之隱映嘗試,極其痛惋,今焉璟鎭之顯露手勢,豈非一套中現幻出來乎?吁,亦愈往愈巧,至凶且憯者矣。此必有一種樂禍之類,潛伏暗地,縱其嚆矢,爲矛爲殿,釀出亂本,此豈可看作一人一家之事而已哉?思之及此,寧不凜然?鞫覈有令,群情胥快,及伏奉大朝酌處之命,不勝愕貽抑鬱之至。此雖出於大聖人好生之德,藏疾之度,而生道殺人,卽辟以止辟之義也。今日刑政,惟在於一番嚴鞫,鋤治根柢,打破窩窟矣。若含忍而待其自露,則指使者倖逭,和應者寔繁,又將互換頭面,締結腸肚,種種作淸平世大變怪,則朝著少寧靖之日,亂類無止戢之道,決非細故,豈不爲無窮之憂者哉?請黑山島荐棘罪人趙璟鎭,亟令王府,嚴鞫得情,夬正典刑。令曰,勿煩。出擧條宗吉曰,新除授大司諫金鼎均,時在京畿廣州地,正言崔龍羽時,在慶尙道善山地,請竝斯速乘馹上來事,下諭。令曰,依達。顯範曰,噫嘻,痛矣,世道詿誤,義理晦塞,至於今番秋曹兩囚而極矣。渠以鄙悖之類,潛蓄凶憯之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖大好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,夬正典刑。令曰,勿煩。出擧條顯範曰,噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設而或發悖通,潛伺場屋之試士而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指意無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物,不治爲治之道,而國之所以爲國,以其有刑章也。此而不問,一任其倖逭迷藏,則羸家之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨。苟非聲氣素相關通,脈絡素相連接,賊坤何以屢言於奎賊,奎賊何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,夬施典刑。令曰,勿煩。出擧條顯範曰,噫嘻,痛矣,世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鐵之嚴,泰億之爲凶爲逆,爲今日臣子者,孰不知掩護鏡賊之情,至凶且憯,和應虎凶之狀,絶悖無倫?至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當,蟠天極地,磨滅他不得者,卽辛壬義理也。入則爲忠,出則爲逆,婦孺輿儓之所共知也。曾謂名登仕籍,身居臺地者,反不知婦孺輿儓所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒凶論,爲其嚆矢,故耳目濡染,襲以爲常,乃於一初淬厲之時,闖發肆然嘗試之計,安知無不逞之徒,潛伏幽隱,做成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道,不可但施屛裔而止。請屛裔罪人韓植林,拿鞫得情,夬正典刑。令曰,勿煩。出擧條顯範曰,噫嘻,痛矣,義理湮塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將樂援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,兪久兪深,而英宗大王,特配壇壝之享,庸寓風泉之感。以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情節,彝倫斁敗,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,夬正典刑。令曰,勿煩。出擧條顯範曰,噫嘻,趙璟鎭險陂之性,鄙瑣之行,爲世所目,與人不齒者久矣。至於日昨筵達,何爲而發也?外託進言,內蓄禍心,旨意閃忽,遣辭憯毒,蓋其心固不在於論一人評一事,故言不成理,面背殊形,狡譎情態,昭不可掩,此豈如渠所可獨辦哉?自有不逞之徒,暗地窺覘,頤指氣使,假名於柳榮五而機關潛動,接踵於趙璟鎭而手脚畢露。其計則愈出愈巧而顯售嘗試,其意則無忌無憚而陰懷壞亂,所欲嘗試者,果是何事,必欲壞亂者,抑獨何心?朝廷之憂虞,固不止於履霜堅氷,世道之變怪,終必至於禍人家國。況當一初淸明之會,寧容此輩挾雜之術乎?此而不到底盤覈,掀蕩根窩,則非但刑政之失當,抑亦滋蔓之難圖,顧何異於蘊火而待熄,養癰而望痊哉?聖度蹤出於含忍,除奸去慝,決非含忍之事,情狀雖待其自露,匿影幻身,恐無自露之日。鞫令遽撤,群情如沸,箚籲未準,公議愈鬱。請黑山島荐棘罪人趙璟鎭,亟令王府,拿鞫得情,夬正典刑。令曰,勿煩。出擧條顯範曰,新除授執義李集運時在公忠道淸州地,請斯速乘馹上來事,下諭。令曰,依達。出擧條晦壽曰,持平吉顯範,傳達之際,露出笏記,事甚未安。推考,何如?令曰,依爲之。出擧條顯範曰,臣性本庸愚,無一毫近似於淸朝耳目之任,而常參有令,猥登前席。傳達之際,至被承宣請推之擧,未免做錯,臣滿心慙恧,無地可容。以此情蹤,何可一刻晏然於臺次乎?請令遞斥臣職。令曰,勿辭。顯範退出楹外,晦壽曰,持平吉顯範,一日再達煩瀆,退待勿論之意,敢此仰達矣。令曰,知道。宗吉曰,持平吉顯範,初登筵席,做錯雖緣生疎,言官有難遽遞,請顯範出仕。令曰,依爲之。出擧條令曰,玉堂所懷奏之。幼麟曰,別無所懷矣。令曰,三司就座。各司長官進前,萬永曰,漕運裝發,在於三月,京口到泊,在於四月,自是漕轉事目,紀綱漸弛,裝發致晩,故到泊亦隨而稽滯。三南漕信,尙此杳然,苟能如式申飭,豈或若是差遲,而雖以沿海護送言之,登高瞭望,預待等候,立栍而導之,擧火而燭之,無或疎虞,繩以勤慢,設法本意,至爲嚴重。近來指路,漸不如前,漕人呼訴,逐年來聒,另加察飭,申明舊制,俾無一毫泛忽之意,分付於京畿及三南道臣處,何如?令曰,依爲之。出擧條起燮曰,伏見咸鏡監司金箕殷恤典狀本,則北靑幼學李正祿,家貧甚窶,其妻朱氏乞糧養姑,素爲一境之稱孝,而去二月十九日夜,惡虎突入,先囕正祿,則朱氏左手挽其夫,右手打其虎,轉轉相鬪,至於三里許之遠,則虎亦勢沮,乃投正祿,仍囕朱氏云矣。朱氏以遐土寒女,竭誠而養姑,捐身以代夫,以生以死,孝烈兼備,而事旣登聞,不可泯沒,取考謄錄,則在前爲夫捐生者,俱蒙旌褒之典。今亦依此特施,恐合樹風之道,故敢此仰達矣。令曰,依此爲之,可也。晦壽曰,刑曹判書朴綺壽上書,不書職名,書以負罪臣者,有違格例,所當退却,而日前旣有飭令矣,雖不得不捧入,事體所在,終涉未安。推考,何如?令曰,依爲之。出擧條令曰,史官就座。仍令退,相璜等先退。又令退,承史以次退出。
上在昌德宮。常參·經筵,以代理停。
徐英淳達曰,大司憲金陽淳,掌令洪龜燮·朴宗璜,持平吉顯範·吳致淳呈辭,執義李集運在外,監察茶時之意,敢達。令曰,知道。
令于李同淳曰,傳香承旨馳詣宗廟·景慕宮,奉審摘奸以來。
鄭知容達曰,來十六日漢學文臣殿講爲之事,令下矣。處所以何處爲之乎?敢稟。令曰,重熙堂爲之。
徐英淳達曰,持平吉顯範,旣已處置,卽爲牌招出仕,何如?令曰,依。
以持平吉顯範牌不進罷職令旨,令于徐英淳曰,只推。
鄭知容,以奎章閣言達曰,明日卽奎章閣夏孟朔大奉審日次,時原任閣臣,依節目進詣擧行之意,敢達。令曰,知道。
金蘭淳,以兵曹言達曰,今四月十四日立夏改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢達。令曰,知道。
庚寅四月十四日辰時,王世子座重熙堂。日次儒生殿講入對時,行都承旨朴晦壽,行左承旨金蘭淳,行右承旨韓義運,左副承旨鄭知容,右副承旨徐英淳,假注書趙徽林,記事官閔泰鏞·洪鍾應,原任直提學金鏴,原任直閣徐俊輔·鄭基善,檢校直閣徐萬淳,檢校待敎金興根·金鼎集,以次陪立。時至,王世子具翼善冠·衮龍袍陞座,承史及陪衛諸臣以次陞堂訖。引儀唱試官以下再拜禮,考官左參贊金履喬,右參贊朴宗薰,同知中樞府事李愚在,參考官大司成徐淇修,行副護軍趙容和,應敎徐箕淳,司書成遂默及應講儒生,以次行再拜禮訖,試官陞堂。晦壽曰,考官李愚在,謂有情勢,來詣朝房,陳書到院,而原書以齋日,纔已退却矣。昨日承答之後,又此逡巡,連加催促,終不入來,事甚未安。推考,何如?令曰,依爲之。出擧條令開講儒生以次應講,應講訖,令書令旨曰,日次儒生殿講,講居首純通幼學尹敎成,直赴殿試,之次通進士洪遠燮,直赴會試,之次通進士李魯翼,生員朴宗鶴,各給二分,之次通以下幼學徐名輔等三十三人,竝令該曹考例施賞。出令旨令曰,入格儒生入對。出令旨令曰,下番呼新。鍾應承令呼新訖,入格儒生等以次進前,奏職姓名訖,相禮跪白禮畢。令退,諸臣以次退出。
上在昌德宮。常參·經筵,以代理停。
藥房提調洪起燮,同副承旨李同淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
李同淳啓曰,明日經筵,取稟。傳曰,停。
李同淳達曰,大司憲金陽淳,掌令洪龜燮·朴宗璜,持平吉顯範·吳致淳呈辭,執義李集運在外,監察茶時之意,敢達。令曰,知道。
又達曰,備邊司郞廳來言,今日賓廳日次,而國忌正日相値,不得來會云矣,敢達。令曰,知道。
韓義運達曰,左副承旨鄭知容,今日不爲仕進,卽爲牌招,何如?令曰,依。
李同淳達曰,專經武臣殿講,十七日爲之事,令下矣。處所以何處爲之乎?敢稟。令曰,重熙堂爲之。
令于李同淳曰,兼弼善·兼司書·說書竝許遞,旣承下敎,前望單子入之。
春坊前望單子入之,兼弼善申冕周,兼司書金周默添書代點,說書徐憲淳代點。
令于李同淳曰,在外臺諫許遞,旣承下敎,前望單子入之。
臺諫前望單子入之,大司諫申在植,執義尹錫永,正言金羽根代點。
李同淳達曰,新除授正言金羽根,方在罷散中,何以爲之?敢稟。令曰,敍用。
令于李同淳曰,新除授大司諫申在植,執義尹錫永竝敍用,其時譴罷臺諫,一體敍用。
李同淳,以侍講院言達曰,新除授兼弼善申冕周,時無職名,令該曹口傳付軍職,何如?令曰,依。
兵曹口傳政事,副司果單申冕周。
李同淳達曰,今此試官望中,時無職名人,令該曹口傳付軍職,何如?令曰,依。
兵曹口傳政事,副護軍單趙基謙。
以左副承旨鄭知容牌不進罷職令旨,令于韓義運曰,只推。
韓義運,以奎章言達曰,臣等進詣奎章閣,御眞展奉奉審無頉,而奉謨堂及閣內諸處,亦爲無頉之意,敢達。令曰,知道。
韓義運,以奎章閣言達曰,景慕宮望廟樓今望奉審,無頉之意,敢達。令曰,知道。
又以內醫院提調意達曰,副提調朴晦壽,今日問安,不爲仕進,卽爲牌招,何如?令曰,依。
又以戶曹言達曰,本曹鑄錢所用鐵物,前堂時筵稟經紀者,皆已準備,以今四月二十一日爲始,鑄字洞均廳倉內設鑄矣。應行節目,一依年前惠廳別鑄例爲之,字號,先以惠字·平字繼鑄,而來後則改以戶字·經字,次次換鑄,以通錢路之意,敢達。令曰,知道。
李同淳,以都摠府言達曰,今日入直內三廳武兼·禁軍及軍兵等,當爲中日習射技,而國忌正日相値,不得設行之意,敢達。令曰,知道。
又以訓鍊都監言達曰,去夜二更量,幼學趙濟亨,犯夜被捉於本局邏卒處,依例移送秋曹之意,敢達。令曰,知道。
又以刑曹言達曰,因訓鍊都監達辭,去夜二更量,犯夜幼學趙濟亨,移送秋曹事,令下矣。趙濟亨,待過齋,依更數決笞五十度,放送之意,敢達。令曰,知道。
上在昌德宮。常參·經筵,以代理停。
鄭知容啓曰,明日經筵,取稟。傳曰,停。
又達曰,明日座堂相値,常參,頉稟之意,敢達。令曰,知道。
徐英淳達曰,大司憲金陽淳,掌令洪龜燮·朴宗璜,持平吉顯範·吳致淳呈辭,執義尹錫永在外,監察茶時之意,敢達。令曰,知道。
金蘭淳啓曰,訓鍊大將趙萬永,以戶曹判書點檢事,明日西江出去矣。所佩命召,何以爲之?敢稟。傳曰,仍佩往來。
以公忠監司朴齊聞狀達,恩津縣民家失火事,令于韓義運曰,聞甚矜惻,元恤典外,別加顧助,結構奠接之方,令廟堂措辭關飭。
以公忠監司朴齊聞狀達,天安郡民家失火事,令于韓義運曰,聞甚矜惻,元恤典外,別加顧助,結構奠接之方,令廟堂措辭關飭。
金蘭淳,以兵曹言達曰,今四月十七日,武臣堂上朔試射日次,而座堂相値,不得爲之之意,敢達。令曰,知道。
又以司僕寺一二提調意啓曰,濟州前牧使李行敎遞任進上馬三匹,今纔上來,禾毛色別單書入,依例內廏立養之意,敢啓。傳曰,知道。
刑曹判書朴綺壽書曰,伏以臣於日前,奉承飭令,猥上辭本,而言涉僭妄,伏地俟勘,及奉下答,首尾一百三十有餘言,丁寧懇惻,諄複隆摯,有足以泣鬼神而感豚魚,至以昨春處分,深示追悔之意,許臣本情之出於憂愛。臣奉讀未半,聲淚俱發,惶汗浹背,闔門老少,聚首嗚咽,攢手祝天。顧臣螻蟻之微,糞土之賤,而迺邸下不鄙夷之,降此萬萬非常之恩敎,瞻聆皆聳,況在臣心?臣歷觀前史,雖賢君哲辟,不靳此等辭敎於其臣下者,臣未之見也。我邸下天地恢弘之度,風雷奮發之象,直可竝美於堯·舜·禹·湯之聖,漢·唐以下,有不足論,猗歟,盛哉。至如睿敎中推原學問一段,臣竊以爲我東方太平萬世之休,實基於玆。臣雖屛伏山間,而或因日邊來者,承聞我邸下,近者頻開書筵,遜志時敏,朝野相慶,思見德化之成。臣自聞此言,手抃足蹈,喜甚欲狂。今觀辭敎下者,則果深軫學問之道,凡係一政令一注措之間,要之以學問爲本,仰惟雷肆講討之席,必大有心得力踐之實。繼自今緝熙光明,念終始典學,則徯志之治,指日可期。如臣管窺蠡測,雖不定以盡其博大,而敢不隨諸人後,贊頌休德之萬一哉?噫,昨春事,臣亦豈不知睿孝篤至,躬檢盡誠之意,而私憂過計,率爾陳章,措辭之際,自歸狂妄,罪固甘心,而施宥旋敍,至於今玆恩擢,而榮寵極矣。睿情若出於賞諫,而臣心益切於訟愆。且臣有一言仰復者,今臣本情畢白,無復餘蘊,臣死可瞑目入地,免爲天地間罪人,志願滿足,有何他念?古人云,士爲知己者死。夫知己者,知心之謂也。閭巷匹士,尙爲知其心者,不惜殞軀,況臣子之君父乎?今我邸下,旣洞燭臣心之斷斷無他,仁恩攸及,與天無極,非臣隕結所可仰報,雖使臣赴湯蹈火,臣固當直前而無避,況召之以尊官重祿,豈敢爲逡巡計,而臣竊謂我邸下,今旣知臣之心矣,又何必寵祿縻之哉?假使臣之當初一言,不至可棄,處臺閣而隨事獻替,固其職耳,臣之因此媒榮,非義分之所敢出也。且睿敎若曰,君臣之際,貴在交孚。泰之彖辭所云,上下交而其志同,大有五六爻所云,厥孚交如者是也。夫如是則一體相須,臣主俱榮,亦何待在外之爵祿哉?且臣才識之空疎,疾病之貞痼,前章未暇煩陳,而以人器則樸愚闇劣,最居人下,一切世務,漫無省識,雖置百執事之末,猶懼僨誤,況在六卿之列乎?以疾病則早傷水土,風痰爲祟,自在少壯,形如枯木,況今襄謝,變成百症,肢體拘攣,神識眩迷,重以兩目昏瞀,日甚月異,尋丈之間,或不辨人面,陰翳之處,殆未分字樣。以百無肖似之材,抱萬不可强之疾,而任國家詰奸禁暴之政,簡孚五辭,平讞庶獄,決是行不得者。書答末段,責臣以臣分道理,殆若慈父之詔迷子。臣感激惶隕,不敢偃處鄕外,扶舁病軀,來伏京輦,日月孔邇,忻竦倍深,事宜一肅恩命,少伸叩謝之忱,而非但病情之在途增苦,百爾思量,所叨職名,實無承當之望。與其出膺而自速僨敗,毋寧丐免而甘被譴罰,玆敢瀝盡腔血,仰瀆崇嚴。伏乞离明,曲賜矜諒,新授職名資級,亟行鐫改,仍治臣瀆擾之罪,以重名器,以安微分焉。臣無任云云。答曰,覽書具悉。日昨之答,實余敷心之諭,則卿又何如是?余不多誥,卿其更勿煩辭,卽速出肅。
庚寅四月十六日辰時,王世子座重熙堂。漢學文臣殿講入對時,行都承旨朴晦壽,行左承旨金蘭淳,行右承旨韓義運,左副承旨鄭知容,右副承旨徐英淳,假注書趙徽林,記事官徐憲淳·洪鍾應,原任直提學金鏴,原任直閣徐俊輔·鄭基善,檢校直閣徐萬淳,檢校待敎金興根·金鼎集,以次陪立。時至,王世子具翼善冠·衮龍袍陞座,承史及陪衛諸臣以次陞堂訖。引儀唱試官以下行再拜禮,考官吏曹判書洪奭周,行護軍李奎鉉,刑曹參判李寅溥,參考官禮曹參議洪永觀,兵曹參知朴來謙,行副護軍朴大圭,行副護軍任鼎常及應講文臣,以次行再拜禮訖,試官陞堂。令曰,開講文臣,以次應講。應講訖,令書令旨曰,漢學殿講居首人,依例捧令旨。出令旨令試官·閣臣先退。令曰,史官就座。仍令退,承史以次退出。
上在昌德宮。常參·經筵,以代理停。
鄭知容啓曰,明日經筵,取稟。傳曰,停。
金蘭淳啓曰,來二十一日,朝參日次矣,敢稟。傳曰,停。
鄭知容達曰,明日常參,取稟。令曰,停。
徐英淳達曰,大司憲金陽淳,掌令洪龜燮·朴宗璜,持平吉顯範·吳致淳呈辭,執義尹錫永在外,監察茶時之意,敢達。令曰,知道。
鄭知容達曰,來二十一日,輪對日次矣,敢稟。令曰,當次人受點,後日次來待。
令于朴晦壽曰,下直守令入對。
令于鄭知容曰,禮曹判書來對。
令于鄭知容曰,左副承旨入對,禮曹判書同爲入對。
以統長金漢成手本,別監申繼興·崔德光出入酒家,被打班奴事,令于徐英淳曰,前後曉諭與申飭,何等嚴重,則身爲武監,不悛舊習,又此犯科者,若有一半分顧畏之心,寧敢如是乎?武監之不往酒家,自有六條內事,則蔑法無難,不可一向饒貸。申繼興段,出付訓局,嚴棍十五度後定配,崔德光段,決棍十度除下。至於班奴言之,豪悍之類,無難敺打羽林之士,亦付軍門,嚴棍十五度後,遠地定配,可也。
鄭知容,以奎章閣言達曰,書香閣修改吉日,令日官推擇,則今四月十九日卯時爲吉云,以此日時擧行之意,敢達。令曰,知道。
徐英淳,以義禁府言達曰,罪人洪益文,擬律覆議處斷事,擧條達下矣。臣等齊會,取考律文,則大明律鬪敺及故殺人條有曰,故殺者斬,又曰,雖曾下手,却非致命之傷,杖一百流三千里云。今此被傷者,幸免致命,則舍重從輕,允合審克之道。洪益文,以故殺人條中,却非致命傷律,旁照施行,何如?令曰,出付御營廳,限死嚴棍五十度後,遠惡島充軍,可也
金蘭淳,以御營廳言達曰,謹依下令,義禁府罪人洪益文,限死嚴棍五十度後,遠惡島充軍次,還送該府之意,敢達。令曰,知道。
徐英淳,以義禁府言達曰,因本府達辭,罪人洪益文,以故殺人條中,却非致命傷律,旁照施行事批旨內,出付御營廳,限死嚴棍五十度後,遠惡島充軍,可也事,令下矣。洪益文,爲先出付御營廳,限死決棍後,全羅道康津縣薪智島充軍,而以本府達辭及批旨內辭意,具罪目,依例發遣府羅將,押送配所,何如?令曰,依。
刑曹參判李寅溥書曰,伏以臣猥以無似,冒據詞訟之任,今幾半年于玆矣。剛不足以禁姦暴,明不足以平獄訟,觸處生疣,無往非罪,每自循省,悚惕冞切。不意近者,因一微細事,同朝之間,受侮不少,玆不得不不避猥越,冒昧略陳之。月前前秋判在任時,喉院以院隷之被打於春坊下隷事,囚其作拏諸漢,文移臣曹,依律嚴處,前判堂査得首犯,定配所發送之際,判堂見遞,滯囚甚悶,臣一從已勘之案,發送配所矣。輔德臣金敎喜,謂以不與院隷對質,只罪春坊下隷,忽地文移,遣辭張皇,語不擇發,專事噴薄,惟意凌踏,殆無餘地。揆以恒情,在臣當怒,而臣素習敎喜,知其爲人頗欠商量,故置之於見如不見之科矣。旋聞敎喜還推移文而去,臣又意謂其無根客氣,過境生悔,彼旣生悔,都屬無事,忽於數日之後,又復以不改配所,捉囚曹吏。蓋來關施行之法,毋論某司某事,自該司已爲査實捉送,故法司則視其所犯輕重,照律酌處而已,初無兩造對辨,如詞訟之爲也。然而若自春坊往復喉院,捉送院隷,以爲對質之地,則臣曹亦何苦不爲,而拘囚數旬,曾無一言,今於發配之後,只責臣曹之不覈其實,有若臣扶抑其間,可爲而不爲者然。如非兩院相議,捉送査實,則自臣曹何以謂喉關未可信,自請査實於喉院也哉?臣於此事,顧無偏怒於坊隷,故始至欲稍輕其配所矣。此亦不須着手,依前不改,卽此可知其臣不與焉。然而必欲以此爲言,則雍容不迫,平說事理,何所不可,而初旣盛氣於公文,今又移怒於下吏,此曷故也?且以一賤隷之故,而士夫之間,聲色相加,至有此萬萬駭異之擧,臣雖駑劣,豈欲與不顧禮讓,好用麤氣者相較,重傷事面,而恬然蹲據,不識羞恥,則誠恐緣臣無狀,徒累淸朝相敬之風,玆敢冒入文字,仰煩崇聽。伏乞离明,俯垂鑑諒,亟汰臣職,俾安私分,仍治臣瀆擾之罪,以肅朝綱焉。臣無任云云。答曰,覽書具悉。春坊之事,雖爲駭妄,朝廷之上,貴在相敬,則不必如是張皇。然以該堂決處,而不協於心,移怒下吏,縶囚法隷者,不無擧措之顚倒。當該春坊推考,卿其勿辭行公。
說書徐憲淳書曰,伏以臣春秋兼銜,與藝文館檢閱臣念淳,有從兄弟應避之嫌矣。揆以格例,在下當遞,連値座堂,今始冒瀆。伏乞离明,亟許鐫改,以安私分,千萬幸甚。臣無任云云。答曰,覽書具悉。書辭,下該曹,稟處。
庚寅四月十七日辰時,王世子座重熙堂。專經武臣殿講,下直守令同爲入對時,行都承旨朴晦壽,行左承旨金蘭淳,行右承旨韓義運,左副承旨鄭知容,右副承旨徐英淳,假注書趙徽林,記事官徐憙淳·洪鍾應,原任直提學金鏴,原任直閣徐俊輔·鄭基善,檢校直閣徐萬淳,檢校待敎金興根·金鼎集,以次進伏,肅川府使李緯坤進伏楹外訖。王世子具翼善冠·衮龍袍陞座,令曰,下直守令進奏職姓名。緯坤進奏職姓名。令曰,七事奏之。緯坤奏之。令曰,下去着實爲之,可也。仍令曰,宣諭出去政院爲之,下直守令先退。緯坤退出。引儀唱試官以下再拜禮,考官守判中樞府事李光文,行護軍申絅,行護軍李惟秀,參考官成均館大司成徐淇修,兵曹參知朴來謙,宣傳官尹義儉,行副護軍尹載鍵及應講武臣,以次行再拜禮訖,試官陞堂。令開講。武臣以次應講,應講訖。令試官·閣臣先退,令書令旨曰,專經武臣殿講居首人,依例捧令旨。出令旨令曰,史官就座。仍令退,承史以次退出。
庚寅四月十七日未時,王世子座觀物軒。左副承旨·禮曹判書同爲入對時,左副承旨鄭知容,假注書沈承澤,記事官金周默·徐念淳,禮曹判書洪起燮,以次進伏,備邊郞李熙洙承令隨入,進伏楹外訖。令曰,史官分左右。令曰,禮判進前。起燮進伏。令曰,皇朝實錄,今番出來矣。當奉安于敬奉閣,而本閣所在之欌,今則充積,難容添入,與戶判同爲進審,無論欌與卓子,隨形便新造排設,而看審議定後,自政院入稟,可也。又令曰,闕字牌,每以無屋架子陪奉,所見甚未安。此後則陪奉時架子,無論仍舊與新設,加屋用之,可也。起燮曰,當依黃屋龍亭樣爲之乎?令曰,唯。起燮曰,自臣曹文移于戶曹,以爲擧行乎?令曰,唯。令禮判先退。起燮退出。令曰,備邊郞進前。熙洙進伏楹內。令曰,近來士夫家服着,與所乘有駭異者云。不常之服,古所謂服妖者也。余深居九重,亦有聞知者,其誰某之倡始,雖不的言,而事之駭異,孰甚於此?在先朝已有加髢之禁,以其風俗之侈靡也。今亦欲設法痛禁,此意往傳于大臣。令書令旨曰,服之不衷,君子所譏,近聞士大夫廷紳之家,多看廣袖周衣,有乘草轎者云,是何樣制度?周衣似是緇徒之服,草轎無乃賤者所乘,士大夫無端乘此着此,此非法服與常乘,則所謂服之妖者也。世俗雖曰厭舊尙新,豈可蔑法改制,行此非常之事乎?非但大夫庶僚如是而已云,其在表文章尊瞻視之道,豈不駭歎,亦未免識者之歎。余雖不能的知其倡始者,自不覺歸於行怪之類歟?今此申禁之後,痛革舊習,或有不悛者,自重臣以下,斷當施以制書有違之律,以此下令籌司與三司,使之揭壁,不別設禁,可也。令知容移謄一本,以給熙洙,使之往示大臣。仍令曰,大抵車服皆有定制,一品之轎子,二品之乘軒,三品以下之騎馬,自是常法,而今忽以下賤所乘者乘之,又着之以周衣。苟非以病自廢,負罪自蟄之人,則公鄕士大夫無端乘此着此,自歸駭異之擧,貌樣之乖常,兆象之不祥,當如何?各別痛革之意,申及大臣也。熙洙退出。令曰,史官就座。令退,承史以次退出。
上在昌德宮。常參·經筵,以代理停。
辰時巳時,灑雨下雨,測雨器水深一分。
韓義運啓曰,明日經筵,取稟。傳曰,停。
又達曰,明日常參,取稟。令曰,停。
徐英淳,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
徐英淳達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
又達曰,大司憲金陽淳,掌令洪龜燮·朴宗璜,持平吉顯範·吳致淳牌不進,執義尹錫永在外,監察茶時之意,敢達。令曰,知道。
以司諫朴宗吉,獻納鄭藎,正言金羽根·宋成龍,掌令洪龜燮·朴宗璜,持平吉顯範·吳致淳牌不進罷職令旨,令于徐英淳曰,只推。
韓義運,以戶曹言達曰,時御所內各司雨漏修改吉日,令日官洪晩中推擇,則今四月十九日卯時爲吉云,以此日時擧行之意,敢達。令曰,知道。
徐英淳,以都摠府言達曰,副摠管金魯甲,以禁衛中軍,本營諸將官射會監試事,南別營晝仕出去之意,敢達。令曰,知道。
又以兵曹言達曰,僉知中樞府事李遇源,老病在鄕,上來無期,五衛將吳致豐,文臣兼宣傳官李竣祜·金箕晩,俱以病難供職,呈狀乞遞,訓鍊院主簿韓弘定呈辭下鄕,過限未上來,竝改差,何如?令曰,依。
又以訓鍊都監言達曰,謹依統將金漢成手本判下,武藝別監申繼興嚴棍十五度後,定配次移送秋曹,崔德光決棍十度除下,班奴險同嚴棍十五度後,遠地定配次,移送秋曹之意,敢達。令曰,知道。
又以義禁府言達曰,保放罪人李朝鉉,還囚議處以入,而病勢一向未差,仍爲保放之意,敢達。令曰,知道。
又以刑曹言達曰,因統長金漢成手本,武藝別監申繼興被打於班奴驗同事,令曰,前後曉諭與申飭,何等嚴重,則身爲武監,不悛舊習,又此犯科者,若有一半分顧畏之心,寧敢如是乎?武監之不往酒家,自有六條內事,則蔑法無難,不可一向饒貸。申繼興段,出付訓局,嚴棍十五度後定配,崔德光段,決棍十度除下。至於班奴言之,豪悍之類,無難敺打羽林之士,亦付軍門,嚴棍十五度後,遠地定配,可也事,令下,而申繼興·奴驗同,竝自訓局嚴棍移送矣,謹依令旨,繼興慶尙道寧海府定配,奴驗同平安道昌城府遠地定配所,竝卽押送之意,敢達。令曰,知道。
吏曹申目粘連,達下是白有亦,觀此侍講院說書徐憲淳上書,則以爲,臣春秋兼銜,與檢閱臣念淳,有從兄弟應避之嫌。伏乞离明,亟許鐫改亦爲白有臥乎所,史官與春坊所帶春秋,不得減下,俱載法典,而春坊本職,因此許免,法例爲然是白如乎,說書徐憲淳,今姑改差,何如?判付達依準。
義禁府申目,淸風前府使趙吉源,時府使李埴等原情云云。問目內辭緣,泛稱遲晩,竝只刑推得情,何如?判付達,竝只除刑推議處爲良如敎。又申目粘連,向前李冕容亦,應行排設,不能及時,稽忽之罪,在所難免,以此照律,何如?判付達依準。又申目粘連,向前李行敎亦,査官頉報,不却而報,疎忽之罪,在所難免,以此照律,何如?判付達依準。又申目粘連,向前沈鍾奎段,還分後到任,磨勘前罷歸,雖爲自明之端,有逋未捧,焉逭重勘是白乎旀,徐致輔段,許多流逋,雖曰報營,而畢竟未捧,無以免罪,竝只以此照律,何如?判付達依準。又申目粘連,向前尹升烈亦,告潔之際,有所做錯,殊欠敬謹,不可無罪,以此照律,何如?判付達依準。又申目粘連,向前姜彝文·朴萊壽等亦,職在押班,飭令之下,不卽待令,罪著稽漫,在所嚴勘,竝只以此照律,何如?判付達依準。又申目粘連,向前申在翼亦,始旣未防逃失,亦未趁卽詗捕,則不可以限內遞任,有所容恕,以此照律,何如?判付達依準。又申目粘連,向前李朝鉉亦,雖曰抱病,享班懸頉,自歸於闕禮虧分之科,以此照律,何如?判付達依準。又照目,成均館典籍趙昌敎,奉常寺參奉安正淳,權知承文院副正字洪大稱·兪鎭五等原情云云。徽旨內,今四月十六日漢學文臣殿講時居不,竝依定式推考,罪各笞四十收贖,附過還職,私罪。奉令依準。又照目,守門將頓志問·金慶桓,訓鍊都監哨官鄭文星,御營廳哨官李豐植·崔命俊·李東新·陳繼龍·朴重杓等原情云云。徽旨,今四月十七日專經武臣殿講時居不,竝依定式推考,罪各笞四十收贖,附過還職,竝只私罪。竝只奉令依準爲旀。陳繼龍·朴重杓段,竝只功減一等爲良如敎。
大司諫申在植書曰,伏以臣於月前,忝據臺地,匪怒恩譴,罪重罰輕,至今追惟,感悚交切,曾未幾何,甄敍之特旨,忽下於蹙伏訟愆之中。官是宿趼,恩出收簪,固當怵畏義分,蹶叩謝,而第念前已蔑效,今旣耐職,徒玷名器,貼累愼簡,則無寧犯逋慢之罪,惟譴何是俟,不敢爲承膺之計,以趨走而爲恭也。且臣素患痞積,添感於換節之交,日夕呻囈,㱡㱡委床,束帶造朝,勢所末由。職旣不稱,病又難强,天牌踵門,冒犯違傲,辜恩之罪,更重於溺職,揆以常憲,自分難赦,短章自列,仰瀆离明。伏乞睿慈,亟遞臣職,仍令有司,嚴治臣罪,以肅朝綱焉。臣方丐免,不暇贅辭,而區區願忠,有懷無隱,玆將陳腐之說,以備蜎蠖之省察。竊以爲世道之可憂,不一其端,而最是人心之浮動,實爲今日之痼瘼。古者聖王之設法敎民也,士農工賈,各修其業,勉勉孜孜,不遑外騖,所以民志壹國是定,朝有晏謐之美,野無繹騷之患矣。今則民無恒産,仍無恒心,昧方於守分之道,馳心於無實之地,貧者侈其喫着,賤者濫其希望,但見目下利害,隨風逐浪,煽動訛言,熒惑民聽,攘奪財貨,不畏邦憲,苟究其源,專由於人心之浮動也。屢豐之餘,杼柚未罄,苟且啙窳,姑幸無事,而若或有水旱之災,民食益艱,則浮動者,轉益浮動,流離波蕩,其勢必然,邸下將何以奠安其流離,鎭定其波蕩耶?爲今之計,莫如收拾人心,導一世於勵廉恥識道理,以絶其浮華之習,以懲其僥濫之俗,使其凡百事爲,不出於本分之外,則虛僞日熄而實理明矣,奢侈日祛而財産裕矣,國綱振而制度正矣,邦本固而敎化行矣。今夫矯救丕變之策,固不可家諭而戶說,敏蒲之化,捷於桴鼓。古人所云正心以至正萬民者,謂其治亂之本,在於萬化之源也。邸下之日用治謨,協于民心,則千里之外,固當應之,否則反是。臣所謂收拾人心之道,專在於邸下之一心,惟邸下念哉。親經籍以基問學,接臣隣以勤諮訪,節財用以崇儉德,嚴科選以正士趨,抑近習以肅政法,凡此五者,卽人主御世之要道也,亦今日在廷諸臣所期望而顒祝者也。邸下誠念念在玆,以副群情,何患乎世道之不靖,而人心之浮動乎?臣意懇而辭拙,撮要而塵聽,惟离明垂察焉。臣無任云云。答曰,覽書具悉。陳勉諸言,極爲切實,可不體念?往事出於董飭之意,卿其勿辭行公。
輔德金敎喜書曰,伏以臣卽伏見刑曹參判臣李寅溥書答下者,伏承問備之令旨,臣惶懍靡措,無地自容,更何敢冒瀆文字,仰煩睿覽,而及又伏見寅溥書本,則滿紙臚列,盛氣張皇,歷擧臣平生,至歸之於不顧禮讓,好用麤氣之科,臣覽之未半,不覺駭然而驚心,繼之以憂歎也。夫其事則至細微,其書則至噴薄,上徹睿聽之崇嚴,下傷同朝之美風,實不意化理淸明之時,乃有此頹俗玷累之擧也。至於本事之不實,遣辭之不審,臣不欲呶呶,有若較辨。蓋其文移該曹,捉囚該吏,豈無所因?如其云云,來關施行之法,凡有犯科於公事,據實枚移該曹,照律酌處,自是例也。至於此事則不然,不過下隷之私相鬪鬨者,固不可褊繫於彼此之間。歸重於來關,不問是非曲直,直爲決配者,是豈閱實平反,交須共濟之義,而後來之弊,容有旣乎?當初之往復,中間之文移,末抄之囚吏,旣不過如此而已。臣苟能行强恕之道,立修辭之誠,信義素孚,則人之爲言,胡至此哉?由後由前,無非臣信心直行,涉世昧方,轉喉觸諱,動輒招咎,致有此一朝之患,何暇尤人?緣臣一人之故,貽羞朝著以傷忠厚者,此臣所以始焉驚心,終焉憂歎者也,更以何顔,揚揚冒膺於簪紳之間,不思所以自處之道乎?伏願离明,俯垂鑑諒,亟斥如臣疲軟無狀者,以爲同列之戒焉。臣無任云云。覽書具悉。彼此不必如是張皇,爾其勿辭察職。
上在昌德宮。常參·經筵,以代理停。
韓義運啓曰,明日經筵,取稟。傳曰,停。
韓義運達曰,明日常參,取稟。令曰,停。
又達曰,合辭方張之時,諫院無詣臺之員,事甚未安。未肅拜·呈告人員,竝卽牌招,何如?令曰,依。
又達曰,同副承旨李同淳,今日不爲仕進,卽爲牌招,何如?令曰,許遞,旣承下敎,前望單子入之。
承旨前望單子入之,李元八代點。
令于韓義運曰,新除授承旨,解由勿拘。
韓義運達曰,新除授同副承旨李元八,卽爲牌招,何如?令曰,依。
又達曰,同副承旨李元八,時在廣州地,斯速乘馹上來事,下諭,何如?令曰,依。
又達曰,行都承旨朴晦壽,行左承旨金蘭淳不爲仕進,左副承旨鄭知容,右副承旨徐英淳式暇,同副承旨李元八在外,院中只有臣一人,伴直無人。行左承旨金蘭淳,所當牌招,而拘於廳規,不得請牌,何以爲之?敢稟。令曰,牌招,在外承旨許遞,旣承下敎,前望單子入之。
承旨前望單子入之,洪羲弼代點。
韓義運達曰,新除授同副承旨洪羲弼,卽爲牌招,何如?令曰,依。
又達曰,行都承旨朴晦壽,行左承旨金蘭淳不爲仕進,左副承旨鄭知容,右副承旨徐英淳式暇,同副承旨洪羲弼未承牌,臣義運,吏兵批兼進之意,敢達。令曰,知道。
又達曰,同副承旨洪羲弼牌不進,伴直無人。行左承旨金蘭淳,所當更請牌招,而拘於廳規,不得請牌,何以爲之?敢稟。令曰,竝許遞,旣承下敎,前望單子入之。
承旨前望單子入之,安光直·鄭禮容代點。
韓義運達曰,新除授同副承旨鄭禮容,卽爲牌招,何如?令曰,依。
又達曰,同副承旨鄭禮容在外,伴直無人,右承旨安光直,卽爲牌招,何如?令曰,依。
又達曰,右承旨安光直在外,伴直無人。行都承旨朴晦壽,所當牌招,而拘於廳規,不得請牌,何以爲之?敢稟。令曰,牌招。
又達曰,同副承旨鄭禮容,時在水原地,斯速乘馹上來事,下諭,何如?令曰,許遞,旣承下敎,前望單子入之。
承旨前望單子入之,朴光錫代點。
又達曰,右承旨安光直,時在京畿楊州地,斯速乘馹上來事,下諭,何如?令曰,許遞,旣承下敎,前望單子入之。
令于韓義運曰,備局有司堂上來待。
令于韓義運曰,備局有司堂上入對。
以慶尙監司李勉昇狀達,北關移轉船致敗事,令于韓義運曰,卽見嶺伯狀達,向者長鬐境致敗外,又有此寧海府致敗云。言念北民,誠甚罔措,未知他船得保到泊,而彼嶺民粒粒辛苦之穀,棄之於海水之中,豈不痛惜?令廟堂星火發關於北伯,到泊形止,卽續登聞。穀物不足之數,苟或有一分措處之道,則大臣與諸堂會議,從長區劃,使北路生靈,不至捐瘠流離之患,可也。
令于韓義運曰,北運穀之又爲千餘包臭載者,此何事耶也?天其盡劉我北民耶?自見此狀,滿心驚惕。爲今日區處之道,惟當充送此致敗之數,以救其燃眉之急矣。嶺南則程途之遠,勢無及期,星火知委於關東道臣,就嶺東濱海邑中,無論小米與稷太折米,限五百石罔夜裝送,陸續入送於北關,而如或不能擧行之意,有所狀聞,則實非委寄之意,以此令旨,飛撥知委。五百石外餘數,則自廟堂商確區劃,以價本卽刻下送於咸營,以爲貿用於私商船穀之意,令廟堂一體星火知委於北關道臣,可也。
令于韓義運曰,俄接有司之臣言之,而念彼北路幾萬生靈之事,余雖深居九重,想見其菜色鵠形,錦玉靡甘,廣廈細氈,自不覺安身之所。彼嶺民粒粒辛苦之穀,和之於東海之水,而又爲拯米分還徵捧者,豈可仁人君子所忍爲之事乎?向所謂爲活北命,移毒南民者也。長鬐臭載,旣有蕩減之典,則在朝家一視之政,豈有異同?今番寧海·興海等邑已拯米,令道臣從長區處,未拯米一體蕩減。兩邑拯米,已皆分給者,減價收捧云,若有一升一葉,勒賣濫捧之弊,則階前萬里,自有照燭之道,其或違之,該守宰當施枉法受贓之律,各別另飭於該道臣處,可也。
令于韓義運曰,嶺伯狀達中臭載穀包,不得充數裝載,請減於元劃云者,雖曰癸酉已例,不待朝家處分,擅自磨勘者,豈有如是道理乎?所當譴罷,而方今農節,迎送之弊,不可不念,慶尙監司,施以越捧五等之典,可也。
令于韓義運曰,俄於筵中,因他言端,聞撥路與驛弊,此不可成說矣。自在列朝,成憲非不曲盡,而近來法綱,日漸蕩然,京外有司之臣,不能盡其職,視若尋常,苟有一分憂國之心,豈可如是?誠甚慨然。令廟堂與該曹,各別嚴飭於各道道臣,申明舊式,嚴其郵官之黜陟,痛禁傳路之私托,騎撥·步撥,其速如星火之意,分付,可也。
以江原監司李紀淵狀達,原州牧民家失火事,令于韓義運曰,方今農節,民家被燒,至於十戶之多,言念民情,極爲驚慘。元恤典外,別加顧恤,結構奠椄之方,令道臣另飭該邑倅,使一民無至於棲屑之患,而勿以爲例飭文具,實惠下究之地事,令廟堂措辭關飭,可也。
韓義運達曰,掌令朴宗璜旣入闕中,不爲傳達,直爲出去,事甚未安。推考,何如?令曰,依。
正言金羽根達曰,臣性本愚迷,初不近似於淸朝耳目之任,而薇垣除旨,忽下於夢想之外,恩敍繼至,召牌屢臨,臣且惶且感,不得不章皇出肅,以伸叩謝之忱,而第臣於本院,旣經納言,則揆以公格,在所當遞。在前如是引避者,輒蒙體諒,今臣處義,宜無異同,請令遞斥臣職。答曰,依達。
令于韓義運曰,說書有闕之代,旣承下敎,政官牌招開政。
令于韓義運曰,吏曹參判,更爲牌招。
有政。吏批,判書洪奭周,參判徐鼎輔進,參議李憲瑋受由在外,行左承旨韓義運進。以任希兢爲正言,說書金穰根·韓宓履·韓鎭庭望筒還下,兪章煥爲司成,金淵根·沈命永爲監察,宋尙玉爲康翎縣監,溫陵參奉朴曾壽,繕工監役元錫周相換,故學生韓德祚贈童敎,孝行卓異贈職事,承傳。
兵批,判書徐俊輔,參判柳河源,參議李渭達病,參知朴來謙進,行左承旨韓義運進。同知單申載熙,護軍權丕應·朴宗琦,副護軍李同淳·金鼎均·李遇源·李元八·尹行熙,副司直李集運·尹心圭·金大坤·黃浩民·金洛龍,副司果閔英世·徐有贊·李寅弼·崔龍羽·金羽根,副司正閔泰鏞·徐憲淳,以上竝單付。
吏批,再政。以李鼎叙爲說書。
韓義運達曰,明日次對,憲府無進參之員,除在外外,呈告人員,竝待開門牌招,何如?令曰,依。
以同副承旨洪羲弼牌不進罷職令旨,令于韓義運曰,只推。
以司諫朴宗吉,獻納鄭藎,正言宋成龍牌不進罷職令旨,令于韓義運曰,只推。
韓義運,以奎章閣言達曰,明日卽奎章閣奉審日次,臣等進詣奉審之意,敢達。令曰,知道。
又以都摠府言達曰,副摠管金魯甲,以禁衛中軍,本營諸將官射會監試事,南別營晝仕出去之意,敢達。令曰,知道。
又以戶曹言達曰,凡稅穀致敗也,裝載穀物與勘合考準,執其實數,然後較諸拯出之數者,乃是當然之事。自鉤拯也,撤拯也,拯穀之分俵也,船人之推問也,以至三年刑囚移送原籍官也,俱有節次,法意纖悉嚴密,而今見江華留守申緯海州稅穀致敗具格狀達,則陳省所載之數,比敗船所載之數,穀名相錯,多寡懸絶者,初不往復於該牧,執定其實數,只憑監色輩口招而假量矣。然而本船所載之爲米爲粟,幾石之完充,幾包之空殼,何以辨別?騐其拯穀之有無多少,末乃以恐不必疑慮爲辭者,亦未知何所據而然乎。又以穀數及某衙門上納,關問該牧,以爲歸正之意,移文戶曹云,然則敗船地方官之所査者,果是何事?凡此數款,已失査體。且其臭載形止,一聞敗船監色·沙格及水護監色等,不加一杖,終始平問,而觀其抵賴,卒難取服云者,節節違格,不可但以草率言。當該留守,從重推考,元狀達還下送,裝穀名色·數爻,詳細知悉,到底窮覈,更爲枚擧狀達之意,嚴飭,分付,何如?令曰,依。
又以備邊司言達曰,令曰,北運穀之又爲千餘包臭載,此何事也?天其盡劉我北民耶?自見此狀,滿心驚惕。爲今日區處之道,惟當充送此致敗之數,以救其燃眉之急矣。嶺南則程途之遠,勢無及期,星火知委關東道臣,就嶺東濱海邑中,無論小米與稷太折米,限五百石罔夜裝送,陸續入送於北關,而如或不能擧行之意,有所狀聞,則實非委寄之意,以此令旨,飛撥知委。五百石外餘數,則自廟堂商確區劃,以價本卽刻下送於咸營,以爲貿用於私商船穀之意,令廟堂一體星火知委於北關道臣,可也事,令下矣。北運一事,睿念憧憧,前後憂恤之典,逈出尋常,庶使北民之隣於溝壑者,有回咷爲笑,不食自飽之喜。今又因臭載之嶺達,十行令旨,懇怛周至,至以嶺南海道之稍遠,乃有關東穀物之移劃,以德意則寔救拯之仁,以措處則得事情之便。如是則以北還賑,自無欠缺之歎,而可無捐瘠之患,誠萬萬幸甚。方以令旨辭意,措辭發關於關東道臣,使之罔夜董督,及期移轉,而致敗穀折米七百九十三石零內,除關東移劃條五百石,其餘數則先以賑廳錢三千兩,從便代劃,卽爲下送,俾爲及時濟用之意,分付該廳,而以見減之穀數,視見劃之代錢,雖似優多,然辦穀無所,勢將貿取於私商,有不可一切責之以常式,必須姑存餘地,始可無窒礙之端。以此意亦爲分付道臣,使之從長善處,何如?令曰,依。
又以備邊司言達曰,北運事情,時日是爭,凡係關於此之狀牒,尤宜嚴急,而今此嶺南兩邑船隻致敗,在於初三,狀達入徹,洽過一望,揆以擧行,誠萬萬緩忽。當該道臣,重推警責,何如?令曰,依。
又以義禁府言達曰,保放罪人李朝鉉,還囚照律以入之意,敢達。令曰,知道。
義禁府照目粘連,戶曹參判李朝鉉矣本府議達內,雖曰抱病,享班懸頉,自歸於闕禮虧分之科。以此照律,罪笞四十收贖,附過還職,私罪。奉令依準爲旀,功·議各減一等爲良如敎。又照目粘連,東西押班監察姜彝文·朴萊壽等矣本府議達內,職在押班,飭令之下,不卽待令,罪著稽慢,在所嚴勘。竝只以此照律,罪各杖六十收贖,奪告身一等,私罪。奉令依準爲旀,竝只功·議各減一等爲良如敎。又照目粘連,典設別提李冕容矣本府議達內,排設不能及時,稽忽之罪,在所難免。以此照律,罪。杖六十收贖,奪告身一等,私罪。奉令依準爲旀,功減一等爲良如敎。又照目粘連,濟州前牧使李行敎矣本府議達內,査官頉報,不却而報,疎忽之罪,在所難免。以此照律,罪笞四十收贖,附過還職,私罪。奉令依準爲旀,功減一等爲良如敎。又照目粘連,祝史尹升烈矣本府議達內,告潔之際,有所做錯,殊欠敬謹,不可無罪,以此照律,罪笞四十收贖,附過還職,私罪,奉令依準。又照目粘連,長湍前府使沈鍾奎·徐致輔等矣本府議達內,沈鍾奎段,還分後到任,磨勘前罷歸,雖爲自明之端,有逋未捧,焉逭重勘是白乎旀,徐致輔段,許多流逋,雖曰報營,而畢竟未捧,無以免罪。竝只以此照律,罪各杖八十收贖,奪告身三等,竝只私罪,奉令依準爲旀,竝只功減一等爲良如敎。又照目粘連,盈德前縣令申在翼矣本府議達內,始旣未防逃失,亦未趁卽詗捕,則不可以限內遞任,有所容恕。以此照律,罪杖六十收贖,奪告身一等,私罪,奉令依準爲旀,功議各減一等爲良如敎。又申目粘連,向前趙吉源段,積年流逋,報營措劃,充納之數,不爲不多,而及至瓜歸,猶未準捧,餘逋數亦不少,揆以糴法,難逭當律,以此照律爲白乎旀。李埴段,屢千石積逋收殺,有難責之於數月之內,至於未捧報營,道達以罪有可原爲辭是白乎乃,糴法本自嚴重,不可全然無罪,照律,何如?判付達依準。
應敎徐箕淳書曰,伏以臣所帶春秋兼銜,與行都承旨臣朴晦壽,有娚妹應避之嫌,玆敢援例陳章,仰瀆崇嚴。伏乞离明,亟許遞改,以存公格,千萬幸甚。臣無任云云。覽書具悉。書辭,下該曹,稟處。
吏曹申目粘連,達下是白有亦,觀此弘文館應敎徐箕淳上書,則以爲,臣春秋兼銜,與都承旨〈臣〉朴晦壽,有娚妹應避之嫌,亟許遞改,以存公格亦爲白有臥乎所,相避之法,在下當遞。徐箕淳兼帶春秋館編修官之任,今姑減下,何如?判付達依準。
庚寅四月十九日未時,王世子座重熙堂。備局有司堂上入對時,行右承旨韓義運,假注書趙徽林,記事官成遂默·洪鍾應,右參贊朴宗薰,工曹判書金鏴,禮曹判書洪起燮,行護軍趙寅永,以次進伏訖。令曰,史官分左右。令曰,備局堂上進前。令曰,嶺運船致敗者,前後凡四隻矣。先我寧考時,許多運船,一不致敗,適丁余躬,連有此臭載者,非但北民之不幸,卽余否德之致,誠不格天,心庸悚惕。爲今日區劃之道,當有下令,卿等先以此意,傳于大臣,可也。宗薰曰,嶺運穀二隻之又爲臭載,萬萬驚心。俄伏見狀達判下,辭旨惻怛,今又伏承睿音,諄複懇摯,至有責躬之旨,若是縷縷,非但臣等之欽頌而已,德意所及,庶使北民不食而自飽矣。第此千餘包穀物,雖似不多,卽嶺民之膏血,乃北民之命脈,雖一石,旣已見縮於元畫之數,而不爲充送,則殆似失信於北民。道臣狀辭,似以癸酉已例爲據,而今何可不爲充送乎?至於嶺南,則今雖有穀,海路遼遠,節序已晩,勢不可更責以穀物矣。賑資需用則錢爲緊要,自京先以某樣錢直送于北關,以爲及時需用,俾充此致敗見縮之數,而京司錢則以嶺穀追復充報,似爲便宜。俄與大臣往復亦如此,今將來會籌坐云,謹當以令敎出傳,而商度擧行矣。令曰,拯米減價收捧,余意則不然,卿等之意,何如?起燮曰,未拯穀之蕩減與拯穀之減價區處,已是特恩,若竝與拯穀而全蕩,則睿念雖出於軫恤小民,而後弊亦似不可不念矣。宗薰曰,已自向日,臭載時未拯穀,則因下令蕩減,而減價分給云者,卽已拯穀也。凡拯穀分給之法,本有劣縮減分,又爲減價以捧,則在沿民庶不至甚難矣。水沈鉤拯之穀物,例不可晷刻停峙,故必隨拯隨分。今若與已分給者而蕩減,則非但白給之無意,亦恐有後弊。若其善爲區處,不至貼弊於沿民之道,惟在營邑之臣擧行之如何矣。鏴曰,近來各道撥路之稽滯,可謂愈往愈甚,今此嶺穀臭載狀聞,尤爲時急,而初三日臭載之報,今始登徹,狀達封發,至爲九日之久撥路事,殊極可駭矣。起燮曰,非但各道之騎撥·步撥,在在如此,驛遞凋弊,往往多絶站之慮,誠爲可悶矣。寅永曰,撥路稽滯之弊,日前自本司纔已發關申飭,而如有特令,則各道擧行,恐當有效矣。起燮曰,法久弊生,非法之窒礙不可行而生弊也。凡法之窒礙而不得行者,列聖朝皆已損益之矣。自經濟六典·經國大典,至于英廟朝之續典,先朝之通編是也。國家設置之法,則何法不美,而特以京外有司之臣,不能修擧,故至於生弊也。宗薰曰,近來撥路,在在皆然,步撥則遞傳稽滯,騎撥則立馬無實,雖時急文牒,無不遲緩愆期,誠甚悶然。雖以灣撥言之,本有二十四時定限,而近來每至五六日之久,此蓋有三弊。一則沿路撥騎,擧皆玄黃疲劣,實無以奔馳及期,一則撥軍輩漸漸慢忽,炊飯宿歇,殆無異尋常行人,一則沿路營邑付書付卜,等待稽延,以致許久愆滯,非但撥路爲然。驛弊則尤甚,馹騎濫借之禁,位土設置之節,法意甚重,而法久弊生,漸至難醫。蓋法久弊生云者,非但久遠窒礙之謂也,卽狃玩擔閣之謂也,遵法而修明,則寧有弊乎?僻路郵傳,往往有絶站處,而驛路凋弊,畿內爲尤甚矣。令曰,坐直承旨,誰也?義運曰,都承旨·左承旨病狀,左副承旨·右副承旨式暇,同副承旨姑未承牌入來,而小臣當坐直矣。令曰,注書誰爲仕直?賤臣曰,姑未停當矣。令備堂先退,宗薰等先退。令曰,史官就座。仍令退,承史以次退出。
上在昌德宮。常參·經筵,以代理停。
藥房都提調李相璜,提調洪起燮,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
韓義運啓曰,明日經筵,取稟。傳曰,停。
又達曰,明日常參,取稟。令曰,停。
鄭知容達曰,大司憲金陽淳,掌令洪龜燮·朴宗璜,持平吉顯範·吳致淳牌不進,執義尹錫永在外,監察茶時之意,敢達。令曰,知道。
韓義運達曰,右副承旨朴光錫,今日不爲仕進,卽爲牌招,何如?令曰,依。
承旨前望單子入之,任鼎常代點。
韓義運達曰,新除授右副承旨任鼎常,卽爲牌招,何如?令曰,依。
令于鄭知容曰,大臣·備局堂上引接。
朴光錫達曰,卽者檢閱徐念淳,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
又達曰,卽者檢閱吳取善·金大根,謂有館規,陳書徑出,原書纔已退却矣。所當直捧禁推徽旨,而此與無端徑出有異,推考警責,仍卽牌招入直,何如?令曰,依。
以掌令洪龜燮·朴宗璜,持平吉顯範·吳致淳牌不進罷職令旨,令于任鼎常曰,只推。
有政。吏批,判書洪奭周,參判徐鼎輔進,參議李憲瑋受由在外,同副承旨朴光錫進。以李光文爲刑曹判書,朴綺壽爲判尹,朴宗琦爲刑曹參判,李惟秀爲左尹,韓弘敎爲戶曹參議,沈宜臣爲刑曹參議。
兵批,判書徐俊輔進,參判柳河源病,參議李渭達病,參知朴來謙入直進,右承旨鄭知容進。以吳泰觀爲僉知,朴榮俊爲五衛將,李熠爲都摠經歷,尹惠鎭爲訓鍊主簿,姜時永爲文兼,洪錫胤爲寅火堡萬戶,同知單劉錫祚,大護軍朴綺壽·金履載,護軍金蘭淳·李寅溥·白東薳,副護軍洪羲弼·安光直·鄭禮容·金鍏竝單付。
朴光錫,以禮曹言達曰,卽接宗廟署所報,則今日日次奉審,則宗廟第三室東邊靑斑子自北第四井穿破,瓦礫一片與塵土,墜落於祭床前地衣上云矣。莫重殿內,有此瓦礫墜落之患,萬萬驚悚,不可無慰安之擧。慰安祭不卜日,今二十二日設行,而修改之節,臣曹堂上與本署提調進去,奉審後,稟處,何如?令曰,依。
又以禮曹言達曰,臣起燮與本署提調徐俊輔,進詣宗廟奉審,則第三室靑斑子穿破,瓦礫一片與塵土墜落,果如本署官員所報矣。修改之節,不容少緩,修改吉日時,令日官洪晩中推擇,則來閏四月初二日卯時爲吉云,以此日時擧行,而先告事由祭,同月初一日,朔祭兼行,祝文中措辭添入,所入物種,令各該司磨鍊進排,亦令繕工監別定監役官修改,而臣曹與戶曹·工曹堂上·本署提調,眼同監董,何如?令曰,依。
又以禮曹言達曰,卽接西部幼學申所志,則以爲,族孫得權,嫡·妾俱無子,以其同姓二十寸兄武權第二子暎祿,欲爲繼後,兩家相議完定,未及禮斜,得權夫妻俱爲作故,拘於常規,不得循例禮斜,依定式草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長申所訴旣如此,依定式,申武權第二子暎祿,立爲申得權之後,何如?令曰,依。
鄭知容,以都摠府言達曰,副摠管朴基宏,以同知義禁府事,本府坐起,晝仕出去之意,敢達。令曰,知道。
任鼎常,以義禁府言達曰,時囚罪人趙吉源,杖八十收贖,奪告身三等,照律公事判付內,依準,功減一等事,令下矣。趙吉源,功減一等,杖七十收贖,奪告身二等,而前以他罪,徒配於黃海道白川郡,以前罪目,依例發遣府羅將,還發配所,何如?令曰,依。
義禁府照目粘連,淸風前府使趙吉源,時府使李埴等矣本府議達內,趙吉源段,積年流逋,報營措劃,充納之數,不爲不多,而及至瓜歸,猶未準捧,餘逋數亦不少,揆以糴法,難逭當律,以此照律爲白乎旀。李埴段,屢千石積逋收殺,有難責之於數月之內,至於未捧報營,而道達以罪有可原爲辭是白乎旀,糴法本自嚴重,不可全然無罪。以此照律罪,趙吉源段,以不應爲事理重律,杖八十收贖,奪告身三等。李埴段,以不應爲律,笞四十收贖,附過還職,竝只私罪。奉令依準爲旀,竝只功減一等爲良如敎。
檢閱徐念淳書曰,伏以臣於直中,卽接家信,則臣母素患痰眩之症,添劇於近者日候之不調,委頓床玆,氣息奄奄。臣聞此報,按住不得,玆不得不忙陳短章,徑出禁扃。伏乞睿慈,俯賜矜察,亟遞臣職,以便救護,仍治臣擅離之罪,以肅朝綱,千萬幸甚。臣無任云云。覽書具悉。爾其勿辭救護。
庚寅四月二十日辰時,王世子座重熙堂。大臣·備局堂上引接入對時,右承旨鄭知容,假注書趙徽林,事變假注書卓碩行,記事官成遂默·洪鍾應,左議政李相璜,右議政鄭晩錫,行戶曹判書趙萬永,工曹判書金鏴,兵曹判書徐俊輔,吏曹判書洪奭周,禮曹判書洪起燮,行護軍柳相亮·李惟秀·申絅,工曹參判鄭基善,行護軍趙寅永,應敎徐箕淳,獻納鄭藎,以次進伏訖。令曰,史官分左右。相璜等曰,近候不調,大殿聖體。若何?令曰,安寧矣。相璜等曰,寢睡·水刺之節,何如?令曰,一樣矣。相璜等曰,中宮殿氣候,何如?令曰,安寧矣。相璜等曰,睿體若何?令曰,一樣矣。相璜曰,嶺運又有臭載,上貽如傷之睿憂,下缺待哺之民望,而所沈失者雖不甚多,此皆嶺民辛苦之粒也,實爲疼惜,而關東追劃之穀,在北民則誠爲萬幸,東民則自不無些少受病之端,亦爲關心矣。相璜曰,日前服乘事,設禁奉令之後,以自廟堂,或有節目間事擧行之如何,有從喉院轉承令旨者然。今番擧行,或有異於加髢設禁時,加髢則是改舊制而爲新式也,故自不無條件之磨鍊,而今此服乘,則令敎之下,只有奉而行之而已,似不必成節目擧行矣。令曰,似然矣。令曰,次對爲之。相璜曰,頃因慶尙右道暗行御使趙基謙別單,巨濟·態川兩邑漂倭支供不足之數,令道臣另究支濟之方,期有及民實效之意,覆達行會矣。卽見該監司李勉昇狀達,則漂倭供億之需,每年不下千石,如干新米支繼之外,不得不取用於還穀,斛量改舂之縮,至爲千石,遍徵一境,遂成流例,民不堪命,流徒相續。若不及今矯捄,則弊將愈久而愈痼,畢竟無民而後已,就應加分摠數外折米一萬石,特許加分,定爲年例,以其耗劃付兩邑,以補倭糧縮米事,請令廟堂稟處矣。凡有京外捄弊,輒以還穀加分爲歸,年增歲加,分者猥多,而留者無幾,如是而水旱之備,緩急之需,將安所恃?大非糶糴設始之本意,決不容更爲擬議於闊狹。第熊·巨兩邑漂供之爲痼疾,殆至於民不堪命,繡單言之於前,道達繼之於後,至以若不及今矯捄,畢竟無民而後已爲辭,而曾經道臣之言,亦皆如是。然則糴法雖重,民勢宜念,亦難一切膠守,有若越視者然,折米限一萬石,依狀請許令加分取耗,以補漂供之縮,而其所措處,苟或失宜,徒費公穀,無補民瘼,則是豈軫恤變通之本意哉?令道臣細量便否,成置節目,俾有永久之實效,何如?令曰,依爲之。出擧條相璜曰,卽見慶尙監司李勉昇狀達,則枚擧奉化縣監玄仁福牒呈,以爲本縣覺華寺,卽史庫守護之所,而年久頹圮,梵宇之傾覆在卽,殘衲之庇身無所,其所重修,不容少緩,而只以營邑顧助,僧徒募緣,實無經紀之望,空名帖限五百張,特爲頒下事,請令廟堂稟處矣。除非大賑之年,則空名帖之毋得擬議,自是法典,間雖有一二權宜之已例,豈可援以爲常乎?第本寺則係是守護史庫重地,事面差別,且非此則無他可以經紀之道云,有不可不念。姑以二百張成送,使之從便措處,何如?令曰,依爲之。出擧條相璜曰,以公忠水營進上生鰒無價進排事,頃因湖西繡單,有所關問於該道者矣。卽見該監司朴齊聞所報,則其無會減封進,果爲島民矜悶之端爲辭矣。進上物種之無會減責徵於島民,事面極爲苟且,分付惠廳,就本道常賑穀中分數會減,何如?令曰,依爲之。出擧條相璜曰,詞頌劇地,曠務可悶,有實故及受由在外法司堂上,竝姑許遞,令政院稟旨,政官牌招,開政差出,何如?令曰,依爲之。出擧條晩錫曰,輿服之各有常制,蓋所以辨上下定民志,而近來俗習頹敗,制度紊亂,識者之憂歎,厥惟久矣。昨伏見令敎下者,士夫之周衣·草轎,嚴加禁斷,寔出矯俗定制之至意,臣不勝欽仰,而因此又有可以推類矯革者。堂下文蔭之乘屋轎,士庶之着白衣,先朝禁飭果何如,而今乃蕩然無禁,至於武倅之效尤乘轎,且其閭巷賤女之北髻,所見尤爲駭悖。若此類或係踰制,或係敗俗,今若任置不問,將未免骨董世界,亦不可不一體嚴禁,故敢此仰達矣。令曰,令法司申明嚴飭,可也。出擧條晩錫曰,賤女北髻,本無禁條,宜令刑·漢兩司,知委坊曲,一切嚴禁,而懸法定限,過限後出禁,俾無騷擾之弊。且其犯者,多是班家婢屬也。先禁此輩,則閭閻賤女,必當聞風自止,而班婢之冒犯被捉者,罪其家主,然後庶可禁止,竝以此分付法司,何如?令曰,令廟堂成節目,申飭,可也。出擧條令曰,大臣就座,諸宰奏事。萬永曰,西關改建財力,前冬先劃十萬兩,已盡於瓦石措辦,繼此工役所入,尙多未備,及今更劃,不容少緩,而他無可以模擬處,前停番當畢於辛卯矣。自壬辰至甲午限三年更爲停番,取其保錢,以補營建之地,恐合事宜,下詢大臣處之,何如?令曰,大臣之意,何如?相璜曰,大役旣始,財力宜有措劃,而目今京外公儲,俱無着手之處,臣意亦以限年停番取用爲便矣。晩錫曰,各營上番所關不輕,決不可容易許停,而在前役鉅處財竭時,間有停番之例矣。今此西關營建,役鉅財詘,而他無着手處,不可不依戶判所奏矣。令曰,依此爲之。出擧條奭周曰,昨年冬,以林下讀書之士,草萊隱淪之徒,不求聞名,特令八道方伯,各薦經學才俊之士,此誠古聖王旁招俊乂,立賢無方之盛意也。六道剡擧之狀,今已來到,固當自臣曹次次收用,而京畿·公忠兩道,則拖過半年,尙此寂然,似緣道臣中間遞易之致,而其所擧行,殊涉稽緩。兩道道臣竝推考,使之加意採訪,從速登聞,何如?令曰,依爲之。出擧條奭周曰,經行之薦,才俊之擧,我朝故事,歷歷可考,而只以賤臣立朝已後,所逮睹者言之,粵在先朝乙卯,特命諸道,薦進人才,翌年丙辰,諸道剡啓,次第登徹,擧皆馹召賜對,躬加詢訪。或命書進所懷,以試其所存,因竝以敎官·監役·參奉之窠,或加設單付,或隨關差擬,數朔之間,盡爲收用。其後戊午,又命三南,薦進儒賢故家之裔,凡爲二十餘人,而半歲之內,收用者亦過太半。此非有司之臣所敢指一稟裁者,而故事之如此,亦不敢不仰達矣。起燮曰,果川四忠書院,卽故相臣忠獻公金昌集·忠文公李頤命·忠翼公趙泰采·忠愍公李健命俎豆之所,而昔在英廟朝乙巳,因特敎創建賜額者也。事體視他自別,而院宇基址,聞自該邑至今收稅云。賜額書院之自備位土,三結免稅,係是法典所在,況此院旣異私設,而基址已屬本院,則尙此收稅,實由襲謬。令該曹知委該道,卽爲免稅,而日後位土自備免稅之時,以此竝許準充三結之意,一體分付,何如?令曰,依爲之。出擧條起燮曰,今番御眞奉安後賞典中,畫員朴基俊等三人,竝付實官事,令下,而前此以承令加出者,又有一人矣。畫員實官,本爲三十,而以遞兒料祿十五窠,間等受食,以半年之祿,俵額外之員,其勢末由。特恩之下,又不可使之無祿從仕,今欲磨鍊加料,則事關經費,亦難遽議,不可不一番稟定,故敢此仰達矣。相璜曰,散料二窠,雖似微細,此是稍食之冗者,一番開路,易有畢竟濫觴之弊。似此處,臣意則敢以愼惜,爲好矣。晩錫曰,目今第一急務,惟在節用,雖恒有之料祿,猶當汰其冗而減其濫,豈可創出祿窠,以傷經費乎?朴基峻等效勞,雖有所重,而姑且待窠付料,實合事宜矣。令曰,待窠付祿,可也。令曰,臺諫進前。藎曰,請金甲島爲奴罪人克觀,更令王府,嚴鞫得情,夬正王法。令曰,不從。措辭見上請逆賊尙魯,亟施孥戮之典。令曰,不從。措辭見上請梟示罪人性世,亟施孥戮之典。令曰,不從。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。令曰,不從。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。令曰,不從。措辭見上請屛裔罪人韓植林,嚴鞫得情,夬正典刑。令曰,勿煩。措辭見上請島配罪人睦台錫,亟令王府,拿鞫嚴問,明正典刑。令曰,勿煩。措辭見上請黑山島荐棘罪人趙璟鎭,亟令王府,嚴鞫得情,夬正典刑焉。令曰,勿煩。措辭見上知容曰,獻納鄭藎,傳達之際,露出笏記,事甚未安。推考,何如?令曰,依爲之。出擧條藎曰,臣言議拙訥,風采巽劣,耳目之任,初不近似,而賓對有令,冒沒登對,奏達之際,未免做錯,至有承宣請推之擧。臣滿心慙恧,無地自容,以此情蹤,何可一刻晏然於臺次乎?請令遞斥臣職。令曰,勿辭,亦勿退待。藎曰,新除授正言任希兢,時在公忠道稷山地,司憲府執義尹錫永,時在京畿楊州地,請竝斯速乘馹上來事,下諭。令曰,依達。令曰,玉堂所懷奏之。箕淳曰,無所懷矣。知容曰,今日賓對,憲臺無一人進參,事甚未安。憲府行公諸臺,竝推考,何如?令曰,依爲之。出擧條令曰,旣承下敎,政官牌招開政。出令旨令曰,臺諫,誰之族親?知容曰,鄭蓍之三寸矣。令曰,承旨坐直誰也?知容曰,臣當坐直,而新除授承旨似伴直矣。令曰,注書,誰爲坐直?賤臣曰,小臣當坐直矣。令大臣·諸宰先退。相璜等退出。令曰,史官就座。仍令退,承史以次退出。
上在昌德宮。常參·經筵,以代理停。
徐英淳啓曰,明日經筵,取稟。傳曰,停。
鄭知容啓曰,來二十五日,朝參日次矣,敢稟。傳曰,停。
徐英淳達曰,明日常參,取稟。令曰,停。
鄭知容,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
任鼎常達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
令于鄭知容曰,傳香承旨馳詣宗廟,奉審摘奸以來。
以全羅監司朴永元狀達,潭陽府民家失火事,令于朴光錫曰,方今農節,民家被燒,至於百餘戶之多,言念民事,極爲驚慘。元恤典外,別加拔例顧恤,結構奠接之方,令該邑倅從優給之,使一民無至於棲屑之患,而近來京外擧行,多有不稱令旨者,令道臣惕念奉行,實惠下究之地事,令廟堂措辭關飭,可也。
任鼎常達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳,司諫朴宗吉,獻納鄭藎,正言宋成龍牌不進罷職令旨,令于任鼎常曰,只推。
徐英淳,以弘文館言達曰,下番闕直,事甚未安。修撰趙秉龜,卽爲牌招入直,何如?令曰,依。
以修撰趙秉龜牌不進罷職令旨,令于徐英淳曰,只推。
任鼎常,以兵曹言達曰,今四月二十一日,武臣賓廳講書日次,而中日相値,不得爲之之意,敢達。令曰,知道。
又以訓鍊都監言達曰,本局哨官李溟游,受由下鄕,身病甚重,勢難還現,改差,何如?令曰,依。
上在昌德宮。常參·經筵,以代理停。
韓義運啓曰,玉堂備員間,經筵,頉稟之意,敢達。傳曰,知道。
又達曰,明日常參,取稟。令曰,停。
任鼎常達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
韓義運達曰,左副承旨徐英淳,今日不爲仕進,卽爲牌招,何如?令曰,依。
又達曰,假注書沈承澤,身病猝重,勢難察任,今姑改差,何如?令曰,姑令察任。
朴光錫達曰,刑曹判書李光文,判尹朴綺壽,除拜後過三日不爲出肅,竝依定式,推考警責,仍卽牌招察任,何如?令曰,依。
任鼎常達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳,司諫朴宗吉,獻納鄭藎,正言宋成龍牌不進罷職令旨,令于任鼎常曰,只推。
以左副承旨徐英淳牌不進罷職令旨,令于朴光錫曰,只推。
韓義運,以弘文館言達曰,校理沈鈁,副修撰李應信·李穆淵在外,副校理金弘根嘉禮都廳進,下番闕直,事甚未安。修撰趙秉龜,旣有只推之令,與副應敎洪遠謨,校理李竣祜,副校理柳幼麟,修撰金胤根,竝卽牌招,以爲推移入直之地,何如?令曰,依。
任鼎常,以左邊捕盜廳言達曰,再昨年下令,何等截嚴,而臣廳軍官李德文,以奠雁宮待令軍官,因使役往來之際,春坊使令李枝盛·田季泰等,欲售前日之憾,要路突出,無端起鬧,裂破衣冠,無數敺打,傷痕狼藉。以佩符軍官,被打於下隷者,不可置之於軍官,故爲先汰去,嚴治計料,而今此春坊使令之作拏,至於犯令之科。如此蔑法無嚴之類,不可尋常處之,而春坊使令,與他司下隷有異,臣廳不得擅便,竝令秋曹照律嚴勘,何如?令曰,再昨年令飭,何等截嚴,則渠焉敢敺打佩符之軍官,而且與私行有異,則含憾起拏,大關紀綱,出付秋曹,嚴刑遠地定配。
又以刑曹言達曰,左邊捕盜廳達辭內,再昨年下令,何等截嚴,而臣廳軍官李德文,以奠雁宮待令軍官,因使役往來之際,春坊使令李枝盛·田季泰等,欲售前日之憾,要路突出,無端起鬧,裂破衣冠,無數敺打,傷痕狼藉。以佩符軍官,被打於下隷者,不可置之於軍官,故爲先汰去,嚴治計料,而今此春坊使令之作拏,至於犯令之科。如此蔑法無嚴之類,不可尋常處之,而春坊使令,與他司下隷有異,臣廳不得擅便,竝令秋曹照律嚴勘,何如?令曰,再昨年令飭,何等截嚴,則渠焉敢敺打佩符之軍官,而且與私行有異,則含憾起拏,大關紀綱,出付秋曹,嚴刑遠地定配事,令下矣。謹依下令,李枝盛·田季泰,各嚴刑一次後,枝盛全羅道興陽縣,季泰慶尙道丹城縣,遠地定配所,竝卽押送之意,敢達。令曰,知道。
上在昌德宮。常參·經筵,以代理停。
徐英淳達曰,明日常參,取稟。令曰,停。
任鼎常達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
徐英淳達曰,檢閱徐念淳,由限已過,卽爲牌招入直,何如?令曰,依。
又達曰,卽者檢閱吳取善·金大根,謂有館規,陳書徑出,原書纔已退却矣。所當直捧禁推徽旨,而此與無端徑出有異,竝推考警責,仍卽牌招入直,何如?令曰,依。
任鼎常達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳,司諫朴宗吉,獻納鄭藎,正言宋成龍牌不進罷職令旨,令于任鼎常曰,只推。
以副應敎洪遠謨,校理李竣祜,副校理柳幼麟,修撰趙秉龜·金胤根牌不進罷職令旨,令于徐英淳曰,只推。
以慶尙監司李勉昇狀達,晉州牧民家失火事,令于韓義運曰,聞甚矜惻,元恤典外,別加顧恤,結構奠接之方,令廟堂措辭關飭,使民實受惠澤之地,可也。
徐英淳,以弘文館言達曰,下番闕直,事甚未安。副應敎洪遠謨,校理李竣祜,副校理柳幼麟,修撰金胤根·趙秉龜,旣有只推之令,竝卽牌招,以爲推移入直之地,何如?令曰,依。
又以禮曹言達曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則先農壇·南壇·雩祀壇·祈雨壇·馬祖壇·漢江壇·司寒壇·厲壇壇上及四面·紅箭門·墻垣·階砌,俱爲無頉,而先農壇北邊紅箭門顚仆,卽爲修改事,分付該監,而此後看護等節,另加申飭之意,敢達。令曰,知道。
鄭知容,以都摠府言達曰,副摠管李亨謙,以摠戎中軍,本營諸將官射會監試事,南別營晝仕出去之意,敢達。令曰,知道。
又以備邊司言達曰,卽見黃海監司李翊會狀達,則以爲,本營支放穀停蕩條給代,每以加分耗,請得取用,便成年例,道內會付各穀應留中,限一萬四千石特許加分事,請令廟堂稟令分付矣。支放之加分給代,已成近例,依狀請數爻許施,何如?令曰,依。
鄭知容,以禁衛營言啓曰,因戶曹判書趙萬永所達,禁·御兩營鄕軍,自壬辰限三年,又爲停番事,令下矣。本營自壬辰十一月當爲始,輪次上番之公忠·京畿·江原·全羅·慶尙等五道所在鄕軍,通計十八當停番,而隨其上番年限,竝資保收布上送之意,各該道監·兵使處,預爲知委,何如?傳曰,允。
又以御營廳言啓曰,因戶曹判書趙萬永所達,禁·御兩營鄕軍,自壬辰限三年,又爲停番事,令下矣。本廳來壬辰十一月當爲始,至乙未十月當,輪次上番之全羅·公忠·江原·京畿·黃海·慶尙等六道所在鄕軍合十八當停番,而隨其道次,竝資保收布上送之意,各該道監·兵使處,預先知委,何如?傳曰,允。
敦寧府都正韓啓翼書曰,伏以臣以遐土賤蹤,生老太平,犬馬之齒,已滿八耋,歲初恩資,有隕自天,繼而有敦府新除,闔門榮感,攢手祝聖。臣固當蹶登途,少伸叩謝之忱,而積年癃病,與鬼爲隣,鞍馬跋涉,已矣無望,瞻望雲天,不勝耿結。且臣本無敦寧,閱朔虛縻,尤增悚蹙,玆從縣道,仰瀆崇聽。伏乞亟令選部,照例遞改,以存公格,俾安私分焉。臣無任云云。覽書具悉。所請依施。
檢閱徐念淳書曰,伏以臣於日前,猥陳請急之章,得蒙恩暇,歸護病母。由限遽迫,召牌儼臨,固當蹶就直,而臣母病狀,尙在委劇,轉側之扶將,醫藥之躬檢,萬無頃刻離捨之望,玆敢隨詣朝房,冒死申籲。伏乞睿慈,亟遞臣職,以便救護,仍治臣屢瀆之罪,以肅朝綱,千萬幸甚。臣無任云云。覽書具悉。爾其勿辭救護。
上在昌德宮。常參·經筵,以代理停。
徐英淳達曰,明日常參,取稟。令曰,停。
任鼎常達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
徐英淳達曰,臣英淳,今日福溫公主親迎時,外宣醞進去,下直之意,敢達。令曰,知道。
任鼎常達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳,司諫朴宗吉,獻納鄭藎,正言宋成龍牌不進罷職令旨,令于任鼎常曰,只推。
以副應敎洪遠謨,校理李竣祜,副校理柳幼麟,修撰趙秉龜·金胤根牌不進罷職令旨,令于朴光錫曰,只推。
朴晦壽,以奎章閣言達曰,明日卽奎章閣奉審日次,臣等進詣擧行之意,敢達。令曰,知道。
鄭知容,以都摠府言達曰,今日入直內三廳武兼·禁軍及軍兵等,當爲中日習射技,而福溫公主親迎相値,不得設行之意,敢達。令曰,知道。
上在昌德宮。常參·經筵,以代理停。
藥房提調洪起燮,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
徐英淳達曰,明日常參,取稟。令曰,停。
任鼎常達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
韓義運達曰,右承旨鄭知容,今日不爲仕進,卽爲牌招,何如?令曰,依。
任鼎常達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
韓義運達曰,假注書趙徽林,身病猝重,勢難察任,今姑改差,何如?令曰,姑令察任。
徐英淳,以弘文館言達曰,下番闕直,事甚未安。副應敎洪遠謨,校理李竣祜,副校理柳幼麟,修撰金胤根·趙秉龜,旣有只推之令,竝卽牌招,以爲推移入直之地,何如?令曰,依。
任鼎常達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以右承旨鄭知容牌不進罷職令旨,令于韓義運曰,只推。
以執義尹錫永,掌令洪龜燮·朴宗璜,持平吳致淳·吉顯範,司諫朴宗吉,獻納鄭藎,正言宋成龍牌不進罷職令旨,令于任鼎常曰,只推。
以副應敎洪遠謨,校理李竢祜,副校理柳幼麟,修撰趙秉龜·金胤根牌不進罷職令旨,令于徐英淳曰,只推。
徐英淳達曰,應敎徐箕淳,纔已身病出去,校理沈鈁,副修撰李應信·李穆淵在外,玉堂上下番俱空,事甚未安。副應敎洪遠謨,校理李竣祜,副校理柳幼麟,修撰趙秉龜·金胤根,旣有只推之令,與副校理金弘根,一體牌招,以爲推移入直之地,何如?令曰,依。
徐英淳,以敦寧府言達曰,福溫公主嘉禮已過,昌寧尉金炳疇,記載於御牒譜冊,而依例修整次,設都監之意,敢達。令曰,改張爲之。
任鼎常,以都摠府言達曰,副摠管金魯甲,以禁衛中軍,本營諸將官射會監試事,南別營晝仕出去之意,敢達。令曰,知道。
上在昌德宮。常參·經筵,以代理停。
韓義運達曰,明日常參,取稟。令曰,停。
任鼎常達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
以副應敎洪遠謨,校理李竣祜,副校理柳幼麟,修撰趙秉龜·金胤根再牌不進罷職令旨,令于韓義運曰,只推。
以副校理金弘根牌不進罷職令旨,令于韓義運曰,只推。
韓義運達曰,玉堂上下番俱空,事甚未安。副應敎洪遠謨,校理李竣祜,副校理金弘根·柳幼麟,修撰趙秉龜·金胤根,旣有只推之令,竝卽牌招,推移入直,何如?令曰,依。
以副應敎洪遠謨,校理李竣祜,副校理金弘根·柳幼麟,修撰趙秉龜·金胤根牌不進罷職令旨,令于韓義運曰,只推。
任鼎常達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳,司諫朴宗吉,獻納鄭藎,正言宋成龍牌不進罷職令旨,令于朴光錫曰,只推。
韓義運,以禮曹言達曰,卽接昌平幼學黃林所志,則以爲,族姪澈漢,嫡·妾俱無子,以其同姓十二寸弟載儉第二子正維,欲爲繼後,而兩家相議完定,未及禮斜,載儉夫妻俱爲作故,拘於常規,不得循例禮斜,依定式草記稟,處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長黃林所訴旣如此,依定式,黃載儉第二子正維,立爲黃澈漢之後,何如?令曰,依。
鄭知容,以都摠府言達曰,副摠管金魯甲,以禁衛中軍,本營諸將官射會監試事,南別營晝仕出去之意,敢達。令曰,知道。
上在昌德宮。常參·經筵,以代理停。
徐英淳啓曰,明日經筵,取稟。傳曰,停。
朴光錫,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
徐英淳達曰,明日常參,取稟。令曰,停。
朴光錫達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
徐英淳達曰,來初一日,輪對日次矣,敢稟。令曰,當次人受點,後日次待令。
傳于徐英淳曰,福溫公主嘉禮廳堂·郞以下,別單書入。
徐英淳達曰,玉堂上下番俱空,事甚未安。副應敎洪遠謨,校理李竣祜,副校理金弘根·柳幼麟,修撰趙秉龜·金胤根,旣有只推之令,副修撰李穆淵,自鄕上來云,竝卽牌招,推移入直,何如?令曰,依。
朴光錫達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳,司諫朴宗吉,獻納鄭藎,正言宋成龍牌不進罷職令旨,令于朴光錫曰,只推。
以副應敎洪遠謨,副校理金弘根·柳幼麟,修撰趙秉龜·金胤根牌不進罷職令旨,令于徐英淳曰,只推。
徐英淳,以吏曹言達曰,因黃海監司李翊會狀達,海州判官南久淳,以省掃事,受由上京,而今至兩朔,尙不還任,營下劇務,一向曠官,誠爲可悶,令該曹催促下送事,達下矣。自臣曹催促,則以爲,親病沈重,不得下去云。親病旣如是,則有難强令還任,海州判官南久淳,改差,何如?令曰,依。
朴光錫,以兵曹言達曰,同知中樞府事徐鳳淳·李寅植,僉知中樞府事李鍾正,俱以病難供職,呈狀乞遞。西樞雖是閑局,不可一向虛縻,竝改差,何如?令曰,依。
上在昌德宮。常參·經筵,以代理停。
徐英淳啓曰,明日經筵,取稟。傳曰,停。
又達曰,明日常參,取稟。令曰,停。
任鼎常達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
以福溫公主嘉禮廳堂·郞以下別單,傳于徐英淳曰,主婚光城君爔鞍具馬一匹賜給,堂上禮曹判書洪起燮,參判李鼎臣,參議洪永觀,各熟馬一匹賜給,都廳副校理金弘根加資,禮曹正郞盧時懋半熟馬一匹賜給,郞廳禮曹佐郞李培林上弦弓一張賜給,別工作監役李憲溥,本宮修理監役朴宗采,駙馬房修理監役沈能淑,駙馬房使者副司勇金老淳竝陞六,兼管堂上尙衣院提調金祖淳,行戶曹判書趙萬永,各半熟馬一匹賜給,郞廳戶曹正郞宋啓洙,尙衣院直長李定愚,各兒馬一匹賜給,別看役前主簿洪埨,待令捕校·分差·計士·員役·工匠等,竝依癸未年例施賞,尙衣提調領敦寧金祖淳內下大豹皮一令賜給,提調工曹判書金鏴內下大鹿皮一令賜給,僉正鄭性愚,主簿金懋,別提金天敍,直長李定愚,竝兒馬一匹賜給,別看役前縣監金命赫加資,其餘計士·畫員·員役·工匠等,竝令該曹分等施賞,宣醞內資主簿鄭周應,禮貌官假引儀方允默·李悌寬·玄鈺·朴載鳳,擇日官·奏時官·各司員役等,竝依癸未年例施賞。
傳于徐英淳曰,嘉禮次知中官李奇遠,熟設所監官崔愿謨竝加資,熟設所看役牌將吳允植·張俊基,捕校李仁圭·皮宗默,竝邊將除授。
傳于徐英淳曰,賞典中一人雖兼數事,毋得疊授。
傳于徐英淳曰,政官牌招,賞典下批。
朴晦壽啓曰,吏曹判書洪奭周,參判徐鼎輔牌不進推考徽旨,今方捧入,而開政命下之後,如是違牌,事甚未安。判書陳書,參議李憲瑋在外,參判更爲牌招,何如?傳曰,允。
任鼎常達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳,司諫朴宗吉,獻納鄭藎,正言宋成龍牌不進罷職令旨,令于朴光錫曰,只推。
徐英淳,以奎章閣言達曰,明日卽奎章閣奉審日次,臣等進詣擧行之意,敢達。令曰,知道。
吏曹判書洪奭周書曰,伏以臣冒叨匪據,辭不獲諒,顚倒出膺,今已浹朔有餘矣。聾瞽之病,無藥可醫,疎闇之識,當事愈迷,政望一出,瘡疣輒露,循省點檢,無往非罪,竊擬申暴情實,早釋重負,庶幾獲免於大戾,而銜恩怵分,囁嚅趑趄,以至于今,乃其如待求解之思,則未始有一日忘也。忽於日昨赴公之路,偶觸風氣,兼傷生冷,客寒外襲,頑痰內梗,始以胸膈之停滯,食飮俱格,繼而頭目之顚眩,神識隨瞀,跬步之間,㱡㱡欲僵,班儀未畢,擔舁徑歸,委身床玆,不省四到,雜試藥餌,有添無減,水穀不下,癖積愈肆,肚腹牽引,呼吸俱妨,今焉已四閱晝夜,而氣息之澌綴,日以益甚,雖欲强策起動於房闥之間,而不可得矣。蓋臣風痰之祟,積有源委,着在臟腑,有觸輒發,而見今所嬰,又在憂慄交煎,形神俱瘁之餘,非如一時過去之證,可以望效於旬日之內也。天官重地,決非臣養病之坊,而開政有命,天牌儼臨,欲起旋仆,蠢動末由,伏枕悚隘,無所措躬,玆不得不疾聲呼籲,以祈鑑賜,而精昏思荒,言不成倫。伏乞睿慈,俯垂矜憐,亟鐫臣見帶銓銜,俾得安意調治,以尋生路,仍治臣干瀆猥越之罪,以肅朝綱,千萬幸甚。臣無任云云。答曰,覽書具悉。卿其勿辭,調理行公。
上在昌德宮。常參·經筵,以代理停。
藥房都提調李相璜,提調洪起燮,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
徐英淳啓曰,明日經筵,取稟。傳曰,停。
徐英淳達曰,明日常參,取稟。令曰,停。
任鼎常達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
鄭知容達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
令于徐英淳曰,禮房承旨馳詣宗廟·景慕宮,奉審摘奸以來。
韓義運達曰,假注書趙徽林,身病猝重,勢難察任,今姑改差,何如?令曰,依。
趙徽林改差,代以洪說謨爲假注書。
任鼎常達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳,司諫朴宗吉,獻納鄭藎,正言宋成龍牌不進罷職令旨,令于任鼎常曰,只推。
徐英淳啓曰,吏曹參判徐鼎輔再牌不進推考徽旨,今方捧入,而開政命下之後,連事違召,誠甚未安。判書洪奭周受由,參判所當更請牌招,係是一日三牌,何以爲之?敢稟。傳曰,更爲牌招。
有政。吏批,判書洪奭周受由,參判徐鼎輔進,參議李憲瑋受由在外,同副承旨朴光錫進。啓曰,判書洪奭周受由,參議李憲瑋受由在外,小臣獨政未安,何以爲之?敢稟。傳曰,仍爲之。
以尹秉烈爲輔德,以李錫圭爲判義禁,以任存常爲同經筵,以韓義運爲同義禁,以鄭基善爲弘文提學,以洪膺疇爲繕工奉事,海州判官李晦淵·李魯榮·李思默望筒還下,別看役前縣監金命爀今加嘉義加資事承傳,贈吏參朴宗臣贈吏判文衡奎提例兼,贈吏議朴左源贈吏參例兼,以上判尹朴綺壽兩代。
兵批,判書徐俊輔進,參判柳河源病,參議李渭達病,參知朴來謙入直,右承旨鄭知容進。以洪羲瑾爲副摠管,以崔箕煥爲同知,以金榮爲僉知,李尙祜爲都摠都事,以李守益爲武兼,同知單鄭敬鎭,僉知單朴榮俊,護軍徐鳳淳·李寅植,副護軍金敎喜·韓啓翼·李鍾正,副司果李憲溥·朴宗采·沈能淑·金老淳竝單付。
吏批,再政。以沈宜復爲海州判官。
兵批,再政。以李亨謙爲同知,以金淵根爲衛率,同知單朴世興。
徐英淳,以吏批言達曰,今此福溫公主嘉禮時,都廳郞廳弘文館副校理金弘根加資事,命下矣。雖已資窮,未經準職,何以爲之?敢稟。令曰,勿拘。
又以吏批言達曰,今日政新除授海州判官沈宜復,與本道監司李翊會,有外三寸叔姪應避,而矇然擬入,至蒙恩點。不能照檢之失,臣不勝惶恐,而原望筒勿施,何如?令曰,依。
吏批,三政。以趙斗淳爲副校理,以金弘根爲敦寧都正,以林魯豐爲戶曹佐郞,以沈宜復爲監察,以洪容默爲海州判官,副校理金弘根。今加通政加資事,承傳。
吏批,四政。以李相斗·金東獻爲假監役,以吳光默爲顯隆園參奉。
徐英淳,以吏批言達曰,今此福溫公主嘉禮時,次知中官李奇遠加資事,命下矣。本資乃是崇祿,今無可加之資,何以爲之?敢稟。令曰,內下大虎皮一令賜給。
鄭知容,以都摠府言達曰,副摠管李亨謙,以摠戎中軍,本營諸將官射會監試事,南別營晝仕出去之意,敢達。令曰,知道。
又以兵曹言達曰,今四月各廳堂下武臣朔試射,臣曹連因有故,不得爲之之意,敢達。令曰,知道。
漢城判尹朴綺壽書曰,伏以。臣厚沐恩造,超升八座,再籲衷懇,冀蒙鐫改,而奉承恩答,去益隆重。臣感激居先,他不暇顧,重入修門,祗肅恩命,粗伸分義,縱紓戀結之忱,自顧形影,冞增惶恧之心。繼而尋單,方事丐免,而纔解前任,又侈新銜,輪流法曹之長席,有若非此莫可者然,顧臣庸陋,何以堪此?宜卽控辭,而煩瀆是懼,暫時冒膺,諒非獲已,亦旣一再赴坐矣。臣於此際,得接鄕信,則臣之老母,添傷外氣,症樣苦劇。臣自聞此報,方寸煎灼,玆敢短章陳籲,徑尋鄕路。伏乞离明,俯賜鑑察,亟遞臣所帶之職,仍治臣擅行之罪,以肅朝綱,以安私分焉。臣無任云云。答曰,覽書具悉。卿其勿辭往護。
上在昌德宮。常參·經筵,以代理停。
朴光錫啓曰,明日經筵,取稟。傳曰,停。
鄭知容,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
又啓曰,來初五日,朝參日次矣,敢稟。傳曰,停。
朴光錫達曰,明日常參,取稟。令曰,停。
任鼎常達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
韓義運達曰,左副承旨徐英淳,今日不爲仕進,卽爲牌招,何如?令曰,依。
傳于朴光錫曰,景福宮夏享祭,王世子代行磨鍊。
韓義運達曰,卽者漢城府官員來言,山訟回達,無得過三日,曾有定式矣,判尹朴綺壽受由在外,次堂例不得擧行云,何以爲之?敢稟。令曰,次堂擧行。
任鼎常達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳,司諫朴宗吉,獻納鄭藎,正言宋成龍牌不進罷職令旨,令于朴光錫曰,只推。
以左副承旨徐英淳牌不進罷職令旨,令于朴光錫曰,只推。
朴光錫,以奎章閣言達曰,景慕宮望廟樓,今朔奉審,無頉之意,敢達。令曰,知道。
又以司饔院監膳提調意達曰,鷹師·貢人等呈訴內,京貿山雉,今已垂乏,將無以推移封進云。依壬子年傳敎,各殿宮日下生雉,今日爲始,全數代封之意,敢達。令曰,知道。
鄭知容,以都摠府言達曰,副摠管李亨謙,以摠營中軍,本營諸將官射會監試事,南別營晝仕出去之意,敢達。令曰,知道。
又以備邊司言達曰,惠廳堂上有闕之代,知中樞府事朴周壽差下,使之察任,何如?令曰,依。
任鼎常,以左邊捕盜廳言達曰,本廳兼從事官林魯豐,移拜戶曹佐郞矣。職務相妨,改差,何如?令曰,依。
行戶曹判書趙萬永書曰,伏以臣於惠局,一念丐免,已屢年于玆矣。間當積誠控辭,至伏承終當體諒之答,恩諭鄭重,信若四時。臣於是晝宵顒祝,惟在我邸下曲賜生成之如何耳,何敢復有祈懇,重犯瀆擾,而第度支事務,日甚一日,鼓鑄方張,營度載始,工費之繁氄,簿書之塡委,較之常例,倍亦有餘,斯須放忽,罅漏百出,假使臣外酬內應,五官齊擧,左方右圓,兩手竝劃,亦有所不暇給者矣。臣雖欲强其不能,自力於殫竭,其於實狀之如右何哉?此不待臣言之畢,而必有照燭無遺者,與其本·兼俱縻,彼此相妨,曷若先解其稍輕者,使之無所掣肘,無所叢脞,而或得專意於重任乎?伏乞离明,特加三思,諒臣情之非由占便,察臣言之寔出圖報,亟遞臣惠局兼銜,以便公事,以安私分,千萬幸甚。臣無任云云。答曰,覽書具悉。前後陳懇,可見卿之苦心,所帶惠局之任許施。
上在昌德宮。常參·經筵,以代理停。
朴光錫啓曰,明日經筵,取稟。傳曰,停。
朴光錫達曰,明日常參,取稟,令曰,停。
任鼎常達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
朴光錫達曰,判義禁李錫奎,除拜後過三日不爲出肅,依定式,推考警責,仍卽牌招察任,何如?令曰,依。
韓義運達曰,右承旨鄭知容,左副承旨徐英淳,今日不爲仕進,竝卽牌招,何如?令曰,近日無端不爲仕進,便成前例。出納惟允之地,豈有若此乎?誠甚駭然,竝罷職。
令于韓義運曰,右承旨·左副承旨有闕之代,旣承下敎,前望單子入之。
承旨前望單子入之,李奎鉉·李羲發代點。
韓羲運達曰,新除授同副承旨李羲發,卽爲牌招,何如?令曰,依。
又達曰,同副承旨李羲發,時在慶尙道義城地,斯速乘馹上來事,下諭。何如?令曰,依。
令于韓義運曰,禮刑換房。
任鼎常啓曰,訓鍊大將趙萬永,以戶曹判書點檢事,明日西江出去矣。所佩命召,何以爲之?敢稟。傳曰,仍佩往來。
朴光錫達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳,司諫朴宗吉,獻納鄭藎,正言宋成龍牌不進罷職令旨,令于朴光錫曰,只推。
朴光錫,以兵曹言達曰,考見諸道今春官鎭門聚點狀啓,則黃海兵使李源祚狀啓中,道內團束軍兵聚點時,豐川等二邑鎭,戰馬·服色·軍器·什物執頉云,全羅前兵使李存敬狀啓中,道內束伍軍兵聚點時,康津一邑,器械·服色,間有渝弊云,慶尙右兵使李敬熙狀啓中,道內束伍軍兵聚點時,昌原等六邑,服色·器㭜執頉云矣。官鎭門聚點,旣係詰戎之政,軍器·什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道執頉當該邑鎭守令·邊將,竝推考警責,何如?令曰,依。
又以御營廳言達曰,本廳千摠鄭壽基,身病甚重,勢難察任,改差,何如?令曰,依。
上在昌德宮。常參·經筵,以代理停。
朴光錫啓曰,明日經筵,取稟。傳曰,停。
又達曰,明日常參,取稟。令曰,停。
韓義運達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
朴晦壽達曰,假注書沈承澤,身病猝重,勢難察任,今姑改差,何如?令曰,依。
李奎鉉達曰,卽者漢城府官員來言,山訟擊錚回達,當爲擧行,而判尹朴綺壽受由在外,次堂例不得擧行云,何以爲之?敢稟。令曰,次堂擧行。
韓義運達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳,司諫朴宗吉,獻納鄭藎,正言宋成龍牌不進罷職令旨,令于韓義運曰,只推。
任鼎常,以都摠府言達曰,副摠管金魯甲,以禁衛中軍,本營諸將官射會監試事,南別營晝仕出去之意,敢達。令曰,知道。
又以備邊司言達曰,卽見慶尙監司李勉昇狀達,則以爲,今番北運穀致敗委折,觀於各該差員所報及船格等招辭,當日風濤,撼山飜海,有非候望看護之力所得免,而法例所在,不可置以勿論。西道差員及地方官等罪狀,竝請令攸司稟處,未拯之穀,事當徵捧於舡格,而係是北船移送,該道依法例分徵事,請令廟堂稟處矣。卽以船格供招,參互伊日事情,似無故敗之跡,亦不可全然歸之於不謹之致,則西道差員及地方官等論罪,雖曰法例所拘,殊欠懋實之政,而目今農務方殷,許多守令之一時瘝曠,委屬可悶,竝姑置之。況向來令旨,特軫移轉之偏苦,至有劣縮之竝蕩,德意譪然,洋溢海隅,則今此北船之移送分徵,亦當一體勿論,以此意分付兩道道臣,何如?令曰,依
上在昌德宮。常參·經筵,以代理停。
韓義運啓曰,明日經筵,取稟。傳曰,停。
任鼎常,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
韓義運達曰,明日常參,取稟。令曰,停。
任鼎常達曰,合辭方張之時,諫院無詣臺之員,事甚未安。除在外外,未肅拜·呈告人員,竝卽牌招,何如?令曰,依。
令于朴晦壽曰,同副承旨許遞,旣承下敎,前望單子入之。
承旨前望單子入之,趙庭和代點。
朴晦壽達曰,新除授右副承旨趙庭和,卽爲牌招,何如?令曰,依。
沈承澤改差,代以徐元淳爲假注書。
韓義運達曰,掌令洪龜燮,旣入闕中,不爲傳達,直爲出去,事甚未安。推考,何如?令曰,依。
以司諫朴宗吉,獻納鄭藎,正言宋成龍牌不進罷職令旨,令于任鼎常曰,只推。
以全羅監司朴永元狀達,和順縣民家失大事,令于李奎鉉曰,聞甚矜惻,元恤典外,別加顧助,結構奠接之方,令廟堂措辭關飭。
韓義運,以奎章閣言達曰,明日卽奎章閣奉審日次,臣等進詣擧行之意,敢達。令曰,知道。
李奎鉉,以濬川司言達曰,本司都廳御營廳千摠鄭壽基改差,代以禁衛營千摠尹明儉差下,使之察任,何如?令曰,依。
上在昌德宮。常參·經筵,以代理停。
藥房提調洪起燮,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
韓義運啓曰,明日經筵,取稟。傳曰,停。
又達曰,明日常參,取稟。令曰,停。
趙庭和達口,合辭方張之時,憲府無詣臺之員,事甚未安。未肅拜·呈告人員,竝卽牌招,何如?令曰,依。
任鼎常達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
趙庭和達曰,正言宋成龍,旣入闕中,不爲傳達,直爲出去,事甚未安。推考,何如?令曰,依。
又達曰,正言任希兢,下諭後過限不上來,依定式,遞差令旨及禁推徽旨捧入之意,敢達。令曰,知道。
以前正言任希兢禁推徽旨,令于趙庭和曰,分揀。
韓義運啓曰,吏曹郞廳來言,臺諫有闕,政事,取稟。傳曰,前望單子,入于小朝。
正言前望單子入之,吳正秀代點。
趙庭和達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳牌不進罷職令旨,令于趙庭和曰,只推。
任鼎常,以兵曹言達曰,同知中樞府事崔箕煥,僉知中樞府事吳泰觀·金榮,五衛將文尙勛·朴榮俊,忠翊衛將李東煥,俱以病難供職,呈狀乞遞,竝改差,何如?令曰,依。
慶尙監司李勉昇書曰,伏以臣於月前,猥陳僨誤之狀,冀蒙譴斥之恩,及伏奉答旨下者,不惟不賜諭許,反蒙開釋備至,臣伏地擎讀,不勝感激。但當抖擻神精,隨事殫竭,以圖萬一之報,而其奈精力衰耗,識見鈍滯,至於北運穀臭載後措處之失宜,而臣之罪,益無所逃矣。蓋以北運一事,睿念憧憧,錦玉靡安,船粟往哺,期無捐瘠,前後恩旨,浹人肌髓,在下奉承之道,曷敢不洞洞屬屬,仰體宵旰之憂,遠救溝壑之命,而臣誠意未到,董督不勤,至有千餘石致敗之事。此已臣萬萬難恕之罪,矧彼北民洗鼎之時,珠不可以爲襦,玉不可以爲食,一包之穀,可敵千金,充代之政,不容少緩,而臣慮事不周,但知本道事勢之難於更辦,不待稟令,直歸減摠之中,罔念庚·癸之患,重貽乙·丙之憂。擅便之罪,嶺海猶輕,而罰止越俸,匪罪伊榮,含恩畏義,盡誠竭慮,專思息補之方,亟圖桑楡之收,卽臣分義之所安。然從古人臣之負此罪名,保其官爵者,凡幾人也?我邸下雖以包容之量,不加誅殛之典,而衷情震懍,求死不得,尙何敢徒恃寵榮,晏若無事,以官職自居也乎?況今驢技已殫,蚊負益重,將來僨事之憂,反有甚於今日,左右思量,罔知所措。若其自來不稱之實,不敢支蔓爲說,以干崇聽,而最所不可强者,又疾病也。臣本稟賦至薄,氣血早衰,年未及至,遂成癃廢,一自踰嶺以後,不服水土,所抱貞疾,無不發作,痰涎壅塞,飮食專不消化,手足麻痺,起居輒須扶將。近又傷風而寒熱往復,換節而癖積衝亘,宛轉床笫,奄奄欲殊,事務之委積亦久矣。一日未解,有一日之害,二日未解,有二日之害,而猶且貪榮戀祿,不爲控辭之計,則蹲冒之譏,雖不自恤,瘝闕之害,竟當何歸?罪累難贖,情病俱苦,玆敢冒死陳章,悉暴衷懇。伏乞睿慈,特垂鑑諒,亟賜斥黜,仍治臣孤負之罪,以便公私,以昭法紀,千萬幸甚。臣無任云云。答曰,覽書具悉。卿之事誠甚疎忽,故頃有越俸之令,而此出於警責之意,卿其更勿煩引,一心對掦。
上在昌德宮。常參·經筵,以代理停。
夜自五更至初七日開東,灑雨下雨,測雨器水深三分。
韓義運啓曰,明日經筵,取稟。傳曰,停。
又達曰,明日常參,取稟。令曰,停。
趙庭和達曰,合辭方張之時,諫院無詣臺之員,事甚未安。除在外外,未肅拜·呈告人員,竝卽牌招,何如?令曰,依。
任鼎常啓曰,訓鍊大將趙萬永,以戶曹判書點檢事,明日西江出去矣。所佩命召,何以爲之?敢稟。傳曰,仍佩往來。
令于李奎鉉曰,慶尙左道暗行御史留待。
令于李奎鉉曰,慶尙左道暗行御史入對。
令于李奎鉉曰,都承旨許遞,旣承下敎,前望單子入之。
趙庭和達曰,掌令朴宗璜,旣入闕中,不爲傳達,直爲出去,事甚未安。推考,何如?令曰,依。
以慶尙監司李勉昇狀達,靑松府民家失火事,令于李奎鉉曰,聞甚矜惻,元恤典外,別加顧恤,結構奠接之方,令廟堂措辭關飭。
以司諫朴宗吉,獻納鄭藎,正言宋成龍牌不進罷職令旨,令于朴光錫曰,只推。
任鼎常,以兵曹言達曰,內三廳所上甲胄,乃是入直禁旅所着者,而造給年久,擧皆破傷,實難堪着。宿衛重地,誠甚疎忽,今將改造之意,敢達。令曰,知道。
兵曹參判柳河源書曰,伏以臣衰頹湔劣,不足備任使之末,而向蒙騎省恩除,戀結之忱,感激爲重,趨走侍衛之班,周旋陪扈之列,今爲數月于玆,榮耀已極,志願已足,豈有他念,而今以區區私懇,不能自已,敢此煩陳,瀆擾之罪,實無所逃。嗚呼,民生於三,事之如一,古人攸訓,而朱夫子編入於小學明倫之篇,蓋以示爲人之大節也。臣自童齠之歲,受業於故相臣蔡濟恭之門,義則師生,情同骨肉,實是通朝之所共知,而亦嘗悉暴於君父之前矣。故相墳山,在於龍仁地,而今於三十年之後,方營移窆於同麓,頃因大僚筵達,業已上徹矣。涓日已迫,緬事將完,地中玄木,復出人世,門下諸生,獨有賤臣,撫念疇昔,徊徨悽愴,倘復如何?臣雖衰癃,宿舂之地,馳進臨訣,尙或可强,而法例所拘,不敢擅行。竊觀先輩故事,凡係情理之不得已處,雖非法典之所載,間或有陳書伸情之擧矣。義分雖怵於唐突,情私實難於按抑,玆敢冒昧陳暴。伏乞离明,俯賜鑑諒,特許往來之暇,俾伸師生之情,不勝至願。臣無任云云。答曰,覽書具悉。所請依施。
庚寅閏四月初六日午時,王世子座重熙堂。慶尙左道暗行御史入對時,行左承旨李奎鉉,假注書徐元淳,記事官李鼎敍·洪鍾應,暗行御史趙然春,以次進伏訖。令曰,史官分左右。令曰,御史進前。然春進前。令曰,遠路善爲往返乎?然春曰,君靈所曁,無事往還矣。令曰,沿路農形,何如?然春曰,沿路麥農,多有發穗處,而田家方苦待時雨矣。令曰,四月內沿路雨澤幾許乎?然春曰,四月初生之雨,纔得一犁,望間只浥塵而已矣。令曰,暵氣不至甚乎?然春曰,暵不至太甚,而今若不雨,拖去多日,則甚不成說,而若於從近一霈,則甚幸矣。令曰,歷路京畿·湖西農形,何如?然春曰,兩道沿路農形,亦如嶺南矣。令曰,湖南亦歷路乎?然春曰,非歷路矣。令曰,嶺南人心,何如乎?然春曰,嶺南人氣,本是質朴,而大抵今不如古云矣。令曰,見倭館乎?然春曰,閽禁至嚴,以潛行不將入見,欲以路文往見,而聞大弊云,故止之矣。令曰,倭人向與我國人,有所私詰事矣,今則有何所聞耶?然春曰,倭人本是偏性,其時有詰矣。卽時整頓,今無更入聞者矣。令曰,萊伯治績,何如乎?然春曰,善爲之矣。令曰,御史就座。仍令先退。然春退出。又令史官就座,仍令退,承史以次退出。
上在昌德宮。常參·經筵,以代理停。
自開東至辰時,灑雨下雨,測雨器水深二分。
自人定至夜五更,灑雨下雨,測雨器水深二分。
韓義運啓曰,明日經筵,取稟。傳曰,停。
任鼎常啓曰,來十一日,朝參日次矣,敢稟。傳曰,停。
韓義運達曰,明日常參,取稟。令曰,停。
趙庭和達曰,合辭方張之時,憲府無詣臺之員,事甚未安。未肅拜·呈吉人員,竝卽牌招,何如?令曰,依。
韓義運達曰,來十一日,輪對日次矣,敢稟。令曰,爲之。
承旨前望單子入之,金學淳代點。
趙庭和達曰,正言宋成龍,旣入闕中,不爲傳達,直爲出去,事甚未安。推考,何如?令曰,依。
任鼎常,以備邊司言達曰,詞訟劇地,曠務爲悶,在外京兆堂上許遞,令政院稟旨,政官牌招,開改差出,何如?令曰,依。
任鼎常啓曰,因備邊司草記,詞訟劇地,曠務爲悶,在外京兆堂上許遞,令政院稟旨,政官牌招,開改差出事,依下矣。政官牌招開政,何如?傳曰,允。
令于韓義運曰,全羅兵使有闕之代,今日改差出。
韓義運啓曰,吏曹判書洪奭周,參判徐鼎輔牌不進,推考徽旨,今方捧入,而開政命下之後,如是違牌,事甚未安。參議李憲瑋在外,判書·參判,竝更牌招,何如?傳曰,允。
又啓曰,吏曹判書洪奭周,參判徐鼎輔再牌不進推考徽旨,今方捧入,而開政命下之後,連事違召,不卽承膺,事甚未安。判書陳書,參判所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹判書洪奭周書答已下,卽爲牌招,何如?傳曰,允。
趙庭和達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳牌不進罷職令旨,令于朴光錫曰,只推。
任鼎常,以都摠府言達曰,今日入直內三廳武兼·禁軍及軍兵等,當爲中日習射技,而雨勢如此,不得設行之意,敢達。令曰,知道。
又以備邊司言達曰,農務方殷之時,曠官可悶,受由上京守令,竝令該曹,催促下送,何如?令曰,依。
韓義運,以吏曹言達曰,備邊司草記,農務方殷之時,曠官可悶,受由上京守令,竝令該曹,催促下送事,依下矣。自臣曹催促,則成川府使徐左輔,安邊府使朴長復,沃川郡守金勉淳,全州判官李羲平,雲山郡守朴弘錫,今方下去云。羅州牧使趙咸永,居昌府使趙湕,身病猝重,不得下去云。龍岡縣令李根友,任實縣監洪鍾遠,親病沈重,不得下去云。雖未知其親病·身病之果如何,而催促之下,不卽下去者,揆以事體,誠甚未安。羅州牧使趙咸永,居昌府使趙湕竝罷黜,親病異於身病,龍岡縣令李根友,任實縣監洪鍾遠竝改差,而天安郡守徐秉淳,受由於全羅道泰仁地,長蓍縣監成奎柱,受由於公忠道新昌地,竝斯速還官之意,發關知委於各該道臣處,何如?令曰,依。
任鼎常,以備邊司言達曰,因平壤府殺獄罪人李苾源獄事,刑曹申目判付內,正犯李苾源獄事,道査終未明的,曹讞亦存疑懼,其在服念之義,有難遽斷,令廟堂,稟處,可也事,令下矣。此獄以實因則旣著腎岸之踢痕,以詞證則難脫主使之律例,案具獄成,宜無可疑,而至若輪沴云云,係是模擬於或然,旣無檢招之可據,有難遞以此存疑而從輕,分付道臣,依前訊推,何如?令曰,依。
知事朴周壽書曰,伏以臣之本末長短,卽是睿鑑之所畢燭也。智不足以周事務,材不足以任要劇,雖尋常百執事之末,自知其無一可堪,而厚被我大朝殿下曁我邸下拔擢之洪恩,滾到八座,歷試內外。前後踐揚,罔非踰濫,頂踵毛髮,都是造化,而塵刹涓埃,曾蔑報效,每一思惟,惶汗浹背,今者惠局之任,又何爲而及於臣身也?臣聞令驚懍,繼以憂愧,莫知所以自措也。噫,國家之設置本廳,卽爲平民力而需國用也。總會正賦,支調常貢,與度支互爲表裏,國計之盈虛,都民之休戚係焉,苟非綜明鍊達者,莫宜居之。矧今公私俱匱,經用漸縮,簡畀之難,當倍平日,而迺以如臣疎闇,百無一能者,擧而任之,不少留難,僬僥之泰山,駑駘之太行,未足以喩其危也。畢竟顚沛,可立而俟,臣身狼狽,雖不暇恤,其於國事何哉?惟臣之平生矢心,夷險直前,趨走爲恭,爲一分報答之地,而至於見職,揆分量力,決難冒當,玆不得不仰陳衷懇,言實由中,毫非飾外。伏乞离明,念國用之至重,察臣才之難强,特許鐫改,以愼公器,以安私分,千萬幸甚。臣無任云云。答曰,覽書具悉。惠局之任,可謂得其人矣,卿其勿辭行公。
吏曹判書洪奭周書曰,伏以臣職忝要劇,病在貞痼,進絶彈束之望,退積瘝曠之懼,蹙伏床席,恭竢譴罰者,居然已帀旬于玆矣。頃陳一書,伏蒙恩暇,竊庶幾安意將息,少獲差可,而積膠之痰,終難遞攻,久虛之氣,不能受補,刀圭雜試,而效應愈邈,糜粥皆滯,而動作益憊。種種症形,輾轉增劇,神思筋骸,日耗日下,擁衾閉牖,終晷涔涔,少有應酬,輒增眩掉。時或强起,試步於房戶,則茫然如行舟於大風之中,東傾西欹,四維皆轉,凜凜有頃刻覆敗之慮。不唯臣衰弱之氣,漸覺自危,而醫人之切脈察形者,亦以爲眞元大脫,非積久調治,難以責效,藉使仰賴洪庇,獲尋生路,其不能自力陳就於時月之間則決矣,今臣所叨,實筦百職,銓量鑑別,毫忽宜審。以臣之聾瞽憒劣,雖專精壹意,夙夜靡懈,尙恐其無以自效於萬一,況使之頹然僵臥,漫不照攝,以至於閱旬而彌朔,其爲隳朝體而病國事,當何如也?臣以無似,荷眷深厚,拂拭簡畀,逈越常倫,受遇思報,恒情所同,銜恩知感,犬馬猶然,徒卹私計之便宜,全忘涓埃之圖酬,是豈臣義分之所敢出哉?誠以孤恩之罪,猶屬一身,瘝官之咎,上累公家,揣量輕重,不得不爲仰首嗚號之計,顧其爲情,亦可謂窮且蹙矣。見今繡衣復命,書達已徹,稟覆擧行,事係時急,而臣方委頓昏瞀,不省四到,尋常傳書,亦難考閱,尤安望其收召精神,裁度論斷於半道長吏之黜陟乎?卽此一款,已不容暫時虛縻,而開政之命,又下玆際,荐犯違逋,冞增悚阨,冒死申懇,重犯瀆撓。伏乞离明,俯賜鑑燭,念天職之不宜久曠,軫臣病之不可强策,亟令鐫改,以幸公私,午萬不勝大願。臣無任云云。答曰,覽書具悉。卿之病狀,有可强之道,赴政,可矣。繡單覆議,亦非難事,而卿何必如是求辭耶?勿辭行公。
上在昌德宮。常參·經筵,以代理停。
韓義運啓曰,玉堂備員間,經筵頉稟之意,敢啓。傳曰,知道。
韓義運達曰,明日常參,取稟。令曰,停。
趙庭和達曰,合辭方張之時,諫院無詣臺之員,事甚未安。除在外外,未肅拜·呈告人員,竝卽牌招,何如?令曰,依。
韓義運達曰,卽者檢閱徐念淳,以其親病,陳書徑出,原書纔已捧入矣,所當直捧禁推徽旨,而此與無端徑出有異,推考警責,何如?令曰,依。
又達曰,卽者檢閱吳取善·金大根,謂有館規,聯書徑出,原書纔已退却矣,所當直捧禁推徽旨,而此與無端徑出有異,竝推考警責,仍卽牌招入直,何如?令曰,依。
趙庭和達曰,執義尹錫永,旣入闕中,不爲傳達,直爲出去,事甚未安。推考,何如?令曰,依。
金學淳啓曰,吏曹判書洪奭周牌不進,參判徐鼎輔三牌不進,推考徽旨,今方捧入,而開政命下之後,連事違召,無意承膺,揆以事體,誠極未安。判書更爲牌招,參判所當更請牌招,而係是一日四牌,何以爲之?敢稟。傳曰,允。更爲牌招,如有違牌,勿爲呼望。
有政。吏批,判書洪奭周受由,參判徐鼎輔進,參議李憲瑋受由在外,行都承旨金學淳進。啓曰,判書洪奭周受由,參議李憲瑋受由在外,小臣獨政未安,何以爲之?敢稟。傳曰,仍爲之。又啓曰,羅州牧使,今當差出,而本州以物衆地大,素稱難治,不可不擇差,他道有聲績未準限已準朔守令,竝擬,何如?傳曰,允。
以權大肯爲司書,李止淵爲判尹,朴晦壽爲禮曹參判,洪奭周爲知經筵,洪奭周爲右賓客,朴宗大爲羅州牧使,宋啓洙爲居昌府使,徐載淳爲龍岡縣令,李敏榮爲任實縣監。承文正字單尹憙,前縣監沈翊之今加通政加資事承令,以本縣軍器修繕,兵曹覆達判下,故學生沈緯之贈童敎,孝行卓異贈職事承令。
兵批,判書徐俊輔進,參判柳河源,參議李渭達病,參知朴來謙入直,左副承旨任鼎常進。以李錫祜爲同知,朴宗琦爲副摠管,申光赫爲僉知,金景瑗爲僉知,尹行熙爲五衛將,金命獜爲五衛將,尹弘鼎爲忠翊將,李光承爲翊贊,李寅熙爲部將,李商一爲全羅兵使,吳宗仁爲礪峴僉使。同知金鳳昊,大護軍朴綺壽,護軍朴晦壽·李鼎臣,副護軍李羲發·李世茂,副司果任希兢·成遂默,以上竝單付。
金學淳,以吏批言達曰,成均館直講李眞默,奉常寺直長李秉瑩,成均館博士崔岡鎭,受由過限不上來,成均館直講李鎭默改差,奉常寺直長李秉瑩,成均館博士崔岡鎭,係是三館參下,竝罷職,何如?令曰,依。
吏批,再政。以李止淵爲右副賓客,文慶愛爲直講,尹宗鎬爲儀賓都事,右賓客單金履載,左副賓客單洪奭周。兵批,再政。僉知尹行熙,副護軍沈翊之竝單付。
以司諫朴宗吉,獻納鄭藎,正言宋成龍牌不進罷職令旨,令于趙庭和曰,只推。
金學淳,以吏批言達曰,司僕寺判官沈魯崇,以其身病,呈狀乞遞,依例改差,何如?令曰,依。
朴光錫,以弘文館言達曰,上番闕直,事甚未安。應敎徐箕淳,副應敎洪遠謨,副校理柳幼麟,竝卽牌招,以爲推移入直之地,何如?令曰,依。
任鼎常,以都摠府言達曰,副摠管李亨謙,以摠戎中軍,本營諸將官射會監試事,南別營晝仕出去之意,敢達。令曰,知道。
任鼎常,以兵曹言啓曰,來五月初三日景祐宮夏享祭王世子代行時,陪衛軍兵,當爲磨鍊,而謹考謄錄,則在前景祐宮經宿動輿時,訓局步軍八百名,馬軍二哨,中軍率領爲先後牌,禁軍二番磨鍊矣,今亦依此擧行乎?敢稟。傳曰,依此爲之。
趙庭和,以刑曹言達曰,卽接中部私奴連奉名呈所志內,以爲其上典,行喪歇休於倉川之際,前僉使李東殷亦,爲渠妻母隨喪,恃衆爭路,不顧班常之分,毆打人物,至於,伐喪之境云,故捉致査實,則果如狀辭矣。李東殷,曾經僉使,所當移義禁府處之,而如渠卑微之類,不必移送,自臣曹直爲依律勘處,何如?令曰,依。
吏曹判書洪奭周書曰,伏以臣,昨承召牌,猥控微懇,兪音之降,伏地恭竣,及伏奉下答,乃以病狀有可强之道,赴政可矣爲敎,是我邸下,殆以臣前後言病之章,爲非出於實狀也。行己無素,言不見孚,震悚慙汗,求死不得,臣固不忠無狀,立朝三十餘年,無一事可以藉手,而乃其所區區自矢者,則唯在於不欺君三字,顚沛造次,庶幾靡渝,斷斷此心,穹蒼可質,今若晏然無故,而徒爲避事占便之計,矯托病狀,以罔睿聰,則是不唯王章之所不赦,神明亦必殛之矣,臣何敢爲是也?狗馬賤疾,誠不宜每每塵瀆,而諸般症形,且置無論,最是腹滿氣喘,目眩頭暉,少有起動,輒致顚跌,房戶數武之內,亦必須左扶右策,而猶且不免於眴瞀,以若模樣,欲使之艱辛舁致於脩門之內,則勢必將昏窒僵仆,以駭觀聽,微末軀命,雖不足恤,亦豈不大有傷於國體乎?臣自奉昨日答敎,衷情震剝,不敢復以祈免爲辭,惟願少延數旬之暇,得以專意調治,稍尋生路,則自今以後,視息陽界之日,皆我邸下賜也。夷險燥濕,尙安敢更有所擇乎?嚴召洊降,呼望路阻,而擔詣朝房,寸步難運,玆不得不疾聲呼籲,重犯瀆擾,蔑分無嚴之罪,臣亦自知其難貰,亦願遄降威罰,以肅朝綱焉。臣無任云云。答曰,覽書具悉。實病旣如是,則豈可强進乎?調理行公。
檢閱徐念淳書,伏以臣,猥將私懇,屢瀆崇聽,輒蒙由暇,歸省病母,受恩如天,圖報無地,第臣母夙抱貞疾,餘二十年,年又向衰,漸至沈痼,今年不如昨年,此月異於前月,如水浸漬,懍然有朝夕難形之憂矣。臣於夜間,得接家信,近因時使之不調,一倍添劇之中,忽患關格,證又危急,家僮踵至,促臣歸視,臣聞此報,五內煎灼,時値深更,請急無路,坐而達曙,度夜如年,臣之陳請歸護,亦旣屬耳,則又復煩瀆,極甚猥越,而以此情私,亦何敢徒懷嚴畏,自阻於孝理之下哉?玆不得不疾聲呼籲,徑出禁扄。伏乞睿慈,俯垂矜諒,亟遞臣職,以便救護,仍治臣瀆擾之罪,以肅朝綱,千萬幸甚,臣無任云云。覽書具悉。爾其勿辭救護。
上在昌德宮。常參·經筵,以代理停。
韓義運達曰,明日常參,取稟。令曰,停。
趙庭和達曰,合辭方張之時,憲府無詣臺之員,事甚未安。呈告人員,竝卽牌招,何如?令曰,依。
又達曰,司諫朴宗吉,旣入闕中,不爲傳達,直爲出去,事甚未安。推考,何如?令曰,依。
金學淳達曰,假注書洪說謨,身病猝重,勢難察任,今姑改差,何如?令曰,依。
洪說謨改差,代以趙在慶爲假注書。
傳于韓義運曰,今年與他年不侔,顧予追慕之情,事當如何?來五月初八日,當詣景祐宮,親行酌獻禮,在昔亦多已例,內殿及嬪宮,亦當同爲展拜矣,該房知悉。
韓義運,以禮曹言啓曰,來五月初八日,當詣景祐宮,親行酌獻禮,內殿及,嬪宮,亦當同爲展拜事,命下矣。大殿·中宮殿出還宮時,王世子祗迎及陪參之節,依例磨鍊乎?敢稟。傳曰,王世子陪參之節及出宮時昌德宮洞口前路祗迎,還宮時鄕校洞洞口祗迎磨鍊。
以應敎徐箕淳,副應敎洪遠謨,副校理柳幼麟牌不進罷職令旨,令于韓義運曰,只推。
韓義運,以弘文館言達曰,上番闕直,事甚未安。應敎徐箕淳,副應敎洪遠謨,副校理柳幼麟,旣有只推之令,與修撰趙秉龜,副修撰李穆淵,一體牌招,以爲推移入直之地,何如?令曰,依。
趙庭和達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳牌不進罷職令旨,令于趙庭和曰,只推。
以咸鏡監司金箕殷狀達,咸興府民家失火事,令于李奎鉉曰,聞甚矜惻,元恤典外,別加顧助,結構奠接之方,令廟堂措辭關飭。
韓義運,以奎章閣言達曰,明日卽奎章閣奉審日次,臣等進詣擧行之意,敢達。令曰,知道。
又以,成均館大司成意達曰,臣聞居齋儒生等,今日夕食堂,不爲設行,馳詣泮宮,招致諸生,問其捲堂之由,則諸生等書進所懷,以爲,伏以人道之所本者聖學也,有國之所重者儒賢也。惟我聖朝立國以來,崇儒重道,諸賢輩出,繼往開來,闡明斯學,凡爲士子者,莫不敬服尊慕,而一有背馳而譏侮者,是聖門之罪人,斯文之亂賊也。朝家之懲討至嚴,而人人皆得以誅之矣。不意今者,司僕判官臣沈魯崇所著孝田散稿中所言乖悖,喧傳一世,故取見原本,則其錄有曰,國制重科第,穆陵以前,先生長者,莫不由此塗進,仁廟改玉後,將相大臣,皆戚昵勳舊,所爲多不厭上衷,思用自重之人,士心亦無輕進之意,士以不赴擧爲高,上以必得不赴擧之人爲貴,磨礪之權不在上,而在於士,駸駸至於平生不着帽而位躋上公,此千古有國之所無也。大僞肆行,眞風日散,近古以來,要皆承藉門蔭,倚賴黨勢,曲謹唱嗒,塗飾箋注,偃蹇郊湖之間,締結京洛之中,坐速除書,殆同節次之推遷,馳傳批諭,有重揆地之敦勉,考其中倥侗無一物,出而爲百執事之末,且不能了一事者,冒儒學之名,據賓師之尊,楦獜梁鵜,覆敗相尋,儒學,人之大本也,賓師,士之至榮也。不勞一力,不費一心,優然得之,曾科宦之不若,此其事豈止爲一人一家之禍而已?又曰,國朝以來,道義之交,惟有退·栗·尤·春是也。五百年一二有之,難擧而望之豈理也?率皆至於名利勢塗之歸,蒙·羿之反射,耳·餘之相殺,一轍滔滔,凶害之禍,徧及國家,至今未已。又曰,人之異於禽獸,學而盡人之道,學豈異事也?堯·舜相授,精一執中,至傅說,始命之曰,學,於是乎學云乎者,有若義外之襲取,人與學相離,各尊所聞,各守其說,縱橫於列國,刑名於秦,黃老於漢,淸談於晉,詞章於唐,至趙宋,若可以反之正,而卒以僞斥之,學遂錮矣。本朝崇尙儒術,嶺·湖之間,洛·建之風,踵相接而年百餘,至退溪·栗谷之學,純然一出於天德王道,至誠惻怛,尤翁之學,如孟子距詖淫,自後學以黨分,人慾肆而天理滅,凶國禍家,流血千里,豈學之罪哉?又曰,近古以來,理學家文字,模擬典謨,踏襲馬韓,眞氣全無,醜態畢露,反此則胥徒文狀耳,可知其無實得而騖虛慕,蠱心術而害性靈云云。噫,此何說也?渠亦士類中一物耳,抑何心肚,恣意裒錄,背馳之譏侮之至此之極也?竊伏念仁廟朝改玉以後,旁招俊乂,明良一堂,此誠千載之盛際,而乃敢曰,有國之所無,大僞肆行,又曰,冒儒學據賓師,至論以楦麟梁鵜,此何等詆侮,而果誰指斥也?又曰,尤翁以後學以黨分,人慾肆而天理滅,凶國禍家,流血千里。嗚呼,明天理正人心,卽當日一部當心法,而安有人慾之果肆,天理之果滅,而至於凶國禍家,流血千里云云,尤何等凶憯之甚者乎?其曰,近古以來,理學家文字等說,旣云理學,而敢曰,眞氣全無,醜態畢露,蠱心術害性靈,又以胥徒文狀,比以唾罵,亦未知何所指的,而其所用意,吁亦巧且險矣。至若蒙·羿之反射,耳·餘之相殺句語,渠必有所指,而臣等亦不敢泚筆而明言,尤豈不痛惡哉?噫,我國名賢,自退·栗以下,指不勝屈,而隱然之中,無不受侮,不惟此也,自傅說以後,聖賢摠不免襲義離學之嘲,誠如渠言,則理學二字,更無掛搭處,而邪說橫流,莫之可捄,思之到此,寧不心寒而骨顫乎?臣等忝居首善之地,久沐菁莪之化,駭憤所激,卽欲治疏叫閽,直請施當律火其書,而齋任有故,公議莫伸,以此情踪,何敢晏然入堂乎?退伏私次,恭俟處分云矣。臣以聖廟捲堂,事體至重,卽爲還入之意,多般曉諭,諸生等終不回聽,何以爲之?,敢達。令曰,未可的知其指斥誰某,而渠亦四維中物,則豈可侮慢先正而言乎?以此推上,余意則不必穩當,然亦豈逭妄率之科?自有朝家處分,爾等姑俟,卽爲還入事,泮長一一曉諭,可也。
任鼎常,以都摠府言達曰,副摠管李亨謙,以摠戎中軍,本營諸將官射會監試事,南別營晝仕出去之意,敢達。令曰,知道。
又以備邊司言達曰,全羅兵使金秉喆,在任身死矣,返柩時擔軍,依法典題給之意,分付所經各道,何如?令曰,依。
上在昌德宮。常參·經筵,以代理停。
藥房提調洪起燮,副提調金學淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
任鼎常,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
韓義運達曰,明日常參,取稟。令曰,停。
任鼎常達曰,合辭方張之時,諫院無詣臺之員,事甚未安。除在外外,未肅拜·呈告人員,竝卽牌招,何如?令曰,依。
任鼎常達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
李奎鉉達曰,右副承旨趙庭和,今日不爲仕進,卽爲牌招,何如?令曰,依。
韓義運達曰,判尹李止淵,除拜後過三日不爲出肅,依定式推考警責,仍卽牌招察任,何如?令曰,依。
任鼎常達曰,掌令洪龜燮,旣入闕中,不爲傳達,直爲出去,事甚未安。推考,何如?令曰,依。
令于趙庭和曰,今番沈魯崇事,有太學捲堂之擧,言旣妄率,致此撓撓,此非推上之事,已爲發端,則不可無罪,施以湖沿投畀之典。
令于韓義運曰,因此儒臣書,有所申飭者,近日日次儒生殿講事言之,當初設施,出於選秀才勸經術之盛意,而挽近以來,漸歸於倖占,而不求其實志,觀其文義之條對,未免粗率,此豈設施之本乎?余每欲一言者久矣,大司成以此令旨,曉諭諸生,篤工經義,務使精實,咸與一新,粹然改觀,可也。
令于韓義運曰,明日輪對官入對時,禮曹判書,戶惠廳久任郞廳,有錢穀各衙門倉官同爲來待。
以公忠監司朴齊聞狀達,木川縣民家失火事,令于李奎鉉曰,聞甚矜惻,元恤典外,別加顧助,結構奠接之方,令廟堂措辭關飭,可也。
以司諫朴宗吉,獻納鄭藎,正言宋成龍牌不進罷職令旨,令于趙庭和曰,只推。
以應敎徐箕淳,副應敎洪遠謨,副校理柳幼麟,修撰趙秉龜,副修撰李穆淵牌不進罷職令旨,令于韓義運曰,只推。
韓義運,以弘文館言達曰,上番闕直,事甚未安。應敎徐箕淳,副應敎洪遠謨,副校理柳幼麟,修撰趙秉龜,副修撰李穆淵,旣有只推之令,竝卽牌招,以爲推移入直之地,何如?令曰,依。
任鼎常,以都摠府言達曰,副摠管金魯甲,以禁衛中軍,本營諸將官射會監試事,南別營晝仕出去之意,敢達。令曰,知道。
又以備邊司言達曰,全羅兵使,纔已出,代肅命矣,戎閫重地,虞候之許久代領,實爲可悶。新兵使李商一,使之不多日內辭朝,催促下送,何如?令曰,依。
韓義運,以成均館大司成意達曰,臣謹依睿敎,招致諸生,傳宣令旨,一一曉諭,仍又勸入,則諸生等以爲,臣等誠未仰格,至承以此推上不必穩當之嚴敎,情勢惶懍,不敢居然入堂云,故臣以聖廟事體莫重,捲堂之至於三日,極爲未安,卽爲還入之意,縷縷開諭,而諸生等,終不回聽,無意還入,何以爲之?,敢達。令曰,又何若是支煩乎?旣有姑俟處分之令,則卽當還入,可也。且昨諭中數語,使爾等咸知推上之爲重,則引此而不入乎?卽爲還入事,泮長一一曉諭,可也。
又以成均館大司成意達曰,臣謹依睿敎,招致諸生,傳宣令旨,更爲曉諭勸入,則諸生等以爲,荐承令旨,情地轉益惶蹙,不敢偃處齋舍,相率退去云,故臣以睿敎旣若是諄複,聖廟空齋,亦極未安,卽爲還入之意,多般開諭,而諸生等,一直引義,終不回聽,至於空齋出去,飭令連降,未卽擧行,惶恐特罪之意,敢達。令曰,處分已下,爾等卽爲還入事,泮長曉諭,爾其勿待罪,可也。
內侍府申目,前銜內官金達厚,常時爲人儱侗,與鄰居吳順得爲名漢,有所言詰,而厥漢,本以豪悍之物,率其兄弟妻女,聚黨引類,無慮數三十名,碎門突入,毁破家産,萬端詬辱,不止一再,而稱以內官,擧皆毁辱,口不可道,蔑有餘地,貽羞一府,萬萬駭慘。如此悖戾之類,不可置諸內府之列,爲先永黜內侍府,何如?判付達,金達厚段,常時持身,不能善謹,不可無責,以吳順得言之,豪悍之類,蔑法作拏,詬辱碎家,無餘地者,雖曰,紀綱蕩然,前後飭令,何等截嚴則爲敢如是,而況黃門近侍,事體自別,則其在推重之道,不可尋常處之,厥漢出付秋曹,嚴刑一次,遠地定配,勿揀赦前,可也。
副修撰李應信書曰,伏以臣,卽一倥空無用物耳,跡廁淸朝,無補絲毫,甘伏田野,歌詠昇平,謹守微分,冀免大戾,臣之愚陋,臣實自知,迺者玉署除旨,忽出於夢想之外,馹路召令,繼降於蓬蓽之中,鄰里動色,道路聳觀,恩旣深矣,榮亦極矣。顧以愚賤,何以得此於离明?感切恩造,義在趨走,擬卽治束,指日登途之際,素患濕痰之病,適玆肆發,跨馬行役,無望自力,故欲俟少間,致身都下,少伸叨謝之忱,仍暴私切之懇,調治閱旬,終未差可,虛縻職名,將近一朔耳,啓沃嘉謨,旣蔑涓埃之報,趨走承令,又負駕屨之義,臣之罪戾,至此尤大,玆敢不避猥屑,從縣道控籲。伏乞睿慈,刊削臣所帶職名,以安公私焉。臣於丐免之章,無容贅他,而竊有所蘊,敢此附陳,惟邸下,垂察焉。自古明王之爲治也,矯弊反本,因時制宜,以致乎至道之域者無他焉。克祛私心,痛察受弊之源,務洃公道,申明立法之意而已矣。蓋我朝取人之方,專由於科目,而世級漸降,滋弊益痼,今不能一一枚擧,然就其中尤甚而牿喪人才者論之,式年文科七書講試之規也。究其本意,囿士於先聖之訓,取人於明經之術,先試誦讀,考其精粗之工,專尙文義,觀其得失之歸,顧其設法,豈不美哉?及夫挽近以來,爲法弊痼,人才杳然,僅誦句讀,祗尙魚魯之辨,抛棄經旨,專昧伏臘之義,添以諺解之講,臣不知其創自何時,而浪費有限之聰明,謾課無益之工程者,職由於諺讀刻苦,規例局束也。又奚暇涵泳元經,搜括訓誥,以至乎經明之域哉?此正朱夫子所謂其工,過於小學,而無用者也。科臼旣如是拘束,故由是道而進者,雖矻矻而不轍,率多專誦而遺義,遂使經術之良規,歸於蓁蕪而不明,可勝歎哉?伏願邸下,自今式爲始,講規則減其諺解之添誦,文義則益以逐卷而拈問,定爲恒式,前期洞諭,則嚮日之虛費聰明者,自歸於實地上涵泳,而經術之士,於是乎蔚興矣。至於考試之時,緩其刻迫之前規,察其卷帙之無遺,誦講具備,文義通暢,然後給以優栍而許其入格,則冒進者,不得售奸,而退而益勉,始講者,聞風自反,而擧皆勤課,使明經之至道,燦然復明於今日,而作人之晠化,可丕闡於一世矣,豈不盛哉?臣亦由是工而倖占科名,有若同浴之譏,而積年勤苦,枉費精力,故明知其弊,不能無憾,每擬一陳,而事係典式,語近僭越,趦趄有年,不敢妄率,今當式科在前,愚衷尤有所切,玆控一言,以效芻蕘之忱,若能革流弊而見實效,杜倖路而恢公道,則亦臣之與榮焉。伏乞离明,下詢廷臣而裁處焉,臣無任云云。覽書具悉。明經之歸於虛僞,余每嘗慨歎,而近日殿講時觀之,苟誦僅對而已。往往有不會前註者,是豈設施之法意耶?爾言其有條理,而科式至重,不可遽斷,下該曹及大臣·館閣堂上覆議,爾其勿辭察職。
上在昌德宮。常參·經筵,以代理停。
韓義運達曰,明日常參,取稟。令曰,停。
趙庭和達曰,令辭方張之時,憲府無詣臺之員,事甚未安。呈告人員,竝卽牌招,何如?令曰,依。
又達曰,獻納鄭藎,旣入闕中,不爲傳達,直爲出去,事甚未安。推考,何如?令曰,依。
韓義運達曰,輪對官來待矣。令曰,入對。
令于韓義運曰,右承旨入對,禮曹判書,戶惠廳久任郞廳,有錢穀各衙門倉官同爲入對。
韓義運達曰,檢閱徐念淳,由限已過,卽爲牌招入直,何如?令曰,依。
又達曰,卽者檢閱吳取善·金大根,謂有館規,聯書徑出,原書纔已退却矣,所當直捧禁推徽旨,而此與無端徑出有異,竝推考警責,仍卽牌招入直,何如?令曰,依。
令于韓義運曰,左副承旨·右副承旨許遞,旣承下敎,前望單子入之。
承旨前望單子入之,洪赫·姜浚欽代點。
以應敎徐箕淳,副應敎洪遠謨,副校理柳幼麟,修撰趙秉龜,副修撰李穆淵牌不進罷職令旨,令于韓義運日,只推。
韓義運,以弘文館言達曰,上番闕直,事甚未安。應敎徐箕淳,副應敎洪遠謨,副校理柳幼麟,修撰趙秉龜,副修撰李穆淵,旣有只推之令,竝卽牌招,以爲推移入直之地,何如?令曰,依。
朴光錫達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳牌不進罷職令旨,令于朴光錫曰,只推。
吏曹申目,粘連觀此慶尙左道暗行御史趙然春書達离,則慶州前府尹李元八,仁同前府使柳浩源,梁山前郡守黃贊熙等段,繡達旣請攸司稟處,竝只令該府,拿問嚴勘爲白乎旀,柒谷府使徐良輔段,性頗剛猛,治無條理,聽訟則立落無常,捧還則奸僞莫察,吏售肥己之計,民受剜肉之苦,倉弊漸滋,民怨朋興,賑政紊亂,仍用小斗而削分,刑杖過濫,別造法外之木鉅,飢口中男女之可合使役者,稱以救活,勒作奴婢,上送京第者,至爲三口,倉奸賑弊,全失操束,濫杖壓良,俱係不法是如爲白有臥乎所,諸條所犯,無非不法,爲先罷黜,令該府拿問嚴勘爲白乎旀,河陽前縣監金秉淵段,本以躁暴之性,兼有使酒之失,沈惑妖妓,隨出閭里,不止一二次,濫用刑杖,乘憤拷掠,每過百餘度,冊室開苞苴之門,捧賂殆遍於頉軍,邑子爲贖罰之媒,徵布至及於拾栗,邑民不寧,鄰境皆騷,飢口之多數加報,亶出要譽之意,而終至欺罔,差任之賄賂公行,雖因房嬖之囑,而未免貪汚,官需則勒捧高價,民多怨讟,廩餘則强欲引用,吏皆奔竄,及其遞歸之時,至有投石之變,遐土頑俗,雖極可痛,居官駭妄,推此反隅是如爲白乎旀,機張前縣監崔成範段,己丑春救急之飢民瞞報,爲四千三百五十口,賑穀虛加,爲二白九十一石零,而增衍自備之數,敢售沽譽之計,所謂自備者,勒捧富民之願納,皆以減價而充數,帖價錢之料販取剩,年例備之冒錄入勘,俱未免詐不以實。戊子秋捧時,海倉精實米租三百七十餘石,三次出庫,高價發賣米則二兩,租則八錢式分給立本,剩錢取用,洽爲千餘兩之多,其他債訟之捧賂,鄕任之多賣,非但人言之狼藉,亦有印蹟之證左,如此贓汚之類,不可以已遞而仍置是如爲白乎旀,英陽前縣監權曦段,一年居官,六遞吏房,淫刑濫杖,殆無虛日,吏校手自鞭打,聽聞駭乖,皀隷全數逃避,衙門空虛,三十名軍保,捧賂頉給,上納以至愆期,四十里峽路,動民鑿脩,收獲未免失時,倉色之捧錢臥還者,査括徵出,而二百兩,先自取用,見侮於倉屬,受疑於峽氓,處事糊塗,類皆若是,及其貶歸之路,隨往官隷,次第逃散,徒步上京之說,狼藉道路,貽羞朝廷,不可以一時貶罷,置諸已勘之科是如爲白有臥乎所,上項三邑前任寄令,竝只令該府,拿問嚴勘爲白乎旀,新寧縣監洪秉球段,己丑春救急,旣爲飢民賙恤,則固當誠心做去,而欲增自備之穀,虛加飢口之數,富民錢穀之補賑後,剩餘租爲二百三十八石,錢爲二百三十四兩零,而租則雖稱還報該民,區處不明,錢則縱謂修繕公廨,用多濫觴,脅取本穀,授以歇價,勒捧願納,用於汗漫,冒法之責,在所難逭是如爲白乎旀,比安縣監沈毅鎭段,移貿錢之重邊取殖,空名帖之高價發賣,雖有取剩之謗,猶屬補賑之資,而粥米鹽藿,皆以剩錢貿用,而會減折祖一百六十二石零,冒下取用,飢口分醬,必以小器減給,而出庫剩太十三石零,亦無歸屬,賑政不成貌樣,邑民至有揭榜,公賑之事體自別,偸弄之當律難貰是如爲白有臥乎所,上項兩邑守令,竝只爲先罷黜,令該府拿問處之爲白乎旀,義興縣監尹行德段,愛民雖切,惠不下究,察奸欲明,威莫能振,捧糴則初不檢飭,聽訟則率多濡滯,邸債徵族,有違於法禁,狀題措辭,亦損於體面是如爲白乎旀,松羅察訪全彝煥段,專爲納布之加數,括取年久之漏丁,怨謗朋興,鄙瑣難掩是如爲白卧乎所,上項守令·察訪,竝只罷黜爲白乎旀,彦陽縣監崔弘德段,己丑春私賑時,鹽藿則以富民錢分給,而價牟一百二十四石零,歸之自備,冒錄勘簿,賑穀則以還牟租貸下,而加出九十三石零,賣以高價,補用官備,旣有瞞報之失,甘犯取剩之罪,願納錢五百六十兩,稱以義還,每石六錢式泒分民間,防給吏逋,欲爲奸吏之了逋,竟致殘民之貽害,苟究其歸,有非經法是如爲白乎旀,蔚山前府使宋宗洙段,己丑私賑,稱以自備,一任委屬,已不誠實,而飢民加報一千七百五十五口,賑穀加報一百十四石零,而粥米三石雺,醬太八斗零,隨以冒錄,藿則報營,雖爲一千八十丹零,査出實入,不過九十丹零,則文簿幻弄,穀數虛增者,本情亶由於昏謬,歸趣自歸於沽衒,戊子冬捧還時,稱以補賑,米一千八十三石零,每石四兩六錢式作錢,太三百二十石零,每石二兩一錢式作錢,租六百二十五石零,每石二兩式作錢,米·太·租竝以詳定立本後,取剩,錢爲二千五百二十兩零內,二百四十兩,謂以救弊,其餘二千二百八十兩零,以爲自備穀立本之資,而都付奸猾之手,吏緣偸食,民受實害,民訟則動輒行賂,邑村俱騷,差任則隨卽捧錢,吏鄕皆疲,賑簿之加數瞞報,倉穀作錢取剩,律以公法,在所難貰是如爲白乎旀,密陽前府使李和淵段,莅民雖甚慈愛,臨事莫省頭緖,房嬖之族戚,莫不用事,網羅邑村之民,洞開賄賂之逕,訟民不知有官家,差任專歸於圖囑,船主之私作稅米,拘於顔私,知而莫禁,由吏之偸食災結,爲其壅蔽,置之勿問,漕留錢一千二百兩,稱以賑縮之立本,而竟致還牟之虛留,移貿錢三千六百兩,假托營作之未收,而都付吏輩之乾沒,戊子夏旱,謂由祭壇之偸葬,年久六塚,一日竝掘,溺死冤屍,偏聽嬖屬之干囑,反治苦主,掩匿不發,雖無貪汚之跡,難免昏憒之失是如爲白乎旀。東萊前府使金段,訟牒多滯於濫酌,體貌或失於賭技,而戊子歉荒,民勢倒懸,雖保之如赤子,猶患其顚連,而稱以潛商,贖牛酒贖,前後所捧,合爲二千六百五十兩零,而私賑時自備各穀二百三十七石零,竝以贖錢立本,賑粥米一百石,則以贖錢貿取,粥餘米還作錢,則移錄於贖錢下納,自有應作之數,而應作外二百八十八石零,每石八兩八錢式加作,以五兩式立本,剩錢一千九十兩零,雖以山城錢及吏廳捄弊懸錄,而加作旣犯禁條,捄弊亦甚糢糊,作米一百三石零之加備城役,餘錢六百五十兩之充給吏逋,雖有歸屬之可言,未免措處之失宜,爲報前等之債,防役,錢五百兩,移下於支待,誤聽邑子之言,覆沙畓百餘斗落,奪付於校宮,民怨狼藉,不可以已遞而勿論是如爲白乎旀,龍宮前縣監李憲英段,年衰氣隳,邑事專委於由吏,素戒或失於在得,百弊滋興,三政俱病,犯松雜技之徵贖窮民,數至七百兩零,任債加捧之勒推下吏,亦爲二百七十兩,加作米數百石之時價執錢,權分取剩,移貿錢二千兩之直送京第,廩餘充報,罔非苟且之事,而輒稱補用於賑資,畢竟彌縫其自備,餘錢猶爲夥然,則或稱捄弊,或付下記,始也巧事掩迹,終焉無難犯用。社倉米三十五石之出給京邸,發賣偸剩,都結錢二百七十兩之掊克倉色,奪其任賴者種種所犯,俱難容貸是如爲白乎旀,禮安前縣監李㬚段,性固昏憒,終欠商量,聽訟則飜覆無常,任人則偏聽生奸,莫察由吏之壅蔽,不念邑事之艱虞,己丑春私賑,寔出於惠政而富民穀操縱,適售其吏奸,倉穀之以麤換精,色庫迭相幻弄,而留庫之空殼,無路區處,軍丁之捧賂私頉,吏屬看作好勝,而徵布之任掌,莫適所向,不犯不擾,官庫板蕩是如爲白乎旀,慈仁前縣監李秉溫段,徒善之性,有欠綜理,吏滋爲奸,弊隨層生,邑子乘時而交通,訟必視賂,冊客隨事而操縱,任無空差,己丑春之救急也,境內富民,搜括勒捧,合錢一千二百八十兩內,粥米鹽藿分祖縮穀,皆從此出,則各項價租三十六石零,本官自備五十四石零,竝歸冒錄,餘錢五百兩零,亦歸肥己,不可以已遞,有所容貸是如爲白乎旀,黃山前察訪金洛駿段,還穀未捧三千二百石,莫察倉吏之舞弄是如爲百有臣乎所,上項七邑前後守令,一驛前察訪,竝只令該府,拿問處之爲白乎旀,順興縣監李益文段,莅任未久,姑無措處之可言,而事或昧方,訟多濡滯,心切束吏,而徒取濫杖之誚,意欲咨訪,而反貽偏聽之害是如爲白乎旀,大邱前判官尹滋畊段,諳鍊吏務,治尙勤勵,而賙賑則太欠誠實,差任則厚招謗怨是如爲白有卧乎所,上項兩邑前後守令,竝只從重推考爲白乎旀。寧海府使李基華段,性頗固滯,杖或過濫是如爲白乎旀,永川郡守成近默段,恬簡之治,疎於吏事,賙賑勸分,農節運木,難免措處之失是如爲白乎旀,奉化縣監玄仁福段,以理劇之手,處閑僻之邑,明於察奸,誠於愛民,還政則空殼一千四百石,散給貧民,而以火粟屯稅與官廩朔餘,自貿充納,軍政則許多闕額,面議巡營,醫生保五十五名,毁劃塡代,而備給勘債,禁御軍之上番雜費,戶籍價之逐戶收斂,亦皆替當,三政俱擧,一境播頌,而黃腸禁板之屬公送京,雖異犯斫,有礙聽聞是如爲乎旀,軍威縣監金福淳段,心切愛民,政先束吏,災結均俵,糴摠減數,廩餘則輒捧廉價,火稅則蠲給殘洞,輿頌方蔚,而倉穀之移置,官廳莫察,色庫之那移,賑資之取剩救弊,差欠措處之得宜是如爲白乎旀,義城前縣令趙健段,還弊甲於一路,麤劣之患,猝難矯捄,吏額過於數百,爭任之習,去益膠固,四載爲政,一心良苦是如爲白乎旀,玄風前縣監李遠翊段,富民穀之借貸,移貿錢之取殖,雖諉補賑之用,有非守經之道是如爲白有臥乎所,上項六邑前後守令,竝只推考警責爲白乎旀,昌寧縣監金命喜段,廉雅之性,處官如家,綜詳之治,先公後私,誠心亶在字恤,政令不踰繩墨,民庫錢一千兩,竝爲備給,煙戶從此息肩,官落穀六百石,全數蕩減,還民得以紓力,防布則停退後當納條九百餘兩,限秋許貸,賑恤則會減外自備穀八百餘石,不入勘簿,官需米之減價,衙祿錢之防役,官選武番錢之蠲除,頹壓戶恤典之別給,皆是實惠之耀人耳目者,而百弊咸蘇,一境奠安,優績是一路之最是如爲白乎旀,順興前縣監金祖淵段,聽明剛核,聽斷如流,愛民以誠,束吏以嚴,四載爲治,一副成規,邑有宿瘼,隨處矯捄,民有疾苦,到底字恤,一境安堵,衆口成碑是如爲白乎旀,長鬐前縣監崔聲遠段,一心圖報,百弊咸蘇,分賑則自備千餘石,飢口無捐瘠之患,商穀則官貿數百包,貧民有賴活之惠,詳閱還簿,糶糴甚平,猾吏莫售奸計,博詢海弊,釐革有條,殘戶得以紓力,人人去思,口口成碑是如爲白臥乎所,似此茂績,合施褒嘉,金命喜段,似當施以陞敍調用之典是白乎旀。金祖淵·崔聲遠等段,似當施以兒馬賜給之典是白乎矣,竝只係干恩賞,臣曹不敢擅便,徽裁敎是白乎旀,監司李勉昇段,以廉謹堅確之操,任承流宣化之責,誠心所到,軍民悅服,聲望攸曁,州郡殫壓,一路澄淸,奸究莫售是如爲白乎旀,前監司鄭基善段,昨春歉憂,近古所無,而賑資則自備萬餘石,民忘阽危,驛弊則劃給數千兩,站支幾絶,去後之頌,播諸道路是如爲白臥乎所,道臣體重,竝姑勿論爲白乎旀,其餘本道及他道沿路邑守令·察訪等段,旣無優異之績,亦無顯著之疵,竝只置之爲白乎旀,其外閫帥·營將·中軍·虞候·邊將·監牧官等乙良,令兵曹稟處爲白乎旀,奏達文字,何等敬謹,而英陽縣監李玹之玹字,以炫字書之,前縣監權曦之曦字,以爔字書之,彦陽縣監崔弘德之德字,以悳字書之,有此不審,不可無警,當該御史趙然春,從重推考,何如?判付達,依回達施行爲良如敎。
韓義運啓曰,吏曹郞廳來言,守令多窠,政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書洪奭周,參判徐鼎輔,俱以病不來,參議李憲瑋在外,不得開政云,判書·參判,竝卽牌招,何如?傳曰,允。
又啓曰,吏曹判書洪奭周,參判徐鼎輔牌不進,推考徽旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。
以江原監司李紀淵狀達,三陟府民家失火事,令于朴光錫曰,聞甚矜惻,元恤典外,別加顧助,結構奠接之方,令廟堂措辭關飭。
以義州府尹宋祥來狀達,禮單馬不善救燎,竟爲致斃,惶恐待罪事,令于朴光錫曰,卿其勿待罪事,回諭。
韓義運,以成均館大司成意達曰,臣謹依睿敎,招致諸生,傳宣令旨,更爲勸入,則諸生等以爲,令敎旣極鄭重,處分尤爲嚴正,臣等不勝惶感,謹當還入云,故仍設食堂,臣則退去之意,敢達。令曰,知道。
朴光錫,以義禁府言達曰,沈魯崇,施以湖沿投畀之典事,承令達下矣。沈魯崇,全羅道扶安縣投畀,而以承令內辭意具罪目,依例發遣府羅將,押送配所,何如?令曰,依。
又以刑曹言達曰,內侍府達辭內,前銜內官金達厚,與鄰居人吳順得,有所言詰,而厥漢聚黨引類,碎門突入,毁破家産,稱以內官,擧皆毁辱,貽羞一府,萬萬駭慘,爲先永黜內侍府,何如?判付內,金達厚段,常時持身,不能善謹,不可無責,以吳順得言之,豪悍之類,蔑法仆挐,詬辱碎家,無餘地者,雖曰,紀綱蕩然,前後令飭,何等截嚴,則焉敢如是,而況黃門近侍,事體自別,則其在推重之道,不可尋常處之,厥漢出付秋曹,嚴刑一次,遠地定配,勿揀赦前可也事令下矣。吳順得,嚴刑一次後,平安道熙川郡定配所,卽爲押送之意,敢達。令曰,知道。
檢閱徐念淳書曰,伏以臣,冒徹私懇,歸護病母,罪著擅離,恩出涵貸,闔門感泣,攢頌錫類之孝,子母相對,仰戴體下之仁,由限遽滿,召牌又臨,顧臣感祝之忱,兼以竭蹶之義,豈或駕屨之是俟,而第臣母所患關格之症,闖發於積祟纏綿之餘,久病沈淹之中,湯丸峻攻,效未著而害先至,饘酏强進,胃不受而膈已悶,補瀉俱妨,餌藥兩廢,由是而眞元去益耗鑠,由是而氣息一倍凜綴,此時療治,實關安危,臣方左右扶將,方寸煎灼,情理之難於離側,轉有甚於陳章徑出之初,而惟是臣所帶職名,與他自別,直次不可以久替,記注不可以或曠,請暇亦不可以常常爲也。且臣之請急,前後相望,申籲殆亦課月,又安敢甘犯違傲,荐速罪上之罪也,而情窮勢迫,計無所出,玆不得不冒萬死疾聲哀號於天地父母之前。伏乞睿慈,俯垂矜察,特令選部,永削臣名於簪筆之列,得遂便心救護之願,不勝攢祝,臣無任云云。覽書具悉。爾其勿辭救護。
庚寅閏四月十一日巽時,王世子座觀物軒。輪對官入對,右承旨·禮曹判書,戶惠廳久任郞廳,有錢穀各衙門倉官,同爲入對時,行右承旨韓義運,假注書趙在慶,記事官金周默·金大根,禮曹判書洪起燮,以次進伏,輪對官義禁府都事李基恢,內資主簿鄭周應,禮賓主簿邊錫魯,濟用監主簿崔台奎,吏曹佐郞金尙元,戶曹佐郞徐承淳,東氷庫別檢洪升淵,兵曹正郞宋持養,校書校理崔錫玄,刑曹正郞沈淳祖,宗親府典簿李輝永,工曹佐郞權度漢城府判官洪益謨,久任郞廳宣惠郞廳金思稙·吳鼎秀·李魯榮·李晦淵,司僕寺僉正李羲斗,主簿李游,訓鍊都監郞廳金鼎集·韓明運,禁衛郞廳李㙽·柳相濂,御營郞廳趙然春·李南軾,軍資監判官李一榮,主簿李在稼,直長李學在,廣興倉奉事趙然明·洪㙉,以次進伏楹外訖。令曰,史官分左右。令曰,輪對官進前奏職姓名。基恢等以次進前,奏職姓名,至周應,令曰,名,誰也?義運曰,鄭周應矣。令曰,鄭夏應之弟乎?義運曰,然矣。令曰,職掌奏之。基恢等以次奏職掌。令曰,遺在奏之。基恢等以次奏遺在。令曰,所懷奏之。基恢等以無所懷仰奏訖。令曰,輪對官先退。基恢等以次退出。令曰,禮判進前。起燮進伏。令曰,景祐宮展拜時,內殿所御,當用何服耶?起燮曰,臣意則似當以翟衣行禮矣。令曰,各宮行禮與太廟行禮之服,得無異同耶?起燮曰,臣今未能博考,倉卒仰對,而翟衣,卽內殿恒御之盛服也,恐無異同於廟宮行禮矣。令曰,儀註何以磨鍊乎?起燮曰,謹考前後謄錄,則內殿展拜時,百官行禮,不爲磨鍊,今番旣有同爲展拜之命,以前例則百官行禮,自當置之,而酌獻禮時,百官恐不可無行禮之節,謹當草記稟裁後擧行矣。令曰,同爲展拜之命,蓋動駕同詣,以行展拜禮之敎也。大殿展拜時,余當陪參,而承史退出後,內殿始當行展拜禮,大殿·內殿還御齋殿,酌獻禮時至,如禮行酌獻禮,而旣已先行展拜禮,則望位禮,自當不爲磨鍊,而自參神再拜,當入於儀註矣。余見嬪宮己卯廟見禮,大殿展拜時,則百官如例行禮矣。今番大殿展拜,余陪參時及酌獻禮時,百官行禮,竝當爲之矣。起燮曰,睿敎至當,謹當以此磨鍊以入矣。令曰,英廟朝曾設科於松京乎?起燮曰,然矣。令曰,先朝亦爲設科乎?起燮曰,未能詳知,而似不設科矣。令曰,鄭圃隱祀孫爲誰,而有官爵乎?起燮曰,未能詳知,而曾無官爵矣。令曰,鄭度采爲其後乎?起燮曰,雖是後孫,而非祀孫云矣。令曰,其家在何處乎?起燮曰,似在龍仁,而未得詳知矣。令曰,鄭亦爲其後耶?起燮曰,故相臣鄭澈之後孫矣。令曰,鄭煥義,亦貫延日乎?起燮曰,故文獻公鄭汝昌之後孫矣。令曰,鄭藎與鄭蓍,爲幾寸乎?起燮曰,爲其三寸叔云矣。令曰,禮判先退,令曰,文忠公鄭夢周精忠烈節,百世之下,令人曠感,在昔列聖曁我大朝,褒崇之典,靡不用極,余小子紹述之道,宜有侑靈之擧,令該曹,卜日遣承旨致祭,祭文當親撰以下,祀孫問名,初仕調用。出令旨令曰,戶惠廳有錢穀各衙門倉官,皆令進伏。思稙等以次奏職姓名。令曰,使之起伏。思稙等以次起伏。令曰,爾等之入對,非爲他也。錢穀加減,每以簿書虛錄,郞官不能盡其職責,下吏之逋負,非徒下吏之偸弄,多由郞官不正之致,每欲一番下諭,而今始下諭,自今以後,若有如前作弊,則雖不指斥某官之所偸弄,而豈無燭奸之道乎?國家之置郞官,豈爲漸作弊痼,傍開奸竇而然也?身自犯之,責之下吏,豈其可也?公貨至重,初非舞弄之資,而今則下吏逋欠,由於郞官,郞官多有負債云,此後又若挾雜,則斷當重勘,而初自郞官而爲此習者,若爲邑宰,則侵虐小民,豈有善治之理乎?今當申飭廟堂,爾等亦宜着實惕念。仍令曰,近來有,錢穀各衙門郞官,不能盡職,典守之道,漸屬虛簿,寧不寒心?雖不必指的臚列,自有燭奸之道,自郞官未免此責,而烏能禁戢衙隷之舞弄乎?今番筵諭令飭之後,痛悛舊習,更無橫濫之弊,若或有違,斷不爾貸事,書揭有錢穀各衙門,令廟堂,亦爲各別董飭,可也。出令旨令曰,退出。令曰,圃隱祀孫之初仕調用,令雖分付於該曹,待日後開政之時,以口傳下令,初仕作窠擬入,可也。令曰,史官就座。仍令退,承史以次退出。
上在昌德宮。常參·經筵,以代理停。
韓義運達曰,明日常參,取稟。令曰,停。
朴光錫達曰,合辭方張之時,諫院無詣臺之員,事甚未安。除在外外,未肅拜·呈告人員,竝卽牌招,何如?令曰,依。
備忘記,全羅兵使李商一下直,長弓一張,長箭一部,片箭一部,筒兒一箇賜給。
金學淳達曰,行左承旨李奎鉉,今日不爲仕進,卽爲牌招,何如?令曰,許遞,旣承下敎,前望單子入之。
又達曰,新除授同副承旨姜浚欽,時在京畿交河地,斯速乘馹上來事,下諭,何如?令曰,許遞,旣承下敎,前望單子入之。
承旨前望單子入之,洪敬謨·趙秉鉉代點。
金學淳達曰,新除授行左承旨洪敬謨,右副承旨趙秉鉉,竝卽牌招,何如?令曰,依。
朴光錫達曰,掌令朴宗璜,旣入闕中,不爲傳達,直爲出去,事甚未安。推考,何如?令曰,依。
金學淳啓曰,吏曹判書洪奭周,參判徐鼎輔再牌不進,推考徽旨,今方捧入,而開政命下之後,連事違召,不卽承膺,事體所在,誠甚未安。竝所當更請牌招,而係是一日三牌,何以爲之?敢稟。傳曰,更爲牌招。
有政。吏批,判書洪奭周牌招不進,參判徐鼎輔進,參議李憲瑋受由在外,行都承旨金學淳進。啓曰,判書洪奭周牌招不進,參議李憲瑋受由在外,小臣獨政未安,何以爲之?敢稟。傳曰,仍爲之。以趙寅永爲同敦寧,尹心圭爲弼善,李衡在·尹滋畊爲戶曹正郞,趙學殷爲司僕判官,李寅升爲社稷令,李重根爲柒谷府使,崔崑重爲比安縣監,李能淵爲義興縣監,趙然大爲新寧縣監,朴惟儉爲松蘿察訪。奉常直長單朴奎瑞,耆老所守直官單李學曾。
兵批,判書徐俊輔病,參判柳河源病,參議李渭達進,參知朴來謙病,右副承旨洪赫進。護軍李奎鉉,副護軍任鼎常·趙庭和·姜俊欽,副司直朴鳴和,副司勇徐有璿竝單付。
傳于金學淳曰,南陽府使·漆谷府使相換。
吏批再政。柒谷府使李重根,南陽府使李民植相換。
以應敎徐箕淳,副應敎洪遠謨,副校理柳幼麟,修撰趙秉龜,副修撰李穆淵牌不進罷職令旨,令于韓義運曰,只推。
以司諫朴宗吉,獻納鄭藎,正言宋成龍牌不進罷職令旨,令于趙秉鉉曰,只推。
韓義運,以弘文館言達曰,上番闕直,事甚未安。應敎徐箕淳,副應敎洪遠謨,副校理柳幼麟,修撰趙秉龜,副修撰李穆淵,旣有只推之令,竝卽牌招,以爲推移入直之地,何如?令曰,依。
又以侍講院言啓曰,王世子進講中庸,令已畢講矣,繼講冊子,以論語爲之之意,敢啓。傳曰,知道。
又以侍講院言達曰,新除授弼善尹心圭,時在公忠道石城地,書筵入番事緊,斯速乘馹上來事,下諭,何如?令曰,依。
又以禮曹言達曰,卽接健元陵·顯陵·穆陵·徽陵·崇陵·惠陵·元陵官員聯報,則近日局內,虎患狼藉,奉審巡山之節,不得擧行云矣。莫重之地,有此虎患,萬萬驚悚。卽令該軍門,發送砲手,期於獵捉事,分付,何如?令曰,依。
又以成均館大司成意達曰,令曰,因此儒臣書,有所申飭者,近日日次儒生殿講事言之,當初設施,出於選秀才勸經術之盛意,而挽近以來,漸歸於倖占,而不求其實志,親其文義之條對,未免粗率,此豈設施之本乎?余每欲一言者久矣,大司成以此令旨,曉諭諸生,篤工經義,務使精實,咸與日新,粹然改觀可也事,令下矣。臣馳詣泮宮,招致太學上齋寄齋生及四學掌色諸生,謹依令旨,一一曉諭之意,敢達。令曰,知道。
又以戶曹言達曰,謹奉下令,明政殿雨漏及婦椽蓋板修改吉日,令日官李秉源推擇,則今閏四月十九日卯時爲吉云,以此日時擧行之意,敢達。令曰,知道。
朴光錫,以兵曹言啓曰,來五月初八日,大駕詣景祐宮,親行酌獻禮時,隨駕營門,當爲磨鍊矣,禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營何以爲乎?敢稟。傳曰,以訓局步軍五哨爲先後廂,其餘依太廟春展謁例爲之。
又以兵曹言啓曰,來五月初八日,中宮殿詣景祐宮行禮時,先後廂軍兵,當爲磨鍊,而近考謄錄,則在前連以訓局軍四百名磨鍊矣。今亦依此擧行乎?敢稟。傳曰,依此爲之。
又以兵曹言啓曰,來五月初八日,景祐宮親行酌獻禮王世子陪參時,出宮時昌德宮洞口前路祗迎,還宮時鄕校洞洞口祗迎磨鍊事,命下矣。先後牌軍兵,當爲磨鍊,訓鍊都監,軍兵中馬軍二哨,步軍四百名除出,中軍率領陪衛,何如?傳曰,允。
又以兵曹言啓曰,來五月初八日,嬪宮詣景祐宮行禮時,先後射隊軍兵,當爲磨鍊,而謹考謄錄,則在前廟見禮時,以訓局軍三百名磨鍊矣。今亦依此擧行乎?敢稟。傳曰,依此爲之。
又以兵曹言啓曰,來五月初八日,中宮殿·嬪宮詣景祐宮行禮時,宮內及大門外左右邊設布帳,令訓鍊都監擧行,何如?傳曰,允。
又以兵曹言達曰,來五月初八日,中宮殿·嬪宮詣景祐宮行禮時,侍衛陪衛,分兵曹分都摠府堂上郞廳,依前例臨時差出,何如?令曰,依。
又以義禁府言達曰,海州兼任靑丹察訪鄭錫祚拿問嚴勘事,徽旨達下矣。鄭錫祚,時在任所云,依例發遣府羅將拿來,何如?令曰,待待令拿囚。
又以御營廳言達曰,去夜初更量,幼學沈基祚,犯夜被捉於本廳巡邏,依例移送秋曹之意,敢達。令曰,知道。
又以刑曹言達曰,因御營廳達辭,去夜初更量犯夜幼學沈基祚,移送臣曹矣。基祚依更數決笞三十度,放送之意,敢達。令曰,知道。
上在昌德宮。常參·經筵,以代理停。
趙秉鉉,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
韓義運達曰,明日常參,取稟。令曰,停。
趙秉鉉達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
令于洪敬謨曰,左副承旨許遞,旣承下敎,前望單子入之。
承旨前望單子入之,趙忠植代點。
洪敬謨達曰,新除授左副承旨趙忠植,卽爲牌招,何如?令曰,依。
又達曰,假注書徐元淳,身病猝重,勢難察任,今姑改差,何如?令曰,依。
徐元淳改差,代以洪永圭爲假注書。
以應敎徐箕淳,副應敎洪遠謨,副校理柳幼麟,修撰趙秉龜,副修撰李穆淵牌不進罷職令旨,令于韓義運曰,只推。
韓義運,以弘文館言達曰,上番闕直,事甚未安。應敎徐箕淳,副應敎洪遠謨,副校理柳幼麟,修撰趙秉龜,副修撰李穆淵,旣有只推之令,竝卽牌招,以爲推移入直之地,何如?令曰,依。
趙秉鉉達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳,司諫朴宗吉,獻納鄭藎,正言宋成龍牌不進罷職令旨,令于趙秉鉉曰,只推。
韓義運,以禮曹言達曰,卽接永禧殿參奉所報,則望焚香受香,在今十四日,殿官一員,當爲祗受陪往,而令有闕未差,無以推移擧行云,令有闕之代,卽令該曹,以在京無故人口傳差出,以爲趁期受香之地,何如?令曰,依。
吏曹口傳政事,以沈宜復爲永禧殿令。
以慶尙監司李勉昇狀達,永川郡民家失火事,令于洪敬謨曰,聞甚矜惻,元恤典外,別加顧助,結構奠接之方,令廟堂措辭關飭。
趙忠植,以御營廳言啓曰,東道七陵局內,虎患狼藉,奉審巡山之節,不得擧行,卽令該軍門,發送校卒,期於獵捉事,自禮曹草記依下矣。本廳善放砲手五十名,定將校率領,今月十三日爲始,出送行獵之意,敢啓。傳曰,知道。
趙秉鉉,以刑曹言達曰,卽接西部桃花洞居方義坤白活,則以爲,其遠族方聖集,被刺於鄰居名不知尹班及權班從兄弟處,至於致死云,故檢驗盤問次,發刑吏推促矣。尹殷植,則纔已就捕,所謂權班,卽前府使權聖祜子與姪,而聖祜喝退刑吏,終不捉送,以致檢驗之稽滯,殺獄干係,何等嚴重,則渠以朝官,宜知法意,而終始抗拒者,揆以紀綱,萬萬駭然。犯罪之其子其姪,爲先更送刑吏,捉付檢所,容隱之家長,亦不可無罪,前府使權聖祜,令該府拿問處之,何如?令曰,依。
兵曹申目,粘連觀此慶尙左道暗行御使趙然春書達,則慶州前營將金魯赫段,數遞軍任,賄賂公行,逮捕無辜之海民,濫施法外之圓杖,事係民隱,宜有重勘是如爲白有臥乎所,捧賂差任,濫杖無辜,俱係不法,令該府拿問處之爲白乎旀,前兵使尹義儉段,剛而克柔,威而且惠,軍器無朽鈍之患,公廨有輪奐之美,試射之捐廩施賞,捧糴之躬自檢飭,旣得制梱之體,亦有字民之惠是如爲白乎旀,左水使安光贊段,素以綜理之才,熟諳嶺海之俗,殫誠匪懈,守法不撓,邊圉肅淸,軍卒安堵,旗幟之自備修繕,射亭之捐廩新建,莫非實績之顯著,已多列邑之稱譽是如爲白有臥乎所,閫帥事體,與他有異,竝姑勿論爲百乎旀,其餘閫帥·營將·中軍·虞候·邊將·監牧官等,別無優異之績,亦無顯著之疵,竝只置之爲白乎旀,奏達文字,何等審愼,而今此書達中,左水虞候金昌信之信字,以植字書之,浦項前別將池範良,以沈範良書之,不審之失,不可無警,當該御史趙然春,推考,何如?判付達依準。
刑曹參判朴宗琦書曰,伏以臣,縷喘至頑,喪制奄闋,俯仰穹壤,廓然無歸,祗擬瞻依邱壟,畢命桑梓,一切世念,斷置久矣。不意苦凶之餘,纔過中月,簪履之收,有隕自天,秋部周廬,除旨聯翩,臣手擎華誥,告喜無所,感與哀竝,血淚被面,臣賦命畸窮,年甫勝冠,零丁孤苦,惟慈母依以爲命,至于老白首,尙貽恐鞠恩勤之憂,一如在乳之時矣。惡積禍盈,遽失所恃,則眞爲天地間一窮人,此生此世移事之地,惟在於仰佩鴻私,俯竭駑鈍,奔走趨承,爲一分報效之階,而其奈衰朽之質,酷罹禍罰,氣血割剝,形神尫羸,奄成癃廢樣子,雖欲殫誠强策,其勢末由,旦昔朱夫子,於過禫之月被召命,以哀未忘而祿不及養,力辭,則蓋制除未久,結綬彯纓,情旣不忍,義所難安,臣聞聖人處物,緣情制禮,而禮雖有限,情貴不拂,則如臣弸塞之悲苦,伏想睿慈,必有所以處臣矣,玆敢不避猥越,冒死哀籲。伏乞离明,俯賜矜察,亟許鐫改,俾職事無曠,微諒獲遂焉。臣無任云云。答曰,覽書具悉,卿其勿辭行公。
上在昌德宮。常參·經筵,以代理停。
韓義運達曰,明日常參,取稟。令曰,停。
趙秉鉉達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
令于韓義運曰,禮房承旨馳詣宗廟·景慕宮,奉審摘奸以來。
韓義運達曰,檢閱徐念淳,由限已過,卽爲牌招入直,何如?令曰,依。
又達曰,臣義運以同義禁,今日本府坐起進去,下直之意,敢達。令曰,知道。
金學淳達曰,卽者檢閱吳取善·金大根,謂有館規,聯書徑出,原書纔已退却矣。所當直捧禁推徽旨,而此與無端徑出有異,竝推考警責,仍卽牌招入直,何如?令曰,依。
以應敎徐箕淳,副應敎洪遠謨,副校理柳幼麟,修撰趙秉龜,副修撰李穆淵牌不進罷職令旨,令于金學淳曰,只推。
金學淳達曰,校理沈鈁·李竣祜,副修撰李應信在外,副校理趙斗淳內閣進,修撰金胤根,副修撰李穆淵差祭,玉堂上下番俱空,事甚未安。應敎徐箕淳,副應敎洪遠謨,副校理柳幼麟,修撰趙秉龜,旣有只推之令,竝卽牌招,推移入直,何如?令曰,依。
以應敎徐箕淳,副應敎洪遠謨,副校理柳幼麟,修撰趙秉龜牌不進罷職令旨,令于金學淳曰,只推。
趙秉鉉達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳,司諫朴宗吉,獻納鄭藎,正言宋成龍牌不進罷職令旨,令于趙秉鉉曰,只推。
以咸鏡監司金箕殷狀達,利原縣民家失火事,令于洪敬謨曰,聞甚矜惻,元恤典外,別加顧助,結構奠接之方,令廟堂措辭關飭。
金學淳,以奎章閣言達曰,明日卽奎章閣奉審日次,臣等進詣擧行之意,敢達。令曰,知道。
趙忠植,以都摠府言達曰,副摠管李亨謙,以摠戎中軍,本營諸將官射會監試事,南別營晝仕出去之意,敢達。令曰,知道。
趙秉鉉,以義禁府言達曰,因慶尙左道暗行御史趙然春書達,吏曹回達內,慶州前府尹李元八,仁同前府使柳浩源,梁山前郡守黃贊熙等,繡達旣請令收司稟處,竝只令該府,拿問嚴勘,柒谷府使徐良輔,河陽前縣監金秉淵,機張前縣監崔成範,英陽前縣監權曦,竝拿問嚴勘,新寧縣監洪秉球,比安縣監沈毅鎭,彦陽縣監崔弘德,蔚山前府使宋宗洙,密陽前府使李和淵,東萊前府使金,龍宮前縣監李憲英,禮安前縣監李㬚,慈仁前縣監李秉溫,黃山前察訪金洛駿,竝拿問處之事,徽旨達下矣。崔弘德·金·李憲英·李秉溫等,今方待令竝拿囚,徐良輔·洪秉球·沈毅鎭等,竝時在任所,李元八·李和淵,下去京畿廣州地,柳浩源,下去楊州地,金秉淵,下去長湍地,崔成範,下去果川地,權曦,下去楊根地,宋宗洙,下去公忠道懷德地,李㬚,下去公州地,金洛駿,下去洪州地,黃贊熙,下去慶尙道尙州地云,依例發遣府書吏羅將,竝拿來,何如?令曰,依。
又以義禁府言達曰,慶尙監司李勉昇狀達內,固城前縣令李圭殷,爲先罷黜,其罪狀,令收司稟處事達下矣。李圭殷,以本道左兵虞候,時在任所,依例發遣府羅將,交代後拿來,何如?令曰,依。
又以義禁府言達曰,因慶尙左道暗行御史趙然春書達,兵曹回達內,慶州前營將金魯赫拿問處之事,徽旨達下矣。金魯赫,下去京畿楊州地云,依例發遣府書吏拿來,何如?令曰,待待令拿囚。
義禁府申目,前府使權聖祜原情云云。徽旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付達依準。又申目,彦陽縣監崔弘德,東萊前府使金䜜,龍宮前縣監李憲英,慈仁前縣監李秉溫等原情云云。徽旨內辭緣,泛稱遲晩,所當請刑是白乎矣,金·李秉溫等段,曾經侍從,崔弘德段,別軍職,勿爲請刑,載在大典通編,竝只議處,李憲英段,刑推得情,何如?判付達依準爲旀,李憲英段,除刑推議處爲良如敎。
檢閱徐念淳書曰,伏以臣,情窮勢迫,冒犯洊瀆,縮伏私次,恭俟嚴譴,上天至仁,父母孔邇,曲察淑情,俾便加護,恩至厚也,德至深也,攢祝感頌,不知所以爲報也。第念臣情私之焦灼,日以益切,義分之虧壞,日以益深,而醫藥之效,一時難收,由暇之限,三日又滿,今若爲供仕而離病側,則人理實所難忍,以私故而曠職事,則臣分不敢爲此,方寸重爲之煎迫,處地到底而阨塞,左右思量,進退無路,藉使臣,復被寬貸之澤,又得救護之由,顧今母病,本祟未除,別症又添,目下所見,不可以數日望瘳,如臣之情私處地,每當由限,又將如今日矣。職事愈往愈曠,罪戾愈往愈積,而旬日由暇,係是常格之外,臣不敢妄有冀幸,倘伏蒙天地父母終始矜憐,特刊臣所帶職名,俾獲專意於將護,則臣心庶可以少安,吏職庶可以無曠,母病庶可以方便調治,從玆以往,臣母之餘年,皆將爲我邸下賜也。臣豈敢徒懷嚴畏,不以衷懇昻暴,輒自沮於孝理之下哉?玆又不得不冒萬死復爲痰聲之呼。伏乞睿慈,俯垂恩諒,俾遂微願,仍勘臣前後瀆擾之罪,以勵臣分,不勝泣祝,臣無任云云。覽書具悉。母病差間,爾其勿辭救護。
上在昌德宮。常參·經筵,以代理停。
自人定至十六日開東,灑雨下雨,測雨器水深一寸。
藥房提調洪起燮,副提調金學淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
韓義運達曰,明日常參,取稟。令曰,停。
趙秉鉉達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
趙忠植達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
韓義運達曰,玉堂上下番俱空,事甚未安。應敎徐箕淳,副應敎洪遠謨,副校理柳幼麟,修撰趙秉龜,旣有只推之令,修撰金胤根,副修撰李穆淵,一體牌招,推移入直,何如?令曰,依。
趙秉鉉達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳,司諫朴宗吉,獻納鄭藎,正言宋成龍牌不進罷職令旨,令于趙秉鉉曰,只推。
以應敎徐箕淳,副應敎洪遠謨,副校理柳幼麟,修撰趙秉龜·金胤根,副修撰李穆淵牌不進罷職令旨,令于韓義運曰,只推。
韓義運,以奎章閣言達曰,景慕宮望廟樓,今望奉審,無頉之意,敢達。令曰,知道。
趙忠植,以都摠府言達曰,副摠管李亨謙,以摠戎中軍,本營諸將官射會監試事,南別營晝仕出去之意,敢達。令曰,知道。
又以訓鍊都監言達曰,本局千摠李誾彬,身病甚重,勢難察任,改差,何如?令曰,依。
上在昌德宮。常參·經筵,以代理停。
趙忠植,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,雨勢如此,後日次爲之。
韓義運達曰,明日常參,取稟。令曰,停。
趙秉鉉達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
韓義運達曰,玉堂上下番俱空,事甚未安。應敎徐箕淳,副應敎洪遠謨,副校理柳幼麟,修撰趙秉龜·金胤根,副修撰李穆淵,旣有只推之令,竝卽牌招,推移入直,何如?令曰,依。
趙秉鉉達曰,卽者義禁府都事來言,時囚罪人金·李秉溫·崔弘德·李憲英·權聖祜,當爲議處,而判義禁李錫奎未肅拜,次堂例不得擧行云,判義禁李錫奎,卽爲牌招,何如?令曰,依。
又達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳,司諫朴宗吉,獻納鄭藎,正言宋成龍牌不進罷職令旨,令于趙秉鉉曰,只推。
以應敎徐箕淳,副應敎洪遠謨,副校理柳幼麟,修撰趙秉龜·金胤根,副修撰李穆淵牌不進罷職令旨,令于韓義運曰,只推。
趙忠植,以都摠府言達曰,副摠管朴基宏,以同義禁府事,本府坐起,晝仕出去之意,敢達。令曰,知道。
上在昌德宮。常參·經筵,以代理停。
自人定至十八日開東,灑雨下雨,測雨器水深五分。
趙忠植啓曰,來二十一日,朝參日次矣,敢稟。傳曰,停。
韓義運達曰,明日常參,取稟。令曰,停。
趙秉鉉達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
金學淳達曰,同副承旨洪赫,今日不爲仕進,卽爲牌招,何如?令曰,依。
韓義運達曰,來二十一日,輪對日次矣,敢稟。令曰,當次人受點,後日次待令。
韓義運達曰,臣義運,以同義禁,今日本府坐起進去,下直之意,敢達。令曰,知道。
金學淳達曰,玉堂上下番俱空,事甚未安。應敎徐箕淳,副應敎洪遠謨,副校理柳幼麟,修撰趙秉龜·金胤根,副修撰李穆淵,旣有只推之令,竝卽牌招,推移入直,何如?令曰,依。
趙秉鉉達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以同副承旨洪赫牌不進罷職令旨,令于趙忠植曰,只推。
以執義尹錫永,掌令洪龜燮·朴宗璜,持平吉顯範·吳致淳,司諫朴宗吉,獻納鄭藎,正言宋成龍牌不進罷職令旨,令于趙秉鉉曰,只推。
趙忠植,以都摠府言達曰,都摠管李止淵,以漢城府判尹,本府坐起,晝仕出去之意敢達令曰,知道。
金學淳,以禮曹言達曰,卽接恩津幼學金宗儒所志,則以爲,族弟永直,嫡妾俱無子,以其同姓十四寸弟永默第二子仁七,欲爲繼後,兩家相議完定,未及禮斜,生養父母,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金宗儒所訴旣如此,依定式,金永默第二子仁七,立爲金永直之後,何如?令曰,依。
趙秉鉉,以義禁府言達曰,因本府達辭,英陽前縣監權曦,下去楊根地云,發遣府羅將拿來事,依下矣。發遣府羅將於楊根地,則該郡守李秉奎牒報內,令前出往江原道高城地云,依例發遣府羅將於高城地拿來,何如?令曰,依。
義禁府申目,慶州前營將金魯赫原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,慶州前府使李元八,仁同前府使柳浩源等原情云云。問目內辭緣,泛稱遲晩,李元八段,所當請刑是白乎矣,曾經侍從,勿爲請刑,載在大典通編,議處,柳浩源段,刑推得情,何如?判付達依準爲旀,柳浩源段,除刑推議處爲良如敎。又申目,河陽前縣監金秉淵,機張前縣監崔成範等原情云云。徽旨內辭緣,泛稱遲晩,金秉淵段,刑推得情,崔成範段,所當請刑是白乎矣,曾經摠府郞,勿爲請刑,載在大典通編,議處,何如?判付達依準爲旀,金秉淵段,除刑推議處爲良如敎。又申目,黃山前察訪金洛駿原情云云。徽旨內辭緣泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付達依準。又申目,粘連向前權聖祜亦,殺獄事體,何等嚴重,而法司推捉,抗拒不送,事極可駭,有難參恕,以此照律,何如?判付達依準。又申目,粘連向前崔弘德·金·李憲英·李秉溫等亦,崔弘德段,私賑時鹽藿價,則以富民錢分給,而價牟則瞞報自備,願納錢之自歸義還,防給吏逋,囚供則逐條分疏,不無依據是白乎矣,私賑雖異公賑,文簿紊亂,義還雖曰,謬例,有違經法,以此照律爲白乎旀,金段,賑資之贖錢立本,不察監色之舞弄,下納之加作取剩,雖爲城錢與捄弊是白乎乃,贖錢未免濫捧,加作亦係犯禁是白如乎,囚供引咎,初不分疏,而刺廉體重,有難闊狹是白乎旀,李憲英段,贖錢任債,囚供則雖謂之防役,贖錢本非下邑之私捧,任債亦非官長之干預是白遣,移貿錢之先送京第,而廩餘充補,都結錢之掊克倉色,而奪其任賴,囚供發明,不無可據是白乎矣,刺廉體重,有難參恕,竝只以此照律爲白乎旀,李秉溫段,救急時勒捧富民錢,竝自備彌縫,而餘剩之私用,囚供發明,雖極張皇,繡達論列,如彼丁寧,以此照律,何如?判付達依準。
上在昌德宮。常參·經筵,以代理停。
韓義運達曰,明日常參,取稟。令曰,停。
趙秉鉉達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
韓義運達曰,玉堂上下番俱空,已至多日,事甚未安。應敎徐箕淳,副應敎洪遠謨,副校理柳幼麟,修撰趙秉龜·金胤根,副修撰李穆淵,旣有只推之令,竝卽牌招,推移入直,何如?令曰,依。
以應敎徐箕淳,副應敎洪遠謨,副校理柳幼麟,修撰趙秉龜·金胤根,副修撰李穆淵牌不進罷職令旨,令于韓義運曰,只推。
趙秉鉉達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
以執義尹錫永,掌令洪龜燮·朴宗璜,持平吉顯範·吳致淳,司諫朴宗吉,獻納鄭藎,正言宋成龍牌不進罷職令旨,令于趙秉鉉曰,只推。
韓義運,以禮曹言達曰,來五月初八日中宮殿詣景祐宮展拜,嬪宮陪參行禮儀註直爲書入殿宮之意,敢達。令曰,知道。
禮曹來五月初八日,中宮殿,景祐宮展拜,嬪宮陪參敎是時,出宮吉時,同日巽時,以此時擧行,何如?判付達,以乙時磨鍊。
義禁府申目,斷新寧縣監洪秉球,密陽前府使李和淵等原情云云。徽旨內辭緣,泛稱遲晩,竝只刑推得情,何如?判付達,竝只除刑推議處爲良如敎。又申目,比安縣監沈毅鎭原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目粘連達下是白有亦,向前金魯赫亦,軍任之數遞,民訟之多干,囚供極口發明,而浦民之逮捕,亦因營題是如是白乎乃,圓杖之濫施,旣是法外,鎭屬之討索,不能禁止,濫刑之罪,焉敢得免?以此照律,何如?判付達依準。又申目粘連達下是白有亦,向前金秉淵·崔成範等亦,金秉淵段,賙賑則虛張飢口,刑杖則乘憤濫施,官需之高價勒捧,差任之賄賂公行,俱係不法,外他鄙瑣之狀,亦多論列是白如乎,不可以囚供之發明,有所容貸,以此照律爲百乎旀,崔成範段,四千餘名飢口之瞞報,近三百石賑穀之虛加,欲增自備之數,以售沽譽之計,雖曰,救急,太不誠實,富民錢勒捧,海倉穀立本,俱係不法是白遣,其他鄙瑣之政,繡達亦多論列,囚供雖極發明,有難容貸,以此照律,何如?判付達依準。又申目粘連達下是白有亦,向前金洛駿亦,還穀未捧,囚供謂之流逋,而時値歉歲,又因徑遞,不得收穀是如是白乎矣,雖曰,流逋,未能準捧者,揆以糴法,有難參恕,以此照律,何如?判付達依準。又申目粘連達下是白有亦,向前李元八·柳浩源等亦,李元八段,公賑時醬粥,以太代給,而粟祖依例會減,分還時排巡,如彼不足,而各穀憑他發賣,囚供則謂補賑資,文簿昭在是如是白乎矣,賑政甚重,而不能如式,糴法至嚴,而致此紊亂是白遣,外此諸條,亦多論列,而殺獄之掩置,又失檢體,繡達明的,有難寬恕,以此照律爲白乎旀,柳浩源段,邑是尤甚,反請私賑者,已是沽衒之計,而抄飢則太半冤漏,賑資則別岐料販,災結之加報取用,倉穀之發賣立本,俱係不法是白遣,內帑補賑,事體自別,而亦爲混入犯用者,尤萬萬痛駭是白乎旀,外此亦多鄙瑣之政,而還穀反臥,又爲七千餘石是白如乎,囚供發明,雖極張皇,繡達臚列,若是狼藉,揆以法理,不可容貸,以此照律,何如?判付達依準。又照目,粘連彦陽前縣監崔弘德,東萊前府使金,龍宮前縣監李憲英,慈仁前縣監李秉溫等矣本府議達內,崔弘德段,私賑時,鹽藿價則以富民錢分給,而價牟則瞞報自備,願納錢之作爲義還,防給吏逋,囚供則逐條分疏,不無依據是白乎矣,私賑雖異公賑,文簿紊亂,義還雖曰,謬例,有違經法,以此照律爲白乎旀,金段,賑資之贖錢立本,不察監色之舞弄,下納之加作取剩,雖爲城錢與捄弊是白乎乃,贖錢未免濫捧,加作亦係犯禁是白如乎,囚供引咎,初不分疏,而刺廉體重,有難闊狹是白乎旀,李憲英段,贖錢任債,囚供則雖謂之防役,贖錢本非下邑之私捧,任債亦非官長之干預是白遣,移貿錢之先送京第,而廩餘充報,都結錢之掊克倉色,而奪其任賴,囚供發明,不無可據是白乎旀,刺廉體重,有難參恕,以此照律爲白乎旀,李秉溫段,救急時勒捧富民錢,竝自備彌縫,而餘剩之私用,囚供發明,雖極張皇,繡達論列,如彼丁寧,以此照律罪,崔弘德段,以違令律,笞五十收贖,解見任別敍,金·李憲英等段,以制書有違律,各杖一百收贖,吉身盡行進奪,李秉溫段,以受贓律,杖六十收贖,告身盡行進奪,徒一年定配,竝只私罪,奉令依準爲旀,崔弘德段,功減一等,金·李憲英段,竝只功議各減一等,李乘溫段,議減一等爲良如敎。又照目,粘連前府使權聖祜矣本府議達內,殺獄事體,何等嚴重,而法司推捉,抗拒不送,事極可駭,有難參恕,以此照律,罪杖八十收贖,奪告身三等,私罪,奉令依準爲旀,功減一等爲良如敎。
趙秉鉉,以義禁府言達曰,時囚罪人李秉溫,杖六十收贖,告身盡行追奪,徒一年定配,照律公事判付內,依準,議減一等事令下矣。李秉溫,減徒加杖,杖一百收贖,告身盡行追奪,放送之意,敢達。令曰,知道。
上在昌德宮。常參·經筵,以代理停。
韓義運,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
洪敬謨達曰,明日常參,取稟。令曰,停。
趙秉鉉達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
洪敬謨達曰,左副承旨趙忠植,今日不爲仕進,卽爲牌招,何如?令曰,許遞,旣承下敎,前望單子入之。
承旨前望單子入之,尹秉烈代點。
洪敬謨達曰,新除授左副承旨尹秉烈,卽爲牌招,何如?令曰,依。
以左副承旨尹秉烈牌不進罷職令旨,令于洪敬謨曰,只推。
令于洪敬謨曰,都承旨·左副承旨許遞,旣承下敎,前望單子入之。
承旨前望單子入之,朴晦壽·金蘭淳代點。
令于洪敬謨曰,禮曹參判有闕之代,旣承下敎,前望單子入之。
禮曹參判前望單子入之,金學淳代點。
令于洪敬謨曰,輔德有闕之代,旣承下敎,前望單子入之。
輔德前望單子入之,安光直代點。
韓義運啓曰,左邊捕盜大將許溟,以堂下文臣朔試射試官,明日慕華館出去矣,'所佩命召及大將牌·傳令牌,何以爲之?敢稟。傳曰,仍佩往來。
令于洪敬謨曰,文忠公鄭夢周祀孫初仕作窠,口傳擬入。
吏曹口傳政事,以鄭宅鉉爲順陵參奉
以應敎徐箕淳,副應敎洪遠謨,副校理柳幼麟,修撰趙秉龜·金胤根,副修撰李穆淵牌不進罷職令旨,令于洪敬謨曰,只推。
洪敬謨達曰,玉堂上下番俱空,已至多日,事甚未安。應敎徐箕淳,副應敎洪遠謨,副校理柳幼麟,修撰趙秉龜·金胤根,副修撰李穆淵,旣有只推之令,竝卽牌招,推移入直,何如?令曰,依。
趙秉鉉達曰,大司憲金陽淳,執義尹錫永,掌令洪龜燮·朴宗璜,持平吉顯範·吳致淳牌不進,監察茶時之意,敢達。令曰,知道。
又達曰,卽見慶尙左兵使沈日永鄕軍停番事狀啓,則油痕狼藉,狀啓封裹,何等審愼,而如是疎忽,事甚未安。原狀啓係是軍務事,故雖不得不捧入,而該帥臣不可無警,從重推考,何如?令曰,依。
以執義尹錫永,掌令洪龜燮·朴宗璜,持平吉顯範·吳致淳,司諫朴宗吉,獻納鄭藎,正言宋成龍牌不進罷職令旨,令于趙秉鉉曰,只推。
洪赫,以奎章閣言達曰,明日卽奎章閣奉審日次,臣等進詣擧行之意,敢達。令曰,知道。
趙秉鉉,以都摠府言達曰,副摠管金魯甲,以禁衛中軍,本營諸將官射會監試事,南別營晝仕出去之意,敢達。令曰,知道。
上在昌德宮。常參·經筵,以代理停。
藥房都提調李相璜,提調洪起燮,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮·世孫宮口傳問安。答曰,知悉。
洪敬謨達曰,明日常參,取稟。令曰,停。
洪赫達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
趙秉鉉達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
朴晦壽達曰,行左副承旨韓義運,今日不爲仕進,卽爲牌招,何如?令曰,許遞,旣承下敎,前望單子入之。
承旨前望單子入之,姜浚欽代點。
朴晦壽達曰,新除授同副承旨姜浚欽,卽爲牌招,何如?令曰,依。
以應敎徐箕淳,副應敎洪遠謨,副校理柳幼麟,修撰趙秉龜·金胤根,副修撰李穆淵牌不進罷職令旨,令于洪敬謨曰,許遞,旣承下敎,前望單子入之。
玉堂前望單子入之,應敎洪遠謨,副應敎尹心圭,修撰沈鈁·金大坤,副校理李趾秀,副修撰金羽根,校理尹錫永代點。
洪敬謨達曰,玉堂上下番俱空,已至多日,事甚未安。新除授應敎洪遠謨,副應敎尹心圭,校理尹錫永,副校理李趾秀,修撰沈鈁·金大坤,副修撰金羽根,竝卽牌招入直,何如?令曰,依。
洪赫達曰,大司憲金陽淳,掌令洪龜燮·朴宗璜,持平吉顯範·吳致淳牌不進,執義未差,監察茶時之意,敢達。令曰,知道。
以司諫朴宗吉,獻納鄭藎,正言宋成龍,堂令洪龜燮·朴宗璜,持平吉顯範·吳致淳牌不進罷職令旨,令于洪赫曰,只推。
洪赫,以義禁府言達曰,同義禁韓義運,時無職名,令該曹口傳付軍職,何如?令曰,依。
兵曹口傳政事,護軍單韓義運。
令于洪敬謨曰,在外春坊許遞,旣承下敎,政官牌招開政。
洪敬謨達曰,吏曹判書洪奭周,參判徐鼎輔牌不進,推考徽旨今方捧入,而開政令下之後,如是違牌,事甚未安。參議李憲瑋在外,判書·參判,竝更牌招,何如?令曰,依,參議許遞,今日政差出。
又達曰,吏曹判書洪奭周,參判徐鼎輔再牌不進,推考徽旨,今方捧入,而開政令下之後,連事違召,不卽承膺,事體所在,誠甚未安。所當更請牌招,而係是一日三牌,何以爲之?敢稟。令曰,更爲牌招。
又達曰,吏曹判書洪奭周,參判徐鼎輔三牌不進,推考徽旨,今方捧入,而開政令下之後,連事違召,事甚未安。判書陳書,參判所當更請牌招,而係是一日四牌,何以爲之?敢稟。令曰,更爲牌招。
令于洪敬謨曰,吏曹判書有闕之代,旣承下敎,前望單子入之。
吏曹判書前望單子入之,徐能輔代點。
洪敬謨達曰,新除授吏曹判書徐能輔,卽爲牌招,何如?令曰,依。
又達曰,吏曹判書徐能輔牌不進,參判徐鼎輔四牌不進,推考徽旨,今方捧入,而開政令下之後,如是違牌,事甚未安。判書更爲牌招,參判所當更請牌招,而係是一日五牌,何以爲之?敢稟。令曰,更爲牌招,如有違牌,勿爲呼望。
有政。吏批,判書徐能輔,參判徐鼎輔進,參議未差,行右承旨洪敬謨進。以吳熙常爲吏曹參議,李趾秀爲執義,黃鍾人爲弼善,洪重燮爲兼司書,鄭爲說書,金鼎集爲右勸讀,洪起燮爲知義禁,朴鳴和爲開城經歷,朴祥發爲康陵令,李牧榮爲懿陵令,朴宗采爲監察,金老淳爲漢城主簿,李海璡爲引儀,李象信爲假監役,金興根爲伊川府使,劉相浩爲平丘察訪。學正單文起珽,幼學李恒新今加通政加資事承令,年九十引其子上言,覆達判下。
兵批,判書徐俊輔病,參判柳河源在外,參議李渭達進,參知朴來謙病,同副承旨姜浚欽進。大護軍洪奭周,副護軍朴光錫·趙忠植·尹秉烈·李憲瑋·李喜星,副司直徐箕淳·柳幼麟,副司果趙秉龜·金胤根·李穆淵,副司正李鼎敍竝單付。
吏批,再政。以金鼎集爲副校理,金英淳爲左勸讀,李憲瑋爲工曹參議,沈能淑爲監察,金景善爲敦寧主簿,兼贊善單吳熙常。
兵批,再政。副司果單金鼎集。
趙秉鉉,以御營廳言啓曰,因禮曹單記,東道七陵局內獵虎事,定將校率領砲手,今月十三日,出送行獵矣。大豹虎一頭捉得,而更無虎跡,山行軍,仍爲撤還之意,敢啓。傳曰,知道。
又以御營廳言達曰,因禮曹草記,東道七局內獵虎事,定將校率領砲手,今月十三日,出送行獵矣。十九日酉時量,惠陵曲墻近處,大豹虎一頭捉得,故謹此封進,而更無虎跡,山行軍,仍爲撤還之意,敢達。令曰,知道。
義禁府申目,粘連向前洪秉球·李和淵等亦洪秉球段,救急時欲增自備,虛加饑口,事面雖欠誠實,繡達謂無染指是白遣,至若賑餘之富民錢穀,或還報該民,或修繕公廨是白乎乃,處事旣無條理,所用自歸汗漫是白如乎,不可以囚供發明,有所容貸,以此照律爲白乎旀。李和淵段,漕留錢則謂補賑縮,移貿錢則假托營作,而不察吏輩之乾沒,船主之稅米作奸,由吏之偸弄災結,亦莫能禁止,而繡達雖云無貪汚之跡,終難免昏憒之失是白遣,溺死冤屍之掩置不發,大違檢體,年久六塚之一時竝掘,亦極乖當,不可以囚供之發明,有所參恕,以此照律,何如?判付達依準。又申目,粘連向前沈毅鎭亦,移錢之取殖,帖價之峻捧,繡達旣云補賑,囚供亦有可據是白乎乃,苟能誠心賙恤,則民怨何由而生?設施未免顚錯,賑政竟不成樣是白如乎,以此照律,何如?判付達依準。又照目,粘連河陽前縣監金秉淵,機張前縣監崔成範等矣,本府議達內,金秉淵段,賙賑則虛張飢口,刑杖則乘憤濫施,官需之高價勒捧,差任之賄賂公行,俱係不法,外他鄙瑣之狀,亦多臚列是白如乎,不可以囚供之發明,有所容貸,以此照律爲白乎旀,崔成範段,四千餘名飢口之瞞報,近三百石賑穀之虛加,欲增自備之數,以售沽譽之計,雖曰,救急,太不誠實,富民錢勒捧,海倉穀立本,俱係不法是白遣,其他鄙瑣之政,繡達亦多臚列,囚供雖極發明,有難容貸,以此照律罪。金秉淵段,以濫刑律,杖一百收贖,告身盡行追奪,徒三年定配。崔成範段,以那移出納律,杖一百流二千里定配,以其母年八十六,依法典收贖,存留養親,告身盡行追奪,竝只私罪,奉令依準爲旀,金秉淵段,功減一等爲良如敎。又照目,粘連慶州前營將金魯赫矣,本府議達內,軍任之數遞,民訟之多干,囚供極口發明,而浦民之逮捕,亦因營題是如是白乎乃,圓杖之濫施,旣是法外,鎭屬之討索,不能禁止,濫刑之罪,焉敢得免,以此照律,罪杖一百收贖,告身盡行追奪,徒三年定配,私罪,奉令依準爲旀,功減一等爲良如敎。又照目,粘連慶州前府尹李元八,仁同前府使柳浩源等矣,本府議達內,李元八段,公賑時醬粥,以太代給,而米租依例會減,分還時排巡,如彼不足,而各穀憑他發賣,囚供則謂補賑資,文簿昭在是如爲白乎矣,賑政甚重,而不能如式,糴法至嚴,而致此條亂是白遣,外此諸條,亦多論列,而殺獄之掩置,又失檢體,繡達明的,有難寬恕,以此照律爲白乎旀,柳浩源段,邑是尤甚,反請私賑者,已是沽衒之計,而抄饑則太半冤漏,賑資則別岐料販,災結之加報取用,倉穀之發賣立本,俱係不法是白遣,內帑補賑,事體自別,而亦爲渾入犯用者,尤萬萬痛駭是白乎旀,外此亦多鄙瑣之政,還穀反臥,爲七千餘石是白如乎,囚供發明,雖極張皇,繡達臚列,若是狼藉,揆以法理,不可容貸,以此照律罪。李元八段,以那移出納律,杖一百收贖,告身盡行追奪,流三千里定配。柳浩源段,從重論,以那移出納律,杖一百收贖,告身盡行追奪,流三千里定配,又勿限年禁錮,竝只私罪,奉令依準爲旀,柳浩源段,功減一等爲良如敎。又照目,粘連黃山前察訪金洛駿矣,本府議達內,還穀未捧,囚供謂之流逋,而時値歉歲,又因徑遞,不得收殺是如是白乎矣,雖曰,流逋,未能準捧者,揆以糴法,有難參恕,以此照律,罪杖八十收贖,奪告身三等,私罪,奉令依準爲旀,功減一等爲良如敎。
洪赫,以義禁府言達曰,時囚罪人李元八,杖一百收贖,告身盡行追奪,流三千里定配,柳浩源,杖一百收贖,告身盡行追奪,流三千里定配,又勿限年禁錮照律公事判付內,依準,柳浩源段,功減一等事令下矣。李元八,全羅道礪山府,流三千里定配,柳浩源,功減一等,杖一百收贖,告身盡行追奪,公忠道文義縣德留驛,徒三年定配,又勿限年禁錮,而以議達內辭意具罪目,依例發遣府書吏羅將,押送于各其配所,何如?令曰,依。
又以義禁府言達曰,時囚罪人金魯赫,杖一百收贖,告身盡行追奪,徒三年定配照律公事判付內,依準,功減一等事令下矣。金魯赫,功減一等,杖九十收贖,告身盡行追奪,公忠道鎭川縣長楊驛,徒二年半定配,而以議達內辭意具罪目,依例發遣府書吏,押送配所,何如?令曰,依。
又以義禁府言達曰,時囚罪人金秉淵杖一百收贖,告身盡行追奪,徒三年定配照律公事判付內,依準,功減一等事令下矣。金秉淵,功減一等,杖九十收贖,告身盡行追奪,黃海道平山府金郊驛,徒二年半定配,而以議達內辭意具罪目,依例發遣府羅將,押送配所,何如?令曰,依。
吏曹判書洪奭周書曰,伏以臣,才薄任重,效蔑恩侈,過福之災,遂嬰疢疾,瘝官隳分,罪戾冞積,伏枕惶阨,靡所措躬。向者私懇之荐控,雖緣事會之窘迫,旬日之間,三犯瀆撓,無嚴之誅,自分難逃,而睿度包容,曲垂矜憐,譴罰不加,由暇屢降,臣之獲保縷喘,迄今不至於溘然者,皆我邸下賜也。蠢動視息,都歸洪造殫竭報效,宜倍平日,區區一己之私,尙安敢更有自恤,而顧臣目下病狀,實有所萬萬難强者,心血先涸,而風痰乘虛,眞元漸脫,而癖積愈肆,飮啖之阻滯,肚腹之膨脹,一直是前日樣子,而數宿以來,少失將攝,溏泄之餘,眩暈隨作,僵仆床席,良久始定,則神思氣息之昏綴,又不啻落下幾級,而脚膝俱麻,呼吸屢促,房闥運動,益無以自力矣。臣於向來辭牘,旣請數旬之暇,而伊後十有餘日之間,寸進尺退,沈淹至此,今雖加意調治,更拖時月,將何望其收束筋骸,以自效於,職事之萬一乎?欲起而彈束,則病勢之浸痼,不可得而自强也。欲退而泯伏,則職務之至重,不可任其久曠也。憂懼交中,氷火相薄,肝肺煎熬,又添一症,見今委頓呻楚之中,耿耿一念,唯在暫解職名,獲御重負,或就閒矌之境界,試飮淸涼之水泉,庶可以寬心下氣,漸收藥餌之功,少須無死,卒圖桑楡之報,而前後控籲,旣甚煩猥,更事嗚呼,義實不敢,徊徨囁嚅,欲陳旋止者,亦已屢矣。竊伏惟念父母之於子也,愛之而必欲其生,子之於父母也,有懷則無所不盡,今邸下覆庇生成之澤,殆無異慈父之於弱子,而臣乃以嚴畏之故,不敢自暴於聽卑之下,則亦非所以仰承德意之隆厚也。治書之際,召牌又降,洊犯逋傲,惶蹙彌甚,玆敢冒死申禱,畢瀝衷懇。伏乞离明,俯賜諒察,先將臣見帶銓銜,劃卽遞改,仍治臣干分瀆聽之罪,以嚴朝綱,千萬幸甚,臣無任云云。答曰,覽書具悉。卿之實病旣如是,不可强令行公,姑爲許遞。
京外儒生幼學金頤鍾·金濟豐·徐瓚輔·李敦五·趙重源·朴齊仁·李遇泌·洪重楙·鄭憲容·李源福·朴男壽·尹成圭·金在安·申錫周·宋文煥·朴洛源·金在寬·宋持璜·金述鉉·朴齊獜·宋基祿·朴正陽·金衍根·趙吉永·閔致殷·白明洙·朴齊善·安永玉·姜寅會,進士申錫龜,幼學安益重·李容熙·韓用訓·安光員·徐相禝·韓龜爀·李濟春·朴齊鳳·李守德·朴元陽·李圭相·趙寅植·鄭琇·柳雲植·趙亨勉·朴文煥·金龍載·池溟協·李廷翼·具倫喜·韓性裕·李憲度·李章五·兪碩柱·南駿應·趙喜永·洪在磻·閔命世·李義赫·閔膺鏞·洪在兢·尹堉·柳珩·李·尹羲泰·金輔根·李秉穆·林希周·南駿興·李仁初·李章九·尹近榮·李寬溥·南敎重·李獻夏·南憲重·趙頤淳·權翊仁·洪眘謨·趙敏植·李元在·洪在應·具吉元·金東選·趙嘉永·金敎性,進士柳璟,幼學李壎·柳貞益·金慶鉉·吳致訥·韓用年·尹致恕·李述在·徐相祐·李鎬在·徐光圭·鄭澤序·徐光斗·兪淸柱·鄭弘秀·金東鉉·徐光獻·南弘中·李秉倫·金東箕·閔益祥·李承益·金芝養·安以喆·李羲周·柳挺·兪甲煥·沈永之·李興浩·洪萬燮·鄭世昌·尹致承·尹致永·姜·趙奎淳·尹性善·洪用燮·玄錫祚·尹萬善·柳興錫·鄭文夏·辛永奎·李相烈·朴沂源·崔獻東·趙亨根·尹聲烈·兪承煥·李允誠·尹約烈·李碩寬·許澳·金致玼·李秉民·金敎淵·尹益烈·閔致恒·尹泰應·柳鐸永·閔致明·金秀邦·朴宗鳳·孔胤升·朴冕壽·金肯淵·張杰·金起淵·閔秀鏞·尹世淳·鄭崑源·李宣·金希淵·徐有參·金晉秀·徐有彧·金興淵·徐有斗,生員張涑,幼學李一善·宋鉉玉·李文馨·李秉敎·趙在宣·閔元鎭·尹致有·徐會淳·沈能鴻·兪致中·尹肇一·尹秀寅·李鍾仁·金在鶴·李鍾信·金康淳·朴洪壽·朴齊元·沈能善·朴齊輔,進士黃在·幼學姜淔·黃仁爲·李宗鎬·睦雲錫·李時溥·洪配厚·李書憲·洪畯·李鼎泰·李文沼·兪致善·朴孝聞·李壽民·兪廣柱·李種信·李建翼·申命浩·金東羲·李河九·李秉禮·金祜根·林敬洙,進士李秉孝,幼學李鼎華·洪觀謨·林獻洙·金禹鉉·金夏錫·洪藎謨·張瀷·權棨·金祐根·李明奎等書曰,伏以賓師者,卽君上待賢者之稱也。賢者固有之必君上待之以賓師之禮,呼之以賓師之號,然後方爲賓師,上無虛授之道,下無冒據之理,若謂之上或虛授,則此誣聖也。若謂之下敢冒據,則此誣賢也。誣聖則非凶逆乎,誣賢則非亂賊乎?苟有誣聖誣賢之人,則不必士師,人人皆可得以誅之,凡在章甫之後者,沐浴之誅,烏可已乎?噫嘻,痛矣。沈魯崇之罪,可勝誅哉?所謂孝田散稿者,卽魯崇所著述,而有曰,倥侗無一物,出而爲百執事之末,且不堪了一事者,冒儒學之名,據賓師之尊,楦獜梁鵜,覆敗相尋,又曰,不勞一力,不費一心,優然得之,豈止爲一人一家之禍?是其詆侮指斥,顯有所歸,而畢竟諱掩不得,粧撰無由,乃曰,尤翁以後,學以黨分,人欲肆而天理滅,凶國禍家,流血千里,吁其慘矣,是何說也?惟我仁廟以後,賓師之先賢,歷歷無幾人,肆我寧考正宗大王御製中三朝賓師,百代規軌之句,其所一心尊慕,自有繼述二字賓師,他莫比倂,何物魯崇,乃敢讎視而背馳,一筆抹摋,極口詬罵,有若上以之虛授,而大損則哲之明,下以之冒據,而不免匪分之濫,此其誣聖誣賢,不待渠之輸款,已是十分斷案,他皆薄物細故,而有曰,承藉門蔭,依賴黨勢,曲謹唱喏,塗飾箋注,坐速除書,節次推薦等語,直將二百年來某某儒賢,一切歸之於僞學之科,雖古文仲繼祖之惡,亦未有甚於此者,是可忍也,孰不可忍也?最其犯上不道之說,誠有所髮豎而膽掉者,其曰,上以必得不赴擧之人爲貴,又曰,磨礪之權,不在於上,又曰,千古有國之所無,又曰,馳傳批諭,反重揆地,是皆列聖朝崇儒重道,尊賢命德之大公至正,則渠敢譏斥貶薄,詬詈嘲毁,至凶絶悖,罔有紀極,早升上庠,而諉以不赴擧,屢登法筵,而諉以不着帽,不赴擧則何以升上庠?不着帽則何以登法筵?是皆先賢時止時行,或出或處之繩墨權度,則渠敢興訛造訕。抑勒侮辱,恣意誣逼,專蔑顧憚,豈意列聖朝五百年培養作成之下,有此一怪鬼,敢肆跳踉,無所懲畏者乎?噫,我東名賢侵辱之外,渠敢語及於堯·舜精一之法,而又曰,學之一字,自傅說始云,而傳授之學,不及禹·湯·文·武·周公·孔子,而縱橫于戰國,刑名于秦,黃老于漢,淸談于晉,詞章于唐,漫漶說去,以至於有宋我國儒賢而侵辱之極矣。旣論精一之法,則不言禹·湯·文·武·周公·孔子者,其意安在?此則竝與聖賢不許也,自有天地以來亘萬古所無之亂賊也。賊鐫之改註中庸也,先正臣宋時烈,斥之以斯文亂賊,而末乃伏法於亂逆之罪,今此魯崇之罪,誠有浮於鐫賊也。臣等猥忝章甫之列,久沐菁莪之化,竊於太學捲堂之擧,睿朝投畀之典,實不勝欣聳感祝之至,而第以爲魯崇之負犯旣重,朝家之勘處太輕,則亂臣賊子,無以知懼。臣等於此,憂深慮遠,不得不相率仰籲於銅闈之下。伏願离明,俯垂澄省,投畀罪人沈魯崇,亟令王府,拿鞫嚴問,誣列聖誣先賢之罪,一一取招得情,仍火其書,俾絶邪議之熾,而夬正典刑,以光斯文,以幸世道焉。臣等無任云云。覽書具悉。朝廷已有處分矣,又不必如是,爾等勿煩,退修學業。
庚寅閏四月二十日辰時,上御熙政堂。藥房入診入侍時,都提調李相璜,提調洪起燮,副提調朴晦壽,假注書趙在慶,記事官吳取善·金大根,檢校直閣徐萬淳,以次進伏。醫官李惟鐸·李命運·金殷相·金珪,以次進伏楹外訖。上曰,史官分左右。相璜曰,日前之雨,果爲喜幸,猶有不足之歎,而連日釀雨,似有繼洽之望,方切顒企矣。日氣陰凝,聖體,若何?上曰,一樣矣。相璜曰,寢睡·水刺之節,何如?上曰,一樣矣。相璜曰,中宮殿氣候,若何?上曰,各殿宮,一樣矣。上曰,醫官診候置之。相璜曰,議藥廳首醫,當爲入診,而今番則首醫金景勳,不爲入來,此後則使之入參之意,著爲定式,何如?上曰,唯。上曰,大臣·史官就座。仍命退,大臣以下,以次退出。
上在昌德宮。常參·經筵,以代理停。
趙秉鉉啓曰,來二十五日,朝參日次矣,敢稟。傳曰,停。
洪敬謨達曰,明日常參,取稟。令曰,停。
趙秉鉉達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
金蘭淳達曰,右副承旨洪赫,今日不爲仕進,卽爲牌招,何如?令曰,依。
又達曰,假注書趙在慶,身病猝重,勢難察任,今姑改差,何如?令曰,依。
趙在慶改差,代以李肯愚爲假注書。
以應敎洪遠謨,校理尹錫永,副修撰金羽根牌不進罷職令旨,令于洪敬謨曰,只推。
洪敬謨達曰,玉堂上下番俱空,已至多日,事甚未安。應敎洪遠謨,校理尹錫永,副修撰金羽根,旣有只推之令,與副校理金鼎集,竝卽牌招,推移入直,何如?令曰,依。
洪赫達曰,大司憲金陽淳,掌令洪龜燮·朴宗璜,持平吉顯範·吳致淳牌不進,執義李趾秀在外,監察茶時之意,敢達。令曰,知道。
以司諫朴宗吉,獻納鄭藎,正言宋成龍,掌令洪龜燮·朴宗璜,持平吉顯範·吳致淳牌不進罷職令旨,令于洪赫曰,只推。
以應敎洪遠謨,校理尹錫永,副修撰金羽根牌不進罷職令旨,令于洪敬謨曰,只推。
洪敬謨,以侍講院言達曰,新除授說書鄭,時在全羅道昌平地,書筵入番事緊,斯速乘馹上來事,下諭,何如?令曰,依。
又以內醫院都提調意達曰,本院提調,例不得兼帶刑獄之官,而提調洪起燮,除拜知義禁矣,所帶知義禁,今姑許遞,何如?令曰,依。
又以成均館大司成意達曰,文廟守僕,依宗社守僕例,試才抄擇,別單達下事,曾有定式矣。守僕梁學漢瓜朔,代以生徒守僕試才抄擇,備三望受點次,別單書入之意,敢達。令曰,知道。
趙秉鉉,以都摠府言達曰,副摠管李享謙,以摠戎中軍,本營諸將官射會監試事,南別營晝仕出去之意,敢達。令曰,知道。
義禁府申目,長湍前府使朴蓍會原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付達依準。又照目,粘連新寧前縣監洪秉球,密陽前府使李和淵等矣,本府議達內,洪秉球段,救急時欲增自備,虛加飢口,事面雖欠誠實,繡達謂無染指是白遣,至若賑餘之富民錢,或還報該民或修繕公廨是白乎乃,處事旣無條理,所用自歸汗漫是白加乎,不可以囚供發明,有所容貸,以此照律爲白乎旀,李和淵段,漕留錢則謂補賑縮,移貿錢則假托營作,而不察吏輦之乾沒,舡主之稅米作奸,由吏之偸弄災結,亦莫能禁止,而繡達雖云無貪汚之跡,終難免昏憒之失是白遣,溺死冤屍之掩置不發,大違檢體,年久六塚之一時竝掘,亦極乖當,不可以囚供之發明,有所參恕,以此照律,罪,洪秉球段,以制書有違律,杖一百收贖,告身盡行追奪,李和淵段從重論,以制書有違律,杖一百收贖,告身盡行追奪,竝只私罪,奉令依準爲旀,洪秉球段,功減一等,李和淵段,功議各減一等爲良如敎。又照目,粘連比安前縣監沈毅鎭矣,本府議達內,移錢之取殖,帖價之峻捧,繡達旣云補賑,囚供亦有可據是白乎乃,苟能誠心賙恤,則民怨何由而生?設施未免顚錯,賑政竟不成樣是白加乎,以此照律,罪杖一百收贖,告身盡行追奪,私罪,奉令依準爲旀,功議各減一等爲良如敎。
上在昌德宮。常參·經筵,以代理停。
藥房口傳達曰,卽伏聞差備醫官所傳,則夜來睿候,有欠安之節,區區下情,不任憂慮。伏乞亟許臣等率諸醫入診,詳察諸節,議定湯劑,千萬顒祝,惶恐敢達。答曰,知道。
趙秉鉉,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
朴晦壽達曰,明日常參,取稟。令曰,停。
洪赫達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
朴晦壽達曰,行右承旨洪敬謨,今日不爲仕進,卽爲牌招,何如?令曰,依。
洪敬謨達曰,玉堂上下番俱空,已至多日,事甚未安。應敎洪遠謨校理尹錫永,副修撰金羽根,旣有只推之令,竝卽牌招,推移入直,何如?令曰,依。
洪敬謨啓曰,明日經筵,取稟。傳曰,停。
朴晦壽達曰,藥房三提調持湯劑來待矣。令曰,封入。
洪赫達曰,大司憲金陽淳,掌令洪龜燮·朴宗璜,持平吉顯範·吳致淳牌不進,執義李趾秀在外,監察茶時之意,敢達。令曰,知道。
以司諫朴宗吉,獻納鄭藎,正言宋成龍,掌令洪龜燮·朴宗璜,持平吉顯範·吳致淳牌不進罷職令旨,令于洪赫曰,只推。
庚寅閏四月二十二日辰時,王世子座觀物軒。藥房入診入對時,都提調李相璜,提調洪起燮,副提調朴晦壽,假注書洪永圭,記注官兪章煥,記事官吳取善,檢校待敎金鼎集,以次進伏。醫官李惟鐸·李命運·金殷相·李亨基·金珪·安橚·趙宗翊·李顯養·韓相瑚·盧在豐·金漢祚進伏楹外訖。相璜進前起伏奏曰,近者日候不調,大殿聖體,若何?令曰,一樣矣。相璜曰,寢睡·水刺之節,何如?令曰,一樣矣。中宮殿氣候,何如?令曰,安寧矣。相璜曰,卽伏聞差備醫官所傳,則睿候夜來,有欠安之節,區區下情,不任憂慮,臣等率諸醫入診矣,唾咯之症,朝來更,何如?令曰,自數昨微感彌留,終未如常,而昨日二更量,忽有唾咯之症,所見幾至一甫兒矣,今日平明時,又爲一次,而少有減勢矣。相璜曰,水刺之節,何如?令曰,昨夕少進湯飯,而俄又進粥少許矣。起燮曰,唾咯之後,則少有淸快之意乎?令曰,間間有噫氣矣。相璜曰,諸醫已爲待令,使之診脈,何如?令曰,唯。令曰,金殷相·李命運·金珪入診,安橚·李顯養·趙宗翊若入來,亦以次入診,可也。命運等以次診脈訖,退伏楹外奏曰,左右三部脈候調均,而右部寸關頗數,滯氣似有不下之意矣。相璜曰,臣等退出,當與諸醫爛議,可以定進湯劑矣。令曰,唯。進服加味六鬱湯一貼煎入事下令,相璜先退,仍令退,諸臣以次退出。
上在昌德宮。常參·經筵,以代理停。
夜二更,流星出天中淡雲間,入南方天際,尾長三四尺許,狀如拳,色赤光照地有聲。
藥房口傳達曰,伏未審夜間,睿體調攝之節若何,湯劑進服之後,益有差勝之效乎?臣等不任達宵憂慮,相率仰籲。伏乞亟許臣等率諸醫入診,詳察諸節,議定繼進湯劑,千萬顒祝,惶恐敢達。答曰,知道。
洪敬謨啓曰,明日經筵,取稟。傳曰,停。
又達曰,明日常參,取稟。令曰,停。
洪赫達曰,合辭許久闕達,事甚未安。除在外外未肅拜·呈告人員,竝卽牌招,何如?令曰,依。
朴晦壽達曰,藥房三提調持湯劑來待矣。令曰,封入。
藥房口傳達曰,臣等連因待令醫官所傳,伏審睿候調攝之節,漸向差減,區區下情,不勝欣祝,而第伏念症候彌日,尙稽快復,此時承候之節,不容少緩,臣等之退處私次,事體道理,俱有所不敢。伏乞亟許臣等直宿本院,千萬顒祝,惶恐敢達。答曰,調攝之節,向有差意,直宿置之。
洪赫達曰,大司憲金陽淳,掌令洪龜燮·朴宗璜,持平吉顯範·吳致淳牌不進,執義李趾秀在外,監察茶時之意,敢達。令曰,知道。
以司諫朴宗吉,獻納鄭藎,正言宋成龍,掌令洪龜燮·朴宗璜,持平吉顯範·吳致淳牌不進罷職令旨,令于洪赫曰,只推。
洪敬謨,以弘文館言達曰,副應敎尹心圭,時在公忠道石城地,修撰沈鈁,時在京畿富平地,金大坤,時在慶尙道昌寧地,經筵入番事緊,請竝斯速乘馹上來事,下諭。答曰,依達。
洪赫,以義禁府言達曰,慶尙監司李勉昇狀達內,蔚山前府使宋宗洙罪狀,令攸司稟處事達下,而前因繡達,有拿來之令,已爲發遣府羅將矣,待拿來添問目捧供,何如?令曰,依。
趙秉鉉,以禁衛營言達曰,本營哨官張英吉,以宮城巡邏將,不勤行巡,決棍汰去之意,敢達。令曰,知道。
義禁府申目,粘連向前朴蓍會亦,糶糴法意,何等嚴重,而有此未捧,殊極可駭,囚供則謂因徑遞,未及收殺是白乎矣,吏逋之未卽徵捧者,不可以數少,有所參恕,以此照律,何如?判付達依準。
庚寅閏四月二十三日辰時,王世子座觀物軒。藥房入診入對時,都提調李相璜,提調洪起燮,副提調朴晦壽,假注書洪永圭,記注官兪章煥,記事官徐念淳,檢校待敎金鼎集,以次進伏,醫官李惟鐸·李命運·金殷相·李亨基·金珪·安橚·趙宗翊·李顯養·韓相瑚·盧在豐·金漢祚進伏楹外訖。相璜起伏奏曰,朝候乖宜,大殿聖體,若何?令曰,一樣矣。寢睡·水刺之節,何如?令曰,一樣矣。中宮殿氣候,何如?令曰,安寧矣。相璜曰,睿候調攝之節,夜來,若何?令曰,一樣矣。相璜曰,寢睡之節,何如?令曰,間間有交睫之時矣。相璜曰,寢睡之時,則比昨安穩乎?令曰,然矣。相璜曰,水刺之節,以粥進之乎?令曰,俄又進粥少許矣。相璜曰,唾咯之漸,更無所見乎?令曰,昨日二更末,又爲一次,幾至半鍾,而間或有和痰咯下之時矣。起燮曰,此是例症,唾咯之後,亦或有如許之漸,次次向差矣。相璜曰,以昨日入診諸醫,更爲診脈,何如?令曰,唯。惟鐸等以次入診。令曰,金漢祚亦爲入診。漢祚診訖,惟鐸等退奏曰,左右三部脈候調均,而昨日少數,微滯之氣,今日則大有差勝之意矣。相璜曰,臣等退出,參酌諸醫之議,更定湯劑,以爲煎入之地矣。令曰,唯。進服滋陰降火湯一貼煎入事下令,仍令退。相璜等以次退出。
上在昌德宮。常參·經筵,以代理停。
自辰時至午時,日暈。
藥房口傳達曰,伏未審夜間,睿體調攝之節若何,湯劑進服之後,益有差勝之效乎?臣等不任達宵憂慮,相率仰籲,亟許臣等率諸醫入診,詳察諸節,千萬顒祝,惶恐敢達。答曰,知道。
洪敬謨啓曰,明日經筵,取稟。傳曰,停。
又達曰,明日常參,取稟。令曰,停。
趙秉鉉達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
朴晦壽達曰,藥房三提調持湯劑來待矣。令曰,封入。
趙秉鉉達曰,大司憲金陽淳,掌令洪龜燮·朴宗璜,持平吉顯範·吳致淳牌不進,執義李趾秀在外,監察茶時之意,敢達。令曰,知道。
以司諫朴宗吉,獻納鄭藎,正言宋成龍,掌令洪龜燮·朴宗璜,持平吉顯範·吳致淳牌不進罷職令旨,令于趙秉鉉曰,只推。
洪敬謨,以奎章閣言達曰,明日卽奎章閣奉審日次,臣等進詣擧行之意,敢達。令曰,知道。
庚寅閏四月二十四日辰時,王世子座觀物軒。藥房入診入對時,都提調李相璜,提調洪起燮,副提調朴晦壽,假注書洪永圭,修撰官安光直,記事官金大根,檢校待敎金鼎集,以次進伏,醫官李惟鐸·李命運·金殷相·李亨基·金珪·安橚·趙宗翊·李顯養·韓相瑚·盧在豐·金漢祚進伏楹外訖。相璜曰,肇熱殆若晩炎,大殿聖體,若何?令曰,安寧矣。寢睡·水刺之節亦,何如?令曰,一樣矣。中宮殿氣候,何如?令曰,安寧矣。相璜曰,睿候調攝之節,夜間,何如?令曰,與昨一樣矣。寢睡之節,何如?令曰,曉頭暫爲交睫矣。相璜曰,水刺尙今進粥乎?令曰,今朝則進飰矣。令曰,醫官入診,可也。惟鐸等以次診脈訖,退伏奏曰,左右三部脈候調均,而右部寸關熱氣,比昨有減矣。相璜曰,臣等昨陳口達,請直宿本院,而未蒙兪旨矣。臣等入對時仰瞻,醫官診察後,諸議證候顯有差勝,誠不勝欣祝,而第今請診議藥之時,臣等忝在保護之地,赴院時則雖承朝晝起居,退出之後,無以承夜來諸節,非但下情之悶鬱,事體亦不當然,玆又仰達,直宿之特賜依從,是臣等區區之望也。令曰,漸向差復,直宿之請,置之,可也。出擧條相璜曰,景祐宮享禮,今無餘日,而愆度彌留,因當不日內復常,其在靜攝之道,不宜經宿勞動,使之攝行將事,下情不勝顒祝矣。令曰,入稟大朝,從當有令矣。起燮曰,神觀諸節,比諸昨日,顯有差勝,而唾咯之際,仰瞻睿容,似有用慮驚動之色,恐或有害於靜攝之道,而且氣之於人,與天時同,隨宜循環,而目今驕亢之節,房堗若是壅鬱,動靜凡百,雖不若極炎時,然有時通敞,不害爲調節之宜矣。晦壽曰,文忠公鄭夢周致祭祭文親撰以下事,前已令下矣。今聞致祭日字,定在今二十八日云,此時靜攝之中,有難酬應,依例令藝文館製進,何如?令曰,都承旨代撰,可也。出擧條相璜曰,昨日所進湯劑,當加減繼進矣。令曰,唯。進服滋陰降火湯,依前方一貼更爲煎入事下令。令退,諸臣以次退出。
上在昌德宮。常參·經筵,以代理停。
藥房都提調李相璜,提調洪起燮,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁旱入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
藥房口傳達曰,伏未審夜間,睿候調攝之節,益有差勝之效乎?臣等不任區區憂慮,相率仰籲。亟許臣等率諸醫入診,詳察諸節,千萬顒祝,惶恐敢達。答曰,知道。
洪敬謨,啓曰,明日經筵,取稟。傳曰,停。
趙秉鉉,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,雨勢如此,後日次爲之。
洪敬謨達曰,明日常參,取稟。令曰,停。
洪赫達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
趙秉鉉達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
朴晦壽達曰,藥房三提調持湯劑來待矣。令曰,封入。
洪敬謨達曰,文忠公鄭夢周祠板,遣承旨致祭事,令下矣。何承旨進去乎?敢稟。令曰,左承旨進去。
洪赫達曰,大司憲金陽淳,掌令洪龜燮·朴宗璜,持平吉顯範·吳致淳牌不進,執義李趾秀在外,監察茶時之意,敢達。令曰,知道。
姜浚欽達曰,卽者副修撰金羽根,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
以司諫朴宗吉,獻納鄭藎,正言宋成龍,掌令洪龜燮·朴崇璜,持平吉顯範·吳致淳牌不進罷職令旨,令于洪赫曰,只推。
洪敬謨,以吏曹言達曰,向前備邊司草記,上京守令,催促下送事,依下矣。長鬐縣監成奎柱,受由於公忠道新昌地,故斯速還官之意,自臣曹發關知委於該道臣處矣,卽因該道回移,催促於該倅所住京第,則以爲,身病沈重,不得下去云。雖未知其身病之果如何,而促令之下,稱以身病,不卽下去者,誠甚未安。長鬐縣監成奎柱,罷黜,何如?令曰,依。
又以禮曹言達曰,卽接思陵令所報,則近日局內有虎患,至於囕殺村童,奉審巡山之節,無以擧行云矣。莫重之地,虎患狼藉,甚至噉害人命,極爲驚心。卽令該軍門,發送砲手,期於獵捉事,分付,何如?令曰,依。
趙秉鉉,以御營廳言啓曰,思陵局內有虎患,至於囕殺村童,奉審巡山之節,無以擧行,卽令該軍門,發送校卒,期於獵捉事,自禮曹草記依下矣。本廳善放砲手五十名,定將校率領今月二十六日爲始,出送行獵之意,敢啓。傳曰,知道。
副修撰金羽根書曰,伏以臣,卽接家信,臣母病勢,以署癨上吐下瀉,方在危劇,臣自聞此報,神魂飛越,按住不得,玆敢冒陳短章,徑出禁扃。亟令遞斥臣職,兼冶臣擅離之罪,以肅朝綱爲,臣無任云云。覽書具悉。爾其勿辭救護。
庚寅閏四月二十五日辰時,王世子座觀物軒。藥房入診入對時,都提調李相璜,提調洪起燮,副提調朴晦壽,假注書李肯愚,修撰官安光直,記事官洪鍾應,檢校待敎金鼎集,以次進伏,醫官李惟鐸·李命運·金殷相·李亨基·金珪·安橚·趙宗翊·李顯養·盧在豐·金漢祚等以次進伏楹外訖。相璜進前奏曰,夜來大殿聖體,若何?令曰,安寧矣。寢睡·水刺之節,何如?令曰,一樣矣。中宮殿氣候,何如?令曰,一樣矣。睿體調攝之節,夜間,何如?令曰,昨夜動靜,似少勝矣。寢睡之節,何如?令曰,以咳嗽不得穩寢矣。水刺之節,何如?令曰,朝者進白粥一次矣。令曰,醫官入診,可也。安橚等以次診脈訖,退伏奏曰,左右三部調均,而左部關脈,數體稍減,右部寸脈,滑意尙存,此是痰滯之所祟也。相璜曰,因差備醫官伏聞,則昨日以茯苓補心湯,自內進服云,此藥果好矣,臣等退出本院,因此方更爲議定矣。令曰,唯。起燮曰,節序漸熱,雖他症候,不宜若是其壅鬱,況上焦欠和之節乎?當風窓軒之外,其餘諸障子,竝洞開似好矣。令曰,當從便爲之矣。令退,相璜等以次退出。
上在昌德宮。常參·經筵,以代理停。
藥房口傳達曰,伏未審夜間,睿候調攝之節,益有差勝之效乎?臣等不任區區憂慮,相率仰籲。亟許臣等率諸醫入診,詳察諸節,千萬顒祝,惶恐敢達。答曰,知道。
洪敬謨啓曰,玉堂備員間,經筵頉稟之意,敢啓。傳曰,知道。
又達曰,明日常參,取稟。令曰,停。
洪赫達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
朴晦壽達曰,藥房三提調持湯劑來待矣。令曰,封入。
傳于朴晦壽曰,景祐宮仲朔祭,王世子攝行置之,以親行磨鍊以入。
傳于朴晦壽曰,景祐宮親祭時,王世子祗迎·隨駕·亞獻等節,勿爲磨鍊事,分付。
洪赫達曰,大司憲金陽淳,掌令洪龜燮·朴宗璜,持平吉顯範·吳致淳牌不進,執義李趾秀在外,監察茶時之意,敢達。令曰,知道。
以司諫朴宗吉,獻納鄭藎,正言宋成龍,掌令洪龜燮·朴宗璜,持平吉顯範·吳致淳牌不進罷職令旨,令于洪赫曰,只推。
朴晦壽達曰,端午帖製述人中,時無職名人,令該曹口傳付軍職,何如?令曰,依。
兵曹口傳政事,副司果單李根友。
朴晦壽,以弘文館言達曰,副應敎尹心圭,校理李竣祜,修撰沈鈁·金大坤,副修撰李應信在外,副校理趙斗淳·金鼎集內閣進,副修撰金羽根陳書徑出,下番闕直,事甚未安。校理尹錫永,卽爲牌招,姑降入直,何如?令曰,依。
趙秉鉉,以兵曹言啓曰,來五月初二日大駕詣景祐宮齋宿,初三日夏享祭親行時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍十哨,馬軍二哨,訓將率領爲先後廂,禁軍三番爲之,御將率該廳標下軍及禁·御營京軍一哨,騎士二番留陣,留營置之,可也。
又以都摠府言達曰,副摠管朴基宏,以同知義禁府事,本府坐起,晝仕出去之意,敢達。令曰,知道。
庚寅閏四月二十六日辰時,王世子座觀物軒。藥房入診入對時,都提調李相璜,提調洪起燮,副提調朴晦壽,假注書洪永圭,編修官黃鍾人,記事官吳取善,檢校待敎趙斗淳,以次進伏,醫官李惟鐸·李命運·金殷相·李亨基·金珪·安橚·趙京翊·李顯養·韓相瑚·盧允熙·盧在豐·金漢祚進伏楹外訖。相璜曰,夜間大殿聖體,若何?令曰,安寧矣。寢睡·水刺之節,何如?令曰,一樣矣。中宮殿氣候,何如?令曰,安寧矣。相璜曰,睿候調攝之節,夜來,何如?令曰,比昨有勝矣。相璜曰,寢睡·水刺之節,何如?令曰,寢睡則一樣,而厭進之症,終不如常矣。相璜曰,入診,何如?令曰,唯。安橚·李顯養·趙宗翊,以次進診訖,退伏奏曰,左右三部脈候調均,而右部之數,與昨一樣,滑意則少減矣。相璜曰,湯劑臣等退出,更當議定矣。令曰,唯。進服歸茸地黃湯一貼煎入事下令。令退,相璜等以次退出。
上在昌德宮。常參·經筵,以代理停。
藥房輪直後,大殿·中宮殿內閣·政院·玉堂·藥房·朝廷二品以上·六曹堂上·兩司長官口傳問安。答曰,知道。世子宮,內閣·政院·玉堂·藥房·春坊口傳問安。答曰,知道。朝廷二品以上·六曹堂上兩司長官單子問安。答曰,知道。世子嬪宮,內閣·政院·玉堂·藥房·春坊口傳問安。答曰,知悉。世孫宮,內閣·政院·玉堂·藥房·講書院·朝廷二品以上·六曹堂上·兩司長官口傳問安。答曰,知悉。大殿·中宮殿·世子宮,內閣·政院·玉堂·藥房口傳夕問安,答曰,知道。世子宮,春坊口傳夕問安。答曰,知道。世子嬪宮,內閣·政院·玉堂·藥房·春坊口傳夕問安。答曰,知悉。世孫宮,內閣·政院·玉堂·藥房·講書院口傳夕問安。答曰,知悉。
藥房口傳達曰,伏未審夜間,睿候調攝之節,若何,湯劑進服之後,益有差勝之效乎?臣等不任區區憂慮,相率仰籲,亟許臣等率諸醫入診,詳察諸節,千萬顒祝,惶恐敢達。答曰,知道。
朴晦壽達曰,藥房三提調持湯劑來待矣。令曰,封入。
洪敬謨達曰,輪直間常參頉稟之意,敢達。令曰,知道。
傳于朴晦壽曰,領敦寧金祖淳,戶曹判書趙萬永,副司果趙秉龜別入直。
洪敬謨達曰,來初三日行景祐宮夏享祭親祭祭文,當爲製進,藝文提學徐俊輔,待明朝牌招,使之製進,何如?令曰,依。
朴晦壽達曰,藥房三提調持湯劑來待矣。令曰,封入。
洪敬謨,以奎章閣言達曰,原任直閣鄭基善,今日問安,當爲進參,而時無職名,令該曹口傳付軍職,何如?令曰,依。
兵曹口傳政事,護軍單鄭基善。
趙秉鉉,以都摠府言達曰,副摠管金魯甲,以禁衛中軍,本營諸將官射會監試事,南別營晝仕出去之意,敢達。令曰,知道。
朴晦壽,以內醫院都提調·提調意達曰,領敦寧金祖淳,行戶曹判書趙萬永,副司果趙秉龜別入直事,命下矣。依下敎,自今日別省記入直之敢,敢達。令曰,知道。
又以內醫院都提調·提調意達曰,輪直事,令下矣。臣等自今日,輪直本院,而醫官李惟鐸·李命運·奎殷相·金珪·安橚·趙宗翊·李顯養·金漢祚,竝爲待令於差備近處,玄在德·金景琳·金景勳·玄鳳瑞,本院別入直之意,敢達。令曰,知道。李惟鐸·安橚·趙宗翊·李顯養,本院別入直,可也。
又以內醫院都提調·提調意達曰,今此輪直時,差備待令醫官以下員役供饋等節,令該曹依例擧行,何如?令曰,依。
庚寅閏四月二十七日辰時,王世子座觀物軒。藥房入診入對時,都提調李相璜,提調洪起燮,副提調朴晦壽,假注書李肯愚,編修官黃鍾人,記事官徐念淳,檢校待敎趙斗淳,以次進伏,醫官李惟鐸·李命運·金殷相·金珪·李亨基·安橚·李顯養·趙宗翊·韓相瑚·盧允熙·盧在豐·金漢祚,以次進伏楹外訖。相璜進前奏曰,夜間大殿聖體,若何?令曰,安寧矣。寢睡·水刺之節,何如?令曰,一樣矣。中宮殿氣候,何如?令曰,安寧矣。睿體調攝之節,夜間更,若何?令曰,比昨似添矣。寢睡之節,何如?令曰,間間入睡矣。令曰,醫官入診,可也。命運等診脈訖,退伏奏曰,左右三部調均,而左部關脈,尙有數體也。相璜曰,診候議藥,今已多日矣,睿體諸節,雖有向減之候,而姑未快復常度,直宿之至今未蒙兪旨,嘗藥之地,非但臣等下情之悶鬱,事體實不當然,玆又仰達,特賜依從,以爲自今日直宿本院之地,何如?令曰,輪直自今日爲之,可也。出擧條進服歸茸地黃湯,依前方一貼更爲煎入事下令,進服淸心逍遙散一貼煎入事下令。令退,相璜等以次退出。
上在昌德宮。常參·經筵,以代理停。
大殿·中宮殿,內閣·政院·玉堂·藥房·朝廷二品以上·六曹堂上·兩司長官口傳問安。答曰,知道。世子宮,內閣·政院·玉堂·春坊口傳問安。答曰,知道。朝廷二品以上·六曹堂上·兩司長官單子問安。答曰,知道。世子嬪宮,內閣·政院·玉堂·藥房·春坊口傳問安。答曰,知悉。世孫宮,內閣·政院·玉堂·藥房·講書院·朝廷二品以上·六曹堂上·兩司長官口傳問安。答曰,知悉。大殿·中宮殿·世子宮,內閣·政院·玉堂·藥房口傳夕問安。答曰,知道。世子宮,春坊口傳夕問安。答曰,知道。世子嬪宮,內閣·政院·玉堂·藥房·春坊口傳夕問安。答曰,知悉。世孫宮,內閣·政院·玉堂·藥房·講書院口傳夕問安。答曰,知悉。
藥房都提調李相璜,提調洪起燮,副提調朴晦壽達曰,伏未審夜間,睿體調攝之節,若何,昨日湯劑進服之後,益有差勝之效乎?臣等率諸醫,趁早入診,詳察諸節爲宜。臣等不任達宵憂慮,敢此問安,竝爲仰稟。答曰,知道。
洪敬謨啓曰,明日經筵,取稟。傳曰,停。
朴晦壽達曰,藥房三提調持湯劑來待矣。令曰,封入。
又達曰,時原任大臣,爲承候來待矣。令曰,入對。
又達曰,時原任閣臣,爲承候來待矣。令曰,入對。
藥房口傳達曰,俄進湯劑之後,睿候益有差勝之效乎?臣等率諸醫入診,更承晩候諸節爲宜,千萬顒祝,惶恐敢達。答曰,知道。
朴晦壽達曰,藥房三提調持湯劑來待矣。令曰,封入。
洪敬謨達曰,端午帖製述人,旣已抄達矣。弘文提學鄭基善,待明朝牌招,以爲出韻科次之地,何如?令曰,依。
洪敬謨,以內醫院都提調·提調意達曰,外醫姜泰翼,議藥同參差下,差備待令事,令下矣。依下令,外醫姜泰翼,議藥同參差下,令該曹口傳付軍職,冠帶常仕之意,敢達。令曰,知道。
兵曹口傳政事,副司勇單姜泰翼。
洪敬謨,以奎章閣言達曰,明日卽奎章閣奉審日次,臣等進詣擧行之意,敢達。令曰,知道。
趙秉鉉,以都摠府言達曰,今日入直內三廳武兼禁軍及軍兵等,當爲中日習射技,而藥院輪直限撤直間,姑停之意,敢達。令曰,知道。
庚寅閏四月二十八日辰時,王世子座觀物軒。藥房入診時,原任大臣·閣臣承候入對時,都提調李相璜,提調洪起燮,副提調朴晦壽,假注書洪永圭,修撰官安光直,記事官吳取善,檢校直閣徐萬淳,領中樞府事南公轍,右議政鄭晩錫,檢校提學金祖淳,原任提學金履喬·朴宗薰,原仕直提學金鏴·趙寅永,直提學徐憙淳,原任直閣徐俊輔·鄭基善,原任待敎李憲瑋,檢校待敎金正喜·金興根·趙斗淳·金英淳·金鼎集,以次進伏,醫官李惟鐸·李命運·金殷相·金珪·安橚·趙宗翊·李顯養·金漢祚進伏楹外訖。公轍曰,日間大殿聖體,若何?令曰,一樣矣。寢睡·水刺之節,何如?令曰,一樣矣。中宮殿氣候,何如?令曰,安寧矣。公轍曰,睿候靡寧,多日彌留,區區下情,不任憂慮矣,夜間調攝之節,何如?令曰,一樣矣。安橚·李顯養·趙宗翊,以次入診訖,退伏奏曰,脈候左右三部調均,而數體比昨稍減矣。相璜曰,湯劑臣等當退去議定矣。令曰,唯。進服淸心逍遙散,依前方一貼更爲煎入事下令。諸臣以次退出。
庚寅閏四月二十八日申時,王世子座熙政堂西夾室。藥房入診入對時,都提調李相璜,提調洪起燮,副提調朴晦壽,假注書洪永圭,修撰官李寅泰,記事官吳取善,檢校待敎金英淳,以次進伏,醫官李惟鐸·李命運·金殷相·金珪·安橚·李顯養·金漢祚·姜泰翼進伏楹外訖。相璜曰,午間調攝之節,何如?令曰,一樣矣。仍令醫官入診,安橚·李顯養,以次診候訖,退伏奏曰,脈度左右三部調均,而數體比朝稍緩矣。相璜曰,湯劑退出後,當依前方,更爲煎入矣。令曰,唯。進服淸心逍遙散,依前方一貼更爲煎入事下令。令退,諸臣以次退出。
上在昌德宮常參·經筵,以代理停。
大殿·中宮殿,內閣·政院·玉堂·藥房·朝廷二品以上·六曹堂上·兩司長官口傳問安。答曰,知道。世子宮,內閣·政院·玉堂·藥房·春坊口傳問安。答曰,知道。朝廷二品以上·六曹堂上·兩司長官單子問安。答曰,知道。世子嬪宮,內閣·政院·玉堂·藥房·春坊口傳問安。答曰,知悉。世孫宮,內閣·政院·玉堂·藥房·講書院·朝廷二品以上·六曹堂上·兩司長官口傳問安。答曰,知悉。大殿·中宮殿·世子宮,內閣·政院·玉堂·藥房口傳夕問安。答曰,知道。世子宮,春坊口傳夕問安。答曰,知道。世子嬪宮,內閣·政院·玉堂·藥房·春坊口傳夕問安。答曰,知悉。世孫宮,內閣·政院·玉堂·藥房·講書院口傳夕問安。答曰,知悉。
藥房都提調李相璜,提調洪起燮,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
藥房都提調李相璜,提調洪起燮,副提調朴晦壽達曰,伏未審夜間,睿體調攝之節,若何,昨日湯劑進服之後,益有差勝之效乎?臣等率諸醫,趁早入診,詳察諸節爲宜,臣等不任達宵憂慮,敢來問安,竝此仰稟。答曰,知道。
洪敬謨啓曰,明日經筵,取稟。傳曰,停。
趙秉鉉達曰,備邊司郞廳來言,今日賓廳日次,而輪直相値,不得來會云矣,敢達。令曰,知道。
朴晦壽達曰,藥房三提調持湯劑來待矣。令曰,封入。
金蘭淳達曰,時原任大臣爲承候來待矣。令曰,與昨一樣,不必入對矣。
又達曰,時原任閣臣,爲承候來待矣。令曰,與昨一樣,不必入對矣。
令于洪敬謨曰,禮房承旨馳詣宗廟·景慕宮,奉審摘奸以來。
洪敬謨,以內醫院都提調·提調意達曰,前判官朴齊顔,方在罷散中云,敍用,仍令該曹口傳付軍職,以爲同參議藥之地,何如?令曰,依。
兵曹口傳政事,副司果單朴齊顔。
藥房口傳達曰,俄進湯劑之後,睿候益有差勝之效乎?臣等率諸醫入診,詳承晩後諸節爲宜,千萬顒祝,惶恐敢達。答曰,知道。時原任大臣·閣臣同爲入對。
洪敬謨,以弘文館言達曰,下番無他推移之員,不得已以上番姑降入直之意,敢達。令曰,知道。
趙秉鉉,以兵曹言達曰,今閏四月各廳堂下武臣朔試射,臣曹連因有故,不得爲之之意,敢達。令曰,知道。
義禁府申目,禮安前縣監李㬚原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,英陽前縣監權曦原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,寅火堡前萬戶朴致元原情云云。問目內辭緣,泛稱遲晩,刑推得情,何如?判付達,除刑推議處爲良如敎。又申目,海州兼任靑丹察訪鄭錫祚原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。
庚寅閏四月二十九日卯時,王世子座熙政堂西夾室。藥房入診入對時,都提調李相璜,提調洪起燮,副提調朴晦壽,假注書洪永圭,修撰官李寅泰,記事官吳取善,檢校待敎金英淳,以次進伏,醫官李惟鐸·李命運·金殷相·金珪·安橚·趙宗翊·李顯養·金漢祚·姜泰翼進伏楹外訖。相璜曰,夜間調攝之節,何如?令曰,一樣矣。安橚·李顯養,以次入診訖,退伏奏曰,脈候左右三部調均,而左部頗數,右部稍滑矣。相璜曰,湯劑退出後,當議定煎進矣。令曰,唯。進服加味瀉火湯一貼煎入事下令。令退,諸臣以次退出。
庚寅閏四月二十九日酉時,王世子座熙政堂西夾室。藥房入診,時·原任大臣·閣臣承候入對時,都提調李相璜,提調洪起燮,副提調朴晦壽,假注書洪永圭,修撰官安光直,記事官吳取善,原任直閣李光文,領中樞府事南公轍,右議政鄭晩錫,檢校提學金祖淳,原任提學金履喬·朴宗薰,原任直提學洪奭周·朴綺壽·金潞·趙寅永,直提學徐憙淳,原任直閣徐俊輔·鄭基善,檢校直閣徐萬淳,原任待敎李憲瑋,檢校待敎金正喜·金興根·趙斗淳·金英淳·金鼎集,以次進伏。醫官李惟鐸·李命運·金殷相·金珪·安繡·趙宗翊·李顯養·金漢祚·姜泰翼,副司果朴齊顔進伏楹外訖。相璜曰,晩間調攝之節,何如?令曰,一樣矣。公轍曰,俄伏聞午,問寢睡安穩云,下情竊不勝伏喜矣。令曰,果爲穩寢矣。齊顔先爲診脈訖,令曰,此是初診之醫乎?齊顔曰,然矣。仍奏曰,脈候極爲平和矣。令曰,何間可以快復乎?齊顔曰,可以不日向差矣。安橚·李顯養,以次入診訖,退伏奏曰,脈度左右三部調均,而左三部則極爲安節,右部寸關,尙有微數之氣矣。進服竹茹燈心茶,龍䐉安神丸一丸調入事下令。令退,諸臣以次退出。
上在昌德宮。常參·經筵,以代理停。
大殿·中宮殿,內閣·政院·玉堂·藥房·朝廷二品以上·六曹堂上兩司長官·奉朝賀口傳問安。答曰,知道。世子宮,內閣·政院·玉堂·春坊口傳問安。答曰,知道。朝廷二品以上·六曹堂上·兩司長官·奉朝賀單子問安。答曰,知道。世子嬪宮,內閣·政院·玉堂·藥房·春坊口傳問安。答曰,知悉。世孫宮內閣·政院·玉堂·藥房·講書院·朝廷二品以上·六曹堂上·兩司長官·奉朝賀口傳問安。答曰,知悉。大殿·中宮殿·世子宮,內閣·政院·玉堂·藥房口傳夕問安。答曰,知道。世子宮,春坊口傳夕問安。答曰,知道。世子嬪宮,內閣·政院·玉堂·藥房·春坊口傳夕問安。答曰,知悉。世孫宮,內閣·政院·玉堂·藥房·講書院口傳夕問安。答曰,知悉。
藥房都提調李相璜,提調洪起燮,副提調朴晦壽達曰,伏未審夜間,睿體調攝之節,若何,昨日湯劑進服之後,益有差勝之效乎?臣等率諸醫,趁早入診,詳察諸節爲宜。臣等不任達宵憂慮,敢來問安,竝此仰稟。答曰,知道。
洪敬謨啓曰,明日景祐宮夏享祭致齋相値,經筵頉稟之意,敢啓。傳曰,知道。
趙秉鉉啓曰,來初五日,朝參日次,而景慕宮夏享大祭齋戒相値,頉稟之意,敢啓。傳曰,知道。
朴晦壽達曰,藥房三提調持湯劑來待矣。令曰,封入。
藥房口傳啓曰,景祐宮仲朔祭,有親行之命矣。是年是月,宸慕靡極,時享躬將,允叶情禮,誠不勝欽仰萬萬,而第伏念當此惟疾爲憂之時,移次經宿,致勞聖慮,竊恐有違於節宣之方。伏乞特寢成命焉,千萬顒祝,惶恐敢啓。答曰,知道。遣儀賓攝行。
令于洪敬謨曰,發遣吏郞,諸執事淸齋與否,摘奸以來。
洪敬謨,以奎章閣言達曰,景慕宮望廟樓,今朔奉審無頉之意,敢達。令曰,知道。
又以吏曹言達曰,今此端午祭,祭官當爲磨鍊,而除老病公頉,實無推移排比之路,依近例,刑官及司饔院官員年六十以上入,通融塡差以人,而其中時無職名人員,令該曹口傳付軍職,何如?令曰,依。
庚寅五月初一日辰時,王世子座熙政堂西夾室,藥房入診入對時,都提調李相璜,提調洪起燮,副提調朴晦壽,假注書洪永圭,修撰官安光直,記事官吳取善,檢校待敎金英淳,以次進伏。醫官李惟鐸·李命運·金殷相·金珪·安橚·趙宗翊·李顯養·金漢祚·姜泰翼,副司果朴齊顔,進伏楹外訖。相璜曰,日來大殿聖體,若何?令曰,安寧矣,中宮殿氣候,何如?令曰,安寧矣。相璜曰,睿體調攝之節,夜間,何如?令曰,一樣矣。相璜曰,寢睡安穩而胸膈淸利乎?令曰,然矣。仍令醫官入診。齊顔先爲診候訖,奏曰,脈度比昨安靜,尤有顯勝,可以不日平復矣。夜間諸節,何如?令曰,口味稍鹹,渴意頗緊矣。令曰,趙宗翊入診。宗翊診脈,安橚亦爲入診後退伏奏曰,脈候左右三部,極爲調均,而右部寸關數體顯減矣。相璜曰,臣等退出,參酌湯劑之當否,可以煎入矣。令曰,唯。進服加減二四湯一貼煎入事下令。仍令退,相璜等以次退出。
上在昌德宮。常參·經筵,以代理停。
大殿·中宮殿,內閣·政院·玉堂·藥房·朝廷二品以上·六曹堂上·兩司長官口傳問安。答曰,知道。世子宮,內閣·政院·玉堂·春坊口傳問安。答曰,知道。朝廷二品以上·六曹堂上·兩司長官單子問安。答曰,知道。世子嬪宮,內閣·政院·玉堂·藥房·春坊口傳問安。答曰,知悉。世孫宮,內閣·政院·玉堂·藥房·講書院·朝廷二品以上·六曹堂上·兩司長官口傳問安。答曰,知悉。大殿·中宮殿·世子宮,內閣·政院·玉堂·藥房口傳夕問安。答曰,知道。世子宮,春坊口傳夕問安。答曰,知道。世子嬪宮,內閣·政院·玉堂·藥房·春坊口傳夕問安。答曰,知悉。世孫宮,內閣·政院·玉堂·藥房·講書院口傳夕問安。答曰,知悉。
藥房都提調李相璜,提調洪起燮,副提調朴晦壽達曰,伏未審夜間,睿體調攝之節,若何,昨日湯劑進服之後,益有差勝之效乎?臣等率諸醫,趁早入診,詳察諸節爲宜。臣等不任達宵憂慮,敢來問安,竝此仰稟。答曰,知道。
洪敬謨啓曰,明日再明日,寧陵忌辰祭齋戒正日,三明日,景慕宮夏享大祭齋戒相値,經筵頉稟之意,敢啓。傳曰,知道。
朴晦壽達曰,藥房三提調持湯劑來待矣。令曰,封入。
又達曰,時原任大臣,爲承候來待矣。令曰,入對。
又達曰,時原任閣臣,爲承候來待矣。令曰,入對。
洪赫達曰,大司憲金陽淳,行大司諫申在植,旣入闕中,不出姑停望,直爲出去,事甚未安。竝推考,何如?令曰,依。
令于洪敬謨曰,禮房承旨,馳詣受香諸處,奉審摘奸以來。
洪敬謨,以禮曹言達曰,卽接昭寧園守奉官所報,則今此本園端午節享時,兩官當爲備員將事,而同任守奉官金喬根,身病猝重,萬無進參之望云矣。莫重祭享,兩官不可不備,身病守奉官金喬根,今姑改差,其代卽令該曹,以在京無故人,口傳差出,以爲備員擧行之地,何如?令曰,依。
吏曹口傳政事,以洪時燮爲昭寧園守奉官。
兵曹口傳政事,副司果單李明緖。
庚寅五月初二日卯時,王世子座熙政堂西夾室。藥房入診,時原任大臣·閣臣承候入對時,都提調李相璜,提調洪起燮,副提調朴晦壽,假注書洪永圭,修撰官李寅泰,記事官吳取善,檢校待敎趙斗淳,領中樞府事南公轍,右議政鄭晩錫,原任提學金履喬·朴宗薰,原任直提學洪奭周·朴綺壽·金鏴·趙寅永,直提學徐憙淳,原任直閣徐俊輔·鄭基善,檢校直閣徐萬淳,原任待敎李憲瑋,檢校待敎金正喜·金興根·金英淳·金鼎集,以次進伏。醫官李惟鐸·李命運·金殷相·金珪·安橚·趙宗翊·李顯養·金漢祚·姜泰翼,副司果朴齊顔,進伏楹外訖。公轍曰,日間大殿聖體,若何?令曰,安寧矣。寢睡·水刺之節,何如?令曰,一樣矣。中宮殿氣候,何如?令曰,安寧矣。公轍曰,睿體靜攝之節,夜來更,何如?令曰,一樣矣。令曰,醫官入診,可也。齊顔先爲診候,仍奏曰,脈度比昨顯勝,當不日平復矣。令曰,趙宗翊入診。宗翊進入診脈訖,退伏奏曰,脈候左右三部調均,而右寸關數體熱氣俱有減勢矣。相璜曰,俄伏聞大便間爲一次云,放下之後,腹部平穩乎?令曰,然矣。相璜曰,湯劑當退去議定矣。令曰,唯。進服淸火飮一貼煎入事下令。令退,公轍等以次退出。
上在昌德宮。常參·經筵,以代理停。
大殿·中宮殿,內閣·政院·玉堂·藥房·朝廷二品以上·六曹堂上·兩司長官口傳問安。答曰,知道。世子宮,內閣·政院·玉堂·春坊口傳問安。答曰,知道。朝廷二品以上·六曹堂上·兩司長官單子問安。答曰,知道。世子嬪宮,內閣·政院·玉堂·藥房·春坊口傳問安。答曰,知悉。世孫宮,內閣·政院·玉堂·藥房·講書院·朝廷二品以上·六曹堂上·兩司長官口傳問安。答曰,知悉。大殿·中宮殿·世子宮,內閣·政院·玉堂·藥房口傳夕問安。答曰,知道。世子宮,春坊口傳夕問安。答曰,知道。世子嬪宮,內閣·政院·玉堂·藥房·春坊口傳夕問安。答曰,知悉。世孫宮,內閣·政院·玉堂·藥房·講書院口傳夕問安。答曰,知悉。
藥房都提調李相璜,提調洪起燮,副提調朴晦壽達曰,伏未審夜間,睿體調攝之節,若何,昨日湯劑進服之後,益有差勝之效乎?臣等率諸醫,趁早入診,詳察諸節爲宜。臣等不任達宵憂慮,敢來問安,竝此仰稟。答曰,知道。
朴晦壽達曰,藥房三提調持湯劑來待矣。令曰,封入。
洪赫達曰,大司憲金陽淳,行大司諫申在植,旣入闕中,不出姑停望,直爲出去,事甚未安。竝推考,何如?令曰,依。
洪敬謨達曰,今初八日景祐宮親行酌獻禮,祭文當爲製進,藝文提學徐俊輔,待明朝牌招,使之製進,何如?令曰,依。
朴晦壽達曰,藥房三提調持湯劑來待矣。令曰,封入。
以校理尹錫永牌不進罷職令旨,令于姜浚欽曰,只推。
庚寅五月初三日卯時,王世子座熙政堂西夾室。藥房入診入對時,都提調李相璜,提調洪起燮,副提調朴晦壽,假注書洪永圭,修撰官安光直,記事官吳取善,檢校待敎金鼎集,以次進伏。醫官李惟鐸·李命運·金殷相·金珪·安橚·趙宗翊·李顯養·金漢祚·姜泰翼,副司果朴齊顔,進伏楹外訖。相璜曰,日來大殿聖體,若何?令曰,一樣矣。中宮殿氣候,何如?令曰,安寧矣。相璜曰,兩殿寢睡·水刺之節,不瑕有損於惟憂之中乎?令日,如常矣。相璜曰,睿體調攝之節,夜來更,何如?令曰,間間有穩寢之時矣。仍令醫官入診。齊顔·宗翊,以次診脈訖,退伏奏曰,脈候左右三部調均,而右寸關數體比昨差減矣。相璜曰,湯劑,退出後當更爲議定矣。令曰,唯。進服淸火飮前方中,加石膏二錢柴胡一錢五分,一貼煎入事下令,進服淸火飮一貼,依前方更爲煎入事下令。令退,相璜等以次退出。
上在昌德宮。常參·經筵,以代理停。
大殿·中宮殿,內閣·政院·玉堂·藥房·朝廷二品以上·六曹堂上·兩司長官口傳問安。答曰,知道。世子宮,內閣·政院·玉堂·春坊口傳問安。答曰,知道。朝廷二品以上·六曹堂上兩司長官單子問安。答曰,知道。世子嬪宮,內閣·政院·玉堂·藥房·春坊口傳問安。答曰,知悉。世孫宮,內閣·政院·玉堂·藥房·講書院·朝廷二品以上·六曹堂上·兩司長官口傳問安。答曰,知悉。大殿·中宮殿·世子宮,內閣·政院·玉堂·藥房口傳夕問安。答曰,知道。世子宮,春坊口傳夕問安。答曰,知道。世子嬪宮,內閣·政院·玉堂·藥房·春坊口傳夕問安。答曰,知悉。世孫宮,內閣·政院·玉堂·藥房·講書院口傳夕問安。答曰,知悉。竝直後大殿·中宮殿,朝廷二品以上·六曹堂上·兩司長官·奉朝賀口傳問安。答曰,知道。世子宮,朝廷二品以上·六曹堂上·兩司長官·奉朝賀單子問安。答曰,知道。世孫宮,朝廷二品以上·六曹堂上·兩司長官·奉朝賀口傳問安。答曰,知悉。
藥房都提調李相璜,提調洪起燮,副提調朴晦壽達曰,伏未審夜間,睿體調攝之節,若何,昨日湯劑進服之後,益有差勝之效乎?臣等率諸醫,趁早入診,詳察諸節爲宜。臣等不任達宵憂慮,敢此問安,竝爲仰稟。答曰,知道。
朴晦壽達曰,藥房三提調持湯劑來待矣。令曰,封入。
又達曰,大臣爲承候來待矣。令曰,入對。
又達曰,時原任閣臣,爲承候來待矣。令曰,入對。
令于洪敬謨曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
洪赫達曰,大司憲金陽淳,行大司諫申在植,旣入闕中,不出姑停望,直爲出去,事甚未安。竝推考,何如?令曰,依。
藥房口傳達曰,臣等之輪直本院,已爲多日矣,睿候諸節,姑未快復常度,調護之方,尤宜十分審愼,臣等忝在嘗藥之列,此時竝直,其在國體事面,決不容暫緩,玆敢相率仰籲。伏乞亟許臣等竝直,千萬顒祝,惶恐敢達。答曰,知道。
朴晦壽達曰,藥房三提調持湯劑來待矣。令曰,封入。
傳于洪敬謨曰,東寧尉金賢根別入直。
令于洪敬謨曰,發遣吏郞,諸執事淸齋與否,摘奸以來。
洪敬謨,以奎章閣言達曰,明日卽奎章閣奉審日次,臣等進詣擧行之意,敢達。令曰,知道。
又以內醫院都提調·提調意達曰,竝直事,令下矣。臣等自今日,竝直本院,而醫官金景勳·玄鳳瑞·李亨基·盧在豐·韓相瑚,竝加差待令,鍼醫李弼鎬,議藥同參李昌佐,別入直差下,別掌務官,以元掌務官崔漢植,兼差擧行之意,敢達。令曰,知道。
庚寅五月初四日卯時,王世子座熙政堂西夾室。藥房入診,時任大臣,時原任閣臣,承候入對時,都提調李相璜,提調洪起燮,副提調朴晦壽,假注書洪永圭,修撰官李寅泰,記事官吳取善,檢校待敎金鼎集,右議政鄭晩錫,檢校提學金祖淳,原任提學金履喬·朴宗薰,原任直提學洪奭周·朴綺壽·金鏴·趙寅永,直提學徐憙淳,原任直閣徐俊輔·鄭基善,檢校直閣徐萬淳,原任待敎李憲瑋,檢校待敎金正喜·金興根·趙斗淳·金英淳,以次進伏。醫官李惟鐸·李命運·金殷相·金珪·安橚·趙宗翊·李顯養·金漢祚·姜泰翼,副司果朴齊顔,進伏楹外訖。相璜曰,睿體調攝諸節夜間,何如?令曰,稍勝矣。令曰,醫官入診,可也。齊顔·宗翊,以次診脈訖,退伏奏曰,脈度左右三部調均,比昨一樣,而數體稍減矣。相璜曰,湯劑退出後當議定矣。令曰,諸醫之議,別無異同乎?相璜曰,然矣。進服人蔘瓜竹飮,一貼煎入事下令,進服滋陰化痰湯,一貼煎入事下令。令退,諸臣以次退出。
上在昌德宮。常參·經筵,以代理停。
大殿·中宮殿,內閣·政院·玉堂·朝廷二品以上·六曹堂上,兩司長官口傳問安。答曰,知道。世子宮,內閣·政院·玉堂·春坊口傳問安。答曰,知道。朝廷二品以上·六曹堂上,兩司長官,單子問安。答曰,知道。世子嬪宮,內閣·政院·玉堂·春坊口傳問安。答曰,知悉。世孫宮,內閣·政院·玉堂·講書院,朝廷二品以上·六曹堂上,兩司長官口傳問安。答曰,知悉。大殿·中宮殿·世子宮,內閣·政院·玉堂·藥房,口傳夕問安。答曰,知道。世子宮,春坊口傳夕問安。答曰,知道。世子嬪宮,內閣·政院·玉堂·藥房·春坊,口傳夕問安。答曰,知悉。世孫宮,內閣·政院·玉堂·藥房·講書院,口傳夕問安。答曰,知悉。
藥房都提調李相璜,提調洪起燮,副提調朴晦壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
藥房都提調李相璜,提調洪起燮,副提調朴晦壽達曰,伏未審夜間,睿體調攝之節,若何,昨日湯劑進服之後,益有差勝之效乎?臣等率諸醫,趁早入診,詳察諸節爲宜。臣等不任達宵憂慮,敢此問安,竝爲仰稟。答曰,知道。
洪敬謨啓曰,明日經筵,取稟。傳曰,停。
趙秉鉉達曰,備邊司郞廳來言,今日賓廳日次,而景慕宮夏享大祭齋戒相値,不得來會云矣,敢達。令曰,知道。
朴晦壽達曰,藥房三提調,持湯劑來待矣。令曰,封入。
又達曰,時原任大臣,爲承候來待矣。令曰,入對。
又達曰,時原任閣臣,爲承候來待矣。令曰,入對。
令于洪敬謨曰,禮房承旨,馳詣景慕宮,奉審摘奸以來。
朴晦壽達曰,藥房三提調,持湯劑來待矣。令曰,封入。
令于朴晦壽曰,藥房三提調入對。
朴晦壽,以內醫院都提調·提調意達曰,在前議藥之時,如有方外精於醫術之人,則多同參議藥之時矣。前承旨丁若鏞,前監察姜彝文,素嫺醫理,使之同參議藥爲宜,而若鏞方在放逐中,蕩滌敍用,與彝文,令該曹口傳付軍職,使之冠帶常仕,何如?令曰,依。
兵曹口傳政事,副護軍丁若鏞,副司果姜彝文,竝單付。
洪敬謨,以吏曹言達曰,今此初八日,行長陵忌辰祭,典祀官兼大祝,前判官成好謙塡差,而時無職名,令該曹口傳付軍職,何如?令曰,依。
兵曹口傳政事,副司果單成好謙。
朴晦壽,以內醫院都提調·提調意達曰,東寧尉金賢根別入直事,命下矣。依下敎,自今日別省記入直之意,敢達。令曰,依。
庚寅五月初五日卯時,王世子座熙政堂西夾室。藥房入診,時原任大臣·閣臣承候入對時,都提調李相璜,提調洪起燮,副提調朴晦壽,假注書洪永圭,修撰官安光直,記事官吳取善,檢校待敎趙斗淳,領中樞府事南公轍,右議政鄭晩錫,檢校提學金祖淳,原任提學金履喬·朴宗薰,原任直提學洪奭周·朴綺壽·金鏴·趙寅永,直提學徐憙淳,原任直閣徐俊輔·鄭基善,檢校直閣徐萬淳,原任待敎李憲瑋,檢校待敎金正喜·金興根·金英淳·金鼎集,以次進伏。醫官李惟鐸·李命運·金殷相·金珪·安橚·趙宗翊·李亨基·李顯養·金漢祚·姜泰翼·韓相瑚·盧在豐,副司果朴齊顔,進伏楹外訖。公轍曰,睿體調攝之節,夜來,何如?未承下答。齊顔·安橚以次入診訖。進服滋陰化痰湯,前方中人蔘減一錢,一貼煎入事下令,進服滋陰化痰湯,前方中人蔘加一錢,一貼更爲煎入事下令。諸臣以次退出。
庚寅五月初五日戌時,王世子座熙政堂西夾室。藥房入診入對時,都提調李相璜,提調洪起燮,副提調朴晦壽,假注書洪永圭,修撰官安光直,記事官徐念淳,檢校待敎金英淳,以次進伏。醫官李命運·金殷相·金珪·金漢祚·姜泰翼,副司果朴齊顔·姜彝文,副司勇金景球·宋京萬·丁宇相,進伏楹外訖。齊顔等以次入診後,諸臣仍爲退出。
上在昌德宮。停常參·經筵。
大殿·中宮殿,內閣·政院·玉堂·藥房·朝廷二品以上·六曹堂上·兩司長官口傳問安。答曰,知道。世子宮,內閣·政院·玉堂·春坊口傳問安。答曰,知道。朝廷二品以上·六曹堂上·兩司長官單子問安。答曰,知道。世子嬪宮,內閣·政院·玉堂·藥房·春坊口傳問安。答曰,知悉。世孫宮,內閣·政院·玉堂·藥房·講書院·朝廷二品以上·六曹堂上·兩司長官口傳問安。答曰,知悉。卯時,王世子薨逝擧哀後,大殿·中宮殿,內閣·政院·玉堂·朝廷二品以上·六曹堂上·兩司長官·奉朝賀奉慰單子問安。答曰,知道。藥房口傳問安。答曰,知道。世子嬪宮,內閣·政院·玉堂·春坊奉慰單子問安。答曰,罔極。藥房口傳問安。答曰,罔極。世孫宮,內閣·政院·玉堂·講書院·朝廷二品以上·六曹堂上·兩司長官·奉朝賀奉慰單子問安。答曰,罔極。藥房口傳問安。答曰,罔極。
藥房都提調李相璜,提調洪起燮,副提調朴晦壽達曰,伏未審夜間,睿體調攝之節,若何?昨日湯劑進服之後,益有差勝之效乎?臣等率諸醫,趁早入診,詳察諸節爲宜。臣等不任達宵憂慮,敢此問安,竝爲仰稟。答曰,知道。
藥房口傳達曰,隨時承候,湯劑煎入,恐有遲滯之慮,亟許臣等率醫官移接於差備近處,以便承候議藥之地,千萬顒祝,惶恐敢達。答曰,知道。
洪敬謨啓曰,明日經筵,取稟。傳曰,停。
朴晦壽,以內醫院都提調·提調意達曰,移直事,令下矣。臣等自今日移接於司饔院之意,敢達。令曰,知道。
又以司饔院都提調·提調意達曰,本院移接於扈衛廳之意,敢達。令曰,知道。
又以成均館大司成意達曰,本館入直久任郞廳外,他郞不得入直,若有代員替直之事,則草記代直事,曾有定式矣。司成兪章煥除本仕,直講李民愚,典籍柳榮河,俱爲差祭,時無入直之員,以他郞官,姑爲代直,何如?令曰,依。
傳于洪敬謨曰,廟社·景慕宮山川祭,不卜日祈禱。
傳于洪敬謨曰,五月初六日卯時,王世子薨逝于昌德宮之熙政堂。
藥房口傳啓曰,世子宮患候多日彌留,臣等忝在嘗藥之任,全昧醫理,藥餌罔效,遭此罔極之境,臣等之罪萬死難贖,伏地待罪,惶恐敢啓。答曰,今日之變,寡躬獲戾于天,何有卿等?勿爲此待罪之擧,慼予罔涯之懷。
傳于洪敬謨曰,百官哭班處所以集賢門外爲之。
朴晦壽啓曰,藥房三提調持粟米飮來待矣。傳曰,封入。
傳于趙秉鉉曰,宮城扈衛。
朴晦壽啓曰,藥房三提調爲承候,率醫官來待矣。傳曰,入侍。
金蘭淳啓曰,時原任大臣爲承候來待矣。傳曰,入侍。
又啓曰,時原任閣臣爲承候來待矣。傳曰,入侍。
傳于朴晦壽曰,完城君燨,永明尉洪顯周,東寧尉金賢根,判敦寧金在昌,知事朴周壽,同敦寧趙寅永,護軍朴岐壽·朴宗喜,驪州牧使鄭漪,善山府使金在三,咸興判官朴鎬壽,副司果趙秉龜,司正朴齊憲,前參奉洪祐喆,竝宗戚執事差下。
傳于朴晦壽曰,興完副正是應,興寅副正最應,竝加資付職。
吏曹宗親都正二單,興完副正是應,興寅副正最應,以上今加明善,竝加資事,承傳。
傳于朴晦壽曰,戶曹判書許遞,前望單子入之,待下批,牌招察任。
戶曹判書前望單子入之,朴宗薰落點。
兵曹口傳政事,上護軍單趙萬永。
傳于洪敬謨曰,欑室,以歡慶殿爲之。
朴晦壽啓曰,藥房三提調爲承候,率醫官來待矣。傳曰,人侍。
又啓曰,時原任大臣爲承候來待矣。傳曰,入侍。
又啓曰,時原任閣臣爲承候來待矣。傳曰,入侍。
趙秉鉉,以備邊司言啓曰,卿宰侍從堂上堂下罷削人,竝敍用,令該曹口傳付軍職,使之進參哭班,何如?傳曰,允。
兵曹口傳政事,護軍徐耕輔·金鍈·金守基,副護軍鄭知容·徐英淳·李羲肇,副司果金鎭聲·金錫龜·魏迪喆·李遠翊·魚在濂,以上竝單付。
有政。吏批,判書徐能輔進,參判徐鼎輔進,參議吳熙常在外未肅拜,行右承旨洪敬謨進。以南公轍爲殯宮葬禮墓所三都監都提調。殯宮都監提調三望,趙萬永·徐俊輔·洪起燮,郞廳六望,申允祿·李衡在·洪冕周·具秉魯·黃鍾林·金聖求。葬禮都監提調三望,朴宗薰·洪奭周·李止淵,郞廳六望,金龍翼·尹載輔·徐承淳·尹審求·洪淳謨·金在善。墓所都監提調三望,金鏴·金履載·朴綺壽,郞廳六望,兪碩柱·李寅亮·權度·李游·洪晉淵·金老淳。銘旌書寫官望金履喬,預差望李光文,梓室上面上字書寫官望金在昌,預差朴周壽,代奠官最應,守墓官是應。
兵批,判書徐俊輔進,參判柳河源病,參議李渭達入直,參知朴來謙病,同副承旨姜浚欽進。副護軍李濟遠·李勉健,竝單付。
洪敬謨,以禮曹言啓曰,今此王世子喪,大殿·中宮殿·嬪宮擧哀儀註磨鍊以入,而宗親文武百官,以淺淡服·烏紗帽·黑角帶,隨到擧哀於闕內,罷散官·館學生·庶民,以白衣·黑笠,隨到擧哀於闕外事,依禮文擧行之意,敢啓。傳曰,知道。
又以禮曹言啓曰,謹按補編,小喪,殿下斬衰三年,王妃齊衰三年,而百官齊衰朞年,則卒哭後公服,白布團領·烏紗帽·黑角帶,練後禫前進見時,淺淡服·燕居服·生布衣·布笠·布帶載錄矣。今當一依補編定制,而禮典至重,詢議于時原任大臣及在外儒臣後,磨鍊擧行,何如?傳曰,允。
又以禮曹言啓曰,取考謄錄,則小喪發引前,百官朝謁,像平時殯宮行禮矣。今亦依此,令通禮院擧行,何如?傳曰,允。
又以禮曹言啓曰,今此王世子喪襲後,百官以淺淡服·烏紗帽·黑角帶,依禮文哭臨,班首進名奉慰,罷散官·館學生·庶民,以白衣·黑笠,闕門外一時哭臨事,知委,何如?傳曰,允。
又以禮曹言啓曰,取考謄錄,則王世子喪小斂後,百官從上服白巾環絰事,問議大臣定奪擧行矣。今亦依此知委,何如?傳曰,允。
又以禮曹言啓曰,禮文內,只有朝夕上食,而在前竝行晝茶禮矣。今亦依此擧行之意,敢啓。傳曰,知道。
又以禮曹言啓曰,銘旌書式,依補編,以金隷字,書王世子榟室之意,敢啓。傳曰,知道。
朴晦壽,以吏曹言啓曰,因禮曹啓辭,殯宮上食獻祭時,宗親及功臣子孫一人,有輪次直宿之規,依例令該曹差出事,命下矣。依舊例,令宗簿寺及忠勳府差出,何如?傳曰,允。
朴晦壽,以內醫院都提調·提調意啓曰,本院直宿事,命下矣。臣等自今日竝直本院,而醫官李惟鐸·金景勳·玄鳳瑞·李命運·金殷相·金珪·安橚,亦爲直宿,醫女二名,依例待令之意,敢啓。傳曰,知道。
趙秉鉉,以備邊司言啓曰,成服時,百官將受衰,而不但朝士貧薄,事勢尤爲卒遽,難以自辦,依前東班職戶曹西班職兵曹衰服次,使之及時上下,何如?傳曰,允。
又以扈衛廳言啓曰,依下敎宮城扈衛,依前信地,金虎門外,別將臣方承圓,率領軍官·軍士排立之意,敢啓。傳曰,知道。
又以訓鍊都監言啓曰,宮城扈衛事,標信祗受矣,本局依前信地,東自御營廳頭局,東營西南邊爲始,西至金虎門南邊,禁衛營頭局,排立斥堠伏兵,四處將四人軍十六名,依例擧行之意,敢啓。傳曰,知道。
又以禁衛營言啓曰,依下敎,宮城扈衛,依前信地,南自金虎門訓鍊都監頭局,北至廣智營御營廳尾局,本營將校軍兵率領,排立斥堠伏兵,六處將六人軍四十四名,亦爲嚴飭定送之意,敢啓。傳曰,知道。
又以御營廳言啓曰,依下敎,本廳軍兵,大將臣柳相亮率領,宮墻外信地扈衛,而都門把守,守門軍合番嚴守斥堠,本廳分授字內,鷹峯,惠化門外高峯,讀書堂後峯,往十里後峯,各牌將一人軍四名,嚴飭定送,着實把守之意,敢啓。傳曰,知道。
又以摠戎廳言啓曰,今此宮城扈衛時,臣率領本廳諸將校及標下軍,禁衛營東門外信地排立之意,敢啓。傳曰,知道。
禮曹,喪禮補編戒令條,禮曹凡干喪事,啓聞行移中外,各供其職,如沐浴飯含襲斂·成殯·成服·治椑·治葬·停祭竝停大中小祀,殯後惟祭社稷,而宗廟·諸陵·殿·宮朔望忌辰,只行焚香,殿下公除後,行祭如常,停樂卒哭後,凡祭皆用樂,巷市五日公除前廢坐,刑殺文書亦不啓達,禁嫁娶實職三品以下,許卒哭後借吉三日,堂上曾經侍從以上,小祥後乃行吉禮,官卑而差遣職事高者從高,遷官者從新,貶官者從舊,禁屠宰公除前之類事載錄爲白有置,依此擧行之意,知委,何如?判付啓依所啓施行爲良如敎。
庚寅五月初六日寅時,王世子座熙政堂西夾室。藥房入診入對時,都提調李相璜,提調洪起燮,副提調朴晦壽,假注書洪永圭,修撰官安光直,記事官吳取善,檢校待敎金英淳,以次進伏。醫官李命運·金殷相·金珪·金漢祚·姜泰翼,副司果朴齊顔·金景球·姜彝文·丁宇相進伏楹外訖。齊顔等,以次入診後,諸臣仍爲退出。
庚寅五月初六日卯時,王世子座熙政堂西夾室。藥房入診入對時,副提調朴晦壽,假注書洪永圭,修撰官安光直,記事官吳取善,檢校待敎金正喜,以次進伏。醫官李命運·金殷相·金珪·金漢祚·姜泰翼,副護軍丁若鏞,副司果朴齊顔進伏楹外訖。若鏞入診後,諸臣以次退出。
庚寅五月初六日卯時,王世子座熙政堂西夾室。藥房入診入對時,都提調李相璜,提調洪起燮,副提調朴晦壽,假注書洪永圭,修撰官安光直,記事官吳取善,檢校待敎金正喜,以次進伏。醫官李命運·金殷相·金珪·金漢祚·姜泰翼,副護軍丁若鏞,副司果朴齊顔進伏楹外訖。旋又退出。
庚寅五月初六日卯時,上御養心閤。藥房三提調,時原任大臣·閣臣承候入侍時,都提調李相璜,提調洪起爕,副提調朴晦壽,假注書洪永圭,記事官徐念淳·洪鍾應,檢校待敎金鼎集,行左承旨金蘭淳,假注書李肯愚,領府事南公轍,右議政鄭晩錫,檢校提學金祖淳,原任提學金履喬·朴宗薰,原任直提學洪奭周·金鏴·趙寅永,直提學徐憙淳,原任直閣徐俊輔·李光文·鄭基善,檢校直閣徐萬淳,原任待敎李憲瑋,檢校待敎金正喜·金興根·趙斗淳·金英淳,以次進伏。醫官李命運·金殷相·金珪,以次進伏楹外訖。公轍曰,世子宮患候萬分危重,如此罔措之狀,無辭仰達矣。上涕泣不答。公轍曰,伏想驚怛之極,易致受損之慮,伏未審聖體,若何?上曰,別無所損矣。公轍曰,中宮殿氣候,何如?上曰,一樣矣。公轍曰,世子嬪宮氣候,何如?上曰,一樣矣。公轍曰,世孫宮氣度,何如?上曰,平順矣。相璜曰,此時保護之節,尤不可少忽,特許自今日直宿本院,是臣等區區之望也。上曰,依爲之。出擧條上命退,諸臣以次退出。王世子薨逝于昌德宮熙政堂之西夾室,內侍持王世子常御鴉靑龍袍,左荷陞自東霤,北向三呼曰,王世子,復。詳見儀註。
庚寅五月初六日午時,上御養心閤。藥房三提調,時原任大臣·閣臣,承候入侍時,都提調李相璜,提調洪起爕,副提調朴晦壽,假注書李肯愚,記事官吳取善·洪鍾應,檢校待敎金鼎集,領府事南公轍,檢校提學金祖淳,原任直提學趙寅永,直提學徐憙淳,原任直閣徐俊輔·李光文·鄭基善,檢校直閣徐萬淳,原任待敎李憲瑋,檢校待敎金正喜·金興根·趙斗淳·金英淳,以次進伏。醫官李命運·金殷相·金珪,以次進伏楹外訖。公轍曰,皇天不弔,奄遭此罔極之變,無辭仰達矣。上涕泣不答。公轍曰,此時聖體自多受損之慮,十分寬譬,是臣等區區之望也。上曰,唯。公轍曰,中宮殿氣候,何如?上曰,別無所損矣。公轍曰,世子嬪宮氣候,何如?上曰,別無所損矣。公轍曰,世孫宮氣度,何如?上曰,平順矣。相璜曰,三都監堂郞,政官牌招,開政差出,而都監稱號,以殯宮·葬禮·墓所都監爲之,何如?上曰,依爲之。出擧條晦壽曰,巡監軍單子及闕內各處入直將官落點單子,依已例限成服仍用,何如?上曰,依爲之。出擧條大殿·中宮殿進御三錢重人蔘粟米飮,嬪宮·世孫宮進服三錢重人蔘粟米飮,自今日一貼式煎入事。出榻敎上命退,諸臣以次退出。
同日申時,沐浴時,內侍設幄,遷王世子于床南首,以粱米瀋及香湯,各盛于盆槃鐥,以瀋沐訖,以皁綃纓束髮,餘髮盛多紅雲紋緞小囊,內備剪手爪,盛於多紅雲紋緞小囊,乃浴以香湯訖,剪足爪,盛於多紅雲紋緞小囊,內備遂着明衣,以方巾覆面,覆以衾。詳見儀註時原任大臣·閣臣·承史·春桂坊入哭。
同日酉時,襲時,內侍設襲床,鋪褥席及枕,陳襲具如儀,詳見儀註乃襲如儀,詳見儀註鴉靑雲紋大緞衮龍袍,銀畫玉帶,翼善冠,鴉靑貢緞網巾,黑貢緞靴,已上尙方草綠雲紋大緞褡,藍別紋緞廣袖,軟豆色別紋緞廣袖,玉色別紋緞小氅衣,甫羅別紋緞赤古里,白貢緞赤衫,白貢緞袴,白貢緞裏衣,白貢緞行纏,白貢緞足巾,鴉靑貢緞幎目,鴉靑貢緞握手。已上內備時原任大臣·閣臣·承史·春桂坊入哭。
上在昌德宮。停常參·經筵。
朝哭後,大殿·中宮殿,內閣·政院·玉堂口傳問安。答曰,知道。朝廷二品以上·六曹堂上·兩司長官·奉朝賀,奉慰單子問安。答曰,知道。世子嬪宮,內閣·政院·玉堂·春坊,奉慰單子問安。答曰,罔極。世孫宮,內閣·政院·玉堂·講書院,朝廷二品以上·六曹堂上·兩司長官·奉朝賀,奉慰單子問安。答曰,罔極。巳時小斂後,大殿·中宮殿,內閣·政院·玉堂·朝廷二品以上·六曹堂上·兩司長官·奉朝賀,奉慰單子問安。答曰,知道。藥房口傳問安。答曰,知道。世子嬪宮,內閣·政院·玉堂·春坊,奉慰單子問安。答曰,罔極。藥房口傳問安。答曰,罔極。世孫宮,內閣·政院·玉堂·講書院,朝廷二品以上·六曹堂上·兩司長官·奉朝賀,奉慰單子問安。答曰,罔極。藥房口傳問安。答曰,罔極。晡哭後,大殿·中宮殿,內閣·政院·玉堂·藥房口傳問安。答曰,知道。世子嬪宮,內閣·政院·玉堂·春坊·藥房口傳問安。答曰,罔極。世孫宮,內閣·政院·玉堂·講書院·藥房口傳問安。答曰,罔極。
藥房都提調李相璜,提調洪起燮,副提調朴晦壽啓曰,伏未審夜間聖體,若何?悲疚震剝之中,不瑕有損節,臣等率諸御醫,趁早入診,詳察聖候爲宜。中宮殿氣候,何如?世子嬪宮氣候,何如?世孫宮氣候,何如?區區下情,不勝憂迫,敢此問安,竝爲仰稟。答曰,知道。中宮殿氣候安順,世子嬪宮·世孫宮氣度平順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,罔極。
洪敬謨啓曰,公除間視事頉稟之意,敢啓。傳曰,知道。
趙秉鉉啓曰,來十一日朝參日次,而公除前頉稟之意,敢啓。傳曰,知道。
洪敬謨啓曰,來十一日輪對日次,而以公除前頉稟之意,敢啓。傳曰,知道。
朴晦壽啓曰,藥房三提調持粟米飮來待矣。傳曰,封入。
傳于洪敬謨曰,百官哭班處所,以涵仁亭庭爲之。
洪敬謨啓曰,卽者社稷署官員來言,今初八日告文祭時,本署提調當爲進參,而提調金在昌以宗戚執事,不得進參云,何以爲之?敢稟。傳曰,許遞,前望單子入之。
社稷提調前望單子入之,李羲甲落點。
長生殿梓宮望,藏字梓宮,外長七尺一寸,內長六尺五寸,外廣二尺三寸五分,內廣一尺七寸五分,外高二尺三寸八分,內高一尺七寸五分,呂字梓宮,外長七尺一寸,內長六尺五寸,外廣二尺三寸,內廣一尺六寸八分,外高二尺三寸一分,內高一尺七寸一分,騰字梓宮,外長七尺,內長六尺四寸,外廣二尺二寸,內廣一尺六寸,外高二尺二寸,內高一尺六寸。
洪敬謨以殯宮都監都提調意啓曰,本都監監造官童蒙敎官李胤愚,前奉事崔璜,前副率任百秀差下,使之察任,而崔璜·任百秀時無職名,令該曹口傳付軍職,使之冠帶常任,何如?傳曰,允。
兵曹口傳政事,副司勇崔璜·任百秀,竝單付。
洪敬謨,以禮曹言啓曰,今此王世子喪,大殿·中宮殿服制,百官卒哭後公服,練後禫前進見服·燕居服,當依補編定制,而禮典至重,詢議于時原任大臣及在外儒臣後磨鍊擧行事,草記允下矣。發遣郞廳收議,則領中樞府事臣南公轍以爲,長子喪服三年,卽儀禮經文,而補編橫看,旣著爲制,又見於受敎分類,在今日固當謹遵行之,毋容貳議,而但輯編時,大臣·諸臣之承英廟下詢而獻議者,甚持愼重,其論有據,蓋斬衰,服之最重者也。豈帝王一身,上奉宗廟付托,有至尊至愼者,故其言如此,而三代以後,無論長衆,皆服朞,議禮者之本意,亦出於此歟,有不能究知者矣,臣素昧禮義,今又老病垂死,未能考據質對,惟望廣詢於在外儒臣之知禮者,而裁處焉云。議政府左議政臣李相璜以爲,王世子喪,殿下斬衰三年,王妃齊衰三年,卽通編所載,而寔我聖祖定制垂後之書也,似當依此遵行,而第補編編輯時,諸臣所以上復勤諮者,援國制而證古禮,擧皆持難,此亦非全無所據而然,邦禮至重,臣又謏淺,有不敢質言仰對,惟願更加博詢而處之云。右議政臣鄭晩鍚以爲,今因禮曹草記,有服制問議之命,而臣素昧禮學,何敢與議於莫重之邦禮乎?然而適子三年之服,旣載於禮經,況有補編之定制,似當遵此行之,而但歷代帝王,未嘗有行,我朝列聖,亦莫之行,且補編編輯時,至有歷詢之擧,而其時諸臣之議,擧皆持難,以臣謏見,不敢質言,伏願博詢而裁處焉云矣。在外儒臣獻議,則待其收來,當爲書入,而時原任大臣之議如此,上裁,何如?傳曰,觀此諸大臣議,皆以補編編輯大臣諸臣愼重之意爲辭,且先朝丙午,亦只因歷代及國朝已行之例而行之,今亦依歷代及國朝已例磨鍊,可也。
又以禮曹言啓曰,服制收議草記批旨內,依歷代及國朝已例磨鍊可也事,命下矣。取考本曹謄錄,則仁廟乙酉昭顯世子之喪,大殿齊衰朞年,中宮殿齊衰朞年磨鍊,而其時儒臣李楘·金弘郁等,聯名陳疏,以王世子之喪,殿下當服三年斬,而降殺朞年,至謂之鬱抑,故相臣李敬輿獻議以爲,君爲長子斬衰,此禮經正文,今欲復三代之正禮,洗千古之累習,則是在聖明斷然行之而已。雖以其論之過時,不得見施,而審愼禮典,自古已然,今不可以臣等愚陋之見,不更稟復,率爾磨鍊,而在外儒臣收議,則旣無以遲待其來到,更議于時原任大臣及館閣堂上後磨鍊擧行,何如?傳曰,允。
又以禮曹言啓曰,今五月初七日,王世子靈牀奉移歡慶殿吉時,令日官推擇,則同日申時爲吉云,以此時擧行,而奉移時百官依例哭臨事,知委,何如?傳曰,允。
又以殯宮都監都提調意啓曰,梓室奉入時權安處所,先爲稟定,然後當爲擧行,而取考各年謄錄,則權安於明政殿矣。今番則何以爲之乎?敢稟。傳曰,明政殿爲之。
又以殯宮都監都提調意啓曰,謹稽喪禮補編,則梓室內塗紅廣織,四角塗綠廣織,七星板內外塗紅廣織,棺衣用紅廣織,粉彩畫黼矣。今亦依此擧行,何如?傳曰,允。
又以殯宮都監都提調意啓曰,初銘旌書寫處所,每於殯宮近處爲之矣。今番則以何處爲之乎?敢稟。傳曰,明政殿爲之。
又以殯宮都監都提調意啓曰,本都監堂上趙萬永,職務相妨,今姑許遞,其代判敦寧金在昌差下,使之察任,何如?傳曰,允。
又以殯宮都監都提調意啓曰,本都監都廳,副司果趙秉龜差下,使之察任,何如?傳曰,允。
又以殯宮都監都提調意啓曰,取考各年謄錄,則奉常寺·內資寺·內贍寺·造果廳,排設於鑄字所矣。今番處所,依前例擧行之意,分付,何如?傳曰,允。
又以禮曹言啓曰,殯宮所封京各司供上及京畿封進朔望膳,月令誕辰各名日物膳,依例限三年仍爲封進,而諸道所封朔膳物膳,亦依前例,發引後則勿爲封進事知委,何如?傳曰,允。
又以禮曹言啓曰,魂殿祭奠所用物種中蔈古之有巨弊,代以粘炙事,載在補編受敎條矣。今此王世子喪魂宮墓所祭奠所用蔈古,亦依補編所載,以粘炙代用事,分付,何如?傳曰,允。
又以長生殿提調意啓曰,內梓室詣闕吉日時,令日官朴周煥推擇,則今五月初八日卯時爲吉云,以此日時擧行之意,敢啓。傳曰,知道。
又以長生殿提調意啓曰,本殿郞廳三員,依前例稱以都廳,別工作監役官一員,稱以郞廳之意,敢啓。傳曰,知道。
又以宗簿寺提調意啓曰,今此殯宮入番享官四員,當以宗班差出,而見今可擬之人,只有一人,以一員差出,而在前如此之時,以戚臣儀賓備員,則自吏曹擧行矣。今亦依此擧行,何如?傳曰,允。
庚寅五月初七日巳時,小斂時,內侍設小斂床於帷外,鋪褥席及枕,先布絞於其上,橫者三在下,縱者一在上,皆禾花紬一幅,析其兩端爲三,次鋪散衣,次鋪絳紗袍,凡斂衣十九稱,柳靑大縀衾·倒衣·鴉靑龍袍三作,鴉靑帖裏。已上內備,詳見儀註時原任大臣·閣臣·承史·春桂坊入哭。
同日申時,上命奉移王世子靈床于歡慶殿。執事者撤靈床,宗戚執事詣靈床前,撤衾奉遷于有欄平床,覆以素錦褚,移安床上。弼善黃鍾人,以黑團領跪請進發。翊衛司官員,以黑團領奉印,濟用監官員奉素蓋·素扇·香爐·香盒·香床·奠床·靈座·銘旌·魂箱,以前賓客·春桂坊·承史·閣臣,以環絰布帶哭步從,至歡慶殿奉安靈床,撤素錦褚,引儀引百官就位哭訖如儀,詳見儀註。
上在昌德宮。停常參·經筵。
自人定至初九日開東,灑雨下雨,測雨器水深五分。
朝哭後,大殿·中宮殿,內閣·政院·玉堂口傳問安。答曰,知道。世子嬪宮,內閣·政院·玉堂·春坊口傳問安。答曰,罔極。世孫宮,內閣·政院·玉堂·講書院口傳問安。答曰,罔極。午時大斂後,大殿·中宮殿,內閣·政院·玉堂·朝廷二品以上·六曹堂上·兩司長官·奉朝賀,奉慰單子問安。答曰,知道。藥房口傳問安。答曰,知道。世子嬪宮,內閣·政院·玉堂·春坊奉慰單子問安。答曰,罔極。藥房口傳問安。答曰,罔極。世孫宮,內閣·政院·玉堂·講書院·朝廷二品以上·六曹堂上·兩司長官·奉朝賀奉慰單子問安。答曰,罔極。藥房口傳問安。答曰,罔極。未時下梓室後,大殿·中宮殿,內閣·政院·玉堂·朝廷二品以上·六曹堂上·兩司長官·奉朝賀奉慰單子問安。答曰,知道。藥房口傳問安。答曰,知道。世子嬪宮,內閣·政院·玉堂·春坊奉慰單子問安。答曰,罔極。藥房口傳問安。答曰,罔極。世孫宮,內閣·政院·玉堂·講書院·朝廷二品以上·六曹堂上·兩司長官·奉朝賀,奉慰單子問安。答曰,罔極。藥房口傳問安。答曰,罔極。成殯後,大殿·中宮殿·內閣·政院·玉堂·朝廷二品以上·六曹堂上·兩司長官·奉朝賀奉慰單子問安。答曰,知道。藥房口傳問安。答曰,知道。世子嬪宮,內閣·政院·玉堂·春坊奉慰單子問安。答曰,罔極。藥房口傳問安。答曰,罔極。世孫宮,內閣·政院·玉堂·講書院·朝廷二品以上·六曹堂上·兩司長官·奉朝賀奉慰單子問安。答曰,罔極。藥房口傳問安。答曰,罔極。晡哭後,大殿·中宮殿,內閣·政院·玉堂·藥房口傳問安。答曰,知道。世子嬪宮,內閣·政院·玉堂·春坊·藥房口傳問安。答曰,罔極。世孫宮,內閣·政院·玉堂·講書院·藥房口傳問安。答曰,罔極。
藥房都提調李相璜,提調洪起燮,副提調朴晦壽啓曰,伏未審夜間,聖體,若何,悲疚之中,得無大段傷損之節乎?臣等率諸御醫,趁早入診,詳察聖候爲宜。中宮殿氣候,何如?世子嬪宮氣候,何如?世孫宮氣候,何如?區區下情,不勝憂慮,敢此問安,竝爲仰稟。答曰,知道。中宮殿氣候安順,世子嬪宮·世孫宮氣度平順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,罔極。
朴晦壽啓曰,藥房三提調持粟米飮來待矣。傳曰,封入。
宗簿寺殯宮入番享官單,完城君燨。
洪敬謨,以禮曹言啓曰,今此服制收議時,在外儒臣收議,則無以遲待其來到,更議于時原任大臣及館閣堂上後,磨鍊擧行事草記允下矣。發遣郞廳收議,則領中樞府事臣南公轍以爲,禮宜遵經,喪當從先,臣之以儀禮及補編,據以爲言者此也,而補編纂輯時,諸臣疏議,亦似有據,故兼以上聞,用備一說,今又見禮曹草記,引仁廟朝儒臣李楘·金弘郁之疏,文貞公李敬輿之議,又請更爲收議,此則臣所未及聞知者,臣之謏淺,本自如此矣。然而終無的確之見,昨今一也,申望詳考博詢,俾邦禮得其正焉云。議政府左議政臣李相璜以爲齊衰,國制已然,而允爲我家之自有,斬衰補編所載,而考諸古禮而有據,臣實顓蒙,有未能究知國制古禮所以不同之精義,昨日覆奏,不敢爲指質之論,而今此禮曹請詢,又擧臣先祖臣楘·仁廟朝疏論昭顯世子喪服制事爲證,此實爲今日當據之禮,而伊時未見施行,邦禮本自莫嚴,區區之私,到今有不敢隨衆獻議者云。右議政臣鄭晩鍚以爲,臣於昨日服制之下詢,不揆僭猥,略陳狂瞽矣。卽因該曹草記,伏承更詢之命,滿心慙悚,無地自容,夫邦禮至重也,喪期至嚴也,而緣臣無似,强其不知妄議至重之禮,漸稽至嚴之期,厥罪甚大,難逭常憲,且臣謏淺之識,昨今一也,而昨旣罄論,今何異見?玆不敢冒昧復陳,重添罪戾云。藝文館提學臣徐俊輔以爲,今此服制,旣有英廟朝補編之援經定制,又有昭顯時諸臣之據禮論執,則一依補編施行,以尊正體之統,恐合守禮經遵邦制之道,而如臣謏陋淺見,有不敢指一仰對,惟在博詢處之,伏惟上裁云。弘文館提學臣鄭基善以爲,經禮所著,補編所載,可見聖人之精義,遂爲先王之成憲,今此儀曹草記,又引仁廟朝相臣儒臣疏議之論,反復說難,至請更詢,亦出於守經重禮之意,而補編纂輯時諸臣之論,似有所據,今日諸大臣之意,亦不能質對,以臣謏寡,何敢遽議於莫重之禮制?惟願博詢而處之云。同知春秋館事臣朴齊一以爲,旣有禮經所著,且多先輩所論,以臣膚淺之見,不敢指一仰對,惟願博詢而處之焉云。同知春秋館事臣李鼎臣以爲,旣著補編明文,且有前輩所論,而以臣膚淺,素昧禮學,不敢指一仰對,惟願博詢而處之云矣。時原任大臣及館閣堂上之議如此,上裁,何如?傳曰,諸議旣如此,卿曹參酌磨鍊以入,可也。
又以禮曹言啓曰,臣曹服制收議草記批旨內,諸議旣如此,卿曹參酌磨鍊以入可也事,命下矣。大臣諸臣前後之議,皆以補編歸重,謹依補編磨鍊以入之意,敢啓。傳曰,知道。
又以禮曹言啓曰,殯宮朝夕奠朔望俗節等祭奠時,承旨·史官各一員,宮官及翊衛司官員,陪祭入參,而百官則虞祭·卒哭·小祥及四時祭,朞服前入參,曾經師傅·賓客·輔養官·春桂坊官員,竝參於朔望祭,而練·祥·禫易服時,百官亦入參,雖於服盡後,如有親臨時,則俗節朔望及四時祭,一例進參之意,磨鍊知委,何如?傳曰,允。
又以禮曹言啓曰,取考謄錄,則依補編受敎,春桂坊官員,勿參朝夕上食,只行朝晡哭事,定奪擧行矣。今亦依此分付,何如?傳曰,允。
又以殯宮都監都提調意啓曰,梓室銀釘上加漆,今月初九日爲始,間一日依例爲之,而時刻則令該曹推擇之意,敢啓。傳曰,知道。
又以禮曹言啓曰,因殯宮都監草記,梓室銀釘上加漆,今月初九日爲始,間一日依例爲之,而時刻則令該曹推擇事,啓下矣。銀釘上加漆十度吉時,令日官推擇後,別單書入之意,敢啓。傳曰,知道。
又以禮曹言啓曰,謹考謄錄,殯宮薦新,初喪則像生時,以朔膳中新物薦之,返虞後,凡干薦新之物,別爲封進事載錄矣。今番亦依此磨鍊,何如?傳曰,允。
又以禮曹言啓曰,罷散官中應服朞服之人,依百官服例,成服日受衰於闕門外,載於戊申·丙午謄錄矣,今亦依此知委,何如?傳曰,允。
又以禮曹言啓曰,成服日罷散官·館學生,各服其服,哭臨於闕外事,載在補編矣,今亦依此知委,何如?傳曰,允。
又以禮曹言啓曰,卽接司僕寺牒報,則今此王世子喪,大殿輦輿·玉轎·日傘及中宮殿輦輿,嬪宮輦輿,當有變常之節,卽爲啓稟施行云。輦輿·玉轎,裹以白綿布,日傘亦用白色之意,分付,何如?傳曰,允。
趙秉鉉,以兵曹言啓曰,今此王世子喪成服後,侍衛服色,當爲磨鍊而今番則自上服制斬衰三年矣,參考各年前例磨鍊,則卒哭前侍衛戎服,白笠白天翼·白帶,卒哭後,黑笠去笠飾,白天翼·黑帶,練後進見時,靑天翼·黑笠·黑帶,禁軍及駕前別抄駕後禁軍等,卒哭前,白戰笠·白戰服,卒哭後,黑戰笠·白戰服磨鍊,而挾輦槍劍軍等,自成服後白巾·白衣,練後,黑巾·淺淡服,城外動駕時,將臣軍服,練前練後,竝淺淡服之意,分付各該營門,何如?傳曰,允。
庚寅五月初八日午時,大斂時,內侍設大斂床於帷外,鋪褥席及枕,先鋪白禾紬絞於其上,橫絞五·縱絞三,紅縀衾·正衣·冕服諸具,倒衣·鴉靑龍袍三作,散衣十九稱,已上內備,詳見儀註大斂訖,時原任大臣·閣臣·承史·春桂坊入哭。
同日未時,奉下梓室時,內侍奉梓室,入陳於靈床南,以秫灰鋪底,加七星板,鋪紫的地褥紫的枕,奉王世子,卽梓室,將髮囊及爪甲囊,納于梓室內,四隅闕處,用內下隧衣,縀屬十五疋,藍縀天衾,已上如例,詳見儀註塞至平滿後,加蓋設袵,覆以繡黼棺衣,仍行大斂奠如禮,仍爲成殯,乃設幄,復設靈座於欑室之南如初,次設幄於欑室之東,設靈寢於幄內,施床·褥·席及屏·枕衣,設盥櫛之具,置誥命案於靈寢之南,仍行成殯奠,時原任大臣·閣臣·承史·春桂坊入參。
上在昌德宮。停常參·經筵。
自開東至人定,灑雨下雨,測雨器水深八分。
成服後,大殿·中宮殿,內閣·政院·玉堂·朝廷二品以上·六曹堂上·兩司長官·奉朝賀奉慰單子問安。答曰,知道。藥房口傳問安。答曰,知道。世子嬪宮,內閣·政院·玉堂·春坊奉慰單子問安。答曰,罔極。藥房口傳問安。答曰,罔極。世孫宮,內閣·政院·玉堂·講書院·朝廷二品以上·六曹堂上·兩司長官·奉朝賀奉慰單子問安。答曰,罔極。藥房口傳問安。答曰,罔極。
藥房都提調李相璜,提調洪起燮,副提調朴晦壽啓曰,伏未審夜間,聖體,若何,悲疚之中,得無大段傷損之節乎?臣等率諸御醫,趁早入診,詳察聖候爲宜。中宮殿氣候,何如?世子嬪宮氣候,何如?世孫宮氣候,何如?區區下情,不勝憂慮,敢此問安,竝爲仰稟。答曰,知道。中宮殿氣候安順,世子嬪宮·世孫宮氣度平順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,罔極。
朴晦壽啓曰,藥房三提調持粟米飮來待矣。傳曰,封入。
又啓曰,藥房三提調爲承候,率醫官來待矣。傳曰,入侍。
洪敬謨啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
朴晦壽啓曰,藥房副提調持湯劑來待矣。傳曰,封入。
傳于趙秉鉉曰,宮城護衛撤罷。
洪赫啓曰,卽者義禁府都事來言,左議政李相璜,今方待命于金吾門外云,係是大臣去就,敢啓。傳曰,知道。
趙秉鉉啓曰,卽者議政府錄事來言,左議政李相璜以爲,職在嘗藥,誠未自效,竟遭此罔極之慟,崩迫冤塞,求死不得,走伏金吾門外,恭竢嚴誅云,仍納命召,何以爲之?敢稟。傳曰,勿待命,卽爲還第事,遣史官傳諭,仍傳命召。
又啓曰,左議政李相璜,又使錄事來言,至冤弸胸,重負在身,雖荐伏承勿待命之恩敎,而未蒙處分之前,有不敢偃便私次,自同無故,惟願遄伏嚴誅,以少贖辜戾之萬一云,仍納命召,何以爲之?敢稟。傳曰,勿待命,卽爲還第事,遣史官傳諭,仍傳命召。
又啓曰,左議政李相璜,又使錄事來言,雖伏承還第之命,而重負誤恩,轉益靡措,仍伏胥次,恭俟嚴誅云,仍納命召,何以爲之?敢稟。傳曰,此時何爲重慼予心?更勿待命,卽爲還第事,遣史官傳諭,仍傳命召。
洪敬謨啓曰,政官牌招開政,墓所都監都提調差出,何如?傳曰,前望單子入之。
墓所都監都提調前望單子入之,右議政鄭晩錫落點。
內醫院提調前望單子入之,李羲甲落點。
吏曹口傳政事,以金鏴·趙寅永爲觀象監提調。
吏曹,葬禮都監提調洪奭周,墓所都監提調金鏴相換事承傳。
吏曹,殯宮入番享官三單,洪顯周·金賢根·朴岐壽。
朴晦壽,以內醫院都提調意啓曰,自今日撤直之意,敢啓。傳曰,知道。
洪敬謨,以禮曹言啓曰,王世子議諡吉日,令日官朴周煥推擇,則今五月十二日爲吉云。大臣及政府堂上·六曹參判以上·館閣堂上·三司長官,奉常寺都提調·提調,命招會議,而內廟·外廟稱號,亦於同日議定,何如?傳曰,允。
又以禮曹言啓曰,三年內大殿·中宮殿誕日陳賀,正朝·冬至朝賀竝權停,三名日諸道賀箋,亦爲停止,以只進表裏,磨鍊擧行,何如?傳曰,允。
又以禮曹言啓曰,無論公除前後,搢紳士庶之家勿爲禁葬事,載在受敎矣,今亦依此知委京外,何如?傳曰,允。
又以葬禮都監都提調意啓曰,本都監都廳二員,依前例差出,別單書入之意,敢啓。傳曰,知道。
又以葬禮都監都提調意啓曰,本都監監造官四員,依前例差出,別單書入之意,敢啓。傳曰,知道。
葬禮都監都廳二單,金英淳·朴宗吉,監造官四單,吳致翼·鄭澤友·李德愚·金祖根。
洪敬謨以葬禮都監都提調意啓曰,闕內待令郞廳,以武臣兼宣傳官,輪回察任,何如?傳曰,允。
又以葬禮都監都提調意啓曰,本都監郞廳監造官分房,別單書入之意,敢啓。傳曰,知道。
又以葬禮都監都提調意啓曰,本都監應行都事,參考前例磨鍊,別單書入之意敢啓。傳曰,知道。
又以葬禮都監都提調意啓曰,本都監監造官前直長鄭澤友,前參奉李德愚,時無職名,竝令該曹,口傳付軍職,冠帶常〈仕〉,何如?傳曰,允。
兵曹口傳政事,副司勇單鄭澤友·李德愚。
又以葬禮都監都提調意啓曰,前知事李興潤,前知事秦東益,行護軍金命爀,別看役差下,使之擧行,何如?傳曰,允。
趙秉鉉,以訓鍊都監言啓曰,宮城扈衛撤罷事,標信祗受矣。扈衛軍兵,卽爲撤罷,斥堠伏兵,一體解送之意,敢啓。傳曰,知道。
又以禁衛營言啓曰,宮城扈衛撤罷事,標信祗受矣。扈衛軍兵,卽爲撤罷,斥堠伏兵,一體解送之意,敢啓。傳曰,知道。
又以御營廳言啓曰,宮城扈衛撤罷事,標信祗受矣。扈衛軍兵,卽爲撤罷,斥堠伏兵,一體解送之意,敢啓。傳曰,知道。
洪赫,以刑曹言啓曰,葬禮都監,設行本曹,故本曹則今月十一日,移接於平市署之意,敢啓。傳曰,知道。
行大司諫申在植,司諫朴宗吉,獻納鄭藎,正言宋成龍·吳正秀等啓曰,嗚呼,冤哉,嗚呼,痛哉。臣等以天地間至冤極痛之情,擧一國大小臣民同然之辭,相率聯籲於今日殿下悲疚之中,嗚呼,冤哉,嗚呼,痛哉。竊伏念睿候之違豫,固是一時之无妄,則群情之顒望,方期翼日之乃瘳,不意旬望之間,遭此窮天之慟者,乃醫藥之失其方也,顧今婦孺輿儓之微,咸曰,罪在醫官。噫,彼命運,渠亦人耳,專昧醫技,主張湯劑,謂諳脈度,每眩群聽,添入藥料,多駭物議,妄論源委,凶言已著,雜試寒熱,峻劑交攻,究厥罪犯,浮於公胤,而國人之皆曰,可殺也,甚於可貴,而王法之不可不正也。至於竝直差備之諸醫官,朝夕診察,專沒誠懇,議藥之際,惟命運是聽,莫售己見,一辭和應,同罪之律,不可容貸。請醫官命運,設鞫得情,亟正邦刑,醫官金殷相·金珪·金漢祚·姜泰翼等,竝令嚴覈,夬施當律。答曰,不允。
大司憲金陽淳,掌令洪龜燮·朴宗璜,持平吉顯範·吳致淳等啓曰,噫嘻,痛矣。今番議藥諸醫官之罪,可勝誅哉?彼命運者,本以凶醜之賤孽,敢藉醫技而拔身,前後受恩,與天無極,而多年議藥,無一異能,尋常進劑,專事徼幸,人皆以庸醫目之者久矣。惟我王世子邸下春秋鼎盛,稟質康旺,保嗇有素,榮衛無愆,設有一時无妄之患,當期翼日乃瘳之慶,而豈意振古罔極之變,遽出於設直旬望之內也哉?諸醫官之習諳脈候,朝夕入診者,尤當十分審愼,冀效萬全,固是臣分之所當然,人理之不容已者,而最初用藥,已極驚惑,連日命方,終無執的,溫涼迭進,補瀉不一,俱是至峻至烈之劑,敢試莫重莫嚴之地。今日臣民崩冤悲憤者,莫不一辭戟罵曰,一則命運之罪也,二則命運之罪也。今雖千剮而萬戮,食肉而寢皮,亦無以少謝輿情之萬一,此而若晷刻容貸,則其可曰,國有三尺乎?且如金殷相·金珪·金漢祚·姜泰翼,則竝直差備,診察參議,而可否無所相濟,攻伐任其自恣,豈可以主張之不在於渠,而得免於同罪之科乎?請醫官命運,設鞫得情,夬正典刑。金殷相·金珪·金漢祚·姜泰翼等,亦施當律,以洩天地神人之憤焉。答曰,不允。
應敎洪遠謨,校理李竣祜·尹錫永,副修撰金羽根等箚曰,伏以皇穹不弔,我王世子邸下夢逝,中外臣庶,奔走號泣,普切哀痛,四載代理,重華協堯,睿德愈著,令聞冞彰。四百年宗社有托,億兆民愛戴益切,乃於千萬夢寐之外,忽値此罔極之變。惟殿下以聖人止慈之情,遭人倫至切之痛,時日奄過,禮制旣成,哀冤震剝,曷有其極?臣等竊有悲憤弸中,如不欲生,而昨日以前,不敢煩瀆,忍住至此矣。噫,彼醫官命運通天之罪,可勝誅哉?當睿候違豫之時,宜有對投當進之劑,而初不審愼,未分虛實,敢以臆見僥倖之術,妄施峻刦必危之方,數日之內,遂致眞元大脫,別症遄加,竟遭此穹壤無及之禍燮,嗚呼,尙何忍言,尙何忍言?是以街巷婦孺輿儓走卒,莫不戟手切齒,直欲食肉寢皮,此可見擧國同情之慟冤矣。此若使之晷刻容貸於覆載之間,則將何以洩神人之憤,而慰生靈之冤乎?臣等誓不與此賊,共戴一天,玆敢涕泣而陳之。伏乞聖明,亟命有司,設鞫得情,夬正典刑,其餘議藥時差備待令醫官諸人,亦爲嚴査,竝施當律焉。取進止。答曰,省箚具悉。醫官事,何爲提此,以慼此時之心乎?不允。
庚寅五月初九日辰時,上詣歡慶殿,命入承史。行都承旨朴晦壽,行左承旨金蘭淳,行右承旨洪敬謨,左副承旨趙秉鉉,右副承旨洪赫,同副承旨姜俊欽,假注書洪永圭·李肯愚,記事官吳取善·金大根·徐念淳·洪鍾應,檢校提學金祖淳,原任提學金履喬·朴宗薰,原任直提學洪奭周·朴綺壽·金鏴·趙寅永,直提學徐憙淳,原任直閣徐俊輔·李光文·鄭基善,檢校直閣徐萬淳,原任待敎李憲瑋,檢校待敎金正喜·金興根·趙斗淳·金英淳·金鼎集,以次侍立。成服時,上服衰服,入就位哭。承史·閣臣·宗親·文武百官,皆服衰服而哭。上止哭,承史以下止哭。代奠官三上香,執盞奠盞,內侍二人,奉香奉爐。上哭,承史以下皆哭,上止哭,承史以下皆止哭。上命退,承史以次退出。
庚寅五月初九日辰時,上御養心閤。藥房三提調,時原任大臣·閣臣,承候入侍時,都提調李相璜,提調洪起燮,副提調朴晦壽,假注書洪永圭,記事官徐念淳·洪鍾應,檢校待敎金鼎集,行右承旨洪敬謨,假注書李肯愚,領府事南公轍,右議政鄭晩錫,檢校提學金祖淳,原任提學金履喬·朴宗薰,原任直提學洪奭周·朴綺壽·金鏴·趙寅永,直提學徐憙淳,原任直閣徐俊輔·李光文·鄭基善,檢校直閣徐萬淳,原任待敎李憲瑋,檢校待敎金正喜·金興根·趙斗淳·金英淳,以次進伏。醫官李命運·金殷相·金珪,以次進伏楹外訖。上曰,史官分左右。公轍曰,今日成服奄過,悲慟慘絶之中,聖體,若何?上涕泣不答。公轍曰,寢睡·水刺之節,無大段損節乎?上曰,別無所損矣。公轍曰,中宮殿氣候,多日哀痛之餘,諸節,何如?上曰,一樣矣。公轍曰,世子嬪宮,此時情境,有不忍仰達者,而世孫宮此時氣度,何如?上曰,別無所損矣。相璜曰,此時聖體悲慟之中,自多受損,醫官入診,何如?上曰,唯。李命運·金珪入診,可也。命運等入診後,退伏奏曰,脈候左右三部調均,而脾胃脈度,似有不足之意矣。相璜曰,湯劑當進御矣,臣等退出本院,與諸醫議定以入矣。上曰,唯。公轍曰,藥院都相,已有仰奏,而聖懷雖極悲慟,寬譬保嗇,實爲今日悠悠萬事中第一仰勉者,保嗇之方,須先滋補,亟下復膳之命,千萬顒祝。相璜曰,臣等受衰登筵,摧咽冤塞,實無辭可以仰譬,亦有所不敢張皇,重慼我止慈之聖懷者,目今悠悠萬事,惟在於保嗇聖躬,而焦勞震剝之餘,安得無受損之節?常膳停進,今爲多日,扶護元氣,又失滋補之方,尤豈不萬萬憂悶乎?伏願抑情復膳,以副群情,不勝顒祝。上曰,依爲之。出擧條公轍曰,今則墓所看審之行,甚急,而前旣有封標諸處,今番則以何處先爲往審乎?前此每有稟定,故玆敢仰達矣。上曰,西郊封標處,先看審,可也。公轍曰,都監諸凡擧行,多登筵稟定或草記擧行,如細小事之可以自下從便者,先爲擧行,登筵時追于仰達,亦有已例,今番亦依此爲之乎?上曰,唯。公轍曰,墓所都監提調金鏴·朴綺壽,聞有嫌避,都監雖無用避之文,而事勢則多有相妨,且不無通變之道,金鏴所帶敦匠之任,與葬禮都監提調洪奭周,使之相換擧行似好,故仰達矣。上曰,依爲之。出擧條公轍曰,三都監都提調之任,賤臣皆蒙恩點,今日終事之地,臣之效誠,只有此焉,何敢爲辭巽之計,而顧今癃病已甚,實有顚仆僨誤之慮,如欲效誠,則一猶可焉。何必盡兼三任然後爲可乎?姑觀來後,如不至於澌盡,則不煩上文字,欲爲擧行伏計,而至於墓所都提之任,跨馬往來,登陟看審,尤有萬萬不可强者,俯蒙體諒而分力,則公私萬幸矣。上曰,欲解何任乎?公轍曰,臣之老癃精神,無論閒緊,皆無供仕之望,而墓所則脚疾已成痿廢,往來登陟,尤無可强之道矣。上曰,墓所都監都提調之任,許副,可也。相璜曰,提調洪起燮,見有敦匠之任,職務相妨,今姑許遞,何如?上曰,依爲之,前望單子入之。出擧條相璜曰,雲觀當有看審之行,而提調朴宗薰·李止淵,俱有敦匠之任,且度支京兆,擧行旁午,事務實多相妨,兼帶雲觀提擧之任,竝姑許遞,其代,仍令該曹口傳差出,何如?上曰,依爲之。出擧條墓所都監都提調許副事。出榻敎祖淳曰,朝晡哭時,承史各一員,例爲進參矣,常時動輿坐堂時,閣臣每爲陪從,依常時例,朝晡哭時,入直閣臣,亦爲進參,何如?上曰,唯。萬淳曰,講書院官員一人,亦依閣臣例,入參朝晡哭似宜,故敢此仰達矣。上曰,唯。進御加減歸脾湯,自今日一貼式煎入事。出榻敎
上在昌德宮。停常參·經筵。
成服翌日,大殿·中宮殿,內閣·政院·玉堂口傳問安。答曰,知道。世子嬪宮,內閣·政院·玉堂·春坊口傳問安。答曰,罔極。世孫宮,內閣·政院·玉堂·講書院口傳問安。答曰,罔極。
藥房提調李羲甲,行左承旨金蘭淳啓曰,伏未審夜間,聖體,若何?昨日成服已過,伏惟聖情,益切悲疚,不瑕有大段傷損之節乎?臣等率諸御醫,趁早入診,詳察聖候爲宜。中宮殿氣候,何如?世子嬪宮氣候,何如?世孫宮氣候,何如?臣等不任區區憂慮,敢來問安,竝此仰稟。答曰,知道。中宮殿氣候安順,世子嬪宮·世孫宮氣度平順,卿等不必入侍矣。中宮殿口傳問安。答曰,知道。世子嬪宮口傳問安。答曰,罔極。世孫宮口傳問安。答曰,罔極。
金蘭淳啓曰,藥房提調,持粟米飮來待矣。傳曰,封入。
趙秉鉉啓曰,備邊司郞廳來言,今日,賓廳日次,而公除前不得來會云矣,敢啓。傳曰,知道。
金蘭淳啓曰,同副承旨姜浚欽,今日不爲仕進,卽爲牌招,何如?傳曰,允。
傳于洪敬謨曰,禮房承旨,進詣皇壇奉審,宣武祠,一體奉審以來。
金蘭淳啓曰,藥房提調,持湯劑來待矣。傳曰,封入。
金蘭淳啓曰,假注書李肯愚,身病猝重,勢難察任,今姑改差,何如?傳曰,允。
李肯愚改差,代以洪說謨爲假注書。
趙秉鉉啓曰,左議政李相璜,又使錄事來言,誠意淺薄,竟失保護之職,罪負深重,未蒙誅殛之典,窮苦冤酷,無地自容,泥首胥所,惟俟常憲之亟加,而此時瀆擾,累煩應酬,尤增死罪云,仍納命召,何以爲之?敢稟。傳曰,昨日已諭,勿待命,卽爲還第事,遣史官傳諭,仍傳命召。
以京畿監司李羲準狀啓,楊州牧使李命運,臺啓旣發,依例罷黜事,傳于洪敬謨曰,令該曹口傳差出,催促下送。
洪敬謨,以內醫院提調意啓曰,副提調朴晦壽,今日問安,不爲仕進,卽爲牌招,何如?傳曰,允。
又以禮曹言啓曰,來六月十八日,大殿誕日,在於殯宮發引之前,而在前如此之時,殯宮所封京外方物,有像生時例封進之規,今亦依此擧行,何如?傳曰,允。
又以禮曹言啓曰,各殿宮服進前,三名日方物及端午節扇進上,以素色擧行之意,知委各道,何如?傳曰,允。
又以墓所都監都提調意啓曰,本都監都廳二員,依前例別單書入之意,敢啓。傳曰,知道。
又以墓所都監都提調意啓曰,本都監監造官四員,依前例別單書入之意,敢啓。傳曰,知道。
墓所都監都廳二單,李寅弼·徐箕淳,監造官四單,申愨·李象祖·宋泰熙·李敏行。
洪敬謨,以墓所都監都提調意啓曰,方外地師李玹,時在英陽任所,使之騎驛,罔夜上來,以爲擧行之地,何如?傳曰,允。
又以墓所都監都提調意啓曰,闕內待令郞廳,依例以入直武臣兼宣傳官,輪回察任,何如?傳曰,允。
又以墓所都監都提調意啓曰,本都監應行諸事,參考前例磨鍊,別單書入之意,敢啓。傳曰,知道。
又以墓所都監都提調意啓曰,本都監郞廳監造官各所分掌,別單書入之意,敢啓。傳曰,知道。
輔德安光直,兼輔德李寅泰,弼善黃鍾人,兼弼善申冕周,文學兪章煥,司書權大肯,兼司書洪重燮,說書鄭,兼說書金大根等聯名疏曰,伏以皇天降割,王世子邸下奄棄臣僚,冤號悲慟,匝域惟均,欲言則穹壤杳茫,欲默則衷情塡塞,何敢以此時此言,滋筆干瀆,重慼我殿下止慈之情至哀之痛,而第臣等忝在宮僚,尤有所萬萬冤憤者,揆之於天,則理所必無,參之於人,則冤有所歸,一則命運之罪,二則命運之罪也,蓋一時之症候,有異於積痼之深祟,則渠旣專任議藥,宜竭誠力,而初無的執之見,妄投交攻之劑,溫冷眩於昨今,補瀉變於斯須,對症投劑,全失其宜,遂於旬日之內,遽遭無涯之慟,人情由此而益冤,輿憤因此而益切,論其負犯,雖手磔口臠,顧何足以少洩神人之憤哉?雖以自初待令之諸醫官言之,參論可否之間,而全不審愼,徒事苟同者,其不誠之罪,亦不可置而不論,哀冤所激,相率仰籲。伏乞聖明,亟降處分,以洩臣民之憤焉,臣等無任云云。省疏具悉。已諭於諸批矣。
副校理趙斗淳疏曰,伏以昊天不弔,我王世子邸下,奄棄臣民,三靈震愓,萬姓呼號,伏惟殿下,以聖人止慈之心,遭天倫至切之慼,時日之頃,禮服遽成,慟冤疚悼,當復如何,況伏念久道燕閑之餘,復臨萬幾,觸境興思,倍切傷感,顧今悠悠萬事,唯在於聖躬之先自節嗇,以保護我世孫宮沖齡惸疚之懷,夫如是然後,上可慰祖宗震衋之靈,下可副臣民靳祝之忱,伏願念國勢之孤危,軫群情之憂遑,深加節哀,隨處寬譬,用答區區之望焉,噫,彼醫官命運之罪,可勝誅哉,渠以微賤之蹤,偏蒙覆庇之澤,圖報之誠,宜倍他人,診議之際,苟能明執症候,投進當劑,則百神攸相,翼瘳可待,而徒挾粗技,莫思愼重,溫涼雜試,補瀉竝進,遂以一時旡妄之候,竟成千古罔極之慟,嗚呼冤矣,嗚呼痛矣,此而不克遵邦憲,斷以常法,則神天之怒何答,而生靈之憤何洩哉?今幸臺論峻發,僚箚繼上,悲憤之辭,聲討至重,此可見秉彝之天,不謀而同,而乃殿下不賜允從,施以例音,臣愚不勝彷徨憂懣之至。伏乞聖慈,明降處分,亟令王府,拿鞫得情,快正典刑,其餘議藥待令諸醫等,亦爲一體嚴査,竝施當律焉,臣無任云云。省疏具悉。已諭於諸批矣。
副校理金鼎集疏曰,伏以時日不留,王世子邸下,欑塗奄過,离光永閟,仰惟止慈之聖德,遽遭逆理之至痛,哀冤傷慟,曷有其極,嗚呼,四載代聽,治化丕新,仁聲仁聞,洽于人心,宗祧之重有托,朝野之望冞深,廼於今日,値玆千古罔極之變,大小臣工,中外民庶,莫不奔走號哭,普切摧隕之思,而臣竊悲憤弸中,無以忍住,嗚呼,王世子邸下,春秋鼎盛,稟質充旺,百靈之所衛護,六氣之所節宣,雖或有微愆暫損之節,不過一時旡妄,而惟彼醫官之所以設置者,本爲其習諳脈度,究察病源,十分審愼,對證投劑,此非但醫理之爲然,卽臣分人道之所固然,而噫,彼命運,抑獨何心,不少敬謹,妄意自恣,全事僥倖,表裏虛實,全無分別,溫涼補瀉,雜然交進,敢於莫重莫嚴之地,乃試至峻至烈之劑,尙忍爲言哉?尙忍爲言哉,卽此而命運之罪,萬戮猶輕,而今日臣子之所崩心摧肝不欲生者,莫不以命運之尙今假貸,而至於輿儓婦孺,亦莫不一辭同然,戟手而交罵,則可見擧國人情之所同憤矣,此尙可以晷刻暫容乎哉?至若金殷相以下諸醫,俱是竝直同參於議藥之列者,而任其自肆,默然傍觀,固難免同罪之科,則焉敢以渠不主張,自歸於倖逭乎?臺啓堂箚,迭發互呈,同聲致討,自是忠憤之不得不然,而廼殿下不賜開納,尙稽當施之律,於是乎悲冤之忱,冞覺弸結,轉益倍激,豈意殿下不念及於此歟?伏乞聖明,淵然深思,亟許允從,以洩天地神人之憤,以慰中外臣民之情焉,臣無任云云。省疏具悉。已諭於諸批矣。
上在昌德宮。停常參·經筵。
洪敬謨啓曰,藥房提調,持粟米飮來待矣。傳曰,封入。
傳于洪赫曰,宮人興石,罪人南奎鍚,令秋曹嚴刑二次後,限己身極邊定配,勿揀赦前。
趙秉鉉啓曰,左議政李相璜,又使錄事來言,以臣當死之罪,而尙逭當被之律,跼高蹐厚,轉無所容,以若釁負,有不敢偃處於輦轂之下,今方逬出城闉,恭俟鉄鉞之誅云,仍納命召,何以爲之?敢稟。傳曰,此時何可引義出城乎?卽爲還第,以除予悲遑之心事,遣承旨傳諭,仍傳命召。
洪敬謨啓曰,左議政李相璜胥命批答,遣承旨傳諭,仍傳命召事,命下矣。何承旨進去乎?敢稟。傳曰,左承旨進去。
又啓曰,左議政李相璜傳諭,左承旨進去事,命下矣。行左承旨金蘭淳,所當牌招,而拘於廳規,不得請牌,何以爲之?敢稟。傳曰,牌招。
金蘭淳啓曰,臣蘭淳,左議政李相璜傳諭進去,下直之意,敢啓。傳曰,知道。
洪敬謨啓曰,藥房提調,持湯劑來待矣。傳曰,封入。
吏曹口傳政事,以李鐵求爲楊州牧使。
洪敬謨啓曰,王世子諡號·廟號·墓號議定吉日,今十二日推擇矣,時原任大臣·政府堂上·六曹參判以上·館閣堂上·三司長官及奉常寺都提調·提調,當爲進參,竝待開門命招,知春秋金銑在外,何以爲之,而右參贊·工曹參判·同春秋一員,副提學未差之代,政官牌招,開改差出,待下批一體牌招會議,何如?傳曰,允。知春秋許遞。
有政。吏批,判書徐能輔進,參判徐鼎輔進,參議吳熙常在外未肅拜,行右承旨洪敬謨進。以鄭基善爲副提學,李錫奎爲右參贊,李錫祜爲工曹參判,徐俊輔爲知春秋,李元默爲同春秋。
兵批,判書徐俊輔病,參判柳河源病,參議李渭達病,參知朴來謙進,左副承旨趙秉鉉進。啓曰,兵批無緊窠,吏批無送西之人,無政事之意,敢啓。傳曰,知道。
洪敬謨,以墓所都監都提調意啓曰,本都監監造官前直長李象祖,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司勇單李象祖。
洪敬謨,以墓所都監都提調意啓曰,本都監三物所郞廳工曹佐郞權度,受由下郷,未及上來,改差,其代以前令柳弘根差下,使之察任,而時無職名,令該曹口傳付軍職,冠帶常仕,何如?傳曰,允。
又以墓所都監都提調意啓曰,幼學金成九,相地官差下,令該曹口傳付軍職,冠帶常仕,何如?傳曰,允。
兵曹口傳政事,副司果柳弘根,副司勇金成九,竝單付。
洪敬謨,以墓所都監都提調意啓曰,康陵令朴祥發,相地官差下,使之擧行,李有珹,相地官已爲差下,而時無職名,令該曹口傳付軍職,冠帶常仕,何如?傳曰,允。
兵曹口傳政事,副司勇單李有珹。
洪敬謨,以墓所都監都提調意啓曰,燕歧縣監李時復,幼學李有珹,竝相地官差下,而李時復時在任所,李有珹居在咸興地,使之騎驛,罔夜上來,以爲擧行之地,何如?傳曰,允。
又以葬禮都監都提調意啓曰,本都監,今日已爲始役,郞廳監造官中一員,依例輪回直宿之意,敢啓。傳曰,知道。
又以墓所都監都提調意啓曰,前知事李興潤,前判官李光荃,別看役差下,使之擧行,何如?傳曰,允。
又以長生殿提調意啓曰,外梓室始役吉日時及合木吉日時,令日官朴周煥推擇,則始役今五月十二日辰時,合木同月十八日辰時爲吉云,以此日時擧行之意,敢啓。傳曰,知道。
趙秉鉉,以都摠府言啓曰,今日入直軍兵等,當爲中日習射技,而公除間,依例姑停之意,敢啓。傳曰,知道。
領府事南公轍,右議政鄭晩鍚箚曰,伏以臣等,於日昨承候,仰瞻戚容,下情焦灼,敢以抑情節哀之意,有所陳達,則苟非萬不獲已,豈可以悲苦之辭,重慼止慈之聖心,而惟彼醫官李命運輩通天之罪,萬戮猶輕,王法不可晷刻容貸,冤憤不可伈泄按住,玆敢冒昧煩瀆焉,嗚呼,渠輩以常時待令之醫,每於入診之時,熟諳脈度,及夫違豫之初,詳察症候,則湯劑議定,宜無疑眩之端,而噫,彼命運,渠亦人耳,妄挾薄技,必立己見,全沒敬謹之意,雜進峻劫之劑,虛實無所分別,溫冷迭相嘗試,以致眞元漸脫,別症層加,遂以一時旡妄之候,遭此千古罔極之變,穹壤茫茫,冤恨何極,凡我一國臣民,無貴賤老少智愚,而莫不戟手切齒,直欲食肉寢皮,此所謂國人皆曰可殺者也,此人心之自不能已者,豈或有私怨於命運而然哉?夫人心之所同,卽天理之所在,而人心固不可拂,況可違天理乎?且其金殷相·金珪·金漢祚等諸醫,亦自謂粗識醫技,竝直同參,診候議藥,而不徒任彼自恣,終皆沕然同歸,究厥情狀,俱極痛惋,豈可以稍異主張,全然倖逭乎?昔程子,以其姪子爲庸醫所殺,而請罪其醫,程子於其子弟之慘,猶尙如此,若是儲君,則尤當如何也,然則臺啓堂箚之同聲迭討,實是公議之所發,忠憤之所激,而廼殿下不許允從,只賜例批,臣等之悲冤抑鬱,姑不暇言,而將何以伸王章而鎭人心乎?伏乞聖明,亟令王府,拿鞫命運,夬正典刑,其餘待令諸醫,竝施當律,以泄神人之憤焉。取進止。答曰,省箚具悉卿等之懇。已諭於諸批,不允。仍傳于姜浚欽曰,此批答,遣史官傳諭。
應敎洪遠謨,校理李竣祜·尹錫永,副修撰金羽根等箚曰,伏以臣等日昨,聲討醫官之罪者,卽有國之常憲,擧世之輿憤,而伏奉聖批,有曰何爲提此,以慼此時之心乎?臣等讀之未半,益不覺胸臆塡塞,聚首涕泣而已,固何敢更爲煩瀆,重慼我聖上悲疚之懷,而第王章未伸,至慟在心,終有所按住不得者,玆敢沬血仰陳,惟聖明垂察焉,噫,彼醫官輩,妄試方藥,遭此罔極之變者,卽窮天亘地所無之劇賊也,豈可使晷刻容貸於覆載之間,以蓄神人之憤,而至於嘗藥諸臣之在保護之職者,自睿候違豫之時,不能倒底審愼,冀奏萬全,而乃反一委庸醫,惟其言是聽,顚倒失宜,奄至此境,國法所在,亦安得逃其罪哉?臣等且伏聞一世喧騰之論,則尤有所萬萬駭痛者,大抵醫家用藥之方,必也殫竭詳審,對投當進之劑,然後乃可以十分無虞,而今番諸醫之議定湯劑也,其時身居提擧之任者,敢以臆見己意,添一材料,噫嘻,此何事也,此何變也?假使所添之一材,的當無疑,敢於至重至嚴之地,固不當斷自私見而徑先添入,況其素昧方技,全沒知覺者,又安知此藥之合於何症當於何候,而無難添材,恣意進用乎?臣分所在,無嚴極矣,不敬甚矣,又若第試蔘料之說,肆發於公座之中,則第試二字,決非臣子哀痛切迫之心,而歸之於無可奈何之境也,屬朝野遑遑之時,全無謹畏,自立己見,以冀萬一之僥倖,究厥心腸,焉逭春秋按法之誅乎?伏願聖慈,下臣等此章於藥院,嚴加鉤覈,夬正典憲焉。取進止。答曰,省箚具悉。已諭於前批,勿煩,提擧事,不允。
獻納鄭藎疏曰,伏以臣於再昨,隨諸僚之後,聲討醫官之罪,而未蒙兪音,歸伏旅次,抑塞悲憤,寧欲溘然無知之際,卽伏見持平臣吳致淳疏本,則神驚膽掉,按住不得,忙陳短章,言不知裁,惟殿下少垂察焉,噫,彼醫官窮天極地之罪,固不可晷刻容貸,而至於嘗藥之職在保護而不能審愼者,亦安得逃其罪哉?況彼提擧之自出己見,添一材料者,此何變怪,大凡治病之方,雖在蒼黃急遽之時,猶當審愼的定於議藥之事,況乎睿候欠安之初,議定湯劑,而何敢以全昧醫技之凡見,有所加減於莫重莫嚴之地哉?此不啻大關後弊,而抑亦前古之所不聞所不見也,至於第試蔘劑之說,尤豈是人臣之所忍言耶?變怪如此,而不施常憲,則其可曰國有三尺乎?伏願殿下,亟降處分,快正典刑,少洩神人之憤焉,臣豈忍以此,重慼我聖心,義在必討,疾聲呼籲,狂妄之誅,實所甘心,臣無任云云。省疏具悉。已諭於諸批,勿煩。
持平吳致淳疏曰,伏以皇天不弔,我王世子邸下,奄棄臣民,冤號悲慟,帀域惟均,伏惟殿下,以聖人止慈之心,遭天倫至切之慼,時日之頃,禮服已成,慟疚悼,曷有其極,仍伏念臣,昨從諸僚之後,聲討醫官之罪者,卽擧國公共之論,天理人情之所不容已者,而未蒙兪音,不勝抑塞,臣於此時,何敢更提他說,重慼我聖上悲疚之懷,而痛冤弸中,終有所按住不得者,玆敢採取輿論,冒陳昨日未畢之說,惟殿下少垂察焉,噫,彼醫官輩窮天罪惡,固不可晷刻容貸,以蓄神人之憤,而至於嘗藥諸臣之職在保護者,不能致極審愼,終始委之庸醫,竟遭此罔極之變,則邦憲攸在,安所逃其罪哉?抑臣尤有所萬萬駭惋者,夫醫官治病之方,必也的執實證,審用當劑,然後方可期萬全之效,而竊伏聞睿候欠安之初,議定湯劑也,身居提擧之任者,敢以己意,添一材料,噫嘻,此何變也,設使所進之材,果是十分的當,敢於莫重莫嚴之地,斷自私見者,已非臣分,大關後弊,況其素昧方技者,又安知此料之必合於症候,而恣意進用,若是其無難也,至若第試蔘劑之說,肆發於公座之中,聽之者莫不相顧而失色,則憂遑焦煎之際,又何若是全不謹畏也,試而偶中,幸莫大焉,試而不當,其將何爲,今若使秉春秋之筆者,按法而誅之,則雖三尺之喙,實無以騁辨而自明矣。伏願聖明,下臣此章於藥院,嚴加鉤覈,以伸典憲焉,臣無任云云。省疏具悉。已諭於諸批,而嘗藥諸臣事,不允。
上在昌德宮。停常參·經筵。
金蘭淳啓曰,藥房提調,持粟米飮來待矣。傳曰,封入。
又啓曰,假注書洪永圭,身病猝重,勢難察任,今姑改差,何如?傳曰,允。
趙秉鉉啓曰,左議政李相璜,又使錄事來言,重負難容,誤恩祇辱,至於承宣臨諭,尤非死罪如臣之所敢承當者,情地去益罔措,有不敢偃然自安於城闉近處,今方轉尋郷路,惟願遄伏常憲,少射公議云,仍納命召,何以爲之?敢稟。傳曰,已諭於前諭,卽爲還第事,遣右承旨傳諭,還傳命召。
又啓曰,左議政李相璜胥命批答,遣右承旨傳諭事,命下矣。行右承旨洪敬謨,所當牌招,而拘於廳規,不得請牌,何以爲之?敢稟。傳曰,牌招。
又啓曰,今日王世子議諡時,禮曹堂上,當爲進參,而判書洪起燮,方在臺啓中,何以爲之,而弘文提學未差之代,政官牌招,開政差出,待下批牌招,何如?傳曰,禮判許遞,與弘文提學,前望單子入之,待下批,牌招察任。
禮曹判書前望單子入之,李羲甲落點。
弘文提學前望單子入之,趙寅永落點。
洪敬謨,以領府事臣南公轍,右議政臣鄭晩鍚等意啓曰,臣等與政府堂上·六曹參判以上·館閣堂上·奉常寺提調·三司長官,來會賓廳,王世子諡號·廟號·墓號,議定以入之意,敢啓。傳曰,知道。
王世子諡號三望,孝明,繼志成事曰孝,照臨四方曰明,獻孝,聦明睿智曰獻,繼志成事曰孝,定孝,安民法古曰定,繼志成事曰孝,廟號三望,文祜·文慶·文徽,墓號三望,延慶·顯福·元禧,已上首望落點。
洪敬謨啓曰,王世子諡號·廟號·墓號,旣已啓下矣,招致禮曹郞廳,傳授之意,敢啓。傳曰,知道。
洪永圭改差,代以睦仁培爲假注書。
洪敬謨啓曰,藥房提調,持湯劑來待矣。傳曰,封入。
洪敬謨,以禮曹言啓曰,卽接奉常寺所報,則以爲,自前造主處所,例設於空闕殿閣,而今此王世子喪神主造成及奉安處所,自本曹預爲入啓定奪云,造主及奉安處所,以何處擧行乎?敢稟。傳曰,造主處所,以崇政殿爲之,奉安處所,以資政殿爲之。
洪敬謨,以葬禮都監都提調意啓曰,本都監提調金鏴,職務相妨,兼帶雲觀提擧之任,今姑許遞,其代令該曹口傳差出,何如?傳曰,允。
又以墓所都監都提調意啓曰,禮曹堂上·觀象監提調,率相地官,奉審定山事,自禮曹別單啓下,而取考前後謄錄,則都監堂上一員,亦爲進去矣,都監堂上金履載,禮曹參判金學淳,觀象監提調趙寅永,率相地官等,今日先肅拜,明曉出去之意,敢啓。傳曰,知道。
又以魂宮都監都提調意啓曰,本都監提調洪起燮,方在臺啓中,其代大護軍洪奭周差下,使之察任,何如?傳曰,允。
又以墓所都監都提調意啓曰,本都監堂上洪奭周,移差於魂宮都監堂上矣,其代刑曹判書李光文差下,使之察任,何如?傳曰,允。
又以魂宮都監都提調意啓曰,魂宮墓所所用銀器皿,例自尙方,造成進排,而取考各年謄錄,則皆以內下件用之矣,今番則何以爲之?敢稟。傳曰,當內下矣。
又以魂宮都監都提調意啓曰,魂宮所用銀器,依下敎待內下擧行,而至於鍮鑄祭器,依各年例,墓所祭器鑄成時,一體擧行之意,分付葬禮都監,何如?傳曰,允。
又以墓所都監都提調意啓曰,本都監所用物種,參考前例,鐵炭則戶曹各軍門取用,石炭·磚石及不足鐵物,卜定於海西江華,空石則戶曹各軍門·守禦廳·畿營取用,生葛則亦令畿營,分定各邑,進排擧行,何如?傳曰,允。
又以墓所都監都提調意啓曰,相地官康陵令朴祥發,職務相妨,令該曹閒司口傳相換,何如?傳曰,允。
洪赫,以刑曹言啓曰,宮人興石,罪人南奎鍚,嚴刑二次後,限己身極邊定配,勿揀赦前事,命下矣。罪人興石·南奎鍚,待用刑擧行次,爲先嚴囚之意,敢啓。傳曰,知道。
大司憲金陽淳,行大司諫申在植,司諫朴宗吉,掌令洪龜燮·朴宗璜,持平吉顯範·吳致淳,正言宋成龍·吳正秀等啓曰,嘻噫痛矣,洪起燮之罪,可勝誅哉,今日罔極之變,專由於議藥之失宜,則醫官輩罪已貫盈,萬戮猶輕,而身在嘗藥之任者,一心洞屬,十分審愼,乃是臣分之所當然,人理之不容已也,惟彼起燮,抑獨何心,睿候違豫之初,不求諸醫之詢同,敢售一己之私見,添一藥料於原方已定之後,藉使所添之料,果是對證,其在謹嚴之道,猶難妄投,旣蔑方技之粗解,又無症祟之的執,而拈出罕用之材,遽進莫重之地,此何道理?此何變怪,至於末梢蔘劑,忽反前日所進,而渠敢以試之一字,肆然發口於禁廬稠會之席,試是試可之試耶?嘗試之試耶,是可忍也,孰不可忍也,國言去益喧藉,輿情允愈冤鬱,已成斷案,焉逭當律,雖以同院竝直之臣言之,職在保護,任他主張,略無可否,其侍藥不謹之狀,烏可曰不知乎?知之罪也,不知亦罪也,大臣拘於公格,不得直請勘斷,請前任內局提調洪起燮,拿鞫得情,夬正典刑,副提調朴晦壽,爲先施以竄配之典。答曰,國運不幸,惟予無德,天不感應之致,不在嘗藥之任,論罪不允。
副校理趙斗淳疏曰,伏以臣於日者,猥陳沐浴之章,冀洩神人之憤,而及奉聖旨,不賜兪音,悲冤之中,益不勝徊徨抑菀之至,夫莫越者邦憲,而難拂者人心也,噫,彼醫官之罪,國人所共誅,天討所必行也,而今若一向假貸,使之偃息於覆載之間,則是邦憲可越而人心可拂也,嗚呼,寧有是哉,若夫嘗藥諸臣之全不致愼,一任庸醫,旬望之間,竟遭罔涯之慟,此其罪雖使自爲之辭,必無所逃,而至於提擧之添一材料,斷自私見,第試蔘料,公肆悖言,是又前古所無之變也,使其熟諳方技,明察證候之所在,則當溫涼補瀉,雜進竝投之時,其何無一言可否也,豈其術,只知此料之爲可添,而不知其有他歟?旣乏明見,且無經驗,則此敵以下之所不敢爲也,在彼而極涉愚妄,在此而全無忌憚,三尺所在,百喙難辨,而噫,第試之說,尙忍言哉,處莫重保護之地,當群情焦遑之日,入而殫竭於診察議定之際,出而調靖於問答酬酢之間,卽臣分然耳,奈其罔念矧翔之戒,初無謹畏之意,乃於公座之中,恣發無嚴之言,是可忍也,孰不可忍也,嗚呼,今於時日逾邁萬事都休之後,飮泣呑淚,重提此說,豈不知徒戚宸懷,益增疚悼,而喧騰之議,愈允莫遏,綳塞之冤,愈往莫伸,則凡今日含生之倫,所以仰望於殿下者,惟在於早賜處分,以少洩悲恨之萬一焉而已,此臺閣聲討之交章迭發,不以嚴畏而自止者也。伏乞聖明,諒臣言之出自公共,軫厥罪之必難涵貰,亟加鉤覈,明正典刑,千萬至祝,臣無任云云。省疏具悉。已諭於諸批,勿煩。
副校理金鼎集疏曰,伏以臣於日前,不勝悲冤之弸心憤惋之塞胸,敢呈一疏,仰請醫官之罪,及奉批旨,未蒙兪音,自愧誠意淺薄,辭未仰格,冞切哀痛,生不如死,固何敢更爲煩瀆,重慼我聖上悲疚之懷,而第王章未伸,輿憤轉激,終有所按住不得者,噫,彼醫官之肆意自恣,雜試峻劑,始因一時旡妄之候,竟遭千古罔極之變,卽窮天極地所無之劇賊也,豈可不卽施常刑,以慰擧國之人心乎哉?是猶未暇悉論,而又有所萬萬駭惋者,卽伏聞嘗藥之地,身爲提擧者,妄出臆見,添一材料,臣於是,心膽俱驚,毛骨皆竦,噫嘻,此何事也,當擧世焦遑之時,居在藥院者,所宜一心洞屬,十分詳審,而今乃全沒敬謹,少無畏愼,不求諸醫之詢同,專售一己之私見,肆然添入於原方之中,假使精於醫理,明於藥性者,固不敢輕易爲言於莫重莫嚴之地,矧玆素昧術業,不識其材之合當於何證何候,而乃爲有若眞知的見者然,此何道理,此何變怪?無嚴極矣,不敬甚矣,又至有第試蔘料之說,肆發公座之中,第試二字,卽何所謂也,察其語訓,絶無焦悶切迫之心,顯有嘗試經驗之意,此豈人臣所可無難發口者乎?國言去益喧騰,輿憤久愈憤鬱,斷案已成,當律難逭,臺言堂箚,相繼迭發,而廼殿下一向靳許,一國臣民冤恨之情,無以少洩,臣尤切痛迫而抑塞,玆又血泣而陳之,伏願聖明,亟降處分,夬伸典憲焉,臣無任云云。省疏具悉。已諭於諸批,勿煩。
上在昌德宮。停常參·經筵。
進御人蔘粟米飮及中宮殿進御人蔘粟米飮·世子嬪宮進服人蔘粟米飮·世孫宮進服人蔘粟米飮,自明日停止事,榻前下敎。
金蘭淳啓曰,右副承旨洪赫,今日不爲仕進,卽爲牌招,何如?傳曰,允。
趙秉鉉啓曰,藥房提調,持粟米飮來待矣。傳曰,封入。
姜浚欽啓曰,藥房提調,持湯劑來待矣。傳曰,封入。
金蘭淳啓曰,左議政李相璜,又使錄事來言,臣罪當死,不待三司之言,而臣實自知,恩勉之下,祗有痛泣無措,拊心泥首,惟邦憲是俟云,仍納命召,何以爲之?敢稟。傳曰,已諭於前諭,卽爲還第事,遣左承旨傳諭,還傳命召。
吏曹口傳政事,以朴周壽爲觀象監提調,康陵令朴祥發,掌苑別提林孝謙相換。
禮曹,王世子喪,大殿·中宮殿·嬪宮·世孫宮公除,自今五月初九日成服始計,來六月初五日,滿二十七日,同月初六日爲始,各衙門開坐,刑殺文書始行之意,知委,何如?判付啓,依所啓施行爲良如敎。
洪敬謨,以墓所都監都提調意啓曰,本都監事役浩繁,日限促迫,不可以別看役二人,及期董役,司果趙鎭良,荏子島僉使姜彝中,別看役加差下,而姜彝中時在任所,令該道給馬,罔夜起送之意,分付,何如?傳曰,允。
副提學鄭基善疏曰,伏以臣民無祿,禍延儲君,前星晦彩,离照永閟,百僚雨泣,萬姓嗚咽,我殿下以止慈之仁,遭逆理之慟,凡在起居之列,入而瞻貽慼之容,悲冤轖胸,出而參陪哭之班,血涕塡喉,將以何辭,仰譬宸情,恭惟王世子邸下,溫文天成,聲明日章,代萬幾之勞,隆三朝之孝,匕鬯有主,朝野係望,萬億年無疆之休,方祈永享,豈意旬日之內,値此終天之痛,天乎冤矣,胡寧忍斯,嗚呼,睿齡鼎盛,天賦豐受,百靈之所護,六氣之所調,雖有微恙違豫之節,不過暫時無妄之症,苟使良醫,竭誠殫技,明的執證,對進當劑,則勿藥之喜,翼日可期,而噫,彼命運,渠以常時待令之醫,專任平日診察之責,脈度之熟諳,旣莫如渠,症候之詳承,亦無如渠,而方其湯劑議定之初,少無小心敬愼之義,虛實眩於表裏,溫涼襍於補瀉,遂致眞元漸脫,別症層加,竟致此千古罔極之慟,尙忍言哉,嗚呼冤矣,點檢前後,無往非遺恨餘憾,而苟究其罪,一則命運,二則命運,凡今日大小臣民,孰不欲食其肉寢其皮,少洩窮天之冤,而三尺不加,一縷尙貸,古今天下,寧有是耶?且其金殷相以下諸醫,粗挾薄技,同參竝直,而苟且雷同,任其自恣,論厥罪狀,尤極痛惋,何可以渠不主張,自歸於倖逭乎?朝論久已沸騰,王章尙未快施,不惟國體之虧損,竊恐無以慰天地神人之憤,惟願淵然深思,亟允臺請焉,至於身爲提擧之任者,全昧敬謹之義,藥料添入之擧,出自臆論,蔘劑第試之說,發諸公座,此何等審愼之事,而素昧方技者,輕斷私見,此何等焦遑之時,而職任嘗藥者,遽發悖說,不但臣分之所不敢,抑亦常情之所未忍,國言喧藉,公車堆積,莫不以不敬無嚴之罪,擧效聲張之義,而不允之音,每下於諸批,勿煩之敎,尙靳於一兪,斷案自在而當律未施,遂使一國臣民冤恨之情,轉益憤鬱,臣尤痛迫而抑塞,直欲溘然而無生,嗚呼,忍於此日,復提此說,以重慼我聖心之疚懷,非不知萬萬悚悶,而莫可遏者輿情,不可屈者邦憲,職忝言事,義難泯默,玆敢泣涕而陳之。伏乞聖明,廓揮乾斷,亟降處分,以謝擧國之同情焉,臣無任云云。答曰,省疏具悉。已諭於諸批,勿煩。
館學儒生生員李興緖,進士李魯翼,生員尹致京,進士李鼎俊,生員趙璋煥,進士安命玉,生員李鶴圭,進士李顯禎,生員趙鉐,進士姜忠永,生員吳,進士尹翼培,生員李廷觀,進士睦仁秀,生員李昆裕,進士李祈夏,生員尹普淳,進士趙述釆,生員李相延,進士南持順,生員金鼎鉉,進士李正懋,生員李浩彬,進士李彙載,生員黃志任,進士黃熽,生員林仁奎,進士蔡升永,生員韓宇洪,進士申昇模,生員金錫麟,進士朴致正,生員韓宇祥,進士柳本元,生員鄭德河,進士金尙禎,生員黃鍚春,進士崔埴,生員申鍚龜,進士金學臣·任序常,生員李敏根,進士鄭天和,生員呂東愚,進士趙玄齡,生員李謙九,進士李秉澈,生員申羲朝,進士李萬容,生員朴泰浩,進士李基濂,生員朴考聞,進士朴斆默,生員鄭昌鎭,進士嚴鍚明,生員尹深,進士丁載鍚,生員鄭喜愚,進士李泰一,生員姜斗鎭,進士李胤祚,生員宋顯載,進士邊鍾裕,生員申鍚膺·金亨壽·文命敷·安柱完·李壽薰·崔日昌·李榏·李光泰·尹命鉉·李琬秀·金文相·權喆銓·鄭湜·鄭淳榮·許石老·林定洙·兪達柱·南履憲·成翼曾·宋正洙·尹致翼·韓用協·趙在祐·李紀城,進士姜元默·柳道宗·李秉衡·李近源·朴師宸·李鍾夏·金取源·李周容·金再鐸·金永壽·沈能鼎·崔尙灝·李淳夏·南驥中·趙晸煥·安楘·尹雲逵·李馨中·金在田·鄭最賢·張顯翼·趙德壽·李守瞻·洪元健,生員睦安中·洪·尹英培·李光雨·李開文,進士韓光雋·盧杆·李能浩·金相楫,幼學具東曅·李羲敎·金必健·金在遠·金顯箕·楊學源·梁錫龜·李長鍚·白亮煥·申泰運·姜彙震·盧坰·黃宗漢·徐經輔·柳晳·申用一·金敎永·朴龍九·金相潤·金東翕·李源文·朴鼎德·金孟浩·徐有質·李東喬·李敬植·申昌來·申鍚萬·李元信·尹致愨·金益憲·金觀洙·李復在·尹致喬·洪炳周·洪憲周·閔致度·閔致慶·金翰根·金箕疇·崔重顯·鄭世奭·李裕命·李龍夏·朴觀亨·尹之鎔·兪允煥·金商尹·韓應淳·李憲愚·李源紀·韓文赫·李遇謙·崔玹·金炳植·洪哲周·鄭仁朝·李東運·鄭奎容·趙獻永·鄭獻敎·李㘾·洪竣謨·鄭駿容·金思獻·尹萬求·洪仁秀·慶益斗·南景獻·慶榮·李濟宅·李基龍·柳承根·尹兢大·兪廣柱·兪寅煥·沈亨奎·李學新·具驥鍚等疏曰,伏以皇穹不弔,王世子阺下,奄棄臣民,冤號悲慟,犬小惟均,四載代聽,重華協堯,睿德日隆,令聞冞彰,五百年宗祧有托,億兆民謳歌咸歸,豈意千萬夢想之外,遽値今日罔極之變乎?惟我殿下,以聖人止慈之情,遭天倫至切之慼,時日易邁,禮服奄成,哀冤震剝,曷有其極,臣等俱以韋布之賤,久沐菁莪之化,欲爲我世子一死者,卽秉彝之同得,而況於伊日議藥之際,乃有擧國喧藉之言,孰不沬血而飮泣,直欲食肉而寢皮哉?臣等雖不忍復提,以貽我殿下之慼,而亦何忍不言,以負我世子之恩哉,噫嘻慟矣,命運通天之罪,可勝誅哉,渠以蟣蝨之賤,偏被雨露之澤,圖報之誠,宜若倍他,而診候之際,不能明執,議劑之時,專事僥倖,敢於莫重莫嚴之地,試以至峻至烈之劑,不過旬日之頃,遭此無前之變,嗚呼冤矣,嗚呼慟矣,我世子春秋鼎盛,稟質康旺,百靈之攸相,六氣之所調,雖有微愆之節,可期翼瘳之慶,而噫,彼命運,抑獨何心,不少難愼,妄意自恣,遂以一時無妄之候,竟致千古無涯之慟,一則命運之罪也,二則命運之罪也,閭巷婦孺輿儓走卒,亦莫不戟手切齒,此眞所謂國人皆曰可殺者也,豈可使之晷刻容貸於覆載之間乎?其餘議藥待令金殷相等,默無一言,袖手傍觀,焉敢以渠不主張,倖逭三尺之律乎?玆敢相率齋沐,仰陳悲衷。伏乞聖慈,亟令王府,拿鞫命運,夬伸邦憲,待令諸醫,亦爲一體嚴査,明降處分,雖以嘗藥諸臣言之,尤有所萬萬駭惋者,噫,彼洪起燮,旣昧醫方,獨立己見,始於已定之方,妄添罕用之材,終以第試之論,肆發稠會之席,前後相反,溫冷交進,致此罔涯之慟,究厥罪狀,浮於命運,嚴覈得情,夬正典刑,斷不可已,而至若同院竝直之臣,旣在保護之列,略無可否,任他執拗者,烏得免不審之科乎?亦願亟允臺請,以洩神人之憤焉,臣等無任云云。答曰,省疏具悉。已諭於諸批,勿煩,爾等退修學業。
上在昌德宮。停常參·經筵。
自開東至酉時,灑雨下雨,測雨器水深九分。
藥房提調李羲甲,行右承旨洪敬謨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,罔極。
洪敬謨啓曰,左副承旨趙秉鉉,右副承旨洪赫,今日不爲仕進,竝卽牌招,何如?傳曰,允。
又啓曰,藥房提調持,湯劑來待矣。傳曰,封入。
傳于洪敬謨曰,魂宮,以文政殿爲之,修理之節,令該曹擧行。
洪敬謨啓曰,左議政李相璜,又使錄事來言,邦憲攸在,公議莫嚴,惟願遄伏常辟,少贖重負云,仍納命召,何以爲之?敢稟。傳曰,已諭於前諭,卽爲還第事,遣右承旨傳諭,還傳命召。
姜浚欽,以禮曹言啓曰,今此王世子喪,大殿·中宮殿服制,時原任大臣·館閣堂上,已爲獻議稟處矣,在外儒臣獻議,今纔來到,而成均館祭酒臣宋穉圭以爲,臣民無祿,上天降割,我王世子邸下,遽爾薨逝於代勞之中,率普痛隕,穹壤靡極,仍竊伏念我聖上,遭此大慼於夢寐之外,爲宗社無涯之痛,不但以止於慈而已,聖體疚損,當復如何,臣北望痛泣,繼以憂慮,不勝犬馬之情,忽此禮郞遠臨,詢及喪禮,臣惶駭隕越,不知所出,臣自以庸陋,全昧禮學,雖欲冒沒仰對,誠有所不可得者,況此邦禮,係是先祖臣得禍之案,心神驚錯,尤何以措舌,玆不免虛辱王人,臣罪萬死,臣罪萬死云。行副護軍臣宋啓榦以爲,萬萬夢寐之外,禮郞,以喪禮服制事,銜命俯詢,驚悚之極,罔省攸措,臣非但蔑識謏聞,實涉越位犯分,莫重邦禮,何敢與論,遠辱王人,惶恐俟罪云。吏曹參議臣吳熙常以爲,臣於千萬匪意,伏奉俯詢以王世子喪殿下服制,臣誠聞命抑塞,而竊念斯禮也,英宗大王,深契古禮,定爲三年,特載補編之書,一洗歷代之謬,可以永垂來世,則凡我後王後賢,固當據而行之,至若先朝丙午朞制,自有精義於其間,在今日正體之地,恐無容更議,而顧臣素蔑學術,不足備數於儒臣之列,近又淹病垂死,神識昏耗,其何敢與聞於王朝莫重喪禮之大節乎?惟願博詢而財處焉云矣。敢啓。傳曰,知道。
上在昌德宮。停常參·經筵。
洪赫啓曰,備邊司郞廳來言,今日,賓廳日次,而公除前不得來會云矣,敢啓。傳曰,知道。
金蘭淳啓曰,藥房提調,持湯劑來待矣。傳曰,封入。
又啓曰,左議政李相璜,又使錄事來言,以當死之蹤,洊又坐要誤恩,死罪之外,尤增死罪云,仍納命召,何以爲之?敢稟。傳曰,卿有何罪,語不擇發,使卿如是不安,可乎,萬萬不當,此時何等時,豈可出城在郷乎?藥院之任許副,卿其卽爲入城事,遣承旨傳諭,還傳命召。
洪赫啓曰,同副承旨姜浚欽,左議政李相璜傳諭事出去矣,院中只有臣一人,伴直無人,左副承旨趙秉鉉,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者,副修撰金羽根,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
趙秉鉉,以備邊司言啓曰,今番告訃,當卽擧行,依丙午年例,以曾經玉堂差出,亦令譯院,擇定齎咨官,使之同爲入去,咨文,令文任撰出之意,一體分付,何如?傳曰,允。
趙秉鉉啓曰,因備邊司草記,今番告訃,當卽擧行,依丙午年例,以曾經玉堂差出事,允下矣。政官牌招,開改差出,何如?傳曰,允。
趙秉鉉,以吏批言啓曰,內醫都提調,今當差出,而無故大臣,只有二員,以二望擬入之意,敢啓。傳曰,知道。
有政。吏批,判書徐能輔進,參判徐鼎輔進,參議吳熙常在外未肅拜,左副承旨趙秉鉉進。以南公轍爲內醫都提調,李應信爲告訃齎咨官。
兵批,判書徐俊輔病,參判柳河源入直進,參議李渭達病,參知朴來謙病,右副承旨洪赫進。啓曰,兵批無緊窠,吏批無送西之人,無政事之意,敢啓。傳曰,知道。
趙秉鉉,以吏曹言啓曰,延慶墓守衛官二員及忠義一員,自宗親府,今始自辟報來矣,竝口傳單付以入之意,敢啓。傳曰,知道。
吏曹口傳政事,延慶墓守衛官二單,李在周·徐臣輔,延慶墓忠義單,申豐朝。
兵曹,以徐鳳淳爲陪往大將。
趙秉鉉,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以葬禮都監都提調意啓曰,今此葬禮時,凡諸擧行,當一依補編,而補編服玩秩·冕圭·衣裳·中單·蔽膝·珮玉·方心·曲領·綬·大帶·赤舄·紅襪,自尙方造成,其中冕圭,若用常御,則勿爲新造,鏡匣·梳函,亦用常御,則勿造事載錄,而取考庚申儀軌,則鏡·梳及冕以下至紅襪,竝爲內下入用矣,今番則內下與新造,預先稟定,然後可以擧行,何以爲之?敢稟。傳曰,當內下矣。
又以戶曹言啓曰,魂宮·御齋室以下諸處修理吉日,令日官朴周煥推擇,則今五月二十二日辰時爲吉云,以此日時擧行之意,敢啓。傳曰,知道。
又以備邊司言啓曰,卽見公忠監司朴齊聞狀啓,則以爲,天安等二十二邑祈雨祭,因祀典竝停,實難擅行,言念民事,不勝憂悶,在前亦多特行之已例,道內各邑祈雨祭,隨其緩急,亟令設行事,請令廟堂稟旨分付矣,雖在諸享停廢之時,圭璧之擧,事係時急,依狀請勿拘設行之意,分付,何如?傳曰,允。
又以兵曹言啓曰,因殯宮薛里內官聽傳敎手本,王世子魂宮正堂以下雇立軍,參互丙午·壬午前例,別單書入之意,敢啓。傳曰,知道。
副修撰金羽根疏曰,伏以臣母病勢,首尾二十餘日,苦歇無常,而當此時,不敢言私,故許久鎖直矣,卽接家信,則病狀一倍添劇,促臣歸侍,臣玆聞此報,神魂飛越,不得已徑出禁扃,伏望亟令鐫改臣職,治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
自卯時至人定,灑雨下雨,測雨器水深三寸三分。
趙秉鉉啓曰,藥房提調,持湯劑來待矣。傳曰,封入。
姜浚欽,以弘文館言啓曰,下番無他推移之員,不得已以上番,姑降入直之意,敢啓。傳曰,知道。
又以禮曹言啓曰,殯宮進香,依補編所載,當以只五上司進香磨鍊,而謹考丙午年謄錄,則因關西道臣疏請,諸道觀察使,亦爲進香矣,今番則五上司·八道,同爲磨鍊擧行乎?敢稟。傳曰,依丙午年例磨鍊。
又以禮曹言啓曰,今此葬禮時,魂宮返虞後,虞祭·卒哭·四時·臘享·俗節·朔望祭享所用生獐·雉·鮮及魂宮墓所三年內朝夕水刺·書茶禮所用素膳物種,今當磨鍊,而謹考謄錄,則乙亥年,依乙丑年例磨鍊,壬午年,依乙亥年例磨鍊矣,今番則何以爲之乎?敢稟。傳曰,依乙亥年例爲之。
又以葬禮都監都提調意啓曰,取考各年謄錄,則輪臺板·小方牀所入,以長生殿所在黃腸退板二立取用矣,今亦依例取用,何如?傳曰,允。
又以葬禮都監都提調意啓曰,魂宮所用祭器,墓所所用祭器造成吉日,令日官朴周煥推擇,則今五月十八日辰時爲吉云,以此日時始役之意,敢啓。傳曰,知道。
又以葬禮都監都提調意啓曰,諡冊文·哀冊文·表石陰記·誌文製述官·書寫官實預差及行牀製述官實預差,改銘旌·下玄室銘旌·表石大字篆文·印篆文書寫官實預差職姓名,別單書入之意,敢啓。傳曰,知道。
葬禮都監,諡冊文製述官左參贊金履喬,預差同敦寧趙寅永,書寫官水原留守洪羲浚,預差副提學鄭基善,哀冊文製述官戶曹判書朴宗薰,預差工曺判書金鏴,書寫官吏曹判書徐能輔,預差大護軍朴綺壽,表石陰記文製述官領府事南公轍,預差判尹李止淵,書寫官大護軍金履載,預差右參贊李錫奎,誌文製述官領敦寧金祖淳,預差大護軍洪奭周,書寫官知事朴周壽,預差開城留守徐憙淳,行狀製述官左議政李相璜,預差兵曹判書徐俊輔,改銘旌書寫官永明尉洪顯周,預差大護軍南履翼,下玄室銘旌書寫官上護軍趙萬永,預差刑曹判書李光文,表石大字篆文書寫官右議政鄭晩鍚,預差禮曹判書李羲甲,印篆文書寫官奉朝賀金履陽,預差判敦寧金在昌。
又以長生殿提調意啓曰,外梓室合木,今月十八日畢役,自十九日爲始着漆,而謹考謄錄,則丙午三十度,庚申·乙丑·辛巳六十度,壬午四十度矣,今番則以何年例擧行乎?敢稟。傳曰,壬午年例爲之。
又以長生殿提調意啓曰,本殿奉安梓宮,元以十部定式,而年來入用,合爲五部矣,事當如數備奉,而時在板材,數旣不敷,多有欠處,就其中擇其可合者,爲先一部,合木治鍊,見今所儲旣乏,且過年限,不可不及今斫來,待秋成,發遣敬差官於黃腸所在三道,使之斫取以來,何如?傳曰,允。
趙秉鉉,以兵曹言啓曰,今五月十七日,武臣堂上朔試射日次,而中日試射停止間,文武臣試射,竝依例停止之意,敢啓。傳曰,知道。
兵曹,陪往從事官二望,以李晩學·沈能驥爲陪往從事官。
上在昌德宮。停常參·經筵。
姜浚欽啓曰,藥房提調,持湯劑來待矣。傳曰,封入。
又啓曰,左議政李相璜,又使錄事來言,寬政縱出於欲生,重負自知其當死,恩諭之下,涕泣哽塞,不省攸達,惟願遄伏鈇鉞之誅云,仍納命召,何以爲之?敢稟。傳曰,行錄製述有命,何爲引又不入城乎?卽爲入城事,遣右承旨傳諭,仍傳命召。
又啓曰,左議政李相璜胥命批答,遣右承旨傳諭事,命下矣。行右承旨洪敬謨,所當牌招,而拘於廳規,不得請牌,何以爲之?敢稟。傳曰,牌招。
上在昌德宮。停常參·經筵。
金蘭淳啓曰,左副承旨趙秉鉉,今日不爲仕進,卽爲牌招,何如?傳曰,允。
洪敬謨啓曰,藥房提調,持湯劑來待矣。傳曰,封入。
趙秉鉉,以備邊司言啓曰,告訃齎咨官,非久當發,而取考丙午謄錄,則職銜,以禮曹正郞單付,盤纏,依告訃書狀官例,給京盤纏,而亦令箕伯,助送行資矣,今亦依已例,職銜則令該曹口傳單付,盤纏則分付惠廳及箕營,使之備給,何如?傳曰,允。
吏曹口傳政事,禮曹正郞單李應信。
趙秉鉉,以都摠府言啓曰,入直軍兵等,中日習射技,公除間姑停事,草記蒙允,而更考各年謄錄,則卒哭前停止,多有已例,今亦依此擧行之意,敢啓。傳曰,知道。
洪敬謨,以葬禮都監都提調意啓曰,王世子睿押徽旨問安牌樻,當依補編受敎,同入於服玩函中,而今番冕服,旣伏承內下之命,且有鏡林匣,則恐或有一函難容之慮,不可不預先請出,詳審大小,以定其各函與否,令政院卽爲稟旨擧行,何如?傳曰,允。
又以葬禮都監都提調意啓曰,遺書當依禮典,奉安於退壙,而庚申年則自內閣擧行矣,今番則待遺書內下,令侍講院謄出後,粧冊·裹袱·樻匣等節,自都監擧行,何如?傳曰,允。
又以禮曹言啓曰,今番服制節目中,殿下視事服,王世孫進見服,當爲消詳磨鍊,而哀遑之際,有未盡處,故一依補編橫看圖,添入原節目中,而改付標以入之意,敢啓。傳曰,知道。
上在昌德宮。停常參·經筵。
夜自四更至二十日開東,灑雨下雨,測雨器水深六分。
洪敬謨啓曰,藥房提調,持湯劑來待矣。傳曰,封入。
備忘記,楊州牧使李鐵求下直,長弓一張,長箭一部,片箭一部,筒兒一箇賜給。
洪敬謨啓曰,右副承旨洪赫,今日不爲仕進,卽爲牌招,何如?傳曰,允。
傳于洪敬謨曰,原任直閣鄭基善,馳詣顯隆園奉審,仍詣健陵·華寧殿,一體奉審以來。
趙秉鉉啓曰,左議政李相璜,又使錄事來言,簡書方嚴而公議莫遏,鈇鉞宜加而職名尙縻,近侍之臣,課日齎符,步跋於江外荒陋之地,貽損國體,罔非臣死罪,至於行錄製述,未死餘生,冤結痛轖,無地伸分,縱臣不文,苟能自盡於終事之末,有可以闡揚我睿徽之萬一,則庶或少寓微忱,而負累至重,今方待死,進而承命,已矣無敢論已,有臣如此,生亦何爲,惟願遄被當被之律云,仍納命召,何以爲之?敢稟。傳曰,人言無理,何可以此引嫌,萬萬不可,行錄製述,有命日久,卽爲還第事,遣右承旨傳諭,仍傳命召。
副修撰李應信疏曰,伏以臣民無祿,皇天降割,禍延儲君,离明永閟,三靈震蕩,萬姓冤號,伏惟四載代勞,宗祊有托於無疆,八域延頸,仁聞日著於遠邇,豈意今日,遽遭此罔極之慟哉?以聖上止慈之情,抱天倫至切之慼,時日易過,禮制奄成,悲冤痛迫,將以何辭,仰譬宸衷乎?臣蟄在窮郷,晩承直宿之奇,卽於治發之曉,遽聞罔極之報,臆塞痛霣,穹壤茫茫,北望痛哭,冤涕沾襟,蒼黃前進,成服府底,昨入都下,則輿憤沸騰,聲討方嚴者,卽彼命運等事也,噫嘻痛矣,渠以厚被國恩之醫,專任平日診察之責,則脈度之詳證,症候之精審,與他自別,而方其湯劑之議定也,初無小心敬愼之意,迭進至峻溫冷之劑,虛實疑眩,補瀉顚倒,竟致眞元凘脫,別症添加,以至於斯,嗚呼痛矣,嗚呼冤矣,惟我王世子,春秋鼎盛,氣度康旺,百靈之所護,六氣之所調,苟能一心洞屬,終始致愼,則豈以一時旡妄之候,竟遭千古無涯之慟耶?凡今日大小臣民,莫不戟手而切齒,直欲食肉而寢皮,尙此三尺未加,一縷猶貸,古今天下,寧有是哉?邦憲自在,衆憤愈激,伏願聖明,亟允群請,以洩神人之憤焉,且以身爲提擧之任者言之,尤有所萬萬駭痛者,旣昧方技,獨立己意,藥料添入之擧,出自臆見,蔘劑第試之說,肆發公座,此何等審愼之事,而敢以私見,以冀僥倖者,非但臣分之所不敢,抑亦後弊之所大關,國言喧傳,公車堆積,咸以不敬無嚴之罪,擧效沬血聲討之義,其在春秋按法之誅,焉敢逭當被之律乎?亦願亟降兪音,快正典刑焉,至若金殷相輩,同參竝直,苟且雷同,任其自恣,全不致愼,豈可以渠不主張,倖逭王章哉?雖其同院嘗藥之臣,職在保護之地,任他私肆,未聞留難,亦難免不審之罪矣,更願竝允臺請,少伸輿憤焉,嗚呼,此時此言,非不知重慼我聖心,而莫遏者輿論,莫嚴者邦憲,臣職添言事,義難泯默,玆敢抆涕而陳之。伏乞聖明,廓揮乾斷,亟降處分,以謝擧國之同情焉,臣無任云云。省疏具悉。已諭於諸批,勿煩。
上在昌德宮。停常參·經筵。
自開東至人定,灑雨下雨,測雨器水深二寸九分。自人定至二十一日開東,灑雨下雨,測雨器水深二寸五分。
進御加減歸脾湯,自明日停止事,榻前下敎。
藥房提調李羲甲,左副承旨趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
趙秉鉉啓曰,備邊司郞廳來言,今日,賓廳日次,而公除前不得來會云矣,敢啓。傳曰,知道。
又啓曰,藥房提調,持湯劑來待矣。傳曰,封入。
趙秉鉉,以魂宮都監都提調意啓曰,本都監郞廳禮曹正郞申允祿,身病猝重,勢難察任,改差,其代前縣監吳泰昌差下,使之察任,而時無職名,令該曹口傳付軍職,冠帶常仕,何如?傳曰,允。
兵曹口傳政事,副司果單吳泰昌。
姜浚欽,以禮曹言啓曰,今此五上司·八道進香儀註,當爲磨鍊,而謹稽謄錄,則丙午七月二十二日,因下敎,五上司·八道進香時,都監堂郞及閣臣·承史,只當日仕進人員,以別班入參,時任春桂坊,一體參班矣,今亦依此磨鍊,知委,何如?傳曰,允。
上在昌德宮。停常參·經筵。
自開東至申時,灑雨下雨,測雨器水深一寸八分。
金蘭淳啓曰,行右承旨洪敬謨,左副承旨趙秉鉉,今日不爲仕進,竝卽牌招,何如?傳曰,允。
又啓曰,左議政李相璜,又使錄事來言,臺論實出公共,重罪不容逭免,未蒙處分之前,無非臣泥首求死之日云,仍納命召,何以爲之?敢稟。傳曰,臺言實出於無据,卿心有何難安乎?卽爲入城,行錄製入事,遣承旨傳諭,仍傳命召。
傳于姜浚欽曰,墓所都監堂上以下入侍。
姜浚欽,以禮曹言啓曰,來七月初三日,行宗廟秋享大祭親行取稟,同日行永寧殿秋享大祭親傳香取稟,以殯宮葬禮前,依例攝行磨鍊之意,敢啓。傳曰,知道。
又以禮曹言啓曰,卽接宗廟署所報,則連日雨下之餘,宗廟第十二室北邊道里上滲漏,霑濕於壁上,永寧殿第四室東南角上雜像及瓦子十餘張墜落,第十一室龕外西邊靑斑子,自北第二井·第三井,滲漏點滴於床卓云矣,殿內雨漏,瓦子墜落,極爲驚悚,永寧殿殿角瓦子墜落,宜有慰安之節,而今當祀享停止之時,依前例慰安告由,只以告文,不卜日今五月二十三日設行,修改等節,臣與本署提調,進詣奉審後稟處,何如?傳曰,允。
又以禮曹言啓曰,臣羲甲與本署提調徐俊輔,進詣宗廟奉審,則第十二室北邊道里上滲漏,壁上霑溫,果如齋官所報,而次詣永寧殿奉審,則第四室東南角雜像及瓦子墜落,第十一室靑斑子滲漏,點滴於床卓上,亦如齋官所報矣,修改之節,恐不容少緩,而時雨未霽,姑待快霽,擇日擧行,何如?傳曰,允。
又以魂宮都監都提調意啓曰,魂宮修理之役,今五月二十二日擧行事,自該曹推擇,啓下矣。始役日爲始,監造官三員,輪回入直之意,敢啓。傳曰,知道。
趙秉鉉,以兵曹言啓曰,禁軍來秋冬等祿試射,當爲設行,而內外中日試射,旣已停止,不得爲之之意,敢啓。傳曰,知道。
庚寅五月二十一日酉時,上御養心閤。墓所都監堂上以下入侍時,同副承旨姜浚欽,假注書睦仁培,記事官金大根·洪鍾應,墓所都監提調金履載,禮曹參判金學淳,觀象監提調趙寅永,以次進伏,相地官掌苑署別提朴祥發,燕岐縣監李時復,副司勇李有珹·金成九,觀象監敎授崔慶玉,進伏楹外訖。上曰,史官分左右。上曰,都監堂上進前,履載等進前。上曰,看審諸處,何如?履載奏曰,臣等西道諸處看審後,轉向東道之由,已爲狀啓,而看審諸處山論,又以別單入之,初占六處坐向年運,俱爲合吉云,而再看審後,可以完擇稟定矣。履載曰,再看審時,則山脈砂穴,尤當詳細審察,樹木蔽遮者,不可不略加疏剔,而若是陵寢局內至近之處,則自前先有告由之節,今亦令該曹按例擧行,何如?上曰,依爲之。出擧條命退,諸臣以次退出。
上在昌德宮。停常參·經筵。
姜浚欽啓曰,明日傳香,禮房承旨,當爲齋宿,而行右承旨洪敬謨,今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
又以葬禮都監都提調意啓曰,本都監郞廳金龍翼,以身病呈狀乞遞,改差,其代前縣令南駿應差下,使之察任,而時無職名,令該曹口傳付軍職,冠帶常仕,何如?傳曰,允。
兵曹口傳政事,副司果單南駿應。
姜浚欽,以忠勳府言啓曰,今此王世子喪發引時,銘旌·翣扇各差備,當以忠義衛定送,而入番忠義衛付祿遞兒,只二十窠,勢難推移,依例十四遞兒,以副司勇,加出付祿,以爲分定之地,何如?傳曰,允。
京外儒生幼學李敦五·鄭寬容·李明奎·閔致龍·徐有會·柳觀一·宋文明·金在安·宋持璜·朴齊麟·金在寬·金述鉉·朴齊鳳·宋基祿·朴正陽·鄭海魯·兪甲煥·朴元陽·柳珽·金恒重·李敬植·趙凝鉉·李興浩·鄭世昌·尹致承·趙奎淳·姜·尹致英·朴觀源,進士尹致膺,幼學張杰·趙祐泳·李明熙·尹性善·李秉敎·宋鉉玉,進士尹萬善·李文馨,幼學尹度植·李一善·閔元鎭·尹致有·徐會淳·洪配厚·洪畯·李文沼·兪致善·李種信·李壽民·兪廣柱·申命浩·李建翼,進士李秉孝,幼學李秉禮·金祜根·金祐根·金東羲·洪觀謨·洪藎謨·權棨·張瀷·金夏錫·李時溥·林獻洙·李鼎泰·林敬洙·李書憲·李宗鎬,進士朴孝聞,幼學李鼎華·睦雲錫·李宅鎬·鄭洛源·尹成圭·趙吉永·白明洙·朴齊善·安永玉·姜寅會·安益重·李容熙·安光員·韓用訓·徐相稷·韓龜爀·李濟春·李守德·李圭相·趙寅植·鄭琇·柳雲植·趙亨勉·朴文煥·金龍載·池溟協·李廷翼·具倫喜·李憲度·閔命世·閔膺鏞·李義赫·尹堉,進士申錫龜·尹羲泰·金輔根·李秉穆·林希周·南駿興·李仁初·李章九·李寬溥,進士金衍根,幼學尹近榮,進士南敎重,幼學李獻夏·趙頤淳·南憲重·權翊仁·洪昚謨·趙敏植·李元在·具吉元·柳珩·金選·趙嘉永·金敎性,進士柳璟·趙喜永,幼學李·柳貞益·金慶鉉·李壎·吳致訥·韓用䄵·尹致恕·李述在·徐相祐·李鎬臣·徐光奎·金東玄·徐光斗·鄭澤序·鄭弘秀·徐光獻·兪淸柱·金東箕·李秉倫·南弘中·李羲周·金芝養·李承益,進士閔璜世·沈永之,幼學尹聲烈·閔益祥·尹約烈·崔永愚,進士兪承煥,幼學李允誠·鄭敎源,生員李準,幼學許澳·鄭華錫·李碩寬·金致玭·李秉民·尹翼鉉·柳錫永·閔致恒·尹泰應,進士鄭海宇,幼學柳鐸永·金敎淵·孔胤升·金秀邦·閔致明·朴冕壽·尹世淳·閔秀鏞·金興淵·沈能鴻·金起淵·沈能鯤·金愚淵·李宣·玄鍚祚·鄭崑源·金希淵·徐有參·權用正等疏曰,伏以不弔于天,我王世子邸下,奄棄銅闈,大小臣工,中外民庶,莫不奔走號哭,普切罔極,矧我殿下,以止慈之聖衷,遭逆理之慘痛,哀冤震剝,當倍無涯,臣等旣未通籍于朝廷,又不廁蹤於黌庠,則何敢以此時此言,泚筆干瀆,而大臣三司館學之請,輒承例批,尙靳兪音,天討未行,輿情轉激,臣等亦忝章甫之末,玆不得不沬血流涕而陳之,惟聖明澄省焉,嗚呼,我邸下,四載代理,睿德日隆,春秋鼎盛,筋力康旺,宗社之托攸重,朝野之望方蔚,此誠我東方億萬年無疆之會,適緣多損於機務之際,少愆於攝養之節,雖有旡妄之候,咸期勿藥之慶,噫,彼命運,以當世得名之術,爲常時待令之醫,診脈宜熟,察症必詳,而敢於莫重莫嚴之地,投以至峻至烈之劑,溫冷幻於昨今,補瀉變於斯須,雜治交攻,惟意自恣,遂致眞元暴脫,別症遄加,不過旬望之頃,遽遭無前之禍,嗚呼冤矣,嗚呼冤矣,尙何忍言,尙何忍言,噫嘻,命運,可勝誅哉,命運之爲此,蓋其所由來者有漸,渠以凶逆醜孽漏網餘種,始也育卵於閭巷之中,中焉發跡於卿士之間,終乃致身於州牧之上,藉賣雜藝,欺盜明世,此猶薄物細故,卽其凶肚逆腸,自是血脈相傳,蓄怨於百年朝家,懷憾於半世士夫,至於今番窮凶而絶悖,大逆而無道,殆有浮於凶楫逆吉之輩,揆以春秋罪心之法,論以禮記拔本之義,寧可使此賊,晷刻容貸於覆載之間,而共戴一天乎?且其殷相·珪漢諸賊,亦是醫員,竝直聯班,袖手傍觀,噤口不言,知情同參,固逆也,知情不告,亦逆也,何況洪起燮,本非醫員,國人所知,而忽於已定之劑,自添一材,繼以第試之論,肆倡衆會,是其太無嚴大不敬之罪,斷案已成,當律難逭,臺言堂箚,相繼迭發,此豈可已而不已者耶?昔程子以家姪之爲庸醫所殺,請罪其醫,夫以程子之大賢,而於私親猶然,若於儲君,則其當如何,於庸醫猶然,若於凶逆,則尤當如何哉,朱子曰,君讐國賊,不必士師,人人皆可得以誅之,臣等不勝悲痛憤惋之忱,相率呼籲於黈纊之下。伏乞聖明,亟令王府,拿鞫命運以下諸賊,嚴覈得情,夬正典刑,以洩神人之憤焉,臣等無任云云。省疏具悉。已諭於諸批,勿煩,爾等退修學業。
上在昌德宮。停常參·經筵。
金蘭淳啓曰,明日,乃是初伏,自明日處暑間,視事,頉稟之意,敢啓。傳曰,知道。
又啓曰,行右承旨洪敬謨,左副承旨趙秉鉉,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,韓義運·趙庭和落點。
金蘭淳啓曰,左議政李相璜,又使錄事來言,公議不可拂也,王章不可屈也,臣有何辭,敢逭常辟,行錄之關係終事,庶效微分之萬一者,亦無以仰承飭命,嗚泣震越,尤不知死所云,仍納命召,何以爲之?敢稟。傳曰,已諭於前諭,何必相持,虧損國體乎?行錄製進,有命多日,卽爲入來製入事,遣正卿傳諭,期於偕來,仍傳命召。
傳于金蘭淳曰,偕來正卿,大護軍南履翼進去。
姜浚欽啓曰,卽者,校理尹錫永,以其親病,陳疏徑出,原疏以國忌齋戒,纔已退却矣,所當卽捧禁推傳旨,而此與無端徑出有異,推考警責,何如?傳曰,允。
趙庭和,以墓所都監都提調意啓曰,前五衛將元永丁,相地官差下,再看審時,同爲率往,而時無職名,令該曹口傳付軍職,冠帶常仕,何如?傳曰,允。
兵曹口傳政事,副護軍單元永丁。
趙庭和,以弘文館言啓曰,下番闕直,事甚未安。副修撰李應信·金羽根,竝卽牌招,以爲推移入直之地,何如?傳曰,允。
又以墓所都監都提調意啓曰,臣晩錫,與都監堂上李光文,禮曹參判金學淳,觀象監提調趙寅永,墓所再看審次,率諸地師,今二十四日出往,而自前或有除朝辭,自持飯往來之例,今亦依此爲之,而樹木疏剔次,本都監郞廳一員,同爲進去之意,敢啓。傳曰,知道。
上在昌德宮。停常參·經筵。
韓義運啓曰,右副承旨洪赫,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,洪彦謨落點。
以副修撰李應信·金羽根牌不進罷職傳旨,傳于趙庭和曰,只推。
趙庭和,以弘文館言啓曰,副應敎尹心圭,修撰沈鈁·金大坤在外,校理尹錫永陳疏徑出,副校理趙斗淳·金鼎集內閣進,下番闕直,事甚未安。副修撰李應信·金羽根,旣有只推之命,與校理李竣祜,竝卽牌招,以爲推移入直之地,何如?傳曰,允。
以校理李竣祜,副修撰李應信·金羽根牌不進罷職傳旨,傳于趙庭和曰,只推。
趙庭和,以弘文館言啓曰,下番闕直,事甚未安。校理李竣祜,副修撰李應信·金羽根,旣有只推之命,竝更牌招,以爲推移入直之地,何如?傳曰,允。
以交理李竣祜,副修撰李應信·金羽根再牌不進罷職傳旨,傳于趙庭和曰,只推。
趙庭和,以魂宮都監都提調意啓曰,本都監別看役,司果卞持華差下,使之擧行,何如?傳曰,允。
又以成均館大司成意啓曰,文廟守僕,依宗社守僕例,試才抄擇,別單啓下事,曾有定式矣,守僕鄭聖龜汰去,代以生徒守僕,試才抄擇,備三望受點次,別單書入之意,敢啓。傳曰,知道。
上在昌德宮。停常參·經筵。
自卯時至人定,灑雨下雨,測雨器水深一寸六分。
自人定至二十六日開東,灑雨下雨,測雨器水深一分。
藥房提調李羲甲,左副承旨洪彦謨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
韓義運啓曰,備邊司郞廳來言,今日,賓廳日次,而公除前不得來會云矣,敢啓。傳曰,知道。
傳于洪彦謨曰,魂宮享官忠義都薛里以下處所,都摠府爲之。
洪彦謨,以弘文館言啓曰,下番闕直,事甚未安。校理李竣祜,副修撰李應信·金羽根,旣有只推之命,竝卽牌招,以爲推移入直之地,何如?傳曰,允。
又以魂宮都監都提調意啓曰,正入棺衣畫黼,補編,只以粉彩載錄,而取考各年謄錄,則用唐粉二靑三靑泥金泥銀矣,今番則何以爲之?敢稟。傳曰,依近例爲之。
又以魂宮都監都提調意啓曰,補編受敎中,結裹,以先襦衾次紅氈載錄,而取考各年謄錄,則襦衾紅氈外,又以油芚入用矣,今番則何以爲之?敢稟。傳曰,依近例爲之。
又以魂宮都監都提調意啓曰,梓室結裹後所進素錦楮,當爲造成矣,補編則以紙塗載錄,而取考各年謄錄,皆以白苧塗進,今番則何以爲之?敢稟。傳曰,依近例爲之。
又以魂宮都監都提調意啓曰,取考各年謄錄,則改銘旌書寫處所,以明政殿內擧行,初銘旌燒火處所,以明政殿南階上載錄矣,今番依已例爲之之意,敢啓。傳曰,知道。
又以墓所都監提調意啓曰,幼學曺俔鎬,相地官差下,卽爲出送再看審所,而令該曹口傳付軍職,冠帶常仕,何如?傳曰,允。
兵曹口傳政事,副司勇單曺俔鎬。
大護軍南履翼書啓,臣於本月二十三日酉時量,敬奉聖諭,馳往于果川縣下北面下加次山里左議政李相璜所住處,傳諭是白乎則以爲,有萬不可逭之重戾,而辱萬不敢當之誤恩,始而近列宰臣,課日步跋於荒江僻陋之地,繼而朝廷素重之臣,齎奉勉諭,來守胥次,驚惶震剝,益無所容,秖緣臣不忠無狀,累王章而損國體,乃至於此,一則臣罪,二則臣罪,偕來之命,惟願遄賜收還,而國有常法,仍俟金木之誅亦爲白有等以,緣由馳啓爲白乎旀,臣旣承偕來之命,故仍留爲白臥乎事。傳曰,行錄製述,有命已久,又別無更引之端,何如是支煩乎?卽爲入來製入事,卿其更爲傳諭,仍傳命召。
奉朝賀金履翼疏曰,伏以民生無祿,我王世子邸下,奄忽登遐,天乎天乎,此何事也,痛冤罔涯,天胡忍斯,以我祖宗之積累厚仁,以我殿宮之聖德慈惠,遽罹此酷,天胡忍斯,第伏願聖上,上軫俯循,克慰神人之望焉,臣以九耋殘齡,尙此苟延,際遭隕崩,宜偏罪罰,濱死之喘,哀鳴而已,仍伏念我殿下寬仁之過,恐欠剛克,誅懲之緩,易壞隄防,此何時也,可不勉哉,無路愬臆,有淚和血,臣瞻戴攀慟之至,謹昧死以聞。答曰,省疏具悉。春宮之喪,痛悼曷極,末段事輿議,大抵爽實矣。
京外儒生幼學鄭殷容·李明奎·閔致殷·李遇亨·金相蓍·宋文明·金在安·宋持璜·朴齊麟·金在寬·宋基祿·朴齊鳳·金述鉉·朴正陽·鄭海魯·朴元陽·徐有會·兪甲煥·柳珽·金恒重·李敬植·趙凝鉉·尹致英·李興浩·鄭世昌·李萬善,進士尹致膺·尹萬善,幼學趙奎淳·尹致承·姜·朴觀源·張杰·尹性善·趙祐泳·李明熙·尹度植·李秉敎·宋鉉玉,進士李文馨·閔元鎭·李一善·尹致有·徐會淳·洪配厚·李文沼·洪畯·李種信·兪致善·李壽民·兪廣柱·申命浩·李建翼·金祐根·李河九·李秉禮·金東羲,進士李秉孝·金祜根·李秉允·尹成圭·鄭憲容·趙重源·朴齊仁·柳興錫·玄錫祚·趙吉永·白明洙·李源福·鄭洛源·姜漪·朴齊善·安永玉·韓性裕·姜寅會·安益重·李容熙·安光員·韓用訓·徐相稷,奉事李章五·韓龜爀·李濟春·李守德·趙寅植·李圭相·鄭琇·柳雲植·趙亨勉·朴文煥·金龍載·池溟協·李廷翼·具倫喜·李憲度·李在絅·閔命世·李羲爀·閔膺鏞·趙在兢·尹堉,判官兪碩柱,幼學尹羲泰·金輔根·李秉穆·林希周·南駿興·李仁初,進士申錫龜·金衍根·南敎重,縣令南駿應,幼學李章九·李寬溥·尹近榮·李獻夏·南憲重·趙頤淳·權翊仁·洪昚謨·趙敏植·李元在·趙在應·具吉元·柳珩·金東選·金敎性·趙嘉永,進士柳璟·趙喜永,幼學柳貞益·李·金慶鉉·李壎·吳致訥·韓用䄵·尹致恕·李述在·徐相祐·李鎬臣·徐光奎·鄭澤序·徐光斗·兪淸柱·徐光獻·鄭弘秀·金東玄·南弘中·李秉倫·金東箕·李羲周·金芝養·閔益祥·尹聲烈·崔永愚,進士閔璜世·沈永之·兪承煥,生員李準,幼學尹約烈·李允誠·鄭敎源·李寬碩·鄭華錫·許澳·尹泰應·金致玭·李秉民·尹翼鉉,進士鄭海宇,幼學柳錫永·閔致恒·金敎淵·柳鐸永·閔致明·金秀邦·朴宗鳳·孔胤升·朴冕壽·閔秀鏞·尹世淳·金興淵·沈能鴻·金起淵·沈能鯤·金愚淵·徐有參,進士金肯淵,幼學鄭崑源·李宣·金希淵·徐有彧·柳萬建·徐有斗,生員張涑,幼學趙泰煥·權用正·兪致中·李承敎,進士尹肇一,幼學金在獻,參奉尹秀寅,幼學李種仁·尹秀淵·金在鶴·金在鴻·朴洪壽·朴參壽·梁奎洙·朴齊輔·沈能善·金康淳·朴齊元,進士黃在,幼學尹綱烈·洪獻容·姜淔·尹絅烈·黃仁爲·睦雲錫,進士朴孝聞,幼學洪觀謨·權棨·張瀷·洪藎謨·鄭漢源·李時溥·李宗鎬·林敬洙·金夏錫·林獻洙·李書憲·鄭洛源·李宅鎬·李鼎華·李鼎泰·韓用性等疏曰,伏以朱夫子與魏元履書曰,繋國家安危存亡之事,雖韋布之士,可以言之,臣等竊嘗受讀而三復,不幸玆者,目見凶逆層生,國事罔極,大臣·三司·館學沐浴之請,相繼迭發,臣等亦忝韋布之末,以爲君讐未復,國賊未討,則國不可以爲國,人不可以爲人,是誠安危存亡之攸繋,敢依朱子之訓,猥陳沬血之言,只緣人微誠薄,不能孚格,溫批例下,天聽愈邈,臣等惶愧踧踖,無地自容,何敢更事煩瀆,以重慼我殿下哀擾之中,而義理消㓕了不得,悲憤按住他末由,雖或至再至三,期於不得請則不敢止,玆復號泣而申之,惟聖明垂察焉,嗚呼,今番命運諸賊之罪,殿下其以爲尋常不足問耶?抑以爲慘毒不忍聞耶?旣以爲不忍聞也,則臣等固當哽咽臆塞而止,果以爲不足問也,則臣等實所髮豎膽掉而言,蓋渠本以凶逆醜孽漏網餘種,匿跡欺世,自同平人,敢挾醫術,濫廁蔭職,已是朝家失刑之大,久爲臣民齎憤之極矣,終奈凶肚逆腸,世稔其逆,遂於莫重莫嚴之地,少無至誠至愼之心,不惟不出當劑,乃反雜投峻方,旬望之頃,畢竟遭變,是其罪浮於凶楫之熱攻,惡甚於逆吉之毒焫,究厥故犯,萬剮猶輕,噫嘻痛矣,尙忍言哉,此豈海東含生之倫,所可共與一天,而容渠梟獍於覆載之間者乎?夫人心之所同,卽天理之所在也,大小臣工,遠近民庶,以至耘夫竈婢,曾無私讐於命運,亦無積憾於命運,而莫不欲手磔而足躙,肉臠而皮藉者,此其天理人心,不待家道而戶諭,則以我殿下體天順人之聖德,顧何愛於一命運,而尙靳兪音,不思所以嚴懲討之道乎?且其知情同參之諸醫,添材凶言之提擧,俱有斷案,難逭自孽,臺啓堂箚,臚列已盡,此非臣等之私言,乃是國中之公言也,伏願殿下,淵然深思,赫然遠覽,亟令王府,一竝拿鞫,嚴問得情,各施當律,俾天討行而王章肅焉,臣等無任云云。省疏具悉。已諭於諸批,勿煩,爾等退修學業。
上在昌德宮。停常參·經筵。
自人定至二十七日開東,灑雨下雨,測雨器水深七分。
以校理李竣祜,副修撰李應信·金羽根牌不進罷職傳旨,傳于趙庭和曰,只推。
趙庭和,以弘文館言啓曰,下番闕直,事甚未安。校理李竣祜,副修撰李應信·金羽根,旣有只推之命,與校理尹錫永,一體牌招,以爲推移入直之地,何如?傳曰,允。
又以禮曹言啓曰,謹考謄錄,則殯宮所封各司供上中,非祭物所用,因特敎除減,已有各年前例,而除減各種,竝令該曹,有區別別單書入之例矣,今亦依前例,令戶曹別單書入,以爲裁處之地,何如?傳曰,允。
又以魂宮都監都提調意啓曰,魂宮排設冊印欌,戶曹所在件移來,以黑眞漆,改漆入用之意,敢啓。傳曰,知道。
韓義運,以兵曹言啓曰,卽接西所衛將張羽成牒報,則本所字內中日閣南邊中松一株,因雨顚仆云,依例斫去之意,敢啓。傳曰,知道。
上在昌德宮。停常參·經筵。
自開東至未時,灑雨下雨,測雨器水深二寸五分。
以校理李竣祜·尹錫永,副修撰李應信·金羽根牌不進罷職傳旨,傳于趙庭和曰,只推。
趙庭和,以弘文館言啓曰,下番無他推移之員,不得已以上番,姑降入直之意,敢啓。傳曰,知道。
又以弘文館言啓曰,下番姑降入直,事甚未安。副修撰李應信·金羽根,竝卽牌招,以爲推移入直之地,何如?傳曰,允。
又以魂宮都監都提調意啓曰,梓室銀釘上加漆,今日已準十度矣,今二十九日爲始,漆布上加漆十度,逐日進漆,而令該曹擇時之意,敢啓。傳曰,知道。
又以禮曹言啓曰,因魂宮都監草記,梓室銀釘上加漆,今日已準十度,今二十九日爲始,漆布上加漆十度,逐日進漆,而令該曹擇時事,啓下矣。漆布上加漆十度吉時,令日官推擇後,別單書入之意,敢啓。傳曰,知道。
韓義運,以兵曹言啓曰,卽接西道參軍柳億牒報,則訓鍊都監所授肅靖門西邊第四城廊近處體城二間許頹圮云,爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
又以訓鍊都監言啓曰,本局分授都城肅靖門西邊第四城廊近處體城二間許頹圮處,令該軍門,卽速修築,把守軍兵,量宜定送事,自兵曹草記矣,今日爲始,砲手二十名,將校一人率領,限改築間嚴加守直之意,敢啓。傳曰,知道。
上在昌德宮。停常參·經筵。
夜自一更至二十九日開東,灑雨下雨,測雨器水深二分。
以副修撰李應信·金羽根牌不進罷職傳旨,傳于趙庭和曰,只推。
趙庭和,以弘文館言啓曰,下番姑降入直,事甚未安。副修撰李應信·金羽根,旣有只推之命,竝卽牌招,以爲推移入直之地,何如?傳曰,允。
又以墓所都監都提調意啓曰,臣等再看山次,率相地官等,本月二十四日,自京離發,孔德里及禧陵舊基看審,二十五日,前進舊穆陵底,二十六日,穆陵舊基及崇陵右岡看審後,仍詣達摩洞看審,二十七日,道莊谷·陵洞看審,二十八日復路,其中道莊谷·陵洞及穆陵舊基兩處山論別單及山圖,謹爲修正以入,而方外相地官曺俔鎬·李玹,次第追到,故同爲看審之意,敢啓。傳曰,知道。
傳于韓義運曰,看山大臣以下入侍。
傳于趙庭和曰,三看審時,領敦寧·訓將,同爲進去。
以副修撰李應信·金羽根牌不進罷職傳旨,傳于趙庭和曰,只推。
趙庭和,以禮曹言啓曰,卽接奉常寺所報,則今番雨後,神室北邊朴工瓦子頹落,正門一間顚仆云矣,所當卽爲擇日修改,而見今雨水姑未快霽,待快晴,擇日擧行,何如?傳曰,允。
又以戶曹言啓曰,殯宮所封各司供上中,非祭物所用,因特敎除減,已有各年前例,除減各種,竝令該曹,區別別單書入,以爲裁處之地事,自禮曹草記,允下矣。丙申·庚申及辛巳·癸未,因特敎除減,各種區別懸註,別單書入之意,敢啓。傳曰,知道。
韓義運,以備邊司言啓曰,齎咨譯官,每有元包外加給二包之例,今亦依丙午年例加給,何如?傳曰,允。
又以兵曹言啓曰,今此王世子發引及返虞時,各差備·忠贊衛一百四十六名,依都監磨鍊,以京有廳出用之意,敢啓。傳曰,知道。
庚寅五月二十八日西時,上御養心閤。看山大臣以下入侍時,行右承旨韓義運,假注書洪說謨,記注官洪煥,記事官洪鍾應,墓所都監都提調鄭晩鍚,提調李光文,禮曹參判金學淳,觀象監提調趙寅永,以次進伏,相地官掌苑別提朴祥發,燕岐縣監李時復,英陽縣監李鉉,副護軍元永丁,副司勇李有珹·金成九·曺俔鎬,觀象監敎授崔慶玉,以次進伏楹外訖。上曰,史官分左右。上曰,大臣以下進前。晩錫進前奏曰,日熱漸熾,雨色不晴,聖體諸節,悲疚之中,若何?上曰,一樣矣。寢睡·水刺之節,何如?上曰,一樣矣。中宮殿氣候,悲疚中近復,若何?上曰,一樣矣。上曰,看山則,何如?晩錫曰,臣素昧地理,但聞諸地官之相議論確,擇其近理之言,以二處山論與山圖,已爲別單書入矣。上曰,三看審後,更爲稟定,可也。晩錫曰,三看審,日間當爲之矣。命退,大臣以下先退,承史以次退出。
上在昌德宮。停常參·經筵。
自酉時至人定,灑雨下雨,測雨器水深二寸二分。
韓義運啓曰,訓鍊大將趙萬永,以看山事,明日出去矣,所佩命召,何以爲之?敢稟。傳曰,仍佩往來。
趙庭和,以墓所都監都提調意啓曰,墓所三看審,臣旣昨承筵敎,而領敦寧·訓將,同爲進去事,命下矣。臣晩錫與都監堂上朴綺壽,禮曹判書李羲甲,觀象監提調朴周壽,領敦寧府事金祖淳,訓鍊大將趙萬永,率相地官,依前除辭朝,明日進去看審之意,敢啓。傳曰,知道。
又以弘文館言啓曰,下番姑降入直,事甚未安。副修撰李應信·金羽根,旣有只推之命,竝卽牌招,以爲推移入直之地,何如?傳曰,允。
以副修撰李應信·金羽根牌不進罷職傳旨,傳于趙庭和曰,只推。
趙庭和,以弘文館言啓曰,姑降入直,事甚未安。副修撰李應信·金羽根,旣有只推之命,竝更牌招,以爲推移入直之地,何如?傳曰,允。
又以魂宮都監都提調言啓曰,梓室漆布上加漆,準十度後,當爲全體加漆,而近例則或八度進漆,或五度進漆矣,謹稽補編,則以三度進漆載錄,今番何以爲之?敢稟。傳曰,五度爲之。
又以墓所都監都提調意啓曰,三都監所用物力,例自本都監,請得分排用下矣,取考各年謄錄,參互分定,別單書入之意,敢啓。傳曰,知道。
又以墓所都監都提調意啓曰,小浮石所監造官宋泰熙,親病猝重,呈狀乞遞,今姑改差,其代侍直趙箕淳差下,使之察任,何如?傳曰,允。
大護軍南履翼書啓,臣於本月二十五日申時量,伏奉史官齎來聖諭及命召,傳諭于左議政李相璜,仍傳命召是白乎則以爲,雖聖度天大,曲賜譬勉,臣知臣罪,宜知所以自處,而行錄製進之仰孤恩飭,尤爲臣死罪,泥首求死,惟嚴命是俟亦爲白有等以,緣由馳啓爲白乎旀,臣旣承偕來之命,故仍留爲白臥乎事。傳曰,屢次勉諭之後,此時過爲固執不可矣,且行錄製入之命,已至多日,卽爲入來事,卿其更爲傳諭,仍傳命召。
上在昌德宮。停常參·經筵。
藥房提調李羲甲,行左承旨金蘭淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
韓義運啓曰,備邊司郞廳來言,今日,賓廳日次,而公除前不得來會云矣,敢啓。傳曰,知道。
趙庭和啓曰,卽者,校理尹錫永,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
姜浚欽啓曰,正言吳正秀,以其親病,投章徑歸,原疏纔已捧入矣,所當直捧遞差傳旨及禁推傳旨,而此與無端下郷有異,從重推考,何如?傳曰,允。
又啓曰,卽見慶尙道六月朔鹽竹笋膳狀,則不善封裹,水痕狼藉,字劃浸漬,事甚疎忽,該道臣,不可無警,推考,何如?傳曰,允。
以副修撰李應信·金羽根牌不進罷職傳旨,傳于趙庭和曰,只推。
趙庭和,以弘文館言啓曰,下番闕直,事甚未安。副修撰李應信·金羽根,旣有只推之命,竝卽牌招,以爲推移入直之地,何如?傳曰,允。
以副修撰李應信·金羽根牌不進罷職傳旨,傳于趙庭和曰,只推。
趙庭和,以葬禮都監都提調意啓曰,本都監都廳朴宗吉,方在司諫之任,格例所拘,不可兼管,所帶臺職,依已例改差,仍令該曹口傳付軍職,何如?傳曰,允。
兵曹口傳政事,副司果單朴宗吉。
趙庭和,以吏曹言啓曰,司諫朴宗吉,因葬禮都監草記,改差事,允下矣。臺諫有闕,當爲稟政,而公除前不敢稟政之意,敢啓。傳曰,知道。
傳于姜浚欽曰,看山大臣以下入侍。
趙庭和,以禮曹言啓曰,卽接宗廟署所報,則去夜之雨,永寧殿正殿東北角朴工上瓦子及雜像墜落,東門西北角瓦子脫落云矣,莫重之地,有此瓦子雜像墜落之患,極爲驚悚,宜有慰安之節,而今當祀享停止之時,慰安告由,只以告文,不卜日來六月初二日設行,修改等節,不容少緩,而今雨水未霽,有難興役,姑待快晴,擇日擧行,何如?傳曰,允。
又以禮曹言啓曰,梓室全體加漆儀註,當爲磨鍊,而謹稽補編,則長生殿都提調·提調,魂宮都監都提調·提調,卽應參之員,而初度時百官進參,再度以後,只宮官進參事載錄,且考丙午謄錄,則以初度時百官未及磨鍊事,追因臣曹草記,待畢度時,百官行禮,而時任曾經師傅·賓客·輔養官·春坊·桂坊,全數進參事,定奪擧行矣,今番則依輔編所載,初度時百官進參,而時任曾經師傅·賓客·輔養官·春桂坊,一體磨鍊,日再度,限畢度,只以時任春桂坊磨鍊,而兩都提調有故,則他大臣輪回入參事及閣臣一員從陞事,亦載於丙午謄錄,竝依此磨鍊擧行,何如?傳曰,允。
又以魂宮都監都提調意啓曰,梓室漆布加漆後,全體加漆度數取稟草記,傳曰,五度爲之事,命下矣。漆布加漆準十度,在於來六月初八日,自初九日爲始,全體加漆五度,間一日進漆,而吉時,令該曹推擇之意,敢啓。傳曰,知道。
校理尹錫永疏曰,伏以臣之老父,年今八十二歲矣,常時氣息懍綴,如不保朝夕,自月前忽得重病,委頓床笫,臣以子孑單身,藥餌糜飮等節,左右扶將,萬無晷刻離側之望,而當此哀遑罔極之時,適値僚員之未備,以此萬不獲已之情勢,待罪直次,亦屢日矣,卽接家信,則臣父病勢,夜間益添,別症加出,促臣歸視,臣聞此急報,方寸煎灼,按住不得,玆敢忙陳短章,徑出禁扃。伏乞聖慈,俯垂鑑諒,特遞臣職,俾得救護,仍治臣罪,以昭法紀焉,臣無任云云。省疏具悉。爾其勿辭救護。
正言吳正秀疏曰,伏以臣之老父,素患積病,積年沈痼,今夏以來,症形尤苦,食飮全廢,不離床褥,湯焫扶護,惟臣是須,遠離供職,情理切悶,當此哀遑罔極之時,不敢言私,一日二日,蹲冒至今,臣之離捨病父,居然爲月餘,日夜薰慮,方寸煎灼,卽接郷信,老父宿病之外,重添毒感,舊恙新症,轉就危劇,若不保朝夕,促臣歸視,臣聞此報,心神飛越,按住不得,忙陳短章,徑尋郷路。伏乞聖慈,俯垂矜諒,亟命鐫削臣職,仍治臣擅離之罪,以肅朝綱,以安私分焉,臣無任云云。省疏具悉。爾其勿辭往護。
庚寅五月三十日戌時,上御養心閤。看山大臣以下入侍時,同副承旨姜浚欽,假注書洪說謨,記事官徐念淳·洪鍾應,墓所都監都提調鄭晩鍚,領敦寧金祖淳,禮曹判書李羲甲,觀象監提調朴周壽,訓鍊大將趙萬永,都監堂上朴綺壽,以次進伏,相地官掌苑別提朴祥發,燕岐縣監李時復,英陽縣監李鉉,副護軍元永丁,副司勇李有珹·金成九·曺俔鎬,觀象監敎授崔慶玉,以次進伏楹外訖。上曰,史官分左右。上曰,大臣進前。晩錫進前奏曰,潦炎去益甚,聖體,若何?上曰,一樣矣。寢睡·水刺之節,若何?上曰,一樣矣。中宮殿氣候,何如?上曰,一樣矣。晩錫曰,今日三看山,臣率諸地師往審,則諸地官所見,與前無異矣,墓所,定于道莊谷,封標明日爲之事,出榻敎晩錫曰,墓所之定於道莊谷,旣承下敎矣,裁穴封標,當卽擧行,而來六月初一日午時爲吉云,以此日時擧行,何如?上曰,依爲之。出擧條又所啓,始役及斬草·破土,當於賓廳會議,推擇擧行,而聞日官言,則土王用事,在於來月初二日云,必於其前擧行,然後似無期限促迫之慮,而在前如此之時,始役,或於會議前爲之,且吉日時,適在於明日未時云,以此時擧行,何如?上曰,依爲之。出擧條羲甲曰,今此墓所斬草·破土吉日,來六月初一日未時擧行事定奪矣,祠后土,當爲同日先行,祠后土祭祝文,令藝文館撰出,祭物及祭官等事,令各該司,照例擧行事,分付,何如?上曰,依爲之。出擧條上曰,大臣就座。仍命退,諸臣以次退出。
上在昌德宮。停常參·經筵。
趙庭和啓曰,副應敎尹心圭,修撰沈鈁·金大坤在外,校理李竣祜差祭,尹錫永受由,副校理趙斗淳·金鼎集內閣進,玉堂上下番俱空,事甚未安。應敎洪遠謨,副修撰李應信·金羽根,竝卽牌招,推移入直,何如?傳曰,允。
又以奎章閣言啓曰,景墓宮望廟樓,今朔奉審,無頉之意,敢啓。傳曰,知道。
又以墓所都監都提調意啓曰,三看審後入侍時,墓所以道莊谷爲之,裁穴封標,以今六月初一日午時爲之,始役斬草·破土,同日未時爲之事,命下矣。臣晩錫與領中樞府事南公轍,都監堂上金履載,禮曹判書李羲甲,觀象監提調趙寅永,都廳郞廳各一員,率相地官等,依例除辭朝進去之意,敢啓。傳曰,知道。
又以墓所都監都提調意啓曰,墓所吉地,旣已封標,各項擇日,令該曹推擇,何如?傳曰,允。
又以禮曹言啓曰,因墓所都監草記,墓所吉地,旣已封標,各項擇日,令該曹推擇事,允下矣。墓所都監都提調·提調·觀象監提調·本曹堂上,明日待開門,來會賓廳,率諸地師,同議推擇,而拘忌年甲,自內書下,旣有前例,敢啓。傳曰,知道。雖不書下,日官自當知之矣。
又以禮曹言啓曰,因魂宮都監草記,梓室漆布加漆準十度,在於六月初八日,自初九日爲始,全體加漆五度,間一日進漆,而吉時,令該曹推擇事,啓下矣。梓室全體加漆五度吉時,令日官推擇後,別單書入之意,敢啓。傳曰,知道。
又以葬禮都監都提調意啓曰,本都監郞廳尹載輔,身病猝重,呈狀乞遞,改差,其代前縣監兪鳳柱差下,使之察任,而時無職名,令該曹口傳付軍職,冠帶常仕,何如?傳曰,允。
兵曹口傳政事,副司果單兪鳳柱。
上在昌德宮。停常參·經筵。
韓義運啓曰,墓所都監都提調鄭晩錫,提調金履載·李光文·朴綺壽,禮曹判書李羲甲,參議洪永觀,觀象監提調朴周壽·趙寅永有稟達事,來詣請對矣。傳曰,入侍。
以副修撰李應信·金羽根牌不進罷職傳旨,傳于趙庭和曰,只推。
趙庭和,以墓所都監都提調鄭晩錫,提調金履載·李光文·朴綺壽,觀象監提調朴周壽·趙寅永,禮曹判書李羲甲,參議洪永觀意啓曰,墓所葬禮吉日,以八月擇入事,命下矣。臣等齊到賓廳,招致諸日官,詳細會議,則今年酉坐,雖値灸退,正陰府方書例有制用之例云,故使之精擇,別單書入之意,敢啓。傳曰,知道。
延慶墓右旋庚兌龍辛束咽庚一節坤剝換乾一節庚兌垂頭重入首酉坐卯向艮得丁得乙破酉坐,洪運丁丑水,忌土,年月日時雖値灸退正陰府例有制用之法,以吉星制化之吉,正運丁丑水,運泊貴人宮,王世子己巳生,木忌金日始役六月初一日丁亥未時,先始北方斬草破土同月同日未時,先始北方祀后土同日先行,作甕家同月二十一日丁未卯時,開金井同月二十七日癸丑巳時,穴深七尺五寸,用營造尺外梓室陪進七月初三日戊午卯時,下外梓室同月初四日己未巳時,啓欑室同月二十九日甲申未時,先啓東方周堂空,發靷八月初三日戊子丑時,行喪忌方甲丙方,成殯到墓所後隨時,停喪忌方乾艮方,墓所啓欑室同月同日申時,先啓東方進發啓欑室後隨時,下玄室同月初四日己丑子時,的呼丁未生,正沖己未生,同旬沖癸未生,以上下玄室時少避祭主不伏方寅卯辰地,取土吉方甲庚方,造命年庚寅木,月乙酉水,日己丑火,時甲子金,本命貴人,本命三合,坐山得局,太歲活祿馬貴,天地德合,年月紫白,三德同聚,五行俱足,乙奇到中,丁奇到向,聖人登寶殿,太陽到三合,虛一待用,平分陰陽眞帝星。
趙庭和,以弘文館言啓曰,下番闕直,事甚未安。副修撰李應信·金羽根,旣有只推之命,竝卽牌招,以爲推移入直之地,何如?傳曰,允。
又以墓所都監都提調意啓曰,墓所已爲始役矣,本都監提調以下,今日先肅拜,明日出去,而京都監郞廳一員,依例以兵曹佐郞金龍翼差下,使之察任,何如?傳曰,允。
又以墓所都監都提調意啓曰,都監堂郞出墓所後,程道不遠,且有除下直自持馬往來之已例,今亦依此擧行,何如?傳曰,允。
又以墓所都監都提調意啓曰,大小浮石,以盧原石取用矣,浮石之役,一時爲急,不可不先期始役,大小浮石所及爐冶所郞廳,率匠手役軍,依例除肅拜出送役所之意,敢啓。傳曰,知道。
又以墓所都監都提調意啓曰,甕家·隧道閣·丁字閣·齋室以下材木,依例取用於戶曹,至於員役及匠募入接假家與艾幕,謹考各軍謄錄,則蓋覆雜物,分定畿邑,材木或取用於貢人,或自都監貿取私儲矣,今則雨勢頻仍,結構時急,私儲貿用,勢難及期,假家艾幕所入材木,全數取用於貢人,蓋覆雜物,依例分定畿邑事,分付戶曹及畿營,何如?傳曰,允。
又以墓所都監都提調意啓曰,墓所丁字閣以下所入瓦甎,例自都監別設燔瓦所,燔造取用矣,見今潦雨頻仍,燔造之役,有難及期,在前如此之時,京貢取用,亦有前例,日前內下外不足瓦甎,勿設燔瓦所,取用於戶曹,何如?傳曰,允。
又以墓所都監都提調意啓曰,墓所始役之後,堂上郞廳監造官及諸員役供饋等節,依前例令戶曹,宣惠廳磨鍊題給事,分付,何如?傳曰,允。
又以墓所都監都提調意啓曰,墓所始役之後,凡有時急往復定奪之事,不可一刻遲延,別設擺撥,乃是前例,而今則來往至近,只設步撥之意,分付兵曹,何如?傳曰,允。
又以墓所都監都提調意啓曰,墓所及浮石所諸處時急往來之際,附近驛馬二匹,依前例入把事,分付畿營,何如?傳曰,允。
韓義運,以兵曹言啓曰,今六月初二日,土王用事改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
大護軍南履翼書啓,臣於本月二十九日未時量,伏奉有旨內,左議政李相璜傳諭一度,正書下送,卿其更爲傳諭,仍傳命召亦敎是白乎等以,謹依有旨,更以聖諭傳諭于左議政李相璜,仍傳命召是白乎則以爲,每奉恩諭,國體日損一日,每煩胥啓,臣罪日增一日,震越迫塞,實無所容,惟有求死不得,而文字製進之役,有非身負重戾,名入大論者之所敢冒當,誨諭雖勤,蠢動無望,卽此而尤爲臣難逭之死罪亦爲白有等以,緣由馳啓爲白乎旀,臣則仍留爲白臥乎事是良爾,詮次善啓向敎是事。傳曰,前後之諭已悉矣,何必更引,且行錄製述,有命多日,而一向浼浼,豈可以分義云乎?卽爲入來事,卿其更爲傳諭,仍傳命召。
庚寅六月初二日辰時,上御養心閤。墓所都監都提調以下入侍時,行右承旨韓義運,假注書洪說謨,記事官徐念淳·洪鍾應,墓所都監都提調鄭晩錫,禮曹判書李羲甲,都監堂上金履載,觀象監提調朴周壽,都監堂上李光文·朴綺壽,觀象監提調趙寅永,禮曹參議洪永觀以次進伏訖。上曰,史官分左右。上曰,大臣進前。晩錫進前奏曰,日熱益甚,聖體,若何?上曰,一樣矣。寢睡·水刺之節,若何?上曰,一樣矣。中宮殿氣候,何如?上曰,一樣矣。晩錫曰,臣等謹依下敎,齊會賓廳,以葬禮擇日,詳問諸日官,則以爲,七月內無吉日,惟八月初四日子時大吉云,而八月旣踰禮月,則臣等不敢遽然擇入,敢此仰達矣。上曰,以八月擇入,可也。出擧條上曰,大臣就座。仍命退,諸臣以次退出。
上在昌德宮。停常參·經筵。
以副修撰李應信·金羽根牌不進罷職傳旨,傳于趙庭和曰,只推。
趙庭和,以弘文館言啓曰,下番闕直,事甚未安。副修撰李應信·金羽根,旣有只推之命,竝卽牌招,以爲推移入直之地,何如?傳曰,允。
以副修撰李應信·金羽根牌不進罷職傳旨,傳于趙庭和曰,只推。
趙庭和,以禮曹言啓曰,今此葬禮時,虞祭,依喪禮補編,以五虞磨鍊,何如?傳曰,允。
又以禮曹言啓曰,今此延慶墓守護軍三十名,俱兩保,依例令兵曹定送,何如?傳曰,允。
又以魂宮都監都提調意啓曰,取考謄錄,則殯宮排設諸具,依例移用於路祭所墓所矣,今亦依此擧行,而至於魂宮排設,新備者外,神榻及交椅祭牀,以戶曹及尙方所在件,改漆取用,何如?傳曰,允。
又以魂宮都監都提調意啓曰,取考謄錄,則魂宮所排書案·硯匣·硯石·筆墨·硯滴·書鎭,以平日睿用件入排矣,今番則何以爲之?敢稟。傳曰,依此爲之。
又以魂宮都監都提調意啓曰,本都監郞廳掌樂院主簿金性求,身病猝重,勢難察任,改差,其代前郡守安廷喜差下,而時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單安廷喜。
上在昌德宮。停常參·經筵。
傳于韓義運曰,告訃齎咨官入侍。
韓義運啓曰,事變假注書卓碩行,身病猝重,勢難察任,今姑改差,何如?傳曰,允。
卓碩行改差,代以盧時珣爲事變假注書。
趙庭和,以弘文館言啓曰,下番闕直,事甚未安。副修撰金羽根,旣有只推之命,卽爲牌招入直,何如?傳曰,允。
又以奉常寺都提調·提調意啓曰,東籍親耕田所種大麥打作,則所出爲七石,小麥打作,則所出爲十三斗之意,敢啓。傳曰,知道。
庚寅六月初四日卯時,上御養心閤。告訃齎咨官入侍時,行右承旨韓義運,假注書睦仁培,記事官徐念淳·洪鍾應,告訃齎咨官禮曹正郞李應信,以次進伏訖。上曰,史官分左右。上曰,齎咨官進前。應信進伏,命賜封藥,應信祗受。仍命退,應信先退,諸臣以次退出。
上在昌德宮。停常參·經筵。
藥房提調李羲甲,行左承旨金蘭淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
韓義運啓曰,備邊司郞廳來言,今日,賓廳日次,而公除相値,不得來會云矣,敢啓。傳曰,知道。
以慶尙監司李勉昇狀啓,進上全鰒,中路臭載,限內不得封進,惶恐待罪事,傳于趙庭和曰,卿其勿待罪事,回諭。
以副修撰金羽根牌不進罷職傳旨,傳于趙庭和曰,只推。
趙庭和,以墓所都監都提調意啓曰,本都監提調刑書判書李光文,以敦匠事,辭朝出去矣,詞訟劇務,不可曠官,所帶本職,今姑許遞,何如?傳曰,允。前望單子入之,待下批,牌招察任。
又以墓所都監都提調意啓曰,墓所火巢,趁卽定界,然後火巢內田畓則打量,閭舍則毁撤,而補土處始可修築矣,禮曹堂上及京兆堂上,不日出去,眼同地方官,看審定界,而田畓家舍給價等事,亦自戶曹依例擧行之意,分付,何如?傳曰,允。
大護軍南履翼書啓,臣於本月初二日未時量,伏奉有旨內,左議政李相璜傳諭一度,正書下送,卿其更爲傳諭,仍傳命召亦敎是白乎等以,謹依有旨,更以聖諭,傳諭于左議政李相璜,仍傳命召是白乎則,以爲,方嚴之論,輿情所同,當視之罪,自視亦然,而處分未下,職名自如,致使刋奉御押之命召,齎傳齎納,以日爲課,馹騎交馳於江外,至於踰旬涉月,以臣睹聞,從未有似此國體,秖爲萬不敢自同無故之臣身,耆老重臣,許久來守,無有了期,尤豈不重傷事面乎?文字製進,屢承飭命,而有若終始力抗,暋不知動,虧微忱而蔑常分,俯仰跼蹐,此何人斯,一事二事,無往而非臣罪,嶺海在前,鈇鉞在後,惟有恭俟而已亦爲白有等以,緣由馳啓爲白乎旀,臣則仍留爲白臥乎事。傳曰,覽此附狀,前後勉諭,予意已悉,則非惟卿之所諒也,抑亦輿情之所諒也,望卿卽爲入來,勿使國體事面有所虧損焉事,卿其更爲傳諭,仍傳命召。
庚辰六月初五日辰時,上御養心閤。藥房入診入侍時,提調李羲甲,行左承旨金蘭淳,假注書洪說謨,記事官金大根·洪鍾應,檢校待敎金鼎集以次進伏,醫官李惟鐸·李亨基·趙宗翊,以次進伏楹外訖。上曰,史官,分左右。羲甲進前奏曰,中庚之節已過,日熱轉甚,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。世子嬪宮氣候,何如?上曰,一樣矣。世孫宮氣候,何如?上曰,一樣矣。羲甲曰,醫官入診乎?上曰,置之。羲甲臣待罪禮判,今適登筵,故有此仰達矣,臣知識魯莽,素昧禮學,王朝莫重之祀典,尤何敢妄論,而適叨禮官,切有愚見,不揆僭猥,敢此仰達矣,禮,同宮則雖臣妾,葬而后祭,註云,所以爾者,吉凶不相干,故喪服傳曰,有死於宮中者,則爲之三月不擧祭,夫臣妾之輕卑者,古禮尙如此,今番戒令,公除後,大中小祀,行之如常,隆殺之節,雖不得不然,第伏念,殿下服制,旣以斬衰三年行之,則當此殯欑在宮,擧國哀遑之日,乃以公除是限,享禮遂擧,籩豆有楚,管籥斯陳,則已涉吉凶相干之嫌,而香祝傳奉之節,享官攝儀之際,蠲誠致齋,其道末由,庸詎不違於古禮之云乎?且先正臣文成公李珥之言曰,朞·大功,葬後當祭,此固指私家喪祭而言,王朝之禮,亦可援喩,朞功猶然,況玆三年之制乎?抑又以用樂當否言之,丙午年則因大臣收議,公除後大祀,以用樂爲定,然而丙午之服制,與今番不同,恐不當以此爲例,乙亥獻敬惠嬪喪禮,始以公除後大中小祀,行之如常,磨鍊啓下矣,太廟春享時,以第十五室用樂,終涉未安,收議于大臣,而大臣之議若曰,郊而格,廟而饗,惟樂爲重,不祭則已,祭則不可不用樂,人情未安,則神理之未安,從可推知,恐不得不停享云云,於是乎大中小祀,更以卒哭後行之,改磨鍊矣,以此以彼,今番大中小祀之公除後行之,終甚未安,趁卽以卒哭後行之,改磨鍊,恐合禮意,而事體至重,下詢時原任大臣而裁處,何如?上曰,依爲之。出擧條命退,諸臣以次〈退〉出。
上在昌德宮。停常參·經筵。
藥房提調李羲甲,行左承旨金蘭淳啓曰,時日易邁,公除奄過,聖懷悲疚,益復如新,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子嬪宮氣候,何如?世孫宮氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
韓義運啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
金蘭淳啓曰,假注書洪說謨,身病猝重,勢難察任,今姑改差,何如?傳曰,允。
洪說謨改差,代以李象敬爲假注書。
傳于趙庭和曰,吏兵批歲抄點下者,依例捧傳旨。
刑曹判書前望單子入之,李止淵落點。
趙庭和啓曰,卽者,漢城府官員來言,今此墓所火巢定界時,本府堂上,當爲進去,而判尹李止淵,移拜刑曹判書,次堂例不得擧行云,何以爲之?敢稟。傳曰,前望單子入之,待下批,牌招察任。
判尹前望單子入之,金履喬落點。
趙庭和啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之,朴升鉉落點。
趙庭和啓曰,新除授司諫院司諫朴升鉉,方在喪中,而前望單子入啓時,不爲付籤,至於蒙點,臣之矇然捧入,不勝惶悚,前望使之改修正以入,而當該堂上,不可無警,推考,何如?傳曰,允。
姜浚欽啓曰,慶尙道進上全鰒,日前已爲捧入,而卽伏見本道監司李勉昇狀啓,則以中路臭載,限內不得封進,惶恐待罪事爲辭矣,未知中間委折之如何,而已捧之後,狀啓又到,事當還爲下送,而臣之矇然捧入,不勝惶悚,原狀啓勿施,該道臣不可無警,推考,何如?傳曰,允。
傳于趙庭和曰,吏曹參議疏批,遣地方官傳諭。
以京畿監司李羲準狀啓,漣川縣民家失火事,傳于金蘭淳曰,聞甚矜惻,元恤典外,別加顧助事,廟堂分付。
以京畿監司李羲準狀啓,陰竹縣民家頹壓事,傳于金蘭淳曰,聞甚矜惻,元恤典外,別加顧助事,廟堂分付。
以公忠監司朴齊聞狀啓,鎭川縣民家失火事,傳于金蘭淳曰,聞甚矜惻,元恤典外,別加顧助事,廟堂分付。
趙庭和,以司饔院都提調·提調意啓曰,卽伏見慶尙監司李勉昇狀啓,則以爲,六月朔膳進上,五月十五日監封上送,而船運到廣州·楊根接界,仍爲破船,莫重進上,中路臭載,限內不得封進,星火改備,追于封進爲辭矣。本道六月朔膳物種,去月已爲來到,自本院循例捧入,而今此狀辭,誠極訝惑。蓋進上物種,但當從陸馱納,而其船運臭載之說,已極駭然,旣云中路臭載,則去晦來納之物種,有誰封進乎?雖諉陪持之自下冒犯,而不飭之失,自有所歸,其在事體,不可仍置,當該道臣,爲先罷職,當該封進官,令該府拿問處之,領來陪持,令本道照法嚴繩,何如?傳曰,允。
又以禮曹言啓曰,今六月初五日,藥房入診入侍時,臣羲甲所啓,臣知識魯莽,素昧禮學,王朝莫重之祀典,尤何敢妄論,而適叨禮官,竊有愚見,不揆僭猥,敢此仰達矣。禮,同宮則雖臣妾,葬而后祭,註云,所以爾者,吉凶不可相干,故喪服傳曰,有死於宮中者,則爲之三月不擧祭。夫臣妾之輕卑者,古禮尙如此,今番戒令,公除後,大中小祀,行之如常,隆殺之節,雖不得不然,第伏念,殿下服制,旣以斬衰三年行之,則當此殯欑在宮,擧國哀遑之日,乃以公除是限,享禮遂擧,籩豆有楚,管籥斯陳,則已涉吉凶相干之嫌,而香祝傳奉之節,享官攝儀之際,蠲誠致齋,其道末由,庸詎不違於古禮之云乎?且先正臣文成公李珥之言曰,朞·大功,葬後當祭,此固指私家喪祭而言,王朝之禮,亦可援喩,朞功猶然,況玆三年之制乎?抑又以用樂當否言之,丙午年則因大臣收議,公除後大祀,以用樂爲定,然而丙午之服制,與今番不同,恐不當以此爲例,乙亥獻敬惠嬪喪禮,始以公除後大中小祀,行之如常,磨鍊啓下矣,太廟春享時,以第十五室用樂,終涉未安,收議于諸大臣,而大臣之議若曰,郊而格,廟而饗,惟樂爲重,不祭則已,祭則不可不用樂,人情未安,則神理之未安,從可推知,恐不得不停享云云,於是乎大中小祀,更以卒哭後行之,改磨鍊矣。以此以彼,今番大中小祀之公除後行之,終甚未安,趁卽以卒哭後行之,改磨鍊,恐合禮意,而事體至重,下詢時原任大臣而裁處,何如?上曰,依爲之事,啓下矣。發遣郞廳,問議于時原任大臣,則領中樞府事臣南公轍以爲,謹按喪禮補編,以小喪公除後行祭定祭,又按皇明太祖皇帝時,値太子之薨,以享祀在邇,命禮部·翰林院考議,禮部奏以有喪而享用樂,恐神不樂聽,宜備而不作,詔從之,喪祭從先祖,固當一遵補編而行之,而夫子言吾從周,蓋我朝禮節之多倣明制,亦此意也,未知其時行祭而不作樂,有何精義而然耶?然念郊廟之饗,惟樂爲重,故禮稱降天神出地祗,假祖考以琴瑟,干戚羽旄簫管,奮其光而著其理,饗而無樂則與不祭同,在昔文孝世子之喪,公除後祀而用樂,以服制之與今異也,獻敬惠嬪之喪,因大臣收議而停享,謂用樂行祭之未安,而不得不停也。今番大中小祀,儀曹之議,以卒哭後行之改磨鍊,似爲得宜,而臣旣病昏,禮學鹵莽,不敢臆對,惟望博詢而處之焉云。議政府左議政臣李相璜以爲,方在胥命待勘中,不得獻議云。議政府右議政臣鄭晩錫以爲,補編有公除後行祭如常之定制,則固當依此遵守,而但乙亥,因諸臣獻議,大中小祀,更以卒哭後行之,改磨鍊矣。今番殿下服制,旣定以斬衰三年,則論以服制,差有重於乙亥,而乃以公除後遽然行祭,於情於禮,終涉未安,然而臣素昧禮學,不敢質言於王朝莫重之禮,惟願博詢而裁處焉云矣。時原任大臣之議如此,上裁,何如?傳曰,依大臣議爲之。
又以禮曹言啓曰,大中小祀行於卒哭後事,時原任大臣收議草記批旨內,依大臣議爲之事,命下矣。戒令別單,改磨鍊以入之意,敢啓。傳曰,知道。
又以禮曹言啓曰,今此喪禮,卒哭前大中小祀竝停止事,更爲磨鍊,啓下矣。八道·四都七月及八月上旬前行各祭享,預送香祝幣,前已齎傳者,還令上送,依前例香室淨潔處燒火事,分付,何如?傳曰,允。
又以墓所都監都提調意啓曰,本都監提調李光文,時無職名,令該曹口傳付軍職,何如?傳曰,允。
又以葬禮都監都提調意啓曰,本都監都廳朴宗吉遭故,其代副司果李正耆差下,使之察任。郞廳尹審求,身病猝重,呈狀乞遞,改差,其代前縣監徐善輔差下,而時無職名,令該曹口傳付軍職,冠帶常仕,何如?傳曰,允。
韓義運,以禁衛營言啓曰,本營別將尹載鍵,騎士將權友仁,身病猝重,勢難察任,竝改差,何如?傳曰,允。
又以禁衛營言啓曰,本營哨官金樂洪,以兼參軍,做事妄錯,柳漢培,公會乘醉,陵辱諸僚,事之駭痛,莫此爲甚,爲先汰去之意,敢啓。傳曰,知道。
又以御營廳言啓曰,本廳哨官差出時,崔廣植之廣字,誤以庠字書入,至於受點,臣之矇然,不勝惶悚,而原單子,改付標以入,何如?傳曰,允。
又以御營廳言啓曰,因禮曹草記,思陵局內捉虎事,閏四月二十六日,定將校率領砲手出送矣,多日行獵,終無虎跡,故五月初六日,撤還之意,敢啓。傳曰,知道。
又以司僕寺一二提調意啓曰,今此孝明世子發靷敎是時,入把馬數,別單書入之意,敢啓。傳曰,知道。
姜浚欽,以義禁府言啓曰,全羅監司朴永元狀達內,濟原察訪全道海,爲先罷黜,其罪狀,令攸司稟處事,達下矣。全道海,今方待命,拿囚之意,敢啓。傳曰,知道。
大司憲金陽淳,行大司諫申在植,掌令朴宗璜·洪龜燮,持平吉顯範·吳致淳,獻納鄭藎,校理李竣祜,副修撰金羽根等啓曰,噫嘻痛矣,書九之罪,可勝誅哉,亂臣賊子,從古何限,而窮凶絶悖,未有如裕賊之根窩,卽書九庚申一疏是已,其疏之上下屢千百言,閃忽疑眩,莫可模揣,而指意肯綮,專在於彼,固曰四條,外托義理之說而內售沮戲之計,陽爲承順之態而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,令旨中前茅裕賊之敎,實是燭奸之禹鼎,照魔之秦鏡也。於戲,我先大王五晦筵敎,卽明諭語極後用捨進退,斷自淵衷之意,而書九乃敢杜撰聖旨,搖動大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對楊,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞〈源〉之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。答曰,不允。
大司憲金陽淳,行大司諫申在植,掌令朴宗璜·洪龜燮,持平吉顯範·吳致淳,獻納鄭藎等啓曰,噫嘻痛矣,以能賊萬古所無之逆魁,不卽正刑,經先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密唱凶論,慫慂恒·簡,爲渠羽翼,糾結厚·麟,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆襸之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也,逆範懷刃之凶,究其本則能賊也,特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案,置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理,請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。噫嘻痛矣,從古亂逆何限,而豈有如夏賊之窮凶極惡者哉?語其凶言則雲·海之所不道,論其逆節則賊鏡之所不爲,見者骨寒,聞者膽掉,實是窮天地亘古今所未聞所未有者也,此豈渠一人之所作爲,一時之所做出,和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然,到今追究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然,夫逆種之待年殄滅,乃指尋常治逆之律文也,今此夏賊,卽是開闢以來所無之逆,其於麟·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而今者逆恭又出,則今日群下之骨驚膽掉,直欲手磔肉臠之心,尤有倍於夏賊初出之時矣,噫,彼恭賊,敢於鞫庭,提誦夏賊之凶書,乃以相議,勸成納招,又發夏賊所不道之凶言,則梟獍種子,腸肚相連,亦一夏賊,而特其逆賊之發露,差有先後耳,千剮萬斫,未足以洩輿情,收孥瀦澤,不可謂當其律,夏賊之變,已用适·雲之例,則今於此賊,決不可異同也明矣,噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知,恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理,目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無變怪,而渠不過幺麽一賤女,則決非渠所可獨辦者也,是必其夫暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩,此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈,請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,夬正典刑。噫嘻痛矣,明謙之凶謀逆節,實是亘萬古所無之賊也,身爲閫帥,已是劇逆之斷案,而乙巳春,諸賊指日擧兵之時,自擬內應大將,至於書給四柱,先占身數,其所爲計,至凶極獰,而逆復之愛姪也,一門之內,日夜綢繆,兩賊之間,出沒紹介,危機急變,迫在呼吸,何幸賊謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞,以謙以逆復之子,傳襲其父之凶圖,鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已,逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿,循例爲奴者,揆以邦刑,萬萬乖當,夫待年用法,乃是尋常治逆之律,而至於此,則實無異於古之适·雲,今之趾·夏,則其凶種逆孽之待年與否,更無可論,請明謙·以謙,亟施孥戮,逆復庶子好石,亟施處絞。噫嘻痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已,噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京,擧兵除惡等語,究其逆節,實有浮於麟·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典,金樂敎以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝,凡此諸賊,雖或有首從之別,而其在誅亂根重獄體之道,不可自外勘斷而〈止〉,請時景·時昱,竝施孥籍之律,金樂敎亟令王府設鞫嚴覈,快正邦刑。噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布至凶絶悖之狀,不可但以邪學言也,請來大舶,裝載兵器,曰以脅持,曰以判決云者,卽是适·璉之餘套,而麟·亮之後身也,賴天之靈,旋加誅殛,而向使其計得售,則白蓮黃巾之變,有不足言,而國之爲國,未可知也,追惟及此,不覺毛骨俱竦,恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已,觀於銀子辦出之計,郵卒裝送之謀,可知其逋逃主於淵藪,羌胡伏於輦轂也,春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻痛矣,國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,賊之眼無國母,恣行胸臆,危之逼之,逆節憯毒之凶計,暗相綢繆,罔有紀極,主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣,處在保護之任,而端陽之例供,肆然廢停,共坐深嚴之地,而宮人拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也,當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣,陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶魁則亦榮賊也,幸賴我先大王廓揮乾斷,特降允兪,而傳旨未卽頒下,典刑尙稽快施,神人之憤惋,容有極哉,請物故罪人國榮,亟施孥籍之典。噫嘻痛矣,裕賊之罪,可勝誅哉,辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁,亦憯矣,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句因用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也,凡在橫目之列者,莫不骨驚膽掉,直欲手磔肉臠,而賦性獰慝,忍杖抵賴,王章未伸,鬼誅先及,神人之憤痛,容有極哉,噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可援用尙魯追施之律,請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫洩,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼尙忍言哉,一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫嚴,煥·裕之護法傳神莫非誣逼於不忍不敢,國勢日就岌嶪,倫彝幾至斁喪,千怪萬變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之牒,未有如此賊之窮凶絶悖者也,食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至,試思之,前乎漢祿而豈有如漢祿,後乎漢祿而豈有如漢祿,剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以夬雪君父之讎,少洩臣民之憤耶?适·雲之所不敢而此賊敢爲之,鏡·夏之所不忍而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習而潛蓄禍心,長其覬覦之計而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,莫不腐心痛骨,如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也,且況不道之凶計,有自來於當時潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉,向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附已者謂之向國而奬拔,汲引如恐不及,異已者謂之背馳而擠陷,網打無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓唱悖論,馴致裕·玉讎國之計,一番變逆起而罔不根柢於渠,一番凶獄出而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸而無敢連討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣,何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣,噫,敬·觀之窮凶而染成者渠也,龜·祿之絶慝而掩護者渠也,渠以爲見驅,則觀·鎬曰見驅,渠以爲非逆,則觀·鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣,大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁,亦醜矣,且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳,噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無爲有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯·賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣,至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣,臣等合辭所陳,剽竊先王之義理,矯誣先王之秉執者,政謂此也,及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自唱之迹,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染迹,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣,若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾參也,鬼誅之先加也,依律處斷,雖恨未及,尙魯已例,在所不已,幸賴乾斷廓然,天討亟行,鍾秀·黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣,振采則伎倆妖慝,行止閃忽,出沒京鄕,左道誑惑,連腸接肚於〈鍾〉一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而十二日至凶之說,與鍾一一而二二而一,似此古今所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,迹本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一則稱有神術,逆賊光友,以鄕曲賤孽,托爲凶徒死士,父事振采,兄事友文,欲輸軍糧則轉到南陽,凡爲凶徒之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,罪止誅身,失之太輕,王章不嚴,輿憤未洩,請逆賊友文·光友加施孥戮之典,致後·延壽,竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是,噫,彼李永純,當西賊有警之日,曾沾祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知幾,迹涉殊常,況以鍾一爲妹夫,致後爲死友,書字之語,出於諸招,指日往來之說,證以一傔,則綢繆之迹,明若觀火,永喆,鍾一之姪子也,始而應坐而發配,致後之男妹也,旋因鞫招而就拿,則枝上之枝,種下之種,可以畢究,矧又鍾萬之猝斃,添一疑斷,而鞫治未竟,竝加酌處,獄體疎憂,輿憤轉激,請李永純·永喆等,更爲設鞫嚴〈問〉,期於得情,快正典刑。噫嘻痛矣,亂逆之變,振古何限,而豈有如李肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,拄腹撐腸,都是禍心,至於甲戌之冬,肆然至凶至憯罔測不道之說而極矣,當上下焦遑之日,渠乃潛懷異圖,綢繆於金基厚,蹤跡陰祕,情節叵測,而至於近日章箚之間,基敍之凶書始發,則眞贓畢露,斷案已成,蓋其凶書,卽不敢道不忍言之逆謀也,謀雖同於基厚,而慫慂者肇源也,書雖出於基敍,而指使者肇源也,其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而若使假息晷刻,共戴一天,則其可曰,世有三綱,而國有三尺乎?至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍,二而一者也,請黑山島荐棘罪人李肇源,亟令王府,設鞫得情,明正典刑,金基厚一體嚴鞫,施以當律焉。噫嘻痛矣。金基敍之罪,可勝誅哉,千妖萬惡,咸萃一身,自在韋布,作凶徒之奇貨,及占倖第,爲權門而輻輳,一自慶枳之後,恒懷不逞之心,假托鬼魅,誑惑人心,卽此一事,可見其平生所爲,無非邪沴,乃於甲戌冬上下焦遑之日,潛懷凶謀,與李肇源·金基厚,綢繆密勿,受其指使,作書轉送於時相,而乃是不忍言不敢道之說,論其逆節,卽與肇源,腸肚相貫,語其罪惡,亦與肇源,毫髮無差,環東土含生之倫,莫不欲手磔口裂,食肉寢皮,此豈可一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱,請楸子島荐棘罪人金基敍,亟令王府,設鞫得情,夬正典刑。噫嘻,宜學以卑微之類,賦憯慝之性,行己則巧佞而善爲狐媚,發迹於陰邪而養成虺毒,屢竊踰濫之職,而暋不知分,常蓄希覬之心,而急於射利,敢以嘗試之計,投呈凶憯之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽載上下大小三十年秉執而遵守者也,今安有晦明之可言,而渠乃陰懷惎憯之謀,公肆疑亂之流,反復閃忽,指意絶悖,此蓋逆裕·書九輩所嘗沿襲之套語也,且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣,然而渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也,況今天網甚恢,凶種尙遺,治逆之政,終有所未盡者,請正法罪人宜學諸子,亟施散配之典。噫嘻痛矣,從古亂逆之犯分干紀者,豈有若宜學之至妖極憯,而慫慂宜學,指使宜學者,卽柳鼎養是耳,包藏禍心,主張凶圖,暗嗾魚魯莫辨之賤品,甘誘虺毒成性之怪物,投進凶書,與書九而一轍,依歸逆邊,爲裕賊之後殿,甘心樂禍,傳法背公,梟獍同腸,素稱有血黨死友之目,而鬼蜮遁形,不露其暗地謀主之迹矣,逮夫捕廳下屬之轉相傳道者,便是和盤托出,而往弔痛哭之著於風聞者,可見情迹莫掩,則鼎養之爲宜學根柢,昭然可知,受人指嗾者,已伏常憲,而爲厥窩主者,偃然自在,揆以刑政,寧有是理,請柳鼎養,亟令王府,設鞫得情,夬正典刑。噫嘻痛矣,洪起燮之罪,可勝誅哉,今日罔極之變,專由於醫藥之失宜,則醫官輩,罪已貫盈,萬戮猶輕,而身在嘗藥之任者,一心洞屬,十分審愼,乃是臣分之所當然,人理之不容已也,惟彼起燮,抑獨何心,睿候違豫之初,不求諸醫之詢同,敢售一己之私見,添一藥料於原方已定之後,藉使所添之料,果是對證,其在謹嚴之道,猶難妄投,旣蔑方技之粗解,又無症祟之的執,而拈出罕用之材,遽進莫重之地,此何道理,此何變怪,至於末梢蔘劑,忽反前日所進,而渠敢以試之一字,肆然發口於禁廬稠會之席,試是試可之試耶,嘗試之試耶?是可忍也,孰不可忍也,國言去益喧藉,輿情久愈冤鬱,已成斷案,焉逭當律,雖以同院竝直之臣言之,職在保護,任他主張,略無可否,其侍藥不謹之狀,烏可曰不知乎?知之罪也,不知亦罪也,大臣拘於公格,不得直請勘斷,請前任內局提調洪起燮,拿鞫得情,夬正典刑,副提調朴晦壽爲先施以竄配之典。答曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永哲等,不允。李肇源·金基敍·金基厚等事,不允。宜學諸子事,不允。柳鼎養事,不允。
大司憲金陽淳,掌令朴宗璜·洪龜燮,持平吉顯範·吳致淳等啓曰,噫嘻痛矣,世道詿誤,義理晦塞,至於今番秋曹兩囚而極矣,渠以鄙悖之流,潛蓄凶憯之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣,渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至,噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物,不治爲治之道,而國之所以爲國,以其有刑章也,此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然,至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事,必被竄,有曰綱亦吾黨,苟非聲氣素相貫通,脈絡素相接連,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之輩合作,爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏,根窩未破,憂虞轉深,請充軍罪人申綱,遠配罪人黃允中,亟令王府,拿鞫嚴覈,夬施典刑。噫嘻痛矣,世道詿誤,義理晦塞,至於韓植林上疏中句語而極矣,辛壬義理,若日月之揭,丙申處分,如鈇鉞之嚴,泰億之爲凶爲逆,爲今日臣子者,人孰不知,掩護鏡賊之情,至凶且憯,和應虎凶之狀,絶悖無倫,至今追惟,心寒膽掉,噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當蟠天極地磨滅他不得者,卽辛壬義理也,入則爲忠,出則爲逆,婦孺輿儓之所知也,曾謂名登仕籍,身居臺地者,反不知婦孺輿儓之所共知也耶?萬萬無是理矣,渠雖遐鄕賤品,渠之曾祖在垣,已於辛壬之際,力袒悖論,爲其嚆矢,故耳目濡染,襲以爲常,乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道,不可但施屛裔而止,請屛裔罪人韓植林,拿鞫得情,夬正典刑。噫嘻痛矣,義理湮晦,世變層生,至於今番睦台錫事而極矣,惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將樂援,閔覆之德,惻怛之意,與神宗皇帝壬辰再造,其揆一也,環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋,若其書中句語之挾雜,造意陰慘,遣辭駭悖,非一朝一夕之故也,論其情迹,彝倫斁絶,語其負犯,鈇鉞猶輕,不可絶島定配而止,請島配罪人睦台錫,亟令王府,設鞫嚴問,夬正典刑。噫嘻,趙璟鎭憸詖之性,鄙瑣之行,爲世所目,與人不齒者久矣,至於賓筵奏語,何爲而發也,外托進言,內蓄禍心,旨意閃忽,遣辭憯毒,蓋其心固不在於論一人評一事,故言不成理,面背殊形,狡譎情態,昭不可掩,此豈如渠所可獨辦哉?自有不逞之徒,暗地窺覘,頤指氣使,假名於柳榮五而機關潛動,接踵於趙璟鎭而手脚畢露,其計則愈出愈巧,顯售嘗試,其意則無忌無憚而陰懷壞亂,所欲嘗試者果是何事,必欲壞亂者抑獨何心,朝廷之憂虞,固不止於履霜堅氷,世道之變怪,終必至於禍人家國,此而不到底盤覈,掀蕩根窩,則非但刑政之失當,抑亦滋蔓之難圖,顧何異於蘊火而待熄,養癰而望痊哉?聖度縱出於含忍,除奸去慝,決非含忍之事,情狀雖待其自露,匿影幻身,恐無自露之日,鞫令遽撤,群情如沸,箚籲未準,公議愈鬱,請黑山島荐棘罪人趙璟鎭,亟令王府,拿鞫得情,夬正典刑。噫嘻痛矣,今番議藥諸醫官之罪,可勝誅哉,彼命運者,本以凶醜之賤孽,敢藉醫技而拔身後,受恩與天無極,而多年議藥,無一異能,尋常進劑,專事徼幸,人皆以庸醫目之者久矣,惟我王世子邸下,春秋鼎盛,稟質强旺,保嗇有素,榮衛無愆,設有一時无妄之患,當期翼日乃瘳之慶,而豈意振古罔極之變,遽出設直旬望之內也哉?諸醫官之習諳脈候,朝夕入診者,尤當十分審愼,冀效萬全,固是臣分之所當然,人理之不容已者,而最初用藥,已極驚惑,連日命方,終無執的,溫涼迭進,補瀉不一,俱是至峻至烈之劑,敢試莫重莫嚴之地,今日臣民崩冤悲憤者,莫不一辭戟罵曰,一則命運之罪也,二則命運之罪也,今雖千剮而萬戮,食肉而寢皮,亦無以少謝輿情之萬一,此而若晷刻容貸,則其可曰國有三尺乎?且如金殷相·金珪·金漢祚·姜泰翼,則竝直差備,診察參議,而可否無所相濟,攻伐任其自恣,豈可以主張之不在於渠,而得免於同罪之科哉?請醫官命運,設鞫得情,夬正典刑,金殷相·金珪·金漢祚·姜泰翼等,亦施當律,以洩天地神人之憤焉。新除授執義李趾秀,時在公忠道沃川地,請斯速乘馹上來事,下諭。答曰,申鼎朝等事,不允。申綱·黃允中等事,不允。韓植林·睦台錫·趙璟鎭等事,不允。下諭事,依啓。
行大司諫申在植,獻納鄭藎等啓曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿情莫洩,請金甲島爲奴罪人克觀,更令王府,嚴鞫得情,夬正王法。逆賊尙魯,卽千萬古所未有之劇賊,而孥戮之典,旣施旋寢,噫,此賊之未伏王章,徑自殞斃,已極神人之憤矣,假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆如尙魯窮凶者,抵賴不服,頑忍徑斃,則孥戮之典,其將不施乎?罪在罔赦,事關後斃,請逆賊尙魯,亟施孥戮之典。梟示罪人性世,與劇賊載榮,一而二二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也,設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當律,請梟示罪人性世,亟施孥戮之典。噫嘻痛矣,人心陷溺,世變層生,至於秋曹兩囚而極矣,渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡惡,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,卽酌處,秋堂聯書,實出執藝之義,而特以好生之聖念,遂付傅輕之科,世豈有難言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不問,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱·黃允中輩而極矣,渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時而比擬無難,錢唐是何等事而指斥有歸,渠輩包藏,雖急於敲撼朝廷,而獨不念自犯於上誣聖德,罪犯罔赦乎?各邑已例,春曹文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鋤根潰癰之論,寔出遠慮,使邸下不念生道殺人之義,而亦靳一兪也耶?况於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊,然則奎·坤是已伏法之申綱也。申綱是未就鞫之奎·坤也,設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。噫嘻痛矣,世級日下,變怪層生,至於韓植林事而極矣,噫,泰億是何等凶逆也,密贊鏡賊之迹,至凶且憯,定策國老之說,絶悖無倫,終始梟獍之殿矛,爛熳虎龍之窩窟,三凶居一,萬惡俱備,于今百餘年之間,爲東土臣民者,無不戟手而裂眦,心寒而膽掉,丙申處分,昭揭日星,聾瞽之人,亦皆聞知,則噫,彼植林,今日北面於朝廷者也,豈有不聞不知之理,而乃敢以逆臣官爵姓名,肆然筆之於章奏之間,其官則稱以大官,其言則謂之建白,陽爲迷罔之狀,陰售嘗試之計,旨意所在,情狀莫掩,而渠祖在垣,曾於辛壬之際,力袒悖論,爲其嚆矢,傳染旣久,熟處難忘,敢欲螮蝀於太淸,此豈如渠蟣蝨之賤所可獨辦,必有一種不逞之徒,潛伏幽陰之中,爲之慫慂而指嗾,將以眩亂而誑惑,此若不窮覈而嚴處,則羸豕霜氷,慮無不至,俄下處分,雖極嚴正,而其在明義理嚴隄防之義,不可以屛裔薄勘而止,請屛裔罪人韓植林,嚴鞫得情,夬正典刑。噫嘻痛矣,義理晦塞,變怪層生,至於睦台錫事而極矣,我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏之間,逼毅宗皇帝,求過於無過之地,敢言其所不敢言,遣辭誑悖,用意陰慘,此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪,請島配罪人睦台錫,亟令王府,拿鞫嚴問,明正典刑。噫嘻,世道詿誤,人心憯慝,怪鬼之徒,敢售跳踉之習,惎讒之說,莫掩萌孽之漸,至於今番趙璟鎭事而極矣,驟看外面,不過論一重臣,罰擬薄罷,而細究情迹,暗蓄叵測心術,壞亂朝廷者也,此豈幺麽一不逞倉卒間所可獨辦者哉?渠本射影之蜮毒,濟以媚人之狐性,幽陰之嗾,必有所聽,狡惡之態,不忍正視,向者柳榮五之隱映嘗試,極其痛惋,今焉璟鎭之顯露手勢,豈非一套中現幻出來乎?吁,亦愈往愈巧,至凶至憯者矣,此必有一種樂禍之類,潛伏暗地,縱其嚆矢,爲矛爲殿,釀出亂本者也,此豈可看作一人一家之事而已哉?思之及此,寧不凜然,鞫覈是期,酌處有命,不勝愕貽抑鬱之至,此雖出於大聖人好生之德,藏疾之度,而生道殺人,卽辟以止辟之義也,今日刑政,惟在於一番嚴鞫,鋤治根柢,打破窩窟矣,若含忍而待其自露,則指使者倖逭,和應者寔繁,又將互換頭面,締結腸肚,種種作淸平世大變怪,則朝著小寧靖之日,亂類無止戢之道,決非細故,豈不爲無窮之憂者哉?請黑山島荐棘罪人趙璟鎭,亟令王府,嚴鞫得情,夬正典刑。嗚呼冤哉,嗚呼痛哉,臣等以天地間至冤極痛之情,擧一國大小臣民同然之辭,相率聯籲於今日殿下悲疚之中,嗚呼冤哉,嗚呼痛哉,竊伏念,睿候之違豫,固是一時之无妄,則群情之顒望,方期翼日之乃瘳,不意旬望之間,遭此窮天之慟者,乃醫藥之失其方也,顧今婦孺輿儓之微,咸曰罪在醫官,噫,彼命運,渠亦人耳,專昧醫技,主張湯劑,謂諳脈度,每眩群聽,添入藥料,多駭物議,妄論源委,凶言已著,雜試寒熱,峻劑交攻,究厥罪犯,浮於公胤,而國人皆曰可殺也,甚於可貴,而王法之不可不正也,至於竝直差備之諸醫官,朝夕診察,專沒誠懇,議藥之際,惟命運是聽,莫售己見,一辭和應,同罪之律,不可容貸,請醫官命運,設鞫得情,亟正邦刑,醫官金殷相·金珪·金漢祚·姜泰翼等,竝令嚴覈,夬施當律。答曰,不允。申鼎朝等事,不允。申綱·黃允中等事,不允。韓植林·睦台錫·趙璟鎭等事,不允。答曰,不允。大臣之論藥,無言可與不可,則有何論罪,萬萬不當,洪起燮事,雖有率爾之事,不必以此爲害,莫非天意國運孔慘之致,此何事,何可以如彼蟣蝨之李命運輩藥理之由罪乎?果然一毫有疑於藥理,予心不如卿等,如拾芥李命運而豈惜死乎?然群情沸鬱,洪起燮削職,李命運,絶島安置,其餘竄配。
大司憲金陽淳,行大司諫申在植,掌令朴宗璜·洪龜燮,持平吉顯範·吳致淳,獻納鄭藎等啓曰,臣等言議風采,豈合於淸朝耳目之任,而聲討方急,冒膺此久,每焉循省,不覺慙恧,彼醫官之罪犯至重,不可容貸,至若嘗藥之地,任他主張之責,摻及論列之際,事理之所當然,已例之有可據,而向者大臣敦勉之批,諭以人言無理,繼以臺言無據,臣等忝在風憲諫諍之職,發無理之言,行無據之事,貽羞朝著,固當如何,間因悲遑,今始來避,揆以臺體,所失尤大,以此情踪,何可晏然於臺次乎?請命遞斥臣等之職。答曰,勿辭,亦勿退待。
完城君燨疏曰,伏以,皇天降割,鶴駕上賓,公除奄過,痛冤罔涯,八域惟均,伏惟我聖上,以止慈之情,遭此逆理之慟,天胡忍斯,天胡忍斯,仍伏念臣,厚蒙國恩,早通仕籍,出入近密,昵侍多年,復從蔭路,屢典郡縣,終又濫加宗爵,位躋崇秩,凡首尾四十有二年之間,偏被我先大王曁我殿下格外異數,不啻一再,臣常感激祝天,惟以圖報無階,日夕兢惕矣,忽自月前,重得疾病,轉益沈篤,見方朝夕拭巾待盡,而一縷未泯之前,以臣家世襲之職,有不得不一番仰暴其事實者,不避猥屑,敢此哀鳴,惟聖明垂察焉,夫德興大院君奉祀孫之四代親盡後,敦寧都正世襲,卽我宣祖大王,爲私廟永世不遷之重,念祀孫不絶其祿之意,博採廷議,起義定制,遂令祀孫,世襲敦寧府都正,別設一窠,隨資例授事,著爲定式,載之通編,自臣七代祖,蒙此異典,至于臣亡父臣彦植,爲七世之傳而二百有餘年之久,已成金石之邦典矣,向於己卯春大禮時,主人不可不備,而宗室適値有故,乃以臣亡父臣之與他宗妵有異,移授宗爵,用以備儀,在臣父與有榮矣,而臣父偶卽遘疾,未及仰暴歸正,而遽爾作故,臣於辛巳闋制之後,法宜付職,而以臣亡父之宗爵尙存,故該曹未得遽付敦銜,經歲至壬午秋,不得已以宗親府都正啓下,又於同年冬,因健陵守陵官之有頉,因以臣封君差守陵官,臣之宗爵,至今在身,將未免爲世襲矣,大抵當初臣亡父臣之移授宗爵者,非爲奉祀所重而變通也,其時獻議,卽不過一時權宜之擧,則仍令永謝敦銜,移襲宗爵,恐有違於宣廟聖制也,且宗親之限以四代,卽是國初定典而不易之關和,則今於親盡已過七世之後,復授宗爵,勿限代世襲,終非國典,而尙未歸正者,係是朝家未遑之典也,又況見今,宗室有人,不患不足,則承乏變通,今非可論也明矣,玆敢略陳顚末,臨死仰瀆。伏乞聖明,特許還收臣宗爵,仍命該曹,依舊典施行,以爲遵聖制存國典,千萬泣祝,且伏念臣,今病到死矣,臣不幸無血屬,故以臣本生三寸姪參奉臣時仁,取以爲子,俾奉私廟祀事,竝伏乞亦令該曹,成給立案之地,不勝大幸,臣無任云云。答曰,省疏具悉。卿其勿辭,定養事,下該曹稟處。
吏曹判書徐能輔疏曰,伏以,皇穹降割,王世子邸下,奄棄臣民,號霣震剝,率普同情,惟我邸下,寶齡方盛,睿德日新,四載代理,令聞冞彰,而禍變之酷,忽出於千萬夢寐之外,嗚呼天乎,胡寧忍斯,以殿下止慈之情,遭今日至切之慼,轉眄之頃,公除奄過,悲悼慘慟,當復何極,區區憂慮,不知所屆,仍伏念,臣於見職,豈有一分堪勝之望哉?自來不稱之實,已試蔑效之狀,固不敢歷擧縷陳,而最其目下病狀,萬萬無陳就之勢,夫人臣辭職,不一其端,或以公議之可畏,或以私義之難安,未敢一一上煩於君父,則一切託以疾病,上之所以矜諒而許解者,亦未必以爲眞有疾病,特推遂物之恩,俾獲自處之宜,而若臣今日之懇,則實有異於是者,臣稟質虛脆,風痺爲祟,年增歲劇,近益委苦,舊患沈綿,新證添加,腰脚瘦攣,皮骨徒存,神識隨減,殆成癃廢,由今而視數歲之前,又不啻落下幾層,非不欲强自策勵,而一經公役,輒致僵仆,神思氣息,一倍昏綴,非徒臣自知其甚危,見之者亦莫不愕貽而寒心,此乃通朝之所共知,非臣之所得容一毫飾辭也,以若癃痼羸悴,雖閑司漫職,猶懼不克,況冢宰重任,其何不諉以宿趼,淟涊蹲冒,罔念名器之玷汚,以招一世之嗤點哉?噫,事君以誠,臣子常分,苟其力之所跂,有可以裨補涓埃,則惟當夷險不擇,生死向前,以效盡瘁之義,而乃反矯托趨避,以爲苟祿占便之計,則其爲不誠,孰甚於此,臣雖無狀,亦不忍爲是也,臣之虛縻見任,今已三閱月矣,哀遑悲隕,不敢言私,至今盤礴,良非得已,此時之費辭瀆擾,誠非義分之所敢出,而臣若不一鳴號,則雖以日月之明,亦安能盡燭其實狀之如右哉?玆不得不冒死陳暴,蘄幸財處,而僭越之罪,自知難逃,若其揆已罔堪,揣義難冒之實,姑不敢張皇覼縷,而見今多官之窠闕久滯,前頭之大政且迫,揆以事勢,更不可一日遷就,以添瘝曠之罪也審矣。伏乞聖明,俯垂矜憐,察臣言之非出假飾,念天職之不可暫廢,亟許鐫免,俾蒙終始生成之澤,千萬至祝,臣無任云云。答曰,省疏具悉。卿其勿辭行公。
兵曹判書徐俊輔疏曰,伏以,皇穹不弔,王世子邸下,奄棄臣民,星海遽閟,輝潤謳歌,忽變號泣,八域含生,慟冤惟均,竊伏念我殿下,以止慈之聖,遭逆理之慼,時日之頃,公除遂過,觸境哀悼,易致疚傷,憂慮之忱,食息靡弛,顧今悠悠萬事,惟在於先自寬抑,以節嗇我聖躬,深加慰譬,以保護我世孫,用副一國神人之望,區區下情,千萬祈祝,嗚呼,我世子,睿孝天縱,溫文日就,四載代聽,一念敬勤,仁聲令聞,洋溢區宇,環海黎獻,方且拭目延頸,思見三代之復回,以引萬年之遐祝,豈料一朝无妄之候,遽遭千古罔極之痛哉?天乎天乎,胡寧忍斯,仍念臣,患難餘喘,愚劣衰癃,寸無所長,百不猶人,而偏被睿知,置之近密,長依日月之光,厚沐雨露之澤,今焉鶴馭寢邈,蟻褥未驅,罔效一塵之報,徒切百身之慟,際天徹地,此冤曷極,今臣所叨本兵之職,初豈有一分堪承之望,而義在竭蹶,誠殫奔奏,辭之不獲,黽勉趨膺,幾乎周歲于玆矣,雖在無事安閒之時,心力未周,瘡疣難掩,況今喪威震剝之際,精爽都失,句檢無策,冒據匪據,當遞不遞,中權是何等重任,而寧容一向虛縻,有若非此莫可者哉?且臣又有私義之戒惕者,臣之族兄臣能輔,方帶東銓之長矣,臣若蹲仍於是任,則一門之竝據兩銓,非徒爲臣等盈滿之懼而已,其在聖朝用人之道,決不當若是苟艱,玆敢仰首陳暴於宸極悲疚之中,痛隕抑塞,淚先言零。伏乞聖慈,諒臣至切之懇,察臣難安之義,亟遞臣本兵之任,俾得專意敦匠,克伸微分於終事之地,公私不勝幸甚,臣無任云云。答曰,省疏具悉。卿其勿辭行公。
吏曹參判徐鼎輔疏曰,伏以,皇穹不弔我邦家,王世子邸下,奄棄臣僚,三靈震蕩,八域冤號,伏惟殿下,以聖人止慈之情,遭天倫至切之慼,時荏苒,公除遽過,聖心慟疚,隨序愈切,區區下情,曷任悲慮之至,仍伏念臣,見叨銓部,今幾月矣,以其才則百不肖似,以其任而萬無堪承,而辭不獲命,黽勉出膺,或値長僚之有故,前後代斲,亦旣屢遭,其奈謏陋之見,兼以聾聵,志在殫竭而物情難齊,報切涓埃而鑑識素蔑,注擬之際,瘡莫掩,具眼之笑,在所難免,同朝忠厚,駁正雖稽,自顧慙恧,當復,何如?且今節換之際,朝晝異候,衰朽之質,舊祟添劇,神精迷茫,無以收拾,支體牽掣,亦難動作,尙何能擔夯重任,徒貽瘝曠之譏也哉?旣試蔑效,義難蹲冒,疾又彌苦,無望强策,玆敢實暴衷懇,仰瀆崇嚴。伏願聖明,俯垂矜諒,亟遞臣所帶銓銜,以幸公私,不勝大願,臣無任云云。答曰,省疏具悉。所請依施。
贊善吳熙常疏曰,伏以,皇穹降割,王世子邸下,奄棄匕鬯,嗚呼天乎,胡寧忍斯,四載監撫,睿化方新,宗祏增磐泰之鞏,臣庶切蘄向之心,豈料今日,离光遽晦,國步綴旒,興言及此,不覺腸割而淚血也,惟我殿下,以聖人止慈之情,遭天倫無涯之慼,月朔已更,令儀永閟,觸境疚傷,榮衛易愆,臣誠憂懣煎灼,寸衷如沸也,顧今悠悠萬事,其惟在乎先自聖躬,彌加保嗇,以之調護世孫,以之延永寶籙,伏願達理順變,勉勉寬抑,俯循率土群黎之望焉,仍念臣,名忝宮僚,倍切愛戴,而跡屛壟畝,疾病垂死,違豫之初,旣不能伸誠於起居之班,奉諱之後,又不得匍匐於輦轂之下,而祗奔走縣庭,號咷於士民之後,虧分缺禮,莫此爲大,揆諸常憲,焉逭重究,第臣且有微悃,須至仰暴者,臣之所帶天官佐貳,世稱文譜峻選,而其任也至要,實爲六官之首,有不可濫授而瘝曠也,臣以末蔭常調,野外假冒,已駭物情,而閱月羈縻,積妨賢路,顧臣區區辭受之節,縱不足恤,在淸朝綜理之政,安容若是之苟也耶?至於世孫傅兼銜,尤何等隆異,前後居是職者,要皆林下鴻儒,朝廷崇宰,則決非如臣庸賤,所可儹那充補,而況其義在必辭者,抑有說焉,越次見授,傷廉隅也,班資倒置,關朝體也,是奚但人器之萬萬不稱哉?曩在春初,猥具辭本,瀝血陳籲於貳極代聽之日,竊冀誤恩之收,而辭拙誠淺,未蒙體諒,臣之惶隘憫蹙,久愈不能斯須自安,玆敢牽連附控,而亦不暇於緩聲。伏乞聖慈,特垂矜察,亟令將臣本兼諸任,竝行刊汰,以幸公私,仍治臣逋慢闕禮之罪,俾振頹綱,千萬大願,臣無任云云。省疏具悉爾懇。皇天不弔,寡躬否德,遽遭罔涯之慟,言念國事,寧欲無言,爾以胄筵舊僚,當此哀遑之時,宜有情禮之一伸,而況以元孫調護之任,其所愛戴之心,必倍他時,虛竚之望,政爾憧憧,巽牘際至,遐心莫回,予懷不覺悵然,爾其勿辭,卽爲幡然,以副予如渴之望。
庚寅六月初六日辰時,上御養心閤。藥房入診時,原任大臣·閣臣承候入侍時,提調李羲甲,行左承旨金蘭淳,假注書洪說謨,記事官徐念淳·洪鍾應,檢校待敎金鼎集,行右承旨韓義運,假注書睦仁培,領府事南公轍,右議政鄭晩錫,檢校提學金祖淳,原任提學金履喬·朴宗薰,原任直提學洪奭周·趙寅永,原任直閣李景在,原任待敎李憲瑋,檢校待敎金正喜·金興根·趙斗淳·金英淳以次進伏,醫官李惟鐸·李亨基·趙宗翊·韓相瑚·盧在豐進伏楹外訖。上曰,史官分左右。上曰,大臣進前。公轍等進前奏曰,時日易邁,公除奄過,伏想聖心稍久,尤爲悲慟,日氣極熱,聖體,若何?上曰,一樣矣。寢睡·水刺之節,何如?上曰,一樣矣。公轍曰,中宮殿氣候,何如?而悲疚中無添損之節乎?上曰,一樣矣。公轍曰,醫官來待,入診,何如?上曰,置之。公轍曰,今此葬禮時儀節,謹當一依補編擧行,而器玩中甲冑,儀仗中鼓吹,雖是小喪所無者,甲冑則年前動輿,已經進服,鼓吹則常時儀註,每爲磨鍊,其在象生之義,俱合入用,故敢此仰達矣。上曰,依爲之。出擧條公轍曰,發靷時內外門路,預爲稟定,然後可無擧行窘束之慮,故敢此仰達矣。上曰,弘化東挾門爲之,內門路,賓陽門爲之。出擧條公轍曰,臣之藥院之任,多日虛縻,下情甚爲惶悚矣,賤疾近又添劇,日次俱未仕進,今日則爲承候,僅僅擔舁入來,而保護重地,一味瘝曠,豈有如許事體乎?間欲以文字仰陳,而公除前致煩酬應,亦爲未安,苦待今日之登筵矣,不煩箚龥,若於前席,得蒙體諒之恩,則公私兩幸,故區區懇迫之情,不避猥越,玆敢仰達矣。上曰,藥院都提調,許副事。出榻敎仍命退,諸臣以次退出。
上在昌德宮。停常參·經筵。
申時酉時,灑雨下雨,測雨器水深一寸四分。
姜浚欽啓曰,來十一日,朝參日次矣,敢稟。傳曰,停。
又啓曰,大司憲金陽淳,掌令朴宗璜·洪龜燮,持平吳致淳·吉顯範呈辭,執義李趾秀在外,監察茶時之意,敢啓。傳曰,知道。
趙庭和啓曰,來十一日,輪對日次矣,敢稟。傳曰,當次人受點,後日次待令。
傳于趙庭和曰,正言宋成龍,校理尹錫永上疏及玉堂聯名箚子,竝還給。
趙庭和啓曰,校理李竣祜,副修撰金羽根,謂以經宿未承箚批,聯疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
兵曹口傳政事,大護軍李光文,副司果徐善輔,竝單付。
以校理李竣祜,副修撰金羽根牌不進罷職傳旨,傳于趙庭和曰,只推。
趙庭和啓曰,副應敎尹心圭,修撰沈鈁·金大坤,副修撰李應信在外,副校理趙斗淳·金鼎集內閣進,玉堂上下番俱空,事甚未安。校理李竣祜,副修撰金羽根,旣有只推之命,與應敎洪遠謨,校理尹錫永,一體牌招,推移入直,何如?傳曰,允。在外玉堂竝許遞,前望單子入之。
趙庭和,以敦寧府言啓曰,福溫公主嘉禮後御牒譜冊修整次,草記達下,依例修整,今旣畢役之意,敢啓。傳曰,知道。
又以吏曹言啓曰,當此儲窠之時,若出郡守以上窠,則京職中可擬之人,每患苟艱,雖非啓請邑,限都政前以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
又以吏曹言啓曰,繕工監監役李孝明名字改以敦明,崇仁殿直長李煥五名字改以達五事,俱爲告狀,竝令藝文館給帖,何如?傳曰,允。
又以禮曹言啓曰,謹稽謄錄,則小喪發引時,有諸道都事上來會葬之例矣。今亦依此擧行之意,知委,何如?傳曰,允。
姜浚欽,以兵曹言啓曰,今此王世子發引返虞時,陪衛軍兵,當爲磨鍊,而謹考謄錄,則丙午年,翊衛二員,司禦二員,兵曹都摠府堂上·郞廳各一員,五衛將二員,武臣兼宣傳官八員,挾靈轝軍一百名,禁軍一百人,前後牌四百名,訓局軍磨鍊矣,今亦依此擧行乎?敢稟。傳曰,依此磨鍊,可也。
又以兵曹言啓曰,今此王世子葬禮時,墓所設布帳,當自畿邑擧行,而謹考謄錄,則丙午葬禮時,訓·禁·御三營擧行,癸未葬禮時,訓·禁兩營擧行,蓋以道里之偏近,有此磨鍊矣,今番則何以爲乎?敢稟。傳曰,以訓·禁·御三營爲之,可也。
又以兵曹言啓曰,卽接慶熙宮入直衛將崔一大牒報,則本宮內開陽門西邊中松一株,拔根顚仆云。依例斫去之意,敢啓。傳曰,知道。
又以義禁府言啓曰,醫官李命運,絶島安置,金殷相·金珪·金漢祚·姜泰翼等,竝竄配事,承傳啓下矣。命運則罪犯至重,臺啓中方請設鞫得情,其餘諸醫,亦有嚴覈之請,名在臺啓之罪人,臣府例不得擧行之意,敢啓。傳曰,卽爲擧行。
義禁府啓目,蔚山前府使宋宗洙原情云云。徽旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,濟原前察訪全道海原情云云。問目內辭緣,泛稱遲晩,刑推得情,何如?判府啓,除刑推議處爲良如敎。又啓目,柒谷府使徐良輔原情云云。徽旨內〈緣,泛〉遲晩,所當請刑是白乎矣,曾經摠府郞,勿爲請刑,載在大典通編,議處,何如?判付啓依允。又啓目,梁山前郡守黃贊熙原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目粘連,向前權曦亦,軍保之捧賂頉給,臥還之査徵自取,俱係鄙瑣,至於淫刑濫杖,尤極可駭,以此照律,何如?判付啓依允。又啓目,粘連向前李暾亦,聽訟則反覆無常,任人則偏信生弊是白如乎,私賑時米商之操縱,適售吏奸,而倉穀之換麤,軍丁之私頉,莫察該邑之幻弄是白乎所,不識之罪,在所難免,以此照律,何如?判付啓依允。又啓目粘連,向前鄭錫祚亦,本邑之代送監色,雖曰自來謬例是白乎乃,旣不能釐正,則不可以一時兼官,有所參恕,以此照律,何如?判付啓依允。又啓目粘連,向前朴致元亦,境內過去之稅,初不善護送,以致臭載之弊不謹董飭之罪,有難參恕,以此照律,何如?判付啓依允。又照目粘連,長湍前府使朴蓍會矣本府矣達內,糶糴法意,何等嚴重,而有此未捧,殊極可駭,囚供則謂因徑遞,未及收殺是白乎矣,吏逋之未卽徵捧者,不可以數少有所參恕,以此照律,罪杖八十收贖,奪告身三等私罪,奉敎依允爲旀,功減一等爲良如敎。
正言宋成龍疏曰,伏以,臣於日前,猥隨諸僚之後,聲討不由醫言之洪起燮,妄試雜劑之李命運等之罪,未蒙允兪。退伏旅次,冤限弸中,鬱抑難伸矣。際伏聞近日之輿談巷議,萬口所討者,自有其人,故玆敢不避煩猥,瀝血陳章,惟殿下小垂察焉。噫,彼金鏴,渠旣非藥院提擧之任,又未聞素諳醫藥之理,而越自睿候違豫之初,當其醫藥之際,無不主張於一材一料之或添或加,偃臥喉院之樓,而招致提擧,恣意指揮,每往藥院之直,而號召醫官,妄言當否,豆豉之添入,蔘劑之第試也。身爲嘗藥之任者,承望言議,奔走稟定,殆若奴趨之僕役云,究究其源,實由於此人之所指使,而起燮之聲討先張,金鏴之罪晏如,是可曰國有常憲乎?噫,彼金鏴之罪,可勝誅哉。渠以淸素之家,宜避權勢之目,而惟其狼毒之性,粗狹狡黠之才,輕遽卽其天賦,妖妄自是生性,貪天爲己,恃寵自恣,操縱予奪,圖自己出,動靜云爲,專無臣分,眼無君父之尊,威脅朝紳之列,文權武權,左右兜攬,東銓西銓,次第按據,一年三年之間,超秩驟遷,殆若固有,而少無懍惕危懼之意,何其放恣無忌之甚也?向來姜泰重之疏,雖沒把捉,而其言則自有指的,若有一分彝性,宜有小戢,而悍然不顧,愈往愈甚,魚水之喩,漢昭烈之語,而隱然擬之於莫嚴之地,白衣之號,唐六軍謠,而自敢比之於不當之渠,睿政出尋常萬萬,妄謂之渠所入告,令敎之誕宣慇懃,肆稱以渠欲歸己,咎將何施,其言如彼,其心可知。噫,惟我殿下,以文王無憂之德,特下代理之命,而小朝邸下,以帝舜不違之孝,不敢不奉承焉,蕩蕩無名,巍巍不與,天人以之協順,日月爲之重光,越自代聽之後,克勤無台,罔敢或忽,愛恤民庶之敎,不絶於尋常筵諭,全保世臣之意,每著於特地下令,欲接賢士大夫而賜對宮僚時多,不親宦官宮妾而自致燕居之時小,八方愛戴,萬姓慶賀,朝廷克正,臣僚咸仰,如將復見乎堯天之大,舜日之明矣。天不悔禍,遽當此罔極無涯之痛,胡寧忍斯,有淚無從?惟彼鏴也,適因宮僚而發疏,罔念試可之盛意,跳踉無忌,藉賣無憚,故昨冬以後,稀賜召接,遞易銓任,微示好惡之意,而奈其頑不知畏,務欲專擅,趨赴者朝除夕遷,齟齬者覓訾構罪,遂使貪進者,盡入圈套,皆作私人,重以賂門大開,八方財貨輻輳,書尺紛飛,四至之圖囑連屬,占甲第於城內,房堗之毁改,無月無之,買名亭於江上,牕檻之雕綺,窮奉未了,營窟不已,郊庄兩占於東西,貪財無厭,田園殆遍於遠近,晝宵營爲,害人利己,平生伎倆,都是欺君罔上,跡其所爲,是乃信口謊說之妄物,言乎行己,不過率爾無識之狂童,幸値睿德包含,縱憐舊僚而未及定罪,奈其梟音依舊,自稱士類而無所顧忌,蓋弄欺天,有似乎東俊,跳踉怙勢,有浮於國榮,構捏做說,有甚於行恁,擠陷善類,頗似袞·貞,貪進無厭,實類滋苞,妄稱士類,殆同龜·祿之所爲,吁,亦可痛可哀,而至於今番議藥之文而無不管攝,不由醫言,究厥罪狀,合置何辟,臣抱此耿耿,亦已有日矣。固知哀疚之中,雖一言之微,貽慼我殿下之懷,實爲惶悶,而義在必討,不得已仰瀆崇嚴。伏乞殿下,淵然深思,亟正其罪,以昭朝廷之法紀,以解八方之訝惑,千萬幸甚。臣無任云云。
校理尹錫永疏曰,伏以,臣於五六日前,待罪直次,得聞老父病勢添重之報,陳疏徑出,蒼黃歸視,則諸般症樣,數日間一倍添劇,蓋九耋篤老,癃病奄奄,若將垂盡,而添以輪行時令,閱月沈綿,眞元以之澌脫無餘,頑痰上升,未能咯吐,肢末浮腫,又是土敗之崇,源委則萬分危重,而臣以無兄弟獨身,晝宵在側,藥餌非臣手則無以灌口,糜飮非臣手則末由擧匙,轉倒焉惟臣身是倚,坐臥焉惟臣身是扶,臣若暫刻出戶外,則昏困呻吟之中,又若驚悸症,疾聲呼臣,臣如不應聲急見,則頃刻間無以鎭安,臣以此煎迫情狀,萬無跬步離側之望矣。公除奄過,悲痛益切,而未得進參於候班,輿憤未洩,大論方張,而亦未躬與於聯箚,有臣如此,生不如死。伏乞天地父母,特垂鑑諒,遞臣職名,俾得救護父病,仍命選部,勿復檢擬臣於三司之望,千萬祈祝之至。臣於丐免之章,不宜贅他,而冤恨弸中,按住不得,嗚呼慟哉,嗚呼冤哉。醫官命運等,提擧洪起燮之罪,聯名聲討,未蒙愈音,痛骨愈切,擧一國大小臣民,孰無手磔口臠之心?亦豈有共戴一天,以度一日二日之意,而祗俟公除後處分,得洩悲冤之憤矣?際此諫臣宋成龍聲討金鏴事陳疏,雖未見疏本,略得聞疏語,則罪人斯得,窩主自在,噫,彼金鏴之罪,可勝誅哉。身非提擧,又昧醫方,而當睿候違豫之初,議藥之際,無不主張,材料之添減,豈是臣分之所敢爲,而任意指揮,製方之當否,亦豈私見之所敢論,而妄自質言,至若豆豉之添入?蔘劑之第試,決是臣子之所不敢所不忍,而爲提擧者,承望風旨,甘自蹈於彌天之罪,究厥心腸,實有浮於起燮,而王章未伸,尙在倖逭,其可曰國有三尺之法乎?噫嘻痛矣,渠本陰譎之性,濟以狡黠之才,始以宮僚而發跡,不次超擢,左右兜攬,全無畏惕圖報之心,愈肆跳踉無忌之習,晝宵經營,無非凶國而害家,平生伎倆,都是戕人而利己,欲售鉗制一世之計,則動稱睿意,欲行網打廷紳之策,則妄稱士類,夫士類云云,卽龜·祿·秀·煥之護法傳神,蓋其凶肚逆腸,醞釀日久,粧出昨年李寅溥之書,而情節益復莫掩,拈出題目,雖若泛論,究其歸趣,誠甚陰巧,士類淸議四字,足可以欺瞞君父,亦可以威脅朝廷,而伏莽之駭機,蔽日之凶圖,閃忽叵測,不忍正視,吁,亦巧且憯矣。梟音未悛,手段益猾,又轉而宜學之凶書出,而首尾相應,脈絡交通,嗚呼,國是大定而因此時謂可以翻弄,天紀莫嚴而乘此機謂可以毁蔑,如鬼如蜮,闔闢陰陽之術,愈出愈憯。幸賴我春宮邸下,以天地之大,闡明義理,以日月之明,炳燭奸情,魑魅魍魎,莫遁於禹鼎之下,第因盤覈未究,王章遽加,遂致援引徑絶,根窩未破,及其宜學僕隷之叫呼街路,緣某致禍之說,戟手指罵,有耳皆聞,卽起燮是已,噫,彼暗地綢繆,敢生自脫之計,一自捕廳捉去之後,指目忽變矣,形迹倏眩矣。鼓簧舌而造蜚語,疑亂一世之聽,其所設施也,其所掉脫也,竟是一人之所爲,而與彼鏴也,一而二,二而一也,嗚呼痛哉,嗚呼痛哉。代聽之後,協華之舜德愈彰,重光之离日益明,睿政之出於至仁大公,則敢曰渠所入告,令敎之發於盛德至意,則敢曰渠所撰進,脅勒群聽,則敢曰睿敎如此,震慴人心,則敢曰祕廉若是,究厥所爲,榮賊·浚·任之圈套樣子,而其心所在,路人所知,尤可痛者,狼毒之情狀,莫逃於則哲之明。昨冬以後,稀賜接對,遞改銓職,微示好惡之睿意,則小不忌憚,益肆胸臆,甚至於今番議藥,無不管攝,於是乎鏴之罪,上通于天矣,亟命王府,設鞫得情,快正典刑,以洩神人之憤焉。
應敎洪遠謨,校理李竣祜,副修撰金羽根等聯名箚曰,伏以,世道日降,人心陷溺,千奇百怪,無變不有,而至於昨年李寅溥·宜學之書,相繼而出,假托士類,干犯倫彝而極矣。若其十手所指,爲窟爲窩者,卽金鏴·洪起燮是已,噫,彼鏴,本以傾巧狎邪,全無行檢之類,頃當代聽之初,猥忝雷肆舊僚,謬爲小忠小佞,以激恩寵,及夫驟躋崇顯,左右兜攬,則卽是猿狙衣冠,蚊蚋泰山,而若固自有,全無懍惕圖報之思,敢肆跳踉無忌之習,嗜利無恥,喜事樂禍之徒,朋比和應,如鬼如蜮,萃爲淵藪,左闔右捭,推倒一世,其日夜所聚會而謀議者,罔非凶國而害家,戕人而毒物,乃敢自托士類蹈襲,向時龜·祿·秀·煥之爲,始以寅溥之書,嘗試於前,造意陰慝,設辭巧譎,拈出題目,雖似泛論,溯其歸趣,將欲何爲?吁,亦凶且憯矣。蓋其爲說,驟看則不過士類也淸議也,聽之未嘗不悅於耳,言之若可以號於衆,而夫士類淸議之云,特以其言之似是,而在上之亦所樂聞,故粧撰熒惑,敢圖蔽日之陰計,至若伏線之駭機,自在閃忽叵測之中者,亦何以垂燭於常理之外哉?遂乃藉賣而自立威權,窺伺而巧售欺瞞,登對纔退,宣播者太半是自做謊說,衆口可鉗,脅持者不覺其全歸誣逼,手段漸猾,稔惡日久,國是之大定而謂可以翻弄,天紀之莫嚴而謂可以凌蔑,馴致宜學之凶書,傳法於裕賊,護身於書九,而於是乎寅溥之書,首尾相應,前後矛殿,脈絡互傳,一串貫來,浸浸然相率入於夷狄禽獸之域矣。幸賴我春宮邸下,燭幽照微,逆折奸萌,誕宣令敎,如日中天,幾晦之義理大明,將絶之彝倫復敍,凡我含生之類,擧皆涵濡於堯天舜日之中者,繄誰之賜也,猗歟之德之功,實不在禹下,而可以建天地而不悖,俟百世而不惑者也。第其盤覈未究,王章遽加,遂致援因徑絶,竟使如渠輩大奸大慝首惡之類,漏網而跋扈者,豈有他哉?以其燭照之明,臨之以軒鏡,不若之象,莫逃於禹鼎,事竟大謬,手脚將露,則倡說宜學之自作,巧掩渠輩之綢繆,入告出掦,左右陰陽,其所以自脫陷人之計,無所不至矣。及夫宜學僕隷,街路叫冤,緣某致禍之說,卽起燮之謂耳,有耳皆聞,有口皆傳,則彼起燮者,以何膽力,能自獨辦,爲宜學者,亦何但以起燮之言爲信,而率爾樂赴也哉?其醞釀設施,明若觀火,而一自捕廳捉去之後,指目忽變於俄頃,形跡橫尋於疑似,巧鼓簧舌,造爲蜚語,上蔽重离之明,下亂一世之聽,搖撼我廷紳,殆若兵家之聲東擊西,指南攻北,讆言大行,民志不壹,於是乎凡百事爲,動稱莫重,曰此事是睿意也,此言是祕廉也,人無不惴惴震懾,若不自保,此其渠輩罪惡之較大彰著者耳。至若行己而背淸素傳家之風,在官而肆貪饕無厭之慾,樂放縱而惡拘檢,先勢力而後道理,卽其平日伎倆,猶屬薄物細故也。粵自春夏以來,召接漸罕,則宜其惶蹙之不暇,而反懷怨懟之心,逢人輒說曰,我自無罪,不知何故也,苟有臣分,其所放恣無嚴,乃至此哉。及當睿候違豫之日,凡具彝性者,孰不焦遑罔措,而與共躶頹於喉院樓上,終日戲謔,少無憂惕之容,是尤豈常情之所當爲也?夫藉弄威福,欺負聰聽,貪天爲功,掠美在己,已是罔赦之罪,而蔑絶倫彝,敗常干紀,又未有如此輩之甚者也。今當國家不幸之會,宜學雖已伏法,凶窩依舊自在,胥動浮言,乖亂人心,隄防不固,義理將晦,餘焰致復熾之漸,滋蔓有難圖之憂。事關大義,實合闡明,罪在必討,不忍泯默,相率聯籲,仰瀆崇嚴。雖於哀遑悲疚之時,不容少緩,亟命王府,設鞫嚴覈,以正鏴·起燮·寅溥之罪,以洩天地神人之憤焉。取進止。
上在昌德宮。停常參·經筵。
姜浚欽啓曰,大司憲金陽淳,掌令朴宗璜·洪龜燮,持平吳致淳·吉顯範呈辭,執義李趾秀在外,監察茶時之意,敢啓。傳曰,知道。
韓義運啓曰,左副承旨洪彦謨,今日不爲仕進,卽爲牌招,何如?傳曰,允。
以校理李竣祜,副修撰金羽根再牌不進罷職傳旨,傳于趙庭和曰,只推。
以應敎洪遠謨,校理尹錫永牌不進罷職傳旨,傳于趙庭和曰,只推。
趙庭和啓曰,玉堂上下番俱空,事甚未安。應敎洪遠謨,校理李竣祜·尹錫永,副修撰金羽根,旣有只推之命,竝卽牌招,推移入直,何如?傳曰,允。
以應敎洪遠謨,校理李竣祜·尹錫永,副修撰金羽根牌不進罷職傳旨,傳于趙庭和曰,只推。
傳于姜浚欽曰,吏刑換房。
傳于韓義運曰,金吾堂上聯名上疏入之。
趙庭和啓曰,卽者,長生殿官員來言,明日,梓室全體加漆時,本殿提調,當爲備員進參,而工曹判書金鏴在外,不得進參云,何以爲之?敢稟。傳曰,許遞,前望單子入之。
工曹判書前望單子入之,洪奭周落點。
傳于韓義運曰,俄者,疏批已諭,如是不爲擧行,萬萬駭然,金吾堂上竝推考,卽爲擧行,不飭之承旨,亦爲推考。
趙庭和,以禮曹言啓曰,今此諡冊印哀冊內入內出節次及賜諡殯宮習儀,當爲磨鍊,而謹稽丙午謄錄,則因下敎,內入內出節次,除之,當日直自都監,陪進殯宮,而賜諡殯宮習儀,亦爲置之矣,今番則何以擧行乎?敢稟。傳曰,依丙午年例爲之。
又以禮曹言啓曰,賜諡殯宮日宣敎儀節,當爲磨鍊,而謹稽謄錄,戊申年則以權停例擧行,丙午年則以節次相妨,因下敎不爲親臨,而命官以下諸執事及宗親文武百官,以烏紗帽·黑團領,去胸背·黑角帶行禮矣,今番則何以爲之乎?敢稟。傳曰,依丙午年例爲之。
又以禮曹言啓曰,臣羲甲,漢城府判尹臣金履喬,今六月初八日,進詣墓所,與都監堂上臣李光文,地方官楊州牧使臣李鐵求眼同,墓所局內定界處,一一看審,西至後麓蓬萊山,西北至大閣洞,北至小閣洞,北東至往十里村下端又馬舖峴,東至中案山·馬山,東南至白鶴洞·又偃峴,南至新村峴,南西至鷹峰下朝堯峴,四標定界,而標內民塚之當爲掘移者,自京兆依例擧行,無論龍虎案對遠近,伐木耕食處,不可不趁卽植木,而旣違種植之節,待秋成,令地方官與墓官眼同擧行事,分付,何如?傳曰,允。
禮曹,賜諡習儀,七月十三日,諡冊印內入,同月十五日卯時,內出,同月十七日辰時,賜諡殯宮,同日巳時,改銘旌,同日未時,發引習儀初度,同月十九日,二度,同月二十二日,三度,同月二十七日。
韓義運,以兵曹言啓曰,今此王世子葬禮時,墓所扈衛軍,當爲磨鍊,而謹考謄錄,則在前有訓禁御三營軍各一哨磨鍊之例,而禁御兩營鄕軍,今旣停番矣,訓局步軍中三哨,前期定送,使之扈衛,何如?傳曰,允。
又以兵曹言啓曰,每都政,新資五窠,例爲差出,而今番都政,營將·中軍,姑無準二十朔者,雖未滿朔數,依例推移內遷,何如?傳曰,允。
又以兵曹言啓曰,今當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又以兵曹言啓曰,同知中樞府事李亨謙,宣傳官鄭壽基,五衛將李配浩·尹行熙·林致浩,文臣兼宣傳官姜時永,武臣兼宣傳官李守益,部將全孝源,俱以病難供職,呈狀乞遞,竝改差,何如?傳曰,允。
又以兵曹言啓曰,平薪僉使劉漢儉,月前以西闕材木領運差使員上來矣,身病猝重,時月之內,無望還鎭,呈狀乞遞,罷黜,何如?傳曰,允。
又以義禁府言啓曰,本府啓辭批旨內,卽爲擧行事,命下矣。臺啓中罪人,臣府不得遽定配所,格例卽然,屢次成命之下,末由擧行,惶恐敢啓。傳曰,成命已至三日之久,何不磨鍊乎?卽爲擧行。
判義禁李錫奎,同義禁朴基宏·韓義運等聯名疏曰,伏以,臣等伏見臺啓批旨下者,有命運島置之命矣,臣等相顧愕貽,伏不勝憤惋抑鬱之忱,夫命運通天之罪,萬剮猶輕,而豈可使晷刻容貸於覆載之間哉?渠以待令之醫官,詳察睿候於違豫之初,而妄立己見,全沒敬謹,溫涼峻烈之劑,迭相雜進,遂以一時无妄之候,竟遭千古罔極之變,穹壤茫茫,冤恨弸中,一國臣民,莫不欲爭先臠磔,食肉寢皮,臺啓論列,實是忠憤所激,而擧國同聲之討,則迺殿下不賜允從,反用次律,其將何以伸王章而報國讐乎?臣等職忝按法之列,悲憤痛冤,有倍餘人,而名在臺啓之罪人,自臣府不得徑定配所,格例卽然,故屢次防啓,未蒙允兪,臣等益不勝憂迫之至,金石之典,不容違越,成命之下,末由奉行,聯陳短章,敢效執藝之義。伏乞聖明,俯垂鑑諒,亟允臺請,以洩輿憤,特命反汗,以肅刑政,千萬幸甚,臣等無任云云。答曰,省疏具悉。疏辭與臺啓同然,批答豈有異同,成命爲日已久,如是不爲擧行,此亦臣分之所在乎?卽爲擧行。
上在昌德宮。停常參·經筵。
梓室全體加漆後,大殿·中宮殿,內閣·政院·藥房·朝廷二品以上·六曹堂上·兩司長官,百官奉慰單子問安。答曰,知道。世子嬪宮,內閣·政院·藥房·春坊奉慰單子問安。答曰,罔極。世孫宮,內閣·政院·藥房·春坊·講書院·朝廷二品以上·六曹堂上·兩司長官·百官奉慰單子問安。答曰,罔極。
金蘭淳啓曰,右副承旨趙庭和,今日不爲仕進,卽爲牌招,何如?傳曰,允。
姜浚欽啓曰,玉堂上下番俱空,事甚未安。應敎洪遠謨,校理李竣祜·尹錫永,副修撰金羽根,旣有只推之命,竝卽牌招,推移入直,何如?傳曰,允。
以右副承旨趙庭和牌不進罷職傳旨,傳于金蘭淳曰,只推。
傳于守廳閣臣金鼎集曰,承旨疏批已下,卽爲牌招。
守廳閣臣金鼎集啓曰,行左承旨金蘭淳,行右承旨韓義運牌不進,院中無人,竝更牌招,何如?傳曰,允。如有違牌,勿爲呼望。
以左副承旨洪彦謨,右副承旨趙庭和,同副承旨姜浚欽牌不進罷職傳旨,傳于守廳閣臣金鼎集曰,只推,一體牌招,如有違牌,勿爲呼望。
以應敎洪彦謨,校理李竣祜·尹錫永,副修撰金羽根牌不進罷職傳旨,傳于趙庭和曰,只推。
趙庭和,以禮曹言啓曰,謹稽丙午謄錄,賜諡殯宮日,諡冊印及哀冊,自都監同爲陪進詣闕,而哀冊則先爲奉安於殯宮矣,今亦依此磨鍊,何如?傳曰,允。
又以禮曹言啓曰,賜諡殯宮日宣敎儀節,依丙午年例爲之事,命下矣。宣敎處所,以何處磨鍊乎?敢稟。傳曰,明政殿爲之。
又以禮曹言啓曰,卽接開城幼學金彦訥所志,則以爲,同姓五寸姪尙煥,嫡妾俱無子,以其同姓八寸兄尙海第三子東廉,欲爲繼後,兩家相議完定,未及禮斜,尙海夫妻,俱爲作故,拘於常規,不得循例禮斜,依定式草記稟處事呈狀矣,凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金彦訥所訴旣如此,依定式,金尙海第三子東廉,立爲金尙煥之後,何如?傳曰,允。
又以成均館大司成意啓曰,文廟守僕,依宗·社守僕例,試才抄擇,別單啓下事,曾有定式矣,守僕朴泰謙瓜朔,代以曾經守僕,試才抄擇,備三望受點次,別單書入之意,敢啓。傳曰,知道。
韓義運,以兵曹言啓曰,卽接慶熙宮入直衛將崔一大牒報,則本宮內都摠府西邊中松一株,拔根顚仆云,依例砂去之意,敢啓。傳曰,知道。
又以義禁府言啓曰,成命之下,事當卽爲擧,而金石之典,不敢毁劃,冒萬死相率仰龥,批旨截嚴,而亦無以奉行,萬萬惶懍之意,敢啓。傳曰,予意已悉諭於臺批,熟思處分者,如是相持,至于多日,豈可曰臣分然乎?此何言也,使予覽時助,肝膽如碎,慘痛霣廓,此可曰道理如此乎?極可駭然,不言多日,雖過今年,卽予處分,毋過於此,卿其知悉。
又以義禁府言啓曰,醫官李命運絶島安置,金殷相·金珪·金漢祚·姜泰翼等,竝竄配事,承傳啓下矣。李命運全羅道靈巖郡楸子島,絶島安置,金殷相全羅道興陽縣,金珪平安道龍川府,金漢祚慶尙道彦陽縣,姜泰翼全羅道光陽縣,竝竄配,而以承傳內辭意,具罪目,依例發遣府書吏·羅將,押送于各其配所,何如?傳曰,允。
行左承旨金蘭淳,行右承旨韓義運,左副承旨洪彦謨,同副承旨姜浚欽聯名疏曰,伏以臣等,卽伏見正言宋成龍避嫌啓辭之到院者,以日前臺疏堂箚還給時,初無一言覆逆,侵斥備至,臣等滿心慙恧,無地自容,玆敢相率陳章,徑出禁扄。伏乞亟下處分,遞斥臣等之職,以爲人臣失職者之戒,仍治擅離之罪,以肅朝綱焉,臣等無任云云。答曰,省疏具悉。承旨主出納,有何所失,卿等勿辭行公。
右副承旨趙庭和疏曰,伏以臣,昏憒病孱,不堪任使,而猥玷邇班,靡所容措,卽者,臺臣宋成龍避嫌啓辭,以日前箚疏還給時不卽覆難,侵責備至,臣之不職之失,於是乎益著矣,慙愧惶蹙,無地可容,玆陳自列之章,乞被當勘之律,以爲人臣失職者之戒焉,臣無任云云。省疏具悉。已諭於諸承旨之批,爾其勿辭察職。
上在昌德宮。停常參·經筵。
藥房提調李羲甲,行左承旨金蘭淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
洪彦謨啓曰,大司憲金陽淳,掌令朴宗璜·洪龜燮,持平吳致淳·吉顯範箚批未下,執義李趾秀在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
金蘭淳啓曰,行右承旨韓義運今日不爲仕進,卽爲牌招,何如?傳曰,允。
趙庭和啓曰,玉堂上下番俱空,已至多日,事甚未安。應敎洪遠謨,校理李竣祜·尹錫永,副修撰金羽根旣有只推之命,竝卽牌招,推移入直,何如?傳曰,允。
以應敎洪遠謨,校理尹錫永·李竣祜,副修撰金羽根牌不進罷職傳旨,傳于趙庭和曰,只推。
以墓所都監提調金履載等狀啓,封標上二處,封標下一處,有年久古葬之痕,露出於浮土之中事,傳于趙庭和曰,此是無怪之事,仍爲役事之意,回諭。
趙庭和,以墓所都監都提調意啓曰,墓所封標處,更爲看審次,臣晩錫當日除朝辭出去之意,敢啓。傳曰,知道。
又以魂宮都監都提調意啓曰,本都監郞廳刑曹佐郞黃鍾林,漢城府主簿具秉魯俱帶詞訟劇務,令該曹口傳閑司相換,使之專意察任,何如?傳曰,允。
吏曹口傳政事,刑曹佐郞黃鍾林,掌樂主簿金性求相換。漢城主簿具秉魯,典籍李輝永相換。
趙庭和,以葬禮都監都提調意啓曰,發引及返虞時,神帛輦·平轎子,例以常時所用,預爲陪來,而神帛腰轝,一體陪來,如有傷損,竝爲修補以用,何如?傳曰,允。
又以禮曹言啓曰,卽接藍浦幼學金恒柱所志,則以爲,族姪魯在嫡妾俱無子,以其同姓十四寸弟魯文第四子宗吉,欲爲繼後,兩家相議完定,未及禮斜,生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金恒柱所訴旣如此,依定式,金魯文第四子宗吉,立爲金魯在之後,何如?傳曰,允。
韓義運,以都摠府言啓曰,副摠管朴宗琦,以刑曹參判,本曹坐起進參事,晝仕出去之意,敢啓。傳曰,知道。
又以刑曹言啓曰,宮人興石,罪人南奎錫,待用刑擧行之意,前已草記蒙允矣。興石·南奎錫等,今旣嚴刑準二次,興石全羅道康津縣,奎錫平安道碧潼郡,竝限己身定配所,卽爲押送之意,敢啓。傳曰,知道。
義禁府啓目粘連,向前徐良輔亦,賙賑則削分小斗,刑杖則別造木鉅,已萬萬可駭,而捧還時責精於民,任麤於吏是白遣,飢口之稱以救活,而勒定奴婢者,俱係不法是白如乎,繡論如彼丁寧,不可以囚供發明,有所容貸,以此照律,何如?判付啓依允。又啓目粘連,向前宋宗洙亦,賑簿虛增,自歸沽衒,還穀取剩,稱以補賑,都付猾胥,全不照察,以致賑政之紊亂,倉奸之狼藉是白遣,外此疵政,亦多臚列,而繡論歸之昏謬,謂異故犯是白乎乃,溺職之罪,在所難逭是白乎旀,配囚躱逃,矇不覺察,亦有當律,以此照律,何如?判付啓依允。又啓目粘連,向前黃贊熙亦,還穀取剩,雖稱補賑是白乎乃,富民錢·鄕校錢,眩亂文簿,旣無歸屬是白遣,牛贖之私自勒捧,俱係不法,而繡論如是明白,不可以囚供發明,有所容貸,以此照律,何如?判付啓依允。又啓目粘連,向前全道海亦,只聞驛民之囑,而不究虛實,定屬良家之女,而妄行撾捶,竟致不勝羞憤,溺水致死是白乎所,壓良威逼,自有當律,以此照律,何如?判付啓依允。又照目粘連,海州兼任靑丹察訪鄭錫祚矣本府議啓內,本邑之代送監色,雖曰自來謬例是白乎乃,旣不能釐正,則不可以一時兼官,有所參恕,以此照律,罪笞四十收贖,附過還職,私罪,奉敎依允。又照目粘連,寅火堡前萬戶朴致元矣本府議啓內,境內過去之稅船,不善護送,以致臭載之弊,不謹董飭之罪,有難參恕,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,英陽前縣監權曦矣本府議啓內,軍保之捧賂頉給,臥還之査徵自取,俱係鄙瑣,至於淫刑濫杖,尤極可駭,以此照律,罪杖一百收贖,告身盡行追奪,徒三年定配,私罪,奉敎依允。又照目粘連,禮安前縣監李暾矣本府議啓內,聽訟則反覆無常,任人則偏信生弊是白如乎,私賑時米商之操縱,適售吏奸,而倉穀之換麤,軍丁之私頉,莫察該色之幻弄是白乎所,不職之罪,在所難免,以此照律,罪杖一百收贖,告身盡行追奪,私罪,奉敎依允爲旀,功議各減一等爲良如敎。
韓義運,以義禁府言啓曰,時囚罪人權曦,杖一百收贖,告身盡行追奪,徒三年定配照律公事判付內,依允事,啓下矣。權曦,杖一百收贖,告身盡行追奪,江原道春川府安保驛,徒三年定配,而以議啓內辭意,具罪目依例發遣府羅將,押送配所,何如?傳曰,允。
上在昌德宮。停常參·經筵。
梓室再度加柒後,大殿·中宮殿,政院單子問安。答曰,知道。內閣·藥房口傳問安。答曰,知道。世子嬪宮,政院單子問安。答曰,罔極。內閣·春坊·藥房口傳問安。答曰,罔極。世孫宮,政院單子問安。答曰,罔極。內閣·藥房·講書院口傳問安。答曰,罔極。
洪彦謨啓曰,大司憲金陽淳,掌令朴宗璜·洪龜燮,持平吳致淳·吉顯範箚批未下,執義李趾秀在外,監察茶時之意,敢啓。傳曰,知道。
趙庭和啓曰,來十六日次儒生殿講日次矣,敢稟。傳曰,停。
洪彦謨啓曰,墓所都監都提調鄭晩錫,提調金履載·李光文·朴綺壽有稟達事,來詣閤外請對矣。傳曰,入侍。
傳于洪彦謨曰,領敦寧·訓將同爲入侍。
趙庭和啓曰,玉堂上下番俱空,已至多日,事甚未安。應敎洪遠謨,校理李竣祜·尹錫永,副修撰金羽根,旣有只推之命,竝卽牌招,推移入直,何如?傳曰,允。
以墓所都監都提調鄭晩錫等狀啓,封標圍排上下五葬,連串相接,枯骸皆露,萬萬驚悚,恐難擬議於至重至嚴必誠必愼之地,役事姑令停止事,傳于趙庭和曰,淳土更爲掘之,出眞土後,具意見更爲馳啓。
趙庭和,以墓所都監都提調意啓曰,臣晩錫,旣承筵敎,墓所新定處,更加看驗次,與提調臣金履載,臣李光文,臣朴綺壽,除朝辭當日出去之意,敢啓。傳曰,知道。
傳于趙庭和曰,贊善宋穉圭疏批,遣地方官傳諭。
以應敎洪遠謨,校理尹錫永·李竣祜,副修撰金羽根牌不進罷職傳旨,傳于趙庭和曰,只推。
趙庭和,以禮曹言啓曰,式年諸科初試,前已擇日頒下矣。監試初試,例爲前期一朔捧講錄名,而魂宮卒哭前,捧講等節,無以擧行,八月以後,客使相値,深冬之前,各科初試,實難次第設行。取考謄錄,則退行多有已例,來辛卯式諸科初試,竝退行於明春,何如?傳曰,允。
洪彦謨,以都摠府言啓曰,副摠管朴宗琦以刑曹參判,本曹坐起進參事,晝仕出去之意,敢啓。傳曰,知道。
大護軍南履翼書啓,臣於本月初五日申時量伏奉有旨內,左議政李相璜傳諭一度,正書下送,卿其更爲傳諭,仍傳命召亦敎是白乎等以,謹依有旨,更以聖諭,傳諭于左議政李相璜,仍傳命召是白乎則,以爲,以罪則宜伏邦憲,以跡則方在臺啓,是豈賤臣敢言進退之時,而齎符之史官,課日跋來,奉諭之重臣,跨朔相守。臣有臣身,何所自容?此殆臣行無素孚,所以受知於上者,不能齒列於四維範俗之中也,撫躬慙悼,祗有求死而已亦爲白有等以,緣由馳啓爲白乎旀,臣則仍留爲白臥乎事云云。傳曰,屢次見卿附奏,禮使之道,不可以一向敦勉,今姑許副,卿其卽爲入城事,傳諭,卿則入來。
草莽臣宋穉圭疏曰,伏以,釁結貳極,歌撤四重,臣民痛冤,大小同情,時日荏苒,公除奄過,仰惟聖懷疚傷,尤當如何?嗚呼,人君遭慼,自古何限,而情地之酷,罕有如我殿下今日者,臣欲進寬譬之言,而顧無以爲辭,則臣只恨老而不死,忍當此不忍當之境界也。彼蒼者天,胡寧忍此?止慈之情,自不覺過哀,伏願聖明,深加節抑,毋損天和,上以慰宗社之靈,下以副臣民之望,千萬泣祝。臣猥以庸愚,厚叨恩禮,而草萊賤蹤,沈淹床席,末由奔赴闕下,伸哀於外班之末,而仍承悲疚中聖候之如何,義分虧矣,罪戾大矣。有臣如此,生不如死,臣有萬萬隘蹙之微情,不得不冒死陳乞者,而不敢仰瀆於此時,待盡殘喘,只自瞻望沾襟而已,跼蹐靡措而已。臣於成服後,拜疏到政院,以違格且有誤書字,還爲下送,臣謹改書,以待公除封進,而不書年號,是政院回示違格中一事。竊念臣自始有疏事以來已然,而至今三十餘年,曾不以違格退之,則朝家所以處之者,夫豈無所以哉?政院之今忽以是爲言,臣有所不敢知者,而臣若因以書之則甚無謂,玆敢依前不書,而見退之餘,第切縮縮。臣全昧朝體,又失於審愼,疏本往還,自多日字,而陳慰不免稽緩,臣益不勝哀隕惶惕之至,謹昧死以聞。答曰,省疏具悉卿懇。予小子獲戾于天,慘遭至切之慼,予懷慟悼,曷有其極?卿以山林宿德,曾叨敎胄之任,今阻洩哀之班,念卿情事,當作如何?際見卿疏,冞增悲疚,下款事,咎在喉院,慰章雖緩,何必深引?見今玄隧已卜,引期載邇,揆以情禮,宜有一伸,望卿俟間幡然,以副予如渴之望。右副承旨趙庭和製進。
同義禁朴基宏疏曰,伏以,臣忝冒王府亞堂之職,六朔于玆,仰感恩榮,隨參議讞,常懷兢惕,恐或辜負,而未效涓埃之報,徒切負乘之愧矣。迺者以臺啓中命運通天之罪,忽伏見批旨島置之命,噫,命運之罪,是豈晷刻容貸於覆載之間者哉?渠以藥院首醫,全不敬謹,妄施極寒極熱之劑,竟遭至冤罔涯之痛,擧國大小臣民,爭欲手磔口臠,食肉寢皮,此臺啓所以齊聲迭討,將欲伸王法而雪冤憤也。況臣忝在按法之職,弸中痛恨,與臺啓一般耳,日昨聯名之龥,竊有望於聖明之俯燭而反汗矣。及伏承批旨,不惟不賜允兪,兼伏承截嚴之敎,臣誠抑鬱惶蹙之不暇,而更擬呼龥矣,忽於昨夕初昏,府隷以命運島置文蹟來示,臣惝怳錯愕,不意首堂之顚倒至此也。夫始旣據法而聯龥,則雖或迫於嚴命,理宜相議周旋,而今乃不謀於僚員,擅自奉承者,果何心意耶?若以前疏,爲出於眞箇冤憤,則曾未數日,冤憤已釋耶?若以臺啓爲不足輕重,則始謂金石之典,今忽銷毁可違耶?以此以彼,初何後何,由此觀之,前龥之聯名者,備例而非誠心也,後律之擅專者,妄行而無忌憚也。臣雖駑劣,義不欲與此箇人比員也。伏乞聖明,亟允三司之請,誅殛命運,以洩神人之憤,更命遞斥臣金吾職名,俾伸私義之自靖,以勵王章之擅撓者焉,臣無任云云。答曰,省疏具悉。判義禁之事,道理可矣,卿言則不取也。
同義禁韓義運疏曰,伏以,臣卽伏見同義禁朴基宏上疏,則以命運等發配事,論斥判義禁李錫奎,辭意深峻,臣亦伊日參坐之人也,主張雖在於長僚,擧行無間於次堂,臣何敢晏然自恕,不思所以自處之道乎?玆敢忙陳短章,仰瀆崇嚴。伏乞聖明,亟遞臣金吾之職,以謝人言,以安私分焉,臣無任云云。答曰,省疏具悉。卿其勿辭行公。
同副承旨姜浚欽疏曰,伏以,臣卽伏見贊善宋穉圭上疏,則向來縣道之疏,政院以不書年號,還下送云,臣誠莫知所以也。月前臣之在直也,見其疏本,則頭辭不書尊號,依例還送,仍以此意,題送於該營書目而已。至於年號,則從前儒賢之疏,例多不書,故初未嘗語到於年號有無,而儒賢之如是云云。無乃中間謄報之際,或致轉誤而然耶?然儒賢旣以見却自引,則臣何敢晏然自是,不思引咎乎?伏乞亟遞臣職,以安私分焉,臣無任云云。省疏具悉。事實如此,何必引義?爾其勿辭察職。
庚寅六月十一日辰時,上御養心閤。墓所都監都提調以下,領敦寧·訓將同爲入侍時,左副承旨洪彦謨,假注書李象敬,記事官金大根·徐念淳,都提調鄭晩錫,領敦寧金祖淳,訓鍊大將趙萬永,提調金履載·李光文·朴綺壽以次進伏訖。晩錫起伏奏曰,近日庚熱轉甚,夜益蒸鬱,聖體,若何?上曰,一樣矣。晩錫曰,寢睡·水刺之節,何如?上曰,一樣矣。晩錫曰,中宮殿氣候,何如?上曰,一樣矣。晩錫曰,墓所封標處看審形止,已於狀啓中陳達,而蓋其五處舊瘞,於上於下,不左不右,有如一串相連,而枯骸竝露,朽穢狼藉,如此不淨不潔處,決不可擬用於莫重莫大必誠必愼之地矣。國家大事,有此僨誤,莫非臣等不善擧行之罪,悚惶靡措,恭竢重勘,而目今道理,斷當亟發看山之行,改卜吉地爲好,故敢此仰達矣。上曰,更加深掘,好矣。晩錫曰,雖伏承下敎,而旣見朽穢之跡,則必敬必愼之地,有難擬議,從他看審之行,恐不可已矣。上曰,出往深掘,可也。晩錫曰,謹依下敎,臣當率諸堂,出往墓所,而終非潔淨之地,定用於至重之事,實非臣子之心所敢出也。上命大臣就座,又命史官就座。仍命退,諸臣以次退出。
上在昌德宮。停常參·經筵。
夜自三更至十三日開東,灑雨下雨,測雨器水深一寸二分。
韓義運啓曰,大司憲金陽淳,掌令朴宗璜·洪龜燮,持平吳致淳·吉玄範箚批未下,執義李趾秀在外,監察茶時之意,敢啓。傳曰,知道。
又啓曰,同副承旨姜浚欽今日不爲仕進,卽爲牌招,何如?傳曰,允。
傳于韓義運曰,在外都承旨許遞,前望單子入之。
承旨前望單子入之,朴岐壽落占。
趙庭和啓曰,玉堂上下番俱空,已至多日,事甚未安。應敎洪遠謨,校理李竣祜·尹錫永,副修撰金羽根,旣有只推之命,竝卽牌招,推移入直,何如?傳曰,允。
以墓所都監都提調鄭晩錫等狀啓,舊瘞之掘去者,其數旣多,則終有異於自初精潔之地,其在十分敬愼之道,決不可以此地定用。到今亟發看山之行,改卜吉地,實合正當道理事,傳于趙庭和曰,僉議皆請更爲卜吉看山,今日卽爲發行事,回諭。
正言宋成龍啓曰,臣言議風采,素甚巽軟,無足備數於百執事之末,而況當群彦濟濟之日,尤不近似於淸朝耳目之任矣。越在小朝代理之時,猥蒙薇垣除旨,臣感恩怵惕,銘心鏤骨,必欲效涓埃之報,而適値睿候之違豫,泯默度日矣。天道無知,遽遭此前古所無罔極之痛,呼天叫地,冤恨難洩,而臣雖疲劣,官以諫爲名,故猥隨諸僚之後,先討洪起燮·李命運之罪,而未蒙允兪,抑鬱弸塞矣。又伏聞近日萬口所討之言,皆曰,金鏴之罪,可殺無赦,臣之見職,卽司風聞而納諫諍者也。風聞之事,猶可以大聲呼龥,況此擧世爭討,視若私讐,而謂之以國賊者乎?臣不勝憤惋,只以街談巷議,有口爭討之言,實陳於殿下之前矣,臣豈敢有一毫私惡而然哉?噫嘻痛矣,金鏴之罪,可勝誅哉?臣之初疏,略擧其罪,而文辭拙陋,言語糢糊,只採輿人之傳說,構成文字,辭不條暢,不勝悚恧之際,今因堂箚之還下,槪得見焉,則殆若代臣敷說,明白通暢。使幾晦之義理將伸,未破之根窩快露,鏴與起燮·寅溥之千罪萬惡,無所逃於天地之間,則臣疏卽未盡畢說之堂箚,堂箚卽臣之所欲陳說而未及者也。臣愚死罪,意以謂天鑑孔昭,乾斷廓揮矣。昨伏奉疏箚還給之命,臣誠惶懍震惕,無地自容,緣臣無似,不能見孚於君父,而致有此過中之擧,臣何足言,而至於堂箚之還下,臣竊以爲萬萬過矣。夫玉署卽集衆論而出公議者也,雖庶官之言,旣出於義理而謂之聲討,則恐不當待之如是,況其諸儒臣聯名之箚,而其言之博採國論,實出於忠憤所激者乎?雖以喉院言之,堂箚寔出於明張討逆之義,則其在出納惟允之地者,當酌其言事之輕重,觀其逆節之彰著,必有所一番覆啓,期回天聰,而思不出此,看作循例言事之箚,而遽然出給者,抑未知而不及深思而然耶?都緣臣之無似,貽羞朝著,壞損臺體,以此情踪,其何敢一刻晏然於臺次乎?請命遞斥臣職。答曰,依啓。
姜浚欽啓曰,吏曹郞廳來言,大臣置處政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書徐能輔病不來,參判未差,參議吳熙常在外,不得開政云,判書卽爲牌招,何如?傳曰,允。
傳于姜浚欽曰,疏批已下,吏曹判書卽爲牌招,如有違牌,勿爲呼望。
傳于韓義運曰,兵判有闕之代,前望單子入之。
兵曹判書前望單子入之,洪奭周落點。
韓義運啓曰,命召親納,例也,而前兵曹判書徐俊輔謂有身病,使其軍官替納,事甚未安。推考,何如?傳曰,允。
又啓曰,兵曹判書洪奭周牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,新除授兵曹判書洪奭周,卽爲牌招,傳授命召,何如?傳曰,允。
又啓曰,兵曹判書洪奭周再牌不進推考傳旨,今方捧入,而命召傳授,一時爲急,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,兵曹判書洪奭周牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。如有違牌,勿爲呼望。
傳于韓義運曰,兵判疏批已下,卽爲牌招參政。
趙庭和,以魂宮都監都提調意啓曰,本都監堂上徐俊輔,時無職名,令該曹口傳付軍職,何如?傳曰,允。
兵曹口傳政事,大護軍單徐俊輔。
吏曹,王世子葬禮時神主書寫官望徐淇修,預差望李鍾穆,誌文草圖書寫官望洪遠謨,預差望尹心圭。
以應敎洪遠謨,校理李竣祜·尹錫永,副修撰金羽根牌不進罷職傳旨,傳于趙庭和曰,只推。
有政。吏批,判書徐能輔進,參判未差,參議吳熙常在外未肅拜,同副承旨姜浚欽進。以吏批言啓曰,左議政李相璜許副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
兵批,判書洪奭周進,參判柳河源入直,參議李渭達病,參知朴來謙病,行右承旨韓義運進。以兵批言啓曰,左議政李相璜許副送西事,命下矣。當爲隨品置處,而領中樞一窠,判中樞二窠,他大臣及輔國判書今方見帶,判中樞李羲甲,知中樞有闕之代,降付其代,下批之意,敢啓。傳曰,知道。
吏批,以沈能岳爲吏曹參判,趙鶴年爲正言,金履載爲左參贊,朴綺壽爲工曹判書,徐耕輔爲知義禁,洪奭周爲軍器提調,朴宗薰爲禮賓提調,朴綺壽爲司圃提調,徐鼎輔爲惠民提調,尹濟弘爲豐川府使,權曦爲長鬐縣監,李儀朝爲利仁察訪,洪煥爲濟原察訪,池宅龜爲平陵察訪,金達鉉爲居山察訪。承文博士李秉瑩,著作尹熹,副正字金彝燮,校書正字任秀龍,訓鍊都監提調洪奭周·朴宗薰,禁衛營提調洪奭周,御營提調洪奭周,以上竝單付。軍器正金明根今加通政,滿三十朔依定式陞堂上。以李象斗爲穆陵參奉,沈樂準爲西部都事,左參贊李錫奎,右參贊金履載,同義禁徐耕輔,竝單付。
兵批,以徐俊輔爲知事,沈有祖爲宣傳官,李熙庚·柳興禹·吳一善·申從洛爲五衛將,李叶求爲忠翊將,梁達洙·權聖履爲訓鍊主簿,尹商大爲慶尙左兵虞候,朴榮秀爲白峙僉使,張健柱爲長山別將,李承直爲威鳳別將,判中樞府事李相璜,知中樞府事李羲甲,護軍洪敬謨·徐鼎輔·李亨謙·李元臣·金宗祿,副護軍趙秉鉉·洪赫·李晩植·金鉉弼·申紈·朴元植·鄭壽基·徐永淳·曺允鵬·金遜根·李羲午,副司直尹心圭,副司果金大坤·沈鈁·李應信·李晩學·沈能驥·趙渡,以上竝單付。
趙庭和,以墓所都監都提調意啓曰,謹依有旨內辭意,更爲看山次,都監提調李光文,禮曹參判金學淳,觀象監提調朴周壽,率相地官等,今日除朝辭,仍爲出去之意,敢啓。傳曰,知道。
韓義運,以義禁府言啓曰,全羅監司朴永元狀啓內,蝟島僉使崔鳳紀爲先罷黜,其罪狀令攸司稟處事,啓下矣。崔鳳紀,時在任所,依例發遣府書吏,交代後拿來,何如?傳曰,待待命拿囚。
大護軍南履翼書啓,臣於本月十一日亥時量伏奉有旨內,左議政李相璜傳諭一度,正書下送,卿其傳諭,卿則入來亦敎是白乎等以,謹依有旨,更以聖諭,傳諭于左議政李相璜是白乎則,以爲,臣重負寬政,宜死不死,以至于今,而特荷曲遂之恩,伏奉許解之諭,到底鴻造,感戴無極。臣雖卽日就盡,庶可以安意入地,而至於入城之勉飭,見有方張之公議,未伏當被之常律,此非臣敢言去就之時,惟有泥首俟命而已亦爲白有等以,緣由馳啓爲白乎旀,臣旣承入來之命,故仍爲復路爲白臥乎事。踏啓字。
吏曹判書徐能輔疏曰,伏以,臣猥控血懇,一龥再龥,是豈臣可已而不已者哉?誠以僥濫之外,疾病彌痼,引日曠職,爲罪滋大,臣何敢徒以瀆擾爲懼,而不思所以積誠祈懇也?臣自受任以來,方寸煎灼,氷炭交爭,揆分量勢,實非可堪,夫明知職事之僨誤,而强欲承當,無所顧忌,則是無分義也,自揣病勢之難冒,而苟懷貪戀,不思引避,則是無羞恥也,無義無恥,將何所藉手而事君乎?借使臣頑然冥然,遂欲因仍盤礴,而淸朝士大夫,亦豈肯與之同列哉?此臣之所深懼而不敢不張皇冒瀆於擧國哀遑之時者也。干分忘僭,死罪死罪。噫,天官重任,決非臣養病之坊,而辭不獲命,自歸假餙,此殆臣誠意淺薄,未足見信於君父耳,罪實在臣,尙復何言?然疾痛之極,必呼父母,人之常情,殿下之於臣,父母也,臣安敢自阻於仁愛之施,而不能疾聲以號乎?召牌儼臨,承膺無路,忙陳短章,申暴情實。伏乞聖慈,俯垂鑑諒,亟遞臣職,以安微分,仍勘臣罪,以嚴國綱,千萬幸甚,臣無任云云。答曰,省疏具悉。除拜此任未久,且冢宰之任,不可輕遞,卿其勿辭,卽爲入來開政。
兵曹判書徐俊輔疏曰,伏以,臣猥陳血懇,冀垂照察,及奉批旨,未蒙體諒,惶悶之極,無所容措。噫,臣於本職,苟有可以承當之望,則豈敢連事瀆撓,更添酬應於悲疚之中乎?臣之待罪本兵,間經一番京察,而歲且周星矣。性旣疎愚,才又蔑劣,衰朽之形,無病亦呻,叢劇之務,按例如夢,簿書期會,亦不得勉策,昏謬顚錯之失,不止爲一二事。幸賴恩庇,僅免大何,每自循省,恒切悚恧,日前陳龥,是豈但以久據之故,備例巽辭者哉?實出於懼瘝曠之罪,而暴情病之實,以蘄仰於有欲必從之天也。淸朝才彦,不患無人,堂堂大司馬之重任,寧容如臣老劣者,跨年虛縻,使賢路久妨,戎政積委也哉?顧今庚熱漸熾,素患伏署,乘時闖發,敦匠之地,猶不免强疾趍赴,宿衛之重,其何以陳力奔奏乎?且況大政當前,衆務繁氄,卸免之願,一日爲急,玆敢不避猥越,冒塵崇聽。伏乞聖慈,俯賜諒察,亟遞臣本職,以幸公私,不勝至祝,臣無任云云。答曰,省疏具悉。所請依施。
兵曹判書洪奭周疏曰,伏以,昊穹不弔我東方,我王世子奄捐主鬯之重,三靈震驚,八域崩霣,嗚呼天乎,胡寧忍斯?臣於是際,隨登前席,仰覩天顔之慘沮,仄聽玉音之掩抑,肝腸摧割,有淚無從,嗚呼天乎,胡寧忍斯?伏惟我世子,睿德天縱,仁聞夙彰,四載代理,滂澤普洽,奉諱之日,雖遐陬窮谷無知之氓,莫不奔走號哭,如不欲生。矧如臣者,以十九年賓僚之舊,偏荷睿眷,屢近离光,顧遇之隆,隕結難報,而頑然食息,不異平人,又重以彯纓束帶,重尋榮塗,嗚呼慟矣,此何人斯?顧臣之疾病摧頹,不堪陳力,固已自分於此生矣。頃叨天官,辭不獲兪,閱月僶俛,宿症添頓,號龥之瀆,前後至七,而竟蒙曲諒之洪私,夬釋匪分之重負,臣之迄今蠢然,不底於顚踣殞斃者,秋毫皆睿慈也。欲說其詳,胸臆先塞,尤不敢泚筆縷縷,以慼我聖心,而在今日區區所自效者,惟有竭蹶於敦匠之役,匍匐於終事之地,庶或少洩其悲冤結轖之萬一而已。自玆以外,實無毫髮餘念,至若假之以官銜之侈,縻之以職務之劇,非惟臣才力之萬萬不可强,抑亦臣情事之萬萬不忍當也。又況中權之任,綦重且要,本非臣鹵劣之所可堪乎?臣之向來蕲免於天官也,雖以目下病情爲辭,而顧其病情,積有源委,非一朝一夕之所可痊愈,間値擧國哀遑之日,不暇自恤於微末軀命。慰班哭綴,扶舁强策,而行步艱辛,呼吸屢促,癃殘之狀,亦已爲萬目之所共覩矣。矧又加之以神精恍惚,省識時迷,尋常事爲,頃刻旋忘,雖閑司漫務,其不容責之以句檢也,決矣。銓地之重,東西惟均,擧一世韎韋跗注之士,咸操其進退之柄,斯爲任已不輕矣,而宿衛警備之嚴,泉布卒乘之殷,以至於臨殿動駕之時,鹵簿環列之職,其爲費精而疲力,又不啻有倍甚於天官者。在彼則期於必辭,在此則晏若固有,在前則不憚累懇,在今則肆然冒據,非惟臣去就之橫決,無以自解於衆口之嗤點,亦豈不大有累於淸朝砥廉之化乎?至如臣才性之疎迂,識慮之蹇淺,無以自效於職事之末,亦庶蒙聖明之所鑑燭,姑未敢支辭瀆陳,而不衷之災,猶屬臣身,濫授之譏,當歸朝家,此又臣之所大懼也。揆分度勢,承膺無路,屢逋嚴召,惶懍靡措,玆敢疾聲號籲於聽卑之下。伏乞聖慈,俯垂憐察,亟遞臣新授兵曹判書之任,俾公器無玷,私分獲安,千萬幸甚,臣無任云云。答曰,省疏具悉。卿其勿辭行公。
大司憲金陽淳,大司諫申在植,掌令朴宗璜·洪龜燮,持平吉顯範·吳致淳,獻納鄭藎等箚曰,伏以,朝家之設置三司,所以徠言也,言而不採,安用三司爲哉?臺閣,以風聞爲主,玉署,惟公論是務,風聞之所傳,公議之所在,卽一國大同之辭,而事理之所不得不然,君上之所不得不從者也。今者臺疏·堂箚,竝命還給,臣等相顧愕眙,繼以抑鬱,第聞諸臣之所言,卽金鏴·洪起燮·李寅溥之事,而其所論列者,朋比和應,聚會謀議,一書嘗試,造意陰慝,熒惑睿聰,飜亂國是,脈絡貫通於宜學,心術傳法於書九,究厥負犯,國人之皆曰可殺,邦憲之不可暫容,衆口難防,三尺莫嚴,司直之地,沐浴請討,烏可已乎?臣愚死罪,殿下今日之擧,不但有違於古昔聖王設鼓旌置鞀鐸之意,而在朝家象刑之道,亦不當如是。臣等伏未知,殿下謂諸臣之言不當,而彼三人者無罪,而退其疏與箚歟,抑謂諸臣之言固當,而彼三人者固有罪,不必擧似,不欲可否,而退其疏與箚歟?謂其言當也,則讜言不可不許也,國法不可不嚴也。謂其言不當也,則殿下未嘗一從其言,嚴鞫得情,何由知厥罪之有無,其言之當否也?採輿憤之拂鬱,徹宸聽之深嚴,諸臣之誠,蓋出於願忠納言之義,而尺函之留中,已至多日,不賜一字許可之批,顯示千里拒人之色,不意聖明之世,有此過中之擧也。況諸臣所陳,卽一世之所公傳,而特諸臣先於臣等發之耳。風聞一播,公議莫遏,殿下雖日斥公車,抱書叫閽者,將不勝其紛紜,一切還給,徒損國體,無寧夬施乾斷,卽降處分。使國是定而民志壹,妖腰亂領,無敢廁跡於朝著,以昭淸明之治,以光翕受之德,是臣等區區所望於殿下者也。伏乞聖明,亟命還入諸臣之章,特賜批旨,允其所請,克伸王法焉。取進止。答曰,省箚具悉。此言何不言於其時?言於此時,忠言乎,公言乎,直言乎?可笑可笑。
副提學鄭基善疏曰,伏以,旬朔不淹,公除奄過,睿候寢邈,聖心增疚,區區下情,益不任悲慮之切。臣伏聞聖人御邦,以衆心爲心,以群言爲言,惟恐一夫之不盡其情,一事之不得其理,故設爲三司之職,以採一國之言。夫集一國之言而爲朝廷,集朝廷之言而爲三司,彼三司諸臣,操數寸之管,書盈尺之紙,冒瀆威嚴,呼籲不已者,卽不過借三司之口,而徹一國之言也。臣於病伏呻囈之中,始伏聞臺臣聲討之疏,屢日留中,實非晠世朝奏夕可之義。繞壁,已不勝憂歎,而時則公除未屆,意或酬接不遑,日前堂箚,卽又關係之尤大,輿議之攸同,而經宿靳批,一例還給,臣誠愕眙,不料聖明之世,有此非常之擧也。藉使其言,無槪宸聰,猶當善其禮貌,假以色辭,使之盡言而不諱。況其所言卽論金鏴·洪起燮·李寅溥輩之萃爲淵藪,互相和應,造意則變亂國是,設計則自干天紀。投呈嘗試之一疏,護傳於龜·祿,貫通於宜學,前茅後殿,手脚盡露,卽此一案,難逭三尺,而外此藉弄欺蔽之罪,莫非泥獸之易見,庶幾罔象之莫逃,而此所謂一國之言,借三司而進之也。迺殿下不論可否,先示訑訑之色,竊恐群情愈激,朝論益拂,駸駸至於世道之靡靖,而民志之不一,豈不大可懼哉?視遠察邇,人主之大德,敍秩命討,王政所先,伏願殿下,淵然以思,廓然以斷,還入諸臣章奏,特賜批旨,亟允所請,以示三司禮待之意,以副一國同聲之討焉。仍伏念,臣自少善病,近益衰朽,每當署月,常少寧日,偶嬰銜橜之災,遂致踣跌之傷,雜試鍼灸,閱月療治,房闥之運,尙患蹩躠。戶庭之步,僅須扶將,而薰焫之所觸,食飮全却,床玆之久淹,伏暑闖肆,百症交加,四體如痺。至今十數日之間,而一直苦劇,起居之禮,久阻閣班之從後,呈告之章,徒煩喉院之往復,悚恧徒積,虛縻尤悶,玆不得不披露衷懇,仰瀆宸嚴。伏乞聖慈,特垂矜憐之澤,許解臣見帶館銜,俾得以安意將攝,以全殘喘焉,臣無任云云。答曰,省疏具悉。已諭於臺批矣,卿其勿辭,調理行公。
副校理趙斗淳疏曰,伏以,國之有言路,猶人之有氣血,氣血不行則轖鬱興焉,言路不通則秕類集焉,顧今義理幾熄而世道將乖,隄防不嚴而民志莫壹,此政明時之所大懼,而志士之所深憂也。迺者一二司直之章,發於沁泄寂寥之餘,臣雖未見其原本,槪其關係之莫重,負犯之絶悖,卽擧世公共之論,而亦泥鬪易見之跡也。竊庶冀聖鑑孔昭,乾斷廓然,鬼魅傀儡之形,莫逃於日月之明矣。乃殿下初不可否,竝命還給,噫,此何擧也?使其事疑有所難斷歟?指目攸及,歸趣爰在,婦孺輿臺之所共塗傳也。使其言明有所可據歟?漏網伏莽之徒,有滔天燎原之勢,天討之行,宜亟而不容緩也。何況三司之臣,卽殿下耳目之任也,朝家寄遇之重,顧何如也,而琅函久閣,始寓厭薄之意,寶墨斯慳,終示聲色之拒。其有欠於大聖人察邇弗咈之義,翕受敷施之量,非細故也。臣以愚蒙,適忝論思,目今過中之擧,出於蘄嚮之外,忱誠所激,義難泯默,玆敢疾聲仰號,言不知裁。伏乞聖明,恕其愚而察其言,還入諸臣之章,亟賜開納之音,仍降鞫覈之命,以嚴懲討之典,千萬幸甚,臣無任云云。省疏具悉。已諭於臺批矣。
副校理金鼎集疏曰,伏以,臣於昨日臺疏堂箚竝還給之命,竊不勝愕眙失圖,繼以憂歎之至。伏聞諸臣之所言,卽金鏴·洪起燮·李寅溥之事,而其所論列,卽糾結朋比,綢繆謀議,先有李寅溥之書,而造意陰譎,設辭叵測,敢爲嘗試熒惑之計。繼出宜學之書,而干犯天紀,翻弄國是,首尾相應,脈絡相通,究厥罪犯,國人之所共必誅者也。斷案已成,當律難逭,輿憤轉激,公議愈鬱,職在三司者,沐浴請討,固其宜也,而迺殿下不賜採施,一竝退却,臣愚死罪,誠不識殿下何爲而有此過中之擧也。夫朝廷之設置三司,爲其進讜言而納正論,誅惡去邪,俾盡不諱之風者也。今玆諸臣,目見義理將晦,隄防將壞,採一國公共之論,討三尺難貰〈之〉罪,其志則願忠也,其言則至當也,而尙今幾日,未蒙開納,則方張之公議,謂可以威制,沸騰之輿憤,謂可以力遏而然歟?此乃人人之所可言,人人之所可論,而特諸臣者,身居司直之地,故有此先發之事耳。誠宜開廣聖聰,翕受敷施,以定國是,以一民志,而留中多日,無批還下,處分尙稽,王章未加。將見義理從此而愈晦,隄防從此而益壞,妖腰亂領,一向假息,豈不大可危懼哉?伏乞聖明,淵然深思,還入諸臣之章,特賜允從之批,亟施當律,以伸王法焉,臣無任云云。省疏具悉。已諭於臺批矣。
上在昌德宮。停常參·經筵。
梓室三度加柒後,大殿·中宮殿,政院奉慰單子問安。答曰,知道。內閣·藥房口傳問安。答曰,知道。世子嬪宮,政院單子問安。答曰,罔極。內閣·藥房·春坊口傳問安。答曰,罔極。世孫宮,政院單子問安。答曰,罔極。內閣·藥房·講書院口傳問安。答曰,罔極。
韓義運啓曰,左副承旨洪彦謨,右副承旨趙庭和今日不爲仕進,竝卽牌招,何如?傳曰,允。
傳于韓義運曰,吏·刑換房。
傳于姜浚欽曰,工·刑換房。
以左副承旨洪彦謨,右副承旨趙庭和牌不進罷職傳旨,傳于韓義運曰,只推。
韓義運啓曰,玉堂上下番俱空,已至多日,事甚未安。應敢洪遠謨,校理李竣祜·尹錫永,副修撰金羽根旣有只推之命,竝卽牌招,推移入直,何如?傳曰,允。
姜浚欽啓曰,卽者義禁府都事來言,時囚無得過三日滯囚,曾有定式矣。時囚罪人徐良輔·黃贊熙·宋宗洙·全道海等,當爲照律,而判義禁李錫奎,同義禁朴基宏·韓義運,俱有身病,徐耕輔在外不得開坐云。判義禁李錫奎,同義禁朴基宏·韓義運,竝卽牌招,以爲開坐之地,何如?傳曰,允。
又啓曰,判義禁李錫奎,同義禁朴基宏·韓義運牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
韓義運啓曰,明日傳香禮房承旨,當爲齋宿,右副承旨趙庭和,卽爲牌招,何如?傳曰,允。
以右副承旨趙庭和牌不進罷職傳旨,傳于韓義運曰,只推。
大司憲金陽淳,行大司諫申在植,掌令朴宗璜·洪龜燮,持平吳致淳·吉顯範,獻納鄭藎等啓曰,臣等於日前,聯暴愚悃,仰塵聰聽,及伏承批旨下者,王言有歉於如綸,聖度莫回於轉圜,臣等竊不勝憂慨慙悚之至。大抵人君聽言之方,當問其言之可否,不必問其時之早晩。噫,彼陰朋醜類,和應綢繆,醞釀旣深,熒惑亦多,及夫衆口難於防川,奸情灼若觀火,公議奮發,斷案昭著,三司之言,乃發於今日者,可見彼輩之稔惡已久,彰著有時也。且進言之人,旣皆自附於懲討,則豈有不忠之理,曾無私惡於彼輩,則豈有不公之端哉?近日辭敎,不啻訑訑之拒,而冒犯瀆擾,粗效司直之義,顧其職則國之耳目也。雖如臣等愚昧湔劣者,濫廁於其間,在聖朝禮待之道,固當莊而莅之,虛而受之,設有一言之不槪者,誨責之,可也。罪斥之,可也,若夫慢易而譏嘲之,則有欠於山藪之恢恢,今此可笑之敎,豈不有傷於大哉一哉之義乎?臣等前箚,誠不見孚,言不見諒,至使君上過中之擧,遍及於三司言事之臣,此亦臣等之罪也。以此情踪,其何可晏然於臺次乎?請命遞斥臣等之職。答曰,依啓。
韓義運,以備邊司言啓曰,嶺伯罷職之代,當卽差出,而該道纔經北運,貽害旣多,若於方農之時,又添迎送之弊,則民邑重困,不可不念,今姑仍任,何如?傳曰,允。
又以備邊司言啓曰,卽見水原留守洪羲俊狀啓,則以爲,會付還餉,自來不敷,每當還分,排巡苟艱,而今年兩麥,猶未免歉,農節民情,比前遑汲。本府還餉留庫中租米太,合四千七百八十一石零,屬邑還租,三千五百五十七石零,特許加分事,請令廟堂稟旨分付矣。元還不繼,農食宜念,依狀請數爻,許令加分,何如?傳曰,允。
又以備邊司言啓曰,京畿監司李羲準,公忠監司朴齊聞,俱以元還不敷,排巡難繼,狀請留庫穀加分矣。農節艱食,民情宜念,且係年例,不必靳許,京畿各穀二千石,湖西米租太合四千石,使之加分,何如?傳曰,允。
上在昌德宮。停常參·經筵。
韓義運啓曰,大司憲,掌令二員,持平二員未差,執義李趾秀在外,監察茶時之意,敢啓。傳曰,知道。
行左承旨金蘭淳,左副承旨洪彦謨,右副承旨趙庭和今日不爲仕進,竝卽牌招,何如?傳曰,允。
又啓曰,本院今春夏等褒貶,當爲磨勘,而注書二員未差,不得如例磨勘之意,敢啓。傳曰,知道。
又啓曰,右參贊金履載,吏曹參判沈能岳,除拜後過三日不爲出肅,依定式推考警責,竝卽牌招察任,何如?傳曰,允。
韓義運啓曰,判義禁李錫奎,同義禁朴基宏·韓義運再牌不進推考傳旨,今方捧入,而開坐命下之後,連事違召,事甚未安。所當更請牌招,而係是一日三牌,何以爲之?敢稟。傳曰,更爲牌招。
朴岐壽啓曰,吏曹郞廳來言,臺諫有闕,政事,取稟。傳曰,前望單子入之。
以左副承旨洪彦謨,右副承旨趙庭和牌不進罷職傳旨,傳于朴岐壽曰,只推。
朴岐壽,以吏曹言啓曰,今日本曹褒貶坐起時,堂上不可不備員,而參判沈能岳未肅拜,參議吳熙常在外未肅拜,參判沈能岳,令政院牌招,以爲同參開坐之地,何如?傳曰,允。
又以禮曹言啓曰,謹稽丙午謄錄,則梓室書上字時及梓室結裹時,結裹後別奠時,時任曾經師傅·賓客·輔養官·春桂坊,依例進參。改銘旌後別奠時,則因下敎,宣敎行禮後,百官權退,待別奠時至進參矣。今亦依此磨鍊擧行乎?敢稟。傳曰,依丙午年例爲之。
又以內醫院提調意啓曰,院內醫金珪竄配代,李悌寅差下事,命下矣。依下敎,前典醫監判官李悌寅差下之意,敢啓。傳曰,知道。
韓義運,以兵曹言啓曰,每當都政,宣·部守薦,參上武臣復職取才及宣薦,內禁衛別取才,六道,西·北人別取才,例爲試取,而內外中日及各樣試射,旣已停止,今番則不得爲之之意,敢啓。傳曰,知道。
上在昌德宮。停常參·經筵。
梓室四度加柒後,大殿·中宮殿,政院單子問安。答曰,知道。內閣·藥房口傳問安。答曰,知道。世子嬪宮,政院單子問安。答曰,罔極。內閣·藥房·春坊口傳問安。答曰,罔極。世孫宮,政院單子問安。答曰,罔極。內閣·藥房·講書院口傳問安。答曰,罔極。
藥房提調李羲甲,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
洪彦謨啓曰,大司憲,掌令二員,持平二員,前望未下,執義李趾秀在外,監察茶時之意,敢啓。傳曰,知道。
韓義運啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
趙庭和,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
韓義運,以兵曹言啓曰,去夜右邊捕盜廳不爲發巡云,巡綽法意,何等嚴重,而無端闕却者,事未前有,萬萬驚駭。該廳大將李惟秀,爲先令該府拿問處之,何如?傳曰,允。
又啓曰,卽見兵曹草記,則去夜右邊捕盜廳不爲發巡云,巡綽法意,何等截嚴,而無端闕巡者,事未前有,萬萬駭然。該捕將,所當重勘,而本院請推之外,無他可施之罰,何以爲之,而常時不飭之兵曹堂上,亦不可無警,推考,何如?傳曰,允。捕將拿處。
又啓曰,右邊捕盜大將李惟秀拿處事,命下矣。捕將之任,不可一刻暫曠,在前如此之時,有他邊大將兼察之例,今番則何以爲之,而所帶摠戎使之任,亦不可一刻無摠察之人,何以爲之?敢稟。傳曰,他邊大將兼察,摠戎使,訓將兼察。
又啓曰,右邊捕盜大將,他邊大將兼察,摠戎使,訓將兼察事,命下矣。兼察右邊捕盜大將許溟,兼察摠戎使趙萬永,竝卽牌招聽傳敎,何如?傳曰,允。
趙庭和啓曰,玉堂上下番俱空,已至多日,事甚未安。應敎洪遠謨,校理李竣祜·尹錫永,副修撰金羽根,疏批已下,竝卽牌招,推移入直,何如?傳曰,允。
傳于洪彦謨曰,金吾堂上疏批已下,卽爲牌招,使之卽日開坐。
洪彦謨啓曰,同義禁韓義運,一體牌招,以爲開坐之地,何如?傳曰,允。
又啓曰,判義禁李錫奎,同義禁朴基宏·韓義運牌不進推考傳旨,今方捧入,而開坐命下之後,如是違牌,事甚未安。竝更牌招何如?傳曰,允。
韓義運啓曰,卽伏見兵曹今春夏等褒貶啓本,則羽林衛將李秉吉,只書題目,不書等第,事甚未安。當該堂上推考,原啓本,使之改修正以入,何如?傳曰,允。
朴岐壽啓曰,卽伏見諸道今春夏等褒貶啓本,則京畿監司李羲準,江原監司李紀淵,平安監司金魯敬,咸鏡監司金箕殷,守令無一人居中居下。黃海監司李翊會,守令無一人居下,殊無嚴明殿最之意,竝推考警責,何如?傳曰,允。
韓義運啓曰,卽伏見諸道今春夏等褒貶啓本,則京畿水使李完植,黃海水使李吉會·全羅監司朴永元,左水使沈能俊,右水使李應植,平安監司金魯敬,慶尙左水使安光贊,南兵使尹敏東,邊將無一人居中居下。公忠水使李貞坤,黃海兵使李源祖,邊將無一人居下,殊無嚴明殿最之意,竝推考警責,何如?傳曰,允。
朴岐壽,以議政府右議政意啓曰,今庚寅年春夏等褒貶,當爲等第,而領議政·左議政未差,臣有身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等,今庚寅年春夏等褒貶,當爲等第,而領中樞府事臣南公轍有身病,判中樞府事臣李相璜未肅拜,判中樞府事臣朴宗來有身病,限內不得磨勘之意,敢啓。傳曰,知道。
又以奎章閣言啓曰,本閣今庚寅年春夏等褒貶,當爲磨勘,而提學二員未差,直提學鄭元容時在任所,直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事金祖淳身病,不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今庚寅春夏等褒貶,限內不得磨勘之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,而永明尉臣洪顯周,東寧尉臣金賢根,昌寧尉臣金炳疇,俱有身病,限內不得爲之之意,敢啓。傳曰,知道。
又以忠勳府言啓曰,本府今春夏等褒貶,當爲磨勘,而有司堂上韓陵君臣李海愚有身病,豐安君臣柳相祚在外,堂上有故,限內不得爲之之意,敢啓。傳曰,知道。
又以吏曹言啓曰,曹所屬宗簿寺·司饔院官員等矣今春夏等褒貶,當爲等第,而俱因提調有故,不得磨勘之意,敢啓。傳曰,知道。
又以吏曹言啓曰,今月十二日政,西部都事沈樂準,卽是幼學,而誤以進士擬入蒙占,做錯非細矣。臣之昏謬不察之罪,不勝惶恐,而原望筒勿施,何如?傳曰,允。
又以宣惠廳都提調意啓曰,本廳郞廳等今庚寅春夏等褒貶,當爲等第,而臣有身病,限內不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員,今庚寅春夏等褒貶,依前例磨鍊以入,而軍資監·內資寺·濟用監·長興庫·司䆃寺·內贍寺·平市署,因都提調·提調有故,司圃署,因提調調未差,不得磨勘。去秋冬等褒貶時,軍資監,因都提未差,內資寺·濟用監·長興庫·司䆃寺·內贍寺·平市署,因提調有故,限內不得磨勘矣。今則其時官員已多遷轉,難以考績,依近例蕩滌,何如?傳曰,允。
又以禮曹言啓曰,各陵殿園墓·本曹郞廳,四學·童蒙敎官,通禮院·圖畫署官員等,今庚寅年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·典牲署·東西氷庫·東西活人署·禮賓寺·觀象監·內醫院·司譯院·典醫監·惠民署,東·南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
又以禮曹言啓曰,今此所屬各司官員等褒貶時,東學兼敎授李鼎在,童蒙敎官金相喜與判書臣李羲甲,有應避之嫌,不得同議磨勘,各爲別啓本以入之意,敢啓。傳曰,知道。
韓義運,以都摠府言啓曰,本府郞廳及部將等今庚寅年春夏等褒貶,當爲磨勘,而都摠管李止淵有故,限內不得設行之意,敢啓。傳曰,知道。
又以兵曹言啓曰,本曹今庚寅年春夏等褒貶等第,磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今庚寅年春夏等褒貶啓本中,刀擦四處之意,敢啓。傳曰,知道。
又以刑曹言啓曰,今十三日本曹褒貶時,屬司典獄署官員等今春夏等褒貶,本曹參議例與刑房承旨同爲磨勘,而該房承旨有實故,限內不得磨勘以入之意,敢啓。傳曰,知道。
朴岐壽,以工曹言啓曰,本曹郞廳等矣今庚寅年春夏等褒貶,及屬司瓦署官員等矣今庚寅年春夏等褒貶合二度,磨勘以入,而屬司中尙衣院·繕工監·造紙署·掌苑署·典涓司官員等矣今庚寅年春夏等褒貶,因各該司提調有故,限內不得磨勘,而尙衣院·掌苑署去己丑年秋冬等褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
又以濬川司都提調意啓曰,本司都廳及郞廳今庚寅年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
韓義運,以訓鍊都監都提調意啓曰,本局從事官禁松參軍及諸將官等今庚寅年春夏等褒貶,當爲等第,而都提調臣鄭晩錫有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今庚寅春夏等褒貶,當爲等第,而臣公轍有臣病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今庚寅年春夏等褒貶,當爲等第,而都提調臣李相璜在外,限內不得磨勘之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
判義禁李錫奎疏曰,伏以,臣得見同義禁朴基宏疏本,則臚列臣詆斥臣,極其危怖,無復餘地,噫嘻,此何言也?凡今日含生之倫,遭今日罔極之變,命運輩通天之罪,孰不欲手磔口臠,而況忝在按法之地者乎?臣之干冒嚴威,屢徹疏啓,歷日而不知止者,誠以王法之難骫,輿憤之如沸也。及伏奉批旨中九字聖敎,則自不覺胸臆塡塞,血淚被面,有不敢一向煩瀆,重慼我聖心,竟不免黽勉擧行,而若其不能終始執藝,以至於撓屈王章,則臣敢曰無其罪哉?人之爲言,若以此持臣,則無論有心無心,臣固當受而爲謝,而至於草記之咎臣專擅,豈僚堂未審察府例而然耶?議處照律,兩堂開坐,凡係定配草記等事,首堂獨主之,回公於諸堂,金吾規例,自來卽然。臣之伊日事,亦不過循例而已,則今其言未知何所據,而遣辭之不爲顧藉,胡至此極?臣今白首垂死之年,何可與人較挈,重傷淸朝忠厚之風哉?莫非臣不能見孚於同朝,論斥至出於寮寀,撫躬自悼,何尤於人?召牌之下,承膺無路,屢犯違傲,尤增悚蹙,玆敢露章自列,仰瀆崇嚴。伏乞聖明,俯垂鑑諒,亟遞臣所帶金吾之任,仍治臣溺職之罪,以謝人言,以靖私義,不勝幸甚,臣無任云云。答曰,省疏具悉。發配之事,見眞情之敎擧行者,卿其老熟可幸矣,同義禁之言,太激非矣,何必引義乎?勿辭行公。
同義禁朴基宏疏曰,伏以,臣姿性愚迷,知識空疎,本不足備數於淸朝百執事之末,而釋褐以來,歷揚淸顯,遽陞亞卿之秩,冒忝執法之官,此非臣夢想之所到,而恩山德海,無以喩其高深也。夫是職也何職也?折獄議讞,必處其當,以扶三綱,以正九法,皐陶之刑期無刑者,刑其所當刑,以期於民知所畏而不敢犯,然後自底於無刑也,非徒寬弛失刑,當殺不殺之謂也。成王之命君陳曰,予曰辟,爾惟勿辟,予曰宥,爾惟勿宥,此豈非戒之以勿循君上一時之所命,但當審擇義理之所在乎?今者命運通天之罪,一國皆曰可殺,萬民如出一口,而館閣陳之,臺諫請之,則其不可晷刻容貸也,明矣。惟我聖上,雖特降次律之命,在臣子執法之道,但當務積誠意,據法論奏,與臺啓同心,則庶有望於感回天聽,快伸王章,而臣之一參聯疏,誠淺辭拙,旣不能孚格,再陳短章,徒涉支離,又未蒙採納。噫嘻痛矣,命運之罪,何等讎賊,討逆之啓,何等大義?忍使劇逆,偃息於島中,而方其島置之際,臣則漫不聞知,法司亞堂之設,豈端使然哉?從今以往,金吾一步,鐵限在前,臣非不知屢犯違傲之萬萬惶蹙,而以何顔面,揚揚冒赴於開坐乎?伏乞聖慈,俯垂鑑諒,察臣言之出於肝膈,亟命鐫遞臣金吾職名,仍治臣慢命之罪,嶺海鈇鉞,在所甘心,召牌之下,進身無路,惟伏地俟譴而已,臣無任云云。答曰,省疏具悉。李命運之事,莫曰皆曰可殺,予心則不知其可殺矣。勿辭行公。
應敎洪遠謨,校理李竣祜·尹錫永,副修撰金羽根等聯名疏曰,伏以,臣等義在必討,不容少緩,故或聯箚而陳之,或獨疏而言之,冀蒙體諒,而竟日終宵,未承批旨,臣等之情勢惶蹙,當如何哉?臣等不得已徑出禁扄,退伏私次,恭俟嚴譴之際,又有還給箚與疏之命,臣等益不勝隕越之極。從今以往,金華一步,不啻鐵限萬重,則臣等固何敢更廁於論思之列,而與聞於朝家之政令哉?臣等旣不以見職自居,則毋容說他,而第伏見兩司聯箚批旨之下,則尤有所萬萬惶悚者,故臣等不得不更陳焉,惟聖明垂察焉。惟彼金鏴·洪起燮·李寅溥之罪,國人之所共誅也。臺疏以先之,堂箚以繼之,十手所指,有不可掩,則可謂大同之公議,而若曰,言之者時有早晩,則臣等雖無呂誨先見之明,猶有蘇詢斥邪之心,是所謂逆折奸萌,幸而締結,掩匿於前,而狼藉綻露於後也。臣等所以不能言之於前,而乃敢言之於後者,斷斷無他也,若以臣等箚疏,以爲非忠非公非直之言,而歸之於可笑之科,則惟彼三奸,眞箇做得何狀忠良公直之事者歟?蓋其設心巧僞,行事陰慝,有浮於臺疏所列國朝群奸,則彼輩之心,路人所知,而臣等之所言不妄也。若其宜學之僕隷,街路叫冤者,指目忽變於捕廳捉去之後,則何其該廳取招,街路叫冤,若是其相左耶?此莫非其時捕將,承望三奸風旨,變其題目也。此輩之行奸節次,已悉於還給箚疏中,不必疊架,而以捕廳一事論之,其無所不爲,推此可知。使其漸樹黨援,潛布耳目,勢得容奸,時堪乘便,則將不知至於何境,言念及此,寧不凜然而寒心哉?仍伏念,臣等誠意淺薄,不能格回天聰,至承未安之敎,措躬無所,愧汗沾衣,伏望聖慈,亟命遞改臣等之職,俾保私分焉,臣無任云云。答曰,省疏具悉。三人事,爾等見其同議,而使出宜學之疏乎?捕廳事,亦有何證據乎?爾等之言,近於抑勒,勿煩。
上在昌德宮。停常參·經筵。
自辰時至酉時,灑雨下雨,測雨器水深六分。
洪彦謨啓曰,大司憲,掌令二員,持平二員前望未下,執義李趾秀在外,監察茶時之意,敢啓。傳曰,知道。
朴岐壽啓曰,行右承旨韓義運,同副承旨姜浚欽今日不爲仕進,竝卽牌招,何如?傳曰,允。
洪彦謨啓曰,判義禁李錫奎,同義禁朴基宏·韓義運再牌不進推考傳旨,今方捧入,而開坐命下之後,如是違牌,事甚未安。所當更請牌招,而係是一日三牌,何以爲之?敢稟。傳曰,竝許遞,前望單子入之。
金吾堂上前望單子入之,判義禁金在昌,同義禁李志淵·趙晉和落點。
洪彦謨啓曰,新除授判義禁金在昌,同義禁李志淵·趙晉和,竝卽牌招,以爲開坐之地,何如?傳曰,允。
以應敎洪遠謨,校理李竣祜·尹錫永,副修撰金羽根牌不進罷職傳旨,傳于趙庭和曰,只推。
趙庭和啓曰,玉堂上下番俱空,已至多日,事甚未安。應敎洪遠謨,校理李竣祜·尹錫永,副修撰金羽根,旣有只推之命,竝卽牌招,推移入直,何如?傳曰,允。
洪彦謨啓曰,義禁府都事來言,開坐事命下,而同義禁徐耕輔在外,李志淵·趙晉和未肅拜,只有判義禁金在昌一人,不得備員開坐云。同義禁李志淵·趙晉和,竝卽牌招開坐,何如?傳曰,允。
朴岐壽啓曰,卽者吏曹郞廳來言,長鬐縣監權曦,兩司當爲署經,而大司憲·掌令二員·持平二員·大司諫·司諫·獻納前望未下,執義李趾秀,正言趙鶴年·吳鼎秀在外,不得署經云,何以爲之?敢稟。傳曰,在外臺諫竝許遞,前望單子入之。
臺諫前望單子入之,大司憲柳相祚,執義金洛龍,掌令鄭日泰·金瑩,持平鄭進明·朴時源,大司諫金盛淵,司諫李明緖,獻納黃浩民,正言徐承烈·鮮于落點。
玉堂前望單子入之,副應敎尹心圭,修撰金英淳·徐有贊,副修撰徐箕淳落點。
以同副承旨姜浚欽牌不進罷職傳旨,傳于趙庭和曰,只推。
以應敎洪遠謨,校理李竣祜·尹錫永,副修撰金羽根牌不進罷職傳旨,傳于趙庭和曰,只推。
趙庭和以墓所都監都提調意啓曰,墓所初看審後山論,別單修正以入之意,敢啓。傳曰,論山只在一處,事甚疎忽,更爲遍看諸處以聞,可也。
又以禮曹言啓曰,賜謚殯宮吉日,以來七月十七日巳時,改銘旌同日未時,前已推擇啓下矣。伊日曉望,月有食之,旣異無故日,而以此日推擇以入,臣之矇然不察,不勝惶恐,更令日官朴周煥推擇,則賜諡殯宮來七月十五日午時,改銘旌同日申時爲吉云,以此日時擧行,何如?傳曰,允。
又以宗簿寺提調意啓曰,卽伏見江華府留守申緯狀啓,則本府鼎足山城璿源閣內寶牒奉安樻所奉卓子床足,年久蠹朽,仍爲折傷。奉安樻或傾或倒,散在鋪陳上,本閣後面椽木一箇,今番霖雨,滲漏腐傷,本閣門鎖,守臣例不得開閉,令該寺稟旨擧行事,啓下矣。寶牒奉安閣內,如是有頉,極爲驚悚,趁卽修改,不容少緩,依例發遣本寺郞廳與本府留守,眼同擧行之意,分付該曹·該道·該府,曝曬旣迫年限,適當修改,仍爲曝曬,何如?傳曰,允。
洪彦謨,以兵曹言啓曰,拆見諸道褒貶啓本,則平安監司金魯敬啓本中老江僉使韓在儉,以亦云保障,宜勉勤守爲目。全羅監司朴永元啓本中格浦別將李完壽,以姑徐針砭,益察斤斧爲目。北兵使趙運永啓本中美錢僉使金龍甲,以烽把之政,益加操束爲目。公忠水使李貞坤啓本中所斤僉使李世雄,以厥疾若瘳,奉職益勤爲目。全羅右水使李應植啓本中古今島僉使朴履亨,以流謗宜恕爲目,則竝宜置中考,而置諸上考。黃海兵使李源祖啓本中長壽別將鄭弘年,以河須求遞,無往非分爲目。公忠水使李貞坤啓本中舒川浦萬戶崔聖燮,以莫曰臨瓜,宜警奪料爲目,則竝宜置下考,而置諸中考,殊無嚴明殿最之意,各該道帥臣,竝推考警責。老江僉使韓在儉,美錢僉使金龍甲,所斤僉使李世雄,古今島僉使朴履亨,格浦別將李完壽,竝中考施行。舒川浦萬戶崔聖燮,長壽別將鄭弘年,竝下考施行。今春夏等京外褒貶,當於公除後磨勘,而統制使李恒權,慶尙右兵使李敬熙,左水使安光贊,全羅左水使沈能俊,右水使李應植,俱以今月初一日修啓,殊涉駭然。各該帥臣,竝從重推考,何如?傳曰,允。
又以訓鍊都監言啓曰,本局千摠李亨權身病甚重,勢難察任,改差,何如?傳曰,允。
上在昌德宮。停常參·經筵。
自人定至十八日開東,灑雨下雨,測雨器水深一寸五分。
梓室五度加柒後,大殿·中宮殿,政院單子問安。答曰,知道。內閣·藥房口傳問安。答曰,知道。世子嬪宮,政院單子問安。答曰,罔極。內閣·藥房·春坊口傳問安。答曰,罔極。世孫宮,政院單子問安。答曰,罔極。內閣·藥房·講書院口傳問安。答曰,罔極。
洪彦謨啓曰,來二十一日朝參日次矣,敢稟。傳曰,停。
又啓曰,行大司憲柳相祚,執義金洛龍,掌令鄭日泰·金瑩,持平鄭進明·朴時源牌招啓辭未下,監察茶時之意,敢啓。傳曰,知道。
金蘭淳啓曰,行右承旨韓義運今日不爲仕進,卽爲牌招,何如?傳曰,允。
趙庭和啓曰,來二十一日輪對日次矣,敢稟。傳曰,當次人受點,後日次待令。
又啓曰,玉堂上下番俱空,已至多日,事甚未安。應敎洪遠謨,校理李竣祜·尹錫永,副修撰金羽根,旣有只推之命。與新除授副應敎尹心圭,修撰金英淳·徐有贊,副修撰徐箕淳,竝卽牌招,推移入直,何如?傳曰,允。
洪彦謨啓曰,守令署經事,命下矣。新除授行大司憲柳相祚,執義金洛龍,掌令鄭日泰·金瑩,持平鄭進明·朴時源,大司諫金盛淵,司諫李明緖,獻納黃浩民,正言徐承烈·鮮于,竝卽牌招,以爲署經之地,何如?傳曰,允。
大司諫金盛淵啓曰,淸朝耳目之任,本非如臣庸愚者所可堪承,而諫長新除,忽下於千萬夢想之外。臣急於叩謝,雖不得不卽爲出肅,而第臣於臺啓,多有不可聯參者,自前有除輒辭,皆蒙體諒之恩,今臣處義,宜無異同,請命遞斥臣職。答曰,依啓。
洪彦謨啓曰,守令署經事,命下矣。行大司憲柳相祚,執義金洛龍,掌令鄭日泰·金瑩,持平鄭進明·朴時源,司諫李明緖,獻納黃浩民,正言徐承烈·鮮于在外,大司諫未差,不得署經,何以爲之?敢稟。傳曰,竝許遞,與未差之代,前望單子入之。
以應敎洪遠謨,校理李竣祜·尹錫永,修撰徐有贊,副修撰金羽根牌不進罷職傳旨,傳于趙庭和曰,只推。
趙庭和,以墓所都監都提調意啓曰,以山論別單書入草記,傳曰,論山只在一處,事甚疎忽,更爲遍看諸處以聞可也事,命下矣。都監提調朴綺壽,禮曹參議洪永觀,觀象監提調趙寅永,率相地官等,除朝辭當日出去之意,敢啓。傳曰,知道。
義禁府照目粘連,柒谷府使徐良輔矣本府議啓內,賙賑則削分小斗,刑杖則別造木鉅,已萬萬可駭,而捧還時責精於民,任麤於吏是白遣,飢口之稱以捄活而勒定奴婢者,俱係不法是白如乎,繡論如彼丁寧,不可以囚供發明,有所容貸。以此照律,罪從一科斷,杖一百收贖,告身盡行追奪,徒三年定配,私罪,奉敎依允爲旀,功議各減一等爲良如敎。又照目粘連,蔚山前府使宋宗洙矣本府議啓內,賑簿虛增,自歸沽衒,還穀取剩,稱以補賑,都付猾胥,全不照察,以致賑政之紊亂,倉奸之狼藉是白遣,外此疵政,亦多臚列,而繡論歸之昏謬,謂異故犯是白乎乃,溺職之罪,在所難逭是白乎旀,配囚逃躱,矇不覺察,亦有當律,以此照律,罪從重論,杖七十收贖,告身盡行追奪,徒一年半定配,私罪,奉敎依允爲旀,功減一等爲良如敎。又照目粘連,濟原前察訪全道海矣本府議啓內,只聞驛民之囑,而不究虛實,定屬良家之女,而妄行撾捶,竟致不勝憤羞,溺水致死是白乎所,壓良威逼,自有當律,以此照律,罪從重論,杖九十收贖,告身盡行追奪,徒二年半定配,私罪,奉敎依允。又照目粘連,梁山前郡守黃贊熙矣本府議啓內,還穀取剩,雖稱補賑是白乎乃,富民錢·鄕校錢,眩亂文簿,旣無歸屬是白遣,牛贖之私自勒捧,俱係不法,而繡論如是明白,不可以囚供發明,有所容貸,以此照律,罪杖一百收贖,告身盡行追奪,流三千里定配,私罪,奉敎依允爲旀,功減一等爲良如敎。又啓目,右邊捕盜大將李惟秀原情云云,傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。
洪彦謨,以義禁府言啓曰,時囚罪人徐良輔,杖一百收贖,告身盡行追奪,徒三年定配,照律公事判付內,依允,功議各減一等事,命下矣。徐良輔,功議各減一等,杖八十收贖,告身盡行追奪,江原道橫城縣蒼峰驛,徒二年定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,時囚罪人宋宗洙,杖七十收贖,告身盡行追奪,徒一年半定配,照律公事判付內,依允,功減一等事,命下矣。宋宗洙,功減一等,杖六十收贖,告身盡行追奪,江原道金化縣生昌驛,徒一年定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人全道海,杖九十收贖,告身盡行追奪,徒二年半定配,照律公事判付內,依允事,命下矣。全道海,杖九十收贖,告身盡行追奪,公忠道鎭川縣長楊驛,徒二年半定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人黃贊熙,杖一百收贖,告身盡行追奪,流三千里定配,照律公事判付內,依允,功減一等事,命下矣。黃贊熙,功減一等,杖一百收贖,告身盡行追奪,黃海道延安府深洞驛,徒三年定配,而以議啓內辭意,具罪目,依例發遣府羅將,押送配所,何如?傳曰,允。
兵曹判書洪奭周疏曰,伏以,臣樗散之才,本無當用,蒲柳之質,重以多疾,平居忽忽,常若癡敱,閑漫應酬,動輒迷錯。中權重務,初豈可擬議於擔夯,而誠未見孚,辭不獲命,飭促荐降,怵畏居先,抗顔受符,强拙行政,早晩僨誤,固自知其無幸,曾不幾日,而果有殿最啓本之做錯矣。奏御文字,何等謹嚴,考績法意,專重等第,一字之書與不書,而其所係則極爲不輕,古之事君者,以馬字一畫之缺漏,至稱當死之罪,今臣所犯,豈特一畫之缺而已哉?昏眊之失,已難自恕,不敬之罪,尤合何辟?問備薄警,匪罰伊幸,伏地慙悚,無面可顯,夫按例書等,披文檢誤,天下之至易者也。振擧戎務,銓量官才,天下之至難者也,今臣於至易者,尙且顚錯如此,而乃欲使之黽勉從事於至難,是何異不辨黑白之矇瞽,而責其察秋毫之末哉?其狼狽辜負,自速大戾,固不待智者而後料矣。且年前一二閫帥之漏書等第於啓本者,皆因臣曹之請勘,至被譴罷之罰,乃臣則叨居於董率諸閫之地,躬自犯之,而顧反仰邀恩貸,職名如舊。臣雖欲怙寵包羞,晏然蹲據,其將如衆口之嗤點,何哉,而刑政之斑駁,尤豈不大有累於朝廷之綱紀耶?以此以彼,不容幸免,冒犯瀆撓,恭竢譴何。伏乞聖明,亟褫臣所帶之職,仍勘臣當被之律,俾朝章無偏,私分獲安,千萬幸甚,臣無任云云。答曰,省疏具悉。何必深引?卿其勿辭行公。
副校理趙斗淳疏曰,伏以,臣於日者臺批之下,擎讀未半,震懍靡措,繼之以憂愛耿耿,明發不寐。噫,人主一心,萬化之源,而心之發爲言,故書曰,大哉王言,一哉王心,記曰,王言如絲,其出如綸。臣未敢知殿下今日之言,允協乎絲綸之美,壹出於大一之正,而發皆中節,無有害於萬化之源歟?誠如殿下之言者,凡今三司之臣,俱是不忠於殿下者也,公耳國耳之義,直道事君之禮,固不暇論矣。然臣之滋惑於心者,實在於此,夫事或涉於疑眩,則先求諸理,情有難於懸度,則必究其跡,殿下於近日之事,抑求諸理而究其跡歟?求究而不得於理與跡也,三司之臣,固當施以妄言之罪也。苟其不然,近於理而疑於跡也,則亦當許允於嚴覈之請,而今乃以訑訑之色,輒爲拒人之術,至於譏侮慢易,斷之以可笑,群情之驚歎憂悶,容有極哉?漢高·漢明,不世出之英主也,以其嫚罵儒生,詆毁公卿,其治法政謨,終止於爲高爲明,而臣愚所以蘄望於殿下者,卽一王之治,三代之隆,則奈之何?辭令之不審,薄外之太甚,都兪吁咈之盛,尙矣未見,嫚罵詆毁之失,不幸而近之也哉?夫處九五之位,居莫尊也,涖億兆之上,勢莫威也,而稱堯之聖,必曰允恭,載舜之德,必曰溫恭,語文王之化,亦必曰徽柔懿恭。蓋恭也者,本之德性,發於言行,以之敷納,而有舍己從人之美,以之接下,而有使臣以禮之儀,此其所以愈恭而愈尊愈威也。以殿下明聖,倘有見乎此,則非常之敎,過中之擧,萬萬不至於今者之爲也。宋臣眞德秀之言曰,學者所以治性情也,故先漢名儒匡衡,有言治性之道,必審己之所有餘,而强其所不足,仁愛溫良者,戒於無斷,湛靜安舒者,戒於後時,殿下於玆數者,豈無所當戒者乎?伏願殿下,益加緝熙之工,恒存涵養之力,本原之地,必懋踐實之方,事應之間,克恢虛受之量。一朝擴然自底乎高明廣大之域,則乾端坤倪,軒豁呈露,其於忠邪之辨,公私之分,枉直之別,別有所鑑空衡平,而凡君臣上下之間,情志所以否隔,爻象所以潰裂者,不啻若雲消而霧捲矣,豈不休哉?仍念,臣於見職,初無堪承之望,徒積尸曠之誅,久矣。顧何敢以論思自居,與聞臺閣之事,而悲冤所迫,始效懲討之義,憂思攸屆,繼附匡救之忱,黈纊之聽,非徒莫格,衮衣之闕,殆將激成。到今不職之罪,難冒之情,不止爲恧蹙惶阨而已,則其何可隱忍盤礴,以混平明之化耶?伏乞聖明,俯垂鑑諒,亟賜鐫斥,以安微分,以勵具位,不勝大願,臣無任云云。省疏具悉。已悉諭堂疏之批矣。
上在昌德宮。停常參·經筵。
大殿誕日,大殿,內閣·政院·朝廷二品以上·六曹堂上·奉朝賀單子問安。答曰,知道。中宮殿口傳問安。答曰,知道。世子嬪宮,內閣·政院·春坊口傳問安。答曰,知悉。世孫宮,內閣·政院·朝廷二品以上·六曹堂上·奉朝賀·講書院口傳問安。答曰,知悉。
洪彦謨啓曰,大司憲·執義·掌令二員·持平二員前望未下,監察茶時之意,敢啓。傳曰,知道。
趙庭和啓曰,玉堂上下番俱空,已至多日,事甚未安。應敎洪遠謨,校理李竣祜·尹錫永,修撰徐有贊,副修撰金羽根,旣有只推之命,竝卽牌招,推移入直,何如?傳曰,允。
臺諫前望單子入之,大司憲趙貞喆,執義沈鈁,掌令柳榮五·權偌,持平李南圭·吳夏哲,大司諫徐鼎輔,司諫李南翼,獻納李鼎在,正言柳榮輔·尹尙度落點。
洪彦謨啓曰,守令署經事,命下矣。新除授行大司憲趙貞喆,執義沈鈁,掌令柳榮五·權偌,持平李南圭·吳夏哲,行大司諫徐鼎輔,司諫李南翼,獻納李鼎在,正言柳榮輔·尹尙度,竝卽牌招,以爲署經之地,何如?傳曰,允。
以應敎洪遠謨,校理李竣祜·尹錫永,副修撰金羽根牌不進罷職傳旨,傳于趙庭和曰,只推。
以司諫李南翼,持平李南圭·吳夏哲牌不進罷職傳旨,傳于洪彦謨曰,只推。
趙庭和,以禮曹言啓曰,卽接永禧殿官員所報,今日雨後別奉審,則正殿第四室後面椽端滲漏,仰土剝落,南挾室道里內外,略干滲濕云矣。滲濕不至大段,且與殿內有異,奉審之節,不爲擧行,而修改等節,姑待日氣快晴,擇吉擧行,何如?傳曰,允。
又以魂宮都監都提調意啓曰,梓室全體加柒加進事,命下矣。自明日爲始,間一日爲之,而吉時令該曹推擇之意,敢啓。傳曰,知道。
又以禮曹言啓曰,梓室全體加柒,自明日爲始,間一日加進事,命下矣。限畢度,長生殿都提調·提調,魂宮都監都提調·提調及時任春桂坊,依例進參事,知委,何如?傳曰,允。
又以禮曹言啓曰,梓室書上字吉日,以今六月二十日,結裹吉日,以同月二十二日,已爲推擇啓下,而梓室全體加柒加進事,纔有成命,書上字及結裹吉日,待加柒畢度,更爲推擇擧行之意,敢啓。傳曰,知道。
韓義運,以兵曹言啓曰,內禁將韓應浩,五衛將吳一善,俱以病難供職,呈狀乞遞。李熙敬前任羅州營將,柳興禹前任晉州營將,申從洛前任江原監營中軍,忠翊衛將李叶求前任慶州營將,俱在任所,上來間該廳番次苟艱云。竝改差,何如?傳曰,允。
洪彦謨,以義禁府言啓曰,安東府使金熙華,淸道郡守成兢默等竝拿問處之事,專旨啓下矣。金熙華·成兢默俱在任所云。依例發遣府書吏·羅將,竝拿來,何如?傳曰,待待命拿囚。
上在昌德宮。停常參·經筵。
梓室六度加柒後,大殿·中宮殿,政院單子問安。答曰,知道。內閣·藥房口傳問安。答曰,知道。世子嬪宮,政院單子問安。答曰,罔極。內閣·藥房·春坊口傳問安。答曰,罔極。世孫宮,政院單子問安。答曰,罔極。內閣·藥房·講書院口傳問安。答曰,罔極。
林東鎭啓曰,行大司憲趙貞喆,持平李南圭·吳夏哲牌招啓辭未下,執義沈鈁,掌令柳榮五·權偌在外,監察茶時之意,敢啓。傳曰,知道。
朴岐壽啓曰,行左承旨金蘭淳,左副承旨洪彦謨,右副承旨趙庭和今日不爲仕進,竝卽牌招,何如?傳曰,竝許遞,前望單子入之。
承旨前望單子入之,李奎鉉·林東鎭·洪赫落點。
朴岐壽啓曰,新除授行左承旨李奎鉉,左副承旨林東鎭,右副承旨洪赫,竝卽牌招,何如?傳曰,允。
又啓曰,守令署經事,命下矣。司諫李南翼,持平李南圭·吳夏哲,旣有只推之命,與行大司憲趙貞喆,行大司諫徐鼎輔,竝更牌招,以爲備員署經之地,何如?傳曰,允。
持平李南圭啓曰,臣鹵莽蔑劣,本不近似於淸朝耳目之任,而持憲恩點,特下於千萬夢想之外,兄弟聯翩於兩司,庚牌嚴臨於私次,繼以署經有命,臣感恩怵義,雖不得不章皇出肅,而第臣於本府,旣經掌憲,揆以公格,在所當遞,請命遞斥臣職。答曰,依啓。
備邊司薦望,以金學淳爲平安監司。
朴岐壽啓曰,吏曹郞廳來言,平安監司下批政事,取稟。傳曰,當日爲之。
有政。吏批,判書徐能輔進,參判沈能岳病,參議吳熙常在外未肅拜,右副承旨洪赫進。以金胤根爲持平,徐箕淳爲左勸讀,柳台佐爲禮曹參判,金熙逌爲戶曹正郞,洪鋈爲刑曹正郞,金宇鉉爲西部都事,洪履汀爲懿昭墓守衛官,李宗源爲武烈祠參奉。慶尙監司李勉昇仍任事,承傳,平安監司單金學淳。
兵批,判書洪奭周病,參判柳河源入直進,參議李渭達病,參知朴來謙病,行右承旨韓義運進。僉中樞三單李熙庚·柳興禹·申從洛,僉知加設單吳一善。上護軍金魯敬,護軍金陽淳·申在植·金蘭淳,副護軍洪彦謨·趙庭和·金盛淵·金明根。副司直李趾秀·金洛龍·李明緖·朴宗璜·洪龜燮·鄭日泰·金瑩·黃浩民·吳致淳·鄭藎·吉顯範·鄭進明·朴時源·李南圭,副司果趙鶴年·吳正秀·徐承烈·鮮于竝單付。平安道兵馬水軍節度使管餉使單金學淳。
行大司憲趙貞喆啓曰,臣於病伏垂死之中,忽伏承都憲新授之命,臣感激恩數,叩謝義重,雖不得不章皇出肅,而第臣於合啓中,有不可聯參者,自前有除輒辭,皆蒙體諒之恩,今臣處義,宜無異同,請命遞斥臣職。答曰,依啓。
以司諫李南翼牌不進罷職傳旨,傳于林東鎭曰,只推。
洪赫啓曰,長鬐縣監權曦,憲府則雖已署經,諫院則行大司諫徐鼎輔陳疏,正言柳榮輔·尹尙度在外,只有獻納李鼎在一人,無以備員署經。司諫李南翼,旣有只推之命,更爲牌招,何如?傳曰,一司除署經。
又啓曰,玉堂上下番俱空,已至多日,事甚未安。應敎洪遠謨,校理李竣祜·尹錫永,副修撰金羽根,旣有只推之命,竝卽牌招,推移入直,何如?傳曰,允。
以應敎洪遠謨,校理李竣祜·尹錫永,副修撰金羽根牌不進罷職傳旨,傳于洪赫曰,只推。
韓義運,以訓鍊都監言啓曰,本局哨官李觀淵,身爲將官,謂有身病,無難闕直,揆以紀律,誠極駭然,爲先汰去之意,敢啓。傳曰,知道。
行大司諫徐鼎輔疏曰,伏以,言路開而世道靖,義理明而隄防嚴,此政聖主哲辟致治之一大要也。伏見日前司直之章,初無可否,竝有還給之命,臣於此,繞壁耿耿,繼以憂歎,歷多日而不能自已也。噫,三司卽殿下耳目之任也,苟使其言,雖不槪於聖心,固當翕受敷施,以示來諫之意,而義在沬飮,反有聲色之拒,憤出公共,終欠開納之道,不意聖明之世,有此過中之擧也。況其聯章迭牘,仰請處分者,卽論金鏴·洪起燮之爲宜學窩主,而李寅溥之先以一疏嘗試,互相和應,脈絡貫通,首尾相接。噫嘻,宜學之爲凶爲逆,載籍之所罕覯,擧國之所共誅,王章雖施而根柢自在,不有究覈,焉得眞贓?迺者堂箚之出,而其脫己陷人之計,於是乎綻露無餘矣。且宜學僕隷之街路叫冤與捕廳招辭相反云者,尤何等大變怪也?凶謀肯綮,專在於捕招之變不變,此而不嚴覈,則義理由是而湮晦,世道由是而不淸,漏網之徒,倖逭當律,伏線之禍,醞釀暗地,此豈不懍然而寒心哉?臣謂當該捕將及叫冤之僕隷,爲先盤問,期於得情,金鏴·洪起燮·李寅溥等,亟允前後三司之請,快伸邦憲,斷不可已。仍伏念,臣衰朽癃廢,初不近似於諫諍之任,署牌荐降,義當叩謝,而狗馬賤疾,跨月彌劇,向於銓任乞遞之章,略具實狀。近又毒霍衝暑,暴泄挾痰,勺飮不下,而眞元凘陷,神思迷錯,而轉側須人,目下症形,萬無强策蠢動之望。冒犯違傲,敢控血懇,病裏惶隘,如添一症,伏願聖明,俯垂鑑諒,亟遞臣所帶之任,俾安私分,千萬幸甚,臣無任云云。答曰,省疏具悉。已諭於堂疏之批矣,勿煩,卿其勿辭行公。
修撰徐有贊疏曰,伏以,臣庸愚謭劣,初何嘗一毫彷彿於淸朝論思之任,而玉署特點,遽下於夢想之外,顧今懲討方張之時,義當蹶趍承,粗伸叨謝之忱,而臣之老父,年今七十有二矣,素抱貞疾,每當夏節,症形尤劇,食飮專却,轉輾床褥,溽暑所祟,復添泄痢,氣息凜綴,轉側須人,左右扶將,惟臣是依,情私煎迫,有難暫時離捨,玆敢呼龥於天地父母之下。伏乞聖慈,特垂諒察,亟遞臣新授職名,以便救護,千萬顒祝。仍伏念,命運之情節,萬剮猶輕,而莫洩輿憤,宜學之窩窟,十手所指,而尙逭王法,如是而其可曰國有三尺乎?噫,彼凶徒,敢藉先朝五晦之敎,陰售擠陷縉紳之計,熒惑睿聰,翻弄國是,究厥負犯,國人之所共必誅者也。向來堂箚臺疏,目見義理將晦,隄防將壞,而採擧國公共之論,效古人沐浴之義,而奈之何殿下歸之於可笑之科,有欠於大哉之王言,臣誠訝惑,繼以憂歎。蓋言路通塞,有關國家之興替也,臣聞自昔帝王之聖明,莫大於納言,故稱堯德則曰舍己從人,贊舜功則曰好察邇言,伊尹·仲虺之告成湯,亦惟曰從諫不咈,改過不吝。夫以堯·舜·成湯之聖,不曰無過而必稱其改過,不曰無可諫而必稱其從諫,此豈非後世人主之所當監法者哉?夫三司,殿下之耳目也,藉使其言不槪於宸聰,固宜假顔而許可,虛心而翕受,惟恐讜言之不來,則朝著淸明,亂賊知懼,三代吁咈之治,可見於今日也。噫,金鏴·洪起燮之自作窩主,朋比謀議,先以李寅溥之書,假托士類,敢爲嘗試之計,繼出宜學之書,壞亂大義。自干罔赦之罪,首尾和應,爛熳綢繆之狀,昭不可掩,脈絡貫通於裕賊,凶論傳襲於書九,斷案已成,公議轉激,其在司直之地,明張致討,固其宜也,而不惟不賜開納,還給堂箚,有若聲色而拒,及承臺批,示以厭薄之意,臣愚未敢知,聖明之世,豈有如此過中之擧乎?以捕廳事言之,宜學奴隷之指某呼冤者,相反於該廳捉去之後,此何等變怪也?推此而尤可知造謀設計,無所不至也,思之寧不懍然而寒心哉?伏願殿下,淵然深思,亟從三司之請,俾王章伸而亂本拔焉,臣無任云云。省疏具悉。爾其勿辭救護,疏辭已諭於堂疏之批矣。
上在昌德宮。停常參·經筵。
藥房提調李羲甲,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
林東鎭啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,同副承旨姜浚欽今日不爲仕進,卽爲牌招,何如?傳曰,與左承旨竝許遞,前望單子入之。
承旨前望單子入之,金正喜·鄭知容落點。
林東鎭啓曰,新除授同副承旨金正喜,卽爲牌招,何如?傳曰,允。
又啓曰,假注書李象敬,身病猝重,勢難察任,〈改差〉,何如?傳曰,允。
李象敬改差,代以洪祐順爲假注書。
洪赫啓曰,玉堂上下番俱空,已至多日,事甚未安。應敎洪遠謨,校理李竣祜·尹錫永,副修撰金羽根,旣有只推之命,竝卽牌招,推移入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,權丕應落點。
林東鎭啓曰,新除授大司憲權丕應,一體牌招,何如?傳曰,允。
持平金胤根啓曰,臣鹵劣之姿,最居人下,臺閣之任,本不近似,栢府新除,恩〈出〉夢外,叩謝是急,冒昧出肅,而第臣於本府,曾經掌憲,揆以公格,不可蹲仍,請命遞斥臣職。答曰,依啓。
以獻納李鼎在,持平吳夏哲牌不進罷職傳旨,傳于林東鎭曰,只推。
洪赫,以葬禮都監都提調意啓曰,諡冊文草圖書,敬書以入,而玉印篆文,令書寫官奉賀金履陽正副二本以入,仰備睿覽,裁擇之意,敢啓。傳曰,正本爲之。
又以吏曹言啓曰,通禮院相禮兪星煥,以其身病,呈狀乞遞,改差,何如?傳曰,允。
林東鎭,以兵曹言啓曰,今六月二十日立秋改火進上時,宗廟署·社稷·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
司諫李南翼疏曰,伏以,國之有言路,猶人之有血脈也,血脈癰閼則榮衛受病,言路不通則刑政失宜,可不戒哉?噫嘻痛矣,今番醫官命運輩,初不盡心於議藥之罪,貫通于天,國人之皆曰可殺,而三司諸臣之章奏,日積於公車,以我殿下好生之仁,包容之德,處分只止於島配之典,而終靳設鞫之命,王章未伸,群情抑鬱。伏願殿下,更加三思,特降反汗之音,亟允三司諸臣之請焉。噫,彼金鏴·洪起燮之罪,可勝誅哉?陰朋和應於暗地,醜類綢繆於暮夜,李寅溥之悖章,先爲粧出,宜學之凶書,後以繼發。假托士類之淸議而語脈閃忽,敢稱五晦之筵敎,而旨意陰險,凶論傳襲於秀·煥,脈絡貫通於書·裕,變幻義理,眩惑人心,飜弄國是,計在網打,爲其窩主者,誰也,爲其根因者,誰也?一則鏴·起,二則鏴·起,而至若嘗藥之地,恣意跳踉,旁若無人,頤指諸醫,妄自添入,罕用之藥料,至謂之第試。此尤萬萬難赦之罪,而宜學雖已伏法,渠輩尙未正罪,國言鼎沸,輿憤益激。何幸臺疏·堂箚,迭發聲討者,寔出於忠憤也公議也直論也,而不惟不賜允兪,以至還給,而伊後批旨,諭之以可笑,臣愚死罪,不能無憾於天地之大也。國之置三司,所以徠言也,言雖不槪於聖心,固當虛受假借,而何況義在沐浴,言出公共,反有此過中之擧,臣竊不勝憂愛之至。惟彼三奸之心,路人所知,而戟手唾罵者也,指目露出於宜學之僕隷,眞贓疑眩於捕廳之盤覈,該捕將之承望風旨,變其指目者,抑獨何心哉?夫三尺之典,有國之所以勸懲者也。雖以人主之尊,不得低仰於其間,今此三奸之罪,不可一時倖逭,而尙此偃息於郊坰之外者,其可曰國有常憲乎?伏願殿下,日昨過中之批,特命收還,以廣轉圜之德。金鏴·洪起燮·李寅溥等,亟許三司之請,以正邦憲,常該捕將,亦爲嚴問勘律焉。仍伏念,臣質本脆弱,節當潦暑,素患〈痰〉積之氣,有時衝上,兼以泄痢之症,無數登溷,目下証形,實無蠢動之望。召牌之下,冒犯違傲,悚隘之心,無地自容,敢控私懇,仰煩崇聽。伏乞聖慈,亟賜鐫遞,仍治臣逋慢之罪,以肅朝綱,以安微分焉,臣無任云云。省疏具悉。疏辭勿煩,爾其勿辭察職。
上在昌德宮。停常參·經筵。
梓室七度加柒後,大殿·中宮殿,政院單子問安。答曰,知道。內閣·藥房口傳問安。答曰,知道。世子嬪宮,政院單子問安。答曰,罔極。內閣·藥房·春坊口傳問安。答曰,罔極。世孫宮,政院單子問安。答曰,罔極。內閣·藥房·講書院口傳問安。答曰,罔極。
韓義運啓曰,來二十五日朝參日次矣,敢稟。傳曰,停。
林東鎭啓曰,合辭方張之時,兩司無詣臺之員,事甚未安。除在外,疏批未下外,未肅拜·呈告人員,竝卽牌招,何如?傳曰,允。
洪赫啓曰,玉堂上下番俱空,事甚未安。應敎洪遠謨,校理李竣祜·尹錫永,副修撰金羽根疏批已下,竝卽牌招,推移入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
洪赫,以墓所都監都提調意啓曰,墓所再看審之行,當在不日,而禮曹判書李羲甲兼帶藥院提調,經宿之地,無以往來,參判柳台佐在外未肅拜,在外禮堂,今姑許遞,令政院政官牌招,開政差出,何如?傳曰,允。
洪赫啓曰,吏曹判書徐能輔,參判沈能岳牌不進推考傳旨,今方捧入,而開政命下之後,如是違牌,事甚未安。參議吳熙常在外,判書·參判,竝更牌招,何如?傳曰,允。
有政。吏批,判書徐能輔牌不進,參判沈能岳進,參議吳熙常在外,右承旨鄭知容進。啓曰,判書徐能輔牌招不進,參議吳熙常在外未肅拜,小臣獨政未安,何以爲之?敢稟。傳曰,仍爲之。以洪重燮爲副修撰,金蘭淳爲禮曹參判,沈能燮爲宗簿正,趙迪相爲禮曹佐郞,盧在豐爲引儀,南濟和爲繕工主簿,金英淳爲兼中學敎授。兼春秋單金熙逌,學諭單崔致常·金大默,成均博士單崔岡鎭,學祿單盧時珣。
兵批,判書洪奭周都監進,參判柳河源病,參議李渭達入直進,參知朴來謙病,行左承旨韓義運進。以白應起爲梨洞萬戶,大護軍趙貞喆,護軍柳台佐·李奎鉉,副護軍姜浚欽,副司直金胤根,以上竝單付。
林東鎭啓曰,大司憲權丕應疏批未下,執義沈鈁,掌令柳榮五·權偌在外,持平吳夏哲陳疏,一員未差,監察茶時之意,敢啓。傳曰,知道。
以司諫李南翼,獻納李鼎在牌不進罷職傳旨,傳于林東鎭曰,只推。
以應敎洪遠謨,校理李竣祜·尹錫永,副修撰金羽根牌不進罷職傳旨,傳于洪赫曰,只推。
韓義運,以兵曹言啓曰,今六月二十一日武臣賓廳講書日次,而卒哭前不得設行之意,敢啓。傳曰,知道。
又以訓鍊都監言啓曰,謹依口傳下敎,前武藝別監尹彝中,嚴棍二十度後,定配次移送秋曹之意,敢啓。傳曰,知道。
應敎洪遠謨,校理李竣祜·尹錫永,副修撰金羽根等聯名疏曰,伏以,臣等情勢難安,冒陳聯疏,退俟嚴譴矣。威罰不及,恩諭反加,臣等且惶且感,不知所達,第臣等屢次所陳,卽一國共公之論,而終靳兪音,于今十有餘日,上下相持,徒損國體,竊有望於虛受轉環之德,而事關大義,罪在必討,則臣等之言,烏可已乎?玆敢復申前言,仰瀆崇嚴,伏願聖明垂察焉。夫法者,天下之公,而君上之所賴而出治者也,爲人臣者,苟有壞亂義理,斁敗彝倫,則不可不斷之以法,春秋將心之誅所以設也。向使宜學之凶圖,得售於世,則其將塗炭我衣冠,禽獸我臣民,而乃以春宮邸下日月之明,燭幽照微,逆折奸萌,按法而誅之,幾晦之義理大明,將絶之彝倫復敍,凡我含生之類,孰不蹈舞於造化之中哉?誕宣令敎,渙若日星,至今傳誦,自不覺聲淚俱發。大抵貪生惡死,人之常情,則彼宜學者,豈可樂死而勇赴,做出振古所無之凶書哉?蓋其心中以爲,前有寅溥之書,而驟躋淸顯,又有鏴·起之嗾,而主張機關,則謂將回天轉日,事無不成。上可以超資遷官,下不過或譴或罷,乃敢挺身獨出,造爲此擧,至其將死而抵賴不服,則噫,彼得人之死力,何若是深耶?寅溥·宜學之書,前後矛殿,左右陰陽,計將飜亂國是,網打縉紳,敢售欺天蔽日之計者,一則金鏴,二則起燮,其綢繆謀議,昏夜往來之狀,有口者皆傳,有耳者皆聞,則不待目擊而灼若觀火。況宜學僕隷街路叫冤之說,狼藉傳播,一世皆知,苟欲更求明證,李惟秀,當與鏴·起·寅溥輩,一體拿鞫,然後其爲鬼爲蜮,前後和應之狀,可以昭著,而魑魅魍魉,莫逃於禹鼎之下矣。如此則王法克正,義理可明,而臣等之言,自不歸於抑勒之科矣。仍伏念,人君之待言官,非爲尊其人也,將徠其言也,下效獻替之責,上得採納之名,君臣交泰,情志相孚,此卽盛世之美事,而殿下於近日諸臣之章奏,一向厭薄,或不賜批旨,還給其章,或使之三宿臺廳,殆同拘囚,或諭之以可笑,或責之以抑勒,不意聖明之世,有此過中之擧也。竊恐從今以往,爲殿下言官者,必將噤口咋舌,不敢出一言片辭,殿下將誰與共國事乎?臣等若以事屬自己爲嫌,不一陳於殿下,則是負殿下也,負臣心也,玆敢冒死煩龥,粗效無隱之義。伏乞聖慈,淵然深思,前後批旨,竝賜反汗,綸紱之間,務從和平,特允其請,俾伸王法,仍命選部,鐫削臣等之職,以懲瀆擾之罪焉,臣等無任云云。省疏具悉。疏辭勿煩,爾等勿辭察職。
大司憲權丕應疏曰,伏以,皇穹降割,王世子邸下,奄棄匕鬯,百僚含動,八域同情。況以我殿下曁坤聖深仁厚德,遽遭今日之慼,難諶者天,胡寧忍斯?臣年老癃癈,垂盡待符,而每念王室,不覺血淚被面,不意都憲除旨,忽下於床笫奄奄之中。職重朝紳,恩推遺簪,感結之極,蹶叩謝,分義固然,而顧臣老病之狀,雖賴扶將,尙難拜稽,肅命天門,其計末由,含恩蹙伏,徒增死罪,惟願聖明,亟命選部,刊臣朝籍,以垂終始之澤焉。臣今癃痼且死,於一切世事,與聾瞽無幾,而窮巷索居之地,猶有傳說之入耳,向聞新進朝士有金鏴者,驟進蜚英,權傾一時,蓋其爲人也,輕淺不誠,實居家而違父祖之淸素,立朝而昧君上之嚴畏,跳踉放縱,專無顧忌,臣嘗爲之閔歎。及其稔惡旣久,奸狀昭著,國言喧騰,有口皆傳,所嘗爲朋比而會議者,卽洪起燮·李寅溥輩,而其所綢繆醞釀,先以一書,嘗試也叵測,仍與劇逆,脈絡也貫通,此而寬貸,其可曰國有三尺乎?噫,彼金鏴,渠亦人耳,受恩於儲宮,顧何如也?使渠而有一毫欺瞞之心,卽天地神人之所不可容,而必殛必誅者也。以其忝叨宮官,旣多年所,始因頻接而熟焉,終以宿契而信焉,擢廁邇密,許接燕閒,苟有秉彝之天,感激圖報,宜倍他人,而奈其傾邪之性,兼以謊誕之習,入告出揚,專事閃忽。輒呼於衆曰,睿意如此,又曰,令敎若是,每見德政鼎新,卓越千古,則曰,我所仰達而贊成者,若或有千慮一失,事涉過中,則未嘗不曲意迎合,極口贊揚於前,退而曰,此甚憂歎,然靡我必不止此,以是熒惑群聽,疑眩一世。雖尋常微細之事,尙不敢欺天而蔽日,況其必欲湮晦義理,必欲飜亂國是,索性之奸妖,胡至此極也?离明在上,洞察無餘,當初宜賊處分,逆折奸萌,令旨嚴正,昭如日星,則哲之明,無畏孔壬,不怒而威,斯遠佞人,春夏以來,召接遂稀,睿鑑之燭奸,殆若禹鼎之莫逃,閭巷傳誦,擧切欽歎之誠矣。及夫幽堂之誌文出,而伏聞坤聖殿下,哽咽下敎於成服日,而特擧睿旨中,往事之多悔,奸人之難信,承聆此敎者,莫不失聲號泣,益覺傳聞之不爽也。雖以唐堯之欽明,知人惟難,而我邸下能之,亦粵殷湯之聖敬,改過不吝,而我邸下有之。於戲盛哉,太史之筆,有足以揚徽闡幽,將有辭於千萬世之久,而凡今臣庶之所慟恨者則有之,逮夫貳極協華之日,未及行兩觀亂政之誅,所以輿情轉激,致有近日懲討之章,日積公車而不知止也。臣謂快斷乾剛,克施王法,然後世道可靖,民志可壹矣。抑臣有區區願忠之志,敢將一言,以備無隱之義,惟聖明垂察焉。人主御世,必求百官之備其人,而耳目之任,最爲切要,正色立朝,論是非而爭可否,固其職耳,雖以人主之尊,優容寬假,所以徠其言也。是以諫者得獻替之名,君亦得採納之名,情志相孚,言路丕闢,卽聖世之美事,竊覸近日殿下之待言官,一何薄也?嗚呼,今番喪變,尙忍言哉?書之史冊,傳之後世,必將曰,醫藥失其方,醫官之主張湯劑者,罪通于天,凡有血氣之倫者,皆曰可殺,向日臺啓,實循公議,而殿下不有其言,屈法而貸死,已欠象刑之失中,而至若玉署聯箚,事體自別,經宿靳批,猶有爭難之故事。況不賜一言之答,至有還給之擧,臺臣之疏,一例命下,則以此引避,體例固當,而使三宿臺廳,有若拘囚者然,瞻聆所及,莫不驚駭。繼此抱書叫閽者,前後批旨,或諭之以可笑,或責之以抑勒,言者所陳,雖或不槪於聖衷,罪之可也,黜之猶可也,決不當譏嘲而慢侮之,有損於大哉王言之義,以虧乎聖君使臣之禮也。竊恐臺閣從此而不重,臺閣不重,朝廷何由以尊?今日殿下之廷,抗顔而納言者,將有幾人也哉?唐突至此,臣愚死罪,伏乞聖慈,克恢轉圜之量,三司之義出懲討者,竝賜允兪,諸批之有違和平者,一切反汗,以重臺言,以光聖德焉,臣無任云云。答曰,省疏具悉。已諭於堂疏之批,勿煩,卿其勿辭行公。
上在昌德宮。停常參·經筵。
藥房提調李羲甲,副提調朴岐壽啓曰,庚炎轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?世子嬪宮氣候,何如?世孫宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,世子嬪宮·世孫宮氣度平順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
韓義運啓曰,合辭許久闕啓,事甚未安。除在外,疏批未下外,未肅拜·呈告人員,竝卽牌招,何如?傳曰,允。
又啓曰,左副承旨林東鎭今日不爲仕進,卽爲牌招,何如?傳曰,允。
又啓曰,持平吳夏哲,疏批已下,一體牌招,何如?傳曰,允。
傳于韓義運曰,日熱如此,輕囚放釋。
韓義運啓曰,臣敬奉聖敎,馳往義禁府,取考囚徒案,則時囚罪人李惟秀段,纔以重勘議處,姑爲仍囚。仍詣典獄署,取考囚徒案,則結案罪人三名,殺獄罪人二十三名,御寶僞造罪人三名,僞造臺疏批旨罪人一名,啓字僞造罪人一名,殺獄干連罪人一名,係是重囚,,故竝爲仍囚。其餘欺人取物,他錢不報及各司直囚罪人嚴在和·金龍寬·朴師胤·黃益壽·朴柱煥·安夢良·金龍華·奴好世·崔宗云·崔景孫·鄭夬孫·金宗賢·權大喆·李春起·鞠聖玉·劉完成·鄭得明·朴明元·申啓學·申龍·劉今得·金召史·徐昌福·全三福·兪召史·洪水得·申學祿·金喆孫·吳仁錫等二十九名,係是輕囚,故竝放送之意,敢啓。傳曰,知道。
以左副承旨林東鎭牌不進罷職傳旨,傳于韓義運曰,只推。
韓義運啓曰,大司憲權丕應,持平吳夏哲牌不進,執義沈鈁,掌令柳榮五·權偌在外,持平一員未差,監察茶時之意,敢啓。傳曰,知道。
以司諫李南翼,獻納李鼎在,持平吳夏哲牌不進罷職傳旨,傳于韓義運曰,只推。
鄭知容,以墓所都監都提調意啓曰,提調臣朴綺壽,觀象監提調臣趙寅永,禮曹參議臣洪永觀率諸地師,西南道諸處遍審,而坐運多有不合。只有長陵局內置簿處一處,故回路峨嵯山龍馬峯下云云處,亦爲看審,山論別單書入之意,敢啓。傳曰,知道。
傳于鄭知容曰,看山堂上明日來待。
鄭知容,以弘文館言啓曰,上番闕直,事甚未安。應敎洪遠謨,校理李竣祜,副修撰金羽根,旣有只推之命,修撰徐有贊由限已過,竝卽牌招,以爲推移入直之地,何如?傳曰,允。
韓義運,以兵曹言啓曰,卽伏見全羅兵使李商一今庚寅年春夏等褒貶啓本,則金城別將金成燁,以今雖生疎久當就緖爲目,則宜置下考,而置諸中考,殊無嚴明殿㝡之意,該帥臣推考警責,金城別將金成燁下考施行,何如?傳曰,允。
又以義禁府言啓曰,刑曹啓目內,罪人李啓華弑母節次,旣已箇箇承款,係是三省罪人,依法典,移義禁府,發遣府都事拿來後,稟處事,允下矣。李啓華方囚典獄署,依例發遣府都事,具格拿來囚,何如?傳曰,允。
又以刑曹言啓曰,前武藝別監尹彝中,自訓局,依下敎,嚴棍二十度後定配次,移送臣曹矣。尹彝中,全羅道古阜郡定配所,卽爲押送之意,敢啓。傳曰,知道。
義禁府啓目粘連,向前李惟秀亦,巡綽法意,何等嚴重,而無端闕巡,罪關壞律,事未前有,萬萬駭然是白在如,旣知闕巡之爲罪,而自犯是白如,納供者無嚴不誠,焉逭重勘?以此照律,何如?判付啓依允。
領敦寧金祖淳疏曰,伏以,臣於近日,積受暑熱之傷,上滯下泄,兼挾外氣,㱡㱡牀席,忽於昨者,憲長權丕應陳疏後,抵書於臣,示其疏草。臣閱見其本,其所臚列金鏴而聲討之者,可謂駭而又峻,此卽近日三司共同之論,宜乎其言之如此。至於其所引臣所撰進孝明世子誌文中,成服日坤殿下敎於臣一句語,有不覺始而驚悚,繼以訝惑也。大抵孝明所告於坤殿之言,其本意蓋謂反身則往事多可悔,信人則世人皆各爲其私。此則統論謂之包含則可,實非單有所指而發,憲長遽引以爲證於自己之聲討金鏴者,不亦驚悚之甚乎?且臣所撰誌文本文,卽曰,世人皆各爲其私云云,而憲長又杜改爲奸人難信,此臣之所不能不訝惑也。憲長之意,必以爲睿意必指金鏴,而不露其姓名也云爾,以臣愚賤,竊恐其不但然。代聽以來三四年間,金鏴之欺負睿恩,固多其端,然上自公卿大夫,下至諫爭言議之臣,日任其跳踉縱恣,而曾未有一箇人一言上補离光,半辭下斥妖豎,則鏴之罪,固無可論,彼褎如噤然,袖手坐觀之人,果非各爲其私,而足以見信於睿聰者乎?抑旣曰奸人,而又止曰難信,其於小朝辭令,亦將何如哉?況告君之辭,莫謹而嚴,故馬欠一足,自謂犯罪,尋常字劃之誤,古人猶然,今曰,莫重有關係章牘,而引人所撰文字,變幻其字句,無復疑難,徹之至尊之前,不惟使撰進者瞠然,因是使當日發歎之睿意,遂歸於一偏而不之思,臣實爲此憲長,惜其太欠商量也。此事驟看,得失祗在憲長,宜若不干臣身,第伏念,肖形者一髭不似,便非其人,形骸,外也,先賢之言難重如彼,今臣摸寫儲聖之心法,而才薄也,故睿志之所定,而不能使愚智同曉,綴辭之不工可知,人輕也,故五官之無闕,而不能免侮蔑相加,杜撰之莫遏,不工則不可以垂後,簸弄變幻則褻越莫甚矣。惶恐慙赧,無地自容,尤所大懼者,幽誌之行世,得見者十無二三,而疏本之流傳,無遠不屆,無人不見,臣若泯默無辨,則當日之睿意,翳而不明,賤臣不能闡揚徽美之罪,將無所逃,此臣所以不避瀆撓之懼,而輒敢仰首自引於我聖上悲疚悼慼之下也。伏願聖明,亟命今此幽誌,勿用臣才薄人輕者之所撰進,另使能文而望重者,改撰以進,以重國體焉,臣無任云云。答曰,省疏具悉卿懇。愼節奉慮,此事所失,不在卿,何可使他人更撰乎?卿之所請,過矣。都憲事,必付於老惛,卿其安心。仍傳于洪赫曰,此批答,遣史官傳諭于領敦寧。
平安監司金學淳書曰,伏以,宗祊不幸,臣民無祿,我春宮邸下,奄棄主鬯之重,离光遽晦,國步綴旈,興言及此,不覺腸割而淚血。惟我殿下,以聖人止慈之情,遭天倫至切之慼,觸境疚懷,榮衛易愆,區區下情,不任悲慮煎灼之至。臣於病伏涔涔之中,忽伏奉西藩除命,賤名猥入於薦剡,聖眷謬加於恩點,臣誠惝怳震駴,歷屢日而莫省所以自措也。噫,方岳爲任之重,何時不然,而此時此任,是豈如臣所可堪承者哉?惟彼關西,箕封之舊都,國家之名藩,在朝則晉陽之保障也,在宋則北門之鎖鑰也。俗尙武力,民習難以馴擾,壤接遼界,邊政易於疎虞,列朝所以懷保而倚重之者,視諸路而爲㝡。挽近以來,閭里之殷盛者,漸爲凋弊,府庫之積聚者,自致朽竭,識者爲之寒心,撫綏矯捄之方,必也得人而後,庶可責其收拾,而況今使星旁午,勅行在前,左右酬接,公私策應,尤是目下之急務,則雖使才具優於幹辦,精力足以周察者當之,尙難望其竣事,今乃以庸愚如臣,病孱如臣者,擧而畀之,不少留難。臣身之早晩顚沛,且置勿論,在朝家綜名核實量才授任之政,不亦舛乎?臣以綿質匪才,百無肖似,前後揚歷,已踰涯分,每自循省,愧懼交中。凡在報效之地,宜倍殫竭之誠,而其奈蒲柳先衰,樗櫟無用,疾病歲益沈綿,神精日漸耗鑠,雖欲强自策勵,粗效筋力之事,亦不可得。今若不量己分,徒恃寵渥,冒昧承當,竟至僨誤,則上而孤九重付畀之重,下而失一路期望之情,臣雖萬殞,豈能自贖,而亦何補於國事哉?臣於年前,猥叨湖藩,無一稱塞,有百瘡疣,連章丐免,幸蒙恩遞,其已試蔑效之狀,卽聖明之所俯燭也。夷考才能,更無尺寸之長,而較論難易,不啻大小之別,則昔之不能於小且易者,今何堪承於大而難者乎?參倚前衡,自知甚明,玆敢悉暴衷懇,冒瀆崇嚴。伏乞聖慈,俯垂鑑諒,亟許鐫改臣新授藩任,以幸公事,以安私分,不勝大願,臣無任云云。答曰,省疏具悉。卿其勿辭,往欽哉。
持平吳夏哲疏曰,伏以,臣於見職,何嘗有一分堪承之望,而迺者前望特點,忽下於跧伏旅次之中,繼而署經有命,庚牌儼臨。臣含恩怵義,雖不得不章皇出肅,而冒據匪據,歷日惶隘。噫,國之有臺閣,猶人之有耳目也,上自朝廷,下及蔀屋,得失利病,萃于一官,使言之,其爲任亦重矣,誠宜愼簡審受,官惟其人,豈可使如臣之百無肖似,最居人下者,排連儹輔,苟然充數,而任其瘝曠也哉?伏乞聖慈,俯垂鑑諒,亟遞臣職,以幸公私焉。臣於丐免之章,不宜贅他,而憂憤所激,按住不得,玆將公共之言,以效明張之義,惟聖明垂察焉。噫嘻痛矣,宜學之爲凶逆,往牒之所罕覯,苟或有情跡之參涉者,則固當人得以誅之,矧乎主張而指使,根柢而窩窟,稔惡旣久,自底斯得,斬草去根,無使滋蔓,此正其時,寧容少緩?邇日之堂箚·臺疏,實爲十目所視,十手所指,擧國同聲之論也。輿憤益切,公議莫遏,而奈之何殿下,竝有還給之命,而示以厭薄之意,歸之於可笑之科,而諭之以近於抑勒,萬姓咸曰,有欠於大哉,千里拒人,不幸而近之。臣誠始也訝惑,而繼之憂歎,夫嚴討,所以嚴隄防也。懲討不嚴則亂賊無所知懼,隄防不嚴則義理將至堙晦,時之汙隆,國之治亂,於是乎係,寧可忽諸?古語曰,涓涓不塞,將成江河,靑靑不伐,將尋斧斤,丈人之防火也,審於突隙,白圭之築堤也,謹於蟻穴。此蓋嚴隄防之善喩,而今日之所宜隄防者,豈至於涓涓靑靑堗隙而已哉?噫,彼金鏴·洪起燮·李寅溥之暗地綢繆,先後和應之狀,已悉於公車之積,今不必疊架,而蔽一言曰,宜學之窩主也,至使盤覈之捕廳,要爲掩匿之凶計,而欲蓋彌彰,斷案自成,此而不嚴加致討,則其可曰國有常憲,而天討五刑,將何庸哉?伏願殿下,淵然深思,廓揮乾斷,亟允三司之請,俾亂本拔而王章伸焉,臣無任云云。省疏具悉。疏辭勿煩,爾其勿辭察職。
上在昌德宮。停常參·經筵。
自未時至人定,灑雨下雨,測雨器水深二寸五分。
自人定至二十四日開東,灑雨下雨,測雨器水深九寸。
梓室八度加漆後,大殿·中宮殿,政院·玉堂單子問安。答曰,知道。內閣·藥房口傳問安。答曰,知道。世子嬪宮,政院·玉堂單子問安。答曰,罔極。內閣·春坊·藥房口傳問安。答曰,罔極。世孫宮,政院·玉堂單子問安。答曰,罔極。內閣·講書院·藥房口傳問安。答曰,罔極。
林東鎭啓曰,合辭許久闕啓,事甚未安。除在外·疏批未下外,未肅拜·呈告人員,竝卽牌招,何如?傳曰,允。
金正喜啓曰,卽者副修撰洪重燮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于林東鎭曰,看山堂上入侍。
金正喜,以墓所都監都提調意啓曰,臣晩錫與提調金履載,觀象監提調朴周壽,禮曹參判金蘭淳,率相地官等,墓所再看審次,今日除朝辭仍爲出去,而樹木疏剔時,本都監郞廳一員,依已例,亦爲進去之意,敢啓。傳曰,知道。
林東鎭啓曰,大司憲權丕應疏批已下,一體牌招,何如?傳曰,允。
行大司諫徐鼎輔,司諫李南翼,持平吳夏哲,獻納李鼎在等啓曰,請遲晩後物故罪人啓能亟施孥籍,趾賊等凶種快施邦刑,獻遂設鞫得情。措辭見上請夏賊子女亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙亟施孥戮,逆復庶子好石亟施處絞。措辭見上請時景·時昱竝施孥籍之律,金樂敎亟令王府設鞫嚴覈,快正邦刑。措辭見上半行刀削請物故罪人家煥·哲身,正法罪人承薰·樂敏施以孥籍之典。措辭見上請物故罪人國榮亟施孥籍之典。措辭見上請物故罪人裕亟施孥戮之典。措辭見上請逆賊漢祿亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請李永純·永喆,更爲設鞫嚴問,期於得情,夬正典刑。措辭見上請黑山島荐棘罪人李肇源亟令王府設鞫得情,明正典刑,金基厚一體嚴鞫,施以當律焉。措辭見上請楸子島荐棘罪人金基敍亟令王府設鞫得情,快正典刑。措辭見上請正法罪人宜學諸子亟施散配之典。措辭見上請柳鼎養亟令王府設鞫得情,夬正典刑。措辭見上請削職罪人洪起燮拿鞫得情,夬正典刑,前任內局提調朴晦壽爲先施以竄配之典。措辭見上噫嘻痛矣,金鏴之罪,可勝誅哉?本以傾巧狎邪之類,濟以陰慝憯譎之性,跡其所爲,乃是謊說之妄物,言乎行己,不過無識之狂童,釋褐未幾,久忝宮僚,全無圖報之心,敢肆跳踉之習。數年之間,超秩驟遷,權要之任,次第按據,平生伎倆,罔非背公而營私,晝宵營爲,都是貪權而樂勢,賂門大開,八方之財貨輻湊,營窟不已,到處之郊庄布置。逮夫睿候違豫之時,固宜憂遑焦迫之念,而妄論醫藥之當否,恣意指揮於起燮,豆䜴之添入,蔘料之第試,無不主張,惟意參涉,此已是罪關罔赦,公議莫遏,而況諫臣疏出,而臚列無遺,罪狀畢露,就其中睿政之妄謂之渠所入告,令敎之肆稱以渠所撰進,萬萬驚憤,而白衣之號,自敢比之於不當之渠者,此何等凶腸也陰謀也?是豈爲人臣而敢爲自比之語乎?卽此一款,萬戮猶輕,而不可暫時容貸於覆載之間矣。凶計莫掩,公憤愈激,堂箚叫閽,陰慝彰著。渠與洪起燮之爲宜學窩主,而李寅溥之先投一疏,自托士類,粧撰熒惑,首尾和應,脈絡相通,入告出揚,左右陰陽,惟其藉賣而自立威權,脅持者全歸誣逼,吁亦巧且憯矣。蓋昨年宜學之凶書,卽載籍所無之逆節,敢藉五晦筵敎,飜亂國是,掇拾書九凶論,傾陷朝紳,祖述乎裕·祿,傳襲乎秀·煥,凶肚逆腸,醞釀日久。幸賴我春宮邸下,以天地之大,闡明義理,以日月之明,炳燭奸情,魑魅魍魉,莫逃於禹鼎之下,而第因盤覈未竟,王章遽加,根柢自在,而輿憤愈鬱,傳說徒憑,而眞贓未究。及夫宜學僕隷之街路叫冤,指目忽變於捕廳捉去之後,該廳取招,若是相左。噫,肯綮專在於捕招,奸計莫掩其變幻,則關係之至重何如,刑政之莫掩何如,而爲捕將者,承望風旨,變其題目,尤是所未有所未聞之大變怪也。其綢繆謀議之狀,不待目擊,灼若觀火,人言狼藉,傳播一世,苟欲更究明證,何容暫緩鉤覈?請金鏴·李寅溥等,竝令王府設鞫得情,夬正典刑,當該捕將李惟秀,亦令嚴加盤覈,亟施邦憲焉。答曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事,不允。李肇源·金基敍·金基厚等事,不允。宜學諸子事,不允。柳鼎養事,不允。洪起燮等事,已諭於前答,勿煩。金鏴等事,勿煩。
持平吳夏哲啓曰,請金甲島爲奴罪人申鼎朝,古今島爲奴罪人韓鼎鎭,亟令王府卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府拿鞫嚴覈,夬施典刑。措辭見上請屛裔罪人韓植林拿鞫得情,快正典刑。措辭見上請島配罪人睦台錫,亟令王府設鞫嚴問,快正典刑。措辭見上請黑山島荐棘罪人趙璟鎭,亟令王府拿鞫得情,快正典刑。措辭見上請楸子島安置罪人命運,設鞫得情,夬正典刑,竄配罪人金殷相·金珪·金漢祚·姜泰翼等,亦施當律,以洩天地神人之憤焉。措辭見上新除授執義沈鈁,時在京畿富平地,掌令權偌,時在公忠道西原地,柳榮五,時在京畿楊根地,請竝斯速乘馹上來事,下諭。答曰,申鼎朝等事,不允。申綱·黃允中等事,不允。韓植林·睦台錫·趙璟鎭等事,不允。李命運等事,已諭於前答,勿煩。下諭事,依啓。
行大司諫徐鼎輔,司諫李南翼,獻納李鼎在等啓曰,請金甲島爲奴罪人克觀,更令王府嚴鞫得情,夬正王法。措辭見上請逆賊尙魯亟施孥戮之典。措辭見上請梟示罪人性世亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,遠配罪人黃允中,亟令王府拿鞫嚴問,盤覈得情,夬正典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府拿鞫嚴問,明正典刑。措辭見上請黑山島荐棘罪人趙璟鎭,亟令王府嚴鞫得情,夬正典刑焉。措辭見上請楸子島安置罪人命運,設鞫得情,夬正邦刑,竄配罪人金殷相·金珪·金漢祚·姜泰翼等,竝令嚴覈,夬施當律。措辭見上新除授正言柳榮輔,時在公忠道槐山地,正言尹尙度,時在京畿楊州地,請竝斯速乘馹上來事,下諭。答曰,不允。申鼎朝等事,不允。申綱·黃允中等事,不允。韓植林·睦台錫·趙璟鎭等事,不允。李命運等事,已諭於前批,勿煩。下諭事,依啓。
林東鎭,以義禁府言啓曰,弑母罪人李啓華,旣已具格拿來囚,係是綱常,依法例三省推鞫,何如?傳曰,允。
又啓曰,三省推鞫,兩司當爲進參,除在外·疏批未下外,未肅拜·呈告人員,竝卽牌招,以爲進參之地,何如?傳曰,允。
又啓曰,因義禁府草記,罪人李啓華三省推鞫事,允下矣。委官,何大臣進去乎?敢稟。傳曰,領府事進去。
又啓曰,卽者義禁府都事來言,領府事南公轍,今方待命於金吾門外云,係是大臣去就,敢啓。傳曰,知道。
又啓曰,卽者中樞府錄事來言,領府事南公轍以爲,卽伏奉批旨下者,衷情震懍,求死不得,走伏金吾門外,恭俟鈇鉞之誅云矣,敢啓。傳曰,安心進去事,遣史官傳諭。
以應敎洪遠謨,校理李竣祜,修撰徐有贊,副修撰金羽根牌不進罷職傳旨,傳于金正喜曰,只推。
金正喜啓曰,校理一員未差,副校理趙斗淳·金鼎集內閣進,修撰金英淳都廳進,副修撰洪重燮陳疏,副應敎尹心圭在外,玉堂上下番俱空,事甚未安。應敎洪遠謨,校理李竣祜,修撰徐有贊,副修撰金羽根,竝卽牌招,推移入直,何如?傳曰,允。
林東鎭啓曰,卽者兵曹郞廳來言,敦化門·弘文館·北水閣三處水門,水勢漲溢,當爲開鑰云矣。依定式,除標信開閉之意,敢啓。傳曰,知道。
又以兵曹言啓曰,水勢漲溢,各處水門,已爲開門矣。北水閣西營入直軍十名,南水閣南營入直軍十名,請出標信,限還閉間把守之意,敢啓。傳曰,知道。
又以備邊司言啓曰,本司武郞廳南百善奔走勤仕,已滿十五朔,依例陞敍或守令除授事,捧承傳施行,何如?傳曰,允。
領府事南公轍箚曰,伏以,卽聞有綱常罪人推鞫之事,而臣奉委官擧行之命,固宜蹶趨承,而以法以例,此事有決不可冒當者。蓋政府與樞府,俱是大官衙門,而職則逈異,按決死囚,至重也至愼也,故凡議讞·疏決·詳覈等事,皆政府主管,而原任或隨參與聞而已。況三省云者,政府與兩司合坐,故稱三省,而樞府則不與,自前時任有故之時,或有原任進去之命,而旋卽辭免,百餘年來,無原任替行之例。記昨年亦有似此之獄,故相臣李存秀據此再懇,而得蒙還收,臣於此,豈有異同乎?罪人雖係不待時用律者,而此指結案後言者也,不必以一兩日滯囚爲難,臣謂俟時任大臣入來後擧行,以盡重獄體之道,爲宜。且臣本來濱死之病,今當暑熱,又添泄痢,登溷頻數,雜試藥餌,終無分效,元氣脫落,昏眩不省,見狀雖非法例所拘,萬無起動赴坐之勢,玆敢短箚仰陳。伏乞聖明,俯賜鑑諒,亟令變通,仍治臣違慢瀆擾之罪,以肅朝綱,以安私分焉。取進止。答曰,省箚具悉卿懇。愼節奉慮,予昧例,大小國事,非時任·原任亦行之,卿知前例,使卿進去,非矣,卿其自便。仍傳于洪赫曰,此批答,遣史官傳諭于領府事。
大司憲權丕應疏曰,伏以,臣於國舅自引之疏,事屬賤臣,有不可泯默者,玆敢仰暴顚末,惟聖明垂察焉。臣於癃老病伏之中,家人得示文字之播於世者,卽國舅所撰王世子誌文也。臣敬以讀之,見其鋪敍睿德之際,有往事多悔,人不可信兩端語,而是從容仰達於坤聖殿下,而國舅之所親承於慈敎者,則尤非尋常傳聞之入錄者。嗚呼盛哉,有過便知,顔子之不貳也,知人惟難,唐堯之則哲也,臣滿心欽歎,徒切慟冤之懷,謂可以揚徽於千百代之久矣。適忝臺地,方以懲討陳疏,敬述燭奸之明,深仰知人之德,引用誌文中語,謂甚襯着,臣之本情,斷斷止此,而老眼看書,易致顚錯,當初以世人各爲其私句語,看以奸人各爲其私,草疏之時,信筆書去,誤以奸字矣。及聞國舅之言,而更考原文,本無奸字,臣誠慙惶悚恧,無地自容,古人於奏御文字,一劃有誤,尙稱死罪,況誤書一字,有違原文者乎?緣臣老悖做錯,致有此煩瀆於今日殿下悲疚之中,臣實死罪。伏乞聖明,刊臣仕籍,俾勿廁跡於朝著,以懲其昏謬之罪焉。臣方治疏將上之際,伏覩國舅疏批下者,恩言鄭重,不待臣自暴,而俯燭其情實,雖慈父之於幼子,無以加焉。奉讀未半,感結骨髓,聲淚俱下,濱死危喘,不知何以圖報也臣無任云云。答曰,省疏具悉。予已諒之矣,卿其勿辭行公。
副修撰洪重燮疏曰,伏以,國之有言路,如人之有血脈,未聞血脈壅而爲人,言路閉而爲國也,是以古昔聖王之御世也,莫不以言路之開納,作爲做治之第一義。其見於經則舜有察邇之德,湯有弗咈之量,易垂澤山之象,詩著芻蕘之詢。此所以聖聽開張,嘉言罔伏,庶績以之而咸熙,百度以之而皆貞,上下交孚,臣主俱榮,此非後世人辟之所當監法哉?近日臺疏·堂箚,齊聲仰龥,非至一再,語其職則以諫諍爲名,而論思之責也,以其言則是大義所在而公共之論也。其在聖明,固宜導之使言,翕受敷施,毋至於言路之或閉,而益懋於世道之躋隆也。今殿下不惟不賜允從,每示訑訑之色,輒下過中之敎,經宿靳批,已有欠於報不終日之義,封事還給,實有違於從若轉圜之德,至於諭之以可笑,而責之以抑勒,是豈大哉之王言如絲如綸者哉?言事之臣,自聞此敎,莫不愕然失望,相顧憂歎,詎料聖人在上,有此非常之擧也?假使其言,或有不槪於聖衷,其在禮待言官之道,惟當優容假借,俾得盡言無諱,況其所論,關係至重。卽金鏴之作爲窩主,設施綢繆,始也李寅溥之書,閃忽叵測,而指目有歸,末乃宜學之章,陰譎莫憯,而根柢斯在,爲鬼爲蜮,而情狀自綻,或茅或殿,而首尾相接。其所負犯,若是其大焉,則嚴覈之請,在所不已,未知殿下何爲而終靳一兪之音,致使公車徒積,輿憤齎鬱乎?臣職忝論思,纔有日矣,而耿耿憂愛,衷情自激,玆附無隱之忱,以效匡救之義。伏願殿下,淵然深思,廓然夬斷,前後諸臣之所請,亟許允兪,以示三司禮待之意,以副一國同聲之討,則言路由是而益開,聖德由是而益光,其靖世道壹民志之要,亶在於是矣,惟殿下懋哉懋哉。仍伏念,臣之老母,年今七十有一矣,癃老氣力,居常凜綴,素患風痺之症,每當春夏,調治尤難,臣身雖在直,心常憧憧,卽接家信,則臣母所患,夜來添劇,痰滯爲祟,溏泄連下,轉成霍氣,寒熱交作,食飮全却,轉側須人,緣臣在直,醫藥無以及時,家人促臣歸護,臣自聞此報,方寸煎灼,按住不得,玆敢尾暴情私,徑出禁扃。伏乞聖慈,俯垂鑑諒,特遞臣職,以便救護,仍治臣擅離之罪,以肅朝綱焉。臣無任云云。省疏具悉。已諭於堂箚之批矣,爾其勿辭救護。
庚寅六月二十三日辰時,上御養心閤。看山堂上以下入侍時,左副承旨林東鎭,假注書洪祐順,記事官徐念淳·洪鍾應,墓所都監提調朴綺壽,觀象監提調趙寅永,禮曹參議洪永觀,以次進伏,相地官掌苑別提朴祥發,英陽縣監李鉉,燕岐縣監李時復,副司勇元永丁·李有珹·金成九·曺俔鎬,觀象監敎授崔慶玉進伏楹外訖。上曰,史官分左右。上曰,都監堂上進前,綺壽等進前。上曰,今番看山則。何如?綺壽曰,西南諸處看審,則坐向年運,多有不合,而兩處山論,已以別單入啓矣。臣素昧堪輿,而雖以凡眼看之,長陵局內卯坐之地,局勢含包,新村則祖對明麗,而許多人家,似入於封標內矣。上曰,今日內再看審爲之,可也。綺壽曰,已與都提調相議,而臣等之意亦然矣。綺壽曰,再看審時,樹木蒙密處,勢將如干疏剔,而陵寢至近之地,先告事由,令該曹按例擧行,何如?上曰,依爲之。出擧條命退,諸臣以次退出。
上在昌德宮。停常參·經筵。
林東鎭啓曰,合辭方張之時,兩司無詣臺之員,事甚未安。除在外·推鞫進去外,未肅拜·呈告人員,竝卽牌招,何如?傳曰,允。
朴岐壽啓曰,同副承旨金正喜今日不爲仕進,卽爲牌招,何如?傳曰,允。
傳于林東鎭曰,當該承旨推考。
以應敎洪遠謨,校理李竣祜,修撰徐有贊,副修撰金羽根牌不進罷職傳旨,傳于洪赫曰,只推。
洪赫啓曰,玉堂上下番俱空,事甚未安。應敎洪遠謨,校理李竣祜·修撰徐有贊,副修撰金羽根,旣有只推之命,竝卽牌招,推移入直,何如?傳曰,允。
朴岐壽啓曰,領府事南公轍,又使錄事來言,聖度寬假,誅罰不加,而昨下批旨,有非臣子所敢承聞者。雖伏承安心進去之敎,而罪負未勘之前,無非臣泥首胥命之日,惟願遄被金木之常憲云,敢啓。傳曰,批答還收,卿其安心進去事,遣史官傳諭。
事變假注書盧時珣書啓,臣於本月二十四日巳時量,敬奉聖諭,馳往傳諭于領中樞府事南公轍胥命所,則以爲,卽於史官之來臨,伏奉批答還收之諭,轉環之德,曲軫之仁,藹然兩至,負罪賤臣,何以得此於君父之前?感頌之極,涕淚自逬,到此有不敢更煩,此時之酬應,擬於撤鞫後,舁還私次,調治病軀,收拾神思,復入文字,仰請當被之律云矣,敢啓。傳曰,知道。
林東鎭啓曰,臣東鎭三省推鞫進去,下直之意,敢啓。傳曰,知道。
義禁府,問事郞廳李竣祜·金胤根。
韓義運啓曰,大司憲權丕應牌不進,執義沈鈁,掌令柳榮五·權偌在外,持平一員未差,吳夏喆推鞫進,監察茶時之意,敢啓。傳曰,知道。
以同副承旨金正喜牌不進罷職傳旨,傳于韓義運曰,只推。
以應敎洪遠謨,校理李竣祜,修撰徐有贊,副修撰金羽根牌不進罷職傳旨,傳于洪赫曰,只推。
以司諫李南翼牌不進罷職傳旨,傳于韓義運曰,只推。
洪赫,以禮曹言啓曰,卽接宗廟署官員所報,則去夜雨後,永寧殿第八室龕內北邊靑班子,自西第一井第二井,滲漏點滴於神欌上內塗,微有沾濕,東門東南角朴工瓦子二十餘張墜落云矣。莫重殿內,有此滲漏之患,極爲驚悚,修改之節,臣與本署提調進去奉審後,更爲稟處計料,而東門瓦子之墜落,旣在東南角,慰安告文節次,不爲磨鍊之意,敢啓。傳曰,知道。
又以禮曹言啓曰,臣羲甲與本署提調徐俊輔,進詣永寧殿奉審,則第八室龕內北邊班子滲漏點滴於神欌上內塗,微有沾濕,東門朴工上瓦子墜落,果如齋官所報矣。修改之節,不容少緩,而見今雨水猶未快霽,恐難興役,姑待快晴,擇日擧行,何如?傳曰,允。
又以禮曹言啓曰,卽接永禧殿官員所報,則正殿第四室後面椽端滲漏,南挾室道里滲濕,比前稍加。移安廳第二室後面道里滲漏,下排地衣及五峯屛下粧沾濕,黑長櫃所覆紅袱透濕,移安廳第四室東邊道里滲漏,五峯屛下粧沾濕云矣。正殿第四室椽端之滲漏,南挾室道里之滲濕,旣與殿內有異,移安廳之滲漏,亦與正殿有間,奉審之節,不爲擧行,而修改則待快晴擇吉擧行,何如?傳曰,允。
又以禮曹言啓曰,卽接成均館所報,則去夜雨後,大成殿前面月臺三間許頹圮,東西廡亦多滲漏,啓聖祠正位樑上滲漏,座席沾濕云矣。正殿月臺,有此頹圮之患,當有慰安之節,而今當停祭之時,慰安告文,不卜日今六月二十六日設行,而月臺及東·西廡,啓聖祠雨漏處修改之役,待快晴擇吉擧行,何如?傳曰,允。
韓義運,以都摠府言啓曰,小東門門隻,因雨水頹圮之意,敢啓。傳曰,知道。
又以兵曹言啓曰,卽接北所衛將李載暹牒報,則明政門南邊墻壁二間許,因雨頹圮云。爲先令紫門監,以杻把子及長木堅實圍排,把守則係是弘化門入直軍直所近處,限修築間,令弘化門入直軍,晝察夜巡之意,敢啓。傳曰,知道。
又以兵曹言啓曰,卽接東營入直哨官李豐植手本,則宣仁門南邊小東門破傷,把守連接處墻垣外面一間半許缺落云。爲先令紫門監,以杻把子堅實圍排,依例樹柵,卽速修築,而係是連接處,則把守軍兵,不必加定,以前把守軍,一體守直之意,分付,何如?傳曰,允。
又以兵曹言啓曰,卽接東道參軍金華淳牒報,則御營廳所授肅靖門東邊第二城廓近處體城一間許頹圮云。爲先令繕工監堅實圍排,卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以兵曹言啓曰,卽接東所衛將尹弼漢牒〈報〉,則本所字內小東門門隻,因雨致傷,無以掩閉云。莫重之地,不可一時疎虞,限修改間,東營入直軍十名,請出標信把守之意,敢啓。傳曰,知道。
又以訓鍊都監言啓曰,因兵曹草記,南水閣水門限閉間,南營入直軍十名除出,將校一人率領,把守之意,敢啓。傳曰,知道。
又以禁衛營言啓曰,因兵曹草記,北水閣還閉間,西營入直軍十名除出,哨官一員率領,守直之意,敢啓。傳曰,知道。
又以兵曹言啓曰,雨意稍止,水勢漸減,各處水門,卽爲閉門矣。西營·南營把守軍兵,還爲入直之意,敢啓。傳曰,知道。
又以訓鍊都監言啓曰,因兵曹草記,南水閣水門把守,南營入直軍兵十名,還入直所,將校解送之意,敢啓。傳曰,知道。
又以禁衛營言啓曰,因兵曹草記,北水閣水門,今已還閉,把守軍兵還入直所,將〈校〉則解送之意,敢啓。傳曰,知道。
又以訓鍊都監言啓曰,因兵曹草記,明政門南邊墻壁二間許頹圮處,弘化門入直軍七名除出,限改築間晝察夜巡之意,敢啓。傳曰,知道。
又以御營廳言啓曰,因兵曹草記,宣仁門南邊小東門門隻致傷處,東營入直軍十名除出,哨官一員率領,限修改間,嚴加把守之意,敢啓。傳曰,知道。
又以御營廳言啓曰,本廳字內肅靖門東邊第二城廓近處體城一間許頹圮處,令分授軍門,卽速修築,把守軍兵量宜定送事,自兵曹草記矣。修築則待晴擧行,而本牙兵十五名,懸錄牙兵五名,將官率領,限改築間,輪回嚴加把守之意,敢啓。傳曰,知道。
又以御營廳言啓曰,宣仁門南邊小東門破傷,把守連接處墻垣外面一間半許缺落云,係是連接處,則把守軍兵不必加定事,自兵曹草記矣。限改築間,前把守將卒處嚴飭,一體守直,而旣以東營入直軍出用,則宮墻外巡邏,難以分排,出番助番牙兵十名,添入警巡之意,敢啓。傳曰,知道。
又以御營廳言啓曰,因兵曹草記,宣仁門南邊小東門門隻致傷處,今已修改,把守將卒,則宮墻外面缺落處,仍爲嚴加把守之意,敢啓。傳曰,知道。
今日省鞫時,罪人李啓華,原情後捧遲晩。
罪人啓華捧結案。
義禁府,罪人啓華年二十三,結案白等,矣身根脚段,父明奎,父矣父敬五,母權召史,母矣父烒,竝只故白良乎,父母以胎生於東部蓮池坊黃橋內契,隨父母長養,入籍居生於西部西小門內契是白乎旀,行兇節次段,矣身以狂易之性,罔念天倫之重,以硯石擲打矣母之額角,致於致死,已爲輸款於秋曹。今又遲晩於王府是白如乎,矣身罪惡,實是窮天地亘萬古所未有之極逆大憝,萬剮猶輕,晷刻難貸,弑母的實,遲晩的只罪,不待時凌遲處死事。
韓義運,以義禁府言啓曰,弑母罪人啓華,旣已承服正刑矣。其妻子女爲奴婢,破家瀦澤等事,令各該司捧承傳擧行,何如?傳曰,允。
上在昌德宮。停常參·經筵。
梓室九度加柒後,大殿·中宮殿,政院單子問安。答曰,知道。內閣·藥房口傳問安。答曰,知道。世子嬪宮,政院單子問安。答曰,罔極。內閣·藥房·春坊口傳問安。答曰,罔極。世孫宮,政院單子問安。答曰,罔極。內閣·藥房·講書院口傳問安。答曰,罔極。
藥房提調李羲甲,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
韓義運啓曰,合辭方張之時,無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
韓義運啓曰,備邊司郞廳來言,今日賓廳日次,而領議政·左議政未差,右議政鄭晩錫奉命在外,不得來會云矣,敢啓。傳曰,知道。
又啓曰,左副承旨林東鎭,今日不爲仕進,卽爲牌招,何如?傳曰,允。
金正喜啓曰,玉堂上下番俱空,事甚未安。應敎洪遠謨,校理李竣祜,修撰徐有贊,副修撰金羽根,旣有只推之命,竝卽牌招,推移入直,何如?傳曰,允。
金正喜,以葬禮都監都提調意啓曰,本都監提調金鏴,方在臺啓中,其代,兼禮曹判書李羲甲差下,使之察任,何如?傳曰,允。
又以內醫院提調意啓曰,引儀盧在豐,以御醫供職,自多相妨,依例分付銓書,以閑司口傳相換,何如?傳曰,允。
吏曹口傳政事,引儀盧在豐,司饔主簿洪憲榮相換。
林東鎭啓曰,大司憲權丕應,持平吳夏哲牌不進,執義沈鈁,掌令柳榮五·權偌在外,持平一員未差,監察茶時之意,敢啓。傳曰,知道。
以司諫李南翼,獻納李鼎在,持平吳夏哲牌不進罷職傳旨,傳于林東鎭曰,只推。
以應敎洪遠謨,校理李竣祜,修撰徐有贊,副修撰金羽根牌不進罷職傳旨,傳于金正喜曰,只推。
以漢城府民家頹壓別單,傳于鄭知容曰,恤典令該廳卽爲分給事,分付。
以公忠監司朴齊聞狀啓,忠州等邑民家漂頹,人命渰壓死事,傳于鄭知容曰,聞甚矜惻,元恤典外,別加顧助,渰壓死人等處,如有生前身還布,竝蕩減,結構奠接之方,廟堂措辭分付。
以公忠監司朴齊聞狀啓,贊善宋穉圭恩賜米肉不受事,傳于鄭知容曰,更爲輸送事,回諭。
韓義運,以兵曹言啓曰,今二十八日,一內禁軍番次,該番將未差之代,依承傳口傳擬入之意,敢啓。傳曰,知道。
兵曹口傳政事,以李儒常爲內禁將。
林東鎭,以吏曹言啓曰,今日本曹開坼坐起時,考見諸道褒貶啓本,則綾州牧使洪徹榮,以盍察稅濫爲目。淳昌郡守李度憲,以何不察邇,九仞一簣爲目。景陽察訪金鳳梧,以眷胡濫馹爲目,則俱宜置下考,而置諸中考。平安都事金履喆,以且恕妄駭爲目。襄陽府使洪儼,以苟欲恤民,尤望束吏爲目。寧越府使閔鼎秀,以莫以臨瓜,或忽束薪爲目。鍾城府使趙元錫,以謗胡䵝䵢爲目。鐵山府使蔡大永,以孔路孱局,庶或挨過爲目。通川郡守徐珌修,以爲念迎送,姑觀來後爲目。扶餘縣監李宜鉉,以訟宜無滯爲目。彦陽縣監崔弘德以字牧不易,毋忽近瓜爲目。楊口縣監權中履,以檢何失實爲目,則俱宜置中考,而置諸上考,殊無嚴明殿最之意,六道道臣竝推考警責。綾州牧使洪徹榮,襄陽府使洪儼,寧越府使閔鼎秀,鍾城府使趙元錫,淳昌郡守李度憲,彦陽縣監崔弘德,景陽察訪金鳳梧竝罷黜。平安都事金履喆,鐵山府使蔡大永,通川郡守徐珌修,扶餘縣監李宜鉉,楊口縣監權中履,竝中考施行,何如?傳曰,允。
又以禮曹言啓曰,發引時陪從群官當爲磨鍊,而謹稽補編,則時任春桂坊外,以各司一員有堂上衙門堂上·郞廳各一員,宗親每品各二員載錄。取考丙午謄錄,則補編所載外,又以時任師傅·賓客及曾經師傅·賓客·輔養官·春桂坊,一體陪從矣。丙午年陪從,加多於補編所載,今番則何以爲之乎?敢稟。傳曰,依補編所載磨鍊。
又以禮曹言啓曰,墓所下玄室時,當有在京百官望哭之節,而取考謄錄,戊申年則仁政殿庭行禮,丙午年則通化門內行禮矣。今番則以何處爲之乎?敢稟。傳曰,明政殿庭爲之。
林東鎭,以刑曹言啓曰,義禁府啓辭內,弑母罪人啓華,旣已承服正刑矣。其妻子女爲奴婢,破家瀦澤等事,令各該司奉承傳擧行,何如?傳曰,允事,命下矣。罪人啓華子女及奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
行護軍李瀅夏疏曰,伏以,皇穹不弔,王世子邸下鶴馭上賓,日月流邁,睿徽寢邈,伏惟聖心之悲疚,益復如新,臣民普慟,曷有其極?仍伏念,臣賦命畸窮,未有嗣續,屢世成宗之家,將至絶祀之境,痛結冤號,靡所因極,敢將至切之衷懇,仰冀慈天之垂矜,臣情私吁亦慼矣。臣之始祖敬寧君臣裶,卽我太宗朝王子,功存王室,名聞華夏,身後祠版,依國典親王子不祧之文,香火繼傳,今爲三百七十有餘年矣。臣以奉祀之孫,年老無子,年前取族弟鎭夏子秉郁,定爲己子,至於成婚,將畀以宗祀之托矣。不幸於今春,遘疾殀折,而又無生育,臣之窮撤私慟,已無可言,而先祖奉祀,付托無人。臣與諸宗,相議立後,而將立死者之後,則行列卑下,無可屬意處,宗中諸議,皆以臣宜速定次養子,待其生子,以繼其兄之後,遂以族弟致夏之子秉周爲定。僉議旣皆停當,其父亦無異辭,蓋次養之法,世多有之,無論卿大夫士庶人,如臣處地者,擧皆行之,呈曹禮斜之許多人,不可殫記。若其世所共知之近例,如故相臣宋寅明家,引寅平尉鄭齊腎,判書權是經之例,而仰請次養,特蒙允許,宰臣沈星鎭亦陳書蒙允。近年宰臣徐長輔,重臣金蓍根陳章請次養,俱蒙所請依施之批旨,今臣情勢,與此一般,而國典不祧之祀,事面尤宜別焉。然而定倫正名,上天有臨,不敢自下擅斷,玆敢冒入文字。伏乞聖明,念臣先祀之將墜,哀臣情理之切悲,特垂許施之恩,千萬血祝,臣無任云云。答曰,省疏具悉。疏辭,下該曹稟處。
上在昌德宮。停常參·經筵。
林東鎭啓曰,大司憲權丕應未肅拜,執義沈鈁,掌令柳榮五·權偌在外,持平吳夏哲呈辭,一員未差,監察茶時之意,敢啓。傳曰,知道。
朴岐壽啓曰,行左承旨韓義運,右副承旨洪赫今日不爲仕進,竝卽牌招,何如?傳曰,允。
傳于金正喜曰,檢校待敎金正喜馳詣健陵奉審,仍詣顯隆園·華寧殿,一體奉審以來。
朴岐壽啓曰,玉堂上下番俱空,已至多日,事甚未安。應敎洪遠謨,校理李竣祜,修撰徐有贊,副修撰金羽根,旣有只推之命。副修撰洪重燮由限已過,竝卽牌招,推移入直,何如?傳曰,允。
鄭知容,以墓所都監都提調意啓曰,臣等率諸地師,墓所再看審次,今月二十三日自京離發,二十四日長陵局內看審,二十五日到龍馬峰下新村看審後,仍詣懿陵局內看審,二十六日復路,而新村及懿陵局內山論與山圖,竝爲修正以入之意,敢啓。傳曰,知道。
傳于鄭知容曰,看山大臣以下入侍。
傳于鄭知容曰,明日三看審時,領敦寧·訓將同爲進去。
林東鎭啓曰,訓鍊大將趙萬永,以看山事,明日出去矣,所佩命召,何以爲之?敢稟。傳曰,仍佩往來。
以右副承旨洪赫牌不進罷職傳旨,傳于林東鎭曰,只推。
鄭知容,以戶曹言啓曰,時御所內各司雨漏奉審,當依例爲之,而辛已旣有退行之例,今亦待秋擧行,何如?傳曰,允。
領府事南公轍疏曰,伏以,臣於日昨箚批之下,有萬萬不敢承聞者,衷情震剝,求死不得,半夜蒼黃,走伏金吾之門外,恭俟鈇鉞之嚴誅。近侍屢臨,渙宣溫諭,而至於批旨之收還,臣之欲請而嚴不敢者,惟殿下不待臣言,而特賜反汗之命,俾有措躬之所,臣奉此恩言,感極涕零。且伏念,此時以區區去就,致煩酬應,分義道理,俱極惶悶,不得已冒赴鞫坐,仍爲舁還私次,而餘悚在心,歷屢日而有未能自定者矣。抑臣於此,有自悼而自訟者,臣自中歲以來,痼疾纏身,不能以常人自處,加以駑馬之齒,已及稅鞅,神精耗荒,氣息凜綴,上之無以裨補治化,下之筋力奔走,亦不能自效。有職則徒積辭巽之懇,有召則常犯違逋之科,報答無階,如負大何,而原其心則豈一毫欲自占便宜哉?老與病相遭,力不從志也,命之窮矣,此何人斯?況三省鞫坐,卽係暫時之役,而原任進去,故事旣罕,又有昨年已例,不得不據而一陳,事實不過如此,固知未安之聖心,出於匪怒而伊敎,旋以轉圜之德,特蒙曲軫之仁,感戴恩造,與天無極,而私心愧懍,不可以倖逭常憲,自同平人。玆敢冒死力疾,仰首自列於黈纊之下。伏願殿下,亟降明命,使臣得被當被之律,則庶幾朝綱可肅,具僚可警,而臣心亦得以少安矣,臣無任云云。答曰,省疏具悉卿懇。日前事,批答已爲還收卿擧行,此亦上下相勉之意而已,卿何必過自不安?安心勿爲引義。仍傳于鄭知容曰,此批答,遣史官傳諭于領府事。
庚寅六月二十六日酉時,上御養心閤。看山大臣以下入侍時,右承旨鄭知容,假注書睦仁培,記事官徐念淳·洪鍾應,墓所都監都提調鄭晩錫,提調金履載,觀象監提調朴周壽,禮曹參判金蘭淳以次進伏。相地官掌苑別提朴祥發,燕岐縣監李時復,英陽縣監李鉉,副護軍元永丁,副司勇金成九·李有珹·曺俔鎬,觀象監敎授崔慶玉進伏楹外訖。上曰,史官分在右。上曰,都監堂上進前。晩錫進前奏曰,近日晩炎愈甚,聖體,若何?上曰,一樣矣。晩錫曰,寢睡·水刺之節,何如?上曰,一樣矣。晩錫曰,中宮殿氣候,何如?上曰,一樣矣。上曰,今番看山則何如?晩錫曰,山論別單,纔已修上,而大抵今番看山之行,拘於日家年運之說,所求之路甚狹,故可合之地甚難。以初看山三處,詳細審察,爛熳論辨,則惟懿陵局內酉坐,諸地師所論,一辭稱美,其餘兩處,疵病旣多,毁譽不一,則山論別單,姑不當竝擧,而其在愼重之道,有難單擧,姑爲渾入,以待明日三看審時,諸臣博議取捨矣。上曰,明日三看審時,領敦寧·訓將同爲進去。出榻敎命大臣就座。仍命退,諸臣以次退出。
上在昌德宮。停常參·經筵。
梓室十度加柒後,大殿·中宮殿,政院單子問安。答曰,知道。內閣·藥房口傳問安。答曰,知道。世子嬪宮,政院單子問安。答曰,罔極。內閣·藥房·春坊口傳問安。答曰,罔極。世孫宮,政院單子問安。答曰,罔極。內閣·藥房,講書院口傳問安。答曰,罔極。
進御二錢重人蔘粟米飮,自今日一貼式限二貼煎入事,榻前下敎。
中宮殿進御二錢重人蔘粟米飮,自今日一貼式限二貼煎入事,榻前下敎。
林東鎭啓曰,大司憲權丕應未肅拜,執義沈鈁,掌令柳榮五·權偌在外,持平吳夏哲呈辭,一員未差,監察茶時之意,敢啓。傳曰,知道。
洪赫啓曰,來初一日輪對日次矣,敢稟。傳曰,當次人受點,後日次待令。
鄭知容啓曰,右副承旨洪赫今日不爲仕進,卽爲牌招,何如?傳曰,允。
朴岐壽啓曰,藥房副提調,持粟米飮來待矣。傳曰,封入。
以應敎洪遠謨,校理李竣祜,修撰徐有贊,副修撰金羽根·洪重燮牌不進罷職傳旨,傳于洪赫曰,只推。
洪赫啓曰,玉堂上下番俱空,已至多日,事甚未安。應敎洪遠謨,校理李竣祜,修撰徐有贊,副修撰金羽根·洪重燮,旣有只推之命,竝卽牌招,推移入直,何如?傳曰,允。
以應敎洪遠謨,校理李竣祜,修撰徐有贊,副修撰金羽根·洪重燮牌不進罷職傳旨,傳于洪赫曰,只推。
洪赫,以墓所都監都提調意啓曰,明日三看審時,領敦寧·訓將同爲進去事,命下矣。臣晩錫與領敦寧府事金祖淳,訓鍊大將趙萬永,禮曹判書李羲甲,提調李光文,觀象監提調趙寅永,率相地官等,墓所看審次,當日除朝辭出去之意,敢啓。傳曰,知道。
傳于洪赫曰,看山大臣以下入侍。
傳于洪赫曰,墓所定于楊州天藏山酉坐之地。
洪赫,以禮曹言啓曰,六月二十九日墓所封標後,仍爲始役,斬草破土事,大臣旣已筵奏矣。吉時令日官推擇,則同日午時封標,未時始役,同時斬草破土爲吉云,以此時擧行。告先陵同日饒頭設行,告文令藝文館撰出,祠后土祭,斬草破土前先行,祝文亦令藝文館撰出,而祭物·祭官等事,令各該司及京畿,照例擧行,何如?傳曰,允。
又以魂宮都監都提調意啓曰,謹依下敎,梓室全體加柒,已準十度矣。書上字及結裹吉日時,令該曹推擇以入,何如?傳曰,允。
又以禮曹言啓曰,梓室書上字及結裹吉日時,令日官朴周煥更爲推擇,則書上字來七月初二日辰時,結裹同月初四日巽時爲吉云。以此日時擧行,而原單子中改付標以入之意,敢啓。傳曰,知道。
鄭知容,以賑恤廳言啓曰,謹依漢城府民家頹壓恤典別單判付,北部字內渰死人一口,錢二兩布一疋,全家漂失十一戶,各錢二兩,全家頽壓三戶,各錢二兩,完少頹多四戶,各布一疋,依例分給之意,敢啓。傳曰,知道。
林東鎭,以義禁府言啓曰,在囚罪人李惟秀卽爲照律事命下,而臺啓方張,罪犯至重,只勘闕巡之罪,大違法例,成命之下,不得擧行之意,敢啓。傳曰,此囚以闕巡被囚,該府當以闕巡罪照律,臺啓事,朝家處分者,非該府之所知,更勿不當之言,卽爲照律以入。
庚寅六月二十七日酉時,上御養心閤。看山大臣以下入侍時,右副承旨洪赫,假注書洪祐順,記事官徐念淳·洪鍾應,墓所都監都提調鄭晩錫,領敦寧金祖淳,兼禮曹判書李羲甲,訓鍊大將趙萬永,提調李光文,觀象監提調趙寅永以次進伏。相地官掌苑別提朴祥發,英陽縣監李鉉,燕岐縣監李時復,副護軍元永丁,副司勇李有珹·金成九·曺俔鎬,觀象監敎授崔慶玉進伏楹外訖。上曰,史官分左右。上曰,大臣進前。晩錫進前奏曰,日熱轉甚,且値齋日,伏想悲慕冞切,此時聖體,若何?上曰,一樣矣。寢睡·水刺之節,若何?上曰,一樣矣。中宮殿氣候,何如?上曰,一樣矣。世子嬪宮氣度,何如?上曰,一樣矣。世孫宮氣度,何如?上曰,一樣矣。晩錫曰,臣等與諸地師,更爲詳審於昨日別單兩處,而爛加論辨,則楊州天藏山下酉坐之地爲吉,而大勝於新村云,墓所定於何處乎?命書傳敎曰,墓所定于楊州天藏山酉坐之地。出榻敎晩錫曰,旣伏承定墓所之下敎,而今則日字甚迫,晷刻爲急,今二十九日封標後,仍爲始役,斬草破土,何如?上曰,依爲之。出擧條晩錫曰,江原監司李紀淵瓜期今雖已滿,旣是外補,則有難遽請差代,而聞守令外補之箇滿者,自該曹有草記差代之例云,此亦依其例施行,何如?上曰,依爲之。出擧條命大臣就座。仍命退,諸臣以次退出。
上在昌德宮。停常參·經筵。
朴岐壽啓曰,藥房提調·副提調,持粟米飮來詩矣。傳曰,封入。
林東鎭啓曰,大司憲權丕應未肅拜,執義沈鈁,掌令柳榮五·權偌在外,持平吳夏哲呈辭,一員未差,監察茶時之意,敢啓。傳曰,知道。
傳于鄭知容曰,傳香承旨馳詣懿陵,奉審以來。
傳于林東鎭曰,當該承旨從重推考。
洪赫啓曰,玉堂上下番俱空,已至多日,事甚未安。應敎洪遠謨,校理李竣祜,修撰徐有贊,副修撰金羽根·洪重燮,旣有只推之命,竝卽牌招,推移入直,何如?傳曰,允。
傳于金正喜曰,奉審閣臣入侍。
洪赫,以墓所都監都提調意啓曰,墓所裁穴封標始役,斬草破土吉日時,自禮曹推擇啓下矣。臣晩錫與提調金履載,禮曹判書李義甲,觀象監提調朴周壽,都廳郞廳各一員,率相地官等,依例除朝辭明日進去之意,敢啓。傳曰,知道。
又以墓所都監都提調意啓曰,丁字閣上樑文製述官·書寫官實預差,別單書入之意,敢啓。傳曰,知道。
墓所都監丁字閣上樑文製述官洪奭周,預差金履載,書寫官趙寅永,預差鄭基善。
韓義運,以兵曹言啓曰,今此王世子返虞時門路,弘化東挾門,由集禮門·崇化門磨鍊,何如?傳曰,允。
又以兵曹言啓曰,墓所設布帳,令三營擧行,扈衛軍,以訓局軍三哨定送事,已爲草記稟旨矣。今此墓所,程道便近,亦依此擧行乎?敢稟。傳曰,依此爲之。
庚寅六月二十八日酉時,上御養心閤。奉審閣臣入侍時,同副承旨金正喜,假注書睦仁培,記事官徐念淳·洪鍾應以次進伏訖。上曰,史官分左右。上曰,奉審閣臣進前。上曰,奉審則何如?正喜進前奏曰,臣承命馳詣健陵,陵上奉審則無頉,丁字閣·碑閣奉審則無頉。仍詣顯隆園,園上奉審則無頉,丁字閣·碑閣奉審則無頉。仍詣華寧殿,一體奉審則無頉矣。命就座。仍命退,承史以次退出。
上在昌德宮。停常參·經筵。
藥房提調李羲甲,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
林東鎭啓曰,大司憲權丕應未肅拜,執義沈鈁,掌令柳榮五·權偌在外,持平吳夏哲呈辭,一員未差,監察茶時之意,敢啓。傳曰,知道。
韓義運啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,同副承旨金正喜今日不爲仕進,卽爲牌招,何如?傳曰,允。
洪赫啓曰,來七月初三日,都目政事爲之之意,敢啓。傳曰,知道。
又啓曰,玉堂上下番俱空,已至多日,事甚未安。應敎洪遠謨,校理李竣祜,修撰徐有贊,副修撰金羽根·洪重燮,旣有只推之命,竝卽牌招,推移入直,何如?傳曰,允。
傳于林東鎭曰,日前飭敎何如,則至今不爲擧行,公論乎,執法乎?判堂事駭然,判義禁金在昌削職。
傳于林東鎭曰,李惟秀事,該府不爲擧行,將老死獄中乎?闕巡之罪,削職可矣,削職放送。
備邊司,以白東薳爲摠戎使。
兵曹口傳政事,摠戎使單白東薳。
林東鎭啓曰,新除授摠戎使白東薳,卽爲牌招,密符及敎諭書,傳授,何如?傳曰,允。
兵曹,以徐鳳淳爲右邊捕盜大將。
林東鎭啓曰,新除授右邊捕盜大將徐鳳淳,卽爲牌招,傳授命召及大將牌·傳令牌,何如?傳曰,允。
洪赫,以吏曹言啓曰,順陵前參奉朴穉圭,因作窠而作散矣。在前如此之人,送西付軍職,從仕次序,陞已有其例,今亦依此擧行,何如?傳曰,允。
又以墓所都監都提調意啓曰,墓所旣已封標,各項擇日,令禮曹擧行事,分付,何如?傳曰,允。
又以禮曹言啓曰,因墓所都監草記,墓所旣已封標,各項擇日,令禮曹擧行事,允下矣。墓所都監都提調·提調,觀象監提調,本曹堂上,明日待開門來會賓廳,率諸地師同議推擇之意,敢啓。傳曰,知道。
林東鎭,以訓鍊都監言啓曰,本局中軍具信喜身病甚重,勢難察任,改差,何如?傳曰,允。
又以訓鍊都監言啓曰,本局別將李仁達身病甚重,勢難察任,改差,何如?傳曰,允。
以同副承旨金正喜牌不進罷職傳旨,傳于鄭知容曰,只推。
以應敎洪遠謨,校理李竣祜,修撰徐有贊,副修撰金羽根·洪重燮牌不進罷職傳旨,傳于洪赫曰,只推。
領府事南公轍,右議政鄭晩錫聯名箚曰,伏以,日月迅邁,离光漸閟,我殿下悲疚之懷,彌往彌深,聖體之受傷必多。臣等間雖有登對之時,除非寬譬之仰勉與事係終事之役者,則誠不欲致煩此時之酬應,而若其懲討之義則不可不嚴也,匡救之忱則不可不亟也。目今司直之論,其發已久,而殿下一例靳允,又以過中之敎,拒而責之,實有欠於大聖人虛己翕受之德,臣等於此,豈可終默而已乎?噫嘻,顧今三司諸臣之論,卽金鏴·洪起燮·李寅溥等事,而其所臚列,乃國人共公之論也。鏴本行己輕淺,出言謊誕,及其㨮攬之已極,漸至縱恣而無忌,藉賣跳踉,窺伺竊弄,財貨之貪饕,第宅之侈濫,不念罔極之國恩,一反淸素之家規。有識憂歎,知其必敗,此皆彰著於近日章牘,公車日積,而最以其罪大惡極者言之,則乃與起燮·寅溥等鄙悖奸細嗜利樂禍之徒,萃爲淵藪。朋比綢繆,日夜謀議,使寅溥先呈一書而嘗試,自托於士類淸議,而其辭極疑眩,其心至陰譎,粧撰似是之說,欲售罔測之計。繼而宜學之書出,而變亂國是,干犯天紀,妖腰亂領,已伏其辜,於是乎前茅後殿,首尾相連,手脚盡露,而凶謀積有蘊釀,根窩自在,禍本未拔。國無三尺則已,有則天下豈有是耶?帷幄之臣,旣屢言矣,臺閣之啓,今又發矣。乾斷尙遲廓揮,王章久而未伸,臣等死罪,竊爲殿下惜此擧也。至於向日堂箚·臺言,或爲還給,或示未安之意,而又下可笑之批,夫朝廷之設置臺閣,所以進讜言而開不諱之門也。其言雖不槪於聖心,惟當不咈而嘉納,以恢容直之量,而今玆王言一出,物情抑鬱,皆以爲,以言獲罪,曾多有之,而以言而得此批,前所未有,其言苟出於明義理嚴隄防,則何可以時之早晩,訑訑而拒之乎?言之晩時,臣等亦有其罪,豈敢開口言此事,而區區願忠之誠,欲使吾君開廣聰明,恥不若堯·舜也。懲討之論,旣不得行,匡救之說,又無由聞,則臣等豈可以此時之恐煩酬應,終默不言乎?伏願殿下,淵然三思,還入前後諸臣之疏啓,亟賜開納之音,仍降允從之批,俾聖德益光,而輿憤少洩焉。取進止。答曰,省箚具悉卿等之懇。三人事,豈無商量?勿煩。臺箚事眞可笑,然卿等之言如此,可笑字還收,還給之事,古亦有之,何必更爲批答?卿等諒之。仍傳于洪赫曰,此批答,遣史官傳諭。
〈敎〉摠戎使白東薳書。王若曰,三軍利用,莫如忠勇之兩全,十乘啓行,尤貴文武之兼寵,戎壇侈授鉞之命,重宸切聽鼙之思。念惟漢北一營,冠於海東諸鎭,關防對峙於畿甸,左右成輔車之形,水陸相連於沁都,緩急恃屛翰之衛。惟其昇平已久,不無瘝曠多端,歉歲虛倉,徒擁錢穀之文簿,黃昏亂堞,無復節度之規模,苟非漏船補衣之才,詎致癈壘變彩之美?惟卿,名門苗裔,王室干城,師律以行,易著丈人之吉,謨猷克壯,詩歌元老之忠。望實俱優,群情允叶於笠轂,中外歷試,熟手已別於盤根,無踰卿乎,簡自予矣。玆授卿以摠戎使,卿其祗服寵命,益恢雄鞱,簽健兒而堅利甲兵,毋忽春秋之組練,峙倉粟而繕修堡障,宜思陰雨之綢繆。於戲,體予心腹之敷,勉卿爪牙之托,竹符分虎,椅將軍之才猷,筍班揷貂,寔摠戎之威望,不惟多誥,其須小心。故玆敎示,想宜知悉。
上在昌德宮。停常參·經筵。
韓義運啓曰,來初五日,朝參日次矣,敢稟。傳曰,停。
傳于鄭知容曰,今見道藏谷摘奸書啓,民田之傷損,不可不念,令均廳依恤典例,量宜從優,計給價錢,以示朝家恤民之惠意。
傳于林東鎭曰,飭已施矣,明日書上字實次也。殯宮都監提調金在昌,仍任,使之進參。
韓義運,以魂宮都監都提調意啓曰,本都監堂上金在昌仍任事,命下矣。時無職名,令該曹口傳付軍職,使之察任,何如?傳曰,允。
兵曹口傳政事,上護軍單金在昌。
以應敎洪遠謨,校理李竣祜,修撰徐有贊,副修撰金羽根·洪重燮牌不進罷職傳旨,傳于金正喜曰,只推。
金正喜啓曰,玉堂上下番俱空,已至多日,事甚未安。應敎洪遠謨,校理李竣祜,修撰徐有贊,副修撰金羽根·洪重燮,旣有只推之命,竝卽牌招,推移入直,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
以應敎洪遠謨,校理李竣祜,副修撰金羽根·洪重燮牌不進罷職傳旨,傳于金正喜曰,只推。
金正喜,以禮曹言啓曰,宗廟·景慕宮秋展謁,當爲取稟,而謹稽謄錄,則魂宮卒哭後稟旨擧行,曾有已例,今亦依此擧行之意,敢啓。傳曰,知道。
又以奎章閣言啓曰,原任直閣鄭基善,明日問安,當爲進參,而時無職名,令該曹付軍職,何如?傳曰,允。
兵曹口傳政事,護軍單鄭基善。
兵曹,以徐鳳淳爲都監中軍。
金正喜,以墓所都監都提調鄭晩錫,提調李光文·朴綺壽,兼禮曹判書李羲甲,參判金蘭淳,觀象監提調朴周壽·趙寅永意啓曰,墓所各項吉日,推擇以入事,啓下矣。臣等齊會賓廳,招致諸日官,詳細會議,則今年酉坐,雖値灸退·正陰府,例有制用之法云,故使之精擇,別單修正以入之意,敢啓。傳曰,知道。
延慶墓,右旋庚兌龍坤剝換,丁一節坤一節,庚入首酉坐卯向,亥得丁得,乙流歸辰,酉坐洪運丁丑水忌土,年月日時,雖値灸退·正陰府,例有正用之法,以吉星制化之吉。正運丁丑水運泊貴人宮,王世子己巳生木忌金日,始役斬草破土,六月二十九日乙卯未時,先始東方。告先陵,同日曉頭先行,祠后土,同日先行,作甕家,七月初七日壬戌巳時,開金井。同月十二日丁卯午時,穴深七尺五寸用營造尺,外梓室陪進,同月十七日壬申辰時,下外梓室。同月十八日癸酉酉時,啓欑室,同月二十九日甲申未時,先啓東方,周堂空,發引。八月初三日戊子丑時,行喪忌方甲丙方,成殯,到墓所後隨時,墓所啓欑室,同月同日申時,先啓東方,進發,啓欑室後隨時,停喪忌方乾艮方。下玄室,同月初四日己丑子時,的呼丁未生,正沖己未生,同旬沖癸未生,已上下玄室時少避,祭主不伏方,寅卯辰地,取土吉方甲寅方。造命,年庚寅木,月乙酉水,日己丑火,時甲子金,本命貴人,本命三合,坐山得局,太歲·活·祿·馬·貴·天地德合·年月紫白,三德同聚,五行俱足。乙奇到中,丁奇到向,聖人登寶殿,太陽到三合,虛一待用,平分陰陽,眞〈皇〉帝星。
金正喜,以墓所都監都提調意啓曰,本都監三物所郞廳兪碩柱,以其身病,呈狀乞遞,改差,其代,司宰監僉正李謙秀差下,使之察任,何如?傳曰,允。
又以墓所都監都提調意啓曰,墓所旣已封標始役,而提調都廳·各所郞廳·監造官·分差官,前已出去矣。在京提調都廳,今日辭朝,卽爲出去之意,敢啓。傳曰,知道。
又以墓所都監都提調意啓曰,丁字閣上樑文製述官·書寫官,實預差,已爲別單啓下矣。書寫時擧行等節,外都監處所稍遠,依各年已例,令葬禮都監擧行。讀上樑文官·各差備官·祭官,考例擇差事,分付吏曹,祭物,亦令本都監,措備待令,何如?傳曰,允。
又以墓所都監都提調意啓曰,三都監所用物力,已自本都監請得,分給于魂宮·葬禮兩都監,而見今米邊太半不足,匠募雇價,無以繼用。賑廳米限一千石,爲先加區劃,以爲需用之地,何如?傳曰,允。
又以墓所都監都提調意啓曰,墓所都監堂郞,出去墓所,仍留敦匠,其入接假家之造成,大爲弊端,借入於各陵齋室,往來看審,已有前例。今番亦爲借入於齋室,以爲一分省弊之道,何如?傳曰,允。
又以墓所都監都提調意啓曰,善放砲手五名,令三軍門,交替輪送于墓所,以防虎患,前有已例。今亦依此擧行事,分付,何如?傳曰,允。
又以墓所都監都提調意啓曰,墓所始役之後,凡有時急往復定奪之事,則不可一刻遲延,別設擺發於墓所,乃是前例,令兵曹依例擧行,何如?傳曰,允。
又以吏曹言啓曰,慶尙道都事李鼎默,以其親病,呈狀乞遞,改差,何如?傳曰,允。
又以吏曹言啓曰,司憲府監察崔遇天除拜,在於昨年十二月,而尙不上來,雖是六鎭人,不可一任其虛縻,改差,何如?傳曰,允。
韓義運,以兵曹言啓曰,宣傳官尹義儉·權,俱以病難供職,呈狀迄遞,竝改差,何如?傳曰,允。
又以訓鍊都監言啓曰,善放砲手五名,令三軍門,交替輪送于墓所,以防虎患事,自墓所都監草記允下矣。今月初二日爲始,本局善放砲手五名,輪回定送之意,敢啓。傳曰,知道。
又以禁衛營言啓曰,善放砲手五名,令三軍門,交替輪送于墓所,以防虎患事,自墓所都監草記允下矣。本營善放砲手五名,限葬禮畢役,輪回定送之意,敢啓。傳曰,知道。
又以御營廳言啓曰,善放砲手五名,令三軍門,交替輪送于墓所,以防虎患事,自墓所都監草記允下矣。本廳砲手五名,限墓所畢役間,輪回定送之意,敢啓。傳曰,知道。
摘奸宣傳官李南軾書啓,臣於去月二十九日未時量,因政院知委,敬奉聖敎,馳往南部東門外道藏谷,民家田畓之爲民弊等事,詳細摘奸是白乎則,水田與家舍,一無毁傷處是白遣,田庫段,或因開基而致傷,或因掘土而致傷,或因各項假家而致傷,或因車路開斥而致傷者,合爲十一日耕是白遣,其外民弊,多歧訪問,別無爲害之端是白齊。踏啓字。
行大司諫徐鼎輔,持平吳夏哲,獻納李鼎在,正言柳榮輔等啓曰,噫嘻痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占臺府,當李譚秉銓之時,把弄朝權。且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興。究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆欑之謀,某也爲大將,某也爲吏判,某也爲閫帥等說,爛漫於前後諸賊之供,而妖妖任埋凶之計,究其本則能賊也,逆範懷〈刃〉之凶,究其本則能賊也。特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲,如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文意云者,與相吉·澤遂之招,若合符契,卽此一節,乃渠之結案。旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚小者,梟種稍長,安知不更肆獍惡,如範·吉等所爲者耶?澤遂爛漫同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。噫嘻痛矣,從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而今者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦宅,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳聾有素,平日之爛漫酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒,尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賤女,則決非渠所可獨辦者也。是必其夫暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈。請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,快正典刑。噫嘻痛矣,明謙之凶謀逆節,寔是亘萬古所無之賊也,身爲閫帥,刀割四字已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而刀割七字逆復之愛姪也。一門之內,日夜綢繆,兩賊之間,出沒紹介,危機急變,迫在呼吸,何幸賊謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙,以逆復之子,傳襲其父之凶圖,刀割七字鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種·杜後患之道,殄之滅之,不容少忽,而好石之以年未滿,循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。噫嘻痛矣,亂逆之變,從古何限,而豈有嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀。假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京,擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎,則以玄慶之妻娚,參聞醫官可疑之說,而不卽直招,及與時皥面質之後,始乃吐實,究厥情節,萬萬狡慝,凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎,亟令王府,設鞫嚴覈,快正邦刑。刀割七行噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也,追惟及此,不覺毛骨俱竦。恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉,乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻痛矣,國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,此賊之眼無國母,恣行胸臆,威逼之逆節,憯毒之凶計,暗相綢繆,罔有紀極,主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗無餘地矣。處在保護之妖任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡,此實載籍所無之極惡大憝,而聲討未加,鬼誅先及。一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶魁則亦榮賊也。幸賴我先大王,廓揮乾斷,特降兪允,而傳旨未卽頒下,典刑尙稽快施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨警膽掉,直欲手磔口臠,而賦性獰慝,忍杖扺賴,王章未伸,鬼誅先及,神人之憤痛,容有極哉?噫,原疏之陰慘,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今,至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫洩,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以快洩君父之讎,少洩臣民之憤耶?适·雲之所不敢而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本。群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨?如不欲生,而最其大明律一事,卽有天地君臣以來所未有之極逆大憝也。思之膽掉,言之骨責,直欲手磔口臠食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未快施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撑腸拄腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物。好惡所到,忠逆立判,利勢所在,逋逃咸萃,附己者,謂之向國,而奬拔汲引,如恐不及,異己者,謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讎國之計。一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者。蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯。先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私押之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀,以其血黨,自知其無幸,乃以死中求生之計。說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二,二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資。指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野。魯·賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,脗然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自倡之跡。入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也邇密也。逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲限,而其惡稔矣,其禍極矣。若使當日朝廷之上,初不生出一種秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾參也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一,則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則刀割十五字分院兵助勢之策。湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采,則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,搢紳家火具之潛埋,刀割八字指卯日而擧事爲期云者,莫非做作妖言煽動人心之計,而刀割七字十三日至凶之說,與鍾一,一而二,二而一,似此今古所無之逆,不可只施治逆之常典。适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,刀割九字欲輸軍糧,則轉到南陽,凡爲群凶之指使,率皆挺身而樂赴。刀割九字將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治獄之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知幾,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之迹,明若觀火。永喆,鍾一之姪子也,始而應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,快正典刑。噫嘻痛矣,亂逆之變,振古何限,而豈有如李肇源之劇逆大憝窮凶絶悖者哉?渠以世祿之臣,褊被聖朝之恩,八座兜攬,已極於榮顯,一門盤據,不離於權要。苟有一分人心,宜思百倍圖報,而其奈梟獍之性,與生俱生,鬼蜮之謀,匪今斯今,攘臂弩眼,罔非戾氣,拄腹撑腸,都是禍心,至於甲戌之冬,肆發至凶至憯罔測不道之說而極矣。當上下焦遑之日,渠乃潛懷異圖,綢繆於金基厚,蹤跡陰祕,情跡叵測,而至於近日章箚之間,基敍之凶書始發,則眞贓畢露,斷案已成,蓋其凶書,卽不敢道不忍言之逆謀也。謀雖同於基厚,而慫慂者肇源也,書雖出於基敍,而指使者肇源也。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而若使假息晷刻,共載一天,則其可曰世有三綱而國有三尺乎?至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍,二而一者也。請黑山島荐棘罪人李肇源,亟令王府,設鞫得情,明正典刑,金基厚,一體嚴鞫,施以當律焉。噫嘻痛矣,金基敍之罪,可勝誅哉?千妖萬惡,咸萃一身,自在韋布,作凶徒之奇貨,及占倖第,爲權門而輻湊,一自廢枳之後,恒懷不逞之心,假托鬼魅,誑惑人心,卽此一事,可見其平生所爲無非邪沴。乃於甲戌冬上下焦遑之日,潛懷凶謀,與李肇源·金基厚,綢繆密勿,受其指使,作書轉送於時相,而乃是不忍言不敢道之說。論其逆節,卽與肇源,腸肚相貫,語其罪惡,亦與肇源,毫髮無差,環東土含生之倫,莫不欲手磔口裂食肉寢皮,此豈可一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱。請楸子島荐棘罪人金基敍,亟令王府,設鞫得情,快正典刑。噫嘻,宜學,以卑微之流,賦憯慝之性,行己則巧佞而善爲狐媚,發跡於陰邪,而養成虺毒。屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口。卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之跡,反復閃忽,指意絶悖,此蓋逆裕·書九輩,所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然而渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之情,終有所未盡者。請正法罪人宜學諸子,亟施散配之典。噫嘻痛矣,從古亂逆之犯分干紀者,豈有若宜學之至妖極憯,而慫慂宜學,指使宜學者,卽柳鼎養是已。包藏禍心,主張凶圖,暗嗾魚魯莫辨之賤品,甘誘虺毒成性之怪物,投進凶書,與書九而一轍,依歸逆邊,爲裕賊之後殿。甘心樂禍,傳法背公,梟獍同腸,素稱有血黨死友之目,而鬼蜮遁形,不露其暗地謀主之跡矣。逮夫捕廳下屬之轉相傳道者,便是和盤托出,而往弔痛哭之著於風聞者,可見情跡莫掩,則鼎養之爲宜學根柢,昭然可知,受人指嗾者,已伏常憲,而爲厥窩主者,偃然自在,揆以刑政,寧有是理?請柳鼎養,亟令王府,設鞫得情,快正典刑。噫嘻痛矣,洪起燮之罪,可勝誅哉?今日罔極之變,專由於醫藥之失宜,則醫官輩罪已貫盈,萬戮猶輕,而身在嘗藥之妖任者,一心洞燭,十分審愼,乃是臣分之所當然,人理之不容已也。唯彼起燮,抑獨何心,睿候違豫之初,不求諸醫之詢同,敢售一己之私見,添一藥料於原方已定之後。藉使所添之料,果是對證,其在謹嚴之道,猶難妄投,旣蔑方技之粗解,又無症祟之的執,而拈出罕用之材,遽進莫重之地,此何道理,此何變怪?至於末梢蔘劑,忽反前日所進,而渠敢以試之一字,肆然發口於禁廬稠會之席,試是試可之試耶,嘗試之試耶?是可忍也,孰不可忍也?國言去益喧藉,輿情久愈冤鬱,已成斷案,焉逭當律?又況堂箚叫閽,隱慝彰著,渠與金鏴之爲宜學窩主,先以李寅溥之一書,自托士類,粧撰熒惑,首尾和應,脈絡相通。蓋昨年宜學之凶書,卽載籍所無之逆節,敢藉五晦筵敎,翻亂國是,掇拾書九凶論,傾陷朝紳。祖述乎裕·祿,傳襲乎秀·煥,凶肚逆腸,醞釀日久,第因盤覈未竟,王章遽加,根柢自在,而輿情愈鬱,傳說徒憑,而眞贓未究。及夫宜學僕隷之街路叫冤,指目忽變於捕廳捉去之後,該廳取招,若是相左。噫,肯䋜專在於捕招,奸計莫掩其變幻,關係之至重何如,刑政之莫嚴何如,則爲捕將者,承望風旨,變其題目,尤是所未有所未聞之大變怪也。其綢繆謀議之狀,不待目擊,灼若觀火,人言狼藉,傳播一世,苟欲更求明證,何容暫緩鉤覈?雖以同院竝直之臣言之,職在保護,妖任他主張,略無可否,其侍藥不謹之狀,烏可曰不知乎?知之罪也,不知亦罪也。大臣拘於公格,不得直請勘斷,請削職罪人洪起燮,拿鞫得情,快正典刑。前妖任副提調朴晦壽,爲先施以竄配之典。噫嘻痛矣,金鏴之罪,可勝誅哉?本以傾巧押邪之類,濟以陰慝憯譎之性,跡其所爲,乃是謊說之妄物,言乎行己,不過無識之狂童。釋褐未幾,久忝宮僚,全無圖報之心,敢肆跳踉之習,數年之間,超秩驟遷,權要之妖任,次第按據,平生伎倆,罔非背公而營私,晝宵營爲,都是貪權而樂勢。賂門大開,八方之財貨輻湊,營窟不已,到處之郊庄布置,逮夫睿候違豫之時,固宜憂遑焦迫之念,而妄論議藥之當否,恣意指揮於起燮。豆豉之添入,蔘料之第試,無不主張,惟意參涉,此已是罪關罔赦,公議莫遏,而況諫臣疏出,而臚列無遺,罪狀畢露。就其中睿政之妄謂之渠所入告,令敎之肆稱以渠所撰進,萬萬驚憤,而白衣之號,自敢比之於不當之渠者,此何等凶賜也陰謀也?是豈爲人臣而敢爲自比之語乎?卽此一款,萬戮猶輕,而不可暫時容貸於覆載之間矣。凶計莫掩,公憤愈激,堂箚叫閽,隱慝彰著,渠與洪起燮之爲宜學窩主,而李寅溥之先投一疏,自托士類,粧撰熒惑,首尾和應,脈絡相通,入告出揚,左右陰陽,唯其藉賣而自立威權,脅持者全歸誣逼,吁亦巧憯矣。蓋昨年宜學之凶書,卽載籍所無之逆節,敢藉五晦筵敎,翻亂國是,掇拾書九凶論,傾陷朝紳。祖述乎裕·祿,傳襲乎秀·煥,凶肚逆腸,醞釀日久,幸賴我春宮邸下,以天地之大,闡明義理,以日月之明,炳燭奸情。魑魅魍魎,莫逃於禹鼎之下,而第因盤覈未竟,王章遽加,根柢自在,而輿憤愈鬱,傳說徒憑,而眞贓未究。及夫宜學僕隷之街路叫冤,指目忽變於捕廳捉去之後,該廳取招,若是相左。噫,肯䋜專在於捕招,奸計莫掩其變幻,則關係之至重何如,刑政之莫嚴何如,而爲捕將者,承望風旨,變其題目,尤是所未有所未聞之大變怪也。其綢繆謀議之狀,不待目擊,灼若觀火,人言狼藉,傳播一世,苟欲更求明證,何用暫緩鉤覈?請金鏴·李寅溥等,竝令王府,設鞫得情,快正典刑。當該捕將李惟秀,亦令嚴加盤覈,亟施邦憲焉。答曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事,不允。李肇源·金基厚·金基敍等事,不允。宜學諸子事,不允。柳鼎養事,不允。洪起燮等事,已諭於前批,勿煩。金鏴等事,勿煩。
持平吳夏哲啓曰,噫嘻痛矣,世道詿誤,義理晦塞,至於今番秋曹兩囚而極矣。渠以鄙悖之流,潛蓄凶憯之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪。包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指意無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物,而不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰,能文善生,有曰,綱之論豐德事,必被竄,有曰,綱亦吾黨,苟非聲氣素相貫通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,快施典刑。噫嘻痛矣,世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者人孰不知?掩護鏡賊之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引以爲說,殆若無故之人哉?夫亭亭當當蟠天極地磨滅他不得者,卽辛壬義理也,入則爲忠,出則爲逆,婦孺輿儓之所知也。曾謂名登仕籍,身居臺地者,反不知婦孺輿儓之所共知也耶?萬萬無是理矣。渠雖遐鄕賤品,渠之曾祖在垣,已於辛壬之除,力袒悖論,爲其嚆矢,故耳目濡染,襲以爲常。乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道,不可但施屛裔而止。請屛裔罪人韓植林,拿鞫得情,快正典刑。噫嘻痛矣,義理堙塞,世變層生,至於今番睦台錫事而極矣。惟我毅宗烈皇帝,以三五之聖,〈當〉百六之運,殉社大節,卓越千古,而至若建虜猖獗,我邦濱危,則命將樂援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也,論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。噫嘻,趙璟鎭憸詖之性,鄙瑣之行,爲世所目,與人不齒者,久矣。至於賓筵奏語,何爲而發也?外託進言,內蓄禍心,指意閃忽,遣辭憯毒,蓋其心,固不在於論一人評一事,故言不成理,面背殊形,狡譎情態,昭不可掩,此豈如渠所可獨辦哉?自有不逞之徒,暗地窺覘,頤指氣使,假名於柳榮五,而機關潛動,接踵於趙璟鎭,而手脚畢露。其計則愈出愈巧,而顯售嘗試,其意則無忌無憚,而陰懷壞亂,所欲嘗試者,果是何事,必欲壞亂者,抑獨何心?朝廷之憂虞,固不止於履霜堅氷,世道之變怪,終必至於禍人家國。此而不到底盤覈,掀蕩根窩,則非但刑政之失當,抑亦滋蔓之難圖,顧何異於蘊火而待熄,養癰而望痊哉?聖度縱出於含忍,除奸去慝,決非含忍之事,情狀雖待其自露,匿影幻身,恐無自露之日,鞫令遽輟,群情如沸,箚籲未準,公議愈鬱。請黑山島荐棘罪人趙璟鎭,亟令王府,拿鞫得情,快正典刑。噫嘻痛矣,今番議藥諸醫官之罪,可勝誅哉?彼命運,本以凶醜之賤孽,敢藉醫技而拔身,前後受恩,與天無極,而多年議藥,無一異能,尋常進劑,專事徼幸,人皆以痛醫目之者,久矣。惟我王世子邸下春秋鼎盛,稟質强旺,保嗇有素,榮衛無愆,設有一時旡妄之患,當期翼日乃瘳之慶,而豈意振古罔極之變,遽出於設直旬望之內也哉?諸醫官之習諳脈候,朝夕入診者,尤當十分審愼,冀效萬全,固是臣分之所當然,人理之不容已者,而最初用藥,已極驚惑,連日命方,終無執的,溫涼迭進,補瀉不一,俱是至峻至烈之劑,敢試莫重莫嚴之地。今日臣民崩冤悲憤者,莫不一辭戟罵曰,一則命運之罪也,二則命運之罪也。今雖千剮萬戮,食肉而寢皮,亦無以少謝輿情之萬一,此而若晷刻容貸,則其可曰國有三尺乎?且如金殷相·金珪·金漢祚·姜泰翼,則竝直差備,診察參議,而可否無所相劑,攻伐任其自恣,豈可以主張之不在於渠,而得免於同罪之科乎?命運之止於島置,失刑之大者。請楸子島安置罪人命運,設鞫得情,快正典刑。竄配罪人金殷相·金珪·金漢祚·姜泰翼等,亦施當律,以洩天地神人之憤焉。答曰,申鼎明等,不允。申綱·黃允中等事,不允。韓植林·睦台錫·趙璟鎭等事,不允。李命運等事,已喩於前批,勿煩。
行大司諫徐鼎輔,獻納李鼎在,正言柳榮輔等啓曰,罪人克觀,以妖妖任之同氣,凶謀逆節,爛漫同參,而嚴訊之下,抵賴不服,未克究覈,未及承款,王章莫伸,輿情莫洩。請金甲島爲奴罪人克觀,更令王府,嚴鞫得情,快正王法。逆賦尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時變通,則今此追孥之禁,自近年斷然定行,守之太固。致使應行之律,不得施於此賊,萬有一日後,惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯亟施孥戮之典。梟示罪人性世,與劇賊載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣,人心陷溺,世變層生,至於秋曹兩囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡惡,句句凶逆,耳目難掩,手脚盡露,聞者髮豎,見者膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯書,實出執藝之義,而特以好生之盛念,遂傅付輕之科,世豈有亂言不道,自服遲晩,而生出獄門,假息覆載之間者乎?今若委之於言出卑賤,事而勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。噫嘻,人心陷溺,世變層生,至有申綱·黃允中輩而極矣。渠以鄕曲卑微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸。渠輩包藏,雖急於敲撼朝廷,而獨不念自犯於上誣聖德,罪犯罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞醞如此,跳踉如此。憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鋤根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤,是已伏法之申綱也,申綱,是未就鞫之奎·坤也。設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,快正典刑。噫嘻痛矣,世級日下,變怪層生,至於韓植林事而極矣。噫,泰億是何等凶逆也?密贊鏡賊之跡,至凶且憯,定策國老之說,絶悖無倫,終始梟獍之殿茅,爛漫虎龍之窩窟,三凶居一,萬惡俱備。于今百餘年之間,爲東土臣民者,無不戟手而裂眦,心寒而膽掉,丙申處分,昭揭日星,聾瞽之人,亦皆聞知,則噫,彼植林,今日北面於朝廷者也,豈有不聞不知之理,而乃敢以逆臣官爵姓名,肆然筆之於章奏之間,其官則稱以大官,其言則謂之建白,陽爲迷罔之狀,陰售嘗試之計,旨意所在,情狀莫掩,而渠祖在垣,曾於辛壬之際,力袒凶論,爲其嚆矢,傳染旣久,熟處難忘,敢欲螮蝀於太淸,此豈如渠蟣蝨之賤,所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑,此若不窮覈而嚴處,則羸豕霜氷,慮無不至。俄下處分,雖極嚴正,而其在明義理嚴隄防之義,不可以屛裔薄勘而止。請屛裔罪人韓植林,嚴鞫得情,快正典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,逡辭狂悖,用意陰慘,不但我朝之賊臣,實是皇明之罪人。此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。噫嘻,世道詿誤,人心憯慝,怪鬼之徒,敢售跳踉之習,惎讒之說,莫掩萌孽之漸,至於今番趙璟鎭事而極矣。驟看外面,不過論一重臣,罰擬薄罷,而細究情跡,暗蓄叵測心術,壞亂朝廷者也,此豈幺麽一不逞,倉卒間所可獨辦者哉?渠本射影之蜮毒,濟以媚人之狐性,幽陰之嗾,必有所聽,狡惡之態,不忍正視。向者柳榮五之隱映嘗試,極其痛惋,今焉璟鎭之顯露手勢,豈非一套中現幻出來乎?吁,亦愈往愈巧,至凶至憯者矣。此必有一種樂禍之類,潛伏暗地,縱其嚆矢,爲矛爲殿,釀出亂本者也,此豈可看作一人一家之事而已哉?思之及此,寧不凜然?鞫覈是期,酌處有命,不勝愕貽抑鬱之至,此雖出於大聖人好生之德藏疾之度,而生道殺人,卽辟以止辟之義也。今日刑政,惟在於一番嚴鞫,鋤治根柢,打破窩窟矣。若含忍而待其自露,則指使者倖逭,和應者寔繁,又將互換頭面,締結腸肚,種種作淸平世大變怪,則朝著少寧靖之日,亂類無止戢之道,決非細故,豈不爲無窮之憂者哉?請黑山島荐棘罪人趙璟鎭,亟令王府,嚴鞫得情,快正典刑焉。嗚呼冤哉,嗚呼痛哉,臣等以天地間至冤極痛之情,擧一國大小臣民同然之辭,相率聯籲於今日殿下悲疚之中。嗚呼冤哉,嗚呼痛哉,竊伏念,睿候之違豫,固是一時之无妄,則群情之顆望,方期翼日之乃瘳,不意旬望之間,遭此窮天之慟者,乃醫藥之失其方也。顧今婦孺輿儓之微,咸曰,罪在醫官,噫,彼命運,渠亦人耳,專昧醫技,主張湯劑,〈謂〉諳脈度,每眩群聽,添入藥料,多駭物議,妄論源委,凶言已著,雜試寒熱,峻劑交攻,究厥罪犯,浮於公胤,而國人之皆曰可殺也,甚於可貴,而王法之不可不正也。至於竝直差備之諸醫官,朝夕診察,專沒誠懇,議藥之際,惟命運是聽,莫售己見,一辭和應,同罪之律,不可容貸,而命運之止於島置,失刑之大者。請楸子島安置罪人命運,設鞫得情,快正邦刑,竄配罪人金殷相·金珪·金漢祚·姜泰翼等,竝令嚴覈,快施當律。答曰,不允。申鼎朝等事,不允。申綱·黃允中等,不允。韓植林·睦台錫·趙璟鎭等事,不允。命運等事,已諭於前批,勿煩。
司諫李南翼疏曰,伏以,臣於日前,憂憤所激,懲討是急,敢以草草數語,粗效一日之責,而當玆國家哀遑之時,冒犯瀆撓之罪,恭俟處分。及伏奉批旨下者,諭之以勿煩,繼之以勿辭,臣莊誦百回,感惶交摯,屢犯違傲,義分是怵,以伸叩謝之忱,而猥隨諸僚之後,謄傳故紙,聯參新啓。退伏私次,而素患暑祟,比前添劇,積癖之氣,橫亘於上,泄痢之症,交作於下,食飮厭却,眞元漸敗,有時昏眩,不省四到,委席吟囈,蠢動無望。玆不得不疾聲煩籲於仁覆之天,伏乞聖慈,諒臣疾病之狀,特許恩遞,治臣逋慢之罪,以肅朝綱焉。臣旣丐免,不宜贅他,而臣之前疏,論列醫官,有所未盡仰達者,不避猥越,玆又尾陳焉。今番直宿時,醫官李惟鐸,替行首醫之事,至於待令差備,則罔功蔑效之罪,與諸醫少無異同,而玉署請罪之時,査問待令醫官之誰某,則渠乃書送五人,獨自漏脫,究厥所爲,尤極痛惡。且以首醫吳千根言之,雖未知病勢之如何,當初直宿有命,擧國焦遑,而身爲首醫,一不進參於問安之班。及夫鶴馭上賓之日,渠之一縷未絶,則固宜擔羿奔赴,以伸罔極之情,而偃處私次,惟意占便,甚至於博奕呼盧,酒食狼藉等說,出於同僚之口,莫不憤惋。如渠卑賤,雖不足深誅,而渠亦人耳,寧有如許分義乎?不可置而勿論。臣謂李惟鐸,亦爲一體勘律,以正倖逭者之罪,吳千根,亟施刑配之典,俾恣慢者知懼焉。臣又竊有所區區愚見,終難含默,敢效無隱之義,惟聖明垂察焉。昨秋沈英錫之書,卽不過論一時宰,而其言則掇拾於輿論之餘,其心則懇綣於愛君之誠,而出位之籲,自致憤激也,故句語之過中,固或有之。所以有槪於睿衷,而遂至於塞外之遠謫,如韓鎭㦿匡救之章,臺閣故事之不容已者,以平日全保世臣之睿德,或慮朝象之潰,亦有投竄之處分。然其時聯書七臺,未嘗竝蒙恩譴,儒臣之書聲討愈峻,亦令還給而不之罪焉,睿意所在,於此〈可見〉,而亦可以仰認其匪怒伊敎也。居然星霜且周,容音寢邈,彼兩臣之痛恨飮泣,穹壤莫逮,固不忍想到,而人情之抑鬱,當復如何?聖度天大,無物不遂,伏願殿下,特垂哀憐,亟降宥還兩謫臣之命,以廣聖德焉,臣無任云云。省疏具悉。李惟鐸·吳千根,竝遠地定配,沈英錫等事,當有處分之時矣,爾其勿辭察職。
〈敎〉摠戎使白東薳書。王若曰,三軍利用,莫如忠勇之兩全,十乘啓行,尤貴文武之兼寵,戎壇侈授鉞之命,重宸切聽鼙之思。念惟漢北一營,冠於海東諸鎭,關防對峙於畿甸,左右成輔車之形,水陸相連於沁都,緩急恃屛翰之衛。惟其昇平已久,不無瘝曠多端,歉歲虛倉,徒擁錢穀之文簿,黃昏亂堞,無復節度之規模,苟非漏船補衣之才,詎致廢壘變彩之美?惟卿,名門苗裔,王室干城,師律以行,易著文人之吉,謨猷克壯,詩歌元老之忠。望實俱優,群情允協於笠轂,中外歷試,熟手已別於盤根,無踰卿乎,簡自予矣。玆授卿以摠戎使,卿其祗服寵命,益恢雄鞱,簽健兒而堅利甲兵,毋忽春秋之組練,峙倉粟而繕修堡障,宜思陰雨之綢繆。於戲,體予心腹之敷,勉卿爪牙之托,竹符分虎,猗將軍之謨猷,筍班揷貂,寔摠戎之威望,不惟多誥,其須小心。故玆敎示,想宜知悉。副修撰金羽根製進。
上在昌德宮。停常參·經筵。
梓室書上字後,大殿·中宮殿,政院·玉堂單子問安。答曰,知道。內閣·藥房口傳問安。答曰,知道。世子嬪宮,政院·玉堂單子問安。答曰,罔極。內閣·藥房·春坊口傳問安。答曰,罔極。世孫宮,政院·玉堂單子問安。答曰,罔極。內閣·藥房·講書院口傳問安。答曰,罔極。
洪赫啓曰,合辭方張之時,兩司無詣臺之員,事甚未安。除在外·陳疏外,未肅拜·呈告人員,竝卽牌招,何如?傳曰,允。
朴岐壽啓曰,行左承旨韓義運,左副承旨林東鎭,今日不爲仕進,竝卽牌招,何如?傳曰,允。
備邊司,以李若愚爲江華留守。
以左副承旨林東鎭,牌不進罷職傳旨,傳于洪赫曰,只推。
洪赫啓曰,大司憲權丕應,持平吳夏哲牌不進,執義沈鈁,掌令柳榮五·權偌在外,持平一員未差,監察茶時之意,敢啓。傳曰,知道。
以司諫李南翼,獻納李鼎在,持平吳夏哲牌不進罷職傳旨,傳于洪赫曰,只推。
鄭知容,以葬禮都監都提調意啓曰,本都監郞廳徐承淳·洪淳謨·金在善,俱以身病,不得供仕,改差,其代以前府使朴宗濂,前縣監洪翰周,前縣監洪獻謨差下,使之察任,而時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司直朴宗濂,副司果洪翰周·洪獻謨竝單付。
鄭知容,以弘文館言啓曰,上番無他推移之員,不得已以下番,姑陞入直之意,敢啓。傳曰,知道。
又以弘文館言啓曰,上番姑陞入直,事甚未安。應敎洪遠謨,校理李竣祜,竝卽牌招,以爲推移入直之地,何如?傳曰,允。
又以吏曹言啓曰,耆老所守直官李學曾,除拜過限未肅拜,依例改差,何如?傳曰,允。
又以奉常寺都提調·提調意啓曰,東耤親耕田八日耕落種及薦新畓五斗落種,在於祭基里大川邊矣,今番大水,上中下防築八十間,盡爲潰決,便成沙岸,莫重唐黍豆大進上,將不得如例封進,誠不勝萬萬惶悚。若不及今疏拓,則來頭潦水之時,其他附近處位畓,不無頹破之慮,卽令畿營,多發役丁,急速補築疏濬之意,分付,何如?傳曰,允。
又以備邊司言啓曰,卽接戶曹所報,則以爲,本曹經用不足,今番三都監大役,策應無路,爲先錢限二十萬兩,卽速移劃,以爲及時取用之地,爲辭矣,本曹事勢,不可不量宜措處,而見今京外所儲,擧皆枵然,有難如數準許。姑以惠廳錢五萬兩,禁營錢一萬兩,御廳錢五千兩,平安兵營記付錢一萬兩,黃海監營勅需錢二萬五千兩,合錢十萬兩,分排劃送,使之取用,何如?傳曰,允。
又以義禁府言啓曰,李惟鐸·吳千根等,遠地定配事,承傳啓下矣。李惟鐸,慶尙道昌原府,吳千根,平安道宣川府,竝遠地定配,而以承傳內辭意,具罪目,依例發遣府書吏,押送于各其配所,何如?傳曰,允。
假注書睦仁培書啓,臣於本月初一日巳時量,敬奉聖敎,馳往明陵蜂峴,巡審摘奸,則防路之石築,久益堅固,障谷之林荊,尤就叢密,牛馬通路,今非可論,樵牧微逕,亦未能尋是白遣,樹木段,松柏雜木,稚長參差,縱或不齊,而蔚然有成林之美是白乎旀,峴上結幕處守直之節,亦爲着實擧行是白去乎,仍詣昭顯墓局內諸處,亦皆這這看〈審〉,階砌完實,莎草段,茂密新鮮是白乎旀,樹木段,松柏間或有蟲食,而日前雨後,仍爲寢息是白乎旀,各處守護,竝皆無頉之意,敢啓。傳曰,知道。
同義禁李志淵·趙晉和聯名疏曰,伏以臣等,卽伏奉傳敎下者,有議處罪人李惟秀削職放送之命矣,第念,李惟秀名登臺啓,負犯至重,則此與尋常罪囚,有異,而判堂,不得循例擧行,至被譴削之典,臣等與判堂,義無異同,嚴飭之下,實無奉承之道,玆敢短章聯籲,仰瀆崇嚴。伏乞聖慈,俯賜鑑諒,亟寢成命,以嚴隄防,仍治臣等瀆擾之罪,以昭法紀焉。臣等無任云云。答曰,省疏具悉。前判堂事,大非道理,況卿等效尤,使國體益損乎?卽爲擧行。
正言柳榮輔疏曰,伏以臣於月前,暫爲楸下之行矣,忽於夢想之外,諫院特除遽降,繼以馹召遠臨,臣怵惕義分,感激榮寵,冒炎登程,昨纔入來,而暑症添劇,蠢動無路,固是惶慄靡措,而猶不得丐免者,誠以懲討義急,故仰瀆崇嚴。伏願殿下,勿以人廢言,廓揮乾斷,快正典刑焉。嘻噫痛矣。金鏴·洪起燮·李寅溥三奸之罪,卽極逆大憝,而爲宜學之窩主也,近者諫諍論思之臣,累牘共討,昨又大僚仰達者,誠以亂本未拔,滋蔓難圖也。宜學之凶逆,尙忍言哉?以前茅裕賊之書九,謂之以闡明義理,則卽渠疏本,已是斷案,而臨刑結案,謂煥之以君子邊人,則此豈獨辦凶疏,愍不畏死者哉?且逆奴之言,傳播萬口,當宜學被拿之初,明言指嗾,及夫捕廳捉去之後,變幻姓名者,非逆奴之前後二口也,卽李惟秀之中間慫慂也。渠以幺麽武弁,安敢如是唐突哉?此必是畏三奸之威勢,聽三奸之指使,誘脅逆奴,眩惑一世者,吁亦凶且憯矣。臣愚以爲,亟令王府,嚴鞫三奸,盤覈惟秀,則三奸之陰圖可破,惟秀之亂萌亦折,而王章伸矣,輿憤雪矣。臣方沫飮之不暇,而何敢贅及他說?事係民國,故不敢終默,尾附蕘說焉。伏聞近來,國用漸耗,民業益瘁,識者之憂歎,厥惟久矣,況今墓所之工役,都監之酬應,物力甚鉅,經用無路。且向後支勅也,設科也,許多事爲,其將責應於何處耶?以臣一得之見,言之,則鑄錢一事,卽裕國用贍民業之第一件事也,謹按國朝故事,則肅廟朝,竝設中外五所,先朝丙午,亦設京營三所,此誠列聖朝爲國爲民之良法美政也。今者度支與松營,雖已設罏,而物力苟艱,開撤無常,故徒費時月,尙未奏效,當此民國如渴之時,待此而欲其贍裕,則譬如病者,有時刻危急之症,而坐待熳火之藥也,其未有顯效也,明矣。近聞京營則物資之不足,與度支松營,無異,而八道中咸鏡一道,銅鐵多出於其山,無輸運之費,財力有足辦之路,亦多願鑄之民云。今若設鑄於此營,則事半功倍,而納其稅錢於戶曹,則國用足裕於罄渴之際,通其貨路於北關,則民業豐贍於歉荒之餘,且摠戎廳,已有區劃之財,一體開鑄,實爲萬一之補。伏願殿下,述祖宗之良法,念民國之急務,下詢廟堂,從宜處分,卽爲發關該營,趁時鑄用,俾有公私兩便之益焉。臣無任云云。省疏具悉。疏辭勿煩,鑄錢事,不可輕易許也。
上在昌德宮。停常參·經筵。
夜自五更至初四日開東,灑雨下雨,測雨器,水深一寸三分。
林東鎭啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,行左承旨韓義運,左副承旨林東鎭,今日不爲仕進,竝卽牌招,何如?傳曰,允。
傳于朴岐壽曰,守令初仕之擇差,每當都政,屢煩飭敎,而便成文具,歸於無實之地,害及生民,誠極寒心。今番則另加留意,各別對揚事,分付兩銓。
傳于朴岐壽曰,皇朝人·忠臣·淸白吏子孫及西北·松都人有軍功人及落仕最久人,各別收用事,分付兩銓。
傳于朴岐壽曰,雖非親政,尙瑞院官員,注書依例陞六。
睦仁培陞六,代以金學性爲假注書。
洪祐順陞六,代以李心容爲假注書。
以應敎洪遠謨,校理李竣祜牌不進罷職傳旨,傳于洪赫曰,只推。
林東鎭啓曰,大司憲權丕應,持平吳夏哲牌不進,執義沈鈁,掌令柳榮五·權偌在外,持平一員未差,監察茶時之意,敢啓。傳曰,知道。
以司諫李南翼,獻納李鼎在,正言柳榮輔,持平吳夏哲,牌不進罷職傳旨,傳于洪赫曰,只推。
朴岐壽,以葬禮都監都提調意啓曰,誌文草圖書,令書寫官弘文館應敎洪遠謨,敬書以入之意,敢啓。傳曰,知道。
傳于朴岐壽曰,玉堂·臺諫竝許遞,今日政差出。
有政。吏批,判書徐能輔進,參判沈能岳進,參議吳熙常在外未肅拜,行都承旨朴岐壽進。啓曰,今都目大政,各岐仕滿應遷者,相避及未準朔監察·禁府都事,戶曹·刑曹·工曹·漢城府郞官·平市署官員·五部令,各司久任時推人員,竝擬,何如?傳曰,允。又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前,雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。又啓曰,蔭仕六品官之陞五品者,每於過都政後照擬,而見今在職者,絶無經一考之人,依例勿拘陞擬,何如?傳曰,允。又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪竝擬,何如?傳曰,允。又以吏批言啓曰,蔭官六品官之準六朔經一考後陞五品,而見今在職之人,雖經一考,多有未準朔者,五品官,無以推移備擬,仕滿陞六之人,將至虛司果之境。在前如此之時,或有勿拘許陞之例,今亦依此陞擬,何如?傳曰,允。以吳泰晉爲典獄主簿,尹學善爲漢城主簿,徐騏輔爲引儀,金鎔爲茂朱府使,權徹爲南原府使。江華留守單李若愚。兪漢方爲監察,李東植爲軍器主簿,兪漢芝爲廣興守,李廣度爲綾州牧使,沈宜復爲淳昌郡守,洪淳謨爲刑曹正郞,尹升烈爲京畿都事,朴熙顯爲寧越府使,李惇五爲鍾城府使,申在健爲厚州府使。承文判校朴榮顯,今加通政,滿三十朔,依法典陞堂上。又啓曰,楚山府使,今當以文臣差出,而可擬之人乏少,堂下曾經三品侍從中,他道未準朔及時任三司,竝擬,何如?傳曰,允。以金啓淵爲兵曹參知,李海慶爲惠陵令,南履炯爲楚山府使,洪吉周爲平康縣監,洪晉淵爲玉果縣監。又啓曰,江原監司,今當差出,而擬望之人乏少,他道守令竝擬,何如?傳曰,允。金祖根爲義盈直長,李章五爲司饔直長,洪完謨爲宣陵直長,尹聲大爲江原監司,申從洛爲茂山府使。校書著作單任秀龍。朴巘壽爲典設別提,趙萬大爲氷庫別提,韓致逈爲三陟府使,金有喜爲載寧郡守,尹學善爲刑曹佐郞,沈命永爲掌樂僉正,李同淳爲順興縣監,愼尙欽爲銀溪察訪,李培林爲魚川察訪。楚山府使南履炯,今加通政加資事,承傳。又啓曰,忠州牧使,今當差出,而本州以物衆地大,素稱難治,不可不擇差。他道及本道未準朔守令,竝擬,何如?傳曰,允。金在厚爲濟用奉事,金善養爲繕工奉事,朴稚圭爲掌苑奉事,黃鍾林爲景慕宮令,閔元鏞爲忠州牧使,李漍爲順陵直長,李鶴九爲靖陵直長,朴芝壽爲襄陽府使,洪蓍謨爲麻田郡守,宋錫老爲順安縣令,柳養晦爲社稷令,朴敏壽爲禮曹佐郞,洪晩燮爲永興府使,李南轍爲德源府使,金會鍾爲鎭海縣監。宣陵直長洪完謨,禮賓直長李相佑相換。林勉洙爲漢城主簿,韓致定爲掌樂主簿,李鳳九爲歙谷縣令,徐承淳爲永禧殿令,金炳先爲典牲判官,丁惠敎爲禁府都事,李昌在爲司䆃奉事,閔晉鏞爲中和府使,李熙昇爲萬頃縣令,李氣浩爲熊川縣監,李震遠爲旌善郡守,金景善爲鎭川縣監,金魯敬爲判敦寧,金履喬爲判義禁,姜橒爲吏曹佐郞。典籍二單卓雲翰·李東韻,宗簿主簿單朴奎瑞。元有五爲泰陵直長,閔秀龍爲禧陵直長,金徹淳爲仁川府使,朴致榮爲廣興令,李仁承爲承文判校。廣興直長單洪㙉。趙基謙爲戶曹參議,沈能岳·朴宗正爲同經筵,徐騏輔爲戶曹佐郞,洪應謨爲咸昌縣監。判敦寧單鄭尙愚,行知敦寧單金魯敬。洪淳謨爲知禮縣監,李基恢爲長水縣監,鄭性愚爲繕工副正,李止淵爲同春秋,洪憲祖爲監察,徐有始爲禁府都事,尹秀寅爲司饔奉事,李定愚爲敦寧主簿,鄭基重爲引儀,沈說泰爲軍器正。又以吏批言啓曰,今日政,軍器寺正副望吳致文,方在奪告身,而臣未及照檢,矇然擬入,不勝惶恐,而原望筒中,吳致文勿施,何如?傳曰,允。南履翼爲大司憲,李晉淵爲大司諫,金英淳·李游夏爲校理,洪重燮爲副校理,閔銑爲陽智縣監,金碩淳爲永春縣監,李定愚·鄭基重爲監察,李景燁爲尙衣直長。又啓曰,大司成,今當差出,而擬望之人乏少,承旨竝擬,何如?傳曰,允。趙冀永爲大司成,李鼎在爲副校理,李正耆爲修撰,申冕周爲副修撰,崔岡鎭爲景陽察訪,尹日善爲尙瑞直長,李止淵爲冬至兼謝恩使,洪敬謨爲副使,兪星煥爲書狀官,沈昌奎爲价川郡守,金師善爲溫陵令,洪喆爲安山郡守,林亨洙爲端川府使,徐鼎輔爲左尹,李奎鉉爲右尹,尹度一爲尙瑞副直長,申命藻爲引儀,洪升淵爲敦寧主簿,徐衡輔爲咸昌郡守,李魯昌爲彦陽縣監,沈獻永爲井邑縣監,李寅升爲高靈縣監,具秉魯爲平澤縣監,成憲曾爲木川縣監,李奎憲爲尙衣僉正,鄭龜容爲司饔奉事,李儒勝爲繕工副奉事,尹致容爲典設別檢,尹日善爲禁府都事,南濟和爲南部令。又啓曰,臺諫多窠,今當差出,而擬望之人乏少,外任竝擬,何如?傳曰,允。李錫周爲掌令,金龍翼·李秉儀爲持平,梁在孟·申允祿爲正言,又以司饔院都提調·提調意啓曰,本院奉事閔洙龍,以柴場摘奸事,已爲下直出去,而今日都政,禧陵直長遷轉矣,燔造物力之措辦,不可付之生手,本院直長中,依例相換,以爲竣事之地,何如?傳曰,允。孫赫爲掌令,尹度一爲尙瑞直長,柳玉鳴爲氷庫別提,吳致愚爲順天府使,李元普爲延華察訪。禧陵直長閔洙龍,司饔直長權永奎相換,禁府都事徐有始,司饔奉事尹秀寅相換。卓雲翰爲禮曹正郞,洪益謨爲典簿,鄭周應爲監察,李敦明爲司僕主簿,尹心圭爲應敎,李竣祜爲執義,鄭藎爲司諫,李南圭爲獻納,睦仁培爲典籍,沈能淑爲漢城判官,閔翊顯爲尙瑞副直長,金性求爲刑曹正郞,金在善爲社稷令,崔宗煥爲兵曹佐郞,趙得謙爲章陵令,李莊緖爲典籍,文慶愛爲慶尙都事,李寅元爲監役,李容鼎爲〈璿源〉殿令,韓弘纘爲敬陵令,權度爲慶基殿令,李用觀爲宗廟副奉事,洪履信爲奉常僉正,李敦明爲平市主簿,魏謙喆爲智陵直長。養賢直長單盧時珣,兼春秋單卓雲翰。洪升淵爲刑曹佐郞,李寅亮爲徽慶園令,尹日善爲工曹佐郞,洪祐順爲典籍,韓樂洙爲義陵奉事,李思默爲恭陵令,李秉德·朴敏樹爲直講,李衡秀爲禁府都事,李樹敏爲假監役。宗廟副奉事李用觀,繕工奉事李儒勝相換,養賢奉事單金大默。兪漢方爲工曹佐郞,申命藻爲監察,李象信爲監役,尹審求爲長陵令,元錫周爲敦寧主簿,徐碩輔爲司僕主簿,朴奎瑞爲禮曹佐郞,崔尙綸爲禁府都事,方孝善爲內資主簿,趙萬大爲監察,金昌源爲繕工主簿,趙秉璿爲活人別提,朴鄷壽爲瓦署別提,李定愚爲戶曹佐郞。崇靈殿令單李達五,崇靈殿令單鮮于濬。韓哲浩爲宗簿主簿,金箕明爲監察,沈宜晉爲掌樂主簿,朴基益·方允默·安國鉉爲兼引儀,李膺耆爲引儀,李廷郁爲禮賓參奉,李熙遠爲氷庫別提,金永基爲典籍,李榕·尹瀚·吳致健爲假引儀,李炳斗爲假監役,徐光奎爲敦寧參奉,沈錫賢·李烷爲典獄參奉,鄭淳榮爲莊陵參奉,金載鼎爲寧陵參奉,宋持行爲崇陵參奉,洪運謨爲惠陵參奉,韓珽爲明陵參奉,沈能學爲健陵參奉,李俊錫爲溫陵參奉,兪永煥爲弘陵參奉,元重赫爲純陵參奉,黃巒爲崇仁殿參奉,朴承輝爲穆陵別檢,權永軾爲肇慶廟別檢,金奎瑞爲元陵別檢。知春秋單李止淵。
朴岐壽啓曰,玉堂上下番俱空,事甚未安。新除授玉堂,待下批。牌招入直,何如?傳曰,允。
兵批,判書洪奭周進,參判柳河源入直進,參議李渭達進,參知朴來謙受由,右副承旨洪赫進。啓曰,今日都目政事,本曹堂上,不可不備員,而參知朴來謙方在受由。令政院牌招,同參政事,何如?傳曰,允。以金鎭億爲同知,朴天模爲僉知,李熙吉·李莘耆·金鍾輔爲五衛將。訓鍊判官白民洙,主簿朴慶林·金在·金景濂,以上依定式減下,同知單鄭昶信,僉知單李鍾穆·李極齡·張羽成,副司勇朴穉圭。又以兵批言啓曰,前監司李紀淵,自吏曹送西矣,瓜滿監司,例爲隨品付樞銜,而資級係是嘉善,同中樞有闕之代,依例下批之意,敢啓。傳曰,知道。尹始大·李光魯爲羽林將,任厚常爲曹司衛將,金永觀爲景福將,吳順宅爲慶熙將。同知單李紀淵。洪翰謨爲忠翊將,趙斗淳·宋欽奭爲文兼,鄭興敏爲武兼,廉榮甲爲美錢僉使。又以兵批言啓曰,五衛將李熙吉前任公州營將,李莘耆前任忠州營將,金鍾輔前任北虞候,俱在任所,上來間該廳番次苟艱云,景福宮衛將金永觀,慶熙宮衛將吳順宅,俱以病難供職,呈狀乞遞。新除授美錢僉使廉榮甲,老母今年爲七十六歲,法不當遠離赴任,呈狀乞遞,竝改差,何如?傳曰,允。趙鼎燮爲景福將,朴慶林爲訓鍊判官,趙益齡·林柱煥·車益寬爲主簿。又啓曰,營將·中軍·虞候,今當差出,而擬望之人乏少,已準朔守令,未準朔虞候·邊將竝擬,何如?傳曰,允。李時權爲慶州營將,李德純爲羅州營將,曺圭振爲公州營將,李玄大爲忠州營將,沈範祖爲京畿中軍。又啓曰,慶尙左水使,今當差出,而擬望之人乏少,他道守令竝擬,何如?傳曰,允。朴義振爲景福將,申吉輔·權奎秉爲武兼,李東膺爲慶尙左水使,金弘澤爲全羅右水虞候。護軍韓耆裕,副護軍徐淇修·韓弘敎。李濟弘爲晉州營將,金遜根爲江原中軍,李蕙秀爲北虞候,朱弘弼爲防踏僉使,金翼信爲蝟島僉使。副司果李羲碩·尙東圭·金來淳·李義聲·李容圭。又以兵批言啓曰,都政退行於正七月,則四·十月準考邊將,例爲差代,而登山僉使李雄孫,已爲準考,瓜滿在於十月,今都政,依例差代,何如?傳曰,允。金道默爲平薪僉使,趙廷奎爲登山僉使,姜眞璧爲薺浦萬戶,金樂豐爲平山萬戶,金得礪爲知世浦萬戶。護軍申緯。以徐繼興爲古今島僉使,文尙禧爲所斤僉使,林致彦爲老江僉使,李興茂爲昌洲僉使,金奉良爲長木浦別將,張德良爲安義僉使,朴弘德爲西北僉使,金光國爲舒川浦萬戶,金師模爲濟物萬戶,胡昌祜爲德津萬戶。慶州營將李時權,公州營將曺圭振,羅州營將李德純,忠州營將李玄大,京畿中軍沈範祖,以上今加折衝加資事,承傳。以文命綉爲會寧浦萬戶,姜漢民爲龍津萬戶,宋啓亨爲仇寧萬戶,金福載爲鳥嶺別將,趙尙珍爲舊所非別將。小坡兒權管單白致顯。以申紈·李命楗·咸敬毅爲五衛將,具和爲黃海兵虞候,朴慶林爲咸興監牧官。又以兵批言啓曰,五衛將申紈,身病沈重,時月之內,萬無供職之望,呈狀乞遞,改差,何如?傳曰,允。又啓曰,訓鍊正,今當差出,而擬望之人乏少,外任竝擬,何如?傳曰,允。以李彦養爲僉知,李存敬·沈樂臣爲宣傳官,韓用夏爲五衛將,鄭寅基爲訓鍊正。副護軍韓用夏。以徐榮國爲格浦別將,李景源爲金烏別將,李濟民爲金城別將,李在周爲長壽別將,金秋彬爲林土別將。副護軍李時權·曺奎振·李德純·李玄大。以金孝貞爲景福將,申憲祿爲慶熙將,李世泰爲武兼,李哲茂爲美錢僉使,李趾秀爲北評事。同知單吳順宅,僉知單洪翰謨·李命楗·金永觀。李敎益爲左捕從,李敏敎爲羅暖萬戶。同知單咸敬毅,僉知單申紈·任厚常·朴義振,副司果宋欽奭,兼江原道兵馬水軍節度使單尹聲大。以李熙碩爲都摠經歷,李昌五爲訓鍊僉正。副司果申晦應。以金翰喆爲訓鍊副正,鄭煥章爲中樞都事,李熙黼爲部將。同知單申憲祿。以韓宅履爲宣傳官,閔致鳳爲武兼。同知單趙鼎燮,副護軍朴來謙。以申鍾命爲訓鍊僉正,朴來永爲武兼。同知單金孝貞,護軍權丕應·徐鼎輔,副護軍朴榮顯,副司直洪遠謨·尹心圭·李竣祜。以張東七爲都摠都事。護軍元永獜,副護軍李義權·李勉大·申從鎬·趙存常,副司直沈鈁·柳榮五·權偌·李鼎在。以申勉求爲右捕從,權奎秉爲訓鍊主簿。僉知單李熙吉,副司直李南翼·趙斗淳·金鼎集,副司果金英淳·徐有贊。以金善問爲中樞經歷,李爲武兼。副司直吳夏哲,副司果金羽根·洪重燮·柳榮輔·尹尙度。以崔允和爲五衛將,兪章煥爲都摠都事,申吉輔爲訓鍊主簿,金箕祖爲武兼,柳謙哲爲都摠都事。副護軍安光贊。以元柬爲武兼,洪羲宣·曺漢振·朴禹鉉·李鍾武·趙秉一爲宣傳官,李兢學·李鎭昊爲武兼,金箕鍾·鄭周鉉·黃在元·金東翼·朴禮鎭·金仁銑·宋在烈爲部將,徐有源·李德義·金潤大·田百熙·崔鎭岳爲守門將。權管秩小農李仁奎,甲嚴張翼元,嗭洞金啓坤,小吉號里鄭禮用,雲頭里張達行。
朴岐壽,以葬禮都監都提調意啓曰,哀冊文草圖書,敬書以入之意,敢啓。傳曰,知道。
又以葬禮都監都提調意啓曰,葬禮擇日,已爲啓下矣,來八月初三日,大轝自殯宮離發,由興仁門至普濟院路祭所,仍詣墓所,以此分付兵曹及畿營,使之前期看審,替運處所,磨鍊立栍,道路橋梁,預爲修治,何如?傳曰,允。
又以魂宮都監都提調意啓曰,本都監郞廳具秉魯·李衡在,俱有身病,勢難察任。竝改差,其代前縣監李衡遠·李羲升差下,而時無職名,令該曹口傳付軍職,冠帶常仕,何如?傳曰,允。
兵曹口傳政事,副司果單李衡遠·李羲升。
朴岐壽,以內醫院提調意啓曰,外醫南山壽,議藥同參差下事,命下矣。依下敎,外醫南山壽,議藥同參差下,令該曹口傳付軍職,冠帶常仕之意,敢啓。傳曰,知道。
兵曹口傳政事,副司勇單南山壽。
朴岐壽,以忠勳府言啓曰,本府書寫忠義衛張極老瓜滿代,嫡長忠義衛朴光允差下,依例以假郞廳稱號,何如?傳曰,允。
鄭知容,以賑恤廳言啓曰,今七月初一日,傳曰,今見道藏穀摘奸書啓,民田之傷損,不可不念,令均廳依恤典例,量宜從優計給價錢,以示朝家恤民之德意事,命下矣。謹依傳敎,道藏穀民田受傷處,一日耕一處錢十兩,半日耕十一處各錢五兩半,半日耕十八處各錢三兩,從優題給之意,敢啓。傳曰,知道。
林東鎭,以備邊司言啓曰,卽見慶尙監司李勉昇所報,則以爲,本道雨澤,五月以後,雖有數次所得,而不過鋤犂,又不得一道均霑,各邑多有跨朔亢旱之處,若或四五日不雨,則圭璧之擧,不容少緩,雖在停祭時,祈雨祭行否,卽爲稟啓行會,以爲及時擧行,爲辭矣。旱旣跨朔,民事切悶,而立秋後,或有祈雨之擧,停祭時,亦有勿拘之例,今亦依報辭,隨其緩急,卽爲設行之意,分付,何如?傳曰,允。
又以義禁府言啓曰,在囚罪人李惟秀,削職放送事,承傳啓下矣,李惟秀放送之意,敢啓。傳曰,知道。
上在昌德宮。停常參·經筵。
結裹後,大殿·中宮殿,政院·玉堂單子問安。答曰,知道。內閣·藥房·曾經春·桂坊口傳問安。答曰,知道。世子嬪宮,政院·玉堂單子問安。答曰,罔極。內閣·藥房·春坊·曾經春·桂坊口傳問安。答曰,罔極。世孫宮,政院·玉堂單子問安。答曰,罔極。內閣·藥房·講書院·曾經春·桂坊口傳問安。答曰,罔極。別奠後,大殿·中宮殿,內閣·政院·玉堂·藥房·曾經春·桂坊口傳問安。答曰,知道。世子嬪宮,內閣·政院·玉堂·藥房·春坊·曾經春·桂坊口傳問安。答曰,罔極。世孫宮,內閣·政院·玉堂·藥房·春坊·講書院·曾經春·桂坊口傳問安。答曰,罔極。
林東鎭啓曰,合辭方張之時,兩司無詣臺之員,事甚未安。除在外外,未肅拜人員,竝卽牌招,何如?傳曰,允。
傳于金正喜曰,守令·邊將初仕人留待。
傳于金正喜曰,守令·邊將初仕人入侍。
金正喜,以墓所都監都提調意啓曰,本都監造成所郞廳李寅亮,移拜徽慶園令矣,時帶齋郞,董役無路,閑司相換,何如?傳曰,允。
又以墓所都監都提調意啓曰,本都監京郞廳金龍翼,移拜臺職矣,其代兵曹佐郞金學敏差下,使之察任,何如?傳曰,允。
又以墓所都監都提調意啓曰,本都監爐冶所郞廳洪晉淵,移拜外任矣,其代以翊衛司翊衛金永孚差下,使之察任,何如?傳曰,允。
又以長生殿提調意啓曰,外梓室着漆,今月初三日,已準四十度,臣等來詣奉審,則漆色光潤,少無所欠,仍爲停漆,以待堅乾後,今初六日卯時結裹奉安於正殿月廊,十三日辰時習儀,十七日辰時陪進墓所之意,敢啓。傳曰,知道。
以校理金英淳·李游夏,副校理洪重燮·李鼎在,修撰李正耆,副修撰申冕周牌不進罷職傳旨,傳于金正喜曰,只推。
行大司憲南履翼,執義李竣祜,掌令李錫周·孫赫,持平金龍翼·李秉儀,副校理洪重燮,正言申允祿·梁在孟,副修撰申冕周等啓曰,請書九,亟施追奪官爵之典。措辭見上答三司曰,不允。
行大司憲南履翼,執義李竣祜,掌令李錫周·孫赫,持平金龍翼·李秉儀,正言申允祿·梁在孟等啓曰,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,快正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚,一體嚴鞫,施以當律焉。措辭見上請楸子島荐棘罪人金基敍,亟令王府,設鞫得情,快正典刑。措辭見上請正法罪人宜學諸子,亟施散配之典。措辭見上請柳鼎養,亟令王府,設鞫得情,夬正典刑。措辭見上請削職罪人洪起燮,拿鞫得情,夬正典刑,前任副提調朴晦壽,爲先施以竄配之典。措辭見上請金鏴·李寅溥等,竝令王府,設鞫得情,夬正典刑,當該捕將李惟秀,亦令嚴加盤覈,亟施邦憲焉。措辭見上答兩司曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事,不允。李肇源·金基厚等事,金基敍事,不允。宜學諸子事,不允。柳鼎養事,不允。洪起燮等事,已諭於前批,勿煩,金鏴等事,勿煩。
行大司憲南履翼,執義李竣祜,掌令李錫周·孫爀,持平金龍翼·李秉儀等啓曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請黑山島荐棘罪人趙璟鎭,亟令王府,拿鞫得情,夬正典刑。措辭見上請楸子島安置罪人命運,設鞫得情,夬正典刑。竄配罪人金殷相·金珪·金漢祚·姜泰翼等,亦施當律,以洩天地神人之憤焉。措辭見上答府曰,申鼎朝等事,不允。申綱·黃允中等事,不允。韓植林事,睦台錫事,趙璟鎭事,不允。李命運等事,已諭於前批,勿煩。
正言申允祿·梁在孟等啓曰,請金甲島爲奴罪人克觀,更令王府,嚴鞫得正,快正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,快正典刑。措辭見上請屛裔罪人韓植林,嚴鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請黑山島荐棘罪人趙璟鎭,亟令王府,嚴鞫得情,快正典刑焉。措辭見上請楸子島安置罪人命運,設鞫得情,夬正典刑。竄配罪人金殷相·金珪·金漢祚·姜泰翼等,竝令嚴覈,夬施當律。措辭見上新除授大司諫李晉淵,時在全羅道順天府任所,司諫鄭藎,時在慶尙道星州地,獻納李南圭,時在京畿陰竹地,請竝斯速乘馹上來事,下諭。答院曰,不允。申鼎朝等事,不允。申綱·黃允中等事,不允。韓植林事,睦台錫事,趙璟鎭事,不允。李命運等事,已諭於前批,勿煩,下諭事,依啓。
朴岐壽,以禮曹言啓曰,宗廟·景慕宮秋展謁,待魂宮卒哭後,稟旨擧行事,纔已草記啓下矣,行禮時及出還宮時服色,當爲稟定,而謹稽謄錄,則先朝丙午,因禮堂所奏,下詢大臣及登筵諸臣後,展謁親祭時,自上具冕服,百官四品以上朝服,五品以下黑團領,出還宮時,自上具無揚黑圓領袍,百官無紋黑團領去胸背黑角帶磨鍊,而儲慶宮以下各宮展拜時,依補編受敎,竝以視事服磨鍊載錄。且伏念,來頭陵園寢幸行時,出還宮服色,亦當一體參考講究,而英廟己酉二月順陵幸行時,始有視事服磨鍊之命,追因大臣獻議,出還宮時,自上具黑頭冕·黲布戎服磨鍊,先朝丙午,遵用此例,而謹按補編,丁丑年受敎若曰,若有謁陵之事,大殿,黑布笠·黑布帶·白布帖裏,侍衛百官,從上服事載錄矣,廟宮·陵·園擧動時服色,俱係莫重儀文,臣曹不敢擅便磨鍊,問議時·原任大臣及在外儒賢·館閣堂上儒臣而處之,何如?傳曰,允。
又以禮曹言啓曰,朝祖儀節,五禮儀則無所載錄,喪禮補編,則以神帛行禮載錄,而丙申年,博詢大臣·儒臣後,命依五禮儀擧行,故庚申·乙丑·乙亥·辛巳,俱自臣曹,考據丙申已例稟旨不爲磨鍊矣。今亦依此,不爲磨鍊,何如?傳曰,允。
韓義運,以兵曹言啓曰,昨日都目政事中,甲巖權管張翼遠之遠字,誤以元字書入啓下,臣不勝惶悚,而原單子,付標以入之意,敢啓。傳曰,知道。
又以兵曹言啓曰,去夜四更二點,協陽門外入番中禁等,無端夜驚,叫呼奔集,聞甚驚駭,莫嚴咫尺之地,有此無前之擧,此等事,不可以年稚無知之類,置之。伊時先始中禁,爲先出付該曹,照法嚴繩,當該不飭之司謁,亦不可無警,令攸司從重科治,何如?傳曰,允。中禁事,見猫而驚云,年稚無知之致,自內治罪矣。
又以兵曹言啓曰,卽接北所衛將李商球牒報,則明政門南邊墻壁二間許頹圮處,今已修築云,弘化門入直軍晝察夜巡,依例停止之意,敢啓。傳曰,知道。
又以訓鍊都監言啓曰,因兵曹草記,明政門南邊墻壁二間許頹圮處,今已修築,弘化門入直軍晝察夜巡,依例停止之意,敢啓。傳曰,知道。
又以禁衛營言啓曰,本營中軍金魯甲,身病甚重,勢難察任,今姑改差,何如?傳曰,允。
庚寅七月初四日辰時,上御養心閤,守令·邊將初仕人入侍時,行左承旨韓義運,同副承旨金正喜,假注書李心容,記事官徐念淳·洪鍾應以次進伏。南原府使權徹,淳昌郡守沈宜復,寧越府使朴熙顯,原州府使申在健,茂山府使申從洛,永興府使洪晩燮,中和府使閔晉鏞,萬頃縣令李熙昇,熊川縣監李氣浩,知禮縣監洪淳謨,長水縣監李基恢,永春縣監金碩淳,价川郡守沈昌奎,端川府使林亨壽,典獄參奉沈錫賢,慶尙左水使李東膺以次進伏,宣傳官朴禹鉉·李鍾武·趙秉一亦爲進伏。慶州營將李時權,防踏僉使朱弘弼,平薪僉使金道默,老江僉使林致彦,安義僉使張德良,所斤僉使文尙禧,古今島僉使徐繼興,平山浦萬戶金樂豐,濟物萬戶金師模,會寧浦萬戶文命綉,全羅右水虞候金弘澤以次進立階下訖。上曰,史官分左右,守令·邊將初仕人,各奏職姓名,權徹等,以次奏職姓名。仍卽退出,命退,承·史以次退出。
上在昌德宮。停常參·經筵。
自辰時至申時,灑雨下雨,測雨器水深七分。
夜自三更至五更,灑雨下雨,測雨器〈水深〉六分。
藥房提調李羲甲,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
韓義運啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,右承旨鄭知容,右副承旨洪赫,同副承旨金正喜,今日不爲仕進,竝卽牌招,何如?傳曰,允。
又啓曰,判義禁金履喬,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣,大司成趙冀永,除拜後過三日不爲出肅,事體所在,誠極未安。推考警責,仍卽牌招察任,何如?傳曰,允。
兵曹,以安光質爲禁衛中軍。
以右承旨鄭知容,右副承旨洪赫,同副承旨金正喜牌不進罷職傳旨,傳于林東鎭曰,只推。
以大司成趙冀永牌不進罷職傳旨,傳于林東鎭曰,只推。
韓義運,以弘文館言啓曰,新除授校理李游夏,副校理李鼎在,修撰李正耆,竝卽牌招察任,何如?傳曰,允。
又以承文院都提調意啓曰,漂民出送事,禮部咨文,纔已出來矣,以前頭使行奉表稱謝之意,撰出先通咨文,正書安寶後,定禁軍騎撥下送于灣府,使之入送鳳城,以爲轉致北京之地,何如?傳曰,允。
又以墓所都監都提調意啓曰,取考各年儀軌,則大轝及吉凶儀仗假家,不爲造作,只設雨備及油遮日矣。今番亦依此擧行,何如?傳曰,允。
又以墓所都監都提調意啓曰,取考各年儀軌,則丁字閣外四面帷門布城,例以軍門布帳擧行矣。今亦依此知委,何如?傳曰,允。
又以墓所都監都提調意啓曰,墓上莎草,依前浮取於慕華館,丁字閣前後面,則當於本墓近處浮出以用矣。莎草軍三千五百名,以轝士餘軍,劃送都監,自是各年已例,而今番則墓所役事,比前浩繁,轝士餘軍,比前有裕,依壬午年例,三千五百名外,優數加送之意,分付漢城府及轝士廳,何如?傳曰,允。
持平金龍翼,副校理洪重燮,正言申允祿,副修撰申冕周啓曰,請書九,亟施追奪官爵之典。措辭見上答曰,不允。
持平金龍翼,正言申允祿等啓曰,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,快正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永哲等,更爲設鞫嚴問,期於得情,快正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚,一體嚴鞫,施以當律焉。措辭見上請楸子島荐棘罪人金基敍,亟令王府,設鞫得情,快正典刑,措辭見上請正法罪人宜學諸子,亟施散配之典。措辭見上請柳鼎養,亟令王府,設鞫得情,快正典刑。措辭見上請削職罪人洪起燮,拿鞫得情,快正典刑,前任副提調朴晦壽,爲先施以竄配之典。措辭見上請金鏴·李寅溥等,竝令王府,設鞫得情,夬正典刑,當該捕將李惟秀,亦令嚴加盤覈,亟施邦憲焉。措辭見上答曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永哲等事,不允。李肇源·金基厚等事,金基敍事,不允。宜學諸子事,不允。柳鼎養事,不允。洪起燮等事,已諭於前批,勿煩,金鏴等事,勿煩。
持平金龍翼啓曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請黑山島荐棘罪人趙璟鎭,亟令王府,拿鞫得情,夬正典刑。措辭見上請楸子島安置罪人命運,設鞫得情,夬正典刑,竄配罪人金殷相·金珪·金漢祚·姜泰翼等,亦施當律,以洩天地神人之憤焉。措辭見上答曰,申鼎朝等事,不允。申綱·黃允中等事,不允。韓植林事,睦台錫事,趙璟鎭事,不允。李命運等事,已諭於前批,勿煩。
正言申允祿啓曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬正典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請黑山島荐棘罪人趙璟鎭,亟令王府,嚴鞫得情,夬正典刑焉。措辭見上請楸子島安置罪人命運,設鞫得情,夬正典刑,竄配罪人金殷相·金珪·金漢祚·姜泰翼等,竝令嚴覈,夬施當律。措辭見上答曰,不允。申鼎朝等事,不允。申綱·黃允中等事,不允。韓植林事,睦台錫事,趙璟鎭事,不允。李命運等事,已諭於前批,勿煩。
上在昌德宮。停常參·經筵。
自卯時至申時,灑雨下雨,測雨器水深一寸五分。
金正喜啓曰,明日乃是處暑,自明日視事,當爲取稟,而老炎猶蒸,無異盛暑,姑看日候稍涼,更稟之意,敢啓。傳曰,知道。
韓義運啓曰,右副承旨洪赫,今日不爲仕進,卽爲牌招,何如?傳曰,允。
金正喜啓曰,假注書金學性,身病猝重,勢難察任,今姑改差,何如?傳曰,允。
金學性改差,代以洪說謨爲假注書。
以右副承旨洪赫牌不進罷職傳旨,傳于鄭知容曰,只推。
以校理李游夏,副校理李鼎在,修撰李正耆牌不進罷職傳旨,傳于金正喜曰,只推。
金正喜,以弘文館言啓曰,校理李游夏,副校理李鼎在,修撰李正耆,旣有只推之命,竝卽牌招察任,何如?傳曰,允。
又以墓所都監都提調意啓曰,臣於墓所作甕家時奉審次,明日除朝辭出去之意,敢啓。傳曰,知道。
鄭知容,以戶曹言啓曰,禮曹啓下闕內魂宮·墓所三年內所用炭燒木及各樣菜物,依前例令戶曹磨鍊擧行事,據取考前例,則墓所自下玄室日至大祥日,朝夕上食晝茶禮所用柴炭菜物,自本曹磨鍊啓下後,自宣惠廳,啓稟給價矣,今亦依定奪,一從前例磨鍊,別單書入,而待啓下,令宣惠廳考例給價,奉常寺·司圃署·內資寺貢人及下人等處,分給一款,亦令依例擧行,何如?傳曰,允。
林東鎭,以兵曹言啓曰,取考謄錄,則發引返虞三度習儀時,陪衛以下各差備,一依正日例擧行,而禁軍及挾靈轝軍,前後牌軍兵,竝除標信解嚴矣,今亦依此擧行,何如?傳曰,允。
掌令孫赫,副校理洪重燮,正言梁在孟,副修撰申冕周等啓曰,請書九,亟施追奪官爵之典。措辭見上答曰,不允。
掌令孫赫,正言梁在孟等啓曰,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,快正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚,一體嚴鞫,施以當律焉。措辭見上請楸子島荐棘罪人金基敍,亟令王府,設鞫得情,快正典刑。措辭見上請正法罪人宜學諸子,亟施散配之典。措辭見上請柳鼎養,亟令王府,設鞫得情,快正典刑。措辭見上請削職罪人洪起燮,拿鞫得情,快正典刑,前任副提調朴晦壽,爲先施以竄配之典。措辭見上請金鏴·李寅溥等,竝令王府,設鞫得情,夬正典刑,當該捕將李惟秀,亦令嚴加盤覈,亟施邦憲焉。措辭見上答曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事,不允。李肇源·金基厚等事,金基敍事,不允。宜學諸子事,不允。柳鼎養事,不允。洪起燮等事,已諭於前批,勿煩,金鏴等事,勿煩。
掌令孫赫啓曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請黑山島荐棘罪人趙璟鎭,亟令王府,拿鞫得情,快正典刑。措辭見上請楸子島安置罪人命運,設鞫得情,快正典刑,竄配罪人金殷相·金珪·金漢祚·姜泰翼等,亦施當律,以洩天地神人之憤焉。措辭見上答曰,申鼎朝等事,不允。申綱·黃允中等事,不允。韓植林事,睦台錫事,趙璟鎭事,不允。李命運等事,已諭於前批,勿煩。
正言梁在孟啓曰,請金甲島爲奴罪人克觀,更令王府,嚴鞫得情,快正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,快正典刑。措辭見上請屛裔罪人韓植林,嚴鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請黑山島荐棘罪人趙璟鎭,亟令王府嚴鞫得情,快正典刑焉。措辭見上請楸子島安置罪人命運,設鞫得情,快正典刑,竄配罪人金殷相·金珪·金漢祚·姜泰翼等,竝令嚴覈,快施當律。措辭見上答曰,不允。申鼎朝等事,不允。申綱·黃允中等事,不允。韓植林事,睦台錫事,趙璟鎭事,不允。李命運等事,已諭於前批,勿煩。
林東鎭,以義禁府言啓曰,公忠監司朴齊聞狀啓內,忠州鎭營將李莘耆,爲先罷出,其罪狀,令攸司稟處事,啓下矣。李莘耆時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
自卯時至申時,灑雨下雨,測雨器水深二分。
林東鎭啓曰,來十一日,朝參日次矣,敢稟。傳曰,停。
朴岐壽啓曰,來十一日,輪對日次矣,敢稟。傳曰,當次人受點,後日次待令。
又啓曰,來十一日,專經文臣殿講日次,而卒哭前不得循例,取稟之意,敢啓。傳曰,知道
備忘記,慶州營將李時權下直,長弓一張,長箭一部,片箭一部,筒兒一箇賜給。
朴岐壽啓曰,行左承旨韓義運,右副承旨洪赫,今日不爲仕進,竝卽牌招,何如?傳曰,允。
林東鎭啓曰,右邊捕盜大將徐鳳淳,以轝士大將,軍人點考次,今日慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
又啓曰,卽者副校理洪重燮,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
林東鎭,以弘文館言啓曰,上番闕直,事甚未安。校理李游夏,副校理李鼎在,竝直卽牌招,以爲推移入直之地,何如?傳曰,允。
以右副承旨洪赫,牌不進罷職傳旨,傳于林東鎭曰,只推。
以校理李游夏,副校理李鼎在牌不進罷職傳旨,傳于林東鎭曰,只推。
朴岐壽,以吏曹言啓曰,孝陵參奉尹穳,以其身病,呈狀乞遞,改差,何如?傳曰,允。
又以葬禮都監都提調意啓曰,丁字閣欑室排設處四壁,有紬甲帳周遮之節,而己酉因特敎,除壁帳,以牧丹屛代用,其後皆用此例矣,今亦依此擧行,何如?傳曰,允。
又以葬禮都監都提調意啓曰,三色燭籠,火鐵燭籠,紅箭門內,例以忠贊衛奉持,而取考各年謄錄,皆以軍人奉持事,草記蒙允矣,今亦依此擧行,何如?傳曰,允。
又以魂宮都監都提調意啓曰,本都監郞廳黃鍾林,移拜景慕宮令,洪冕周,身病猝重,勢難察任。竝改差,其代前判官黃鍍,前縣監李鼎耉差下,而時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單黃鍍·李鼎耉。
林東鎭,以兵曹言啓曰,禁軍別將李鍾英,素患痰癖之症,當暑添劇,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以具信喜爲禁軍別將。
掌令李錫周,副校理洪重燮,正言申允祿等啓曰,請書九,亟施追奪官爵之典。措辭見上答曰,不允。
掌令李錫周,正言申允祿等啓曰,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·昱,竝施孥籍之律,金樂敎,亟令王府,設鞫嚴覈,快正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮亟施孥籍之典措辭見上請物故罪人裕亟施孥戮之典。措辭見上請逆賊漢祿,亟施孥戮之典措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請李永純·永喆等更爲設鞫嚴問,期於得情,快正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚,一體嚴鞫,施以當律焉。措辭見上請楸子島荐棘罪人金基叙,亟令王府,設鞫得情,快正典刑。措辭見上請正法罪人宜學諸子亟施散配之典。措辭見上請柳鼎養,亟令王府,設鞫得情,夬正典刑。措辭見上請削職罪人洪起燮,拿鞫得情,夬正典刑,前任副提調朴晦壽,爲先施以竄配之典。措辭見上請金鏴·李寅溥等,竝令王府,設鞫得情,夬正典刑,當該捕將李惟秀,亦令嚴加盤覈,亟施邦憲焉。措辭見上答曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事,不允。李肇源·金基厚等事,金基叙事,不允。宜學諸子事,不允。柳鼎養事,不允。洪起燮等事,已諭於前批,勿煩,金鏴等事,勿煩。
掌令李錫周啓曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請黑山島荐棘罪人趙璟鎭,亟令王府,拿鞫得情,夬正典刑。措辭見上請楸子島安置罪人命運,設鞫得情,夬正典刑,竄配罪人金殷相·金珪·金漢祚·姜泰翼等,亦施當律,以洩天地神人之憤焉。措辭見上答曰,申鼎朝等事,不允。申綱·黃允中等事,不允。韓植林事,睦台錫事,趙璟鎭事,不允。李命運等事,已諭於前批,勿煩。
正言申允祿啓曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請黑山島荐棘罪人趙璟鎭,亟令王府,嚴鞫得情,夬正典刑焉。措辭見上請楸子島安置罪人命運,設鞫得情,夬正邦憲,竄配罪人金殷相·金珪·金漢祚·姜泰翼等,竝令嚴覈,夬施當律。措辭見上答曰,不允。申鼎朝等事,不允。申綱·黃允中等事,不允。韓植林事,睦台錫事,趙璟鎭事,不允。李命運等事,已諭於前批,勿煩。
江華留守李若愚疏曰,伏以昊天不弔,春宮邸下奄捐匕鬯之重,居然月朔屢改,离光寢遠,在廷臣隣,帀域民庶,莫不含哀茹痛,愈久冞新,仰惟聖上至切之情,觸境傷懷,遇物疚心,榮衛節宣,易致愆損,區區下情,曷任悲慮?臣以千萬無似,蒙被殊渥,前後揚歷,罔非僥濫,而居留新命,今又荐降,臣誠惝怳悸恐,歷日靡措。臣竊觀今日朝廷之上,賢俊登庸,才彦彙進,聰明敏達,周於事物者,比肩相望,擧而畀之,何患無人,而誤恩遽加,職名不襯,臣身狼狽,臣未暇恤,而朝廷擧措,臣竊惜之。夫是府,卽國家之保障重地也,水路控引,處湖嶺之咽喉,金湯周遭,壯畿輔之形勢,連營列堡,而風雲之儲胥長護,宿兵積粟,而陰雨之綢繆專藉,此誠緩急之所恃而爲固者也。設施制置,本自不輕,而其在今,浸不如古,城隍樓櫓,多未修繕,甲兵舟楫,太半朽鈍,各庫便成烏有,百弊不勝蝟興,而重以土塉而饑饉易臻,民瘁而俗習漸頹。苟非通才碩望,綜理而彈壓之,則無以修擧整飭,以副朝家委寄之意,而臣本性質庸陋,才猷空疎,一切事務,百不猶人,其何可一分擬議於斯也哉?念臣親年篤老,榮養便宜,私情所切,雖不勝捧檄而動色,自量材器,無望稱塞,徊徨逡巡,不敢冒膺,玆不得不略具短章,仰塵崇聽。伏乞聖慈,特垂照燭,亟命遞改,俾重任毋曠,私分獲安焉。臣無任云云。答曰,省疏具悉。卿其勿辭察任。
江原監司尹聲大疏曰,伏以臣於昨秋,待罪喉院,北關之水災告警,馹報踵至,惟我王世子邸下,如傷若恫,被害列邑,特簡格外而授之,臣以無私,亦膺誤恩,感激怵畏,蹶趨任,而才智苦短,夙夜憂懼,乃者帑儲船運之次第區劃,咸出睿裁,惻怛之諭,渙然屢降,懷保之方,靡不容極。臣於是,招集父老,宣布德意,經理賙賑,擧行指授,亦賴今夏麥農之告登,始也頷顑之命,終免捐瘠之患,而且聞關南北幾萬生靈,欣欣然涵飽惠澤,擧有須臾無死之願,竊謂致和之應,可徵祈永之休,而奉令周旋,與幸大矣。事將告竣,歲且周朞,恭俟反面有日,益切寸忱之勞,臣民無祿,鶴馭上賓,哀音遠頒,呼號塡道,慟冤崩塞,彝性所同,而情理結轖,尤有所倍於人者,嗚呼天乎,曷忍爲斯?簿書纔勘,奔哭義重,間關炎潦,馱病歸次,東藩新除,乃在此際,臣誠惝怳震懍,歷累日而莫省所以致此也。噫,臣本家世單寒,稟質魯鈍,揆分量能,百不猶人,偏蒙我大小朝恩造如天,早從蔭塗,濫叨多在於雄府大郡,晩竊科第,特點屢侈於淸貫華銜,涯分已踰,兢懼恒切。過此以往,非臣夢想所到,而至於方面之寄,地望自別,責任綦重,承流宣化,風俗之汚隆,係焉,黜幽陟明,生民之休戚,關焉,是豈如臣庸陋,所可堪承,而朝家愼簡之政,恐不當如是矣。況臣在下邑,而聲績蔑聞,今何以綜理整頓,擔夯一營之務,在朝著而望實無稱,亦何以節制彈壓,厭服長吏之心乎?徒懷榮寵,冒進匪據,臣不忍爲此,而量而後入,亦嘗佩戒於古人之訓矣,惶愧轉深,承膺無路,玆敢悉暴衷懇,仰瀆崇嚴。伏乞聖明,諒臣才之萬不相稱,察臣言之非出例讓,亟許鐫改,以幸公私焉。臣無任云云。答曰,省疏具悉。卿其勿辭往欽哉。
副校理洪重燮疏曰,伏以臣,有老母年望八耋,氣息澟綴,當此溽暑,寧日恒少,臣身雖在直,心常憧憧。卽接家信,臣母所患暑泄之證,適因調將之失宜,一倍添劇,登溷無數,眞元澌敗,轉側須人,緣臣不在,醫藥無以及時,家人促臣歸護,臣自聞此報,方寸煎熬,按住不得,玆敢忙陳短章,徑出禁扃。伏乞聖慈,俯賜鑑諒,特遞臣職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
林東鎭啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
朴岐壽啓曰,右副承旨洪赫,今日不爲仕進,卽爲牌招,何如?傳曰,允。
備忘記,公州營將曺圭振下直,長弓一張,長箭一部,片箭一部,筒兒一箇賜給。
又啓曰,卽聞尙瑞院所在馬牌中,收字牌一箇,去三月見失云,萬萬驚駭,今方譏詗,期於推尋,而馬牌所重,果何如,而入直官員之不謹典守,以致閪失,事未前有,極爲駭然。雖以他官員言之,趁不現發,拖至屢朔,亦甚可駭,竝所當重勘,而本院請推之外,無他可施之罰,何以爲之?敢稟。傳曰,竝令該府,拿問嚴勘。
以校理李游夏,副校理李鼎在牌不進罷職傳旨,傳于金正喜曰,只推。
金正喜,以弘文館言啓曰,上番闕直,事甚未安。校理李游夏,副校理李鼎在,旣有只推之命,竝卽牌招,以爲推移入直之地,何如?傳曰,允。
禮曹,今此王世子喪發引·返虞時應行諸事及發引時王世孫城門外奉辭,返虞時城門外祗迎節次,竝以參考禮文及前例磨鍊爲白去乎,令各該司,依此擧行,何如?判付啓,依允爲旀,王世孫今番則三年內喪禮節次,竝姑爲置之爲良如敎。
金正喜,以葬禮都監都提調意啓曰,表石前後面草圖書,令大字篆文書寫官,議政府右議政鄭晩錫,陰記書寫官議政府右參贊金履載,敬書以入之意,敢啓。傳曰,知道。
又以葬禮都監都提調意啓曰,發引時所過橋梁·城門·山川祭獻官,例以本都監郞廳差送,而都監擧行浩多,庚申年筵稟後,部字內則自吏曹,以他司官員,別爲差送,外方則自畿營,以守令差送矣,今亦依此分付該曹·該道,何如?傳曰,允。
又以葬禮都監都提調意啓曰,來八月初四日子時下玄室後,自墓所離發,仍爲返虞之意,敢啓。傳曰,知道。
又以墓所都監都提調意啓曰,墓所處於懿陵局內,火巢別無加拓之地,而四標界限,不可不分定,令禮曹及漢城府·都監堂上·地方官,眼同擧行,何如?傳曰,允。
又以墓所都監都提調意啓曰,謹稽補編小喪,無初地臺面隅石,而近例徽慶園用之,今番亦依近例爲之,何如?傳曰,允。
林東鎭啓曰,行大司憲南履翼,執義李竣祜,掌令李錫周·孫赫,持平金龍翼·李秉儀牌不進,監察茶時之意,敢啓。傳曰,知道。
以執義李竣祜,掌令李錫周·孫赫,持平金龍翼·李秉儀,正言梁在孟·申允祿牌不進罷職傳旨,傳于林東鎭曰,只推。
以校理李游夏,副校理李鼎在牌不進罷職傳旨,傳于金正喜曰,只推。
朴岐壽,以內醫院提調意啓曰,內醫吳景煥,身病沈重,勢難供職,汰去,何如?傳曰,允。
又以內醫院提調意啓曰,內醫吳景煥汰去代,前正李鍾呂還差之意,敢啓。傳曰,知道。
金正喜,以禮曹言,啓曰,今七月十二日午時,墓所開金井時,觀象監提調·本曹堂上·承旨各一員,依前例進去同審之意,敢啓。傳曰,知道。
韓義運,以兵曹言啓曰,卽接東道參軍金華淳牒報,則御營廳所授惠化門北邊第七城廊近處體城一間許頹圮云。爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內惠化門北邊第七城廊近處體城一間許頹圮處,令分授軍門,卽速修築,把守軍兵,量宜定送事,自兵曹草記矣。修築則待晴擧行,而本牙兵十五名,懸錄牙兵五名,將官率領,限改築間,輪回嚴加把守之意,敢啓。傳曰,知道。
副修撰申冕周疏曰,伏以臣,以至愚極陋,備數春坊,居然五箇月矣,晉接之講席已空,兼帶之官銜自如,情同嬰兒之失哺,跡似窮人之無歸,時與伴直諸僚,相對哽咽,自不覺血涕之無從,迺者玉署除命,忽降於旅舍病伏之中,臣是何人,敢當此疊授之誤恩?惶霣感激,罔知攸措。嚴畏義分,不敢稽滯,且値事會,不得不强策出肅,而第伏念臣,七耋殘喘,千里孤蹤,閱月棲屑,宿祟闖發,已無供職祗事之望,而今於持被之中,又添關格之證,熱壅氣滯,上吐下瀉,食飮全却,眞元陷脫,有時昏仆,不辨四到,種種危惡之證,若將莫保朝夕,以此病樣,何可久滯邇班之直,坐待符到之期乎?玆敢忙貢短章,略陳哀懇。伏乞聖慈,特垂矜憐,亟遞臣所帶館職,俾得調治於私次,臣不勝千萬伏願。臣於疾痛之呼,何暇及他,而憂憤所激,按住不得,略效明張之義,伏乞少垂察焉。噫嘻痛矣,宜學之罪,可勝誅哉?蓋其設心造計,至凶至憯,決非一人一時之所可辦出,而抵頑不服,誅止其身,有識之憂歎,固已久矣。今於堂箚臺疏迭發之後,李寅溥投書嘗試之計,金鏴·洪起燮從中綢繆之狀,次第綻露,宜學之爲宜學,一則金鏴,二則洪起燮也。其爲根柢窩窟,明若觀火,國無三尺則已,有則豈可無王府窮覈之擧乎?至如捕招變說,亦一變怪,李惟秀之嚴問得情,斷不可已,而一切置而勿問,臣恐因此而隄防日紊,義理日晦,將至於國不爲國矣。夫臺閣,殿下之耳目也,設使其言過當,其在人君聽言之道,固當虛受而假借。況其所陳,卽擧一國公共之論,而殿下非惟不爲允從,輒示訑訑之色,或下過中之敎,殊非聖世之美事。且況大臣,殿下之股肱也?其在朝家禮待之道,固當亟從其言,廓揮乾斷而箚批中二字還收,雖由於盛德,又加眞可笑三字,而不賜聽納,安在其還收之意,而亦豈爲禮待之道乎?實非群下平日所蘄望於我殿下者也。伏乞殿下,淵然深思,更許三字之還收,特允諸臣所請,俾王法伸而言路開焉。臣無任云云。省疏具悉。勿煩。還收之請,雖依施,亦多事矣,爾其勿辭察職。
上在昌德宮。停常參·經筵。
韓義運啓曰,行大司憲南履翼,執義李竣祜,掌令李錫周·孫爀,持平金龍翼·李秉儀呈辭,監察茶時之意,敢啓。傳曰,知道。
又啓曰,左副承旨林東鎭,今日不爲仕進,卽爲牌招,何如?傳曰,允。
備忘記,晉州營將李濟弘下直,長弓一張,長箭一部,片箭一部,筒兒一箇賜給。
金正喜啓曰,假注書洪說謨,身病猝重,勢難察任,今姑改差,何如?傳曰,允。
洪說謨改差,代以朴齊憲爲假注書。
金正喜啓曰,臣正喜依定式進詣香室,奉審香祝櫃·祝板袱子則精潔之意,敢啓。傳曰,知道。
傳于金正喜曰,未下直守令·邊將,催促下送。
傳于洪赫曰,留院公事入之。
以京畿監司李羲準狀啓,富平府使徐鳳輔身死事,傳于金正喜曰,令該曹口傳差出,催促下送。
吏曹口傳政事,以成道默爲富平府使。
以左副承旨林東鎭,牌不進罷職傳旨,傳于韓義運曰,只推。
金正喜啓曰,副應敎·修撰一員,副修撰一員未差,應敎尹心圭在外,校理金英淳,修撰李正耆都監進,副校理洪重燮受由,玉堂上下番俱空,事甚未安。校理李游夏,副校理李鼎在,旣有只推之命,竝卽牌招入直,何如?傳曰,允。
以校理李游夏,副校理李鼎在牌不進罷職傳旨,傳于金正喜曰,只推。
金正喜以葬禮都監都提調意啓曰,發引時,祖奠後,冊印,先盛於腰彩轝,遣奠前二刻,前進排列于大路通廣處,預爲整待事,雖是補編所載,各年皆爲經稟矣。今亦依此擧行,何如?傳曰,允。
又以葬禮都監都提調意啓曰,路祭所狹窄,每患紛遝,故曾因特敎,別定兵曹郞官,多率近仗軍士,先期出去,一切禁雜人矣。今亦依此擧行之意,分付,何如?傳曰,允。
洪赫,以宣惠廳言啓曰,魂宮·墓所三年內所供菜蔬柴炭等價,本自戶曹,磨鍊分定於京畿各邑,而己亥以後國恤時,爲除畿民之弊,始令本廳句管給價,而價本則或以江都米,或以常平·賑廳·宣惠各廳與兵·戶曹各軍門所在銀·錢·米·布,啓稟取用者,已成恒例矣。今此世子宮喪三年內菜蔬等價,亦依此例,以米·木·錢三分磨鍊,米一千一百九十七石十斗三升九合一夕,木七十一同四十三匹,錢七千一百八十六兩等,取用於宣惠各廳常平·賑廳·兵·戶曹各軍門而自本廳有難知委派定,依前例,特令廟堂,參量區劃,一依各其司定式上下,以爲貢人進排之地,而魂宮入番享官以下蔘䓀價元數一千四十二石九斗三升二合四夕,依乙卯定奪,折半減除,依丙申定奪,又減三分一外,米·木·錢三分磨鍊,米一百十六石三斗一升八夕,木六同四十七匹,錢六百九十四兩等,亦令廟堂,一體劃定,直給魂宮所屬,俾無窘急之弊,何如?傳曰,允。
上在昌德宮。停常參·經筵。
藥房提調李羲甲,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
林東鎭啓曰,行大司憲南履翼,執義李竣祜,掌令李錫周·孫爀,持平金龍翼·李秉儀呈辭,監察茶時之意,敢啓。傳曰,知道。
韓義運啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,同副承旨金正喜,今日不爲仕進,卽爲牌招,何如?傳曰,允。
傳于鄭知容曰,十二日,自內當親臨別奠矣,該房知悉。
傳于鄭知容曰,留院公事入之。
鄭知容啓曰,今十二日,墓所開金井時,承旨進去同審事,禮曹草記允下矣。何承旨進去乎?敢稟。傳曰,都承旨進去。
又啓曰,玉堂上下番俱空,事甚未安。校理李游夏,副校理李鼎在,旣有只推之命,副校理洪重燮,由限已過,竝卽牌招,推移入直,何如?傳曰,允。
以同副承旨金正喜,牌不進罷職傳旨,傳于林東鎭曰,只推。
以校理李游夏,副校理洪重燮·李鼎在牌不進罷職傳旨,傳于林東鎭曰,只推。
鄭知容,以吏曹言啓曰,今此殯宮賜諡時,宗廟告文大祝,前相禮兪星煥塡差,而時無職名,令該曹口傳付軍職,何如?傳曰,允。
兵曹口傳政事,副司果單兪星煥。
鄭知容,以吏曹言啓曰,靈巖郡守李能權,謂有身病,呈狀迄遞,罷黜,何如?傳曰,允。令該曹口傳差出,催促下送。
吏曹口傳政事,以李應謙爲靈巖郡守。
鄭知容,以禮曹言啓曰,今此喪禮,自初喪至卒哭,竝停大中小祀,殯後惟祭社稷,而卒哭後行祭如常事,前已啓下矣。卒哭在來八月十三日,十三日以後,各祭享,依例磨鍊以入之意,敢啓。傳曰,知道。
又以禮曹言啓曰,因墓所都監草記,墓所火巢,別無加拓之地,而四標界限,不可不分定,令禮曹及漢城府都監堂上·地方官,眼同擧行事,允下矣。臣羲甲,以開金井事,今十二日當爲進去,伊日與都監堂上·漢城府堂上,看審定界,何如?傳曰,允。
又以葬禮都監都提調意啓曰,發引時班次圖,一依各年謄錄磨鍊,而哭宮人行帷帳,在承史·閣臣·都監班之前,遮截前後,實難檢飭,故庚申·乙丑,經稟退行於都監班之後,乙亥因特敎,哭宮人,立於銘旌前,都薛里守侍園官,立於銘旌後,宗戚執事,立於守侍園官後,而辛巳·壬午,皆用此例矣。今亦依此擧行,何如?傳曰,允。
又以葬禮都監都提調意啓曰,發引時,殯宮·葬禮兩都監堂上郞廳各一員,分立於大轝·肩轝·神輦·神轝之後,專意陪護,而大轝·肩轝陪衛之員,雖於神輦·神轝之後,無改其服色,從便往來檢飭事,各年皆筵稟蒙允矣。今亦依此擧行,何如?傳曰,允。
又以宣惠廳言啓曰,世子宮發引後下玄室前,墓所朝夕祭奠封進生物,分定各道,別單書入之意,敢啓。傳曰,知道。
林東鎭,以備邊司言啓曰,頃因湖南右道暗行御史成遂默別單,水營休番木之庚辰以後躬犯帥臣及吏校所逋,令道臣按簿査摘,督徵充上,該帥臣指名狀聞之意,稟覆行會矣,卽見該監司朴永元査啓,則以爲,庚辰,水使李升權所逋木,爲五同四十四疋零,丙戌,水使金相順所逋木,爲三同三十疋,丁亥,水使韓應浩所逋木,爲四同二十二疋,乙酉,水使權膺祜所逋木,爲七同二十五疋,合木二十一同二十一疋零,而權膺祜則今已身故,全數未捧,故囚家僮,刻日督捧之意,關飭該水使李應植處,李升權·金相順·韓應浩等所逋,雖已充納,不善典守之罪,不可置而勿論,請令廟堂稟處,吏校輩所逋,今方査櫛摘發,徵捧計料,爲辭矣。休番庫儲,乃是緩急所需,而爲帥臣者,罔念典守,擅自犯用,揆以紀綱,萬萬駭然,不可以所逋之已完,有所歇勘。李升權·金相順·韓應浩,令該府拿問嚴勘,權膺祜身故勿論,餘逋收殺之方,更爲嚴飭道臣,使之刻期畢捧後,形止狀聞之意,分付,何如?傳曰,允。
又以備邊司言啓曰,頃因東萊府使洪羲祖狀本,裁判差倭公作米退限之請,責諭入送之意,稟覆行會矣,又見其狀辭,則以爲,差倭,稱以馬州本不生穀,一島生靈,專靠此作米,而今若未蒙退限,則束手待死之外,更無他策,願以此轉達朝廷,亟賜許施云。故嚴飭任譯,更加責諭,俾卽入送,爲辭矣,公木作米,本非約條,從前闊狹,俱係特施,則限盡輒請,視若常例者,彼倭情狀,殊甚可痛。固當一切防塞,而今以馬州之全靠,經歲留接,懇乞不已,想其事勢,容或無怪,有難一向靳持,特許五年退限,以示柔遠之意,此後則雖或限滿,毋得更請之意,使之責諭入送,何如?傳曰,允。
又以禁衛營言啓曰,去夜二更量,幼學宋一元,被捉於本營巡邏,而係是士子,依例移送秋曹之意,敢啓。傳曰,知道。
又以刑曹言啓曰,因禁衛營啓辭,去夜二更量犯夜幼學宋一元,移送秋曹事,命下矣。宋一元,待過齋,依更數決笞五十度,放送之意,敢啓。傳曰,知道。
慶尙監司李勉昇疏曰,伏以皇穹降割,王世子邸下,奄棄匕鬯之重,慟冤崩迫,率普同情,我邸下睿贊天成,令聞日彰,四載代聽,八域被澤,三五之治,指日可期,豈意一朝无妄之候,遽纏千古無涯之慟哉?殿下以止慈之情,遭至切之慼,公除奄過,令儀永閟,觸境興懷,慘慟何極?臣名忝賓僚,偏荷庇覆之恩,跡滯藩臬,獨阻朝晡之班,俯仰穹壤,此何人斯,北望長號,直欲無生,目今悠悠萬事,只在於殿下,先自寛仰,以盡節宣之方,慰譬世孫,深思保護之道而已。以殿下達理之聖,詒燕之謨,寧或少忽於此而區區憂愛之忱,不能自已,敢此抆血而敷陳焉。仍伏念臣,以匪才,冒據重藩,已歲一周矣,觸處生疣,無往非罪。西關材木之斫運也,不能先事戒飭,終使擾民,北關運穀之臭載也,不能稟定可否,率爾減摠,莫非臣昏謬鈍滯,全不事事之罪也。問備之典,越俸之令,罰不當罪,滿心慙悚,再上巽牘,終未得請,因仍蹲冒,黽勉從事,而乞遞之念,未嘗一日無也。自己之放倒廉隅,雖未遑恤,公事之緣臣僨誤,益增罪戾,擬一仰首鳴號,而我殿下㷀㷀悲疚之中,不敢煩瀆,荏苒到此,至於進上水沈事,而臣之罪益無所逃矣。夏節船運,固是已例,而忱誠淺薄,舟楫失利,朔膳封進,雖免虧闕,而膳狀渝濕,全欠敬謹,廚院論罷,已是薄罰,大僚請仍,尤是料外,本事之在於可原不可原者,或不無仍任之例,而今此事關進獻,罪係不輕,此而原恕,將何以警百僚而熙庶績哉?臣得見請仍之奏,以迎送之弊,爲言,此又臣所不敢自安者也。藩臣去就,非微末庶官之比,但看事之當否,罪之輕重,而進退之而已,何可拘於細事,恕其不可恕之罪,仍其不當仍之職哉?見今鋤役將歇,歲功垂成,未有賑救之政,又無徵發之勞,此時迎送,又何足爲弊耶?臣若貪榮戀祿,幸其無事,揚揚若無故者然,則是所謂不識人間有羞恥事者也。不但自媿於臣心,仰恐聖朝禮使之道,亦將緣臣而壞了,臣固無似,不敢爲此,且都會兩邑之倅,有因草記拿囚之命,彼封進之官,將被重勘,居摠察之任,豈敢自恕,玆敢不避猥越,冒陳衷懇。伏乞天地父母,特垂鑑諒,亟賜遞改,仍下司敗,論以重律,以爲不職者之戒焉。臣無任云云。答曰,省疏具悉。卿其勿辭,益加對揚焉。
上在昌德宮。停常參·經筵。
朴岐壽啓曰,同副承旨金正喜,今日不爲仕進,卽爲牌招,何如?傳曰,允。
又啓曰,來十六日,漢學文臣殿講日次,而卒哭前不得循例取稟之意,敢啓。傳曰,知道
備忘記鍾城府使李惇五,厚州府使申在健,茂山府使申從洛,仇寧萬戶宋啓亨,安義僉使張德良,西北僉使朴弘德,美錢僉使李哲茂,老江僉使林致彦,羅暖萬戶李敏敎,昌洲僉使李興茂下直,各長弓一張,長箭一部,片箭一部,筒兒一箇賜給。
韓義運啓曰,臣義運,以入直禁軍戎器點考進去下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考則皆無頉,乃以傳敎內辭意勞問,則亦皆好在云矣,敢啓。傳曰,知道。
洪赫啓曰,玉堂上下番俱空,事甚未安。校理李游夏,副校理洪重燮·李鼎在,旣有只推之命,竝卽牌招,推移入直,何如?傳曰,允。
洪赫,以墓所都監都提調意啓曰,墓所開金井,在於今十二日矣,臣晩錫與領中樞府事·觀象監提調·禮曹堂上,依例除辭朝進去,而火巢定界事,出去漢城府堂上,一體除辭朝之意,敢啓。傳曰,知道。
又以墓所都監都提調意啓曰,本都監事役時急,正日迫近,補土及諸般工役,極其浩繁,而區劃中米邊,今幾垂乏,匠募雇價,無以繼用。賑廳米,限五百石加區劃,以爲需用之地,何如?傳曰,允。
又以葬禮都監都提調意啓曰,延慶墓丁字閣上梁文,製述官兵曹判書洪奭周,今已製進啓下矣,草圖書,敬書以入之意,敢啓。傳曰,知道。
以慶尙監司李勉昇狀啓,薦新進上胡桃,節序差晩,限內不得封進,惶恐待罪事,傳于洪赫曰,勿待罪事,回諭。
以同副承旨金正喜,牌不進罷職傳旨,傳于洪赫曰,只推。
韓義運,以兵曹言啓曰,宣傳官沈有祖,病難供職,呈狀乞遞,新除授江原監營中軍金遜根,與監司尹聲大,有內外從應避之嫌,呈狀乞遞,相避之法,在下當遞,竝改差,何如?傳曰,允。
又以司僕寺一二提調意啓曰,濟州出來先運歲貢馬二百匹內,四匹中路故失,十二匹到中路病留,九匹到津頭逃逸,四匹本寺病留,十匹水原府別驍士,四十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬七十九匹,禾毛色別單書入之意,敢啓,傳曰,知道。
持平李秉儀,正言梁在孟等啓曰,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,快正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚,一體嚴鞫,施以當律焉。措辭見上請楸子島荐棘罪人金基敍,亟令王府,設鞫得情,快正典刑。措辭見上請正法罪人宜學諸子,亟施散配之典。措辭見上請柳鼎養,亟令王府,設鞫得情,快正典刑。措辭見上請削職罪人洪起燮,拿鞫得情,快正典刑,前任副提調朴晦壽,爲先施以竄配之典。措辭見上請金鏴·李寅溥等,竝令王府,設鞫得情,快正典刑,當該捕將李惟秀,亦令嚴加盤覈,亟施邦憲焉。措辭見上答曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事,不允。李肇源·金基厚等事,金基敍事,不允。宜學諸子事,不允。柳鼎養事,不允。洪起燮等事,已諭於前批,勿煩,金鏴等事,勿煩。
持平李秉儀啓曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請黑山島荐棘罪人趙璟鎭,亟令王府,拿鞫得情,快正典刑措辭見上請楸子島安置罪人命運,設鞫得情,快正典刑,竄配罪人金殷相·金珪·金漢祚·姜泰翼等,亦施當律,以洩天地神人之憤焉。措辭見上答曰,申鼎朝等事,不允。申綱·黃允中等事,不允。韓植林事,睦台錫事,趙璟鎭事,不允。李命運等事,已諭於前批,勿煩。
正言梁在孟啓曰,請金甲島爲奴罪人克觀,更令王府,嚴鞫得情,快正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,快正典刑。措辭見上請屛裔罪人韓植林,嚴鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請黑山島荐棘罪人趙璟鎭,亟令王府,嚴鞫得正,快正典刑焉。措辭見上請楸子島安置罪人命運,設鞫得情,快正典刑。竄配罪人金殷相·金珪·金漢祚·姜泰翼等,竝令嚴覈,快施當律。措辭見上答曰,不允。申鼎朝等事,不允。申綱·黃允中等事,不允。韓植林事,睦台錫事,趙璟鎭事,不允。李命運等事,已諭於前批,勿煩。
兵曹判書洪奭周疏曰,伏以臣,卽儱侗無似之一賤品耳,中權司武之任,何啻如猨狙之衣冠,而拜命之初,辭不獲諒,京察期近,瀆擾是懼,遂不得不黽勉就列,茫茫然行其所不知之事,而一涉銓筆,動露瘡疣,竝擬之啓,先後倒次,遷轉之望,懸註錯謬,或請改於已點之後,或付標於經日之久,雖聖度包涵,曲貸譴罰,而私心悚恧,無地自容。夫以顯然易知之事,而猶且失誤如此,矧於銓量甄別之際,取捨低昂之間,其爲咈公議而乖物情者,何可勝數?血指汗顔,退有餘媿,蹙伏彌旬,恭竢大何,而司直之論,尙無糾警,三度恩由,又出常格,臣於是跼蹐徊徨,益不知所以自措也。夫不能者止,人臣事君之通義也,試可乃已,明主用人之常法也,今臣之不合於是職,固已不待試而知矣。況其已試而蔑效,又安可貪戀淟涊,以下速不衷之災,而上累則哲之明乎?且臣之疾病貞痼,不堪陳力,卽通朝之所共諒也,特以時値哀遑,職在敦匠,殫竭奔走,不暇他顧,庶幾少效其區區犬馬之忱,而匪分新銜,心力俱疲,風痰宿病,挾勞復肆,神思怳惚,語言迷錯,白晝對人,或失省識,以此模樣,若又左右儳冒,强其所不可强,則顚頓僵仆,其勢必無幸矣。況臣旣帶都監之任,又忝賓僚之列,襄事之日,職當相紼,而宿衛體嚴,符紱在身,城闉之外,勢難遠出,若或因此,而獨阻於玄隧終天之訣,則情理之悲觖,分義之隳壞,殆將爲沒身不瞑之恨矣,玆敢披露衷悃,仰瀆崇聽。伏乞聖慈,俯垂鑑察,亟遞臣本兵之任,俾得專意於終事之地,使公器無玷,私願獲伸,千萬幸甚。臣無任云云。答曰,省疏具悉。卿其勿辭,從便往來。
上在昌德宮。停常參·經筵。
別奠後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。朝廷二品以上·六曹堂上·兩司長官,奉慰單子問安。答曰,知道。世子嬪宮,內閣·政院·玉堂·春坊單子問安。答曰,罔極。藥房口傳問安。答曰,罔極。世孫宮,內閣·政院·玉堂·講書院單子問安。答曰,罔極。藥房口傳問安。答曰,罔極。朝廷二品以上·六曹堂上·兩司長官,奉慰單子問安。答曰,罔極。
林東鎭啓曰,合辭方張之時,兩司無詣臺之員,事甚未安。除在外·疏批未下外,呈告人員,竝卽牌招,何如?傳曰,允。
傳于韓義運曰,墓所開金井時,左承旨進去。
以校理李游夏,副校理洪重燮·李鼎在牌不進罷職傳旨,傳于金正喜曰,只推。
金正喜,以弘文館言啓曰,下番闕直,事甚未安。副修撰申冕周,卽爲牌招入直,何如?傳曰,允。
以掌令孫爀,持平李秉儀,正言梁在孟·申允祿牌不進罷職傳旨,傳于林東鎭曰,只推。
以副修撰申冕周,牌不進罷職傳旨,傳于金正喜曰,只推。
金正喜,以禮曹言啓曰,臣羲甲,今七月十二日,進詣墓所,同日午時,開金井看審後,與漢城府判尹臣金履喬,都監堂上工曹判書臣朴綺壽,地方官楊州牧使臣李鐵求眼同,墓所局內定界處看審,則自主峯天藏山,西眞川,西北梧峴,北石串峴,北東氷庫峴,東獨口防築,而忘憂里峴爲內案山,東南石山隅,南西僧房谷等地,卽舊火巢,而南是懿陵靑龍岡,陵所墓所分界,新爲看審劃定,則懿陵靑龍外,墓所白虎小麓外,谷名龍巖洞,小磵爲分界,以此爲定,而新墓所火巢,旣不加拓,則植木一款,別無可議。但主峯以下,來龍左右,或有汰落處,亦有童濯處,不可不補土植木,而植木今非當節,補土亦慮値潦,待秋深,令地方官與墓官,眼同補土植木之意,分付,何如?傳曰,允。
又以葬禮都監都提調意啓曰,魂宮·墓所祭器,今已鑄成,故數爻別單書入之意,敢啓。傳曰,知道。
林東鎭,以義禁府言啓曰,全羅右水使李應植狀啓內,蝟島僉使,自巡營罷職後,仍爲上京,邊將之雖在罪罷,面看交代,載在通編,今此崔鳳紀,不有法例,恣意擅離,不可但以駭妄,論其罪狀,令攸司稟處事,啓下矣。崔鳳紀姑未上來,依例發遣府書吏,所到處拿來,何如?傳曰,待待命拿囚。
義禁府啓目,前全羅右水使李升權·金相順·韓應浩等原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,竝只議處,何如?判付啓依允。又啓目,安東府使金熙華原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,尙瑞院前副直長尹日善·鄭基重等原情云云。傳旨內辭緣,泛稱遲晩,竝只刑推得請,何如?判付啓,除刑推議處爲良如敎。
執義李竣祜,掌令李錫周,持平金龍翼等啓曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請黑山島荐棘罪人趙璟鎭,亟令王府,拿鞫得情,夬正典刑。措辭見上請楸子島安置罪人命運,設鞫得情,夬正典刑,竄配罪人金殷相·金珪·金漢祚·姜泰翼等,亦施當律,以洩天地神人之憤焉。措辭見上答曰,申鼎朝等事,不允。申綱·黃允中等事,不允。韓植林事,睦台錫事,趙璟鎭事,不允。李命運等事,已諭於前批,勿煩。
大司諫李晉淵疏曰,伏以臣,新自下土,初入國門,獲見公車文字大僚聯箚,則命運之不可以島置而止也。金鏴·李寅溥·洪起燮·李惟秀之不可不嚴鞫得情也,國言喧藉,莫可沮遏,輿情咈鬱,莫可止息,此豈有私惡於其人而然哉?誠以人情之所同然,卽是天討之所必加也。命運身爲首醫,妄試雜劑,未奏翌瘳之喜,致此罔極之變,嗚呼痛哉,嗚呼冤哉。苟究其由,一則命運,二則命運,以若負犯,罰止島置,則將何以洩神天之共憤,慰臣民之至痛哉?然則後聖尙可恕,而可貴不必誅也,是豈理也哉?伏願亟令王府,拿鞫得情,夬施王章焉。始焉寅溥之章,假托士類,欲以疑眩人聽,繼以宜學之書,藉重筵敎,欲以顚倒國是,而若論其爲窩爲窟,則惟鏴與起,實爲主張,指目有歸。其所蚓結蜮射,若難方物,而綢繆密勿之態,經營排鋪之狀,端若貫珠,明若觀火,至於惟秀,則渠以幺麽武弁,身爲捕將,只知承意於勢要,罔念盡心於國事,鞫招無難變幻於前後,事實惟意移易於東西,豈有如許世變哉?不惟今番此事,䵝䵢不明,實爲後日無窮之慮。伏願聖明,廓揮乾斷,竝命嚴覈得情,以正王法焉。噫,彼不逞之徒,自犯罔赦,百計掉脫,必欲嫁禍他人,以之疑亂一世,而前正言申大元,本以遐鄕賤品,沒無省覺,急於趨附,挺身應募,做出不近似之詤說,構誣沒干涉之別人,旋恐其人心不服,聲迹易露,則乃於陳章翌日,汲汲徑發鄕路,亦必有使之者,身爲言官,語默行止,一聽非類之指嗾,不但貽羞臺閣,大關後弊,臣謂申大元,施以竄配之典,斷不可已也。仍伏念臣,兩年瘴鄕,百病交侵,兼以毒暑外鑠,積憊中枵,始以頭疼如碎,胃反數嘔,脅痰牽引,坐不能伸腰,足濕刺痛,行不能受屨,及其舁歸私次,一倍加劇,以此病狀,時月之內,實無束帶供職之望。伏願殿下,俯垂矜諒,亟遞臣見帶之任,以幸國事,毋至瘝曠,俾安私分,以便調治,千萬顒祝焉。臣無任云云。省疏具悉。三人及李命運事,勿煩。申大元事,爾何以知之乎?爾其勿辭察職。
庚寅七月十二日午時,上詣歡慶殿,別奠入侍時,右承旨鄭知容,左副承旨林東鎭,右副承旨洪赫,同副承旨金正喜,假注書李心容,記事官吳取善·金大根·徐念淳,檢校提學金祖淳,原任提學朴宗薰,原任直提學洪奭周,原任直閣徐俊輔·鄭基善,檢校直閣徐萬淳,原任待敎李憲瑋,檢校待敎趙斗淳·金英淳·金鼎集以次侍立,別奠時至,上具衰服,入就位哭,承史·閣臣·宗戚·執事皆哭,外位文武百官皆哭,上止哭,承·史以下皆止哭,上詣靈座前,知容奉香盒,正喜奉香爐跪進,上三上香,知容進盞,上執盞,以授正喜,奠于靈座前,連奠三盞訖,大祝永明尉洪顯周,進靈座之左西向跪,讀親撰祝文訖,上還就位哭,諸臣在位者,皆哭盡哀,上止哭,承·史以下,皆止哭,上還次,諸臣以次退出。
上在昌德宮。停常參·經筵。
自辰時至酉時,灑雨下雨,測雨器水深二分。
夜自二更至十四日開東,灑雨下雨,測雨器水深四分。
林東鎭啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
金正喜啓曰,來十八日,專經武臣殿講日次,而卒哭前,不得循例取稟之意,敢啓。傳曰,知道。
金正喜,以弘文館言啓曰,下番闕直,事甚未安。副修撰申冕周,旣有只推之命,與副校理李鼎在,竝卽牌招,以爲推移入直之地,何如?傳曰,允。
又以墓所都監都提調意啓曰,本都監郞廳李寅亮,新除本職,以他司相換之意,前已草記蒙允,而該曹間未開政,尙不得擧行,職務大有相妨,令該曹卽爲口傳相換,何如?傳曰,允。
吏曹口傳政事,徽慶園令李寅亮,工曹正郞洪冕周相換。
林東鎭啓曰,行大司憲南履翼,執義李竣祜,掌令李錫周·孫赫,持平金龍翼·李秉儀牌不進,監察茶時之意,敢啓。傳曰,知道。
以大司諫李晉淵,正言梁在孟·申允祿,執義李竣祜,掌令李錫周·孫赫,持平金龍翼·李秉儀牌不進罷職傳旨,傳于林東鎭曰,只推。
以黃海監司李翊會狀啓,薦新蓮實,限內不得封進,惶恐待罪事,傳于金正喜曰,卿其勿待罪事,回諭。
金正喜,以禮曹言啓曰,魂宮卒哭後,大殿輦輿·玉轎·日傘及中宮殿輦輿,當爲變制,輦輿·玉轎,竝裹以黑綿布,日傘用冒緞,而輦陪軍人服色,準此照例磨鍊擧行之意,竝爲分付,何如?傳曰,允。
又以魂宮都監都提調意啓曰,魂宮祭器陪進吉日時,令日官洪晩中推擇,則今七月二十日辰時爲吉云,以此日時,陪進於魂宮,仍令忠義,省記入直之意,敢啓。傳曰,知道。
又以葬禮都監都提調意啓曰,諡冊·諡印·哀冊詣闕儀註,宣敎儀註,賜諡殯宮儀註,改銘旌儀註,先爲正書以入之意,敢啓。傳曰,知道。
林東鎭,以兵曹言啓曰,景福宮衛將金孝貞,慶熙宮衛將申憲祿,文臣兼宣傳官趙斗淳,俱以病難供職,呈狀乞遞,竝改差,何如?傳曰,允。
又以司僕寺一二提調意啓曰,濟州出來後運年例進上馬八匹,三名日進上馬六十匹,凶咎駑駘馬二十匹,合八十八匹內,六匹到中路病留,五匹到津頭逃逸,二匹到本寺病留除,實納馬七十五匹,禾毛色別單書入之意,敢啓。傳曰,知道。
又以司僕寺一二提調意,啓曰,濟州山馬監牧官金商霖,己丑·庚寅兩年條封進馬二匹,今纔上來,禾毛色別單書入之意,敢啓。傳曰,知道。
上在昌德宮。停常參·經筵。
自開東至酉時,灑雨下雨,測雨器水深六分。
自人定至夜五更,灑雨下雨,測雨器水深三分。
林東鎭啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
鄭知容啓曰,右副承旨洪赫,今日不爲仕進,卽爲牌招,何如?傳曰,允。
林東鎭啓曰,行大司憲南履翼,執義李竣祜,掌令李錫周·孫爀,持平金龍翼·李秉儀牌不進,監察茶時之意,敢啓。傳曰,知道。
以大司諫李晉淵,正言梁在孟·申允祿,執義李竣祜,掌令李錫周·孫爀,持平金龍翼·李秉儀牌不進罷職傳旨,傳于林東鎭曰,只推。
以右副承旨洪赫牌不進罷職傳旨,傳于林東鎭曰,只推。
以副校理李鼎在,副修撰申冕周牌不進罷職傳旨,傳于鄭知容曰,只推。
吏曹,頓遞使單金履喬。
鄭知容以葬禮都監都提調意啓曰,丁字閣上梁文,令書寫官同知敦寧府事趙寅永,正書以入之意,敢啓。傳曰,知道。
林東鎭,以備邊司言啓曰,諸道秋操稟啓,今已齊到矣,卒哭後,京外組練,當如例爲之,而三南則昨今兩年,雖曰少康,賑後民力,猶未蘇完,京畿·兩西則使价絡續,勅奇在邇,民邑疲於奔命,北關賑事纔畢,憂虞尙多,關東則旣困轉輸,亦難徵發,此時詰戎,或恐添弊。今秋八道·三都水陸諸操巡歷·巡點,竝姑停止,官鎭門聚點及各樣都試覆審考講,依例設行,停退都試,亦令合設之意,分付諸道道·帥臣,統制使李恒權,行操當否,當爲稟啓,而只以卒哭後擇日修啓之意,報于本司者,事甚疎漏。該帥臣從重推考,何如?傳曰,允。
鄭知容,以漢城府言啓曰,開城府市民五十一名,今方上來,自願轝士軍,依前例添付使用於引曳軍之意,分付轝士大將,何如?傳曰,允。
義禁府啓目粘連,向前李升權·金相順·韓應浩等亦,公貨推用,係是法外,無論徑遞與繕廨,俱失典守之意,旣現發之後,不可以已完,有所參恕,竝只以此照律,何如?判付啓依允。又啓目粘連,向前金熙華亦,身爲監封都會官,無論船運之有例無例,進上物種之中路臭載,極爲驚悚,難免不飭之失,以此照律,何如?判付啓依允。又啓目粘連,向前尹日善段,職掌符牌,馬牌所重,何如,而閪失旣在入直之日,則難免當律,以此照律爲白乎旀,鄭基重段,同是一院之官,而閪失之後,趁不現發者,極爲可駭,以此照律,何如?判付啓依允。
上在昌德宮。停常參·經筵。
賜諡後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮,內閣·政院·玉堂·春坊單子問安。答曰,罔極。藥房口傳問安。答曰,罔極。世孫宮,內閣·政院·玉堂·講書院單子問安。答曰,罔極。藥房口傳問安。答曰,罔極。大殿·中宮殿,朝廷二品以上·六曹堂上,兩司長官·奉朝賀奉慰單子問安。答曰,知道。世孫宮,奉慰單子問安。答曰,罔極。改銘旌後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮,內閣·政院·玉堂·春坊單子問安。答曰,罔極。藥房口傳問安。答曰,罔極。世孫宮,內閣·政院·玉堂·講書院單子問安。答曰,罔極。藥房口傳問安。答曰,罔極。大殿·中宮殿,朝廷二品以上·六曹堂上·兩司長官·奉朝賀奉慰單子問安。答曰,知道。世孫宮,奉慰單子問安。答曰,罔極。
藥房提調李羲甲,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
韓義運啓曰,備邊司郞廳來言,今日賓廳日次,而賜諡相値,不得來會云矣,敢啓。傳曰,知道。
金正喜,以奎章閣言啓曰,景慕宮·望廟樓,今望奉審無頉之意,敢啓。傳曰,知道。
又以葬禮都監都提調意啓曰,主櫝覆巾,補編則以紫紬裌袱載錄,而取考各年謄錄,則丙午·辛巳·壬午,皆用藍紬矣,今番,何以爲之乎?敢稟。傳曰,當內下矣。
又以葬禮都監都提調意啓曰,丁字閣上梁文,墓所都監郞廳申慤,今日陪往之意,敢啓。傳曰,知道。
又以葬禮都監都提調意啓曰,發引時外門路,弘化東挾門,內門路,賓陽門爲之事,旣承下敎矣,賓陽門外,他無回旋之路,輪轝排設以明政殿前後東挾門,磨鍊之意,敢啓。傳曰,知道。
又以葬禮都監都提調意啓曰,取考各年謄錄,發引時大轝之高,較量於興仁門,則門高不足,故門閾磚石,預爲掘去矣,今亦依例,令各該司,前期修治,雖以明政東挾門,弘化東挾門言之,高廣俱爲不足,於肩轝出入時,事勢不得不暫撤門楦及防木矣,依此擧行後,旋卽修補之意,分付兵曹,何如?傳曰,允。
又以墓所都監都提調意啓曰,因山時各司假家,自各其司造作,已有前例矣,今亦依此知委,何如?傳曰,允。
韓義運,以備邊司言啓曰,因宣惠廳草記,墓所所供菜蔬柴炭及魂宮入番享官以下蔘䓀價,令廟堂區劃事,允下矣。米·木·錢分定,自是定規,而近例多以純錢磨鍊,今亦純錢輸送之意,分付各營各司,何如?傳曰,允。
又以備邊司言啓曰,葬禮時,本無各道道臣,境上出待之例,而丙午襄禮時,則幸行經宿,而道臣不爲出待,至有越俸之命,故其後丙子襄禮時,以諸道擧行之疑眩,因大臣筵稟,使之勿爲出待矣,今亦依此例,預爲分付,何如?傳曰,允。
校理李游夏疏曰,伏以刑政者,有國之所重也,刑政之得失,而國家之治亂,判焉,可不懼哉?噫嘻痛矣,向來李寅溥·宜學之相繼投書,是何等變怪也?或假托士類,嘗試朝廷,或憑藉筵敎,翻亂國是,其計至憯,其意絶慝,決非渠輩之所自辦出者,而及夫宜學之誅也,根窩未覈,援因遽絶,群情之駭惑,久矣。今於堂箚臺疏之出,而金鏴·洪起燮之指嗾於寅溥,窩窟於宜學之罪,於是乎綻露彰著,而寅溥·宜學,互相茅殿之狀,昭不可掩矣。夫金鏴之欺負睿恩,跳踉縱恣,固不可備論,而卽此一款,可謂死有餘罪,至於起燮,湯劑一事,已是罔赦之案,而宜學根窩現露之後,尤見兩罪俱發矣。國言喧藉,輿憤沸騰,三司,殿下之耳目也,而交章請鞫,大臣,殿下之股肱也,而聯疏致討,則此可見擧國一辭共公之論,而迺殿下或下還給之命,或降過中之敎,以至於臺閣之啓,鎭日峻發,而一例賜之以勿煩二字之批,藐藐之聽,莫回,訑訑之拒,愈深,竝與捕招變辭之該捕將,一切置而不問。臣竊恐若此不已,則亂根無可拔之時,王法無可伸之日,而其於殿下之刑政得失,果何如也?伏想殿下,當此疚心之日,事或有不遑及他而然耶?然而徵討之典,不可不嚴,究覈之擧,不容少緩。伏願殿下,淵然深思,廓揮乾斷,亟允兩司之啓,快施三尺之律焉。仍伏念臣於病伏之中,伏奉館職除旨,感激恩造,固當蹶,況復聲討方張,有難言私,而臣自昨秋一書以後,玉署一步,便作難安之地,到今,豈敢諉之以時移事往,而揚揚爲冒進之計哉?且臣素患伏暑之症,闖發於三伏炎蒸,長時沈綿,又自近日以來,諸症越添,心腹絞痛,泄痢交作,登溷無度,食飮全却,神精蒙昧,氣息如縷,雖不敢以狗馬賤疾,張皇仰陳,而實狀如右,萬無束帶供職之望,召牌屢降,課日違傲,義分都虧,情踪悶隘,玆敢疾聲呼籲於仁覆之下。伏乞聖慈,俯垂鑑諒,亟遞臣所帶之職,以便調治,仍治臣瀆擾之罪,以昭法紀焉。臣無任云云。省疏具悉。已諭於諸臺之批,勿煩,爾其勿辭察職。
上在昌德宮。停常參·經筵。
韓義運啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右承旨鄭知容,左副承旨林東鎭,同副承旨金正喜今日不爲仕進,竝卽牌招,何如?傳曰,允。
又啓曰,假注書朴齊憲,身病猝重,勢難察任,今姑改差,何如?傳曰,允。
朴齊憲改差,代以徐耆淳爲假注書。
韓義運啓曰,陪往大將徐鳳淳,以外梓室陪進事,明日出去矣,所帶右邊捕盜大將命召及大將牌·傳令牌,何以爲之?敢稟。傳曰,仍佩往來。
又啓曰,獻納李南圭下諭後,過限不上來,依定式遞差傳旨及禁推傳旨,捧入之意,敢啓。傳曰,知道。
以前獻納李南圭禁推傳旨,傳于韓義運曰,分揀。
洪赫啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,李相遠落點。
韓義運啓曰,行大司憲南履翼,執義李竣祜,掌令李錫周·孫爀,持平金龍翼·李秉儀牌不進,監察茶時之意,敢啓。傳曰,知道。
以大司諫李晉淵,正言梁在孟·申允祿,執義李竣祜,掌令李錫周·孫爀,持平金龍翼·李秉儀牌不進罷職傳旨,傳于韓義運曰,只推。
以右承旨鄭知容,左副承旨林東鎭,同副承旨金正喜牌不進罷職傳旨,傳于韓義運曰,只推。
洪赫以墓所都監都提調意啓曰,今十七日外梓室陪進時,臣晩錫,亦當隨詣,依例除朝辭進去之意,敢啓。傳曰,知道。
又以戶曹言啓曰,各道年分事目,從近當磨鍊以入矣,災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
韓義運,以兵曹言啓曰,因葬禮都監草記,發引時大轝之高,較量於興仁門,則門高不足,令各該司,預爲掘去門閾磚石,明政東挾門,弘化東挾門,暫撤門楦及防木事,允下矣。興仁門門閾磚石,今月十六日,始役掘去,發引後還爲塡補,而使役役軍,依前例以轝士廳都遊軍中,量宜除出,使之赴役,令本曹郞廳一員,另加檢飭,每夜把子圍排,而把守軍兵,亦令御營廳,依例定送,限塡補間,與本門將卒,眼同守直。弘化·明政兩門東挾門楦及防木撤去,令紫門監,趁三度習儀前擧行,發引後卽爲修改,而明政東挾門把守軍兵,以弘化門入直砲手十名除出,弘化東挾門,則假門依例設立,把守軍兵,亦以弘化門入直砲手五十名除出,限修改間嚴加守直,亦令巡邏營門,申飭校卒,各別巡察之意,一體分付,何如?傳曰,允。
又以訓鍊都監言啓曰,本局哨官崔匡植,身病甚重,勢難察任,改差,何如?傳曰,允。
又以御營廳言啓曰,興仁門門閾磚石,今月十六日始役掘去,發靷後還爲塡補,而每夜把子圍排,把守軍兵,令御營廳依例定送,限塡補間,與本門將卒,眼同守直事,自兵曹草記允下矣。今日爲始,本廳京中哨軍二十名,哨官一員率領,限塡補間輪夜守直之意,敢啓。傳曰,知道。
義禁府啓目,淸道郡守成兢默原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又照目粘連,前全羅右水使李升權·金相順·韓應浩等矣本府議啓內,公貨推用,係是法外,無論徑遞興與繕廨,俱失典守之意,旣現發之後,不可以已完,有所參恕,竝只以此照律罪。李升權段,杖七十收贖,奪告身二等,金相順段,笞五十收贖,解見任別敍,韓應浩段,杖六十收贖,奪告身一等,竝只私罪,奉敎依允爲旀,竝只功減一等爲良如敎。又照目粘連,安東府使金熙華矣本府議啓內,身爲監封都會官,無論船運之有例無例,進上物種之中路臭載,極爲驚悚,難免不飭之失,以此照律,罪笞四十收贖,附過還職私罪,奉敎依允爲旀,功減一等爲良如敎。又照目粘連,尙瑞院前副直長尹日善,前直長鄭基重等矣本府議啓內,尹日善段,職掌符牌,馬牌所重,何如,而閪失旣在入直之日,則難免當律,以此照律爲白乎旀,鄭基重段,同是一院之官,而閪失之後,趁不現發者,極爲可駭,竝只以此照律罪,尹日善段,杖九十徒二年半,以其承重祖母年八十三,無兄弟獨身,依法典收贖,告身盡行追奪,鄭基重段,杖八十收贖,奪告身三等,竝只私罪,奉敎依允爲旀,竝只功議各減一等爲良如敎。
吏曹判書徐能輔疏曰,伏以臣,誤蒙聖眷,久叨匪據,報蔑毫毛,瘡疣百出,三度加由,恩出常格,且感且惶,不知所出。臣於月前,連章屢疏,冒昧控辭,而終不得命,則一向瀆擾,有所不敢,故遂不免因仍蹲冒,强拙行政,而區區私計,竊以爲疵累旣積,伎倆畢露,則以聖上則哲之明,不待臣復懇,而亦必有以處臣者矣。豈或謂一分可堪而然哉?自始至今,首尾四朔,大小政注,不止一再,而聞見孤陋,病思昏綴,排擬銓量,全失稱停,京察一過,譏謗四至,臣於是滿心惶愧,殆不省措躬之所也。仍竊伏念臣,稟質綿脆,風痺爲祟,症形層加,日甚一日,譬如經霜之葉,無復沃若,比因暑濕,添得新證,痰滯而胃不受食,火升而心不藏血,形殼雖存,神識已去,外枯內爍,成一朽橛,凡係與臣相熟者,見臣疲曳供職之狀,莫不危之曰,何乃自苦如此?又或紛然譏笑曰,前日之冒受,猶可謂之迫於政期,未敢言私,今日之淟涊,旣非昔疾今瘳,則得不幾於忘廉沒恥乎?臣雖百喙,無以自解,而撫躬循省,不自知其背汗而顔騂也。臣嘗竊聞朱夫子之訓,有曰,士大夫辭受出處,非徒其身之事而已,乃關風俗之盛衰,微官庶僚之進退,尙且如此,臣雖無似,顧其職則裒然六卿之首也,從他姍笑,放倒廉隅,前後陳懇,徒歸假飾,臣固不足言,其爲貽累於朝廷,當何如也?臣雖欲抑心抗顔,靦然行銓衡之事,淸朝士夫之受臣詮品者,不亦羞恥之甚乎?然此猶臣緩聲之呼耳,目下病勢,輾轉增痼,黽勉陳力,萬無其望。不然則又何敢張皇瀆撓於聖情哀疚之中,以自速蔑分無嚴之誅哉?情窮勢迫,疾聲呼籲,伏地懍蹙,無所逃罪。伏乞聖慈,俯垂諒察,亟許鐫遞,仍降威罰,以勵廉恥,以嚴法綱,千萬幸甚。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
林東鎭啓曰,行大司憲南履翼,執義李竣祜,掌令李錫周·孫爀,持平金龍翼·李秉儀呈辭,監察茶時之意,敢啓。傳曰,知道
韓義運啓曰,來二十一日,朝參日次矣,敢稟。傳曰,停。
金正喜啓曰,來二十一日,輪對日次矣,敢稟。傳曰,當次人受點,後日次待令。
備忘記,羅州營將李德純下直,長弓一張,長箭一部,筒兒一箇賜給。
金正喜,以禮曹言啓曰,來八月初三日發引時,及初四日下玄室時,中宮殿·世子嬪宮望哭議註,直爲書入殿·宮之意,敢啓。傳曰,知道。
又以葬禮都監都提調意啓曰,發引時各項儀註,正書以入,而中宮殿·嬪宮望哭儀註,以諺書書入之意,敢啓。傳曰,知道。
又以葬禮都監都提調意啓曰,發引班次圖,依例摸寫以入之意,敢啓。傳曰,知道。
又以葬禮都監都提調意啓曰,因本都監草記,輪轝排設,以明政殿前後東挾門磨鍊事,允下矣。發引時,梓室自殯宮門·賓陽東挾門·明政殿後東挾門前東挾門,出至月臺,竝用輪轝,自月臺移奉於肩轝,至弘化東挾門外,移奉於大轝,至興仁門內排設所,換用短橫杠,出城門至排設所,還用本杠,至路祭所,以大轝少駐於幕次,仍爲進發,至墓所紅箭門外,直以大轝,至丁字閣月臺,自月臺至欑室,排設輪轝,以此磨鍊,而雖非城門,左右有人家路狹處,隨宜換杠,替運處不設幕次,以轝士軍,分運旋待,從便替運,曾有各年已例,今亦依此擧行事,預先分付於各都監及轝士大將處,何如?傳曰,允。
韓義運,以訓鍊都監言啓曰,本局千摠李顯英,身病甚重,勢難察任,改差,何如?傳曰,允。
林東鎭,以義禁府言啓曰,時囚罪人尹日善,杖九十徒二年半定配,以其承重祖母年八十三,無兄弟獨身,收贖告身盡行追奪,照律公事,判付內,依允,功議各減一等事,命下矣。尹日善功議各減一等,杖七十徒一年半,依法典收贖,告身盡行追奪,放送之意,敢啓。傳曰,知道。
上在昌德宮。停常參·經筵。
世孫宮生辰,大殿·中宮殿,內閣·政院·玉堂口傳問安。答曰,知道。世子嬪宮,內閣·政院·玉堂·春坊口傳問安。答曰,知悉。世孫宮,內閣·政院·玉堂·講書院單子問安。答曰,知悉。大殿·中宮殿,朝廷二品以上·六曹堂上口傳問安。答曰,知道。世孫宮,單子問安。答曰,知悉。
林東鎭啓曰,行大司憲南履翼,執義李竣祜,掌令李錫周·孫爀,持平金龍翼·李秉儀呈辭,監察茶時之意,敢啓。傳曰,知道。
以全羅監司朴永元狀啓,高敞縣監洪範祖身死事,傳于金正喜曰,有闕之代,政官待明朝牌招開政,不多日內下送。
金正喜,以吏曹言啓曰,冬至兼謝恩使書狀官兪星煥,以其身病,呈狀乞遞,改差,何如?傳曰,允。
又以葬禮都監都提調意啓曰,墓所丁字閣宿所,曾有傳漏,依已例,分付禁漏及該曹,何如?傳曰,允。
又以葬禮都監都提調意啓曰,本都監各房工役,今已告訖,匠手竝爲放送,堂上輪回仕進,郞廳如前輪直之意,敢啓。傳曰,知道。
又以葬禮都監都提調意啓曰,來八月初二日陳列時及初三日撤排時,都監所屬該曹員役軍人輩,自多出入於闕門及殯宮門,而有難續續煩稟,令兵曹區別其當入不當入者,勿令阻滯事,預爲分付,何如?傳曰,允。
又以墓所都監都提調意啓曰,本都監工役方殷,日期漸迫,而前區劃木·錢,幾乎垂乏,匠募雇價,無以繼用,木四十同,錢八千兩,以有裕衙門所在,加區劃,以爲需用之地,何如?傳曰,允。
又以禮曹言啓曰,卽接沃川幼學趙重元所志,則以爲,同兄四寸兄重岳,嫡妾俱無子,以其同姓十八寸弟重行第二子錫義,欲爲繼後,兩家相議完定,未及禮斜,生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長趙重元所訴旣如此,依定式趙重行第二子錫義,立爲趙重岳之後,何如?傳曰,允。
上在昌德宮。停常參·經筵。
林東鎭啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,右副承旨洪赫,今日不爲仕進,卽爲牌招,何如?傳曰,允。
韓義運啓曰,臣義運·臣正喜,今日初度習儀進去,下直之意,敢啓。傳曰,知道。
有政。吏批,判書徐能輔牌不進,參判沈能岳進,參議吳熙常在外未肅拜,右承旨鄭知容進。啓曰,判書徐能輔牌不進,參議吳熙常在外未肅拜,小臣獨政未安,何以爲之?敢稟。傳曰,仍爲之。以兪章煥副應敎,金鼎集爲修撰,韓耆裕爲刑曹參判,徐能輔爲知春秋,金履喬爲藝文提學,李紀淵·朴宗琦爲同春秋,徐碩輔·林顯喆爲工曹佐郞,具定默爲左通禮,閔英世爲相禮,李輝永爲長陵令,睦仁培·林膺洙爲監察,魏文喆爲奉常主簿,李炳斗爲軍資奉事,李鍾應爲高敞縣監,李南翼爲冬至兼謝恩使書狀。故正尹守翼贈吏參例兼,江原監司尹聲大考。
兵批,判書洪奭周進,參判柳河源病,參議李渭達入直進,參知金啓淵病,左副承旨林東鎭進。以朴綺壽爲都摠管,李鍾英爲副摠管,金善一爲宣傳官,宋淳謙爲景福將,郭仁浩爲景熙將,白珩洙爲宣傳官,洪祐順爲文兼,李彦懋爲江原中軍,金有璜爲訓鍊習讀。護軍朴宗琦,副護軍尹義儉·沈有祖·權·申光赫,副司直李南圭,副司果閔行鎭·李元耆·金孝喆·李昌孝·崔達洙,以上竝單付。
林東鎭,以兵曹言啓曰,僉知中樞府事朴天模·李彦養,五衛將李命楗,俱爲除授在外,上來無期云,竝改差,何如?傳曰,允。
吏批,再政。以徐有贊爲副修撰,金胤根爲司成,具齡錫爲典籍,趙爲司僕主簿,韓羲新爲假監役,金在獻爲孝陵參奉,尹錫圭爲順康園守奉官。奉常直長單李秉瑩。
兵批,再政。以金濟魯·金珹爲僉知,金致和爲五衛將,閔致鳳爲訓鍊主簿,蔡興永爲部將。同知宋淳謙,護軍李得弼,副護軍朴天模·李彦養·林宗勳·鄭貴龍,以上竝單付。
林東鎭啓曰,行大司憲南履翼,執義李竣祜,掌令李錫周·孫爀,持平金龍翼·李秉儀牌不進,監察茶時之意,敢啓。傳曰,知道。
以大司諫李晉淵,正言梁在孟·申允祿,執義李竣祜,掌令李錫周·孫赫,持平金龍翼·李秉儀牌不進罷職傳旨,傳于林東鎭曰,只推。
以右副承旨洪赫,牌不進罷職傳旨,傳于朴岐壽曰,只推。
朴岐壽,以弘文館言啓曰,上番副校理臣李鼎在浴主大祝,今日初度習儀時,晝仕出去之意,敢啓。傳曰,知道。
又以承文院都提調意啓曰,月食已過,禮部回咨,依例撰出,正書安寶後,定禁軍騎撥下送于灣府,使之入送鳳城,以爲轉致北京之地,何如?傳曰,允。
又以葬禮都監都提調意。啓曰,發引二度習儀,當行於今二十二日,而軍人勞瘁,不可不念。在前多有二三度兼行之例,今此二度習儀,兼行於二十七日,三度習儀,何如?傳曰,允。
又以葬禮都監都提調意啓曰,發引時道路橋梁摘奸次,本都監堂上·都廳·郞廳及頓體使·兵曹·工曹堂上·繕工監提調各一員,今二十一日先肅拜,二十二日進去,而表石·誌石·祭器,一體陪進,輪轝排設處所,亦當預先看審,凡諸擧行,依例等待之意,分付京畿監司處,何如?傳曰,允。
平安監司金學淳疏曰,伏以臣,猥膺藩寄,行將辭陛矣,臣之父母墳山,在於京畿楊州地,祿不及養,旣深風樹之慟,今當遠離,益切霜露之感,玆陳短籲,仰暴私懇。伏乞聖慈,俯垂矜察,特許臣數日之暇,往省塋域,俾伸至情,不勝幸甚。臣無任云云。答曰,省疏具悉。卿其往省焉。
江原監司尹聲大疏曰,伏以無似賤臣,猥膺重寄,丐免未獲,行將陛辭,此時戀結,尤自倍常。第伏念臣之父母墳山,在於京畿高陽地,間滯關北,久曠展掃,今當遠離,冞增感慕,不避煩瀆,仰暴衷懇。伏乞聖慈,特賜臣往來之暇,俾伸至情焉。臣無任云云。答曰,省疏具悉。卿其往省焉。
上在昌德宮。停常參·經筵。
自未時至人定,灑雨下雨,測雨器水深四分。
藥房提調李羲甲,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
林東鎭啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
韓義運啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
林東鎭啓曰,行大司憲南履翼,執義李竣祜,掌令李錫周·孫爀,持平金龍翼·李秉儀牌不進,監察茶時之意,敢啓。傳曰,知道。
以大司諫李晉淵,正言梁在孟·申允祿,執義李竣祜,掌令李錫周·孫爀,持平金龍翼·李秉儀牌不進罷職傳旨,傳于林東鎭曰,只推。
以咸鏡監司金箕殷狀啓,利原縣民家全頹及人命渰死事,傳于鄭知容曰,聞甚矜惻,元恤典外,別加顧助,渰死人,如有生前身還布,蕩減,結構奠接之方,竝令廟堂,措辭分付。
金正喜,以禮曹言啓曰,卽接奉常寺所報,則孝明世子神主,來八月初一日,當爲畢造成云,故權安吉時,令日官推擇,則同日巳時爲吉云,以此時知委擧行,而依前啓下,本曹堂上及奉常寺提調,同爲奉審後,權安于資政殿之意,敢啓。傳曰,知道。
義禁府啓目粘連,向前成兢默亦,本邑爲封進都會邑,而進上物種之船運臭載,極爲驚悚,囚供發明亦,有所據是白乎矣,不飭之失,在所難免。以此照律,何如?判付啓。依允。
上在昌德宮。停常參·經筵。
申時,灑雨下雨,測雨器水深二分,夜一更,灑雨下雨,測雨器水深四分。
韓義運啓曰,來二十五日,朝參日次矣,敢稟。傳曰,停。
林東鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于韓義運曰,江華留守留待。
傳于韓義運曰,江華留守入侍。
備忘記,江華留守李若愚下直,長弓一張,長箭一部賜給。
傳于韓義運曰,當該承旨推考。
金正喜啓曰,刑曹參判韓耆裕,除拜後過三日不爲出肅,依定式推考警責,仍卽牌招察任,何如?傳曰,允。
傳于金正喜曰,禮房承旨,進詣皇壇奉審,仍詣宣武祠,奉審以來。
韓義運啓曰,假注書徐耆淳,身病猝重,勢難察任,今姑改差,何如?傳曰,允。
徐耆淳改差,代以李公翼爲假注書。
林東鎭啓曰,行大司憲南履翼,執義李竣祜,掌令李錫周·孫爀,持平金龍翼·李秉儀牌不進,監察茶時之意,敢啓。傳曰,知道。
以大司諫李晉淵,正言梁在孟·申允祿,執義李竣祜,掌令李錫周·孫爀,持平金龍翼·李秉儀牌不進罷職傳旨,傳于林東鎭曰,只推。
以京畿監司李羲準狀啓,墓所祭奠封進生綿魚,非節難得,敢請代封,惶恐待罪事,傳于鄭知容曰,卿其勿待罪事,回諭。
金正喜,以墓所都監都提調意啓曰,本都監財力絶乏,木四十同,錢八千兩,以有裕衙門區劃事,前已蒙允矣,宣惠廳二千兩,華城錢六千兩,兵曹木二十同,禁衛營木十同,御營廳木十同,區劃以入之意,敢啓。傳曰,知道。
又以葬禮都監都提調意啓曰,本都監提調李羲甲,兼帶藥院提調矣,發引之時漸近,職務相妨,藥院之任,今姑許遞,何如?傳曰,允。
又以吏曹言啓曰,通禮院相禮閔英世,成均館典籍洪祐順,俱以身病,呈狀乞遞,竝改差,何如?傳曰,允。
鄭知容,以戶曹言啓曰,魂宮修理,今已完畢之意,敢啓。傳曰,知道。
韓義運,以備邊司言啓曰,在前支勅時,京畿·兩西道臣巡部及官鎭門聚點,竝令停止,都試·都會,亦爲退行矣,見今客使當前,民邑之弊,不可不預念,竝依已例施行事,分付三道道·帥臣處,何如?傳曰,允。
又以兵曹言啓曰,謹考丙午謄錄,則發引時宮城扈衛,自本曹取稟磨鍊矣,今番則何以爲之乎?敢稟。傳曰,置之。
〈敎〉江華留守李若愚書。王若曰,處海口之巨鎭,奚啻關防之形便?爲畿輔之分司,最重保釐之責任。玆敷十行之誥,庸畀三符之權。惟卿,早歲蜚英,名閥奕世。文章足以華國,退然不有其才,詩禮得之傳家,介乎自守雅操。位躋卿列,處若布韋,望重朝端,蔚爲模範。肆予倚毗也,切,所以歷試者,多。逌瀛館而直承明,深嚴宜處,長國子而主科試,鑑別甚平。薄試製錦,而已驗盤錯之才,見推搢紳,而可堪委寄之重。眷彼江都一面,卽我畿甸重防。臺隍枕水陸之交,險阻天設,舟楫控湖海之路,砦堡星羅。咽喉乎內洋,則唐睢陽之蔽遮江淮,羽翼我上都,則漢扶風之被帶山海。比松京居留之府,三路委輸之要衝,隣桐營控制之形,十鎭堠斥之管轄。而聖朝經遠之策,若是綢繆,嗟近日凋弊之嘆,有難矯救。城池樓櫓,所以備禦之用,而日漸疎虞。糧餉錢財,將爲緩急之需,而歲益耗竭。苟得如張益州之淸嚴雅望,欲紓西顧之憂,必也使寇萊公之文武全才,可托北門之重。如今爲官而擇,固知舍卿伊誰。玆授卿以江華府留守兼鎭撫使,卿其往愼乃司,祗服厥命。撫吏民而修墩隍,克體宵旰之憂勤,練士卒而甲兵,宜戒陰雨之備豫。昇平垂數百載,莫曰,海晏而河淸,憂虞非一二端,惟在人和而地利。凡係便民而利國,何憚條奏之頻繁?苟涉革弊而蘇殘,毋拘事勢之牽礙。於戲,帶籌司之兼管,何間在內之時,異藩臬之外除,罔懷去朝之戀。吾且召矣,卿其欽哉。故玆敎示,想宜知悉。
庚寅七月二十一日辰時,上御養心閤,江華留守入侍時,行左承旨韓義運,假注書徐耆淳,記事官徐念淳·洪鍾應,江華留守李若愚以次進伏訖。上曰,史官分左右。江華留守進前,若愚進前奏職姓名,命留守先退。仍命退,承·史以次退出。
上在昌德宮。停常參·經筵。
自申時至人定,灑雨下雨,測雨器水深五分,自人定至夜四更,灑雨下雨,測雨器水深一寸二分。
林東鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行大司憲南履翼,執義李竣祜,掌令李錫周·孫爀,持平金龍翼·李秉儀牌不進,監察茶時之意,敢啓。傳曰,知道。
以大司諫李晉淵,正言梁在孟·申允祿,執義李竣祜,掌令李錫周·孫爀,持平金龍翼·李秉儀牌不進罷職傳旨,傳于林東鎭曰,只推。
以咸鏡監司畢賑狀啓,傳于鄭知容曰,今見北道道臣狀啓,大賑已爲順成,萬萬多幸。書啓中自備之邊將,願納之大小民人及效勞差員營校,廟堂一一分等,後日次對,稟處施賞,俾有激勸之效。
備邊司,以申在植爲咸鏡監司。
韓義運,以兵曹言啓曰,下玄室時,別殿親臨望哭禮時,弘化門外排立軍,以外營入直軍出用,則宮墻外行巡,多有掣礙之端,依已例,訓局出番軍二哨磨鍊,何如?傳曰,允。
上在昌德宮。停常參·經筵。
林東鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,吏曹郞廳來言,咸鏡監司下批,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書徐能輔,參判沈能岳,俱以病不來,參議吳熙常在外,不得開政云。判書·參判竝卽牌招,何如?傳曰,允。
有政。吏批,判書徐能輔牌不進,參判沈能岳進,參議吳熙常在外未肅拜,右副承旨洪赫進。啓曰,判書徐能輔牌招不進,參議吳熙常在外未肅拜,小臣獨政未安,何以爲之?敢稟。傳曰,仍爲之。
又啓曰,內醫都提調南公轍許副代,今當差出,而無故大臣,只有右議政鄭晩錫一人,臣曹不敢單望以入,何以爲之?敢稟。傳曰,前望單子入之。
以金弘根爲刑曹參議,金箕殷爲同經筵,徐能輔爲同成均,金聖默爲典籍,南履翼爲內醫提調,金箕曾爲茂朱府使,魏鍾敏爲輸城察訪。咸鏡監司單申在植,耆老所守直官單崔致常。
兵批,判書洪奭周病,參判柳河源病,參議李渭達病,參知金啓淵入直進,行左承旨韓義運進。啓曰,前監司金箕殷,自吏曹送西矣,瓜滿監司,例爲隨品付樞銜,而金箕殷資級,係是嘉善,當爲同中樞下批,而時無見窠,依例作窠下批之意,敢啓。傳曰,知道。
同知單金箕殷·郭仁浩,僉知單金致和,護軍李紀淵,副護軍沈宜臣·韓應浩·金遜根,副司正金鼎遠·孫海振,權知訓鍊院奉事單白光根,以上竝單付,咸鏡道兵馬水軍節度使單申在植。
吏批,再政。以韓鍾運爲敦寧都正,洪章燮爲光陵令。
兵批,再政。同知作闕單李紀淵。
韓義運,以兵曹言啓曰,卽接慶熙宮入直衛將崔一大牒報,則本宮內西所中松一株拔根顚仆云,依例斫去之意,敢啓。傳曰,知道。
又以訓鍊都監言啓曰,本局局別將李德謙,身病甚重,勢難察任,改差,何如?傳曰,允。
行大司憲南履翼,執義李竣祜,掌令李錫周·孫爀,持平金龍翼,正言申允祿·梁在孟,副修撰徐有贊等啓曰,請書九,亟施追奪官爵之典。措辭見上
行大司憲南履翼,執義李竣祜,掌令李錫周·孫爀,持平金龍翼,正言申允祿·梁在孟等啓曰,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,快正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永哲等,更爲設鞫嚴問,期於得情,快正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚,一體嚴鞫,施以當律焉。措辭見上請楸子島荐棘罪人金基敍,亟令王府,設鞫得情,快正典刑。措辭見上請正法罪人宜學諸子,亟施散配之典。措辭見上請削職罪人洪起燮,拿鞫得情,快正典刑,前任副提調朴晦壽,爲先施以竄配之典。措辭見上請金鏴·李寅溥等,竝令王府,設鞫得情,快正典刑,當該捕將李惟秀,亦令嚴加盤覈,亟施邦憲焉。措辭見上答曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永哲等事,不允。李肇源·金基厚等事,金基敍事,不允。宜學諸子事,不允。洪起燮等事,已諭於前批,勿煩,金鏴等事,勿煩。
行大司憲南履翼,執義李竣祜,掌令李錫周·孫爀,持平金龍翼等啓曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請楸子島安置罪人命運,設鞫得情,快正典刑,竄配罪人金殷相·金珪·金漢祚·姜泰翼等,亦施當律,以洩天地神人之憤焉。措辭見上答曰,申鼎朝等事,不允。申綱·黃允中等事,不允。韓植林事,睦台錫事,不允。李命運等事,已諭於前批,勿煩。
正言申允祿·梁在孟等啓曰,請金甲島爲奴罪人克觀,更令王府,嚴鞫得情,快正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,快正典刑。措辭見上請屛裔罪人韓植林,嚴鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島安置罪人命運,設鞫得情,快正典刑,竄配罪人金殷相·金珪·金漢祚·姜泰翼等,竝令嚴覈,快施當律。措辭見上新除授獻納李相遠,時在江原道原州地,請斯速乘馹上來事,下諭。答曰,不允,申鼎朝等事,不允。申綱·黃允中等事,不允。韓植林事,睦台錫事,不允。李命運等事,已諭於前批,勿煩,下諭事,依啓。
兩司合啓中,柳鼎養事,停啓,府啓·院啓中,趙璟鎭事,停啓。
以大司諫李晉淵,持平李秉儀牌不進罷職傳旨,傳于洪赫曰,只推。
洪赫,以義禁府言啓曰,昨年三月十八日,因全羅道放未放成冊,羅州牧黑山島荐棘罪人趙璟鎭名下,放字書下,而其時臺達方張,不得擧行矣。今則臺啓已停,趙璟鎭卽爲放送事,分付該道道臣,何如?傳曰,允。
義禁府照目粘連,淸道郡守成兢默矣本府議啓內,本邑爲封進都會邑,而進上物種之般運臭載,極爲驚悚,囚供發明亦,有所據是白乎矣,不飭之失,在所難免。以此照律,罪笞四十收贖,附過還職私罪,奉敎依允爲旀,功減一等爲良如敎。
副應敎兪章煥疏曰,伏以國之有言路,猶人之有血脈,血脈不通,則肢骸受病,而人不爲人,言路不開,則政刑失中,而國不爲國者,其理灼然,此豈非明君哲辟之所可監戒者哉?近見公車之上,臺疏堂箚,相繼迭發,顧其職則諫諍之官,論思之臣也,聽其言則大同之情,公共之論也。以聖明察邇之德,宜示翕受之量,以開不諱之門,以嚴懲討之義,而今殿下,不惟不爲允從,乃反還給堂箚,而不賜一字之答,及下臺批,而有若千里之拒,臣愚死罪,竊爲訝惑而憂歎也。況其聯章累牘,仰請處分者,卽是命運情節之萬戮猶輕,而輿憤莫洩也,宜學窩主之十手所指,而王章未伸也,李寅溥之假托士類之書,而脈絡貫通也,李惟秀之變幻捕廳之招,而首尾和應也。噫嘻,宜學之爲凶爲逆,卽是往牒之所罕睹,苟有一毫情跡之參涉其間者,固當人得以誅之。況乎金鏴·洪起燮之主張而指使之,綢繆而謀議之者,前後形跡,綻露無餘,豈可使一日偃處於郊坰之間,而倖逭當律乎?夫嚴懲討者,所以嚴堤防也,懲討不嚴,則堤防由是而益壞,堤防不嚴,則義理從此而將晦,國之興替治亂,於是乎係焉。寧不澟然者哉?惟彼命運之罰止島配,已是失刑之大,而金鏴·洪起燮·李寅溥·李惟秀之尙未究覈,益致輿論之沸騰,此若不嚴加處分,則其可曰,邦有常憲乎?伏願殿下,淵然深思,廓揮乾斷,亟允三司之請,俾亂本拔而王法伸焉。仍伏念臣,本以無似賤品,久廁雷肆邇列,忍見离光之永閟,尙帶官銜之依舊,攀號慟霣,自倍他人,不意玉署除旨,忽下於春坊持被之中,惶隕感祝,雖伸叩謝之忱,而第臣稟賦脆弱,疾恙纏綿,素患積氣,當暑益熾,或泄或痢,劇歇無常,而顧當此時,不敢言病,奔奏於朝晡之班,就直則呻囈,退公而昏倒者,已月餘矣。忽自日前,積祟更肆,膈痰成痞,不食而飽,乍寒而熱,往往眩塞,若墜烟霧,雜試刀圭,一味澌綴,以此病狀,彈束直廬,實爲傍人之所悶慮,惶隘之極,若添一病,玆敢冒入文字,仰瀆崇嚴。伏乞聖慈,俯垂鑑諒,亟遞臣新授職名,以安微分焉。臣無任云云。省疏具悉。已諭於臺批,勿煩,爾其勿辭察職。
上在昌德宮。停常參·經筵。
鄭知容啓曰,假注書李公翼,身病猝重,勢難察任,今姑改差,何如?傳曰,允。
李公翼改差,代以趙徽林爲假注書。
金正喜,以吏曹言啓曰,今此孝明世子發靷時攝相禮,前相禮閔英世,改付標啓下矣,時無職名,令該曹口傳付軍職,何如?傳曰,允。
兵曹口傳政事,副司果單閔英世。
副應敎兪章煥,掌令孫爀,正言申允祿,副修撰徐有贊等啓曰,請書九,亟施追奪官爵之典。措辭見上答曰,不允。
掌令孫爀,正言申允祿等啓曰,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,快正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永哲等,更爲設鞫嚴問,期於得情,快正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚,一體嚴鞫,施以當律焉。措辭見上請楸子島荐棘罪人金基敍,亟令王府,設鞫得情,快正典刑。措辭見上請正法罪人宜學諸子,亟施散配之典。措辭見上請削職罪人洪起燮,拿鞫得情,夬正典刑,前任副提調朴晦壽,爲先施以竄配之典。措辭見上請金鏴·李寅溥等,竝令王府,設鞫得情,快正典刑,當該捕將李惟秀,亦令嚴加盤覈,亟施邦憲焉。措辭見上答曰。不允,時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永哲等事,不允。李肇源·金基厚等事,金基敍事,不允。宜學諸子事,不允。洪起燮等事,已諭於前批,勿煩,金鏴等事,勿煩。
掌令孫爀啓曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請楸子島安置罪人命運,設鞫得情,快正典刑,竄配罪人金殷相·金珪·金漢祚·姜泰翼等,亦施當律,以洩天地神人之憤焉。措辭見上答曰,申鼎朝等事,不允。申綱·黃允中等事,不允。韓植林事,睦台錫事,不允。李命運等事,已諭於前批,勿煩。
正言申允祿啓曰,請金甲島爲奴罪人克觀,更令王府,嚴鞫得情,快正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,快正典刑。措辭見上請屛裔罪人韓植林嚴鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島安置罪人命運,設鞫得情,快正典刑,竄配罪人金殷相·金珪·金漢祚·姜泰翼等,竝令嚴覈,快施當律。措辭見上答曰,不允,申鼎朝等事,不允。申綱·黃允中等事,不允。韓植林事,睦台錫事,不允。李命運等事,已諭於前批,勿煩。
金正喜,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣,發遣郞廳,南郊南壇·雩祀壇·漢江壇·司寒壇,東郊先農壇·先蠶壇·馬祖壇,北郊祈雨壇·厲壇,次第看審,則南壇·雩祀壇·先農壇·漢江壇·司寒壇·祈雨壇·馬祖壇·厲壇,壇上及四面紅箭門墻垣階砌,俱爲無頉,而先蠶壇,南邊紅箭門顚仆,卽爲修改事,分付該監,而此後守護等節,另加申飭之意,敢啓。傳曰,知道。
林東鎭,以兵曹言啓曰,僉知中樞府事金濟魯·金珹,病在鄕廬,上來無期,五衛將金致和,慶熙宮衛將郭仁浩,俱以病難供職,呈狀乞遞,竝改差,何如?傳曰,允。
又以兵曹言啓曰,新除授慶尙左水使李東膺戶奴呈狀內,奴矣上典,身病猝重,時月之內,萬無登途赴任之望云。實病旣如此,則有難强令赴任,改差,何如?傳曰,允。
林東鎭啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
上在昌德宮。停常參·經筵。
藥房提調南履翼,副提調朴岐壽啓曰,日月易得,葬禮奄近,伏惟悲疚之懷,益復如新。伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
金正喜啓曰,三品官之毋得過三日,循例請牌,曾有定式矣。刑曹參議金弘根,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于韓義運曰,大臣·備局堂上引見。
金正喜啓曰,藝文提學金履喬,旣入闕中,不爲肅謝,直爲出去,事甚未安。推考,何如?傳曰,允。
又啓曰,卽者刑曹郞廳來言,三度習儀時,本曹堂上一員,當爲陪從,而判書李止淵都監進,參判韓耆裕,參議金弘根,俱有實故,無進參之員云,何以爲之?敢稟。傳曰,參判·參議竝許遞,前望單子入之。
刑曹堂上前望單子入之,參判鄭祖榮,參議沈宜臣落點。
以大司諫李晉淵,正言梁在孟·申允祿,執義李竣祜,掌令李錫周·孫爀,持平金龍翼·李秉儀牌不進罷職傳旨,傳于林東鎭曰,只推。
金正喜,以吏曹言啓曰,謹稽丙午謄錄,則文孝世子喪,依補編受敎條,魂宮祭官,自虞至禫,初獻正二品,亞獻從二品,墓所獻官,以堂上正三品塡差,而如有特敎或求差,則勿拘品數塡差事,稟旨擧行矣,今亦依此爲之,何如?傳曰,允。
又以吏曹言啓曰,今此社稷大祭終獻官,前參判韓耆裕塡差,而時無職名,令該曹口傳付軍職,何如?傳曰,允。
又以吏曹言啓曰,挽章製述官行上護軍金在昌,前已抄啓矣,製進前被削旋敍,使之依前製進,何如?傳曰,允。
兵曹口傳政事,護軍韓耆裕。
金正喜,以禮曹言啓曰,卽接奉常寺牒呈,則今番雨後,神室北方山川神位奉安處,仰土剝落云矣。修改之節,擇日擧行,何如?傳曰,允。
韓義運以訓鍊都監·禁衛營·御營廳言啓曰,御營廳字內宣仁門南邊小東門近處,墻垣外面一間半許缺落處,今二十六日爲始,三營合力改築之意,敢啓。傳曰,知道。
咸鏡監司申在植疏曰,伏以日月不居,延慶墓襄期近止,繼照之睿徽寢邈,止慈之聖心增疚,八域同情,百身難贖。仍伏念臣,菲質薄才,自分無用,年衰病痼,長淹床笫,不意北臬重寄,忽及於賤臣,地是豐沛舊鄕,而喬山之象設相望,職是藩鎭古制,而北門之鎖鑰最重,人民城池之富,儲胥甲兵之衆,古所稱雄藩大都。挽近以來,樓櫓漸隳,而綢繆無備,杼柚俱空,而風俗轉渝,昔之殷富者,日以凋瘵,昔之充牣者,日以蕩析,加以昨年巨浸,穡事大饑,昏墊之民,將迫盡劉,賴我孝明世子渙發德音,發帑而濟之,移粟而贍之,使一路幾萬生靈,拯之於山陵懷襄之危,而措之於袵席抱哺之惠,關北之得有今日,莫非睿德之攸賜,到今追想,不覺臆塞而增感。第念本道事勢,殆若新經大病,元氣未蘇,必待良醫妙詮,對証調治,然後方可以得成完人,此時此任,尤所難愼。苟非才智鍊達,威惠兼備者,莫宜居之,而今乃擧以畀之於如臣空疎蔑如之人,淸朝器使之政,固不當若是,而嗟彼澤鴻仳離之類,將何以奠接而懷保也?苟使臣有足以一分堪承,仰體委畀之眷,少效涓埃之報,則殫竭駑鈍,承流宣化,豈非分義之所當然,而顧臣蒲質易衰,楡景向暮,智慮大異於少壯,精力莫逮於剸理,與其畢竟僨誤,莫副旬宣之責,無寧早蒙鐫遞,得免負乘之譏,玆敢短章陳列,仰塵崇嚴。伏乞聖明,將臣新授按藩之旨,特命反汗,另選可堪之才,以重方面之寄焉。臣無任云云。答曰,省疏具悉。卿其勿辭往欽哉。
敦寧都正韓鍾運疏曰,伏以臣,猥以無似之質,濫廁緋玉之列,歲月愈久,懍惕冞深,迺者除旨忽下,以臣爲敦寧府都正,臣怵畏義分,章皇出肅,粗伸叩謝之忱,而第臣於見職,本無敦寧,揆以公格,在所當遞,玆陳短章,仰瀆崇嚴。伏乞亟賜鐫改,以安微分焉。臣無任云云。省疏具悉。所請依施。
庚寅七月二十五日辰時,上御養心閤。藥房入診,大臣·備局堂上引見入侍時,提調南履翼,副提調朴岐壽,假注書李心容,記事官徐念淳·洪鍾應,檢校待敎趙斗淳,行左承旨韓義運,假注書趙徽林,事變假注書盧時珣,右議政鄭晩錫,兼禮曹判書李羲甲,行戶曹判書朴宗薰,兵曹判書洪奭周,行護軍柳相亮·白東薳·申絅·鄭基善,同敦寧趙寅永,副應敎兪章煥以次進伏,醫官玄在德·李享基·李顯養進伏楹外訖。上曰,史官分左右。晩錫曰,近日日候過涼,聖體,若何?上曰,一樣矣。寢睡·水刺之節,何如?上曰,一樣矣。晩錫曰,中宮殿氣候,何如?上曰,一樣矣。晩錫曰,日月易駛,延慶墓葬禮奄近,止慈之聖衷,伏想悲悼難抑,而上體宗社之至重,下軫民生之困悴,寬抑自保,區區仰祝。上曰,醫官入診,可也。亨基等診脈訖,以次進伏奏曰,三部脈候調均矣。履翼曰,自今二十九日,大殿·中宮殿·世子嬪宮·世孫宮,人蔘三錢重粟米飮一貼式煎入之意,敢此仰達矣。上曰,唯。履翼曰,自發靷日,提調及醫官依例直宿,醫女亦爲待令之意,敢此仰達矣。上曰,唯。上曰,次對爲之。晩錫曰,咸鏡前監司金箕殷畢賑狀啓判付內,今見北道道臣狀啓,大賑已爲順成,萬萬多幸,書啓中自備之邊將,願納之大小民人及效勞差員營校,廟堂一一分等,後日次對,稟處施賞,俾有激勸之效事,命下矣。大賑順成,一路全活,實賴朝家優恤之盛澤,而至於穀物之捐納,船運之勞貰,亦皆深軫聖念,特降明旨,委曲諄復,逈出常格,此莫非勤民之所推及,臣不勝欽頌。謹將別單所錄,較量分等,以俟裁處,而邊將自備秩六人,雖有多寡之或異,其爲嘉尙則同然,而此與凡民補賑,煞有間焉,竝施加資之典。其中稍優者,梨洞萬戶金允喆,魚游磵僉使文興周,待其準瓜,邊將調用,願納秩中,北靑文澤行,安邊元重晉,咸興玄尙濟等三人,措辦之穀,俱爲最多輸納之地,或在絶險,幾萬饑民,賴以奠安,則其急難輕財之義,實爲卓異,不可以常例施之,而此人等,旣以幼學懸錄,文澤行,六品相當職,待窠調用,元重晉·玄尙濟,竝初仕相當職,待窠調用,永興金昌奎,鏡城玄升䄔,當爲之次,而亦係儒名,竝令先付司勇,從後收用,朔州前萬戶洪天用,能以已遞之鎭將,備納洽滿千包,尤爲可尙,賞加後,該道邊將,待窠陞差,利原金世勛,北靑金鍾聲,端川宋繼卨,明川全日樞,竝賞加後,相當職調用,端川李馥亨,亦付司勇,鏡城車南述,郞階成給,鏡城韓龍郁等十二人,竝賞加,領運差員前府使吳致慶,前察訪崔宗赫,竝加資,營校金基勉,帖加成給事,分付吏·兵曹,何如?上曰,依爲之。出擧條晩錫曰,取考北賑勘簿,各人等願納,只以各穀幾石連錄,而更無折米之區別懸註,穀物準折,各自不同,則各人所納之多少加減,有不可詳,揆以文簿之法,實多疎漏之歎。且茂山還作木二百同,隨其用餘,指數報來之意,前有所行會,而不論其入用與不入用,混同作穀,又不關由本司,而以其穀,還錄於茂山本邑者,烏在其當初減價作木之意哉?擧行亦未免疎忽,該道臣從重推考,何如?上曰,依爲之。出擧條晩錫曰,賑啓今旣稟處,而大抵北道與他道,有異,六鎭諸邑,距咸興絶遠,間以三大嶺,道伯行部,歲不過一,北兵使自謂治民非其任,邊鎭守宰,殫壓無人,窮蔀疾苦,告訴無處,摩天以北,實有難保之慮,而況今大賑纔畢,衆瘼竝萃。譬如新經重病之人,元氣未蘇,餘症尙多,若失調補之方,每有危亡之患,此古人所謂賑餘反有甚於賑時也。到今懷保之策,必十分加意,然後呻吟者,漸得回甦,而其所以懷保者,不必人人而官給衣食也,只加嚴飭守宰,不復侵撓,不復剝割,則庶或可以安其生而奠其業矣。爲道臣者,勤於察隱,嚴於考績,如有貪虐不法之類,不待殿最,一一論勘,以爲澄淸一路之道,而若其所謂貂鼠·蔘茸·細布等屬之包苴踰嶺者,災民蘇醒間,一切禁斷,三剩穀之年前矯弊者,或不無有名無實之歎云,亦令詳査釐革之意,竝爲分付于新道臣,何如?上曰,依爲之。出擧條晩錫曰,社稷大祭初獻官,除却都監堂上·宗戚執事,則更無塡差之道云,今番則勿拘塡差之意,分付該曹,何如?上曰,依爲之。出擧條晩錫曰,順安縣令宋錫老,卽先正臣宋浚吉祀孫也,而聞以新道臣親嫌當遞云。先正臣祀板之不得官享,亦係欠事,依已例,以他道守令相換之意,分付該曹,何如?上曰,依爲之。出擧條晩錫曰,臣稟旣脆薄,年又癃衰,筋力澌脫,神精昏霿,雖在閒司漫職,尙且陳就不能。況此國勢岌嶪,民生困悴之時,冒據三司重任,實是千不似萬不近,而其不能擔夯者,不啻若僬僥之强千勻,駑駘之騁九折,國事之僨俁,臣身之顚沛,非但臣自知甚明,同朝之傍觀,亦莫不危而憂之,我殿下日月之明,豈或有所遺照乎?如臣賤品,早賜斥退,必以宿德重望,置諸廊廟,然後庶或有董正牽補之道。伏乞亟降處分,以幸國事焉。上曰,諸宰奏事。羲甲曰,來八月初四日墓所下玄室時,在都百官望哭處所,以明政殿庭爲之事,命下矣。取考己酉正月政院日記,則百官望哭處所,初以仁政殿庭磨鍊,追因下敎,以集英門外爲之,今番則以崇化門外擧行,似宜,故敢此仰達矣。上曰,依爲之。出擧條羲甲曰,今秋各陵寢展謁,當於來八月初一日取稟,而謹稽謄錄,則待魂宮卒哭後,稟旨擧行,曾有已例,今番亦當以卒哭後稟旨,故敢此仰達矣。上曰,依爲之。出擧條羲甲曰,卽接東七陵齋官聯報,則今夏潦雨,都主峯有汰落三處,長廣闊大,深亦爲十五尺云矣。補築之節,有不容少緩,而此非今番水潦所害,卽漸次汰缺者,又是陵上稍遠之地,姑待明春,道臣春奉審時,增加與否及長廣深如何,詳細看審,工役多寡,亦爲量度,別具狀聞後稟處,恐未差晩,而允合於審愼之道,以此分付該道道臣,何如?上曰,依爲之。出擧條奭周曰,日前仍禮曹草記,魂宮卒哭後,大殿輦輿·玉轎,中宮殿輦輿,竝裹以黑綿布,日傘用冒緞,輦陪軍人,準此擧行事,纔已蒙允矣。日傘旣用冒緞,則繖扇陽繖,自當依此,以異色磨鍊,禁軍及駕前別抄,駕後禁軍等,卒哭後,黑戰笠,白戰服,挾輦槍劍軍,至練前白巾白衣事,自臣曹前已草記,雖蒙允下,而今因禮曹草記,輦輿旣已裹黑,輦陪所服,亦準此擧行,則駕前駕後與挾輦槍劍軍之服色,宜不容異同,似當竝以黑色磨鍊,而旣係軍容,且關禮制,有不敢率爾變改,下詢大臣·將臣處之,何如?上曰,大臣·諸將臣之意,何如?晩錫曰,軍容不可異同,依兵判所奏施行,恐合事宜矣。相亮曰,軍容似無異同,兵判所奏好矣。東薳曰,臣亦別無異見矣。絅曰,大臣及諸將臣,皆已陳見,臣別無異見矣。上曰,依爲之。出擧條上曰,玉堂所懷陳之。章煥曰,臣有區區所懷,敢此仰達矣。金鏴·洪起燮·李寅溥·李惟秀懲討事,前後之臺疏堂箚,已悉於公車之積,今不必疊架,而顧其言則出於一國公共之論也。乃殿下不賜批於堂箚,示未安於臺批,觀聽惶感,傳聞憂歎,臣未敢知殿下之所激惱者何事,而若果由於群下之不善導達,則殿下惟當從容引接,洞諭聖旨,可罪則罪之,可採則採之而已。大聖人隨感順應之道,固當如是,今也不然,遽下非常之敎,顯示閉絶之意,上下否塞,小大疑懼,是豈聖明朝置三司來諫諍之本意耶?伏乞聖明,淵然深思,亟允三司公共之論,以正邦憲,以絶亂本焉。臣於日前,伏承勿煩之批旨,而區區憂愛之忱,終不敢泯默,敢此附陳焉。上曰,勿煩。出擧條義運曰,今日賓對,兩司諸臺無一人進參,事體道理,誠甚未安。竝推考,何如?上曰,依爲之。出擧條義運曰,行大司憲南履翼,旣登筵席,不爲傳啓,直爲退出,事甚未安。推考,何如?上曰,依爲之。上曰,史官就座。仍命退,晩錫等先退。又命退,承·史以次退出。
上在昌德宮。停常參·經筵。
林東鎭啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
金正喜啓曰,因禮曹節目,魂宮·墓所三年內朔望·俗節·四時臘享祭祝文及忌辰祭祝文,令藝文館撰出事,啓下矣。藝文提學金履喬,卽爲牌招,使之製進,何如?傳曰,允。
又啓曰,藝文提學金履喬,牌不進推考傳旨,今方捧入,而祝文製進,已有成命,如是違牌,事甚未安。更爲牌招,何如?傳曰,允。
林東鎭啓曰,行大司憲南履翼,執義李竣祜,掌令李錫周·孫爀,持平金龍翼·李秉儀牌不進,監察茶時之意,敢啓。傳曰,知道。
以大司諫李晉淵,正言梁在孟·申允祿,執義李竣祜,掌令李錫周·孫爀,持平金龍翼·李秉儀牌不進罷職傳旨,傳于林東鎭曰,只推。
韓義運啓曰,兵曹判書洪奭周,以魂宮都監提調,明日三度習儀,普濟院出去,所佩命召,何以爲之?敢稟。傳曰,仍佩往來。
又啓曰,左邊捕盜大將許溟,以百官參班,右邊捕盜大將徐鳳淳,以陪往大將,明日三度習儀,普濟院出去矣,所佩命召及大將牌·傳令牌,何以爲之?敢稟。傳曰,仍佩往來。
韓義運,以訓鍊都監言啓曰,因兵曹草記,弘化·明政兩門東挾門楦及防木撤去後,弘化門入直軍六十名除出,分排把守,而弘化東挾門,軍五十名,入直哨官率領,明政東挾門,軍十名,將校一人率領,限修改間嚴加守直之意,敢啓。傳曰,知道。
又以訓鍊都監言啓曰,今此發靷時,陪衛武藝別監六十二人,每人每日糧米三升,饌價錢三錢,門旗手十名,每名每日糧米三升,饌價錢七分及卜馬六匹料,磨鍊分給之意,敢啓。傳曰,知道。
上在昌德宮。停常參·經筵。
林東鎭啓曰,合辭許久闕啓,事甚未安。除在外·習儀進去外,未肅拜·呈告人員,竝卽牌招,何如?傳曰,允。
韓義運啓曰,臣義運,臣正喜,今日三度習儀進去,下直之意,敢啓。傳曰,知道。
朴岐壽啓曰,藝文提學金履喬再牌不進推考傳旨,今方捧入,而祝文製進,已有成命,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
朴岐壽,以弘文館言啓曰,上番副校理臣李鼎在,浴主大祝,下番副修撰臣申冕周,讀哀冊官,今日三度習儀時,晝仕出去之意,敢啓。傳曰,知道。
林東鎭啓曰,行大司憲南履翼,執義李竣祜,掌令李錫周,持平金龍翼·李秉儀牌不進,監察茶時之意,敢啓。傳曰,知道。
以大司諫李晉淵,正言梁在孟·申允祿,執義李竣祜,掌令李錫周,持平金龍翼·李秉儀牌不進罷職傳旨,傳于林東鎭曰,只推。
林東鎭啓曰,司諫鄭藎,下諭後過限不上來,依定式遞差傳旨及禁推傳旨捧入之意,敢啓。傳曰,知道。
以前司諫鄭藎禁推傳旨,傳于林東鎭曰,分揀。
朴岐壽啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之,李明緖落點。
上在昌德宮。停常參·經筵。
林東鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,北虞候李蕙秀下直,長弓一張,長箭一部,片箭一部,筒兒一箇賜給。
朴岐壽啓曰,同副承旨金正喜,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,朴來謙添書落點。
朴岐壽啓曰,孝明世子發靷時,承旨當爲陪從,而取考前例,則二員陪進矣,何承旨進去乎?敢稟。傳曰,都承旨·左承旨進去。
傳于林東鎭曰,當該內資寺官員,令該府拿處。
林東鎭啓曰,行大司憲南履翼,執義李竣祜,掌令李錫周·孫爀,持平金龍翼·李秉儀牌不進,監察茶時之意,敢啓。傳曰,知道。
以大司諫李晉淵,正言梁在孟·申允祿,執義李竣祜,掌令李錫周·孫爀,持平金龍翼·李秉儀牌不進罷職傳旨,傳于林東鎭曰,只推。
兵曹口傳政事,副護軍單金正喜。
朴來謙,以禮曹言啓曰,魂宮卒哭後廟·宮·陵·園擧動時服色,問議,時·原任大臣及在外儒賢·館閣堂上·儒臣處之事,草記允下矣,發遣郞廳收議,則領中樞府事臣南公轍以爲,臣於近日,疾病添劇,神思昏迷,朝廷末議,無以與聞,況莫重禮典乎?今番上服,以斬衰三年磨鍊,而大小喪旣有異,則廟·宮·陵·園展謁時,出還宮上下服色之純用白素,終涉未安。謹依先朝丙午年例遵行,似合參互而得宜,旣承下詢,不敢不復有此臆對,不勝惶愧之至云。行判中樞府事臣李相璜以爲,方在俟勘中,不敢獻議云。議政府右議政臣鄭晩錫以爲,謹稽先朝丙午,下詢諸臣,廟·宮展謁及各宮展拜時服色,皆有磨鍊,今當依此遵行,而至於陵·園擧動時服色,則黑頭冕黲布戎服,恐合於廟·宮展謁出還宮時無揚黑圓領袍之例,若其隨駕百官,則黑布笠除插羽,淺淡色戎服,只佩劍,似或得宜,而臣愚素昧典禮,莫重儀文,不敢質言,惟願博詢而裁處焉云。藝文館提學臣金履喬以爲,今番服制磨鍊,與丙午不同,而其爲小喪則同,廟·宮·陵·園展謁時出還宮上下服色,似不可以三年朞年而有所異同,丙午已例,旣是參酌而定制,則在今遵行,恐爲得宜,臣本昧禮意,未敢質言仰對,惟在博詢而裁處焉云。知春秋館事臣徐俊輔以爲,先朝丙午,旣有已例,大僚獻議,皆請遵行,臣亦別無他見矣云。弘文館提學臣趙寅永以爲,今此服色儀節,事關莫重,且係變禮,而考之已例,實無可以端的傍照者,則如臣蒙昧,未敢臆對,惟在博詢而裁處之矣云。成均館祭酒臣宋穉圭以爲,臣於病伏濱死之中,日昨因成均館書吏所報,知臣之姓名,猥廁於挽章製述官啓下之列,而不惟草野賤蹤,不敢自比於在朝詞臣,病裏精神,無以抖擻,末由製進,則悲隕惶蹙,譴罰是俟,忽又夢寐之外,禮郞遠臨,詢及疑文,臣冞切驚惶,不知所出。臣自以懵陋,前後淸問之下,一切不敢仰對,況今病情,殆不省事,尤何以妄論於莫重通變之節乎?玆又虛辱王人,臣罪萬死,臣罪萬死云。行副護軍臣宋啓榦以爲,萬萬夢寐之外,禮郞以疑禮通變事,銜命俯詢,驚悚之極,罔省攸措。臣非但蔑識謏聞,實涉越位犯分,莫重典禮,何敢與論,遠辱王人?惶恐俟罪云。吏曹參議臣吳熙常以爲,如臣謏陋寡聞,無足備數,特以名在選籍,朝廷不復揀別,混置應問之列,而前後諮訪之下,雖或有一二冒對,僭汰屑越,私心惶恧,今以廟·宮·陵·園動駕時服色,詢問之命,又及於臣,臣是何人,靦然襲謬,有問輒對,視若固然,以屢汚聖聰也哉?況臣於近日,疾疴沈痼,與鬼爲隣,就欲强力承命,其勢末由,伏地戰懼,惟俟威罰之加焉云。弘文館副應敎臣兪章煥,校理臣李游夏,副校理臣洪重燮·李鼎在,修撰臣李正耆,副修撰臣申冕周·徐有贊等以爲,伏以今此以廟·宮·陵·園擧動時服色事,有下詢之命矣,臣等學識謏寡,何敢與論於莫重儀文,而先朝丙午已例,實爲今日之可據,大臣旣以此獻議,臣等別無異見,惟在博詢而裁處焉云矣。大臣·諸臣之議如此,上裁,何如?傳曰,依大臣議爲之。
義禁府啓目,蝟島僉使崔鳳紀原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
啓殯奠後,大殿·中宮殿,政院·玉堂奉慰單子問安。答曰,知道。內閣·藥房口傳問安。答曰,知道。朝廷二品以上·六曹堂上·兩司長官·奉朝賀奉慰單子問安。答曰,知道。世子嬪宮,政院·玉堂奉慰單子問安。答曰,罔極。內閣·藥房·春坊口傳問安。答曰,罔極。世孫宮,政院·玉堂奉慰單子問安。答曰,罔極。內閣·藥房·講書院口傳問安。答曰,罔極。朝廷二品以上·六曹堂上·兩司長官·奉朝賀奉慰單子問安。答曰,罔極。
啓欑室別奠後,大殿·中宮殿,政院·玉堂奉慰單子問安。答曰,知道。內閣·藥房口傳問安。答曰,知道。朝廷二品以上·六曹堂上·兩司長官·奉朝賀奉慰單子問安。答曰,知道。世子嬪宮,政院·玉堂奉慰單子問安。答曰,罔極。內閣·藥房·春坊口傳問安。答曰,罔極。世孫宮,政院·玉堂奉慰單子問安。答曰,罔極。內閣·藥房·講書院口傳問安。答曰,罔極。朝廷二品以上·六曹堂上·兩司長官·奉朝賀奉慰單子問安。答曰,罔極
藥房提調南履翼,副提調朴岐壽啓曰,日月不居,欑塗將啓,伏惟悲疚之懷,益復如新。伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如,世子嬪宮氣候,何如,世孫宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,世子嬪宮·世孫宮氣度平順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
進御三錢重人蔘粟米飮,自今日一帖式煎入事,榻前下敎。中宮殿進御三錢重人蔘粟米飮,自今日一帖式煎入事,榻前下敎。
世子嬪宮進服三錢重〈人蔘〉粟米飮,自今日一貼式煎入事,榻前下敎。
世孫宮進服三錢重人蔘粟米飮,自今日一帖式煎入事,榻前下敎。
朴岐壽啓曰,藥房提調·副提調,持粟米飮來待矣。傳曰,封入
朴來謙,以弘文館言啓曰,上番校理臣李游夏以社稷大祭祭官,今日議政府肄儀時,晝仕出去之意,敢啓。傳曰,知道。
朴來謙啓曰,社稷署官員來言,來八月初一日祈晴祭及初三日秋享大祭神位版出還·奉安時,提調當爲進參,而本署提調李羲甲以葬禮都監堂上,無以進參云,何以爲之?敢稟。傳曰,許遞,前望單子入之。
社稷提調前望單子入之,朴宗來落點。
朴來謙啓曰,社稷署官員來言,來八月初一日祈晴祭及初三日秋享大祭神位版出還·奉安時,提調當爲進參,而本署提調朴宗來,有身病,不得進參云,卽爲牌招,何如?傳曰,許遞,吏曹判書徐能輔,口傳單付。
吏曹口傳政事,社稷提調單徐能輔。
朴岐壽,以吏曹言啓曰,今此孝明世子發靷時,新石橋祭大祝,前典籍洪祐順塡差,而時無職名,令該曹口傳付軍職,何如?傳曰,允。
兵曹口傳政事,副司果洪祐順。
鄭知容,以兵曹言啓曰,宣仁門南邊小東門連接處,墻垣外面缺落處,今已畢築矣,把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,御營廳字內宣仁門南邊小東門連接處,墻垣外面缺落處,今已畢築,把守軍兵,解送直所事,自兵曹草記矣,把守東營入直軍十名,還入直所,而添入軍,依例解送之意,敢啓。傳曰,知道。
上在昌德宮。停常參·經筵。
藥房提調南履翼,副提調朴岐壽啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
鄭知容啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
朴岐壽啓曰,藥房提調·副提調,持粟米飮來待矣。傳曰,封入。
以公忠監司朴齊聞狀啓,進上松茸,限內不得封進,惶恐待罪事,傳于朴來謙曰,卿其勿待罪事,回諭。
朴來謙以魂宮都監都提調意啓曰,發引後本都監,尙多擧行之事,郞廳限返虞日,依例入直之意,敢啓。傳曰,知道。
鄭知容,以備邊司言啓曰,北賑時邊將自備秩中,廢茂山萬戶金基魯,旣蒙加資之典,而在前如此之人,多有仍本職加資之例矣。今此金基魯,亦依其例,加資後仍置本職,何如?傳曰,允。
又以訓鍊都監言啓曰,今此孝明世子葬禮時,墓所丁字閣帷門布城排設次,軍一百名,將校率領,明日出送,使之擧行後回還,而其中十六名,仍留守直之意,敢啓。傳曰,知道。
又以禁衛營言啓曰,今此孝明世子葬禮時,墓所丁字閣設布帳次,軍三十名,將校率領,明日出送,使之排設後回還,而其中十五名,仍留擧行之意,敢啓。傳曰,知道。
又以御營廳言啓曰,今此孝明世子葬禮時,墓所丁字閣設布帳次,軍二十名,將校率領,明日出送,使之排設後回還,而其中十名,仍留守直之意,敢啓。傳曰,知道。
上在昌德宮。停常參,經筵。
嬪宮失火後,大殿·中宮殿,內閣·政院·玉堂·藥房口傳問安。答曰,知道。世子嬪宮,內閣·政院·玉堂·藥房·春坊口傳問安。答曰,罔極。世孫宮,內閣·政院·玉堂·藥房,講書院口傳問安。答曰,罔極。大殿·中宮殿,百官奉慰單子問安。答曰,知道。世孫宮,奉慰單子問安。答曰,罔極。魂宮移安後,內閣·政院·玉堂·藥房·春坊,講書院口傳問安。答曰,安寧。大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮,內閣·政院·玉堂,春坊單子問安。答曰,罔極。藥房口傳問安。答曰,罔極。世孫宮,內閣·政院·玉堂·講書院單子問安。答曰,罔極。藥房口傳問安。答曰,罔極。大殿·中宮殿,百官奉慰單子問安。答曰,知道。世孫宮,奉慰單子問安。答曰,罔極。慰安祭後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮,內閣·政院·玉堂·春坊單子問安。答曰,罔極。世孫宮,內閣·政院·玉堂·講書院單子問安。答曰,罔極。大殿·中宮殿,百官奉慰單子問安。答曰,知道。世孫宮,奉慰單子問安。答曰,罔極。
朴岐壽啓曰,藥房副提調,持粟米飮來待矣。傳曰,封入。
傳于鄭知容曰,自發引至返虞日,領敦寧別入直。
傳于鄭知容曰,訓將,自發靷至返虞時陪從,所佩命召,仍佩往來。
洪赫啓曰,持平李秉儀,以其親病,投章徑歸,原疏纔已捧入矣。所當直捧遞差傳旨及禁推傳旨,而此與無端下鄕,有異,從重推考,何如?傳曰,允。
朴來謙,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
傳于鄭知容曰,宮城扈衛。
鄭知容,以兵曹言啓曰,今此救火後,燼餘木及瓦礫輸出,而禁·御兩營出番助番牙兵,除標信量宜除出,各其將官率領擧行事,分付,何如?傳曰,允。
進御二錢重人蔘粟米飮,一貼煎入事,榻前下敎。
中宮殿進御二錢重人蔘粟米飮,一貼煎入事,榻前下敎。
世子嬪宮進服二錢重人蔘粟米飮,一貼煎入事,榻前下敎。
世孫宮進服二錢重人蔘粟米飮,一貼煎入事,榻前下敎。
韓義運啓曰,藥房提調,持粟米飮來待矣。傳曰,封入。
朴來謙以魂宮都監都提調意,啓曰,梓室奉入時權安處所,以何處爲之乎?敢稟。傳曰,明政殿爲之。
傳于朴來謙曰,殯宮移設處所,以都摠府爲之。
朴來謙,以禮曹言啓曰,殯宮慰安奠,不卜日今日設行,而祝文,令藝文館撰出,何如?傳曰,允。
又以禮曹言啓曰,改奉梓室後,當有別奠,奠物,令該寺進排,祝文,令藝文館撰出,何如?傳曰,允。
又以禮曹言啓曰,今此歡慶殿回祿之災,出於千萬意慮之外,幸賴皇穹隲佑,梓室平安移奉,而不可無告由之擧,宗廟·永寧殿·社稷·景慕宮告由文,不卜日,今初三日曉頭設行,告文,令藝文館撰出,大殿·中宮殿,百官同日進箋陳慰,外方則關文到日,卽爲封進事,撥馬知委,箋文頭辭,令文任撰出,何如?傳曰,允。
鄭知容,以兵曹言啓曰,今八月初三日社稷大祭時,守門當爲塡差,而本曹郞廳·都摠府郞廳除入直,與葬禮時各差備官,排擬苟艱,依定式軍門將官,代差以入之意,敢啓。傳曰,知道。
傳于朴來謙曰,發遣吏郞,諸執事淸齋與否,摘奸以來。
朴來謙,以葬禮都監都提調意啓曰,輪臺板,以長生殿退板一立,改造以用之意,敢啓。傳曰,知道。
長生殿梓室望單子,張字梓宮,外長七尺一寸七分,內長六尺五寸七分,外廣二尺三寸二分,內廣一尺七寸二分,外高二尺三寸四分,內高一尺七寸四分,順治八年辛卯,新合木準百度。暑字梓宮,外長七尺一寸八分,內長六尺五寸八分,外廣二尺三寸,內廣一尺七寸,外高二尺三寸三分,內高一尺七寸,康熙四年乙巳,新合木準百度。呂字梓宮,外長七尺一寸,內長六尺五寸,外廣二尺三寸,內廣一尺七寸,外高二尺三寸一分,內高一尺七寸一分,雍正二年甲辰,新合木準百度。騰字梓宮,外長七尺,內長六尺四寸,外廣二尺二寸,內廣一尺六寸,外高二尺二寸,內高一尺六寸,乾隆二十一年丙子,新合木準一百度。露字梓宮,外長六尺九寸八分,內長六尺三寸八分,外廣二尺二寸八分,內廣一尺六寸八分,外高二尺三寸一分,內高一尺六寸八分,乾隆四十二年丁酉,新合木準一百度。呂字梓宮落點。
持平李秉儀疏曰,伏以臣,猥以西埾微蹤,濫廁臺閣,不顧言議之不似,聲討是急,冒沒出肅,聯參合辭矣,卽接家信,則臣之老母,素患痰癖之症,當此交節,越添外感,飮啖全却,症形危劇,慮有朝夕,促臣歸視,臣聞此報,心神飛越,按住不得,玆敢忙陳短章,徑尋鄕路。伏乞聖慈,俯垂鑑諒,特遞臣職,以便歸護,仍治臣擅行之罪,以肅朝綱焉。臣無任云云。省疏具悉。爾其勿辭往護。
庚寅八月初一日午時,魂宮失火奉出梓室於烟焰中,未時權安于環翠亭,時·原任大臣·閣臣·承·史·春·桂坊·宗戚諸臣同爲奉審。
上在昌德宮。停常參·經筵。
殯宮失火翌日,大殿·中宮殿,內閣·政院·玉堂口傳問安。答曰,知道。朝廷二品以上單子問安。答曰,知道。世子嬪宮,內閣·政院·玉堂,春坊口傳問安。答曰,罔極。世孫宮,內閣·政院·玉堂,講書院口傳問安。答曰,罔極。朝廷二品以上單子問安。答曰,罔極。改奉梓室後,大殿·中宮殿,內閣·政院·玉堂·藥房口傳問安。答曰,知道。朝廷二品以上單子問安。答曰,知道。世子嬪宮,內閣·政院·玉堂·藥房·春坊口傳問安。答曰,罔極。世孫宮,內閣·政院·玉堂·藥房,講書院口傳問安。答曰,罔極。朝廷二品以上單子問安。答曰,罔極。書上字後,大殿·中宮殿,內閣·政院·玉堂·藥房口傳問安。答曰,知道。世子嬪宮,內閣·政院·玉堂·藥房·春坊口傳問安。答曰,罔極。世孫宮,內閣·政院·玉堂·藥房,講書院口傳問安。答曰,罔極。別奠後,大殿·中宮殿,內閣·政院·玉堂·藥房口傳問安。答曰,知道。朝廷二品以上單子問安。答曰,知道。世子嬪宮,內閣·政院·玉堂·藥房·春坊口傳問安。答曰,罔極。世孫宮,內閣·政院·玉堂·藥房,講書院口傳問安。答曰,罔極。朝廷二品以上單子問安。答曰,罔極。結裹後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮,內閣·政院·玉堂·春坊單子問安。答曰,罔極。藥房口傳問安。答曰,罔極。世孫宮,內閣·政院·玉堂,講書院單子問安。答曰,罔極。藥房口傳問安。答曰,罔極。遣奠後,大殿·中宮殿,內閣·政院·玉堂·朝廷二品以上單子問安。答曰,知道。藥房口傳問安。答曰,知道。世子嬪宮,內閣·政院·玉堂·春坊單子問安。答曰,罔極。藥房口傳問安。答曰,罔極·世孫宮·內閣·政院·玉堂·講書院·朝廷二品以上單子問安。答曰,罔極。藥房口傳問安。答曰,罔極。
藥房提調南履翼,副提調朴岐壽啓曰,殯宮失火,梓宮移奉,伏惟聖心,益切驚悼。伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如,世子嬪宮氣候何如·世孫宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,世子嬪宮·世孫宮氣度平順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,罔極。
鄭知容啓曰,藥房提調,持粟米飮來待矣。傳曰,封入。
傳于朴來謙曰,禮房承旨,馳詣社稷,奉審摘奸以來。
傳于鄭知容曰,宮城扈衛撤罷。
朴來謙,以禮曹言啓曰,改奉梓室後別奠時,百官依例行禮事,知委,何如?傳曰,允。
又以禮曹言啓曰,梓室全體加漆後,宗親文武百官依禮文哭臨事,知委,何如?傳曰,允。
傳于朴來謙曰,梓室書上字結裹,隨時爲之。
傳于朴來謙曰,魂宮以通和殿爲之。
傳于朴來謙曰,享官以下處所,依辛巳年例爲之。
朴來謙啓曰,時·原任大臣,爲承候來待矣。傳曰,入侍。
又啓曰,時·原任閣臣,爲承候來待矣。傳曰,入侍。
傳于鄭知容曰,發靷及返虞門路,以宣仁正門爲之。
朴岐壽啓曰,臣岐壽·臣義運,發靷陪從,進去下直之意,敢啓。傳曰,知道。
又啓曰,臣岐壽,以司饔提調,延慶墓祭物監膳事,進去下直之意,敢啓。傳曰,知道。
鄭知容啓曰,兵曹判書洪奭周,以都監提調,發靷時陪進矣。所佩命召,何以爲之?敢稟。傳曰,仍佩往來。
又啓曰,訓鍊大將趙萬永,發靷時陪從事,命下矣。將兵之任,不可一刻無摠察之人,何以爲之?敢稟。傳曰,禁將兼察。
又啓曰,訓將·禁將兼察事,命下矣。兼察訓鍊大將申絅,卽爲牌招聽傳敎,何如?傳曰,允。
又以兵曹言啓曰,右邊捕盜大將徐鳳淳,以陪往大將,隨詣墓所矣。回還間以左邊捕盜大將許溟,姑令兼察,何如?傳曰,允。
又啓曰,因兵曹草記,右邊捕盜大將徐鳳淳,以陪往大將,隨詣墓所矣,回還間以左邊捕盜大將許溟,姑令察任事,允下矣。兼察右邊捕盜大將許溟,卽爲牌招聽傳敎,何如?傳曰,允。
又以兵曹言啓曰,發靷時別殿親臨望哭禮時及下玄室親臨望哭禮時,侍衛,禁軍別將當爲率領,而禁軍別將具信喜,以西班陪從,隨詣墓所矣。回還間一番內禁衛將李儒常,使之兼別將擧行,何如?傳曰,允。
朴來謙,以成均館大司成意啓曰,本館入直,久任郞廳外,他郞廳不得入直,若有代員替直之事,則草記代直事,曾有定式矣,司成金胤根,直講李民愚,典籍柳榮河,俱爲差祭,時無入直之員,以他郞官姑爲代直之意,敢啓。傳曰,知道。
鄭知容,以兵曹言啓曰,弘化·明政東挾門,今已修改矣,把守軍兵,解送直所之意,敢啓。傳曰,知道。
又以訓鍊都監言啓曰,因兵曹草記,弘化·明政兩門東挾門,今已修改,把守軍還入直所,將校解送之意,敢啓。傳曰,知道。
又以禁衛營言啓曰,本營哨官金玉成·李載德,宮城扈衛時,無端不參,揆以紀律,萬萬駭然,爲先汰去之意,敢啓。傳曰,知道。
庚寅八月初二日辰時。改梓室時,內侍奉梓室於靈床,以秫灰鋪底,加七星板,鋪紫的地褥,紫的枕·用天衾藍地褥內紅外紫枕大斂衾此舊大斂,衾上加用。斂布舊斂布則退出道袍藍中赤莫草綠小襒衣玉色赤古里甫羅袴白貢緞以上皆別紋緞,而竝入補空。補空疋緞十疋以上內下舊補空疋緞三疋舊補空衣襨中無頉者,竝爲入用。塞至平滿後,加蓋覆以繡黼棺衣,銀釘上加漆訖,時·原任大臣,閣臣·承·史·春·桂坊入哭,同日亥時結裹。
庚寅八月初二日午時,上御養心閤,時·原任大臣·閣臣承候入侍時,同副承旨朴來謙,假注書趙徽林,記事官徐念淳·洪鍾應,領府事南公轍,右議政鄭晩錫,原任提學金履喬·朴宗薰,原任直閣鄭基善,原任直閣李景在,檢校直閣徐萬淳,原任待敎李憲瑋,檢校待敎金興根·趙斗淳·金英淳·金鼎集以次進伏訖。上曰,史官分左右。公轍進前奏曰,日月易得,葬禮隔日,聖心伏想,悲悼難抑,而昨日火變,千萬意外,驚慟震剝,無辭仰喩。伏惟經夜,聖體,若何?上曰,一樣矣。寢睡·水刺之節,若何?上曰,一樣矣。中宮殿氣候,若何?上曰,一樣矣。世子嬪宮·世孫宮氣度,何如?上曰,安順矣。公轍曰,梓室,奉安後奉審則無頉,罔極中極爲天幸矣。晩錫曰,昨日之變,千古所無,大小臣等,驚霣震剝,頓無欲生之心而梓室萬安,罔極中萬幸萬幸矣。公轍曰,臣忝在都監之任,常時禁火之節,不善檢飭,乃有昨日之變,神精遁喪,求死不得,葬禮隔日,姑爲戴罪察任,而葬禮後,上蒙重勘之罪,下得執法之論,然後臣心庶可安矣。上曰,史官就座。仍命退,公轍等先退,又命退,承·史以次退出。
上在昌德宮。停常參·經筵。
朝廷陳慰後,大殿·中宮殿,內閣·政院·玉堂口傳問安。答曰,知道。世子嬪宮·世孫宮,內閣·政院·玉堂口傳問安。答曰,罔極。世孫宮,朝廷二品以上·六曹堂上口傳問安。答曰,罔極。發靷後,大殿·中宮殿,內閣·政院·玉堂·闕內入直官單子問安。答曰,知道。藥房口傳問安。答曰,知道。世子嬪宮,內閣·政院·玉堂·闕內入直官單子問安。答曰,罔極。世孫宮,內閣·政院·玉堂·講書院·闕內入直官單子問安。答曰,罔極。
藥房提調南履翼,右承旨鄭知容啓曰,廞儀已啓,悲疚益深,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如,世子嬪宮氣候,何如,世孫宮氣候,何如?臣等不任區區伏慮,敢來問安,竝此仰稟。答曰,知道。各殿宮氣候,與昨一樣,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,罔極。
鄭知容啓曰,藥房提調,持粟米飮來待矣。傳曰,封入。
傳于朴來謙曰,望哭,當自內爲之,該房知悉。
傳于朴來謙曰,百官望哭班處所,以延喜門外爲之。
鄭知容啓曰,左邊捕盜大將許溟,明日返虞時,普濟院出去矣,所佩命召及大將牌·傳令牌,何以爲之?敢稟。傳曰,仍佩往來。
朴來謙,以禮曹言啓曰,今此社稷大祭膰肉進上,大殿·中宮殿依例封進,殯宮像生時亦爲封進,而世孫宮所封膰肉,則適値葬禮發靷日,故不得一體封入之意,敢啓。傳曰,知道。
洪赫,以刑曹言啓曰,葬禮都監,今旣撤罷,本曹則今月初三日還接之意,敢啓。傳曰,知道。
孝明世子發靷正時,八月初三日丑時。遣奠畢後,舁梓室官進輴於殯宮門外南向,神帛轝陳於殯宮階下,時至,攝相禮進當靈座前,北向俯伏跪,贊請降座陞轝俯伏興,內侍以敎命冊·印諡冊·印哀冊,授執事者,各置於腰轝,其案授捧擔人執事者捧香爐香合,置於香亭,其案授捧擔人俠侍大祝捧神帛凾,安於腰轝,神主櫝置其後,其交倚,內侍捧出門外,授捧擔人。內侍捧腰轝,由中門出,攝相禮前引,至殯宮門外,進當神帛轝前,贊請降轝陞輦俯伏興,大祝捧神帛函,安於輦,攝相禮進當梓室前,北向俯伏跪,贊請詣輴俯伏興,內侍捧銘旌降階,參贊李錫奎帥舁梓室官及內侍,捧梓室從輪轝上,自宮內至輴所,連鋪輪轝。將進詣輴所,覆以素錦禇,內外皆哭,攝相禮前引,忠義衛以翣障梓室,銘旌先行,趺授捧擔人至殯宮門外,攝相禮進當梓室前,贊請陞輴俯伏興,參贊帥舁梓室官等,捧梓室陞輴,攝相禮前引,至宣仁門外,進當輴前,贊請降輴陞大轝俯伏興,參贊帥舁梓室官等,捧梓室陞大轝南首,降輴陞大轝時,用輪轝。神帛轝,敎命冊印,諡冊印腰轝,哀冊腰轝,羽葆銘旌及翣以次陳列,攝相禮進當神帛輦前,贊請神輦進發,俯伏興退,又進當大轝前,贊請靈轝進發,俯伏興退,儀衛陪從如式訖。吉凶儀仗,具在班次。執鐸者振鐸,靈轝動,宮人乘馬哭從,不絶聲,內侍哭步從,次守墓官侍墓內侍,次陪從群官行都承旨朴岐壽,行左承旨韓義運,假注書李心容,記事官徐念淳,閣臣金履喬·徐俊輔及侍講院翊衛司都監堂郞,具衰服陪衛以出,以次乘馬,陪從群官各司一員,有堂上衙門堂郞各一員,宗親每品各二員,具衰服出就板廛屛門前路,分東西序立,神帛輦靈轝將至,鞫躬祗迎,在都百官具衰服,徑至城門外。至興仁之門,攝相禮進當靈轝前,輦請少駐,換用短杠,出城門外,還用本杠畢,攝相禮進當靈轝前,贊請進發,靈轝至普濟院路祭所,靈轝少駐,在都百官進香行禮,請問安禮如儀訖,靈轝進發,當日辰時,至墓所丁字閣,前一日設欑室於丁字閣,當中近北南向,設榻鋪陳褥席之制,一如殯宮,攝相禮贊請降轝,設輪轝梓室從輪轝進,安於欑室內榻上南首,設靈座於梓室之南,大祝捧神帛函,安於靈座,神主櫝置其後,內侍設香案於其前,設銘旌於靈座之右,又設敎命冊,印諡冊·印哀冊於靈座之左近南,又設靈寢於梓宮之東如初,輦轝儀仗明器服玩,分列於帳宮帷門外,左右承史·閣臣爲位於帷門,請問安禮,因行成殯奠,陪從承史·閣臣,又請成殯後問安訖,以次退出。未時,行啓欑室奠,引儀引參贊李錫奎,詣欑室南北向,俯伏跪達曰,謹以吉辰啓欑室訖俯伏興,承史·閣臣行啓欑後問安訖,繕工監官帥其屬,陞撤欑室畢。申時,攝相禮進當靈座前俯伏跪,贊請降座陞轝,俯伏興退,內侍捧敎命冊·印諡冊印,授執事者,各安於腰轝,捧香爐香合,授執事者,置於香亭,大祝捧神帛函,安於轝,神主櫝置其後,捧詣吉帷宮,承·史閣臣行遷奠後問安訖,攝相禮進當梓室前俯伏跪,贊請陞輴卽玄室,參贊李錫奎帥舁梓室官等,捧梓室,從輪轝上陞輴,攝相禮引梓室,捧翣者以翣障梓室,將卽玄室,宮人皆哭,守墓官·侍墓內侍及陪從群官皆哭,輴至隧道閣,承史·閣臣又行上墓後問安訖,參贊帥舁梓室官等,以輪轝捧梓室,進安於退壙散輪上,奉審解裹用轆轤,如下外梓室安於退壙內輪轝上,內侍去棺衣,執事者一人捧拂梓室之巾以進,參贊李錫奎盥水捧巾,進拭梓室,乃覆以棺衣三重,初綠貢緞,再藍貢緞,三紅貢緞。取銘旌置於其上,整齊以待。下玄室時至,承史·閣臣行經宿後問安,下玄室,初四日子正初刻,禁漏報前二刻,又報一刻及正時至。參贊李錫奎帥舁梓室官等,從退壙輪轝上,捧入梓室如儀,從貼木內槊木上,平正進安於外梓室內北首,長生殿提調朴綺壽,以支機木負以推之,仍用小槊木二,承梓室底板下,微微擧動,以佐進安,旣卒事,貼木抽出,引儀引參贊李錫奎,就進玉帛位西向立,捧哀冊官捧哀冊函跪進,參贊李錫奎跪受入,跪奠於退壙之西,次捧玉帛官各捧玉帛函,以次跪進,錫奎跪受,奠於哀冊之南,葬禮都監提調南公轍帥其屬,撤去輪轝,長生殿提調朴綺壽帥其屬,取外梓室正下隅板合之,其合縫處周回,以漆塗細布後,都監郞廳將厚紙,膠貼下隅板正中,封閉官掌令孫爀書謹封於正中,着名於上書畢,參贊李錫奎覆土九鍤,墓所都監率作工,先用油灰,補左右墻灰,卽坼開假下隅板時,微鑿處。正壙南距三尺,橫置隔板,築灰如三墻,補築半釜形南面灰,卽退壙金井機所加處捧明器服玩,入退壙,預具石函,如數先置退壙,各藏其木函於石函中。各以次逐便陳之,使有行列,以石灰隨空缺塡塞之,下磁誌,埋於墓南近地石牀之北承史·閣臣行下玄室後問安。丑時,俟閉玄室將畢,引儀引魂宮都監都提調南公轍,提調金在昌·徐俊輔·洪奭周,禮曹判書李羲甲,行都承旨朴岐壽,行左承旨韓義運,假注書李心容,記事官徐念淳入就位,大祝徐有贊盥水,陞詣靈座前跪,捧神主櫝置於卓,捧出神主,以香湯浴主,拭以巾,臥置于卓,都提調以下陞詣卓前,北向立,題主官徐淇修盥手詣卓前,西向立,題前面云,孝明世子神主,墨書訖,寫字官以光漆重模之,大祝捧神主,納于櫝加蓋,安於靈座,神帛函置其後,都提調以下還復位,少頃,行立主奠如儀訖,返虞時至,攝相禮進當吉帷宮前,贊請降座陞轝,執事者捧敎命冊·印諡冊印,各置於腰轝,香爐香合,置於香亭,俠侍大祝奉虞主櫝,安於轝,神帛函置其後,攝相禮前引,至帷門外,進當轝前,贊請降轝陞輦,大祝捧神主櫝,安於輦,神帛函置其後,攝相禮贊請進發,儀仗以次前引,群官以次陪從,虞主輦入興仁之門,由宣仁門·景化門·延喜門·通和門,進安于通和殿,陪從承史·閣臣·侍衛,自外以次退出。
上在昌德宮。停常參·經筵。
子時下玄宮望哭後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮,單子問安。答曰,罔極。藥房口傳問安。答曰,罔極。世孫宮,內閣·政院·玉堂·講書院單子問安。答曰,罔極。藥房口傳問安。答曰,罔極。大殿·中宮殿,百官奉慰單子問安。答曰,知道。世孫宮奉慰單子問安答曰,罔極。返虞奉安後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮,內閣·政院·玉堂·春坊單子問安。答曰,罔極。藥房口傳問安。答曰,罔極。世孫宮,內閣·政院·玉堂·講書院單子問安。答曰,罔極。藥房口傳問安。答曰,罔極。大殿·中宮殿,百官奉慰單子問安。答曰,知道。世孫宮,奉慰單子問安。答曰,罔極。大殿還內後,內閣·政院·玉堂·藥房口傳問安。答曰,知道。初虞祭後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮,內閣·政院·玉堂·春坊單子問安。答曰,罔極。藥房口傳問安。答曰,罔極。世孫宮,內閣·政院·玉堂,講書院單子問安。答曰,罔極。藥房口傳問安。答曰,罔極。大殿·中宮殿,百官奉慰單子問安。答曰,知道。世孫宮,奉慰單子問安。答曰,罔極。
藥房提調南履翼,右承旨鄭知容啓曰,葬禮已過,悲疚益切,伏未審夜間,聖體若何,寢睡·水刺之節,何如?臣等率諸御醫趁早入診,詳察聖候爲宜。中宮殿氣候,何如?世子嬪宮氣候,何如?世孫宮氣候,何如?臣等不任區區伏慮,敢來問安,竝此仰稟。答曰,知道。各殿宮氣候,與昨一樣,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,罔極。
鄭知容啓曰,藥房提調,持粟米飮來待矣。傳曰,封入。
朴來謙啓曰,今日返虞時,臣等進去宣仁門內,迎哭之意,敢啓。傳曰,知道。
傳于朴來謙曰,晝茶禮當親臨矣,該房知悉。
洪赫啓曰,卽者中樞府錄事來言,領府事南公轍,以爲臣忝在都監都提擧之任,常時禁火之節,不善檢飭,乃有日前魂宮失火之變,神精遁喪,震剝欲死,有倍他人。若論厥罪,合置何辟,走伏金吾門外,恭俟鈇鉞之誅云矣,敢啓。傳曰,日前火變,天實爲之,罪在寡躬。到今思之,慙慟莫定而已。卿之提起引咎,重慼予心,萬萬過矣,萬萬過矣。卿其卽爲安心還第,以安予此時慙慟悲廓之心,至望至望事,遣史官傳諭。
又啓曰,卽者義禁府都事來言,領府事南公轍,今方待命于金吾門外云,係是大臣去就,敢啓。傳曰,知道。
又啓曰,儀賓府錄事來言,永明尉洪顯周,以爲臣忝在宗戚執事之任,遽當欑所回祿之變,不能拚命蹈火,以盡奉衛之道。臣分都喪,人理殆滅,若論厥罪,萬殞猶輕,慟霣震剝,求死不得,走伏金吾門外,恭俟鈇鉞之誅云矣,敢啓。傳曰,都相之以都相自引,猶謂萬萬過矣,卿之又爲胥命,尤不當,卽爲安心還第事,遣史官傳諭。
事變假注書盧時珣書啓,臣於本月初四日申時量,敬奉聖敎,馳往宣諭于金吾門外領府事南公轍所住處,則以爲,臣負萬死難贖之罪,歸身司敗,仰請當被之律。卽者史官,臨宣聖批,擎讀未半,聲淚俱發。臣豈忍以此時此言提起,重慼於聖心,而鈇鉞不加之前,無非臣泥首俟命之日,雖伏承十行寬貸之敎,而不敢退歸私次,惟願遄伏常憲云矣,敢啓。答曰,卿見俄諭而不還第,予非應文也,切迫之悲心悲語也,卿何忍不念,而更煩酬應乎?卿之還第後,當進夕飯,卿其卽還第事,更爲傳諭。
又書啓,臣敬奉聖敎,更爲宣諭于金吾門外領府事南公轍所住處,則以爲,臣再控危懇,恭俟嚴誅,近侍之臣,仍留陋次,又宣聖批。此可以動木石之頑,孚豚魚之冥,而至於還第後當進夕飯之敎,臣雖無狀,亦具彝性,到此豈忍全無變動,更有煩達乎?今姑冒沒還次,而言念罪負與情踪,戰悸而已,慟泣而已云矣,敢啓。傳曰,知道。
朴來謙啓曰,永明尉洪顯周,又使錄事來言,恩批雖極鄭重,衷情轉益震迫,未蒙誅殛之前,無非泥首竢勘之日,惟願遄被當律云矣,敢啓。傳曰,卿之不卽還第,誠甚慨然,卽還第,勿煩此時之酬應事,更遣史官傳諭。
傳于洪赫曰,殯宮次知內官,極邊定配,守僕等,令該曹査實科罪。
洪赫啓曰,卽者刑曹郞廳來言,殯宮守僕等査實科罪事命下,而判書李止淵在外,次堂例不得擧行云,何以爲之?敢稟。傳曰,次堂擧行。
朴來謙,以葬禮都監都提調意啓曰,返虞後燒火物伴,別單書入之意,敢啓。傳曰,知道。
洪赫,以禁衛營言啓曰,本營中軍安光質,身病甚重,勢難察任,今姑改差,何如?傳曰,允。
又以義禁府言啓曰,殯宮次知內官梁大宜·金承業等,極邊定配事,承傳啓下矣。梁大宜平安道碧潼郡,金承業渭原郡,竝極邊定配,而以承傳內辭意,具罪目,依例發遣府書吏,押送于各其配所,何如?傳曰,允。
知事朴周壽,行都承旨朴岐壽,同敦寧趙寅永等疏曰,伏以旬朔流邁,延慶墓方中已封,虞事載旋,遺徽永閟於前曜,至慟益切於環域。矧惟我聖上止慈之衷,撫時哀遑,當復如何,仍伏念日前欑所之回祿,卽千古所無之變也。畢竟賴天之靈,絞斂無損,百工奔趨,移奉梓室,克趁已涓之吉期,此豈人力之所可及哉?第以臣等言之,皆在執事之列者耳。旣無由展力於倉皇之初,以效翊護之誠,又未能捨命於烈焰之中,以盡蹈赴之義,人理絶矣。臣分闕矣,興言及此,萬殞難贖,玆敢相率自列於宸嚴之下。伏乞聖明,亟加鈇鉞之誅,以昭國典,千萬幸甚,臣等無任云云。答曰,省疏具悉。永明之胥命,已意外,卿等之聯疏亦然,勿辭行公。
庚寅八月初四日午時,上詣魂宮。神位奉安後看審入侍時,行都承旨朴岐壽,行左承旨韓義運,右承旨鄭知容,左副承旨林東鎭,右副承旨洪赫,同副承旨朴來謙,假注書李心容·趙徽林,記事官吳取善·洪鍾應,檢校提學金祖淳·金履喬,原任提學朴宗薰,原任直提學洪奭周,原任直閣徐俊輔·鄭基善,檢校直閣徐萬淳,原任待敎李憲瑋,檢校待敎金興根·趙斗淳·金英淳·金鼎集,以次侍立訖。通禮跪啓請外辦,上具衰服,步出齋殿門,入通和門,詣魂宮看審神位訖。贊禮仍導,上步出通和門,還入齋室,以司謁口傳下敎曰,晝茶禮當親臨矣,該房知悉。出傳旨又以司謁口傳下敎曰,晝茶禮時,當親奠盞矣,諸臣以次詣閤
庚寅八月初四日午時,上詣魂宮。行晝茶禮入侍時,行都承旨朴岐壽,行左承旨韓義運,右承旨鄭知容,左副承旨林東鎭,右副承旨洪赫,同副承旨朴來謙,假注書李心容·趙徽林,記事官徐念淳·洪鍾應,檢校提學金祖淳·金履喬,原任提學朴宗薰,原任直提學洪奭周,原任直閣徐俊輔·鄭基善,檢校直閣徐萬淳,原任待敎李憲瑋,檢校待敎金興根·趙斗淳·金英淳·金鼎集以次侍立,時至,通禮跪啓請外辦,上具衰服,步出齋殿門,贊禮引導詣板位前,贊禮跪請哭,上哭,在位諸臣皆俯伏哭,贊禮跪請止哭,上止哭,岐壽奉香,來謙奉爐跪進,贊禮跪請三上香,上三上香,來謙奠爐於案,知容奉盞跪進,贊禮跪請執盞奠盞,上執盞奠盞,知容受盞,還置於尊所,贊禮跪請哭,上哭,在位諸臣皆俯伏哭,贊禮跪請止哭,上止哭,贊禮仍導,上步出通和門,還入齋殿,諸臣以次退出。
同日未時,埋安魂帛儀,右承旨鄭知容,同副承旨朴來謙,假注書李心容,記事官洪鍾應,檢校直閣徐萬淳,大祝副校理洪重燮,宗戚執事東寧尉金賢根,都監郞廳李衡遠·黃鍍,監造官崔璜等,入通和殿,大祝入魂宮內,奉出神帛箱,內侍二人奉神帛箱,奉納于漆櫃,盛以彩箱,以雪綿子補空,外裹以紅綃褓,又裹紅紬褓,再裹油屯,安於黑木櫃之內,下櫃蓋,忠義奉神帛櫃,出通和門,承史閣臣陪進,入泰安門,至通和殿西月臺上,相地官占地掘坎二尺許,內侍解裹開櫃蓋,奉出神帛箱,安于坎內,築土瘞之,黑木櫃草席之類,盡燒火後,諸臣以埋安之意入稟後,皆退出。
上在昌德宮。停常參·經筵。
藥房提調南履翼,右承旨鄭知容啓曰,返虞奄過,疚懷難抑,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子嬪宮氣候,何如?世孫宮氣候,何如?臣等不任區區伏慮,敢來問安,竝此仰稟。答曰,知道。各殿宮氣候,與昨一樣,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,罔極。
鄭知容啓曰,備邊司郞廳來言,今日賓廳日次,而魂宮再虞祭齋戒相値,不得來會云矣,敢啓。傳曰,知道。
又啓曰,左副承旨林東鎭,今日不爲仕進,卽爲牌招,何如?傳曰,允。
又啓曰,藥房提調,持粟米飮來待矣。傳曰,封入。
進御人蔘粟米飮,自明日停止事,榻前下敎。
中宮殿進御人蔘粟米飮,自明日停止事,榻前下敎。
世子嬪宮進服人蔘粟米飮,自明日停止事,榻前下敎。
世孫宮進服人蔘粟米飮,自明日停止事,榻前下敎。
鄭知容啓曰,假注書趙徽林,身病猝重,勢難察任,今姑改差,何如?傳曰,允。
趙徽林改差,代以李源庚爲假注書。
朴來謙,以內醫院提調意啓曰,副提調朴岐壽,今日問安,不爲仕進,卽爲牌招,何如?傳曰,允。
宗簿寺,魂宮入番宗室望,興寅都正最應。
兵曹,以李鍾英爲禁衛中軍。
鄭知容啓曰,正言梁在孟,以其親病,投章徑歸,原疏以魂宮再虞祭齋戒,纔已退却矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
以左副承旨林東鎭牌不進罷職傳旨,傳于鄭知容曰,只推。
鄭知容,以備邊司言啓曰,本司武郞廳趙履錫,奔走勤仕,已滿十五朔,依例六品遷轉事,捧承傳施行,何如?傳曰,允。
右議政鄭晩錫箚曰,伏以日月迅邁,延慶墓玄隧奄閉,离光永閟,八域含生,百身茹恨。伏況我殿下,以止慈之衷,抱無涯之慟,聖體易致受損,臣不勝焦憂之至。仍伏念日前殯宮之回祿,卽千古所未有之變也。方其烈焰蔽空之時,天地茫茫,人莫不有死無生,及夫梓室奉出之後,與諸臣啓開奉審,則衾絞衣襨及五囊,一如始斂,毫無所損,改奉梓室,克趁涓日,此豈人力之所及,始慮之所到哉?實天地神祗之所保佑也。噫,臣旣忝據三事之列,摠察百工之事,而旣不能先事預防,又不能臨時亟救,致有此千古所未有之變,仰貽聖心之驚慟。臣罪至此,萬殞猶輕,夫殿閣告災,處相職者,猶且請譴。況今爲災,不但止於殿閣而已哉。臣固當卽地赴蹈於烟焰之中,而懦弱未辦,視息自如,其爲頑忍,誠木石之不若矣。今若以梓室內萬安,有所自恕,而晏然自立於世,則人道絶矣,臣分壞矣。臣雖無狀,人將謂何?玆敢抆涕泚筆,冒死自列。伏乞聖慈,俯賜鑑諒,亟削臣職,仍勘臣罪,以昭法紀,以勵臣分,千萬泣祝。取進止。答曰,省箚具悉卿懇。卿不見昨日領府胥命批諭乎,皆是寡躬之咎也。卿與領府何有,望卿安心,勿辭視事,以濟此極艱之時。仍傳于朴來謙曰,此批答,遣史官傳諭于右議政。
上在昌德宮。停常參·經筵。
再虞祭後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。朝廷二品以上·六曹堂上奉慰單子問安。答曰,知道。世子嬪宮,內閣·政院·玉堂·春坊單子問安。答曰,罔極。藥房口傳問安。答曰,罔極。世孫宮,內閣·政院·玉堂·講書院單子問安。答曰,罔極。藥房口傳問安。答曰,罔極。朝廷二品以上·六曹堂上奉慰單子問安。答曰,罔極。
朴岐壽啓曰,左副承旨林東鎭,右副承旨洪赫,今日不爲仕進,竝卽牌招,何如?傳曰,允。
備忘記,平安監司金學淳下直,長弓一張,長箭一部,片箭一部,筒兒一箇賜給。
傳于朴岐壽曰,平安監司留待。
傳于朴岐壽曰,平安監司入侍。
朴來謙啓曰,卽者戶曹郞廳來言,明日宗廟·永寧殿·永禧殿奉審,本曹判書,當爲進去,而判書朴宗薰在外,次堂例不得擧行云,何以爲之?敢稟。傳曰,次堂擧行。
又啓曰,卽者景慕宮官員來言,明日本宮秋奉審時,提調當爲進參,而都提調南公轍有身病,提調朴宗薰在外,不得進參云,何以爲之?敢稟。傳曰,都提調許副,提調許遞,前望單子入之,待下批,牌招察任。
景慕宮提調前望單子入之,李錫奉落點。
朴來謙啓曰,前銜疏之勿爲捧入,前後飭敎,不啻截嚴,而副司果尹尙度來呈上疏,所當退却,係是言事,雖不得不捧入,不可無警,推考,何如?傳曰,允。
以咸鏡監司金箕殷狀啓,端川府民家頹壓人命壓死事,傳于韓義運曰,聞甚矜惻,元恤典外別加顧助,壓死人如有生前身·還布,蕩減,結構奠接之方,竝令廟堂,措辭分付。
以公忠監司朴齊聞狀啓,瑞山郡人命渰死事,傳于韓義運曰,聞甚矜惻,元恤典外別加顧助,如有生前身·還布,竝蕩減事,分付。
以左副承旨林東鎭牌不進罷職傳旨,傳于朴來謙曰,只推。
朴岐壽,以吏曹言啓曰,社稷署令柳養晦,以其身病,呈狀乞遞,改差,何如?傳曰,允。
鄭知容,以兵曹言啓曰,謹依下敎,錢一千兩,輸送龍洞宮之意,敢啓。傳曰,知道。
又以御營廳言啓曰,興仁門門閾磗石掘去處,今已還爲塡補矣,把守軍撤還之意,敢啓。傳曰,知道。
又以左邊捕盜廳言啓曰,本廳兼從事官李重榮,身病猝重,勢難察任,改差,何如?傳曰,允。
兵曹判書洪奭周疏曰,伏以居諸迅邁,延慶墓襄禮奄訖,虞事再過,玄隧永悶,离暉寢遠,薄海號慕,穹壤莫逮。仰惟聖情,曷堪悲悼,區區下忱,倍切弸轖。嗚呼。日前欑室回祿之變,尙何言哉?兩殿震驚,萬姓奔遑,雖幸賴聖慈所格,神天護佑,衾絞無損,襄奉如期,而擧國臣子之悲冤驚慟,尙無以少慰其萬一。如臣者不忠無狀,不早褥蟻,叨備敦匠之員。又忝本兵之任,而身在禁中,猝當千古所未有之變。旣不能先事禁戒,弭患未然。又不能投身烈焰,以死奉衛,臣分隳壞,人理滅絶,自顧罪犯,實合萬殞,間因方中期迫,不遑它恤,昨始隨大僚後,竢命金吾,而又不敢煩徹宸聽,歷日泯伏,嚴誅不降,符紱在身,進退俱阨,玆不得不冒死自列,仰干崇嚴。伏乞聖明,亟命有司,早正刑章,以昭王法,千萬幸甚,臣無任云云。答曰,省疏具悉。卿等一番提說,則予心一番慙慟。今日欲安慰予心,卿其勿提勿辭,可也。
上護軍金在昌,知事徐俊輔等疏曰,伏以日月流邁,延慶墓葬禮奄過,离徽永閟,聖情增疚,小大哀痛,益復如新。嗚呼。欑所鬱攸之災,實是千古所無之變,絞斂無損,雖荷神天之保佑,梓室移奉,忍說臣民之驚慟。臣等忝叨都監提擧之任,未能赴燄蹈火,只自叩心頓足,懷痛窮天,罪合萬殞,五內戰掉,歸身司敗,而嚴不敢煩徹崇聽。玆敢退伏私次,冒死聯籲。伏乞聖上,亟加鈇鉞之誅,以昭法紀,不勝幸甚,臣等無任云云。答曰,省疏具悉。已悉於兵判之批,卿須知之。
敎平安監司金學淳書。王若曰,四國分釐之寄,自古蓋難。一道專制之權,於今爲重,所以藩宣折衝之責,必待文武備具之資,眷彼浿·薩形勝之區,乃是遼·薊要害之地,城隍弛撤土之備,處處歌舞樓臺,文物杳畫井之治,家家騎射子弟,金財輻湊,駔儈奸蠧之易生,冠蓋星馳,廚傳供費之相續,邇來百弊之如蝟,久矣一方之未蘇,不惟意外之患難防,兼以目前之憂方切,宜得撥煩剸劇之手,永爲先庚後甲之圖,惟卿,忠孝故家,文雅本色,曾按錦湖之節,已著聲聞,近結戚畹之親,愈執謙退,自來受訓於名祖賢父,若將斂跡於榮塗華班,狀貌淸癯,外若山野氣像,志操高潔,內蘊氷雪襟懷,王沂公之出身事君,豈在溫飽,呂大防之持論無黨,尤見公平,言笑寡洽於朋儕,政事兼濟以文學,入則股肱耳目之任,出則干城屛翰之才,故廟剡於子屬之,而是職非卿莫可,玆授卿以平安道觀察使兼兵馬水軍節度使巡察使管餉使平壤府尹,卿其勉膺寵命,恪布科條,馭衆而安民,明敎而善俗,治兵則聽受帥府,律貪殘而奬廉,峙糧則協同餉司,汰庸懶而籲俊,謹關津出入,毋縱姦而啓戎,賓行李往來,要展歡而尊體,凡區劃宜肩乃心,若稟裁有掌故耳,其他節目,只在弛張,於戲,遠畢諴於禁闈,豈無內輕之歎,置仲淹於延鄜,庶寬西顧之憂,邊城秋生,應回玉樓之夢,宮枕宵晏,竚聞雪山之詩,往其欽哉,行且召矣,故玆敎示,想宜知悉。知製敎金羽根製進。
庚寅八月初六日辰時,上御養心閤。平安監司入侍時,行都承旨朴岐壽,假注書李源庚,記事官徐念淳·洪鍾應,平安監司金學淳以次進伏訖。上曰,史官分左右,上曰,平安監司進前。學淳進伏。上曰,奏職姓名。學淳起伏奏之。上曰,下去着實爲之。學淳聽命訖。上曰,平安監司先退。岐壽曰,宣諭,何以爲之乎?上曰,出去爲之,可也。學淳退出。上曰,史官就座。仍命退。承史以次退出。
上在昌德宮。停常參·經筵。
鄭知容啓曰,來十一日,朝參日次矣,敢稟。傳曰,停。
朴來謙啓曰,來十一日,輪對日次矣,敢稟。傳曰,當次人受點,後日次待令。
鄭知容啓曰,右副承旨洪赫,今日不爲仕進,卽爲牌招,何如?傳曰,允。
朴來謙啓曰,卽者宗廟署官員來言,今日秋奉審時,提調一員,當爲進參,而都提調南公轍,提調徐後輔,俱有身病,不得進參云。提調徐俊輔,卽爲牌招,何如?傳曰,允。
又啓曰,宗廟提調徐俊輔牌不進推考傳旨,今方捧入,而今日奉審,當爲進參,如是違牌,事甚未安。更爲牌招,何如?傳曰,允。
又啓曰,宗廟提調徐俊輔再牌不進推考傳旨,今方捧入,而今日奉審,當爲進參,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,許遞,前望單子入之。
宗廟提調前望單子入之,李羲甲落點。
朴來謙,以奎章閣言啓曰,景慕宮望廟樓,今秋大奉審,臣鼎集,與本宮提調李錫奎,進詣展奉,奉審無頉之意,敢啓。傳曰,知道。
鄭知容啓曰,兵曹判書洪奭周,謂以情地惶蹙,不敢偃處城闉,今方逬出。使其軍官,替納命召,事未前有,不可遽然受納,何以爲之?而事體所在,誠甚未安。從重推考,何如?傳曰,允
又啓曰,御營大將柳相亮,謂有情勢,今方出城,所佩命召,使營校來納,何以爲之,而武將之稱以處義,遽然擅離,紀綱所在,誠萬萬駭然。所當重勘,而本院請推之外,無他可施之罰,何以爲之?敢稟。傳曰,將臣何敢爲如此處義,況未下批之疏乎?萬萬駭然。下義禁府推考,可也。
又啓曰,御營大將柳相亮,所佩命召,旣已替納,直出城外云。將兵之任,不可一刻無摠察之人,何以爲之?敢稟。傳曰,訓將兼察。
又啓曰,御營大將,訓將兼察事,命下矣。兼察御營大將趙萬永,卽爲牌招聽傳敎,何如?傳曰,允。
以右副承旨洪赫牌不進罷職傳旨,傳于鄭知容曰,只推。
朴來謙,以墓所都監都提調意啓曰,丁字閣急於欑室之排設,下壁紙褙,姑爲經塗,而裏面濕氣,猶未盡祛,日久浸透,不無渝傷之慮。已塗之紙,今姑撤去,待其十分乾淨,令該曹與本墓官,眼同奉審,仍爲正褙之意,分付,何如?傳曰,允。
又以內醫院提調意啓曰,年例燕貿唐藥材,依例磨鍊,別單書入之意,敢啓。傳曰,知道。
又以吏曹言啓曰,本曹佐郞姜橒,寧陵參奉金載鼎,俱以身病,呈狀乞遞,竝改差,何如?傳曰,允。
又以禮曹言啓曰,謹考謄錄,則庚申十一月景慕宮冬享大祭,因本曹判書臣李晩秀筵稟,下詢大臣,而孝元殿卒哭後,以中旬行事矣。今此景慕宮秋享大祭,亦於魂宮卒哭後,以中旬內擇日設行,何如?傳曰,允。
鄭知容,以兵曹言啓曰,興仁門門閾磗石掘去處,今已塡補矣。御營廳把守軍兵,卽爲撤罷之意,敢啓。傳曰,知道。
刑曹啓目,殯宮守僕等,令該曹査實科罪事命下是白置,孫英默·崔在協·金在俊等段,渠以事知與入番守僕,失火根因,宜無不知之理,而今於嚴査之下,一辭漫漶,終不直陳者,究厥情狀,萬萬痛惋。平問之下,難以取服,竝只嚴刑得情爲白乎旀。金鼎弼·朴昌根·吳宗植等,同爲嚴囚,待決末勘處,何如?判付啓,守僕事,次知中官,旣已遠配,何必更問渠輩?事知守僕孫英默,嚴刑一次,絶島限己身定配。其餘守僕等,亦爲一竝定配爲良如敎。
鄭知容,以刑曹言啓曰,殯宮守僕等査實啓目判付內,守僕事,次知中官,旣已遠配,何必更問渠輩?事知守僕孫英默,嚴刑一次,絶島限己身定配,其餘守僕等,亦爲一竝定配事,命下矣。謹依判下,事知守僕孫英默,嚴刑一次後,全羅道萬頃縣古群山,限己身定配。守僕金再俊龍潭縣,朴昌根咸悅縣,崔在協慶尙道高靈縣,金鼎弼智禮縣,吳宗植順興縣,竝定配所,卽爲押送之意,敢啓。傳曰,知道。
持平金龍翼疏曰,伏以日前魂宮回祿之災,遡千古所未有之變也,尙忍言哉?尙忍言哉?梓室雖卽移奉,葬禮幸不失期,實是皇天祖宗之所陰佑,而若其驚動睿體,當時震剝之狀,雖於爲日已久襄禮已過之後,自不覺腸推而膽裂也。夫魂宮之上而設都監堂郞,下而置宦侍·掖隷,各任其任,輪回守直者,不惟尊事體之重而已。亦所以備不虞之變也,當初失火,雖非故犯,必有其人,趁卽勘罪,在法當然。亦以救火時言之,奔救雖多,無一焦爛,其在赴湯蹈火之義,誠極寒心,而常時之不能檢飭,尤安所逃其罪哉?臣謂伊日入直中官及掖隷,出付攸司,盤覈其失火之由,竝施當律,當該都監堂郞,亦爲捧現告,分輕重亟賜勘處,以重國體,以勵臣分,斷不可已也,臣無任云云。省疏具悉。伊日火變天也,非人力所可及。都監堂郞果何能爲?此予所以自當其咎也。爾言何其容易也?次知中官及守僕,已爲處分矣。
領府事南公轍疏曰,伏以日月迅駛,孝明世子葬禮已過。玄隧永閉,离徽日遠,我殿下以天倫止慈之情,屢月慟悼之餘,聖體必多受傷,下情不任悲係之至。伏願爲宗社觀理保嗇,以副臣民顒祝之望,今番魂宮回祿之災,史牒曾有是否,嗚呼尙忍言哉?兩殿震驚,萬姓奔號,當其時也,人皆有死之心,而況臣忝在都監提擧之首,旣不能預飭禁火之節,又不得投身烈焰,攀負以出,人理絶矣,臣分蔑矣。苟論其罪,合置何辟,幸賴皇天神明之護佑。梓室奉出之後,大小臣僚,入而奉審,則絞斂一無所損,襄禮日時,不改前卜,罔極之中,少慰群下之心,而臣之不忠之罪,固自如矣。日前胥命之後,恩諭屢下,十行辭旨,至悲且切。臣雖頑如木石,奉此王言,不敢更有煩瀆,姑還私次,而經日縮伏,只俟執法之論矣。果有憲臣聲罪之疏,此當有之言也。臣固受以爲罪,而第恨其泛論而不首擧臣名耳,堂郞旣請勘處,則都提卽是首堂,常時之不能禁飭,當日之不得赴蹈。臣先被重律,然後朝家刑政,可無乖當,不如此則臣雖無狀,人謂斯何,罪負旣重,惶懍冞切。玆敢涕泣陳章,逬出紅郊,懇乞聖慈,俯賜鑑諒,亟令攸司,擬臣當勘之律,以存國法,以謝公議焉,臣無任云云。答曰,省疏具悉卿懇。卿不念日昨批諭之言,又爲此不欲聞之言乎?卿旣言之,予當忍悲抑情悉答之,卿其思之,其日火勢,火烈風狂,急迫迅猛之狀,古今之所不聞見。方其未及救出欑室之時,予心之崩割震剝無論。卿等與滿闕臣民,亦皆搥胸叫號於烟焰之中。此時其敢有萬一之餘望乎?惟以上天祖宗之靈佑,及其救出之後,卿等以板外雖未免焦損,啓視則衾絞無恙,不勝萬幸爲奏。故予思之,旣無恙之後,隔日之期,不可虛度,至月前無他吉日,亦所知之。故予答諭,以予則驚魂未定,卿等與入參諸臣,卽爲擧行,必趁其期爲敎,畢竟得以免狼狽。此乃罔極中慶幸也。以否德之致,遭千古所無之大災變,實有無面目視人之心,追思則震懍悚懼之心,輒欲卽地無訛,卿試思之,予心當然乎,當不然乎?苟謂之然也,則卿之疏,予豈忍欲見之?不但卿也,凡今日北面於予而愛予躬悲予情者,決不當復提其日之事,以重慼予心而不恤也。予何望於卿與廷臣乎?悉言如此,卿若愛予而欲其安,悲予而欲其慰,望勿更引,卽日入城事,遣史官傳諭于領府事。
上在昌德宮。停常參·經筵。
三虞祭後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。朝廷二品以上·六曹堂上奉慰單子問安。答曰,知道。世子嬪宮,內閣·政院·玉堂·春坊單子問安。答曰,罔極。藥房口傳問安。答曰,罔極。世孫宮,內閣·政院·玉堂,講書院單子問安。答曰,罔極。藥房口傳問安。答曰,罔極。朝廷二品以上·六曹堂上奉慰單子問安。答曰,罔極。
備忘記,江原監司尹聲大下直,長弓一張·長箭一部賜給。
傳于鄭知容曰,江原監司留待。
傳于鄭知容曰,江原監司入侍。
傳于朴來謙曰,明日魂宮別茶禮時,二品以上曾經春·桂坊,延喜門外參班。
傳于鄭知容曰,本兵之任,旣兼宿衛,與外營自別,而徑出城闉,事未前有,萬萬駭然,大關後弊。兵曹判書洪奭周,施以削職之典。
洪赫啓曰,獻納李相遠,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
以前獻納李相遠禁推傳旨,傳于洪赫曰,分揀。
洪赫啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,徐洛淳落點。
以御營大將柳相亮禁推傳旨,傳于鄭知容曰,分揀。
鄭知容啓曰,御營大將柳相亮分揀事,命下矣。卽爲牌招,傳授命召,何如?傳曰,允。
朴來謙,以吏曹言啓曰,溫陵參奉李俊錫,以其身病,呈狀乞遞,改差,何如?傳曰,允。
敎江原監司尹聲大書。王若曰,周愼簡拔,置方伯而作藩屛,漢取循良,以守相而陞刺史,活民饑四萬,嘉乃北關之勞,與我共二千,畀以東臬之任。玆將如綸如綍,爰命來旬來宣。惟卿,世篤忠貞,家傳淸白,粵英廟策儲之日,藎臣膺專對之行,迨寧考潛德之辰,宿儒處輔導之任。乃兄之久侍鶴禁,惜未究於登庸,難弟之繼占龍門,幸復廁於密邇,爲器也繩墨有度,勵操則氷玉無瑕,傳誦口碑,霧列雄州之屢典,直超頂玉,雷肆銀臺之歷敭,惟其文學政事之才,知爲利器,所以饑饉拯濟之策,特授銅符,蔀屋救涸鮒之嘆,幸賴良手之理劇,枳棲匪祥鸞之所,合試方面之分憂,眷彼東藩一區,最是上游重鎭,古稱悉直·穢貃,周回八百里幅員,近接瀛洲·蓬萊,粵瞻卄六州綦布,雉蟾襟帶,地連關北之咽喉,魚鹽麻絲,海通嶠南之舟楫,鷄犬村巷,尙有太古民風,鸞鶴樓臺,況是洞天仙境,第緣土地之磽确,每患民物之凋殘,吏鄕之奸竇滋興,旣糴弊之難犞,閭里之生理蕭索,奈賦役之不均,錐刀互爭,三椏之靈根歲異,斧斤濫斫,千章之佳木日疎,雖今日在悲疚之時,憂民之念猶切,求也道有聲績之吏,擇賢之政亦宜。方予意思得其人,而銓選乃屬之子,玆授卿以江原道觀察使兼兵馬水軍節度使巡察使原州牧使。卿其秪服寵命,恪布科條,召康公之憇棠,承流宣化,范孟博之攬轡,黜幽陟明,齊·魯之風蔚興,丕變薄海之俗,吳·楚之勝管領,應紓絶塞之愁,七事之勸課有常。豈煩誥諭,四使之名號竝侈,悉摠權綱,惟綜理莫曰,非能,若稟裁已有前例,於戲,東北無別於彼此,內外罔間於重輕,副手漏船,庶寸心之殫竭,高牙大纛,豈一身之夸榮,福星遙臨,簡易成都之琴鶴,惠澤遐漸,涵泳杭湖之禽魚,秋省助不足之嘆,卿須移北方之政,春和布有脚之化。予則弛東顧之憂,故玆敎示,想宜知悉。知製敎申冕周製進。
庚寅八月初八日辰時,上御養心閤。江原監司入侍時,右承旨鄭知容,假注書李心容,記事官徐念淳·洪鍾應,江原監司尹聲大以次進伏訖。上曰,史官分左右。上曰,江原監司進前。聲大進伏。上曰,奏職姓名。聲大起伏奏。上曰,下去着實爲之。聲大聽命訖。上曰,江原監司先退。聲大退出。知容曰,宣諭何以爲之乎?上曰,出去爲之。上曰,史官就座。因命退。承史以次退出。
上在昌德宮。停常參,經筵。
魂宮別茶禮後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮,內閣·政院·玉堂·春坊單子問安。答曰,罔極。藥房口傳問安。答曰,罔極。世孫宮,內閣·政院·玉堂·講書院單子問安。答曰,罔極。藥房口傳問安。答曰,罔極。
傳于朴來謙曰,今日魂宮別茶禮時,當自內親臨矣,侍衛置之。
朴來謙啓曰,吏曹郞廳來言,兵曹判書有闕,政事,取稟。傳曰,政官牌招開政。
朴來謙,以吏批言啓曰,順安縣令宋錫老,他道守令相換事,命下矣。以前任知禮縣監,方在解由未出中,何以爲之?敢稟。傳曰,勿拘。
有政。吏批,判書徐能輔牌不進,參判沈能岳進,參議吳熙常在外未肅拜,行左承旨韓義運進。啓曰,判書徐能輔牌招不進,參議吳熙常在外未肅拜,小臣獨政未安,何以爲之?敢稟。傳曰,仍爲之。
以南履翼爲兵曹判書,金秀鍾爲敦寧都正,李錫奎爲知經筵,李旭馨爲吏曹佐郞,朴奎瑞爲社稷令,金來淳爲長興主簿,閔行鎭爲氷庫別提,徐能輔爲造紙別提,李春英爲平丘察訪,順安縣令宋錫老,龍潭縣令徐京輔相換,前府使吳致慶,前察訪崔宗赫,今加通政加資事承傳。
兵批,判書未差,參判柳河源病,參議李渭達入直進,參知金啓淵病,同副承旨朴來謙進。護軍韓耆裕,副護軍金弘根·韓鍾運·金濟魯·金珹·李東膺,副司直鄭藎·李相遠,副司正趙俊錫,副司勇金昌奎·玄升䄔·李馥享,已上竝單付。
鄭知容啓曰,新除授兵曹判書南履翼,卽爲牌招,傳授命召,何如?傳曰,允。
又啓曰,武臣之無得處義,前後申飭,不啻截嚴,將任之傳授命召,事體至爲嚴重,而御營大將柳相亮,分揀命下之後,謂有情勢,來詣闕外,無意承牌,揆以紀綱,萬萬駭然。所當重勘,而本院請推之外,無他可施之罰,何以爲之?敢稟。傳曰,御將事萬萬駭然矣。設有眞個可引之義,但當縮伏俟勘,焉敢徑自納符出城,何況禁推分揀之後,至今稱以奉牌,不肯受符者,似此驕蹇之習,古未聞焉。御營大將柳相亮,遠地定配,以懲後日之弊。
備邊司,以白東薳爲御營大將。
韓義運啓曰,新除授御營大將白東薳,卽爲牌招,傳授命召,何如?傳曰,允。
又啓曰,摠戎使白東薳,移拜御營大將矣。將兵之任,不可一刻無摠察之人,何以爲之?敢稟。傳曰,御將兼察。
又啓曰,摠戎使,御將兼察事,命下矣。兼察摠戎使白東薳,旣在闕中,使之聽傳敎,何如?傳曰,允。
備邊司,以李海愚爲摠戎使。
韓義運啓曰,新除授摠戎使李海愚,卽爲牌招,傳授密符及敎諭書,何如?傳曰,允。
兵曹,御營大將單白東薳,摠戎使單李海愚。
朴來謙,以吏曹言啓曰,卽接公忠監司朴齊聞移文,則以爲,溫陽郡守李賢耆,以親病,受由上京,而見今秋務方殷,檢田在卽,此際曠官,一時可悶。溫陽郡守李賢耆,催促下送爲辭,故自臣曹催促,則親病沈重,不得下去云。親病旣如是,則不可强令還任,改差,咸從府使柳翊魯,謂有身病,呈狀乞遞,罷黜,何如?傳曰,允。口傳差出,不多日內下送。秋務方殷,如有上京守令,亦爲催促下送,可也。
洪赫,以義禁府言啓曰,御營大將柳相亮,遠地定配事承傳啓下矣。柳相亮全羅道龍潭縣遠地定配,而以承傳內辭意,具罪目,依例發遣府書吏,押送配所,何如?傳曰,允。
庚寅八月初九日午時,上詣魂宮。行別茶禮入侍時,行都承旨朴岐壽,行左承旨韓義運,右承旨鄭知容,左副承旨林東鎭,右副承旨洪赫,同副承旨朴來謙,假注書李心容·李源庚,記事官徐念淳·洪鍾應,檢校提學金祖淳,原任提學金履喬,原任直閣鄭基善·李景在,原任待敎李憲瑋,檢校待敎金興根·趙斗淳·金英淳·金鼎集以次侍立。別茶禮時至,通禮跪啓請外辦。上具衰服,步出齋殿門,入就位哭。承史·閣臣,宗戚執事,二品以上曾經春·桂坊皆俯伏哭。上止哭,在位諸臣皆止哭。上詣靈座前,岐壽奉香盒,來謙奉香爐跪進,上三上香。岐壽進盞,上執盞,以授來謙,奠于靈座前,連奠三盞訖。上哭,在位諸臣皆哭。上止哭,在位諸臣皆止哭。上還次,諸臣以次退出。
上在昌德宮。停常參·經筵。
四虞祭後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。朝廷二品以上·六曹堂上奉慰單子問安。答曰,知道。世子嬪宮,內閣·政院·玉堂·春坊單子問安。答曰,罔極。藥房口傳問安。答曰,罔極。世孫宮,內閣·政院·玉堂·講書院單子問安。答曰,罔極。藥房口傳問安。答曰,罔極。朝廷二品以上·六曹堂上奉慰單子問安。答曰,罔極。
藥房提調南履翼,副提調朴岐壽啓曰,四虞奄過,聖懷難抑,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,罔極。
鄭知容啓曰,備邊司郞廳來言,今日賓廳日次,而魂宮五虞祭齋戒相値,不得來會云矣,敢啓。傳曰,知道。
韓義運啓曰,右承旨鄭知容,左副承旨林東鎭,右副承旨洪赫,今日不爲仕進,竝卽牌招,何如?傳曰,允。
又啓曰,假注書李心容,身病猝重,勢難察任,今姑改差,何如?傳曰,允。
李心容改差,代以金學性爲假注書。
金學性有頉,代以洪說謨爲假注書。
洪說謨有頉代,以任百經爲假注書。
朴來謙啓曰,卽者奉常寺官員來言,英陵·寧陵秋夕祭,祭物明日當爲封進,而都提調南公轍,提調徐俊輔俱在外,不得封進云,何以爲之?敢稟。傳曰,提調命偕進去。
傳于鄭知容曰,日昨批旨之後,卿之至今不爲入城,是何道理?卿之逡巡,乃所以使予增懷者,其可乎?設使卿有當被之罪不被,予當處分而不處分,到今以此在心,無意還第,則予益無以爲心。卿其思之諒之,卽卽隨史官還入事。遣史官傳諭于領府事,與之偕入。
鄭知容啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,朴綺壽落點。
鄭知容啓曰,行大司憲朴綺壽,旣入闕中,不爲肅謝,直爲出去,事甚未安。推考,何如?傳曰,允。
吏曹口傳政事,以李倫敍爲咸從府使,以李祖植爲溫陽郡守。
以左副承旨林東鎭,右副承旨洪赫牌不進罷職傳旨,傳于鄭知容曰,只推。
鄭知容,以訓鍊都監言啓曰,頃因墓所都監草記,本局善放砲手五名定送,以防虎患矣。今則墓所役事已畢,砲手撤還之意,敢啓。傳曰,知道。
又以禁衛營言啓曰,頃因墓所都監草記,三軍門善放砲手五名,輪回定送,以防虎患矣。今則墓所役事已畢,本營善放砲手,撤還之意,敢啓。傳曰,知道。
又以御營廳言啓曰,頃因墓所都監草記,三軍門善放砲手五名式,輪回定送,以防虎患矣。今則墓所役事已畢,本廳砲手撤還之意,敢啓。傳曰,知道。
敎摠戎使李海愚書。王若曰,君所注意者將,聽鼓鼙而凝思,國之大事在戎,飭斧鉞而錫命,庸畀爪牙之托,誕示心腹之敷,眷玆漢北一營,實摠畿右諸閫,金湯對峙於南漢,左右成輔車之形,水陸相連於沁都,緩急有犄角之勢,關防壯三輔之衛,出而任牖戶綢繆,設施均兩局之規,入則參廊廟機務,惟其爲任也重,所以擇人尤難,嗟乎晉陽保障之巨防,正急戎政之克詰,苟非北門鎖鑰之良手,疇膺摠督之重毗,惟卿,相門肖孫,將壇宿望,登元戎於訓局,聲績茂彰,擢正卿於秋官,委任冞篤,雖勳府處閒之日,每軫捨卿伊誰,屬摠帥愼揀之辰,固知非此莫可,玆授卿以摠戎使,卿其祗服寵命,克恢壯猷,修樓櫓峙糇糧,誠益憚於衛藿,繕甲兵明組練,戒莫忽於苞桑,於戲,班隆揷貂,職重分虎,臨洗劍之水石,可想羊叔子裘帶風流,鎭練戎之樓臺,佇見李臨淮壁墨精彩,故玆敎示,想宜知悉。知製敎李游夏製進。
上在昌德宮。停常參·經筵。
五虞祭後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮,內閣·政院·玉堂·春坊單子問安。答曰,罔極。藥房口傳問安。答曰,罔極。世孫宮,內閣·政院·玉堂·講書院單子問安。答曰,罔極。藥房口傳問安。答曰,罔極。大殿·中宮殿,朝廷二品以上·六曹堂上奉慰單子問安。答曰,知道。世孫宮,奉慰單子問安。答曰,罔極。
進御加減歸脾湯,自明日一貼式煎入事,榻前下敎。
鄭知容啓曰,左副承旨林東鎭,右副承旨洪赫,今日不爲仕進,竝卽牌招,何如?傳曰,允。
盧時珣偕來進去,代以崔致常爲事變假注書。
朴來謙啓曰,前銜疏之勿爲捧入,前後飭敎,不啻截嚴,而副司果金遇明,來呈上疏,所當退却,係是言事。雖不得不捧入,不可無警,推考,何如?傳曰,允。
又啓曰,卽者奉常寺官員來言,提調徐俊輔,雖伏奉嚴飭進去之下敎,而情地惶蹙,不敢進去云,何以爲之?敢稟。傳曰,許遞,前望單子入之。
奉常提調前望單子入之,南履翼落點。
朴來謙,以吏曹言啓曰,因本曹草記,溫陽郡守李賢耆改差,咸從府使柳翊魯罷黜事,批旨內,口傳差出,不多日內下送。秋務方殷,如有上京守令,亦爲催促下送可也事,命下矣。自臣曹催促,則新除守令溫陽郡守李祖植,十六日下直云,咸從府使李倫敍,兩司俱未署經,上京守令平山府使李周聖,文化縣令李憲猷,三登縣令金最秀,英陽縣監李玹,已爲下去,金川郡守李最在,務安縣監沈啓錫,茂長縣監趙秉常,俱爲十一日下去云,信川郡守南駿聲,海州判官洪容默,俱爲十二日下去云,安州牧使林翰鎭,善山府使金在三,安岳郡守李景在,天安郡守徐秉淳,古阜郡守鄭久容,草溪郡守金善永,新溪縣令金箕默,殷栗縣監林永洙,殷山縣監鄭德和,牙山縣監洪鍾浩,燕岐縣監李時復,興陽縣監柳相鼎,俱爲十三日下去云。泰仁縣監徐灝淳,省掃事受由於水原府,江東縣監李敦榮,覲親事受由於公忠道懷德地云,竝卽爲還官之意,發關知委於當該道臣及守臣處。北靑府使洪學淵,昌寧縣監金命喜,俱以身病沈重,不得下去云。長湍府使尹正鎭,咸興判官朴鎬壽,俱以親病沈重,不得下去云。伊川府使金興根,與本道監司尹聲大,有內外從應避之嫌,不得下去云。雖未知其親病身病之果如何,而特敎催促之下。不卽下去者,揆以事體,誠甚未安。北靑府使洪學淵,昌寧縣監金命喜,竝罷黜,伊川府使金興根,在法當遞,與長湍府使尹正鎭,咸興判官朴鎬壽,竝改差,何如?傳曰,允。口傳差出,催促下送。
兵曹口傳政事,副護軍單金興根。
傳于朴來謙曰,瑞興府使·咸興判官相換。
吏曹口傳政事,以金善一爲伊川府使,具定默爲北靑府使,金在善爲昌寧縣監,瑞興府使李羲贊,咸興判官朴鎬壽相換。
以左副承旨林東鎭,右副承旨洪赫牌不進罷職傳旨,傳于鄭知容曰,只推。
以公忠水使李貞坤啓本,藍浦縣人物渰死事,傳于朴來謙曰,聞甚矜惻,元恤典外各別顧助,如有生前身·還布,蕩減事,分付。
朴來謙,以弘文館言啓曰,上番闕直,事甚未安。副應敎兪章煥,副校理李鼎在·洪重燮,竝卽牌招,以爲推移入直之地,何如?傳曰,允。
又以吏曹言啓曰,今此秋夕祭祭官,當爲磨鍊,而除老病公頉外,實無推移排比之路,依近例刑官及司饔院官員年六十以上人,通融塡差以入,而其中時無職名人,令該曹口傳付軍職,何如?傳曰,允。
又以禮曹言啓曰,今八月十五日行寧陵秋夕祭香祝,本陵官員,當爲祗受陪往,而參奉有闕未差,無以擧行,參奉有闕之代,卽令該曹,以在京無故人口傳差出,以爲趁期受香之地,何如?傳曰,允。
又以禮曹言啓曰,今八月十五日行溫陵秋夕節享時,兩官當爲備員,而參奉有闕未差,無以擧行,參奉有闕之代,卽令該曹,以在京無故人口傳差出,以爲備員將事之地,何如?傳曰,允。
又以禮曹言啓曰,卽接交河幼學申宗之所志,則以爲,族兄頤夏,嫡妾俱無子,以其同姓二十六寸弟宗夏第二子旭,欲爲繼後,兩家相議完定,未及禮斜。頤夏夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩過與受,明有可據而不得登聞者,許令該曹,論理草記事,曾有筵奏定式,而門長申宗之所訴旣如此。依定式申宗夏第二子旭,立爲申頤夏之後,何如?傳曰,允。
又以禮曹言啓曰,卽接寧邊幼學崔允集所志,則以爲,同姓六寸兄述祖,嫡妾俱無子,以其同姓六寸弟允岳第二子漢翼,欲爲繼後,兩家相議完定,未及禮斜。述祖夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與授,明有可據而不得登聞者,許令該曹,論理草記事,曾有筵奏定式,而門長崔允集所訴旣如此。依定式崔允岳第二子漢翼,立爲述祖之後,何如?傳曰,允。
鄭知容,以兵曹言啓曰,忠翊衛將洪翰謨,文臣兼宣傳官宋欽奭,守門將鄭煥東,俱以病難供職,呈狀乞遞,北評事李趾秀,親病沈重,時月之內,萬無遠離赴任之望云,竝改差,何如?傳曰,允。
又以兵曹言啓曰,今番北道賑恤賞典中加資人,後日政當爲下批,而梨洞前萬戶金潤喆之口字,以允哲誤爲修啓,至於自廟堂覆奏奉承傳之境,奏御文字,何等審愼,而如是疎忽,殊甚未安,該道臣推考,在德前萬戶趙瑩鎭,則加資下批前,旣已作故,而補賑之功,與他有異,本曹亦有直赴殿試人未唱第前作故者,付之榜末成給紅牌之例,今此趙瑩鎭加資下批,亦爲依此例擧行,何如?傳曰,允。
兵曹判書南履翼疏曰,伏以日月不淹,孝明世子葬禮已畢,終虞奄過。八域含生之倫,莫不廓然茹痛,如不欲生。矧惟我殿下,以天倫止慈之情,屢月悲疚之中,聖體之受損,當復如何?臣昵侍診筵,仰瞻天顔之哀慼,區區下情,尤不勝掩抑憫歎之至。仍伏念臣年踰七旬,老病頻仍,退伏鄕廬,歲且周矣。不幸値擧國哀遑之時,蹩躄奔走於朝晡之班矣。間者柏府風憲之長,藥院保護之任,恩除荐降,寵渥彌隆,臣義在竭蹶,不敢言病,力疾供職,居然月已改矣。千萬不自意,中權特除,又下於此際,臣聞命惝怳,繼之以兢惕,夫是職也,不輕而重,禁旅陪衛之嚴,靺韋甄別之政,雖使年富有才局者當之,猶且却顧而逡巡。況臣疾病之侵尋,精力之衰耗,比諸年前,不啻落下幾層,而今乃畀之於已試蔑效之地,在臣自量之道,何敢諉以宿趼,揚揚冒膺也哉?顧臣旣居嘗藥之任,適値入診之日,召牌之下,他不暇顧,因仍出肅,而至於本兵重任,有非如臣癃老者,所可一日堪承者也。玆敢據實呼籲於天地父母之前。伏乞聖慈,念重任之不可輕授,察臣言之非出飾讓,俯垂矜諒,特解本兵之職,回授可堪之人,以重公器,以安微分,千萬幸甚,臣無任云云。答曰,省疏具悉。卿其勿辭行公。
咸鏡監司申在植疏曰,伏以臣伏奉北臬新除,辭不獲命,行將冒沒承膺,而任重才短,惶恧轉深。第念一辭天陛,關塞夐邈,馳戀京闕,固當耿結而抑有區區私情。臣之父母墳山,在於京畿道麻田地,身滯遐藩,勢將曠省,今當于役,倍切霜露之感,玆敢短章陳暴,仰瀆崇嚴。伏乞聖慈,許臣恩暇,俾伸榮掃之忱,克敦孝理之化焉,臣無任云云。答曰,省疏具悉。卿其往省焉。
上在昌德宮。停常參·經筵。
朴岐壽啓曰,藥房提調·副提調,持湯劑來待矣。傳曰,封入。
韓義運啓曰,左副承旨林東鎭,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,金興根落點。
韓義運啓曰,新除授承旨金興根,以前任伊川府使,方在解由未出中,何以爲之?敢稟。傳曰,勿拘。
洪赫啓曰,明日傳香,禮房承旨,當爲齋宿,而行都承旨朴岐壽藥院進,所當牌招,而拘於廳規,不得請牌,何以爲之?敢稟。傳曰,牌招。
傳于洪赫曰,魂宮卒哭祭,當自內親臨矣,該房知悉。
洪赫啓曰,魂宮卒哭祭親臨時,承旨當爲備員,行都承旨朴岐壽,行左承旨韓義運,右承旨鄭知容,左副承旨金興根,所當牌招,而拘於廳規,不得請牌,何以爲之?敢稟。傳曰,牌招。
吏曹口傳政事,以沈樂準爲寧陵參奉,呂民燮爲溫陵參奉。
事變假注書盧時珣書啓,臣於本月初十日戌時量,敬奉聖敎,馳往傳諭于西部龍山坊灘下契領府事南公轍所住處,則以爲,臣留章出城,情地轉益懍蹙,半夜承敷心之批,旣寬貸之,又洞諭之,首尾三百五十有餘言,字字悲切,欲讀則聲淚先發,幾不能竟,卽又近侍之臣,遠臨陋止,傳宣聖諭,十行辭旨,誨諭備至,至以使予增懷益無以爲心爲敎,不知無狀賤臣,何以得此於君父也。自有日前之恩批,誠不欲以此更爲提起,上聞天聽,而顧臣負萬死難贖之罪,誅罰宜加,公議方嚴,屢承批諭之後,猶且逡巡。臣固自知非道理,而亦豈敢放倒冒沒於國法私義,而爲復入城闉之計哉?進退維谷,此何人斯,屛伏江干,只以嶺海鈇鉞爲期云,而臣旣承偕來之命,故姑爲仍留之意,敢啓。傳曰,知道。
傳于洪赫曰,昨見附奏,卿猶未解惑,予不嫌屑屑,當明言之矣。日前臺疏,請罪當日入直堂上之說,卿果認爲堂堂之定論乎?予則徒見其未達法例事理也。大抵殯宮都監堂上之設,不過爲治具庀工而已,非如中官次知之守護,又非如廟宮提調之管攝事務官屬。以是自古次知守僕輩,雖有大段罪犯,其咎責未嘗及於都監,況其處所,卽閤門之內,而內外齋殿,卽是大內也。故卿等有事則入稟而入,事畢則告而出,不敢暫留,而其中所處者,非中官內人,卽掖屬也。其謹與不謹,卿等果可以管攝乎?果可以替當乎?此所以當日下敎之如彼也。今不識事理,不達法例,以都監之名,欲罪堂上者,當乎否乎?若於治具庀工之際,卿等不謹,又若因卿等入來而失火,又若殯宮,不在大內,則罪固在都監,臺臣言之亦可。今旣不然,則卿等何所失,而予亦以何言罪卿等乎?卿等信若有罪,予何所憚何所惜?而當千古所無之變,徒欲庇護卿等,而自損國體,自忘所重乎?卿之識見,必無不知此箇事理,而終始爲引何耶?未達事理之臺言,重之如彼,縷縷前後之諭,初不動心,豈不萬萬慨然哉?前後罄告,卿其憣然,卽卽入城事,爾其更爲傳諭,期於偕入。
以副應敎兪章煥,副校理洪重燮牌不進罷職傳旨,傳于朴來謙曰,只推。
以副校理李鼎在牌不進罷職傳旨,傳于朴來謙曰,只推。
洪赫,以吏曹言啓曰,惠陵令李海慶,以其身病,呈狀乞遞,改差,何如?傳曰,允。
吏曹啓目,粘連啓下是白有亦,觀此京畿監司李羲準狀啓,則以爲,長湍府使尹正鎭,以其親病改差矣。本邑以孔路劇邑,百弊如麻,至收拾不得之境,而該府使赴任以後,着意矯捄,隨處釐革,見今客使出來,知在不遠。此時凡百,難付生手,今姑仍任事,令該曹稟處亦爲白有臥乎所,該邑事勢,果如狀辭,依狀請施行,何如?判付啓依允。
上在昌德宮。停常參·經筵。
卒哭祭後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮,內閣·政院·玉堂·春坊單子問安答曰,罔極。藥房口傳問安。答曰,罔極。世孫宮,內閣·政院·玉堂,講書院單子問安。答曰,罔極。藥房口傳問安。答曰,罔極。大殿·中宮殿,朝廷二品以上·六曹堂上·奉朝賀。兩司長官奉慰單子問安。答曰,知道。世孫宮,奉慰單子問安。答曰,罔極。
朴岐壽啓曰,行左承旨韓義運,右副承旨洪赫,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
傳于朴岐壽曰,三都監堂郞以下,別單書入。
金興根啓曰,密符親納例也,而前江原監司李紀淵,謂有身病,使其褊裨替納,事甚未安。推考,何如?傳曰,允。
又啓曰,大司憲朴綺壽,以其親病,投章徑歸,原疏以國忌齋戒,纔已退却矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
洪赫,以禮曹言啓曰,侍講院·翊衛司官員等,當減下,令該曹,照例處置,何如?傳曰,允。
洪赫啓曰,因禮曹草記,侍講院·翊衛司,依例權罷矣。取考謄錄,則該院所在書冊器物,令各該司稟旨處置,員役則分差於厚料布衙門,待窠出次次陞付矣。今亦依此擧行,而代聽時加出書吏,一體分差,何如?傳曰,允。書冊器物,仍留本院,可也。
又啓曰,明日傳香,禮房承旨當爲齋宿,而行都承旨朴岐壽,纔已須資出去矣。所當牌招,而拘於廳規,不得請牌,何以爲之?敢稟。傳曰,牌招。
事變假注書盧時珣書啓,臣於本月十二日戌時量,敬奉聖敎,更爲傳諭于西部龍山坊灘下契領府事南公轍所住處,則以爲,臣屛跡江干,瞻望北斗,莊誦恩批,涕不勝揮,卽又伏奉敦諭下者,丁寧反復,連紙累幅,而今日明言之諭,益有隆重於前日洞諭之批,慈父之牖迷子,豈有加於此哉?處所內外之別,都監職務之異,聖意若指諸掌而爲敎,則固出於曲爲寬恕之大度,而臣於此有可以仰復者,臣雖不忠無狀,顧其名則大官也。論以成周法制,輔弼之職,凡人主左右近習自中官內人掖屬,其謹與不謹,常時無不管領,不但治具庀工之都監一事而已。然則臣豈可與諸堂同論也?臣之爲此言於殿下之前者,有若妄自擬於古大臣者然,不待人之嗤笑。臣亦先知惶愧,而治朝言議之臣,嚴於執法,切於勉人,何可謂之未達事理耶?至於縷縷前後之諭,初不動心之敎,震懷之餘,尤增死罪,臣聞此王言,豈敢坐犯慢拒,而目下之情地危蹙,實無進身城闉之望,俯仰跼蹐,只有遄伏常憲之願矣。王人之久留荒郊,又添臣悚悶之端,偕來之命,亦望趁卽收還云,而臣旣承偕來之命,故姑爲仍留之意,敢啓。傳曰,知道。
傳于朴來謙曰,此批答,使偕來史官傳諭後,與之偕入。洪赫,以禮曹言啓曰,今八月十五日行惠陵秋夕節享時,兩官當爲備員,而令有闕未差,無以擧行,令有闕之代,卽令該曹,以在京無故人口傳差出,以爲備員將事之地,何如?傳曰,允。
吏曹口傳政事,以金裕鎭爲惠陵令。
兵曹口傳政事,副司果權大肯·李廷憲,竝單付。
領府事南公轍箚曰,伏以日月如流,魂宮虞卒已過,臣民悲慟,益復如新。卽聞有都監別單書入之敎,雖未敢預有揣度,而或有依前例判下者耶?萬一有此,私心罔措,當復如何?凡人臣之辭賞者,例稱罔功,而輒請還收,殆若故事,臣亦曾爲此辭,終多冒受,而今則臣以都監事,誅罰是竢,此若按例擧論,則在朝家,有非體下之政,臣又以何心何顧,冒當誤恩乎?言至於此,至切而悲,想殿下有所俯燭,而必不待臣言矣。臣方逬出俟勘,何敢爲文字瀆擾之計,而苟有所壞,不敢不陳。取進止。答曰,省箚具悉卿懇。朝者附奏,己矣所望,今此先事之辭巽,又極過矣。卿何執迷如此?然以予欲安卿心之意,雖彝典之不可廢者,當曲爲卿奉施,卿亦須思愛予悶予之方,卽卽入來。如是而卿猶不來,則予當有以待之。予亦先事而告,卿其諒之。
庚寅八月十三日子時,上詣魂宮。卒哭祭親行入侍時,行都承旨朴岐壽,行左承旨韓義運,右承旨鄭知容,左副承旨金興根,右副承旨洪赫,同副承旨朴來謙,假注書李源庚·任百經,記事官徐念淳·洪鍾應,檢校提學金祖淳,原任提學金履喬,原任直提學趙寅永,原任直閣李光文·鄭基善·李景在,檢校直閣徐萬淳,原任待敎李憲瑋,檢校待敎金英淳·趙斗淳·金鼎集以次侍立。卒哭祭時至,通禮跪啓請外辦。上具衰服,步出齋殿門,入就位哭。承史·閣臣·宗戚執事·文武百官皆俯伏哭。上止哭,在位諸臣皆止哭。上詣靈座前,岐壽奉香盒,來謙奉香爐跪進,上三上香。仍行執瓚奠幣禮如儀,岐壽進盞,上執盞,以授來謙,奠于靈座前,大祝讀祝訖,上還復位。右議政鄭晩錫行亞獻禮。東寧尉金賢根行終獻禮訖。上哭,在位諸臣皆俯伏哭。上止哭,在位諸臣皆止哭。贊禮啓禮畢。上曰,堂下執禮爲誰?岐壽曰,兪章煥矣。岐壽曰,東西臚唱,全不成樣,事甚駭然。當該通禮院官員,竝所當重勘,而本院請推之外,無他可施之罰,何以爲之乎?上曰,竝拿處,可也。出擧條上還次,諸臣以次退出。
上在昌德宮。停常參·經筵。
朴來謙啓曰,行大司憲朴岐壽,持平李秉儀在外,執義李竣祜差祭,掌令李錫周·孫爀,持平金龍翼呈辭,監察茶時之意,敢啓。傳曰,知道。
朴岐壽啓曰,藥房副提調,持湯劑來待矣。傳曰,封入。
傳于洪赫曰,傳香承旨,馳詣宗廟·永寧殿·永禧殿·景慕宮,奉審摘奸,仍詣受香諸處,一體奉審摘奸以來。
朴來謙啓曰,假注書李源庚,身病猝重,勢難察任,今姑改差,何如?傳曰,允。
李源庚改差,代以兪鎭五爲假注書。
朴來謙啓曰,行都承旨朴岐壽藥院進,行左承旨韓義運,右承旨鄭知容不爲仕進,左副承旨金興根內閣進,右副承旨洪赫式暇,院中只有臣一人,伴直無人。右承旨鄭知容,所當牌招,而拘於廳規,不得請牌,何以爲之?敢稟。傳曰,牌招。
朴來謙,以奎章閣言啓曰,明日卽奎章閣奉審日次,而孟朔大奉審,未行於當朔,臣等進詣擧行之意,敢啓。傳曰,知道。
又以宗簿寺提調意啓曰,孝明世子葬禮已過。諡號·廟號·墓號,薨逝年紀,當爲紀載於璿源譜略·國朝御牒,亦當一體修正矣。在前譜略修正之時,或有設廳之例,亦有自本寺擧行之例。今番則何以爲之?敢稟。傳曰,本寺擧行,可也。
又以吏曹言啓曰,今此崇陵忌辰祭,獻官前承旨林東鎭,典祀官兼大祝前都事李光載塡差,而時無職名,竝令該曹,口傳付軍職,何如?傳曰,允。
兵曹口傳政事,副護軍林東鎭,副司果李光載單付。
傳于朴來謙曰,發遣吏郞,諸執事淸齋與否,摘奸以來。
以慶尙監司李勉昇狀啓,藥材進上中山藥,未及充實,限內不得封進,惶恐待罪事,傳于朴來謙曰,卿其勿待罪事,回諭。
朴來謙,以兵曹言啓曰,守門將崔鎭岳,除授在外,過限未上來,依法典改差,何如?傳曰,允。
又以訓鍊都監言啓曰,本局別將白海鎭,身病甚重,勢難察任,改差,何如?傳曰,允。
又以禁衛營言啓曰,本營把摠李晩學,身病猝重,勢難察任,改差,何如?傳曰,允。
上在昌德宮。停常參·經筵。
自辰時至人定,灑雨下雨,測雨器水深一寸四分。自人定至夜三更,灑雨下雨,測雨器水深四分。
藥房副提調朴岐壽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
鄭知容啓曰,行大司憲朴綺壽,持平李秉儀在外,執義李竣祜,掌令李錫周·孫赫,持平金龍翼呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而景慕宮秋享大祭齋戒相値,不得來會云矣,敢啓。傳曰,知道。
又啓曰,右副承旨洪赫,今日不爲仕進,卽爲牌招,何如?傳曰,允。
朴岐壽啓曰,藥房副提調,持湯劑來待矣。傳曰,封入。
傳于鄭知容曰,傳香承旨,馳詣景慕宮,奉審摘奸以來。
朴來謙啓曰,卽者戶曹郞廳來言,明日宗廟·永寧殿·永禧殿修改,本曹判書當爲進去,而判書朴宗薰在外,次堂例不得擧行云,何以爲之?敢稟。傳曰,次堂擧行。
又啓曰,卽者工曹郞廳來言,明日宗廟修改時,本曹判書當爲進參,而判書未差,次堂例不得擧行云,未差之代,政官牌招開政差出,待下批,牌招,以爲進參之地,何如?傳曰,判書未差之代,前望單子入之。
工曹判書前望單子入之,柳相祚落點。
朴來謙啓曰,卽者工曹郞廳來言,明日宗廟修改時,判書當爲進參,而新除授判書柳相祚在外,次堂例不得擧行云,何以爲之?敢稟。傳曰,次堂擧行。
又啓曰,卽者工曹郞廳來言,明日宗廟修改時,次堂擧行事命下,而參判李錫祜服制,不得擧行云,何以爲之?敢稟。傳曰,判書許遞,前望單子入之。
工曹判書前望單子入之,李光文落點。
傳于朴來謙曰,近來別單之猥雜,誠一大弊。試以今番言之,郞廳之頻數改差,別看役牌將名色之不啻屢倍於古,寧不駭然。此後毋論大小吉凶,設都監時,毋得如前猥雜事,載之院中故事,以爲隨時察飭之地。
傳于朴來謙曰,三都監別單,雖命入之,不忍披見論等,而又已許於都相矣。都相旣不欲强之,則三都監宜無異同。今番一竝勿論,惟負役工匠等,依丙午年爲之。牌將中如或有各營地方官校屬之特著效勞者,令各其營各其邑收用。
朴來謙啓曰,應敎尹心圭在外,校理金英淳內閣進,修撰李正耆儀軌都廳進,金鼎集差祭,玉堂上下番俱空,事甚未安。副應敎兪章煥,校理李游夏,副校理洪重燮·李鼎在,副修撰申冕周·徐有贊,竝卽牌招推移入直,何如?傳曰,允。
以右副承旨洪赫牌不進罷職傳旨,傳于朴來謙曰,只推。
以副應敎兪章煥,校理李游夏,副校理洪重燮·李鼎在,副修撰申冕周·徐有贊牌不進罷職傳旨,傳于朴來謙曰,只推。
朴來謙,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,今日奎章閣大奉審,雨勢如此,不得擧行。待後日次擧行之意,敢啓。傳曰,知道。
又以宗簿寺提調意啓曰,璿源譜略修正事,命下矣。進上進獻,以幾件封進,五處璿源閣奉安件,依例全秩爲之,而在前譜略修正時,子孫錄中未及載錄處,有從便擧行之例,今亦依此擧行,何如?傳曰,允。前件當內下矣,改張爲之。
又以宗簿寺提調意啓曰,璿源譜略修正事,命下矣。校正官一員,國朝御牒書寫官一員,例以宗臣中差出,而見今無故宗臣,只有一人,依已例一員兼差,本寺郞廳三員,別工作監役官一員,竝差祭,安徐凡公會勿參,使之專意董役出草,校讐編次之際,本寺忠義衛一人,勢難獨當。依例加出忠義衛一人,付軍職冠帶常仕,與本寺忠義衛,眼同擧行,何如?傳曰,允。
又以承文院都提調意啓曰,奉上諭勅使派送祭品加倍事,禮部咨文,纔已出來矣。容俟皇勅之來頒,恭伸謝悃之意,先通咨文。依已例令文任撰出,正書安寶後,定禁軍騎撥下送于灣府,使之入送鳳城,以爲轉致北京之地,何如?傳曰,允。
鄭知容,以都摠府言啓曰,中日設行,限魂宮卒哭前啓請停止矣。今則卒哭已過。今日入直內三廳武兼禁軍及軍兵等,當爲中日習射技,而景慕宮秋享大祭齋戒相値,不得設行之意,敢啓。傳曰,知道。
吏曹參議吳熙常疏曰,伏以居諸迅駛,延慶墓玄隧奄閉,繼照之睿徽寢邈,止慈之聖情增疚。臣以宮筵舊蹤,冤號悲隕,若喪之初,而至於曩日殯宮鬱攸之災,尙何言哉?臣跧伏田間,晩始獲聞,不覺五內崩裂,四體投地,繼又伏聞卽奉梓室,衾絞衣襨,毫無所損而趁期克襄,此殆天祐神護,而非人力之所及也。然而災極非常,往牒之所未有,當時宸衷之驚慟,當如何哉?斯乃恐懼警動,殷憂啓聖之會,伏願殿下,懋究修省之方,用答群黎之望焉。仍伏念臣之所帶銓銜,今至五閱月之久矣。雖冗班散職,不宜任其許久虛縻,況天官重任,豈容一日瘝曠?而緣臣之不進不退,便爲野外之棄擲,兢兢蹙蹙,不能自安。猶屬臣之私,揆以公朝事體,不已傎乎?向來控懇,未蒙開允,職由螘蟻微誠,不能格回天聽,而顧臣此年以來,衰病支離,去死不遠,萬一未準所辭,而溘先朝露,將恐終爲冥冥之恨也。每念及此,氷炭交中,玆於陳慰之章,冒附疾聲之號。伏乞聖慈,特垂哀愍,將臣三銓之任,亟賜鐫改,以重官方而安微分,公私不勝萬幸,臣無任云云。答曰,省疏具悉爾懇,向來大變,尙忍言哉?方其危急罔措之際,君臣上下,只有悲號頓足而已。及其完全之後,又出始望之外,禮節無憾,克趁定期。雖謂之罔極中慶幸,不是過語也。今見爾章,旣慰余悲慼,又勉余修省,眷眷之誠,三復感謝。所辭銓銜,病情旣然,今姑許解,以便爾心。顧今儲位空虛,國勢孤危,世孫升冊,方將有命。爾於其間,調攝天和,爰曁諸賢,相將而至,以賁盛禮,以輔寡躬,卽區區之望也。爾其諒之,仍傳曰,此批答,遣地方官傳諭。
上在昌德宮。停常參·經筵。
朴來謙啓曰,合辭許久闕啓,事甚未安。除在外·疏批未下外,呈告人員,竝卽牌招,何如?傳曰,允。
朴岐壽啓曰,藥房副提調,持湯劑來待矣。傳曰,封入。
傳于朴來謙曰,虞卒已過,慟廓益新。世孫冊封,雖有定期,隨時之宜,乃禮之正。昔我英廟甲申秋,冊我聖考爲東宮,而皇朝故事,則白王太孫冊儲,不踰洪武二十五年,遵而行之,實兩合於述先從周之義。今以王世孫爲東宮,講書院衛從司,改稱春·桂坊,受冊以原字日子行禮,布告中外,他餘事宜,大臣禮官,考例稟定。
傳于朴來謙曰,毋論如此如彼,禮使之義,不可便之仍冒。在外戶判許遞,前望單子入之。
戶曹判書前望單子入之,趙萬永落點。
事變假注書盧時珣書啓,臣於本月十四日辰時量,敬奉聖敎,更爲傳諭于西部龍山坊灘下契領府事南公轍所住處,則以爲,臣之冒罪陳箚,豈得已哉?與其辭巽於誤恩旣下之後,臣等處義,轉益罔措。不若先事而陳,故乃敢忘其僭猥,有所煩達。何幸體下之聖念,有此曲施之恩言,俾安臣等之心,臣雙擎九頓,誠不知何以稱謝也。至於聖批中自卿猶不來至先事而告十七字,未敢知聖意之所在,而竊念君道之亢,常以分義責之。臣分之恭,必以趨走爲當,或施之以匪常之恩禮,或加之以過中之威令,使之惶阨失守,不得不來,則臣愚死罪,此恐非恩義相須之道也。若上而待之者,優而不迫,下亦得以容旋有暇,自伸臣分,則臣抱玆前後之批諭,以若受恩之罔極,亦豈敢永作郊野逋命之氓乎?王章不加,公議少息之前,百爾思量,實無進身之望。臣之情地,可謂大狼狽而極悶隘矣。至懇在此,言不敢長,北望宸極,攢手泣祝云矣,而臣旣承偕來之命,故姑爲仍留之意,敢啓。答曰,知道。卽見附奏,無意還入,卿何如是固執也?卿以公議爲解,夫公議者,公心之言也。當其未諳事勢之時,驟思都監之稱,論之容或無怪。及其前後剖析之敎,無復餘蘊之後,人心至公,自當言下暸然,無可疑晦,豈或至今不息?予之因卿往復,每覺心焉如燬,殆欲成疾。卿之不相照諒,已萬萬慨歎。矧於萬事廓然之餘,苟不懷侮蔑惹鬧之心者,豈復敢提起乎?且今陞儲大計,方有成命。卿於此時,尤豈可在外?卿其卽卽入城事,更爲傳諭,與之偕入。
朴來謙啓曰,行都承旨朴岐壽藥院進,行左承旨韓義運,右副承旨洪赫不爲仕進,右承旨鄭知容式暇出去,左副承旨金興根內閣進。院中只有臣一人,伴直無人。右副承旨洪赫,所當牌招,而拘於廳規,不得請牌,何以爲之?敢稟。傳曰,右副承旨許遞,前望單子入之。
承旨前望單子入之,朴宗琦落點。
朴來謙啓曰,行都承旨朴岐壽藥院進,行左承旨朴宗琦未肅拜,行右承旨韓義運不爲仕進,左副承旨鄭知容式暇,右副承旨金興根內閣進。院中只有臣一人,伴直無人。行右承旨韓義運,所當牌招,而拘於廳規,不得請牌,何以爲之?敢稟。傳曰,左承旨牌招,右承旨許遞,前望單子入之。
承旨前望單子入之,徐鳳淳落點。
傳于朴來謙曰,新除授右承旨徐鳳淳落點,勿施。
承旨前望單子入之,林東鎭落點。
朴來謙啓曰,行都承旨朴岐壽藥院進,行左承旨朴宗琦牌不進,右承旨鄭知容式暇,左副承旨林東鎭未肅拜,右副承旨金興根內閣進。院中只有臣一人,伴直無人。左副承旨林東鎭,所當牌招,而拘於廳規,不得請牌,何以爲之?敢稟。傳曰,牌招。
宗簿寺,璿源譜略修正時,國朝御牒書寫官兼校正官一望興寅都正最應,璿源譜略修正時,書寫加出忠義衛一望金弘默。
朴來謙啓曰,玉堂上下番俱空,事甚未安。副應敎兪章煥,校理李游夏,副校理洪重燮·李鼎在,副修撰申冕周·徐有贊,旣有只推之命,竝卽牌招,推移入直,何如?傳曰,允。
又啓曰,大司憲朴綺壽,持平李秉儀在外,執義李竣祜,掌令李錫周·孫爀,持平金龍翼牌不進,監察茶時之意,敢啓。傳曰,知道。
以大司諫李晉淵,司諫李明緖,執義李竣祜,掌令李錫周·孫爀,持平金龍翼牌不進罷職傳旨,傳于朴來謙曰,只推。
以左副承旨林東鎭牌不進罷職傳旨,傳于朴來謙曰,只推。
以副應敎兪章煥,校理李游夏,副校理洪重燮·李鼎在,副修撰申冕周·徐有贊牌不進罷職傳旨,傳于朴來謙曰,只推。
兵曹口傳政事,上護軍單朴宗薰。
朴來謙,以兵曹言啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
上在昌德宮。停常參·經筵。
林東鎭啓曰,行大司憲朴綺壽,持平李秉儀在外,執義李竣祜,掌令李錫周·孫爀,持平金龍翼呈辭,監察茶時之意,敢啓。傳曰,知道。
朴岐壽啓曰,藥房副提調,持湯劑來待矣。傳曰,封入。
林東鎭啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
朴來謙啓曰,來二十一日,輪對日次,而宣陵忌辰祭齋戒相値,頉稟之意,敢啓。傳曰,知道。
又啓曰,大臣有稟定事,率禮堂來詣請對矣。傳曰,入侍。
傳于朴來謙曰,冊儲都監都提調,更爲命招。
以副應敎兪章煥,校理李游夏,副校理洪重燮·李鼎在,副修撰申冕周·徐有贊牌不進罷職傳旨,傳于朴來謙曰,只推。
朴來謙啓曰,玉堂上下番俱空,事甚未安。副應敎兪章煥,校理李游夏,副校理洪重燮·李鼎在,副修撰申冕周·徐有贊,旣有只推之命。竝卽牌招,推移入直,何如?傳曰,允。
又啓曰,吏曹判書徐能輔,疏批已下,一體牌招,何如?傳曰,允。
又以吏批言啓曰,景慕宮都提調,今當差出,而無故大臣,只有二人,以二望擬入之意,敢啓。傳曰,知道。
又以吏批言啓曰,侍講院今旣復設矣。講書院官員,依例減下之意,敢啓。傳曰,知道。
林東鎭,以兵批言啓曰,翊衛司今旣復設矣。衛從司官員,依例減下之意,敢啓。傳曰,知道。
有政。吏批,判書徐能輔,參判沈能岳進,參議未差,左副承旨林東鎭進。以李寅泰爲吏曹參議,朴宗來爲左賓客,李羲甲爲右賓客,金履喬爲左副賓客,趙萬永爲右副賓客,宋稚圭爲贊善,李憲瑋爲輔德,金興根爲兼輔德,李游夏爲弼善,徐箕淳爲兼弼善,金鼎集爲文學,趙秉龜爲兼文學,金箕晩爲司書,趙斗淳爲兼司書,閔泰鏞爲說書,吳取善爲兼說書,玄鎭商爲左通禮,鄭東煥爲相禮,鄭爲禮曹佐郞,金應根爲社稷令,趙箕淳爲司圃別提,李相璜爲景慕宮都提調,南履翼爲軍器提調,李光荃爲軍器判官,趙萬永爲禮賓提調,都監提調二單趙萬永·南履翼,禁衛提調單南履翼,御營提調單南履翼,長湍府使尹正鎭,仍任事承傳。
兵批,判書南履翼進,參判柳河源,參政李渭達病,參知金啓淵入直,同副承旨朴來謙進。啓曰,慶尙左水使,今當差出,而擬望之人乏少,他道守令·僉使,竝擬,何如?傳曰,允。以金履載爲都摠管,朴齊一·尹尙圭·柳和源爲副摠管,申絅爲訓鍊都正,李楨植·李敏性爲宣傳官,金世勛·金鍾聲·全日樞爲五衛將,白珩洙爲中樞都事,朴長輿爲文兼,趙存兢爲武兼,具象鉉·李鎭永爲守門將,兪章煥爲北評事,柳尋春·宋啓栢爲翊衛,金履鋼·任禹常爲司禦,趙咸永·崔在憲爲翊贊,姜彝文·洪羲明爲衛率,金愼根·洪翼周爲副率,尹致容·成載濩爲侍直,李寅在·嚴錫明爲洗馬,具錫鵬爲慶尙左水使,金義賢爲金井別將,李順基爲在德萬戶,護軍韓義運,副護軍洪赫·安光直·吳致慶·崔宗赫·趙觀錫,副司果申愨·趙箕淳·宋泰熙·李敏行·吳致翼,副司正鄭,副司直黃鍾人,以上竝單付。
以平安監司金魯敬狀啓,義州府民家漂頹壓事,傳于朴來謙曰,許多民戶之漂頹,聞甚驚惻,元恤典外別加顧助,結構奠接之方,令廟堂措辭關飭,可也。
林東鎭,以訓鍊都監言啓曰,本局哨官沈能驥,身病甚重,勢難察任,改差,何如?傳曰,允。
吏曹判書徐能輔疏曰,伏以日月迅駛,孝明世子襄禮奄過,虞卒已畢,儀容永閟,穹壤愈邈,悲冤號慕,普均薄海。仰惟我聖上悲疚之懷,尤當如何?區區下忱,竊不勝憂慮之至,仍伏念臣乞解之章,業已三上,辭已渴矣,意已窮矣。連事瀆擾,固萬萬非臣分之所敢出,而上天至仁,父母孔邇。臣旣抱此悶蹙之情,亦安得自阻於閔覆之下哉?此所以兪音愈靳,而祈懇愈切,不自知罪戾之彌增也。夫量才而器使,明主用人之道也。揣分而任職,人臣事君之義也。臣之庸謬,最居人下,其不能於是任,夫人而皆知之矣。知其不能而猶此兜攬不已,是貪位而喪恥,見利而忘義也。臣雖欲昧心汨性,淟涊盤礴,其將奈公議之可畏何哉?其將奈國事之僨誤何哉?在昔日則上之所授之也,猶爲試可之道,下之所冒膺者,或諉自效之義,而在今日則伎倆畢露,瘡疣百出,又何試何效之有?以聖人含垢藏疾之量,雖不欲遽加斥絶,而反求諸心,愧甚撻市,又不但外至之譏謗而已。竊嘗聞朱夫子之論治道有曰,只要精選一箇吏部尙書。使今日求治之道,有異於朱子之論則已。如其不然,此時此任,尤豈臣不肖,所可僥冒而久據,上以累則哲之明,下以招不衷之災哉?且況臣狗馬賤疾,有進無退,種種醜穢之狀,雖不敢更事煩陳,而彈束無望,浹月瘝曠,每一聞命,措躬無所,直欲鑽地而不可得。臣情到此,亦可謂窮且蹙矣。伏願聖明,念天工之不可久曠,軫臣病之不容强策,亟遞臣職,回授可堪。俾公器無玷,私義獲安,以垂終始生成之澤,千萬至祝,臣無任云云。答曰,省疏具悉。卿其勿辭行公。
庚寅八月十七日午時,上御養心閤。大臣率禮堂請對入侍時,同副承旨朴來謙,假注書兪鎭五,記事官徐念淳·洪鍾應,右議政鄭晩錫,兼禮曹判書李羲甲,參判金蘭淳,參議洪永觀以次進伏訖。上曰,史官分左右。晩錫進前奏曰,日候漸涼,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,若何?上曰,各殿宮氣候一樣矣。晩錫曰,儲位空虛,國勢孤危,臣民擧切焦憂,卽降聖旨,王世孫升儲,述先從周,義正禮宜,宗社有所托,人心有所係,萬億年無疆之休,自今日伊始。臣等收淚承敎,誠不勝慶忭之忱矣。仍奏曰,冊儲旣有成命,事體尤爲重大,冊禮都監,改稱以冊儲都監。會同帶行,一時爲急,而都監堂郞,多有闕員云,都提調領中樞府事南公轍,卽爲命招,以爲卽速擧行之地,何如?上曰,依爲之。出擧條晩錫曰,講書院·衛從司,改稱春·桂坊事,命下矣。春·桂坊官員,不可不及今差出,令政院,政官牌招,開政差出,何如?上曰,依爲之。出擧條晩錫曰,冊儲吉期,旣在不遠,奏請使卽當差出,待都監會同,卽爲開政差出之意,分付,何如?上曰,依爲之。出擧條羲甲曰,王世孫冊儲,以原定日行禮事,命下矣。行禮前期,當有告廟社之節,宗廟·永寧殿·社稷·景慕宮告由祭,依例擇日設行,何如?上曰,依爲之。出擧條羲甲曰,王世孫冊禮後陳賀時,大殿·中宮殿箋文方物物膳及世孫宮方物物膳,依例封進之意,知委京外,箋文頭辭,令文任撰出,何如?上曰,依爲之。出擧條羲甲曰,廟社告由,旣伏承擇日設行之批矣,魂宮亦當有致諭之節,一體同日設行,何如?上曰,依爲之。出擧條上曰,大臣就座。來謙曰,經筵講,曾以涼生間頉稟矣。今則涼生已久,待玉堂備員入稟之意,敢達。上曰,唯,命大臣先退。仍命退,承史以次退出。
上在昌德宮。停常參·經筵。
申時酉時,灑雨下雨,測雨器水深五分。
鄭知容啓曰,行大司憲朴岐壽,持平李秉儀在外,執義李竣祜,掌令李錫周·孫爀,持平金龍翼呈辭,監察茶時之意,敢啓。傳曰,知道。
朴宗琦啓曰,右副承旨金興根,今日不爲仕進,卽爲牌招,何如?傳曰,允。
朴岐壽啓曰,藥房副提調,持湯劑來待矣。傳曰,封入。
林東鎭啓曰,玉堂上下番俱空,已至多日,事甚未安。副校理洪重燮·李鼎在,副修撰徐有贊·申冕周,旣有只推之命,竝卽牌招,推移入直,何如?傳曰,允。
林東鎭,以司饔院都提調·提調意啓曰,世孫宮副提調二員,前已差下,而監膳之時,每多苟艱,承旨中一員加差下,使之輪回監膳,何如?傳曰,允。
又以宗簿寺提調意啓曰,國朝御牒·璿源譜略中草,今已修正,御覽還下後,譜略當爲付板入刊,國朝御牒,亦當正書矣。御覽日子,令日官推擇,則今月二十日辰時爲吉云,以此日時,本寺堂上郞廳校正官,具儀杖陪進仁政殿,與承旨,請承傳色奉入之意,敢啓。傳曰,知道。
又以禮曹言啓曰,王世孫冊禮後,頒敎陳賀儀節,當爲磨鍊,而謹稽謄錄,己丑·己卯·壬申年則皆行於翌日,庚申年則行於當日矣。今番則何以爲之乎?敢稟。傳曰,當日爲之。
又以禮曹言啓曰,今秋太廟展謁吉日,以何間推擇乎?敢稟。傳曰,念後擇入。
又以禮曹言啓曰,今秋景慕宮展謁吉日,以何間推擇乎?敢稟。傳曰,太廟展謁日,同爲擇入。
又以禮曹言啓曰,以太廟展謁取稟草記,傳曰,念後擇入,以景慕宮展謁取稟草記,傳曰,太廟展謁日,同爲擇入事,命下矣。展謁吉日,令日官朴周煥推擇,則今八月二十八日爲吉云,以此日定行乎?敢稟。傳曰,以此日爲之。
又以禮曹言啓曰,今秋幸行,定於何陵,而以何間擇吉乎?敢稟。傳曰,懿陵當行親祭,仍詣延慶墓奠爵爲之,念後擇入。
又以備邊司言啓曰,今見禮部咨文,勅使已爲派定,而上馬之期,似在不遠。遠接使問禮官,不可不趁速差出,以爲束裝等待之地,行上護軍金在昌,遠接使差下,政官牌招開政單付,問禮官亦爲各別擇差,何如?傳曰,允。
林東鎭啓曰,今日政新除授玉堂,竝待下批,牌招,推移入直,何如?傳曰,允。
有政。吏批,判書徐能輔牌不進,參判沈能岳進,參議李寅泰未肅拜,右承旨鄭知容進。啓曰,判書徐能輔牌招不進,參議李寅泰未肅拜,小臣獨政未安,何以爲之?敢稟。傳曰,仍爲之。以金英淳爲副應敎,李穆淵爲校理,吳致淳爲修撰,吳熙常爲工曹參議,羅啓南爲典設別提,李濟和爲三和府使,遠接使單金在昌,館伴單南履翼,問禮官單趙斗淳,迎接都監提調單趙萬永,郞廳八單吳致淳·宋持養·尹滋耕·李佑伯·洪升淵·徐碩輔·趙瀷·韓致定,故學生金始彬贈戶參例兼,同知金鎭億考。
兵批,判書南履翼病,參判柳河源病,參議李渭達入直進,參知金啓淵病,左副承旨林東鎭進。同知單金世勛,僉知單全日樞。
林東鎭啓曰,密符親納例也,而前平安監司金魯敬,謂有情勢,使其褊裨替納,事甚未安。推考,何如?傳曰,允。
林東鎭,以吏曹言啓曰,平安監司金學淳狀啓,道內上京守令,催促下送事,允下矣。自臣曹催促,則江東縣監李敦榮,今方下去,咸從府使柳翊魯,間已罷黜差代,新府使李倫敍,已爲辭朝,順安縣令徐京輔,今月十九日下去云,成川府使徐左輔,今月二十三日下去云矣,敢啓。傳曰,知道。
事變假注書盧時珣書啓,臣於本月十六日戌時量,敬奉聖敎,更爲傳諭于西部龍山坊灘下契領府事南公轍所住處,則以爲,臣逬出江坰之後,屢十百言如絲如綸之諭,絡續而下。其所以反復明言,委曲剖析者,不但臣罪之曲加寬貸。欲使至公之人心,言下瞭然,無可疑晦。至於聖諭中因卿往復以下十字,臣亦奉讀以還,不覺心肝如裂,聲淚俱發,到此地頭。咫尺城闉,雖如萬重鐵限,豈忍全無變動,徒要匪常過中之恩禮乎?古今所稱身不得自有,與分義先而廉防後者,政指如臣者道也。謹當他不暇顧,隨史官入去,泥首私次,更俟處分矣。且伏聞陞儲大計,方有成命,身雖在外,悲廓之餘,慶祝之忱,不可勝達云,而大臣今方入城。臣亦還入之意,敢啓。傳曰,知道。
林東鎭啓曰,冊儲都監都提調南公轍許副矣,都提調未差之代,政官牌招,開政差出,何如?傳曰,待明朝牌招開政。
兵曹口傳政事,副護軍單徐萬淳。
林東鎭,以禮曹言啓曰,取考謄錄,則弔勅之行,不設宴享,只行茶禮。故問禮官齎去儀註,以下馬茶禮磨鍊,亦去結綵一款矣。今亦依此擧行,何如?傳曰,允。
又以禮曹言啓曰,取考辛巳謄錄,則因大臣建白,自今無論吉凶勅行,擇日一款,永勿磨鍊,而或有臨時迫不得已之事故,則若干日從便推移事定式,而勅使渡江後入京日子,令儐臣停當馳啓矣。齎去事目中,磨鍊添入之意,敢啓。傳曰,知道。
又以禮曹言啓曰,取考戊申·丙午謄錄,則弔勅之行,只有賜祭,而無賜弔之節矣。今亦依此磨鍊,亦以此意,下諭于儐臣,使之停當馳啓,何如?傳曰,允。
又以兵曹言啓曰,今此宗廟·景慕宮展謁時,侍衛戎服,當爲磨鍊,而謹考謄錄,則先朝丙午八月太廟·景慕宮展謁時,侍衛戎服,黑笠去笠飾靑天翼磨鍊矣。今亦依此擧行,何如?傳曰,允。
又以兵曹言啓曰,今八月二十八日大駕詣宗廟展謁,仍詣景慕宮展謁時隨駕,營門當爲磨鍊矣。禁·御兩營鄕軍則今旣停番,何營軍兵隨駕。何營軍兵留陣?而禁軍及馬步軍,以幾番幾哨磨鍊?餘軍留營,何以爲之乎?敢稟。傳曰,訓局步軍十哨,馬軍三哨,訓將率領爲先廂,五哨,禁衛營騎士二番,禁將都領爲後廂,禁軍三番爲之,御將率該廳標下軍及外各營入直步軍留陣,留營置之。
以右副承旨金興根牌不進罷職傳旨,傳于林東鎭曰,只推。
以吏曹參議李寅泰牌不進罷職傳旨,傳于林東鎭曰,只推。
以副校理洪重燮·李鼎在,副修撰申冕周·徐有贊牌不進罷職傳旨,傳于林東鎭曰,只推。
林東鎭,以都摠府言啓曰,副摠管李亨謙,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
領府事南公轍箚曰,伏以世孫宮陞儲有命,縟儀將擧,一國臣民,逢今之慶,撫昔增慟。臣迫於嚴命,不得已冒沒入城,而今方屛伏私次,惶蹙竢勘,以冊儲都監會同事,召命連下,當初請牌,未知其有例,而吉凶雖異,都監之名一也。臣以都監事,新遭人言,此豈可以祝慶爲辭?而抑情承當也。臣於昨冬,猶以賤疾之難强,猥上辭書,況今情地,有非疾病而已乎?當此莫大之慶禮,先覩爲榮,不在敦匠與否。臣之此言,至切且懇,伏望殿下,俯賜諒察,亟令變通,俾得以安其心而伸其分焉。取進止。答曰,省箚具悉卿懇,所辭許副。仍傳于林東鎭曰,此批答,遣史官傳諭。
上在昌德宮。停常參·經筵。
鄭知容啓曰,合辭許久闕啓,事甚未安。除在外·疏批未下外,呈告人員,竝卽牌招,何如?傳曰,允。
朴岐壽啓曰,行左承旨朴宗琦,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
傳于林東鎭曰,今番幸行,以京擧動例爲之。凡係民事,務從省約,出還宮時,植炬除之,屬於役民事,皆以儲置米會減事,分付。
以副應敎金英淳,校理李穆淵,修撰吳致淳牌不進罷職傳旨,傳于朴來謙曰,只推。
朴來謙啓曰,玉堂上下番俱空,已至多日,事甚未安。副應敎金英淳,校理李穆淵,副校理洪重燮·李鼎在,修撰吳致淳,副修撰申冕周·徐有贊,旣有只推之命,竝卽牌招,推移入直,何如?傳曰,允。
有政。吏批,判書徐能輔進,參判沈能岳牌不進,參議李寅泰式暇,同副承旨朴來謙進。以鄭晩錫爲冊儲都監都提調。
林東鎭啓曰,兵批無緊窠,吏批無送西之人,無政事之意,敢啓。傳曰,知道。
鄭知容啓曰,行大司憲朴綺壽,持平李秉儀在外,執義李竣祜,掌令李錫周·孫爀,持平金龍翼牌不進,監察茶時之意,敢啓。傳曰,知道。
以大司諫李晉淵,司諫李明緖,執義李竣祜,掌令李錫周,持平金龍翼牌不進罷職傳旨,傳于鄭知容曰,只推。
以校理李穆淵,副校理洪重燮·李鼎在,修撰吳致淳,副修撰申冕周·徐有贊牌不進罷職傳旨,傳于朴來謙曰,只推。
以慶尙監司李勉昇狀啓,蔚山等邑民家頹壓人物渰死事,傳于金興根曰,非時之雨,痒稼不些,心甚可悶,而七八邑頹戶多過二百數三人命渰傷,尤爲惻然。原恤典外,如有生前身·還布,竝蕩減,災戶則營邑相議,別加軫恤事,令廟堂嚴飭該道。事關民政,不容少緩,幾一朔登聞,雖由邑報之稽緩,未免董飭之所忽,該道臣推考。
朴來謙,以奎章閣言啓曰,奎章閣大奉審,待後日次擧行,草記蒙允矣。臣等明日進詣擧行之意,敢啓。傳曰,知道。
又以禮曹言啓曰,以陵幸取稟草記,傳曰,延慶墓當親祭,而懿陵展謁矣,念後擇入事,命下矣。幸行吉日,令日官朴周煥推擇則今八月念後,惟二十八日爲吉,而以宗廟·景慕宮展謁,已爲擇入,此外無他吉日,而來九月初三日初四日初六日俱吉云,何以爲之乎?敢稟。傳曰,以初六日爲之。
又以禮曹言啓曰,問禮官齎去儀註,當爲磨鍊。迎勅行禮處所,以何殿磨鍊,而門路以何門磨鍊乎?敢稟。傳曰,處所以明政殿爲之,門路以敦化門爲之。
林東鎭,以兵曹言啓曰,今此幸行時,宣傳官當爲全數侍衛,而一員今方有闕,口傳擬入之意,敢啓。傳曰,知道。
兵曹口傳政事,以金箕祖爲宣傳官。
林東鎭,以兵曹言啓曰,今此幸行時隨駕營門,依定式以春幸時隨駕營門,當爲磨鍊,而今春幸行時,依昨秋例,訓局步軍十哨·馬軍三哨,訓鍊大將率領爲先廂,訓局步軍五哨·馬軍一哨,兩營騎士各一番,摠戎使率領爲後廂,禁軍三番隨駕,禁衛大將,率該營軍兵留都矣。今番則後廂大將,以何營爲之?而兩營鄕軍,已爲停番,留都及禁軍馬步軍,以幾番幾哨磨鍊乎?敢稟。傳曰,依今春例爲之,後廂軍兵,以御將都領,可也。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而今春幸行時,三百名磨鍊,餘軍則依下敎置之矣。今番則何以爲之乎?敢稟。傳曰,三百名爲之,餘軍置之。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又以兵曹言啓曰,在前懿陵幸行時,傳語軍,以衛軍排立,斥候伏兵,令訓鍊都監擧行,畿邑軍兵,不爲出用矣。今亦依此磨鍊,何如?傳曰,允。
又以兵曹言啓曰,在前幸行當日回鑾時,侍衛連以全數磨鍊矣。今亦依此擧行,何如?傳曰,允。
又以兵曹言啓曰,幸行回鑾後,隨駕軍兵犒饋,近年連以乾物分給矣。今亦依此磨鍊,何如?傳曰,允。
又以兵曹言啓曰,五衛將金世勛·全日樞,除授在外,上來無期,文臣兼宣傳官洪祐順,病難供職,呈狀乞遞,北評事兪章煥,身病猝重,時月之內,萬無登途赴任之望云,竝改差,何如?傳曰,允。
朴來謙,以禮曹言啓曰,卽接報恩幼學崔有迪所志,則以爲,族兄有恒,嫡妾俱無子,以其同姓八寸弟聖默第二子瓆,欲爲繼後,兩家相議完定,未及禮斜。有恒夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長崔有迪所訴旣如此。依定式崔聖默第二子瓆,立爲崔有恒之後,何如?傳曰,允。
又以禮曹言啓曰,卽接伊川幼學金漢永所志,則以爲,族姪啓煥,嫡妾俱無子,以其同姓十四寸弟啓勳第二子世興,欲爲繼後,兩家相議完定,未及禮斜。生養父母,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長金漢永所訴旣如此。依定式金啓勳第二子世興,立爲金啓煥之後,何如?傳曰,允。
義禁府啓目,內資寺主簿方孝善原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,忠州前營將李莘耆原情云云。問目辭緣,泛稱遲晩,刑推得情,何如?判付啓除刑推議處爲良如敎。又啓目,通禮院引儀任燧·洪憲榮等原情云云。傳旨內辭緣,泛稱遲晩,竝只刑推得情,何如?判付啓竝只除刑推議處爲良如敎。又啓目,固城前縣令李圭殷原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。又啓目,粘連向前崔鳳紀亦,均稅漁基之加捧收賂,番錢還穀之私用取剩,俱係不法,數亦不些,道啓論列,若是狼藉,罪著貪鄙,難逭重勘是白遣,不待交代徑先發行,極涉駭妄,亦違法意,以此照律,何如?判付啓依允。
右議政鄭晩錫箚曰,伏以臣,卽伏奉冊儲都監都提擧之命,顧以祝慶之忱,獲忝執事之列,固已至榮大幸,何敢爲辭遜計,而第臣區區私分,竊有所不敢冒膺者。臣識本疎闇,年又癃衰,凡百事務,一切聾瞽,無所辨別,無所裁度,便一木偶人樣子耳。是故前月墓所敦匠之時,觸處顚錯,隨事紕謬,旣不能董飭郞僚,又不能操切率屬,竟致許多僨誤。苟究其罪,臣實爲首,律之常憲,嶺海猶輕。惟我殿下日月之明,無遺照燭,天地之大,曲軫包容,略示誨責,不加威罰,臣誠震霣悸恐。繼之以感泣,歷屢日縮伏訟愆,措躬靡所,直欲鑽地以入而不能得。然則都監一事,卽臣僨敗之地也,豈可諉於前後之不同·吉凶之各異,而冥然頑然,冒昧承當,以大拂公議,重誤國事哉?此非但臣株守之微諒,有難變改,我殿下禮使之聖治,亦必有所處分也。玆敢不避煩猥,冒陳衷悃。伏乞聖慈,俯垂矜諒,亟賜變通,仍治臣瀆撓之罪,以昭法紀,以安私分,千萬顒祝焉。取進止。答曰,省箚具悉卿懇。卿之辭巽,誠亦意外,何不念事體乎?冊期甚迫,卿其卽速會同。仍傳于朴來謙曰,此批答,遣史官傳諭。
上護軍金在昌疏曰,伏以時日易邁,魂宮虞卒已過,伏惟聖情傷悼,益復如新。今玆冊儲之盛禮,載涓吉辰·中外大小,胥切慶祝之忱,仍伏念臣不忠無狀,頃當蒼黃崩迫之時,未效赴蹈之義,此其罪萬殞難贖。言出司直,泥首縮伏,恭俟鈇鉞之誅矣,卽伏承儐使之命,往役雖是常分,而以臣情踪之惶蹙,末由晏然冒膺,玆敢不避煩畏,拜章陳籲。伏乞聖明,俯賜鑑燭,亟降嚴誅,以昭法紀,以安微分,千萬幸甚,臣無任云云。答曰,省疏具悉。卿其勿辭行公。
上在昌德宮。停常參·經筵。
藥房提調南履翼,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
鄭知容啓曰,合辭闕啓,事甚未安。除在外·疏批未下外,呈告人員,竝卽牌招,何如?傳曰,允。
林東鎭啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
朴岐壽啓曰,行左承旨朴宗琦,今日不爲仕進,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
朴來謙啓曰,玉堂上下番俱空,已至多日,事甚未安。校理李穆淵,副校理洪重燮·李鼎在,修撰吳致淳,副修撰申冕周·徐有贊,旣有只推之命,竝卽牌招,推移入直,何如?傳曰,允。
懿陵·延慶墓幸行時軍令,九月初六日出宮,懿陵展謁,自闕門十里,親祭,延慶墓奠酌禮,當日還宮。
朴來謙,以奎章閣言啓曰,臣等進詣奎章閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
朴來謙,以禮曹言啓曰,王世孫冊禮後,王世孫坐堂受賀之節,當爲磨鍊,而謹稽各年謄錄,己丑·己卯·庚申年,則因特敎權停,壬申年則權停例行禮矣。今番則何以爲之乎?敢稟。傳曰,權停。
又以冊儲都監言啓曰,都監事務,今方會同擧行,而前差提調洪奭周·洪起燮,俱在削職中,趙萬永間又遞任,不可不更爲差出。兼禮曹判書李羲甲,行戶曹判書趙萬永,工曹判書李光文差下,郞廳六員,竝除外職,無一見存,戶曹佐郞徐騏輔,禮曹佐郞鄭,工曹正郞尹載輔,佐郞林顯喆,敦寧判官兪碩柱,司䆃僉正趙濟晩差下,以爲會同之地,何如?傳曰,允。
又以冊儲都監都提調意啓曰,本都監郞廳徐騏輔有頉代,戶曹佐郞李定愚·鄭有頉代,司宰監僉正李謙秀·尹載輔在外代,掌樂院僉正沈命永,竝差下,使之察任,何如?傳曰,允。
又以冊儲都監都提調意啓曰,本都監郞廳及監造官,別單書入之意,敢啓。傳曰,知道。
冊儲都監郞廳二員,金英淳·徐箕淳,監造官三員,金愼根·金在厚·朴曾壽。
朴來謙,以冊儲都監都提調意啓曰,本都監郞廳,監造官分房,別單書入之意,敢啓。傳曰,知道。
又以冊儲都監都提調意啓曰,王世孫冊儲時都監事目,別單書入之意,敢啓。傳曰,知道。
又以冊儲都監都提調意啓曰,本都監闕內待令郞廳,依前例以入直武臣兼宣傳官差下,使之輪回察任,何如?傳曰,允。
又以冊儲都監都提調意啓〈曰〉,本都監別看役,前知事李興潤,前縣監金命赫差下,使之擧行,何如?傳曰,允。
又以冊儲都監都提調意啓曰,本都監各房始役日子,令日官朴周煥推擇,則今八月二十日爲吉云,以此日擧行,何如?傳曰,允。
又以侍講院言啓曰,本院及翊衛司員役及行用之物,一依前例磨鍊,別單書入之意,敢啓。傳曰,知道。
林東鎭啓曰,行大司憲朴綺壽,持平李秉儀在外,執義李竣祜,掌令李錫周·孫爀,持平金龍翼牌不進,監察茶時之意,敢啓。傳曰,知道。
以大司諫李晉淵,司諫李明緖,執義李竣祜,掌令李錫周·孫爀,持平金龍翼牌不進罷職傳旨,傳于林東鎭曰,只推。
以校理李穆淵,副校理洪重燮·李鼎在,修撰吳致淳,副修撰申冕周·徐有贊牌不進罷職傳旨,傳于朴來謙曰,只推。
林東鎭,以司僕寺一二提調意啓曰,今此懿陵·延慶墓幸行時,各差備入把馬,磨鍊別單書入,而其中驛馬,令兵曹,依例知委各驛,使之直爲入把,何如?傳曰,允。
又以兵曹言啓曰,今此懿陵·延慶墓幸行時,各差備所把驛馬,別單磨鍊以入,而本曹驛馬外不足之數,依前例京畿驛馬十五匹補把事,分付本道之意,敢啓。傳曰,知道。
義禁府照目,粘連蝟島前僉使崔鳳紀矣本府議啓內,均稅漁基之加捧收賂,番錢還穀之私用取剩,俱係不法,數亦不些。道啓論列,若是狼藉,罪著貪鄙,難逭重勘是白遣。不待交代,徑先發行,極涉駭妄,亦違法意。以此照律,罪杖一百收贖,告身盡行追奪,流三千里定配私罪,奉敎依允,功減一等爲良如敎。又啓目,粘連向前李莘耆亦,身爲營將,始不能檢束校卒,以至誤捉,而致死,未卽覺察,終歸獄檢之遲滯,昏謬妄錯,罪實不輕,以此照律,何如?判付啓依允。又啓目,粘連向前李圭殷亦,邑民刑治,無論受罪前後,雖曰,報營,四度加杖,終是踰制,而至於致死,道啓論列。以愼刑重命爲辭,則違法之罪,在所難免,以此照律,何如?判付啓依允。又啓目,粘連向前任燧·洪憲榮等亦,東西臚唱,儀節所關,而擧行顚錯,全不成樣,其在警後,不可輕勘,竝只以此照律,何如?判付啓依允。又啓目,粘連向前方孝善亦,所掌在於進排,不能趁時擧行,溺職之罪,在所難免,以此照律,何如?判付啓依允。
庚寅八月二十日辰時,上御養心閤。藥房入診入侍時,提調南履翼,副提調朴岐壽,假注書任百經,記注官金奎燮·金熙逌,檢校待敎金鼎集以次進伏,醫官玄在德·趙宗翊·李顯養·盧在豐進伏楹外訖。上曰,史官分左右。履翼曰,日候不調,聖體,若何?上曰,一樣矣。履翼曰,寢睡·水刺之節,何如?上曰,一樣矣。履翼曰,中宮殿氣候,若何?上曰,各殿宮氣候一樣矣。上曰,醫官診候,在德等入診脈候訖,退伏奏曰,左右三部調勻矣。上曰,湯劑出去議定,可也。履翼曰,幸行時,江心水每爲待令,而或有置之之命。今番則何以爲之乎?上曰,今番則待令,可也。進御加減歸脾湯,前方中去枳實·竹茹,加貝母七分,自明日一貼式煎入事,榻前下敎。仍命退,諸臣以下退出。
上在昌德宮。停常參·經筵。
林東鎭啓曰,來二十五日朝參日次,而懿陵國忌正日相値,頉稟之意,敢啓。傳曰,知道。
又啓曰,行大司憲朴綺壽,持平李秉儀在外,執義李竣祜,掌令李錫周·孫爀,持平金龍翼呈辭,監察茶時之意,敢啓。傳曰,知道。
朴岐壽啓曰,行左承旨朴宗琦,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
又啓曰,假注書兪鎭五,身病猝重,勢難察任,今姑改差,何如?傳曰,允。
兪鎭五改差,代以尹致定爲假注書。
朴來謙,以冊儲都監都提調意啓曰,敎命文竹冊文製述官,書寫官及玉印敎命篆文書寫官,別單書入之意,敢啓。傳曰,知道。
冊儲都監敎命文製述官判尹金履喬,預差水原留守洪羲俊,竹冊文製述官領府事南公轍,預差同敦寧趙寅永,敎命文書寫官水原留守洪羲俊,預差行護軍鄭基善,竹冊文書寫官右參贊金履載,預差行大護軍徐俊輔,敎命二字書寫官永明尉洪顯周,玉印篆文書寫官判府事李相璜,預差同敦寧趙寅永。
朴岐壽啓曰,奏請使,待冊儲都監會同差出事,命下矣。都監旣已會同,政官牌招,開政差出,何如?傳曰,允。
有政。吏批,判書徐能輔進,參判沈能岳,參議李寅泰牌不進,行都承旨朴岐壽進。以李根友爲校理,金在成爲童蒙敎官,李相璜爲陳奏兼奏請使,李志淵爲副使,尹心圭爲書狀官,承文博士單尹憙,正字單金彝燮。
林東鎭啓曰,兵批無緊窠,吏批無送西之人,無政事之意,敢啓。傳曰,知道。
朴來謙啓曰,玉堂上下番俱空,已至多日,事甚未安。校理李穆淵,副校理洪重燮·李鼎在,修撰吳致淳,副修撰申冕周·徐有贊,旣有只推之命,竝卽牌招,推移入直,何如?傳曰,允。
又啓曰,今此勅使出來時,黃州·平壤·安州·定州·義州五處迎慰使及平壤問安假承旨,依近例以道內守令,備銜差下,御帖及空名帖,遠接使齎去,以爲從便奉傳之地,而亦爲下諭于兩西道臣及各其守令處,使之擧行,何如?傳曰,允。
以吏曹參議李寅泰牌不進罷職傳旨,傳于朴來謙曰,只推。
以校理李穆淵,副校理洪重燮·李鼎在,修撰吳致淳,副修撰申冕周·徐有贊牌不進罷職傳旨,傳于朴來謙曰,只推。
朴來謙,以奉常寺都提調·提調意啓曰,祭享所用秋等中脯,依定式今八月二十一日始造之意,敢啓。傳曰,知道。
林東鎭,以都摠府言啓曰,今日入直內三廳武兼禁軍及軍兵等當爲中日習射技,而國忌齋戒相値不得設行之意,敢啓。傳曰,知道。
又以兵曹言啓曰,今八月二十一日,武臣賓廳講書日次,而國忌齋戒相値不得爲之之意,敢啓。傳曰,知道。
又以訓鍊都監言啓曰,本局別將李鼎會身病甚重,勢難察任,改差,何如?傳曰,允。
又以義禁府言啓曰,時囚罪人崔鳳紀杖一百收贖,告身盡行追奪,流三千里定配照律公事,判付內,依允,功減一等事,命下矣。崔鳳紀功減一等,杖一百收贖,告身盡行追奪,江原道揚口縣含春驛,徒三年定配,而以議啓內辭意,具罪目,依例發遣府書吏,押送配所,何如?傳曰,允。
上在昌德宮。停常參·經筵。
林東鎭啓曰,行大司憲朴綺壽,持平李秉儀在外,執義李竣祜,掌令李錫周·孫爀,持平金龍翼呈辭,監察茶時之意,敢啓。傳曰,知道。
朴岐壽啓曰,藥房副提調,持湯劑來待矣。傳曰,封入。
傳于朴岐壽曰,遠接使留待。
傳于朴岐壽曰,遠接使入侍。
傳于朴岐壽曰,勅行似當在近,而使命從此相屬,西路之弊,深可關念。凡於擧行,有爲民弊者,廟堂一一察飭,至於出待之太預,廚傳之侈汰,亦所嚴飭之事。諸般事務,一遵丙午已例,以盡上下不愆不忘之義事,分付儐臣道臣等處。
傳于林東鎭曰,留院公事入之。
林東鎭啓曰,行都承旨朴岐壽藥院進,行左承旨朴宗琦不爲仕進,右承旨鄭知容,同副承旨朴來謙式暇,右副承旨金興根內閣進,院中只有臣一人,伴直無人。行左承旨朴宗琦,所當牌招,而拘於廳規,不得請牌,何以爲之?敢稟。傳曰,牌招。
又啓曰,行左承旨朴宗琦牌不進,伴直無人,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,行左承旨朴宗琦再牌不進,伴直無人,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,玉堂上下番俱空,已至多日,事甚未安。校理李穆淵,副校理洪重燮·李鼎在,修撰吳致淳,副修撰申冕周·徐有贊,旣有只推之命,竝卽牌招,推移入直,何如?傳曰,允。
朴宗琦,以戶曹言啓曰,崇文堂·賓陽門改建吉日,令日官李明元推擇,則來九月初二日午時爲吉云,以此日時擧行之意,敢啓。傳曰,知道。
林東鎭,以冊儲都監都提調意啓曰,本都監都廳侍講院兼弼善徐箕淳有身病,不得擧行,改差,其代弘文館應敎尹心圭差下,使之察任,何如?傳曰,允。
又以冊儲都監都提調意啓曰,本都監監造官金愼根,工役今方監董,職務自多妨礙,所帶翊衛司副率之任,令該曹,以他閑司口傳相換,何如?傳曰,允。
吏曹口傳政事,副率金愼根,監役李寅元相換。
庚寅八月二十二日辰時,上御養心閤。遠接使入侍時,行都承旨朴岐壽,假注書尹致定,記事官吳取善·金大根,遠接使金在昌以次進伏訖。上曰,遠接使進前,在昌進前。上曰,下去着實擧行,可也。在昌起伏訖。上曰,就座,在昌就座。岐壽奏曰,勅使若除京外宴享,則有別遣問安使中路致謝之例矣。預爲下諭儐臣處,以迎慰使中,依例從便擧行似好,故敢此仰達矣。上曰,依爲之。出擧條又曰,丙午勅行時,以馳驛賜祭,且咨文中辭語懇摯,有別遣致謝之特命矣。今番咨文辭語之懇摯,旣無異於丙午,則似當有別致謝之擧。中路勞問承旨,以此辭意措語致謝之意,儐臣處一體下諭似好,故敢此仰達矣。上曰,依爲之。出擧條上曰,遠接使先退。仍命退,承史以次退出。
上在昌德宮。停常參·經筵。
鄭知容啓曰,合辭許久闕啓,事甚未安。除在外·疏批未下外,呈告人員,竝卽牌招,何如?傳曰,允。
朴宗琦啓曰,右副承旨金興根,今日不爲仕進,卽爲牌招,何如?傳曰,允。
備忘記,三和府使李濟和下直,長弓一張·長箭一部·片箭一部·筒兒一箇賜給。
朴岐壽啓曰,藥房副提調,持湯劑來待矣。傳曰,封入。
朴來謙啓曰,卽者檢閱吳取善,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以校理李穆淵,副校理洪重燮·李鼎在,修撰吳致淳,副修撰徐有贊牌不進罷職傳旨,傳于朴來謙曰,只推。
朴來謙啓曰,玉堂上下番俱空,已至多日,事甚未安。校理李穆淵,副校理洪重燮·李鼎在,修撰吳致淳,副修撰徐有贊,旣有只推之命,竝卽牌招,推移入直,何如?傳曰,允。
鄭知容啓曰,行大司憲朴綺壽,持平李秉儀在外,執義李竣祜,掌令李錫周·孫爀,持平金龍翼牌不進,監察茶時之意,敢啓。傳曰,知道。
以大司諫李晉淵,司諫李明緖,執義李竣祜,掌令李錫周·孫爀,持平金龍翼牌不進罷職傳旨,傳于鄭知容曰,只推。
以右副承旨金興根牌不進罷職傳旨,傳于朴宗琦曰,只推。
鄭知容,以兵曹言啓曰,今此迎勅動駕時,出還宮門路,當爲磨鍊,而謹考謄錄,則在前有出宮由崇禮門,還宮由敦義門磨鍊之例,而近年出還宮,皆以崇禮門磨鍊矣。今番則依近例出還宮,皆以崇禮門磨鍊乎?敢稟。傳曰,依近例爲之。
又以兵曹言啓曰,迎勅時闕內設布帳,自敦化門至明政殿排設處,令訓·禁兩營,合力擧行,城內外道路左右屛門布帳,則亦令三營分掌擧行,何如?傳曰,允。
又以兵曹言啓曰,勅使傳語軍,例以禁·御兩營,輪回磨鍊,而在前雖値停番之時,如例擧行矣。今番以當次禁·御兩營一百名定送,習儀時則以四十名擧行之意,分付,何如?傳曰,允。
檢閱吳取善疏曰,伏以臣卽接家信,則臣母素患痰厥之證,近因日候之不適,重添外感,證情危劇,妾頓床玆,飮啖全廢。臣自聞此報,方寸煎灼,按住不得,玆敢冒陳短章,徑出禁扃。伏乞聖慈,俯垂鑑諒,亟遞臣所帶之職,以便救護,仍治臣擅離之罪,以肅朝綱,千萬幸甚,臣無任云云。省疏具悉。爾其勿辭救護。
上在昌德宮。停常參·經筵。
鄭知容啓曰,行大司憲朴綺壽,持平李秉儀在外,執義李竣祜,掌令李錫周·孫爀,持平金龍翼呈辭,監察茶時之意,敢啓。傳曰,知道。
朴岐壽啓曰,行左承旨朴宗琦,左副承旨林東鎭,今日不爲仕進,竝卽牌招,何如?傳曰,允。
又啓曰,藥房副提調,持湯劑來待矣。傳曰,封入。
傳于朴來謙曰,禮房承旨,馳詣懿陵,奉審摘奸,延慶墓一體奉審以來。
禮曹,來十月初二日行宗廟冬享大祭親祭取稟,奉敎敬依。
朴來謙啓曰,玉堂上下番俱空,已至多日,事甚未安。校理李穆淵,副校理洪重燮·李鼎在,修撰吳致淳,副修撰徐有贊,旣有只推之命,竝卽牌招,推移入直,何如?傳曰,允。
鄭知容,以都摠府言啓曰,今此動駕時,侍衛·寶劍·守宮,當爲備員,而都摠管金履載,副摠管金魯甲·尹尙圭·朴齊一,俱有實病,李鍾英,以禁衛中軍,陣上進,無以備員。令政院稟旨變通,仍令該曹,以在京無故人口傳差出,待下批,牌招,以爲備員進參之地,何如?傳曰,允。
又啓曰,因都摠府草記,今此動駕時,侍衛·寶劍·守宮,當爲備員,而都摠管金履載,副摠管金魯甲·尹尙圭·朴齊一,俱有實病,李鍾英以禁衛中軍陣上進,無以備員。令政院稟旨變通,仍令該曹,口傳差出事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管全賢根,副摠管金陽淳·洪命周·李鼎臣·李謙會落點。
朴來謙,以冊儲都監都提調意啓曰,謹依下敎,內閣別看役洪宅榮,付之本都監別看役,使卽擧行之意,敢啓。傳曰,知道。
又以禮曹言啓曰,王世孫受冊處所,以何堂磨鍊乎?敢稟。傳曰,以重熙堂爲之。
又以禮曹言啓曰,王世孫冊禮時,親臨遣使儀節,當爲磨鍊矣。雖異於常時,而吉服臨殿,旣有列聖朝已行之禮。今亦依此磨鍊,何如?傳曰,允。
又以禮曹言啓曰,王世孫冊禮後,當有朝謁進謝箋之禮,而取考謄錄,則沖齡行禮時,竝稟旨權停,自內只進表裏矣。今亦依此擧行乎?敢稟。傳曰,自內只進表裏。
又以禮曹言啓曰,謹稽各年謄錄,則初二度習儀時,只執事官進參,三度習儀時,百官進參,而陳賀習儀,則近例俱不磨鍊矣。今番亦依此擧行乎?敢稟。傳曰,依近例爲之。
又以禮曹言啓曰,今此王世孫冊禮時,依壬申年例,差出正副使擧行乎?敢稟。傳曰,依例差出。
又以禮曹言啓曰,王世孫冊禮後,廟宮展謁之禮,動駕時闕門外迎送之儀,親祭時亞獻之節,當爲依禮文取稟,而謹稽謄錄,則冠禮前法等禮節,不爲磨鍊矣。今亦依此擧行,何如?傳曰,允。
以左副承旨林東鎭牌不進罷職傳旨,傳于朴來謙曰,只推。
以校理李穆淵,副校理洪重燮·李鼎在,修撰吳致淳,副修撰徐有贊牌不進罷職傳旨,傳于朴來謙曰,只推。
朴來謙,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,知道。
又以奎章閣言啓曰,原任待敎李敎信喪,依定式遣檢書官,傳給內賜賻物以來之意,敢啓。傳曰,知道。
鄭知容,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以義禁府言啓曰,咸鏡監司金箕殷狀啓,穩城府使韓道裕罪狀,令收司稟處事,啓下矣。韓道裕時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
自二更至二十六日開東,灑雨下雨,測雨器水深六分。
藥房提調南履翼,左副承旨林東鎭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
鄭知容啓曰,行大司憲朴綺壽,持平李秉儀在外,執義李竣祜,掌令李錫周·孫爀,持平金龍翼呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
又啓曰,藥房提調,持湯劑來待矣。傳曰,封入。
朴來謙,以內醫院提調意啓曰,副提調朴岐壽,今日問安,不爲仕進,卽爲牌招,何如?傳曰,允。
以校理李穆淵,副校理洪重燮·李鼎在,修撰吳致淳,副修撰徐有贊牌不進罷職傳旨,傳于朴來謙曰,只推。
朴來謙啓曰,玉堂上下番俱空,已至多日,事甚未安。校理李穆淵,副校理洪重燮·李鼎在,修撰吳致淳,副修撰徐有贊,旣有只推之命,竝卽牌招,推移入直,何如?傳曰,允。
又啓曰,新除授應敎尹心圭,時在公忠道石城地,校理李根友,時在京畿楊根地,經筵入番事緊,竝斯速乘馹上來事,下諭,何如?傳曰,允。
朴來謙,以奎章閣言啓曰,原任待敎李敎信喪第三日,依定式遣檢書官,致弔恤孤,仍爲勸粥以來之意,敢啓。傳曰,知道。
又以冊儲都監都提調意啓曰,今此冊儲時,敎命篆文書寫官永明尉洪顯周,正副本旣已書寫,謹此封入,以備睿覽之意,敢啓。傳曰,知道。
又以承文院都提調意啓曰,今此陳奏兼奏請使行,齎去奏文體重依已例,令文任撰出,何如?傳曰,允。
林東鎭,以兵曹言啓曰,來九月十月當上番騎兵二百二十八名所着襦衣,依定式本曹點考後,仍令該曹題給之意,敢啓。傳曰,知道。
上在昌德宮。停常參·經筵。
自開東,灑雨下雨,測雨器水深九分。
林東鎭啓曰,行大司憲朴綺壽,持平李秉儀在外,執義李竣祜,掌令李錫周·孫爀,持平金龍翼呈辭,監察茶時之意,敢啓。傳曰,知道。
朴岐壽啓曰,行左承旨朴宗琦,右承旨鄭知容,今日不爲仕進,竝卽牌招,何如?傳曰,允。
又啓曰,藥房副提調,持湯劑來待矣。傳曰,封入。
以校理李穆淵,副校理洪重燮·李鼎在,修撰吳致淳,副修撰徐有贊牌不進罷職傳旨,傳于朴來謙曰,只推。
朴來謙啓曰,玉堂上下番俱空,已至多日,事甚未安。校理李穆淵,副校理洪重燮·李鼎在,修撰吳致淳,副修撰徐有贊,旣有只推之命,竝卽牌招,推移入直,何如?傳曰,允。
以校理李穆淵,副校理洪重燮·李鼎在,修撰吳致淳,副修撰徐有贊牌不進罷職傳旨,傳于朴來謙曰,只推。
朴來謙,以禮曹言啓曰,來十月初二日行宗廟冬享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來十月初二日行宗廟冬享大祭親行時,永寧殿遣大臣攝行事,知委,何如?傳曰,允。
又以奉常寺都提調意啓曰,祭享所用中脯三百四十八貼,今八月二十六日畢造,而所入牛隻,爲三十五首矣。進上看品中脯二貼,依定式封進之意,敢啓。傳曰,知道。
林東鎭,以備邊司言啓曰,卽見戶曹所報,則以爲,支勅所用,例爲別劃,而見今兩次支勅,當在於四五朔之內,事係時急,錢限十萬兩,銀限一萬五千兩,及今措劃,以爲濟用之地爲辭矣。見今京外錢穀,在在枵然,雖難擬議於措劃,而度支經用,耗散無餘,客使支應,事係忙迫,不可不準數許施。嶺南所在均廳句管己卯合錄穀折米五千石,惠廳句管除留穀米二千石,湖南所在均廳句管軍移作米六千石,海西所在備局句管自備穀折米二千五百石,常平廳句管常平穀折米二千五百石,關西所在戶曹句管巡錢穀折米三千石,癸酉穀折米一千石,備局句管慈城補城穀折米一千石,北關賑餘穀折米一萬石,惠廳銀八千兩,禁營銀四千兩,兵曹銀三千兩,竝劃付該曹,使之取用,何如?傳曰,允。
又以禁衛營言啓曰,本營哨官趙益齡,身病猝重,勢難察任,改差,何如?傳曰,允。
上在昌德宮。停常參·經筵。
林東鎭,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
鄭知容啓曰,合辭許久闕啓,事甚未安。除在外·疏批未下外,呈告人員,竝卽牌招,何如?傳曰,允。
備忘記,咸鏡監司申在植下直,長弓一張,長箭一部,片箭一部,筒兒一箇賜給。
朴來謙啓曰,來初一日,輪對日次矣,敢稟。傳曰,當次人受點,後日次待令。
鄭知容啓曰,右副承旨金興根,今日不爲仕進,卽爲牌招,何如?傳曰,允。
朴岐壽啓曰,藥房副提調,持湯劑來待矣。傳曰,封入。
傳于朴來謙曰,咸鏡監司入侍,下直守令同爲入侍。
朴來謙啓曰,玉堂上下番俱空,已至多日,事甚未安。校理李穆淵,副校理洪重燮·李鼎在,修撰吳致淳,副修撰徐有贊,旣有只推之命,竝卽牌招,推移入直,何如?傳曰,允。
鄭知容啓曰,行大司憲朴綺壽,持平李秉儀在外,執義李竣祜,掌令李錫周·孫爀,持平金龍翼牌不進,監察茶時之意,敢啓。傳曰,知道。
以大司諫李晉淵,司諫李明緖,執義李竣祜,掌令李錫周·孫爀,持平金龍翼牌不進罷職傳旨,傳于鄭知容曰,只推。
以右副承旨金興根牌不進罷職傳旨,傳于朴來謙曰,只推。
傳于林東鎭曰,明日出宮門路,以協陽門爲之。
吏曹,今此王世孫冊儲敎是時,正使領府事南公轍,預差判府事李相璜,副使戶曹判書趙萬永,預差左參贊李錫奎。
朴來謙,以禮曹言啓曰,世孫宮所封各道封進三名日及別陳賀方物物膳,各朔朔膳,生辰物膳,端午節扇,前已磨鍊矣。今則陞儲有命,當更爲磨鍊,自今番別陳賀時爲始,依已例封進之意,知委京外,何如?傳曰,允。
又以禮曹言啓曰,問禮官旣已出去矣。勅使行所傳各樣儀註,令兵曹別定禁軍,騎撥馳傳于問禮官所到處,何如?傳曰,允。
又以奎章閣言啓曰,守宮檢校直閣李光文,待開門牌招,何如?傳曰,允。
又以奎章閣言啓曰,原任待敎李敎信喪成服日,依定式遣檢書官,致祭以來之意,敢啓。傳曰,知道。
林東鎭,以備邊司言啓曰,卽見慶尙左道暗行御史趙然春別單,則其一,軍弊則冒托名色,不可殫記,闕伍白徵,偏及殘民,分付道臣,知委各邑,諸般漏丁,各樣保率,一一査括塡充。田弊則經界不正,舞弄漸滋,苟欲釐正,當議量田,使道臣,必擇鍊事守宰,講究方略,先從四五邑較量當費,劃給某樣公貨,期責成效。還弊則種種奸弊,指不勝摟,官屬作爲家計,民生視如陷穽。右項三條,請令廟堂,從長稟處事也。三政俱紊,百弊竝萃,民生困瘁,漸到極處,前後朝令,不啻嚴截,而徒歸文具,未見實效。此莫非爲守令者,一味玩愒,全無警動之致,事極寒心,寧欲無言。令道臣嚴飭列邑,毋敢如前。凡係軍伍塡充之方,田結査正之道,糴法修明之政,悉心講究,就繡單所論諸弊,一一矯革,期有成效,而此後如復有此等弊入聞,則當該守令,照法嚴勘之意,分付。其一,萊府追下納之以還米改色者,爲沿民切骨之瘼,而此有可以矯捄之道,公作米及倭料米,本有定數,餘外宴享日供,駄價雜費之代錢收捧者,洽爲八千餘石,而此皆以詳定上下,詳定外餘剩,徒爲下屬輩聊賴之資。明春爲始,惠廳頒下新米外未滿之數,以別均米分排,許捧詳定,使之入用於代錢上下之處,而下納元米,更不許作錢,則萊府儲置,自無不足之理。雖或有加劃之時,無論多寡,一倂以詳定劃給事也。追下納之以還米劃給,果爲嶺民之痼瘼,而倭供所需,不可破定,結米所收,有難優劃,終未得矯捄之方便,而大抵公作米之從市直多數作錢,有違經法。追劃米之準詳定竝捧代錢,無損公用,則減彼作錢,許其代錢,誠爲捄弊便民之道,而邊門事情,亦難遙度。令道臣關問萊伯,商度便否,指一登聞後處之。其一,道內元會各穀,近漸大縮,各樣應下,每割元穀,此誠非細憂,而各山城餉米之氷程遠輸,爲民痼瘼,每年道臣。輒請下捧,旣在平倉,則便非山餉。鳥嶺·金井兩山城餉米,限六千石移付元會,而鳥嶺屬邑中醴泉·龍宮兩邑所在米,竝爲移付,與昨年皮麰作米四千石,加錄於別置倉,使之全耗會錄事也。元會漸縮,實非細憂,而旣有本道伯狀請,更爲爛商後稟處。其一,左右沿所在統營穀耗條,一從時價,作錢輸納,自該營貿穀排用,而較觀市直,參量定價,往復監營,相議停當後,通同知委於各邑鎭,俾無貳價之嘆。且各邑所在統倉糶糴,勿送監色,付之該邑,而如有本穀取用之事,亦以時價,作錢收納事也。沿邑耗之船運輸納,營倉穀之校吏往捧,誠爲邑民切骨之瘼,變通之論,其來已久,而左右繡論,今又如此。令道臣往復該營,從長變通,以捄民瘼。其一,牧場收稅之橫濫,無所限節,使民難支,而不相管攝於監營,尤非制法之本意。分付道臣,先從屯稅而詳考已例,參互邑結,酌量定數後,往復司僕寺,以爲停當之地,監色輩科外操縱之弊,令道臣隨現嚴勘事也。牧稅元與正稅有異,如欲以此準彼,似多有掣肘之端,而若其濫捧高價之弊,則必是中間作俑,而非該寺之所知。令道臣,勿諉京司所管,而隨其見聞,另加操制,俾有糾檢之實校。其一,席子京貢之後,八邑席匠等,復戶盡數上納。保人皆充軍役,無一聊賴,而營邑所用,依前織納。且京貢勒定歇價,仍使席民輸納,稱以品劣,復事點退,逃避相續,餘民難支。從今以後,京貢卽爲革罷,更令八邑席民,依前織納事也。當初作貢,實爲釐弊,到今革罷,亦涉銷刻,而京貢之勒定點退,使席民受病者,苟有是事,誠極可駭。分付該曹,嚴束貢人,俾無敢如前作梗。亦令道臣,關飭八邑,凡有可以懷保席民者,另加措處,俾得奠安。其一,火田收稅,比正田反加。另飭各邑,必以二十五日耕,定爲一結,一從時起,成出田案,間三年改摠,俾不得移易,而收稅之規,每結木十疋,每疋竝雜費,通同以二兩五錢收捧,各種所捧,一切革罷。如有違式濫捧之邑,自監營隨現嚴勘事也。火稅一事,亦爲峽民之痼瘼。蓋旣有洞摠·面摠之稱,則其執摠之硬定可知。且有堗稅扉稅之說,則其收稅之冤徵可知矣。令道臣,嚴飭火稅各邑,其執摠收稅之節,一遵通編定制,無或硬定而冤徵,俾窮民支保。其一,堤堰卽利農之要道,而率多廢棄。水旱無時,分付道臣,行關各邑,案付堤洑,逐庫躬審,疏拓修築,而新起堤洑,就蒙利土中劃給代土,代土難便,則以稅穀,量宜定給,結卜則無或如前請減,每年九月,堤堰有無頉形止,各邑報于監營,自監營抽栍摘奸,以其勤慢殿最勸懲事也。水利大關農政,故前後提飭,不啻申複,而擧皆沁泄,任地湮塞。又有此繡衣陳弊,外邑擧行,誠可寒心。一路如此,餘可反隅,更以此關飭於諸道四都,另加疏漑,俾有實效。其一,左水營舟師校屬之合試於統營,終欠激勸之方,依他閫營例,別設本營都試事也。統營旣管三道舟師,則左水營之別設都試,有違統轄之制,置之。其一,孝烈事也。令該曹稟處,何如?傳曰,允。
又以司僕寺一二提調意啓曰,頃因全羅右道暗行御史成遂默別單,以乙卯珍島牧面歲歉,移送場內軍八百名於他面,本邑軍摠則尙闕數千名。牧面則猶有八百閑丁,令廟堂行關本道,該邑軍額,參量還送於牧面爲辭矣。此事驟看外面,則或似無怪。當初該牧面場內軍之移送他面,不但歲歉民散而已。卽由於本邑軍丁之勒疤牧民,厥數旣多。松田之弊,從而日甚,牧民無以支堪,遂至於流散。故其時右水使則以不善檢下,牧官則以不卽擧實枚報,同爲被罪,場內軍之移送他面。牧民之毋敢自本郡勒疤,松田之定界,先朝處分,至爲嚴截。仍命揭板,則此非一時權宜之政,牧民之不侵軍丁雜役,自是法典,則一自丙辰釐正之後,本邑及右水營,恪遵無弊矣。近年以來,歲月旣久。牧場與本郡,强弱異勢,不能無稍稍侵勒之弊,而前後繡啓,每以爲說者,亦緣於不諳先朝特敎處分之事,只憑郡民之偏訐,每有此還送之論。今若以已移之軍丁,還送於場內,則牧子雖盡入於疤定,將無滿額之道,牧場革之則已,不革則此事決不可行。以此意,措辭申飭於本道監·水營及該郡,一遵先朝受敎奉行,毋得一毫違越之地,何如?傳曰,允。
又以禁衛營言啓曰,本營把摠李奎煥,身病猝重,勢難察任,改差,何如?傳曰,允。
副修撰申冕周疏曰,伏以臣頃控短章,敢陳難冒之義,及承聖批,竟靳體諒之恩,惶霣悚蹙,實不知措躬之所也。臣之昏憒謭劣,疾病沈痼之狀,聖明之所已俯燭者,今不必更事煩縷,而第臣竊有所私自慟傷者。嗚呼。嚮於欑宮火變之日,臣時帶春銜,入直玉署,其處變之節,尤當別於他人,而倉卒之際,神魂都喪,忍見烈焰之漲天,而竟不能捐身赴火,奉衛梓室。夫人臣事君,如手足之衛頭目,死生危急,義無獨殊,而臣乃頂天履地,晏然自在,不能決一死以從之,曾狗彘禽獸之不若矣。幸賴皇天祖宗之默祐,梓室萬安,襄禮如期,庶可以少慰殿宮震悼之情,臣民驚遑之慟,而顧臣罪負,萬隕難贖,威罰不加,而官職自如,時月寢遠,而情踪愈蹙,尙何面目,自同平人,束帶纓冠,出入周衛之中,復廁邇密之班乎。召牌連降,鎭日違傲,進退俱難,逃遁不得,玆敢略入文字,仰暴肝肺之懇。伏乞聖慈,特賜譴罷,以爲爲人臣臨急不忠者之戒焉。嗚呼。今日國事,尙忍言哉?惟我孝明邸下,以聰睿之姿,承付托之重,前後四載之間,一號一令之發,無非所以仰體大朝之聖意,允愜擧國之輿情,而特以代聽不久,大業未究,或有綱擧而目未張者,或有兆見而未及勘者,遂使亂賊尙有根柢,生民未霑至澤,豈非東土臣民千古至冤之慟哉?惟我殿下,以文王無憂之聖,當宣尼逆理之慼,靜攝之餘,復摠萬幾。顧今悠悠萬事,惟在於深自寬抑,節嗇聖躬,以慰泉塗不瞑之孝思,廓揮乾斷,振擧朝綱,以昭當日未闡之睿志,實大聖人止慈之盛德也。乃者三司諸臣,論金鏴·洪起燮·李寅溥等指嗾宜學之罪,而臣亦略陳明張之義,夫宜學之爲凶逆,卽往牒之所罕覯也。藉重筵敎,造意陰慝,必欲顚倒國是而後已,何幸睿鑑孔昭?夬正邦憲,使幾晦之義理,煥然復明。此實宗社無疆之休也。苟其情跡之涉於其間,則固當人得以誅之,矧乎主張而指嗾,根柢而窩窟,稔惡旣久。自底斯得,司直之地,沐浴請討,在所不已,而殿下至有還給之命,示以厭薄之意,側聽屢月,尙勒勘處,實非群下之所仰望於我殿下者也。至如沈英錫·韓鎭㦿等,昨年一疏,極言金敎根父子驕橫不法之狀,此政國人之所公言,輿情之所共憤也。伊時英錫等薄譴,雖出於一時調停之睿德,而其後諸臺之聯書,而竝蒙恩恕,儒臣之峻論,而只令還給,睿意所在,於此亦可以仰認矣。月前臺臣,疏請宥還,聖批以豈無處分之時爲敎,而踰時閱月,尙稽兪音,群情之抑鬱,當如何哉?且伏聞近日公車之間,有一二臣言事之疏,臣未見原疏,雖未知其人之爲誰,罪犯之如何?而多日留中,尙靳批下,淑慝未卽辨別,物議去益沸鬱,殊非古聖王明示好惡之意也。若夫閣監掖屬瑣屑之輩,固無足泚筆論列,而國言之所喧藉者,卽秦東奭·金在溫·朴英秀,此輩締結金鏴,大開賂門,蠹國病民,罔有其極。蓋其牛皮紅蔘之還收,難掩藉弄欺誣之罪,而且以前訓導秦東益言之,講定兩國之好,而睿度天大,使之戴罪行公,則固當下往萊府,蹶奉行之不暇,而挾其第東奭之勢,偃處其家,無所忌憚。如此之類,不可以蟣蝨之賤,而置而勿論,臣職忝論思,不容泯默,謹以得於輿論者,冒死臚列。伏乞聖明,淵然深思,亟賜裁處金鏴·洪起燮·李寅溥等指嗾宜學之罪,窮覈得情,夬正常憲,沈英錫·韓鎭㦿,卽令放還,留中諸疏,亦賜批下,秦東奭·金在溫·朴英秀·秦東益等,出付王府,竝施絶島定配之典,以闡睿志,以光聖德焉,臣無任云云。省疏具悉。爾是嶺南之人,宜有質厚之風,何爲效近日浮動嘵訛之習,以予所不欲聞之說,張皇如此乎?諸人姑舍之,彼四箇卑賤之類,卽所謂蟣蝨之不足誅也,何至請王府勘律,且遣辭之際,亦有不當追提,而不之審思者,殊涉未妥,然予亦不深責焉。
副司果金遇明疏曰,伏以臣才本鹵莽,晩竊科第,濫廁侍從之列,涓埃莫效,戒懼常切,而若其一段忠愛,是得於秉彝之天者,雖在散銜,耿耿愚忱,思所以圖報萬一矣。顧今事關懲討,義在沫飮,不避出位之嫌,敢陳瀝血之章,伏願殿下垂察焉。臣竊伏見近日公車之上,章奏堆積,而巨猾大慝,尙此獨逭,無乃盤據之固,氣焰之盛,人莫敢言之而然耶。臣竊爲世道惜之也。噫嘻。前監司金魯敬之罪,可勝誅哉?渠以禁臠之餘,實無寸長於人,而歷揚華要,罔非家世之所無,滾到崇顯,亦豈本分之近似,則其所以感激圖報,宜倍他人,而惟其貪鄙之性,得失是患,內外居官,循私恣虐,平生能事,機利趨勢,及夫丁亥代聽之初,大生惶怯,計在固位,奴顔婢膝,向金鏴而乞憐,數十年生死不得,抑情仕官之說,是何等凶悖,而肆發於人家宴席稠集廣會之中,聞之者咸曰,狗彘不若,白首殘年,何所不足,甘自爲此。人若問之,亦不敢分疏,而恬不知愧,貪進不已,且在其姪壻李鶴秀之貪天爲功恣弄威福之時,甘心血黨,惟指揮是聽,乃於徐有圭初上原情之日,渠以金吾判堂,目見李肇源逆節昭著,而全無明張之心,反生庇護之私,潛示肇源之子,使之急急鳴冤,仍爲掩祕,使一世無有知者,若非有圭之冒死更籲,則莫嚴之義理,幾乎晦泯,至凶之情節,無以彰露,營覆黨惡,計雖切至,君讐國賊,愛之尤篤,是豈橫目北面之列,所可爲哉?及夫徐萬修處分之後,又復毒施加杖竟至樸殺滅口,承望於凶逆之旨,報復以王法之外,苟有人心,是可忍耶?於是乎揚揚自得,氣豪勢健,本兵係是宿趼,南留自來所欲,則瞥地遷換,惟意之從,度支曾所未經,西藩世稱腴厚,則次第圖占,看作己物,卽此數事,從古權奸,無以過之,而妖子之常持反論,巧作涉世之良方,而不顧斁倫之畏,悍侄之席勢使氣,認爲脅人之愚計,而莫覺濟惡之歸,同朝之羞恥,輿論之唾罵,去而益甚,而至若任惠局而專事牟利,貢市有投石之擧,在中權而枉殺人命,禁旅沮宿衛之誠,蠹民害國,孰大於此,盛備綺饌,往別時貴,馱送重貨,作壽權門,又何鄙陋之甚也。叨據雄藩,苟充谿壑,何患無術,而輒敢憑藉,嚇恐遐俗,輕價勒奪,無所不至,聽聞之驚駭,人心之眩惑,又豈細憂也哉?第宅之踰制,器服之窮巧,亦出於全無忌憚,而傷風病俗,在所當勵,今臣臚列,特擧其槪,則渠是何樣人物,而乃敢自居甚高,動稱士類,隨事憂歎,眞若有識者然,誠不滿一笑也。然而下段所論,不過薄物細故,惟是抑情仕宦之說,掩護凶逆之實,不可不夬正典刑。伏乞殿下,亟降處分,以謝一世焉,臣無任云云。省疏具悉。前西伯事,爾所臚列,果皆爾所聞見乎?重臣處地自別,寧有是也?寧有是也?至於論及子姪,又何疾之已甚乎?大抵旣非時刻上變之事,而爾以前銜,突地挺身,汲汲投章者,亦今日風俗也,此習不可長,爾則削職。
敎咸鏡監司申在植書。王若曰,西滸眷陶窯之基,誕我五百年洪業,北門任鎖鑰之重,其誰二千石惟良,用汝有脚之春,體予簡心之日,顧玆海東八路,最重關北一方,臺隍枕夷夏之交,猗地利拱虎踞之勢,園寢奉豐沛之邑,伊佳氣護龍潛之墟,其産則蔘貂銅鐵之饒,國中之奇貨爭湊,其俗則弓馬金革之勇,直北之習氣尙然,第其道塗之云遐,有難惠澤之下究,互市之情僞難別,易啓爭桑之虞,交倉之峙積皆虛,無復發棠之策前年之懷襄告警,一路之瘡痍未蘇,移嶺嶠之粟,發帑藏之財,縱軫子惠之念,濟溝壑之中,置袵席之上,誰體丙枕之憂,苟欲使卄三州生靈,拯諸水火,必也得一介臣威望,作之屛翰,惟卿,古家遺風,儒雅令譽,簪筆膺史局之選,許爾演綸之才,橫經齒冑筵之班,嘉乃稽古之力,治南郡而按東臬,威明廉簡之夙彰,佐銓席而長銀臺,文學政事之俱備,杜門却掃,襟期無競於勢塗,律身剛方,志操彌堅於介石,沖韻曠度,聊復琴書之自娛,鍊識通材,亦有履屐之咸適,朝議僉諧於愼簡,利器宜試於盤根,玆授卿以咸鏡道觀察使兼兵馬水軍節度使巡察使咸興府尹,卿其懋懷遠圖,袛服寵命,撫綏軍民則必先以恩信,愼守封域則必嚴其約條,毋或尙文,奮厥武衛,毋或過猛,濟以寬弘,惟黜陟一循於公,可以服衆,惟弛張兩盡其道,可以化民,大東之杼柚俱空,宜勉措劃之策,中澤之鴻雁方集,益思奠安之方,其餘稟裁,厥有典憲,淸香畫戟,豈無晉帥運甓之閒,緩帶輕裘,益殫漢臣攬轡之思,故玆敎示,想宜知悉。知製敎徐有贊製進。
庚寅八月二十七日辰時,上御養心閤。咸鏡監司入侍,下直守令同爲入侍時,同副承旨朴來謙,假注書尹致定,記事官金大根·徐念淳,咸鏡監司申在植,昌寧縣監金在善以次進伏訖。上曰,史官分左右。上曰,咸鏡監司進前奏職姓名。在植進前奏職姓名。上曰,下去着實爲之,可也。在植起伏訖。上曰,就座。在植就座。上曰,下直守令進前奏職姓名。在善進前奏職姓名訖。上曰,監司·守令先退。仍命退,承史以次退出。
上在昌德宮。停常參·經筵。
大駕詣宗廟入齋室後,內閣·政院·藥房·玉堂口傳問安。答曰,知道。展拜後,內閣·政院·藥房·玉堂口傳問安。答曰,知道。仍詣景慕宮入齋室後,內閣·政院·藥房·玉堂口傳問安。答曰,知道。展拜後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
朴來謙啓曰,明日常參·經筵,取稟。傳曰,停。
林東鎭啓曰,司僕寺內乘來言,捲簾,取稟,傳曰,捲三面。
朴岐壽啓曰,藥房提調·副提調,持湯劑來待矣。傳曰,封入。
傳于鄭知容曰,靷期隔日,哀遑若初,此時除非燃眉之急變,上下之間,豈有他事?渠亦人耳?苟有一毫人理臣分,乃於此時,敢托懲討,揚揚投疏,曾不畏忌乎?不忍甚矣。無嚴極矣。前正言申允祿,施以關北投畀之典,勿揀赦前,因此思之,設欲彈劾,旣非日晷刻必爭之事,姑待上下悲撓之稍定。有何不可,而緣經成服,汲汲挺身,有若奮挺大呼?而許多紛拏,從此而始,政所謂天下無事庸人擾之也。前正言宋成龍,永削臺侍之望,放逐鄕里。
傳于鄭知容曰,人心雖曰陷溺,猶當有一半分嚴畏忌憚之心,所謂尹尙度者,獨非朝鮮之臣子乎?其論三人,語極陰慘,至曰,爲人所不忍爲者,此果何謂也?如渠鄕谷愚蠢之類,豈能自辦,必有叵測指使之人,欲爲乘時煽亂之計。固當嚴鞫得情,以正人心,以息邪說,而屢回思量,不欲索言,反傷事面,姑從惟輕之典,尹尙度楸子島定配。
朴來謙,以奎章閣言啓曰,大駕今已還宮。守宮檢校直閣李光文,依定式減下,何如?傳曰,允。
又以宗簿寺提調意啓曰,璿源譜略改張本,今已刊印矣。陪進日子,令日官推擇,則來九月初三日午時爲吉云。以此日時,本寺堂上·郞廳·校正官,具儀仗陪進仁政殿,請出內入件,改張以入,而奉謨堂奉安國朝御牒改張書本,及璿源譜略內閣件改張印本,一體陪進。令內閣依例擧行,五處璿源閣奉安件,自本寺改張頒賜件,亦爲收聚,改張還給之意,敢啓。傳曰,知道。
徐英淳,以訓鍊都監言達曰,本局加設哨官具述祖,哨官差下之後,謂以儒業從事,不爲來現。揆以紀律,萬萬駭然,而莫重內入直省記,已爲蒙點。故連加嚴飭,一直隱避,將至闕直之境,事體到此,尤極無嚴,爲先決棍汰去之意,敢達。傳于林東鎭曰,貴主之孫,何必强迫勸武,勿施。戊子入達,今始判下。
正言申允祿疏曰,伏以臣以無似,濫廁法從,前後蒙被,與天無極,區區願忠,不後於人,而世變層生,天討未行,亂賊無知懼之日,義理無可伸之地,臣抱玆耿耿者雅矣。近日三司之章,非不交聲懲討,而事實猶未別白,根窩終未打破,鴟張之勢,螮蝀之憂,伏在於幽陰之中。臣竊爲之憤慨,玆敢不揆猥越之罪,大聲而陳之,惟聖明垂察焉。噫。彼金鏴之罪,可勝誅哉。渠以宵小怪鬼之輩,忝叨宮銜,濫蒙恩造,出入邇密,寵光赫然,則圖報之誠,宜倍他人,而專事跳踉,一是藉賣,有識之竊歎,厥惟久矣。及長度支,數十萬宿儲,隨手罄竭,殆半是預下排年,而剩歸私橐,看作能事,遂使國計哀慟,經費大詘,辜恩負國之罪,已難毛擧,而此亦於渠猶屬細故。其入告而出揚者,罔非欺誣而譸張,渠所欲爲則必稱睿意,渠所不欲則謂非睿志。政法之亶出睿表,有光史冊,可以迓續景命,允符民情之延頸者,則曰,我所贊成,萬有一或涉過中,則雖是渠所贊成,而外示憂歎之色,欺瞞一世。箝制廷紳,禦下蔽上之狀,人莫不切齒,洞見肺肝,而至若李寅溥之凶書,卽宜學之前茅,而上所謂欺誣譸張之較大彰著者也。方其做出之時,與洪起燮·趙秉鉉輩,屢會於李止淵之家,爛漫計議,夫夫之所知也,而保合之說,語極陰慝,投匭之際,名入敲推。苟非止淵之造謀而自衒,雖以鏴也之奸巧凶譎,無有所施措,所謂非此無彼非彼無此者也。以其輕淺也,故亦多自渠口破綻者。或對渠所親知之人,則曰,是謀非吾所能及也,微止淵之來乞,吾何爲此哉?上以熒惑,欺蔽离明,下以綢繆,愛護淫明,遂乃大呼於衆曰,此書是睿旨也,隱然誣逼於莫嚴之地,是可忍也?孰不可忍也。此輩之蛇盤蚓結,打成一團,甚至於病榻消遣之際,千金公貨,恣意取來,齊會賭戲,若無顧忌,其平日之晝夜團聚,腸肚相連,天可誣乎?人可欺乎?卽此一事,萬戮猶輕。粧出寅溥之凶書,而馴致宜學,則宜學之凶書,卽是寅溥之餘旨。知寅溥之凶書,亦當知宜學之書,誠不可一日容貸於覆載之間。噫。彼發啓之時,掇拾他人之陳芻,初無自己之辦出。塗人耳目,之罪之惡,一不擧論,論罪不甚明白,黨與亦多遺漏。伊時主張之諫長,竊不勝其寒心矣。至若其時捕將李惟秀,渠以幺麽武夫,一聽此輩之指揮,罔念國事,變幻鞫招,終未打破其根窩。究厥罪狀,合置重辟。臣謂李止淵·趙秉鉉,與四奸一體勘斷,明正其罪,斷不可已也,臣無任云云。省疏具悉。爾則遞差。
副司果尹尙度疏曰,伏以賤臣,本以疎逖,不在言責,則非論事之地。殿下奄遭大慼,方在悲疚,則非進言之時。第以愚忠有所憤激,則不可拘於出位,義分急於懲討,則不可緩而待時。於所不敢言而敢言者,固罪也。有不可不言而不言者,亦罪也。臣寧伏敢言之誅,不忍犯不言之罪。嗚呼。恭惟我王世子邸下,以仁孝聰睿之姿,代殿下宵旰之勞,庶政丕新,百度惟貞。每軫念於召公玩人玩物之戒,罔或忽於大禹克勤克儉之治。三朝之餘,萬機之暇,所講究者孔·孟·程·朱之學。所引接者左右輔弼之臣,繼自今四百年宗社,晏然如泰盤。億萬生靈,仰之如父母。文謨武烈,离光協日月之明,堯年舜齡,輿望切崗陵之祝。臣亦聖世化育中物,蒲柳之質,雖已先秋,葵藿之性,猶知向日,常欣欣然自語于心曰。我邸下藹然恤民之仁,惕若敬天之誠,擧斯加諸,擴而充之,則三王可四,五帝可六。如是而不能躋斯世於春臺壽域之上,則在下者之罪也。願少須臾無死,庶見德化之成矣。豈意皇穹,不祚我邦家,無祿我臣民,鶴馭忽焉莫攀。天地爲之罔涯,以我殿下至仁盛德,而未獲其報歟?以我邸下至孝大德,而不得其壽歟?天乎人乎?胡寧忍斯。終天之訣奄過,慟矣莫追,徹地之恨無窮,冤將何訴?臣於是竊有至冤而極痛者,粵在代聽之時,彼欺君罔上營私利己之輩,曲意逢迎,熒惑睿聽,恣行陰慝,貽累睿德者,不但爲殿下邸下之亂臣凶逆,抑亦我東臣子之隱怨深讐也。臣雖至微而至愚,亦有得於秉彝之天,誓不與奸凶輩,共立於殿下之朝。臣出位是懼,忍憤終默,則臣於邸下,有辜負幽明之憾,於殿下,有壅蔽天聰之罪。臣敢請以一世之所共聞所共知,擧國之所同憤所同仇者,爲殿下痛哭而陳之。噫嘻。戶曹判書朴宗薰,前留守申緯,御營大將柳相亮,孤負睿恩,同惡相濟,跡其行事,言之醜也,論其設心,罪之大者。彼宗薰,以其名祖之孫,前後歷揚,固何如?則在渠圖報之道,宜倍他人,而惟其賦性狡黠,行已妖慝,糟粕文藝,欺一世而釣名,嫉妬賢能,厭勝己而誤人。以言乎考試,則一榜都是徇私,以言乎銓選,則凡窠全不奉公,自近以來,蝨附權奸,蠅營寵利,貪權饕勢,把作家計,吮癕䑛痔,自爲能事。外若矜飭,內懷邪毒,左右操縱。惟金鏴是藉,抑揚進退,惟金鏴是聽,暗嗾列邑之財賂,以充一鏴之溪壑,蠹國病世,莫此爲甚,而此特其薄物細故。引君當道,聖賢之訓,而彼乃反之,事君勿欺,臣子之分,而彼則蔑如,締結非類,攀援曲逕,爲計也鄙,造意也陰。百般奇巧,出自渠手,殆至曹儲之枵然,且聞銀子之貸下舌人,多至四千兩云,當此國用板蕩,事務繁大之時,無一分爲國備虞之心,恣意擅用,必欲病國乃已。究厥罪犯,合置何辟。噫。彼申緯,巧言令色,專事媚悅,伎倆素是娼家之妙童,蹤跡殆若權門之寵隷,人所唾罵,固不足責,而惟其賦形輕薄,稟性淫邪。故出宰春川,虐民漁色,怨聲載路,及留沁府,舊習未悛,剝民貪色,又有甚於前日。多財者至於蕩敗,有女者色斯逃去,莫重重地,十室九空。渠若有一分報答之誠,寧忍有是?此亦渠之細過。其他罪狀之至奸極凶者,臣不敢條陳,而卽聞一世人喧傳,則睿候大漸之前一日,都下臣民,莫不焦遑罔措,念靡暇他,而緯乃大設杯盤,廣速儕類,金玉在座,坐擁娼妓,珠翠環筵,鎭日淫謔,猶有不足,又卜其夜,是可忍也?孰不可忍也。推此而可知其陰謀奸計之無所不至,街談巷說之儘非虛語也。莫顯乎隱,十手所指,皆曰,可殺,萬口難防,何今淸明之世,有此怪鬼之輩,吁亦凶且憯矣。噫。彼柳相亮,受國厚恩,出閫入將,爵之高矣,榮之極矣,當竭力殫誠,圖報萬一之不暇,而出則浚民膏血,奇貨異産,車載馬輦絡續道路,入則莫重公貨,開門爛用,計在媚䆴,罪關欺天。且以一世之所目覩言之,起廣廈於藥峴,是誰之家?罄靑銅於營儲,是何等財?眼無君父,肺結權奸,究厥設施,抑亦何心?其所爲惡,惟日不足,縱其妖子,行其巧慝,放恣無忌,無所不爲。渠亦人耳,何忍爲人臣所不爲之事乎?噫。彼三凶之罪,可勝誅哉。蓋其設計陰險,造意奸慝,自以爲人所不見之地,有誰知之。人所不知之事,有誰言之。暗售人所不忍爲之計,恣行人所不敢言之事。此誠前古奸臣小人所未有者也。究厥心則寸斬無釋,聲其罪則萬戮猶輕。人雖不見,神目如電,人雖不言,天聽若雷。不愧于人,不畏于天?禹鼎所燭,妖鬼莫可逃其狀,漢劍有在,佞臣焉敢保其頭?以若罪犯,不可一日容貸於覆載之間,而迄于今王章未加,偃息自如,有若無罪者然,寧不凜然而寒心哉?今當擧國抱哀,萬姓含冤之時,凡有血氣者,孰不切齒三凶?而三司諸臣,寥寥無一言之討,臣重爲世道惜之也。今臣此言,竊有後時之恨,臣實死罪,且於殿下悲疚之中,非不知瀆撓之爲罪,而冤恨積中,忠憤愈激,玆敢不避僭越,仰瀆崇嚴。伏乞聖明,特下臣章於三司。使臣言,有一毫虛僞,則臣當伏誣人之罪,臣言果不虛妄,則戶曹判書朴宗薰,前留守申緯,御營大將柳相亮,亟降處分,竝施當律,以夬輿憤,以靖世道焉,臣無任云云。省疏具悉。爾則當處分矣。
庚寅八月二十八日卯時,大駕詣宗廟·景慕宮。秋展謁擧動入侍時,行都承旨朴岐壽,行左承旨朴宗琦,右承旨鄭知容,左副承旨林東鎭,右副承旨金興根,同副承旨朴來謙,假注書任百經·尹致定,記事官徐念淳·洪鍾應,檢校直閣徐萬淳,檢校待敎金英淳·金鼎集以次侍立。時至,通禮跪啓請外辦。上具翼善冠·無揚黑圓領袍,乘輿出宣化門。藥房提調南履翼,副提調朴岐壽進前奏曰,侵早勞動,聖體,若何?上曰,一樣矣。出協陽門,降輿乘輦,由敦化門,至宗廟大門外,降輦乘輿,入齋室改具冕服,至東神門外。岐壽跪進圭,上執圭,入詣板位,行四拜禮,入殿內奉審訖。由西神門,詣永寧殿板位,行四拜禮,各室奉審如上儀訖,出殿門釋圭,岐壽跪受圭。右議政鄭晩錫進前曰,日氣稍冷,聖體,若何?上曰,一樣矣。還入齋室,改具翼善冠,無揚黑圓領袍,乘輿出廟門外,降輿乘輦,至景慕宮大門外,降輦乘輿,入齋室改具冕服,詣板位行再拜禮,入神室內奉審訖。上曰,望廟樓行禮置之,還入齋室,改具翼善冠,無揚黑圓領袍,乘輿出宮門,降輿乘輦,至宗廟洞口前,降輦步過乘輦,由敦化門,至協陽門,降輦乘輿,由宣化門還內。出標信解嚴,諸臣以次退出。
上在昌德宮。停常參·經筵。
鄭知容啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
朴來謙啓曰,明日常參·經筵,取稟。傳曰,停。
朴岐壽啓曰,藥房副提調,持湯劑來待矣。傳曰,封入。
傳于鄭知容曰,近日公車所以臚列罪狀者,其言雖未必盡然,亦不可謂全出架鑿。予於此寧欲無言,乃祖之名德,乃叔之勤勞,朝家之所不能忘也。渠以若孫若姪,全無渠家本色,跳踉放縱,何至如彼乎?以予此日疚悼之懷,常時不忘其家之意。豈忍恝視?自作之孽,愛莫助之,行大護軍金鏴,南海縣安置,以爲孤恩負先者之戒。
傳于鄭知容曰,其書日來取而覽之,則雖謂之左右無當,不成意趣可矣,而把持者之如彼紛紜,實所未曉,毋或其中別有義諦而然乎?抑或攻之者,別有機關而然乎?毋論如此如彼,無此書則無此紛難,不緊甚矣。前判書李寅溥,放歸田里,以爲息囂之地。
鄭知容啓曰,卽者義禁府都事來言,時囚無得過三日滯囚,曾有定式矣。時囚罪人方孝善等,當爲照律,而判義禁未差,次堂例不得擧行云。判義禁未差之代,政官牌招開政差出,何如?傳曰,允。
朴來謙啓曰,吏曹郞廳來言,臺諫有闕,政事,取稟。傳曰,今日政差出。
有政。吏批,判書徐能輔,參判沈能岳竝牌不進,參議李寅泰,同副承旨朴來謙進。啓曰,判書徐能輔,參判沈能岳竝牌招不進,小臣獨政未安,何以爲之?敢稟。傳曰,只出緊任。以鄭爲正言,李錫奎爲判義禁,吳一善爲穩城府使。
兵批,判書南履翼進,參判柳河源入直,參議李渭達病,參知金啓淵病,右承旨鄭知容進。以金相謨·文益呂爲僉知,李周百·宋繼卨爲五衛將,柳永魯爲武兼,金魯喆爲加里浦僉使,金周默爲北評事,部將加設洪宅榮單付事承傳,同知單金鍾聲。
鄭知容啓曰,新除授判義禁李錫奎,卽爲牌招,以爲開坐之地,何如?傳曰,允。
朴來謙啓曰,今此幸行時,何大臣留都乎?敢稟。傳曰,領府事爲之。
兵曹,以徐能輔爲留都大將。
大司諫李晉淵,執義李竣祜,司諫李明緖,掌令李錫周·孫爀,持平金龍翼等啓曰,臣等本以無似,風采巽軟,言議拙訥,本不合於淸朝耳目之任,而忝叨是職,適當上下悲遑之時,不敢言私,冒沒出肅矣。卽伏見副司果尹尙度疏本下者,則上論三人之罪,而末乃以三司諸臣寥寥無一言之討,重爲世道惜之爲說,罪關懲討,何等大事?而俱以時臺,未效明張之義,而致此含默之譏,官以諫名,以不言被斥,壞損臺體,已無可言。臣等於是,滿心慙恧,無地自容,以此情踪,其何敢一刻晏然冒居於臺次乎?請命遞斥臣等之職。答曰,勿辭,亦勿退待。
鄭知容啓曰,大司諫李晉淵,司諫李明緖,執義李竣祜,掌令李錫周·孫爀,持平金龍翼,避嫌承批之後,不爲傳啓,直爲出去,事甚未安。竝推考,何如?傳曰,允。
朴來謙啓曰,卽者校理李穆淵,修撰吳致淳,謂有情勢,聯疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,應敎尹心圭,校理李根友在外,副應敎金英淳,修撰李正耆都廳進,校理李穆淵,修撰吳致淳陳疏徑出,玉堂上下番俱空,事甚未安。副校理洪重燮·李鼎在,副修撰申冕周·徐有贊,竝卽牌招,推移入直,何如?傳曰,允。
又啓曰,來九月初六日懿陵親祭,延慶墓奠酌,祭文當爲製進,弘文提學趙寅永,待明朝牌招,使之製進,何如?傳曰,允。
朴來謙,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,知道。
又以禮曹言啓曰,世孫宮所封方物物膳朔膳節扇,更爲磨鍊事,草記允下矣。各樣數爻,別單書入之意,敢啓。傳曰,知道。
鄭知容,以漢城府言啓曰,北部都事徐容輔所報內,卽者延祜宮守直內官,捉致書員·使令,以爲去夜座更,不爲待令,決杖吏隷矣。取考辛亥節目,則各部員役,雖有犯科,奎章閣·承政院·備邊司·議政府·刑·漢兩司外,勿爲直治,各軍門毋得用棍事。以此刻佩傳敎牌,而如有犯者,自臣府草記事,曾有先朝定式矣。守直內官,每緣事端,有橫侵部屬之弊,而雖以今番言之,憑藉關更,初不關由本府,經自推治,萬萬駭然。當該守直內官,捧現告令該府拿問處之,何如?傳曰,允。關更之罪部書員·使令,自本府治罪,可也。
又以義禁府言啓曰,副司果尹尙度,楸子島定配事承傳啓下矣。尹尙度全羅道靈岩郡楸子島定配,而以承傳內辭意,具罪目,依例發遣府羅將,押送配所,何如?傳曰,允。
又以義禁府言啓曰,前正言申允祿,施以關北投畀之典,勿揀赦前事,承傳啓下矣。申允祿咸鏡道鍾城府投畀,勿揀赦前,而以承傳內辭意,具罪目,依例發遣府羅將,押送配所,何如?傳曰,允。
又以義禁府言啓曰,前正言宋成龍,放逐鄕里事承傳啓下矣。宋成龍放逐鄕里之意,敢啓。傳曰,知道。
又以義禁府言啓曰,行大護軍金鏴,南海縣安置事承傳啓下矣。金鏴罪名至重,臺啓方張,臣府例不得擧行之意,敢啓。傳曰,處分與鞫囚酌處有異,非可爭執之事,卽爲擧行,可也。
又以義禁府言啓曰,前參判李寅溥,放歸田里事承傳啓下矣。李寅溥罪名至重,臺啓方張,臣府例不得擧行之意,敢啓。傳曰,卽爲擧行。
又以訓鍊都監言啓曰,今此幸行時,隨駕武藝別監一百五十人饌價錢,每人各三錢,門旗手二十五名饌價錢,每名各一錢五分,依例分給之意,敢啓。傳曰,知道。
上在昌德宮。停常參·經筵。
藥房提調南履翼,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
朴來謙啓曰,玉堂備員間,視事頉稟之意,敢啓。傳曰,知道。
韓義運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金興根啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
朴岐壽啓曰,藥房提調·副提調,持湯劑來待矣。傳曰,封入。
金興根啓曰,訓鍊大將趙萬永,以司僕提調,旗軍洗馬事,今日沙阿里出去矣,所佩命召,何以爲之?敢稟。傳曰,仍佩往來。
傳于朴來謙曰,禮房承旨,馳詣宗廟·景慕宮,奉審摘奸以來。
傳于朴來謙曰,魂宮朔祭,當自內親奠酌矣,該房知悉。
朴來謙啓曰,弘文提學趙寅永牌不進推考傳旨,今方捧入,而親祭祭文,當爲製進,如是違牌,事甚未安。陳疏到院,而原疏以朔祭親奠酌齋戒,纔已退却矣,更爲牌招,何如?傳曰,允。
傳于朴來謙曰,弘文提學上疏入之。
傳于朴來謙曰,弘文提學疏批已下,更爲牌招。
朴岐壽啓曰,今日朔祭親奠酌時,承旨當爲備員,而行左承旨朴宗琦,不爲仕進,右承旨鄭知容,左副承旨林東鎭式暇,竝卽牌招,何如?傳曰,允。式暇承旨許遞,前望單子入之。
承旨前望單子入之,韓義運·洪羲弼落點。
朴岐壽啓曰,今日齋宿,承旨當爲備員,新除授行右承旨韓義運,同副承旨洪羲弼,竝卽牌招,何如?傳曰,允。
又啓曰,今日齋宿,承旨當爲備員,而行左承旨朴宗琦牌不進,更爲牌招,何如?傳曰,允。
以副校理洪重燮,副修撰申冕周·徐有贊牌不進罷職傳旨,傳于朴來謙曰,只推。
以副校理李鼎在牌不進罷職傳旨,傳于朴來謙曰,只推。
朴來謙啓曰,玉堂上下番俱空,事甚未安。副校理洪重燮·李鼎在,副修撰申冕周,旣有只推之命,竝卽牌招,推移入直,何如?傳曰,允。
以副校理洪重燮,副修撰申冕周牌不進罷職傳旨,傳于朴來謙曰,只推。
以副校理李鼎在再牌不進罷職傳旨,傳于朴來謙曰,只推。
朴來謙啓曰,校理李穆淵,修撰吳致淳疏批已下,竝卽牌招入直,何如?傳曰,允。
韓義運啓曰,判義禁李錫奎牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁李錫奎牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁李錫奎再牌不進推考傳旨,今方捧入,而開坐命下之後,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲嚴飭牌招。
韓義運啓曰,行大司憲朴綺壽,持平李秉儀在外,執義李竣祜,掌令李錫周·孫爀,持平金龍翼牌不進,監察茶時之意,敢啓。傳曰,知道。
以大司諫李晉淵,司諫李明緖,正言鄭,執義李竣祜,掌令李錫周·孫爀,持平金龍翼牌不進罷職傳旨,傳于韓義運曰,只推。
以同副承旨洪羲弼牌不進罷職傳旨,傳于朴來謙曰,只推。
朴岐壽,以吏曹言啓曰,卽接司僕寺牒報,則以爲,今此幸行敎是時,本寺正例爲進輿差備,而正金周默,昨日政移拜北評事矣,其代卽爲差出,今日旗軍洗馬進參之地云。司僕寺正有闕之代,口傳備擬以入之意,敢啓。傳曰,知道。
吏曹口傳政事,以閔英世爲司僕正。
朴岐壽,以吏曹言啓曰,今此魂宮朔祭親臨敎是時,執禮前評事兪章煥塡差,而時無職名,令該曹口傳付軍職,何如?傳曰,允。
兵曹口傳政事,副司果兪章煥。
兵曹,以兪章煥爲留都從事官。
朴來謙,以葬禮都監儀軌廳都提調意啓曰,墓所表石前後面印本各四件,粧簇誌石印本四件,諡印印本二件,粧貼以入之意,敢啓。傳曰,知道。
又以禮曹言啓曰,世孫宮進獻諸道所封方物物膳,更爲磨鍊,別單纔已啓下矣。京畿所封日下雉鮮,亦依例磨鍊,別單書入,而自冊禮日爲始封進之意,知委,何如?傳曰,允。
金興根,以都摠府言啓曰,今日入直內三廳武兼禁軍及軍兵等,當爲中日習射技,而旗軍洗馬相値,不得設行之意,敢啓。傳曰,知道。
又以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,留都營狀啓,例爲付發,而或有時急之事,京畿驛馬待令,曾有定式矣。今亦依此擧行,何如?傳曰,允。
弘文提學趙寅永疏曰,伏以廟宮歷展,情禮克伸,此時聖衷,俯仰增感。況今陞儲之典旣定,錫冊之儀將擧,慶新愴舊,環域同忱,仍伏念臣適叨弘文提學之任,而方以親祭祭文撰出事,有牌招之命,在臣賤分,固當蹶趨承。第此職名,初不近似,非但臣所自量,抑衆論所未嘗到也。始也受點,議諡爲重,不敢不冒昧出肅,而因仍蹲據,非臣素情,特閒漫控辭之非其時耳。今若以誤恩爲倘來,暫膺爲固有,抗顔自造於製述之役,則無論其醜陋畢露,貽羞館閣,傍人之視之,必皆指點驚怪曰,夫夫也,有甚才能聞望,乃敢以文任自處乎?臣亦四維中物耳,將以何辭解之?臣於是未暇以失學之歎·不文之愧,張皇覼縷,自歸於飾讓也。臣雖空疎,旣繫仕宦,凡於百執事之末,尙可以勉强試可,奔走效力,而至若詞翰之地,爲任最別,苟無其實工拙立見,借使臣忘廉喪恥,憑寵貪榮,實有所行不得者矣。左右裁量,慙懼益切,不避猥越,悉暴衷懇。伏乞聖明,俯賜鑑察,亟遞臣所帶提學,以重公器,以安私分,千萬幸甚,臣無任云云。答曰,省疏具悉。卿其勿辭行公。
校理李穆淵,修撰吳致淳等疏曰,伏以臣等魯莽謭劣,初不近似於經幄論思之任,而濫叨是職,恒切愧懼。適玆持被之際,卽伏見副司果尹尙度疏本,則上論三人之罪,末乃以三司諸臣寥寥無一言之討,重爲世道惜之爲說,罪關懲討,何等大事?而忝在言地,當言不言,至被譏斥,滿心慙恧,措窮無所。以此情踪,其何敢晏處直廬乎?玆敢不避猥越,聯陳短章,徑出禁扃。伏乞聖慈,俯垂鑑諒,亟遞臣等擅離之罪,以肅朝綱,以安私分焉,臣無任云云。省疏具悉。爾等已見昨日處分傳敎,有人心者,豈效尹尙度所爲乎?勿辭卽爲就直。
上在昌德宮。停常參·經筵。
朔祭後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,罔極。藥房口傳問安。答曰,罔極。世孫宮,內閣·政院·玉堂·春坊單子問安。答曰,罔極。藥房口傳問安。答曰,罔極。大殿·中宮殿,朝廷二品以上·六曹堂上奉慰單子問安。答曰,知道。世孫宮奉慰單子問安。答曰,罔極。
鄭知容啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴來謙啓曰,明日常參·經筵,取稟。傳曰,停。
韓義運啓曰,來初五日朝參日次,而懿陵親祭齋戒相値,頉稟之意,敢啓。傳曰,知道。
朴岐壽啓曰,藥房副提調,持湯劑來待矣。傳曰,封入。
韓義運啓曰,左副承旨金興根,同副承旨洪羲弼,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,尹秉烈·鄭知容落點。
韓義運啓曰,新除授左副承旨鄭知容,右副承旨尹秉烈,竝卽牌招,何如?傳曰,允。
兵曹口傳政事,副護軍單金興根。
朴來謙啓曰,假注書尹致定,身病猝重,勢難察任,今姑改差,何如?傳曰,允。
尹致定改差,代以曺雲承爲假注書。
鄭知容啓曰,判義禁李錫奎三牌不進推考傳旨,今方捧入,而開坐命下之後,一向違召,終不承膺,事體道理,誠極未安。所當更請牌招,而係是一日四牌,何以爲之?敢稟。傳曰,更爲牌招,如有違牌,勿爲呼望。
傳于鄭知容曰,判義禁疏批已下,卽爲牌招。
鄭知容啓曰,判義禁李錫奎牌不進推考傳旨,今方捧入,而開坐命下,已至經宿,如是違召,事甚未安。更爲牌招,何如?傳曰,允。違牌勿爲呼望。
又啓曰,判義禁李錫奎,特敎申飭之下,謂有情勢,奉牌闕外,無意承膺,事體所在,誠極未安。從重推考,何如?傳曰,所謂情勢,必是因向來僚論之致,然其疏劻勷沒分曉,人孰不知?則老成之人,當付之一笑而已。豈可至今引義,有若較挈者乎?不老成甚矣。更爲嚴飭,卽令肅謝。
又啓曰,判義禁李錫奎,特敎嚴飭之下,謂以情勢鐵限,承膺無路,一向奉牌,連加催促,終不入來,事體所在,誠萬萬未安。從重推考,何如?傳曰,宜欲一伸,許遞,前望單子入之。
判義禁前望單子入之,李羲甲落點。
鄭知容啓曰,新除授兼判義禁李羲甲,卽爲牌招,以爲開坐之地,何如?傳曰,允。
傳于鄭知容曰,在外及呈告未肅拜臺諫,竝許遞,政官牌招開政差出。
鄭知容啓曰,大司憲·執義·掌令二員,持平二員未差,監察茶時之意,敢啓。傳曰,知道。
有政。吏批,判書徐能輔進,參判沈能岳,參議李寅泰竝牌不進,右副承旨尹秉烈進。以金陽淳爲大司憲,安光直爲大司諫,朴升鉉爲執義,尹心圭爲司諫,李正耆·權徽爲掌令,金胤根·洪重燮爲持平,李應信爲獻納,洪祐順·成遂默爲正言,鄭尙愚爲左賓客,全國憲爲禮曹佐郞,金履載爲尙衣提調,鄭尙愚爲掌樂提調,金在昌爲司譯提調,沈能岳爲濟用提調,李錫奎爲分內醫提調,文澤行爲造紙別提,成均博士單金鉉復,閣監二單張賢吉·李東臣,左賓客李羲甲,右賓客金履喬,左副賓客鄭尙愚。
兵批,判書南履翼病,參判柳河源病,參議李渭達病,參知金啓淵進,左副承旨鄭知容進。以金鍾輨爲明月萬戶,僉知單宋繼卨,大護軍朴綺壽,副護軍李晉淵·林東鎭·洪羲弼,副司直李竣祜·李明緖·李錫周·孫爀·徐洛淳·金龍翼·李秉儀,副司果梁在孟·鄭,以上竝單付。
傳于尹秉烈曰,招徠求助,何時不願,而在今日國勢,企望尤當如何?況卿等諸賢,皆是喬木世臣,則雖曰,讀書林下,自與獨行果往·絶棄斯世者,逈然不同,其於國家哀樂休戚,其誠忱,當與在朝者一般,而每見其固守不出,不見其幡然而起,此予所嘗慨歎者也。今玆世孫封冊,雖是有國之常事,在予此日情理,其爲幸喜慶祝,與天無疆,此時豈不願見於卿等,卿等亦豈無延竚之心乎?況予冠首之日,我先王,延致宋·李兩儒賢於朝,卽又予所當繼述者也。敷心之諭,至及於此,卿等幸諒予懇曲之意,相與告勉,趁期簉朝,一以賁飾晟典,使幼孫早有觀感,一以輔迪予躬,使治道允升大猷事,遣史官傳諭于贊善宋穉圭,工曹參議吳熙常,副護軍宋啓榦處。
傳于鄭知容曰,洪起燮之遭罹,偏甚他人,予未知何故也。許多聲討之說,藥院二條與李寅溥·愼宜學二書之主張,皆爲把持之端,然材料添入云云。嘗藥之人,無怪陳其所見,況初無爲害之事,則縱曰,添入,有何爲罪,蔘料云云。極不過設爲議論,非有實事,以此捃摭,亦甚無謂,李寅溥書事,縱使干涉,寅溥旣不足罪,則況干涉者乎?惟宜學書主張云云。宜學伏法之後,雖似䵝昧,此亦有一按可破者,嘵嘵者,雖皆以捕廳招變幻爲說,然其時捕將及擧行捕校與宜學之從人猶存,一覈可辨其虛實,眞有變幻之罪,則重臣固不可免,若無是也。雖微賤之類,不可使之橫罹,況所嘗任用之重臣乎?前捕將李惟秀,令該府拿囚,嚴問其時事實,詳覈以聞。
崔致常奉命在外,代以金泰顯爲事變假注書。
以吏曹參議李寅泰牌不進罷職傳旨,傳于尹秉烈曰,只推。
以校理李穆淵牌不進罷職傳旨,傳于尹秉烈曰,只推。
朴來謙,以司饔院監膳提調意啓曰,各殿宮日下生雉,全數代封矣。今則秋節已深,山雉漸出,今日爲始,日下生雉,依例復舊封進之意,敢啓。傳曰,知道。
又以禮曹言啓曰,世孫宮供上所封京畿封進日下雉膳,磨鍊別單,纔已啓下矣。日下雉膳,今旣封進,則朔望雉膳,自在減下,依例別單書入,而自今九月望膳爲始減下之意,知委,何如?傳曰,允。
又以奎章閣言啓曰,卽接內需司牒報,則咸興·永興兩本宮十月別大祭時,造燭封香吉日,今月十六日卯時,衣襨香燭祭品封詣吉日,同月十七日辰時俱吉云,以此日時擧行之意,敢啓。傳曰,知道。
又以奎章閣言啓曰,景慕宮·望廟樓,今朔奉審無頉之意,敢啓。傳曰,知道。
又以冊儲都監都提調意啓曰,今此冊儲時,竹冊文草圖書書寫官議政府右參贊金履載,旣已書寫,謹此封入,以備睿覽之意,敢啓。傳曰,知道。
又以冊儲都監都提調意啓曰,今此冊儲時,玉印篆文書寫官同知敦寧府事趙寅永,正副本旣已書寫,謹此封入,以備睿覽之意,敢啓。傳曰,知道。
又以吏曹言啓曰,造紙署別提金在溫,以身病,呈狀乞遞,改差,何如?傳曰,允。
又以禮曹言啓曰,取考謄錄,則自上服盡前,進上禳災歲畫停止矣。今亦依前例停止之意,敢啓。傳曰,知道。
韓義運,以兵曹言啓曰,闕內入直訓鍊都監局別將·把摠·哨官及內三廳將·守門將·禁衛營哨官等番單子,每中日入啓受點矣。今九月初六日中日當次,而幸行相値,勢難入啓受點,依例回鑾翌日,入啓受點,分所單子,待受點卽入書入。巡將監軍,依例以今初五日受點人員,初六日至,使之仍察之意,敢啓。傳曰,知道。
鄭知容,以漢城府言啓曰,因本府草記,延祜宮守直內官,令該府拿問處之事,傳曰,允。闕更之罪,部書員使令,自本府治罪可也事,命下矣。當部書員使令,自臣府竝嚴杖懲治,各別申飭之意,敢啓。傳曰,知道。
又以左邊捕盜廳言啓曰,本廳兼從事官李熙絅,身病猝重,勢難察任,改差,何如?傳曰,允。
判義禁李錫奎疏曰,伏以臣於金吾一步,情踪之不啻艮限,庶蒙聖鑑之所照燭,而卽是同朝之所共諒也。不意恩遞曾未幾月,職名又復如舊,除旨纔下,召牌踵臨,惶隕震迫,靡所容措。固知前望適當承乏,銓擬若是苟艱,而第臣向來所遭,夢魂猶噩,到今去就,有非可論,見方時囚多滯,議讞是急。揆以國體,義不俟屨,而鐵劃在前,屢犯逋慢,莫體我聖上欽恤之德。臣罪至此,尤合重誅,玆敢奉牌朝房,冒死仰籲。伏乞聖慈,俯垂鑑諒,亟遞臣金吾之任,以靖私義,仍治臣瀆撓之罪,以昭法紀,千萬幸甚。臣無任云云。答曰,省疏具悉。向日事,何必更引?卿其勿辭,卽爲入來肅命。
庚寅九月初一日子時,上詣魂宮。朔祭親奠酌入侍時,行都承旨朴岐壽,行左承旨朴宗琦,行右承旨韓義運,左副承旨金興根,右副承旨朴來謙,假注書任百經·尹致定,記事官徐念淳·洪鍾應,原任提學金履喬,原任直閣李光文·鄭基善,檢校直閣徐萬淳,原任待敎李憲韓,檢校待敎金英淳·金鼎集,以次侍立。上具衰服,乘藍輿出泰安門,入齋殿。少頃,朔祭時至,通禮跪啓請外辦,上步出齋殿門,入就位哭,承史·閣臣·宗戚執事,二品以上曾經春·桂坊皆俯伏哭。上止哭,在位諸臣皆止哭。上詣靈座前,岐壽奉香,來謙奉爐跪進,上三上香。岐壽進盞,上執盞以授來謙,奠于靈座前。上曰,大祝,誰也?岐壽曰,金鼎集矣。讀祝訖,上還復位,右議政鄭晩錫行亞獻禮,東寧尉金賢根行終獻禮訖。上哭,在位諸臣皆俯伏哭,上止哭,在位諸臣皆止哭。贊禮啓禮畢,上還次齋殿。岐壽曰,今番幸行時,守宮史官,下番翰林受點矣。每於動駕時,上下番不可不隨駕矣。上曰,兼史中守宮。岐壽曰,近例有聚軍日,兼史中一員單望啓下矣,依此擧行似好矣。上曰,唯。上還內,承史以次退出。
上在昌德宮。停常參·經筵。
尹秉烈啓曰,明日·再明日懿陵親祭散齋,三明日致齋,初六日動駕,初七日初八日光陵忌辰祭齋戒正日相値,視事頉稟之意,敢啓。傳曰,知道。
鄭知容啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
朴岐壽啓曰,藥房副提調,持湯劑來待矣。傳曰,封入。
傳于尹秉烈曰,延慶墓奠酌後,當詣徽慶園展拜,該房知悉。
懿陵·延慶墓·徽慶園幸行時軍令,九月初六日出宮,懿陵展謁,自闕門十里。親祭,延慶墓奠酌禮,仍詣徽慶園展拜,自墓所三里,當日還宮,自園所十五里。
鄭知容啓曰,兼判義禁李羲甲牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
尹秉烈,以冊儲都監都提調意啓曰,本都監都廳尹心圭在外,改差,其代弘文館校理李穆淵差下,使之察任,何如?傳曰,允。
又啓曰,修撰吳致淳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,應敎·副校理一員,修撰一員未差,副應敎金英淳,校理李穆淵都監進,校理李根友在外,修撰吳致淳受由,玉堂上下番俱空,事甚未安。副校理李鼎在,副修撰申冕周·徐有贊,竝卽牌招,推移入直,何如?傳曰,允。
持平洪重燮啓曰,臣姿本鹵下,識又空疎,淸朝耳目之任,初不近似,而柏府除旨,忽下於千萬夢想之外,繼又庚牌儼臨,臣感恩怵義。雖不得不章皇出肅,而第臣於合啓中,竊有私義之不可聯參者,曾前引避,輒蒙體諒。今臣處義,宜無異同,以此情踪,何可一刻晏然於臺次乎?請命遞斥臣職,答曰,依啓。
正言洪祐順啓曰,臣姿性庸愚,言議拙訥,初何嘗近似於淸朝諫諍之任,而薇垣除旨,忽下於千萬夢想之外,臣感恩怵義。雖不得不章皇出肅,以伸叩謝之忱,而第臣於合啓中,竊有區區私義之不可隨衆聯參者。凡居臺地,如臣情地者,擧皆引避,輒蒙體諒。今臣處義,宜無異同,以此情踪,其何可冒居於臺次乎?請命遞斥臣職,答曰,依啓。
尹秉烈啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,持平李齊松,正言孟明淳落點。
以平安監司金學淳狀啓,价川郡守沈昌奎遭母喪事。傳于尹秉烈曰,令該曹口傳差出,卽日下送。
吏曹口傳政事,以鄭球爲价川郡守。
尹秉烈,以吏曹言啓曰,价川郡守,令該曹口傳差出,卽日下送事,命下矣。新除授价川郡守鄭球,兩司俱未署經。自臣曹不得循例催促,待署經卽令辭朝之意,敢啓。傳曰,兩司除署經,明日辭朝。
以大司諫安光直,正言成遂默,掌令李正耆·權徽,持平金胤根牌不進罷職傳旨,傳于尹秉烈曰,只推。
以副校理李鼎在,副修撰申冕周·徐有贊牌不進罷職傳旨,傳于尹秉烈曰,只推。
尹秉烈,以奎章閣言啓曰,璿源譜略改張件,明日自宗簿寺陪來云。奉謨堂·宙合樓所奉件,當進詣改張,內下件,當進詣仁政殿月臺,請出修正,而曾有改張印本直爲內入之例矣。今番則何以爲之乎?敢稟。傳曰,改張內入。
又以奉常寺都提調·提調意啓曰,東籍田收穫之穀,乃是宗·社陵園墓及各處別祭享所供之需,而桃藏洞所在田六日耕,今番墓所初定之時,入於禁標之內,或以掘坎而爲壑,或以開基而成築,莫重祭穀,見無收取之處,誠不勝悚悶。今年六日耕田稅穀,則特令戶曹,爲先區劃是白遣,掘坎築基之處,亦爲代土之意,分付,何如?傳曰,允。
韓義運,以禁衛營言啓曰,本營哨官曺炳奎,受由下鄕,過限不現,汰去之意,敢啓。傳曰,知道。
修撰吳致淳疏曰,伏以臣母,素抱冷積之病,到老尤劇,寧日恒少。臣以薄命·終鮮兄弟,又無兒息,孤孑情勢,固不可暫離親側,而不敢闕直,持被有日,焦慮雖切,瀆擾是懼,未暇爲歸護之計矣。卽接家信,母病越添於宿積肆發之中,寒熱交作,痰喘倍劇,眩暈氣苶,委頓床褥,諸般症刑,俱極危篤。藥餌扶將,惟臣是俟,家僮踵至,促令來視,臣自聞此報,方寸煎灼,按住不得。玆敢不避猥越,忙陳短章,徑出禁扄伏乞聖慈,俯垂矜諒,亟遞臣職,俾便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
韓義運,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
韓義運啓曰,左副承旨鄭知容,今日不爲仕進,卽爲牌招,何如?傳曰,允。
朴岐壽啓曰,藥房提調·副提調,持湯劑來待矣。傳曰,封入。
朴來謙啓曰,玉堂上下番俱空,事甚未安。副校理李鼎在,副修撰申冕周·徐有贊,旣有只推之命,竝卽牌招,推移入直,何如?傳曰,允。
鄭知容以內需司言啓〈曰〉,前後申飭,何等截嚴?而本司書題安德潤,身爲官員,使其親屬,無端作拏於司謁趙應星家事。自其廳旣已擧聽,則萬萬痛駭,爲先汰去,何如?傳曰,允。作拿之狀,令該曹嚴問捧招。
鄭知容啓曰,卽者刑曹郞廳來言,因內需司草記,作拿之狀,令該曹嚴問捧招事命下,而判書李止淵在外,次堂例不得擧行云,何以爲之?敢稟。傳曰,次堂擧行。
又啓曰,卽者刑曹郞廳來言,因內需司草記,作拿之狀,令該曹嚴問捧招事,次堂擧行事命下,而參判鄭祖榮在外,只有參議沈宜臣,不得擧行云,何以爲〈之〉?敢稟。傳曰,參判許遞,前望單子入之。
持平金胤根啓曰,臣言議風采,本不合於耳目之任,而持憲新除,恩命是感。雖不得不章皇出肅,第臣於本府,曾經掌憲,公格所存,不敢踰越。故前此引避,卽蒙許免,今臣處義,宜無異同,請命遞斥臣職。答曰,依啓。
以大司諫安光直,正言成遂默,掌令李正耆·權徽牌不進罷職傳旨,傳于鄭知容曰,只推。以副校理李鼎在,副修撰申冕周·徐有贊牌不進罷職傳旨,傳于朴來謙曰,只推。
朴來謙,以奎章閣言啓曰,臣等進詣奉謨堂,所奉璇源譜略,宙合樓所奉璇源譜略,竝改張後,還爲奉安之意,敢啓。傳曰,知道。
又以吏曹言啓曰,童蒙敎官金相喜,以身病呈狀乞遞,改差,何如?傳曰,允。
又以禮曹言啓曰,延慶墓局內補土植木之役,待深秋擧行事,前已草記允下矣。吉日時,令日官李秉源推擇,則今九月十五日午時爲吉云,以此日時擧行,而今此補土植木之處,旣是墓上曲墻後不遠之地,主峯來龍緊要之處,則當有告由之節,致諭事由,同日望祭祝文中措辭添入,而事役緊重浩大,依前例以地方官楊州牧使,監董堂上差下,使之專管事務,亦令本墓官員兼監役,眼同擧行事,竝以分付,何如?傳曰,允。
韓義運,以備邊司言啓曰,勅行牌文,今已出來。京外贈給之物,自當預備,而其中銀子,尤多品劣稱縮之患。在前稍裕之時,尙不免種種生頉,至有見退還給之弊。況近來銀子,在在櫃罄。今番贈給者,安知不比前尤下乎?且以京都監言之,銀幣及各樣物種,漸不如古,不堪入用。揆以事面,太欠誠實。見今日字,不至甚急。贈銀則必以精鍊者另擇入給,印裹之際,親執監封,斤兩之欠縮者,亦爲各別察飭。其他紬苧紙皮等屬,亦皆親執照檢,預爲備置,而如有一毫未盡者,分付各司各貢,使之改色以納。如是申飭之後,或有彼人之執頉生梗,有所入聞,則當該郞官,草記重勘之外,堂上亦難免不飭之責。竝以此意,前期嚴飭於迎接都監及開城留守,兩西道·帥臣,義州府尹處,何如?傳曰,允。
又以備邊司言啓曰,每當迎勅時,道路觀光之人,前遮後擁,紛遝如市,往往轎馬,不得前進,所謂禁辟之軍,亦皆離次,全無紀律。及至館所,雜人出入,無所防限,甚至有換着朝衣,冒入勅房之擧。言念及此,不勝寒心。今番苟無別般飭勵,其所雜亂,必復如前。道路則各營自有分授字內,此等處不能嚴明團束,則所謂師律,將安所施,而至於館所,則爲堂郞者,若能着意禁斷,豈有雜人亂入之弊乎?以此意預爲嚴飭於各營將臣,迎接都監及京畿監司·廣州留守處,使之先事操束。京中如此,沿路可知,遠接使及兩西道帥臣處,一體嚴飭,何如?傳曰,允。
又以備邊司言啓曰,頃因全羅前監司趙寅永狀本,黔毛鎭未捧各穀三千四百七十六石零,限六年排捧之請,以法以弊,不可遽許,姑觀秋事,從便報勘之意,筵奏行會矣。卽見全羅監司朴永元狀啓,則以爲,本鎭還簿,到底査櫛,則果是己巳以後流來舊逋,而所逋鎭屬,流亡已久,指徵無處。雖有如干一二生存者,亦皆貧窮無依之類。則屢千包之一年內準捧,其勢末由,依前道臣狀請,自庚寅至乙未,限六年排捧事,更請令廟堂稟旨分付矣。己甲之歉,雖曰,慘毒,一鎭餉摠,豈盡爲流絶戶所受,而有此屢千石致逋乎?如非耗上添耗,年年虛勘者,厥數宜無此多之理。方其始逋也,爲道臣者,早卽摘發,着意釐正,則收殺之道,必不至如今日之難於着手,而到今事勢,則流亡者指徵無所,生存者貧窮莫辦,全數竝督,勢行不得。非不知逋穀排捧,本非經法,且關後弊,而今若不加闊狹,徒事椎剝,則秪殘鎭戶,必先鳥散,而將見其鎭亦不保。所以新舊道臣之請許排捧者,意見無所參差也。特依所請,使之限六年分數排捧,而第念民力之紓絀,專係年形之豐儉,如今大登之歲,設令加徵於元排捧之外,民不爲困,逋可易充。是所謂多取之而不爲虐者也。此則惟在道臣量處之如何?竝以此分付,何如?傳曰,允。
又以備邊司言啓曰,卽見黃海監司李翊會所報,則以爲,管餉別會穀,當初劃定之數,爲七千石,耗條與應下,幾爲相當,而別下年年有之,輒致不足。昨年加下未報,爲九百九十餘石,元穀餘在米,爲六千四百六十餘石,而元數未滿,加下又多。若不及今變通,實有漸致耗縮之慮。以本司句管元賑私賑自備穀中,折米限二千石,特爲許劃,以爲取耗支用爲辭矣。別會七千之數,卽是較各年應別下多寡,斟量劃定者,而今乃元耗則皆屬應下,別下則割犯本穀。輒請充劃,視若恒例,以致道內穀簿,漸就尾閭,此豈不萬萬悶然乎?苟能精約於常時,俾存贏餘,以爲別下之數,則必不至於如是耗縮。令道臣另加査櫛,可以刪減者刪減,可以釐革者釐革,期無一毫冒濫,庶爲折補相當,而更無敢煩請之意。分付,至於加下及元穀不足之數,不可不趁卽充報,就自備元賑私賑穀中,折米限一千六百石,許劃,何如?傳曰,允。
鄭知容,以義禁府言啓曰,南海縣安置罪人金鏴,放歸田里罪人李寅溥,卽爲擧行事,命下矣。金鏴·李寅溥罪名〈至重〉,臺啓方張,飭敎之下,無以擧行,惶恐敢啓。傳曰,日昨批答不見乎?有司之擧行,臺諫之爭執,爲職各異,而君命可尊,公議可行,而若有司者,於臺諫則顧畏其侵逼,而不敢違其言,於君命則抗拒於典式之外者,果國體臣分乎?當刻內擧行。
又以義禁府言啓曰,因本府草記,南海縣安置罪人金鏴,放歸田里罪人李寅溥,罪名至重,臺啓方張,飭敎之下,無以擧行事。批旨內,當刻內擧行事,命下矣。金鏴慶尙道南海縣安置,而方在京畿高陽地云。以承傳內辭意,具罪目,依例發遣府都事,自高陽地執捉,仍令押送于配所,李寅溥放歸田里之意,敢啓。傳曰,知道。
義禁府啓目,前捕將李惟秀原情云云。傳旨內辭意,發問目反復嚴覈是白乎則,所供如此。故又爲嚴問於伊時擧行之捕校等處是白乎則,所招別無相左是白乎乃,嚴問事體,至重且大。宜學之從人金順哲,所當一體捧供是白乎矣,聞在鄕外,姑未跟捉云。分付捕廳,不日內捉待,以爲窮覈之地,何如?判付啓,今見此供,而又取向來聯名堂疏見之,可知攙及洪起燮之不成說也。大抵堂疏,謂宜學奴屬,呼冤於街路云,而但不知呼冤之漢,姓甚名誰,容貌如何。有誰聽見,有誰記錄,可爲執證者乎?堂疏之不成說一也。其時下令,只令捕廳捉來,宜學家人廳直別陪中一人,問其往來之爲誰,相議之爲誰而已,非指的呼冤者使之盤問也。況街路呼冤之與否有無,何以聞及於深嚴乎?堂疏之不成說二也。捕廳捉問之漢,亦何以的知爲街路呼冤之漢乎?又凡變幻招辭云者,謂如告變者臨鞫而異辭也,謂如前招如此而後招如彼之類也。厥漢未嘗問以呼冤之事,而直問往來之人而已,厥漢亦一招而止。曾不再問,則安得有可變可幻之地乎?堂疏之不成說三也。殺人辭證具備,猶慮其或失,況辭證不具備乎?以此破綻不分明之說,欲驅人者,堂疏可謂欲巧而反拙。彼洪起燮與此囚,不待當者之自辨,而昭脫無餘也。事理旣如是明白,則更無可問之端。李惟秀段,卽爲放送。所謂順哲漢,本無可更問,旣云跟捕,待捉來,自該廳問之事,分付爲良如敎。
鄭知容,以義禁府言啓曰,前捕將李惟秀口招公事判付內,李惟秀卽爲放送。所謂順哲漢,待捉來自該廳問之事,分付事,命下矣。李惟秀放送,金順喆待捉來,自該廳問之事,分付捕廳之意,敢啓。傳曰,知道。
義禁府啓目,延祜宮守直官白善繪原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。又照目,粘連,固城前縣令李圭殷矣本府議啓內,邑民刑治,無論受罪前後,雖曰,報營,四度加杖,終始踰制而至於致死。道啓論列,以愼刑重命爲辭,則違法之罪,在所難免。以此照律,罪杖一百收贖,告身盡行追奪,永不敍〈奉〉敎依允爲旀,功減一等爲良如敎。又照目,粘連通禮院引儀任燧·洪憲榮等矣本府議啓內,東西臚唱,儀節所關,而擧行顚錯,全不成樣。其在警後,不可輕勘。竝只以此照律罪,各笞五十收贖,解見任別敍,竝只私罪,奉敎依允爲旀。任燧段,功減一等,洪憲榮功議各減一等爲良如敎。又照目,粘連內資寺主簿方孝善矣本府議啓內,所掌在於進排,不能趁時擧行,溺職之罪,在所難免。以此照律,罪笞五十收贖,解見任別敍私罪,奉敎依允爲旀,功減一等爲良如敎。又照目,忠州鎭前營將李莘耆矣未府議啓內,身爲營將,始不能檢束校卒,以至誤捉而致死,未卽覺察,終歸獄檢之遲滯,昏謬妄錯,罪實不輕。以此照律,罪杖一百收贖,告身盡行追奪私罪,奉敎依允爲旀,功議各減一等爲良如敎。
義禁府啓目,粘連啓下是白有亦,向前白善繪亦,部屬推治,雖上司及軍門,必關由漢城府施行,載在大典通編是白去乙,坐更闕直,固合提飭,而部吏擅治,實涉駭妄,以此照律,何如?判付啓,依允。
贊善宋穉圭疏曰,伏以日月遄邁,孝明世子襄禮奄過,虞卒已畢,臣民痛冤,於是益切。臣粵自代理之初,濫叨恩禮,絲毫莫報,遽爾奉諱。號隕靡逮,狗馬賤疾,方在死域,自經成服後,縣門數十里,更不能赴參哭班於殿位之庭,義分虧矣,情禮闕矣。臣一息未泯之前,無非含痛俟罪之日,而每念王室之孤危,聖體之疚損,益無以爲心也。臣比又伏聞殯宮火變,雖屬旣往,心驚骨顫,不能定情,而尤不忍仰想伊日之聖懷,臣瞻望哀泣,直欲籲天而不可得。第竊伏惟我殿下,必當以宗社爲念,抑情觀理,不至爲過中之悲,臣不勝千萬泣祝之至。嗚呼。今日岌嶪之國勢,憂虞之人情,實往牒之所罕覩。所以維持鎭定之者,聖躬自護之外,莫急於保養聖孫,而所以保養之道,又在於愼簡宮僚。向於定位號選左右,乃以臣置之僚員之首,擧措之失於綜核,豈不爲有識之所憂歎?顧臣不能力辭於小朝,而仍遭禍變,至今虛縻於草萊病蟄之中,是則臣之罪也。臣之妄庸,本無可取,已悉於前後章牘,今不須更陳,而臣所患風痰之祟,久已成痼,全失精神,昨今年來,長委床席,筋力亦盡,家間酬應,指東而言西,戶內動作,欲起而還仆。以此貌樣,固無望於强策膺命。雖使膺命,又可以苟充於莫重之任耶?臣雖無狀,秉彝猶存。又況受國厚恩,當此國事罔極之日,矯情飾辭,以圖自便,豈其所忍爲也哉?伏願聖明,特垂鑑諒,亟遞臣所帶職名,而更選賢德,千萬幸甚。抑臣又有且悲且悚,罔知攸措,不得不仰首哀籲者。臣草野逋慢,無足有無,而猥叨小朝惠養之恩。臣辭不獲命,逐朔米肉,奄及周年,臣感恩刻骨之外,彌切揆分汗衣。不意道臣,乃以今六月朔之不敢受馳聞,而有更爲輸送之命矣。嗚呼。提及小朝政令,當不免貽慼,而緣一微臣,有所仰瀆,臣掩泣惶惕,措躬無地。臣固拙於謀生,而前所祗受,尙有餘饒,仍値秋事登熟,更無艱食之虞,而屑越是懼,不敢乞免,則不但自喪廉恥,所以累朝政者亦大矣。乃玆拚死,不避鈇鉞,倘蒙聖慈,俯察微情,更賜財處,則臣庶幾微分獲安,死且無憾焉。臣無任云云。答曰,省疏具悉卿懇。慰勉之語,只增悲感。纔有敦召之擧,卿疏忽至,巽謙如故,無意上來,此必卿未見諭旨而然。卿若見之,必當賁然,予方側席而俟也。米肉之辭過矣。望卿安心領受事,令地方官傳諭。
上在昌德宮。停常參·經筵。
韓義運啓曰,藥房提調,持湯劑來待矣。傳曰,封入。
朴來謙啓曰,玉堂上下番俱空,事甚未安。副校理李鼎在,副修撰申冕周·徐有贊,旣有只推之命,竝卽牌招,推移入直,何如?傳曰,允。
刑曹參判前望單子入之,鄭基善落點。
鄭知容啓曰,新除授刑曹參判鄭基善,卽爲牌招,以爲開坐之地,何如?傳曰,允。
朴來謙啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,李東迪落點。
朴來謙,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,知道。
又以禮曹言啓曰,取考謄錄,則郊館迎勅後還宮時,只六曹堂郞各一員隨駕矣。今亦依此磨鍊之意,敢啓。傳曰,知道。
又以迎接都監言啓曰,今番迎勅時儀節,謹依傳敎,一依丙午年例擧行之意,分付各該司儐臣,各道道臣處,亦爲知委,何如?傳曰,允。
又以迎接都監言啓曰,取考謄錄,則弔勅時不設儺禮矣。今亦不爲設行之意,分付儐臣,何如?傳曰,允。
又以迎接都監言啓曰,取考致祭時謄錄,則祭幣物賻物,勅使入京前一日,入送都監,則祭帛·檀香·銀壺·銀爵,移送弔祭所,賻物緞匹與銀子,行禮時陳列,事過後入送于承政院矣。今亦依例擧行之意,分付儐臣,何如?傳曰,允。
又以迎接都監言啓曰,臣等與諸郞廳,會同開坐,檢察迎勅諸事,而啓下郞廳八員外,不足郞廳二員,別單書入之意,敢啓。傳曰,知道。
又以禮曹言啓曰,卽接西原幼學申躍淵所志,則以爲,族曾孫德模,嫡妾俱無子,以其同生弟奎模第二子轍求,欲爲繼後,兩家同議完定,未及禮斜,德模夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,曾有筵奏定式,而門長申躍淵所訴旣如此,依定式申奎模第二子轍求,立爲申德模之後,何如?傳曰,允。
韓義運,以禁衛營言啓曰,懿陵·延慶墓·徽慶園幸行時,本營留都事,命下矣。銅龍門則哨官朴道顔,京中哨軍三十名,西營則哨官白性鎭,助番牙兵四十名,廣智營則哨官張東翼,助番牙兵五十名率領入直,新營則千摠尹明儉,騎士將李喜星,把摠李定鉉,哨官金仁豐,敎鍊官李廷春,騎士二十五人,兼別破陣二名,京標下軍三十名率領入直,南別營則哨官崔文興,別騎衛一人,別牙兵七名率領守直,火藥庫則哨官劉白川,別破陣八名,兼別破陣六名率領守直之意,敢啓。傳曰,知道。
鄭知容,以刑曹言啓曰,內需司啓辭內,前後申飭,何等截嚴,而本司書題安德潤,身爲官員,使其親屬,無端作拏於司謁趙應星家事,自其廳旣已擧聽,則萬萬痛駭,爲先汰去,何如?傳曰,允。作拏之狀,令該曹嚴問捧招事,命下矣。謹依傳敎,安德潤捉來嚴問,其父宗耇,其叔宗明,次第嚴覈取招,則德潤所招內,以爲渠於伊日,適因公事,身在本司,未嘗與渠父渠叔同往云。安宗耇·宗明所招內,以爲渠子德潤,以書題久勤,得蒙別差恩除,闔門歡祝之際,忽聞傳說,司謁趙應星,換差其代,德潤則至於減下云。故愚迷所致,不勝冤恨,兄弟同往,果有所詰難,而聲氣相加而已,實無作拏之事云矣。參以諸招,到底査實,則德潤卽一蒙騃沒覺之類,又無同往作拏之跡,事雖由渠,罪非躬犯,而宗耇·宗明輩之枉聞風傳,陡發業火,直走施惡之狀,渠招亦不得全諱,揆以法綱,萬萬駭痛。照律嚴繩,在所不已,而旣伏承嚴問捧招之命,故嚴査以入之意,敢啓。傳曰,照法嚴繩。
義禁府照目,粘連延祐宮守直內官白善繪矣本府議啓內,部屬推治,雖上司及軍門,必關由漢城府施行,載在大典通編是白去乙,坐更闕直,固合提飭,而府吏擅治,實涉駭妄。以此照律,罪笞五十收贖,解見任別敍私罪,奉敎依允爲旀,功減一等爲良如敎。
大司諫安光直,掌令權徽,正言成遂默等啓曰,噫嘻,痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·麟,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤。試以渠之招辭觀之,雖優爲謀逆不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,夬施邦刑,獻遂設鞫得情。噫嘻,痛矣。從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允。此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於麟·亮之稱兵,鏡·虎之凶言,不啻百倍,則古今天下,安有以此賊子女而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而今者逆恭又出,今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦宅,不可謂當其律。夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故。其凶言逆謀,傳襲有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧。此亦古今所無〈之〉變怪,而渠不過幺麽一賤女,則決非渠所可獨辦者也。是必其夫,暗地指使,爲此常試之計。據此一事,劇逆親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地。今於事端旣露之後,尤不容暫緩盤覈。請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,夬正典刑。噫嘻,痛矣。明謙之凶謀逆節,寔是亘萬古所無之賊也。身爲閫帥,十一字刀割乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而七字刀割逆復之愛姪也。一門之內,日夜綢繆,兩賊之間,出沒紹介,危機急變,迫在呼吸,何幸賊謀自綻,天討夬行,而誅殛之典,止及其身,收孥之律,尙未擧行,揆以獄體,不免疎虞。以謙,以逆復之子,傳襲其父之凶圖,鉤覈之路,惟在此賊之盤問,而不加究覈,不捧結案,遽爾用刑,只是應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。噫嘻,痛矣。亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蟲蠢之村氓,乘夜直犯於官府,肆發縛官上京,擧兵除惡等語,究其逆節,實有浮於麟·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡惡。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎,亟令王府,設鞫嚴覈,夬正邦刑。七行半噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·連之餘套,而麟·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也,追惟及此,不覺毛骨俱悚。恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻,痛矣。國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,此賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人〈之〉拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶魁則亦榮賊也。幸賴我先大王,廓揮乾斷,特降允兪,而除旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹·姞等句語,排布陰譎,曲堗徙薪之援比,指意凶憯。卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,追律之例,大有異焉,不可援用尙魯追施之律。請物故罪人裕,亟施孥戮之典。噫嘻,痛矣。亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫洩,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之。前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之。鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻,痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也,源委也,莫非此賊,而得保首領,臥斃牖下,凡今日含生之倫,孰不腐心痛骨?如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃。附己者謂之向國,而奬拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐鼻䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆。耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發迹於逆戚之門,而爲其私狎之客,托身於榮賊之家,而備盡諂諛之態。至勸其兄,願留榮賊,究其情狀,卽一患得患失之鄙夫,則渠所謂士流,吁亦醜矣。且夫渠所謂義理,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣。其一而二,二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之圖,眞箇爲朝夕壞亂之擧,而非渠則莫可扶植者然。肆然上逼於莫重莫嚴之地,以是而脅持君父,以是〈而〉威喝朝野。魯賢之逆變,由是而醞釀,達·瀅之邪說,由是而源委。候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有。筵本二跋,旣伏罔赦之案,讆言五條,莫掩自倡之跡。入告出語,變幻無常,左闔右捭,機關至密,千罪萬惡,擢髮難數,而臣等之最所憤疾而痛惋者,又有在焉。以渠之眷遇邇密也,逆祿之八字凶言,旣已自渠口傳說,賊龜之乙未冬悖說,亦必先他人聞之,則何不於先大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,依律處斷,雖恨未及,而尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生。幸西賊之有警,則十五字刀割分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字·八字之凶言,猶爲不足,而必以二字至不道之言,和應於合有變通之說,甚至街路上訩訛,極矣。振采伎倆妖慝,行止閃忽,出沒京鄕,左道誑惑。連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,八字刀割指卯日而擧事爲期云者,莫非做作妖言。煽動人心之計,而九字刀割十二日至凶之說,與鍾一,一而二,二而一。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文九字刀割欲輸軍糧則轉到南陽,凡爲群凶之指使,率皆挺身而樂赴十字刀割將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳〈酬酢〉,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕。鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知機,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。永喆·鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,快正典刑。噫嘻,痛矣。亂逆之變,振古何限,而豈有如李肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要。苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘膺弩眼,罔非戾氣,柱腹撐腸,都是禍心。至於甲戌之冬,肆發至凶至憯罔測不道之說而極矣。當上下焦遑之日,渠乃潛懷異圖,綢繆於金基厚,蹤跡陰祕,情節叵測,而至於近日章箚之間,基敍之凶書始發,則眞贓畢露,斷案已成。蓋其凶書,卽不敢道不忍言之逆謀也。謀雖同於基厚,而慫慂者肇源也,書雖出於基敍,而指使者肇源也。其罪犯於莫重莫嚴,爲賊爲逆之狀,此誠神人之所共憤,王法之所不貸。凶如肇賊,逆如肇賊,而若使假息晷刻,共戴一天,則其可曰世有三綱而國有三尺乎?至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍,二而一者也。請黑山島荐棘罪人李肇源,亟令王府,設鞫得情,明正典刑,金基厚一體嚴鞫,施以當律焉。噫嘻,痛矣。金基敍之罪,可勝誅哉?千妖萬惡,咸萃一身,自在韋布,作凶徒之奇貨,及占幸第,爲權門而輻湊,一自廢枳之後,恒懷不逞之心,假托鬼魅,誑惑人心,卽此一事,可見其平生所爲,無非邪沴。乃於甲戌冬上下焦遑之日,潛懷凶謀,與李肇源·金基厚,綢繆密勿,受其指使,作書轉送於時相,而乃是不忍言不敢道之說,論其逆節,卽與肇源,腸肚相貫,語其罪惡,亦與肇源,毫髮無差,環東土含生之倫,莫不欲手磔口裂,食肉寢皮,此豈可一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱。請楸子島荐棘罪人金基敍,亟令王府,設鞫得情,夬正典刑。噫嘻,宜學,以卑微之流,賦憯慝之性,行己則巧佞,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書。其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也,今安有晦明之可言,而渠乃陰懷惎憯之謀,公肆疑亂之流,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名流,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然而渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻,痛矣。洪起燮之罪,可勝誅哉?今日罔極之變,專由於議藥之失宜,則醫官輩,罪已貫盈,萬戮猶輕,而身在嘗藥之任者,一心洞屬,十分審愼,乃是臣分之所當然,人理之不容已也。惟彼起燮,抑獨何心,睿候違豫之初,不求諸醫之詢同,敢售一己之私見,添一藥料於原方已定之後。藉使所添之料,果是對證,其在謹嚴之道,猶難妄投,旣蔑方技之粗解,又無症祟之的執,而拈出罕用之材,遽進莫重之地,此何道理,此何變怪?請削職罪人洪起燮,拿鞫得情,夬正典刑。噫嘻,痛矣。金鏴之罪,可勝誅哉?本以傾巧狎邪之類,濟以陰慝憯譎之性,跡其所爲,乃是慌說之妄物,言乎行己,不過無識之狂童,釋褐未幾,久忝宮僚,全無圖報之心,敢肆跳踉之習,數年之間,超秩驟遷,權要之任,次第按據,平生伎倆,罔非背公而營私,晝宵營爲,都是貪權而樂勢,賂門大開,八方之財貨輻輳,營窟不已,到處之郊庄布置。逮夫睿候違豫之時,固宜憂遑焦迫之念,而妄論議藥之當否,恣意指揮於起燮,豆豉之添入,蔘料之第試,無不主張,惟意參涉,此已是罪關罔赦,公議莫遏,而況諫臣疏出,而臚列無遺,罪狀畢露。就其中睿政之妄謂之渠所入告,令敎之肆稱以渠所撰進,萬萬驚憤,而白衣之號,自敢比之於不當之渠者,此何等凶腸也,陰謀也,是豈爲人臣而敢爲自比之語乎?卽此一款,萬戮猶輕,而不可暫時容貸於覆載之間矣。凶計莫掩,公憤愈激,堂箚叫閽,隱慝彰著,渠與洪起燮之爲宜學窩主,而李寅溥之先投一書,自托士類,粧撰熒惑,首尾和應,脈絡相通,入告出揚,左右陰陽,惟其藉賣,而自立威權,脅持者全歸誣逼,吁亦巧憯矣。蓋昨年宜學之凶書,卽載籍所無之逆節,敢藉五晦筵敎,翻亂國是,掇拾書九凶論,傾陷朝紳,祖述乎裕·祿,傳襲乎秀·煥,凶肚逆腸,醞釀日久。幸賴我春宮邸下,以天地之大,闡明義理,以日月之明,炳燭奸情,魑魅魍魎,莫逃於禹鼎之下,而第因盤覈未竟,王章遽加,根柢自在,而輿憤愈鬱,傳說徒憑,而眞贓未究,及夫宜學僕隷之街路叫冤,指目忽變於捕廳捉去之後,該廳取招,若是相左。噫,肯䋜專在捕招,奸計莫掩其變幻,則關係之至重,何如,刑政之莫嚴,何如,而爲捕將者,承望風旨,變其題目,尤是所未有所未聞之大變怪也。其綢繆謀議之狀,不待目擊,灼若觀火。人言狼藉,傳播一世,苟欲更求明證,何容暫緩鉤覈?金鏴,不可以安置而止,李寅溥不可以放歸而止。請南海縣安置罪人金鏴,放歸田里罪人李寅溥等,竝令王府,設鞫得情,夬正典刑,當該捕將李惟秀,亦令嚴加盤覈,亟施邦憲焉。答曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事,不允。李肇源·金基厚等事,金基敍事,不允。宜學諸子事,不允。洪起燮事,已諭於前批,勿煩。金鏴等事,勿煩。
兩司合啓,洪起燮等事中朴晦壽事,停啓。
掌令權徽啓曰,噫嘻,痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,夬正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照。賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事,必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之筆合作,爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,快施典刑。噫嘻,痛矣。世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護賊鏡之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當,磨滅他不得者,卽辛壬義理也。入則爲忠,出則爲逆,婦孺輿儓之所知也。曾謂名登仕籍,身居臺地者,反不知婦孺輿儓所共知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢,故耳目濡染,襲以爲常,乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴提防折奸萌之道,不可但施屛裔而止。請屛裔罪人韓植林,拿鞫得情,夬正典刑。噫嘻,痛矣。義理堙塞,世變層生,至於今番睦台錫事而極矣。惟我毅宗烈皇帝,以三·五之聖,當百六之運,殉社大節,卓越千古,而至若建虜猖獗,我邦濱危,則命將樂援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感。以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,夬正典刑。噫嘻,今番議藥諸醫官之罪,可勝誅哉?彼命運者,本以凶醜之賤孽,敢藉醫技而拔身,前後受恩,與天無極,而多年議藥,無一異能,尋常進劑,專事徼幸,人皆以庸醫目之者,久矣。惟我王世子邸下,春秋鼎盛,稟質强旺,保嗇有素,榮衛無愆,設有一時无妄之患,當期翼日乃瘳之慶,而豈意振古罔極之變,遽出於設直旬望之內哉?諸醫官之習諳脈候,朝夕入診者,尤當十分審愼,冀效萬全,固是臣分之所當然,人理之不容已者,而最初用藥,已極驚惑,連日命方,終無執的,溫涼迭進,補瀉不一,俱是至峻至烈之劑,敢試莫重莫嚴之地。今日臣民,崩冤悲憤者,莫不一辭戟罵曰,一則命運之罪也,二則命運之罪也。今雖千剮而萬戮,食肉而寢皮,亦無以少謝輿情之萬一。此而若晷刻容貸,則其可曰國有三尺乎?且如金殷相·金珪·金漢祚·姜泰翼,則竝直差備,診察參議,而可否無所相濟,攻伐任其自恣,豈可以主張之不在於渠,而得免於同罪之科乎?命運之止於島配,失刑之大者。請楸子島安置罪人命運,設鞫得情,夬正典刑,竄配罪人金殷相·金珪·金漢祚·姜泰翼等,亦施當律,以洩天地神人之憤焉。噫嘻,痛矣。人心陷溺,世變層生,至於今番尹尙度之疏出而極矣。渠以鄕曲愚迷之品,濫側臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測。至以人所不忍爲等句語,肆然說去,無所顧忌,君綱臣分,壞損無餘,輿憤久而益切,國言去而愈騰,聖批鄭重,處分嚴正,旣墜之倫彝復明,莫嚴之邦憲可正,而第其負犯至重,酌處反輕,悲疚之聖衷,雖不欲索言,憤惋之群情,實無以少洩。如渠愚闇之類,必不能獨辦,此不可不到底窮覈,以正誣犯之罪。請楸子島定配罪人尹尙度,亟令王府,嚴鞫得情,夬施當律。新除授執義朴升鉉,時在公忠道忠州地,持平李齊松,時在咸鏡道會寧地,請竝斯速乘馹上來事,下諭。答曰,申鼎朝等事,不允。申綱·黃允中等事,不允。韓植林事,睦台錫事,不允。李命運等事,已諭於前批,勿煩。尹尙度事,不允。下諭事,依啓。
大司諫安光直,正言成遂默等啓曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫洩。請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自隕斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當律。請梟示罪人性世,亟施孥戮之典。噫嘻,痛矣。人心陷溺,世變層生,至於秋曹兩囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡惡,句句凶逆,耳目難掩,手脚盡露,聞者髮豎,見者膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋曹聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱·黃允中輩而極矣。渠以鄕曲卑微之類,敢懷譸張傾陷之計,或發通而圖聚不逞之徒,或投券而冒犯莫嚴之地。秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,而獨不念自犯於上誣聖德,罪犯罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鋤根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤是已伏法之申綱也,申綱是未就鞫之奎·坤也。設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。噫嘻,痛矣。世級日下,變怪層生,至於韓植林事而極矣。噫,泰億是何等凶逆也?密贊鏡賊之跡,至凶且憯,定策國老之說,絶悖無倫,終始梟獍之殿茅,爛熳虎龍之窩窟,三凶居一,萬惡俱備,于今百餘年之間,爲東土臣民者,無不戟手而裂眦,心寒而膽掉。丙申處分,昭揭日星,聾瞽之人,亦皆聞知,則噫,彼植林,今日北面於朝廷者也,豈有不聞不知之理?乃敢以逆臣官爵姓名,肆然筆之於章奏之間,其官則稱以大官,其言則謂之建白,陽爲迷罔之狀,陰售嘗試之計,旨意所在,情狀莫掩,而渠祖在垣,曾於辛壬之際,力袒凶論,爲其嚆矢,傳染旣久,熟處難忘,敢欲螮蝀於太淸,此豈如渠蟣蝨之賤,所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑。此若不窮覈而嚴處,則羸豕霜氷,慮無不至。俄下處分,雖極嚴正,而其在明義理嚴隄防之義,不可以屛裔薄勘而止。請屛裔罪人韓植林,嚴鞫得情,夬正典刑。噫嘻,痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子。故凡係皇朝事,備盡尊敬,無敢指斥,而彼台錫者,肆然筆諸章奏之間,逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇祖之罪人。此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵·山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。嗚呼,冤哉。嗚呼,痛哉。臣等以天地間至冤極痛之情,擧一國大小臣民同然之辭,相率聯籲於今日殿下悲疚之中,嗚呼,冤哉。嗚呼,痛哉。竊伏念睿候之違豫,固是一時之无妄,則群情之顒望,方期翼日之乃瘳,不意旬望之間,遭此窮天之慟者,乃醫藥之失其方也。顧今婦孺輿儓之微,咸曰罪在醫官,噫,彼命運,渠亦人耳,專昧醫技,主張湯劑,謂諳脈度,每眩群聽,添入藥料,多駭物議,妄論源委,凶言已著,雜試寒熱,峻劑交攻,究厥罪犯,浮於公胤,而國人之皆曰可殺也,甚於可貴而王法之不可不正也。至於竝直差備之諸醫官,朝夕診察,專沒誠懇,議藥之際,惟命運是聽,莫售己見,一辭和應,同罪之律,不可容貸,而命運之止於島配,失刑之大者。請楸子島安置罪人命運,設鞫〈得〉情,夬正邦刑,竄配罪人金殷相·金珪·金漢祚·姜泰翼等,竝令嚴覈,夬施當律。噫嘻,痛矣。尹尙度之罪,可勝誅哉?渠卽一鄕曲卑微之流耳,倖竊踰濫之職,而睯不知分,陰蓄希覬之心,而急於射利,出位陳章,旨意叵測,三人論刑之際,誣逼於莫嚴莫重之地,全篇張皇,罔非觸犯。至若爲人所不忍爲等句語,恣意說去,極其陰慘,此豈今日臣子所可萌心發口,肆然登徹於殿下之庭哉?惟我孝明邸下,四載代聽,一心憂勤,八域臣民,莫不愛戴,政令施措,磊落光明,則渠何敢憑藉論人之疏,自陷誣犯之罪乎?言之臆塞,思之髮豎。何幸批諭鄭重,辭旨懇惻,燭幽明如日月,戢奸嚴如鈇鉞,人彝賴以不泯,君綱恃以不墜,臣等竊不勝欽仰萬萬,而惟輕之典,止於島配,固知悲疚之聖衷,亶出於不欲索言,竊恐關石之邦憲,從此而有所輕重。此非如渠愚蠢之品,所可獨辦。請楸子島定配罪人尹尙度,拿鞫得情,夬正典刑。新除授司諫尹心圭,時在公忠道石城地,正言孟明淳,時在溫陽地,請竝斯速乘馹上來事,下諭。答曰,不允。申鼎朝等事,不允。申綱·黃允中等事,不允。韓植林事,睦台錫事,不允。李命運等事,已諭於前批,勿煩。尹尙度事,不允。下諭事,依啓。
上在昌德宮。停常參·經筵。
進御加減歸脾湯,明日停止,自再明日煎入事,榻前下敎。
藥房副提調朴岐壽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區之伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
鄭知容啓曰,大司憲金陽淳,掌令李正耆未肅拜,執義朴升鉉,持平李齊松·李東迪在外,掌令權徽呈辭,監察茶時之意,敢啓。傳曰,知道。
韓義運啓曰,備邊司郞廳來言,今日賓廳日次,而懿陵親祭齋戒相値,不得來會云矣,敢啓。傳曰,知道。
朴岐壽啓曰,藥房副提調,持湯劑來待矣。傳曰,封入。
傳于朴來謙曰,飭已施矣,前判書洪奭周敍用。
傳于朴來謙曰,行遣,卽違制擅行之罪也。飭已施,龍潭縣定配罪人柳相亮放送。因此有申明舊典者,避人焚草,諫官事也,不敢泄省中語,漢世法也。近來彈章,未承批前,往往多引義之擧,此非古法,此豈道理?從今以往,大小廷臣,無敢以未承批之疏,徑自引義事,政院嚴飭百司。至於掌兵之臣,尤有別焉,與跋扈偃蹇之習,何異?設或有犯,當施師律,一體嚴飭諸營。
傳于朴來謙曰,忍見不忍見之狀,以宗社生民之重,雖不得不抑情酬應,然如向來醫官請罪,火變後諸臣引義,及日來四五勘律,豈所忍言而欲聞者哉?今則其所處分,庶皆得當。自此君臣上下之間,決不當復事提起。今若更有提起之人,是無復仁人之心者也。其令大小廷臣知悉。
韓義運,以兵曹言啓曰,今此幸行時,右邊捕盜大將徐鳳淳,以訓鍊都監中軍隨駕矣。在前如此之時,有他邊大將兼察之例,回鑾間,左邊捕盜大將許溟,姑令兼察,何如?傳曰,允。
又啓曰,因兵曹草記,今此幸行時,右邊捕盜大將徐鳳淳,以訓鍊都監中軍隨駕矣。在前如此之時,有他邊大將兼察之例,回鑾間,左邊捕盜大將許溟,姑令兼察事,允下矣。兼察右邊捕盜大將許溟,牌招聽傳敎,何如?傳曰,允。
又以都摠府言啓曰,今此幸行時,侍衛當爲備員,而副摠管李亨謙,以摠戎中軍留陣進,一員未差,無以備員。令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。
又啓曰,因都摠府草記,今此幸行時,侍衛當爲備員,而副摠管李亨謙,以摠戎中軍留陣進,一員未差,無以備員。令政院稟旨變通,仍令該曹,以在京無故人口傳差出事,允下矣。合有變通之道,何以爲之?敢稟。傳曰,許遞,與未差之代,前望單子入之。
摠管前望單子入之,副摠管朴基豐·具信喜落點。
以副校理李鼎在,副修撰申冕周·徐有贊牌不進罷職傳旨,傳于朴來謙曰,只推。
朴來謙啓曰,玉堂上下番俱空,已至多日,事甚未安。副校理李鼎在,副修撰申冕周·徐有贊,旣有只推之命,修撰吳致淳由限已過,竝卽牌招,推移入直,何如?傳曰,允。
傳于韓義運曰,明日出宮內門路,以協陽門爲之。
以副校理李鼎在,副修撰申冕周·徐有贊牌不進罷職傳旨,傳于朴來謙曰,只推。
朴來謙,以冊儲都監都提調意啓曰,謹考壬申儀軌,則竹冊文宣讀時,開張執事二人,以竹冊執事兼行矣。今番亦依此例擧行,何如?傳曰,允。
韓義運,以兵曹言啓曰,謹依口傳下敎,崇德門守直軍二名,會慶門守直軍二名朔布,依前磨鍊之意,敢啓。傳曰,知道。
又以扈衛廳留都大臣意啓曰,臣承命留都,一依兵曹啓下事目,率領扈衛軍官·軍士,今日申時量,結陣扈衛之意,敢啓。傳曰,知道。
又以禁衛營言啓曰,本營哨官卞懿奎,今日留陣時,不爲待令,揆以紀律,萬萬駭然,爲先汰去之意,敢啓。傳曰,知道。
鄭知容,以刑曹言啓曰,安宗耇等査實草記,傳曰,照法嚴繩事,命下矣。謹按律文,則大明律共犯罪分首從條有曰,家人共犯,止坐尊長,事目內,常賤罵雜技官事理重者,杖六十徒一年。安宗耇依此律,待過齋決杖六十後,公忠道鴻山縣,徒一年定配所押送,而其子其弟,亦不可全然無罪,竝自臣曹,分輕重勘處,何如?傳曰,允。
捕廳啓目,罪人金順喆招辭云云。多般嚴覈是白乎則,所招一直如此,故仍爲嚴囚事。啓此漢供招,旣與前捕將及捕校所供,無違錯,於此益知變幻云云之虛妄,別無更問之端,卽爲放送爲良如敎。
判義禁李羲甲疏曰,伏以,臣於本月初一日,伏奉除旨,以臣爲判義禁府事者,繼而有前捕將李惟秀嚴問詳覈之命。召牌再臨,促臣行公,臣他不暇顧,章皇出肅,仍爲開坐,而第臣方叨王世孫左賓客之任,時帶宮銜者,不得兼綰金吾,公格卽然。玆敢援例陳章,仰瀆崇嚴。伏惟聖明,俯賜鑑諒,將臣所帶判金吾之職,亟行鐫免,俾存格例,以安賤分,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
大駕詣懿陵,入齋室後,內閣·政院·玉堂·藥房·朝廷二品以上口傳問安。答曰,知道。仍詣徽慶園,入齋室後,內閣·政院·玉堂·藥房·朝廷二品以上口傳問安。答曰,知道。展拜後,內閣·政院·玉堂·藥房·朝廷二品以上口傳問安。答曰,知道。還內後,內閣·政院·玉堂·藥房·朝廷二品以上口傳問安。答曰,知道。
韓義運啓曰,司僕寺內乘來言,捲窓,取稟。傳曰,捲三窓。
朴來謙,以弘文館言啓曰,上番校理臣李穆淵,以冊儲都監都廳出去,下番修撰臣吳致淳,以延接都監郞廳出去之意,敢啓。傳曰,知道。
又啓曰,應敎·副校理一員,修撰一員未差,副應敎金英淳,校理李穆淵,修撰吳致淳都廳進,校理李根友在外,玉堂上下番俱空,事甚未安。副校理李鼎在,副修撰申冕周·徐有贊,竝卽牌招推移入直,何如?傳曰,允。
朴岐壽,以吏曹言啓曰,今此宗廟告由祭大祝,前持平洪重燮,景慕宮告由祭大祝,前持平金胤根塡差,而時無職名,竝令該曹,口傳付軍職,何如?傳曰,允。
兵曹口傳政事,副司果單洪重燮·金胤根。
傳于朴岐壽〈曰,〉發遣吏郞,諸執事淸齋與否,摘奸以來。
鄭知容啓曰,義禁府都事來言,今此幸行時,駕側鳴錚罪人卞浩鼎等五十三人,移送秋曹云矣,敢啓。傳曰,知道。
韓義運,以訓鍊都監言啓曰,今番幸行時,隨駕將官·將校·軍兵及武藝別監等犒饋,依定奪,以乾物磨鍊分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,隨駕將官及駕前別抄將校·軍兵等處,依定奪,乾犒饋磨鍊分給之意,敢啓。傳曰,知道。
又以摠戎廳言啓曰,今番幸行時隨駕將校·軍兵等處,乾犒饋,依定式磨鍊分給之意,敢啓。傳曰,知道。
又以左右捕廳言啓曰,本廳啓目,判下批旨內,此漢供招,旣與前捕將及捕校所供,無違錯,於此益知變幻云云之虛妄,別無更問之端,卽爲放送事,命下矣。罪人金順喆放送之意,敢啓。傳曰,知道。
鄭知容,以義禁府言啓曰,龍潭縣遠地定配罪人柳相亮放送事,承傳啓下矣。全羅道龍潭縣遠地定配罪人柳相亮,卽爲放送事,分付該道道臣,何如?傳曰,允。
庚寅九月初六日卯時,大駕詣懿陵。親祭,仍詣延慶墓奠酌,徽慶園展拜幸行入侍時,行都承旨朴岐壽,行左承旨朴宗琦,行右承旨韓義運,左副承旨鄭知容,右副承旨尹秉烈,同副承旨朴來謙,假注書任百經·曺雲承,記事官徐念淳·洪鍾應,原任直提學趙寅永,原任直閣徐俊輔·李光文,檢校直閣徐萬淳以次侍立訖。鼓三嚴,通禮跪啓請外辦。上具黑頭冕·黲布戎服·黑皮靴,乘駕轎出宣化門。藥房提調南履翼,副提調朴岐壽進前奏曰,侵早勞動,聖體,若何?上曰,一樣矣。仍進發出協陽門·肅章門·進善門·敦化門,至宗廟洞口前路,下馬過,還御馬,進發出興仁之門。宣傳官稟鑼鼓擧行。至懿陵洞口外,宣傳官稟止鑼鼓。至洞口,通禮跪啓請降轎乘輿。上降轎乘輿,至齋室門外,降輿入齋室。少頃,上改具翼善冠·黲布·烏犀帶·黑皮靴,出齋室門乘輿,至紅箭門外降輿,步詣板位,行四拜禮。通禮前導詣幕次。上曰,禮房承旨,詣陵上奉審。來謙承命奉審,還奏曰,臣承命詣陵上,奉審則無頉矣。上出幕次,通禮前導,上升自東階,詣板位,行四拜禮。贊禮前導,詣尊所西向立。執尊者擧冪,來謙酌酒,上入詣靈座前。贊禮啓請跪,上跪。岐壽奉香,來謙奉爐跪進,上三上香。贊禮啓請執盞獻盞。岐壽奉盞跪進,上執盞授來謙,來謙受盞,奠于靈座前。贊禮啓請俯伏興少退跪,上俯伏興少退跪。大祝入靈座之右,東向跪讀祝文訖,上降復位。執禮請行亞獻禮。謁者引亞獻官右議政鄭晩錫,詣靈座前,行禮如儀訖,降復位。執禮請行終獻禮。謁者引終獻官東寧尉金賢根,詣靈座前,行禮如儀訖,降復位。上降階入幕次。上曰,問安勿爲之。出傳敎上曰,望燎,亞獻官爲之。謁者引亞獻官,詣望燎位,望燎訖。贊禮啓請禮畢。通禮導上詣辭陵位,行四拜禮訖,出紅箭門外乘輿,詣延慶墓紅箭門外,降輿入幕次。上改具衰服,扶杖出次,步詣墓上,親審還下。上曰,禮房承旨,碑閣奉審。上詣褥位北向坐。贊禮啓請哭,上哭,在位者皆哭。贊禮啓請止哭,上止哭,在位者止哭。贊禮啓請行奠酌禮,上入詣靈座前坐。岐壽奉香,來謙奉爐跪進,上三上香。贊禮啓請執盞奠盞。岐壽奉盞跪進,上執盞授知容,知容受盞,奠于靈座前。贊禮啓請興少退坐,上興少退坐。大祝入靈座前,東向跪讀祝文訖,贊禮導上還復位。贊禮啓請哭,上哭,在位者哭。贊禮啓請止哭,上止哭,在位者止哭。贊禮啓禮畢。通禮導上降階,跪啓請乘輿。上乘輿至齋室門外,降輿入齋室。上曰,問安勿爲之。出傳敎上曰,自陵洞口至興仁之門外,捧上言。駕前下敎上曰,京畿監司,率各務差使員,待令于徽慶園齋室。出傳敎少頃,通禮跪啓請外辦。上改具黑頭冕·黲布戎服·黑皮靴,出齋室門外,乘輿出紅箭門外。通禮跪啓請乘轎,上乘轎進發。宣傳官稟鑼鼓擧行。至徽慶園洞口外,宣傳官稟止鑼鼓。至洞口,通禮跪啓請降轎乘輿。上降轎乘輿,至齋室門外,上降輿入齋室。上改具翼善冠·白布袍·烏犀帶·黑皮靴,出齋室門外乘輿,至紅箭門外降輿,步詣板位,行再拜禮訖。仍步詣園上奉審,降詣碑閣奉審,出紅箭門外乘輿,至齋室門外,降輿入齋室。上曰,京畿監司,率各務差使員入侍。出傳敎行右承旨韓義運,假注書曺雲承,記事官徐念淳·洪鍾應,京畿監司李羲準,一路都差使員楊州牧使李鐵求,道路橋梁差使員竹山府使金榮秀,日傘奉持差使員重林察訪徐宅順,待令馬差使員平邱察訪李春英,以次進伏訖。羲準等以次奏職·姓名訖。上曰,有何弊瘼否?羲準曰,別無可奏之弊矣。鐵求等皆以無弊瘼奏之。上命退,羲準等以次退出。又命退,承史以次退出。少頃,通禮跪啓請外辦。上改具黑頭冕·黲布戎服·黑皮靴,出齋室門外乘輿,至紅箭門外降輿,乘轎進發。宣傳官稟鑼鼓擧行。至興仁之門外,宣傳官稟止鑼鼓。至宗廟洞口前路下馬過,還御馬,至敦化門外,命義運解嚴。入敦化門,由進善門·肅章門·協陽門·宣化門還內。諸臣以次退出。
上在昌德宮。停常參·經筵。
翌日大殿·中宮殿,內閣·政院口傳問安。答曰,知道。世子嬪宮·世孫宮口傳問安。答曰,知悉。大殿,朝廷二品以上·六曹堂上口傳問安。答曰,知道。
藥房提調南履翼,副提調朴岐壽啓曰,祗謁陵園,聖慕克伸,親奠墓所,疚懷冞切,向晩回鑾,勞動旣多。伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。予則一樣。中宮殿氣候安順,世孫宮氣度安康,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
鄭知容啓曰,大司憲金陽淳,掌令李正耆未肅拜,執義朴升鉉,持平李齊松·李東迪在外,掌令權徽呈辭,監察茶時之意,敢啓。傳曰,知道。
又啓曰,來十一日朝參日次矣,敢稟。傳曰,停。
朴來謙啓曰,來十一日輪對日次矣,敢稟。傳曰,當次人受點後,日次來待。
朴岐壽啓曰,行左承旨朴宗琦,行右承旨韓義運,右副承旨尹秉烈,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
鄭知容啓曰,禁衛大將申絅,御營大將白東薳,以東·南關王廟獻官,今方受香出去矣。所佩命召,竝來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來。禁將,訓將兼察,御將,摠戎使兼察。
又啓曰,禁將,訓將兼察,御將,摠戎使兼察事,命下矣。兼察禁衛大將趙萬永,兼察御營大將李海愚,竝卽牌招聽傳敎,何如?傳曰,允。
傳于朴來謙曰,禮房承旨,馳詣受香諸處,奉審摘奸以來。
傳于朴來謙曰,領府事南公轍拜領相,判府事李相璜,拜左相。
朴來謙啓曰,領府事南公轍拜領相,判府事李相璜拜左相事,命下矣。政官牌招開政,下批,何如?傳曰,允。
有政。吏批,判書徐能輔,參判沈能岳牌不進,參議李寅泰進,同副承旨朴來謙進。啓曰,判書徐能輔,參判沈能岳牌不進,小臣獨政未安,何以爲之?敢稟。傳曰,只出緊任。世孫師單領議政南公轍,李相璜爲世孫師,徐箕淳爲應敎,李錫奎爲判義禁,李光文爲右副賓客。領議政單南公轍,左議政單李相璜,承文都提調二單,領議政南公轍,左議政李相璜,延慶墓局內補土植木監董堂上單,李鐵求差下事,承傳。
兵批,判書南履翼差祭,參判柳河源入直進,參議李渭達病,參知金啓淵病,右副承旨尹秉烈進。啓曰,判中樞府事有闕代,輔國知中樞府事李羲甲,依例陞付之意,敢啓。傳曰,知道。判府事單李羲甲,同知單李周百,大護軍洪奭周,護軍鄭祖榮·朴晦壽,副司果洪祐順,竝單付。
鄭知容啓曰,新拜左議政李相璜,時在京畿高陽地,上來時給馬事,本道監司處下諭,何如?傳曰,允。
傳于朴來謙曰,顧今國勢,果何如也?予雖黽勉,其何以獨運於上?惟有宿德老成之人,承弼而坐鎭,然後可以濟時而集事。今日捨卿等伊誰?況世孫冊禮期近,師傅之任,尤有所重者乎?中書備例,雖曰故事,如卿等之屢膺者,古人亦未嘗必爲之。望卿等,悶國事之孔艱,念大禮之同慶,卽起膺命事,遣史官傳諭于領左相。
傳于朴來謙曰,向來處分後,此重臣之尙在外,何也?古所謂毛將焉傅者,正謂重臣準備語也。詞訟劇任之久曠,年貢使期之漸迫,竝屬悶然,卽爲上來行公事,嚴飭。
傳于尹秉烈曰,留院公事入之。
以副修撰申冕周·徐有贊牌不進罷職傳旨,傳于朴來謙曰,只推。
以副校理李鼎在牌不進罷職傳旨,傳于朴來謙曰,只推。
朴來謙啓曰,玉堂上下番俱空,事甚未安。副校理李鼎在,副修撰申冕周·徐有贊,旣有只推之命,竝卽牌招,推移入直,何如?傳曰,允。
以副修撰申冕周·徐有贊牌不進罷職傳旨,傳于朴來謙曰,只推。
以副校理李鼎在再牌不進罷職傳旨,傳于朴來謙曰,只推。
鄭知容啓曰,卽者刑曹郞廳來言,擊錚罪人等,當爲捧供,而判書李止淵在外,次堂例不得擧行云,何以爲之?敢稟。傳曰,次堂擧行。
朴來謙啓曰,今此京外上言六十五張內,四十五張,以猥濫拔去,二十張,分下各該司次,捧入之意,敢啓。傳曰,知道。
朴來謙,以冊儲都監都提調意啓曰,今此冊儲時,敎命文草圖書書寫官水原府留守洪羲俊,旣已書寫,謹此封入,以備睿覽之意,敢啓。傳曰,知道。
又以冊儲都監都提調意啓曰,今此冊儲時儀註,依前例正書以入之意,敢啓。傳曰,知道。
又以冊儲都監都提調意啓曰,今此冊儲時班次圖,依前例圖出封入,以備睿覽之意,敢啓。傳曰,知道。
又以冊儲都監都提調意啓曰,達字小達字省字,今番則自本都監監造成送于承政院,以爲入啓之意,敢啓。傳曰,知道。
鄭知容,以兵曹言啓曰,今番懿陵·延慶墓·徽慶園幸行時,隨駕將校·軍兵·各差備等饋,以乾物分給之意,敢啓。傳曰,知道。
又以兵曹言啓曰,賓陽門役事,今爲完畢,把守軍兵,解送直所之意,敢啓。傳曰,知道。
又以訓鍊都監言啓曰,因兵曹草記,賓陽門把守弘化門入直軍三十名,還入直所,將校解送之意,敢啓。傳曰,知道。
奉朝賀金履翼疏曰,伏以,天心頓悟,宸情自制,祖宗增保佑之休,殿宮軫節嗇之方,矧今世孫宮閣下,冊禮亟進,俾延億萬年基本,大哉,聖慮之默運,允矣,睿籌之出常。環海有生,瞻天騰頌。惟願殿下,益撫祈永之圖,常存惜福之念。向來聖批中爽實之敎,亶出危虞際鎭靜之圖,仁覆之下,孰不敢戢,而未死殘喘,多閱世故,自不得不過中之慮,竝乞留神焉。敢將老妄,兼申德談。臣瞻望愛戴之至云云。答曰,省疏具悉。賀勉之語,予庸嘉之。
上在昌德宮。停常參·經筵。
自辰時至申時,灑雨下雨,測雨器水深一寸六分。午時未時,雷動。
洪穉圭啓曰,大司憲金陽淳,掌令李正耆未肅拜,執義朴升鉉,持平李東迪·李齊松在外,掌令權徽呈辭,監察茶時之意,敢啓。傳曰,知道。
朴岐壽啓曰,藥房副提調,持湯劑來待矣。傳曰,封入。
韓義運啓曰,左副承旨鄭知容,今日不爲仕進,卽爲牌招,何如?傳曰,許遞,前望單子入之。
承旨前望單子入之,洪穉圭落點。
韓義運啓曰,新除授同副承旨洪穉圭,卽爲牌招,何如?傳曰,允。
傳于朴來謙曰,今番幸行時,陵園墓官別單書入,守僕以下員役等,考例施賞。
以陵園墓官別單,傳于朴來謙曰,懿陵令李牧榮,參奉李秉九,徽慶園令洪冕周,參奉李龍在,各兒馬一匹賜給,延慶墓守墓官興完,都正是應,侍墓官洪命福,各熟馬一匹賜給,守衛官李在周·徐臣輔,忠義申豐朝,各兒馬一匹賜給,進止長番姜錫永,差備桂命祺,各上弦弓一張賜給。
朴來謙啓曰,玉堂上下番俱空,事甚未安。副校理李鼎在,副修撰申冕周·徐有贊,旣有只推之命,與應敎徐箕淳,一體牌招,推移入直,何如?傳曰,允。
事變假注書金泰顯書啓,臣於本月初七日戌時量,敬奉聖敎,馳往傳諭于東部蓮花坊蓮地洞契領議政南公轍所住處,則以爲,臣俄接小報,知中書重卜之命,及於癃疾已退之賤身,惝怳震惕,疑夢非眞,繼而簪筆之臣,侵夜踵至,諭之以坐鎭,申之以同慶,十行丁寧,期勉隆摯,意外誤恩,實爲朝廷憂歎,而仰惟記念之盛德,不覺感淚之被面也。臣自十年以前乞退之人也,間承廟堂乏人,重叨首席,非止一再,每値事會而初欲暫膺,或多淟涊而終致久冒,負心之愧,臣固自知,執跡之譏,安望屢恕?愈起而愆尤有邱山之積,已試而報效無涓埃可稱,此乃聖明之所俯燭,而朝議輿論之棄置於忘域者也。今玆新命,聖意可以仰揣,非以臣之病情可以强策,才具可以復授。特以慶禮之當前,姑欲還畀宿趼,備員充位,而顧其官名,豈可徒爲一時之觀瞻賁飾?其他則都不計其堪與不堪,恐非書所稱不必備惟其人之義也。托以事會而出,托以慶禮而出,所以托之之說,無有止限,不知有羞恥事,則臣何足言?聖明在上,以禮臨下,必不使位居具瞻,董正百僚者,顚倒劻勷於四維之外,至此之極也。更漏向深,恐貽酬應,言不敢長。留俟若干日子,若終無成命之反汗與司直之劾正,則謹當力疾構疏,仰籲聽卑之天,期蒙矜諒之恩云矣。敢啓。傳曰,知道。當更敦勉矣。
傳于朴來謙曰,卽見卿附奏,大非所望於卿。他事無論,予雖否德,旣以大小廷臣無得復提爲諭,此胡難行之言。卿之首先復提,看作義理者,竊恐不思之甚。玆以封還,更望卿卽日入城事,遣史官傳諭。
傳于朴來謙曰,昨日飭敎之後,何可偃處郊外,不爲動念乎?刑曹判書李止淵,從重推考,更令畿營,催促上來。趁明朝如不入來,自政院直捧禁推傳旨以入。
朴來謙,以禮曹言啓曰,今此王世孫冊儲陳賀時,中宮殿,百官進致詞箋文表裏行禮儀注,直爲書入中宮殿之意,敢啓。傳曰,知道。
又以禮曹言啓曰,今番世孫宮供上磨鍊時,京畿封進雉鮮,以日下磨鍊啓下矣。詳考謄錄,則自戊子七月,如是磨鍊,而臣曹之循例磨鍊以入,極爲惶悚。原草記及別單,勿施,而依丁丑磨鍊,以朔望封進之意,知委,何如?傳曰,允。
又以內醫院提調意啓曰,內醫安橚有頉代,前正李浩兢還差,何如?傳曰,允。
韓義運,以兵曹言啓曰,今此冬至·正朝·聖節兼謝恩使一行赴燕時,所把驛馬,預爲分定,然後可無窘急之弊,今亦依例知委,而應把驛馬四十六匹內,公忠道八匹,全羅道十匹,慶尙道二十匹,來十月初十日京中逢點,江原道四匹,咸鏡道四匹,直送安州,來十月十五日逢點事,各道監司處行移,何如?傳曰,允。
又以兵曹言啓曰,謹依判下成冊,元內吹朴大完等三十名處,木各一疋題給之意,敢啓。傳曰,知道。
又以禁衛營言啓曰,謹依成冊啓下,御前前排牢子金元哲等三十名,巡令手金景仁等二十八名,挾馬旗手朴慶源等十二名,各木一疋,信箭手千河淸等二名,各木二疋施賞之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
又以御營廳言啓曰,本廳字內肅靖門東邊第二城廊近處體城一間許頹圮處,今九月初九日爲始,改築之意,敢啓。傳曰,知道。
又以御營廳言啓曰,本廳千摠申命源,身病甚重,勢難察任,改差,何如?傳曰,允。
上在昌德宮。停常參·經筵。
夜一更至初十日開東,灑雨下雨,測雨器水深六分。
韓義運,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪穉圭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴耆壽啓曰,藥房副提調,持湯劑來待矣。傳曰,封入。
傳于朴來謙曰,禮房承旨,馳詣宗廟·永寧殿·社稷·景慕宮,奉審摘奸以來。
朴來謙啓曰,判義禁李錫奎,旣入闕中,不爲肅謝,直爲出去,事甚未安。推考,何如?傳曰,允。
傳于朴來謙曰,魂宮致諭祭,當自內親行矣,該房知悉。
朴來謙啓曰,今日齋宿,承旨當爲備員,而行都承旨朴岐壽藥院進,行左承旨朴宗琦不爲仕進,所當牌招,而拘於廳規,不得請牌,何以爲之?敢稟。傳曰,牌招。
朴岐壽啓曰,今日齋宿,承旨當爲備員,而行左承旨朴宗琦牌不進,更爲牌招,何如?傳曰,允。
事變假注書金泰顯書啓,臣於本月初八日申時量,敬奉聖諭,馳往傳諭于高陽郡下道面玄川里議政府左議政李相璜所住處,則以爲,臣之昨夜附奏,情苦勢蹙,槪擧屛伏俟勘之實,而疾聲之呼,不知所裁,至伏奉奏草封還之命,重以旣諭之後首先復提,誨諭鐫責,反復嚴重,惶霣震恧,實無置身之所。王言旣布,罔或干冒,而緣臣病昏,自陷重科,似此當然易行之事,尙不免茫無省識,有若匍匐而入井,臣罪至此,無地自容。惟願遄伏譴何,而日間謹當冒入文字,仰請處分云矣,敢啓。傳曰,知道。
傳于洪穉圭曰,昨日見卿附奏,審欲於日間具牘以進,卿之老成,又何拘拘於此耶?今日之事,如經大難,君相之間,只當以悃愊踐實爲先,豈可視同平常之日?以觀美應文,爲不可廢,況授冊大禮也,待卿而重,卿之出,其又可緩緩乎?卿其諒之諒之,幡然造朝事,遣承旨傳諭,仍與偕來。
傳于朴來謙曰,昨日附奏封還之擧,非忽禮待也,非出强迫也,一段悲切之情理,永不願語及向來也,卿果諒之乎?今見史官書啓,尙無入城之意,又欲以文字投進,因此而當悉告悲切之諭矣。予之情理景象,果何如也?千古國家,亦有如予所處者乎?此豈卿可以在外之日乎?今予以家則只有一穉孫而已,以國則只有卿等舊人數人而已,予將誰與依賴乎?卿等義當奮不顧他,相與扶持而已,豈可拘之於曲謹細節,汲汲於應文例備,視若無事之日,比於占閒之身乎?萬萬非仁人君子至誠惻怛之事。卿其思之,卿其思之。謂予言不出悃愊,則予固無言,謂其出於悃愊,則卿必潛然而涕,不俟其駕矣。卿其思之事,遣承旨傳諭于左議政,與之偕來。
傳于朴來謙曰,領議政·左議政偕來,右副承旨·同副承旨進去。
朴岐壽啓曰,今日齋宿,承旨當爲備員,而行左承旨朴宗琦再牌不進,更爲牌招,右副承旨朴來謙,同副承旨洪穉圭奉命出去,何以爲之?敢稟。傳曰,左承旨許遞,前望單子入之。
承旨前望單子入之,金興根落點。
朴岐壽啓曰,今日齋宿,承旨當爲備員,新除授左副承旨金興根,卽爲牌招,何如?傳曰,允。
又啓曰,吏曹郞廳來言,德源府使李南轍,諫院雖已署經,憲府不得署經云。除在外·差祭外,未肅拜·呈告人員,竝卽牌招,以爲署經之地,何如?傳曰,一司除署經。
以應敎徐箕淳,副校理李鼎在,副修撰申冕周·徐有贊牌不進罷職傳旨,傳于朴岐壽曰,只推。
朴岐壽啓曰,玉堂上下番俱空,事甚未安。應敎徐箕淳,副校理李鼎在,副修撰申冕周·徐有贊,旣有只推之命,竝卽牌招,推移入直,何如?傳曰,允。
又啓曰,今十五日王世孫冊儲陳賀時,頒敎文當爲製進,而藝文提學未差,弘文提學趙寅永,待明朝牌招,使之製進,何如?傳曰,允。
又啓曰,前檢閱洪鍾應,還付檢閱薦狀公事,啓下矣。令該曹口傳單付,卽爲牌招入直,何如?傳曰,允。
吏曹口傳政事,檢閱單洪鍾應。
朴岐壽,以侍講院言啓曰,明日王世孫冊儲,初度再度習儀兼行時,宮官例爲全數進參,而兼司書趙斗淳奉命在外,無以備員。令政院稟旨變通差出,以爲備員進參之地,何如?傳曰,允。
又啓曰,因侍講院草記,明日王世孫冊儲,初度再度習儀兼行時,宮官例當全數進參,而兼司書趙斗淳奉命在外,無以備員,令政院稟旨變通差出,以爲備員進參事,允下矣。合有變通之道,何以爲之?敢稟。傳曰,許遞,前望單子入之。
兼司書前望單子入之,李穆淵落點。
洪穉圭啓曰,大司憲金陽淳,掌令李正耆·權徽牌不進,執義朴升鉉,持平李東迪·李齊松在外,監察茶時之意,敢啓。傳曰,知道。
以大司諫安光直,掌令李正耆·權徽牌不進罷職傳旨,傳于洪穉圭曰,只推。
韓義運啓曰,密符事體,何等重大,而慶尙左水使具錫朋,以前任三和府使遞來,今方來納密符,而乃以三和府使兵符換納,事未前有,萬萬駭然。雖以三和新府使李濟和言之,傳受之際,全不詳審,以致換符之擧,亦極駭然。竝所當重勘,而本院請推之外,無他可施之罰,何以爲之,而兵符則定禁軍罔夜下送,密符,遣宣傳官齎來,何如?傳曰,允。閫帥·守令之此時遞易可悶,竝越俸三等,可也。
傳于朴岐壽曰,雨勢如此,魂宮致諭祭,以攝行磨鍊。
尹秉烈啓曰,卽者檢閱吳取善·金大根·徐念淳,謂有館規,聯疏徑出,原疏纔已退却矣。所當直捧禁推傳旨,而此與無端徑出有異,竝推考警責,仍卽牌招,推移入直,何如?傳曰,允。
又啓曰,掌令李正耆,旣入闕中,不爲肅謝,直爲出去,事甚未安。推考,何如?傳曰,允。
朴岐壽,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,知道。
又以禮曹言啓曰,全羅道觀察使封進來十月令宗廟薦新柚子,今初十日告由祭兼薦魂宮薦新柚子,同日致諭祭兼薦,而景慕宮薦新,則以慶尙道磨鍊封進矣。本道所封,未及上來,莫重薦獻,不可後時,依前例以宗廟薦新加封柚子,同日告由祭,一體兼薦,何如?傳曰,允。
又以冊儲都監都提調意啓曰,敎命竹冊·玉印封裹吉日,令日官李秉源推擇,則今月初十日申時爲吉云,以此日時擧行之意,敢啓。傳曰,知道。
又以冊儲都監都提調意啓曰,本都監各房工役,今已告完,諸色工匠,竝勿待令,郞廳輪回仕進,監造官則依前例守直之意,敢啓。傳曰,知道。
又以成均館大司成意啓曰,今九月初九日儒生課試,當爲設行,而大提學未差,限內不得爲之之意,敢啓。傳曰,知道。
洪穉圭,以義禁府言啓曰,卿宰禁推該府草記,待批下捧供,載在大典通編矣。李止淵係是卿宰,敢啓。傳曰,分揀,嚴飭行公。
韓義運,以兵曹言啓曰,宣傳官李肇淵,內禁衛將李儒常,病難供職,呈狀乞遞,僉知中樞府事金相謨·文益呂,五衛將李周百·宋繼卨,俱爲除授在外,上來無期云,竝改差,何如?傳曰,允。
左議政李相璜疏曰,伏以居諸迅駛,延慶墓葬禮奄過,遽又虞卒畢而月朔改,俯仰冤廓,普痛靡極。矧惟我殿下,以止慈之仁,拊時感物,觸境增疚,又將以何辭仰譬?王世孫陞冊盛典,隔無多日,國勢復奠鞏固,群情斯有維繫,凡今日上慰而下答,啓萬世磐泰之基者,亶在於是,攢手延頸,小大均抃。臣於此際,伏奉奏請使命,曾未幾日,又以輔相之重,及於屛縮之蹤,臣實震駴惶惑,不知心處。將謂臣宿趼而姑且縻爾,則已往孤負,赧汗猶渥,將謂臣見狀之容可强也,則去益癃瘁,縷喘僅屬,若又謂早諭之地,保傅宜備,則幼而失學,老益無成,放倒荒嬉,自治之不能,遑敢擬議於審喩導迪,有裨於養正之功乎?今乃不少留難,加之於臣,臣誠左右顧而莫知其說。臣之日昨附奏,宿負之外,重添新戾,懸法在上,問禁有訓,臣雖甚頑無狀,豈或至於故知而敢然哉?恩命之下,由臣情之不敢自同於無故也。震剝之中,草草數語,始欲槪擧其本實者,秪緣臣年邁而精耗,病久而魄離,神識無所主宰,辭令不能旋斡,茫然惛然,遂至於此,患迷罔者,靡所方向,發譫囈者,無復倫次,臣之目下貌樣,殆是類耳。卽此觀臣,尙亦可以憑寵靈而供任使也乎?凡人日用,動須心靈,雖尋常在我之動作,於敵之應酬,無是則有不可行且爲者,私猶如此,況公而朝議之所在,君事之所重乎?微官漫職,尙亦云然,況廊廟之寄,將以贊萬幾而董百工者乎?臣之瞀亂荒毦,不可責之以恒人者,因此一錯,可反三隅,夫豈待臣之辭畢,而始爲淵鑑之所俯燭哉?愼簡之政,失之於始臣,已爲朝廷惜之,旣又明知其不堪,而猶欲仍之而苟焉,則綜覈明實,抑有何據?臣誠不肖,顧不敢自居以大官。然若去就進止,未嘗無具爾之民瞻,臣縱欲感激怵畏,夤緣蠢動,自附於少效常分,參倚前衡,實有所不敢爲者,玆敢冒死籲哀。伏乞聖慈,曲垂諒察,將臣見叨之台銜使職,竝賜汰免,以全公私,仍勘臣無知妄犯之罪,俾常法伸而具僚警焉。臣無任云云。答曰,省疏具悉卿懇。昨日附奏事,實非不介於卿而然者,何如是深自不安也?過矣,安心。纔有承旨偕來之命,而悉諭衷曲,卿當見而悶予之心,必幡然而起。故玆不多言,予惟側俟之,卿其諒之,隨承旨入來。仍傳于尹秉烈曰,此批答,遣史官傳諭于左議政。
檢閱洪鍾應疏曰,伏以,新除授同副承旨臣穉圭,卽臣之季父也。臣所帶春秋兼銜,揆以公格,在下當遞。伏乞聖明,卽令該曹,照例遞改,千萬幸甚。臣無任云云。省疏具悉。所請依施。
上在昌德宮。停常參·經筵。
自開東至辰時,灑雨下雨,測雨器水深二分。
藥房副提調朴岐壽啓曰,伏未審日間,聖體,若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
金興根啓曰,玉堂備員間,視事頉稟之意,敢啓。傳曰,知道。
洪穉圭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓義運啓曰,備邊司郞廳來言,今日賓廳日次,而冊儲都監習儀相値,不得來會云矣,敢啓。傳曰,知道。
朴岐壽啓曰,藥房副提調,持湯劑來待矣。傳曰,封入。
備忘記,畿伯秋巡,今旣停止,各陵園墓所奉審,以道內守令中曾經承旨人,分詣奉審事,分付畿營。
金興根啓曰,臣興根,今日冊儲都監習儀進去,下直之意,敢啓。傳曰,知道。
傳于尹秉烈曰,頒敎文中,赦句添入。
尹秉烈啓曰,頒敎文中,赦句添入事,命下矣。某罪以下宥之乎?敢稟。傳曰,雜犯死罪以下竝宥。
又啓曰,頒敎文中,赦句添入事,命下矣。弘文提學趙寅永,卽爲牌招,使之添入,何如?傳曰,允。
韓義運啓曰,刑曹判書李止淵,昨日分揀命下之後,謂以尤極悚惶,卽出城外云。嚴飭之下,終不行公,徑先出去,事體道理,萬萬未安。從重推考,何如?傳曰,朝家旣知言者之出於構捏,故昭晰之,又開進身之路,則又爲徑行,分義道理,豈容如是,施以罷職之典。
以檢閱吳取善·金大根·徐念淳牌不進罷職傳旨,傳于尹秉烈曰,只推。
尹秉烈啓曰,左右史不可不備,檢閱吳取善·金大根·徐念淳·洪鍾應,旣有只推之命,竝卽牌招,推移入直,何如?傳曰,允。
又啓曰,檢閱洪鍾應,疏批已下,一體牌招,何如?傳曰,允。
以應敎徐箕淳,副校理李鼎在,副修撰申冕周·徐有贊牌不進罷職傳旨,傳于尹秉烈曰,只推。
尹秉烈啓曰,玉堂上下番俱空,事甚未安。應敎徐箕淳,副校理李鼎在,副修撰申冕周·徐有贊,旣有只推之命,竝更牌招,推移入直,何如?傳曰,允。
同副承旨洪穉圭書啓,臣於本月初九日申時量,敬奉聖諭,馳往傳諭于東部蓮花坊蓮池洞契領議政南公轍所住處,則以爲,臣於日昨史官之回,略上附奏,北望攢祝,顒俟成命之反汗,卽者銀臺之臣,臨傳聖諭,十行絲綸,字字悲切,讀此而不流涕者,其有幾人?況臣怳若昵近香案,躬承玉音者乎?臣之初欲具牘仰懇者,果出於實情,假使是文具,顧其官名之重,備例故事,亦不可全廢故也。今承此敎之後,何可拘拘於是,而不思承順之道乎?且今聖上之勉出賤臣者,卽爲慶禮之重也,非謂癃老已廢之蹤,可以備數於佐理之任也,則因緣暫膺,嗣後辭巽,亦有其日,而所患感冒之症,添得痰眩,委頓不省,留俟若干日藥治,如得少間,則謹當趁三度習儀之日,擔舁赴朝,以伸先覩與榮之忱矣。近侍之久淹陋次,又添臣惶隘之端,偕來之命,望卽收還云矣。臣旣承偕來之命,故姑爲仍留之意,敢啓。傳曰,知道。渴望之中,見卿夜來附奏,審欲於日間簉朝,爲切喜幸。偕來玆命,召還,卿其安心調攝事,偕來承旨,更爲傳諭後入來。
右副承旨朴來謙書啓,臣於本月初九日酉時量,敬奉聖諭,馳往傳諭于高陽郡下道面玄川里左議政李相璜所住處,則以爲,臣才從縣道陳疏,宵燭耿耿,不能成寐,方恭俟處分,原牘未徹,近臣遽辱,奉傳恩諭,先之以悉告悲切,勉之以相與扶持,反復十行,哀痛惻怛。以今日也,故上至以此罄諭於臣等,以今日也,故臣等忍以此承聆於上,是誠何等時也?一字一涕,掩抑哽咽,聲嘶而讀不能句。至於以家以國之諭,五內如割,血淚逬落,臣有臣心,不知在處。臣雖不肖無狀,以受恩罔極之身,圖占便宜於今日,致煩酬應於今日,是豈有一分臣分人理者之所敢出哉?臣之不能已於附啓辭章者,顧亦有甚不得已者存焉耳。見處則有不敢以無故自居也,見任則有不敢以匪材竊據也。量能揆義,兩皆如此,濫叨則決知其竟誤國事,此是臣之罪也,冒出則決知其大咈公議,此亦臣之罪也。餘生無幾,無可自效於塵刹,而若因進退之不審,增僨敗之辜,徠放倒之譏,則是又自臣身而貽累於大化也。臣之冒死屢籲,實爲是懼,其情良亦慼矣。律以義分,承今日哀痛惻怛之敎,至於如此,宜不敢以去就一事,更煩崇聽,而若溝瀆之微諒,則不能無冀倖於恩批云矣。臣旣承偕來之命,故姑爲仍留,緣由馳啓事云云。傳曰,卽見附奏之來,卿猶鄭重如彼,豈非不思之甚乎?昨日所告之言,卿亦不以爲不然,則幡然而已,又豈有他?大抵身名操守,非不重且大也。古人猶謂之身不自有,猶謂之忠臣去國,不潔其名,豈非秉彝之分。君臣之際,往往有重且大於一己之身名者乎?今卿所憂,雖在於恐咈公議,而彼公議,亦人心之秉彝也。苟使秉彝而爲公議,則以卿之當此時,見昨日敦諭,猶以微諒細節,爲愼惜身分云爾,則其咈於公議,又當如何也?卿其熟思,毋復邁邁,卽卽入來事,爾其更爲傳諭,期於偕入。
事變假注書金泰顯書啓,臣於本月初九日亥時量,敬奉聖諭,馳往傳諭于高陽郡下道面玄川里議政府左議政李相璜所住處,則以爲,昨夜附奏,以顒俟恩諒之意,有所仰復,而今奉聖批,辭旨懇惻,敦召愈切,律之以義,則微衷實苦,見寄不襯,宜無進退之可論,揆之以分,則臣旣抆涕,而擎讀昨諭,卽下批旨,至又以閔予心爲敎,到今去就一事之更煩酬應,嚴不敢出此。惟有黽勉暫膺,以少伸慶會延頸之忱。然臣之素患痰眩,近又添劇於震剝之餘,實無目下蠢動之望,容俟一兩日調息,爲擔舁入城之計,而微諒之未及罄暴者,當有從後更懇,仰請體諒者。臣旣行將入城矣,近臣之淹守荒郊,病思尤增惶悶,偕來之命,卽許收還,千萬顒祝云矣。敢啓。傳曰,附奏之來,審卿簉朝有期,側佇之餘,何喜如之?偕來承旨,卽令召還,以便卿心之意,爾其更爲傳諭後入來。
洪穉圭啓曰,大司憲金陽淳,掌令李正耆·權徽牌不進,執義朴升鉉,持平李東迪·李齊松在外,監察茶時之意,敢啓。傳曰,知道。
以大司諫安光直,掌令李正耆·權徽牌不進罷職傳旨,傳于洪穉圭曰,只推。
以檢閱洪鍾應牌不進罷職傳旨,傳于洪穉圭曰,只推。
以咸鏡監司金箕殷狀啓,富寧府閑良崔得星女兒,不畏惡虎,判死救母,終被竝囕,母女同命事,傳于洪穉圭曰,褒嘉之典,令該曹稟處。
尹秉烈,以禮曹言啓曰,英陵丁字閣樑上塗灰修改之役,去八月二十日辰時推擇,令本陵官員,依例兼監役擧行事,啓下,而修改所入物種及使用役丁,亦令地方官,量入進排矣。卽聞本陵令李維城,稱以物種之未備,役丁之不待,而故不董役,趁未修改,又以丁字閣祭器庫開金,守僕紅衣等,投送于本官云。故聞不勝驚駭,捉來本陵書員·守僕等,多般査實,則果如所聞,而該齋官報辭,亦無參差。莫重丁字閣開金之投諸本官,事未前有,擧措駭悖。當該英陵令李維城,爲先汰去,其罪狀,令該府拿問處之,何如?傳曰,允。
傳于洪穉圭曰,捧納承旨推考,當該注書,從重推考。
尹秉烈,以迎接都監言啓曰,今此魂宮諭祭時,祭物熟設處所,以鑄字所爲之之意,敢啓。傳曰,知道。
又以迎接都監言啓曰,勅使到迎恩門時,自廚院,兩勅及通官等處,各以酒肴一盤入給,又自都監,略備酒肴,分饋跟役矣。今亦依此擧行,何如?傳曰,允。
又以迎接都監言啓曰,勅使入京時,禁雜人等節,自弘濟院至迎恩門,使御營廳·摠戎廳,除出若干校卒,嚴飭禁雜,自迎恩門至城內諸處,亦令三軍門·摠戎廳,分掌嚴禁,已有近例,依此擧行之意,分付,何如?傳曰,允。
又以迎勅都監言啓曰,勅使入闕時及還來館所時,下隷輩觀光於紅馬木近處,每有雜遝之患。故自前以三營門將卒,排立於闕外,禁喧等節,兵曹專當擧行,而都監所屬各差備人馬外,一竝嚴禁,勅使詣闕時,百官皆從敦化門入去,勅使詣館所時,則百官皆從金虎門出來,俾無人馬紛雜之弊矣。今亦依此擧行之意,嚴飭,何如?傳曰,允。
又以迎接都監言啓曰,弔勅時不設宴享,只行茶禮,故宴享色郞廳不爲差出,茶禮時,以禮賓寺·內資寺盤膳色郞廳,兼管擧行矣。今番亦依已例爲之之意,敢啓。傳曰,知道。
又以迎接都監言啓曰,本都監郞廳禮曹佐郞李佑伯,身病猝重,勢難察任,改差,其代兵曹佐郞睦用錫差下,使之察任,何如?傳曰,允。
洪穉圭,以義禁府言啓曰,全羅監司朴永元狀啓內,順天營將梁宣洙,爲先罷黜,其罪狀,令攸司稟處事,啓下矣。梁宣洙時在任所,依例發遣府書吏,交代後拿來,何如?傳曰,待待命拿囚。
正言成遂默啓曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島安置罪人命運,設鞫得情,夬正邦刑,竄配罪人金殷相·金珪·金漢祚·姜泰翼等,竝令嚴覈,夬施當律。措辭見上請楸子島定配罪人尹尙度,拿鞫得情,夬正典刑。措辭見上,司憲府持平李東迪,時在慶尙道柒谷地,請斯速乘馹上來事,下諭。答曰,不允。申鼎朝等事,不允。申綱·黃允中等事,不允。韓植林事,睦台錫事,不允。李命運等事,不允。尹尙度事,不允。下諭事,依啓。
檢閱洪鍾應疏曰,伏以,臣於昨日春秋兼銜應避之章,旣蒙遞改之批下,臣不勝感祝無地,而旋卽薦狀啓下,還付前職,召牌儼臨,固當竭蹶肅謝之不暇,而臣之援例應避,與前宜無異同,玆敢冒死陳章。伏乞聖明,亟令該曹,照例遞改,仍治臣瀆擾之罪,以正公格,以安私分,千萬幸甚。臣無任云云。省疏具悉。疏辭,下該曹稟處。
敎中外大小臣僚耆老軍民閑良人等書。王若曰,寡人罹體正之恫,事莫重於繼序,家孫膺世適之號,禮冞隆於陞儲。斯乃稽皇典而率舊章,于以鞏洪基而續景命。玆宣渙告,用示咸休。頃震邸承燕翼之謨,而甲觀騰麟趾之頌。延頸之願共切,係八方兆民之心,繞膝之歡政深,符一堂三君之慶。肆以寶籙之彌衍,爰有徽稱之肇加,孫星寔副於前星,位號叶早定之美,吉日載卜於今日,儀文得預講之宜。增僚屬於講書·衛從,幸丁千一之盛會,陪元良於問寢視膳,佇申重四之純祺,何否運之極艱,奄离暉之永閟?皇穹渺邈,哀此貳身,王室孤危,凜乎一髮。顧今延國脈之道,當以建儲嗣爲先。惟先王父傳子之規,以嫡而貴,粵我家祖依孫之訓,厥統斯尊。神人之望有攸歸,宜匕鬯之豫立,宗祧之托不可緩,況尺衣之漸長?眷玆在抱之孤,允矣祗承乃考。自孩提而挺岐嶷之表,由躬敎而著仁孝之譽。聰明睿智之逈出尋常,生有異質,言語步趨之自合規度,儼若成人。承華之位方虛,毋曰沖齡之少俟,錫冊之命已久,擧望縟儀之亟行。已於本月十五日,冊封爲王世孫,煥七章而禔躬,品物咸備,崇貳極而繩武,典禮鼎新。寵命替上相而往宣,恩誥臨大庭而誕揭。人事之變嬗如此,縱切遇喜增愴之情,天心之保佑可推,尙爲轉危回安之策,是謂卿士庶民之協龜筮。自此本支百世之綿瓞瓜,上以慰列祖陟降之靈,下可遂群生愛戴之悃。推恩覃惠,旣値陬澨之同歡,蕩垢滌瑕,詎靳雷雨之普洽?自本月十五日昧爽以前,除謀反大逆·謀叛子孫·謀殺驅罵祖父母父母。妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚强竊盜外,雜犯死罪以下徒流付處,安置充軍,已至配所未至配所,已發覺未發覺,已決正未決正,咸宥除之,敢以宥旨前事,相告言者,以其罪罪之。在官者各加一資,資窮者代加。於戲,此三代有道之術,國勢如磐石東山,實萬年無疆之休,天保爾升日恒月,益懋周王之審諭,庶答夏民之謳歌。故玆敎示,想宜知悉。弘文提學趙寅永製進。
上在昌德宮。停常參·經筵。
自午時至人定,灑雨下雨,測雨器水深一分。
自人定至十二日開東,灑雨下雨,測雨器水深二分。
尹秉烈啓曰,藥房提調,持湯劑來待矣。傳曰,封入。
傳于韓義運曰,傳香承旨,馳詣宣武祠,奉審摘奸以來。
以檢閱吳取善·金大根·徐念淳·洪鍾應牌不進罷職傳旨,傳曰,只推。
尹秉烈啓曰,左右史不可不備,檢閱吳取善·金大根·徐念淳·洪鍾應,旣有只推之命,竝卽牌招,推移入直,何如?傳曰,允。
以應敎徐箕淳,副校理李鼎在,副修撰申冕周·徐有贊牌不進罷職傳旨,傳于尹秉烈曰,只推。
尹秉烈啓曰,玉堂上下番俱空,已至多日,事甚未安。應敎徐箕淳,副校理李鼎在,副修撰申冕周·徐有贊,旣有只推之命,竝卽牌招,推移入直,何如?傳曰,允。
成均館學諭崔致常書啓,臣於本月初一日戌時量,敬奉聖諭,同月初六日申時量,馳到公忠道懷德縣近北面鰲村里贊善宋穉圭所住處,傳諭是白乎則,以爲臣竊惟我王世孫封冊之禮,將行於初定日,慶幸靡極,撫舊增懷,中外臣庶,大小同情。臣冒陳章牘,乞免宮銜,而疾病沈淹,遂致稽緩,拙訥之辭,又不能倫脊,臣縮伏懍惕,日夕俟譴,不意疏未及達,恩諭先降,史官臨宣,十行諄諄,殆無異於家人父子間相語者,臣彌切惶隕,繼而感泣。臣雖甚冥頑,猶是彝性中一物,其在今日,延頸願戴之忱,自不後於人,而諭旨之懇惻,又出尋常,臣固當祗命竭蹶,不敢復言本分之難冒。顧臣病情,久已阽危,朝暮待盡之狀,有非筆舌所能陳者,跬步蠢動,其勢末由,臣瞻望霣涕,不知所言。臣當此之時,苟爲矯飾之辭,雖蒙聖度之包容,其可免神明之罰而殛之耶?臣宜更有自列之章,而病心昏塞,遲速有不可自知者,煎熬之極。惟願速化而已是白乎旀。翌日是白在,初七日辰時量,馳到同縣東面楸洞里承旨宋啓榦所住處,傳諭是白乎則,以爲臣病伏垂死之中,近侍枉臨,傳宣別諭,使臣卽趁王世孫冊禮上來,辭旨諄懇,恩禮殊特,有非如臣螻蟻微賤所敢承當,事未古有,逈出尋常,臣雙擎九頓,惶汗浹背,益不知死所。今玆縟儀,實是宗社無疆之休,擧國臣民,孰不歡抃鼓舞?臣雖無似,亦有秉彝之性,豈無延頸之忱,而臣之情勢,曾已悉暴,無更猥煩,其何敢不思地分,以傷廉義乎?重違嚴命,罪合刑章,席藳私次,恭俟誅譴。伏乞將此事由,善爲啓達,俾蒙處分,千萬幸甚爲白有等以,緣由馳啓爲白乎旀,臣則仍爲復路云云。踏啓字。
韓義運啓曰,卽見傳諭史官崔致常狀啓,則職銜中學諭之諭字,書以儒字,副護軍宋啓榦職銜,誤以承旨書之,縮伏之伏字,以狀字書之。奏御文字,何等審愼,而有此錯誤,事甚疎忽。原狀啓雖不得不捧入,而不可無警,從重推考,何如?傳曰,允。
又啓曰,今日監軍單子,兵曹正郞沈能恕蒙點,而卽聞該郞廳宣武祠差祭進去,初不懸頉,至於受點,原單子改付標以入,不能照檢之當該堂上,不可無警,推考,何如?傳曰,允。
以慶尙監司李勉昇狀啓,朔膳及薦新袖子,色靑體小,莫重包貢,不能盡誠,惶恐待罪事,傳于尹秉烈曰,卿其勿待罪事,回諭。
尹秉烈,以吏曹言啓曰,卽接全羅監司朴永元移文,則以爲,興陽縣監柳相鼎,以覲親事,受由上京,已過四朔,尙不還任。該縣農形,偏被災傷,穡事告歉,目下檢田,萬萬時急,星火催促下送云。故自臣曹催促,則該縣監柳相鼎,親病沈重,不得下去云,改差,何如?傳曰,允。口傳差出,催促下送。
吏曹口傳政事,以鄭爲興陽縣監。
以廣州留守宋冕載狀啓,判官朴宗有,謂有身病,連呈辭狀,不得已罷黜事,傳于尹秉烈曰,令該曹口傳差出,催促下送。
吏曹口傳政事,以林顯喆爲廣州判官。
右副承旨朴來謙書啓,臣於本月初十日酉時量,敬奉聖諭,更爲傳諭于高陽郡下道面玄川里左議政李相璜所住處是白乎則,以爲,臣自奉昨今諭批,擎讀嗚咽,心骨俱疼,更不敢以賤末去就,煩聒聰聽,已以俟病間入城之意,附啓於宣批史官之回,今又別下諭旨,十行如綸,惻怛周至,反復於君臣相與之際,而至以古人出處,勉責於如臣魯下,恩意所被,可以孚豚魚而感木石。臣雖不肖,亦具彝則,銜戴銘結,何以爲報?惟有不知死所而已。暫膺而伸義分,追懇而丐恩諒,已有前奏所陳,竊計已徹宸覽矣。駕屨不俟,臣非敢全昧此義,而病綴見甚,將不免日間調息,始可蠢動,跡涉慢傲,無任惶蹙云矣。臣旣承偕來之命,故姑爲仍留云云。踏啓字。
尹秉烈,以吏曹言啓曰,內資寺主簿方孝善,以其身病,呈狀乞遞,改差,何如?傳曰,允。
韓義運,以兵曹言啓曰,來十月初一日大駕詣宗廟齋宿,初二日冬享大祭親行時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,以秋展謁例爲之。
又以訓鍊都監言啓曰,本局從事官金鼎集,身病甚重,勢難察任,改差,何如?傳曰,允。
吏曹啓目,粘連啓下是白有亦,觀此藝文館檢閱洪鍾應上疏,則以爲,臣春秋兼銜應避之章,旣蒙遞改之批下,旋卽薦狀啓下,還付前職,而援例應避,與前無異,照例遞改,以存公格亦爲白有臥乎所,相避之法,在下當遞是白乎矣,史官之所帶春秋,法不得減下是白如乎,承政院同副承旨洪穉圭所兼春秋館修撰官之任,今姑減下,何如?判付啓依允。
大司憲金陽淳,大司諫安光直,掌令權徽,正言成遂默等啓曰,請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎亟令王府,設鞫嚴覈,快正邦刑。措辭見上十八字刀割)請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上,請李永純·永喆等,更爲設鞫嚴問,期於得情,快正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚一體嚴鞫,施以當律焉。措辭見上請楸子島荐棘罪人金基敍,亟令王府,設鞫得情,快正典刑。措辭見上請正法罪人宜學諸子,亟施散配之典。措辭見上請削職罪人洪起燮,拿鞫得情,快正典刑。措辭見上請南海縣安置罪人金鏴,放歸田里罪人李寅溥等,竝令王府,設鞫得情,夬正典刑,當該捕將李惟秀,亦令嚴加盤覈,亟施邦憲焉。措辭見上噫嘻,痛矣。金魯敬之罪,可勝誅哉?貪鄙之性,常患得失,麤濫之習,全無忌憚,躐躋崇顯而躁進不已,兜攬要膴而惟利是趨,倚姪壻而作爲聲勢,締權奸而專事諂媚,宴席稠會之中,肆發悖說,以爲納媚金鏴之計,其所謂生死不得抑情,任官於數十年云者,意出乞憐,罪關無將,數十年之間,是何等時,而渠以何故,求生不得,求死不得,抑其本情,强爲仕官耶?徐有圭訟冤之辭,卽肇源已著之案,則爲今日臣子者,固當明目張膽,聲罪致討,而身爲禁堂,曲意掩護者,已是無嚴之極,而尤有所萬萬痛惋者。粵在己卯之夏,揀選名門,爰定大禮,一國臣民,莫不慶祝,渠獨何心,大懷不滿,倡爲凶言,全襲裕賊之餘套,傳說已播,輿憤愈激,到今追惟,毛骨俱竦,論其負犯,萬戮猶輕,而王章尙稽,偃息自如,其可曰國有常刑乎?此不可晷刻容貸。請知敦寧府事金魯敬,設鞫得情,快正典刑。答兩司曰,不允。時景等事,不允。裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事,不允。李肇源·金基厚等事,不允。金基敍事,不允。宜學諸子事,不允。洪起燮事,已諭於前批,勿煩。金鏴等事,勿煩。答曰,此人事,向日臺批,已言其必不然,而至於下款,關係甚重,豈可以傳說,遽爲發啓乎?不允。
大司憲金陽淳,掌令權徽等啓曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島安置罪人命運,設鞫得情,夬正典刑,竄配罪人金殷相·金珪·金漢祚·姜泰翼等,亦施當律,以洩天地神人之憤焉。措辭見上請楸子島定配罪人尹尙度,亟令王府,嚴鞫得情,夬施當律。措辭見上答府曰,不允。申鼎朝等事,不允。申綱·黃允中等事,不允。韓植林事,睦台錫事,不允。李命運等事,已諭於前批,勿煩。尹尙度事,不允。
大司諫安光直,正言成遂默等啓曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島安置罪人命運,設鞫得情,夬正邦刑,竄配罪人金殷相·金珪·金漢祚·姜泰翼等,竝令嚴覈,夬施當律。措辭見上請楸子島定配罪人尹尙度,拿鞫得情,夬正典刑。措辭見上答院曰,不允。申鼎朝等事,不允。申綱·黃允中等事,不允。韓植林事,睦台錫事,不允。李命運等事,已諭於前批,勿煩,尹尙度事,不允。
上在昌德宮。停常參·經筵。
韓義運,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴岐壽啓曰,藥房副提調,持湯劑來待矣。傳曰,封入。
以檢閱吳取善·金大根·徐念淳·洪鍾應牌不進罷職傳旨,傳于朴來謙曰,只推。
朴來謙啓曰,左右史不可不備,檢閱吳取善·金大根·徐念淳·洪鍾應,旣有只推之命,竝卽牌招,推移入直,何如?傳曰,允。
以應敎徐箕淳,副校理李鼎在,副修撰申冕周·徐有贊牌不進罷職傳旨,傳于朴來謙曰,只推。
朴來謙啓曰,玉堂上下番俱空,已至多日,事甚未安。應敎徐箕淳,副校理李鼎在,副修撰申冕周·徐有贊,旣有只推之命,竝卽牌招,推移入直,何如?傳曰,允。
又啓曰,玉堂上下番俱空,事甚未安。校理李根友,自鄕上來云,一體牌招入直,何如?傳曰,允。
洪穉圭啓曰,卽者義禁府都事來言,今此陳賀時,赦單子當爲修入,而判義禁李錫奎未肅拜,次堂例不得擧行云。判義禁李錫奎,卽爲牌招,何如?傳曰,允。
又啓曰,判義禁李錫奎牌不進推考傳旨,今方捧入,而赦單子當爲修整,如是違牌,事甚未安。更爲牌招,何如?傳曰,允。
傳于洪穉圭曰,飭已施矣,在重臣亦一伸矣,刑曹判書冬至上使李止淵,仍任前職,卽爲牌招行公。
吏曹口傳政事,刑曹判書單李止淵,冬至兼謝恩使單李止淵。
以檢閱吳取善·金大根·徐念淳·洪鍾應牌不進罷職傳旨,傳于朴來謙曰,只推。
以應敎徐箕淳,副校理李鼎在,副修撰申冕周牌不進罷職傳旨,傳于朴來謙曰,只推。
朴來謙,以冊儲都監都提調意啓曰,敎命·竹冊·玉印,謹依禮曹啓下單子,今十三日內入,而敎命則令政院,稟旨安寶,何如?傳曰,允。
又以迎接都監言啓曰,取考丙午謄錄,則迎勅後殿內接見時,設行茶禮,翌日館所,親臨茶禮,送勅日,親臨餞茶禮設行,而庚申辛酉勅行時,只設接見茶禮,乙丑勅行時,接見茶禮·餞茶禮設行,辛巳勅行時,接見茶禮·館所茶禮,竝爲設行矣。今番則何以爲之乎?敢稟。傳曰,依辛巳年例爲之。
又以迎接都監言啓曰,在前勅使接見茶禮時,御床用淡薑茶,勅使床則用蔘茶矣。近來勅行時勅使床,不用蔘茶,以他茶代用,御前床,依前以淡薑茶擧行矣。今亦依此擧行之意,分付,何如?傳曰,允。
韓義運,以兵曹言啓曰,內入直禁軍所着甲冑,擧皆破傷,實難堪着,竝爲改造事,前前判書徐俊輔在任時,草記蒙依,已爲就完矣。看品木綿甲冑一部封進,而監董員役及各色工匠·邊首等別單,依例書入之意,敢啓。傳曰,知道。
又以兵曹言啓曰,五衛將金鍾聲,除授在外,上來無期,守門將廉應甲,呈辭在外,過限未上來,竝改差,何如?傳曰,允。
又以摠戎廳言啓曰,卽接北漢管城將柳聖魯所報,則以爲,今夏潦雨後,本城訓鍊都監字內體城一間半,禁衛營字內女城一堞,頹圮云矣。趁卽修築之意,分付各該字內營門,何如?傳曰,允。
洪穉圭,以刑曹言啓曰,中部童蒙徐老味,爲其叔小方殺獄稱冤事,擊錚於衛外,而正犯物故,原情置之,何如?傳曰,允。
掌令權徽,正言成遂默等啓曰,請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,夬正典刑。措辭見上請明謙·以謙亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎亟令王府,設鞫嚴覈,快正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚一體嚴鞫,施以當律焉。措辭見上請楸子島荐棘罪人金基敍,亟令王府,設鞫得情,夬正典刑。措辭見上請正法罪人宜學諸子,亟施散配之典。措辭見上請削職罪人洪起燮,拿鞫得情,夬正典刑。措辭見上請南海縣安置罪人金鏴,放歸田里罪人李寅溥等,竝令王府,設鞫得情,夬正典刑,當該捕將李惟秀,亦令嚴加盤覈,亟施邦憲焉。措辭見上請知敦寧府事金魯敬,設鞫得情,快正典刑。措辭見上答曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永哲等事,不允。李肇源·金基厚等事,金基敍事,不允。洪起燮事,已諭於前批,勿煩。金鏴等事,勿煩。金魯敬事,已諭於昨批,勿煩。
掌令權徽啓曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上請屛裔罪人韓植林,拿鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島安置罪人命運,設鞫得情,夬正典刑,竄配罪人金殷相·金珪·金漢祚·姜泰翌等,亦施當律,以洩天地神人之憤焉。措辭見上請楸子島定配罪人尹尙度,亟令王府,嚴鞫得情,夬施當律。措辭見上,答曰,申鼎朝等事,不允。申綱·黃允中等事,不允。韓植林事,睦台錫事,不允。李命運等事,已諭於前批,勿煩。尹尙度事,不允。
正言成遂默啓曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島安置罪人命運,設鞫得情,夬正邦刑,竄配罪人金殷相·金珪·金漢祚·姜泰翼等,竝令嚴覈,夬施當律。措辭見上請楸子島定配罪人尹尙度,拿鞫得情,夬正典刑。措辭見上答曰,不允。申鼎朝等事,不允。申綱·黃允中等事,不允。韓植林事,睦台錫事,不允。李命運等事,已諭於前批,勿煩。尹尙度事,不允。
掌令李正耆疏曰,伏以世道日降,人心陷溺,千奇百怪,無變不有,至於尹尙度·金魯敬事,出而極矣。噫,彼尙度,人地卑微,行跡閃忽,前銜投章,陰畜希覬之心,憑藉論人,誣逼莫重之地,造語陰慘,無所顧忌,全篇張皇,罔非觸犯,至於人所不忍爲等句語,此豈今日臣子,所可萌心而發口者哉?卽此一款,萬戮猶輕,而決非如渠愚蠢者之所能獨辦,不可不到底窮覈,明正典憲,而以若負犯,律止島配,豈非失刑之大者乎?噫嘻,痛矣。金魯敬之罪,可勝誅哉?八座兜攬,已極於崇顯,一門盤據,不離於淸要,苟有恒性,宜倍圖報,而奈其貪得無厭,惟利是趨,依姪壻而作爲聲勢,締權姦而專事諂附,抑情之說,有口皆傳,護逆之實,衆目難掩,則此渠已著之斷案,實是王法之難容,而至若己卯凶言,尤何等至凶絶悖也?心膽欲墜,毛骨俱竦。嗚呼,窮天地亘萬古,豈有如裕賊之極惡大憝也哉?若有秉彝之心者,孰不欲寢皮食肉,而噫,彼魯敬,抑何心腸,敢懷不滿於大禮之時,倡爲凶說,全襲裕賊之餘套,甘作裕賊之後身,是可忍也,孰不可忍也?今幸臺言峻發,眞贓畢露,則亦可見群情之莫遏,輿憤之愈激矣。惟其關係之甚重也,故人莫不沐浴而討之,誓不欲共戴一天,而不可以傳說,持疑而容貸也,決矣。兪音尙靳,王章未加,使凶魁亂領,偃息自如,則其可曰國有常憲乎?伏願殿下,淵然深思,尹尙度·金魯敬之罪,亟允臺請,快雪神人之憤焉。仍伏念臣庸愚煎劣,百不猶人,淸朝耳目之任,實無堪承之望,而且臣與僚臺,有世所共知之嫌,區區私義,不敢以見職自居。積犯違傲,蹙伏俟勘,而當此大論方張之日,未隨諸僚聲討之列,義分虧損,情踪悶隘,玆敢據實仰籲。伏乞聖慈,俯垂鑑諒,亟令遞改,以安微分,因治臣瀆擾之罪,以昭法紀焉。臣無任云云。省疏具悉。尹尙度事,非不知當覈問而不爲也。金魯敬事,爾不見昨日兩司新啓批答乎?竝不允。
上在昌德宮。停常參·經筵。
夜自一更至五更,月暈。
洪穉圭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,藥房副提調,持湯劑來待矣。傳曰,封入。
傳于朴岐壽曰,領左相留待。
傳于朴岐壽曰,領左相入侍。
洪穉圭啓曰,應敎徐箕淳,旣入闕中,不爲肅謝,直爲出去,事甚未安。推考,何如?傳曰,允。
朴來謙啓曰,玉堂上下番俱空,已至多日,事甚未安。應敎徐箕淳,副校理李鼎在,副修撰申冕周,旣有只推之命,校理李根友,副修撰徐有贊,疏批已下,竝卽牌招,推移入直,何如?傳曰,允。
洪穉圭啓曰,判義禁李錫奎再牌不進推考傳旨,今方捧入,而赦單子當爲修正,一向違牌,無意承膺,事體所在,極爲未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁李錫奎牌不進推考傳旨,今方捧入,而赦單子當爲修正,如是違牌,事甚未安。更爲牌招,何如?傳曰,允。
事變假注書崔致常書啓,臣於本月初一日申時量,敬奉聖諭,馳往傳諭于果川縣下北面加次山里工曹參議吳熙常所住處,則以爲,臣桑楡短景,餘生凜凜,而重擔在身,寤寐思卸,曩於陳慰之章,猥控疾痛之號,洎批諭下者,十行爛然,奬借之殷切,敷示之諄複,有非蜉蟻賤臣所可承當,而至於垂憐其狗馬之疾,特允所辭,則又是分外鴻私,譬如上天雨露,不擇地而枯核朽株,亦獲霑其餘潤,少延一日之生也。臣拜稽莊誦,庶幾抱玆恩言,安意畢命,不圖曾未幾何,史官臨門,傳宣召旨,臣悸慄震越,繼以爽惑也。噫,殿下深惟國本之孤危,冊我世孫,陞位儲貳,國家萬斯年無疆之休,實自今日更始矣。環東土跂踵喙息,孰不延頸攢手,而臣以世祿遺裔,曾叨桂坊,侍講殿下於銅闈,老至今不死,又與覩斯慶,慶祝愛戴之情,百倍餘人,而況所下別諭,惻怛懇摯,有足以感動豚魚,臣擎讀戚戚,有淚盈臉,豈無一瞻岐嶷,退轉溝壑之願,其奈廉義維之於前,疾病拘之於後,何哉?殿下雖以仰述先朝故事爲敎,彼兩臣者,俱是林下碩德,光膺玉帛,羽儀明廷,固其所也。如臣者,一微末市井世蔭耳,欺謾竊寵,已辱聖簡,儻復夤緣慶會,弁髦株守,是以不肖之身,膺賢者之招,將啓儒門,呈身捷徑,臣雖淟涊,豈忍爲此哉?此臣所以寧被虞人之誅而不敢悔也。且臣年至病痼,危綴困劇,寄喘床笫,正類繭蟲已老,活意垂盡,唯俟枯化而已。就使臣有冒進之心,臣之氣力,無以副其心矣。繄我殿下前日之體諒,亶出乎愛欲生之至意,則推是心而收新命,以全終始之澤,臣安得不仰望哉?懇迫之至,言不知裁,臣尤死罪云矣,敢啓。傳曰,知道。
洪穉圭啓曰,大司憲金陽淳,掌令李正耆·權徽牌不進,執義朴升鉉疏批未下,持平李東迪在外,監察茶時之意,敢啓。傳曰,知道。
以大司諫安光直,正言成遂默,掌令李正耆·權徽牌不進罷職傳旨,傳于洪穉圭曰,只推。
朴來謙以冊儲都監都提調意啓曰,冊儲時玉印印出本粧貼貳件,謹此封入之意,敢啓。傳曰,知道。
又以冊儲都監都提調意啓曰,敎命·冊印,旣已內入,本都監堂郞,不爲仕進之意,敢啓。傳曰,知道。
又以司饔院檢擧提調意啓曰,今番勅行茶禮時,御床所用,依丙午年例,以黑漆床卓,皁色揮巾進排之意,分付各該司,何如?傳曰,允。
韓義運,以備邊司言啓曰,慶禮在卽,侍從堂上堂下罷散人,竝敍用,與未付軍職人,令該曹一體口傳付軍職,使之參班,何如?傳曰,允。
校理李根友,修撰吳致淳,副修撰徐有贊等疏曰,伏以亂臣賊子,從古何限,而豈有如金魯敬之窮凶絶悖者乎?受國厚恩,罔念圖報,諂附權奸,掩護逆節,其他貪鄙恣虐蠹國病民之狀,已悉於臺啓之臚列,今不必架疊,而渠所云數十年生死不得抑情而仕宦者,果何等時也,果何所謂也?以若凶悖之說,肆然發口於稠會之中,則其所抱藏禍心,背馳國家之罪,斷案已成,王章尙稽,而尤有所萬萬痛憐者。粵在己卯,揀選名門,爰定大禮之後,我東臣民,孰不慶忭,而渠亦人耳,抑獨何心,大懷不滿,倡爲凶言,若是其無嚴不敬之甚乎?嗚呼,窮天地亘萬古極逆大憝,卽是裕賊,而噫,彼魯敬,迺襲其餘套,甘作其後身,是可忍也,孰不可忍也?思之膽掉,言之髮豎。論其負犯,千剮萬戮,猶云輕典,而尙今假息,偃然自在者,其可曰國有常刑乎?今幸臺啓峻發,眞贓畢露,人得而誅之,誓不欲共戴於一天者,卽擧國積鬱之忱也。伏願殿下,淵然深思,廓揮乾斷,亟允臺閣之請,令王府設鞫得情,夬正典刑,以洩臣人之憤焉。臣等無任云云。答曰,省疏具悉。已諭於諸批,勿煩。
執義朴升鉉疏曰,伏以,噫嘻,痛矣。尹尙度·金魯敬之罪,可勝誅哉?尙度則本以卑微之類,濫竊法從之職,行跡詭祕,爲世指目,而出位投章,旨意叵測,誣逼於莫嚴莫重之地,張皇說出,極其陰慘,人莫不沐浴而討,輿憤轉激,此不可不設鞫嚴覈,明正典刑,而律止島配,其可曰國有常憲乎?魯敬則貪鄙之性,侈濫之習,在渠猶屬薄物細故,宴席稠會之中,肆發至悖之說,至謂生死不得抑情仕宦者,罪關無將,人皆唾罵。李肇源之逆節昭著,則爲今日臣子,固當張膽致討,身帶金吾之任,乃生掩護之計者,已是萬萬無嚴,而至若己卯夏擧國臣民慶祝之時,渠敢大懷不滿,倡爲凶說,全襲裕賊之套,是可忍也,孰不可忍也?國言喧藉,輿論憤惋,聞者髮豎,思之膽掉。論其負犯,萬戮猶輕,豈可使一刻容貸於覆載之間哉?臺言峻發,眞贓畢露,兪音尙靳,群情莫遏。伏願聖上,廓揮乾斷,亟命嚴鞫,期於得情,以洩神人之憤焉。仍伏念,臣苫塊餘喘,病伏田野,精耗魄離,形殼徒存,猶有一段秉彝之性,戀結宸極,而逖違之餘,復入城闉,欲以少伸慶會延頸之忱矣。至京之日,伏聞亞憲除旨,特紆簪履之舊,召命之下,亦已多日矣,且感且惶,宜不俟屨,而非但偏母之三霜纔闋,風樹之悲愈苦,無復彯結榮塗之念。且臣與僚臺,有世所共知之嫌,義在必遞,玆敢仰籲情實。伏乞聖慈,亟遞臣職,以安微分,仍治臣瀆擾之罪,以昭法紀焉。臣無任云云。省疏具悉。已諭於諸批,勿煩。
庚寅九月十三日辰時,上御養心閤。領左相入侍時,行都承旨朴岐壽,假注書曺雲承,記事官金大根·洪鍾應,領議政南公轍,左議政李相璜以次進伏訖。上曰,史官分左右。公轍等進前奏曰,雨後日氣淸涼,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候亦一樣矣。公轍曰,今番重卜之命,忽及於屢試蔑效癃老昏憒之身,豈殿下,以爲臣尙或有一分可取,而賤疾之今年不如昨年之狀,未及下燭而然耶?屢次敦諭,至懇至切,以平日身不自有之義,不得不夤緣暫膺,而前席下鑑此貌樣,則其萬萬不堪之實,必不待臣言之畢矣。聖上之勉出賤臣,卽爲慶禮之重,而非爲其可以復畀於輔弼之職也。臣之今者出膺,亦出於先覩爲榮之忱,而非敢以見職自處也。過慶之後,方擬積誠祈免,天地父母終始生成之德,當卽鞶遞,不待終日,臣今攢手顒祝矣。臣於日前,果具辭本,未及繕寫入呈,而又承別諭,臣雖病中全無省覺,奉此敎之後,不敢復將巽牘,仰煩宸聽。且當國家莫大之慶,瘖聾跛躄,擧皆歡欣起動,臣可不一者覲光,面陳賀語乎?以此之故,中書古例,亦不得一爲而出,知臣者必諒臣此心,而自顧實有放倒之媿矣。相璜曰,今日是慶禮三度習儀也。仰惟聖心,嘉悅慰滿,而群情今有維係,誠不勝萬萬慶幸矣。臣之私義賤疾,雖夤緣滾急,顧安有冒出之勢,値玆跛躄咸起之慶會,又奉前後諄複之聖諭,不敢以目下去就,强聒拖久,雖不免黽俛暫膺,而嗣後積誠祈懇,庶不待臣言,而曲蒙體諒。故玆不敢章皇仰達矣。上命大臣先退,公轍·相璜先退。岐壽曰,自冊禮日書筵取稟,卽例也,而師傅·賓客相見禮前,不得開筵,自是古規。今番則何以爲之乎?上曰,依古規爲之。出擧條岐壽曰,春·桂坊問安時,閤門以何門爲之乎?上曰,以貳極門爲之,可也。出擧條岐壽曰,藏書閣所在冊子與器皿,令春·桂坊,使之依例看檢,何如?上曰,依爲之。出擧條岐壽曰,臣以廚院事,有所仰達矣。今此勅行時,旣無宴享,只行茶禮,而茶禮度數,則因迎接都監草記,依辛巳年例爲之事,命下矣。饌品器數,當爲稟定,而辛巳年則以九器磨鍊,丙午年則以二十一器磨鍊矣。今番茶禮器數,則何以磨鍊乎?上曰,依丙午年例爲之。出擧條命承史就座,岐壽等就座,又命退,承史以次退出。
上在昌德宮。停常參·經筵。
自卯時至申時,灑雨下雨,測雨器水深三分。
朴來謙啓曰,明日陳賀相値,視事頉稟之意,敢啓。傳曰,知道。
洪穉圭啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,藥房副提調,持湯劑來待矣。傳曰,封入。
傳于朴來謙曰,禮房承旨,馳詣宗廟·景慕宮,奉審摘奸以來。
洪穉圭啓曰,判義禁李錫奎再牌不進推考傳旨,今方捧入,而赦單子當爲修正,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,日前曉晰之後,亦旣一伸則足矣,又何如是撕捱乎?從重推考,更爲牌招,違牌勿爲呼望。
傳于洪穉圭曰,重臣事,誠不可曉。其橫逆之構捏,旣已照燭而昭晰之,則到今更有何可引,而再昨仍任之後,尙無變動乎?分義所在,萬萬未安。刑曹判書李止淵,從重推考,令畿營嚴加催促,當日內上來。
以應敎徐箕淳,校理李根友,副校理李鼎在,副修撰申冕周·徐有贊牌不進罷職傳旨,傳于朴來謙曰,只推。
朴來謙啓曰,玉堂上下番俱空,已至多日,事甚未安。應敎徐箕淳,校理李根友,副校理李鼎在,副修撰申冕周·徐有贊,旣有只推之命,竝卽牌招,推移入直,何如?傳曰,允。
傳于韓義運曰,明日出宮門路,以協陽門爲之。
洪穉圭啓曰,大司憲金陽淳,執義朴升鉉,掌令李正耆·權徽牌不進,持平李東迪·李齊松在外,監察茶時之意,敢啓。傳曰,知道。
以大司諫安光直,獻納李應信,正言成遂默,執義朴升鉉,掌令李正耆·權徽牌不進罷職傳旨,傳于洪穉圭曰,只推。
以副修撰申冕周牌不進罷職傳旨,傳于朴來謙曰,只推。
兵曹口傳政事,護軍朴宗琦,副護軍鄭知容·趙冀永·洪學淵·閔鼎秀·洪儼,副司果李趾秀·兪星煥·吳甲良·李孝淳·李祖馨·柳致明·宋欽奭·金世忠·李光載·成龍申·姜橒·李淵祥·金逸淵·李源祖·朴鳴載·張鳳周·李文欽,副司正李在直·金穰根,以上竝單付。
朴來謙,以奎章閣言啓曰,明日卽奎章閣奉審日次,而以殿座相値,不得擧行之意,敢啓。傳曰,知道。
韓義運,以備邊司言啓曰,卽見補土堂上楊州牧使李鐵求狀啓,則以爲,延慶墓補土植木之役,極爲浩大,物力錢先以四千兩劃下,不足則加請,有餘則還納,松檜木,依已例分定於各陵寢局內,而其外不足松雜木,給價貿植,營門字內茂密處,亦許採取,鐵器械雜物及木物空石,令三軍門·戶曹·摠戎廳,分定進排,相地官·奏時官,令該司定送事,請令廟堂稟旨分付矣。葬禮後三都監用餘物力之輸送戶曹者,只爲四百兩矣,更以禁御兩營錢各一千兩,兵曹錢六百兩添劃,以準三千兩之數,使之排用,凡係一應工費,亦令這這句檢,俾無卮濫之弊,器械雜物·檜木松木等取用及相地官·奏時官定送事,依所請分付各該衙門,其中自畿營照例進排者,一體分定,何如?傳曰,允。
上在昌德宮。停常參·經筵。
大殿還內後,內閣·政院·玉堂·藥房口傳問安。答曰,知道。世孫宮冊禮陳賀後,大殿·中宮殿,內閣·政院·玉堂口傳問安。答曰,知道。世子嬪宮·世孫宮口傳問安。答曰,知悉。大殿·中宮殿,朝廷二品以上·六曹堂上·兩司長官·奉朝賀單子問安。答曰,知道。世孫宮,單子問安。答曰,知悉。
藥房提調南履翼,副提調朴岐壽啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
朴來謙啓曰,明日常參·經筵,取稟。傳曰,停。
朴岐壽啓曰,藥房提調·副提調,持湯劑來待矣。傳曰,封入。
韓義運啓曰,備邊司郞廳來言,今日賓廳日次,而陳賀相値,不得來會云矣,敢啓。傳曰,知道。
以承傳色口傳下敎曰,魂宮敎命文,嬪宮敎命文,竹冊·玉印,入於失火,今番不必設都監,戶判看檢,從便造成以入事,下敎。
洪穉圭啓曰,刑曹判書李止淵,令畿營嚴加催促,則謂以情地末由蠢動,終不上來,事體所在,萬萬未安。從重推考,何如?傳曰,允。更爲嚴飭上來。
又啓曰,執義朴升鉉,旣入闕中,不爲肅謝,直爲出去,事甚未安。推考,何如?傳曰,允。
朴來謙啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
傳于朴來謙曰,今番冊儲時,正副使·都監都提調以下及春·桂坊官員以下各差備等,別單書入。
傳于朴來謙曰,中官崔錫獜·李允吉,世孫宮中官申寬吉·兪應會,竝百官加親授。
朴岐壽,以吏曹言啓曰,在前頒赦時,例有別奉抄書入之例矣。今番則何以爲之乎?敢稟。傳曰,書入。
又以吏曹言啓曰,別歲抄書入事,命下矣。永不敍用居中居下,一體書入乎?敢稟。傳曰,書入。
尹秉烈啓曰,吏曹郞廳來言,百官加下批政事,取稟。傳曰,當日爲之。
有政。吏批,判書徐能輔進,參判沈能岳病,參議李寅泰病,右承旨尹秉烈進。以李淵祥爲修撰,李憲球爲大司成,洪奭周爲藝文提學,洪耆周爲工曹佐郞,李趾秀爲司成,金英業爲司藝,李容奎爲英陵令,李元耆爲內資主簿,李東植爲監察,李元圭爲中部都事,李秉孝爲童蒙敎官。校書博士單任秀龍,書題單徐命俊。
韓義運,以兵批言啓曰,陞資拜營將者,瓜滿前以不職遞罷,則不計朔數多少,還收資級,載在法典,而前順天營將梁宣洙,瓜滿前旣已罷黜,所授加資,依例還收之意,敢啓。傳曰,知道。
兵批,判書南履翼進,參判柳河源入直,參議李渭達,參知金啓淵病,行左承旨韓義運進。以趙貞喆爲知事,姜渼·洪鳳運·廉在彦爲僉知,李熙輔爲宣傳官,安性淵爲內禁將,趙存奎爲兼司僕將,李配浩·李潤俊·金始鳴爲五衛將,李羲肇爲曺司衛將,慶恒運爲忠翊將,李治夏·徐得寶爲慶熙將,李㙽爲文兼,宋得鼎爲右捕從,李復鉉爲守門將,申紈爲順天營將,洪羲祿爲波知僉使,崔弘良爲古今島僉使,李廷大爲寅火堡萬戶。訓鍊判官加設單柳相鼎,副護軍金相謨·文益占,副司果單尹希大,前營將梁宣洙,今降禦侮事,承傳。
傳于朴來謙曰,昌寧尉金炳疇,興完都正是應,百官加親授。
吏批再政,朴宗璜爲副校理,金永基爲禮曹正郞,金孝喆爲軍器主簿,昌寧尉金炳疇,今加靖德,興完君單興完都正是應,今加昭義,以上百官加親授。
兵批,再政。以柳謙喆爲都摠經歷,沈肇永爲武兼,同知李治夏,僉知金始鳴,副護軍李肇淵·安性淵竝單付。
朴來謙,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以宗簿寺提調意啓曰,王世孫冊禮順成,實是宗社莫大之慶,卽當紀載於璿源譜略及國朝御牒,而在前如此之時,或有設廳之例,多有自本寺修正之例,今番則何以爲之?敢稟。傳曰,自本寺爲之。
又以冊儲都監都提調意啓曰,王世孫冊儲儀軌事目,別單書入之意,敢啓。傳曰,知道。
又以禮曹言啓曰,今九月十五日王世孫冊儲後,大殿·中宮殿陳賀時,諸道所封箋文中慶尙右水使李恒權,以應封官,兼別軍職,故各爲封進矣,一體看審捧入之意,敢啓。傳曰,知道。
又以禮曹言啓曰,謹稽謄錄,則師傅·賓客相見禮儀註,例於東宮冊禮翌日,修正入達矣。今番則何以爲之乎?敢稟。傳曰,待下敎爲之。
又以侍講院言啓曰,王世孫旣行冊禮,本院及翊衛司,自今日入省記之意,敢啓。傳曰,知道。
韓義運,以都摠府言啓曰,今日入直內三廳武兼禁軍及軍兵等,當爲中日習射技,而殿座相値,不得設行之意,敢啓。傳曰,知道。
又以兵曹言啓曰,謹依世孫宮掌務內官啓下手本,雇立軍七名,別單書入之意,敢啓。傳曰,知道
王世孫冊儲敎命文。王若曰,立嗣升儲,所以固國本,定名正位,所以繫人心。周建聖德之孫,克撫昌運,漢崇世嫡之號,寔昭常經。玆循典章,載揚冊命。咨爾世孫某,毓積累之流慶,挺岐嶷之令姿,嬉戲而〈儀〉度不凡,孩提而孝敬已篤。推休應於湯降,占殷緖之發祥,撫典型於啓呱,知禹道之能繼。顧今孤危之國勢,匕鬯不可暫虛。矧爾夙彰之令聞,謳歌自有所屬。爰以世序之正,宜居儲副之尊。寵命先加,已自前年亞歲,縟儀亟擧,乃用元定吉辰。玆命冊爾爲王世孫,爾其祗膺賁章,克篤蒙養。典學爲修德之本,作善爲降祥之符。精一執中,是帝王傳心之法,恭儉禮下,卽君人致治之方。尊經傳而親賓師,遠便佞而屛玩好,習熟乎正言正事,擴充其良知良能。撫艱大而將投,在孫惟汝,推孝友而爲政,乃考是承。於戲,堂構之責在斯,宗社之托至重。淵臨氷履,勿替燕翼之謨,月恒日升,永享龜疇之福。故玆敎示,想宜知悉。判尹金履喬製進。
竹冊文。王若曰,君子有抱孫之樂,蒙養乃爲聖功,帝王重立嫡之名,豫建以係民望,肆寓從周之義,允叶述先之謨。咨爾世孫某,仁孝天成,溫文日就,知思形於游戲,自孩提而儼若成人,聰明蘊於視聽,得賢師則可與入道。多識文字而不煩敎諭,每對經傳則知尊賢聖。覃訏岐嶷,撫背有奇愛之心,明類長君,延頸切期待之悃。自厥初姿質之允美,迨乎長負荷之必能。國步方値艱危,咸願典禮之賁擧,爾年雖在沖眇,詎緩位號之升加?玆冊爾爲王世孫,爾其懋恢宏謨,光膺景福。燕閑幽獨,先求放心,禮樂詩書,必究精義。罔與柔佞相昵,毋或玩好是耽。寢膳溫淸之儀,皆遵小學之訓,宮室衣服之儉,嘗以大禹爲師。成乃考圖功,知今我初服,予則誦祖依孫遺敎,爾則以舜何人爲期。勤日三之朝,長成是待,繼明兩之照,付托無憂。常若凜乎淵氷,庶幾勖其堂構。故玆敎示,想宜知悉。
庚寅九月十五日巽時,上詣仁政殿。王世孫冊禮陳賀入侍時,行都承旨朴岐壽,行左承旨韓義運,右承旨尹秉烈,左副承旨金興根,右副承旨朴來謙,同副承旨洪穉圭,假注書任百經·曺雲承,記事官徐念淳·洪鍾應,檢校提學金祖淳,直提學徐憙淳,檢校直閣徐萬淳,檢校待敎金英淳·金鼎集以次侍立。時至,鼓三嚴,通禮跪啓外備。上具冕服,乘輿出宣化門。藥房提調南履翼,副提調朴岐壽進前奏曰,侵早勞動,聖體,若何?上曰,一樣矣。由協陽門·肅章門·仁政門,至殿內。通禮跪啓請執圭。岐壽進圭,上執圭陞座。贊儀唱都監都提調以下及宗親·文武百官鞠躬四拜,都監都提調以下宗親·文武百官行四拜禮。引儀引使者以下,由東偏門入就位。贊儀唱鞠躬四拜,使者以下行四拜訖。引儀引都監都提調以下,陞就階上西向立。執事者從陞。來謙進當座前,跪啓傳敎,俯伏興,由東偏門出去,執事者對擧敎命冊印,由正門出。來謙還入宣敎曰,冊立元孫爲王世孫,命卿等展禮。宣訖,岐壽進前奏曰,春坊正書朝報及疏箚,例自冊禮日爲始書入矣。今番則何以爲之乎?上曰,依例爲之。岐壽曰,春·桂坊入直,自冊禮日爲始,自是已例,今番則何以爲之乎?上曰,依例爲之。岐壽曰,侍近仗軍士五名責入,自是前例矣,何以爲之乎?上曰,依例爲之。岐壽曰,禮房承旨宣冊進去時,史官各一員,當隨去矣。上可之。岐壽曰,左副承旨金興根,檢校待敎金鼎集,時帶春坊,一體隨去,何如?上可之。上曰,永明尉洪顯周·東寧尉金賢根·昌寧尉金炳疇·檢校直提學趙寅永,受冊時使之進去。使者受敎命冊印如禮訖,使者以下,以次陪進,而由東偏門出。贊儀唱宗親文武百官鞠躬四拜,宗親文武百官行四拜訖,通禮跪啓禮畢。又啓入小次,上入小次。來謙復命奏曰,宣冊矣。少頃,陳賀時至,鼓三嚴,通禮跪啓外辦。上具遠遊冠·絳紗袍,出就座。贊禮唱四拜,宗親·文武百官行四拜訖。代致詞官進當座前,致詞訖。宗親文武百官行四拜。來謙進當座前,跪啓宣敎。宣敎官趙秉龜宣讀訖。來謙跪啓宣箋。宣箋官閔英世宣讀訖。贊儀唱四拜,宗親·文武百官行四拜。贊儀唱山呼,宗親文武百官及入侍侍衛軍兵諸呼千歲者三,通禮跪啓禮畢。上釋圭,岐壽受圭。領議政南公轍,左議政李相璜,右議政鄭晩錫,領敦寧金祖淳等進前奏曰,日吉辰良,王世孫冊儲慶禮順成,實宗社無疆之休,臣民慶忭,不容仰達。臨殿受賀,勞動旣多,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。上降座乘輿,由仁政門·肅章門,至協陽門外,義運請出標信解嚴。仍由宣化門還內,諸臣以次退出。
上在昌德宮。停常參·經筵。
藥房副提調朴岐壽啓曰,日吉辰良,冊禮順成,賀儀誕擧,群情慶忭,伏未審夜間,聖體,若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
韓義運啓曰,明日常參·經筵,取稟。傳曰,停。
洪穉圭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓義運啓曰,左副承旨金興根,今日不爲仕進,卽爲牌招,何如?傳曰,允。
朴岐壽啓曰,藥房副提調,持湯劑來待矣。傳曰,封入。
韓義運啓曰,假注書曺雲承,身病猝重,勢難察任,今姑改差,何如?傳曰,允。
曺雲承改差,代以南獻中爲假注書。
傳于韓義運曰,陳賀時別單及禮貌官別單,亦爲書入。
傳于韓義運曰,魂宮當移奉於文政殿矣,今月內擇日以入。
韓義運,以禮曹言啓曰,傳曰,魂宮當移奉於文政殿矣,今月內擇日以入事,命下矣。令日官朴周煥推擇,則今九月二十七日午時爲吉云,以此日時擧行,何如?傳曰,允。
洪穉圭啓曰,卽者校理李根友,以其親病陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂備員間,視事頉稟之意,敢啓。傳曰,知道。
洪穉圭,以弘文館言啓曰,上番闕直,事甚未安。副校理李鼎在·朴宗璜,副修撰申冕周,竝卽牌招,以爲推移入直之地,何如?傳曰,允。
韓義運啓曰,刑書判書李止淵,嚴飭之下,謂以情地,末由蠢動,終不上來,事體道理,俱極未安。從重推考,何如?傳曰,昭晰旣屢加矣,勉出亦多方矣,一樣無變動,其意未可曉,更下義禁府問勘,可也。
洪穉圭啓曰,大司憲金陽淳,執義朴升鉉,掌令李正耆·權徽牌不進,持平李東迪·李齊松在外,監察茶時之意,敢啓。傳曰,知道。
以大司諫安光直,正言成遂默,執義朴升鉉,掌令李正耆·權徽牌不進罷職傳旨,傳于洪穉圭曰,只推。
以左副承旨金興根牌不進罷職傳旨,傳于韓義運曰,只推。
以咸鏡監司申在植狀啓,鏡城判官閔致成,身病添劇,廢却公務,不得已罷黜事,傳于洪穉圭曰,令該曹口傳差出,催促下送。
洪穉圭以宗簿寺提調意啓曰,譜略修正時,御眞摹寫年月,奉安處所,例爲入錄,而不敢擅便,何以爲之?敢稟。傳曰,入錄,可也。
又以宗簿寺提調意啓曰,璿源譜略修正事,命下矣。王世孫諱字,當爲入錄,而自下不敢擅便,何以爲之,而今番事體自別,當有跋文,令政院稟旨擧行,何如?傳曰,允。入錄,可也。
又以敦寧府言啓曰,王世孫冊禮,今已順成,實是宗社莫大之慶矣。御牒及譜冊修整之役,不容少緩,依例修錄,何如?傳曰,允。
又以迎接都監言啓曰,本都監郞廳刑曹佐郞尹學善,身病猝重,勢難供職,改差,其代長興庫主簿金來淳差下,使之察任,何如?傳曰,允。
又以迎接都監言啓曰,卽接平安監司所報,則今此勅行時,沿路邑名·館名,間有當避之字,不可不變通。故寧邊則改以延邊,寧遠則改以永遠,肅川肅寧館,改以肅永館云矣,敢啓。傳曰,知道。
又以戶曹言啓曰,時御所內各司,依定式發遣本曹正郞臣尹滋畊,與兵曹參判臣柳河源,佐郞臣崔宗煥,東所衛將臣尹弼漢,西所衛將臣韓錫昌,南所衛將臣咸敬毅,北所衛將臣韓用夏,眼同看後,有頉處別單書入,而修改則擇日擧行之意,敢啓。傳曰,知道。
又以兵曹言啓曰,宣傳官李存敬,病難供職,呈狀乞遞,僉知中樞府事姜渼,慶熙宮衛將李治夏,俱爲除授在外,上來無期云,竝改差,何如?傳曰,允。
校理李根友疏曰,伏以,臣之偏母,今年爲七旬矣。少抱貞疾,老益沈痼,少失將攝,輒致苦劇,近當換節之交,且緣日候不調,寒感闖肆,而榮衛俱損,頑痰衝上,而飮食全却,委頓床笫,一倍凜綴,而緣臣在公,無以看護,房闥之內,轉側無扶將之人,藥餌之際,調煎無管檢之路,家書踵至,促以歸覲,臣於是方寸煎灼,按住不得。玆敢忙陳短章,徑出禁扄。伏乞聖慈,俯垂鑑諒,亟遞臣職,以便救護,仍治臣凟擾之罪,以肅朝網焉,臣無任云云。省疏具悉。爾其勿辭救護。
上在昌德宮。停常參·經筵。
洪穉圭啓曰,合辭許久闕啓,事甚未安。除在外·疏批未下外,未肅拜·呈告人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點後,日次待令。
備忘記,穩城府使吳一善下直,長弓一張,長箭一部,片箭一部,筒兒一箇賜給。
尹秉烈啓曰,藥房提調,持湯劑來待矣。傳曰,封入。
洪穉圭啓曰,三品官之無得過三日循例請牌,曾有定式矣。大司成李憲球,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,假注書任百經,身病猝重,勢難察任,今姑改差,何如?傳曰,允。
任百經改差,代以韓宓履爲假注書。
洪穉圭啓曰,正言孟明淳,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
以前正言孟明淳禁推傳旨,傳于洪穉圭曰,分揀。
洪穉圭啓曰,吏曹郞廳來言,臺諫有闕,政事,敢稟。傳曰,前望單子入之。
傳于洪穉圭曰,璿源譜略修正時,宗簿寺提調以下,別單書入。
傳于洪穉圭曰,今番陳賀時,禮房承旨,擧行輔德,竝加資。
以冊禮陳賀時別單,傳于洪穉圭曰,宣敎官副司果趙秉龜加資,展敎官兵曹正郞宋台霖,典籍金永基,宣箋官司僕正閔英世,展箋官兵曹佐郞睦用錫,宗簿主簿韓哲浩,各兒馬一匹賜給,通禮玄鎭商·趙,贊儀林貞鎭,典儀金敦喜,引儀洪憲榮·李悌寬·吳致健·安國鉉·尹瀚,各上弦弓一張賜給,奏時官·寫字官·典樂·員役等,依壬申年例施賞。
以冊儲都監別單,傳于洪穉圭曰,正使領議政南公轍,鞍具馬一匹面給,副使行戶曹判書趙萬永,熟馬一匹面給,都提調右議政鄭晩錫,鞍具馬一匹面給,提調兼禮曹判書李羲甲,行戶曹判書趙萬永,工曹判書李光文,竝熟馬一匹面給。都廳副應敎金英淳,校理李穆淵加資,兼弼善徐箕淳,應敎尹心圭,日淺勿論。郞廳戶曹佐郞李定愚,司宰僉正李謙秀,掌樂僉正沈命永,敦寧判官兪碩柱,司䆃僉正趙濟晩,竝陞敍,戶曹佐郞徐驥輔,禮曹佐郞鄭,工曹正郞尹載輔,廣州判官林顯喆,竝日淺勿論。監造官繕工監役金愼根,濟用奉事金在厚,繕工監役朴曾壽,別工作繕工假監役李樹敏,竝陞六。敎命文製述官漢城判尹金履喬,書寫官水原留守洪羲俊,竹冊文製述官領議政南公轍,書寫官右參贊金履載,敎命篆文書寫官永明尉洪顯周,玉印篆文書寫官同敦寧趙寅永,竝熟馬一匹面給。敎命執事尙衣僉正李奎憲,司饔僉正李憲承,擧案執事典簿洪益謨,戶曹正郞尹滋畊,褥席執事敦寧參奉徐光奎,竹冊執事刑曹佐郞洪升淵,長興主簿金來淳,擧案執事刑曹正郞金性求,司圃別提趙箕淳,褥席執事東部都事金普根,玉印執事漢城判官沈能淑,漢城主簿林勉洙,擧案執事軍資判官李一榮,敦寧主簿元錫周,褥席執事平市直長鄭憲容,擧讀冊案執事儀賓都事尹宗鎬,典牲判官金炳先,褥席執事內贍奉事成退默,竝各加一資,資窮者代加。別看役前知事李興潤,前縣監金命赫,部將洪宅榮,竝相當職調用。分差計士金宜仁·崔漢鍾,竹冊文北漆寫字官李東秀等六人,竝高品付料。守直軍官張漢燁,邊將除授。各差備領率部將張載源等九人,畫員金命遠等九人,牌將權致大,各上絃弓一張賜給。輦輿監董司僕主簿趙繼,依壬申例。師領議政南公轍,傅左議政李相璜,各內下大豹皮一令賜給。左賓客李羲甲,右賓客金履喬,左副賓客鄭尙愚,右副賓客李光文,各內下鹿皮一令賜給。贊善宋穉圭,內下大豹皮一令賜給。輔德李憲瑋,兼輔德金興根,弼善李游夏,兼弼善徐箕淳,文學金鼎集,兼文學趙秉龜,司書金箕晩,兼司書李穆淵,說書閔泰鏞,兼說書吳取善,翊衛柳尋春·宋啓栢,司禦金履鋼·任禹常,翊贊趙咸永·崔在憲,衛率姜彝文·洪羲明,副率洪翼周·李寅元,侍直尹致容·成載濩,洗馬李寅在·嚴錫明,已上依壬申年例。禮貌官兼弼善徐箕淳加資。相禮鄭東渙,贊儀林貞鎭,掌儀韓守一,引儀任燧·洪憲榮·李膺耆,奏時官林鳳翼等三人,各上絃弓一張賜給。尙衣提調領敦寧金祖淳,右參贊金履載,各內下鹿皮一令賜給。別提金天叙,直長李景燁,主簿金懋,僉正李奎憲,各上絃弓一張賜給。別軍職吳一善等十三人,各差備中官等,依壬申年例。其餘忠贊衛·擇日官·錄事·計士·畫員·牌將·典樂·員役·工匠等,考例施賞。
傳于洪穉圭曰,今番賞典中,一人雖兼數事,毋得疊受。
傳于洪穉圭曰,今日陞儲之慶,卽邦運回泰之本也。凡節雖不一依常例,其於與下民同慶之方,豈或異焉?諸道最久條舊還十萬石,市民徭役限二朔,泮人徭役限二十日,貢人舊遺在一萬石蕩減,軍錢·結錢·僧役·稅錢·貢錢,亦爲一體分數蠲減,以示廣慶導和之意。
洪穉圭啓曰,行都承旨朴岐壽不爲仕進,行左承旨韓義運,右承旨尹秉烈,右副承旨朴來謙式暇,左副承旨金興根內閣直,院中只有臣一人,伴直無人。行都承旨朴岐壽,所當牌招,而拘於廳規,不得請牌,何以爲之?敢稟。傳曰,牌招。
又啓曰,都承旨朴岐壽牌不進,伴直無人,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨朴岐壽再牌不進,伴直無人,所當更請牌招,而拘於廳規,不得請牌,何以爲之?敢稟。傳曰,更爲牌招。
又啓曰,今此勅使接見時說話,依例書入,而或不無未盡處,令廟堂增刪,以備睿覽,何如?傳曰,允。
吏曹口傳政事,以李炫章爲鏡城判官。
洪穉圭啓曰,大司憲金陽淳,執義朴升鉉,掌令李正耆·權徽牌不進,持平李東迪·李齊松在外,監察茶時之意,敢啓。〈傳曰〉,知道。
以大司諫安光直,正言成遂默,執義朴升鉉,掌令李正耆·權徽牌不進罷職傳旨,傳于洪穉圭曰,只推。
以大司成李憲球牌不進罷職傳旨,傳于洪穉圭曰,只推,以副校理李鼎在·朴宗璜,副修撰申冕周牌不進罷職傳旨,傳于洪穉圭曰,只推。
洪穉圭,以弘文館言啓曰,上番闕直,事甚未安。副校理李鼎在·朴宗璜,副修撰申冕周,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,王世孫冊儲,縟儀誕擧,祗告廟社,頒敎中外,此誠宗社億萬年無疆之慶。當此擧國歡忭之日,設科取人,乃是應行之典。今番慶科,以何科設行,而以何間擇吉乎?敢稟。傳曰,以庭試除初試,十月晦間擇吉,可也。
又以禮曹言啓曰,以王世孫冊儲慶科取稟草記,傳曰,以庭試除初試,十月晦間擇吉,可也事,命下矣。在前庭試除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,擇日放榜。
又以禮曹言啓曰,以王世孫冊儲慶科庭試卽日放榜,擇日放榜取稟草記,傳曰,擇日放榜事,命下矣。令日官朴周煥推擇,則文武科庭試來十月二十九日,放榜十一月初六日辰時爲吉云,以此日時定行,何如?傳曰,允。
義禁府啓目,刑曹判書李止淵原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,此囚豈待捧供而知之?特爲在外慢命故耳。大抵供辭中,又以人言爲說,然所謂李寅溥書一款,本是無證據抑勒之言。又況寅溥處分,不以其書者乎?至於宜學書一款,尤爲可笑。必當知三字,與莫須有三字何異?兩款明是齮齕者,粧撰構誣,故向日下敎中毛將焉傅者,政指此實際,而其後昭晰,又何如,則不思感祝出膺,一味自引乎?然議處則適足使之引義,此拱辭,勿施,卽爲分揀放送爲良如敎。
傳于洪穉圭曰,刑曹判書李止淵,旣有分揀之命,卽爲牌招。
洪穉圭,以承文院都提調意啓曰,告訃齎咨官回便,有靈巖漂民出送咨矣。見今節行不遠,不必先通稱謝,而以無方物一起磨鍊,順付於冬至使行之意,分付該曹,何如?傳曰,允。
又以迎接都監言啓曰,今此勅使諭祭時,祭物物目器數,依丙午年例,別單書入之意,敢啓。傳曰,知道。
又以迎接都監言啓曰,勅使入京第三日,大臣有請行茶禮之例,今亦依此備待之意,敢啓。傳曰,知道。
又以備邊司言啓曰,奏請使乾糧,若待各道求請,則無以及期措備。使行盤纏與員役路需,令該廳磨鍊以給,兩西則使行下去時,從便取用之意,分付,何如?傳曰,允。
又以備邊司言啓曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
應敎徐箕淳疏曰,伏以,國之有刑政,將以討亂逆也,扶世敎也。如或罪在必誅,而苟有倖逭,情涉罔赦,而未施常憲,則亂逆無所懲畏,倫彝漸致斁絶,終至於國不得爲國,豈不大可懼哉?臣於目下事,深有所憂歎者。私竊以爲殿下之刑政,一失於尹尙度事處分,再失於金魯敬事批旨,不料以我殿下聖明,刑政之失,乃至於是也。噫嘻,亂逆之臣,何代無之,而豈有如尹尙度之窮凶極惡者哉?凶疏一出,凡有彝性者,夫孰不髮豎膽掉,繼之以涕淚被面也?尙度亦人耳,亦我國臣子也,胡忍爲此,焉敢爲此?出位陳章,意在彈劾,則惟當臚列其人而彈劾之而已。乃敢於措辭之際,或隱映說去,或呑吐不發,句句節節,誣犯於莫重莫嚴之地,無所顧藉,無所忌憚,肆然筆之於書,投進於聖明之前,此其意在於彈劾乎,在於誣犯乎?究厥心腸,萬剮猶輕。惟我孝明世子,四載代聽,萬幾克勤,政令一播,臣庶胥忭,堯·舜君民,謂將少須臾可覩,今幾日矣,而鶴馭莫攀,离光浸遠,而深仁厚澤之浹於人心者,將萬億年不泯,今乃有如尙度蟣蝨之類,誣辱指斥,無復餘地。此一國臣民所以冤號憤慟,誓不與尙度共戴一天也。罪惡如尙度,凶悖如尙度,而覆載之間,尙貸腰領,則古往今來,寧有是也?雖閭巷之小民,苟爲無過而橫被誣毁,則尙能昭晰而辨白者,況莫重莫嚴之地乎?又況玄隧已閉,萬事都休之時乎?尙度不戮,則睿誣無可辨之期矣,尙度不鞫,則亂萌無可折之日也。又恐八方延頸之民,咸疑昔我离明,於幽獨之地,或不無一二慊德,豈不冤哉,豈不痛哉?且我殿下,旣已明燭,其如渠鄕曲愚蠢,不能自辦,而必有乘時煽亂者,暗地指使,則何不夬降嚴命,以破凶窩,乃反慮傷事面,姑從輕典,處分惟止於島配,兪音尙靳於臺請,將使不逞之徒,潛倖其假息,無將之心,莫遏其滋長,此臣所謂刑政之一失也。且以金魯敬事言之,金遇明之疏出,而窮凶之情節昭著,兩司之新啓出,而絶悖之斷案已具,仕宦之抑情,旨意叵測,按獄之黨逆,情跡莫掩。有一於此,已是王法之所不容,至於己卯凶言,卽一裕賊復生。時惟大禮爰定,臣民歡祝,而渠獨何心,肆發悖口,顯示不滿之意,自犯無嚴之科?是宜明正其罪,亟施當施之律,乃殿下諭之以關係甚重,臺啓之批,不賜允兪,臣實惑焉。惟其關係甚重也,故聲討不得不嚴,而國法不可不施也。今殿下旣知其關係甚重,而若有難愼之意,何也?苟以關係之重,尙可當罪而不罪,則世豈有如許事理乎?此臣所謂刑政之再失也。臣以區區私義,屢犯違傲,不敢以見職自居,而情極冤憤,義重懲討,玆敢披瀝而陳之。伏願殿下,廓揮乾斷,亟允臺請。尹尙度·金魯敬,竝令王府,拿鞫得情,夬正典憲,使刑政無失,亂賊知戢焉。仍伏念,臣才識蔑劣,學術空疎,論思之責,本不近似,而脆質善病,遇涼輒劇,積痞衝亘,而飮食廢却,風痰升降,而精爽眩瞀,以此見狀,無望供職。伏乞聖慈,俯垂矜悶,特遞臣所帶職名,以安微分,千萬幸甚。臣無任云云。省疏具悉。尹尙度·金魯敬事,日昨已有他批之語者,豈無深量而然?勿煩。
獻納李應信疏曰,伏以臣,四朔出疆,數昨入都,祗肅納言之恩命,退歸旅次而少憩,取見近日方張之臺論,側聞萬口喧騰之國言。噫,彼金魯敬窮凶絶悖之罪,昭著而畢露矣。渠以世祿之家,厚受國恩,八座兜攬,一門輝赫,苟有恒性,宜切圖報,而奈其苟患得失,巧趨勢利,逆節庇護於暗地,而莫掩黨惡之跡,悖說肆發於稠座,而難逭無將之誅矣。此已渠罔赦之斷案,而粵在己卯,揀選名門,爰定大禮,一國臣民,莫不慶忭,而渠獨何心,大懷不滿,唱爲凶言,專襲裕賊之餘套?傳說已播,輿憤愈激,到今追惟,毛骨俱竦,論其負犯,不可以晷刻容貸,而偃息自如,王章尙稽,其可曰國有常憲乎?伏願殿下,淵然深思,廓揮乾斷,亟令王府,嚴鞫得情,夬正典刑焉。至若島配罪人尹尙度,暗蓄希覬之心,憑藉論人之章,遣辭陰慘,無所畏憚,誣逼莫重之地,自犯不敬之誅,至於爲人所不忍爲等句語,此豈今日臣子所可萌心而發口者哉?卽此一款,萬戮猶輕,而決非如渠愚蠢者之所能獨辦,亦令王府,拿鞫窮覈,明正典刑焉。仍伏念,臣空疎蔑劣,百不猶人,淸朝耳目,本非近似,而且況原隰之餘,宿祟益肆,跧伏旅邸,調將失宜,瞻望鄕楸,省掃路阻。伏乞天地父母,俯垂鑑諒,特許鐫改,以重公器,以便私分,千萬幸甚。臣無任云云。省疏具悉。已諭於近日諸批,勿煩。
上在昌德宮。停常參·經筵。
進御加減歸脾湯,自明日停止事,下敎。
洪穉圭,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪穉圭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,藥房提調,持湯劑來〈待〉矣。傳曰,封入。
又啓曰,刑曹赦單子,當爲修正以入,而判書李止淵牌不進,不得擧行,更爲牌招,何如?傳曰,允。如有違牌,勿爲呼望。
又啓曰,刑曹判書李止淵,前後飭敎,不啻截嚴,而謂有情勢,奉牌闕外,一向逡巡,不卽承膺,事體所在,萬萬未安。從重推考,何如?傳曰,前後昭晰與慰勉,可謂委曲無餘,而終不肯出,此外果有何許情勢之可言?又不知何如可當於其心,萬萬駭然。刑曹判書李止淵,羅州牧使謫補,當日內下直,時任牧使,遞付京職。
又啓曰,行都承旨朴岐壽,行左承旨韓義運,右承旨尹秉烈不爲仕進,左副承旨金興根內閣直,右副承旨朴來謙式暇,院中只有臣一人,伴直無人。右承旨尹秉烈,所當牌招,而拘於廳規,不得請牌,何以爲之?敢稟。傳曰,牌招。
以副校理李鼎在·朴宗璜牌不進罷職傳旨,傳于洪穉圭曰,只推。
洪穉圭啓曰,卽者副修撰徐有贊,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,應敎徐箕淳,校理李根友,副修撰徐有贊受由,副應敎·校理一員未差,修撰吳致淳都監進,李淵祥在外,副修撰申冕周疏批未下,玉堂上下番俱空,事甚未安。副校理李鼎在·朴宗璜,竝卽牌招入直,何如?傳曰,允。
以宗簿寺別單,傳于洪穉圭曰,提調領敦寧金祖淳,國朝御牒書寫官兼纂修監印校正官興寅都正最應,各內下大鹿皮一令賜給,正沈能燮加資,主簿韓哲浩陞敍,直長李源達,別工作繕工副奉事李用觀,竝陞六,忠義衛金芸淳·金弘默,竝相當職調用,寫字官·唱準·畫員·員役·工匠等,依辛巳年例施賞。
傳于洪穉圭曰,政官牌招開政,賞典下批。
洪穉圭啓曰,右承旨尹秉烈牌不進,伴直無人,行左承旨韓義運,所當牌招,而拘於廳規,不得請牌,何以爲之?敢稟。傳曰,竝許遞,今日政差出。
洪穉圭,以吏批言啓曰,冊儲都監都廳李穆淵,加資事,命下矣。雖已資窮,未經準職,何以爲之?敢稟。傳曰,勿拘。
又以兵曹言啓曰,翊衛司翊衛柳尋春,病難供職,呈狀乞遞,守門將李鎭永,除授過限,竝改差,何如?傳曰,允。
有政。吏批,判書徐能輔進,參判沈能岳牌不進,參議李寅泰進,右承旨金興根進。以洪赫·金英淳爲承旨,鄭東煥爲副應敎,鄭知容爲輔德,趙斗淳爲兼弼善,李鼎在爲兼文學,李應信爲兼司書,洪奭周爲刑曹判書,徐俊輔爲冬至兼謝恩使,都寅曄爲典籍,李根友爲中學敎授,金鼎集爲西學敎授,金在安爲假監役,任百秀爲濟用奉事,李海善爲繕工副奉事,右副承旨朴來謙,輔德李憲瑋,今加嘉善,副司果趙秉龜,副應敎金英淳,校理李穆淵,宗簿正沈能燮,兼弼善徐箕淳,已上今加通政加資事,承傳。
兵批,判書南履翼進,參判柳河源病,參議李渭達入直,參知金啓淵病,右副承旨洪穉圭進。以金近源爲僉知,李仁達爲宣傳官,李長運爲慶熙將,李羲升爲翊衛,金箕祖爲都摠都事,尹致容·成載濩爲副率,朴履會爲守門將,同知單徐得寶,護軍李憲瑋·韓義運,副護軍金英淳·李穆淵·趙秉龜·沈能燮·徐箕淳·姜渼·李存敬·金景,副司果孟明淳·金愼根·金在厚·朴曾壽·李樹敏·李寅元·洪翼周·李源達·李用觀,以上竝單付。
吏批,再政。以趙斗淳爲應敎,金羽根爲相禮,李相斗爲監役,李胤祚爲齊陵參奉。
兵批,再政。以南成老爲宣傳官,李寅在·嚴錫明爲侍直,同知單李長運。
吏批,三政。以李亮淵爲假監役。
兵批,三政。以洪祐喆·任百豐爲洗馬。
洪穉圭啓曰,伴直無人,新除授同副承旨金英淳,卽爲牌招,何如?傳曰,允。
洪穉圭以宗簿寺提調意啓曰,璿源譜略修正,今方始役,而本寺正加資,直長陞六矣。其代令該曹口傳差出,使之董役,何如?傳曰,允。
吏曹口傳政事,以兪章煥爲宗簿正,鄭澤友爲直長。
洪穉圭啓曰,大司憲金陽淳,執義朴升鉉,掌令李正耆·權徽牌不進,持平李東迪·李齊松在外,監察茶時之意,敢啓。傳曰,知道。
以大司諫安光直,獻納李應信,正言成遂默,執義朴升鉉,掌令李正耆·權徽牌不進罷職傳旨,傳于洪穉圭曰,只推。
以右承旨尹秉烈牌不進罷職傳旨,傳于金英淳曰,只推。
以副校理李鼎在·朴宗璜牌不進罷職傳旨,傳于金英淳曰,只推。
金英淳,以兵曹言啓曰,今九月二十七日魂宮移奉文政殿時,陪衛攝翊衛司二員,臨時差出,而兵曹·都摠府堂上·郞廳各一員,五衛將二員,武臣兼宣傳官八員,挾神輿軍四十名,磨鍊,何如?傳曰,允。
又以兵曹言啓曰,王世孫冊儲慶科庭試文武科,來十月二十九日設行事,自禮曹推擇啓下矣。武科則例有初試吉日,令日官朴周煥推擇,則來十月十八日爲吉云,以此日擧行,而取考謄錄,則在前慶科庭試取人之數,多寡不同,或取三四百人,或取五六百人,或取八百人。今番則取幾人乎?敢稟。傳曰,取三百人。
兵曹,來十月十八日王世孫冊儲慶科庭試武科初試時規矩,貫革五矢一百步一巡一中,柳葉箭五矢一百二十步一巡二中,鳥銃三柄一巡一中一分,講書粗以上取二枝,落點。
金英淳,以訓鍊都監言啓曰,本局分授都城肅靖門西邊第四城廊近處體城二間許頹圮處,今九月十九日爲始,改築之意,敢啓。傳曰,知道。
又以御營廳言啓曰,本廳哨官林柱煥,身病甚重,勢難察任,改差,何如?傳曰,允。
領議政南公轍疏曰,伏以,天祐宗祊,元良冊儲,凜如綴旒之勢,復奠鞏磐之安,大庭晉賀,百祿咸湊,大小臣民,歡忭曷極?臣之今番一出,豈可爲而爲者哉?前後恩諭,旣懇且摯,又當慶禮,隔無多日,以平日身不自有之義,兼托於先覩爲榮之忱,一疏備例,亦且闕然。位居具瞻,而去就之苟且放縱如此,臣之此心,其知者庶或諒之,而其不知者,宜如何處之也?今玆重卜之擧,豈殿下,以臣尙或有分寸可取,而若其老憒癃病,今年不如昨年之實狀,未及下燭也耶?承弼之責,何時不重,而今則爲尤重,名德器量,可以鎭俗濟物者爲上,其次則材力强幹,曉暢事務者,擧以任之,猶可以牽補架漏,謂之救時之相,而今殿下之取臣者,有一於此乎?臣卽自十年以前乞退之人也。由前由後,疏請筵懇,不知爲幾,聖明想必記有,而又於昨春,六上辭書,終蒙睿慈,惻然垂念,仰稟許解,自此以後,閒如致仕,世亦相忘,庶幾優遊,以畢餘生,豈料周歲之後,有此誤恩之洊下,以致物情之重駭?宋元祐中,詔召范鎭,鎭辭曰,六十三而求去,蓋以引年,七十九而復來,豈云中禮?卒不起。今臣年不加少,而求退復進,則其得罪於范鎭,猶屬自己之羞恥,而名以輔相,持身處官之顚倒無義,若是之甚,將焉用彼哉?仍念,臣受恩兩朝,致位三事,中間之閱歷,事故至多,夫豈無孤負僨誤之種種可言者,而仰賴憫覆曲庇之盛德,以至於今,譬如行旅,辛苦跋涉,幸而得抵於平陸,正宜卸擔歇脚之是思,而如或不自知足,復圖前進,則顚仆狼狽,理必無幸,以殿下終始愛欲保之德,豈忍使臣爲此?雖然,臣若出而有一毫裨補,則其死其生,何足計較,而自量才器,萬無其望。且於授冊禮成,臣旣周旋竣事之後,若又延拖蹲仍,則是從前辭懇,都歸矯飾,其心本欲無退也,而託辭而欺天,終且于于而進也,此其罪當被何律?自非然者,宜有體諒,早賜區處。伏乞聖慈,俯察血悃,亟解臣議政之任,改卜賢德,無曠時日,公私不勝萬幸。臣於治疏將上之際,伏見別單下者,臣名亦入於論賞之秩,臣適當盛會,猥以使者,秪奉冊印,傳命行禮,此不過暫時之拜跪,尺地之往來,榮則多矣,勞何有焉?況天廐銀鞍之馬,爲賞典之最重者乎?從前臣遇慶受賞者甚多,而今玆申賜,尤是罔功之甚者,上之濫施,下之冒受,俱失其宜。此臣之惶愧隕越,罔知收措者也。亦望收還,俾重恩賞,以安微分。臣無任云云。答曰,省疏具悉卿懇。卿以今番出膺,未備中書故事,有此辭巽耶?不然,卿太不思矣。卿之引年之已有年所,非不知也,筋力氣度之有減於曩昔,非不知也。特以今日國事,非卿坐鎭則不可也。焉有只爲一時之師銜而已耶?臥閤論道,可也,十日一赴朝堂,可也。如此則卿無勞力之歎,予有依賴之幸,終亦可遂卿之志,而上下豈不有光乎?若如是汲汲,則非但予之決不敢從,卿之體面,亦豈不屑屑焉耳乎?卿試細量,勿復强瀆,弘濟國事。錫馬之典,卿其勿辭,安心領受。仍傳于金英淳曰,此批答,遣史官傳諭于領議政。
右議政鄭晩錫箚曰,伏以,上穹篤棐,景命迓續,陞儲之顯冊誕宣,守器之大本益固,重光騰頌,兆民係心,萬億年垂祉,肇自今日,環海含生,慶抃惟均。況臣於此際,猥忝任使,獲覩盛禮,榮固莫大,勞於何有,而及伏見別單下者,錫馬之典,謬及臣身,臣誠惝怳隕越,莫省其所以也。夫國有慶禮,董飭工役,自是臣子職分之所當然,而如臣衰朽昏謬者,不過備數充位耳,初無絲毫可紀之微勞,何遽侈之以異渥乎?罔功濫賞,孰甚於此?且國家礪世之道,惟在賞罰,一有僭忲,所關非細,不可以微小而忽之,臣之不敢冒膺者,不但爲私義之恧蹙不安也。伏乞聖明,俯賜諒察,亟收濫賞,以重國體,以安私分焉。取進止。答曰,省箚具悉卿懇。卿其勿辭,安心領受。仍傳于金英淳曰,此批答,遣史官傳諭于右議政。
永明尉洪顯周疏曰,伏以,吉日傳冊,禮成升儲,國勢復奠於磐泰,輿頌方騰於星海,延頸攢手,肖耑同情。況臣身在大庭之賀班,特承格外之恩命,獲與二三僚員,密邇於受冊行禮之際,仰瞻岐嶷之睿表,金相玉度,逈出尋常,拜跪周旋,動合規繩,餘生少延,獲覩是日,抃祝欽頌,不知所裁。退伏歷日,尙覺龍光之徧體,不意天廐上駟之錫,忽下於夢想之外,臣誠惝怳悸恐,莫省措躬之所也。遇慶識喜,雖仰聖意之收在,而賞功酬勤,實係朝家之重典。藉使臣,眞有可紀之微勞,亦不過臣子之常分,則夤緣徼賞,實非可安。況其區區所自效者,只是二字之書寫,而乃與敦匠摛藻之任,偕居於上賞之列,臣心歉恧,固不容言,而亦豈不大有累於明主嚬笑之愛乎?左揣右量,冒受無路,披瀝陳籲,冒瀆崇嚴。伏乞聖明,俯垂鑑諒,特命收還臣匪分之賞,俾朝典無濫,私心少安,千萬幸甚。臣無任云云。答曰,省疏具悉卿懇。卿其安心領受。仍傳于金英淳曰,此批答,遣史官傳諭于永明尉。
副修撰申冕周疏曰,伏以,嶺外賤品,猥蒙聖朝拂拭之恩,春坊·玉署,每出特點,隕結之忱,寤寐常耿,圖報之願,食息難忘,而病與年至,積瘁添劇。況又哀遑奔走之餘,神識全喪,向來一言,始欲陳情而丐免,略附目下懲討之義,鷹鸇之逐,卽其常情,蟣蝨之微,不足深誅,而臚列亶出衷憤,遣辭未盡商量,勘斷之際,竟未免有損體段,醜拙畢露,顚錯如彼,私心兢惶,惟大何是俟。聖度天大,特賜寬貸,誨之以嶺人質厚,警之以亦不深責,十行辭敎,嚴正懇摯,諄諄若慈父之詔迷子,臣是何人,得此異數?慙悚感泣,不知措躬之所也。包容之德,雖出於匪怒,惶蹙之情,益切於自訟。且臣狗馬之疾,日甚一日,實無復起爲人之望,而召牌荐降,課日違傲,罪上添罪,情窮勢蹙,玆敢略暴實狀,仰瀆崇嚴。伏乞聖明,曲賜矜諒,特許鐫免,以垂終始生成之澤焉。臣方病伏訟愆之不暇,何敢以論思自處,而事在目下,義急懲討,有此冒陳,惟聖明恕察焉。噫,彼金魯敬之凶圖逆節,實千古人臣所未有者也。賦性貪鄙,行己癡濫,左右趨走,專是得失之患,前後綢繆,罔非戕害之計,依姪壻而作爲窩窟,締權奸而憑藉聲勢,東閃西忽,陰闔陽闢,不顧背後之嗤點,只知目下之勢利,由是而數十年之間,內而淸顯,外而要膴,世所稱華貫美秩,惟意所欲,罔不兜攬,以至於輕薄之子,陰慝之姪,奎華銓選,次第驟遷,如拾草芥,則朝家之恩德至矣,門闌之盈盛極矣,而絶無一分報效之念,急於隨時諂附之意,乃反以生死不得抑情仕宦等說,顯言於宴席時貴之前,是可忍也,孰不可忍也?渠所謂可死者何故,可抑者,何情?歷數朝紳,如渠三父子之騰揚者,果有幾人,而猶不知足,辜負如此,決非人類,天必殛之,而此猶薄物細故。己卯年間凶言,卽渠萬戮猶輕之斷案,裕賊至凶絶悖之情節,渠必稔知,而無難傳襲,一串貫來,蔽一言曰,卽此一事,晷刻難貸,已施於裕賊之律,其可暫緩於魯敬乎?臺啓直發,大可見公議,而兪音尙靳,群情安得不憤鬱乎?至於尹尙度之罪,可勝誅哉?渠以卑微之蹤,敢懷希覬之心,挺身投章,而旨意陰慘,句語叵測,論厥諸人,何患無辭,而隱映爲說,至以人臣所不忍爲等語,自歸於誣逼莫嚴之科,是豈今日臣分之所可爲乎?且渠旣鄕曲愚蠢之類,決非獨辦,聖明亦已俯燭矣。似此無嚴不敬之罪犯罔赦者,明有指使,而不之窮覈,快正邦刑,則當此人心陷溺,世道淆亂之時,其何以大懲創乎?伏願聖明,竝允臺請,一以明義理,一以洩輿憤焉。臣無任云云。省疏具悉。已諭於諸批,爾其勿辭察職。
副修撰徐有贊疏曰,伏以,臣之老父宿病,每當秋冬之交,如期闖發,委臥床笫,長事刀圭,其在情理之切迫,離側實難。又因直次之苟艱,違召是懼,不敢不持被者,亦已有日矣。卽接家信,則近以日候之不調,夜來諸症,復添毒感,咳喘達曉,而眩昏莫省,食飮專却,而元氣凜綴,緣臣在公,醫藥無以及時,臣自聞此報,方寸煎灼,按住不得,忙陳短章,徑出禁扄。伏乞聖慈,俯垂鑑諒,亟遞臣職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
朴岐壽啓曰,行左承旨朴來謙,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,徐英淳落點。
正言前望單子入之,洪重燮落點。
洪赫啓曰,刑曹赦單子,當爲修正以入,新除授判書洪奭周,卽爲牌招,何如?傳曰,允。
又啓曰,刑曹判書洪奭周牌不進推考傳旨,今方捧入,而赦單子當爲修正,而如是違牌,事甚未安。更爲牌招,何如?傳曰,允。如有違牌,勿爲呼望。
又啓曰,司諫尹心圭,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
以前司諫尹心圭禁推傳旨,傳于洪赫曰,分揀。
朴岐壽啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之,沈鈁落點。
朴岐壽啓曰,明日傳香,禮房承旨當爲齋宿,左承旨徐英淳,卽爲牌招,何如?傳曰,許遞,前望單子入之。
承旨前望單子入之,趙秉龜落點。
洪赫啓曰,明日傳香,禮房承旨當爲齋宿,同副承旨趙秉龜,卽爲牌招,何如?傳曰,允。
金英淳啓曰,玉堂上下番俱空,事甚未安。副應敎鄭東煥,校理李根友,副校理朴宗璜,副修撰申冕周,竝卽牌招,推移入直,何如?傳曰,允。
掌令權徽,獻納李應信等啓曰,請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,快正邦刑。措辭見上二十字刀割請物故罪人家煥·哲身,正法罪人承薰·樂敏,施以好籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚,一體嚴鞫,施以當律焉。措辭見上請楸子島荐棘罪人金基敍,亟令王府,設鞫得情,快正典刑。措辭見上請正法罪人宜學諸子,亟施散配之典。措辭見上請削職罪人洪起燮,拿鞫得情,夬正典刑。措辭見上請南海縣安置罪人金鏴,放歸田里罪人李寅溥等,竝令王府,設鞫得情,夬正典刑,當該捕將李惟秀,亦令嚴加盤覈,亟施邦憲焉。措辭見上請知敦寧府事金魯敬,設鞫得情,快正典刑。措辭見上答曰,不允,時景等事·裕事·龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事,不允。李肇源·金基厚等事,金基敍事,不允。宜學諸子事,不允。洪起燮事,已諭於前批,勿煩。金鏴等事,勿煩。金魯敬事,已諭於前批,亟停勿煩。
掌令權徽啓曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島安置罪人命運,設鞫得情,夬正典刑,竄配罪人金殷相·金珪·金漢祚·姜泰翼等,亦施當律,以洩天地神人之憤焉。措辭見上請楸子島定配罪人尹尙度,亟令王府,嚴鞫得情,夬施當律。措辭見上答曰,申鼎朝等事,不允。申綱·黃允中等事,不允。韓植林事,睦台錫事,不允。李命運等事,已諭於前批,勿煩。尹尙度事,不允。
獻納李應信啓曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上,請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上請屛裔罪人韓植林,嚴鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請楸子島安置罪人命運,設鞫得情,夬正邦刑,竄配罪人金殷相·金珪·金漢祚·姜泰翼等,竝令嚴覈,夬施當律。措辭見上請楸子島定配罪人尹尙度,拿鞫得情,夬正典刑。措辭見上答曰,不允,申鼎朝等事,不允。申綱·黃允中等事,不允。韓植林事,睦台錫事,不允。李命運等事,已諭於前批,勿煩。尹尙度事,不允。
洪赫啓曰,臺啓修正,何等審愼,而合啓中有所誤書處,致煩下敎,臣之矇然捧入,不勝惶恐,而當該注書,所當重勘,而本院請推之外,無他可施之罰,何以爲之?敢稟。傳曰,拿處,爾則推考。
韓宓履拿處,代以洪大稱爲假注書。
傳于洪赫曰,刑判疏批已下,卽爲牌招。
以左承旨徐英淳牌不進罷職傳旨,傳于洪赫曰,只推。
以副應敎鄭東煥,校理李根友,副校理朴宗璜,副修撰申冕周牌不進罷職傳旨,傳于趙秉龜曰,只推。
趙秉龜,以禮曹言啓曰,今九月二十七日午時魂宮移奉文政殿時,當有攝侍講院官員二員陪衛之擧,令該曹照例差出,何如?傳曰,允。
又以宗簿寺提調意啓曰,今此璿源譜略修正時,國朝御牒書寫官一員,校正官一員,例以宗班差出,而見今無故宗臣,只有一人,依已例兼差本寺郞廳三員,別工作監役官一員,使之逐日仕進,纂修監董矣。依例差祭安徐,凡公會勿參,出草校讎編次之際,本寺忠義衛一人,勢難獨當,依例加出忠義衛一人,付軍職冠帶常仕,與本寺忠義衛,眼同擧行,何如?傳曰,允。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,知道
洪赫,以訓鍊都監·禁衛營言啓曰,北漢本營字內城堞頹圮處修築事,自摠戎廳草記允下,而當此深秋,勢難始役,待明春修築,何如?傳曰,允。
刑曹判書洪奭周疏曰,伏以,日吉辰良,王世孫升儲禮成,皇穹之眷顧重新,兆庶之蘄嚮允叶,宗祊有托,盤泰復奠,薄海含生,普深慶祝。仍念臣,以未死之喘,負難貰之罪,薄譴旋敍,匪罰伊恩,跧伏荒郊,血泣追愆,周行彈束,夫豈此生之所敢議到,而同慶之會,跛躄皆聳,延頸之願,秉彝所均。玆不得不拚棄廉義,冒昧進身於庭賀之列,而出門對人,面騂先發,文陛周旋,惶汗頓逬,退伏彌日,尙有餘媿,迺者除旨之聯翩,又何爲而及於臣也?顧臣區區情懇之弸轖胸臆者,不惟煩猥是懼。旣伏奉月前申禁之敎,義不忍更事提及,以慼宸衷,而姑但以納符一事言之,宿衛之重,尤異諸營,擅行之罪,實關師律。前後武帥之徑出城闉者,猶皆被投竄之罰,而臣則以中權之任,創犯無前之例,顧乃仰藉寵靈,曲徼恩貸,只以一番譴削,謂可了當而止,私心之恧蹙靡措,且置無論,其爲隳綱紀而累刑政,當何如也?賀儀已行,霈澤旁流,赦單擧行,不容少稽,而召牌屢臨,轉動無路,阨塞惶懍,不知所出。至於藝苑兼銜,本非臣空疎鈍拙之所堪承當,而比年以來,積傷疾病,心血先涸,神識隨昏,舊聞都忘,思索尤艱,尋常文字之爲人應酬者,亦一切謝却,久矣,顧安望摛藻掞翰,以賁昭代之笙鏞哉?從前屢叨,未敢一肅,必辭之義,不假再計,而目下情地,旣無望更廁於簪紳,見識不稱之實,猶未遑拖長陳瀆。伏乞聖慈,俯垂鑑燭,亟將臣本兼兩任,竝賜鐫改,仍命收司,議臣當被之罰,重行勘處,以肅朝典,以全微諒,千萬不勝大願。臣無任云云。答曰,省疏具悉。向來出城事,到今旣屬勿論,又何足旁引撕捱於今日乎?卽爲肅命。
大司成李憲球疏曰,伏以臣,庸陋謭劣,最居人下,志願只在於祿仕,才猷無當於需世,而過蒙聖朝陶甄之恩,通籍十有五年之間,居然躋下大夫之列矣。前後踐揚,罔非華顯,內外歷試,實蔑報效,每自循省,愧懼冞深,千萬不自意,以臣爲成均館大司成,臣聞命驚惶,歷屢日而莫省收措矣。噫,周官分職,何莫非綦重,至若師儒之長,其所責任,尤有別焉。苟非名望足以模範一世,文學足以稱著儒林,鑑別人才而仰補作成之化,標正名敎而丕變澆漓之風者,莫宜冒居也,審矣。臣雖至愚,自知則明,性本魯鈍,早旣失學,長益荒嬉,至如經傳子史俗儒之所嘗記誦者,固多未窺,尋常章句功令之文,亦且窒礙,銀根豖亥,隨處取笑,而特以世祿之餘先蔭之故,滾到至此耳。今復不揆其本末,而處之以皐比之席,授之以敎冑之任,臣身淸顯,雖極涯分,名器玷辱,當復如何?爲官擇人,不若是昌披也。且念冬序漸近,課試將設,臣若貪戀恩榮,冒昧承當,搢紳之譏嘲,儒士之缺望,必將譁然而不可禁矣。臣之一身狼狽,雖不自恤,顧何忍孤聖恩而累則哲哉?左右思量,冒膺無望,玆敢不避煩猥,剖肝瀝血,冒死控籲。伏乞聖慈,諒臣言之非出飾讓,念公器之不可濫授,將臣新授職名,亟命鐫改,回畀可堪之人,以重官方,以安微分,不勝幸甚。臣無任云云。省疏具悉。爾其勿辭察職。
上在昌德宮。停常參·經筵。
夜自二更至四更,灑雨下雨,測雨器水深一分。
藥房副提調朴岐壽啓曰,伏未審日間,聖體,若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
洪赫啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于趙秉龜曰,檢校待敎金鼎集,馳詣華寧殿,奉審摘奸,仍詣健陵·顯隆園,一體奉審以來。
傳于趙秉龜曰,眞殿茶禮親行時,大臣·閣臣·宗親·儀賓二品以上入參。
傳于趙秉龜曰,吏兵批歲抄點下者,依例捧傳旨。
趙秉龜啓曰,玉堂上下番俱空,已至多日,事甚未安。副應敎鄭東煥,校理李根友,副校理朴宗璜,副修撰申冕周,旣有只推之命,竝卽牌招,推移入直,何如?傳曰,允。
傳于洪赫曰,左承旨許遞,前望單子入之。
承旨前望單子入之,徐箕淳落點。
洪穉圭啓曰,刑曹判書洪奭周牌不進推考傳旨,今方捧入,而赦單子當爲修整,如是違牌,事甚未安。更爲牌招,何如?傳曰,允。
又啓曰,刑曹判書洪奭周牌不進推考傳旨,今方捧入,而赦單子當爲修正,如是違牌,事甚未安。更爲牌招,何如?傳曰,更爲嚴飭牌招。
又啓曰,卽見刑曹坐不坐單子,則連三日無緣不坐,詞訟劇地,委屬可悶。當該堂上,不可無警,推考〈何如〉?傳曰,允。
大司諫安光直,掌令權徽等啓曰,請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆複庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,快正邦刑。措辭見上十九字刀割請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,夬正典刑。措辭見上請黑山島荐棘罪人李肇源,亟令王府,設鞫得情,明正典刑,金基厚一體嚴鞫,施以當律焉。措辭見上請楸子島荐棘罪人金基敍,亟令王府,設鞫得情,夬正典刑。措辭見上請正法罪人宜學諸子,亟施散配之典。措辭見上請削職罪人洪起燮,拿鞫得情,夬正典刑。措辭見上請南海縣安置罪人金鏴,放歸田里罪人李寅溥等,竝令王府,設鞫得情,夬正典刑,當該捕將李惟秀,亦令嚴加盤覈,亟施邦憲焉。措辭見上請知敦寧府事金魯敬,設鞫得情,夬正典刑。措辭見上答兩司曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事,不允。李肇源·金基厚等事,金基敍事,不允。宜學諸子事,不允。洪起燮事,已諭於前批,勿煩。金鏴等事,勿煩。金魯敬事,已諭於前批,亟停勿煩。
掌令權徽啓曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上請屛裔罪人韓植林,拿鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請楸子島安置罪人命運,設鞫得情,夬正典刑,竄配罪人金殷相·金珪·金漢祚·姜泰翼等,亦施當律,以洩天地神人之憤焉。措辭見上請楸子島定配罪人尹尙度,亟令王府,嚴鞫得情,夬施當律。措辭見上新除授司諫院司諫沈鈁,時在京畿富平地,請斯速乘馹上來事,下諭。答府曰,申鼎朝等事,不允。申綱·黃允中等事,不允。韓植林·睦台錫事,不允。李命運等事,已諭於前批,勿煩。尹尙度事,不允。下諭事,依啓。
趙秉龜,以內醫院提調意啓曰,駞酪粥,自十月初一日,當爲封進,依前例擧行事,預爲分付司僕寺之意,敢啓。傳曰,知道。
又以漢城府言啓曰,每年經潦後,無主未葬之類,搜訪登聞事,曾有定式矣。以各別詳審牒報之意,嚴飭各部矣,各部所報,今玆齊到。故別單書入之意,敢啓。傳曰,知道。
洪赫,以備邊司言啓曰,因政院啓辭,勅使接見說話,或不無未盡之處,令廟堂增刪,以備睿覽事,允下矣。就政院書入措語,略加刪改,還送政院,改書以入之意,敢啓。傳曰,知道。
又以備邊司言啓曰,弔祭謝恩,當以有方物磨鍊,而亦將依已例,兼付於節使之行矣,冬至兼謝恩使,以謝恩兼冬至使,更爲下批之意,分付該曹·該院,何如?傳曰,允。
又以訓鍊都監言啓曰,本局別將朴潤榮,身病甚重,勢難察任,改差,何如?傳曰,允。
義禁府啓目,假注書韓宓履原情云云。傳旨內辭緣,泛稱遲晩,刑推得情,何如?判付啓分揀放送爲良如敎。
兵曹,來十月十八日王世孫冊儲慶科庭試武科初試時規矩,貫革五矢一百三十步一巡三中,柳葉箭五矢一百二十步一巡三中,鳥銃三柄一巡一中,一分以上取二技,改落點。
護軍李憲瑋疏曰,伏以,日吉辰良,王世孫邸下冊禮順成,賀儀誕擧,邦本以之永鞏,群情以之有係,我東方萬億年無疆之休,自今伊始,懽欣攢祝,曷有其極?仍伏念,臣猥以無似,忝叨宮僚之列,獲覩岐嶷之表,沖齡儀度,儼若成人,區區愛戴,實倍餘人。迺者紀常之典,遍及諸臣,以臣亦與執事之末,混寘其間,遂蒙晉秩之命,臣誠悸恐震越,不知所以自措也。夫其周旋殿陛,無非事焉,而各事其事,亦惟職耳,初何有可酬之勞,而祗是遇慶恒有之例,殆若不可已者,則從前受此恩者,必其人適,皆可令晉擢而未應,有如臣今日之濫廁也,蓋玆秩視卿貳,所以待一時賢俊,始謂命德之器,而上不可以輒授,下不可以冒受也。顧臣資材庸愚,百不猶人,前後揚歷,罔非踰濫,而滾到至此,報蔑絲毫,每自循省,祗益兢蹙。況復進此而躐驟不已,蚊蝱之負泰山,僬僥之試千斤,亦見其終於不勝任耳。若乃由臣,玷淸班速官謗,臣固不足道,其爲聖政之累,當復如何?此尤臣所大懼,而鞶帶之褫,或庶幾不俟終朝者也。參倚已審,冒膺無路。玆敢略暴衷懇,仰瀆崇嚴。伏乞聖明,俯垂鑑諒,將臣新授資秩,亟命收還,以重公器,以安私分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
洪穉圭,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐箕淳啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
洪穉圭啓曰,來二十五日朝參日次,而宗廟冬享大祭散齋相値,頉稟之意,敢啓。傳曰,知道。
徐箕淳啓曰,刑曹判書洪奭周再牌不進推考傳旨,今方捧入,而赦單子當爲修正,而連事違召,不卽承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲嚴飭牌招,如有違牌,勿爲呼望。
以副應敎鄭東煥,校理李根友,副修撰申冕周牌不進罷職傳旨,傳于趙秉龜曰,只推。
趙秉龜啓曰,玉堂上下番俱空,已至多日,事甚未安。副應敎鄭東煥,校理李根友,副修撰申冕周,旣有只推之命,副修撰徐有贊,由限已過,竝卽牌招,推移入直,何如?傳曰,允。
徐箕淳啓曰,大司憲金陽淳,執義朴升鉉,掌令李正耆·權徽牌不進,持平李東迪·李齊松在外,監察茶時之意,敢啓。傳曰,知道。
以大司諫安光直,獻納李應信,正言成遂默,執義朴升鉉,掌令李正耆·權徽牌不進罷職傳旨,傳于徐箕淳曰,只推。
以副應敎鄭東煥,校理李根友,副修撰申冕周·徐有贊牌不進罷職傳旨,傳于趙秉龜曰,只推。
兵曹口傳政事,副護軍單金興根。
趙秉龜,以侍講院言啓曰,兼文學李鼎在,時無職名,令該曹口傳付軍職,何如?傳曰,允。
兵曹口傳政事,副司果單李鼎在。
趙秉龜,以禮曹言啓曰,眞殿茶禮親行事,命下矣。自上服色,以翼善冠·衮龍袍擧行,而應參諸臣,則以黑團領·品帶行禮事,知委,何如?傳曰,允。
又以宗簿寺提調意啓曰,譜略進上進獻各一件封進,而五處璿源閣奉安件,依例全秩爲之乎?敢稟。傳曰,依此爲之。
又以宗簿寺提調意啓曰,璿源譜略修正時,子孫錄中未及載錄處,有從便釐正之例矣。今亦依此擧行,何如?傳曰,允。
又以成均館大司成意啓曰,迎勅日慕華館及明政門外儒生祗迎等事,該曹節目,已爲啓下矣。自前迎勅時,假儒生祗迎等事,例以計士·日官·醫官·畫員·寫字官·譯官·律官,限四十人分排擧行矣。今亦依前例,所屬各該司,預爲申飭知委之意,敢啓。傳曰,知道。
知事徐俊輔疏曰,伏以臣,猥叨使銜,行將出疆,跨歲還歸矣。臣之父母墳山,在於京畿抱川·公忠道公州等地,曠闕覲掃,數年于玆,今當遠離之日,霜露添感,情理更切,玆敢仰陳崇聽。伏乞聖慈,許臣由暇,俾於未發之前,躬往展省,以伸至情焉。臣無任云云。答曰,省疏具悉。卿其往省焉。
副校理朴宗璜疏曰,伏以,無將之罪,春秋之所必討,不敬之律,漢法之所必誅。噫,彼金魯敬·尹尙度窮凶絶悖之狀,不可亶以無將言也,不敬論也。春秋之討,漢法之誅,豈可晷刻容貸?金魯敬之抑情仕宦之說,指意叵測,按獄黨逆之跡,情節莫掩。有一於此,已是王法之所不貸,而此猶渠薄物細故。至於己卯凶言,卽一裕賊之傳神,而是渠萬戮猶輕之斷案也。且以尹尙度事言之,渠以卑微之類,有何見識,而挺身投章,字字陰慘,句句隱映,托以論人之語,顯逼莫嚴之地,見之未半,髮豎骨顫,直欲手磔而口臠也。一國臣民,冤號悲憤,如不欲生,此非渠獨辦,已莫逃於聖明之鑑,則到底窮覈,不容少緩。惟彼二賊之負犯,有萬必誅,無一可疑,則有何持難,而尙此不允於臺請乎?伏願殿下,廓揮乾斷,亟降兪音,金魯敬·尹尙度,設鞫得情,夬正典刑,以洩神人之憤焉。仍伏念,臣空疎湔劣,最居人下,論思之任,尤無一分堪承之望,而素患痰癖之症,當寒添劇,委頓床玆,時日之內,蠢動無路,召牌荐降,日事違傲,惶懍震越,措躬無所。玆敢略陳短章,仰瀆崇嚴。伏乞聖慈,俯垂曲諒,亟賜遞改,以安私分焉。臣無任云云。省疏具悉。已諭於諸批,勿煩。爾其勿辭察職。
正言洪重燮疏曰,伏以,君臣之義,無所逃於天地之間,爲人臣而有不敬其君者則誅,此天地之大經,古今之常法。有一凌犯其上,而誅殛不加,則刑政失而國不得爲國,倫彝晦而人不得爲人,此豈非大可懼哉?噫嘻,亂臣賊子,從古何限,而豈有如金魯敬之極惡大憝,尹尙度之窮凶至憯者乎?惟彼魯敬,本以貪鄙之性,恣行麤濫之習,躐躋崇顯,而惟患得失,趨附勢利,而無所忌憚,締交權奸,黨護凶逆,前後負犯,莫非罔赦,而且其所謂數十年抑情仕宦之說,肆發於稠會之席,此果何等時也,亦果何所指也?其意所在,吁亦凶矣。至於己卯凶言,卽一裕賊耳,時惟揀選名門,爰定大禮,爲我東臣民者,孰不慶忭頌祝,而渠獨何心,出此悖口,以至於國言之喧藉,此其罪豈可一刻容貸於覆載之間乎?宜卽嚴覈,夬施當律,而臺啓堂疏,尙靳兪音,王章未伸,輿憤久鬱。至若尙度之凶疏,卽亦窮天地亘萬古所未有之變怪也。外托論斥諸人,內實誣逼莫重,遣辭隱映,造意陰慘,渠亦人耳,豈不知語勢之自歸誣逼,而猶此萌心發口,少無顧忌者,究厥心腸,必欲煽亂人心,熒惑群聽而後已。興言及此,痛迫抑塞,不覺髮豎而膽掉。雖食其肉寢其皮,猶不足以少洩此憤矣。抑尤有所萬萬悲憤者,雖以如渠之凶肚逆腸,決不敢以此言之於今日以前者,忍敢言之於今日,若是其無難者,何其不仁之甚而無嚴之極也?藉使言之於今日以前,誣逼之罪,固將人得而誅之,況今离光永閟,上下哀痛之時,乃敢泚筆露章,肆然陳之於殿下之前者,是可忍也,孰不可忍也?何幸聖鑑孔昭,處分特下,十行辭旨,極其嚴明,有若曰,獨非朝鮮之臣子乎?又若曰,必有叵測指使之人,欲爲乘時煽亂之計,大哉王言。明如日月,凜若霜雪。魯史揭而亂賊知懼,禹鼎鑄而魑魅莫逃,在廷臣僚,孰不欽誦,而夫何勘律但止於島配,鞫覈終靳於臺請,使逆豎尙此假息,凶窩無以打破,刑政之失,孰大於此?嗚呼,惟我孝明世子,四載代聽,萬物咸覩,攬綱立紀,勵精圖理,政令施措,卓越光明,三·五之盛,指日可期,小民在下,至愚亦神,皆有少須臾無死之願,今也不幸,萬事都休,拚化無地,抱冤靡逮。惟當以闡揚遺徽,尊徵來世,爲一半分寓慕之道,凡具彝性者,孰無此心,而今此尙度,乃反陰懷叵測,公肆誣逼,悖常滅倫,於是極矣。今若以悲疚之聖衷,不欲索言,姑置輕典,則非但爲刑政之失而已,睿德之誣,終無可辨之日,亂逆之萌,亦無可折之時矣,古今天下,寧有是理?以我殿下燭奸之明,何不念及於斯乎?顧臣愚昧,忝叨言地,目見亂逆層生,聲討方嚴,宜隨諸臺之後,以效齊籲之忱,而第臣之私義,有不得聯參於合啓者,玆敢沬血飮泣,披瀝陳章。伏乞聖明,淵然深思,廓揮乾斷,金魯敬·尹尙度,亟令王府,拿鞫得情,夬正典憲,使爲人臣而犯上不敬者,知所懼焉,則刑政擧而國可以爲國矣,倫彝敍而人得以爲人矣,可不懋哉。臣無任云云。省疏具悉。已諭於諸批,勿煩。
上在昌德宮。停常參·經筵。
趙秉龜啓曰,今此勅使出來時,開城府別問安使假承旨,依近例以道內守令啓下,御帖及名帖,上來親受下去,以爲臨時擧行之地事,本道監司及該守令處,下諭,何如?傳曰,允。
洪赫啓曰,卽者漢城府官員來言,城隍發告祭及厲祭獻官,例以本府亞尹塡差,而左尹徐鼎輔有身病,右尹未差,無進去之員云。左尹徐鼎輔,卽爲牌招,何如?傳曰,許遞,與未差之代,前望單子入之。
左·右尹前望單子入之,左尹金箕殷,右尹洪命周落點。
傳于趙秉龜曰,奉審閣臣入侍。
傳于金英淳曰,留院上疏入之。
內醫都提調前望單子入之,右議政鄭晩錫落點。
趙秉龜啓曰,玉堂上下番俱空,已至多日,事甚未安。校理李根友,副修撰申冕周·徐有贊,旣有只推之命,副校理朴宗璜,疏批已下,竝卽牌招,推移入直,何如?傳曰,允。
又啓曰,副應敎鄭東煥,疏批已下,一體牌招,推移入直,何如?傳曰,允。
又以侍講院言啓曰,新除授兼文學李鼎在,除拜屢日,尙不出肅,卽爲牌招察任,何如?傳曰,允。
洪穉圭,以兵曹言啓曰,知中樞府事玄在德,身病猝重,無望供職,呈狀乞遞,西樞雖是閑局,不可一向虛縻。僉知中樞府事廉在彦,五衛將金始鳴,慶熙宮衛將徐得寶·李長運,俱爲除授在外,上來無期云,文臣兼宣傳官李㙽,翊衛司洗馬洪祐喆,俱以病難供職,呈狀乞遞,慶尙左水使具錫朋戶奴呈狀內,奴矣上典,身病猝重,時月之內,萬無登途赴任之望云,竝改差,何如?傳曰,允。
副應敎鄭東煥疏曰,伏以,臣伏見近日三司諸臣之一辭致討者,卽輿憤之所共激,公議之所莫遏也。我殿下,何不念及於此,而尙靳允兪,一以遽加輕勘,一以不施當律,使輿憤未洩,公議愈鬱乎?噫,彼尹尙度,本以鄕曲愚蠢之類,敢生乘時希覬之心,憑藉論人,投呈凶疏,遣辭極其陰慘,指意至爲叵測,其所誣犯指斥,不但止於爲人臣所不忍爲之一句凶言而已。渠若有一分人心,何敢以此等至憯絶悖之說,肆然筆之於章奏之上乎?論其極無嚴大不敬之罪,千剮萬戮,猶屬輕典,此非一尙度所可自辦,明知有不逞之徒,包藏禍心,暗地指使者,此而不窮加鞫覈,打破窩窟,則其將人不人而國不國,何殿下旣燭其凶圖逆節,而乃反以有傷事面爲慮,不思所以折奸萌而拔亂本也耶?且金魯敬之負犯,是何等極惡大憝,而尙今偃息於郊坰之間者,其可曰國有法乎?噫嘻,抑情之凶言,已發於稠坐,護逆之情節,畢露於按獄,有一於此,已是三尺之所不容貸,而己卯慶禮,卽一國臣民所同歡祝之時,則抑獨何心,肆發悖說,顯示不滿之意,甘犯不道之科?此與裕賊,爲二而一者也。以裕賊已施之律,今不施之於襲套裕賊者,則其何以伸王章而鎭物情乎?伏願殿下,廓揮乾斷,亟允臺請,尹尙度·金魯敬,竝令王府,設鞫嚴覈,明正典憲。仍伏念臣人旣庸愚,年又衰邁,論思之責,萬不近似,而値此寒節,賤疾添苦,屢犯違傲,冞增惶悶。伏乞聖慈,俯垂鑑諒,特許鐫免,俾職次無曠,私分獲安,千萬幸甚。臣無任云云。省疏具悉。已諭於諸批,勿煩,爾其勿辭察職。
庚寅九月二十二日辰時,上詣眞殿。茶禮親行入侍時,行都承旨朴岐壽,左承旨洪赫,右承旨洪穉圭,左副承旨金英淳,右副承旨趙秉龜,同副承旨徐箕淳,假注書南獻中·洪大稱,記事官徐念淳·洪鍾應,檢校提學金祖淳,原任提學金履喬,原任直提學洪奭周·朴綺壽·趙寅永,原任直閣徐俊輔·李光文·鄭基善,檢校直閣徐萬淳,原任待敎李憲瑋,檢校待敎金興根,以次侍立訖。上具翼善冠·衮龍袍,出幄次,通禮導上詣版位。通禮啓請鞠躬四拜,上行四拜禮,大臣·儀賓二品以上,皆行四拜禮。通禮導上詣盥洗位,盥洗訖,通禮導上詣第一室尊所,執尊擧冪。通禮導上詣位前跪,岐壽奉香,箕淳奉爐,三上香。仍行奠爵禮,岐壽奉爵,箕淳奠爵。次詣第二室·第三室,如右禮。通禮導上降復位,啓請鞠躬四拜,上行四拜禮。二品以上皆行四拜禮,禮畢,通禮導上還入幄次。諸臣以次退出。
庚寅九月二十二日申時,上御養心閤。奉審閣臣入侍時,右副承旨趙秉龜,假注書洪大稱,記事官徐念淳·洪鍾應,檢校待敎金鼎集,以次進伏訖。上曰,奉審無頉乎?鼎集進前奏曰,臣承命馳詣華寧殿,殿內奉審則無頉,祭物·祭器·祭井看審則精潔,諸執事摘奸則無頉,仍爲監祭則無頉,仍詣健陵,陵上奉審則無頉,碑閣·丁字閣奉審則無頉。仍詣顯隆園,園上奉審則無頉,碑閣·丁字閣奉審則無頉矣。上曰,閣臣先退。又命退,承史以次退出。
上在昌德宮。停常參·經筵。
徐箕淳啓曰,大司憲金陽淳,掌令權徽呈辭,執義朴升鉉,掌令李正耆未肅拜,持平李東迪·李齊松在外,監察茶時之意,敢啓。傳曰,知道。
傳于趙秉龜曰,前翊衛柳尋春之三世桂坊,係是稀貴之事,分付吏曹,加設都正單付以入。
趙秉龜啓曰,卽者吏曹郞廳來言,今此宗廟冬享大祭親臨誓戒時,判書徐能輔,以讀誓文官,當爲進參,而有情勢,不得擧行云。吏曹判書徐能輔,卽爲牌招進參,何如?傳曰,允。
又啓曰,卽者刑曹郞廳來言,今此宗廟冬享大祭親臨誓戒時,判書洪奭周,以聽誓文官,當爲進參,而有身病,不得擧行云。刑曹判書洪奭周,卽爲牌招進參,何如?傳曰,允。
以副應敎鄭東煥,校理李根友,副校理朴宗璜,副修撰申冕周·徐有贊牌不進罷職傳旨,傳于趙秉龜曰,只推。
趙秉龜啓曰,玉堂上下番俱空,已至多日,事甚未安。副應敎鄭東煥,校理李根友,副校理朴宗璜,副修撰申冕周·徐有贊,旣有只推之命,竝卽牌招,推移入直,何如?傳曰,允。
傳于徐箕淳曰,吏曹堂上聯名上疏,入之。
傳于趙秉龜曰,吏判疏批已下,況今誓戒在夕,此又非政注事。吏判牌招,使之進參誓戒,如有違牌,勿爲呼望。
趙秉龜啓曰,刑曹判書洪奭周牌不進推考傳旨,今方捧入,而誓戒時聽誓文官,當爲進參,如是違牌,事甚未安。更爲牌招,何如?傳曰,許遞,前望單子入之,待下批,牌招察任。
刑曹判書前望單子入之,李光文落點。
傳于徐箕淳曰,明日出宮門路,以協陽門爲之。
徐箕淳啓曰,掌令李正耆,正言洪重燮,旣入闕中,不爲肅謝,直爲出去,事甚未安。推考,何如?傳曰,允。
趙秉龜,以吏曹言啓曰,今此魂宮移奉敎是時,致諭祭終獻官前承旨朴來謙,大祝前持平李在鶴,時無職名,竝令該曹,口傳付軍職,何如?傳曰,允。
兵曹口傳政事,護軍單朴來謙,副司果單李在鶴。
趙秉龜,以吏曹言啓曰,今此冬享大祭親行敎是時,祭官中時無職名人,令該曹口傳付軍職,何如?傳曰,允。
又以弘文館言啓曰,上番無他推移之員,不得已以下番,姑陞入直之意,敢啓。傳曰,知道。
徐箕淳,以兵曹言啓曰,今九月二十三日立冬改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
左議政李相璜疏曰,伏以,臣重辱隆寄,冒肅恩命,退而慙赧兢蹙,如無所自容者,爲旬有餘日矣。筵席嚴畏,雖辭不宣意,區區苦衷,槪有日前面陳,聽卑之下,宜無遺察。人臣事君,固以趨走爲恭,而陳就之戒,量入之訓,聖人之敎詔後人者,亦未嘗一主於進,若臣今日所叨,其進果有何說?以跡則負罪而未勘,臣宜不敢進一也,以地則已試而蔑效,臣宜不敢進二也。甚衰難强,不堪驅策,乍褫旋冒,無所依據,是又臣不敢進之二說也。惟藉口而自解於人者,卽時値慶會,不得免副急一出云爾。然以苟且夤緣之一說,而弁髦已往諸說,遽欲固有而自安,則去就有防,人謂斯何?臣顧不敢以臣之去就,貽累於四維範俗之大化,而有國命官,宜核名實,是果何如時也?上而朝綱,下而民志,百憂澒洞,無一可恃,凜然有朝夕之慮,雖有鎭俗之量,救時之才,猶茫然四顧,將不知何以爲計。今乃以如臣不肖,處之於宥密,責之以猷爲,左右夾輔,望其有成,則天下顧安有是理耶?殿下之始之命臣,固已一失,而旣又因其失,而遂而不改,是不幾於再失乎?此政諺所謂將錯就錯,臣不暇爲臣憂,而實爲殿下惜之。揣量公私,其說如此,庶不待臣之辭畢,而宜有所以處臣者,抑又臣有使命,遼·薊路修,顧非臣病癃之所能任,然是行也,奉表咨而請誥命,將以賁國家之彝典,以慶祝居先之忱,屬跛躄咸聳之會,任使爲榮,有不敢辭,而僂計往還,其期甚遠,見職之許久虛縻,不惟臣心之不能安,在朝家無曠之政,亦不宜苟焉若此,雖具僚之有一官一事者,膺是命者,猶許解職出疆,矧台司之重,有非一官一事之可比乎?玆敢擧實仰瀆。伏乞聖明,俯垂鑑燭,將臣議政之銜,亟許鐫改,使重務無瘝,微分獲安,千萬不勝幸甚。臣無任云云。答曰,省疏具悉卿懇。卿旣爲予而出矣,曾未幾日,復此尋章何也?日前領相批答,已諭予衷,於卿何異?今日國事,非宿德如卿,難望其諧。況奏請銜命,時任尤見其重,卿其勿爲辭巽焉。仍傳于徐箕淳曰,此批答,遣史官,傳諭于左相。
吏曹判書徐能輔,參議李寅泰聯名疏曰,伏以,日吉辰良,升儲禮成,宗祊有匕鬯之托,國勢奠磐泰之固,薄海臣民,慶祝同情。仍伏念臣等俱以無似,冒叨匪據,無一裨補,有百瘡疣,至於日前承宣望筒之做錯,而昏憒之狀,益彰著無餘矣。噫,彼金魯敬,負犯何如,關係何如,而臺啓方張,懲討至嚴,乃子乃姪之名,依舊自在於前望之中,有若無故者然,豈不萬萬驚駭乎?當初擬望之時,只謄古紙,未及照檢,退而省閱,始乃覺得,滿心惶懍,慙汗浹背,直欲鑽地以入而不可得也。政注通塞,何等謹嚴,而一任下吏之謄寫,至有此顚倒失錯之擧,何敢以事出無情,晏然自恕也哉?歷日震懍,靡所措躬,冒昧聯籲,以效自列之義,而連値齋日,見阻喉院,未卽登徹矣。臣能輔,誓戒隔宵,召牌儼臨,以若情踪,末由承膺,敢將未徹之章,仰瀆崇嚴。伏乞聖明,亟命釐改原望,以嚴隄防,仍降威罰,以懲臣等昏謬之罪,千萬至祝。臣無任云云。答曰,省疏具悉。雖謂之當拔,此不過一時不覺,豈足爲情勢,而聯疏自引乎?卿等勿辭行公。
上在昌德宮。停常參·經筵。
自人定至二十五日開東,灑雨下雨,測雨器水深四分。夜五更,雷動。
洪穉圭,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
趙秉龜啓曰,明日經筵,取稟。傳曰,停。
傳于洪穉圭曰,左承旨許遞,前望單子入之。
承旨前望單子入之,金弘根落點。
以副應敎鄭東煥,校理李根友,副校理朴宗璜牌不進罷職傳旨,傳于趙秉龜曰,只推。
趙秉龜啓曰,來十月初二日行宗廟冬享大祭親祭,祭文當爲製進,藝文提學洪奭周,待明朝牌招,使之製進,何如?傳曰,允。
吏曹,攝弼善白東奎,攝司書權大肯,攝相禮黃鍾人,攝司僕僉正李奎承。
兵曹口傳政事,攝司禦單金永孚,攝副率單申慤。
大司憲金陽淳,大司諫安光直,執義朴升鉉,副應敎鄭東煥,掌令權徽·李正耆,獻納李應信,校理李根友,副校理朴宗璜,正言洪重燮·成遂默,修撰吳致淳,副修撰申冕周·徐有贊等啓曰,臣等日前,以金魯敬事,聯陳沐浴之義,繼以有三司諸臣同聲之討,則竊以爲我聖上,赫然乾斷,處分當下於不日,退而恭俟,亦旣多時,而兪音尙遲,王章久屈,臣等實不勝萬萬抑菀,玆敢不避瀆撓,相率呼籲焉。噫,彼三條罪案,俱係罔赦,此是國人之所共憤,王法之所必誅也。從古以來,豈有凶逆如彼,而假息於覆載之間者哉?許多負犯,畢陳於前後臚列之中,而至於下款凶言,尤極絶悖,聖批亦敎以關係至重,則所以有今日懲討之論者也。眞贓已露,不可謂之傳說,輿憤久激,亦不可謂之遽發。難遏者公議,莫嚴者邦憲,此而淹延,則公議無可伸之日,邦憲無可施之道,國無三尺則已,以若情節,尤不當一日二日之少緩。請知敦寧府事金魯敬,設鞫嚴問,夬正典刑。答曰,卿等旣云已露,則有何更鞫之事乎?然自有深量者,當下處分矣。
金英淳,以戶曹言啓曰,臣萬永,與佐郞臣李定愚,進詣慶熙宮差備內,啓下手本中有頉處及內各司有頉處,眼同看審,則雖不無間間修補處,而見今隆福殿以下定礎之役方張,待明春漸次始役之意,敢啓。傳曰,知道。
又以戶曹言啓曰,西闕改建時定礎吉日,令日官朴周煥推擇,則今九月二十八日巽時爲吉云,以此日時擧行之意,敢啓。傳曰,知道。
又以戶曹言啓曰,文昭殿碑閣·蠶壇碑閣·追慕洞碑閣·淨業院·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式,發遣本曹郞廳摘奸,則姑無頉處之意,敢啓。傳曰,知道。
趙秉龜,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
護軍洪敬謨疏曰,伏以,臣猥應專對之命,行將出疆矣。臣之父母墳山,在於公忠道天安地,身係朝籍,久曠省掃,今當于役,倍切霜露之感。玆敢短章陳暴,仰瀆崇嚴。伏乞聖慈,許臣旬日之暇,俾於未發之前,躬往展省,以伸至情,千萬幸甚。臣無任云云。答曰,省疏具悉。卿其往省焉。
護軍朴來謙疏曰,伏以,日吉辰良,王世孫邸下冊禮順成,賀儀誕擧,匕鬯有主,宗祊永鞏,我東方億萬年無疆之休,自今伊始,懽欣蹈抃,率普惟均。臣於是時,適忝邇列,周旋受冊之際,獲覩岐嶷之姿,慶祝尤倍,榮耀已極,而乃於千萬夢想之外,罔功濫賞,至及臣身,以臣爲嘉善大夫者,臣誠驚惶震越,五內失守,歷屢日而莫省所措也。噫,臣卽一庸愚賤品耳,文質無當,才識素蔑,無足備數於淸朝器使之末,而特蒙我聖上陶鑄生成之澤,偶竊科第,濫通仕籍,前後踐歷,罔非踰涯。志願已足,兢懼恒切,豈有一步更進之念,而矧玆亞卿峻秩,卽古昔命德之器也,苟非才學兼優,望實俱隆,恰然爲同朝之所推詡者,則上不可以濫授,下不可以冒應也審矣。此何嘗彷彿於臣,而臣亦何嘗夢到於此也?夫朝廷官人,國之大政耳,雖微官庶僚,固宜愼簡,而今乃以若人器,授若品秩,一朝超擢,不少留難,臣心愧恧,已不勝言,而其爲貽累於則哲,滋惑於物情,當何如哉?且伏念臣濫叨緋玉,纔七閱月于玆矣,曾未幾何,又躋卿月,歷數朝班,凡有幾人?以臣孤寒之族,魯莽之質,惟當低回下僚,避遠榮顯,爲安分寡過之道,而今若憑恃寵靈,貪戀爵位,一歲之中,再超其資,冥埴而不知止,則小器之忌盈,過福之生災,卽理之常,亦安得不之恤也?左右揣量,承膺無路,玆敢悉暴衷懇,仰瀆崇嚴。伏乞聖明,察臣言之非出飾讓,念名器之不宜輕畀,特命選部,收還臣新授資給,俾公器無褻而私分獲安焉。臣無任云云。答曰,省疏具悉。卿其勿辭行公。
庚寅九月二十四日子時,上詣仁政殿。受誓戒入侍時,行都承旨朴岐壽,左承旨洪赫,右承旨洪穉圭,左副承旨金英淳,右副承旨趙秉龜,同副承旨徐箕淳,假注書南獻中·洪大稱,記事官徐念淳·洪鍾應,檢校直閣徐萬淳,原任待敎李憲瑋,檢校待敎金興根·金鼎集,以次侍立訖。時至,通禮啓請外辦,上具遠遊冠·降紗袍,乘輿出宣化門。藥房提調南履翼,副提調朴岐壽進前奏曰,侵夜勞動,聖體,若何?上曰,一樣矣。左右通禮前導,出協陽門,由肅章門·仁政門,至降輿所,通禮啓請降輿,上降輿。通禮啓請執圭,岐壽進圭,上執圭。左右通禮導上詣板位,南向立。贊禮唱四拜,諸享官及宗親·文武百官皆行四拜訖。吏曹判書徐能輔讀誓文,刑曹判書李光文聽誓文訖。贊禮唱四拜,諸享官及宗親·文武百官皆行四拜,通禮啓請禮畢。仍請釋圭,岐壽跪受圭。通禮啓請乘輿,上乘輿,左右通禮前導,出仁政門,由肅章門,入協陽門還內,出標信解嚴。諸臣以次退出。
上在昌德宮。停常參·經筵。
藥房都提調鄭晩錫,提調南履翼,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
趙秉龜啓曰,明日經筵,取稟。傳曰,停。
備忘記,順天營將申紈下直,長弓一張,長箭一部,片箭一部,筒兒一箇賜給。
傳于洪穉圭曰,大臣·備局堂上引見。
傳于洪穉圭曰,左相省掃之行,給由馬·澆奠床備給。
趙秉龜啓曰,藝文提學洪奭周牌不進推考傳旨,今方捧入,而親祭祭文,當爲製進,如是違牌,事甚未安,更爲牌招,何如?傳曰,允。
又啓曰,藝文提學洪奭周再牌不進推考傳旨,今方捧入,而親祭祭文,當爲製進,如是違牌,事甚未安。所當更請牌招,而係是一日三牌,何以爲之?敢稟。傳曰,弘文提學牌招,使之製進。
洪穉圭啓曰,卽見兵曹草記,則去夜人定,因街上傳漏之誤下,至於徑打云。鍾漏法意,何等至嚴,而如是錯誤,極爲驚駭,常時不能檢飭之兵曹堂上,從重推考,何如?傳曰,允。
以全羅監司朴永元狀啓,茂朱府使金箕曾身死事,傳于趙秉龜曰,令該曹口傳差出,催促下送。
大司憲金陽淳,大司諫安光直,執義朴升鉉,副應敎鄭東煥,掌令權徽·李正耆,獻納李應信,校理李根友,副校理朴宗璜,正言洪重燮·成遂默,修撰吳致淳,副修撰申冕周·徐有贊等啓曰,臣等所抱者沐浴之義,所陳者沫飮之辭,辭雖罄矣,義彌大矣,不憚瀆撓之爲罪,惟懼義理之不伸,一籲不得請,至于再籲,再籲不得請,又至三矣。此義之不可已,此籲之不可遏,殿下竊庶幾俯察焉,而及伏奉批旨之下,一例靳允。嗚呼,此何爲哉?討亂誅凶,莫嚴之義也,莫急之事也,曷嘗有引日爲事,伈泄玩愒,若今之爲哉?臣等雖言之,非臣等之言,卽今日朝廷之言也,今日朝廷雖言之,非朝廷之言,乃國人之言,殿下縱不從臣等之言,如朝廷之言何,如國人之言何哉?殿下於此事,亦旣三思,而尙今鄭重,處分不下者,徒以臣等,不能碎首瀝血,矢死力爭,披誠衷而感回天聽者,臣等之罪,固萬萬矣。然期於得請而乃已者,出自秉彝之心,則是豈可已而不已哉?臣等退自前席,憂憤益激,玆敢相率更籲。伏乞亟降處分焉。答曰,聖人不曰見可殺焉然後殺之乎?以此人處地,宜必無此理,而卿等之言如此,非謂卿等不足信也,予不知其何以致此也。其罪甚大則其律至重,予安得無鄭重難愼,反復思量乎?卿等勿亟,容予徐思而處之。
趙秉龜,以吏曹言啓曰,今此宗廟冬享大祭親行時,諸執事中侍從,極爲苟艱,時任春坊,通瀜塡差,何如?傳曰,允。
金弘根,以戶曹言啓曰,貢人舊遺在一萬石,蕩減事,命下矣。取考各貢文書,丁未餘遺在七百八石七斗二升五合四夕,戊申遺在六千一百七十八石九斗六升五合二夕,己酉遺在中三千一百十二石十三斗九合四夕,分排蕩減實數,別單書入之意,敢啓。傳曰,知道。
趙秉龜,以弘文館言啓曰,新除授修撰李淵祥,時在慶尙道慶州地,經筵入番事緊,請斯速乘馹上來事,下諭。傳曰,依啓。
洪穉圭,以兵曹言啓曰,定更人定,法意至嚴,而去夜更漏未下,徑打人定,査問委折,則因街上傳漏誤打云。此雖由於更鼓之誤,亦難免其不審之失,巡將監軍,專管當夜之巡檢諸事,而全昧檢飭於更卒,以致打鍾之徑先,俱極驚駭。一所巡將監軍,鍾閣守直官,竝令該府,拿問嚴處,誤打之更卒等,移法司,從輕重嚴繩,何如?傳曰,允。
又以左巡廳言啓曰,去夜傳漏申飭牌將來言,闕內初更,更點未下前,闕門外更點預打云,故査實,則闕門外第一傳漏軍士宋仁伯·盧聖辰兩人,以爲闕內,有呼人定打更之聲,故不待鱗次之聲,忽忙徑打之意,敢啓。傳曰,知道。
徐箕淳,以刑曹言啓曰,因兵曹啓辭,誤傳更鼓,徑先打鍾之更卒,移送嚴繩事,命下矣。取考律文,則大典通編用刑條有曰,常時犯軍令者,軍士杖九十。更卒盧聖辰·宋仁伯,依此律,待過齋各決杖九十,放送之意,敢啓。傳曰,知道。
洪穉圭,以御營廳言啓曰,本廳字內肅靖門東邊第二城廊近處體城一間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
庚寅九月二十五日辰時,上御熙政堂。藥房入診,大臣·備局堂上引見入侍時,都提調鄭晩錫,提調南履翼,副提調朴岐壽,假注書南獻中,記事官徐念淳·洪鍾應,檢校待敎金興根,左承旨洪穉圭,假注書洪大稱,事變假注書金泰顯,領議政南公轍,左議政李相璜,行護軍白東薳·申絅,同知敦寧府事趙寅永,大司憲金陽淳,大司諫安光直,執義朴升鉉,副應敎鄭東煥,掌令權徽·李正耆,獻納李應信,校理李根友,副校理朴宗璜,正言洪重燮·成遂默,修撰吳致淳,副修撰申冕周·徐有贊,以次進伏,醫官玄在德·趙宗翊·李顯養·盧在豐,進伏楹外訖。上曰,史官分左右。公轍曰,雨餘朝氣稍冷,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。晩錫曰,醫官入診,何如?仍命入診,宗翊·顯養·在豐,以次診候訖,退伏奏曰,脈候左右三部調均矣。上曰,次對爲之。公轍等曰,天祐宗祊,世孫宮冊儲禮成,綴旒之勢,轉爲磐石之安,臣又猥承使命,仰瞻睿表,眞天縱之聖姿也,退而相慶,至不能寐。然而如臣老憒無學者,忝在師銜,不足有裨於睿德之將就,未嘗不轉喜爲愧矣。臣竊以爲,今日悠悠萬事,莫大於輔導儲嗣。賈太傅之言曰,太子之善,在於早諭敎,蓋早之一字,極有思慮,極有見識,實萬世不易之至言定論也。蓋自知思漸開,理慾將分之時,蒙養以正,則可以爲聖功,故小學始敎,自食食能言,莫不有訓,稍過於此,則扞格而不能入矣。賈又於保傅傳,直以一言斷之曰,左右正則太子正,蓋曰左右不正,則太子不正云爾,其選可不愼歟?凡帝王之家,敎儲之方,漸失三代有道之法,自在襁褓,所與親者,卽宦妾·暬御,此輩以尊奉爲敬,承順爲愛,其言皆鄙俚,所求皆僥倖,顧安有誘發善端,匡格匪心之效哉?言行之孚感,莫切於宿儒,習性之薰染,莫捷於幼年。伏願殿下,先懋誠意,招徠在野儒賢,趁今造朝,使之出入於左右,外此賓客,春·桂坊僚屬,另加揀選,使之輪日入對,自千字·孝經等文字,始讀之時,誘掖而開發之,經傳所載格言至論,祖宗相傳良法美政,日陳於前,則始似未曉而未解,未曉解之中,久則自然有知而有悟。今之慣習於耳目者,後將體驗於心,踐履於身,此程子所稱敎以聖人言動之道,而楊文公家訓曰,養其良知良能,當以先入之言爲主者,卽此義也。昔我先大王,寶齡自三歲,師傅·輔養·諭善等官,間五日以次入對,尊賢閣侍講,每至日昃,自內多有賜饌宣飯之故事美談。此在臣家遺乘,而列聖朝家法,本自如此矣。若以世孫尙在幼沖,凡厥輔導之節,猶可姑徐云,則此俗人之見,婦寺之忠,非臣之所聞於古昔聖賢者也。雖然,不有以身敎之,則顧何以視法?視法自言語動止,用舍賞罰,節目纖悉,而身敎嬰孩之方,又莫先於儉,儉又惜福之炯戒,臣敢以是爲獻。殿下若勿以人廢言,則宗祊臣民之福也,愚衷耿耿,不任祈祝之至。上曰,所陳早敎諭之道,卽不易之正論也,當體念而不忘矣。出擧條公轍等曰,世道日降,人心陷溺,變怪無所不有,近日金魯敬事又出矣。春秋嚴無將之誅,漢法重不道之律,玉署之臣,旣疏論矣,臺閣諸人,又發啓矣,此乃一世公議所在,而側聽已至多日,上下相持,只賜例批而止,臣等於此,豈可伈伳而終默不言乎?渠以世祿之家,受國厚恩,自竊科第之後,內外華顯,歷揚兜攬,數十年來,一蹴到公卿之位,而貪饕之性,不自知足,爲世指目久矣。附姪壻而賣勢,趨權奸而納謟,此皆已著於公車·章牘,猶屬薄物細故也。生死不得抑情仕宦云者,其包藏禍心,斷案已成,至於己卯年間凶言,又何爲而發也?揀選名門,爰定大禮,一國臣民,擧有慶祝欣喜之心,而獨懷不滿,肆其無嚴,若是之甚,裕賊卽古今所無之極逆大憝,人至今髮豎而膽掉,豈料天下有兩汝立乎?論其負犯,尙今假息,偃然自在者,其可曰國有刑政乎?昨伏見三司合辭之批,有當下處分之敎,惟願亟從其請,俾王章夬伸,輿憤少洩焉。至於尹尙度,特一鄕曲卑微之類耳,臣等何足汚諸筆舌?而渠乃自托於出位論人,敢於措辭之際,隱映說去者有之,呑吐未發者有之,指意閃忽,遣辭凶慘,自犯誣逼,無所顧忌。此誠覆載間難容之罪,指使必有其人,鞫覈時急,而處分姑從輕典,雖天地本自好生,奈國人皆曰可殺,臣等忠憤所激,終不能按住,玆不得不聯奏請討。伏願殿下,淵然深思,廓揮乾斷,亦從兩司之請,夬正典刑焉。上曰,金魯敬事,兩條云云,終似常情之外,此所以其然豈然而不欲遽斷者也,尹尙度事,非出於好生之意而已。雖不索言,卿等豈不能深諒乎?竝不允。出擧條公轍曰,卽見慶尙監司李勉昇狀啓,則枚擧興海郡守兪膺煥牒呈,以爲本郡田政紊亂,莫可矯捄,一邑民人,咸願改量,已自春後,營邑爛商便否,有所經紀,特爲許施,使之趁卽擧行事,請令廟堂稟旨分付矣。田政爲弊,無邑不然,改量一款,誠是急務,故臣於年前,亦以諸道漸次經紀之意,屢次仰奏,而況有該邑官民之願,則其在試可之義,有不必持疑。第念通邑改量,必用許多人力,而今春北運之役,凡係嶺沿,莫不受弊,一年之內,有難以此事更擧,姑令停止,以俟民勢之稍紓,何如?上曰,依爲之。出擧條公轍曰,頃因湖南左道繡單,兵營所封方物進上價還米仍留民間,依稅米例收捧之弊,令道臣爛商釐正之意,草記行會矣。卽見道臣所報,則枚擧兵使及邑倅牒呈,以爲進上價米,雖有壬午以後新米劃下者,而每不滿元數,不得不留還,責稅加徵於民,一般爲弊,今若以元別封三百二十五石,皆就該邑新米中準劃,而當年如無別封,移施於翌年上納摠,則可無冤徵之弊爲辭矣。道臣·繡衣,說弊僉同,朝家旣知其爲瘼於民,而猶且因循,有非恤隱之政,必須更加商確,從長變通,俾有矯捄之效事,分付該廳,何如?上曰,依爲之。出擧條公轍曰,武將懸病,本有朝飭,而摠戎使李海愚,謂有身病,不爲進參,揆以事體,極爲未安。爲先從重推考,何如?上曰,依爲之。出擧條公轍曰,備堂懸病,未有如今番之多,事體所在,誠極未安。衆所共知實病·實故外,令政院捧現告從重推考,何如?上曰,依爲之。出擧條公轍曰,正卿乏人,莫近日若,且有資歷望實可合擢用之人,漢城左尹金箕殷,會寧府使鄭元容,吏曹參判沈能岳,黃海監司李翊會,竝正卿陞擢,何如?上曰,依爲之。出擧條公轍曰,勅行渡江不遠,刑曹判書李光文,伴送使差下,何如?上曰,依爲之。出擧條公轍曰,臣之向日辭疏,未蒙兪許,賓對久未爲之,故今日不得已入來,而自量筋力重任,轉益無堪勝之望,豈有如許萬萬悶隘之事乎?聖批中雖以十日一赴朝堂爲敎,而此後次對,恐多有踰期跨朔之歎,如是之際,廟務民事,豈無積滯之慮乎?從近體諒,以幸公私,千萬顒祝。相璜曰,從前有事使行,皆有別公用區劃者,而例於關西營邑記留中,從便取用矣。今番別公用銀三千兩,依已例分付於關西道臣,使之預先拮据,以待,何如?上曰,依爲之。出擧條相璜曰,出疆之臣,皆蒙恩暇,往省先壠矣。臣之父母墳山,在於楊州地,而距京不遠,若蒙恩許,得以從便往來,則情理可以少伸,而亦可除公私煩弊之端矣。上曰,依爲之。公轍曰,左相前此亦有從便往來之請,雖出於廚傳除弊之意,而今番省掃之行,適在出疆遠役之時,給由馬·澆奠床,若以上敎備給則似好,故敢此仰達矣。上曰,給由馬·澆奠床備給。上曰,大臣就座,諸宰奏事。絅進前奏曰,徽慶園植木,今秋亦當依前擧行,而已往栽植,今皆茂盛,無加植之地。秋植姑置之,待明春,鬱密處疏摭,未盡處補植似好,故敢此仰達矣。上曰,依爲之。出擧條絅曰,臣於新舊三和府使事,有仰達之辭矣。密符所重,關係何如,而以兵符矇然換納者,此誠古今所無之變怪也。與者受者,罪無異同,不可但以官職去就而止。先自具錫朋,令該府拿問,依律嚴勘,時三和府使李濟和,勅行當頭,姑難遞易,使之戴罪擧行,事過後一體拿勘,何如?上曰,依爲之。出擧條上曰,諸宰就座。公轍曰,禁將所奏甚得體,臣亦欲仰奏而未果矣。密·兵符與受,何等重大,而該帥該倅之矇然換佩,前所未聞,豈有如許事乎?水使旣已拿勘,則府使之事過後卽爲拿問嚴勘,臣意亦然,而但事過後勘罪,係是特例,除非自上下敎與廟堂所奏,則有難輕議。不審之失,不可無警,禁衛大將申絅,推考,何如?上曰,依爲之。出擧條上曰,諸臺前啓,可也。陽淳等進前奏曰,臣等昨以金魯敬事,合辭齊籲矣,及伏奉批旨,若曰旣言已露,則有何更鞫之事?又曰,自有深量者,當下處分矣。嗚呼,魯敬之爲魯敬,殿下業已照燭而無餘,則畢竟處分,臣等今方聚首顒俟,而蓋其三條所犯,始自傾軋之習,而潛蓄禍心,長其覬覦之計,而遂懷凶圖,斷案已具,眞贓莫掩,此誠覆載之所不容,晷刻之所難貸者也。沫飮之請,雖在於臣等,臣等之言,乃是擧國公共之言,卽亦天經地義人彝之不可泯也。若夫窮凶情節之須得一番盤覈,施以邦憲,自是刑政之所當然,又有何過加深量,而尙不卽夬賜處分乎?且渠凶言,旣與裕賊,如印一板,如貫一串,而殿下所嘗施之於賊裕者,決不可異同於今日,則臣等竊不能無惑於有何更鞫之敎也。臣等弸積之憤,雖已略陳於前,而竟夜捱俟,痛菀彌切,幸得方寸之地,玆敢相率仰瀆,更請明命。伏乞殿下,亟允所請,以伸王章焉。上曰,已諭於昨批,勿煩。出擧條穉圭曰,大司憲金陽淳,所懷奏達之際,露出笏記,事甚未安。推考,何如?上曰,依爲之。出擧條陽淳曰,臣姿性謭劣,言議巽軟,風憲之長,何嘗一毫近似,而義重懲討,冒沒登筵,合辭仰奏之時,未免失措,至有承宣問備之擧,臣於是滿心慙恧,無地自容。以此情踪,其何蹲冒於臺端乎?請命遞斥臣職。答曰,勿辭,亦勿退待。上曰,大臣先退,公轍等退出。上命諸宰諸臺亦退。仍命退,承史以次退出。
上在昌德宮。停常參·經筵。
趙秉龜啓曰,明日經筵,取稟。傳曰,停。
吏曹口傳政事,以李憲承爲茂朱府使。
傳于金弘根曰,贊善宋穉圭疏批,令地方官傳諭。
大司憲金陽淳,大司諫安光直,副應敎鄭東煥,掌令權徽·李正耆,獻納李應信,校理李根友,副校理朴宗璜,正言洪重燮·成遂默,副修撰申冕周·徐有贊等啓曰,臣等之詣臺聯討,殆近數旬,合辭齊籲,亦至屢度者,誠以明張之義,不容暫緩,誅殛之典,不宜暫貸,而自承深量處分之敎,只當恭竢明命,竊猶以王法之不可不伸,宜亦無待於深量,故所以冒死課瀆,不得請則不能已也。至於昨者批旨,不惟不賜允從,鄭重難愼,愈若有虛徐者然,臣等實不勝愕爾失圖,憂慨悶菀之至。聖敎以臣等之言,非謂不足信,是臣等之言,亦已見信於至尊矣,獨於其處分,尙今靳許者,臣等終未敢知何爲而如是也。乃若聖敎,以此人處地,予不知其何以致此,此政臣等之所欲仰復者也。夫以其所處之地,乃有如此之事,尤係罔赦,而輿憤之所益激,公議之所莫遏,國人皆曰可殺者,則此實聖人所謂見可殺殺之者,尙可論於處地,而不卽處分乎?又若曰,其罪甚大,則其律至重,惟其已著之斷案,無非莫大之罪,而當律自在,又何有斟量輕重乎?勿亟之敎,固知出於鄭重難愼之聖意,而上下相持,引日淹時,有懲討之名,無懲討之實典,其所以鄭重者,反歸於徒傷事面,而此蓋殿下涵容太過,或歉於乾斷,而實亦臣等不誠之罪也。伏願殿下,亟降兪音,俾洩神人之憤焉。答曰,無論大小輕重,刑法予若率爾,乃卿等之憂也,何如是忙迫乎?不允。
徐箕淳啓曰,三和前府使具錫朋,拿問嚴勘,時府使李濟和,事過後一體拿勘事,傳旨啓下矣。具錫朋今方待命,拿囚,李濟和,事過後依例發遣府書吏,交代後拿來,何如?傳曰,待待命拿囚。
贊善宋穉圭疏曰,伏以,日吉辰良,王世孫冊禮順成,民心有繫,邦基永鞏,中外歡忭,大小同情。仰惟我聖上,嘉悅慶幸於大慼之餘者,尤當如何?臣違逋俟罪之中,自不勝鰲抃之忱。仍伏念臣於向日,拜章未徹,遽被諭召,惶隕震駴,心神飛越,附奏於史官之歸者,不能達意,而尙冀體諒之恩於疏批之下,及奉批旨,乃以臣爲巽謙,知故無意上來,而仍有側席而俟之敎,臣伏讀悚汗,繼以感泣,而竊自悼淺薄之誠,不足以格天也。噫,庸愚如臣而厚叨榮寵,古所未聞,臣之前後自列,非敢一毫矯飾,在今日而圖便己私,其可曰秉彝中物耶?冒沒膺命,粗伸義分,仍參盛禮,獲瞻睿質,實臣至願,而狗馬之疾,久淹床席,苟欲强策趨造,必至顚踣道路,縱不自愛其死,其奈貽累聖化,此臣所以欲進身而末由者也。瀝血哀籲,未蒙鑑諒,臣隘蹙之極,靡所容措,一縷殘喘,無以抖擻精神,請譴之章,遂至曠日,臣罪至此,益無所逃。伏願聖明,俯垂洞察,命削臣新舊職名,仍治逋慢之罪,以肅朝綱,千萬幸甚。抑又念臣所叨米肉之恩,久未獲財處之命矣。草野之賤而坐耗公廩,登熟之秋而周之不輟,夫如是則下之所以受之者,固有罪,上之所以施之者,亦無名,臣身之爲人所嗤點,顧無足恤,而朝政之不免於竊議,豈不可惜也哉?玆復冒死,不避煩屑,倘蒙仁恩,亟賜停輟,俾得粗保廉而歸盡,則實天地父母生成之澤也。臣無任云云。省疏具悉卿懇。冊儲順成邦基,永鞏欣慶之心,少慰廓然之慟,望卿之來,此際尤切。以諭以批,向悉衷悃,巽牘又至,遐心莫回,自不覺惘然失圖,繼之以慨然也。顧今日悠悠萬事,專在於輔導世孫,輔導之道,亦惟在於山林宿德,此所以日前大臣筵奏之綣綣於敎諭成就之方,而亦以招徠儒賢,爲急先之務,卿雖欲辭其責,實不可得也。向於慶禮之日,以卿等之不在,甚爲悵然,而前後敷心之諭,不但爲一時觀美之擧,惟望終改嘉遯之情,庸賁羽儀之盛,一以副側席之思,一以爲同朝之喜焉。米肉之辭,何至於如是頻繁?安心領受。同副承旨金弘根製進。
上在昌德宮。停常參·經筵。
魂宮移奉慰安親祭後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,罔極。藥房口傳問安。答曰,罔極。世孫宮,內閣·政院·玉堂·春坊單子問安。答曰,罔極。藥房口傳問安,答曰,罔極。大殿·中宮殿,朝廷二品以上·六曹堂上·兩司長官,奉慰單子問安。答曰,知道。世孫宮奉慰單子問安。答曰,罔極。
趙秉龜啓曰,明日·再明日·三明日,宗廟冬享大祭致齋,初二日動駕相値,視事頉稟之意,敢啓。傳曰,知道。
又啓曰,來初一日,輪對日次,而宗廟冬享大祭致齋相値,頉稟之意,敢啓。傳曰,知道。
又啓曰,臣秉龜今日肄儀進去,下直之意,敢啓。傳曰,知道。
傳于趙秉龜曰,魂宮移奉後慰安祭,當自內親臨矣,該房知悉。
傳于趙秉龜曰,同敦寧趙寅永,承旨趙秉龜,竝享官差下。
洪穉圭,以都摠府言啓曰,今此動駕時,侍衛·寶劍·守宮,當爲備員,而都摠官金賢根差祭,副摠管洪命周,以漢城府右尹導駕進,具信喜,以禁軍別將陣上進,朴基豐有實病,無以備員。令政院稟旨變通,仍令該曹,以在京無故人口傳差出,待下批,牌招,以爲備員進參之地,何如?傳曰,允。差祭及實病人,竝許遞。
兵曹口傳政事,以朴周壽爲都摠管,李憲瑋爲副摠管。
趙秉龜,以弘文館言啓曰,下番副修撰臣申冕周,以宗廟冬享大祭祭官,今日議政府肄儀時,晝仕出去之意,敢啓。傳曰,知道。
大司憲金陽淳,大司諫安光直,副應敎鄭東煥,掌令權徽·李正耆,獻納李應信,正言洪重燮·成遂默,副修撰申冕周·徐有贊等啓曰,臣等昨又伏奉靳允之批矣。日以沫飮而進,每懷抑鬱而退,人將曰是其言之不誠,討之不力,宜其不能上孚也,臣等抑將何辭以解之乎?嗚呼,春秋之義,亂臣賊子,人得以誅之,假使臣等,手刃而誅之,固亦無難焉已,徒以懸魏在上,三尺莫嚴,鎭日課籲,只冀兪音之夬降,一籲再籲,于今幾度矣。致使上下憂勞,而凶醜之假息自如,古今天下,寧有是哉?聖批之或慮處分率爾,爲臣等之憂,所以相與而俯勗之者,辭懇而意摯,臣等實不勝感激欽誦,而第臣等之所憂,實亦在此,蓋刑政者,卽有國之所必重,而非人主之所可私也,故於其當討而討之,是謂天討,天討之不行,將見其人不人國不國矣。然則顧今臣等之所當憂者,其果在此乎,在彼乎?使其罪不至於十分必誅,則臣等何苦爲此,而誠以一日不誅,有一日之憂,二日不誅,有二日之憂,此乃臣等不敢不爲殿下憂之者。伏乞赫然明斷,俾王章夬伸焉。答曰,昨批已言之矣。不允。
金弘根,以漢城府言啓曰,拯活人十五名以上者抄啓事,曾有定式矣。卽接西部都事金宇鉉所報,則麻浦契任掌手本內,以爲去六月二十三日大雨霔下,江水漲溢,百餘人戶,將至漂沒之境,而出身朴昌馥·金慶周等,自辦小艇,突入風浪之中,拯活人命,各爲二十七名,南部都事沈興祖所報,則一二三契中任手本內,六月二十四日之雨,江流忽漲,數百民家,幾乎漂沒,則一契居折衝洪禹律,前虞候張興道,閑良沈伯心,二契居出身林志馥,閑良池有泉,馬兵李載春,三契居閑良姜就彬·金致聲·金錫祿等九人或雇得人丁,或自持小船,突入風浪,拯救者或爲二十五六名,或爲二十八九名之多云,故自臣府,更加査實,則其拯活實蹟,果如各部所報矣。激勸之道,宜有褒賞之典,而臣府則不敢擅便,令該曹考例稟處,何如?傳曰,允。
洪穉圭,以都摠府言啓曰,今日入直內三廳武兼禁軍及軍兵等,當爲中日習射技,而魂宮移奉安相値,不得設行之意,敢啓。傳曰,知道。
又以禁衛營言啓曰,本營騎士將李喜星,身病猝重,勢難察任,改差,何如?傳曰,允。
庚寅九月二十七日午時,上詣魂宮。移奉後慰安祭親行入侍時,行都承旨朴岐壽,左承旨洪穉圭,右承旨金英淳,左副承旨趙秉龜,右副承旨徐箕淳,同副承旨金弘根,假注書南獻中·洪大稱,記事官徐念淳·洪鍾應,原任直提學趙寅永,原任直閣李光文·鄭基善,檢校直閣徐萬淳,原任待敎李憲瑋,檢校待敎金興根·金鼎集,以次侍立訖。上具衰服,入齋殿,少頃,慰安祭時至,通禮跪啓請外辦。上出齋殿門,入就位。贊禮啓請哭,上哭,在位諸臣皆哭,贊禮啓請止哭,上止哭,在位諸臣皆止哭。上詣靈座前,岐壽奉香,弘根奉爐跪進,上三上香。岐壽進盞,上執盞以授弘根,弘根奠于靈座前。鼎集讀祝訖,上還復位。永明尉洪顯周行亞獻禮,東寧尉金賢根行終獻禮訖。贊禮啓請哭,上哭,在位諸臣皆哭。贊禮啓請止哭,上止哭,在位諸臣皆止哭,贊禮啓請禮畢,上還內,諸臣以次退出。
上在昌德宮。停常參·經筵。
徐箕淳啓曰,大司憲金陽淳,大司諫安光直,副應敎鄭東煥,掌令權徽,副校理朴宗璜,正言洪重燮等,有時急稟達事,來詣閤外請對矣。答曰,有何別般事變,而至於請對乎?卿等速卽退去。
吏曹口傳政事,以朴綺壽爲分內醫提調。
朴岐壽,以吏曹言啓曰,今此景慕宮朔祭大祝前司諫尹心圭,時無職名,令該曹口傳付軍職,何如?傳曰,允。
兵曹口傳政事,副司果單尹心圭。
徐箕淳啓曰,三司諸臣,雖伏承退去之命,義急懲討,更爲求對矣。答曰,俄者已示處分之意,則卿等亦當見之矣。旣非不意之變怪,則此便是刑殺文書也。淸齋之日,何如是瀆擾乎?卽爲退去。
又啓曰,三司諸臣,以爲齋日叫閽,雖極悚惶,懲討大義,未敢暫緩,連伏承退去之命,而衷情轉激,冒萬死更爲求對矣。答曰,俄批已諭之詳矣,則又何如是迫督乎?卿等竝遞差。
趙秉龜,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以內醫院都提調·提調意啓曰,議藥同參盧允熙,實病無以供任,減下,何如?傳曰,允。
洪穉圭,以備邊司言啓曰,水原苟管各道穀見縮條今年耗米一千二百二十五石零,蕩債給代穀六百石,廣州句管關西·湖西穀見縮條己丑耗米三百二十石零,松都句管關西穀今年耗代條二千石,自各該府,報請給代矣。各營支放不足條之從他代劃,已成年例,華城則以海西所在本司句管各名穀會錄耗中折米劃給,廣州則以關西所在本司句管各名穀會錄耗中折米劃給,松都則以湖南所在本司句管各名穀會耗中折米劃給,何如?傳曰,允。
又以備邊司言啓曰,關西先運襦衣二百四十九領,紙衣二百六十六領,照數捧上稱量,綿品·紙品,亦爲看審後,仍爲監封,逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
領議政南公轍,左議政李相璜,右議政鄭晩錫等箚曰,伏以,臣等日前,以金魯敬懲討事,得借方寸之地,聯陳所懷,恭俟處分,及伏承批旨,兪音尙遲,臣等聚首相顧,不勝抑鬱之至。噫,彼魯敬,諸條罪案,俱係罔赦,前後章奏,積於公車,此乃國言之久騰,而輿憤之愈激者也。此其罪合置重辟,而至於數十年抑情仕宦之說,至㦧而絶悖,禍心已成,斷案畢露,己卯年間沮戲大禮之凶言,尤是覆載之所不容者也。裕賊,卽古今所未有之極逆大懟,而其心如印一板,其言如貫一串,是亦裕而已矣。聖批亦敎以關係至重,而一日二日,王章無可伸之道,人心無底定之期,以我殿下之明燭義理,何不念及於此耶?臣等伏見三司諸臣合辭之批,若曰非爲卿等不足信也,又若曰,其罪甚大則其律至重,殿下旣知其言可信其罪甚大,而每以自有深量鄭重難信爲敎,其義之不可已,此論之不可遏,殿下庶幾俯察,而靳持至此,臣愚死罪,殿下今日之擧,或近於玩愒伈泄,而恐非聖人生道殺人之仁也。此非但臣等與三司之論,卽擧朝之論也,非擧朝之論,卽國人共公之論也。臣等退自前席,益聽於擧朝擧國之論,而更有誦陳於聰聽之下。伏願殿下,淵然深思,廓揮乾斷,金魯敬鞫覈之請,亟賜允從焉。取進止。答曰,省箚具悉卿等之懇。日前筵席,聯奏旣如彼,今又聯箚如此,予豈以卿等與三司之言,爲不可也?其所難愼者,予亦自謂有所守,卽保世臣三字也。然而亦不可不從於卿等與三司之請,卽當下處分者矣。仍傳于朴岐壽曰,此批答,遣史官傳諭。
上在昌德宮。停常參·經筵。
藥房副提調朴岐壽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
洪穉圭啓曰,備邊司郞廳來言,今日賓廳日次,而宗廟冬享大祭齋戒相値,不得來會云矣,敢啓。傳曰,知道。
傳于趙秉龜曰,禮房承旨,馳詣宗廟·景慕宮,奉審摘奸以來。
傳于趙秉龜曰,魂宮朔祭,當自內親奠酌矣,該房知悉。
徐箕淳啓曰,校理李根友,有時急稟達事,來詣閤外請對矣。答曰,爾職遞差。
又啓曰,掌令李正耆,正言成遂默,有時急稟達事,來詣閤外請對矣。答曰,爾等遞差。
又啓曰,獻納李應信,副修撰申冕周·徐有贊,有時急稟達事,來詣閤外請對矣。答曰,爾等遞差。
又啓曰,修撰吳致淳,有時急稟達事,來詣閤外請對矣。答曰,爾則遞差。
洪穉圭,以兵曹言啓曰,明日動駕時,別雲劍李奎鉉,時無職名,依例口傳付軍職,何如?傳曰,允。
又以都摠府言啓曰,今此動駕時,侍衛·寶劍·守宮,當爲備員,而副摠管一員未差之代,令該曹,以在京無故人,口傳差出,待下批牌招,以爲備員進參之地,何如?傳曰,允。
兵曹口傳政事,以兪應煥爲副摠管,護軍單李奎鉉。
朴岐壽,以吏曹言啓曰,今此魂宮朔祭親奠酌時,祝史前獻納李應信,齋郞前修撰徐有贊塡差,而時無職名,竝令該曹,口傳付軍職,何如?傳曰,允。
兵曹口傳政事,副司果李應信·徐有贊。
徐箕淳,以義禁府言啓曰,明日宗廟擧動時,本府都事十員內,九員各差備進參,一員本府入直,而都事崔尙綸奉命在外,無以推移。其代,令該曹口傳相換,以爲分排之地,何如?傳曰,允。
吏曹口傳政事,禁府都事崔尙綸,典設別提朴巘壽相換。
以京畿監司李羲準狀啓,仁川府使金徹淳遭本生父喪事,傳于朴岐壽曰,令該曹口傳擇差,催促下送。
吏曹口傳政事,以趙雲明爲仁川府使。
趙秉龜,以內醫院都提調·提調意啓曰,院議藥同參盧允熙·韓相瑚有頉代,外醫卞文燮·朴奎亮差下,令該曹口傳付軍職,冠帶常仕,何如?傳曰,允。
兵曹口傳政事,副司果卞文燮·朴奎亮。
朴岐壽啓曰,吏曹郞廳來言,臺諫有闕,政事,取稟。傳曰,政官牌招開政。
傳于金英淳曰,吏判上疏入之。
以吏曹參議李寅泰牌不進罷職傳旨,傳于朴岐壽曰,只推。
傳于朴岐壽曰,疏批已下,與參議卽爲牌招。
朴岐壽啓曰,吏曹判書徐能輔牌不進,參議李寅泰再牌不進推考傳旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,允。參議只推,一體牌招,如有違牌,勿爲呼望。
有政。吏批,判書徐能輔進,參判未差,參議李寅泰進,左副承旨趙秉龜進。以朴齊一爲吏曹參判,朴綺壽爲大司憲,李鼎臣爲大司諫,姜時永·韓兢裕爲掌令,李南圭爲獻納,李源祚·宋台霖爲正言,金鼎集爲副應敎,金羽根·李竣祜爲校理,李在鶴爲副校理,閔英世爲修撰,吳致淳爲副修撰,沈能岳爲工曹判書,鄭祖榮爲左尹,鄭尙愚爲判義禁,李羲碩爲司饔僉正,韓羲新爲監役。兼執義二單尹心圭·李南翼,敦寧都正單柳尋春,伴送使單李光文。左尹金箕殷,會寧府使鄭元容,吏曹參判沈能岳,黃海監司李翊會,以上今加資憲,正卿陞擢事承傳。
兵批,判書南履翼進,參判柳河源病,參議李渭達病,參知金啓淵入直,右副承旨徐箕淳進。以金箕殷爲知事,朴來謙·金景琳爲同知,李穆淵爲僉知,洪天用爲五衛將,高元明·梁錫祿爲慶熙將,金遇明爲文兼,李顯英爲慶尙左水使,金大英爲文城僉使,禹弘濬爲漢江別將。同知單趙鼎燮,僉知加設四單趙元錫·王道常·崔弘德·吳鼎周,訓鍊副正加設單柳翊魯。大護軍洪奭周·金箕殷·沈能岳·玄在德,護軍徐鼎輔·金陽淳·柳相亮·李升權·朴潤榮·李喆,副護軍徐英淳·洪赫·安光直·尹命圭·金璿·徐有素·李圭男·李殷會·沈鍾奎·徐致輔·權聖祜·柳曮·卞浩德·朴蓍會·崔成範·柳鎬源·李顯喆·元永貞·任希慶·徐驥淳·李莘耆·廉在彦,僉知三單李徽九·徐冀輔·許潤,副司直權徽·李正耆·鄭東煥·朴宗璜·李根友,副司果洪重燮·成遂默·吳致淳·申冕周。
傳于洪穉圭曰,明日出宮內門路,以協陽門爲之。
傳于朴岐壽曰,發遣吏郞,諸執事淸齋與否,摘奸以來。
洪穉圭,以兵曹言啓曰,來十月初二日宗廟·永寧殿冬享大祭時,守門當爲塡差,而本曹郞廳·都摠府郞廳·五衛將,除入直排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,今此迎勅動駕時,隨駕軍兵及慕華館環衛軍兵,當爲磨鍊,而取考謄錄,則在前迎勅動駕時,訓局隨駕,禁·御兩營軍兵,禁衛大將或御營大將,都領環衛,而辛巳年迎勅動駕時,訓局步軍七哨,馬軍六哨,禁衛營京軍一哨,訓鍊大將率領,爲先後廂,禁軍五番隨駕,三營及龍虎營·摠戎廳餘軍,摠戎使都領,先詣慕華館環衛,留營·留陣·斥堠·伏兵,依近例置之矣。今番則何營軍兵隨駕,何營軍兵留陣,何營軍兵環衛,而禁軍及馬步軍,以幾番幾哨磨鍊,餘軍留營斥候伏兵,何以爲之,而兩營鄕軍,則今旣停番矣,敢稟。傳曰,依辛巳年例爲之,先·後廂,御將代領,慕華館環衛軍兵,禁將都領。
又以兵曹言啓曰,取考謄錄,則在前迎勅時,三營入直馬兵·騎士等,各留三名,餘皆除出,殿門排立,扈衛軍官六十人及標下軍,別將與所任軍官率領,各門分把,城內外街巷屛門,三營分掌把守,而除器械派立,嚴禁雜人,本曹與三營,別定校卒,另加檢飭矣。今亦依此擧行,何如?傳曰,允。
又以兵曹言啓曰,在前勅使止宿弘濟院時,訓局軍一百名,前期定送,各別防護矣。今亦依此擧行之意,分付,何如?傳曰,允。
又以備邊司言啓曰,卽見開城留守徐憙淳狀啓,則以爲,本府合屬舊豐德農形,未免失稔,禁·御兩營所管江都留餉米太,以詳定代捧,耗條亦依近例代錢收送,摠廳所管臨津餉穀,捧留本邑,而耗條代錢輸送,辛巳·壬午停退還餉,及辛巳停退各軍門·各衙門身軍布,竝許仍停事,請令廟堂稟旨分付矣。留餉米太之詳定代捧,臨津餉穀之捧留本邑,兩處耗條之代錢輸送,停退軍布之依前仍停,俱係年例,竝皆許施,至於停退還餉,已因特敎蕩減,則有此狀請,似未及見行會而然,此則置之,何如?傳曰,允。
又以備邊司言啓曰,卽見慶尙監司李勉昇狀啓,則以爲,道內諸邑,綿農判歉,各營·各衙門軍布·身布之錢木參半者,及樂工保布,竝許純錢代捧,訓局保布,折半代錢事,請令廟堂稟處矣。本道綿農,連年告歉,今此狀請,又據已例,各樣保布之本色責納,其勢實難。然京營所需,亦不可不念,訓局砲保三分一,兵曹及各營軍布折半代錢,而各司保布,竝許純錢上納,何如?傳曰,允。
又以備邊司言啓曰,卽見江原監司尹聲大年分狀啓,則分等不爲擧論,當俵畓災四十四結五十一負一束,特爲許劃,後錄條件,請令廟堂稟旨分付矣。其一,原州·春川等邑舊未捧各穀二千一百十七石零,依前錄置還簿事也。其一,推奴·徵債,限明秋防塞事也。分等旣不擧論,則可知一路之地登,而災結當俵,豐歲之所不能無,依所請特爲許劃,兩邑未捧還之以舊未捧懸錄,已有年前狀請,竝與推徵防塞,而一體許施,何如?傳曰,允。
又以御營廳言啓曰,本廳字內肅靖門東邊第二城廊近處體城改築處,女墻今已畢築,而惠化門北邊第七城廊近處體城一間許頹圮處,來十月初一日爲始,改築之意,敢啓。傳曰,知道。
又以御營廳言啓曰,本廳千摠申緖,身病甚重,勢難察任,改差,何如?傳曰,允。
吏曹判書徐能輔疏曰,伏以,臣自數日以來,宿病之外,重添感冒,痰火上升,寒熱交作,少有勞神費慮,輒致頭目眩暈,方其劇時,昏不省事,譬如風中之烟,忽忽飄蕩,以若病形,實無望於久據重任,方擬差待數日,更觀病勢,爲陳懇祈免之計,不意開政有命,天牌儼臨,擔舁冒進,勢實末由。且臣於日前,以承宣前望事,陳章自列,縱荷聖度寬假,曲貸譴罰,而私心悚恧,歷日靡措,。夫尋常易知之事,猶如此矇然不察,做出大錯,況乎甄別流品,權衡望實之際,其拂公議而乖物情者,又將不知爲幾許,如是而尙可自居以政官乎?中夜思惟,惶汗浹背,嚴召之下,承膺無路,忙陳短章,略暴情實。伏乞聖慈,俯垂鑑諒,亟遞臣見帶之職,以安私分,仍治臣逋慢之罪,以嚴朝綱,千萬幸甚。臣無任云云。答曰,省疏具悉。已諭於前日之批,又何如是更引乎?卽爲入來開政。
上在昌德宮。停常參·經筵。
大駕詣宗廟,入齋室後,內閣·政院·玉堂·藥房口傳閣安。答曰,知道。省牲省器,還入齋室後,內閣·政院·玉堂·藥房口傳問安。答曰,知道。
徐箕淳啓曰,行大司憲朴綺壽,掌令韓兢裕·姜時永未肅拜,執義朴升鉉陳疏,持平李東迪·李齊松在外,監察茶時之意,敢啓。傳曰,知道。
洪穉圭啓曰,來初五日朝參日次矣,敢稟。傳曰,停。
又啓曰,司僕寺內乘來言,捲簾·毛帳,取稟。傳曰,捲三面,毛帳爲之。
吏曹口傳政事,以沈能岳爲分內醫提調。
趙秉龜啓曰,禮貌官來言,百官稟旨就次。傳曰,知道。
又以侍講院言啓曰,兼司書李應信入直矣,以差祭進詣享所,司書金箕晩有實故,說書閔泰鏞差祭,兼說書吳取善,以翰林除本仕,下番闕直,事甚未安。令政院稟旨變通,以爲推移入直之地,何如?傳曰,允。
又啓曰,因侍講院草記,司書金箕晩有實故,兼司書李應信,說書閔泰鏞差祭,兼說書吳取善,以翰林除本仕,下番闕直,事甚未安。令政院稟旨變通事,允下矣。合有變通之道,何以爲之?敢稟。傳曰,有實故春坊許遞,前望單子入之。
司書前望單子入之,李㙽落點。
朴岐壽,以吏曹言啓曰,卽接司僕寺牒報,則以爲,今此宗廟擧動時,本寺正例爲進輿差備,而正有闕之代,卽速差出,以爲進參之地云,司僕寺正有闕之代,口傳備擬以入之意,敢啓。傳曰,知道。
吏曹口傳政事,以李南翼爲司僕正。
洪穉圭啓曰,司僕寺官員來言,捲簾·毛帳,取稟。傳曰,捲三面,毛帳爲之。
趙秉龜,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
洪穉圭,以訓鍊都監言啓曰,本局分授都城肅靖門西邊第四城廊近處體城二間許頹圮處,今已畢築,女墻仍爲始役。把守軍二十名,將校一人解送之意,敢啓。傳曰,知道。
又以禁衛營言啓曰,今日動駕時,西營入直軍三十名,廣智營入直軍四十五名,領付於御營廳留陣矣。今夜宮墻外巡邏,難以分排出番,助香牙兵各二十五名添入,使之警巡,何如?傳曰,允。
又以御營廳言啓曰,東營入直軍三十五名,集春營入直軍三十名除出留陣矣,今夜行巡,無以分排出番,助番牙兵六十名添入警巡之意,敢啓。傳曰,知道。
庚寅十月初一日子時,上詣魂宮朔祭親行入侍時,行都承旨朴岐壽,左承旨洪穉圭,右承旨金英淳,左副承旨趙秉龜,右副承旨徐箕淳,同副承旨金弘根,假注書南獻中·洪大稱,記事官徐念淳·洪鍾應,原任直閣鄭基善,檢校直閣徐萬淳,檢校待敎金興根·金鼎集,以次侍立訖。上具衰服,入齋殿。少頃,朔祭時至,通禮啓請外辦,上步出齋殿門,入就位。贊禮啓請哭,上哭,在位諸臣皆哭,贊禮啓請止哭,上止哭,在位諸臣皆止哭。上詣靈座前,岐壽奉香,弘根奉爐跪進,上三上香。岐壽進盞,上執盞以授弘根,弘根奠于靈座前,鼎集讀祝訖,上還復位。左議政李相璜行亞獻禮,永明尉洪顯周行終獻禮訖。贊禮啓請哭,上哭,在位諸臣皆哭,贊禮啓請止哭,上止哭,在位諸臣皆止哭。贊禮啓請禮畢。上曰,注書,誰也?岐壽曰,洪大稱矣。上還次齋殿,仍還內,承史以次退出。
庚寅十月初一日卯時,大駕詣宗廟,冬享大祭親行擧動入侍時,行都承旨朴岐壽,左承旨洪穉圭,右承旨金英淳,左副承旨趙秉龜,右副承旨徐箕淳,同副承旨金弘根,假注書南獻中·洪大稱,記事官金大根·洪鍾應,檢校直閣徐萬淳,檢校待敎金鼎集,以次侍立。時至,通禮啓請外辦,上具翼善冠·黑黲袍,乘輿出宣化門。藥院提調南履翼,副提調朴岐壽,進前奏曰,侵早勞動,聖體若何?上曰,一樣矣。上曰,侍衛軍兵毛具,從便爲之。上至肅章門外,通禮啓請降輿乘輦,上降輿乘輦。岐壽進圭,上執圭,由進善門,出敦化門,至宗廟大門外降輦所,通禮啓請降輦乘輿,上降輦乘輿,贊禮啓請釋圭,上釋圭,岐壽受圭,由廟大門入齋殿。少頃,通禮啓請外辦,上改具冕旒冠·衮龍袍,詣望廟樓版位,行四拜禮。仍詣廟內第一室奉審,次詣各室,奉審如上儀,至十一室冊寶奉審訖。通禮前導,詣省器位視滌濯,執事者以次擧羃告潔。上仍詣永寧殿,行望殿禮,詣殿內奉審省器如右禮訖,還入幕次。少頃,通禮啓請外辦,上改具遠遊冠·絳紗袍,詣省牲位。禮儀使啓請省牲,掌牲官率其牢屬北向跪,擧手曰,腯,諸大祝各巡牲一匝,西向擧手曰,充,省牲訖。禮儀使導上至齋殿門外,跪請釋圭,上釋圭,岐壽受圭。上入齋殿,諸臣輪回詣閤。
上在昌德宮。停常參·經筵。
趙秉龜啓曰,明日常參·經筵,取稟。傳曰,停。
又啓曰,右副承旨徐箕淳,今日不爲仕進,卽爲牌招,何如?傳曰,允。
又啓曰,工曹判書沈能岳,吏曹參判朴齊一,除拜後過三日不爲出肅,竝依定式,推考警責,仍卽牌招察任,何如?傳曰,允。
金弘根啓曰,撥路申飭,前後何如,而卽見平安監司金學淳,義州府尹宋祥來勅行探候狀啓,則去九月二十七日午時封發者,今纔入來矣。邊報所重,何等緊急?況此勅行當頭之時,如是遲緩,極爲駭然。該道臣及府尹,竝推考警責,後勿如是之意,更加嚴飭,何如?傳曰,允。竝越俸三等,撥軍令兵判査實。
又啓曰,三司諸臣,有時急稟達事,來詣閤外請對矣。答曰,退去。
又啓曰,大司諫李鼎臣,有時急稟達事,來詣閤外請對矣。答曰,退去。
又啓曰,三司諸臣以爲,雖伏承退去之命,義急懲討,憂憤轉激,更爲求對矣。答曰,退去。
又啓曰,三司諸臣以爲,連伏承退去之命,衷情抑鬱,按住不得,更爲冒死求對矣。答曰,卿等退去。
又啓曰,三司諸臣以爲,連伏承退去之命,而不得請則不得退,更爲冒萬死求對矣。答曰,已爲處分矣,退去。
傳于金弘根曰,此人之處地何如,榮顯何如,而負犯之何如,姑捨,眞所謂何以得此於梁楚也,寧不可痛?罪止一案,尙不容誅,況兼有二案者乎?雖使渠自爲之說,亦必自知其莫逭。第念其家,卽我英廟最所鍾愛,而貴主至友至誠,我聖考常所感誦而不能忘者也。在予追述之道,爲其孫者,自非稱兵之事,則合有容議於其間,知敦寧金魯敬,施以絶島圍籬安置之典。
全弘根啓曰,三司諸臣以爲,今日臣等所以求對而不知止者,亶在於明正亂逆之罪,夬施誅殛之律,而卽伏見處分下者,只施圍籬之典,不準鞫覈之請,臣等竊不勝相顧愕爾之至。噫,彼魯敬兩案不容誅之罪,聖鑑亦已畢燭,則豈可以渠家先故,遽有所容議者哉?夫莫嚴者王章也,莫遏者公議也。臣等雖伏承退去之命,國賊未討,義不敢退,更爲冒萬死求對矣。答曰,已下重典,而又何如是煩瀆乎?卽爲退去。
又啓曰,三司諸臣以爲,屢伏承退去之命,而究厥罪犯,已下之典,失之太輕,亂逆未勘當律,群情轉益沸鬱,不避煩瀆,更爲冒萬死求對矣。答曰,已諭於前批,卽速退去。
又啓曰,三司諸臣以爲,臣等之相率叫閤,竟日屢瀆,義急懲討,不能自已,誠意未格,不借方寸之地,連下退去之命,忠憤所激,轉益抑鬱,更爲冒萬死求對矣。答曰,卿等竝遞差
以右副承旨徐箕淳牌不進罷職傳旨,傳于金弘根曰,只推。
以黃海監司李翊會狀啓,兔山縣監金商一,謂以親病,請遞之狀,不待回題,徑先發行,不得已罷默事,傳于趙秉龜曰,令該曹口傳差出,催促下送。
吏曹口傳政事,以尹載輔爲兔山縣監。
金弘根,以義禁府言啓曰,知敦寧金魯敬,施以絶島圍籬安置之典事,承傳啓下矣。金魯敬負犯至重,臺啓方張,不得擧行之意,敢啓。傳曰,鞫囚與他犯,臺諫與有司,法意故例,各自分別。纔有向來申明之飭敎,則又何得輒爲持難乎?卽爲擧行,可也。
又以兵曹言啓曰,謹依下敎,勅行探候狀啓齎來義州陪持任大興,捉致査實,則所供內,勅使牌文與渡江狀啓,則二十四時呈納,聲息狀啓則三日呈納,俱是例也,而此狀啓去九月二十七日午時受出,今月初一日巳時呈納,果是限內,別無遲滯,而至承査實,惶恐遲晩云矣,敢啓。傳曰,所供旣如此,姑爲放送,此後另飭勿滯之意,嚴飭,可也。
又以兵曹言啓曰,內禁衛將安性淵,以其身病猝重,時月之內,無望供職,呈狀乞遞,領軍之任,不可久曠,改差,何如?傳曰,允。
又以訓鍊都監言啓曰,本局千摠李行敎,身病甚重,勢難察任,改差,何如?傳曰,允。
刑曹判書李光文疏曰,伏以,淸廟親祼,聖慕克伸,鑾輿穩旋,群情胥欣。仍伏念臣頃伏蒙前望特點,授臣以刑曹判書,以備聽誓之官,當時已趨膺召命矣。宿硏之地,豈敢復議於辭受之節,而第臣參居右副賓客之任,考諸近例,未或有一時竝據者,宮銜固非賤分可堪,而曹務殷重,有不容而因是暫曠,玆敢短章自暴。伏乞聖上,先將臣司寇之職,亟賜遞免。臣無任云云。答曰,省疏具悉。所帶賓客之任許遞。
工曹判書沈能岳疏曰,伏以,皇穹垂佑,冊儲禮成,太室親祼,淸蹕穩旋,下情慶忭,曷有其極?仍伏念臣空疎謭劣,最居人下,雖尋常百執事之末,自知不堪,而幸際聖明之世,偏荷特達之眷,內外歷揚,罔非踰濫,節次冥升,滾到卿月之班,在朝家爲誤恩,在臣身爲踰分,未效涓埃之報,徒貽尸素之譏。夫豈有一分前進之念,而惟其感激恩渥,身不自有,趨走爲恭,筋力爲禮。凡有除旨,竭蹶趨承,而鵜梁鶴軒,譏在不稱,人怒鬼猜,理所必至,居常愧懼,如集于木。迺者賓對,因大僚筵奏,擢臣以資憲大夫工曹判書者,臣聞命悸恐,五內失守,歷屢日不知所以自措也。噫,入座崇秩,朝家命德之器也,自非績庸茂著,望實俱隆,則莫宜冒玷,而今乃以如臣無似,混擧於群彦晉秩之際,苟然充數,無所難愼,此何異於策駑駘而馳千里,責僬僥而擔九重?履滿之戒,過福之災,猶屬臣一家之私,揆以朝廷用人之政,恐不宜若是苟簡,而亦豈不有累於我聖上則哲之明乎?召牌之下,承應無路,玆陳披瀝之懇,仰瀆崇嚴之聽。伏乞聖慈,諒臣言之非出飾讓,念名器之不可濫授,還收臣新授資級,以重官方,以安賤分,不勝幸甚。臣無任云云。答曰,省疏具悉。卿其勿辭行公。
大司憲朴綺壽疏曰,伏以,冊禮載擧,邦本增鞏,享事親行,聖體冞康,懽忭之忱,小大惟均。仍伏念臣於言地,自有人所共知之艮限,而數月之內,除旨荐降,臣誠聞命若驚,莫省攸措。臣旣不以見職自居,則不宜有所論列,而目見變怪層生,亂賊肆行,義重懲討,玆敢沐浴而仰陳焉。近日三司之臣,以金魯敬事,以疏以啓,同聲致討,終至相率而求對者屢矣。大僚筵席陳達,退又聯箚,而請致其辟矣,我聖上亦已洞燭其罪關罔赦,而許降處分矣。竊庶幾乾斷赫然,快施王章,而側聽多日,未有發落,求對諸臣,竝賜遞免,顯示厭薄之意,臣不敢知我殿下何爲而有此擧也。殿下旣以其言爲可信,而過於持難,延拖時日,則諸臣之不憚仰瀆,期於不得請則不止者,固其職耳。大論方張之際,臺省遽致一空,是豈所宜有於聖世也哉?噫,彼魯敬之許多罪惡,有未暇論,而前後凶言,有耳皆聞,令人骨靑而膽掉,眞贓畢綻,斷案已成,三尺之律,不容晷刻少緩,有何難愼於其間哉?聖意雖在於保世臣,而渠以世祿之家,一門榮寵,無與爲比,圖報國恩,所宜萬倍於人,而今乃包藏禍心,悖逆至此,甘作裕賊之後身,可見不臣之異志,論厥罪犯,尤合萬戮。渠旣自干王法,朝家惟當以其罪罪之而已。苟或因此而過加靳持,則臣恐亂臣賊子無所懲畏,將見接踵而起,此臣之所大懼也。至若尹尙度事,自有君臣以來所未有之變也。假借論人,公肆誣逼,渠若有一分人心,則非徒不敢爲,亦所不忍爲也。嗚呼,鶴馭上賓,象設載新,萬事邃古,率土哀冤,當此之時,爲臣子者,當思闡揚遺徽,垂之來後。渠獨何心,肆然以叵測之言,筆之於書,陳於殿下之前哉?觀其疏語,首尾閃忽,旨意陰慘,凶肚逆腸,現露無餘,輿情悲憤,如不欲生,爭欲食肉而寢皮。然而此非如渠卑微之流,所可獨辦,綢繆指使,必有其人,此若不加明覈,則彝倫將至晦塞,人心無以底定,是豈可島置而止哉?伏願聖明,淵然深思,亟降明命,依大臣三司所請,金魯敬·尹尙度,竝令王府,設鞫嚴問,明正典刑,斷不可已也。臣纔於魂宮朔祭陪班退出後,素患疝氣,乘寒衝亘,屈伸不得,擔舁還次,內醫分司之任,終至變通,臨當動駕,仰煩酬應,臣罪至此,伏地惶懍。伏乞遄被威罰,施以斥罷,以肅朝綱,以安微分焉。臣無任云云。答曰,省疏具悉。金魯敬事,已有處分矣。尹尙度事,自有斟量者,勿煩,本職許遞。
執義朴升鉉疏曰,伏以,臣與三司諸臣,得借方寸之地,聯陳沐浴之義,而退自前席,合辭齊控,及奉批旨,一例靳允。噫,金魯敬之罪,是亘古未有之逆也,決不可一日容貸,而我殿下只降處分之敎,尙無處分之擧。嗚呼,懲討逆臣,莫嚴之義也,莫急之事也,固不可玩愒伈泄,則昨日三司諸臣之不拘淸齋之時,伏閤求對者,是豈可已而不已者哉?噫,彼魯敬之諸條罪案,合置重辟,而至於抑情之說,至㦧絶悖,己卯年沮戲大禮之言,尤是覆載之所不容者也。大憝如裕賊,凶逆如裕賊,而如印一板,全襲其套,關係至重,而一日二日,王章無以快伸,人心無以底定,豈不思之凜然乎?臣忽添狗馬之疾,精耗神瞀,手足麻痺,咳涎轉劇,眩暈時作,昨雖未能隨諸臣之後,而病伏私次,憂憤愈激,不憚瀆擾之罪,敢陳明張之義。伏願聖明,淵然深思,廓揮乾斷,以洩神人之憤,仍治臣病蟄不職之罪,以昭法紀焉。臣無任云云。省疏具悉。已諭於大司憲之批矣。
庚寅十月初二日子時,大駕詣宗廟,冬享大祭親祭入侍時,行都承旨朴岐壽,左承旨洪穉圭,右承旨金英淳,左副承旨趙秉龜,右副承旨徐箕淳,同副承旨金弘根,假注書南獻中·洪大稱,記事官金大根·洪鍾應,檢校直閣徐萬淳,檢校待敎金鼎集,以次侍立。時至,上具冕旒冠·黑黲袍出,禮儀使李羲甲,導上至東門外,啓請執圭,岐壽進圭,上執圭,詣板位西向立。執禮請行事,禮儀使啓請行事,軒架作保太平之樂,保太平之舞作。樂八成,執禮請四拜,禮儀使啓請四拜,上行四拜禮。樂九成,執禮請行晨祼禮,禮儀使導上詣盥洗位,啓請搢圭,上搢圭盥手訖。禮儀使啓請執圭,上執圭,禮儀使導上,陞自阼階,詣第一室尊所西向立。登歌作保太平之樂,保太平之舞。執尊擧羃,瓚爵官酌鬱鬯,禮儀使導上,詣神位前北向立。啓請跪搢圭,上跪搢圭,岐壽奉香,弘根奉爐,上三上香。禮儀使啓請執瓚灌地,進幣瓚爵官徐能輔,奉瓚跪進,上執瓚灌地,以瓚授奠幣瓚爵官李寅泰。禮儀使啓請執幣獻幣,能輔奉幣跪進,上執幣授寅泰,寅泰受幣奠于案。禮儀使啓請執圭俯伏興·平身,上執圭俯伏興·平身,次詣各室,上香灌鬯奠幣如右禮。登歌止,禮儀使導上降復位,執禮請進饌,軒架作豐安之樂。諸祝史撤毛血盤,授諸齋郞而出,典祀官引饌入自正門,捧俎官等各捧牲匣,薦俎官捧奠于各室。執禮請行初獻禮,禮儀使導上詣第一室尊所西向立。仍詣神位前跪搢圭,禮儀使啓請執爵獻爵,能輔奉爵跪進,上執爵授寅泰,寅泰奠于神位前。執禮請執圭俯伏興少退跪,上執圭俯伏興少退跪。樂止,大祝進東向跪讀祝訖。執禮請俯伏興·平身,上俯伏興·平身,次詣各室,酌獻讀祝如右禮。禮儀使導上降自阼階復位,保太平之舞退,定太平之舞進。執禮請行亞獻禮,右議政鄭晩錫行亞獻禮如儀訖,執禮請行終獻禮,東寧尉金賢根行終獻禮如儀訖。執禮請飮福禮,禮儀使導上詣飮福位,執禮請跪搢圭,上跪搢圭。禮儀使啓請受爵,能輔奉爵跪進,上受爵飮訖,還授能輔,能輔受爵授大祝,復於玷。禮儀使啓請受俎,薦俎官趙萬永奉俎跪進,上受俎還授萬永,萬永出授司饔院官訖。執禮請執圭俯伏興·平身,上執圭俯伏興·平身,禮儀使導上降復位。仍啓請四拜,上行四拜禮,仍詣望燎位訖,禮儀使跪啓禮畢,仍導上還齋殿。少頃,通禮啓請外辦,上改具翼善冠·絳紗袍,出齋殿門。藥房都提調鄭晩錫,提調南履翼,副提調朴岐壽,進前奏曰,太室親祼,宸慕克伸,齋殿經宿,勞動旣多。伏惟此時,聖體,若何?上曰,一樣矣。通禮啓請乘輿,上乘輿,左右通禮導上至廟大門外,通禮啓請降輿乘輦,上降輿乘輦。通禮啓請進發,因回鑾至敦化門,由進善門·肅章門·協陽門還內。命出標信解嚴,諸臣以次退出。
上在昌德宮。停常參·經筵。
經宿翌日,大殿·中宮殿,內閣·政院·玉堂口傳問安。答曰,知道。世子嬪宮·世孫宮口傳問安。答曰,知悉。大殿,朝廷二品以上·六曹堂上單子問安。答曰,知道。
藥房提調南履翼,副提調朴岐壽啓曰,親祼太廟,聖慕克伸,徹宵將事,勞動旣多。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
金英淳啓曰,玉堂備員間,視事頉稟之意,敢啓。傳曰,知道。
徐箕淳啓曰,大司憲,掌令二員未差,執義朴升鉉呈辭,持平李東迪·李齊松在外,監察茶時之意,敢啓。傳曰,知道。
金英淳啓曰,吏曹郞廳來言,臺諫有闕,政事,取稟。傳曰,前望單子入之。
徐箕淳啓曰,校理金羽根,有時急稟達事,來詣閤外請對矣。傳曰,爾職遞差。
又啓曰,司諫沈鈁下諭後過限不上來,依定式遞差傳旨及禁推傳旨捧入之意,敢啓。傳曰,知道。
以前司諫沈鈁禁推傳旨,傳于徐箕淳曰,分揀。
徐箕淳啓曰,副應敎金鼎集,有時急稟達事,來詣閤外請對矣。傳曰,爾職遞差。
洪穉圭,以備邊司言啓曰,謝恩兼冬至使拜表期日不遠,正使徐俊輔,依例判中樞府事單付口傳下批之意,分付該曹,何如?傳曰,允。
兵曹口傳政事,判府事單徐俊輔。
金英淳,以吏曹言啓曰,繕工監假監役李亮淵,以其身病,呈狀乞遞,改差,何如?傳曰,允。
又以宗簿寺提調意啓曰,國朝御牒·璿源譜略中草,今已修正,御覽還下後,譜略當爲付板入刊,國朝御牒,亦當正書矣。御覽日字推擇,則今月初六日辰時爲吉云,以此日時,本寺堂上·郞廳·校正官,具儀仗陪進仁政殿,與承旨請承傳色奉入之意,敢啓。傳曰,知道。
洪穉圭,以兵曹言啓曰,今此奏請使一行赴燕時,所把驛馬預爲分定,然後可無窘急之弊。今亦依例知委,而應把驛馬三十二匹內,公忠道五匹,全羅道八匹,慶尙道十三匹,來十一月初五日京中逢點,江原道三匹,咸鏡道三匹,直送安州,來十一月初十日逢點事,各道監司處行移,何如?傳曰,允。
又以兵曹言啓曰,義州陪持任大興査實草記批旨內,所供旣如此,姑爲放送,此後另飭勿滯之意嚴飭可也事,命下矣。謹依傳敎,當該陪持任大興處,各別嚴飭放送之意,敢啓。傳曰,知道。
右議政鄭晩錫疏曰,伏以,臣於見職,決不可一日僥冒,而淟涊盤礴,居然至十二朔之久,是豈臣能有一半分堪承而然哉?始荷河海莫量之恩,而感激徊徨,未忍便訣,終遭穹壤罔極之變,哀號奔走,不敢言私,恬若固有,式至于今,而蓋亦不量力不知止之甚矣。然而內疚外靦,惶蹙不安之心,何嘗食息忘哉?噫,臣是斗筲庸材,官是鼎鼐重任也,以若庸材,處若重任,不啻如僬僥之短而負以千匀,駑駘之弱而騁乎九折,二者之不能勝,其爲災止於僬僥耳駑駘耳。若夫庸材之不勝重任,不獨其身之狼狽顚頓,其爲國家患,有不勝言,甚可憂也。雖以臣已試者言之,觸事聾瞽,隨處冥墑,小而爲無口之匏,大而爲折足之鼎,朝野之誚謗朋興,街路之笑罵沓臻,其玷名器而羞朝廷者,已自不細,若使仍冒愈久,則其所以壞損世道,僨誤國事者,尤當如何哉?且臣癃廢之病,與年俱深,其視聽之昏聵,神精之迷霧,筋骸之攣縮,轉輾增加,日甚一日,赴壑之波,不能暫住,迎霜之葉,不能久支,俄頃酬接,懵懵然如醉,跬步勞動,喘喘乎欲窒,秪以鬼符之未到,尙有縷息之苟延,而要之是朝暮人耳。雖凡案瑣小,亦不能照管收拾,況可以贊襄萬機,董正百僚,出謀發慮,扶顚持危,以拯活塗炭之民生乎?由前而才器之末由擔夯,由後而癃病之無望陳就,非徒臣自知甚明,自量甚熟,抑亦同朝之所共諒而共悶也。如是而若復憑恃寵靈,貪戀榮祿,因仍遷就而不知退,則是不過竿濫不恥,鍾鳴不息之一老饕耳,當此艱虞孔棘丞弼是擇之時,將焉用彼哉?且況臣近又觸冒,頑痰衝亘,咯血連續,頭痛發作,氣息澟綴,委頓床笫,不省四到。身帶保護之重任,而今日起居之班,亦不能趁參,義分都隳,罪戾益積,有生如此,不如死之久矣。噫,臣通籍四十有八年,蒙被國恩,與天無極,苟或有絲毫裨補之道,雖摩放糜粉,夫何所憚,而樗櫟散材,無所用矣,蒲柳脆質,亦已朽矣。不能者止,欲報無路,中夜恩惟,撫躬自悼,爲今計惟在揣分量力,無壞廉隔,以存士夫之名檢,則其於聖朝風化,不爲無補,而亦庶乎古人所云不報之報也,此臣所以冒犯煩猥,具陳誠悃者也。伏乞聖慈,特垂矜察,將臣職名,亟行鐫免,以幸國事,以安私分,千萬至幸。臣無任云云。答曰,省疏具悉卿懇。今日國事,惟在於輔相之左右予先後予,以圖牽架維持之方而已,卿何故輒思休閒也?甚非所望於卿者也。卿之精力疾病,非有難施之端。況卿之重,不在趨走之爲,臥閤而論,無所不可者乎?卿其勿復巽辭,益勉匪躬之義。仍傳于金英淳曰,此批答,遣史官,傳諭于右相。
同義禁趙晉和疏曰,伏以,卽伏奉傳敎下者,有金魯敬絶島圍籬安置之命矣,成令之下,不勝愕貽失圖。噫,彼魯敬之凶圖逆節,雖止一案,尙合肆市,況其衆惡兼備,萬剮猶輕,則雖以念舊之意,特推竝生之德,而以若負犯,以若關係,何可以不得盤覈,徑加勘處乎?名在臺啓中,王府之不得奉行,卽流來之規也,憂憤所激,玆敢按例陳章。伏乞聖明,卽收成命,夬從臺請,俾伸王章焉。臣無任云云。答曰,省疏具悉。金魯敬事,非憚一鞫也,得其情卽不過見罪也,豈有別般隱情?況昨下處分,極其斟量,允合於適輕適重乎?有司之責,與臺閣異義,卽爲擧行。
副應敎金鼎集疏曰,伏以,從古以來,亂逆何限,而豈有如金魯敬之極惡大慝者哉?逆節盡露,斷案已成,三司迭聲而討之,大僚聯箚而誅之,繼之以合辭叫閤者,凡幾日矣?一兪尙靳,輿憤愈鬱,處分之降,晷刻爲緩,及伏奉傳敎下者,有絶島圍籬之命,臣實不勝愕然而驚瞿然而懼也。嘻噫,仕宦抑情,其心則不忍而不敢也,按獄黨逆,其計則至悖而至㦧也。至於己卯之凶言,卽一裕賊之外,窮天地所未聞之凶圖也。以若恩造,以若兜攬,敢懷不逞之意,自犯無將之誅,論其情迹,不在稱兵之下矣。夫五刑五用,王者所以法無私而討有罪,御世弼敎者也,故情犯亂逆則必誅,迹干王章則必施,一聽之天而已,私不與焉。昔我列祖仁厚爲冶,好生之德,洽于萬民,乃若惡逆之律,未嘗或貸,誠以不如是,則民彝壞而王法斁,國不得爲國也。今殿下,旣明燭其關係之甚重,罪犯之當誅,猶欲姑從輕典,强咈群請,豈反不大有欠於聖人追述之道乎?伏願念亂逆之不可容貸,軫王章之不可低昂,廓揮乾斷,以施當律焉,臣竊有所極憤深痛者。噫,彼尹尙度,本以鄕曲愚蠢,自托彈劾之章,敢生誣犯之計,肆然萌諸心而筆之書,字字閃暎,節節陰慘,見之髮豎,思之涕零。不意今日我東含生之倫,乃有此一種窮凶劇逆也,凡具秉彝者,孰不欲手磔之口臠之,誓不與此賊俱生而戴一天也?且況暗地指使,乘時煽亂,非一尙度所可自辦,則日月之明,無幽不照,而臺請未蒙夬允,鳥配姑置輕勘,國無三尺則已,象魏在彼,則其負犯何如,㦧慝何如,國人皆曰可殺,而尙使其腰領,偃然假息於覆載之間,萬古天下,寧有是理?伏乞聖明,淵然深思,亟賜夬許,則典刑可正,而冤㥽可洩也。仍伏念臣愚陋無知,百不肖似,徒藉先蔭,偏荷殊私,前後揚歷,是豈臣夢寐所攸期哉?至若見職,地望尤別,藉使前輩,年德俱長,詞學兼優,莫不逡巡不敢當焉。今臣以齒則勝冠帶纔數年矣,加之以空空一蒙騃耳,自設館以後,安得有如臣而稱曰應敎者哉?適値事會,冒沒一肅,退而循省,惶汗浹背,今因陳章,略暴衷懇,極知僭越,無所逃罪,言雖拙澁,誠出肝肺。伏望聖慈,俯垂鑑諒,亟命選部,鐫改臣新授職名,俾公器毋玷,私分獲安,千萬幸甚。臣無任云云。省疏具悉。金魯敬事,處分自有斟量者,無庸紛紛耳。尹尙度事,予之不欲提說之意,庭臣庶皆知之,言之者雖易言之,聽之不亦難乎?勿煩。
上在昌德宮。停常參·經筵。
洪穉圭,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐箕淳啓曰,大司憲,掌令二員未差,執義朴升鉉呈辭,持平李東迪·李齊松在外,監察茶時之意,敢啓。傳曰,知道。
洪穉圭啓曰,左副承旨趙秉龜,同副承旨金弘根,今日不爲仕進,竝卽牌招,何如?傳曰,允。
徐箕淳啓曰,卽者義禁府都事來言,時囚無得過三日滯囚,曾有定式矣。時囚罪人具錫朋·柳謙喆·張國良·金命麗等,當爲捧供,而判義禁鄭尙愚,同義禁李志淵·徐耕輔,竝在外,只有同義禁趙晉和一員,不得備員開坐云,何以爲之?敢稟。傳曰,在外人竝許遞,前望單子入之。
金吾堂上前望單子入之,判義禁李羲甲,同義禁李奎鉉·任存常落點。
徐箕淳啓曰,新除授判義禁李羲甲,同義禁李奎鉉·任存常,竝卽牌招,以爲開坐之地,何如?傳曰,允。
又啓曰,判義禁李羲甲,同義禁李奎鉉·任存常牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
以同副承旨金弘根牌不進罷職傳旨,傳于徐箕淳曰,只推。
趙秉龜,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以內醫院都提調·提調意啓曰,前御醫金壽仁,旣已闋服,依例還屬本院,令該曹口傳付軍職,冠帶常仕,何如?傳曰,允。
又以迎接都監言啓曰,本都監都廳吳致淳,時無職名,令該曹口傳付軍職,使之冠帶常仕,何如?傳曰,允。
兵曹口傳政事,護軍金壽仁,副司果吳致淳,以上竝單付。
兵曹口傳政事,副司果單金鼎集。
趙秉龜,以迎接都監言啓曰,卽接京畿監司·黃海監司所報,則今此勅行時,沿路邑名中當避之京畿朔寧,改以朔安,黃海道載寧,改以載安云矣,敢啓。傳曰,知道。
上在昌德宮。停常參·經筵。
藥房提調南履翼,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
徐箕淳啓曰,大司憲,掌令二員未差,執義朴升鉉呈辭,持平李東迪·李齊松在外,監察茶時之意,敢啓。傳曰,知道。
趙秉龜啓曰,同副承旨金弘根,今日不爲仕進,卽爲牌招,何如?傳曰,允。
徐箕淳啓曰,備邊郞廳來言,今日賓廳日次,而領議政南公轍,右議政鄭晩錫,有身病,左議政李相璜,受由在外,不得來會云矣,敢啓。傳曰,知道。
趙秉龜啓曰,假注書洪大稱,身病猝重,勢難察任,今姑改差,何如?傳曰,允。
又啓曰,應敎趙斗淳,修撰李淵常在外,副應敎·校理二員,修撰一員,副修撰二員未差,玉堂上下番俱空,事甚未安。未差之代,政官牌招開政差出,待下批,牌招入直,何如?傳曰,前望單子入之。
傳于趙秉龜曰,未肅拜判義禁許遞,前望單子入之。
判義禁前望單子入之,金履喬落點。
傳于趙秉龜曰,左承旨·同副承旨竝許遞,前望單子入之。
承旨前望單子入之,金興根·李穆淵落點。
洪大稱改差,代以徐元淳爲假注書。
以同副承旨金弘根牌不進罷職傳旨,傳于趙秉龜曰,只推。
徐箕淳,以都摠府言啓曰,副摠管洪命周,以漢城府左尹,本府坐起晝仕出去之意,敢啓。傳曰,知道。
又以備邊司言啓曰,北關後運紙衣七百一領,照數稱量,木品·紙品亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以御營廳言啓曰,本廳字內惠化門北邊第七城廊近處體城一間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
上在昌德宮。停常參·經筵。
徐箕淳啓曰,大司憲,掌令二員前望未下,執義朴升鉉呈辭,持平李東迪·李齊松在外,監察茶時之意,敢啓。傳曰,知道。
金興根啓曰,事變假注書金泰顯,身病猝重,勢難察任,今姑改差,何如?傳曰,允。
徐箕淳啓曰,持平李東迪下諭後,過限不上來,依定式,遞差傳旨及禁推傳旨捧入之意,敢啓。傳曰,知道。
金泰顯改差,代以李源庚爲事變假注書。
李源庚在外,代以徐憲淳爲事變假注書。
以前持平李東迪禁推傳旨,傳于徐箕淳曰,分揀。
傳于朴岐壽曰,漢城判尹未差之代,前望單子入之。
漢城判尹前望單子入之,朴宗薰落點。
李穆淵,以迎接都監言啓曰,三道支勅差使員,今纔報來,故別單書入之意,敢啓。傳曰,知道。
金興根,以備邊司言啓曰,卽見廣州留守宋冕載災實狀啓,則以爲,本府秋事,有名無實,舊頉·新災合一百三十四結九十二負九束,特許準劃,各年排捧條,姑俟年豐,漸次拮据,乙酉停退條,數旣不多,盡爲收捧事,竝請令廟堂稟處矣。本府農形,較之昨年,別無優劣,而請災之數,猶有所減,特爲準劃,排年條之年年請停,雖緣民勢之當念,揆以糴政,亦涉無實,就其中癸酉·庚辰久遠條,則竝依狀辭施行,丁亥排年最近條,則數旣無多,不可仍停,與乙酉停退中蠲蕩餘條,一體收捧之意,分付,何如?傳曰,允。
又以備邊司言啓曰,卽見平安監司金學淳分等狀啓,則肅川等十八邑,置之稍實,平壤等二十一邑,置之之次,寧遠等三邑,置之尤甚,後錄諸條,請令廟堂稟旨分付,而事目比摠,災實數爻,待各邑收租,簿書追後登聞爲辭矣。其一,各邑鎭帳外,火田限四分一權減,各鎭屬給代不足條,以各鎭間年儲留穀,從便區劃事也。其一,陳田·火田之還加起,從實執卜事也。其一,各宮房·各衙門及奎章閣所屬屯土,亦許從實執摠事也。其一,尤甚邑限明秋勿定配所事也。分等依狀請施行,其餘諸條,便成近例,亦依狀辭,竝皆許施,何如?傳曰,允。
又以備邊司言啓曰,卽見黃海監司李翊會災實分等狀啓,則豐川等二邑,置之尤甚,延安等十六邑,置之之次,瑞興等五邑,置之稍實,仍以爲事目災二百結外,不足畓災二千三十結二十九負四束,綿田災四百二十五結二十八負三束,特許加劃,後錄諸條,竝請令廟堂稟旨分付矣。其一,海州等五邑辛未停退還餉,姑爲仍停事也。其一,延安·白川癸亥·甲子停退軍錢米布,依前仍停事也。其一,白川等四邑所納均廳免稅米太,依已例以詳定價執錢上納事也。其一,各宮房·各司火田,令各該邑,從實執卜事也。其一,本營牙兵入防停止事也。其一,尤甚邑限明秋勿定配所事也。其一,推奴·徵債,限明秋防塞事也。分等依狀請施行,至於災結加請,則無論峽沿,非無受損,統計一路,可謂少康,而今此所請之數,終涉過當。事目災外畓災一千八百結,綿田災三百結,合二千一百結,特許加劃,使之均俵,其餘諸條,俱是各年已施者,今不必有所靳持,竝皆許施,何如?傳曰,允。
同義禁趙晉和疏曰,伏以金魯敬,卽裕賊之後身也,國而無法則已,若有之則三尺之典,何可不施於魯敬乎?大論方張,斷案已具,而遽下酌處之命,不意聖明之世,而有此失刑之大者也。王府之法,名在臺啓者,雖尋常罪犯,猶不敢自下奉承,況此負犯之莫重莫大者乎?昨陳按例之章,未蒙採納之音,自愧忱誠之淺薄,而荐伏承擧行之命,尤不勝悚懍之至。屢煩疏籲,極知濫畏,而流來古規,不敢毁劃,憂憤所激,更附執藝之義。伏乞聖慈,特降反汗之音,俾王章伸而輿憤洩焉。仍念臣以衰朽之質,自來病孱,而夜來猝得風痰之症,左部不利,半身無以收拾,轉動末由,開坐有命,而亦不趨參,惶隕之極,尤增死罪,乞被郵罰,以昭法紀,千萬幸甚。臣無任云云。答曰,省疏具悉。執藝之章,一已可矣,何至於再乎?大抵爲有司者,若此不已,則命令不可通,而生殺將在於王府,後弊當何如乎?卿其卽速擧行。
上在昌德宮。停常參·經筵。
李穆淵,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
又啓曰,大司憲,掌令二員,前望未下,執義朴升鉉呈辭,持平李齊松在外,一員未差,監察茶時之意,敢啓。傳曰,知道。
又啓曰,行都承旨朴岐壽,右副承旨徐箕淳式暇,左承旨金興根內閣進,右承旨金英淳,左副承旨趙秉龜,不爲仕進,院中只有臣一人,伴直無人。左副承旨趙秉龜,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨趙秉龜牌不進,伴直無人,右承旨金英淳,所當牌招,而拘於廳規,不得請牌,何以爲之?敢稟。傳曰,牌招。
以左副承旨趙秉龜牌不進罷職傳旨,傳于李穆淵曰,只推。
李穆淵啓曰,右承旨金英淳牌不進,伴直無人,左副承旨趙秉龜所當更爲牌招,而拘於廳規,不得請牌,何以爲之?敢稟。傳曰,牌招。
以右承旨金英淳牌不進罷職傳旨,傳于李穆淵曰,只推。
李穆淵啓曰,左副承旨趙秉龜再牌不進,伴直無人,右承旨金英淳,所當更爲牌招,而拘於廳規,不得請牌,何以爲之?敢稟。傳曰,牌招。
以左副承旨趙秉龜再牌不進罷職傳旨,傳于李穆淵曰,只推。
以右承旨金英淳再牌不進罷職傳旨,傳于李穆淵曰,只推。
傳于李穆淵曰,判義禁牌招。
李穆淵啓曰,判義禁金履喬,時無職名,令該曹口傳付軍職,何如?傳曰,允。
兵曹口傳政事,上護軍單金履喬。
李穆淵,以迎接都監言啓曰,卽接遠接使謄移,則勅使上來時,京外宴享軍威軍·歌舞童·遊觀牛·駝駱牛·別雌牛·軒架·儺禮·街巷盆花·城門結彩·龍亭甁花·床排建花,已自都監直爲除減,故初不擧論,城門砲·上下馬砲,依例爲之,禮樂·軍樂,陳而不作,庭排茶啖,亦爲除減云矣。在前勅行時,勅使若減京外宴享,則自政院差送問安使於勅使所到處,以沿路除弊之意,措辭致謝,若非宴禮時,則無以致謝,只行勞問矣。今番則京外宴享及其他諸般事件,前已發關於儐使處,初不提問,而直爲停止,則雖無中路申謝之事,宜有別遣勞問之擧,令政院稟旨擧行,何如?傳曰,允。
又以迎接都監言啓曰,當初牌文中,通官五人,無大次區別之事矣,卽接遠接使謄移,則大通官三人,次通官二人,跟役十九名出來云,依此磨鍊擧行之意,分付各該司,何如?傳曰,允。
又以迎接都監言啓曰,卽接遠接使謄移,則勅行今月二十二日入京停當路程記,謄書上送,故正書以入之意,敢啓。傳曰,知道。
又以迎接都監言啓曰,勅使留館時,若値空日,則有別茶啖排入之例矣。今亦依例備待,何如?傳曰,允。
又以迎接都監言啓曰,卽接遠接使謄移,則今此勅行時,城門砲·上下馬砲,依例爲之,開閉門初二三吹,以砲代行,更鼓則依例用鼓云矣,敢啓。傳曰,知道。
又以迎接都監言啓曰,卽接遠接使謄移,則諭祭時勅使服色,不用胸褙,只行諭祭,而無致弔之節云矣,敢啓。傳曰,知道。
又以迎接都監言啓曰,卽接遠接使謄移,則祭幣數爻謄書上送,而焚弊則用白絹二疋云矣。祭弊數爻,依例正書以入之意,敢啓。傳曰,知道。
又以迎接都監言啓曰,勅使在館時,館門把守及館內守直·房守房子·各差備等,依近年擧行例,名數別單書入之意,敢啓。傳曰,知道。
又以迎接都監言啓曰,卽接遠接使謄移,則上·副勅·通官·跟役等姓名年歲,後錄上送矣。正書以入之意,敢啓。傳曰,知道。
又以迎接都監言啓曰,今此勅使時,上·副勅·通官·頭目等贈給物種數爻,三道及開城府俱已報來,故別單書入之意,敢啓。傳曰,知道。
又以御營廳言啓曰,今十月初七日騎士都試時,各技優等人及柳葉箭沒技人,別單書入之意,敢啓。傳曰,知道。
又以義禁府言啓曰,金魯敬罪惡貫盈,臺啓方張,荐伏承嚴敎,而憂憤所激,末由擧行,惶恐敢啓。傳曰,前後曉諭何如,而恬若不聞者,此不幾於角勝乎?所當嚴處,而姑又申諭,卽爲擧行。
判義禁金履喬疏曰,伏以,臣伏蒙恩點於判金吾前望者,已有日矣。臣方忝叨賓客,賓客之無得兼綰議讞之任,係是公格,宜卽援例丐遞,而未付軍銜,陳章路阻,因循至今,今於召牌之下,無由冒膺,具由自列。伏乞聖慈,俯垂鑑諒,亟命選部,照例遞改,以存公格,千萬幸甚。臣無任云云。答曰,省疏具悉。賓客之任許遞。
同義禁任存常疏曰,伏以金魯敬之三條逆案,有一於此,尙不可晷刻容貸。噫,彼絶悖之凶言,陰護之情節,萬剮猶輕,而況又關係莫重莫大者,卽裕賊之後身,誅之殛之,無所不可,而絶島圍籬安置之命,何乃遽爾酌下乎?其所貫盈之惡,殿下亦已明燭無餘,辭敎嚴於鈇鉞,邦憲自有關石,則以若負犯之至凶極惡者,豈可以從輕之律施之哉?連以不卽擧行,雖屢加嚴飭,臺啓方張,王府之不得奉承,古例卽然,憂憤所激,執藝仰籲。伏乞亟收成命,俾從臺請,以伸王章焉。臣無任云云。答曰,省疏具悉。已諭於僚堂之批矣,卽爲擧行。
贊善宋穉圭疏曰,伏以,臣陳章自臚,方竢嚴勘,忽此夢寐之外,伏奉豹皮賜給有旨,仍知冊禮時,復叨宮銜矣。臣惶隕震灼,不知所出。臣之萬不近似於見職,不須更瀆於今日,而今日言僚之選,固宜倍加審愼,以責實效,今乃混取如臣空疏癃廢者,使之虛縻於草野床簀之中,淸朝擧措,豈容如是?且臣旣被召命,而不能進身,原其情而或有可恕,執其跡則實難逃罪,不惟譴罰不加,乃反恩例遽及,臣誠愚昧,不敢知其何說也。罔功之賞,固非治世之所宜有,又況逋慢,不但罔功而已者耶?有識之竊議,臣實懼焉。玆敢悉暴危衷,仰干鈇鉞。伏乞聖明,俯垂鑑諒,亟降指揮,鐫臣職名,更擇其人,還收濫賞,以重朝體,千萬幸甚。臣無任云云。答曰,省疏具悉卿懇。豹皮之賜,卽出同慶之意,亦已例也,所辭過矣,卿其勿辭領受。仍傳于李穆淵曰,此批答,令地方官傳諭。
上在昌德宮。停常參·經筵。
李穆淵啓曰,大司憲,掌令二員,前望未下,執義朴升鉉呈辭,持平李齊松在外,一員未差,監察茶時之意,敢啓。傳曰,知道。
又啓曰,行都承旨朴岐壽式暇,左承旨金興根,左副承旨趙秉龜,右副承旨徐箕淳,不爲仕進,右承旨金英淳內閣進,院中只有臣一人,伴直無人。右副承旨徐箕淳,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨徐箕淳牌不進,伴直無人,左副承旨趙秉龜,所當牌招,而拘於廳規,不得請牌,何以爲之?敢稟。傳曰,左副承旨·右副承旨竝許遞,前望單子入之。
承旨前望單子入之,朴宗學·李游夏落點。
李穆淵啓曰,新除授同副承旨李游夏,卽爲牌招,何如?傳曰,允。
以右副承旨徐箕淳牌不進罷職傳旨,傳于李穆淵曰,只推。
李穆淵,以兵曹言啓曰,在前迎勅習儀時,挾輦軍四十名,禁軍入直外,全數磨鍊,前後廂軍兵,訓局軍三百名或二百名擧行,而辛巳年迎勅習儀時,訓局軍三百名磨鍊矣,今番則何爲之乎?敢稟。傳曰,依辛巳年例爲之。
又以兵曹言啓曰,在前迎勅習儀時,慕華館環衛軍,比正日減數排立矣。今亦依此擧行之意,分付各該營門,何如?傳曰,允。
又以備邊司言啓曰,卽見水原留守洪羲俊災實狀啓,則備陳本府農形災損之狀,仍以爲地部劃下災十五結外,不足災七百二十四結四十九負八束,特許加劃,推奴·徵債,限明秩防塞事,竝請令廟堂稟旨分付矣。本府地廣而濱海,斥鹵磽确,又互錯其間,豐歲每有災頉,且況舊災之移錄當年,數旣不少,則今此所請,不至過濫,合災七百三十九結零,特爲許劃,推奴·徵債,係是擾民,亦許限明秋防塞,而第今年地部事目,元無本府結災,而狀辭中謂以地部劃下災十五結者,揆以奏御文字,災政所關,俱係不審,該守臣推考,何如?傳曰,允。
又以義禁府言啓曰,知敦寧金魯敬,施以絶島圍籬安置之典事,承傳啓下矣。金魯敬全羅道康津縣古今島圍籬安置,而時在京畿楊州地云,以承傳內辭意,具罪目,依例發遣府都事,自楊州地執捉,仍令押送配所,何如?傳曰,允。
判義禁金履喬疏曰,伏以,國家之設置王府,所以掌議讞而典刑法也。至若罪犯亂逆,則關係尤重,必也嚴鞫而究其情,按法而致其誅,此是有國之常憲,臣府之攸職守若金石,未嘗或違者也。彼金魯敬之罪犯何如,關係何如?則大臣三司設鞫之請,是實共公之言,正當之論也,乃殿下不卽允從,徑加酌處,督令臣府奉行,有司之執藝以諫職耳,臣府僚堂之以啓以疏,屢請收還者,是豈可已而不已者哉?玆又忙陳短章,冀回天聽。伏願聖明,淵然深思,廓揮乾斷,亟寢成命,俾公議毋遏,王法得伸,千萬幸甚。臣無任云云。答曰,省疏具悉。卿是新除,今此陳章,容或無怪。然卿是老成之人,試思之,日來諸堂事,是占便乎,戲劇乎,國典乎?王府擧行如此,則其可曰有國有君乎?卿勿效尤,卽爲擧行。
同義禁李奎鉉疏曰,伏以,臣於日昨,伏奉金吾特除,開坐有命,敢不竭蹶趨承,而臣本脆薄之質,自少善病,近緣衰朽,諸症迭發,少失將攝,輒致澌頓。頃於太廟衛班,經夜觸冒之餘,宿症復添,風氣上攻,而頭疼如破,疝癖下亘,而腹澎欲絶,宛轉叫苦,委頓床笫,亦已屢日,連試刀圭,尙無分效,始犯荐違,仍遲肅命,見今形狀,實無時日內束帶趨走之望,議讞之地,不宜緣臣瘝曠。伏願亟賜遞改,以便公私焉。臣雖未行公,而目下事,有難泯默者。噫,彼金魯敬,三條逆案,至凶且悖,況其關係,莫重莫大,其跡雖露,其情未覈,固當亟從三司之請,以洩一國之憤,而遽下酌處之命,豈非失刑之大者乎?僚堂之疏啓覆難,府例卽然,竊冀鎭日積誠,庶回天聽,而嚴敎荐降,促令擧行,豈意聖明之世,有此過中之事也?臣於病伏㱡㱡之中,憂憤所激,忙陳短章,略效執藝之義。伏乞聖明,穆然深思,亟寢成命,俾伸王章,千萬幸甚。臣無任云云。答曰,省疏具悉。已諭於諸堂之批矣。卽爲擧行。
上在昌德宮。停常參·經筵。
朴宗學啓曰,大司憲,掌令二員,前望未下,執義朴升鉉呈辭,持平李齊松在外,一員未差,監察茶時之意,敢啓。傳曰,知道。
朴岐壽啓曰,左承旨金興根,今日不爲仕進,卽爲牌招,何如?傳曰,允。
李游夏啓曰,臣游夏依定式,進詣香室,奉審香祝櫃·祝板·袱子,則精潔之意,敢啓。傳曰,知道。
金英淳啓曰,臣英淳,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
以左承旨金興根牌不進罷職傳旨,傳于朴岐壽曰,只推。
李游夏,以侍講院言啓曰,兼司書李應信入直矣,纔已受由出去,說書·兼說書未差,下番闕直,事甚未安。司書李㙽,卽爲牌招,以爲入直之地,何如?傳曰,允。
以司書李㙽牌不進罷職傳旨,傳于李游夏曰,只推。
李游夏,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,卽接延慶墓補土堂上楊州牧使所報,則補土植木之役,次第擧行,今幾垂畢之際,本墓守衛官徐臣輔,以黯昧不忍聞不敢道之說,發之於稠中,雖不敢索言,旣聞之後,毛骨竦然,實難晷刻按住,冒沒監董,故不得已停役退歸云矣。本墓所山直輩之侵虐誅求於附近洞民者,不一其端,齋官非但不爲禁戢,火巢界限之外,不當禁之地,謂以入於火巢之內云,而齋官周行作弊,至於傳說狼藉,故自臣曹纔已下帖嚴飭,而今此稠座中,向人說話,不可但以乖悖駭妄言,旣登文牒,不可仍置,守衛官徐臣輔,爲先汰去,其罪狀,令該府拿問處之,至於監董堂上,謂以私義之難安,莫重事役,仍爲停撤而入來者,揆以事體,實涉輕率。監董堂上李鐵求,嚴飭出送,以爲完役之地,何如?傳曰,允。
又以禮曹言啓曰,因慶尙左道暗行御史趙然春別單,備邊司覆啓內,孝行事令該曹稟處事,允下矣。取考其別單,則以爲,義城故士人朴河倫,已自髫齡,至性根天,與隣兒戲而辱親則絶遊,赴長老會而覓果則懷歸,未踰十歲,人稱純孝。其妻李氏未笄之前,熟講內則,于歸之後,盡執婦道,是夫是婦,遠近誠服,及其父病,嘗糞禱天,數朔靡懈,居喪攀號,三年如一,而奉養老母,尤致惋愉矣。半夜酣眠之際,家偶失火,河倫自外堂驚起跳出,則老母在房,烈熖四圍,叫天叩胸,冒炎直入,而其妻李氏亦自翼室,挾兩幼而出,竝投于地,疾呼姑夫,同赴于火,隣里老少,還見其狀,莫不流涕。天明火殘,搜得屍體,則子負母妻抱夫,焦成一團,舁出之時,猶不相捨。三人竝命之慘,雙節俱全之異,前後罕聞,道路公傳,似此卓絶之行,宜施旌褒之典云。朴河倫夫婦之平日孝行,已如是篤至,而倉卒遇災爲救其親,挺身投火者,苟非至性之根天,何以辦此?其誠孝之卓絶,情理之慘惻,殆是罕聞而罕見者,竝施綽楔之典,恐合樹風之政,而係干恩典,臣曹不敢擅便,上裁,何如?傳曰,依此爲之。
又以迎接都監言啓曰,勅使今已渡江,公事廊廳二員,依近例以訓鍊院判官吳明善,主簿閔致鳳,竝爲差下,與前差廊廳,闕下輪回待令,書吏一人,亦爲擇定,使之擧行,何如?傳曰,允。
朴宗學,以禁衛營言啓曰,騎士都試時優等人,別單書入之意,敢啓。傳曰,知道。
右議政鄭晩錫疏曰,伏以,臣之控懇祈免,非敢恝視國事,爲占便之圖也,非敢辜負聖眷,爲就閑之計也,亦非敢恬靖退讓,爲知足之道也。只以才疎任重,擔夯末由,年衰病痼,陳就無望,冀得退守本分,少延餘喘,上以無傷生成之仁,下以無添尸竊之罪。斷斷此心,一毫無他,齋誠默禱,顒企兪音,特遣史官,臨宣聖批,諭之以國事維持,惟在輔相,申之以精力疾病,非有難强,開示慰籠,諄複懇摯,有非眇末賤臣所敢承當者。拜稽莊誦,感極涕零,而益不勝悚隘抑塞之至。夫輔相之關係國家誠大矣。元首股肱,大舜作歌,良臣惟聖,傅說有言,雖在邃古郅隆之世,猶尙如此,況今國勢,其果何等時耶?新罹大慼,而人心悲懼,荐値災荒,而民生困悴,綱紀未振,而百度壞亂,廉恥都喪,而九法斁敗,環顧中外,歷數大小,蓋無一事不弊,亦無一處不病,雖謂危急存亡之秋,而亦不是過語。當此時所賴以左右前後匡直贊襄者,惟在輔相之得其人,殿下旣有所俯燭於此矣,而所取以自助者,乃及於至庸極陋之一箇賤品,是何異於强矇膄而辨五采,責蘧蒢以扛九鼎也,由是而欲望其牽架維持,不顚不危者,不亦左乎?仰惟則哲之明,亦豈不知臣不肖,而特以台司旣備,則如臣者之姑且充位伴食,無甚妨害耳。然亦竊恐其有所不然者,國之有三公,猶鼎之有三足,曷嘗見鼎缺一足而不覆其餗者乎?且臣衰耄癃病之狀,從前陳暴,非止一再,而悉由情實,絶無假飾,聖明在上,宜無遺照,而乃以非有難强爲敎,莫非臣誠淺而未能孚格,辭拙而未能感動耳,反躬自悼,無面可施,更何敢唐突煩瀆,而蓋臣狗馬賤齒,已至七十三,而病證日痼,鬼事日促,其氣血之枯涸無餘,筋骸之攣縮不仁,卽是理勢之所必然,而若或拚死盡力,一番勞動,則輒加一層澌頓,幾箇日便作未冷之屍,然則雖欲自力自强,而其可得乎?噫,臣旣無才猷之可以救時,又乏筋力之可以服勤,則宜卽引年乞骸,毋越禮防,以存士大夫之名檢,庶或爲埃報之一道,而於此於彼,俱無所當,只欲憑恃寵靈,貪攣榮祿而不知止,是亦患得失之鄙夫耳。鄙夫不可與事君,而乃反置諸具瞻之列,界以蕫正之任,則將見貪鄙者藉口,奊詬者效嚬而已,顧何能風礪一世,開張四維,以挽回頹靡之世道乎?然則臣之虛縻久曠,不但臣區區私義之所不敢安也,其於國事,大關利害,留一日而國事受一日之害,遲二日而國事受二日之害,臣罪至此,萬殞難贖,寧被方命之誅,而不敢爲仍冒計,其情誠竊且慼矣。玆又不得不冒昧披瀝,干瀆崇嚴。伏乞聖慈,特垂矜憐,更加參究,將臣本兼竝行鐫免,以幸公私,千萬大願。臣無任云云。答曰,省疏具悉卿懇。巽牘又何爲而至也?試以卿之所論國事言之,其言切當切當,卿旣審其然,則不思所以奮礪熙績,而顧欲退閒,豈古人公耳忘私之義乎?謨猷在卿日贊,疾恙自可愼攝,卿其體予款款之意,毋復求解,以幸國事。仍傳于李游夏曰,此批答,遣史官,傳諭于右議政。
上在昌德宮。停常參·經筵。
夜自一更至三更,月暈。
藥房提調南履翼,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
李穆淵,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴宗學啓曰,大司憲,掌令二員,前望未下,執義朴外鉉呈辭,持平李齊松在外,一員未差,監察茶時之意,敢啓。傳曰,知道。
李穆淵啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
備忘記,慶尙左水使李顯英下直,長弓一張,長箭一部,片箭一部,筒兒一箇賜給。
傳于朴岐壽曰,下直閫帥留待。
傳于朴岐壽曰,下直閫帥入侍。
傳于朴岐壽曰,左承旨·右承旨竝許遞,前望單子入之。
承旨前望單子入之,李光正·李寅泰落點。
朴岐壽啓曰,新除授行左承旨李光正,以吉州牧使,方在任所,斯速乘馹上事,下諭,何如?傳曰,許遞,前望單子入之。
承旨前望單子入之,李憲球落點。
傳于李游夏曰,大司成有闕之代,前望單子入之。
大司成前望單子入之,趙秉鉉落點。
朴岐壽啓曰,卽伏見大司諫前望下者,則前參判金元根,本非前望,而誤入於前望中,臣之矇然捧入,不勝惶悚,而不審之當該銓官推考,原前望使之改修正,何如?傳曰,允。
臺諫前望單子入之,大司憲金箕殷,大司諫尹命圭,掌令金秀萬,正言李正耆·鮮于落點。
玉堂前望單子入之,副應敎洪遠謨,校理申冕周落點。
李游夏啓曰,玉堂上下番俱空,事甚未安。新除授副應敎洪遠謨,校理申冕周,竝卽牌招入直,何如?傳曰,允。
吏曹,以閔致敍爲延慶墓守衛官。
兵曹口傳政事,副護軍單金興根·金英淳。
李游夏,以侍講院言啓曰,下番連日闕直,事甚未安。司書李㙽,旣有只推之命,與兼文學李鼎在,一體牌招,以爲推移入直,而弼善·文學·說書·兼說書未差之代,令政院稟旨差出,待下批,牌招察任,何如?傳曰,允。
李游夏啓曰,因侍講院草記,下番闕直,事甚未安。弼善·文學·說書·兼說書未差之代,令政院稟旨差出,待下批牌招事,允下矣。未差之代,政官牌招開政差出,何如?傳曰,允。
又啓曰,吏曹判書徐能輔,參判朴齊一牌不進推考傳旨今方捧入,而開政命下之後,如是違牌,事甚未安。參議未差,判書·參判竝更牌招,何如?傳曰,允。
又啓曰,吏曹判書徐能輔,參判朴齊一再牌不進推考傳旨今方捧入,而開政命下之後,連事違召,事甚未安。判書所當更請牌招,而係是一日三牌,何以爲之?而參判疏批已下,卽爲牌招,何如?傳曰,允。竝待明朝,更爲牌招。
以兼文學李鼎在,司書李㙽牌不進罷職傳旨,傳于李游夏曰,只推。
李穆淵,以禁衛營言啓曰,本營哨官崔冑敎,身病猝重,勢難察任,改差,何如?傳曰,允。又以御營廳言啓曰,本廳把摠吳致永,身病甚重,勢難察任,改差,何如?傳曰,允。
朴宗學,以義禁府言啓曰,延慶墓守衛官徐臣輔,爲先汰去,其罪狀,令該府拿問處之事,傳旨啓下矣。徐臣輔方在入直云,依例發遣府羅將,待替直後拿來,何如?傳曰,待待命拿囚。
義禁府啓目,一所巡將張國良,監軍柳謙喆,鍾鐘閣守直官金命麗等矣原情云云。傳旨內辭緣,泛稱遲晩,柳謙喆段,所當請刑是白乎矣,摠府郞勿爲請刑,載在大典通編,議處,張國良·金命麗等段,刑推得情,何如?判付啓依允爲旀,張國良·金命麗等段,竝只除刑推議處爲良如敎。
又啓目,三和前府使具錫朋矣原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
吏曹判書徐能輔疏曰,伏以,臣屢控血懇,未蒙恩遞,進退窮蹙,無往非罪。蓋其進不量力,罪也,病猶苟冒,罪也,誠未孚格,而連事瀆擾,罪也,報蔑涓埃,而徒增孤負,罪也,前後控籲,都歸矯飾,因循盤礴,若固有之,終未免喪廉沒恥之譏,以累我淸明之化理,此其罪尤大矣。有一於此,難逭誅殛,兼此數者,合置何典?臣誠居常懍蹙,求死不得,如是而干冒宸嚴,猶不知止,此豈臣心之所願欲,亦豈臣義之所敢安也?誠以疾病所迫,陳力無路,仰首鳴號,或冀聖明之矜愍,臣情到此,亦云窮且慼矣。第伏念臣之病源,卽醫家所謂風痺也,輾轉沈痼,便成籧篨,只以四體之僅具,驟看外面,猶意其可比於平人,而回顧其中,則癃陋殘疲,卽一無用之棄物也。拜命之初,辭不獲遂,義分是懼,黽勉殫竭,唯以京察爲瓜限,京察又過,遂復淟涊,一日二日,式至今日,而信心冥,動輒瘡疣,以至尋常應行之事,亦未能審愼於隄防之嚴,致有向來做錯之不細,昏謬如此,僨誤如此,其不可久冒於重任也明矣。且夫人臣事君,唯一箇誠而已,臣之乞解是任,已過半年,章又七上,而或怵迫嚴命,或夤緣事會,去就顚倒,先後橫決,其辱朝廷而羞簪紳,固無可言,而昌披狼狽,行不顧言,甘作兩截之人,而恬不知恥,其爲不誠,孰甚於此?噫,國之所以爲國,以其有四維也。聖明在上,方將導一世於禮義兼恥之中,而如臣無似,亦嘗備數於任使之列,豈忍獨置於四維之外,以招四至之譏笑乎?雖使臣不顧私義之當恤,不知公議之可畏,包羞忍恥,奔走蹩躄於銓衡之席,使盈廷百僚,聽進退於其手,則其於八方何,後世何哉?此臣所以氷炭交中,按住不得者也,玆敢披瀝肝血,冒瀆崇聽。伏乞聖慈,俯察微懇,特垂矜諒,亟命鐫削臣職,仍治臣罪,以安賤分,則終始生成之恩,非臣隕結所可稱塞其萬一也。臣無任云云。答曰,省疏具悉。此時冢宰,不可輕遞,卿其勿辭行公。
吏曹參判朴齊一疏曰,伏以,臣未老先衰,病與爲隣,居恒杜門,因仍習懶,一切世務,都未嬰心,榮塗進取,夢想不到,忽於日前,伏奉除旨,以臣爲吏曹參判者,臣惝怳震,久猶不省所以也。若謂臣之踐歷可合乎,則臣進由蔭路,躐躋宰列,前後文職告身,殆未踰十,歷數廷紳,未有如臣之驟且濫者也。抑謂臣之才識足任乎,則臣生長綺紈,他無見聞,凡屬仕宦人地,茫未記一,環顧輩流,亦莫有如臣之聾且瞽者也,於斯二者而無當焉,則只使之侈其銜而榮其身,不失其家世之傳而已者,獨於淸朝命官之義,尙何如哉?噫,臣之本末長短,卽殿下之所已悉燭,臣無容費辭矯飾,而今若責臣以筋力之事,則報效居先,固赴蹈之不敢辭,至於當所不敢當,强所不可强,非惟臣之一身放倒拚棄之爲大恐焉,實懼夫上累則哲,下玷名器之無復餘地也。縱使臣感恩怵義,冒沒趨膺,顧無以參論於激揚之政,與聞於取捨之際,則卽不過充位備數之一偶人耳,堂堂銓地,寧容若此?不然而欲張袖學舞,依樣畫葫,則不一日而必得罪公議,傳笑四方,以殿下眷念臣家之隆,豈任其狼狽僨誤,自陷大戾也耶?審如是者,無寧早卽避退,甘受違慢之誅,臣之自量已熟矣。玆敢悉暴情實,仰瀆崇聽。伏乞聖慈,俯垂鑑諒,亟遞臣新授職名,仍令勿復檢擬,俾公器毋褻,微分獲安,不勝幸甚。臣無任云云。答曰,省疏具悉。卿其勿辭行公。
庚寅十月初十日辰時,上御熙政堂。藥房入診,下直閫帥同爲入侍時,提調南履翼,副提調朴岐壽,假注書南獻中,記事官金大根·洪鍾應,檢校待校金英淳,慶尙左水使李顯英,以次進伏,醫官玄在德·盧在豐·南山壽·卞文燮,進伏楹外訖。履翼進前奏曰,雪後朝氣稍寒,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候一樣矣。命醫官入診,在豐等以次入診,至南山壽,上曰,此是南山壽乎?履翼曰,然矣。在豐等退伏楹外奏曰,左右三部調均矣。上曰,湯劑,退去議定以入。履翼曰,南山壽·卞文燮,以待令醫官擧行,而每日次入診時,如例隨入之意,分付,何如?上曰,唯。履翼曰,本院京貢不足,則杆城蔘儲留惠廳中,隨所用移來事,曾有筵奏定式矣。今此公用不足,依近例杆城蔘從前儲留中,限四十兩移用事,敢此仰稟矣。上曰,唯。履翼曰,昨年臘月宣薦人,以其淆雜,原薦勿施,更爲會薦,而本曹以拔薦人,已取才者,竝爲勿施矣。第念人地不合者,自歸勿論,而其中後薦者,初旣取才,今又再試,則事涉架疊,臣意則昨臘已取才者,仍以前取才施行,何如?上曰,依爲之。出擧條上曰,慶尙左水使進前奏職姓名。顯英進前奏職姓名。上曰,下去後着實爲之。仍命退,顯英先退。又命退,承史以次退出。
上在昌德宮。停常參·經筵。
朴宗學啓曰,合辭方張之時,兩司無詣臺之員,事甚未安。除在外·陳疏外,未肅拜·呈告人員竝卽牌招,何如?傳曰,允。
朴岐壽啓曰,左承旨李寅泰,今日不爲仕進,卽爲牌招,何如?傳曰,允。
朴岐壽,以吏批言啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
李游夏,以侍講院言啓曰,下番連日闕直,事甚未安。司書李㙽,旣有只推之命,卽爲牌招,以爲入直之地,何如?傳曰,允。
有政。吏批,判書徐能輔牌招不進,參判朴齊一進,參議未差,左副承旨李憲球進。啓曰,判書徐能輔牌招不進,參議未差,小臣獨政未安,何以爲之?敢稟。傳曰,仍爲之。又啓曰,吉州牧使,今當差出,而本州以防禦重地,不可不擇差,同道守令竝擬,何如?傳曰,允。又啓曰,會寧府使今當差出,而當品中可擬之人乏少,曾經堂上兵使竝擬,何如?傳曰,允。以李寅弼爲司諫,以李鎭華爲掌令,以李佑伯爲持平,以洪重燮爲校理,以金鼎集爲副校理,以金逸淵爲修撰,以李竣祜爲弼善,以尹致秀爲文學,以李根友爲兼司書,以李肯愚爲說書,金大根爲兼說書,以洪奭周爲知敦寧,以洪敬謨爲戶曹參判,以金元根爲刑曹參判,以金英淳爲戶曹參議,以趙秉龜爲刑曹參議,以徐能輔爲知經筵,以金逌根爲右賓客,以李紀淵·洪命周爲同經筵,以鄭基善爲右副賓客,以李東韻爲兵曹正郞,以沈宜晉爲工曹正郞,以柳幼麟爲相禮,以李光承莊陵令,以朴齊尙爲康陵令,以李義聲爲典設別提,以鄭國柱爲懿昭墓守衛官,以尹載健爲會寧府使,以白殷鎭爲吉州牧使。成均博士單文起,學錄二單崔致常·金大默,奉常副奉事單崔致常。故學生李英紀贈吏參例兼,副摠管李憲瑋考,故郡守朴善浩贈吏參例兼,故縣監朴天儀贈吏議,以上同知朴來謙兩代,故通德李大運贈戶參例兼,故郡守李達元贈左承旨,故主簿李廷稷贈訓正,以上同知李周百三代。
兵批,判書南履翼病,參判柳河源病,參議李渭達病,參知金啓淵入直進,右副承旨李穆淵進。以李廷祐爲花水山別將。同知單高元明,僉知單洪天用。上護軍金逌根,大護軍朴綺壽,護軍李鼎臣·金元根·鄭基喜·李光正·李朝鉉,副護軍洪穉圭·金弘根·趙秉龜·徐箕淳·沈宜臣,副司直沈鈁·姜時永·韓兢裕·李東迪·李竣祜·金羽根·李在鶴,副司果李源祚·宋台霖·閔英世·金箕晩·金遇明,副司正閔泰鏞。訓鍊僉正加設單柳相鼎,判官加設單朴性秀,以上竝單付。
吏批再政,以金胤根爲副校理,以李趾秀·金大坤爲副修撰,以李宗心爲禮曹佐郞,以朴宗采爲掌樂主簿,以趙寬錫爲富寧府使,以尹致麟·朴氣浩·李學鉉爲假監役。右賓客單鄭尙愚,左副賓客單金逌根。會寧府使尹載健,今加嘉善,加資事承傳,幼學宋爀心今加通政,侍從臣持平宋台霖父,年七十二加資事承傳。
兵批,再政。同知單梁錫祿,吉州防禦使單白殷鎭。
李游夏啓曰,玉堂上下番俱空,事甚未安。今日政新除授玉堂,竝待下批,牌招推移入直,何如?傳曰,允。
以濟州牧使李禮延狀啓,進上藥材靑皮,極爲稀少,莫重進上,未滿定例,惶恐待罪事,傳于李游夏曰,勿待罪事,回諭。
朴宗學啓曰,行大司憲金箕殷陳疏,執義朴升鉉,掌令金秀萬牌不進,掌令一員,持平一員未差,持平李齊松在外,監察茶時之意,敢啓。傳曰,知道。
以執義朴升鉉,掌令奎秀萬牌不進罷職傳旨,傳于朴宗學曰,只推。
李游夏,以禮曹言啓曰,全羅道寶城地故監司宣允祉,故判書宣炯,故兵使宣居怡,故水使宣若海,贈參判宣世綱竝享之祠,許以賜額之典事,臣曹覆啓判付內,依回啓施行事,啓下矣。宣額時例有致祭之規,額號及祭文,竝令藝文館撰出,何如?傳曰,允。
又以迎接都監言啓曰,三道支勅差使員別單,前已啓下,而卽接京畿監司牒報,則仁川府使趙雲明,時在遠地,姑未赴任,麻田郡守洪蓍謨,實病沈重,無以擧行。又接黃海監司牒報,則兵馬虞候具鏘和,有身病,海州判官洪容默,信川郡守南駿聲,俱有應避之嫌,不得出站,其代次次移定報來,故原別單改付標以入〈之〉意,敢啓。傳曰,知道。
李穆淵,以兵曹言啓曰,今日武臣賓廳武經講書人落點單子,纔已啓下,而政事相値,不得爲之之意,敢啓。傳曰,知道。
又以御營廳言啓曰,本廳字內惠化門北邊第七城廊近處體城一間許改築處,女墻今已畢築之意,敢啓。傳曰,知道。
正言李正耆疏曰,伏以,臣於今番金魯敬島置之命,竊不勝憂歎抑鬱之至也。噫嘻,金魯敬凶謀逆節晷刻難貸之狀,已悉於前後章牘,而殿下亦旣痛斥嚴辨之,諭之以關係至重,斷之以罪不容誅,辭敎嚴於斧鉞,義理炳若日星,魑魅之蹤跡,盡露於明燭,梟獍之情狀,莫逃於淵鑑,則固宜鞫焉而覈其實,辟焉而正其罪,使凶窩逆本,到底掀拔,妖腰亂領,莫得倖逭,然後可以明人紀植彝倫,而有辭於天下後世矣。今玆處分,遽爾酌下,律名正於圍置,以若負犯,施此輕典,是豈一分相當也哉?三司叫閽,而遞斥相仍,王府執藝,而辭旨過重,竟使王章未伸,公憤轉激,豈意聖明之世,有此失刑之大者乎?伏願殿下,更加三思,廓揮乾斷,古今島圍籬安置罪人金魯敬,亟令王府,拿鞫得情,快施典刑焉。仍伏念臣之老父,近因寒節之交,重添風眩之症,挾感委頓,臣方左右扶將,跬步難捨,情私煎迫,進身無路,玆敢略控文字,仰徹崇嚴。伏乞聖慈,俯垂鑑諒,亟遞臣職,俾便救護,仍治臣瀆擾之罪,以肅朝綱焉。臣無任云云。省疏具悉。金魯敬事處分,予則自以爲無過不及。勿煩,爾其勿辭救護。
正言鮮于疏曰,伏以,臣姿甚巽劣,學亦魯莽,雖置百執之末,顧無一技之能,況乎臺閣風裁之地,何敢望擬議於其間,而前後恩除,虛縻捱過,被伏馬斥,見飢烏譏,不待人言,自切臣愧,薇垣恃除,又下於千萬夢想之外,臣且感且惶。未敢知我殿下奚取於臣,而誤恩之聯翩,乃至於斯?臣固當怵畏義分,竭蹶趨走,而第伏念臣之見職,任係至重,屢試而蔑絲毫之報,今除而無堪承之路,而況臣於月前,偶得寒疾,委頓床笫,屢經危劇,雜試藥餌,尙遲蘇完,時日之內,末由蠢動,名牌之下,無望承膺,猥陳短章,仰控實狀。伏願殿下,亟賜鐫斥,以安私分,不勝顒祝。臣方丐免,不宜贅他,事在目下,憂憤難抑,略此尾陳,惟殿下垂察焉。從諫則聖,卽明王好善之德也,刑期于無,亦明王去惡之道也,則竊伏念我殿下聖神文武之德,固當有諫必從,有惡必去,而奈之何近日金魯敬罪犯何如,關係何如,而大僚三司鞫覈之請,非止一再,終蘄允兪,只以島置薄勘而止,此豈不有欠於大聖人從諫之德·去惡之道也哉?噫,彼魯敬所犯三,罪合萬戮,則春秋之無將,漢法之不敬,在渠猶輕,以若罪犯,何可晷刻容貸於覆載之間乎?寧失不經,雖出於好生之德,而失不經乃用於罪疑者也。彼魯敬之罪,殿下亦旣明燭無餘,至敎以關係至重,又敎以罪不容誅,而何不鞫覈其實,辟正其罪,使王章未伸,公憤轉激也?堯罪四凶,天下咸服,周誅三監,歲則大熟,蓋唐堯·周成之德,豈云小歉於好生而然歟?當罪者不罪,當誅者不誅,未知幾箇無罪之人,陰中於奸凶之類,故堯於凶罪之,周於監誅之,此乃古昔聖王善善惡惡之義也。伏惟殿下盍念于玆,刑政之失,至於此也?且其三罪中己卯凶言,尤極絶慘,卽與古今所未有之裕賊,一串傳神,則非但人皆曰可殺,雖使渠論罪,亦當曰罪死無釋,如此而終不加律,止於成命,其可曰國有三尺乎?仕願殿下,淵然深思,廓揮乾斷,古今島圍籬安置罪人金魯敬,設鞫嚴覈,快施當律,斷不可已也。臣無任云云。省疏具悉。已諭於俄批,勿煩,爾其勿辭察職。
上在昌德宮。停常參·經筵。
朴宗學啓曰,合辭方張之時,兩司無詣臺之員,事甚未安。除在外·陳疏受由外,未肅拜·呈告人員,竝卽牌招,何如?傳曰,允。
傳于李憲球曰,明知其構誣,故判尹特點,出於堲讒之意,而間經多日,寂無皁白,何也?必待飭敎而後,方可上來乎?令畿營嚴飭,使之上來。
傳于李憲球曰,吏曹參議有闕之代,前望單子入之。
吏曹參議前望單子入之,李魯集落點。
李游夏啓曰,新除授副應敎洪遠謨,時在京畿交河地,校理洪重燮,時在楊州地,副校理金胤根,時在果川地,修撰金逸淵,時在高陽地,校理申冕周,時在慶尙道義城地,副修撰金大坤,時在昌寧地,副修撰李趾秀,時在公忠道沃川地,經筵入番事緊,竝斯速乘馹上來事,下諭,何如?傳曰,竝許遞,前望單子入之。
以副校理金鼎集牌不進罷職傳旨,傳于李游夏曰,只推。
李游夏啓曰,玉堂上下番俱空,事甚未安。副校理金鼎集,旣有只推之命,卽爲牌招入直,何如?傳曰,允。
朴宗學啓曰,行大司憲金箕殷未肅拜,執義朴升鉉牌不進,掌令李鎭華陳疏,掌令金秀萬,持平李佑伯疏批未下,持平李齊松在外,監察茶時之意,敢啓。傳曰,知道。
以執義朴升鉉,正言鮮于牌不進罷職傳旨,傳于朴宗學曰,只推。
以說書李肯愚牌不進罷職傳旨,傳于李游夏曰,只推。
傳于李穆淵曰,有實故摠管許遞,前望單子入之。
摠管前望單子入之,都摠管金逌根,副摠管徐耕輔·柳鼎養落點。
李穆淵,以兵曹言啓曰,今月十五日一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李載亨爲內禁將。
李游夏啓曰,卽者兼文學李鼎在,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考驚責,何如?傳曰,允。
又以侍講院言啓曰,兼文學李鼎在入直矣,以其親病,陳疏徑出,上番闕直,事甚未安。兼輔德金興根內閣進,弼善李竣祜在外,兼弼善趙斗淳奉命在外,輔德鄭知容,文學尹致秀,竝卽牌招,以爲推移入直之地,何如?傳曰,允。
又以禮曹言啓曰,今十月二十九日王世孫冊儲慶科庭試文科,親臨與命官,何以爲之,而處所以何處擧行乎?敢稟。傳曰,親臨磨鍊,處所以春塘臺爲之。
又以宗簿寺提調意啓曰,璿源譜略進上進獻件,今已印出粧䌙矣。進上日字,令日官推擇,則今月十五日午時爲吉云,以此日時,本寺堂上·郞廳·校正官,具儀仗陪進仁政殿,大殿·中宮殿進上件,嬪宮進獻件,與承旨請承傳色·承言色奉入,世孫宮進獻件,與侍講院官員,請承旨色奉入,而奉謨堂奉安國朝御牒改張書本及璿源譜略內在件·內閣件改張印本,一體陪進,自內閣依例稟旨改張,而五處璿源閣奉安件,自本寺次第擧行,頒賜件亦爲收聚改張還給之意,敢啓。傳曰,知道。
李穆淵,以兵曹言啓曰,今番慶科庭試初試二所,以慕華館設行事,纔已啓下矣。迎勅在邇,設場試取,多有掣礙,二所移設於南小營,元節目付標以入之意,敢啓。傳曰,知道。
又以兵曹言啓曰,同知中樞府事金景琳,慶熙宮衛將高元明·梁錫祿,文臣兼宣傳官朴長輿,俱以病難供職,呈狀乞遞,竝改差,何如?傳曰,允。
又以備邊司言啓曰,卽見京畿監司李羲準年分狀啓,則分等不爲擧論,仍以爲事目災二百結外,不足災二千四百九結一負四束,特爲許劃,後錄諸條,竝請令廟堂稟旨分付矣。其一,大興·臨津·長山等餉穀,姑依已例,捧留本邑,附近民之自願輸納本所者,依願許施耗條代錢輸送事也。其一,辛巳以前各年停退各樣軍布,姑許依前仍停事也。其一,禁·御兩營所管江都留餉米太,依已例以錢代捧,待明秩還作本色事也。其一,守·摠兩營壯抄牙兵各樣身米,每斗四錢式依已例以錢代捧事也。其一,推奴徵債,限明秋防塞事也。三等分劑,初不擧論,則可知畿邑農形,元無彼此之殊,誠爲喜幸,而至於災結,加請除却,流來舊頉,較之去年,亦有減數,事目外二千四百九結零,特爲準劃,大興城餉事,若復看作恒例,每年闊狹,則揆以餉糴,疎虞莫甚,而第今年則西路諸邑,俱疲於客使迎接,合有別般軫念,竝與各處城餉,而一體邑捧,其餘諸條,便成年例,別無靳持之端,亦爲許施,何如?傳曰,允。
又以御營廳言啓曰,本廳千摠趙元錫,身病甚重,勢難察任,改差,何如?傳曰,允。
義禁府啓目,延慶墓守衛官徐臣輔原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,粘連啓下是白有亦,向前張國良·柳謙喆等段,傳漏誤打,雖非行巡者所知,事出當夜,難免不飭之責是白遣,金命麗段,徑先打鐘,雖因傳漏之誤下,亦難免不審之失,竝只以此照律,何如?判付啓依允。又啓目粘連,啓下是白有亦,向前具錫朋亦,密符法意,何等嚴重,而遺置當納之密符,換佩兵符而誤納者,事未前有,其在重符信慮後弊之道,不可以尋常做錯歇勘,以此照律,何如?判付啓依允。
大司憲金箕殷疏曰,伏以,日吉辰良,王世孫冊儲禮成,縟儀誕擧,匕鬯有主,邦基永鞏,蹈忭慶祝,小大同情。仍竊伏念人君御世之道,莫要於擇人而授職,人臣辭受之節,亦重於量己而受任,苟其人才猷文學,素有雅望,器能幹局,可以辦事,則不惜淸資竣級,以盡其才,而若或無一於此,但以年資踐歷,節次推遷,則上有濫授之失,下有僥冒之嘆,非所以勵世磨鈍之義也。是故或有超擢陞秩,尤加必審必愼。顧臣姿本惷愚疎闇,才又最居人下,而倖竊科第,策名淸時者,已爲三十餘年矣。前已歷試內外,報蔑涓埃,間又猥荷謬恩,待罪北藩,三載瘝職,一無攸能,而況値昨秋水災,實是振古所無,虞憂傾洞,奠安沒策,幸蒙朝家曠絶之澤,曲施之恩,軫恤靡不用極,賙賑得以及時,關以北幾萬生靈,擧皆飽德飫恩,轉危爲安,而緣臣空疎,其所對揚之方,猶未盡其萬一,莫效委畀之責,只切孤負之慙。近纔納符,倖免大戾,退伏私次,粗叶微分,不意月前賓對,正卿陞擢之命,忽及於臣身,臣惝怳震駴,殆不知措躬之所也。夫正卿之任,都八座之崇秩,據六司之長席,其地尊其任專,卽古所稱上卿也,非尋常佐貳之可比,則固不宜不審其人之才否,循序以進,有若庶官之爲,而臣之長短本末,亦已畢露,直一空空無用之物,通朝之所共知,則今此大僚之薦達,豈謂臣眞有才學器能,可合於擢用哉?必以年資之頗久,踐歷之猥多,循例比數者,而聖明不察名實,遽加誤恩,誠有乖於擇人授職之道,而臣若不自揣分,貪榮冒進,則亦不可謂量己受任也。滿盈之戒,過福之災,猶屬臣一己之私,固不足恤,而竊恐濫授匪人,有累聖朝,歷日揣量,無路承膺。且臣所叨之臺銜,有難聯參於合啓,屢遭除拜,輒皆控籲,擧蒙體諒之恩,宜無前後之異,玆暴不稱之實,兼控難冒之義,仰瀆崇嚴。伏乞聖慈,俯垂鑑諒,特命還收新授資憲之階,仍令遞改見帶都憲之職,以重公器,以安私分,千萬幸甚。臣雖不以見職自處,而義急懲討,不容泯默,敢此附陳,惟聖明垂察焉。夫有罪必討,有惡必誅,雖是人主之私,而其所討之誅之,必奉天以行,故雖以人主之尊,不得低昂於其間,何殿下於金魯敬·尹尙度處分,一向靳持也?噫,彼魯敬,以若受恩之蹤,罔念圖報之義,許多負犯,俱係至重,而至於生死不得,抑情仕宦之說,旨意陰慘,語脈絶悖,而肆發衆會之座,久爲十手之指,卽此一款,萬戮猶輕。若其己卯凶言,尤渠罔赦之斷案,揀選名門,爰定大禮,薄海臣民,孰不歡欣慶忭,而抑獨何心,敢懷不滿之意,復襲賊裕之論,凶肚逆腸,一串貫來,論其罪犯,覆載難容,尙今假息,已是失刑之大者,大臣·三司之迭請鞫覈,旣出於一國公共之論。且以日昨處分中聖敎觀之,旣曰罪止一案,尙不容誅,而況兼有二案者乎?雖使渠自爲之說,亦必自知其莫逭,殿下旣知其罪不容誅,又燭其自知莫逭,則固當卽令鉤覈,明正典刑,而畢竟勘律,止於島置,豈有罪惡貫盈,情節已露,而不使盤問,徑先酌處者乎?刑政由是而益壞,輿憤由是而益鬱,將至國不得爲國,人不得爲人,豈不大可懼哉?至若尹尙度,以渠蟣蝨之賤,敢售鬼蜮之情,假托論人之疏,誣逼莫重之地,遣辭之際,隱暎說去,句語之間,呑吐不發,至慘極凶,略無顧忌,是可忍也,孰不可忍也?惟我孝明世子,四載代聽,公方延頸,庶挽三古之治,用副兆庶之望,不幸重光遽閟,萬事都休,而深仁厚澤,浹洽人心,渠甘投凶疏,甘犯不道之科,國有三尺,焉逭當律?此非鄕曲愚蠢之輩所可獨辦,必有潛懷不逞之徒,暗地指使,斷當到底窮覈,打破根窩,而乃反或慮事面之有傷,只施島置之薄罰,凶徒無以知戢,亂本終難廓淸。伏願殿下,淵然深思,廓揮乾斷,依大臣·三司所請,金魯敬·尹尙度,竝令王府,拿鞫得情,夬正典憲,使天討王章,屈而復伸,神怒人憤,得以少洩焉。臣無任云云。答曰,省疏具悉。兩人事處分,各有攸當,勿煩,卿其勿辭行公。
黃海監司李翊會疏曰,伏以,天祐宗祊,王世孫邸下冊儲禮成,岐嶷之睿度天成,迓續之景命維新,重离繼照於四方,磐泰復鞏於萬年,凡在廷紳,孰不回咷爲喜,擧幸縟儀之快覩,而顧臣身縻藩任,跡阻班聯,只得與西土吏民,瞻仰日邊,蹈忭慶祝而已。仍伏念臣忝叨重寄,行將二朞,仍循牽補,手拙心勞,上不能布朝廷之德,以效承流之責,下不能盡蘇捄之方,以副衆民之望,惶愧交中,如集于木。只幸瓜期已迫,庶幾苟免大何,千萬不自意,正卿陞擢之命,乃在於此時,臣惝怳震懍,五內失守,殆不知措躬之所也。噫,正卿之職,亞於三公,周六漢九,地望極竣,國朝以來,建賢命德,雖未必盡如古昔,而亦必以勞勩久次,輿望所屬者,揀而處之,略倣漢時積功勞補九卿之故事,曷嘗有如臣無似,苟然充選也哉?臣性本疎闇,才又鈍滯,襪線雖短,尙可以補綴,斗筲雖小,猶適於器用,而臣則元無短長大小之可言,少而如此,晩益衰頹,致位隆顯,本非所期,而幸遇聖世,厚沐恩造,隨行逐隊,節次推遷,名位已極於佐貳,重任又侈於藩臬,每自循省,不覺騂汗,況此八座竣秩,夫豈臣夢想之所到哉?且臣得廁宰列,不過數年,揆以公格,資歷尙淺,未應遽爾驟躐,以駭聽聞,臣未知大臣何所取而擧之,殿下又何所取而可之也?見今亞卿之列,群彦林立,苟欲拔而進之,以備位著,則其中有踐歷有聞望者,不患不足,而顧乃及於空疎庸懦百無一能之人,章有德而惜名器,尙矣無論,向所云程功計勞,循資以進之,法亦荒矣。臣聞命以來,夙夜惶恧,誠求其說而不得也。負乘之譏,不稱之懼,猶屬臣一己之狼狽,有不暇自恤,而竊恐寵命一誤,八方傳道,其爲累聖鑑而羞朝廷,非細故耳。臣若徒感寵光之出常,罔念冥升之貽笑,恬若固有,靦然無恥,則淸朝四維,又將緣臣而壞了,臣雖愚迷,豈忍爲此?玆敢披瀝陳章,仰控宸嚴。伏乞天地父母,察臣言之非出飾讓,念公器之不可濫授,將臣新資,卽令還收,以安微分,千萬幸甚。臣無任云云。答曰,省疏具悉。卿其勿辭察任。
兼文學李鼎在疏曰,伏以,臣老母,素患貞疾,進退無常,每當換節之時,寧日恒少,卽接家信,則自日前別症添劇,眞元澌敗,轉側須人。臣自聞此報,方寸煎熬,按住不得,玆敢忙陳短章,徑出禁扄。伏乞聖慈,俯賜鑑諒,特遞臣職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
李穆淵,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴宗學啓曰,合辭方張之時,兩司無詣臺之員,事甚未安。除在外·受由·疏批未下外,未肅拜·呈告人員,竝卽牌招,何如?傳曰,允。
備忘記,茄坡知僉使洪羲祿下直,長弓一張,長箭一部,片箭一部,筒兒一箇賜給。
朴岐壽啓曰,右副承旨李穆淵,今日不爲仕進,卽爲牌招,何如?傳曰,允。
李游夏啓曰,來十八日專經武臣殿講日次,而迎勅習儀相値,頉稟之意,敢啓。傳曰,知道。
朴岐壽啓曰,三品官之無得過三日循例請牌,曾有定式矣。戶曹參議金英淳,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,假注書徐元淳,身病猝重,勢難察任,今姑改差,何如?傳曰,允。
徐元淳改差,代以洪說謨爲假注書。
李穆淵,以備邊司言啓曰,本司有司堂上趙寅永,職務相妨,所帶享官,今姑減下,何如?傳曰,允。
傳于朴岐壽曰,吏曹參判朴齊一,享官差下。
行大司憲金箕殷啓曰,臣於淸朝言責之任,初不近似,而都憲特點,忽下於逖違之餘。召牌連日荐降,義分是懼,雖不得不章皇出肅,而第臣於合啓中,竊有私意之不可聯參者,如臣情勢者,擧皆引避蒙遞,臣亦從前屢叨臺銜,輒復以此陳情,擧蒙體諒之恩,故昨日疏末,尾陳難安之義,而辭不達意,未蒙恩遞。顧臣情地,旣無前後之異,況今懲討政急,合啓方張,而臣忝叨憲長,無以隨參,以此情悰,其何敢一刻晏然於臺次乎?玆敢不憚煩瀆,又此來避。請命遞斥臣職。答曰,依啓。
以執義朴升鉉,正言鮮于牌不進罷職傳旨,傳于朴宗學曰,只推。
以輔德鄭知容牌不進罷職傳旨,傳于李游夏曰,只推。
以戶曹參議金英淳牌不進罷職傳旨,傳于李游夏曰,只推。
李穆淵,以吏曹言啓曰,今此宗廟望祭大祝,前副校理金胤根塡差,而時無職名,令該曹口傳付軍職,何如?傳曰,允。
兵曹口傳政事,副司果單金胤根。
李穆淵,以兵曹言啓曰,新除授內禁衛將李載亨,時無職名,口傳付軍職,何如?傳曰,允。
兵曹口傳政事,副護軍單李載亨。
李穆淵,以兵曹言啓曰,今十月二十九日王世孫冊儲慶科庭試武科殿試節目,當爲磨鍊,而凡於殿試,親臨與命官,前期稟旨後磨鍊,曾有定式矣。今番則何以爲之,而處所以何處擧行乎?敢稟。傳曰,命官爲之,處所以訓鍊院爲之。
義禁府啓目粘連,向前徐臣輔亦,公所忿爭,謊說悖言,不可但以駭妄言,至有該曹之論勘,以此照律,何如?判付啓依允。又照目,三和前府使具錫朋矣本府議啓內,密符法意,何等嚴重,而遺置當納密符,換佩兵符而誤納者,事未前有,其在重符信慮後弊之道,不可以尋常做錯歇勘。以此照律,罪杖九十收贖,告身盡行追奪,徒二年半定配,私罪啓,奉敎依允爲旀,功議各減一等爲良如敎。又照目粘連,一所巡將張國良,監軍柳謙喆,鍾閣守直官金命麗等矣本府議啓內,張國良·柳謙喆等段,傳漏誤打,雖非行巡者所知,事出當夜,難免不飭之責是白遣,金命麗段,徑先打鍾,雖因傳漏之誤下,亦難免不審之失。竝只以此照律,罪各笞四十收贖,附過還職,竝只私罪〈啓〉,奉敎依允爲旀,張國良·金命麗等段,功減一等,柳謙喆段,功議各減一等爲良如敎。
知敦寧洪奭周疏曰,伏以,臣於疾病跧伏之中,伏奉除旨,以臣爲知敦寧府事者,祗服恩命,宜卽叩謝,而第臣旣無敦寧,在法不當叨據,玆敢冒控短章,仰瀆崇聽。伏乞聖明,俯垂鑑察,卽命選部,照例遞改臣職名,以存公格,不勝幸甚。臣無任云云。答曰,省疏具悉。所請依施。
掌令李鎭華疏曰,伏以,亂臣賊子,從古何限,而豈有如金魯敬之極惡大憝也哉?其陰圖祕計,凶肚逆腸,三司已明目而討之,大僚又齊聲而陳之,殿下亦旣悉燭而嚴辨之,不若之凶,莫逃於禹鼎,無將之誅,昭揭於麟經,此實神人之所共憤,覆載之所不容,而今乃善地島置,有若尋常罪犯之略施輕典者然。噫,刑政者,有國之所以扶世敎正王綱者,一有倖逭,不施常憲,則亂賊必致於淊天,倫常將歸於墜地,終至國不得爲國,人不得爲人,此豈人主之所可低昂也哉?雖以貴主之故,特推好生之德,而以渠處地,有若負犯,其所痛惋而嚴誅之者,宜倍他人,而今殿下乃欲屈公法而伸私恩,致使窮天地所無之凶逆,尙今偃息者,萬古天下,寧有是哉?群下之不能碎首積誠,固是臣等之罪,而不料聖明之世,有此失刑之大者。伏願更加三思,廓揮乾斷,古今島安置罪人金魯敬,亟令王府,拿鞫得情,快正典刑焉。魯敬之憑依跳踉者,卽李鶴秀是已。鶴秀之賦性傾邪,行己閃祕,伎倆則不出戕害,國是則必欲疑亂,貪天爲己,恣行胸臆,不逞之徒,歸如逋藪,樂禍之輩,看作窩主,爲世所指,厥惟久矣。今此魯敬之逆節凶言,莫非鶴秀之譸張指使,魯敬之二案俱露,而鶴秀之一髮不損者,國家之典刑,豈容如是?又況渠以僇廢之蹤,幸免收司之律,而偃處近郊,結納人客,殆若無故,爲國隱憂,亦願一體嚴鞫,以拔亂本焉。至若尹尙度之窮凶至㦧,至今思之,髮豎膽掉,直欲手磔而口臠。噫,自有天地以來,凶如尙度,逆如尙度,而假息自如,則八方之悲冤,何以少洩,一國之疑惑,何以得解?渠以卑微之蹤,不能自辨,明有暗地煽亂者,而慮傷事面,不一窮覈,則睿誣無可辨之日,凶窩無可破之時。思之及此,胸先塞而涕先下,未忍泚筆而痛陳之。惟願亟允三司之請,使王法伸而輿僨洩焉。仍伏念臣本樗櫟賤品,蒲柳早衰,言責重任,萬不近似,而一再忝叨,冒沒出膺,今當懲討方張之時,義重沐浴,何敢逡巡,而臣之咳喘本病,遇寒添發,久泄宿症,挾滯轉甚,宛轉床笫,轉側須人,未效古人輿疾之義,臺體壞矣,臣分虧矣。伏乞亟賜遞改,以便公私,千萬幸甚。臣無任云云。省疏具悉。金魯敬事處分,自有斟量而然,李鶴秀事,金魯敬〈之〉兩案,皆由此人之指使,爾何以知之乎?尹尙度事,朝家本意,謂其構捏三人,語意叵測,而不覺其自入忌器之科,而已如近日章奏,或謂之直肆誣逼則不可,爾言亦誤矣。初安有可辨之誣,而聒聒不已,不思其反涉瀆褻乎?竝勿煩。
持平李佑伯疏曰,伏以,臣本嶺外遐蹤,年少新進,而平日父兄師友之間,所講磨而習熟見聞者,卽君臣之大義也。大義莫先於討亂賊正國是,而數十年前,目見載籍以來所未有所未聞之裕賊之變,忠臣志士皆欲食肉而寢皮,至今腐心而切齒,豈料今月,又生此金魯敬?噫嘻痛矣,此所謂天下之變怪無窮者也。渠之處地何如,恩造何如,而罔念報答之義,陰蓄不滿之意,的見裕賊之爲萬古罪人,而甘作後身,傳法而護神,究厥心腸,罪有浮於裕賊,至於陰護凶逆,必欲滅口者,十手所指,諂附權奸,馱送重貨者,萬口所傳,而抑情仕官之說,尤何等至㦧至凶也?卽此一款,合置何辟,淸要華膴,惟意兜攬,頂踵毛髮,罔非造化,而急於患失,忍爲此說,苟有一半分人心,寧有是也?諸條所犯,有一於此,尙有常憲,況其罪惡咸萃,神人共憤,則所以已施於裕賊之律,安得不加於魯敬乎?大臣·三司之懲討,卽國人皆曰,可殺之義也,迺殿下不念大論之莫遏,王法之難屈,處分迺止於島置,臣等之憤鬱,當復如何?以若負犯,以若情節,得逭三尺,古往今來,臣未之聞見矣。伏願聖明,亟從嚴鞫之請,夬正當施之律焉。懲討方張,沫飮是急,未遑論他,而亦有爲世道隱憂未已者,略此附陳,冀垂明察焉。近來人心莫測,事變無窮,媒孽之徒,乘機鼓煽,至有向來所謂申允祿之疏而極矣。外藉聲討,內售擠陷,忽地攙論,李止淵·趙秉鉉,惟意捃摭,極口構捏,何其沒把捉無倫脊之甚也?蓋其秉執言議,初何嘗一毫近似於造謀會議之目,而今乃指無謂有,混淪薰蕕,其綦讒忌剋之計,誠亦巧且㦧矣。殿下以日月之明,旣洞燭其齮齕者之粧撰構誣,則何不明覈而痛懲,使人知好惡之辨也?至於保合之說,尤何譎慝陰慘之至此也?跡其遣辭,閃忽叵測,渠果聽於何處而筆之於書也?必有何許奸妖之人,自唱自和,以爲如是則可以惑衆聽而滋群疑也。故始也倡出,終焉譸張,隱然加之於人,必欲逞憾而嫁禍,是豈不分東西之一允祿所可做辦者哉?其言似微,而其事甚重,其謀至祕,而其跡自露,設意造謊,明有指的,此而不一番窮覈,洞加打破,則將無以堲讒說而靖世道。臣謂投畀罪人申允祿,亟令鞫覈,明其言根,拔其禍本,使造言者知懼,斷不可已。仍伏念臣早竊科第,濫廁仕籍,而學識蔑劣,言議鹵莽,雖閑司漫職,猶懼不堪,淸朝耳目之任,初何嘗彷彿近似,而迺者柏府除旨,忽下於夢想之外,臣且惶且感,罔知收措,固何敢以見職自居也哉?然而目今亂逆未誅,忠憤倍激,義當竭蹶趨承,以效鸇逐之義,而臣於旅次,屢經寒暑,積祟成疾,又添感冒,喘嗽偏甚,而氣息難通,食飮全却,而神識漸昏,委頓床褥,欲起旋仆,以此病狀,萬無時日之內束帶供職之望。有臣如此,生不如死,左右思量,情窮勢蹙,玆將疾痛之呼,仰籲閔覆之天。伏乞聖慈,俯賜矜諒,亟許鐫免,仍治臣瀆擾之罪,以嚴朝綱,以安私分焉。臣無任云云。省疏具悉。金魯敬事,予意已諭於前後諸批矣。申允祿事,其疏之陰譎奸巧,旣已洞燭,而重臣與泮長之本末,亦所稔知,爲之昭晰無餘者,政所以堲讒而杜奸也。有事不如無事,其疏不能爲兩人之累,則鎭安豈非今日之急務乎?不允。
掌令金秀萬疏曰,伏以,臣才器謭劣,疾病沈痼,而忽自日前,宿症越添,痰火上升,積聚內攻,呼吸莫通,昏塞不省之中,掌憲除旨,忽下於千萬夢想之外。臣方頓絶叫苦,徒增逋慢之罪,雖欲匍匐擔舁,實無叨謝之望,而第伏念嚴懲討三字符,卽臣未死前斷斷赤心也。噫,彼金魯敬,卽一賊裕之後身,可謂沙門之傳法,而其窮天地亘萬古所無之凶腸逆肚,已露於大臣之箚·三司之啓,則臣不必床架,而殿下亦已洞悉而嚴誅之,有曰罪不容誅,又曰自知莫逭,則國人皆曰可殺,殿下亦知罔赦,而特以貴主之孫,世臣之家,姑從惟輕之法,止於圍置之典,臣恐王法以之低昂,輿憤從以拂鬱也。噫,至公者王章,則雖是貴主之孫,而不可容議於其間,莫嚴者天討,則雖是世臣之家,而不得全保於其中也明矣。殿下必不當屈公法而推私恩也。且以尹尙度之罪而言之,則誣逼莫敢言之地,攙及不忍道之說,殿下亦已俯燭其當鞫之罪,尙靳臺章之許,姑置島配之典,此是失刑之大者也。臣謂圍籬罪人金魯敬及島配罪人尹尙度,竝令王府,拿鞫得情,快正典刑焉。臣忠憤所激,義當沬血,而賤疾猝重,無路進身,玆敢略控文字,冒瀆崇嚴。伏乞聖慈,亟遞臣職,仍治臣慢命之罪,以肅朝綱焉。臣無任云云。省疏具悉。金魯敬事,已諭於諸批。勿煩。
上在昌德宮。停常參·經筵。
朴宗學啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽俾招,何如?傳曰,允。
朴岐壽啓曰,左承旨李寅泰,左副承旨李憲球,今日不爲仕進,竝卽牌招,何如?傳曰,允。
傳于李游夏曰,禮房承旨馳詣宗廟·景慕宮,奉審摘奸以來。
李穆淵啓曰,富寧府使白殷鎭,移拜吉州牧使,有除朝辭赴任之命矣。密符則以前牧使李光正所授仍佩,諭書則安寶,使院吏齎傳,何如?傳曰,允。
朴宗學啓曰,大司憲未差,執義朴升鉉,掌令李鎭華·金秀萬,持平李佑伯牌不進,持平李齊松在外,監察茶時之意,敢啓。傳曰,知道。
以執義朴升鉉,掌令李鎭華·金秀萬,持平李佑伯,正言李正耆·鮮于牌不進罷職傳旨,傳于朴宗學曰,只推。
以左承旨李寅泰,左副承旨李憲球牌不進罷職傳旨,傳于李游夏曰,只推。
李游夏,以奎章閣言啓曰,明日卽奎章閣冬孟朔大奉審日次,而時原任閣臣,依節目進詣擧行之意,敢啓。傳曰,知道。睿眞一體看審。
又以奎章閣言啓曰,明日奎章閣大奉審時,睿眞一體看審事,命下矣。看番時似當有儀節,而他無可據之例,何以爲之乎?敢稟。傳曰,睿眞看審置之。
又以奎章閣言啓曰,璿源譜略改張件,明日自宗簿寺陪來云,奉謨堂·宙合樓所奉件,當進詣改張,內上件亦當進詣仁政殿月臺,請出修正,而曾有改張印本,直爲內入之例矣。今番則何以爲之乎?敢稟。傳曰,直爲內入。
又以禮曹言啓曰,卽接長城幼學金瑞天所志,則以爲,同姓七寸姪宗岳,嫡妾俱無子,以其同姓八寸兄宗臣第二子義權,欲爲繼後,兩家相議完定,未及禮斜,宗岳夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金瑞天所訴旣如此,依定式金宗臣第二子義權,立爲金宗岳之後,何如?傳曰,允。
又以禮曹言啓曰,卽接牙山幼學朴載敏所志,則以爲,族弟守直,嫡妾俱無子,以其同姓二十寸弟載謹第三子定鎭,欲爲繼後,兩家相議完定,未及禮斜,載謹夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論望草記事,曾有筵奏定式,而門長朴載敏所訴旣如此,依定式朴載謹第三子定鎭立爲朴守直之後,何如?傳曰,允。
又以迎接都監言啓曰,卽接遠接使謄移,則五通官自持來縷緋中,一大通官各色緞十二匹,二大通官各色緞八疋,三大通官各色緞十疋,一次通官各色緞九疋,二次通官各色緞九疋,合四十七疋,分排於平安·黃海兩道各邑後,邑名疋緞數爻,謄書上送矣。依例正書以入之意,敢啓。傳曰,知道。
朴宗學,以義禁府言啓曰,時囚罪人具錫朋,杖九十徒二年半定配照律公事判付內依允,功議各減一等事,命下矣。具錫朋功議各減一等,杖七十收贖,告身盡行追奪,黃海道鳳山郡洞仙驛,徒一年半定配,而以議啓內辭意,具罪目,依例發遣府書吏,押送配所,何如?傳曰,允。
義禁府照目粘連,延慶墓守衛官徐臣輔矣本府議啓內,公所忿爭,謊說悖言,不可但以駭妄言,至有該曹之論勘,以此照律,罪杖八十收贖,奪告身三等,私罪奉敎依允爲旀,功減一等爲良如敎。
上在昌德宮。停常參·經筵。
夜四更五更,月暈。
藥房提調南履翼,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李穆淵啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
朴岐壽啓曰,藥房提調·副提調持湯劑來待矣。傳曰,封入。
傳于李游夏曰,璿源譜略修正時,宗簿寺提調以下別單書入。
朴宗學啓曰,卽者義禁府都事來言,右議政鄭晩錫,今方待命于金吾門外云,係是大臣去就,敢啓。傳曰,知道。
又啓曰,卽者議政府錄事來言,右議政鄭晩錫以爲,臣伏見俄下批旨,有臣子不敢承聞之敎,衷情震剝,求死不得,走伏金吾門外,恭俟斧鉞之誅云,仍納命召,何以爲之?敢稟。傳曰,俄下批答,無可難安,豈以不足有爲之句爲引乎?此乃古今例用之文字,萬萬過矣,萬萬過矣。然旣覺其如此,何難還收?原句令政院抹去,卿其安心,卽爲還第事,遣史官傳諭,仍傳命召。
又啓曰,大司憲未差,執義朴升鉉,掌令李鎭華·金秀萬,持平李佑伯牌不進,李齊松在外,監察茶時之意,敢啓。傳曰,知道。
以執義朴升鉉,掌令李鎭華·金秀萬,持平李佑伯,正言李正耆·鮮于牌不進罷職傳旨,傳于朴宗學曰,只推。
李穆淵,以兵曹言啓曰,今日敦化門開門時,前縣監李時學,着帽帶混隨供上官員入來,謂有鳴冤,擊申聞鼓,旣不由西挾門,則係是格外,令該府拿問處之,該門守門將,不可無警,亦令該府拿問勘處,何如?傳曰,允。
李穆淵啓曰,卽見兵曹草記,則前縣監李時學,着帽帶混隨供上官員入來,謂有鳴冤,擊申聞鼓云。闕門守直,何等嚴重,而有此攔入之擧,萬萬驚駭,常時不能檢飭之入直兵曹堂上,從重推考,郞廳及當該守門將,竝所當重勘,而本院請推之外,無他可施之罰,何以爲之?敢稟。傳曰,允。拿處。
以全羅監司朴永元狀啓,鎭安縣民家失火事,傳于李憲球曰,聞甚矜惻,原恤典外,別加顧助事,分付。
李游夏,以奎章閣言啓曰,臣等進詣奉謨堂,所奉璿源譜略,宙合樓所奉璿源譜略,竝改張後,還爲奉安之意,敢啓。傳曰,知道。
又以奎章閣言啓曰,臣等進詣奎章閣,御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以迎接都監言啓曰,卽接遠接使移文,則勅使入京後,館所百官見官禮停免云矣,敢啓。傳曰,知道。
李穆淵,以兵曹言啓曰,迎勅翌日館所擧動時,何營軍兵隨駕,何營軍兵留陣,而禁·御兩營鄕軍,則今旣停番,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依迎勅例爲之。
又以兵曹言啓曰,今此大駕詣慕華館送勅時,何營軍兵隨駕,何營軍兵留陣,而禁·御兩營鄕軍則今旣停番,禁軍及馬步軍,以幾番幾哨磨鍊,餘軍留營,慕華館環衛軍兵,何以爲之乎?敢稟。傳曰,依迎勅例爲之。
又以備邊司言啓曰,謝恩兼冬至使拜表,在今二十七日,而勅使在館時,方物封裹等擧行,多有掣肘之端。且勅行回程後,隨卽發行,則沿路夫馬把待,實多互分艱窘之弊,更以若干日差退擇吉之意,分付該曹,何如?傳曰,允。
朴宗學,以義禁府言啓曰,今此勅使在館時,三門把守假都事三員,令該曹預先口傳差出,以爲習儀時擧行之地,何如?傳曰,允。
兵曹,今十月二十九日王世孫冊儲慶科武科庭試訓鍊院命官殿試時,原放人及直赴會試人規矩,貫革五矢一百三十步一巡二中,柳葉箭五矢一百二十步一巡三中,鳥銃三柄一巡一中,講書粗以上取三技落點。
兵曹,今十月二十九日王世孫冊儲慶科武科庭試訓鍊院命官殿試時,直赴殿試人規矩,貫革五矢一百三十步一巡二中,柳葉箭五矢一百二十步一巡一中,講書粗以上取一技落點。
右議政鄭晩錫疏曰,伏以,臣於日前,再上辭本,畢瀝肝血,祈蒙體下之仁,而菲誠未格,天聽愈邈,不惟不賜準〈許〉,乃反開誨彌勤,寵眷愈隆。臣始焉汗淚交逬,繼以惶惑失圖,進退不得,跼躋靡措,古人所謂烈火燒心者,未足喩臣情事也。夫君之於臣,以其尊則天也,以其嚴則父也,苟非情有所切迫,勢有所窮隘,不敢干冒號籲,而一之猶難,況可至於再乎?然今臣之號籲,至再至三而不知止,則其切迫之情,窮隘之勢,可謂極矣。噫,周歲濫竽,徒積尸竊之罪,則此可退也,短景飾巾,永絶奔奏之望,則此可退也,此二者不翅如古所云二宜去,而道以揆之,義以裁之,終不可不退者也。至若乞骸一事,前疏已微發其說,而是亦臣當退之大端也。蓋聖王制禮,定爲人臣之大防者,不惟察其羸癃愍老惠養也,蓋所以導禮義礪廉恥,不使之淟涊顚頓於祿利之間也。朱夫子亦曰,士大夫辭受出處,實關風俗之盛衰,然則臣之引年乞退,非獨爲一身之私計,而妄竊以爲天下之寶,爲天下惜之者也。且況四五年來,援禮陳懇,已過十度,而凡有除職,輒皆辭免,此聖明之所俯燭,而同朝之所共聞睹也。今忽於見職,變其微諒,强其癃病,扶舁蹩躄,抖擻聾瞽,恬若固有,睅然久據,則去就全沒着落,一身便作兩截,從前所辭,都歸矯飾之虛套,到今自處,不免奊詬之鄙態,臣雖喙長三尺,其何以自解於人言乎?臣之不肖無狀,忝據三事,已滿兩考,了無一籌半劃之可以裨朝政捄民生,而又豈忍忘廉喪恥,顚倒昌披,以累我聖上四維範俗之晟化乎?爲臣計只有亟解重任,退守本分,無得罪於禮訓,無貽害於世道而已。暇使迫於嚴命,忍恥苟蹲,其憒劣無能之狀,可以推往知來,終不過一速一身之顚沛,騰四方之唾罵耳,是果何利於國家哉?殿下倘或深念及此,則不待臣辭畢,而必有所處分也。臣旣奉母復求解之敎,而無以仰承德意,區區肝膈之蘊,不容不罄竭披露,辭語煩猥,益增死罪。其蒙俯賜矜察,遞其職名,許其退休,俾保垂盡之餘喘,則固臣之幸,其以違慢瀆擾,罪上添罪,而加之誅殛,以爲人臣之戒,則亦臣之幸,惟聖明之裁處焉。抑臣又有所萬萬悚惶者,臣見叨藥院之任,每日次率醫承候,職分當然,而顧臣素患痰咳,挾感增劇,委身床笫,末由蠢動,曠職闕禮,分義都隳,臣之罪尤大矣。竝乞亟命嚴勘,以昭法紀,以安私分。臣無任云云。答曰,省疏具悉卿懇。再批之後,意謂卿諒予衷款,今見來章,去意愈堅,予不覺瞿然而慨然也。予固不足有爲,卿何乃邁邁欲捨?國事之艱難,姑勿論,左相之出疆不遠,客使之下馬亦近,此時尤豈可聽卿乎?卿勿復言,至望至望。仍傳于李游夏曰,此批答,遣史官,傳諭于右相。
庚寅十月十五日辰時,上御熙政堂。藥房入診入侍時,提調南履翼,副提調朴岐壽,假注書南獻中,記注官金奎燮,記事官金大根,檢校直閣徐萬淳,以次進伏,醫官玄在德·盧在豐·南山壽·卞文燮,進伏楹外訖。履翼曰,朝氣甚寒,聖體若何?上曰,一樣矣。上曰,各殿宮氣候一樣矣。履翼曰,湯劑議定有日,命醫官更爲入診,何如?上曰,入診置之,湯劑自今日煎入。進御加減歸脾湯,自今日一貼式煎入事。出榻敎上曰,史官就座。仍命退,承史以次退出。
上在昌德宮。停常參·經筵。
李憲球,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨李穆淵,今日不爲仕進,卽爲牌招,何如?傳曰,允。
朴岐壽啓曰,藥房副提調持湯劑來待矣。傳曰,封入。
傳于李憲球曰,定配罪人梁大宜,聞有身病云,特爲放送。
李憲球啓曰,右議政鄭晩錫,又使錄事來言,史官臨宣聖諭,伏承批旨中句語還收之命,臣誠感極涕零,不知死所,而孽由自作,罪著罔赦,未蒙當勘,靡所容措,泥首戰慄,惟金木是俟云。仍納命召,何以爲之?敢稟。傳曰,夜間胥命,固已萬萬過矣,而句語旣還收之後,仍不還第,又萬萬過矣。卿其安心,卽爲還第事,更遣史官傳諭,仍傳命召。
以宗簿寺別單,傳于李游夏曰,提調領敦寧金祖淳,跋文製述官漢城府判尹金履喬,各熟馬一匹面給,國朝御牒書寫官兼纂修監印校正官興寅都正最應,正兪章煥,竝加資,主簿韓哲浩陞敍,直長鄭澤友,別工作繕工監役李相斗,竝陞六,忠義衛成河默·李繼在,竝待窠實職調用,寫字官·唱準·畫員·日官·計士·員役·工匠等,竝考例施賞。
李憲球啓曰,大司憲未差,執義朴升鉉,掌令李鎭華·金秀萬,持平李佑伯牌不進,持平李齊松在外,監察茶時之意,敢啓。傳曰,知道。
以執義朴升鉉,掌令李鎭華·金秀萬,持平李佑伯,正言李正耆·鮮于牌不進罷職傳旨,傳于李憲球曰,只推。
以右副承旨李穆淵牌不進罷職傳旨,傳于李憲球曰,只推。
李游夏,以禮遭言啓曰,謹稽謄錄,則先朝丁未正月庭試文武科放榜時,依補編受敎,新恩服色,以烏帽·白布團領·黑角帶擧行,而去賜花·賜蓋·賜酒三節事,自本曹草記定奪矣。今此庭試文武科放榜時,依此磨鍊擧行,何如?傳曰,允。
又以禮曹言啓曰,因備邊司草記,謝恩兼冬至使拜表,更以若干日差退擇吉事,允下矣。令日官李秉源推擇,則拜表今十月三十日辰時,方物封裹前期三日,同月二十七日爲吉云。以此日時擧行,而原粘目中,改付標以入之意,敢啓。傳曰,知道。
又以禮曹言啓曰,在前弔祭勅使時,受勅行禮及魂殿致祭,同日爲之,故致祭吉時,初無磨鍊之事矣。今十月二十二日迎勅行禮後,仍行魂宮諭祭,則吉時別無推擇之事,今亦依前例,同日隨時設行之意,知委,何如?傳曰,允。
李憲球,以訓鍊都監言啓曰,今十月十八日迎勅習儀時,因兵曹節目,挾輦軍四十名,前後射隊軍三百名,標下軍七十四名,各其將官率領擧行,而事畢後,除標信解送之意,敢啓。傳曰,知道。
又以訓鍊都監言啓曰,今十月十八日迎勅習儀時,闕內設布帳把守次軍三十名,將校二人,門外屛門八十四處,設布帳把守次軍二百八十九名,將七十五人,竝除器械擧行,而事畢後,依例解送之意,敢啓。傳曰,知道。
又以訓鍊都監言啓曰,今十月十八日迎勅習儀時,慕華館環衛,比正日減數排立事,自兵曹草記蒙允矣。環衛軍二百名,將校六人率領擧行,而事畢後,依例解送之意,敢啓。傳曰,知道。
又以禁衛營言啓曰,因迎接都監移文,今此勅使前排大旗幟入京時,本營擧行,回還時,摠戎廳擧行矣。依前例大五方旗五面,中五方神旗五面,淸道旗一雙,黃門旗一雙,金鼓旗一雙,另擇奉持旗手,勅行入京日,自迎恩門至館所,排立前導,而左邊屛門七十一處,騎士七十人,京標下軍一百二十二名,嚴飭定送,率領把守,而所經屛門,則以布帳堅實防遮,別定將校四人,京標下軍二十名,竝爲除器械,另加申飭,嚴禁雜人,今月十八日習儀時,亦依此擧行,依兵曹節目,傳語軍一百名,以京標下軍定送,而別定將校,與部將眼同檢飭,習儀時傳語軍,以四十名擧行之意,敢啓。傳曰,知道。
兼春秋金奎燮書啓,臣於本月十六日未時量,敬奉聖諭,馳往傳諭于右議政鄭晩錫胥命所,則以爲,臣有罪未勘,若窮無歸,伏地悸恐,祗候嚴誅,乃蒙聖度寬大,不惟加之罪,前後溫綸,諄複丁寧,隆恩浹髓,感淚被面,益不知措躬之所。今若迷不知變,一向違慢,則徒損分義,重添罪戾,臣謹當舁還私次,縮伏訟愆,以仰冀天地生成之澤云矣,敢啓。傳曰,知道。
上在昌德宮。停常參·經筵。
李憲球啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十一日朝參日次矣,敢稟。傳曰,停。
又啓曰,來二十一日輪對日次矣,敢稟。傳曰,當次人受點,後日次待令。
又啓曰,右副承旨李穆淵,今日不爲仕進,卽爲牌招,何如?傳曰,允。
又啓曰,藥房提調持湯劑來待矣。傳曰,封入。
傳于李憲球曰,近來諸臣疏批,無非爲此重臣昭晣者。況特除旣出洗濯,飭敎促歸,又欲其因此進身,在重臣,獨無感激之心,而尙今塊守不動,是何分義道理?不可一向任他,判尹朴宗薰下義禁府推考。
傳于李憲球曰,左承旨·右承旨·同副承旨竝許遞,前望單子入之。
承旨前望單子入之,洪命周·金蘭淳·趙容和落點。
以右副承旨李穆淵牌不進罷職傳旨,傳于李憲球曰,只推。
李憲球啓曰,右承旨朴宗學,纔已許遞出去,伴直無人,同副承旨李穆淵,卽爲牌招,何如?傳曰,允。
又啓曰,同副承旨李穆淵再牌不進,伴直無人,右副承旨趙容和,卽爲牌招,何如?傳曰,允。
以同副承旨李穆淵再牌不進罷職傳旨,傳于李憲球曰,只推。
李憲球啓曰,兵曹判書南履翼,以館伴堂上,明日迎勅習儀時,慕華館出去矣,所佩命召,何以爲之?敢稟。傳曰,仍佩往來。
又啓曰,訓鍊大將趙萬永,以迎接都監提調,明日迎勅習儀時,慕華館出去矣,所佩命召,何以爲之?敢稟。傳曰,仍佩往來。
又以兵曹言啓曰,今月二十二日迎勅動駕時,宣傳官侍衛,不可不備,一員有關之代,口傳擬入之意,敢啓。傳曰,知道。
兵曹口傳政事,以李熙碩爲宣傳官。
趙容和,以吏曹言啓曰,成均館典籍丁載榮,受由過限不上來,依例改差,何如?傳曰,允。
又以吏曹言啓曰,成均館典籍柳榮河,以其身病,呈狀乞遞,改差,何如?傳曰,允。
又以禮曹言啓曰,自前勅使在我境,而如遇節日,則有遣官問慰設宴之例矣。今此勅行回還時,冬至節日,似當遇於我境,而京外宴享旣皆除減,則設宴雖不擧論,問慰一款,有不可闕,而此時沿路廚傳之弊,不可不念,依庚辰年例,問慰官一員,令該曹,以道內堂上守令,借銜差出,御帖及禮單,照例磨鍊,齎付於伴送使之行,以爲觀勢擧行之地,何如?傳曰,允。
又以迎接都監言啓曰,迎勅習儀明日設行後,仍行明政殿茶禮習儀之意,敢啓。傳曰,知道。
又以承文院都提調意啓曰,院寫字官前銜白㻮英·韓宅裕·尹弘兢·李顯謨·李基元陞實代,朴明潤·崔漢圭·劉信祜·全健植·韓興元,依例陞補,付軍職冠帶常仕,童蒙朴有鍾·李壽康·李縈吉,筆才頗有成就之望,屬于本院隷習,使之鍊業,何如?傳曰,允。
又以承文院都提調意啓曰,本院寫字官,永付司果金應泰有頉,此是賞典特差之窠,且係四十元額之內,減此一窠,則未滿元額,其永付祿,姑入於取才勸奬窠,待三年後還付,何如?傳曰,允。
李憲球,以兵曹言啓曰,明日迎勅習儀時,侍衛禁軍,別將當爲率領,而禁軍別將具信喜,以摠管入直矣。一番內禁衛將李載亨,使之兼別將擧行,何如?傳曰,允。
又以訓鍊都監言啓曰,今此迎勅時,各處定送將卒數爻,竝單子書入之意,敢啓。傳曰,知道。
又以摠戎廳言啓曰,因迎接都監移文,今此勅使迎送時,都監堂上前排巡視旗手二雙,令旗手五雙,軍牢七雙,燈籠手一雙,隨率軍五雙,自本廳別定次知敎鍊官,自習儀日爲始,依例領送之意,敢啓。傳曰,知道。
又以義禁府言啓曰,定配罪人梁大宜,特爲放送事,承傳啓下矣。平安道碧潼郡極邊定配罪人梁大宜放送事,分付該道道臣之意,敢啓。傳曰,知道。
又以義禁府言啓曰,判尹朴宗薰推考事,傳旨啓下矣。朴宗薰下去京畿楊州地云,依例發遣府都事拿來,何如?傳曰,待待命拿囚。
兵曹,王世孫冊儲慶科庭試武科初試時規矩中,鳥銃抹去,鐵箭三矢一百五十步二矢改落點。
領敦寧金祖淳箚曰,伏以,臣昨伏見宗簿寺賞典下者,以臣待罪提調,至蒙熟馬面給之命,聞命愧恧,措躬無地。凡有邦慶,記載譜牒,卽臣府職掌事,初不足稱勞。況臣只兩次陪奉進上而已,竝與出草入印之役,皆是郞僚擧行,臣則無與,雖微物,稱之曰賞已屬無謂,濫而至於錫馬之上賞乎?尤安得徒懼瀆褻,恬然承受,不自知愧也哉?玆將短箚,仰暴微悃。伏乞聖明,亟命收還,以安賤分焉。取進止。答曰,省箚具悉卿懇。卿其安心領受。仍傳于李憲球曰,此批答,遣史官,傳諭于領敦寧。
大司諫尹命圭疏曰,伏以,臣性本蠢愚,跡又孤畸,待罪南邑,動輒轉躓,微事見激而橫受帥臣之凌轢,素行未孚而厚被直指之論斥,上以孤負委畸,下以僇衊身名,重戾薄譴,跧伏訟諐,居然三歲于玆矣。噫,臣之空疎,知不能周一事,才不足了一邑,三政之不擧,四境之不治,縱臣自劾,自知其罪,以人論臣,不患無語,而辭氣斯近,鄙倍論列,率多捃摭,臣實自速,固無所怨尤。但念淸朝士大夫相敬之義,緣臣而掃地無餘,此臣所以拊躬自悼,無面可顯,而國有巨哀,獨阻從班之擧臨,國有大慶,莫伸大庭之忭祝,臣子之情禮蔑如,跼天蹐地,此何人斯?此尤臣沒齒不瞑之大恨耳。每自循省,萬念都灰,淹滯鄕盧,自分聖代之棄物,豈意霈澤旁流,特蒙恩敍,薇垣新除,遽加眷錄,未知如臣屛廢之蹤,何以得此於聖明之世也?履簪之踐雖勤記念,滓穢之質,無望湔拂,瞻望雲天,只自有淚無從而已。臣於自列之章,不敢贅陳他說,而事在目下,義關沐浴,玆不得不略此尾陳,惟聖上垂察焉。人主之馭世出治,惟在於刑政之大柄,天討五庸,象魏昭揭,而惟其治逆誅奸,極嚴且重,雖以君上之威,無以屈三尺之律。蓋一失其刑,則亂臣賊子,無所懲畏,而國不得爲國,人不得爲人矣。未知殿下今日之刑政,果合於行天討而服人心乎?噫,彼金魯敬之三條負犯,覆載難容,神人共憤,卽是載籍以來所未有之極逆大憝也。糾結姪壻,甘犯黨護之嚴誅,依附權奸,肆發抑情之悖說,而至於己卯夏間之凶言,尤極絶㦧,潛蓄沮戲之陰圖,甘作裕賊之後身,言之及此,不覺骨靑而心寒,直欲手磔而口臠。有一於此,萬戮猶輕,況兼三案,合置何辟?罰止島配,至今戴首而假息,萬古天下,寧有是理?人心陷溺,世變層生,又至於尹尙度事而極矣。渠以鄕曲蟣蝨之賤,身爲前銜,假托論人,公肆誣逼,旨意極其閃忽,句語無非陰慘,肆然陳之於君父之前,凶圖逆節,現露無餘,彝倫由此斁絶,國人皆曰可殺,此正三綱之所不容,五刑之所必誅也。然是豈渠自辦者哉?必有慫慂指使之人,而窮覈不加,酌處先降,凶窩無可破之日,王章無可伸之時,豈不大可懼哉?以此兩賊之罪犯,不伏當律,三司·大僚,以啓以疏,迭相聲討,而一味靳允,淑問之典,尙今不施,魯敬之罪,則有若議親而付之惟輕,尙度之事,則歸之瀆褻而反似設禁,至使誅殛之象刑,格而不行,此豈所望於大聖人嚴懲討之義哉?伏願更加三思,廓揮乾斷,古今島圍籬安置罪人金魯敬,楸子島定配罪人尹尙度,設鞫嚴問,快正典憲焉。仍伏念臣之情勢,旣係艮限,彈束周行,斷無其望,一分息補之道,惟有屛跡榮塗,隨分自靖,置身於四維之內而已。伏乞殿下,憐臣危苦之懇,亟遞臣所帶諫長之任,仍令選部,永刊仕籍,以安私分,千萬幸甚。臣無任云云。省疏具悉。南邑所遭,微故也,何足提也?金魯敬·尹尙度事,曰殺曰宥之間,自有權度,勿煩,爾其勿辭察職。
上在昌德宮。停常參·經筵。
李憲球啓曰,大司憲未差,執義朴升鉉,掌令李鎭華呈辭,掌令金秀萬,持平李佑伯試所進,持平李齊松在外,監察茶時之意,敢啓。傳曰,知道。
朴岐壽啓曰,行左承旨洪命周,今日不爲仕進,卽爲牌招,何如?傳曰,允。
又啓曰,藥房副提調持湯劑來待矣。傳曰,封入。
李穆淵啓曰,臣穆淵今日迎勅習儀進去,下直之意,敢啓。傳曰,知道。
傳于金蘭淳曰,近來科場蕩然,萬不成說,今番科擧試官等,各別嚴明,操束更無亂雜之弊。自上當有別般探知之道,諸試官另加着念,勿拘顔私,務取實才。
傳于金蘭淳曰,近來科試蕩然之中,武場尤甚,實爲可悶。今番武科初試開場後,自本司思究各別申飭之道,多岐廉察,萬一有所入聞,則這這摘發,以爲嚴處事,招致備郞,傳于大臣。
金蘭淳啓曰,卽見南兵使尹敏東官鎭門聚點狀啓,則端川府使林亨壽之壽字,誤以秀字書之,原狀啓所當還下送,而係是軍務事,故雖不得不捧入,奏御文字之如是錯誤,事甚未安。推考,何如?傳曰,允。
又以都摠府言啓曰,今此動駕時,侍衛·寶劍·守宮,當爲備員,而都摠管金逌根,副摠管徐耕輔·柳鼎養在外,具信喜以禁軍別將,陣上進,一員未差,無以備員。令政院稟旨變通,仍令該曹,以在京無故人,口傳差出,待下批,牌招,以爲備員進參之地,何如?傳曰,允。在外及陣上進摠管,竝許遞,口傳差出。
兵曹口傳政事,以沈能岳爲都摠管,朴齊一·朴來謙·李復淵·李亨謙爲副摠管。
李憲球,以義禁府言啓曰,卿宰禁推該府草記,待批下捧供,載在大典通編矣。朴宗薰係是卿宰,敢啓。傳曰,分揀,仍爲牌招。
傳于李穆淵曰,漢城判尹朴宗薰,更爲牌招,如有違牌,勿爲呼望。
金蘭淳,以武一所試官意啓曰,臣所今日平明開場,擧子捧單數,自天字至始字半字,合爲四千二十六人矣。先自柳葉箭貫革試取,而元貫革外,加設八貫革試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至皇字半字,合爲三千九百九十三人矣。貫革·柳葉箭,同爲試取之意,敢啓。傳曰,知道。
又以武一所試官意啓曰,臣所今日柳葉箭及貫革應射擧子七百五十人內,柳葉箭邊三中,貫革邊三中,兩技入格二人,柳葉箭貫一中邊二中入格一人,邊三中入格三人,貫革貫一中邊二中入格二人,邊三中入格十一人,合爲十九人矣。日朞姑停之意,敢啓。傳曰,知道。
又以武二所試官意啓曰,臣所今日貫革·柳葉箭,同爲試取,已應射者八百人內,貫革入格爲十人,柳葉箭入格爲九人矣,日暮姑停之意,敢啓。傳曰,知道。
義禁府啓目,前縣監李時學原晴云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,兵曹佐郞崔宗煥,敦化門守門將金匡世等原情云云,傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
右副承旨趙容和疏曰,伏以,臣有兼帶春秋之銜,而臣外三寸叔左議政臣李相璜,見監館事,揆例應避,在下當遞,玆敢短章仰籲。伏乞聖明,將臣春秋兼銜,照例遞改,以存公格焉。臣無任云云。省疏具悉。所請依施。
上在昌德宮。停常參·經筵。
進御加減歸脾湯,自明日停止事,下敎。
金蘭淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李憲球啓曰,大司憲未差,執義朴升鉉,掌令李鎭華呈辭,掌令金秀萬,持平李佑伯試所進,持平李齊松在外,監察茶時之意,敢啓。傳曰,知道。
朴岐壽啓曰,藥房副提調持湯劑來待矣。傳曰,封入。
洪命周啓曰,判尹朴宗薰,飭敎之下,謂有情勢,奉牌闕外,不卽承膺,事體所在,萬萬未安。推考,何如?傳曰,朝家之不煩不擾,必欲滌其詬辱,依舊嚮用者,豈私好於此重臣也?一則堲讒說也,二則尊國體也,三則鎭澆俗也。自上之委曲昭晰勿論,苟有省覽者,孰不曉然知此意?則於重臣,有何未伸,而如是撕捱,不顧分義之壞損乎?爲先從重推考,其委折招致啓板前問啓。
傳于洪命周曰,判尹朴宗薰問啓置之,肅單捧入。
趙容和啓曰,判尹朴宗薰,屢度飭敎之下,謂有情勢,不呈肅單,直爲出去,揆以事體,誠極未安,從重推考,何如?傳曰,允。
傳于趙容和曰,判尹事,豈不萬萬駭然乎?設有逡巡之端,自上所以滌雪而開導之者,可謂無復餘憾,寧無一分相感之心?而旣不問啓,又不肅謝,忙忙出去,有若苦節之不可回者,寧有如許臣分,如許國體?漢城判尹朴宗薰,慶州府尹補,卽日辭朝,時任府尹,遞付京職。
李穆淵,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以司饔院都提調·提調意啓曰,本廳茶禮習儀,依例設行於館所之意,敢啓。傳曰,知道。
金蘭淳,以兵曹言啓曰,今十月二十日文臣朔試射日次,而訓鍊院則武科設場,姑未出榜,慕華館則迎勅在卽,有難試取,兩處所旣不得設行,則依例停止之意,敢啓。傳曰,知道。
又以備邊司言啓曰,卽見全羅監司朴永元災實分等狀啓,則珍島等四邑,置之尤甚,康津等二十三邑鎭,置之之次,全州等二十七邑,置之稍實,仍以爲事目災七百結外,不足實一萬九千四百五十結六十五負,特許劃下,後錄諸條,竝請令廟堂稟旨分付矣。其一,新還餉,尤甚邑·尤甚面·尤甚里折半,尤甚面之次里,之次面尤甚里三分一,特許停退事也。其一,戊子停退還穀,尤甚四邑全數仍停,之次十一邑,則尤甚面里竝全數仍停事也。其一,各年舊還中,己巳未捧,庚午·壬申停退條,毋論三等邑仍停,珍島等四邑辛巳·壬午·丙戌條及高敞己巳反作,亦爲仍停事也。其一,丙子未捧,依已例仍停事也。其一,山城軍餉,毋論三等邑,城下近面輸納城倉,程途稍間處,捧留邑倉事也。其一,尤甚珍島等四邑,之次羅州等十一邑綿農,亦未免慘歉,訓局砲保折半代錢,兵曹及各軍門·各衙門番布,竝純錢代捧事也。其一,己巳停退軍布,依已例仍停事也。其一,三軍門及樂工保米,尤甚·之次邑代錢收捧,待明春上納事也。其一,京外所納箭竹,尤甚邑全數,之次邑折半蠲減事也。其一,尤甚邑勿定配所事也。其一,推奴·徵債,限明秋防塞事也。三等分劑,依狀請施行,本道沿邑之比年失農,雖極悶念,統計一路,足爲少康,而所請災結,終涉過當,以一萬八千四百五十結零加劃,新還停退,雖是尤甚之邑,除非大無之歲,豈可議到?使之準捧,戊子停退年條屬耳。且若紓力於目下,終爲厲督於來後,所當靳許,而諒其事勢,有難新舊竝督,特令尤甚邑全數,之次十一邑尤甚面里折半仍停,各年舊還及己巳反作,丙子未捧之仍停,與城餉邑捧,旣多已例,依施。至於軍布代錢,旣有已施於嶺南者,尤甚·之次十五邑訓局砲保,限三分一,兵曹及各營軍布折半,各衙門番布,純錢使之代捧,停退軍布之仍停,三軍門及樂工保米之代錢,亦依所請施行。箭竹上納,雖涉民弊,而軍需所重,有難全闕,尤甚邑折半,之次邑三分一蠲減,其餘諸條,竝爲許施,何如?傳曰,允。
又以備邊司言啓曰,卽見公忠監司朴齊聞災實分等狀啓,則忠州等十邑鎭,置之尤甚,洪州等二十二邑,置之之次,公州等二十三邑,置之稍實,仍以爲地部劃下災五百結外,不足災九千九百八十八結二十七負,特許加劃,後錄諸條,竝請令廟堂稟旨分付矣。其一,停退還餉戊子條,稍實邑折半,之次邑三分一收捧,戊子條所無處,只於稍實邑,以各其最近一年條,三分一收捧,其餘各年條,無論之次·稍實邑,竝許仍停,尤甚邑則各年停退條,一倂仍停,而稍實邑中,只存己巳一年條處,今番蕩減外,餘數亦許仍停事也。其一,各年停退軍米布錢,無論三等邑,依前仍停事也。其一,各邑所在安興餉米,姑許仍留事也。其一,沿海各邑點船改案,竝許限明秋姑停事也。其一,沿海各邑鎭戰·龜·防·兵船,改造·改槊當限者,姑許仍停事也。其一,稷山·瑞山·平薪等邑鎭在囚敗船罪人等,還囚各該原籍官事也,其一。舒川等七邑所納軍布之以苧上納者,特許限明秋以錢代納事也,其一,洪州等十三邑鎭所納各司箭竹,量宜減數事也。其一,牙山貢津倉所屬邑大同,追後裝發事也,其一。尤甚邑限明秋勿定配所事也。其一,推奴·徵債,防塞事也。三等分劑,必有參量,竝依施,槪以本道農形言之,雖非純豐,優可免歉,所請災結,終涉過當,限九千一百八十八結零加劃。戊子停退,與舊還,大有異焉,似此連稔之歲,不可議到於仍停,而至於尤甚邑,則新舊竝督,其勢似難,竝與各年條之依請許施,移實邑則本無戊子停退,就其最近乙酉·丙戌條,二百石以下準捧,二百石以上,折半收捧,之次邑則戊子條準捧,戊子條所無處,就乙酉條,折半收捧,其餘各年條,竝許仍停。洪州等邑所納箭竹,限三分一蠲減。外此諸條,多係已施之例,亦無難從之事,竝依狀請施行,何如?傳曰,允。
又以武一所試官意啓曰,臣所今日平明開場,昨日未畢試柳葉箭及貫革,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試貫革·柳葉箭,仍爲試取之意,敢啓。傳曰,知道。
又以武一所試官意啓曰,臣所今日柳葉箭及貫革應射擧子一千一百七十五人內,柳葉箭邊三中,貫革邊三中兩技入格一人,柳葉箭貫一中,邊二中入格二人,貫革貫一中,邊二中入格四人,邊三中入格十四人,合二十一人,昨日入格十九人,合爲四十人矣。日暮姑停之意,敢啓。傳曰,知道。
又以武二所試官意啓曰,臣所今日貫革柳葉箭應射者,爲九百八十人,而貫革入格爲七人,柳葉箭入格爲三人,兩技入格爲一人矣,日暮姑停之意,敢啓。傳曰,知道。
又以摠戎廳言啓曰,今此勅使時,自弘濟院,至迎恩門,其間防護禁雜人等節,令御營廳·摠戎廳,依近例擧行事,自迎接都監,草記蒙允矣。臣廳則勅使入京日,別定將校十人,標下軍一百名,自追慕峴越邊,至于弘濟院禁辟等節,分掌嚴飭,勅使回還日,亦依此擧行之意,敢啓。傳曰,知道。
李憲球,以義禁府言啓曰,全羅監司朴永元狀啓內,順天前府使李晉淵罪狀,令攸司稟處事,啓下矣。李晉淵今方待命,拿囚之意,敢啓。傳曰,知道。
義禁府啓目,順天前府使李晉淵原情云云,問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目粘連,向前崔宗煥·金匡世等亦,門禁嚴飭,何等謹嚴,而格外混入之人,全然不覺,溺職之罪,在所難免,竝只以此照律,何如?判付啓依允。又啓目粘連,向前李時學亦,擊鼓人之必從正門西挾,係是令式,而不由其門,自歸攔入之科,以此照律,何如?判付啓依允。
上在昌德宮。停常參·經筵。
藥房都提調鄭晩錫,提調南履翼,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
李憲球啓曰,合辭許久闕啓,事甚未安。除在外試所進去外,未肅拜·呈告人員,竝卽牌招,何如?傳曰,允。
金蘭淳啓曰,備邊司郞廳來言,今日賓廳日次,而領議政南公轍,左議政李相璜,俱有身病,右議政鄭晩錫無時急稟定事,不得來會云矣,敢啓。傳曰,知道。
傳于金蘭淳曰,兵曹參判許遞,前望單子入之。
兵曹參判前望單子入之,趙晉和落點。
金蘭淳啓曰,卽者兵曹郞廳來言,再明日迎勅動駕時,別侍衛不可不備,而本曹判書南履翼,館伴進去,不得進參,次堂例不得擧行云,何以爲之?敢稟。傳曰,次堂擧行。
李穆淵啓曰,今此勅使回還時,開城府·平壤·義州三處別問安使,依近例以道內守令,借銜差下,御帖及空名帖,伴送使齎去,以爲從便擧行之地,而亦爲下諭于兩道道臣及各其守令處,何如?傳曰,允。
李憲球啓曰,大司憲未差,執義朴升鉉,掌令李鎭華牌不進,掌令金秀萬,持平李佑伯試所進,持平李齊松在外,監察茶時之意,敢啓。傳曰,知道。
以大司諫尹命圭,執義朴升鉉,掌令李鎭華牌不進罷職傳旨,傳于李憲球曰,只推。
李穆淵,以吏曹言啓曰,卽接全羅監司朴永元移文,則以爲,海南縣監韓元植,以其親病,受由上京,閱月不還,催促下送云。故自臣曹催促,則親病沈重,不得下去云。親病旣如是,則不可强令還任,改差,何如?傳曰,允。口傳差出。
吏曹口傳政事,以白龜鎭爲海南縣監。
趙容和啓曰,卽者漢城府官員來言,再明日動駕時,本府堂上一員,當爲導駕,而判尹·左尹未差,右尹鄭祖榮在外,無導駕之員云,未差之代,政官牌招,開改差出,何如?傳曰,允。
有政。吏批,判書徐能輔進,參判朴齊一病,參議李魯集在外未肅拜,右副承旨趙容和進。以朴綺壽爲大司憲,徐淇修爲輔德,朴周壽爲知敦寧,金逌根爲判尹,李憲瑋爲禮曹參判,尹羽烈爲左尹,李游夏爲禮曹參議,尹命烈爲同經筵,閔令儒爲宗簿正,李進永爲直長,金淵根爲監察,李源祚·金在榮爲典籍,鄭澤友爲禮賓主簿,李相斗爲司圃別提,閔英世爲司成,徐冕輔爲江華經歷,李昌五爲河東府使,李承弼爲明川府使,崔台圭爲桃源察訪,李基準爲靑巖察訪。承文著作單金彝燮,興寅都正最應今加昭義,宗簿正兪章煥,今加通政加資事承傳,興寅君單最應,贈吏參金相儀贈吏判例兼,知事金箕殷考。
兵批,判書南履翼進,參判趙晉和未肅拜,參議李渭達病,參知金啓淵入直,左副承旨李憲球進。以朴綺壽·金箕殷爲知事,朴潤榮爲同知,宋爀心爲僉知,南橘老·曺光振爲慶熙將,李容純爲都摠經歷,申鍾命爲訓鍊僉正,權紞爲守門將,大護軍洪奭周·金箕殷,護軍柳河源,副護軍李寅泰·朴宗學·李游夏·鄭知容·李根中·兪章煥·宋爀心,副司直洪遠謨·申冕周·洪重燮·金胤根,副司果金逸淵·金大坤·李趾秀·鄭澤友·李相斗,以上竝單付,及第金鎭起·洪洛龜今加折衝加資事,承傳。
傳于趙容和曰,大司憲望筒勿施。
吏批。再政,以金履載爲大司憲,尹錫祜爲刑曹佐郞,閔樂鏞爲健陵令,李寅元爲濟用主簿,尹致獜爲監役,宗簿直長李進永,義盈直長金祖根根換,假監役李學鉉,濟用副奉事任百秀相換。
兵批。再政,以金在昌爲知事,金魯鵬爲宣傳官,李容駿爲訓鍊僉正,李敏性·李重榮爲判官,同知單南橘老。
以全羅監司朴永元啓本,罪人李命運物故事,傳于李憲球曰,徒流案爻周。
金蘭淳,以兵曹言啓曰,今十月二十一日武臣賓廳講書日次,而勅行入京隔日,不得爲之之意,敢啓。傳曰,知道。
又以兵曹言啓曰,在前迎勅動駕時,寶劍·別雲劍受點人員,例爲仍用於館所動駕時及送勅時矣。今亦依此擧行,何如?傳曰,允。
又以兵曹言啓曰,在前館所接見勅使時,別雲劍·別軍職·信箭宣傳官·承傳宣傳官各一員,侍衛寶劍及兵曹堂上郞廳各一員,承傳宣傳官·挾輦軍,隨入大門內,其餘侍衛及槍劍軍倭槍手,大門外留駐,交龍旗,作門外留駐矣。今亦依此擧行,何如?傳曰,允。
又以摠戎廳言啓曰,今十月二十二日大駕詣慕華館迎勅時,環衛軍因兵曹關,本廳標下軍一百五十名,別定將校十五人,領付于禁衛營之意,敢啓。傳曰,知道。
又以備邊司言啓曰,卽見咸鏡監司申在植分等狀啓,則安邊等十二邑,置之稍實,利原等十邑,置之之次,甲山等三邑,置之尤甚,後錄諸條,竝請令廟堂稟旨,分付矣。其一,各年停退未捧條,尤甚邑全數,利原等八邑鎭五分二,鍾城等三邑三分二,竝許仍停,甲山壬午排捧,茂山癸未排捧條,依前仍停,而尤甚邑當捧條,限折半,以相當穀準折代捧事也。其一,明川以南進捧吏停止事也。其一,尤甚邑勿定配所事也。其一,推奴徵債防塞事也,三等分劑,依狀請施行,至於各年停退未捧,旣非設賑之年,則斷不可以仍停一款,看作恒例,而其中未捧,與停退有異,尤不可議到,但尤甚邑中甲山·三水,旣經荐歉,有難竝督,就最近未捧條,限五分一收捧,其餘與己丑停退條,姑許仍停,今年當捧中折半代捧,甲山·茂山之排捧仍停,竝許施,利原等八邑鎭停退未捧,限三卜一慶源·慶興之停退未捧限折半仍停,鍾城·長津則還穀磨勘,元無停退未捧之擧論,而今此混淪請停,極涉不察,該道臣推考警責,餘外三條,皆係邑例,依施,何如?傳曰,允。
又以武一所試官意啓曰,臣所今日平明開場,昨日未畢試柳葉箭及貫革,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試貫革柳葉箭,仍爲試取之意,敢啓。傳曰,知道。
又以武一所試官意啓曰,臣所今日柳葉箭及貫革應射擧子一千四百二十五人內,柳葉箭貫一中邊二中入格二人,貫革貫一中邊二中入格三人,邊三中入格十四人,合十九人,昨日入格二十一人,再昨日入格十九人,合爲五十九人矣。日暮㚲停之意,敢啓。傳曰,知道。
又以武二所試官意啓曰,臣所今日貫革柳葉箭應射者爲一千六百九十人,而貫革入格爲二十三人,柳葉箭入格爲七人矣。日暮姑停之意,敢啓。傳曰,知道。
義禁府啓目,粘連啓下是白有亦,向前李晉淵亦,配囚逃矣,致有道啓,限內之不得追捕,雖在遞職之後,當初之疎於防守,難免不飭之罪,以此照律,何如?判付啓,依允。又照目,粘連兵曹佐郞崔宗煥,敦化門守門將金匡世等矣本府議啓內,門禁察飭,何等謹嚴,而格外混入之人,全然不覺,溺職之罪,在所難免,竝只以此照律罪,各笞四十收贖,附過還職,竝只私罪,奉敎依允。又照目,粘連前縣監李時學矣本府議啓內,擊鼓之人,必從正門西挾,係是令式,而不由其門,自歸攔入之科,以此照律,罪笞五十攸贖,解見任別敍私罪,奉敎依允爲旀,功減一等爲良如敎。
庚寅十月二十日辰時,上御熙政堂。藥房入診入侍時,都提調鄭晩錫,提調南履翼,副提調朴岐壽,假注書南獻中,記注官卓雲翰·金熙逌,檢校直閣徐萬淳,以次進伏,醫官玄在德·盧在豐·南山壽·卞文爕,進伏楹外訖。晩錫曰,朝氣甚寒,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。世子嬪宮氣候,何如?上曰,一樣矣。世孫宮氣度,何如?上曰,平順矣。上曰,醫官入診置之。晩錫曰,昨有湯劑停止之命,而進御後諸節,更若何?上曰,一樣矣。晩錫曰,兵曹判書南履翼,家在城外,而在前如此之時,有從便往來之例,何以爲之乎?上可之。上曰,大臣就座。上曰,史官就座。上曰,大臣先退。命退,承史以次退出。
上在昌德宮。停常參·經筵。
金蘭淳啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
李憲球啓曰,合辭許久闕啓,事甚未安。除在外試所進去外,未肅拜·呈告人員,竝卽牌招,何如?傳曰,允。
備忘記,會寧府使尹載鍵下直,長弓一張,長箭一部,片箭一部,筒兒一箇賜給。
金蘭淳,以兵曹言啓曰,明日迎勅動駕時,宣傳官侍衛,不可不備,一員有闕之代,口傳擬入之意,敢啓。傳曰,知道。
兵曹口傳政事,以朴來永爲宣傳官。
金蘭淳以司僕寺一二提調意啓曰,兼內乘李承弼,昨日政,移拜明川府使矣。其代令該曹,口傳差出,以爲推移入直之地,何如?傳曰,允。
兵曹口傳政事,以李完敏爲司僕內乘
金蘭淳啓曰,大司憲金履載,執義朴升鉉,掌令李鎭華牌不進,掌令金秀萬,持平李佑伯試所進,持平李齊松在外,監察茶時之意,敢啓。傳曰,知道。
以大司諫尹命圭,執義朴升鉉,掌令李鎭華牌不進罷職傳旨,傳于金蘭淳曰,只推。
傳于金蘭淳曰,明日出宮內門路,以協陽門爲之。
金蘭淳啓曰,明日迎勅動駕,兩司侍臣,當爲進參,除在外嫌不進外,呈告人員,竝待開門牌招,何如?傳曰,允。
以江原監司尹聲大狀啓,平海郡民家失火事,傳于洪命周曰,當寒失所,尤爲矜惻,元恤典外,別加顧助,俾卽奠接之意,廟堂措辭關飭。
李穆淵,以禮曹言啓曰,壬申冊禮敎命文,今已改粧竣完,當爲奉安於魂宮矣。奉安吉日時,令日官朴周煥推擇,則今十月二十七日午時爲吉云,以此日時奉安,而致諭事由祭,同日曉頭先行,祭文令藝文館撰出事,竝爲分付,何如?傳曰,允。
又以迎接都監言啓曰,卽接遠接使移文,則勅使明日入京軍令,以辰初書出云矣,敢啓。傳曰,知道。
又以迎接都監言啓曰,上諭文一度,祭幣賻物,自勅行所到處,遠接使定差使員朔寧郡守金時中,先送都監,故上諭文先呈承政院,祭品中祭帛二疋,檀香二炷,銀壺一把,銀爵三隻,移送諭祭所,賻物各色緞二十疋,銀子三百兩,待開門陪進闕內,使通禮院行禮時陳列,事過後呈納承政院之意,敢啓。傳曰,知道。
金蘭淳,以武一所試官意啓曰,臣所今日平明開場,昨日未畢試柳葉箭及貫革,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試貫革柳葉箭,仍爲試取之意,敢啓。傳曰,知道。
又以武一所試官意啓曰,臣所今日柳葉箭及貫革應射擧子六百七十六人內,柳葉箭貫一中邊二中入格三人,貫革貫一中邊三中入格三人邊三中入格十一人,合十七人,前三日入格五十九人,通計合爲七十六人矣。柳葉箭及貫革,今已畢試,鐵箭仍爲試取之意,敢啓。傳曰,知道。
又以武二所試官意啓曰,臣所今日貫革柳葉箭應射者五百二十三人內,貫革入格爲十九人,柳葉箭入格爲八人,兩技入格爲一人矣。貫革柳葉箭今已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子七十三人內,無一人應試矣。各技皆已畢試,今方修正榜目之意,敢啓。傳曰,知道。
又以武二所試官意啓曰,臣所今日鐵箭應射者二十五人,而無一人入格,各技皆已畢試,初試分定一百五十人內,兩技入格爲二人,則不足爲一百四十八人,雖不滿原額,仍爲計劃修正榜目之意,敢啓。傳曰,知道。
金蘭淳啓曰,試官之出榜詣闕,自是例也,而武一所監試官李佑伯·李正耆,謂有身病,自外徑歸,事甚未安。竝推考,何如?傳曰,允。
李穆淵啓曰,試官之出榜詣闕,自是例也,而武二所監試官金秀萬·鮮于,謂有身病,自外徑歸,事甚未安。竝推考,何如?傳曰,允。
金蘭淳,以訓鍊都監言啓曰,今此王世孫冊儲慶科庭試武科殿試時,武藝廳及門旗手中,直赴殿試會試應試應頉人,竝別單書入之意,敢啓。傳曰,知道。
又以禁衛營言啓曰,今此慶科庭試武科殿試時,本營將校軍兵中,直赴應試人,別單書入之意,敢啓。傳曰,知道。
又以御營廳言啓曰,今十月二十九日慶科庭試武科訓鍊院命官殿試時,本廳將校直赴殿試人,別單書入之意,敢啓。傳曰,知道。
義禁府啓目,粘連順天前府使李晉淵矣本府依啓內,配囚逃失,致有道啓,限內之不得追捕,雖在遞職之後,當初之疎於防守,難免不飭之罪,以此照律,罪杖六十收贖,奪吿身一等私罪,奉敎依允爲旀,功減一等爲良如敎。
上在昌德宮。停常參·經筵。
大駕詣郊館入幕次後,內閣·政院·藥房·朝廷二品以上口傳問安。答曰,知道。
還詣明政殿,入幕次後,內閣·政院·藥房·朝廷二品以上口傳問安。答曰,知道。
還內後,內閣·政院·藥房口傳問安。答曰,知道。
李憲球啓曰,行大司憲金履載未肅拜,執義朴升鉉,掌令李鎭華·金秀萬,持平李佑伯牌不進,持平李齊松在外,監察茶時之意,敢啓。傳曰,知道。
金蘭淳啓曰,司僕寺內乘來言,捲牕毛帳取稟。傳曰,捲三面毛帳。
傳于金蘭淳曰,侍衛軍兵毛具。
朴岐壽啓曰,三品官之無得過三日,循例請牌,曾有定式矣。禮曹參議李游夏,除拜後過三日,不爲出肅,事體所在,誠極未安。從重推考,仍卽牌招察任,可如?傳曰,允。
李穆淵啓曰,臣穆淵,今日館所問安進去下直之意,敢啓。傳曰,知道。
又啓曰,臣穆淵承命馳往館所問安,上副勅以爲,遣近侍勞問,惶感云矣,敢啓。傳曰,知道。
李憲球啓曰,卽者義禁府都事來言,今日動駕時,駕側鳴錚罪人林祖明等二人,移送秋曹云矣,敢啓。傳曰,知道。
以執義朴升鉉,掌令李鎭華·金秀萬,持平李佑伯,正言鮮于牌不進罷職傳旨,傳于李憲球曰,只推。
以禮曹參議李游夏牌不進罷職傳旨,傳于李穆淵曰,只推。
傳于金蘭淳曰,明日出宮門路,以協陽門爲之。
李憲球啓曰,明日動駕,兩司侍臣,當爲進參,除在外嫌不進外,呈告人員,竝待開門牌招,何如?傳曰,允。
李穆淵,以奎章閣言啓曰,守宮檢校直閣李光文,卽爲牌招,何如?傳曰,允。
又以迎接都監言啓曰,勅使入迎恩門幕次後,以酒果饌品各一盤,傳給兩勅,而通官及跟役等處,亦以酒肴分饋之意,敢啓。傳曰,知道。
又以迎接都監言啓曰,勅使到紅箭門,家丁十七名,使之落後,先入館所之意,敢啓。傳曰,知道。
又以迎接都監言啓曰,勅使來入館所之意,敢啓。傳曰,知道。
又以迎接都監言啓曰,勅使旣入館中,各色郞廳,輪回直宿之意,敢啓。傳曰,知道。
又以迎接都監言啓曰,勅使館所茶啖,依例排入之意,敢啓。傳曰,知道。
又以迎接都監言啓曰,通官等賜茶床,分入各房之意,敢啓。傳曰,知道。
又以迎接都監言啓曰,勅使歇所茶啖入饋之意,敢啓。傳曰,知道。
又以迎接都監言啓曰,卽者差備譯官來言,勅使在館時,開閉門以放砲三聲爲之云矣,敢啓。傳曰,知道。
又以迎接都監言啓曰,卽者差備譯官來言,上勅往副勅房云矣,敢啓。傳曰,知道。
庚寅十月二十二日卯時,上詣慕華館。迎勅擧動入侍時,行都承旨朴岐壽,行左承旨洪命周,行右承旨金蘭淳,左副承旨李憲球,右副承旨趙容和,同副承旨李穆淵,假注書南獻中·洪說謨,事變假注書徐憲淳,記注官金熙逌,記事官徐念淳,檢校直閣徐萬淳,檢校待敎金興根。以次侍立,時至,上具翼善冠·白袍圓領·烏犀帶·黑皮靴,乘駕轎出宣化門,藥房都提調鄭晩錫,副提調朴岐壽,進前奏曰,日爲甚寒,聖體若何?上曰,一樣矣。晩錫曰,寢睡·水刺之節,何如?上曰,一樣矣。穆淵進前奏曰,請來官動駕後發送,則恐有遲滯之慮,故今方出送之意,敢此仰奏矣。上曰,唯。仍出協陽門·肅章門·進善門·敦化門。通禮跪啓請駕少駐,侍臣上馬畢。通禮跪啓請進發,駕由鍾閣銅峴前路,出崇禮門外,至慕華館幕次前。左右通禮跪啓請降轎,上降轎入幄次,宗親文武百官各就位。上以司謁口傳下敎曰,勅使離發弘濟院,今至何處與否,續續知入。穆淵承命擧行。少頃,勅書將至,通禮詣御幕前,跪啓請出次。上改具翼善冠·無揚黑圓領·袍靑鞓·素玉帶以出,侍臣亦改服無揚黑團領。左右贊禮前導,就祗迎位,祭文龍亭至。通禮跪啓請鞠躬,上鞠躬。龍亭過後,通禮跪啓請平身,上平身,還入幕次外辦備。通禮跪啓請出次乘轎,上乘轎。上曰,諭祭後問安勿爲之。出駕前下敎,由崇禮門,過鍾閣前路,入敦化門·進善門·建陽門,銅龍門·集禮門,至明政門外。左通禮跪啓請降轎,上降轎左右贊禮前導,至明政殿庭小次前,上入小次。上以司謁口傳下敎曰,勅使今至何處與否,續續知入,穆淵承命擧行。祭文龍亭至,通禮跪啓請山次,上出次,左右贊禮前導,就祗迎位。請鞠躬,上鞠躬,龍亭過後請平身,上平身,還入幕次。勅使奉祭文及賻物,各奠于殿上案後,引禮引勅使,就其位。通禮跪啓請出次,上出次。左右贊禮導殿下,就拜位,行四拜禮,宗親文武百官亦同。贊禮跪啓請跪,上跪,宗親文武百官亦跪,司香二人進香案前跪,三上香退。贊禮跪啓請四拜,上四拜,宗親文武百官亦同。贊禮跪啓請禮畢,左右贊禮導殿下,入齋殿,引禮引勅使入次。少頃,引禮引勅使,自明政門出到文政門外。通禮跪啓請出次,上具衰服執杖出,左右贊禮導殿下,就西階下。贊禮跪啓請哭,上哭。贊禮跪啓請去杖免絰,上去杖免絰。內侍承捧左右贊禮導殿下,入西挾門,詣文政殿西階東向位。引禮引勅使入正門,至東階上西向位,上由西階,陞詣靈座前東向位。勅使由東階,入靈座前西向位,諸執事先爲排立於殿內。引禮引上勅,就香案前北向,因跪請進幣奠爵,上勅三上香,奠幣奠爵訖。引禮引上勅還就位,竝請諸勅皆跪。通禮請上跪,上跪,捧祭文官崔錫玄·全國憲,捧祭文,展祭文官金英業·李宗心展祭文,讀祭文官李竣祜,讀祭文訖,請平身,上平身,勅使亦平身。請哭,上哭,勅使亦哭。請止哭,上止哭,勅使亦止哭。讀祭文官捧祭文及幣,就燎所焚訖。上出至階上西位東向立,勅使出至東階上位西向揖,上答揖,勅使降東階,上降西階,送至于中門外,通禮請還經杖,上還絰杖。通禮請哭,上哭。請止哭,上止哭,宗親文武百官同。左右贊禮導上,入齋殿。引禮引勅使,還就明政殿幕次。穆淵奏曰,勅使入幕後,遣史官問安,依例爲之乎?上曰,唯。憲淳奉命往詣兩勅幕,招譯官通事,依例問安。兩勅俱曰,遣此近侍賜問,感謝感謝。憲淳回傳于穆淵,以司謁入奏。茶時至,通禮跪啓請出次,上改具翼善冠·白袍·烏犀帶·黑皮靴以出。贊禮導殿下,詣西正門外。穆淵前導,入就殿內拜席頭東向立。引禮引勅使,由東正門,入就殿內拜席頭西向立。上曰,三大臣入侍。賤臣承命往傳。領議政南公轍,左議政李相璜,右議政鄭晩錫,偕入進伏。上命御前通事金興根·徐萬淳,譯官通事金相淳·吳繼淳·玄時遇·方泰遂,分詣兩勅前,請行再拜禮。勅使曰,不敢當不敢當。上又使請曰,禮也,不敢從命。勅使曰,禮有輕重,從輕妥當。上又使請曰,賓主初見,禮不可廢,況僉大人,奉皇命遠臨,敢不如儀。勅使曰,願行揖禮。上又使傳曰,大人有命,不敢不從,當行揖禮,而拜無交拜之禮,則揖亦不可以交揖,主人先揖,大人答揖,而一時竝揖於兩大人,亦涉欠敬,先揖上勅大人,次揖副勅大人好矣。勅使曰,狠好,揖畢。上曰,皇上氣候,若何?勅使曰,萬安。上曰,皇太后氣候,若何?勅使曰,萬安。請就椅,就椅後,上曰,諸王貝勒安否,何如?勅使曰,太平。上曰,卽聞渡臨津之日,預備凡節,極涉疎忽。天使之行,未免遲延當該官員,從當重勘,而在主人之道,極涉不安。勅使曰,時當初寒,流澌塞江,此是天也,幸勿罪焉。上曰,大人之言,雖極寬厚,主人之心,尤爲不安,依律重勘,何可已也?勅使曰,因此而罪焉,則爲客之心,豈不難安乎?幸勿罪焉。上曰,初寒漸緊,道路險遠,僉大人驅馳之餘,氣力,何如?勅使曰,皇命攸曁,無事到此。上曰,小邦不幸,奄遭喪變,伏蒙皇上綏遠之德,特遣兩大人,銜命遠臨,賜祭賜賻,祭品之加數,恩諭之懇摯,俱係特恩,逈出格外,感祝之極,不知所以圖報也。勅使曰,千萬意外,遭此喪變,慘痛之極,夫復何達?上曰,皇上之於小邦,視同內服,前後綏撫之恩,與天無極,以小邦不幸之故,僉大人身奉皇旨,遠臨遐陬,榮幸已極,而沿路接待之節,必不成樣,實多歉愧也。勅使曰,沿路供路,十分妥當。上曰,僉大人仰體皇上字小之德,俯軫小邦貽弊之端,一路宴享及軍儀軍等,應行之事,竝許除減,厚意雖切感謝,供待太涉疎略,主人之心,誠甚不安矣。勅使曰,貽弊實多,還甚不安。上曰,皇華遠辱,禮當宴享,而時異平常,雖不得如禮接待,略備小饌,以表微悃矣。勅使曰,悲遑之中,何庸及此?上曰,不腆數器,物不稱情,幸勿固辭。勅使曰,謹當依敎。上命進茶,司饔提調一人,進揮巾於上,前假提調二人,進揮巾於兩勅前,又以茶鍾,進於御座前,亦於兩勅前,各進茶鍾,上進茶鍾,御少許,勅使亦少許。提調分東西詣,跪受茶鍾,復於茶床以出,提調又東西分詣,跪進果盤。上曰,物雖菲薄,意則懇摯,强爲加箸,以慰此區區之情悃望也。勅使曰,謹依敎。上擧箸,兩勅亦如之。上曰,更爲進茶,何如?勅使曰,謹依敎。進茶如前訖,上曰,通官以不賜茶,何如?勅使曰,狠好。召立諸通官以下於楹外,賜茶,諸通官跪受飮訖,拜而退就兩勅傍。上曰,情雖無窮,久坐冷處,恐妨便休,請撤床。勅使曰,謹依敎。上曰,僉大人跋涉之餘,勞憊旣多,在此心雖以款款爲幸,亦不敢挽留奉話,請大人早歸館所,供帳凡節,雖或齟齬,願善加調護,明當晉詣,躬探起居耳。勅使曰,謹依敎。上令通事,請行拜禮。勅使曰,不敢當。上曰,僉大人之敎,旣如此,請行揖禮訖。上送至明政門。勅使曰,敢請留步。上曰,主人之禮,不可闕也。勅使曰,敢請留步。上曰,盛念雖如此,應行之禮,何可已也?勅使曰,敢請回駕。仍請同時乘轎。上曰,謹遵命。兩勅乘轎於路左,上乘輿於路右,兩勅於轎上,擧手輯,上亦於輿上答揖。容和奏曰,勅使乘轎後,問安依例爲之乎?上曰,唯。憲淳奉命,往兩勅轎前問安。兩勅曰,感謝感謝。兩勅先出,通禮導上,還由集禮門·景化門·銅龍門·協陽門·宣化門還內,諸臣以次退出。
上在昌德宮。停常參·經筵。
迎勅翼日,大殿·中宮殿,內閣·政院口傳問安。答曰,知道。世子嬪宮·世孫宮口傳問安。答曰,知悉。大殿,朝廷二品以上單子問安。答曰,知道。
大駕詣館所,入幕次後,內閣·政院·藥房口傳問安。答曰,知道。還內後,內閣·政院·藥房口傳問安。答曰,知道。
藥房副提調朴岐壽啓曰,郊館迎勅,移次酬接,向晩回鑾,勞動旣多。伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。予則一樣,中宮殿氣候,安順,卿不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
李憲球啓曰,行大司憲金履載未肅拜,執義朴升鉉,掌令李鎭華·金秀萬,持平李佑伯牌不進,李齊松在外,監察茶時之意,敢啓。傳曰,知道。
金蘭淳啓曰,司僕寺內乘來言,捲牕毛帳取稟。傳曰,捲三面,毛帳爲之。
李穆淵啓曰,宰臣禮曹參判李憲瑋,館所問安進去下直之意,敢啓。傳曰,知道。
以執義朴升鉉,掌令李鎭華·金秀萬,持平李佑伯,正言鮮于牌不進罷職傳旨,傳于李憲球曰,只推。
李穆淵,以奎章閣言啓曰,大駕今已還宮,守宮檢校直閣李光文,依定式減下,何如?傳曰,允。
又以迎接都監言啓曰,今此勅使贐行,銀子及通官贈給物種,以庚辰年例停當,依此擧行,而亦以此意,分付於三道道臣與開城留守之意,敢啓。傳曰,知道。
又以迎接都監言啓曰,勅使入京第三日,大臣茶禮請行事,前已草記蒙允矣。明日乃是勅使入京第三日,大臣茶禮,依例請行之意,敢啓。傳曰,知道。
又以迎接都監言啓曰,卽接平安監司謄移,則勅房所傳書封一包出來,故上送備邊司云,而自備邊司,移送都監,故傳給勅房矣。仍接差備譯官所言,則副勅有武備院卿陞職之報云矣,敢啓。傳曰,知道。
又以迎接都監言啓曰,卽者差備譯官來言,上勅與副勅,同坐夕飯後,上勅還歸本房云矣,敢啓。傳曰,知道。
金蘭淳,以備邊司言啓曰,今番勅行之臨津渡涉時,船隻不能多數等待,氷凘又未趁時滌去,以致多時遲滯,幾乎生頉云。雖緣日候之猝寒,人力有所未逮,而營邑若能預善操束,另加察飭,則寧有如此之弊,此不可但以貽羞彼人言,道臣爲先從重推考,當該地方官,事過後令該府捧現告拿問勘罪,該鎭將令該廳,亦於事過後捉來,嚴棍懲礪,雖以凡百策應言之,畿邑擧行,多不成樣云。若於回程之時,又爲如前慢忽,有所入聞,則難免加倍之律,以此意嚴明分付,使之頓然改觀,毋襲前謬,何如?傳曰,允。非特畿邑嚴飭擧行,兩西亦爲一體申飭,過嶺渡水等節,別加審護,凡干贈給物種,亦必用心擇給事,知委,可也。
又以備邊司言啓曰,卽見慶尙監司李勉昇災實分等狀啓,則固城等十四邑,置之尤甚,南海等二十五邑,置之之次,聞慶等三十二邑,置之稍實,仍以爲事目災六百結外,不足災三千三百十七結四十三負三束,特許加劃,後錄諸條,竝請令廟堂稟旨分付矣。其一,戊子停退還穀,尤甚邑全數仍停,之次邑折半收捧事也。其一,山城餉穀,限折半仍留平倉事也。其一,星州·聞慶兩邑元會小豆,限五千石準折作太事也。其一,尤甚邑勿定配所,推奴徵債防塞事也,分等依快請施行,今年嶺農,固知少康,而加請之災,亦甚精約,事目外三千三百十七結零,特爲準劃。至於戊子停退,還穀之請停,雖曰,民勢可矜,此與久遠未捧,大有異焉。勿論尤甚之次,百石以下,則全數收捧,尤甚邑之百石以上,限折半,千石以上,限三分一,之次邑之二百石以上,限三分二,竝如例收捧,其餘姑許仍停,星州·聞慶小豆換太事,兩邑之偏峙此穀,每年之必捧本色,有不可遙度,而於民有害,在公無損,則有不必靳持,竝與城餉平留,尤甚邑勿配,推徵防塞,一體依施,何如?傳曰,允。
李穆淵,以刑曹言啓曰,昨日動駕時,衛外擊錚罪人等,取考各其原情,則南部童蒙金季孫,爲其兄三孫殺獄稱冤事,而今秋鳴錚,至請稟處,則不待回啓,連事瀆擾,極涉猥屑。驪州童蒙林祖明,爲其父燧,御寶僞造獄稱冤事,情跡無疑,旣成鐵業,而變幻事實,無難呼籲,尤爲痛惡,竝原情勿施,嚴刑懲礪,何如?傳曰,允。
應敎趙斗淳疏曰,伏以,世道日降,變怪層生,以至有金魯敬·尹尙度而極矣。惟彼魯敬,家世之受國厚恩,處地之與他自別,姑無論,一時崇顯,亦果如何?而罔念報效之意,專事得失之患,急於聲援,則甘歸黨逆之科,工於趨附,則又但抑情之說,而惟其排軋之禍心,已稔於己卯凶言之日矣。夫按獄而黨乎逆,事君而抑其情,有一於此,合置何辟,而至於己卯凶言,尤不可晷刻容貸於覆載之間矣。我殿下上念宗社之托,下副臣民之望,揀選名門,爰定大禮,百祿攸源,萬品均慶,而渠獨何心,顯懷不滿,公肆悖說,一襲裕賊之餘套,究厥攸由,萬戮猶輕。尙度之罪,又是亘古所無之變也。苟欲論人,惟當就其人而臚其事而已。夫何外藉彈劾之名,內售熒惑之計,字句閃映,旨意凶譎,畢竟歸趣,自底於上犯莫嚴之地,渠亦今日含生之類,而北面於殿下之庭者也。使有一分倫彝,是可忍歟?嗚呼,春秋嚴於無將,漢法重於不道,誠以不如是,無以樹世敎而存大防也。今以魯敬之負犯,尙度之妖凶,嚴覈不加,薄竄遽施,鄭重持難,有若當斷而不斷,則是無將之誅,不道之戮,顧無可行之時,而亂賊何所知懼,妖孽何所知熄,思之及此,不止爲痛哭而流涕矣。伏乞聖明,淵然深思,廓揮乾斷。金魯敬·尹尙度,亟令王府,拿鞫得情,明正典刑,以答三靈之怒,以雪八方之憤焉。仍念臣奉使西出,屢淹日月,而玉署雷肆,除旨聯翩,龍光所及,邊門動色,義重反面,雖復彙緣冒膺,而無堪之實,臣所自知,況臣新嬰縗制,情理至苦,載馳之餘,搖撼爲祟,以情以病,俱無率職之望,申乞宸慈,俯垂鑑諒,許改臣所帶職名,毋曠具位,以安微分焉。臣無任云云。省疏具悉。已諭於諸批,勿煩,爾其勿辭察職。
庚寅十月二十三日辰時,大駕詣館所擧動入侍時,待都承旨朴岐壽,行左承旨洪命周,行右承旨金蘭淳,左副承旨李憲球,右副承旨趙容和,同副承旨李穆淵,假注書南獻中·洪說謨,事變假注書徐憲淳,記注書金奎燮,記事官徐念淳,檢校直閣徐萬淳,檢校待敎金興根,以次侍立。時至,上具翼善冠·白袍·烏犀帶·黑皮靴,乘轎以出。藥房副提調朴岐壽進前奏曰,連日勞動,聖體,若何?上曰,一樣矣。寢睡·水刺之節,何如?上曰,一樣矣。駕發出協陽門·敦化門,如常儀,至南別宮降轎所。通禮跪啓請降轎,上降轎,左右通禮前導至幄次前,入幄次後,以司謁口傳下敎曰,宴享後問安勿爲事。出駕前下敎小頃,通禮跪啓請出次,上出次。承旨前導入正廳前階西,引禮引勅使迎于階東。上令通事傳曰,大人先陞。勅使曰,敢請主人先陞。上曰,大人先陞爲可。勅使曰,豈敢,豈敢?上曰,請同陞,陞西宴享廳。上東向立,勅使西向立。上請行拜禮,勅使曰,不敢當。上曰,禮不可廢。勅使曰,願行揖禮。上曰,大人久立,亦甚未安,請行揖禮。上擧手揖,勅使亦擧手揖。請就椅後,上命三大臣入侍。賤臣承命往諭,左議政李相璜,右議政鄭晩錫,偕入進伏。上曰,日候不適,館宇疎陋,僉大人行役之餘,夜來起居,何如?勅使曰,安息矣。上曰,館宇支待凡節,非不申飭,而必多齟齬之歎,極爲歉愧矣。勅使曰,公館淸潔,伺候人員,十分謹愼,幸勿過念。上曰,昨日接見,纔因致祭之餘,悲撓悤卒,未獲從容,達宵耿耿,今玆躬探起居耳。勅使曰,耿耿之懷想,必一般矣。上曰,上勅大人年紀,幾何?勅使曰,二十二歲。上曰,副勅大人年紀,幾何?副勅曰,四十三歲。勅使曰,敢請國王春秋。上曰,四十一歲。請行茶禮,勅使曰,謹依敎進茶。一如明政殿儀訖。上曰,通官以下,饋茶,何如?勅使曰,狠好。饋茶訖,上曰,小邦厚被皇恩,事當專价謝恩,而節使行將入去,故還以煩屑爲懼,欲於節使之行,附陳感謝之意,而文字齟齬,恐無以仰達微誠,僉大人若於還朝之日,以小邦榮感愛戴之意,轉奏皇上,則小邦之受賜於僉大人者亦多矣。勅使曰,兼附謝恩,事勢固然,下托之事,雖無此敎,敢不以聞見回奏乎?上曰,小邦自遭喪變,國勢孤危,而幸有嗣孫,又將奏請封冊之典方,以此北望顆祝矣。勅使曰,敢問世孫諱字。上曰,某字。勅使曰,敢問世子諱字。上曰,某字。勅使曰,皇上聞之,則想必爲之欣幸矣。上曰,僉大人之遠臨弊邦,實是海外難得之光華。館舍雖甚楸陋,接待雖甚菲薄,更爲多留息,是所望也。勅使曰,從當商量更達矣。上曰,館所雖未便適,更願僉大人善加調息,旋旆之日,當奉別於郊館,而豫覺悵然也。勅使曰,兩日勞攘,極爲不安,幸勿郊送也。上起座,兩勅起座。上揖,兩勅亦揖。承旨導殿下出,入幄次。傳曰,諸司預備。通禮跪啓請出次乘輿,上出次乘輿,至降輿所。跪啓請降輿乘轎,上降輿乘轎。跪啓請進發還宮如儀,入敦化門·協陽門·宣化門還內,諸臣以次退出。
上在昌德宮。停常參·經筵。
李憲球啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,行左承旨洪命周,今日不爲仕進,卽爲牌招,何如?傳曰,允。
趙容和啓曰,臣容和,今日館所問安進去下直之意,敢啓。傳曰,知道。
又啓曰,臣容和,承命馳詣館所問安,則上副勅以爲,寢食安穩,莫非下念攸及,感謝云矣,敢啓。傳曰,知道。
傳于李穆淵曰,聞勅使明欲回程云。遣都承旨請留。
朴岐壽啓曰,臣岐壽承命馳往館所請留,則上副以爲,館宇凡百,諸般供億,十分妥當。又遣近侍,如是挽留,實爲感激,而皇上差使,不可遲滯,故末由如敎,還切不安云矣,敢啓。傳曰,豈可如是而止,遣大臣請留。
傳于李穆淵曰,左議政進去,更爲請留。
傳于李穆淵曰,伴送使明日慕華館待令。
李憲球啓曰,行大司憲金履載陳疏,執義朴升鉉,掌令李鎭華·金秀萬,持平李佑伯牌不進,李齊松在外,監察茶時之意,敢啓。傳曰,知道。
以大司諫尹命圭,正言李正耆·鮮于,執義朴升鉉,掌令李鎭華·金秀萬,持平李佑伯牌不進罷職傳旨,傳于李穆淵曰,只推。
傳于金蘭淳曰,明日出宮內門路,以協陽門爲之。
李穆淵,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以迎勅都監言啓曰,卽者差備譯官來言,勅使明日欲爲回程云矣,敢啓。傳曰,知道。
又以迎接都監言啓曰,大臣承命來詣館所,使首譯先呈名帖,仍以御帖奉來之意,言于兩勅,請行茶禮,則兩勅以爲,命送大臣,請行茶禮,已是感激,而此時異於他時。且明將離發,無暇出迎,以停免爲言,茶禮床,竝如例入給,則御帖擎奉還傳,故令都監郞廳,陪進于承政院,大臣退去之意,敢啓。傳曰,知道。
又以迎接都監領議政意啓曰,臣承命來詣館所,使首譯先呈名帖,仍以御帖奉來之意,言于兩勅,請行茶禮,則兩勅以爲,命送大臣,請行茶禮,已是感激,而此時異於他時。且明將離發,無暇出迎,以停免爲言,茶禮床,竝如例入給,則御帖擎奉還傳,故令都監郞廳,還納政院,臣則退去之意,敢啓。傳曰,知道。
又以迎接都監言啓曰,卽者差備譯官來言,上副勅與通官一人,跟役一名,共登明雪樓矣。下樓後,同坐於上勅房云矣,敢啓。傳曰,知道。
又以迎接都監言啓曰,勅使回還牌文,以二十五日起行書出,故牌文先爲發送之意,敢啓。傳曰,知道。
又以迎接都監言啓曰,卽者差備譯官來言,勅使發行軍令,明日午初書出云矣,敢啓。傳曰,知道。
又以迎接都監言啓曰,勅使回還路程記書出,而今月二十五日自京離發,來月初九日當到義州云。以此分付於伴送使及開城留守·三道道臣處,而路程記書入之意,敢啓。傳曰,知道。
又以迎接都監言啓曰,卽者差備譯官來言,勅使回還時,黃傘一柄,龍旗御仗·欽差牌·肅靜牌·回避牌各一對,竝作馱以去云矣,敢啓。傳曰,知道。
又以迎接都監言啓曰,卽者差備譯官來言,勅使回還時,依上來時例,只爲城門砲,上下馬砲云矣,以此知委於伴送使及開城留守,三道道臣之意,敢啓。傳曰,知道。
又以迎接都監言啓曰,卽者差備譯官來言,勅使以爲,弘濟院旣是過站,大臣承旨勿爲出來云矣,敢啓。傳曰,知道。
金蘭淳,以摠戎廳言啓曰,因兵曹啓下節目,今此大駕詣慕華館送勅時,環衛軍依迎勅時例,本廳標下餘軍一百五十名,別定將校十五人,領付于禁衛營之意,敢啓。傳曰,知道。
上在昌德宮。停常參·經筵。
大駕詣慕華館,入幕次後,內閣·政院·藥房口傳問安。答曰,知道。還內後,內閣·政院·藥房口傳問安。答曰,知道。
藥房都提調鄭晩錫,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮願氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
李憲球啓曰,行大司憲金履載疏批未下,執義朴升鉉,掌令李鎭華·金秀萬,持平李佑伯呈辭,李齊松在外,監察茶時之意,敢啓。傳曰,知道。
金蘭淳啓曰,司僕寺內乘來言,捲窓毛帳,取稟。傳曰,捲三面,毛帳爲之。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
李穆淵啓曰,宰臣行護軍李紀淵,館所問安進去下直之意,敢啓。傳曰,知道。
又啓曰,宰臣行護軍李紀淵,承命馳往館所問安,則上副勅以爲,賴念安宿,今將登途,而當寒郊餞,極爲不安,惟願還寢云矣,敢啓。傳曰,知道。
傳于趙容和曰,留院公事入之。
李穆淵,以迎接都監言啓曰,大臣承命來詣館所,使首譯先呈名帖,仍以御帖奉來之意,言于兩勅,更爲措辭請留,則兩勅以爲,纔於中使近侍之回,以差使在身,不敢遲留之意,有所仰對。今又別遣大臣,請留尤摯,記念至此,實在感激,而牌文旣已發送,前路必當預待,有難退期,孤負盛念,心甚不安云。至於郊送,連日致煩,勞動已甚不安,請停郊送之節,更承此勤敎,行者之心,尤極不安。若察微悰,命停郊駕,則實爲幸甚云。御帖使都監郞廳,陪進政院,大臣退去之意,敢啓。傳曰,知道。
又以迎接都監·左議政意啓曰,臣承命來詣館所使首譯,先呈名帖,仍以御帖奉來之意,言于兩勅,更爲措辭請留,則兩勅以爲,纔於中使近侍之回,以差使在身,不敢遲留之意,有所仰對。今又別遣大臣,請留尤摯,記念至此,實在感激,而牌文旣已發送,前路必當預待,有難退期,孤負盛念,心甚不安云。至於郊送,連日致煩,勞動已甚不安,請停郊送之節,更承此勤敎,行者之心,尤極不安。若察微悰,命停郊駕,則實爲幸甚云。御帖使都監郞廳,陪進政院,臣則仍爲退歸之意,敢啓。傳曰,知道。
又以迎接都監言啓曰,上副勅元禮單各贈給,通官跟役等贈給,無弊入給之意,敢啓。傳曰,知道。
又以迎接都監言啓曰,勅使離發館所之意,敢啓。傳曰,知道。
又以迎接都監言啓曰,勅使自館所轎子作行之意,敢啓。傳曰,知道。
又以迎勅都監言啓曰,勅使已踰沙峴,臣等退去之意,敢啓。傳曰,知道。
金蘭淳,以兵曹言啓曰,來朔上番騎兵,例於今月二十五日,外司點考,而送勅擧動相値,二十六日退行之意,敢啓。傳曰,知道。
李憲球,以義禁府言啓曰,坡州牧使許棨,事過後拿問勘罪事,傳旨啓下矣。許棨時在任所,事過後,依例發遣府書吏,交代後拿來,何如?傳曰,待待命拿囚。
行大司憲金履載疏曰,伏以,臣於見職,亦嘗屢叨矣。況値今臺閣交章,聲討迭發之日,宜卽出肅求對,以致同聲之討,粗伸共憤之義,而臣自秋冬以來,重嬰奇疾,屢朔沈綿,幾殊而甦,近因日塞之猝劇,頑痰乘虛而塡塞,宿癖因滯而衝上,藥餌罔效,食飮全却,胸脇之痛,若受芒刃,氣息之微,僅如絲縷,房闥起動,不能自力,束帶赴臺,尤無其望,庚牌屢降,惟事違逋,因而瘝曠,徒增罪戾,玆敢疾聲呼籲於仁覆之下。伏乞聖明,俯垂矜諒,亟遞臣職,以幸公私焉。臣方丐免之不暇,而事在目下,有不敢不言。今此金魯敬之聲討,卽擧國之言也。殿下何爲而徑加酌處,不從諸臣設鞫之請也?國家制刑,尤嚴於治亂逆,必也委之王府,嚴覈而詳讞,使奸情莫逃,罪狀昭著,然後正名而定罪,按法而致誅,故天討嚴而王章伸,彼魯敬兩條之案,發於聲討者,論其罪犯則至大也,語其關係則莫重也。大臣之筵奏箚陳,三司之聯啓合辭,莫不以設鞫爲請者,豈有他哉?卽欲遵國家治逆之法,存王府按獄之體,使天討益嚴,而王章快伸也。殿下何靳於一覈,而遽下酌配之命,只施島置之典乎?由是而朝廷不得守法,國家不免失刑,輿情益鬱,王綱不振,此臣所以憂慨弸中,冀回天聽,冒死煩陳,而不能已也。伏願殿下,快允三司之請,亟降設鞫之命,俾輿論伸而王綱振焉。臣無任云云。答曰,省疏具悉。已諭於前後之批,不允。病狀旣如是,今姑許遞。
庚寅十月二十五日辰時,大駕詣郊館,送勅擧動入侍時,行都承旨朴岐壽,行左承旨洪命周,行右承旨金蘭淳,左副承旨李憲球,右副承旨趙容和,同副承旨李穆淵,假注書南獻中·洪說謨,事變假注書徐憲淳,記注官金熙逌,記事官徐念淳,檢校直閣徐萬淳,原任待敎李憲瑋,檢校待敎金興根,以次侍立。時至,上具翼善冠·白袍·鳥犀帶·黑皮靴,乘轎以出宣化門。藥房副提調朴岐壽進前奏曰,日候不調,聖體若何?上曰,一樣矣。寢睡·水刺之節,何如?上曰,一樣矣。仍出協陽門,進發如常儀,由鍾閣銅峴前路,出崇禮門,至慕華館降轎所。通禮跪啓請降轎,入幄次。穆淵口傳啓曰,伴送使李光文來待矣。傳曰,駕前來待,又以司謁口傳下敎曰,勅使離發,今至何處與否,續續知入。穆淵承命擧行。少頃,勅使至,通禮跪啓請出次,上出次。穆淵前導至階上,諸臣侍立,引禮引勅使,亦至階上。上使御前通事金興根·徐萬淳,譯官通事金相淳·吳繼淳·玄時遇·方泰遂請曰,大人先陞。勅使曰,主人先陞。上曰,大人先陞。勅使曰,請同陞。上由西階陞壇東向立,勅使由西階陞壇西向立。上又令通事,傳曰,請行再拜禮。勅使曰,不敢當,請行揖。禮畢,上曰,日候不調,僉大人諸節,何如?不勝耿耿矣。勅使曰,特荷下念,安息數日,今將言歸矣。數日間國王氣候,若何?上曰,一如前狀。勅使曰,貴體康旺,萬幸萬幸。上曰,館宇凡節,非不申飭,恐不無齟齬之歎,主人之心,不勝愧歎矣。勅使曰,供億豐肥,饋贐亦優,感謝無已。上曰,主人之誠意未篤,留館無幾,今將言旋,瞻悵之外,尤切慙歎矣。勅使曰,皇命不可久留,不得仰副盛念,而耿耿之懷,實難盡達矣。上曰,皇華遠臨,不得滿意接待,今當遠別,主人之心,不勝悵然,聊以數器,請行茶禮,幸望加箸也。勅使曰,風地久留,里涉未安,願請四駕。上曰,幸勿固辭,少瀉主人耿耿之懷,如何?勅使曰,謹依敎。獻茶獻果,一如明政殿儀。上曰,通官以下賜茶,何如?勅使曰,狠好。上曰,家丁以下賜茶,何如?勅使曰,狠好。賜茶訖。上曰,日已晌午,前程太遠,請撤床。勅使曰,謹依敎。上曰,昨旣請留而不許。今焉戒駕而將別,瞻望行塵,曷勝耿耿?勅使曰,極爲耿耿。送至階上,上東向立,兩勅西向立。上曰,今當別席,豈無拜禮?勅使曰,不敢當。再請拜禮,勅使曰,請行揖禮。上曰,然則當行揖。禮畢,上曰,挽留不得,星槎自此遠矣。惟望在途愼旃,千萬保重。勅使曰,請回駕。上召通官,諭以好去之意,皆跪謝以退,兩勅乘轎離發。上曰,諸司預備。出駕前下敎通禮跪啓請乘轎,上乘轎。上曰,伴送使入侍。出駕前下敎伴送使李光文進前。上曰,無事往返也。駕發,由崇禮門,入敦化門·進善門·協陽門·宣化門還內,諸臣以次退出。
上在昌德宮。停常參·經筵。
送勅翌日,大殿·中宮殿,內閣·政院口傳問安。答曰,知道。世子嬪宮·世孫宮口傳問安。答曰,知悉。大殿,朝廷二品以上單子問安。答曰,知道。
藥房提調南履翼,行左承旨洪命周啓曰,夙駕郊館,冒寒勞動,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。予則一樣,中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
李憲球啓曰,大司憲未差,執義朴升鉉,掌令李鎭華·金秀萬,持平李佑伯呈辭,李齊松在外,監察茶時之意,敢啓。傳曰,知道。
傳于趙容和曰,特點,豈亶已也?一言以蔽之曰,搆捏則同入於其中者,擧一可以反隅,何可人人各費其辭,然後爲昭晣哉?羅牧旣昭脫,則此人尤所謂毛將,焉傅也?有何爲累於其身乎?然而除命之後,一向偃處,有若位高者自重,大非分義,此習不可長,目下科場,不可無泮長,陞試亦漸過時,大司成趙秉鉉,令該府拿問勘罪。
李憲球啓曰,事變假注書徐憲淳,身病猝重,勢難察任,今姑改差,何如?傳曰,允。
徐憲淳改差,代以任秀龍爲事變假注書。
趙容和啓曰,在前親臨庭試,有時原任大臣入侍之例,今番則何以爲之?敢稟。傳曰,入侍。
又啓曰,在前親臨庭試,有宗宰磨鍊入侍之例,今番則何以爲之?敢稟。傳曰,入侍。
又啓曰,明日親臨方物看品處所,以何處爲之乎?敢稟。傳曰,以便殿爲之。
又啓曰,吏曹郞廳來言,臺諫有闕政事,取稟。傳曰,前望單子入之。
大司憲前望單子人之。宋穉圭落點。
玉堂前望單子入之,副應敎金鼎集,校理閔英世·李在鶴,副校理吳致淳,修撰徐有贊,副修撰李鼎在·李寅弼落點。
趙容和啓曰,玉堂上下番俱空,事甚未安。新除授副應敎金鼎集,校理閔英世·李在鶴,副校理吳致淳,修撰徐有贊,副修撰李鼎在·李寅弼,竝卽牌招,推移入直,何如?傳曰,允。
以副應敎金鼎集,校理李在鶴,副校理吳致淳,修撰徐有贊,副修撰李鼎在牌不進罷職傳旨,傳于趙容和曰,只推。
趙容和,以內醫院提調意啓曰,副提調朴岐壽,今日問安,不爲仕進,卽爲牌招,何如?傳曰,允。
又以奎章閣言啓曰,原任待敎李敎信喪卒哭日,依定式遣檢書官,勸肉以來之意,敢啓。傳曰,知道。
又以戶曹言啓曰,上副勅贐行,五通官等賞給,依庚辰例磨鍊,別單書入之意,敢啓。傳曰,知道。
又以禮曹言啓曰,卽接延慶墓守衛官所報,則今十月二十九日慶科庭試時,兩守衛官及執事·忠義,俱爲觀光云矣。忠義假官,依前例自臣曹別單單付以入,而守衛官二員,假官,令吏曹口傳差下,以爲代直後,赴試之地,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇先農壇·雩祀壇·祈雨壇·漢江壇·馬祖壇·司寒壇·厲壇壇上及四面紅箭門墻垣階砌,俱爲無頉,而先蠶壇南邊紅箭門顚仆,卽爲修改事,分付該監,而此後看護等節,另加申飭之意,敢啓。傳曰,知道。
李憲球,以兵曹言啓曰,僉知中樞府事宋爀心,病在鄕廬,上來無期,金近源,內禁衛將李載亨,慶熙宮衛將南橘老,俱以病難供職,呈狀乞遞,竝改差,何如?傳曰,允。
又以兵曹言啓曰,來十一月十二月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
上在昌德宮。停常參·經筵。
李憲球啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李穆淵啓曰,來初一日輪對日次矣,敢稟。傳曰,當次人受點,後日次來待。
備忘記,富寧府使趙寬錫下直,長弓一張,長箭一部,片箭一部,筒兒一箇賜給。
李穆淵啓曰,玉堂上下番俱空,事甚未安。副應敎金鼎集,校理李在鶴,副校理吳致淳,修撰徐有贊,副修撰李鼎在,旣有只推之命,竝卽牌招,推移入直,何如?傳曰,允。
傳于李穆淵曰,勘罪不如使之行公,分揀卽爲牌招。
李穆淵啓曰,大司成趙秉鉉,飭敎之下,謂有情勢,承牌闕外,無意承膺,事體所在,誠極未安。從重推考,何如?傳曰,允。昨日飭敎,不啻明白曉析,則旣無可以爲引者,今日處分,又不啻委曲導勉,則有何未足者,而不思感激進身,殆若坐邀別般恩數,是何道理,更以前牌,嚴飭催促。
以大司成趙秉鉉牌不進罷職傳旨,傳于李穆淵曰,只推,更爲牌招。
以大司成趙秉鉉再牌不進罷職傳旨,傳于李穆淵曰,只推,更爲牌招,如有違牌,勿爲呼望。
李憲球啓曰,大司憲宋稚圭,持平李齊松在外,執義朴升鉉,掌令李鎭華·金秀萬,持平李佑伯牌不進,監察茶時之意,敢啓。傳曰,知道。
以大司諫尹命圭,正言李正耆·鮮于,執義朴升鉉,掌令金秀萬,持平李佑伯牌不進罷職傳旨,傳于李憲球曰,只推。
朴岐壽以議政府左參贊意啓曰,今日方物看品時,六曹堂上當爲進參,而吏曹判書徐能輔,參判朴齊一病不來,參議李魯集在外,刑曹判書李光文,奉命在外。參判金元根在外,參議趙秉龜病不來,工曹判書沈能岳病不來,參判李錫祜,參議吳熙常在外,吏曹判書徐能輔,參判朴齊一,刑曹參議趙秉龜,工曹判書沈能岳,令政院,竝卽牌招,以爲同參之地,何如?傳曰,允。
以刑曹參議趙秉龜牌不進罷職傳旨,傳于李穆淵曰,只推。
李穆淵,以吏曹言啓曰,魂宮朔祭初獻官預差,前大司憲金履載塡差,而時無職名,令該曹口傳付軍職,何如?傳曰,允。
趙容和,以戶曹言啓曰,今此支勅時,上副勅以下五通官等別求請各種,別單書入之意,敢啓。傳曰,知道。
李穆淵,以禮曹言啓曰,卽接景慕宮官員所報,則今此慶科庭試時,本宮官員,俱爲觀光云。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則今此慶科庭試時,本殿官員,俱爲觀光云。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
又以禮曹言啓曰,卽接伊川幼學申光坤所志,則以爲,同姓六寸弟光普,嫡妾俱無子,以其同姓六寸弟光祖第二子在基,欲爲繼後,兩家相議完定,未及禮斜,光普夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長申光坤所訴旣如此,依定式申光祖第二子在基,立爲申光普之後,何如?傳曰,允。
又以禮曹言啓曰,卽接古阜幼學金馨植所志,則以爲,族姪命欽,嫡妾俱無子,以其同姓十六寸弟福龍第二子時馨,欲爲繼後,兩家相議完定,未及禮斜,命欽夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金馨植所訴旣如此,依定式金福龍第二子時馨,立爲金命欽之後,何如?傳曰,允。
金蘭淳,以摠戎廳言啓曰,今此慶科庭試武科命官殿試時,本廳屬南陽·坡州別驍士應試及應頉人,別單書入之意,敢啓。傳曰,知道。
李憲球,以義禁府言啓曰,今此慶科庭試文武科親臨試取時,本府都事,皆爲赴擧,只有武都事一員,而弘化門·通化門·月覲門·集春門·靑陽門,訓鍊院東西挾禁亂都事,本府入直,當直入直,公事回公都事,無以推移,假都事九員,令該曹口傳差出,以爲分排之地,何如?傳曰,允。
庚寅十月二十七日辰時,上御熙政堂。方物看品入侍時,行都承旨朴岐壽,行右承旨金蘭淳,左副承旨李憲球,右副承旨趙容和,同副承旨李穆淵,假注書南獻中·洪說謨,記注官金奎燮,記事官徐念淳,檢校待敎金興根·趙斗淳,以次進伏訖。上曰,方物入之。岐壽等承命,賤臣與獻中,以次持入看品訖。蘭淳起伏奏曰,今日方物封裹時,臣當進去矣。上曰,唯。仍命退,諸臣以次退出。
上在昌德宮。停常參·經筵。
金蘭淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安。除在外·疏批未下外,未肅拜·呈告人員,竝卽牌招,何如?傳曰,允。
又啓曰,左副承旨李憲球,今日不爲仕進,卽爲牌招,何如?傳曰,許遞。前望單子入之。
承旨前望單子入之,徐英淳落點。
又啓曰,新除授左副承旨徐英淳,卽爲牌招,何如?傳曰,允。
又啓曰,大司憲宋穉圭,持平李齊松在外,執義朴升鉉,掌令金秀萬,持平李佑伯牌不進,掌令李鎭華陳疏,監察茶時之意,敢啓。傳曰,知道。
以大司諫尹命圭,正言李正耆·鮮于,執義朴升鉉,掌令金秀萬,持平李佑伯牌不進罷職傳旨,傳于金蘭淳曰,只推。
金蘭淳啓曰,明日訓鍊院命官武科殿試時,兩司當爲進參,城上所待開門牌招言送,何如?傳曰,允。
傳于李穆淵曰,泮長疏批已下,卽爲牌招。
傳于金蘭淳曰,明日出宮門路,以協陽門爲之。
傳于金蘭淳曰,武科殿試命官,以兵曹判書南履翼爲之。
金蘭淳啓曰,卽者兵曹郞廳來言,明日殿座時,別侍衛不可不備,而本曹判書南履翼,以武所試官進去,不得進參云。何以爲之?敢稟。傳曰,次堂爲之。
以大司成趙秉鉉牌不進罷職傳旨,傳于金蘭淳曰,只推。
以副應敎金鼎集,校理李在鶴,副校理吳致淳,修撰徐有贊,副修撰李鼎在牌不進罷職傳旨,傳于李穆淵曰,只推。
兵曹口傳政事,大護軍單金履載。
李穆淵,以戶曹言啓曰,時御所內各司雨漏,當爲修改,而時値寒節,依近例待明春擧行之意,敢啓。傳曰,知道。
金蘭淳,以備邊司言啓曰,謝恩兼冬至使拜表隔日,而副使洪敬謨,時無職名,令該曹口傳付軍職,何如?傳曰,允。
又以兵曹言啓曰,今十月二十九日,王世孫冊儲慶科庭試武科殿試時,直赴殿試人及直赴會試人,別單書入之意,敢啓。傳曰,知道。
又以兵曹言啓曰,直赴殿試奉承傳及奉承令駕前別抄崔永倫等二百二十二人,直赴會試奉承傳及奉承令馬兵張大翼等四十九人,竝令隨其錄名,許赴於明日殿試之意,敢啓。傳曰,知道。
又以兵曹言啓曰,明日殿座時,侍衛禁軍別將,當爲率嶺,而禁軍別將具信喜,宗宰進參矣。內禁衛將李肇淵,使之兼別將擧行之意,敢啓。傳曰,知道。
李穆淵以司譯院都提調·提調意啓曰,今此奏請使行中帶去譯官李義懋,纔以勅使差備下去矣。依前例送勅後,仍留灣上,除下直待使行到灣,使之隨行,何如?傳曰,允。
金蘭淳,以御營廳言啓曰,今十月二十九日,春塘臺親臨王世孫冊儲慶科庭試文科試取時,東營入直軍二十名,弘化門外排立集春營入直軍二十名,月覲門外排立矣。今夜宮墻外巡邏,無以分排出番,助番牙兵二十名,添入於東營,二十名添入於集春營,各該入直將官,率領警巡之意,敢啓。傳曰,知道。
又以摠戎廳言啓曰,謹依備邊司草記允下,臨津鎭別將趙和璧,自臣廳捉來嚴棍十五度懲礪之意,敢啓。傳曰,知道。
大司成趙秉鉉疏曰,伏以,臣抱人臣難洗之累,爲聖世永廢之物,蟄伏江鄕,日夕飮泣,慟大質之全虧,慨衷赤之莫暴,自分其生而無告,沒而不瞑,千萬不自意,泮長特除,忽下於惴惴俟勘之中,臣倘怳震越,如醉如癡,歷多日而罔知攸措。繼又勉飭之命,鄭重嚴截,官之而欲其伸之,罪之而欲其進之,容光回照於覆盆,滋澤遍及於枯荄,臣是何人,獲此生成,感泣之至,五內失守,自不覺肢體之投地,涕泗之被面也。噫,臣之遭罹,豈尋常彈劾之比哉?以言者之所論,勘臣之律,嶺海鈇鉞,尙有餘罪,而獨賴上天至仁,聖鑑至明,燭搆捏之情狀,示開釋之溫音,至今保有殘喘,生在地上,實非臣始料攸及,臣隕首結草,不足爲萬一之報,則寧不欲拚棄廉維,顚之倒之,以仰承德意,而顧臣僇辱,已無餘地,比如處子而蒙踰鑽之謗,平民而受穿窬之疑,誠一日冒此名,則不可一日安於覆載間也。臣於臺章,始不過姓名之揷入耳。驟看文勢,若無把捉之案,細究語脈,直驅湛滅之地,臣與言者,臭味則燕越之所隔絶,聲氣則馬牛之不相及,究以常情,寧有必殺乃已之心,而今其構勒之擠陷之,必欲逞毒者,此曷故焉?只緣臣百劫風霜,命與仇謀,狷隘之性,素昧工謀,零畸之蹤,重犯驟躐,加之嫌隙遍世,齮齕多端,所以致此者,非一朝一夕之事,興言及此,吁亦㦧矣,臣於自訟自悼之外,尤有所萬萬悲憤,萬萬痛恨,忍默不得者。嗚呼,臣之先臣之立朝本末,塗人耳目,前後所樹立,無非對揚志事,闡明義理,可以建不悖俟不惑,而其中打破四條凶言之擧,亶出於見義忘身,嫉惡如仇之一段血心,故于以正國是而辨淑慝,劈亂本而整倫綱,秉執焉嚴如霜雪,持守焉堅如金石,夷險一節,至死靡悔,此或有聖明之俯諒者矣。臣以臣父之子,生髮未燥,而家庭之間,習熟見聞,所以藉手於殿下之廷者,不外乎此箇義理,義理也者,卽人所共由之正路也。外此則夷狄耳,禽獸耳。臣雖不肖無狀,猶具彝性,則豈忍捨棄先人之秉執,甘自歸於悖亂背馳之科,而今乃受人忤嫉,誣衊至此,俯仰穹壤,將何依歸?士生斯世,讀書立身,將欲以忠君而顯親也。臣則貽辱門戶,而抱忝厥之恥,僇敗身名,而無盡節之資,大則可以剚腹自明,小則可以毁冠深入,而臣顧荏弱冥頑,不能辦此,苟偸食息,有靦面目,雖以殿下日月之明,亦何以悉燭臣之情事也耶?恩言渙降,感激雖先,私慟弸結,按抑無由,臣雖欲勉承寵命,自壞大防,其將以何顔,歸見先父於地下乎?臣固知文字呼籲之極涉猥越,而崩迫之極,未暇緩聲,敢效古人獄中上書之義,冒沒陳暴於閔覆之下。伏乞聖慈,諒臣痛冤悲苦之狀,勿復責臣以官職去就,卽令選部,刋名仕籍,仍勘臣當被之律,以謝人言,以扶世敎,不勝千萬血祝焉。臣無任云云。省疏具悉。爾雖不自陳先故,予豈不燭爾父子本末乎?彼疏之構爾於其中,尤見其巧㦧,此所以必欲使爾爲無累之人也。予不多言,爾其卽爲肅謝。
掌令李鎭華疏曰,伏以,臣於臺地,虛縻歷日,而適値大論之方張,進不能沬血飮泣,以效鷹逐之性,退不能引義陳懇,以盡株守之道,有臣如此,將焉用哉?且臣素患咳喘,當寒添劇,宛轉床笫,蠢動無路,連事違傲,惶蹙冞深,玆敢不揆煩瀆,冒控實狀。伏乞聖慈,俯賜鑑諒,亟遞臣職,俾便公私,不勝幸甚。臣於乞免之章,不宜更贅他說,而忠憤所激,不容泯默,惟殿下垂察焉。臣竊伏以爲,今日義理,無過於金魯敬·尹尙度之懲討,而臣於日前疏陳,辭未能達,誠未足孚,及奉聖批,一例靳允,此固我聖上寬大之德,包容之量,而殿下試思,此輩負犯關係,爲一國所共誅,百世所必討,則顧安得以終始庇覆之乎?伏願亟允臺請,以伸王章焉。至於李鶴秀事批旨,臣愚死罪,竊有所仰復者,凡在耳目之任。雖以風聞論人,猶或有翕受之擧,而不當以迫切之辭敎,示之以訑訑之色,臣雖萬萬無似,顧其職則言責也,豈敢以無稽之言,仰陳於殿下之前哉?臣請以擧世喧傳有耳皆聞者,復申前說而畢論之。噫,彼鶴秀,以天生奸妖之性,襲乃叔凶逆之心,貪進冒利,自是家學,戕人害物,看作能事,窺覘之計,雖不能螮蝀於淸明,依附之徒,亦足爲鬼蜮於幽暗,固爲識者之所憂歎,而以其門地之奕舃,踐歷之華顯,始也睿念,未嘗不優假,而及至乃叔罪名彰著之後,國是大定,睿斷斯嚴,則在渠之道,惟當屛跡縮伏,不與人事,而乃反出沒城闉,開門延客,晏然若無故者然,言語氣色之間,其所憑藉而假托者,無非莫重莫嚴也。動作云爲之際,其所包藏而設施者,無非至凶至㦧也。渠雖以乃叔之尙逭一律,得免收司之典,渠焉敢以人類自處,若是其跳踉無忌乎?所以魯敬輩,視若奇貨,作爲狡窟者也。今以已著者言之,誠魯敬之所排布,而苟以所由來推之,實鶴秀之爲根柢也。此以不嚴加處分,臣恐人心世道,終無底定之日也。臣又因是而思之,其所蛇盤蚓糾,陰作黨援者,明有十手所指,掩祕不得者,卽金敎根父子是已。權門作壽,迹著締結,西邑按覈,情涉扶抑,而其作凶負慝,爲天地所不容之罪,業已畢露於沈英錫之書,斷案旣具,輿論尙沸,臣無容更事臚列,而彼亦厚蒙我孝明世子眷遇者也。他姑毋論所處何如而國恩之圖報,固難責之於渠輩,睿渥之辜負,不料已甚之如彼,及夫人言峻發之後,雖以一時鎭安之盛意,不得不有沈英錫·韓鎭㦿之處分,非有其言之眞有罪也。至敎根父子前後貫盈之惡,亦有所洞屬無餘者,故因爲之擯棄不用,特未及加之法耳。臣焉敢誣也?古人所云,始以姑試終焉不信者,政謂此鶴秀·敎根之類也。殿下試以臣言,詢之朝廷,如以爲不可,則臣當甘伏妄言之誅,苟不然者,國有常憲,彼兩人者,烏得免當被之律乎?臣謂李鶴秀·金敎根,竝施以絶島定配之典,斷不可已。在謫兩臣,亟賜放釋,以示彰善來諫之政焉。臣無任云云。省疏具悉。李·金兩人事,無論其有罪無罪,予於近日,惟以保世臣鎭人心,爲一副急務,雖事在目下,惟當全保之不暇,況俱是已宿之事乎?不允。兩謫事,言者旣多,又經大霈,依施,爾其勿辭察職。
上在昌德宮。停常參·經筵。
自人定至三十日開東,灑雨下雨,測雨器水深二分。
慶科庭試試取還內後,內閣·政院·玉堂·藥房口傳問安。答曰,知道。
徐英淳啓曰,大司憲宋穉圭,持平李齊松在外,執義朴升鉉,掌令李鎭華·金秀萬呈辭,持平李佑伯城上所進,監察茶時之意,敢啓。傳曰,知道。
李穆淵啓曰,明日拜表相値,視事頉稟之意,敢啓。傳曰,知道。
傳于金蘭淳曰,侍衛軍兵毛具。
金蘭淳啓曰,臣蘭淳今日訓鍊院武科殿試進去下直之意,敢啓。傳曰,知道。
李穆淵啓曰,明日拜表,兩司當爲進參,除在外·嫌不進外,未肅拜·呈告人員,竝待開門牌招,何如?傳曰,允。
傳于李穆淵曰,九日製明日通方外,弘文提學設行於泮宮,試紙用大好紙事,分付。
李穆淵啓曰,九日製明日通方外設行於泮宮事,命下矣。弘文提學趙寅永,待開門牌招,何如?傳曰,允。
兵曹口傳政事,護軍單洪敬謨。
李穆淵,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以武所殿試命官意啓曰,卽接濟州人金沂有呈狀,則去丁亥增廣初試入格,而昨年庭試,以候風越海之致,僅雖渡涉,竟未及期赴試,今始上來,願赴於今日殿試云矣。本州以候風駕海之故,初試人之隨其上來,許赴他科,已有定式,亦多已例,今此金沂有,依例許赴於今日殿試之意,敢啓。傳曰,知道。
庚寅十月二十九日辰時,上詣春塘臺。慶科庭試入侍時,行都承旨朴岐壽,行左承旨洪命周,左副承旨徐英淳,右副承旨趙容和,同副承旨李穆淵,假注書南獻中·洪說謨,記事官徐念淳·洪鍾應,檢校直閣徐萬淳,檢校待敎趙斗淳,以次侍立。時至,上具翼善冠·白袍·烏犀帶,乘輿出宣化門,仍由協陽門·建陽門·靑陽門,至春塘臺。通禮跪啓請降輿,上降輿陞座讀券官行上護軍金履喬,知中樞府事金在昌,吏曹判書徐能輔,知中樞府事金箕殷,行護軍鄭基善,同知敦寧府事趙寅永,行護軍李紀淵·李奎鉉,禮曹參判李憲瑋,行護軍李瀅夏,對讀官行副護軍李寅泰·李道在·安光直·尹秉烈·金弘根·徐萬淳·金·趙庭和·沈宜臣·朴容壽,弘文館應敎趙斗淳,副司直洪重燮·李根友,弘文館修撰徐有贊,副司果趙然春,侍講院文學尹致秀,副司果權大肯,軍資正李鐸遠,副司果兪星煥,副司直李鳳純,以次就拜位,引儀唱四拜訖,以次陞座侍立。上曰,試官進前。命書賦題,天乃錫禹洪範九疇,揭題訖。上曰,試官權退。少頃,入小次,以司謁口傳下敎曰,承旨·兵摠府堂上,別雲劍,堂上對讀官,竝試官加差下,使之分考。又下敎曰,今番庭試取五人。上曰,科次爲之。以次拆榜訖。通禮跪啓請禮畢,仍啓請降座陞輿。上陞輿,由靑陽門·銅龍門·建陽門·協陽門,入宣化門還內,諸臣以次退出。
上在昌德宮。停常參·經筵。
自開東至人定,灑雨下雨,測雨器水深二分。
藥房都提調鄭晩錫,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
李穆淵啓曰,明日常參·經筵,取稟。傳曰,停。
徐英淳啓曰,大司憲宋稚圭,持平李齊松在外,執義朴升鉉,掌令李鎭華·金秀萬,持平李佑伯牌不進,監察茶時之意,敢啓。傳曰,知道。
金蘭淳啓曰,備邊司郞廳來言,今日賓廳日次,而拜表相値,不得來會云矣,敢啓。傳曰,知道。
傳于李穆淵曰,禮房承旨馳詣宗廟·景慕宮,奉審摘奸以來。
徐英淳啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
傳于趙容和曰,三使臣留待。
傳于趙容和曰,三使臣入侍。
李穆淵啓曰,成均館官員來言,今日九日製試取時,館堂一員,當爲進參,而知館事未差,同知館事徐俊輔,正使出去,徐能輔病不進,大司成趙秉鉉未肅拜,時無進參之員云。大司成趙秉鉉,卽爲牌招,何如?傳曰,允。
傳于李穆淵曰,奉命同成均許遞,前望單子入之,待下批,牌招察任。
同成均前望單子入之,金陽淳落點。
傳于李穆淵曰,不妨一遞,違牌大司成許遞,前望單子入之。
李穆淵啓曰,弘文提學趙寅永,旣已承牌,藝文提學洪奭周,卽爲牌招,以爲同參考試之地,何如?傳曰,允。
傳于金蘭淳曰,右承旨持此御題,與弘文提學,偕往泮宮,試取以來。
金蘭淳啓曰,臣與弘文提學趙寅永,偕往泮宮,九日製儒生試取,則收券爲七千三百五十七張矣。捧入之意,敢啓。傳曰,知道。
傳于趙容和曰,入直閣臣·承旨兵摠府堂上,竝試官差下,使之分考,玉堂·春坊·翰林·兵曹郞廳,竝對讀官差下。
傳于金蘭淳曰,科次入侍。
李穆淵啓曰,吏曹郞廳來言,新恩政事,取稟。傳曰,當日爲之。
又啓曰,吏曹郞廳來言,政事當日爲之事,命下,而判書徐能輔,參判朴齊一俱以病不來,參議李魯集在外,不得開政云。判書·參判,竝卽牌招,何如?傳曰,待明朝牌招。
又以內醫院都提調意啓曰,提調南履翼,今日問安,不爲仕進,卽爲牌招,何如?傳曰,允。
又以承文院·議政府左參贊意啓曰,今日慕華館査對時,六曹堂上當爲進參,而吏曹判書徐能輔,參判朴齊一病不來,參議李魯集在外,戶曹判書趙萬永病不來,參判未差,參議金英淳未肅拜,禮曹判書李羲甲,參判李憲瑋病不來,參議李游夏嫌不進,刑曹判書李光文奉命在外,參判金元根在外,參議趙秉龜病不來,工曹判書沈能岳病不來,參判李錫祜,參議吳熙常在外,吏曹判書徐能輔,參判朴齊一,戶曹判書趙萬永,禮曹判書李羲甲,參判李憲瑋,刑曹參議趙秉龜,工曹判書沈能岳,令政院,竝卽牌招,以爲備員開坐之地,何如?傳曰,允。
又以禮曹言啓曰,來十一月初六日辰時,王世孫冊儲慶科庭試文武科放榜時,親臨與權停例,何以爲之?而處所以何處擧行乎?敢稟。傳曰,親臨爲之,處所仁政殿爲之。
又以弘文館言啓曰,下番闕直,事甚未安。副應敎金鼎集卽爲牌招,姑降入直,何如?傳曰,允。
以大司諫尹命圭,正言鮮于,執義朴升鉉,掌令李鎭華·金秀萬,持平李佑伯罷職傳旨,傳于趙容和曰,只推。
以大司成趙秉鉉牌不進罷職傳旨,傳于趙容和曰,只推。
以刑曹參議趙秉龜牌不進罷職傳旨,傳于趙容和曰,只推。
金蘭淳,以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
又以訓鍊都監言啓曰,本局局別將金鎭恒,身病甚重,勢難察任,改差,何如?傳曰,允。
又以御營廳言啓曰,本廳騎士將梁學曾,身病甚重,勢難察任,改差,何如?傳曰,允。
徐英淳,以義禁府言啓曰,因掌令李鎭華上疏,沈英錫·韓鎭㦿等,亟賜放釋事,依施事承傳啓下矣。咸鏡道北靑府投畀罪人沈英錫,全羅道珍島郡投畀罪人韓鎭㦿,竝放送事,分付各該道道臣之意,敢啓。傳曰,知道。
庚寅十月三十日辰時,上御熙政堂。冬至使三使臣入侍時,右副承旨趙容和,假注書洪說謨,記事官徐念淳·洪鍾應,上使徐俊輔,副使洪敬謨,書狀官李南翼,以次進伏訖。上曰,史官分左右。上曰,三使臣進前。俊輔等進前,上曰,善爲往返也。仍命頒,賜貂帽臘劑等六種,俊輔等以次祗受訖。上曰,三使臣就座。上曰,史官就座。上曰,三使臣先退。仍命退,諸臣以次退出。
庚寅十月三十日酉時,上御熙政堂。九日製科次入侍時,行右承旨金蘭淳,假注書洪說謨,記事官徐念淳·洪鍾應,弘文提學趙寅永,檢校直閣徐萬淳,右副承旨趙容和,對讀官弼善李竣祜,以次進伏訖。上曰,史官分左右。上曰,科次爲之。寅永起伏奏曰,等則何以書之乎?上曰,上二張書正字三下,次三張書草三下,餘皆書次上,可也。寅永書等,仍奏曰,魁券書一字乎?上曰,唯。仍命蘭淳坼榜,蘭淳坼諸封訖。命蘭淳書傳敎曰,九日製賦居首三下一進士趙存榮,直赴會試,之次三下幼學朴文亨給二分,之次草三下幼學睦仁栽等三人,各給一分,之次次上進士金鼎虎等十五人,竝令該曹考例施賞。出傳敎上曰,入格儒生,明日延英門外施賞。出傳敎上曰,史官就座。仍命退,諸臣以次退出。
上在昌德宮。停常參·經筵。
金蘭淳,以都摠府言啓曰,今日入直內三廳,武兼禁軍及軍兵等,中日習射技,請出標信。傳曰,知道。
金蘭淳啓曰,來初五日朝參日次矣,敢稟。傳曰,停。
趙容和啓曰,玉堂備員間經筵頉稟之意,敢啓。傳曰,知道。
徐英淳啓曰,合辭許久闕啓,事甚未安。除在外陳疏外,未肅拜·呈告人員,竝卽牌招,何如?傳曰,允。
金蘭淳啓曰,同副承旨李穆淵今日不爲仕進,卽爲牌招,何如?傳曰,允。
傳于趙容和曰,未下直及上京守令,皆令催促下送。
以副應敎金鼎集牌不進罷職傳旨,傳于趙容和曰,只推。
有政。吏批,判書徐能輔進,參判朴齊一牌不進,參議李魯集在外,右副承旨趙容和進。以趙斗淳爲司諫,金逸淵爲副校理,朴綺壽爲右參贊,柳台佐爲戶曹參判,金元根爲同經筵,鄭東煥爲司成,金老淳爲健元陵令,金初淳爲戶曹正郞,李祿在爲假監役,李栻爲坡州牧使,吳準常爲三和府使,金定根爲兔山縣監,許櫟爲泗川縣監,金宗彦爲靑丹察訪,兼祭酒單宋穉圭,贈都承旨金馹孫贈吏判例兼,忠節卓異贈職事承傳。
兵批,判書南履翼病,參判趙晉和病,參議李渭達病,參知金啓淵進,左副承旨徐英淳進,同知單曺光振,護軍金景琳,副護軍李憲球·趙秉鉉·洪應燮·金近源以上竝單付。
吏批。再政,以金箕明爲宗廟令,李寅元爲漢城主簿,成建鎭爲長淵縣監,兼養賢主簿單李源祚,典籍單金在田,軍器主簿單李容象,以上文武科第一人,奉常奉事單李維馨。
徐英淳啓曰,司諫趙斗淳旣在闕中,不爲肅謝,事甚未安。推考,何如?傳曰,允。
又啓曰,大司憲宋稚圭,持平李齊松在外,執義朴升鉉,掌令李鎭華·金秀萬,持平李佑伯牌不進,監察茶時之意,敢啓。傳曰,知道。
以大司諫尹命圭,正言鮮于,執義朴升鉉,掌令李鎭華·金秀萬,持平李佑伯牌不進罷職傳旨,傳于徐英淳曰,只推。
以同副承旨李穆淵牌不進罷職傳旨,傳于金蘭淳曰,只推。
趙容和啓曰,明日傳香禮房承旨當爲齊宿,同副承旨李穆淵,卽爲牌招,何如?傳曰,允。
傳于趙容和曰,發遣吏郞,諸執事淸齋與否,摘奸以來。
趙容和,以弘文館言啓曰,下番闕直,事甚未安。修撰徐有贊,卽爲牌招入直,何如?傳曰,允。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以吏曹言啓曰,未下直及上京守令皆令催促下送事,命下矣。自臣曹催促,則未下直守令河東府使李昌五,明川府使李承弼,海南縣監白龜鎭俱以爲明日下去云。上京守令大興郡守李鼎民,大丘判官趙亨復,結城縣監南興中,三嘉縣監鄭善敎明日下去,襄陽府使朴楚壽,白川郡守鄭世翼,三登縣令金㝡秀,聞慶縣監沈宜晩初三日下去,淳昌郡守沈宜復,文義縣令韓璵,黃磵縣監徐世輔初四日下去,鎭川縣監金景善唱榜後下去云矣,敢啓。傳曰,知道。
徐英淳,以御營廳言啓曰,本廳中軍李謙會身病甚重,勢難察任,改差,何如?傳曰,允。
假注書洪說謨書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟主山及案山植木處,看審是白乎則,松橡茂密是白遣,由靑鶴亭至舊失火處,曲曲看審是乎則,長松簇立,稚林叢密,新植之木,經歲漸茂是白遣,自冷井洞至栗峴是乎則,松林茂盛是白遣,仍詣南壇奉審是乎則,壇砌門墻,竝無壞缺處,而主山案山,樹木甚盛是白遣,自文峴至梨泰峴後麓水閣峴是白乎則,土性瘠确,稚松之着根浮薄,年久不繁是白遣,至馬石橋是白乎則,松橡蒙翳,而間有風仆之木是白遣,仍詣漢江壇看審,則亦爲無頉是白遣,自雁峰伏兵峴轉至斗湖看審司寒壇,則紅箭門及砌壇,姑爲無頉是白遣,自無學峰所經外山諸處,曲曲看審,則別無斫痕之意,敢啓。傳曰,知道。
京畿監司李羲準疏曰,伏以,臣本以庸姿,濫膺重寄,才有所局,知有未逮,受命居職,今爲十朔,觸事憒憒,無往非待罪之日。迺者勅行之渡津,臣之不職之罪,益彰著無所逃矣。客使護行,卽臣之職,津渡過涉,不當一毫疎忽,而晚潮纔落,積澌猝下,左右捩開,旋卽凍合,以致使船之移時遲滯,其先事而不能察飭,臨時而不能周旋,苟論其罪,臣實爲首,廟堂薄警,罰止問備,臣滿心悚恧,歷日靡措,送勅之行,不敢言私,雖不得不冒沒往返,而今於復命之後,冞不勝惶蹙之忱,玆敢短章自列,仰瀆崇嚴。伏惟聖明,亟降威罰,下臣司敗,議臣當彼之律,以昭法紀,以安賤分,千萬幸甚。臣無任云云。答曰,省疏具悉。勅行渡津時事,果欲處分,而因彼懇而寢之矣。旣往何論?勿辭。大抵道路橋津,亦王政之大者,卿其當加察飭。
上在昌德宮。停常參·經筵。
徐英淳啓曰,大司憲宋穉圭,持平李齊松在外,執義朴升鉉,掌令李鎭華·金秀萬,持平李佑伯呈辭,監察茶時之意,敢啓。傳曰,知道。
傳于趙容和曰,傳香承旨馳詣景慕宮,奉審摘奸以來。
趙容和啓曰,應敎未差,校理閔英世,修撰李淵祥,副修撰李寅弼在外,校理李在鶴差祭,副校理吳致淳都廳進,副修撰李鼎在受由,玉堂上下番俱空,事甚未安。副應敎金鼎集,副校理金逸淵,修撰徐有贊,竝卽牌招,推移入直,何如?傳曰,允。
以同副承旨李穆淵再牌不進罷職傳旨,傳于徐英淳曰,只推。
趙容和啓曰,明日傳香禮房承旨當爲齋宿,同副承旨李穆淵,卽爲牌招,何如?傳曰,允。
徐英淳啓曰,持平李齊松下諭後過限不上來,依定式遞差傳旨及禁推傳旨,捧入之意,敢啓。傳曰,知道。
趙容和啓曰,吏曹郞廳來言,臺諫有闕,政事,取稟。傳曰,前望單子入之。
以前持平李齊松禁推傳旨,傳于徐英淳曰,分揀。
以同副承旨李穆淵牌不進罷職傳旨,傳于徐英淳曰,只推。
以修撰徐有贊牌不進罷職傳旨,傳于趙容和曰,只推。
兵曹,以李復淵爲御營中軍。
兵曹口傳政事,副司果單金左根。
趙容和,以吏曹言啓曰,今朔爲始,當爲儲窠,而若出郡守以上窠,則京職中,可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
徐英淳,以兵曹言啓曰,今番庭試武科殿試榜目中別驍士鄭光禹之禹字,以采字書之,別付料金筍之筍字,以荀字書之,壯旅軍官崔植之植字,以埴字書之,役名中列校之校字,以敎字書之,臣之曚未覺察,不勝惶恐,而原榜目付標以入之意,敢啓。傳曰,知道。
又以備邊司言啓曰,頃因湖西年分狀啓,事目災五百結外,不足災九千一百八十八結零,覆啓加劃矣。卽見該監司朴齊聞狀啓,則復陳農形災損之狀,仍請見減災八百結,特爲準劃事,令廟堂稟旨分付矣。災給患不均不患寡,向日如干結之剋減,有所商量而然。今見道臣狀辭,以爲屢減之餘,無以更減,難徵之地,不忍勒徵云。其在寧失之義,終難恝然,更以五百結加劃,使之均俵,何如?傳曰,允。
又以備邊司言啓曰,外方徵債,旣已限明秋防塞矣。京司徵債,亦爲依定式一體防塞之意,分付,何如?傳曰,允。
正言李正耆疏曰,伏以,臣於日昨,伏見憲臣疏批下者,有曰,以鎭人心爲一副急務。又曰,俱是已宿之事,臣於是,竊有所仰復者。夫人心者,卽公議之所在也。若使刑政有乖,當罪而不罪,則公議無可伸之日,人心無可鎭之時,豈不大可懼哉?況彼兩人之罪,俱非年久之事,竝是未勘之案,則尤不當以已宿言矣。刑政久而未正,公議久而愈激,終至於不可遏之境,則憲臣之所言者此也,而臣之所憂者亦此也。殿下何不念及於此,而尙此靳允乎?噫嘻痛矣。李鶴秀之罪,可勝言哉?渠以世祿遺裔,偏被聖朝厚恩,前後歷揚,惟意所欲,內外兜攬,罔非踰分。苟有秉彝之心,宜倍圖報之誠而奈其貪進之態,濟以冒利之習,跡其所爲,則罔非貪天爲功,言乎行已,則都是招權納勢,及至乃叔罪名彰著之後,若有一分畏忌,惟當屛跡縮伏之不暇,而乃反偃處近坰,晏若無故,不逞之徒,歸如逋藪,樂禍之輩,看作窩主,言語之間,憑藉假托於莫重莫嚴之地,動作之際,包藏設施者,至凶至㦧之計,而渠與魯敬有切姻之誼,平日言議之無不綢繆,有口皆傳,有耳皆聞,則魯敬之憑恃跳踉者,鶴秀是已,鶴秀之爛熳倡和者,魯敬是已。當此魯敬懲討之日,獨使鶴秀一髮不損者,國有常刑,豈容若是耶?且以金敎根事言之,許多貫盈之罪,已悉於前後章牘,斷案已具,輿情尙沸,臣無容更事臚列,而權門作壽,已著締結之跡,西邑按事,莫掩扶抑之情,則論厥負犯,決不可歸之已宿之事,而不施當施之律,臣謂李鶴秀·金敎根之罪,亟允憲臣之請,使人心鎭而世道靖焉。臣無任云云。省疏具悉。纔有一事,便如是紛然,誠今日之痼弊爾,臚陳果皆目見者乎?何獨於自上苦心,只曰,不當然乎?不允。
上在昌德宮。停常參·經筵。
李穆淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行都承旨朴岐壽,左承旨洪命周,右承旨金蘭淳不爲仕進,左副承旨徐英淳,右副承旨趙容和式暇出去,院中只有臣一人,伴直無人,行右承旨金蘭淳,所當牌招,而拘於廳規,不得請牌,何以爲之?敢稟。傳曰,牌招。
又啓曰,行右承旨金蘭淳牌不進,伴直無人,所當更爲牌招,而拘於廳規,不得請牌,何以爲之?敢稟。傳曰,更爲牌招。
以副校理金逸淵牌不進罷職傳旨,傳于李穆淵曰,只推。
以副應敎金鼎集,修撰徐有贊牌不進罷職傳旨,傳于李穆淵曰,只推。
李穆淵啓曰,玉堂上下番俱空,事甚未安。副應敎金鼎集,修撰徐有贊旣有只推之命,與校理李在鶴一體牌招,推移入直,何如?傳曰,允。
金蘭淳啓曰,大司憲宋穉圭在外,執義朴升鉉,掌令李鎭華·金秀萬,持平李佑伯牌不進,持平一員未差,監察茶時之意,敢啓。傳曰,知道。
以大司諫尹命圭,司諫趙斗淳,正言李正耆·鮮于,執義朴升鉉,掌令李鎭華·金秀萬,持平李佑伯牌不進罷職傳旨,傳于金蘭淳曰,只推。
以副應敎金鼎集,校理李在鶴,修撰徐有贊牌不進罷職傳旨,傳于李穆淵曰,只推。
以慶尙監司李勉昇狀啓,進上生靑魚限內不得封進,惶恐待罪事,傳于李穆淵曰,卿其勿待罪事,回諭。
金蘭淳啓曰,明日冬至望闕禮習儀時,兩司當爲進參,除在外外,未肅拜·呈告人員,竝卽待開門牌招,使之進參,何如?傳曰,允。
以京畿監司李羲準狀啓長湍府使尹正鎭以其親病,連呈辭狀,不得已罷黜事,傳于李穆淵曰,令該曹口傳差出,催促下送。
吏曹口傳政事,以李濟完爲長湍府使。
李穆淵,以侍講院言啓曰,兼文學李鼎在時無職名,令該曹口傳付軍職,何如?傳曰,允。
兵曹口傳政事,副司果單李鼎在。
李穆淵,以戶曹言啓曰,今番勅行時,上副勅元禮單例贈別贈贐行,都求請別求請及通官以下元禮單賞給,都求請別求請各項物種,或折銀,或以本色持去,故元數中區別懸註,別單書入之意,敢啓。傳曰,知道。
金蘭淳,以兵曹言啓曰,今月初六日一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李誾彬爲內禁將。
金蘭淳,以兵曹言啓曰,今當儲窠之月,虛司果例不得循例區處,而在前積滯之時,勿拘儲窠,以虛司果擬入之例矣。今亦依此擧行,以爲次次疏滯之地,何如?傳曰,允。
又以兵曹言啓曰,忠壯衛徐眘輔,慶熙宮衛將曺光振,宣傳官徐相益俱以病難供職,呈狀乞遞,竝改差,何如?傳曰,允。
判尹金逌根疏曰,伏以,皇穹降割于邦家,孝明世子厭違昭代,徽音永閟,上而貽兩殿止慈之深慼,下而絶八域延頸之厚望,中外悲慟,久而彌切。迺者殿下恫國步之極艱,念祧器之久虛,遠稽皇朝,近法聖祖,冊我世孫,特陞東儲,天心轉危而爲安,人情有恃而無恐·太平萬世,自今伊始,大聖人所作爲,出尋常萬萬。猗歟盛哉。仍伏念,臣命途畸窮,罪孽深重,六歲出后,永離庭闈,顧復之恩,纔免於懷中,孩提之慕,獨阻於膝下,大義所在,禮防雖嚴,天倫至切,情理何堪?追惟往事,心肝崩摧,此臣所以撫躬自悼,不以恒人自居,而臣之生母,平日念臣尤切者,悲臣之情事故也。惟臣不肖無狀,驕惰成習,只知占便,服勤就養,全昧古訓,雖如飢飽寒燠,坐臥起居,自在常時,已不能躬盡誠力,以適其宜,乃夫數年以來,疾病貞痼,寧日恒少,而問醫審藥,調護扶將,終歸於沁泄玩愒,視若無事,神天所惡,禍殃立至,不自滅死,竟罹大故,臣雖攀擗號踊,五內割裂,將何所逮及哉?以臣至慟,遭此巨創,揆以常理,固宜卽地溘然,以少贖不孝之愆,而豚魚之迷,頑甚木石,一日二日,日遠日忘,荏苒之頃,星霜再週,食息如常,冠衣從吉,俯仰冤酷,此何人斯,卽臣之罪,覆載難容,尙何敢抗顔對人也?然而臣受殿下不世之恩,値國家有事之時,觚稜咫尺,迹阻陳慰,而加以八月回祿之患,卽往牒所未聞之變也。婦孺輿儓,皆能號呼奔赴,忘其軀命,而臣獨徊徨道路,無以進身,天乎冤哉,生亦何爲?今臣不幸而復見天日,一覲耿光,以伸忱誠,豈容晷刻虛徐?而不自意官職之除旨,遽加於苫塊之餘喘,慙慟驚噩,實不知何以爲心。禮制有限,雖不敢越,哀情如昨,靡所底極,榮塗一步,斷念已久,死灰復燃,無有是理,敢陳悲苦之懇,仰煩閔覆之下。伏乞聖明,哀臣情地,亟遞臣所帶官銜,仍命選部,勿復以臣名擧擬於銓注,使微諒獲遂,以畢餘生,千萬顒望。臣無任云云。答曰,省疏具悉。卿其勿辭行公。
刑曹參判金元根疏曰,伏以,皇天降割我邦家,孝明世子奄棄匕鬯之重,玄隧永閟,离光寢晦,環域普哀,愈久益切。以我聖上至仁盛德,遽失無憂之喜,遂纏罔涯之慼,豈天理然耶?嗚呼冤矣,嗚呼慟矣。惟幸世孫邸下,克岐克嶷,陞冊有命,縟儀已擧,邦基幾危而重鞏,民心將渙而復係,此誠萬億年無彊之休,猗歟盛矣。仍伏念,臣獲戾神明,不自滅死,奄失所恃,喪期已滿,冤徹穹壤,俯仰靡及。噫,臣本蒙騃鈍劣,百無肖似,而特蒙聖朝庇覆之恩,早竊祿仕,歷典州郡,便養遂願,榮幸已極,而及夫釋褐未幾,滾到宰列,其所以慰悅親心,宜無加此,而臣之先母,素以謙挹之性,恒存滿盈之戒,每見臣冥升無漸,輒惕然不以喜而以憂,諄諄之戒,凜凜之懼,若將朝夕有事,而臣迷不知遵,觸事孤負,進而不止,過福之災,竟速禍殃,不於臣身而及於臣母,臣雖卽日溘然,將何以贖其罪戾哉?興念及此,心肝如割,豈可以禮制有限,冠裳復吉,自同平人之無故也哉?且臣於戊子冬,孝明邸下推天倫之篤至,述國朝之故事,諏諸太常,爰擧臨弔之禮,鶴駕遲淹,以永終晷,恩榮所被,感結幽明,繼又進臣以諭之曰,須自勉抑,以圖支存,終制之後,相見有日,德音在耳,怳若隔晨,而臣獨偸生,呈身無所,悠悠千古,悲冤何極?今臣公而抱莫追之恨,私而懷不洎之慟,擧顔對人,尙覺有靦,榮塗一步,豈夢相之所及也?迺者中月纔屆,職名遽加,收簪之眷,縱荷春溫,彯纓之念,久已灰冷,玆敢披瀝肝血,冒昧悉暴於仁覆之下。伏乞聖慈,俯垂矜憐,亟遞臣見帶之職,仍令選部,無復檢擧,以畢餘生,俾遂至願,不勝千萬泣祝焉。臣無任云云。答曰,省疏具悉。卿其勿辭行公。
上在昌德宮。停常參·經筵。
李穆淵,以都摠府言啓曰,今日入直內三廳,武兼禁軍及軍兵等,中日習射技,請出標信。傳曰,知道。
李穆淵啓曰,大司憲宋穉圭在外,執義朴升鉉,掌令李鎭華·金秀萬,持平李佑伯牌不進,一員未差,監察茶時之意,敢啓。傳曰,知道。
又啓曰,今日冬至望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
金蘭淳啓曰,臣蘭淳冬至望闕禮習儀進去,下直之意,敢啓。傳曰,知道。
金蘭淳啓曰,左副承旨徐英淳,右副承旨趙容和今日不爲仕進,竝卽牌招,何如?傳曰,竝許遞。前望單子入之,待下批,牌招察任。
承旨前望單子入之,李晉淵·徐箕淳落點。
李穆淵啓曰,卽者吏曹郞廳來言,兔山縣監金定根,憲府則雖已署經,諫院則獻納李南圭在外,只有正言鮮于一人,不得備員署經云。大司諫尹命圭,司諫趙斗淳,正言李正耆,竝卽牌招,以爲署經之地,何如?傳曰,一司除署經。
又啓曰,玉堂上下番俱空,事甚未安。校理李在鶴,修撰徐有贊旣有只推之命,竝卽牌招入直,何如?傳曰,允。
以執義朴升鉉,掌令李鎭華·金秀萬,持平李佑伯,司諫趙斗淳,正言鮮于牌不進罷職傳旨,傳于徐箕淳曰,只推。
以左副承旨李晉淵牌不進罷職傳旨,傳于徐箕淳曰,只推。
以校理李在鶴,修撰徐有贊牌不進罷職傳旨,傳于李穆淵曰,只推。
以江原監司尹聲大狀啓,襄陽府民家生火,人物致死事,傳于徐箕淳曰,當此凍寒,失火延燒,若是夥多,聞極驚愕,元恤典外,別加顧助,俾卽結構奠接,無至於栖遑失所之歎事,廟堂卽爲關飭,致死人如有生前身還布蕩減事,一體分付
大司成前望單子入之,金鼎均落點。
持平前望單子入之,李東迪落點。
徐箕淳,以都摠府言啓曰,今此殿座時,侍衛寶劍當爲備員,而都摠管沈能岳,副摠管朴齊一俱有實病,二員未差,無以備員。令政院稟旨變通,仍令該曹以在京無故人,口傳差出,待下批,牌招,以爲備員進參之地,何如?傳曰,允。
徐箕淳啓曰,因都摠府草記,今此殿座時,侍衛寶劍當爲備員,而都摠管沈能岳,副摠管朴齊一俱有實病,二員未差,無以備員。令政院稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,有實病,竝許遞,與未差之代,前望單子入之,待下批牌招。
摠管前望單子入之,都摠管金在昌,副摠管李奎鉉·任存常·李憲瑋落點。
徐箕淳,以兵曹言啓曰,今月初六日一內禁軍番次矣。新除授該番將李誾彬在外云。改差其代,依承傳口傳擬入之意,敢啓。傳曰,知道。
兵曹口傳政事,以申緖爲內禁將。
李穆淵,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,今此冬至祭祭官,當爲磨鍊,而除老病公頉,實無推移排比之路,依近例時任春坊及刑官,司饔院官員年六十以上人,通融塡差以入,而其中時無職名人員,令該曹口傳付軍職,何如?傳曰,允。
又以禮曹言啓曰,卽接金溝幼學崔泰性所志,則以爲,族叔命仁嫡妾俱無子,以其同姓八寸兄命圭第二子德性,欲爲繼後,兩家相議完定,未及禮斜,生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長崔泰性所訴旣如此,依定式崔命圭第二子德性,立爲崔命仁之後,何如?傳曰,允。
又以禮曹言啓曰,卽接寧邊幼學文德運所志,則以爲,族姪成彩嫡妾俱無子,以其同姓八寸兄弼敦第二子大用,欲爲繼後,兩家相議完定,未及禮斜,生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長文德運所訴旣如此,依定式文弼敦第二子大用,立爲文成彩之後,何如?傳曰,允。
又以禮曹言啓曰,卽接尙州幼學成喆柱所志,則以爲,同姓七寸姪師烈嫡妻俱無子,以其同生兄濟烈第二子在直,欲爲繼後,兩家相議完定,未及禮斜,濟烈夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長成喆柱所訴旣如此,依定式成濟烈第二子在直,立爲成師烈之後,何如?傳曰,允。
又以禮曹言啓曰,卽接槐山幼學崔泰龜所志,則以爲,族孫醇興嫡妾俱無子,以其同姓八寸弟甲興第二子大成,欲爲繼後,兩家相議完定,未及禮斜,甲興夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記,曾有筵奏定式,而門長崔泰龜所訴旣如此,依定式崔甲興第二子大成,立爲崔醇興之後,何如?傳曰,允。
又以禮曹言啓曰,卽接金溝幼學金聖龍所志,則以爲,同姓七寸叔泰行嫡妾俱無子,以其同姓六寸弟壽復第二子聖宷,欲爲繼後,兩家相議完定,未及禮斜,泰行夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金聖龍所訴旣如此,依定式金壽復第二子聖宷,立爲金泰行之後,何如?傳曰,允。
徐箕淳,以禁衛營言啓曰,本營哨官金佑喆身病猝重,勢難察任,改差,何如?傳曰,允。
副校理金逸淵疏曰,伏以,人心陷溺,世變層生,至於今番金魯敬·尹尙度事而極矣。噫,彼魯敬之諸條罪犯,眞贓畢露,斷案已成,而至於抑情仕官之說,大禮沮戲之言,覆載之所不容,神人之所必誅,前乎裕賊而更無裕賊,後乎裕賊而復有魯敬,則可謂如印一板,如貫一串,而以裕賊已施之律,今不施於魯敬者,是可曰國有三尺乎?殿下亦嘗痛辨而嚴斥之。聖敎若曰,關係至重,又若曰,罪不容誅,如是則梟獍之性,魑魅之形,莫逃於日月之明,而畢竟處分,至於圍置而止,是不能無憾於天地之大也。惟其關係至重也,故聲討不得不嚴,罪不容誅也,故常憲不可不施,而今殿下不以其罪罪之,王章未伸,輿憤愈激,不料聖明之世,有此失刑之甚者也。殿下若以魯敬爲世臣之裔而不忍加誅,則從今以往,不知幾箇凶逆,將接跡而起,國不得以爲國,人不得以爲人矣。豈不凜然寒心哉?至於尹尙度者,本以鄕曲卑微之類,敢懷僥倖覬之心,假托論人,出位投疏,隱映閃弄,誣逼莫重,呑吐眩幻,全無顧忌,思之至此,豈但髮豎而膽掉?言之罔極,直欲手磔而口臠。此非渠獨辦,必有暗地指使之人,聖鑑亦已洞燭,而乃反慮傷事面,姑從輕典,只施島配之律,臣恐不逞之徒,從此滋蔓,而有無窮之憂也。王府關石,有不可以毫忽低仰,則此等鬼蜮之類,焉逭當律?伏願殿下,淵然深思,廓揮乾斷。金魯敬·尹尙度,竝令王府拿鞫嚴覈,以正典憲焉。仍伏念,臣早竊科第,旣犯一不幸之戒,素乏才識,尙切百無能之歎,雖在汗漫之爲任,猶患堪承之不得,至於臺閣風憲之職,冑筵講讀之班,前後踐歷,罔非濫竽,尋常憂恐,有如集木,今又苫塊餘喘,念絶榮塗。千萬不自意,伏奉除旨下者,以臣爲弘文館副校理者,庚牌繼降,豹直有期,臣於此,聞命惝怳,實不知措躬之地。夫玉署之官,與他自別,天顔咫尺,地分淸切,經幄叨陪,以備顧問,法筵諷講,以資啓沃,君德之成就,卽其責,而儒化之裨補亦其職耳。苟非學術足以博通古義,文華足以賁飾弘猷,則有不可居是職而任其責矣。乃以如臣謏寡之質,苟然充數,有若庶官末職之循梯例遷者然,是豈朝廷量才援官之義也?官職者,有國之名器,而惟名與器,不可以假人,今非其人而授其官,不特假之而已。臣雖欲戀寵饕榮,揚揚冒處,其於辱朝廷而玷名器,何哉?區區至懇,非爲克讓之美,斷斷苦心,卽是自知者明,恩命雖極感懼,義分決難蹲居。伏願聖慈,諒臣言之非僞,刋臣職之所帶,以重官方,以安私分焉。臣無任云云。省疏具悉。已諭於諸批,勿煩,爾其勿辭察職。
上在昌德宮。停常參·經筵。
藥房副提調朴岐壽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
李穆淵啓曰,大司憲宋穉圭在外,執義朴升鉉,掌令李鎭華·金秀萬呈辭,持平李佑伯疏批未下,李東迪未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而魂宮冬享祭齋戒相値,不得來會云矣,敢啓。傳曰,知道。
備忘記,坡州牧使李栻下直,長弓一張,長箭一部,片箭一部,筒兒一箇賜給。
李穆淵啓曰,行都承旨朴岐壽藥院進,行左承旨洪命周,行右承旨金蘭淳,左副承旨李晉淵不爲仕進,右副承旨徐箕淳式暇出去,院中只有臣一人,伴直無人,左副承旨李晉淵,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨李晉淵牌不進,伴直無人,行右承旨金蘭淳,所當牌招,而拘於廳規,不得請牌,何以爲之?敢稟。傳曰,都承旨·左承旨·右承旨,竝許遞。前望單子入之,待下批,牌招察任。
承旨前望單子入之,趙寅永·趙秉鉉落點,白東薳添書落點。
李穆淵啓曰,御營大將白東薳移拜承旨矣。將兵之任,不可一刻無摠察之任,何以爲之?敢稟。傳曰,禁將兼察。
又啓曰,御營大將,禁將兼察事,命下矣。兼察御營大將申絅,牌招聽傳敎,何如?傳曰,允。
又啓曰,玉堂上下番俱空,已至多日,事甚未安。校理李在鶴,修撰徐有贊旣有只推之命,副校理金逸淵疏批已下,竝卽牌招,推移入直,何如?傳曰,允。
白東薳,以都摠府言啓曰,今此殿座時,侍衛·寶劍當爲備員,而都摠管金在昌,副摠管李復淵俱有實故,朴來謙差祭,李亨謙有實病,無以備員,令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,允。
又啓曰,仍都摠府草記,今此殿座時,侍衛寶劍,當爲備員,而都摠管金在昌,副摠管李復淵俱有實故,朴來謙差祭,李亨謙有實病,無以備員,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,有實故有實病,竝許遞,前望單子入之。
摠管前望單子入之,都摠管金履喬,副摠管朴蓍壽·李元默落點。
趙寅永,以吏曹言啓曰,卽接司僕寺牒報,則以爲,親臨仁政殿慶科庭試放榜時,本寺正例爲進輿差備,而正李南翼奉命出疆,其代卽速變通,以爲擧行之地云,司僕寺正李南翼改差,其代口傳備擬以入之意,敢啓。傳曰,知道。
白東薳,以兵曹言啓曰,明日親臨放榜時,本曹堂上當全數侍衛,而參判趙晉和有實故,令政院稟旨變通,仍令該曹以在京無故人口傳差出,待下批,牌招,以爲進參之地,何如?傳曰,允。
又啓曰,因兵曹草記,明日親臨放榜時,本曹堂上當全數侍衛,而參判趙晉和有實故,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,參判許遞。令該曹口傳差出,待下批,牌招察任。
兵曹口傳政事,以朴來謙爲兵曹參判,尹心圭爲司僕正。
傳于白東薳曰,明日出宮門路,以協陽門爲之。
以左副承旨李晉淵牌不進罷職傳旨,傳于李穆淵曰,只推。
以左副承旨趙秉鉉牌不進罷職傳旨,傳于李穆淵曰,只推。
以校理李在鶴,修撰徐有贊牌不進罷職傳旨,傳于李穆淵曰,只推。
白東薳,以備邊司言啓曰,關西後運襦衣二百二十領,紙衣一百領,照數稱量,木品紙品,亦爲看審監封後,逢授於齎去禁軍處,沿路輪運及本道頒給等節,更爲各別關飭之意,敢啓。傳曰,知道。
上在昌德宮。停常參·經筵。
親臨放榜還內後,內閣·政院,藥房口傳問安。答曰,知道。
白東薳啓曰,大司憲宋穉圭在外,執義朴升鉉,掌令李鎭華·金秀萬呈辭,持平李佑伯疏批未下,李東迪未肅拜,監察茶時之意,敢啓。傳曰,知道。
趙寅永啓曰,今日殿座,承旨當爲備員,而右承旨李晉淵,左副承旨趙秉鉉,右副承旨徐箕淳不爲仕進,卽爲牌招,何如?傳曰,允。
傳于白東薳曰,侍衛軍兵毛具。
李穆淵啓曰,玉堂上下番俱空,已至多日,事甚未安。修撰徐有贊旣有只推之命,李淵祥自鄕上來云。竝卽牌招入直,何如?傳曰,允。
傳于李穆淵曰,發遣吏郞,諸執事請齋與否,摘奸以來。
李穆淵啓曰,明日親臨方物看品處所,以何處爲之乎?敢稟。傳曰,便殿爲之。
以右承旨李晉淵,左副承旨趙秉鉉,右副承旨徐箕淳牌不進罷職傳旨,傳于趙寅永曰,只推。
以修撰李淵祥·徐有贊牌不進罷職傳旨,傳于李穆淵曰,只推。
白東薳,以兵曹言啓曰,明日親臨放榜時,本曹堂上當全數侍衛,而新除授參判朴來謙差祭,不得備員,令政院稟旨變通,仍令該曹以在京無故人,口傳差出,待下批牌招,以爲進參之地,何如?傳曰,許遞,前望單子入之。
兵曹參判前望單子入之,鄭基善落點。
李穆淵以魂宮入直享官意啓曰,享官朴岐壽時無職名,令該曹口傳付軍職,何如?傳曰,允。
兵曹口傳政事,護軍朴岐壽·洪命周·朴來謙以上竝單付,兵曹口傳政事,副司果單申大膺。
庚寅十一月初六日辰時,上詣仁政殿。慶科庭試文武科放榜入侍時,行都承旨趙寅永,行左承旨白東薳,同副承旨李穆淵,假注書南獻中·洪說謨,記事官徐念淳·洪鍾應,原任提學金履喬,檢校待敎金英淳·金鼎集以次侍立。時至,上具翼善冠·白袍·烏犀帶,乘輿出宣化門。藥房提調南履翼,副提調李穆淵進輿前奏曰,早朝勞動,聖體若何?上曰,一樣矣。仍出協陽門,由肅章門,入仁政門,至仁政殿月臺。通禮跪啓請降輿陞座,上降輿陞座。兵曹判書南履翼進前奏曰,今日放榜時,侍衛服色,一依先朝丁未年正月放榜時,例別軍職服色,以甲冑磨鍊啓下矣。別軍職稱以從承史,服色不着甲冑,擅着戰服,服色至重,軍容且嚴,而如是無難違例者,揆以事體,萬萬駭然。行首別軍職,令該府拿問嚴勘,何如?上曰,依爲之。出擧條贊儀唱文武百官入就位,行四拜禮,文武百官行禮訖。文武新恩分東西庭行四拜禮,仍行文武新恩放榜,放榜官唱文武擧人入就位,行四拜禮訖,各賜紅牌,仍行四拜禮,皆退出。致詞官致詞,文武百官行禮訖。通禮跪啓請禮畢,上降座乘輿,出仁政門,由協陽門·宣化門還內,諸臣以次退出。
上在昌德宮。停常參·經筵。
李穆淵啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
趙寅永啓曰,右承旨李晉淵,左副承旨趙秉鉉,右副承旨徐箕淳今日不爲仕進,竝卽牌招,何如?傳曰,允。如有違牌,勿爲呼望。
傳于趙寅永曰,新恩·謝恩當親受矣,該房知悉。
傳于趙寅永曰,新恩入侍。
傳于李穆淵曰,禮房承旨馳詣宗廟,永禧殿·景慕宮,奉審摘奸,仍詣受香諸處,奉審摘奸以來。
趙寅永啓曰,臣寅永今日方物封裹進去,下直之意,敢啓。傳曰,知道。
李穆淵啓曰,玉堂上下番俱空,已至多日,事甚未安。修撰徐有贊旣有只推之命,卽爲牌招入直,何如?傳曰,允。
傳于李穆淵曰,魂宮冬至祭,當自內親行奠酌矣,該房知悉。
李穆淵啓曰,明日冬至望闕禮,依例爲之之意,敢啓。傳曰,知道。
傳于趙寅永曰,左副承旨招致啓板前,問啓以入。
傳于趙寅永曰,左副承旨問啓,置之,肅單捧入。
傳于趙寅永曰,左承旨許遞,前望單子入之,御將仍任。
承旨前望單子入之金英淳落點。
趙寅永啓曰,新除授左承旨金英淳,卽爲牌招,何如?傳曰,允。
兵曹,御營大將單白東薳。
金英淳啓曰,新除授御營大將白東薳時無職名,令該曹,口傳付軍職,何如?傳曰,允。
兵曹口傳政事,護軍白東薳。
傳于趙寅永曰,右副承旨許遞,前望單子入之。
傳于趙寅永曰,兵判有闕之代,前望單子入之。
李穆淵啓曰,命召親納,例也,而前兵曹判書南履翼謂有身病,使其軍官替納,事甚未安。推考,何如?傳曰,允。
以修撰徐有贊牌不進罷職傳旨,傳于李穆淵曰,只推。
持平李東迪啓曰,臣跡旣疎逖,才且庸下,本不合於淸朝耳目之任,而栢府恩點,屢降於旬月之內,臣且惶且感,罔知攸措。況今懲討方嚴,明張之義,宜無異同,雖不得不章皇出肅,而第臣於本府,已經掌憲,揆以公格,有難冒據,請命遞斥臣職。答曰,依啓。
趙寅永啓曰,吏曹郞廳來言,臺諫有闕,政事,取稟。傳曰,前望單子入之。
又以議政府左參贊意啓曰,今日方物看品時,六曹堂上當爲進參,而吏曹判書徐能輔,參判朴齊一病不來,參議李魯集在外,刑曹判書李光文奉命在外,參判金元根病不來,參議趙秉龜呈辭受由,工曹判書沈能岳病不來,參判李錫祜,參議吳熙常在外,吏曹判書徐能輔,參判朴齊一,刑曹參判金元根,工曹判書沈能岳,令政院竝卽牌招,以爲同參之地,何如?傳曰,允。
李穆淵,以侍講院言啓曰,弼善李竣祜入直矣。以景慕宮冬至祭祭官進去,上番闕直,事甚未安。輔德徐淇修,文學尹致秀,兼文學李鼎在,竝卽牌招,以爲入直之地,何如?傳曰,允。
以輔德徐淇修,兼文學李鼎在牌不進罷職傳旨,傳于李穆淵曰,只推。
李穆淵,以內醫院都提調·提調意啓曰,冬至進上倭柑子,倭學前期來納,自是年例,而見今冬至隔日,尙未封進,揆以事體,萬萬駭然。不善擧行之罪,在所難免,當該首譯及掌務官,令攸司從重科治,何如?傳曰,允。
又以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成鄭東煥在外未肅拜,直講李民愚,典籍李源祚俱爲差祭,時無入直之員,以他郞官,姑爲代直,何如?傳曰,允。
金英淳,以都摠府言啓曰,今日入直內三廳,武兼禁軍及軍兵等,當爲中日習射技,而毓祥宮冬享祭齋戒相値,不得設行之意,敢啓。傳曰,知道。
兵曹判書南履翼疏曰,伏以,臣年已過於懸車,材蔑稱於適器,前後除命,罔非踰濫,揣分量力,顧何敢爲冒進之計?而惟以嘗藥之任,義重保護,不暇他顧,黽勉趨承,以爲萬分涓埃之報,而至於本兵之職,宿衛之重,詰戎之政,自來難愼,雖使年富有重望者當之,猶且却顧,況臣衰朽魯鈍者豈可堪承?而年前承乏,已試蔑效,幸賴同朝忠厚,尙此寬恕,每一循省,愧懼交摯,今何可謂以宿硏,視若倘來,不思所以自處也哉?如或怵分畏義,淟涊冒據,觸處生疣,終陷大戾,則雖以聖明仁愛之天,其何以曲遂生成之澤,拔之坑坎之中哉?思之及此,寧不凜惕?且臣癃病沈痼,形骸徒存,昏耄憒憒之狀,非但傍觀之所共悶,抑亦聖鑑之所俯燭,臣於除拜之初,披瀝陳懇,辭不獲命,力疾趨膺者,誠以少須冊儲之禮成,以伸慶忭之忱,大擬申籲,以祈遞解矣。繼而承館伴之命,不敢言病,强策奔走,亦已數月于玆矣。臣之精力,殫竭無餘,而素患痰癖之症,乘時闖發,重以感冒之氣,觸寒添傷,百骸俱痛,呻囈不撤,四體投地,蠢動無望,目下病狀,雖閒司漫職,猶恐不克負荷,今臣所帶中權藥院之銜,責任之重且大,決不可一日虛縻也,明矣,玆敢疾聲呼籲於崇嚴之下。伏乞聖慈,念公器之不可暫曠,察臣病之實難自力,特垂矜諒,將臣本兼之職,亟賜鞶帶之禠,以便公私,千萬幸甚。臣無任云云。答曰,省疏具悉。所請依施。
庚寅十一月初七日辰時,上御熙政堂。文武科新恩·謝恩親受入侍時,行都承旨趙寅永,同副承旨李穆淵,假注書南獻中·洪說謨,記事官徐念淳·洪鍾應,檢校待敎金鼎集以次進伏,文武科新恩,分東西庭序立訖。上曰,新恩行禮,可也。文武新恩,仍行四拜禮,上曰,文科五人,武科甲科一人,進前奏職姓名,可也。文科新及第金在田·金建銖·金景善·李啓宇·尹滋畊,武科壯元李容象等,以次進前奏職姓名。至景善,上曰,誰之子也?景善起伏奏曰,故牧使基豐之子也。新恩仍退立階下。寅永曰,方物入之乎?上曰,新恩出退後入之。仍命新恩退,新恩以次退出。上曰,方物入之。賤臣承命出傳,還入進伏。寅永曰,下番翰林於方物封裹,有避嫌云,出退似好矣。上曰,旣入侍矣,不必出退矣。穆淵曰,臣方詣諸處奉審,故先爲退去矣。上曰,唯。賤臣與獻中以次持入方物看品訖,命史官就座。仍命退,諸臣以次退出。
上在昌德宮。停常參·經筵。
冬至,大殿·中宮殿,內閣·政院單子問安。答曰,知道。世子嬪宮·世孫宮,單子問安。答曰,知悉。大殿·中宮殿,朝廷二品以上·六曹堂上單子問安。答曰,知道。世孫宮,單子問安。答曰,知悉。
趙秉鉉啓曰,大司憲宋穉圭在外,執義朴升鉉,掌令李鎭華·金秀萬呈辭,持平李佑伯疏批未下,一員未差,監察茶時之意,敢啓。傳曰,知道。
又啓曰,假注書洪說謨身病猝重,勢難察任,今姑改差,何如?傳曰,允。
洪說謨改差,代以李啓宇爲假注書。
李啓宇改差,代以金建銖爲假注書。
趙秉鉉啓曰,啓覆例於陽復前擧行,而八路年事,猶未齊登。在前如此之時,多有未行之例,京外啓覆,依近例退行之意,敢啓。傳曰,知道。
又啓曰,玉堂上下番俱空,已至多日,事甚未安。校理李在鶴,副校理金逸淵,修撰徐有贊,竝卽牌招,推移入直,何如?傳曰,允。
又啓曰,行都承旨趙寅永,左承旨金英淳內閣進,右承旨李晉淵,同副承旨李穆淵式暇出去,右副承旨未差,院中只有臣一人,伴直無人,左承旨金英淳,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,徐箕淳落點。
趙秉鉉啓曰,新除授右副承旨徐箕淳,卽爲牌招,何如?傳曰,允。
又啓曰,司諫趙斗淳旣入闕中,不爲肅謝,直爲出去,事甚未安。推考,何如?傳曰,允。
又啓曰,明日拜表,兩司當爲進參,除在外嫌不進·疏批未下外,未肅拜·呈告人員,竝待開門牌招,何如?傳曰,允。
又啓曰,左邊捕盜大將許溟明日拜表,慕華館出去矣。所佩命召及大將牌,傳令牌,何以爲之?敢稟。傳曰,仍佩往來。
以左承旨金英淳牌不進罷職傳旨,傳于趙秉鉉曰,只推。
以副校理金逸淵牌不進罷職傳旨,傳于趙秉鉉曰,只推。
趙秉鉉,以吏曹言啓曰,卽接全羅監司朴永元移文,則以爲,長興府使趙邦植以其親病,受由上京,閱月不還,催促下送云。故自臣曹催促,則親病沈重,不得下去云。親病旣如是,則不可强令還任,改差,何如?傳曰,允。口傳差出,催促下送。
吏曹口傳政事,以李昞植爲長興府使。
趙秉鉉,以禮曹言啓曰,各陵園墓所,今秋植木及播橡,依定式擧行後,株數斗數,區別報來,故別單書入之意,敢啓。傳曰,知道。
左議政李相璜箚曰,伏以,是日南至,景貺潛周,迓百祿之鼎臻,與八域而咸休,區區下情,無任抃祝之至。臣有奏請使命,明將登途,而見叨相職,奉有命召矣。命召所以時緩急而須契驗者,其關係之重且大如此,遠涉殊域,而仍佩以往,則非但微分之大有所未安,抑又非愼嚴之法意,玆敢短牘陳由。若蒙恩諒,許臣解納往還,公私庶得兩幸。惟聖明財處焉。取進止。答曰,省箚具悉卿懇。舊例皆仍佩往還,何必還納乎?安心仍佩。仍傳于趙秉鉉曰,此批答遣史官傳諭于左議政。
庚寅十一月初八日子時,上詣魂宮,冬至祭親行入侍時,行都承旨趙寅永,左承旨金英淳,右承旨李晉淵,左副承旨趙秉鉉,同副承旨李穆淵,假注書南獻中·洪說謨,記事官徐念淳·洪鍾應,原任待敎李憲瑋,檢敎待敎金鼎集以次侍立。〈時〉至,通禮跪,上具衰服,步出齋殿入就位。贊禮啓請哭,上哭,諸臣皆俯伏哭。贊禮請止哭,上止哭。諸臣皆止哭。上詣靈座前,寅永奉香,穆淵奉爐跪進,三上香。寅永進盞,上執盞以授穆淵,穆淵奠于靈座前。大祝金鼎集讀祝訖,上還復位。右議政鄭晩錫行亞獻禮,漢城判尹金逌根行終獻禮訖。贊禮啓請哭,上哭,在位諸臣皆哭。贊禮請止哭,上止哭,在位諸臣皆止哭。贊禮啓禮畢,上還次齋殿還內,承史以次退出。
上在昌德宮。停常參·經筵。
徐箕淳啓曰,大司憲宋穉圭在外,執義朴升鉉,掌令李鎭華牌不進,金秀萬陳疏,持平李佑伯疏批未下,一員未差,監察茶時之意,敢啓。傳曰,知道。
又啓曰,同副承旨李穆淵今日不爲仕進,卽爲牌招,何如?傳曰,允。
傳于徐箕淳曰,三使臣留待。
傳于徐箕淳曰,三使臣入侍。
徐箕淳啓曰,假注書金建銖時無職名,令該曹依例付軍職冠帶常仕,何如?傳曰,允。
又啓曰,右邊捕盜大將徐鳳淳今日拜表,慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
又啓曰,行都承旨趙寅永,左承旨金英淳,右承旨李晉淵不爲仕進,左副承旨趙秉鉉式暇出去,同副承旨李穆淵牌不進,臣獨在院,伴直無人。右承旨李晉淵所當牌招,而拘於廳規,不得請牌,何以爲之?敢稟。傳曰,牌招。
以同副承旨李穆淵牌不進罷職傳旨,傳于徐箕淳曰,只推。
徐箕淳啓曰,右承旨李晉淵牌不進,伴直無人,同副承旨李穆淵,更爲牌招,何如?傳曰,允。
以右承旨李晉淵牌不進罷職傳旨,傳于徐箕淳曰,只推。
徐箕淳啓曰,同副承旨李穆淵再牌不進,伴直無人,右承旨李晉淵,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,玉堂上下番俱空,已至多日,事甚未安。副校理金逸淵旣有只推之命,卽爲牌招入直,何如?傳曰,允。
以執義朴升鉉,掌令李鎭華,司諫趙斗淳牌不進罷職傳旨,傳于徐箕淳曰,只推。
以副校理金逸淵牌不進罷職傳旨,傳于徐箕淳曰,只推。
兵曹判書前望單子入之,金履載落點。
徐箕淳啓曰,新除授兵曹判書金履載,卽爲牌招,傳授命召,何如?傳曰,允。
又啓曰,兵曹判書金履載牌不進推考傳旨,今方捧入,而命召傳授,一時爲急,如是違牌,事〈甚〉未安,更爲牌招,何如?傳曰,待明朝牌招。
又啓曰,卽者文學尹致秀以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,明日次對,兩司當爲進參,除在外疏批未下外,未肅拜·呈告人員,竝待開門牌招,何如?傳曰,允。
以同副承旨李穆淵再牌不進罷職傳旨,傳于徐箕淳曰,只推。
徐箕淳,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以承文院·議政府左參贊意啓曰,今日慕華館査對時,六曹堂上當爲進參,而吏曹判書徐能輔,參判朴齊一病不來,參議李魯集在外,戶曹判書趙萬永病不來,參判柳台佐在外,參議未差,刑曹判書李光文奉命在外,參判金元根病不來,參議未差,工曹判書沈能岳病不來,參判李錫祜,參議吳熙常在外,吏曹判書徐能輔,參判朴齊一,戶曹判書趙萬永,刑曹參判金元根,工曹判書沈能岳,令政院竝卽牌招,以爲備員開坐之地,何如?傳曰,允。
又以魂宮享官意啓曰,享官趙秉龜時無職名,令該曹口傳付軍職,何如?傳曰,允。
兵曹口傳政事,副護軍趙秉龜。
徐箕淳,以侍講院言啓曰,文學尹致秀入直矣,以其親病,陳疏徑出,上番闕直,事甚未安。兼輔德未差,兼弼善趙斗淳,閣臣除本仕,輔德徐淇修,弼善李竣祜,兼文學李鼎在,竝卽牌招,以爲推移入直之地,何如?傳曰,允。
又以都摠府言啓曰,副摠管李奎鉉以同知義禁府事,本府坐起,晝仕出去之意,敢啓。傳曰,知道。
又以左邊捕盜廳言啓曰,本廳兼從事官吳明善身病猝重,勢難察任,改差,何如?傳曰,允。
義禁府啓目,坡州牧使許棨原情云云。傳旨內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。又啓目,行首別軍職徐相五原情云云。傳旨內辭緣,泛稱遲晩,所當請刑是白乎矣,別軍職勿爲請刑,載在大典通編,議處,何如?判付啓依允。
文學尹致秀疏曰,伏以,臣有病母,不堪供職,而黽勉就直,亦旣屢遭,未敢爲言私之計矣。卽接家信,則母病添劇,臣方寸煎灼,按抑不得,情雖懇迫,而替直無路,懼深瀆擾,而擅離爲罪,玆敢忙陳短章,徑出禁扃。伏乞聖慈,遞臣之職,以便將護,治臣之罪,以昭法紀焉。臣無任云云。省疏具悉。爾其勿辭救護。
庚寅十一月初九日辰時,上御熙政堂。奏請使三使臣入侍時,右副承旨徐箕淳,假注書金建銖,記事官徐念淳·洪鍾應,上使李相璜,副使李志淵,書狀官尹心圭以次進伏訖。上曰,史官分左右。上曰,三使臣進前。相璜等以次進伏。相璜曰,日氣稍暖,猝又陰寒,伏〈未〉審聖體若何?上曰,一樣矣。相璜曰,寢睡·水刺之節,若何?上曰,一樣矣。中宮殿氣候,若何?上曰,一樣矣。上曰,善爲往返也。仍命賜貂帽及臘劑各種,相璜等,以次祗受訖。相璜曰,臣竊有區區之情私,雖甚煩猥,敢此仰達矣。臣有望八兄嫂,臣本孤露,嫂又孀居,兩無依賴,嫂視臣如弟,臣事嫂如母,至于今相依爲命。臣嫂今在臣姪江東任所,而臣將遠役矣。江東雖與歷路稍異,如獲一日程迂回,可以往見臣嫂,少伸情理,而此係臣私,有不敢擅行,不得不仰冀恩許矣。上曰,依此爲之。上曰,三使臣就座。上曰,三使臣先退。相璜等退出。仍命史官就座。小間,又命退,承史以次退出。
上在昌德宮。停常參·經筵。
藥房都提調鄭晩錫,行都承旨趙寅永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
徐箕淳,以都摠府言啓曰,今日入直內三廳,武兼軍兵等,中日習射技,請出標信。傳曰,知道。
又啓曰,大司憲宋穉圭在外,執義朴升鉉,掌令李鎭華牌不進,掌令金秀萬,持平李佑伯疏批未下,一員未差,監察茶時之意,敢啓。傳曰,知道。
趙寅永啓曰,左承旨金英淳,左副承旨趙秉鉉,同副承旨李穆淵今日不爲仕進,竝卽牌招,何如?傳曰,允。
傳于徐箕淳曰,大臣·備局堂上引見。
徐箕淳啓曰,玉堂上下番俱空,已至多日,事甚未安。副校理金逸淵旣有只推之命,卽爲牌招入直,何如?傳曰,允。
又以內醫院都提調意啓曰,副提調李穆淵今日問安,不爲仕進,卽爲牌招,何如?傳曰,允。
以右承旨李晉淵再牌不進罷職傳旨,傳于徐箕淳曰,只推。
徐箕淳啓曰,行都承旨趙寅永次對進,左承旨金英淳,左副承旨趙秉鉉,同副承旨李穆淵牌不進,臣獨在院,伴直無人。右承旨李晉淵所當牌招,而拘於廳規,不得請牌,何以爲之?敢稟。傳曰,牌招。
傳于徐箕淳曰,兵·刑換房。
以左承旨金英淳,左副承旨趙秉鉉,同副承旨李穆淵牌不進罷職傳旨,傳于徐箕淳曰,竝只推,嚴飭牌招。
徐箕淳啓曰,兵曹判書金履載再牌不進推考傳旨,今方捧入,而命召傳授,一時爲急,如是違牌,事甚未安。所當更請牌招,而係是一日三牌,何以爲之?敢稟。傳曰,更爲嚴飭牌招。
又啓曰,兵曹判書金履載牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允
吏曹口傳政事,以金逌根爲內醫提調。
以右承旨李晉淵牌不進罷職傳旨,傳于徐箕淳曰,只推
以左副承旨趙秉鉉牌不進罷職傳旨,傳于徐箕淳曰,只推。
以內醫副提調李穆淵牌不進罷職傳旨,傳于徐箕淳曰,只推。
以輔德徐淇修,弼善李竣祜牌不進罷職傳旨,傳于李穆淵曰,只推。
以兼文學李鼎在牌不進罷職傳旨,傳于李穆淵曰,只推。
以副校理金逸淵牌不進罷職傳旨,傳于李穆淵曰,只推。
以執義朴升鉉,掌令李鎭華,司諫趙斗淳,正言李正耆牌不進罷職傳旨,傳于徐箕淳曰,只推。
李穆淵,以吏曹言啓曰,前五衛將李桓五名字,改以哲五事告狀,令藝文館給帖,何如?傳曰,允。
又以禮曹言啓曰,來辛卯式年科擧事目,當爲磨鍊,而取考謄錄,則再昨年式年文科殿試時令旨內,科場易書設施之法意嚴重,而近來則轉成文具,徒見其無益而有弊,每欲一番變通,而今日適當殿試,欲自今除易書之規,其當否,令該曹收議於時原任大臣,館閣堂上事,令下。而領議政南公轍以爲,易書之法,本爲防奸而設,然而主司公而士子無奔競,則雖不封,可也。不然則何可以一易書,盡防其百計行私之路哉?欲嚴科場,在於淸本源而已。易書有無,豈足關係?況今世級漸降,易書反爲作奸之階,聽聞多駭,雖以經費末節言之,無益而所傷甚多,法久則生弊,有如是矣。近時縉紳多士之論,多以爲合有變通,而第念此法,倣唐宋制科謄錄,而行之旣久,便成金石之典,以臣一人謏淺之見,有難率爾仰對。伏望廣加詢問於諸大臣及館閣堂上,深量處之焉云。行判中樞府事李存秀以爲,科場易書,法意嚴重,而近來則非但徒爲文具,反爲許多弊端之階梯,此豈易書法意之未盡善而生弊也?專由於科場不嚴之致也。嚴科場則弊自祛,豈可以科場不嚴而生弊,反除法意嚴重之易書乎?凡易書試券,或有疑誤處,不得已考準,則雖試官,不得見,其枝同本草,必於帳外臺官之前取見事,載之金石之典,以此觀之,則尤可驗法意之有在也。到今捄弊之道,只當益嚴科場而已。嚴科場之道,在於主試者之謹守法典,精白一心而已。苟如是也,赴試之士子,亦不敢生意於從中作弊,此爲捄弊之本。至於法典所載易書一款,恐不可除之。惟殿試則事體雖重,白文呈券與或未成篇者以外,初無入落之可論,故先朝甲寅春,有因特敎,一時闊狹之事,其時則非增廣與式年也,卽庭試也。直赴殿試人,亦付於榜中,而初試入格而應試之券,則依法典易書,直赴殿試人之試券,則除其易書,同一殿試榜也。而原榜初試與直赴殿試人,區以別之,或易書或不易書,直赴殿試人之不爲易書,旣有已例。今番殿試,除其易書,恐未爲不可。不但今番也,雖永爲定式,亦無所不可,而至若初試入格而赴會試者,無論增廣與庭試別試,易書之法,恐不當廢却云。館閣諸臣則皆主通變之論而下答內,大臣諸議如此,易書置之事,令下。戊子式科殿試,則易書除之矣。今此辛卯式文科初試會試及殿試易書之規,自臣曹有難循例磨鍊以入,下詢諸大臣及館閣堂上處之,何如?傳曰,允。
兵曹判書金履載疏曰,伏以,臣向忝憲長,而因病陳懇,卽蒙恩解,得有調息之便,仰感生成之澤。千萬不自意,中權除旨,又下於此際,臣誠惝怳懍惕,不知攸措。如臣書生,而擬議於軍旅之任,已是耕織之失,當且臣材力素薄,夙嬰疾病,年又衰頹,便成癃痼,目視茫茫,無以考閱,班簿,行步痿澁,無以趨走陪衛,平日罕與人接,凡在韎韋之列者,面目且不相識,則其年歷之後先,人器之短長,尤何以辨別,而擧不失當乎?凡此數事,臣雖欲黽勉而冒膺,其勢末由,況臣以九死之餘喘,蒙再生之洪恩,圖報一念,雖不擇於夷險,至於銓衡要劇之任,誓心避遠,株守有素。年前冢宰之除,瀝血哀籲,章至四五,竟蒙恩諒,惶恐感戴,迄銘心肺,今叨見職,以銓衡則東西惟均,以株守則前後無異,臣若力辭於彼而冒膺於此,則人之謂何?顧無論,反而自度,義無所當,寧不愧心而靦顔乎?伏惟我殿下,天地曲遂之仁,旣已體諒於前矣。臣豈不以此,復仰望於今日,而冀被終始之澤也哉?此臣所以逡巡却顧,寧犯違傲而不敢前也,量材而不稱如彼,揆義而難進若此,百爾思惟,承膺無路,玆敢悉暴衷懇,仰瀆崇嚴。伏乞聖明,俯賜鑑諒,亟遞臣授本兵之任,仍命選部,勿復檢擬,以重公器,以安私分,千萬幸甚。臣無任云云。答曰,省疏具悉。古之人亦或力辭於長銓,而承膺於中權者,卿何獨乃爾?勿辭行公。
大司諫尹命圭疏曰,伏以,臣於月前,猥從縣道,敢陳自靖之章而懲討是急,略附沐浴之義,誠淺辭拙,未蒙允兪之音,使兩賊之島喘,至今假息,淑問之王章,尙此未伸,臺閣由是而解體,亂逆因此而無懼,是豈群下所仰望於大聖人嚴行天討之大義者哉?噫嘻,李鶴秀與金敎根父子之負犯,又何其凶且㦧也?惟彼金魯敬之爲極逆,寔由於此輩之爲根柢,而互相糾結,積有醞釀,幽陰之地,譸張而藉勢,姻婭之間,依附而助虐,鶴秀則席勢濟惡,貪天爲己。在朝而動售窺覘之奸計,在野而潛蓄戕害之陰謀,千妖萬惡,如鬼如蜮。敎根則壽貨之充其饕餮,西査之任自低昂,此在渠猶是微眚薄過,締交近習,伺察深嚴之動靜,做出謊說,藉弄朝廷之威福,閃忽陰祕,無惡不有,凡此孤恩負國之許多所犯,已是天地之所不容,國人之曰可殺,然則諸臣沬飮之請,非一人之言,卽出於共公之輿憤者。我殿下何爲而以何以知果目見責之,而如是靳允乎?至若保世臣鎭人心之至仁盛德,臣非不欽仰萬萬,而如此輩之奸凶,亦謂之世臣而可以全保乎?人心之鎭安,尤在於刑政之得當,而且其亂本以其已宿也,故所以魯敬之逆節稔成,而始露於今日者。伏願殿下,更加三思,亟允三司諸臣之請,李鶴秀·金敎根,竝施絶島定配之典,使亂臣賊子,無逭當律,而有所懲畏焉。仍伏念,臣以積年僇廢之蹤,待蒙甄錄,已閱月于玆,而恩批開釋,付之細故,殆若可以進身者然。臣誠感泣惶蹙,益不知死所矣。噫,臣之滿身滓穢,有同不潔之厚蒙,雖以仁天之雨露,勤加薰沐,其奈沁入飢骨,餘臭尙存,何哉?脩門一步,無異鐵限,官以諫名,而進不得叩閤而聲討,退不得詣臺而論啓,猶此虛縻,徒事逋傲,臣情到此,抑亦窮且慼矣。而在聖朝禮使之義,恐不當强所難强,而置之於驅策之列。伏乞聖慈,察臣悲苦之忱,鐫臣諫長之職,以礪淸朝之四維,曲遂匹夫之微諒,千萬幸甚。臣無任云云。肖疏具悉,李·金兩人事,苟欲罪之,則言者之言亦足,何必更掇?勿煩,自引事,亦太煩複矣,勿辭察職。
獻納李南圭疏曰,伏以,世道汚下,人心滔溺,百怪層生,無變不有至於金魯敬而極矣。渠以癡濫之性,鄙悖之蹤,專事趨附,惟患得失,其爲有識之唾罵,亦已久矣。畢竟負犯,自底罔赦,前後之凶謀逆節,已悉於諸臣之章奏,而其所諂媚權奸,肆發抑情之說,傳襲裕賊,欲售至凶之計者,合寘大辟,萬戮猶輕,而夫何殿下之處分,只止於島置,有若尋常薄罪者然乎?此雖殿下好生之德,曲爲仁覆,其在國家用刑之道,殊欠嚴明。臣愚以爲,紀綱由是而莫可收拾,凶逆由是而無所懲畏,此豈非大可懼哉?大抵魯敬之爲魯敬,自有根柢,自有窩窟,李鶴秀是已。噫,彼鶴秀之於魯敬,托以切姻相愛之好,亦有同惡相濟之誼,凡於言議之間,無不譸張指使,其在動作之際,亦爲互相和應,而其計也則潛售窺覘,其心也則陰蓄戕害,此是萬口皆傳,十手難掩者也。然則魯敬之情跡,卽是鶴秀之情跡也。鶴秀之腸肚,亦是魯敬之腸肚,而今此魯敬,則三案旣著,惟彼鶴秀,則一髮無損,是豈可曰國有常憲乎?且以金敎根父子事言之,罪惡貫盈,物議沸騰,而氣燄所觸,莫敢誰何?及夫諸臣之章牘迭發,而敎根父子之罪犯,益爲昭著,奸竇尤復彰露,蓋其箕藩受貨,跡涉綢繆,可見黨惡之習,楚邑按事,語多搆捏,莫掩護逆之情。至於宮闈之動靜,何等深嚴,而潛布耳目,無不伺察,朝廷之黜陟,何等審愼,而陰引黨援,輒欲專擅,人臣極罪,豈有加此?此誠國人之皆曰可殺,天地之所不可容者,而特以殿下包容之度,寬大之量,欲其全保,未之加法。然國家之有刑法,所以懲惡勵世之具也,則雖以人主之尊,有不可低昂於其間也。噫噫痛矣。逆如魯敬,惡如鶴秀,凶如敎根,悖如炳朝,而三尺未施,一喘尙貸,若此不已,則其將國不得以爲國,人不得以爲人矣。伏願殿下,淵然深思,廓揮乾斷,俯從諸臣之請,亟正四人之罪,使亂本拔而民志一焉。仍伏念,臣於九月,進參賀班,退伏鄕廬,納言除旨,忽下於千萬夢想之外,臣雙擎華誥,不勝感激,懲討時急,不敢偃處,觸冒風雪,間關入城,而素患眼疾,一倍添劇,加之腹冷,遇寒衝上,宛轉床褥,無由蠢動,玆敢仰籲於聽卑之天。伏願聖慈,俯垂矜諒,特賜鐫免,仍治臣逋慢之罪,以肅朝綱,以安私分,千萬幸甚。臣無任云云。省疏具悉。金魯敬·李鶴秀·金敎根父子事,朝家則各有斟量,勿煩,爾其勿辭察職。
修撰李淵祥疏曰,伏以,世變無窮,亂逆層生,至有金魯敬·尹尙度之事而極矣。噫,彼魯敬,隆顯,何如,受恩,何如?而三條逆案,俱係罔赦,究厥情犯,萬剮猶輕,前後大臣·三司之齊聲致討,可以見國人皆曰可殺之義,而乃殿下終始靳允,尙今容貸,只今島置而止,如是而何以懼亂賊而洩公憤乎?尙度之托以論人,投呈一疏,旨意陰㦧,字句閃忽,甘自犯於不敬無將之科,思之及此,寧不痛惋?渠本鄕曲卑微之類,明有指使慫慂之擧,此豈可一日寬貸假息於覆載之間乎?伏乞淵然深思,廓揮乾斷,金魯敬·尹尙度,亟允拿鞫之請,快正王法焉。凶逆肆行而根柢未拔,則義理有湮晦之憂,輿憤久鬱而刑章未施,則國是無底定之期。近日諸臣迭陳李鶴秀·金敎根之罪犯者,實出於拔亂本定國是之意也。彼鶴秀之稔,惡旣久晷刻難容,已悉於日積公車,而渠以肇源之侄,甘爲凶逆之黨,傳襲乃叔大憝之謀,固結魯敬絶悖之計,狐朋狗黨,腸肚相連,蛇盤蚓結,手脚盡露,能事則讐視國是,長處則乖亂義理,偃處郊闉而煽惑滋多,延攬匪類而譸張忒甚,若敎根父子之不學無識,貪戾怙嫪,固不足毛擧,而以渠處地,有甚不足,遇事則憑藉莫重莫嚴之地,發言則甘作至凶至㦧之計,附麗近習,伺察深嚴,做作謊說,嚇恐一世,愚迷者擧皆蝨附,怨懟者自作狡窟,國家之隱憂,未有甚於此者。彼兩凶之情狀畢露,罪惡貫盈,神人之所共憤,輿儓之所共知。伏惟聖鑑,亦已洞悉無餘,而不賜嚴處,姑此庇覆者,是豈大聖人天討有罪之義哉?亟許臺臣之請,先正兩凶之罪,俾王章伸而凶魁無至漏綱,是臣大願。臣因此而又有所一言者,爲國討賊,何等大義,而近來三司之或稱在外者,有似玩惕,跡涉厭避,此已是萬萬慨歎,而儒臣金逸淵之日前懲討之章,不及目下兩賊之事者,固知出於率爾無忘,而揆以明張致討之義,恐涉失錯,其在規箴之道,不可無警。臣謂儒臣金逸淵亟施譴罷之典,斷不可已也。仍念,臣庸愚湔劣,最居人下,而厚被隆造,濫叨經幄,涯分已踰,愧懼恒切,又蒙孝理之仁,得遂奉檄之喜,恩山德海,與天無極,而臣纔縻郡紱,旋遭愍凶,風樹不停,冠裳遽吉,情理悲恫,世念都灰,苫塊之餘,重嬰奇疾,沈淹床笫,幾近周歲。延慶墓襄期已過,帀域號痛,而臣不能效奔問之忱,王世孫冊禮順成,而臣不能參庭賀之班,有臣如此,生不如死。迺者瀛館除旨,特及於逖違之餘,而繼而有馹召之命,臣且惶且感,不省攸措,扶舁登途,來伏旅邸,宜伸叩謝之義,待遂覲耿之願,而宿祟添劇,蠢動無由,召牌之下,情地悶隘,略附實狀,仰瀆崇嚴。伏願聖明,俯垂鑑諒,亟遞臣職,仍治臣前後逋負之罪,以肅朝綱。以安私分焉,臣無任云云。省疏具悉。金魯敬·尹尙度事,前後已諭矣。李鶴秀·金敎根事,豈無深諒而然?竝勿煩,金逸淵云云。人見豈盡雷同,爾言太狹矣,勿辭察職。
持平李佑伯疏曰,伏以,臣猥以庸下之姿,濫叨風憲之任,玷汚已極,愧懼恒切,重以疾病沈頓,屢事違傲,義分都虧,惶隘冞深。向來一疏,竊自附於討亂賊,辨邪正之義,而尾陳難强之實,冀蒙體諒之恩,及伏承批旨,溫諭雖極鄭重,見職尙靳鐫遞,臣且惶且感,不省攸措,適値試役有命,不敢言私,冒昧出肅,粗伸扣謝之忱,而久據峨笏之班,徒添仗馬之譏,況又旅邸捿屑,宿症添劇,脆質不耐凝沍,頑痰重挾外感,宛轉叫苦,蠢動無路,召牌屢降,逋慢徒積,玆不得不冒入文字,更陳衷懇。伏乞聖慈,俯賜矜悶,亟遞臣職,以便公私,不勝幸甚。臣方乞免之不暇,不宜贅他,而竊有區區憂惋之忱,有不容泯默者,惟殿下垂察焉。近日臺臣,以李鶴秀·金敎根事,相繼陳疏,請施當律,而伏見聖批下者,一則曰已宿之事,一則曰爾果目見乎?臣愚死罪,竊以爲,聖人處分,失之太恕也。故莫嚴之義理,漸至湮晦,明張之聲討,便同戲劇,懲凶憚惡,有其名而無其實,臣於此,實不勝萬萬憂歎之至。夫奸凶之稔惡,必待年久而彰著,則不可以事之已宿而置而勿問也。臺閣之盡言,許以風聞而論劾,則不可以目所未見,而斥而不信也。況彼兩凶之罪,皆非年久之事,俱爲難貸之案,國言去益喧藉,情節旣盡綻露,十手之所難掩,萬口之所同傳,則雖以我殿下全保鎭安之苦心,其於國家之刑政,何哉?噫,彼鶴秀之天生妖慝,世濟奸惡,平居伎倆,罔非讐視國是,晝宵營爲,不出害物戕人,敢懷窺覘壞亂之習,甘作辜恩負國之類。況以凶逆之侄,又作魯敬之黨,言議之無不綢繆,聲勢之互相依附,包藏設施,甘爲不逞之窩主,縱恣跳踉,偃若無故而郊居,已是罔赦之罪,而最是藉賣莫重之地,譸張至凶之計者,與敎根父子,締結綢繆,打成一片,左右煽唱,表裏和應,是可忍也,孰不可忍也?彼敎根之許多罪惡,前後公車,旣盡臚列,重貨作壽,已著固結之跡,西邑按事,莫掩扶抑之情,萬惡咸萃,三尺難逭,殿下之所已洞悉,而公議之莫可止遏矣。旣知其罪犯之難逭,姑且容忍,不施當律,將何以嚴忠逆而別淑慝,鎭人心而靖世道乎?臣謂兩凶島配之典,亟賜允兪,俾輿憤洩而王章伸焉。臣無任云云。省疏具悉。兩人事,豈無斟量而然?不允。
正言鮮于疏曰,伏以,舜帝之聖焉,而猶慮其邦敎之或干,則必也明刑而以弼,殷湯之哲焉,而欲懋其人紀之肇修,則允矣從諫而弗咈,以爲千聖不易之典,百王相傳之規,而粵我祖宗以後,克體虞商之法,制五刑而弼敎,設三司而修紀,臣於近日,伏見公車章牘,則所論者卽義理之莫嚴也,所陳者亦公議之莫遏也,而前後下答,非但不賜允從,抑亦專懋庇覆,大聖人寬大之量,包容之德,臣固欽仰萬萬,而若使此輩,終始假借,則禍亂之本,必又伏於冥冥之中,將待時而發耳。臣雖至愚,亦知竊爲殿下憂之,故沬血飮泣,畢忠盡誠,玆扶義理之本,略拾公議之餘,敢效有犯無隱之忱,勿降以人廢辭之音,臣不勝萬幸之至。噫,彼李鶴秀,性本奸妖,計切戕害,不啻蠅營之巧,殆若龍斷之賊,儘乎患得之鄙夫,無忌之小人,此之謂也。蓋渠叔之當律尙逭,神人之餘憤猶切,而渠則偃處咫尺之坰,晏若尋常之罪,無意縮伏,有計覬覦,招集不逞之徒,締結樂禍之輩,凡於氣色,隱然憑藉乎莫重莫嚴,諸般作爲,罔非包藏乎至凶至慝,惜乎乃家之孫,是何墜失之甚?果然渠叔之侄,猶襲凶逆之謀,每與金魯敬輩,陰所綢繆者,欲其翻弄國是也,潛所和應者,爲其壅蔽聖聰也,則彼魯敬之所窩主者,惟鶴秀是已,鶴秀之所根柢者,惟魯敬是已。而今此魯敬,雖未當律,旣云聲討,而漏其窩主者,是豈聲討之道也哉?且此輩之朋比而黨援,掩祕而不得,無耳不聞,有口皆言者,卽金敎根父子是也。壽權門而朋比之迹莫掩,按西州而黨援之狀畢露,而其天地難容之至奸,古今所無之極㦧,昭載前人之書,斷案自在,眞贓實多,卽我殿下之所嘗鑑燭無餘,故臣不必更事陳列,而憲臣疏批,若曰,保世臣鎭人心,如此奸凶之類,可以謂世臣乎,究厥心腸,實非殿下之臣也,乃是殿下之賊也。庇覆賊類,豈足爲鎭人心,而適足爲人心之怫菀而已。又於僚臣疏批,若曰,自上苦心,只曰,不當然乎?臣愚死罪,實不知以殿下明義理循公議之心,何不苦心於痛斥奸徒,而乃反苦心於寬假凶逆也?臣伏聞先王之義刑義殺,雖或傷人之肌膚,殘人之軀命,然刑一人而天下聳然不敢肆意於爲惡。伏願殿下特採一得,更加三思,快施當施之律於李鶴秀·金敎根,使世道靖而輿憤洩焉。仍伏念臣素患風痰,況當雪沍,一倍危篤之症,萬無起動之望,屢事違傲,只增惶蹙,玆不得不尾申前懇。伏乞聖慈,俯垂矜憐,亟遞臣職,俾安微分,千萬顒祝。臣無任云云,省疏具悉。諸人事,已悉諭於前後諸批矣,勿煩。
庚寅十一月初十日辰時,上御熙政堂。藥房入診,大臣·備局堂上引見入侍時,都提調鄭晩錫,行都承旨趙寅永,假注書南獻中,記事官徐念淳·洪鍾應,檢校待敎金鼎集,右副承旨徐箕淳,假注書金建銖,事變〈假〉注書任秀龍,領議政南公轍,兼禮曹判書李羲甲,行戶曹判書趙萬永,行護軍白東薳·申絅,兵曹參判鄭基善以次進伏,醫官玄在德·盧在豐·南山壽·卞文燮進伏楹外訖。上曰,史官分左右。公轍等曰,日氣不調,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。晩錫曰,醫官入診,何如?上曰,置之。晩錫曰,保護重任,久曠可悶,提調有闕之代,令該曹口傳差出,何如?上曰,依爲之。出擧條上曰,次對爲之。公轍曰,知事金在昌,上護軍金履喬,漢城判尹金逌根,大護軍洪奭周,右參贊朴綺壽,會寧前府使鄭元容竝備堂還差,判中樞府事徐俊輔,前兵曹判書南履翼,吏曹判書徐能輔,知敦寧朴周壽竝備堂差下,金逌根·徐能輔,兵曹參判鄭基善,使之竝察有司之任,金逌根,都承旨趙寅永貢市堂上差下,刑曹判書李光文湖南句管,徐能輔海西句管,鄭元容關東句管差下,何如?上曰,依爲之。出擧條公轍曰,備堂鄭元容方在罷散中,特爲敍用,何如?上曰,依爲之。出擧條公轍曰,摠戎使李海愚今日賓對,又爲懸病,雖未知其實病之如何,而事體則極爲未安,從重推考,更加嚴飭,何如?上曰,依爲之。出擧條公轍曰,頃因湖南右道繡單,統營穀所儲之唐串倉革罷當否草記,關問之後,道臣·統帥各具意見,有所報來,而道臣,則以爲,兩倉分受,大爲民弊,罷此移捧,可祛積痼之瘼云,統帥,則以爲,浦口稍遠,古制難變云矣。第其所謂浦口,取一二里裝載之近也。其曰,古制,卽忠武公李舜臣設都廳之所故耳,倉之因革,自有古今之異,宜浦之遠近,又無彼此之相懸,則民弊攸關,亟宜變通。況此唐串,乃是中間移建,本非當初創設云。依道臣所請,羅州·務安兩邑所在統穀,使之移捧於三鄕倉及南倉,若非耗穀募錢,依前輸送於統營之意,分付,何如?上曰,依爲之。出擧條公轍曰,慶尙監司李勉昇以道內元會各穀數甚耗縮,耗條無以當應下爲辭,仍以左兵營山城米三千石,右兵營軍餉穀折半四千石,左水營別餉米三千石,合一萬石,移錄元會,別置倉半分全取耗之意狀請,令廟堂稟處矣。近以元會之不足,以致每年之割本,不容不從長區劃,餉穀雖係所重,移錄亦合時措,自明年竝依狀請施行,何如?上曰,依爲之。出擧措公轍曰,海伯今朔瓜滿云。後日政,當差出,故敢此仰達矣。上曰,依此爲之。公轍曰,萬東廟事體,所係莫重,自昔値修改之擧,則其容入物力,必筵稟除劃,故臣於年前,亦以廟內進德門修改事,仰奏矣,至蒙物力劃給之命矣。今聞廟宇年久多傷,修改之役,頗爲浩大云。以湖西某樣穀中,折米限一千石劃給,使之竣役,一以盡崇奉之道,一以體繼述之義似好,故敢爲仰達矣。上曰,依此爲之。晩錫曰,臣本庸愚湔劣,百無肖似,初不近似於輔相之任,而況今癃病沈痼,鬼事日迫,萬無陳就之望,曠職妨賢,害於公不勝其多。向者連章祈免,非爲臣便私,而實有關於國事利害。伏乞俯量此實狀,亟許遞免,改卜賢德,以幸公私,千萬血祝,敢此仰達矣。上曰,大臣就座,諸宰奏事。箕淳曰,諸宰無奏事云矣。箕淳曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,大臣及諸宰先退。上曰,史官就座。仍命退,承史以次退出。
上在昌德宮。停常參·經筵。
徐箕淳啓曰,合辭許久闕啓,事甚未安。除在外疏批未下外,未肅拜·呈告人員,竝卽牌招,何如?傳曰,允。
又啓曰,掌令金秀萬疏批已下,一體牌招,何如?傳曰,允。
李穆淵啓曰,玉堂上下番俱空,已至多日,事甚未安。副校理金逸淵旣有只推之命,校理李在鶴,修撰李淵祥·徐有贊疏批已下,一體牌招,推移入直,何如?傳曰,允。
徐箕淳啓曰,兵曹判書金履載牌不進推考傳旨,今方捧入。而命召傳授,一時爲急,如是違牌,事甚未安。更爲牌招,何如?傳曰,允。
又啓曰,兵曹判書金履載再牌不進推考傳旨,今方捧入。而命召傳授,一時爲急,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
又啓曰,兵曹判書金履載疏批已下,卽爲牌招,傳授命召,何如?傳曰,允。
又啓曰,大司憲宋穉圭在外,執義朴升鉉,掌令李鎭華·金秀萬,持平李佑伯牌不進,一員未差,監察茶時之意,敢啓。傳曰,知道。
以大司諫尹命圭,司諫趙斗淳,獻納李南圭,正言李正耆·鮮于,執義朴升鉉,掌令李鎭華·金秀萬,持平李佑伯牌不進罷職傳旨,傳于徐箕淳曰,只推。
以校理李在鶴,修撰李淵祥·徐有贊牌不進罷職傳旨,傳于李穆淵曰,只推。
李穆淵,以吏曹言啓曰,今此望祭祭官中,時無職名人,令該曹口傳付軍職,何如?傳曰,允。
校理李在鶴,副校理吳致淳,修撰徐有贊等疏曰,伏以,刑章不嚴則國綱無以立,奸凶不鋤則朝著無以淸,近日公車之日積者,是豈已而不已哉?金魯敬·尹尙度之負犯至重,公議莫遏,而所被之律名,直不過島置而止,歷數古今,豈有逆如魯敬,凶如尙度,而假息於覆載之間者哉?輿情已不勝其抑鬱,而至如李鶴秀·金敎根父子貫盈之罪狀,前後聲討,彰露無餘,而乃殿下一例靳允,以保世臣鎭人心爲敎,臣等竊以爲,刑章嚴而國綱立,則人心可鎭矣,奸凶鋤而朝著淸,則世臣可保矣,罪如此輩而法不加焉者,非臣等之攸聞也。噫,彼鶴秀,以天生之戾氣,襲乃叔之餘套,貪進冒利,視若能事,戕人害物,看作奇計,有識之歎,厥惟久矣。及其乃叔罪名畢露之後,渠若有一分嚴畏之心,固當屛縮之不暇,而乃反出沒城闉,開門延客,殆若無故者然。其所包藏,無非背公而營私,其所排舖,無非凶國而禍家,思之及此,寧不凜然寒心乎?夫魯敬之許多罪惡,苟究窩窟,一則鶴秀,二則鶴秀。若乃敎根父子,蛇盤蚓糾,綢繆陰祕,締結之迹,已著於作壽,扶抑之情,莫掩於覈,人之凶獰,胡至此極?其他罪犯,今不必覼縷架疊,而至憯之情狀,難容之斷案,非惟十手所指,卽是一世之所共知也。三尺之律,無則已矣,旣有之則不施於此等凶慝,而將焉用哉?伏乞殿下,淵然深思,廓揮乾斷,金魯敬·尹尙度嚴鞫得情,明正典刑,李鶴秀·金敎根亟允臺請,快降處分焉。臣等無任云云。省疏具悉。金魯敬·尹尙度·李鶴秀·金敎根事,前後諸批,皆示斟量之意,又何聯陳紛紛也?不允。
副應敎金鼎集疏曰,伏以,有犯而必誅者,王法之嚴也,不謀而同辭者,人心之公也。雖以人主之尊,一循乎王法之嚴,而無咈於人心之公,然後奸凶有所知懼,隄防可以無壞,臣未敢知。今我殿下之所以處李鶴秀·金敎根父子者,其果能懲大憝而存大防,無骫於王法,而弗咈乎人心也哉?噫,彼鶴秀,本以乃叔之姪,又托魯敬之姻,僇廢之蹤,依伏郊坰,莫悛驕悍之態,敢事跳踉之習,憑藉莫重,而計專在於貪天,包藏至凶,而謀不出於戕人,聲勢焉自作窩主,言議焉無不譸張,根柢於魯敬而奸狀畢露,傀儡乎魯敬而斷案斯在,今於魯敬三罪旣發之後,鶴秀之一髮不動者,朝家刑政,寧有是也?噫,彼敎根,榮顯已極,而不思報效之義,窺覘至巧,而甘犯悖悍之誅,箕金納貨,自著糾結之跡,楚査用情,顯售扶抑之意,若其陰連近習,伺察深嚴之動靜,公肆謊說,賣弄朝廷之威福,卽渠難貰之大慝,而莫掩之眞贓也。嗚呼,今日盈庭之言,實出於人心之公,而擧國之討,可見夫王法之嚴,則以殿下日月之明,宜其有俯燭無遺者,而乃反責之以目見,諭之以已宿,一例靳持,不思所以嚴處之道,臣竊不勝抑鬱憂懣之至。伏願聖明,念王法之莫嚴,體人心之至公,亟從群請,快施當律,千萬幸甚。臣無任云云。省疏具悉。李·金兩人事,自有斟量,勿煩。
副校理金逸淵疏曰,伏以,臣本以無似之姿,猥叨論思之任,學術蔑劣,見識茫昧,觸事生疣,固所自知。臣於日前懲討之章,只論金魯敬·尹尙度之逆節,而李鶴秀·金敎根之不爲竝論者,豈有他哉?第臣之本意,則逆如魯敬,凶如尙度,而尙今假息於覆載之間,已是失刑之大者,故忠憤轉激,不勝抑鬱之致也。至於兩凶,則罪犯亦係深重,只擧尾附,恐欠明張之義,故方擬繼此而更積誠意,專事致討,仰請處分者,非謂魯敬·尙度之爲急,而鶴秀·敎根之爲緩也。然而不知臣之本心而驟看,則以兩凶之不爲竝討,以臣爲罪,固其宜矣。乃者儒臣李淵祥之疏出,而臣之妄料顚錯之罪,益無所逃,而聖度天大,不惟不加之罪,而反加包容焉,臣誠惶隕感激,實不知措躬之所也。伏乞亟降威罰,以懲溺職之罪焉。臣旣自訟之不暇,固何敢見職自居,而若或因此而仍爲泯默,則臣情莫暴,臣罪尤大。伏願聖明垂察焉。噫,彼李鶴秀本以驕蹇之性,濟以陰祕之行,傷人害物,自是伎倆,誇勢冒利,看作能事,貪天爲功,恣行凶臆,爲世指目,厥惟久矣。今此魯敬之三條逆節,皆是鶴秀之譸張指使,則鶴秀之尙今偃息,晏若無辜者,其可曰國有典刑乎?又況渠以乃叔之姪,幸免收司之律,苟有嚴畏之心,固當惶阨屛跡之不暇,而自同平人,偃處郊闉,締結人客,少無顧忌者,尤爲萬萬可痛可惡,而至於金敎根父子之許多罪犯,已悉於前後懲討之章,斷案已成,輿情尙沸,今不必更事臚列,而渠以世祿之裔,受國厚恩,兜攬華顯,其所感激圖報,宜倍他人,而做出謊說,朋比凶逆,作壽權門,已著盤結之跡,按事西邑,莫掩扶抑之情,無識耆利之輩,擧作依歸之所,背公營私之徒,皆懷趨附之計,此莫非敎根憑藉莫嚴,嚇恐一世之致也。兩凶之罪,如是狼藉,而尙靳兪音,此豈大聖人天討有罪之義哉?伏願殿下,淵然深思,廓揮乾斷,金魯敬·尹尙度,亟令拿覈,快正典刑,李鶴秀·金敎根,亦允臺請,俾王章伸而輿憤洩焉。臣無任云云。省疏具悉。無論妄料與否,請勘爾者已太刻,而爾疏之復追論李·金之事,亦未可謂有主張也。爾其勿辭察職。
掌令金秀萬疏曰,伏以,太陽燭照,而鬼蜮莫逃其形,嚴霜凜烈,而蛇蠍莫售其毒。是以雖在堯·舜之世,特設五刑之法,明示四凶之誅,聖人豈樂爲之刑辟哉?然而亂賊不誅,則王章壞亂於上,巨慝幸逭,則輿憤拂鬱於下,故斷之以法而不疑也。臣性本昏愚,而懲討之志,則如鷹鸇之逐鳥雀,言甚巽軟,而明張之義,則如劍戟之芟荆棘,向陳一疏,粗伸沬飮之忱,而只緣忱誠之薄,未蒙允兪之音,臣不勝抑鬱之至也。臣竊伏覸近日臺閣之批,有曰,保世臣而鎭人心,固知我殿下,以天地包荒之德,山藪藏疾之量,雖欲全保而鎭安之,此有大不然者。夫世臣者,與國同休,事君以忠之謂,而非世世華嫵之謂也。不幸有亂臣賊子,出於其間,則雖或有處之自殊,門戶之可惜,而不得不明正典刑底定國是也。一有容貸其罪,低昂其法,則人心其將解體,雖欲鎭之,其可得乎?噫嘻,金魯敬之托跡權奸,傳神賊裕,肆發沮戲之論,至出抑情之言而究其根窩,則其姪壻李鶴秀也,論其血黨,則其切友金敎根父子是耳。惟彼鶴秀,本以凶逆之妖姪,甘作聖朝之孔壬,以戕害人物,爲其己任,盤結凶徒,作爲家計,全無忌憚,坐運指畫,殆若龍斷之鄙夫,自歸狐媚之小人也。乃叔之罪止島置,尙切神人之憤,而如渠之偃息郊坰,久致朝野之憂,猶復招集不逞之徒,觸犯無將之罪,而如魯敬凶悖之類,不覺自入其圈套,同歸其機關也,則魯敬之窩主,非鶴秀而誰也?且以其淫朋之連腸者言之,則噫,彼金敎根,本以市井牟利之習,濫躋淸朝崇顯之秩,罔念圖報之意,專事藉弄之計,開口則憑藉莫重莫嚴之地,設心則包藏至凶至憯之計,蠅營狗苟,手脚畢露,蛇盤蚓結,肺肝如見,而箕藩之壽金,充其饕餮之欲,楚邑之査事,任其扶抑之端,十手所指,掩護不得,萬口皆傳,喧藉不止,而又其悖子之傳襲陰巧,擅弄威福,斷案已成,公車已積,國人皆曰可殺,殿下亦已洞悉之矣。第其群凶之情狀畢露,刑章不加,偃息近郊,自同平人,是可曰國有三尺乎?臣之聲討,亦自謂不後於人,而間仍試役,又趨享班,今始繼進文字。伏願殿下,廓揮乾斷,亟行天討,使亂本拔而凶窩破焉。仍伏念,臣素患痰癖之症,當寒越添,萬無趨走之望,連事違傲,只增惶蹙,玆不得不尾申前懇。伏乞聖慈,俯垂矜諒,特遞臣職,仍治臣逋慢之罪,以安微分,以肅朝綱,千萬顒祝。臣無任云云。省疏具悉。金魯敬·李鶴秀·金敎根事,已諭於諸批,不允,爾其勿辭察職。
上在昌德宮。停常參·經筵。
徐箕淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,三和府使吳準常下直,長弓一張,長箭一部,片箭一部,筒兒一箇賜給。
趙寅永啓曰,左承旨金英淳,右承旨李晉淵,左副承旨趙秉鉉,今日不爲仕進,竝卽牌招,何如?傳曰,允。
傳于趙寅永曰,永陵受香承旨,仍爲奉審摘奸,局內諸陵,一體奉審。
徐箕淳啓曰,假注書金建銖身病猝重,勢難察任,今姑改差,何如?傳曰,允。
金建銖改差,代以尹致定爲假注書。
李穆淵啓曰,玉堂上下番俱空,已至多日,事甚未安。校理李在鶴,修撰徐有贊·李淵祥旣有只推之命,與副校理金逸淵一體牌招,推移入直,何如?傳曰,允。
徐箕淳啓曰,卽者義禁府都事來言,時囚毋得過三日滯囚,曾有定式矣。時囚罪人許棨·徐相五等,當爲議處,而判義禁未差,次堂例不得擧行云。判義禁未差之代,政宮牌招開政差出,待下批牌招,以爲開坐之地,何如?傳曰,前望單子入之。
判義禁前望單子入之,金在昌落點。
徐箕淳啓曰,新除授判義禁金在昌,卽爲牌招,以爲開坐之地,何如?傳曰,允。
又啓曰,判義禁金在昌牌不進推考傳旨,今方捧入。而開坐命下之後,如是違牌,事甚未安。更爲牌招,何如?傳曰,待明朝牌招。
又啓曰,大司憲宋穉圭在外,執義朴升鉉,掌令李鎭華·金秀萬,持平李佑伯牌不進,一員未差,監察茶時之意,敢啓。傳曰,知道。
以左承旨金英淳,右承旨李晉淵,左副承旨趙秉鉉牌不進罷職傳旨,傳于徐箕淳曰,只推。
以大司諫尹命圭,司諫趙斗淳,獻納李南圭,正言李正耆·鮮于,執義朴升鉉,掌令李鎭華·金秀萬,持平李佑伯牌不進罷職傳旨,傳于徐箕淳曰,只推。
以校理李在鶴,副校理金逸淵,修撰李淵祥·徐有贊牌不進罷職傳旨,傳于李穆淵曰,只推。
領議政南公轍,右議政鄭晩錫等聯名箚曰,伏以,臣等俱以無似,忝居中書之席,徒貽素餐之譏,而每見無禮於君者,則欲如鷹鸇之逐鳥雀,素所畜積者然也。顧今世變層生,亂逆接踵,天地之所不容者,乃反容焉。國人之曰可殺者,乃反生焉。一日二日,搢紳之懲討,都歸沁泄,輿儓之物議,愈益沸騰,臣等繞壁彷徨,深憂永歎,而今又伏見玉署臺閣之,疏批下者,乾斷尙遲,廓揮王章,久而未伸。臣等於此,又安可默而不言乎?噫嘻,金魯敬之罪,臣等前旣論之,今不必架疊,而裕賊之後,又有裕賊,是天下有兩汝立也,而畢竟勘律,止於島圍,刑政之失,已無可言。至於李鶴秀·金敎根父子,俱以名門世族,受國厚恩,淸顯華膴,無不兜攬,有何怨懟之心?而以其貪進之態,濟以牟利之習,許多臚列,積於公車,此已是人臣之大罪,而鶴秀則以切姻之魯敬,平日言議,與之綢繆,假托莫重之地,鋪張至憯之計,鶴秀與魯敬,一而二,二而一也。又於乃叔罪犯彰著之後,偃處郊坰,晏若無故,不逞樂禍之輩,爛漫往來,作爲淵藪,無嚴無忌,胡至此極?魯敬之懲討方嚴,而鶴秀不損一髮而自在,則天下寧有是耶?敎根則固結之跡,已著於作壽,扶抑之情,莫掩於按事,締交近習,潛察深嚴之動靜,做出謊說,藉弄國家之威福,貫盈罔赦之罪,斷案已具,此豈可如薄物細故已宿之事,而置之不問耶?惟我殿下,全保世臣,鎭安一世之苦心盛德,臣等嘗欽歎萬萬,而書曰,世祿之家,鮮克由禮,禮之不由。至犯無將而不道,此而容貸,而曰,全保世臣,則其流浸漫,其禍漸熾,將無以鎭安世道,而國不得爲國,人不得爲人矣。殿下誠欲全保而鎭安,則莫如刑政之嚴且正而已矣。伏願更加三思,亟允三司諸臣之請,使人心服而世道靖焉。取進止。答曰,省箚具悉卿等之懇。諸人事,卿等又何爲而然也?諸人之有罪無罪,姑舍,予當先言予意於卿等矣。國家不幸,奄遭五月之酷變,予上爲宗社,下爲生民,雖不得不復臨國政,然亦何心焉?君臣上下,收拾已亂之心神,以調護予躬,以輔養沖孫,懷保小民,挨度歲年,尙懼其不及,而首尾六七朔之間,朝廷之上,無他猷爲,日日紛紛,若將不及者,非彈人殺人之論,則一無聞焉,此果何許時乎?古今之稱凶者,莫首於四凶,而鯀以汨陳而殛之,其餘皆流也放也竄也,豈聖人柔弱之致?原天理察人情,適可以止故耳。必如後世之屠戮殄滅,然後爲快哉?予竊有訝怪者,今日廷臣,未見有以敎化導予者,而惟望予之果於誅討,予本否德,故謂不足語仁而然乎?太先於柔,故欲其立威而然乎?使予果於立威,則亦豈今日廷臣之福也?況近日聲討諸人之事,皆是丁亥以來事端,無論誰人何事,於予心,其果所欲聞者乎?若謂予欲聞,則是無人心天理也,尙亦何言?今此縷縷者,政所以淑人心靖世道者也。先自卿等,體認予意,相與告曉而對揚,則實亦國家之大幸也。至於李鶴秀·金敎根父子,以若家世,以若榮顯,某事某事之必如是,予亦豈能知之?蔽一言曰,反身不疚,寧有是也?群情之沸騰,不可不念,李鶴秀·金敎根·金炳朝,竝放逐鄕里,以示擯不與之意,卿等其知之。大抵前後處分之後,好惡可謂明矣,刑政可謂行矣。此亦予不欲言而言者,此後若復以此等事瀆擾,則自卿等愼旌,象魏在彼。仍傳于李穆淵曰,此批答遣史官傳諭。
儒生生員魚用夏·趙璋煥·許嶨·金邦奎·尹普淳·李以元·趙述采·文命敷·李廷觀·李秉衡·李箕樂·盧秆·姜頤亨·李相建·申在駿·尹秉默·徐鳴輔·朴文紀·李鼎顯·權,進士尹致膺·金取源·李敏根·趙鉐·朴天源·李正懋·姜忠永·尹翼培·睦仁秀·李治亨·金尙鍾·許渼·安柱完·宋顯載·申錫膺·朴章淳·權遇準·李光泰·金亨壽,生員洪明圭·尹守慶·張涑·金在晉·沈敎鎭·元用洛·禹崑河·鄭昌鎭·李光一·李漸五·李源孝·金樂浩·尹雲逵·洪在儒·睦安中·朴依敬·孫永孝·李敎中·李俊英·李源相,進士洪邁燮·朴喜壽·徐緯輔·尹兢圭·趙道淳·金昇鎭·安楘·宋廷玉·李德敎·嚴益謙·尹致京·金邦默·柳榮道·洪元健·閔馨在·李鶴圭·金佐鉉·宋一儁·沈有澤·金孝求,生員金濟復·具漢翼·金銡·朴思宸·鄭最賢·田應周·申大範·白東佑·李萬容·尹致翼·南宮晳·鄭勳祖·韓用協·鄭誠奎·申禹謨·權重星·趙致淳·趙喜永·洪瓚周·朴宗鶴,進士韓宇洪·李魯健·安秉民·朴瑊·李寅雄·洪達善·兪達柱·趙玄齡·韓重履·柳曮·南履憲·成翼曾·金休·金用遠·李馨中·李謙九·睦奎錫·鄭元和·李龍沼·鄭基承·尹深,生員李沂夏·洪弼謨·丁載錫·李正煥·金星觀·閔種淑·韓錫永·吳應鎬·洪淳容·金達聲·李壽薰·李厚璥·柳綽遇·閔邦潤·徐有喬·李秉植·李正觀·吳致琦·尹宗儀·兪老煥·趙觀人,進士李馨萬·金龜煥·宋天欽·金熙宗·金輝鍾·成鎭敎·金邦奎·李衡宗·李義彬·李亨坤·柳輨·趙承默·洪遼·閔龍顯·柳璟·徐仲輔·閔璜世·尹致養·趙啓恒·鄭湜·洪萬學·李廣愚·崔景濩·宋在益·金洛受·李運河·鄭志憲·黃熽·鄭敬膺·李尙晃·閔種稷·朴憬·曺讚奎·崔龜宗·李昆裕·徐得淳·宋宅鎭·李鼎俊·吳肯默,生員南持順·沈東翼·李紀城·金光植·李興緖·姜鎰永·宋鴻翼·金斗昌·李益友·趙晸煥·洪始瀅·徐達輔·金基直·洪敏學·金震鐸·吳·李鳳沼·曺錫輔·申錫愚·徐有薰·趙然天·朴膺壽·洪瓚求·李壔·趙秉緯,進士柳禾·鄭興敎·尹應圭·趙道林·徐兢輔,幼學梁錫龜·李長錫·白亮煥·朴會臣·李周祜·任百愼·宋廷和·南絅中·趙愚植·任百恒·李觀洙·洪選容·沈魯冕·許傳·丁學輅·趙獻永·趙在永·洪遠周·鄭理和·宋膺壽·朴敬陽·徐逈淳·韓弼敎·李邁·韓鎭序·金鳳綸·李祖翼·李祖鑑·楊學源·金炳雲·金敎性·金在獻·金在麟·李寅始·金在龜·金顯箕·鄭益敦·金必健·李羲敎·具東曅·洪在臣·孔煥鼎·朴龍九·金敎永·申用一·柳晳·徐經輔·黃宗漢·洪在重·金秉淵·申泰運·權命周·尹之鎔·兪允煥·韓應淳·李箕集·許傛·李遇謙·李源德·鄭基寅·愼始徽·李源益·金思獻·尹萬求·洪敏秀·趙弼永·金益浩·朴明德·鄭駿容·尹纘東·趙發永·鄭世奭·李熙運·李台殷·李洛榮·趙秉軾·閔成鏞·徐有先·申日顯·李益永·金在師·李淳榮·尹赫烈·李晩器·李溭·尹夔三·兪淸柱·趙龜錫·李禮華·尹五鉉·徐有翔·徐名輔·尹致奭·金東翕·權·李敬植·金在顯·李萬遠·宋修玉·李墩·崔重顯·金基穆·成致默·鄭琪秀·金錫根·徐有質·李·申錫昌·柳譱·權大澈·黃鍾夾·權用修·徐慶淳·徐冀淳·李正基·徐意淳·徐頀淳·洪佑賢·李秉周·徐章淳·徐榮淳·洪奎復·禹建榮·沈宜鵬·沈宜麟·姜綏永·沈敦永·沈友澤·姜羲永·沈景澤·元世貞·兪明煥·南秉善·兪致翼·柳萬會·睦仁會·兪致定·兪廷煥·兪景煥·李謙沼·林喬鎭·李元在·李承元·尹榮厚·李憲度·金佑鉉·趙吉和·李鼎賢·洪配厚·趙徹林·洪良厚·朴齊臣·趙復林·李寅儉·李·李秉植·李庚植·洪莘謨·李㘾·趙埴·朴齊韶·李·吳英默·鄭世億·徐容淳·鄭世哲·金學懋·李玄重·洪述謨·李弼相·曺鶴承·洪鳳周·申命洙·洪在愚·鄭基世·鄭翊朝·成載和·洪祐健·洪鍾序·洪友燮·鄭最朝·韓瀅履·洪廷燮·閔致度·李寅奭·李名錫等疏曰,伏以,臣等猥以韋布之蹤,徒費鹽薤之供,其跡甚微,其言甚輕,而忠國愛君之誠,竊有得於秉彝之天耳。目見凶徒式繁,王章未伸,耿耿愚衷,繞壁彷徨,玆不得不相率仰籲,惟聖明垂察焉。噫嘻,金魯敬之罪,可勝誅哉,本以陰慝之性,濟之麤濫之習,父子叔姪,迭據華要,貪進不已,惟利是趨,眼無君父而肆發抑情之說,掩護凶逆而甘作聲援之計,卽此數案,猶惜寸斬而,己卯凶言,尤何等至凶且憯也?嗚呼,前乎千古,未有裕賊,後乎千古,未有裕賊,而豈意今日,復見裕賊乎?言之及此,不覺髮豎而膽掉,直欲手磔而口臠,誓不與此賊俱生耳。凡今日北面於殿下之庭者,孰不思沬飮而陳之,明張而討之,而處分只止於圍置,兪音尙靳於鞫覈,天討當行而不行,輿情愈往而愈鬱,將謂世祿之裔,而曲加全保耶?抑將謂禁臠之餘,而愛欲其生耶?伸私恩而屈公法,本非聖朝之美事,以世臣而稔凶圖,尤是公議之共憤,臣等死罪,竊謂殿下之刑政,由是而不振,八方之人心,由是而不靖,將至於國不國而人不人者,豈不大可懼哉?三司之聲討,非不嚴且正矣,而傳啓未滿一再,求對遽止數日,沁泄玩愒,有名而無實,烏在其碎首瀝血之義哉?臣等重爲世道惜之,至如李鶴秀,天何生妖慝之物,敢欲螮蝀於聖明之世也,是亦變怪之大者。蓋其窺覘之態,敢售貪天之心,排軋之習,全事戕人之計,患得失之徒,歸如逋藪,樂禍亂之輩,看作窩主,憑藉假托於莫重莫嚴之地,包藏設施於不聞不覩之中,於是乎魯敬則視鶴秀如奇貨,鶴秀則倚魯敬爲狡窟,爛熳綢糾,腸肚相連,魯敬之逆案,卽鶴秀之逆案,而鶴秀之眞贜,乃魯敬之眞贜也。渠以肇源之姪,尙免收司之律,已是失刑之大者,況今罪案已露,臺言峻發,而王法未加,偃息自如,臣竊感焉。噫,彼金敎根貫盈之罪,前後公車之上,臚列無餘,臣等雖甚無似,亦忝士林之末耳。論一無識之鄙夫,固有汚口之嫌,而以若家數,受國厚恩,爵之高矣,榮之極矣。何求不足,何欲不遂?而惟其狼性不改,梟音未悛,埋頭於粉華之場,而全沒名檢,比肩於駔儈之流,而不識羞恥,居家則驕淫矜侉,在官而貪黷無厭,此猶渠薄物細故耳。嗚呼,聖明在上,离光繼照,百度皆貞,萬姓咸和,而奈其陰譎之心,潛蓄鬼蜮之情,誇寵張勢,作爲能事,讆言謊說,習與性成,締結近習,窺伺深嚴,自以爲宮闈動靜,無不知之,朝廷黜陟,亦出其手,附勢者盡入牢籠,趨利者莫不輻湊,賣權以買財,賣財以買權,蛇盤蚓結,打成一團,讐視國家,恣行胸臆,是可忍也,孰不可忍?人理臣分,掃地盡矣,巨猾大慝,孰大於此?書曰,臣之有作福作威玉食,凶于國害于而家。又曰,怙侈滅義,將由惡終,此誠爲渠準備語也。其子炳朝,愚悖頑濫,尤無忌憚,是父是子,同惡相濟,十手所指,萬口喧騰,此實神人之所必誅,覆載之所不容也。春秋嚴於無將,漢法重於不道,彼敎根父子者,烏可無誅殛之典乎?嗚呼,逆如魯敬,妖如鶴秀,凶如敎根,悖如炳朝,而尙逭當律,則殿下之國,其果有三尺之法乎,否乎?舜罪四凶,天下咸服,魯誅少正,三月大治。臣等區區憂愛之誠,亦豈不以大舜之象刑,夫子之爲政,仰望於我殿下也哉?臣等固知迹微而言輕,不足有槪於聖衷,而此非臣等之言,乃朝廷之言也,擧國之言也。臣等久沐菁莪之化,忝在首善之地,徒懷僭越之懼,不恩懲討之義,則是負臣心也,負殿下也,豈忍爲此,豈忍爲此?玆敢齊聲叫閽,仰瀆崇聽。伏願聖明,淵然深思,穆然遠覽,廓揮乾斷,竝賜處分,以靖世道,以壹民心焉。臣等無任云云。答曰,省疏具悉。金魯敬·李鶴秀·金敎根父子事,三司之日以聒聒,尙覺其支離,煩瀆,而爾等從而效之乎?是所謂以儒生而替行三司之事也。竊爲爾等惜之,爾等勿煩,退修學業。
上在昌德宮。停常參·經筵。
李穆淵啓曰,大司憲宋穉圭在外,執義朴升鉉,掌令李鎭華·金秀萬,持平李佑伯呈辭,一員未差,監察茶時之意,敢啓。傳曰,知道。
又啓曰,行都承旨趙寅永差祭,左承旨金英淳,右承旨李晉淵,左副承旨趙秉鉉不爲仕進,右副承旨徐箕淳式暇出去,院中只有臣一人,伴直無人,左副承旨趙秉鉉,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨趙秉鉉牌不進,伴直無人,右承旨李晉淵所當牌招,而拘於廳規,不得請牌,何以爲之?敢稟。傳曰,牌招。
以左副承旨趙秉鉉牌不進罷職傳旨,傳于李穆淵曰,只推。
李穆淵啓曰,右承旨李晉淵牌不進,伴直無人,左副承旨趙秉鉉,所當更爲牌招,而拘於廳規,不得請牌,何以爲之?敢稟。傳曰,牌招。
以右承旨李晉淵牌不進罷職傳旨,傳于李穆淵曰,只推。
李穆淵啓曰,左副承旨趙秉鉉再牌不進,伴直無人,右承旨李晉淵,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,玉堂上下番俱空,已至多日,事甚未安。校理李在鶴,副校理金逸淵,修撰李淵祥·徐有贊旣有只推之命,竝卽牌招,推移入直,何如?傳曰,允。
以左副承旨趙秉鉉再牌不進罷職傳旨,傳于李穆淵曰,只推。
以右承旨李晉淵再牌不進罷職傳旨,傳于李穆淵曰,只推。
以校理李在鶴,副校理金逸淵,修撰徐有贊牌不進罷職傳旨,傳于李穆淵曰,只推。
李穆淵啓曰,卽者檢閱徐念淳以親病陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金大根謂有館規,陳疏徑出,原疏纔已退却矣。所當卽捧禁推傳旨,而此與無端徑出有異,推考警責,仍卽牌招入直,何如?傳曰,允。
以濟州防禦使李禮延狀啓,莫重進上不得如例封進,惶恐待罪事,傳于李穆淵曰,勿待罪事,回諭。
兵曹口傳政事,大護軍南履翼,護軍金蘭淳·趙晉和,副護軍趙容和以上竝單付。
李穆淵,以弘文館言啓曰,校理閔英世時在公忠道稷山地,副修撰李寅弼時在廣州地,經筵入番事緊,請竝斯速乘馹上來事,下諭。答曰,依啓。
又以都摠府言啓曰,今日入直內三廳,武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以禮曹言啓曰,卽接濟州牧使李禮延狀啓謄報,則十月令薦新所封柑橘,一一摘取,柑子合爲七十九箇,唐金橘合爲七十一箇,而柑子十四箇及唐金橘十六箇,肇慶廟薦新封進,柑子所餘爲六十五箇,唐金橘所餘爲五十五箇,宗廟·景慕宮·文祜廟·延慶墓薦新,無以備數,故謹援已例,都封上送于禮曹,以爲稟旨進獻之地爲辭矣。今番薦新磨鍊時,只以魂宮薦新磨鍊,別單啓下後,前已行會,而今此墓所薦新之一體封進者,殊欠詳審,該牧使從重推考,柑子六十五箇唐金橘五十五箇,宗廟·景慕宮·魂宮,依已例分排,當日薦進,何如?傳曰,允。
又以戶曹言啓曰,本曾經用鍮鑞,例爲燕貿以用,故鑄錢所用與曹中經用鍮鑞合一萬二千斤給價貿來之意,行關灣府,使之勿侵管稅矣。灣府以灣商輩馬窠雜費,一例視之,欲爲收稅。大抵本曹貿鑞,匪今斯今,爲特以經用事射,與他自別,故徵稅一款,未嘗擬議,則今此該府之如是靳持,已違度支事例,況目下所用,萬萬緊重。自今爲始,本曹所用鑞錫等收稅,永勿擧論之意,分付該府尹處,申明舊例,定式施行,何如?傳曰,允。
又以義禁府言啓曰,李鶴秀·金敎根·金炳朝等,竝放逐鄕里事,承傳啓下矣。李鶴秀·金敎根·金炳朝等,竝放逐鄕里之意,敢啓。傳曰,知道。
義禁府啓目,粘連啓下是白有亦,刑曹啓目內,今九月初六日幸行敎是時,衛外擊錚人北部幼學朴宗兢,爲其曾祖弼夔伸理事,令該府稟處事,啓下矣。朴弼夔事段,壬寅之陳疏,可明心跡,法外之緣坐,亦足稱冤,則事雖久遠,合有疏理之典,而臣府不敢擅便,上裁,何如?判付啓依回啓施行爲良如敎。
上在昌德宮。停常參·經筵。
李穆淵啓曰,大司憲宋穉圭在外,執義朴升鉉,掌令李鎭華·金秀萬,持平李佑伯呈辭,一員未差,監察茶時之意,敢啓。傳曰,知道。
傳于李穆淵曰,禮房承旨馳詣宗廟·景慕宮,奉審摘奸以來。
李穆淵啓曰,行都承旨趙寅永差祭,左承旨金英淳,右承旨李晉淵,左副承旨趙秉鉉,右副承旨徐箕淳不爲仕進,院中只有臣一人,伴直無人,右副承旨徐箕淳,所當牌招,而拘於廳規,不得請牌,何以爲之?敢稟。傳曰,無端不爲仕進,事甚駭然,竝嚴飭牌招,而如有違牌,勿爲呼望。
又啓曰,應敎副修撰一員未差,副應敎金鼎集內閣進,校理閔英世,副修撰李寅弼在外,校理李在鶴,修撰李淵祥差祭,副校理吳致淳都廳進,玉堂上下番俱空,事甚未安。副校理金逸淵,修撰徐有贊,竝卽牌招入直,何如?傳曰,允。
以副校理金逸淵,修撰徐有贊牌不進罷職傳旨,傳于李穆淵曰,只推。
李穆淵,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
上在昌德宮。停常參·經筵。
藥房都提調鄭晩錫,提調金逌根,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
徐箕淳啓曰,大司憲宋穉圭在外,執義朴升鉉,掌令李鎭華·金秀萬,持平李佑伯呈辭,一員未差,監察茶時之意,敢啓。傳曰,知道。
傳于徐箕淳曰,永陵受香承旨,仍爲奉審摘奸,仍詣綏吉園,奉審摘奸,昭寧園一體奉審以來。
徐箕淳啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
又啓曰,行都承旨趙寅永差祭,左承旨金英淳內閣進,右承旨李晉淵,左副承旨趙秉鉉不爲仕進,同副承旨李穆淵受由在外,臣獨在院,伴直無人。左副承旨趙秉鉉,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨趙秉鉉牌不進,伴直無人。右承旨李晉淵,所當牌招,而拘於廳規,不得請牌,何以爲之?敢稟。傳曰,都承旨·守廳承旨外,竝許遞,前望單子入之。
承旨前望單子入之,韓義運·尹秉烈·洪赫·鄭知容落點。
徐箕淳啓曰,行都承旨趙寅永差祭,行左承旨韓義運,右承旨鄭知容,左副承旨洪赫,右副承旨尹秉烈未肅拜,臣獨在院,伴直無人。右副承旨尹秉烈,所當牌招,而拘於廳規,不得請牌,何以爲之?敢稟。傳曰,牌招。
以左副承旨趙秉鉉牌不進罷職傳旨,傳于尹秉烈曰,只推。
兵曹口傳政事,上護軍金逌根,行護軍金元根,副護軍金英淳以上竝單付。
傳于徐箕淳曰,上護軍金逌根,行護軍金元根,竝亨官差下。
徐箕淳啓曰,玉堂上下番俱空,已至多日,事甚未安。副校理金逸淵,修撰徐有贊旣有只推之命,與校理李在鶴,修撰李淵祥一體牌招,推移入直,何如?傳曰,允。
傳于徐箕淳曰,刑曹·漢城府有實故老病在外堂上,竝許遞,政官牌招開政。
徐箕淳啓曰,行都承旨趙寅永差祭,行左承旨韓義運,右承旨鄭知容,左副承旨洪赫未肅拜,右副承旨尹秉烈未承牌,臣箕淳吏兵批兼進之意,敢啓。傳曰,知道。
有政。吏批,判書徐能輔進,參判朴齊一牌不進,參議李魯集在外未肅拜,同副承旨徐箕淳進。以李魯集爲兼輔德,金箕殷爲刑曹判書,李翊會爲判尹,徐鼎輔爲同敦寧,李紀淵爲刑曹參判,徐耕輔爲左尹,朴來謙爲右尹,李寅泰爲戶曹參議,兪章煥爲刑曹參議,鄭元容爲知經筵,朴齊一爲知春秋,韓耆裕爲同義禁,金元根爲同成均,金履載爲軍器提調,鄭澤友爲監察,吳泰瀚爲濟用主簿,金蘭淳爲黃海監司,訓鍊都監提調單金履載,禁衛營提調單金履載,御營廳提調單金履載,贈左承旨朴汝龍贈吏參祭酒贊善例兼,亞卿贈職承傳,故學生洪龜瑞贈童敎,孝行卓異贈職事承傳。
兵批,判書金履載病,參判鄭基善病,參議李渭達病,參知金啓淵入直進,同副承旨徐箕淳進,大護軍李光文·李翊會·鄭元容,護軍尹羽烈·鄭祖榮,副護軍李晉淵·徐英淳·趙秉鉉·李穆淵·宋爀心,副司直李齊松·李東迪以上竝單付。
吏批,再政。同春秋單朴齊一。
兵批,再政。黃海兵馬水軍節度使單金蘭淳。
徐箕淳,以吏曹言啓曰,禮曹正郞盧時懋受由後過限不上來,依例改差,何如?傳曰,允。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以侍講院言啓曰,司書李㙽入直矣,以覲親事,纔已下直出去,下番闕直,事甚未安。兼司書李根友受由在外,兼說書金大根以翰林除本仕,說書李肯愚,卽爲牌招入直,何如?傳曰,允。
又以內醫院都提調·提調意啓曰,醫官中積仕四人加資,外醫金景球·金蓍仁內醫差下事,筵稟蒙允矣。內醫崔漢植·崔暄·卞鍾淳·李亨基,係是久次,施以加資之典,其代前正李圭南·安宗錫還差,前惠民署直長金景球,前典醫監正金蓍仁差下之意,敢啓。傳曰,知道。
又以兵曹言啓曰,武臣兼宣傳官李明錫以其身病呈狀乞遞,改差,何如?傳曰,允。
又以兵曹言啓曰,今番王世孫冊儲慶科庭試武科殿試時,直赴殿試人駕前別抄崔永倫等二百二十二人內,二百六人應試參榜,大旗手趙應璧作故,所授帖文,依例爻周,武藝別監崔致興·金有信·崔宗彦,帳幕軍金千石,守堞軍官李德昇,別驍士金源喆,別武士崔致羽遭故不赴,依法典陳試,親騎衛南興祚·李錫民·朴天植,馬兵姜臣國以身病不赴,金大元該帥臣狀啓以不赴修啓,金宗琛該營牒呈內,以不赴報來,係是三式年內,竝依例陳試,選武軍官崔文宇,別騎衛兪泰煥無緣不赴,直赴會試人選武軍官崔南崑等四十九人內,三十七人應試,馬兵金大元旣已直赴殿試,所授帖文,竝依例爻周,選武軍官崔南崑,馬兵白永鎭,閑良洪秉瑞遭故不赴,依法典陳試,馬兵李貞葉·金貞得,選武軍官趙福祿以身病不赴,竝依例勿施,所授帖文,收聚爻周,馬兵金斗昱以都試回啓,文移未及下去之致,不得起送之由,該帥臣旣已論報,此與無端不赴有異,陳試,選武軍官鄭赫範·朴載鍊,別騎衛朴天默,馬兵劉澤淳無緣不赴,與直赴殿試人崔文宇·兪泰煥,不赴委折,一體關問各該道帥臣處後稟處。各道直赴人起送狀啓中,京畿監司李羲準狀啓中,別騎士金源喆以元哲書之,全羅監司朴永元狀啓中,馬兵李化實以金化實書之,慶尙右兵使李敬熙狀啓中,別武士金基永之永字,以榮字書之,南兵使尹敏東狀啓中,親騎衛金啓松之啓字,以界字書之,北兵使趙運永狀啓中,別付料韓濟顯以齊賢書之,奏御文字,科試事體,何等審愼,而如是疎忽,殊涉不審,各該道帥臣,竝推考,何如?傳曰,允。
庚寅十一月十五日辰時,上御熙政堂。藥房入診入侍時,都提調鄭晩錫,提調金逌根,副提調李穆淵,假注書南獻中,記事官金大根·洪鍾應,檢校待敎金英淳以次進伏,醫官玄在德·盧在豐·南山壽·卞文爕進伏楹外訖。晩錫曰,日候不調,聖體若何?上曰,一樣矣。晩錫曰,寢睡·水刺之節,何如?上曰,一樣矣。晚錫曰,中宮殿氣候,何如?上曰,各殿宮氣候,安寧矣。晩錫曰,醫官入診,何如?上曰,置之。晩錫曰,本廳醫官,數雖不少,而以醫術言則極爲苟艱。且堂上醫官三十年內外勤仕者,抄啓加資,旣有古規,堂下中最久者四人,依古規抄啓,其代以前仕及方外曉醫術者金景球,舊醫子孫可合收用者金蓍仁差下似好,故敢此仰達矣。上曰,依此爲之。逌根曰,本院秋等所捧麝香二百三十四部內,臘藥·紫金丹·樻上待令藥,雲母膏啓下藥所入,合爲三百三十四部五分六里一毫,實不足爲一百部五分六里一毫,令戶曹別貿取用似好,故敢此仰達矣。上曰,依此爲之。晩錫曰,臣素蔑才具,又此癃病,筋力精神,實無以收拾,三事重任,無望堪當,非敢退讓,恐僨國事,不嫌猥越,不避支離,敢又仰達矣。上曰,大臣就座,承史就座。仍命退,諸臣以次退出。
上在昌德宮。停常參·經筵。
鄭知容啓曰,大司憲宋穉圭在外,執義朴升鉉,掌令李鎭華·金秀萬,持平李佑伯呈辭,一員未差,監察茶時之意,敢啓。傳曰,知道。
尹秉烈啓曰,玉堂上下番俱空,已至多日,事甚未安。校理李在鶴,副校理金逸淵,修撰李淵祥·徐有贊旣有只推之命,竝卽牌招,推移入直,何如?傳曰,允。
以公忠監司朴齊聞狀啓內司別提朴富源持籌關下來,江鏡浦北魚船稅,侵漁多端,令臣營照法嚴勘,收稅還寢一款,令廟堂稟處事,傳于鄭知容曰,査處。
以校理李在鶴,副校理金逸淵,修撰李淵祥·徐有贊牌不進罷職傳旨,傳于尹秉烈曰,只推。
尹秉烈,以侍講院言啓曰,新除授兼輔德李魯集時在咸鏡道明川府,書筵入番事緊,斯速乘馹上來事,下諭,何如?傳曰,許遞,前望單子入之。
兼輔德前望單子入之,李道在落點。
洪赫,以都摠府言啓曰,今日入直內三廳,武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以備邊司言啓曰,卽見濟州牧使李禮延年分狀啓,則大靜勝於濟州,濟州勝於旌義,而舊還姑爲仍停爲辭矣。今年島農,雖曰峽遜於沿,而長短截補,亦可爲優於免歉,誠甚喜幸。然新舊竝督之難,果如狀辭,舊還依所請姑許仍停,何如?傳曰,允。
上在昌德宮。停常參·經筵。
未時申時,雷動電光。
鄭知容啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十一日朝參日次矣,敢稟。傳曰,停。
尹秉烈啓曰,來二十一日輪對日次矣,敢稟。傳曰,當次人受點,後日次待令。
鄭知容啓曰,同副承旨徐箕淳今日不爲仕進,卽爲牌招,何如?傳曰,允。
尹秉烈啓曰,刑曹判書金箕殷,同敦寧徐鼎輔,刑曹參判李紀淵,右尹朴來謙,同義禁韓耆裕除拜後過三日,不爲出肅,竝依定式,推考警責,仍卽牌招察任,何如?傳曰,允。
又啓曰,三品官之無得過三日,循例請牌,曾有定式矣。刑曹參議兪章煥除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
以校理李在鶴,副校理金逸淵,修撰李淵祥·徐有贊牌不進罷職傳旨,傳于尹秉烈曰,只推。
尹秉烈啓曰,玉堂上下番俱空,已至多日,事甚未安。校理李在鶴,副校理金逸淵,修撰李淵祥·徐有贊旣有只推之命,竝卽牌招,推移入直,何如?傳曰,允。
鄭知容啓曰,大司憲宋穉圭在外,執義朴升鉉,掌令李鎭華·金秀萬,持平李佑伯牌不進,一員前望未下,監察茶時之意,敢啓。傳曰,知道。
以大司諫尹命圭,司諫趙斗淳,獻納李南圭,正言李正耆·鮮于,執義朴升鉉,掌令李鎭華·金秀萬,持平李佑伯牌不進罷職傳旨,傳于鄭知容曰,只推。
以同副承旨徐箕淳牌不進罷職傳旨,傳于尹秉烈曰,只推。
以全羅監司朴永元狀啓扶安縣人物渰死事,傳于洪赫曰,聞甚矜惻,元恤典外,別加顧助,如有生前身還布,竝蕩減事,分付。
以江原監司尹聲大狀啓高城郡守柳喆祚受由歸家,病不還任,連呈辭狀,不得已罷黜事,傳于尹秉烈曰,令該曹口傳差出,催促下送。
尹秉烈,以禮曹言啓曰,因臣曹草記,戊子式文科殿試易書除之,今此辛卯式文科初試會試及殿試易書之規,自臣曹有難循例磨鍊,以入下詢諸大臣及館閣堂上處之事,允下矣。發遣郞廳收議,則議政府領議政臣南公轍以爲,科場易書,前此臣旣獻議,今豈有他見?此不但無益於防奸,反爲作奸之階,聽聞多駭。雖以經費末節言之,所入夥然,無論初會試及殿試,永爲除之,未爲不可,而第念法,雖久而生弊,以其成典之愼於改作,仍而置之者,亦多有之,臣不敢率爾仰對,伏望廣加詢問而量處焉。左議政臣李相璜奉命在外,不得收議,右議政臣鄭晩錫以爲,易書之法,本爲防奸,而今乃爲作奸之階梯,轉而爲糜財之尾閭,此非易書本法之未盡善而然也,實由於科場之不嚴也。豈可以科場不嚴而生弊,反謂易書之無益,而遽廢金石之久制乎?凡事莫若治其本,而其反本之道,在於嚴科場,嚴科場在於擇主試者,誠能守法秉公,則易書豈不有所益乎?世或謂與其奸未防而徒費財,不若除易省費之爲愈,此果然矣。然而若不竝與試卷書鴈之規而更張焉,則其奸弊必有所滋甚,而莫之防矣,其可乎哉?惟殿試直赴人試券,依先朝甲寅年例除之恐宜,而事係科制,不敢質對,惟願博詢而裁處焉云。藝文館提學臣洪奭周以爲,科場易書,本爲防奸,而不惟無益於防奸,反增作奸之楷梯,法久而弊,合有變通。且伏念易書本意,專欲使爲主司者,不見擧子之筆跡,故雖有不得不考見本草之時,必使監試之臺諫,取閱於帳外,而試官則不敢與焉。今之所謂易書者,率不過謄篇首數行,而考較之際,無難以本草看閱,及至入格,然後始令謄其全篇,以存易書之名而已。其爲不誠無實,孰甚於此?今若不罷易書,則斷當痛革此弊,一依舊規,而顧今科場呈券之猥多,逐年益甚,初試對策之文,往往至數千餘張,如必欲全篇盡謄,詳細査準,則出榜之期,將不免拖到累朔,其勢實亦難行。且鴈役旣甚浩穰,書手又必增加,鎖院之內,貴在淸肅,人旣益多弊,安得不益滋乎?至於外邑易書,其弊尤甚,能書之吏,遍排列邑,紙墨之費,皆出科斂,貽害小民,亦云不些,以此以彼,都不如革罷之爲宜,而此法之行,實自古昔,載在成典,便同關和,一朝全革,亦所難愼。臣於年前待罪玉署時,嘗以初試易書,無論京鄕,一竝除去,會試則姑仍其舊之意,有所陳達於筵席者,今於俯詢之下,亦無異見。至於殿試易書,尤無意義,昔在先朝,旣有一番闊狹之例,戊子令旨,又爲成式,恐不必更爲擧論於已罷之後,而科制變通,事體不輕,以臣膚陋,有不敢質言仰對。弘文館提學臣趙寅永以爲,臣於此事,已有年前獻議,今玆下詢,更無別見云。同知春秋館事臣朴宗琦以爲,易書法意,便成金石,而大臣·諸臣之獻議又如此,臣何敢更容他見云矣?大臣·諸臣之議如此,上裁,何如?傳曰,旣是古昔金石之典,不可遽改,依舊行之,可也。
鄭知容,以都摠府言啓曰,副摠管任存常以同知義禁府事,本府坐起,晝仕出去之意,敢啓。傳曰,知道。
又以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試代行祿試射之例,今亦依此擧行,何如?傳曰,允。
義禁府啓目,粘連向前許棨亦,勅行時,臨津江良中,船隻不爲多數等待,以致過涉之遲滯是白如乎,旣是地方官,又是都差員,則難免其罪,以此照律,何如?判付啓依允。又啓目,粘連向前徐相五亦,臨殿放榜時,別軍職之着甲胄侍衛,當初該曹磨鍊,一遵丁未節目是白去乙,擅着軍服,已是失儀,且於爰辭中,不由兵曹云者,亦甚錯誤,以此照律,何如?判付啓依允。
右議政鄭晩錫疏曰,伏以,臣屢控血懇,顒祈鞶遞者,是豈可已而不已哉?臣雖愚迷,亦具恒性,豈不知隆恩之不忍辜負,威命之不敢違慢也?且況前後批諭,諄複恩摯,不啻若慈父之詔迷子,末又敦勉愈勤,誨責截嚴,至有不敢承聞之辭敎,臣誠感泣銘鏤,糜粉不辭,繼之以惶霣震攝,鈇鉞是俟,仰而銜恩,俯而怵分,何敢復爲逡巡計哉?然而迷執有關於禮防,初心已牢於株守,昨旣筵席哀懇,今又文字號籲,自他人執迹而論,非辜恩則慢命也,此豈臣冥然頑然?恒性未具,乃有此忍所不忍,敢所不敢耶?顧其中實有所萬不獲已而然也。蓋臣竊伏聞,臣道莫先於嚴恭,而其去就之節,必以義裁之,若或不量才不度力,不揆禮義,只以趨走爲恭,而誘之以酬恩盡分,則畢竟至於放倒倡披,而其所謂酬恩者,反歸於辜恩,其所謂盡分者,自陷於蔑分,是甚可懼也。今臣以才具則終不可以擔夯,以癃病則終不可以陳就,以禮訓則終不可以違越,而猶復尸竊伴食,跛行眇視,鍾漏不息,棧豆是戀,在公而蔑一毫裨補,在私而包萬般羞恥,以之玷名器累聖簡而貽害於世道,見棄於公議,則此非獨微臣一己之大小狼狽而已。其爲國家害,有不可勝計,而雖萬被誅戮,無以贖其罪矣。臣於是,悚然若集木,凜乎如隕淵,焦心薰慮,忘寢廢食,飾巾待盡之一線殘喘,幾何不凘鑠而斷絶也?夫聖人御世,必以萬物各得其所,爲極致,臣固草芥之微,螻蟻之賤,而亦萬物中一也。勢窮理極,至於如此,不可謂得其所,則此豈聖世之所願聞者哉?臣旣知瀆犯天威之爲大罪,而又復冒犯,不自知止,正如蝜蝦之蟲,已載不起,而愈取物以益,事則甚愚,而情實可哀。伏乞聖慈,俯垂愍憐,亟遞臣議政之任,仍治臣屢瀆之罪,以幸公私,則天地生成之大德至仁,與彼林德,同被沾濡,而生當隕首,死當瞑目矣。臣無任云云。答曰,省疏具悉卿懇。前後申複之語,實出衷曲,庶幾卿之幡然改圖矣。今此之請,又何依舊浼浼乎?百爾思之,今日之曲循不可,卿其諒之,卿其諒之。仍傳于尹秉烈曰,此批答,遣史官傳諭于右議政。
上在昌德宮。停常參·經筵。
鄭知容啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以校理李在鶴,副校理金逸淵,修撰李淵祥·徐有贊牌不進罷職傳旨,傳于尹秉烈曰,只推。
鄭知容啓曰,大司憲宋穉圭在外,執義朴升鉉,掌令李鎭華·金秀萬,持平李佑伯牌不進,一員前望未下,監察茶時之意,敢啓。傳曰,知道。
以大司諫尹命圭,司諫趙斗淳,獻納李南圭,正言李正耆·鮮于,執義朴升鉉,掌令李鎭華·金秀萬,持平李佑伯牌不進罷職傳旨,傳于鄭知容曰,只推。
尹秉烈啓曰,玉堂上下番俱空,已至多日,事甚未安。校理李在鶴,副校理金逸淵,修撰李淵祥·徐有贊,旣有只推之命,竝卽牌招,推移入直,何如?傳曰,允。
鄭知容啓曰,卽者吏曹郞廳來言,長興府使李昞植,憲府則雖已署經,諫院則只有正言鮮于一人,不得備員署經云,大司諫尹命圭,司諫趙斗淳,獻納李南圭,正言李正耆,竝卽牌招,以爲署經之地,何如?傳曰,一司除署經。
吏曹口傳政事,以李在正爲高城郡守。
尹秉烈,以侍講院言啓曰,新除授兼輔德李道在除拜屢日,尙不出肅,卽爲牌招察任,何如?傳曰,允。
義禁府照目粘連,行首別軍職徐相五矣本府議啓內,臨殿放榜時別軍職之着甲胄侍衛,當初該曹磨鍊,一遵丁未節目是白去乙,擅着軍服,已是失儀,且於爰辭中不由兵曹云者,亦甚錯誤,以此照律罪,從重論,杖六十收贖,奪告身一等,私罪,奉敎依允爲旀,功議各減一等爲良如敎。又照目,坡州前牧使許棨矣本府議啓內,勅行時臨津江良中,船隻不爲多數等待,以致過涉之遲滯是白如乎,旣是地方官,又是都差使,則難免其罪,以此照律,罪杖八十收贖,奪告身三等,私罪,奉敎依允爲旀,功減一等爲良如敎。
同敦寧徐鼎輔疏曰,伏以,邦籙無疆,王世孫邸下升儲禮成,縟儀已擧,天心轉安,宗社膺萬年之休,人情有係,臣民切億戴之願,慶溢寰區,大小普賴。仍伏念,臣卽一昏憒癃癈之物耳,有百不肖,無一寸長,濫被不世之恩造,滾到分外之隆秩,衰朽無當而任使不稱,涓埃莫報而愧懼彌切雖係漫職,尙云如是,況在言責,寧或近似,而向來薇垣之銜,適値公車日積之時,以疏以啓,醜拙畢露,司直之論,固已倘來,僨誤之辜,焉得倖逭?果然申允祿之疏出,而臣之罪彰著無餘矣。臣本短於文識,又乏別見,則謂臣以不用新語,咎臣以掇拾陳豢者,執此而致罪,臣無以自解,而今其爲言摘之太甚,遣辭殊欠稱停,設意殆近吹覓,此誠臣反復思惟,究曉不得處也。莫非臣人微望輕,未能見孚於同朝之致,尙雖怨尤也哉?新除雖感於收簪,大防自在於彈墨,滿心懍,危怖轉甚,不可以時日之稍久,自恕而自安也。召牌儼臨,承膺無路,略暴恧慼之情,仰瀆崇嚴之聽。伏乞聖明,俯垂鑑諒,下臣司敗,亟勘當律,以謝人言,俾伸私分焉。臣無任云云。答曰,省疏具悉。已宿之事,何必更提?卿其勿辭行公。
黃海監司金蘭淳疏曰,伏以,寶籙鼎新,升儲禮成,尺衣漸長,睿表夙就,聖心釋憂,帀域係望,懽欣慶忭,朝野惟均。仍伏念臣於日前,伏奉海藩按使之命,臣惝怳蹜䠞,歷日靡措。夫高牙大纛,人臣之至榮也,彩衣板輿,人子之至情也。扶將老母,瞻祝雲天,臣非木石,豈不知感激踊躍?竊惟舜熙庶績,首咨十有二牧,漢治天下,惟共良二千石,方面之重,厥惟久矣。矧今生靈困瘁,八域同然,而海右一路,尤有甚焉。地本瘠磽,而蓄積旣少,利資漁鹽,而征稅孔多。冠蓋相望,則日月弊於道路,帑藏漸空,則水旱儆於歲年。農力已竭,而費用專藉還耗,軍籍半虛,而里布强責逃身。懷保之政莫及,而民俗愈獷,侵漁之端莫察,而吏奸日滋,一毛一髮,無不受病,于斯時也。爲按使者,苟非才識足以綜理庶務,威望足以彈壓一方,莫任撐支收拾之責,而乃今以如臣蔑劣生疎,最居人下者,苟然充差,臣不知朝家將得人爲重,俾固屛扞耶?抑爲臣榮其刺史之名耶?專大城食厚俸,上養其偏親,下飽其妻兒,則在臣計誠得矣。如爲國拯遺黎則左矣,寧不爲累於則哲之明乎?揣分量力,堪承無望,玆敢披瀝衷懇,仰瀆崇嚴。伏乞聖慈,念重任之不可濫授,察臣言之非出飾讓,卽許遞改,以便公私,千萬幸甚。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
徐箕淳,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以校理李在鶴,副校理金逸淵,修撰李淵祥·徐有贊牌不進罷職傳旨,傳于洪赫曰,只推。
洪赫啓曰,玉堂上下番俱空,已至多日,事甚未安。校理李在鶴,副校理金逸淵,修撰李淵祥·徐有贊旣有只推之命,竝卽牌招,推移入直,何如?傳曰,允。
徐箕淳啓曰,大司憲宋穉圭在外,執義朴升鉉,掌令李鎭華·金秀萬,持平李佑伯牌不進,一員前望未下,監察茶時之意,敢啓。傳曰,知道。
以大司諫尹命圭,司諫趙斗淳,獻納李南圭,正言李正耆·鮮于,執義朴升鉉,掌令李鎭華·金秀萬,持平李佑伯牌不進罷職傳旨,傳于徐箕淳曰,只推。
以慶尙監司李勉昇狀啓,興海郡改量一款,更令廟堂稟處事,傳于洪赫曰,廟堂爛商,更爲稟處。
洪赫,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
刑曹啓目,當初發配,旣由爛入,而四年在謫,屢經大霈,其母之稱冤,容或無怪是白如乎,洪原縣遠地定配罪人徐有圭,分付道臣,卽爲放送,何如?判付啓,依允。
上在昌德宮。停常參·經筵。
藥房提調金逌根,行左承旨韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
洪赫啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
韓義運啓曰,右副承旨尹秉烈今日不爲仕進,卽爲牌招,何如?傳曰,允。
又啓曰,假注書南獻中身病猝重,勢難察任,今姑改差,何如?傳曰,允。
南獻中改差,代以姜麟岳爲假注書。
以校理李在鶴,副校理金逸淵,修撰李淵祥·徐有贊牌不進罷職傳旨,傳于尹秉烈曰,只推。
尹秉烈啓曰,玉堂上下番俱空,已至多日,事甚未安。校理李在鶴,副校理金逸淵,修撰李淵祥·徐有贊旣有只推之命,竝卽牌招,推移入直,何如?傳曰,允。
洪赫啓曰,大司憲宋穉圭在外,執義朴升鉉,掌令李鎭華·金秀萬,持平李佑伯牌不進,一員前望未下,監察茶時之意,敢啓。傳曰,知道。
以大司諫尹命圭,司諫趙斗淳,獻納李南圭,正言李正耆·鮮于,執義朴升鉉,掌令李鎭華·金秀萬,持平李佑伯牌不進罷職傳旨,傳于洪赫曰,只推。
以校理李在鶴,副校理金逸淵,修撰李淵祥·徐有贊牌不進罷職傳旨,傳于尹秉烈曰,只推。
以慶尙監司李勉昇狀啓,密陽府民家失火事,傳于韓義運曰,聞甚矜惻,元恤典外,別加顧助,趁爲營構,俾無呼寒失所之歎事,分付。
尹秉烈,以內醫院提調意啓曰,副提調趙寅永今日問安,不爲仕進,卽爲牌招,何如?傳曰,允。
又以內醫院都提調·提調意啓曰,年例各殿宮進上臘藥所入牛黃玖拾壹部漆分貮里陸毫,麝香貮佰伍拾伍部漆分壹里貮毫,竝令戶曹宣惠廳進排,而丙申定式牛黃貮拾肆部伍分伍里陸毫,以本院春秋兩等元貢中取用,何如?傳曰,允。
又以內醫院都提調·提調意啓曰,內醫崔謹植·卞鍾淳旣已加資御醫,陞差,何如?傳曰,允。
上在昌德宮。停常參·經筵。
徐箕淳啓曰,來二十五日朝參日次矣,敢稟。傳曰,停。
鄭知容啓曰,合辭許久闕啓,事甚未安。除在外外,未肅拜,呈告人員,竝卽牌招,何如?傳曰,都憲外竝許遞,前望單子入之。
備忘記,長淵縣監成建鎭下直,長弓一張,長箭一部,片箭一部,筒兒一箇賜給。
尹秉烈啓曰,玉堂上下番俱空,已至多日,事甚未安。校理李在鶴,副校理金逸淵,修撰李淵祥·徐有贊旣有只推之命,竝卽牌招,推移入直,何如?傳曰,允。
鄭知容啓曰,大司憲宋穉圭在外,執義·掌令二員,持平二員前望未下,監察茶時之意,敢啓。傳曰,知道。
臺諫前望單子入之,大司諫尹命圭,司諫李寅弼,獻納朴宗璜,正言朴周燮·徐有贊,執義朴奎壽,掌令金樂壽·洪龜燮,持平金逸淵·趙然春落點。
兵曹口傳政事,副司果單趙斗淳。
以咸鏡道罪人放未放成冊,傳于鄭知容曰,柳性浩放。
以平安道罪人放未放成冊,傳于鄭知容曰,趙禹錫·金珪·吳千根·金承業放。
以慶尙道罪人放未放成冊,傳于鄭知容曰,金漢祚·李惟鐸放。
以全羅道罪人放未放成冊,傳于鄭知容曰,李元八·洪益文·沈魯崇·金殷相·姜泰翼放。
以黃海道罪人放未放成冊,傳于鄭知容曰,趙濟仁·崔允瑾·蘇輝國·魚在溟·洪羲象·金益鍾·李玄璣·趙吉源·金秉淵·黃贊熙放。
以公忠道罪人放未放成冊,傳于鄭知容曰,洪象基·金斗明·白魯洙·南宮·姜彝五·李石求·元錫範·李昇淵·權思穆·柳浩源·金魯赫·全道海放。
以江原道罪人放未放成冊,傳于鄭知容曰,林輔榮·李鍾淳·姜鎭華·李魯俊·權曦·宋宗洙·徐良輔·崔鳳紀放。
行左承旨韓義運,右副承旨尹秉烈等啓曰,臣等卽伏見諸道放未放成冊下者,有竄配罪人金殷相·金珪·金漢祚·姜泰翼等放送之命,臣等竊不勝愕然憂歎之至。噫,彼四罪人當竝直之日,診察之際,全沒誠愨,議藥之時,莫售己見,惟命運是聽,雖以主張之不在於渠,而究厥情狀,烏得免同罪之律乎?公憤愈鬱,臺啓方張,豈可比於尋常罪謫之遇慶疏放者乎?臣等職忝惟允,義難奉承,玆敢相率仰籲,伏願殿下,俯循輿情,亟寢成命焉。惶恐敢啓。答曰,其時處分,雖李命運,卽出於重國體存故章也,況其餘人之備數者乎?勿煩。
尹秉烈啓曰,吏曹郞廳來言,大臣置處政事,取稟。傳曰,當日爲之。
又啓曰,吏曹郞廳來言,政事當日爲之事,命下矣。判書徐能輔,參判朴齊一俱爲病不來,參議李魯集在外,不得開政云,判書·參判,竝卽牌招,何如?傳曰,允。違牌,勿爲呼望。
又以吏批言啓曰,右議政鄭晩錫許副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
徐箕淳,以兵批言啓曰,右議政鄭晚錫許副送西事,命下矣。領中樞有闕代,下批之意,敢啓。傳曰,知道。
又以兵曹言啓曰,宣傳官李仁達以其病難供職,呈狀乞遞,改差,何如?傳曰,允。
有政。吏批,判書徐能輔進,參判朴齊一式暇,參議李魯集未肅拜,右副承旨尹秉烈進,以李根友爲副校理,洪重燮爲副修撰,金在榮爲禮曹正郞,洪憲榮爲司圃別提,朴齊一爲平市提調,鄭翼容爲禮山縣監,前監察孫鍾瑾通訓,今加通政,慶尙監營別武士都試時騎芻沒技,加資事承傳。
兵批,判書金履載進,參判鄭基善病,參議李渭達病,參知金啓淵入直,同副承旨徐箕淳進,以金逌根爲知事,金箕殷爲都摠管,朴岐壽爲同知,李忠運爲副摠管,申相鎬爲僉知,李彦祥爲僉知,李亨權爲宣傳官,鄭海運爲五衛將,趙雲炯爲忠壯將,韓得龜爲慶熙將,趙顯瑋爲慶熙將,申鳳圭爲訓鍊僉正,鄭成佑爲都摠都事,李寅熙爲訓鍊主簿,李赫爲備邊郞,李根友爲文兼,金㝡和爲武兼,白最洙爲宣傳官,許燮爲宣傳官,鄭熽爲武兼,李喜星爲忠州營將,許㬘爲公忠中軍,領府事單鄭晩錫,副司直朴升鉉·李鎭華·金秀萬·李南圭·李佑伯,副司果李正耆·鮮于以上竝單付,前武兼金億今加折衝加資事,覆啓判下。
以開城留守徐憙淳狀啓,粘石屯民家失火,延及庫舍餉穀,而摘奸之際,修啓稍進,竝爲惶恐待罪事,傳于韓義運曰,卿其勿待罪事,回諭。
尹秉烈,以吏批言啓曰,今番咸鏡道補賑人別單中利原折衝全世勛,誤以金世勛修啓,以至加資下批矣。不審之當該道臣推考,原單子改付標以入之意,敢啓。傳曰,知道。
徐箕淳,以兵曹言啓曰,今日禁軍祿試射時,騎芻當依定式試取,而馬路氷滑,勢難騎射,故以柳葉箭代行之意,敢啓。傳曰,知道。
又以兵曹言啓曰,禁軍祿試射,日勢已暮,不得畢試,明日繼試之意,敢啓。傳曰,知道。
右議政鄭晩錫疏曰,伏以臣陳章祈免,已至四度,悉暴情實,毫無假飾,而惟是上穹尊嚴,菲誠卑微,煩冒雖頻,允兪終閟,臣誠辭罄意竭,理窮勢極,惶霣抑塞,如癡如狂,夙宵思量,終未得措躬之所。其欲黽勉蹲據,則才旣至庸,病又垂死,此事勢之所不能也。其欲披瀝號籲,則屢瀆威尊,積犯僭踰,此分義之所不敢也。其欲泯默縮伏,恭竢處分,則虛帶重任,徒竊榮廩,曠日延月,包羞忍垢,此廉隅之所不可也。旣又反覆籌之,以爲由前之說,則將使國事無限僨誤,由後之說,則又令世道益至渝敗,此皆所關非細,惟有中間一事,雖甚悚懍,其罪不過止於微臣一身。故輒敢冒昧出此,而每一封章,惶恐欲死,其情誠窮且慼矣。且臣竊伏念,君之視臣,猶父視子,其有危劇,必使安全,其有願欲,必使成就。今臣受任周歲,集木隕淵,熏心之厲,重忝於癃病之中,其爲危劇,可謂極矣。陳懇累牘,齎誠默禱,準許之報,或發於宵寐之間,則其爲願欲,可謂切矣。以殿下之子視群下,宜不忍其至於此極,則臣又安敢自阻於慈覆之下,而不思所以連聲疾籲於孔邇乎?噫,臣猥以庸陋,蒙被兩聖朝恩造,山岳不足喩其隆,河海不足喩其深,涓埃酬報,卽臣夙心之所自誓,而糜粉之所不辭,湯火之所不避。其他又何足計,而今乃於見職,懇扣辭避?若是之苦者,實有所萬不獲已也,臣之才具也筋力也。苟或有一半分可能可强之望,而罔念當官而盡分,只欲飾讓而占便,則其辜恩負國之罪,非但國人之所共棄,王法之所必誅,而神必憎之,天必殛之。臣何敢爲此,亦何忍爲此哉?伏乞聖慈,俯諒情悃,特垂哀憐,將臣職名,亟行鐫免,以安其微分,則臣庶幾任便調息,得延晷刻之殘喘,而終始生成之恩,際天蟠地,非隕首結草,所可報其萬一也。臣無任云云。答曰,省疏具悉卿懇。卿之屢懇甚切,議政之銜,今姑許副,大抵大臣不以在職與解任,爲進退之節,苟可以補衮而裨國者,毋孤予期望焉。仍傳于尹秉烈曰,此批答遣史宮傳諭于右議政。
上在昌德宮。停常參·經筵。
徐箕淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
尹秉烈啓曰,明日乃是小寒,自明日日煖間視事,頉稟之意,敢啓。傳曰,知道。
鄭知容啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,假注書姜麟岳身病猝重,勢難察任,今姑改差,何如?傳曰,允。
姜麟岳改差,代以李寅臯爲假注書。
李寅臯有頉,代以李源庚爲假注書。
鄭知容啓曰,大司諫尹命圭,正言朴周燮,掌令洪龜燮,持平金逸淵,校理李在鶴,副校理吳致淳,修撰李淵祥,副修撰洪重燮有時急稟達事,來詣閤外,請對矣。傳曰,日前處分後,旣已妥帖,則忽於幾日之後,又爲詣閤請對乎?顚倒甚矣,爾等竝推考,如有可陳之懷,退去臺廳以啓,可也。
又啓曰,司諫李寅弼有時急稟達事,來詣閤外,請對矣。
又啓曰,三司諸臣,雖伏承退去臺廳以啓之敎,而合辭懲討,旣未得請,前席臚列,一時爲急,衷情轉激,冒死更爲求對矣。傳曰,已諭於前批,卽爲退去。
又啓曰,三司諸臣雖連伏承退去之命,而忠憤所激,按住不得,冒萬死更爲求對矣。傳曰,卽爲退去。
又啓曰,三司諸臣,荐承退去之批旨,深夜煩瀆,非不知萬萬悚懍,而聲討爲急,無以退去,冒萬死更爲求對矣。傳曰,卽爲退去。
以獻納朴宗璜,正言徐有贊,持平趙然春牌不進罷職傳旨,傳于鄭知容曰,只推。
尹秉烈,以侍講院言啓曰,說書李肯愚入直矣,身病猝重,纔已出去,司書李㙽,兼司書李根友受由在外,兼說書金大根以翰林除本仕,下番無替入之員,闕直事甚未安。兼弼善趙斗淳以閣臣除本仕,輔德徐淇修,兼輔德李道在,弼善李竣祜,兼文學李鼎在,竝卽牌招,以爲姑降推移入直之地,何如?傳曰,允。
以輔德徐淇修,兼輔德李道在,弼善李竣祜,兼文學李鼎在牌不進罷職傳旨,傳于尹秉烈曰,只推。
慶尙監司李勉昇狀啓,密陽府民家失火事,傳于洪赫曰,聞甚矜惻,元恤典外,別加顧助,結構奠接之方,令廟堂措辭分付。
尹秉烈,以冊儲都監儀軌廳都提調意啓曰,本都監儀軌,今已修正粧䌙以入,而春秋館·議政府·禮曹件,依例移送留上鼎足山城·赤裳山城·太白山·五臺山四處史庫件入送藝文館,待後曝曬,一體分上之意,敢啓。傳曰,知道。
又以禮曹言啓曰,去閏四月初十日,以弘文館副修撰李應信上書內以爲,式年文科講規,則減其諺解之添誦,文義則益以逐卷而招問事下答內,明經之歸於虛僞,余每嘗慨歎,而近日殿講時觀之,苟誦僅對而已。往往有不會前註者,是豈設施之法意耶?爾言甚有條理,而科式至重,不可遽斷下,該曹及大臣館閣堂上覆議事令下,自臣曹收議,則領中樞府事臣南公轍病未獻議,議政府左議政臣李相璜以爲,科制甚嚴,行之已久。已難遽議變更,且朱子讀書法,有曰,口頭轉心頭運,口轉者卽音釋之類也,心運者是硏究之意也。二者相爲表裏,不可偏廢。然則其所云口轉者,將以資心運也。我朝試講之參用諺解者,其意蓋出於此,而多見其有裨於工夫,未可謂浪費其精神。欲求近來經工,徒誦無得之弊,則此在主司反復發難,擇精發尤之如何,臣意則以式年講規之仍舊爲好矣云。右議政臣鄭晩錫以爲,因副修撰李應信陳書,以明經科除減諺釋事,有覆議之令旨,臣素蔑知識,何敢容議,而仰感詢咨之德意,冒昧略陳焉。夫祖宗朝選擧之制,其法甚美,式年大比之時,先試製述,次試講書,通經者無不能文,能文者無不通經,經術文藝,合而爲一。今則士不修業,志在僥倖,治經者雖能誦七書,而不能製一篇文,經術·文藝,分作二塗,而其所謂明經,反歸於矇經,是豈制法之不美哉?實由士習之漸偸也。此程子所云明經之屬,惟專念誦,不曉義理者也。然則除減諺釋之兼誦,可致經術之菀興云者,竊恐其未必然也。此有一事可驗者,日次殿講,只誦一經,而旣除諺釋,又除註釋,則力不分而工必專。其所以通經義眼經訓者,宜若西京之之專門,而今乃不然。念誦句讀堇堇依樣,探賾奧旨,蔑蔑無聞,至煩睿敎之誨飭。由是觀之,雖使除其諺釋,無所補於經術,而祗益啓怠惰不勤者倖路耳。且其設施本意,雖未可詳,而在諸生爲曉解文義之一助,在考試爲辨別生熟之旁證,如非大變通大更張,則年久舊制,恐不可遽然改革,惟願博詢而裁處焉云。藝文館提學臣徐俊輔以爲,明經之兼取音讀與文義,自是列聖朝重科制之義,則旣誦音讀,又主文義,竝行無悖,不可偏廢。且行之已久,便成規例,到今變改,實涉難愼,惟在博詢處之云。同知春秋館事臣李鼎臣以爲,明經取士之必兼諺解講誦者,所以重科程而嚴科式,枉費心力,無益實地,誠如儒臣之所陳,而今若除去諺講,專事經術,不害爲丕變作成之道,而苟無功用之實,徒有變更之名,則反不若遵因舊典,申嚴科規之爲愈矣。今此下詢,寔出於博採公議,矯虛懋實之睿念,臣不勝欽仰萬萬,而科制變通,事係重大,以臣膚淺之見,不敢質言仰對云。其時大臣諸臣之議,俱以舊制之難於變改爲言,臣曹亦無他見,上裁,何如?傳曰,依大臣議施行。
徐箕淳,以備邊司言啓曰,頃因慶尙監司李勉昇狀啓,興海郡量田一款,姑令停止,待民力稍紓之意,筵奏行會矣。又見其道臣狀辭,則枚擧該郡守兪膺煥牒呈以爲,本郡改量,始因民願,屢回講究,積月經紀,抄任已久,劃財有方,行量自有其人,供億無煩民力,而過境之北運,今不必爲拘。特令試可,驗其實效,則亦當有聞風興起,次第擧行之邑,該郡改量改請,令廟堂稟旨分付,而有廟堂爛商更爲稟處之命矣。當初靳許,非以改量爲不可,誠以北運之後,爲紓民力,欲其姑徐。今此狀辭,更陳邑報民訴,如是丁寧,則不可使已集之事,有虧簣之歎。第以利導試可之意,依所請許施,凡事皆說易做難,而田政爲尤甚。若或有名無實,祛弊生弊,入於日後之廉探,則該倅之抵罪,姑毋論,道臣亦當有不審之責,另加申飭事,分付,何如?傳曰,允。
又以備邊司言啓曰,卽見公忠監司朴齊聞狀啓,則以爲,內司別提朴富源以恩津江鏡浦收稅事下來,憑藉索賂,威脅愚民,所謂收稅,乃船主人雜物口文也。船商貨價,各有主人,居民輩傳業資生,而年前北魚船稅之後,今欲藉此而更奪衆民之利,致使浦民,擧懷渙散之心,究厥所爲,萬萬痛惡。上項內司別提朴富源,自本營照法嚴勘,收稅一款,亦爲還寢,各宮房之都賈漁箭洑塸船稅,爲民難支之端,請令廟堂稟處,北魚船稅,特令革罷爲辭,而判分內,査處事,命下矣。此等事每每有憑藉騷擾之慮,而所謂司員朴富源,乃敢乘馹張蓋,沿路廚傳,索賂之多,亦至數千。致有此道臣臚列登聞之擧,如渠卑微,苟有一分嚴畏之心,寧或至此?況其浦民輩緣此威脅,恐其失利,擧皆荷擔觀望云,揆以法綱,不可不嚴加懲礪,以定民心。朴富源令該曹捉致,照法重繩,收稅一款,依狀請還寢,至於各宮房事,前後戒飭,非不申複,而法久弊生,至登狀聞,雖其措語有若泛論,無以知某宮房爲某處某事之弊,而姑以令申之意,措辭嚴飭於內司,俾無敢復蹈前習,致有民弊,如或有現發入聞者,一遵受敎施行,而該浦北魚船稅創設,旣係多年。今不必因此事端而竝爲革罷,姑令依前施行,何如?傳曰,允。
又以兵曹言啓曰,禁軍來春夏等祿試射時,柳葉箭沒技人,別單書入之意,敢啓。傳曰,知道。
鄭知容,以義禁府言啓曰,各道放未放成冊啓下,江原道放秩,橫城縣徒三年定配罪人林輔榮,原州牧徒二年定配罪人李鍾淳,徒三年定配罪人姜鎭華,徒一年定配罪人李魯俊,春川府徒三年定配罪人權曦,金化縣徒一年定配罪人宋宗洙,橫城縣徒二年定配罪人徐良輔,楊口縣徒三年定配罪人崔鳳紀等名下,竝放字書下。公忠道稟秩,韓山郡徒二年半定配罪人洪象基,丹陽郡徒三年定配罪人金斗明,西原縣徒二年半定配罪人白魯洙,堤川縣徒三年定配罪人南宮,鎭川縣徒二年定配罪人姜彝五,稷山縣徒一年定配罪人李石求,平澤縣徒一年定配罪人元錫範,延豐縣徒一年半定配罪人李昇淵,黃磵縣徒二年半定配罪人權思穆,文義縣徒三年定配罪人柳浩源,鎭川縣徒二年半定配罪人金魯赫,徒二年半定配罪人全道海等名下,竝放字書下。黃海道放秩,平山府徒一年定配罪人趙濟仁,徒一年定配罪人崔允瑾,稟秩,黃岡縣徒二年定配罪人蘇輝國,鳳山郡徒一年半定配罪人魚在溟,遂安郡徒二年半定配罪人洪羲象,鳳山郡徒三年定配罪人金益鍾,平山府徒三年定配罪人李玄機,白川郡徒三年定配罪人趙吉源,平山府徒二年半定配罪人金秉淵,延安府徒三年定配罪人等名下,竝放字書下。平安道稟秩,渭原郡遠地定配罪人鄭聖甲名下,仍字書下,祥原郡遠地定配罪人趙禹錫,仍秩,龍川府竄配罪人金珪,宣川府遠地定配罪人吳千根,渭原郡極邊定配罪人金承業等名下,竝放字書下。咸鏡道仍秩,穩城府定配罪人柳性浩,北靑府投畀罪人沈英錫等名下,竝放字書下。慶尙道仍秩,彦陽縣竄配罪人金漢祚,昌原府遠地定配罪人李惟澤等名下,竝放字書下,全羅道放秩,礪山府定配罪人李元八,稟秩,康津縣薪智島充軍罪人洪益文,扶安郡投畀罪人沈魯崇,興陽縣竄配罪人金殷相,光陽縣竄配罪人姜泰翼等名下,竝放字書下矣。沈英錫·韓鎭㦿等因承傳放送事,臣府前已行會,而林輔榮·李鍾淳·姜鎭華·李魯俊·權曦·宋宗洙·徐良輔·崔鳳紀·洪象基·金斗明·白魯洙·南宮·姜彝五·李石求·元錫範·李昇淵·權思穆·柳浩源·金魯赫·全道海·趙濟仁·崔允瑾·蘇輝國·魚在溟·洪羲象·金益鍾·李玄璣·趙吉源·金秉淵·黃贊熙·趙禹錫·吳千根·金承業·柳性浩·李惟鐸·李元八·洪益文·沈魯崇等竝放送事,分付各該道道臣,金殷相·金珪·金漢祚·姜泰翼等,臺啓方張,不得擧行之意,敢啓。傳曰,知道。
校理李在鶴,副校理吳致淳,修撰李淵祥等聯名疏曰,伏以,臣等卽伏見諸道放未放成冊下者,有竄配罪人金殷相·金珪·金漢祚·姜泰翼等放送之命,臣等相顧愕爾,竊不勝憂歎之至。噫,彼諸醫所被之律,與尋常編配,遇慶疎放之流,大有間焉。此輩之善地薄竄,已是失刑,曾未幾何,有此特宥,其可曰邦有常憲乎。臣等非不知此命之出於天地好生與物皆春之聖意,而其於罪犯之至重,何哉?憂憤所激,相率仰籲,伏願殿下,更加三思,亟寢成命,以重邦憲,以循輿情焉。臣等無任云云。省疏具悉。已諭於院議之批,勿煩。
上在昌德宮。停常參·經筵。
趙寅永啓曰,左副承旨洪赫,右副承旨尹秉烈今日不爲仕進,竝卽牌招,何如?傳曰,允。
李源庚有頉,代以任百經爲假注書。
鄭知容啓曰,三司諸臣,義在必討,情急齊籲,屢次承批,不避瀆撓,冒昧相率,更爲求對矣。傳曰,昨批旣言之,則又何經夜,聒聒不退?大抵處分旣各稱停,則雖至一月,豈或搖動乎?明知其如此,而猶復却顧不退,不誠亦甚矣。自上酬應亦苦,卽爲退出,毋徒相持,可也。
以濟州防禦使李禮延狀啓,薦新興進上乳柑不得如例封進,惶恐待罪事,傳于徐箕淳曰,勿待罪事,回諭。
徐箕淳,以兵曹言啓曰,今日濟州進上入來時,進上領來人洪錫祐爲名漢,謂有鳴冤,肆然擊閤門傳漏鼓,不勝驚駭。自臣曹謹依受敎辭意,本事則姑置勿論,嚴棍二十度後,移送秋曹,照法嚴繩,何如?傳曰,未知何許冤事,而遠地之民也,姑爲參酌,決棍十度後,移送秋曹,可也。
徐箕淳啓曰,卽見兵曹草記,則今日濟州進上領來洪錫祐爲名漢,謂有鳴冤,擊閤門傳漏鼓云,咫尺閤門,有此擊鼓之擧者,萬萬驚駭。常時不能檢飭之兵曹堂上,從重推考,當該郞廳,所當重勘,而本院請推之外,無他可施之罰,何以爲之?敢稟。傳曰,允。拿處。
鄭知容啓曰,正言徐有贊有時急稟達事,來詣閤外求對矣。傳曰,退去。
又啓曰,三司諸臣,經夜屢啓,致煩酬應,誠不勝萬萬惶懍,而事急懲討,憂憤弸中,不得請則不敢退,冒瀆疾聲,更爲求對矣。傳曰,俄下之批已悉矣,何如是瀆撓乎?卽爲退去。
又啓曰,三司諸臣,未蒙召接之命,尙稽明張之討,衷情轉益崩迫,未敢以瀆撓爲懼,冒死齊聲,更爲求對矣。傳曰,屢次曉諭,而一樣不退,此果直截乎,誠意乎?一倂罷職。
傳于徐箕淳曰,玉堂臺諫有闕之代,前望單子入之。
徐箕淳,以侍講院言啓曰,下番無替入之員,連日闕直,事甚未安。輔德徐淇修,兼輔德李道在,弼善李竣祜,兼文學李鼎在旣有只推之命,竝卽牌招,以爲推移姑降入直之地,何如?傳曰,允。
以左副承旨洪赫,右副承旨尹秉烈牌不進罷職傳旨,傳于徐箕淳曰,只推。
以輔德徐淇修,弼善李竣祜,兼文學李鼎在牌不進罷職傳旨,傳于徐箕淳曰,只推。
以兵曹佐郞睦用錫拿處傳旨,傳于鄭知容曰,分揀。
徐箕淳,以禮曹言啓曰,卽接濟州牧使李禮延狀啓謄報,則來十二月令宗廟·魂宮薦新洞庭橘,如數封進,而宗廟·景慕宮·魂宮薦新乳柑則爲一百十二箇,數旣不足,無以排比,謹援已例,都封上送于禮曹,以爲稟旨進獻之地爲辭矣。在前如此之時,多有減數薦獻之例,今亦依已例分排,當日薦進,何如?傳曰,允。
鄭知容,以刑曹言啓曰,因備邊司啓辭,稱以收稅,下往恩津縣江鏡浦,憑藉索賂,威脅愚民之內司別提朴富源,令該曹照法重繩事,命下矣。取考律文,則大典通編雜令條,有曰,中外遊手輩以不當折受處,陳告諸宮家,仍差別將,受去公事,傳食列邑,操切殘民者,杖一百徒三年,大明律詐欺官私取財條,有曰,凡用計詐欺官私以取財物者,計贜準竊盜論,一百二十貫罪止杖一百流三千里,名例云。二罪俱發,以重者論,朴富源依此律從重論,決杖一百後,全羅道康津縣,流三千里定配所,卽爲押送之意,敢啓。傳曰,知道。
持平趙然春疏曰,伏以,世道日下,人心陷溺,亂臣賊子,接足而起,天地之所不容。國人之曰,可殺,而一日二日,尙稽當施之律,王章未伸,輿憤轉激,臣不勝繞壁彷徨,深憂永歎之至也。噫,金魯敬之罪,論其負犯則至大也,語其關係則莫嚴也。今不必架疊,而裕賊之後,便一裕賊,則裕賊所施之律,何可不施於魯敬乎?惟我殿下全保鎭安之苦心盛德,臣固欽仰贊嘆,而第念梟獍之性,終歸難馴,金石之典,不可或撓,則廓揮乾斷,以洩神人之憤,實爲生道殺人之政,而畢竟勘處,止於島圍,刑政之失,已無可言,而至於尹尙度之窮凶絶憯,假托論人,出位投疏,隱映呑吐,閃弄誣逼者,言之髮豎,思之膽掉,而且況李鶴秀·金敎根父子之綢繆於言議之間,憑藉於莫重之地,窺覘至巧而伺察深嚴,招呼不逞而作爲窩主,罪係罔赦,斷案已成,而置之不問者,是可曰,國有刑章乎?至於今番諸醫之放送,尤不勝愕然失圖,以若罪犯,薄竄善地,已是三尺之壞了,而曾未幾何,有此特宥,誠非所望於聖明之世者也。伏願殿下,更加三思,快兪三司之請,俾輿論伸而王綱振焉,仍念,臣卽一未解事之新進耳。姿乏諫諍,識又淺劣,其於言議之任,初不近似,而新除忽降,庚牌儼臨,臣且惶且感。卽當趨走之不暇,而臣母風痺之症,積年沈痼,長在床玆,而近因日候之不調,將攝失宜,半身將至不收,揆以情理,有難暫時離捨,僚臺伏閤,亦未隨參,惶阨之至,尤增隕越。伏乞聖慈,俯察微懇,亟許遞改,以存官方,以安私分焉。臣無任云云。傳于徐箕淳曰,日前大臣批旨,明示不欲更聞之意,則又何煩瀆乎?持平趙然春疏還給。
上在昌德宮。停常參·經筵。
徐箕淳啓曰,大司憲宋穉圭,執義朴奎壽,掌令金樂壽在外,持平趙然春未肅拜,掌令一員,持平一員前望未下,監察茶時之意,敢啓。傳曰,知道。
臺諫前望單子入之,大司諫金盛淵,司諫鄭藎,掌令李鎭華,持平盧光斗,正言尹致秀·李秉溫落點。
玉堂前望單子入之,校理沈鈁,副校理趙斗淳,修撰朴升鉉,副修撰金胤根落點。
趙寅永啓曰,玉堂上下番俱空,事甚未安。新除授校理沈鈁,副校理趙斗淳,修撰朴升鉉,副修撰金胤根,竝卽牌招,推移入直,何如?傳曰,允。
洪赫啓曰,正言尹致秀以金魯敬之逆節,尹尙度之員犯,李鶴秀·金敎根父子之許多罪惡懲討事,尙未蒙允兪之音,衷情轉激,冒死求對矣。傳曰,有何別般時急之事,而夜夜如是聒聒乎?卽爲退去。
又啓曰,副校理趙斗淳有時急稟達事,來詣閤外,請對矣。傳曰,卽爲退去。
又啓曰,正言尹致秀雖伏承退去之命,危衷轉激,冒萬死更爲求對矣。傳曰,退去。
又啓曰,副校理趙斗淳雖伏承退去之命,而衷情轉激,冒萬死更爲求對矣。傳曰,退去。
以開城留守徐憙淳狀啓粘〈連〉,石屯庫舍餉穀民戶燒燼,而倉屬自臣營分輕重懲治事。
傳于韓義運曰,倉屬則有關後弊,略加懲治,被燒戶,元恤典顧助事,分付。
趙寅永,以奎章閣言啓曰,明日卽奎章閣奉審日次,而臣等進詣擧行之意,敢啓。傳曰,後日次爲之。
徐箕淳,以刑曹言啓曰,兵曹啓辭內,今日濟州進上入來時,進上領來人洪錫祜爲名漢,謂有鳴冤,肆然擊閤門傳漏鼓,不勝驚駭,自臣曹謹依受敎辭意,本事則姑置勿論,嚴棍二十度後,移送秋曹照法嚴繩,何如?傳曰,未知何許寬事,而遠地之民也。姑爲參酌決棍十度後移送秋曹可也事,命下矣。取見其原情內辭緣,則濟州出身洪錫祜,以其父範祥之混入於金洛賢獄中戕殺時同參六人,而不卽蒙放事,有所稱冤矣。匿名書之誰某做作,今不必更論,而假使洛賢眞箇掛書,自官旣未及窮覈執贜,則吏校輩之私自聚黨,擅開獄門,酷施慘虐,立斃頃刻者,事係無前,變出創今,首倡之李完敬,今已身故。雖難追理,而其他同惡,固當勘律,且渠雖以獄直金奉明招中洪別將袖手傍觀四字,欲爲發明之資,而奉明旋又曰,殺洛賢者洪範祥等。況立於門外,使之不鎖,號令獄卒,促其懸枷之狀,守直將校及監獄刑吏,同然一辭,則同參六人,何以掉脫?旣入同參,焉逭當律?至於數千財之空失,論以外面,庶或欺方,而伊時去來,非但其言之無憑,範祥旣與洛賢,作爲對頭之敲,實無俱生之道,則到此所惡,無甚於死,失財一款,奚暇以論?前道臣査達之請,以刑配旣甚的確,儘得獄體,若其母死而不得面訣,藁葬而未能營窆,私情雖矜,公法至嚴,一依道査施行,而第念道査中,旣以嚴刑遠配爲請,則至今不爲發配者,未知有何委節,分付道臣,使之斯速擧行。今其原情中事實,多有差爽,至若酌處判付云云。尤是妄說,揆以法綱,合置重律,而旣係爲父訟冤,姑爲參酌放送,何如?傳曰,允。
獻納朴宗璜疏曰,臣伏覩日前大臣聯箚批旨下者,辭敎鄭重懇摯,旨意哀痛惻怛,有足以孚豚魚感木石,凡今日在廷臣僚,就不欽仰保世臣靖世道之聖德,而臣愚死罪,竊有所抑鬱而憂歎者〈也〉。批旨中有曰,惟望余之果於誅討,後古以來,爲人臣子者,莫不欲堯·舜其君,則豈有以誅討導其君者哉?然而亂臣賊子,人得而誅,聖人之制,爲法也大,夫國人皆曰可殺,人君之所當察也。若或當誅而不誅,當殺而不殺,則國豈爲國,人豈爲人哉?此正今日臣子之所以沫飮致討,而殿下不察群下憂惋之情,或慮其果於誅討,此臣所以抑鬱者也。末端又有象魏在彼之敎,有若懸法而設禁,臣竊以爲之惑焉。夫以好生之德,必欲容貸,聖王之政也。見無將之賊,必嚴懲討者,臣子之職也。古今天下,寧有爲人臣討國賊,而因君父嚴威之命,不敢明張聲討也哉?大臣,人主之股肱也,臺閣,人主之耳目也。職在輔導規諫,而若使畏罪而不敢一言,則是股肱墮而耳目蔽矣。如是而國欲治,得乎?此臣所以憂歎者也,舜之誅四凶也。殛竄流放,道可而止,誠如聖敎,而殿下於近日處分,當誅而竄,當竄而放,刑政終歸於失當,故輿憤乃至於愈久而愈騰,此所以日日紛紛而不知止者也。噫嘻,金魯敬之罪,與裕賊一而二,二而一,則前後勘律之不同,何也?至於李鶴秀·金敎根父子許多罪惡,諸臣章奏,臚列已盡,臣無容更事覼縷,而其貪權賣勢,背國死黨,蛇盤蚓結,東唱西和,鶴秀之假托莫重,罪犯已著,敎根之作壽按事,情狀莫掩,與魯敬腸肚相連,脈絡貫通,論其負犯,固不可圍置放逐而止。伏願殿下,更加三思,俯循群情,依律勘斷,俾王章伸而輿憤洩焉。臣又伏聞醫官放釋之命,不覺愕然而失圖也。噫,彼諸醫,當竝直之日,診察之情,循例擧行,議藥之地,袖手傍觀,初無審愼焦煎之誠,究厥情狀,罪果,何如,而薄竄旋宥,有若尋常罪謫之遇赦蒙放者然。刑政之失當,輿情之拂鬱,當如何哉?亦願淵然深思,亟寢成命焉。仍伏念,臣素患痰癖之症,遇寒添劇,委頓床玆,轉側須人,食飮全却,藥餌無效,薇垣除旨,忽下於是際,召牌儼臨,輒事違傲,惝怳震越,罔知攸措。況又懲討方張,不能隨僚詣閤,自顧慙恧,生不如死,玆敢略暴衷懇,仰瀆崇嚴。伏乞聖慈俯垂鑑諒,亟賜遞改,以安私分焉。臣無任云云。傳于洪赫曰,宜無異同,獻納朴宗璜疏亦爲還給。
上在昌德宮。停常參·經筵。
藥房副提調趙寅永啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
徐箕淳,以都摠府言啓曰,今日入直內三廳武兼禁軍及軍兵等中日習射技,請出標信,傳曰,知道。
又啓曰,備邊司郞廳來言,今日賓廳日次,而領議政南公轍有身病,左議政李相璜奉命出疆,右議政未差,不得來會云矣,敢啓。傳曰,知道。
又啓曰,大司諫金盛淵,掌令李鎭華有時急稟達事,來詣閤外,請對矣。傳曰,此非如是相持之事,當有處分,卽爲退待於臺廳,可也。
又啓曰,兩司諸臣以爲,臣等於兩罪人處分,有不勝抑鬱者,臣等所請,卽明正典刑,則王章不可謂夬伸,輿憤不可謂少洩。至於李鶴秀·金敎根父子,偃息在家,無異前日,憂憤轉激,按住不得,玆敢相率更爲求對矣。傳曰,俄者處分,爲臺諫地,旣甚曲盡,則猶復不退者,將欲角勝而後已乎?退去。
傳于徐箕淳曰,向來處分,旣有停當,日前大臣批答後,庶各曉然知予不欲復提之意,而三司之終不妥帖者,欲致寧靜,而反非所以止息之道,金魯敬·尹尙度,竝加施荐棘之典,三司可謂伸其請矣。此後毋敢復事煩聒,卽爲退去。
徐箕淳啓曰,新除授正言李秉溫以前任慈仁縣監,方在解由未出中,何以爲之?敢稟。傳曰,勿拘。
徐箕淳啓曰,副校理趙斗淳以爲,兩罪人處分,天討猶稽,輿憤莫洩。至於李鶴秀之跳踉放蹤,尙遲當施之律者,群情益鬱,按抑不得,玆復冒萬死求對矣。傳曰,爾則遞差。
尹秉烈啓曰,玉堂上下番俱空,已至多日,事甚未安。副修撰金胤根旣有只推之命,卽爲牌招入直,何如?傳曰,允。
以副修撰金胤根牌不進罷職傳旨,傳于尹秉烈曰,只推。
尹秉烈,以侍講院言啓曰,文學尹致秀姑降入直矣,移拜正言,纔已出去,下番闕直,事甚未安。司書李㙽,兼司書李根友受由在外,兼說書金大根以翰林除本仕,說書李肯愚,卽爲牌招,以爲入直之地,何如?傳曰,允。
上在昌德宮。停常參·經筵。
鄭知容啓曰,左副承旨洪赫今日不爲仕進,卽爲牌招,何如?傳曰,允。
傳于尹秉烈曰,求對玉堂遞差。
尹秉烈,以侍講院言啓曰,下番連日闕直,事甚未安。說書李肯愚,旣有只推之命,卽爲牌招入直,何如?傳曰,允。
以副修撰金胤根牌不進罷職傳旨,傳于尹秉烈曰,只推。
以說書李肯愚牌不進罷職傳旨,傳于尹秉烈曰,只推。
以慶尙道黃腸敬差官林魯豐狀啓醴泉分定黃腸木尺數不滿定式,惶恐待罪事,傳于洪赫曰,爾其勿待罪事,回諭。
兵曹口傳政事,副司果單金鼎集·趙斗淳。
尹秉烈,以敦寧府言啓曰,王世孫冊禮後,御牒及譜冊修整次,草記蒙允,依例修整,今旣畢役之意,敢啓。傳曰,知道。
徐箕淳,以禁衛營言啓曰,本營把摠李憲植身病猝重,勢難察任,改差,何如?傳曰,允。
鄭知容,以刑曹言啓曰,因備邊司啓辭,內司別提朴富源以下往外邑,憑藉索賂之罪,依律文杖一百流三千里定配之意,前已草記蒙允,而卽見其原情,則渠之所后家偏母年過七十矣。論其罪犯,雖係難赦,親年許贖,旣有法典,全羅道康津縣定配罪人朴富源,收贖放送,何如?傳曰,允。
又以義禁府言啓曰,金魯敬·尹尙度等竝加施荐棘之典事,承傳啓下矣。各其配所,發遣府都事,與地方官眼同,加施荐棘之意,敢啓。傳曰,知道。
掌令李鎭華,正言尹致秀等啓曰,噫嘻,痛矣。以能賊萬古所無之逆魁,不卽正刑,徑先致斃,輿情莫不痛惋。此豈可以尋常物故,置而不論哉?論其平日罪犯,則陰樹逆種,密唱凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤蓋綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也。逆範懷刃之凶,究其本則能賊也。特以凶頑之故,忍杖輕斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲,如欲殺之,則速出斬之等語,肆然發惡,而且太甲桐宮之說,果與諸賊一席酬酢於展開書傳,講其文義云者,與相吉·澤遂之招,若合符契。卽此一節,乃渠之結案,旣已遲晩後物故,則不可以未及結案,置之。趾賊一門之窮凶極惡,自有天地以來所未有者,而限以國法,猶貸其凶種之穉少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能亟施孥籍,趾賊等凶種快施邦刑,獻遂設鞫得情。噫嘻,痛矣。從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允。此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然?夫逆種之待年殄滅,乃指尋常治逆之律文也。今此夏賊,卽是開闢以來所無之逆其於獜·亮之稱兵,鏡·虎之凶言,不啻百倍,則古今天下,安有以此賊子女而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議,勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內生出二夏賊,則此非一朝一夕之故,其凶言逆謀,傳襲有素,平日之爛漫酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無變怪,而渠不過幺麽一賤女,則決非渠所可獨辦者也。是必其夫暗地招使,爲此嘗試之計,據此一事,劇逆親屬之從中跳踉,復事綢繆之狀,昭不可掩。此而若不究覈嚴斷,則未知何樣禍機伏在何地。今於事端旣露之後,尤不容暫緩盤覈。請夏賊子女亟施跪斬之典,斗·恭親屬應坐之類,一依适·雲例施行,斗恒及夏賊親屬奴傔連伊夫妻竝嚴鞫得情,夬正典刑。噫嘻,痛矣。明謙之凶謀逆節,寔是亘萬古所無之賊也。身爲閫帥乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而逆復之愛姪也。一門之內,一夜綢繆,兩賊之間,出沒紹介,危機急變,迫在呼吸,何幸賊謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙以逆復之子,傳襲其父之凶圖,鉤覈之路,惟在於此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆宗杜後患之道,殄之滅之,不容少忽,而好石之以年未滿循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲。今之趾·夏,則其凶種逆孽之待年與否,更無可論。請明謙·以謙亟施孥戮,逆復庶子好石亟施處絞。噫嘻,痛矣。亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀呼,直欲無生而已。噫,彼逆魁時景等兄弟,渠亦今日臣民耳。抑何凶肚,包藏禍心,闖此擧國哀遑之時,敢生嘯聚不軌之謀?假托占夢,誑惑人心,妄附星緯,煽動妖言,驅脅蚩蠢之村氓,乘夜直犯官府,肆發縛官上京,擧兵除惡等語,究其逆節,實有浮於獜·亮,而鯨鯢之戮未加,魑魅之形先滅。雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱竝施孥籍之律,金樂敎亟令王府設鞫嚴覈,夬正邦刑。噫嘻,亂臣賊子從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·連之餘套,而獜·亮之後身也。賴天之靈,旋加誅殛,而向使其計得售,則白蓮黃巾之變,有不足言,而國之爲國,未可知也。追惟及此,不覺毛骨俱竦,恒·儉諸賊雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其連逃主於淵藪,姜胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏施以孥籍之典。噫嘻,痛矣。國榮·陽澤之通天罪惡萬戮猶輕,千剮難贖,而尙屈王章,是可曰,國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,而陽澤爲承望,至於丙申節獻之闕封,己亥宮女之逮訊,而倫綱之斁敗無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶。今者陽澤之干犯彰著,其首惡則實榮賊也,凶魁則亦榮賊也。幸賴我先大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮亟施孥籍之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賊性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後,追律之例,大有異焉。不可援用尙魯追施之律,請物故罪人裕亟施孥戮之典。噫嘻,痛矣。亂臣賊子何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎而,特以證據無人,根因莫知,聲討之擧,至今未行,遂使劇賊臥斃,輿憤莫洩,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大。煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至,殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之。鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民之共戴之恥耶?應行之律,不可晷刻少緩,請逆賊漢祿亟施孥戮之典。噫嘻,痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習而潛蓄禍心,長其覬覦之計而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也,源委也,莫非此賊。而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣。平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國而奬拔,汲引如恐不及,異己者謂之背馳而擠陷,網打無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讎國之計,一番逆變起而罔不根柢於渠,一番凶獄出而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不襄,餘威歷久尙熾,根窩更有之論,指目有歸,而無敢連討者,明白洞夬之敎,聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也。龜·祿之絶慝,而掩護者渠也。渠以爲見驅,則觀·鎬曰,見驅,渠以爲非逆,則觀·鎬曰,非逆,耳濡口滑,看作茶飯先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣,大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私押之客托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固,凶計莫售之後,鍾秀以其血黨,自知無辜,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣。其一而二,二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然。肆然上逼於莫重莫嚴之地,以是而脅持君父,以是威喝朝野,魯·賢之逆變,由是而醞釀達·瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情迹,吻然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也邇密也。逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,則論其罪犯,有浮於龜·祿·敬·觀,而敬賊已施之律,尙貸難也。龜·祿應坐之典,烏可已乎?特以大官之曾參也,鬼誅之先及也。故依律處斷,而雖限未及尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足夬雪神人之憤也哉?鍾一則藉其門蔭,獲忝祿仕,國家何負於渠,而梟心獍腸,與生俱生,幸西賊之有警,則分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說者,至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒憑藉纖緯之書,濟其邪誕之說,二萬石軍糧之積置,縉抻家火具潛埋,指卯日而擧事爲期云者,莫非做作妖言,煽動人心之計而十三日指凶之說,與鍾一一而二,二而一,似此今古所無之逆,不可只施治逆之常典,适·雲已行之例,不用於此兩賊而將何施乎?請大逆不道罪人鍾一·振采竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉到南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友加施孥戮之典,致後·延壽竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知幾,跡涉殊常。況以鍾一爲妹夫,致後爲死友。掌中書字之語,出於後招,指日往來之說,證以一傔,則綢繆之跡,明若觀火。永哲·鍾一之姪子也,始而應坐而發配,致後之男妹也,旋固鞫招而就拿,則枝上之枝,種下之種,可以畢究。矧又種萬之猝斃,添一疑端,而鞫治未竟,竝酌處,獄體疎虞,輿憤轉激。請李永純·永哲等更爲設鞫嚴問,期於得情,夬正典刑。噫嘻,痛矣。亂逆之變,振古何限,而豈有如肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門權要,不離於盤據,苟有一分人心,宜思百倍圖報,而其奈梟獍之與生俱生鬼蜮之謀,非今斯今。攘臂弩眼,罔非戾氣,柱腹撐〈腸〉都是禍心,至於甲戌之冬,肆發至凶至慘罔測不道之說而極矣。當上下焦遑之日,渠乃潛懷異圖,綢繆於金基厚,蹤跡陰祕,情節叵測,而至於近日章箚之間,基敍之凶書始發,則眞贓畢露,斷案已成。蓋其凶書,卽不敢道不忍言之逆謀也,謀雖同於基厚,而慫慂者肇源也,書雖出於基敍,而指使者肇源也。其罪犯於莫重莫嚴爲賊爲逆之狀,此誠神人之所共憤,王法之所必誅,凶如肇賊,逆如肇賊,而若使假息於晷刻,共戴一天,則其可曰,世有三綱,而國有三尺乎?至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍,二而一者也。請黑山島荐棘罪人肇源亟令王府設鞫得情,夬正典〈刑〉,至於金基厚,王章未施,鬼誅先及,神人之憤,容有極哉?請金基厚亟施追奪官爵之典。噫嘻,痛矣。金基敍之罪,可勝誅哉?千妖萬惡,咸萃一身,自有韋布,作凶徒之奇貨,及占倖第,爲權門而輻湊,一自廢枳之後,恒懷不逞之心,假托鬼魅,誑惑人心,卽此一事,可見其平生所爲,無非邪沴。乃於甲戌冬上下焦遑之日,潛懷凶謀,與肇源·金基厚,綢繆密勿,受其指使,作書轉送於時相,而乃是不忍言不敢道之說。論其逆節,卽與肇源,腸肚相貫,語其罪惡,亦與肇源,毫髮無差,環東土含生之倫,莫不欲手磔口臠,食肉寢皮,此豈一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱。請楸子島荐棘罪人金基敍亟令王府設鞫得情,夬正典刑。噫嘻,宜學以卑微之類,賦憯慝之性,行己則巧佞而善爲狐媚,發跡於陰邪,而養成虺毒,屢竊踰濫之職,而暋不知分。常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名流,則裕賊之亂逆情節,書九爲之前茅宜學爲之後殿,一串貫來,首尾和應之眞贓斷案,於此焉畢露矣。然而渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所由深者也。況今天網甚恢,凶種尙遺,治逆之情,終有所未盡者,請正法罪人宜學諸子亟施散配之典。噫嘻,痛矣。金鏴之罪,可勝誅哉?本以傾巧押邪之類,濟以陰慝憯譎之性。跡其所爲,乃是謊說之妄物,言乎行己,不過無識之狂童。釋褐未幾,久忝宮僚,全無圖報之心,敢肆跳踉之習。數年之間,超秩趨遷,權要華膴,次第兜攬,平生伎倆,罔非背公而營私,晝宵揣摩,都是貪權而樂勢,貪饕無厭。八方之貨財咸奏,喜恕惟意,一世之榮枯立判,究厥所爲,已是罔赦,而況其白衣之號,擬議不倫,渠是何人?敢以貪天之計,顯售自居之跡,此何等凶腸也逆謀也?乃祖乃叔之勤勞,何如,而移蹤躁競,甘自陷於負先大朝小朝之眷遇,何如,而是可忍於辜恩,至若昨年李寅溥之書,外托士類之進用,內懷國是之壞亂,渠之左闔右捭,上欺下罔之手脚畢露,萬口喧傳,則卽此一款萬死猶輕。且宜學凶書,卽載籍所無之逆節,敢藉庚五筵敎,掇拾書九凶論,醞釀日久,傾陷朝紳,幸賴我春宮邸下炳燭奸情,闡明義理,魑魅魍魎,莫逃於禹鼎,而第因盤覈未竟,王章遽加,蓋執跡而論心,沿流而溯源,顯有排布之狀,難免窩窟之目,輿憤沸鬱,愈久愈切。請安置罪人金鏴,放逐罪人李寅溥,竝令王府設鞫嚴覈,夬正典刑。噫嘻,痛矣。魯敬之罪,可勝誅哉?貪鄙之性,常患得失,麤濫之習,全無忌憚。躐躋崇顯而躁進不已,兜攬要膴而惟利是趨,倚姪壻而作爲聲勢,締權奸而專事諂附。宴席稠會之中,肆發悖說,以爲納媚金鏴之計,其所謂生死不得,抑情仕宦於數十年云者,意出乞憐,罪關無將。數十年之間,是何等時,而渠以何故,求生不得,求死不得,抑其本情,强爲仕宦耶?徐有奎訟冤之事,卽肇源已著之案,則爲今日臣子者,固張明目張膽,聲罪致討,而身爲禁堂,曲意掩護者,已是無嚴之極,而尤有所萬萬痛忱者,粵在己卯之夏,揀選名門,爰定大禮,一國臣民,莫不慶祝,而渠獨何心,大懷不滿,倡爲凶言?全襲裕賊之餘套,傳說已播,輿憤愈激,到今追惟,毛骨俱竦。論其負犯,萬戮猶輕,王章尙稽,偃息自如,其可曰國有常憲乎?此不可晷刻容貸,豈可荐棘之止乎?請荐棘罪人魯敬設鞫得情,夬正典刑。噫嘻,痛矣。亂臣賊子之凶國禍家,從古何限,而豈有如李鶴秀之至奸絶憯者哉?渠本梟獍成性,虺毒化身,百惡竝萃,萬妖具備,能事則戕人害物之天生宵小,伎倆之樂禍饕勢之世濟元惡,狡黠狼愎,自是家庭之傳襲,狐朋狗黨,看作淵藪之陰祕。蓋其世守龜·祿之悖論,爲賊邊立幟,圖凶逆節,所由來者久矣。特以門戶之爀舄,資歷之華膴,始也睿念,未嘗不暇借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭,則於是乎疑懼之心,翻成怨懟,壞亂之計,專出藉賣,甚至於欺君罔上,貪天爲功。干犯則莫重莫嚴之地也,排布則至凶至憯之謀也。幸賴睿覽孔昭,莫售惎搆,尙此王章未伸,倖逭攸司,則渠乃偃處郊垧,出沒城闉,譸張訛訕,疑亂煽惑,瑣瑣之婭,蜿盤蚓結齪齪之徒,蠅營蝨附,憯慝之狀,天地之所不容,叵測之情,國人皆曰可殺。執跡而誅心,沿流而溯源,則魯敬之無將不道,敎根之簸弄欺蔽,表裏和應,腸肚糾結,根柢於凶徒偎儡於醜類,是可忍也,孰不可忍也?苟究巨憝,渠實爲首,國有三尺,萬剮猶輕,輿論猶久而愈激,義理由是而漸晦,如此悖倫斁理,蔑義圖亂之君讎國賊,決不可晷刻容貸於覆載之間。請放逐鄕里罪人李鶴秀設鞫得情,夬正典刑。噫嘻,痛矣。金敎根之罪,可勝誅哉?本以陰戾邪狎之性,濟之奰譎鄙悖之行,發自俠邪之場,自好者皆羞與齒,刮盡牟利之輩,無賴者亦恐投足,平生伎倆,都是闔捭陰陽晝宵經營,無非專擅威福。東西跳踉,數三十年,左右迷藏,化千億身,按藩而穿竇黷利,到處痛毒,秉銓而開門納賂,中外枵竭。第宅庄穫之廣占布置,飮食衣服之奢汰無節,苟求其所由來,則無非怙勢而誇張,欺取而勒奪,能事則惟財惟色,言之醜也。婪淫則是父是子,吁亦悖矣。此已是人類之所共擯,淸朝之所不容,尤其憯懷鬼蜮之情,白地做謊,習爲伹儈之術,赤面欺蔽,䑛瀝魯敬千金之賂,情迹焉結爲死友,糾合鶴秀之三窟之巧,包藏以是若奇貨,縱其疾濫之悖兒,恣行凶憸之陰謀,乘楚査而庇護凶逆,托松鑄而騙聚民産,許多賣國禍家之罪。雖難以罄竹毛擧,而最可驚心而痛骨者,潛布耳目,伺內制外,左右近習,諂媚以交結,宮闈動靜,朝夕以伺察,朝廷之進退黜陟,隱若皆由於渠手者然,恣弄威勢,脅恐一世,賣權而招財,賣財而納權,延攬匪類,讆言眩惑,無識之類,匍匐從之,不軌之謀,醞釀且久。嗚呼,爲人臣而藉賣莫重,內外煽亂,締結近習,伺察內外者,究厥情狀,將欲何爲?眞贓已露,斷案已成,揆以邦憲,焉逭當律?天網太恢,王章雖未及加,神人共憤,輿論莫可以遏,其可曰,國有法乎?請放逐鄕里罪人金敎根爲先施以絶島安置之典,兩司合啓中洪起燮事,停啓,兩司合啓金鏴事中李惟秀停啓。答兩司曰,不允。時景等事·裕事·龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永哲等,不允。肇源·金基厚等事,金基敍事,不允。宜學諸子事,不允。金鏴等事,勿煩,魯敬事,不允。李鶴秀·金敎根不允。
掌令李鎭華啓曰,噫嘻,痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹盤覈情節,略加刑訊,旋卽酌處。雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而懲嚴討乎?請金甲島爲奴罪人申鼎朝,古今島爲奴罪人韓鼎鎭亟令王府卽爲拿來,嚴鞫得情,夬正典刑。噫嘻,王綱不振,世變層生,浸浸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢塘之比,指擬無倫。此爲渠輩罔赦之斷案,譸張傾陷,情狀難掩,誣上惑下,無所不至,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討旣盡且詳,大僚之回啓至嚴且明,兪音終靳,王章未伸,大聖人包容之德,雖出於忠厚鎭物,不治爲治之道,而國之所以爲國,以其有刑章也。此而不問,一任其倖逭迷藏,則羸承之戒,伏莽之憂,猶不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名狼藉出於奎賊之口,猶曰能文先生,有曰綱之論豐德事必被竄,有曰綱亦吾黨,苟非聲氣貫通,脈絡所嘗連接,奎賊何以累言於賊奎,賊奎何以實吐於鞫庭乎?卽此綱之包藏禍心,讎視國家,要藉豐德之革令,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中亟令王府拿鞫嚴覈,夬施典刑。噫嘻,痛矣。世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字引以爲說,殆若無故之人哉?夫亭亭當當蟠天極地,磨滅他不得者,卽辛壬義理也。入則爲忠,出則爲逆,婦孺輿儓之所知也。曾謂名登仕籍,身居臺地者,反不知婦孺輿儓之所共知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢。故耳目濡染,襲以爲常,乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折姦萌之道,不可但施屛裔而止。請屛裔罪人韓植林拿鞫得情,夬正典刑。噫嘻,痛矣。義理堙塞,世變層生,至於今番睦台錫事而極矣。惟我毅宗烈皇帝以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感。以何心腸,肆然誣詆,泚筆於章奏之間,顯然指斥。自犯於罔赦之罪者,萬萬痛惋,若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫亟令王府設鞫嚴問,夬正典刑。噫嘻,痛矣。人心陷溺,世變層生,至於尙度之疏,出而極矣。渠以鄕曲愚迷之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測,至以人所不忍爲等句語,肆然說去,無所顧忌,君綱臣分,壞損無餘。輿憤久而益切,國言去而愈騰,聖批鄭重,處分嚴正,旣墜之倫彝復明,莫嚴之邦憲可正,而第其負犯至重,酌處反輕。悲疚之聖衷,雖不欲索意,憤惋之群情,實無以少洩,如渠愚闇之類,必不能獨辦,此不可不到底窮覈,以正誣犯之罪。請楸子島荐棘罪人尙度,亟令王府嚴鞫得正,夬正典刑。府啓中李命運事,物故,停啓,府啓中金殷相·金珪·金漢祚·姜泰翼等停啓,新除授大司憲宋穉圭時在公忠道懷德地,執義朴奎壽時在結城地,掌令金樂壽時在京畿竹山地,持平盧光斗時在慶尙道咸陽地,請竝斯速乘馹上來事,下諭。答府曰,申鼎朝等事,不允。申綱·黃允中等事,不允。韓植林事,睦台錫事,不允。尙度事,不允。下諭事,依啓。
正言尹致秀啓曰,罪人克觀,以妖任之同氣,凶謀逆節,爛漫同參,而嚴訊之下,抵賴不服,未克究覈,未及承款,王章莫伸,輿情莫洩。請金甲島爲奴罪人克觀,更令王府嚴鞫得情,夬正王法。逆賊尙魯,卽是千萬古所未有之極賊,而孥戮之典,旣施旋寢。噫,此賊之未服王章,徑自殞斃,已極神人之憤矣。假使此賊頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊。萬有一日後惡逆之如尙魯窮凶者,抵賴不服,頑忍輕斃,則孥戮之法,其將不施乎?罪在罔赦,事關後弊,請逆賊尙魯亟施孥戮之典。梟示罪人性世與劇逆載榮,一而二,二而一也。幻着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根固窩窟,終未究覈,只施梟示之律,輿情之憤菀,固無可言,而不可以已爲梟示,不施當施之律。請梟示罪人性世亟施孥戮之典。噫嘻,痛矣。人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹盤覈情節,略加刑訊,旋卽酌處。秋堂聯書,實出執藝之義,而特以好生之聖念,雖付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出鄙賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府設鞫得情,夬正典刑。噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸,渠輩包藏,雖急於㪣撼朝廷,而獨不念自犯於上誣聖德,罪犯罔赦乎?各邑已例,春曹之文獻昭在,三罪竝發,賢關之聲討尤嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁慝,而鋤根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文先生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤是已伏法之申綱也。申綱是未就鞫之奎·坤也,設鞫治逆,將以致天討也。根窩未破,憂虞轉深,則豈可以鞫事之已撤,而有所知難於更施乎?請充軍罪人申綱,遠配罪人黃允中,亟令王府拿鞫嚴問,盤覈得情,夬伸典刑。噫嘻,痛矣。世級日下,變怪層生,至於韓植林事而極矣。噫,泰億是何等凶逆也,密贊鏡賊之跡,至凶且憯,定策國老之說,絶悖無倫,終始梟獍之殿茅,爛熳虎龍之窩窟,三凶居一,萬惡具備。于今百餘年之間,爲東土臣民者,無不戟手而裂眦,心寒而膽掉,丙申處分,昭揭日星,聾瞽之人,亦皆聞知,則噫,彼植林,今日北面於朝廷者也。豈有不聞不知之理,而乃敢以逆臣官爵姓名,肆然筆之於章奏之間,其官則稱以大官,其言則謂之建白,湯爲迷罔之狀,陰售嘗試之計,旨意所在,情狀莫掩,而渠祖在在垣,曾於辛壬之際,力袒凶謀,爲其嚆矢,傳染旣久,熟處難忘,敢欲螮蝀於大淸者,豈如渠蟣蝨之賤所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑者,若不窮覈嚴處,則羸承霜氷,慮無不至。俄下處分,雖極嚴正,而其在明義理嚴隄防之義,不可以屛裔薄勘而止。請屛裔罪人韓植林嚴鞫得情,夬正典刑。噫嘻,痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩惟父子。故凡係皇朝事,備盡尊敬,無敢指斥,而彼台錫者,肆然筆諸章奏之間,逼毅宗皇帝,求過於無過之地,敢言其所不敢言,遣辭狂悖,用意陰慘者,不但我朝之賤臣,實是皇朝之罪人者,而不加重辟,則義理日益晦蒙,人心日益陷溺,小中華一域,無復讀春秋者,且其龍淵山虎等句語,絶悖無嚴者,豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府拿鞫嚴問,明正典刑。噫嘻,痛矣。尙度之罪,可勝誅哉?渠卽一鄕鄙微之類耳。倖竊踰濫之職,而愍不知分,陰蓄希覬之心,而急於射利,出位陳章,旨意叵測,三人論列之隙,誣逼於莫嚴莫重之地,全篇張皇,罔非觸犯。至若爲人所不忍爲等句語,恣意說去,極其陰慘者,豈今日臣子所可萌心發口,肆然登徹於殿下之庭哉,惟我孝明邸下,四載代聽,一心憂勤,八域臣民,莫不愛戴,政令施措,磊落光明,則渠何敢憑藉論人之疏,自陷誣犯之罪乎?言之臆塞,思之髮豎,何幸批諭鄭重,辭旨懇惻,燭幽明如日月,戢奸嚴如鈇鉞,人彝賴以不泯,君綱恃以不墜,臣等竊不勝欽仰萬萬,而惟輕之典,止於島配,固知悲疚之聖衷,亶出不欲索言,竊恐關石之邦憲,從此而有所輕重,此非如渠愚蠢之品所可獨辦,不可但以荐棘而止。請楸子島荐棘罪人尙度,拿鞫得情,夬正典刑。院啓中李命運事物故,停啓,院啓中金殷相·金珪·金漢祚·姜泰翼等〈事〉,停啓,目下懲討,關係,何如,而日前臺臣之去就,何其顚倒之甚也?虛縻幾日,有若觀望,畢竟擧措,專沒誠意,偃違召牌,跡涉厭避,且求對時,不爲竝擧諸凶者,殆若顧瞻,太失臺體,如此風習,前所未聞。請求對時大司諫尹命圭,違牌之獻納朴宗璜,竝施刊削之典,持平趙然春,不可以翌日陳疏,晩時求對,有所參恕,施以譴罷之典,至若徐有贊之所爲,尤萬萬痛駭。渠自年前,已被狼顧之目,而不悛舊習,益無忌憚,肆敢違牌於大論方張之際,經過時日,黽勉出膺,全昧明張之義,顯示難强之色,縱切愛黨之奸計,莫掩漫漶之巧跡,似此情態,不忍正視者,而不嚴懲,國綱無以振矣,世道無以靖矣。請徐有贊亟施屛裔之典,新除授司諫鄭藎時在慶尙道星州地,正言李秉溫時在公忠道鎭川地,請竝斯速乘馹上來事有旨。答院曰,不允。申鼎朝等事,不允。申綱·黃允中等事,不允。韓植林·睦台錫事,不允。尙度事,不允。尹命圭·朴宗璜·趙然春·徐有贊事,依啓。下諭事,依啓。
鄭知容,以義禁府言啓曰,今十一月二十二日啓下全羅道放未放成冊中興陽縣竄配罪人金殷相,光陽縣竄配罪人姜泰翼,平安道放未放成冊中龍川府竄配罪人金珪,慶尙道放未放成冊中彦陽縣竄配罪人金漢祚等名下,竝放字書下,而其時臺啓方張,不得擧行矣。今則臺啓已停,竝放送事,分付各該道道臣之意,敢啓。傳曰,知道。
慶尙監司李勉昇疏曰,伏以,我王世孫邸下岐嶷天成,溫文日就,封冊而邦本鞏固,陞儲而人心依係,國勢再奠於磐泰,民謠復騰於星海,我東方太平萬歲,其將自今日始矣。伏惟我殿下,愴廓之餘,嘉悅無比,臣職守有限,不敢擅離,始未效誠於蟻褥,終又阻迹於燕賀,一哀一慶,恬若無知,有臣如此,生不如死。仍伏念,臣於秋間,猥陳難安之義,兼暴不稱之實,冀蒙恩許,獲伸私情,及承批旨下者,不惟不賜兪音,又從以誨諭飭勉,若慈父之詔迷子,臣始也感激,終焉惶蹙,殆不知措躬之所也。臣誠無似,亦我殿下涵育中物也。廉隅倒喪而莫之恤焉,職務瘝弊而莫之擧焉。終爲孤負聖恩之僇人,臣安得不仰首鳴號,以冀我聖上終始生成之澤哉?人臣之榮,至於刺史而極矣。高牙大纛,食前方丈,富貴榮耀,人所艷稱,旣處名利之場,素乏高尙之操,寧或爲避而不居之計,特以物衆地大,聲重不足以鎭壓,事煩弊巨,材識不足以剸理,重之以年益衰而病益痼,至於無力可效,有事輒僨,何哉?乞遞之心,如縛求解,半年三章,輒承溫音,仰感殊恩,槃薄至今,蓋廉隅倒喪,猶可拚棄而行之,職務瘝弊,猶可冒沒而居之,所最不可强者疾病也。臣本稟賦虛脆,自少羸尩,年方盛壯,便若癃老,若其名登仕籍,勞心任力之事,非平日之所自期也。自知氣質淺薄,無望陳力,僦居湖鄕,謝却煩惱,跧伏畦園,嗽滌山泉,以爲差可少病,以畢餘生之計,不意濫荷拔擢歷遍中外,已三十有餘年矣。幸賴王靈,雖免大戾,而點檢旣往,凜然危懼,況今衰朽之後,叨此藩臬之任,簿領太煩,神精日益澌耗,水土異宜,腸肚不免傷損,自經潦暑,瘴濕添祟,比及深冬,寒痰塞胸,內而食飮停住,外而脚滕麻痺,風眩氣鬱,殆無省覺,五官雖備,宛一土偶人耳。今雖欲冒居其任,强行其事,得乎?昔人之言曰,祿不須多,防滿則止,年不待至,有疾便辭,政謂臣今日道也。臣以疎才薄相,偏荷恩造,三按藩節,祿已滿矣。殘骸病軀,又添別症,轉側須人,病已痼矣。且今災政已勘,糴事就緖,本道事務,別無牽掣,論其情則苦矣,語其時則可矣。玆敢力疾分章,仰陳衷懇。伏乞天地父母,特垂憐憫,亟許遞改,賜臣調治之便,俾保殘喘,治臣瀆擾之罪,以肅朝綱,千萬顒祝。臣無任云云。答曰,省疏具悉。所請依施。
副修撰金胤根疏曰,伏以,嗚呼,國之所以爲國,人之所以爲人,專係於嚴忠逆三字,則忠逆旣辨之後,其所以誅討之者,容可以不嚴哉?目今三司之臣,交章而請三尺之律,叩閤而求方寸之借者,凡幾人矣,凡幾月矣?然而天聽未回,王章久屈,使夫振古所無之逆,偃息於覆載之間,烏在其嚴忠逆之義乎?噫嘻,魯敬之窮凶情節,卽今日東土臣子所欲手磔而口臠者,而至於李鶴秀之互相綢繆,造謀陰慘者,亦與魯敬一而二二而一,則拿鞫之情,尙云晩矣。彼尙度之凶言悖說,實不忍更事提起,而如渠蟣蝨之賤,顧何以辦得此至狡至憯之計哉?頤指眉嗾,必有其人,究覈尙稽,根窩未破,此賊輩卽所謂天地之所不容,神人之所必誅者也。是以上自大臣,下至韋布,旣皆痛陳於前,臣無容架疊,而負犯如彼,誅殛猶輕。迺殿下曲加涵貸,一例靳持,此實出於全保世臣之盛德至仁,凡我在廷之臣,孰不欽仰盛歎,而第伏念,我先朝三十年在宥,以嚴忠逆保世臣,爲一副當規模,申複之諭,屢發於絲綸,至今奉讀,尙切於戲之恩,誠以嚴忠逆保世臣,事件則雖以兩項,受用則同歸一轍,故其所以嚴辨者,未始不爲全保之良策耳。今殿下旣惓惓於保世臣一事,而獨於嚴忠逆之道,未免有未盡。此臣所以不能無慨於聖明之遺照,而亦不得不以所嘗讚頌於先朝者,蘄望於今日也。雖以昨下處分觀之,聖意所存,亦不以諸臣之言爲不然,而兩罪人止於加律,鶴秀則依舊任便,凶醜何時可殄,而亂賊何所知懼乎?伏願殿下,亟從三司之請,以定國是,以允人心焉。仍伏念,臣於月前,適作省墓之行,往還不過三日,而館職之乍縻旋禠,俱在此時。其後儒臣之疏,顯加譏斥於在外三司,此雖非專指臣身,而在臣難冒之義,則已不敢自恕。況於近日求對措辭中,有私義之不可聯參者,當此齊籲之日,獨犯違傲之科,引避之例,雖是通行,而沐浴之忱,無以自暴,此又臣難貸之罪也。伏乞聖慈,俯賜諒察,亟許遞免,因賜威罰,俾安私分焉。臣無任云云。省疏具悉。毋論如此如彼,今已妥帖矣,爾其勿辭察職。
上在昌德宮。停常參·經筵。
備忘記,忠州營將李喜星下直,長弓一帳,長箭一部,片箭一部,筒兒一箇賜給。
尹秉烈啓曰,來初一日輪對日次矣,敢稟。傳曰,當次人受點,後日次待令。
韓義運啓曰,假注書尹致定身病猝重,勢難察任,今姑改差,何如?傳曰,允。
尹致定改差,代以趙在慶爲假注書。
尹秉烈啓曰,吏曹郞廳來言,臺諫有闕,政事,取稟。傳曰,前望單子入之,傳于尹秉烈曰,政官牌招開政。
有政。吏批,判書徐能輔進,參判朴齊一牌招不進,參議李魯集在外未肅拜,行左承旨韓義運〈進〉,以金爲大司諫,趙斗淳爲應敎,李應信爲副校理,李鼎在爲修撰,李正耆爲副修撰,鮮于瓅爲昌陵令,張東厚爲引儀,朴岐壽爲慶尙監司,辛激爲康陵參奉,洪聖益爲龜城府使,金履疇爲交河郡守。
兵批,判書金履載病,參判鄭基善受由,參議李渭達病,參知金啓淵進,左副承旨洪赫進,同知單韓得龜,僉知單鄭海運·趙顯瑋,大護軍李勉昇,副護軍金盛淵·孫鍾瑾·金億·尹永培以上竝單付,慶尙道兵馬水軍節度使單朴岐壽。
尹秉烈,以弘文館言啓曰,下番闕直,事甚未安。副修撰金胤根疏批已下,卽爲牌招入直,何如?傳曰,允。
以副修撰金胤根牌不進罷職傳旨,傳于尹秉烈曰,只推。
鄭知容,以義禁府言啓曰,前正言徐有贊亟施屛裔之典事,承傳啓下矣。徐有贊慶尙道興海郡屛裔,而以承傳內辭意,具罪目依例發遣府羅將,押送配所,何如?傳曰,允。
大司諫金盛淵啓曰,臣於臺啓一款,鐵限萬重,自前有除輒辭,皆蒙體諒之恩,區區難冒之義,非直爲言議風采之不合於諫諍之任也。適値大論方張,不敢言私,蒼黃出肅,粗效叩閤之義,而虛縻數日,冞增悚蹙,今始來避,請命遞斥臣職。答曰,依啓。
掌令李鎭華,校理閔英世,正言尹致秀啓曰,請書九亟施追奪官爵之典。措辭見上掌令李鎭華,正言尹致秀啓曰,請遲晩後物故罪人啓能亟施孥籍,趾賊等凶種快施邦刑,獻遂設鞫得情。措辭見上請夏賊子女亟施跪斬之典,斗恭旣屬應坐之類,一依适·雲例擧行,斗恒及夏賊親屬奴傔連伊夫妻竝嚴鞫得情,快正典刑。措辭見上請明謙·以謙亟施孥戮,逆復庶子好石亟施處絞。措辭見上請時景·時昱竝施孥籍之律,金樂敎亟令王府設鞫嚴覈,快正邦刑。措辭見上請物故罪人家煥·哲身,正法罪人承薰·樂敏施以孥籍之典。措辭見上請物故罪人國榮亟施孥籍之典。措辭見上請物故罪人裕亟施孥戮之典。措辭見上請逆賊漢祿亟施孥戮之典。措辭見上請追奪罪人龜柱支屬應坐之律,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采竝依适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請李永純·永哲等,更爲設鞫嚴問,期於得情,快正典刑。措辭見上請黑山島荐棘罪人肇源,亟令王府設鞫得情,明正典刑,至於金基厚,王章未施,鬼誅先加,神人之憤,容有極哉?請金基厚亟施追奪官爵之典。措辭見上請楸子島荐棘罪人金基敍,亟令王府設鞫得情,夬正典刑。措辭見上請正法罪人宜學諸子亟施散配之典。措辭見上請安置罪人金鏴,放逐罪人李寅溥,竝令王府設鞫嚴覈,夬正典刑。措辭見上請荐棘罪人魯敬設鞫得情,夬正典刑。措辭見上請放逐鄕里罪人李鶴秀設鞫得情,夬正典刑。措辭見上請放逐鄕里罪人金敎根爲先施以絶島安置之典。措辭見上
掌令李鎭華啓曰,請金甲島爲奴罪人申鼎朝,古今島爲奴罪人韓鼎鎭亟令王府卽爲拿來,嚴鞫得情,夬正典刑。措辭見上請充軍罪人申綱,遠配罪人黃允中亟令王府拿鞫嚴覈,夬施典刑。措辭見上請屛裔罪人韓植林拿鞫得情,夬正典刑。措辭見上請島配罪人睦台錫亟令王府設鞫嚴問,夬正典刑。措辭見上請楸子島荐棘罪人尙度亟令王府嚴鞫得情,夬施當律。措辭見上
正言尹致秀啓曰,請金甲島爲奴罪人克觀更令王府嚴鞫得情,夬正王法。措辭見上請逆賊尙魯亟施孥戮之典。措辭見上請梟示罪人性世亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭亟令王府設鞫得情,夬正典刑。措辭見上請充軍罪人申綱,遠配罪人黃允中亟令王府拿鞫嚴問,盤覈得情,夬伸典刑。措辭見上請屛裔罪人韓植林嚴鞫得情,夬正典刑。措辭見上請島配罪人睦台錫亟令王府拿鞫嚴問,明正典刑。措辭見上請楸子島荐棘罪人尙度拿鞫得情,夬正典刑。措辭見上答三司曰,不允。答兩司曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事,不允。肇源·金基厚等事,金基敍事,不允。宜學諸子事,不允。金鏴等事,勿煩。魯敬事,不允。李鶴秀事,不允。金敎根事,不允。答府曰,申鼎朝等事,不允。申綱·黃允中事,不允。韓植林事,睦台錫事,不允。尙度事,不允。答院曰,不允。申鼎朝等事,不允。申綱·黃允中事,不允。韓植林事,睦台錫事,不允。尙度事,不允。
校理閔英世疏曰,伏以,臣於魯敬·金敎根兩凶事,曾叨論思之職,屢陳懲討之義,而誠未仰格,未承兪音,竊不勝憂憤之忱,而噫,彼李鶴秀之千妖萬惡,一世之指目,厥惟久矣。以魯敬之切姻,綢繆和應,假托莫重之地,鋪張至憯之計,罪關罔赦,不可晷刻容貸,而罪止放逐,大違刑政,群情之抑鬱,久以益切。凶逆尙度之敢售閃暎之辭,自犯誣逼之科,罪不容誅,而荐棘之典,失之惟輕。噫嘻,痛矣。敎根父子·鶴秀叔姪之與魯敬,蛇盤蚓糾,陰祕之跡,締結之狀,已著於諸臣之章,兩司之啓,臣不必更事覼縷,而王章未伸,輿憤莫洩。伏乞亟允臺請,俾亂賊知所懼,凶孽伏其辜焉。臣於沐浴之請,何敢言病,而臣於月前伏閤請對時,觸冒風寒,病症危劇,擔舁還鄕,調息略干日,而間者泮職館銜,除旨聯翩,鄕里動色,榮感無比。繼又馹召有命,而且當聲討方張之時,不敢虛徐,卽日登途,而間經酷寒,宿症越添,趨簉承膺,其勢末由,義急明張,蒼黃出肅,而求對路阻,莫遂沫飮之微悃,憂歎之極,如不欲生,而病實難强,束帶持被,實無其望。伏願遞改臣所帶之職,俾得調治賤疾,獲蒙生成之聖澤,千萬顒祝。臣無任云云。省疏具悉。爾其勿辭察職。
上在昌德宮。停常參·經筵。
夜五更,有星見於東方,似有尾跡。
徐箕淳,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
尹秉烈,以弘文館言啓曰,下番闕直,事甚未安。副修撰金胤根旣有只推之命,與新除授修撰李鼎在,副修撰李正耆,一體牌招,以爲推移入直之地,何如?傳曰,允。
以修撰李鼎在,副修撰金胤根·李正耆牌不進罷職傳旨,傳于尹秉烈曰,只推。
臺諫前望單子入之,獻納南達孫,持平金洛駭落點。
趙寅永,以吏曹言啓曰,成均館典籍金在田以其身病,呈狀乞遞,依例改差,何如?傳曰,允。
尹秉烈,以禮曹言啓曰,卽接健元陵·顯陵·穆陵·徽陵·崇陵·惠陵·元陵官員聯報,則近日虎患狼藉,白晝橫行於局內諸處,奉審巡山之節,不得擧行云矣。莫重之地,有此虎患,萬萬驚心,卽令該軍門發送砲手,期於盡數獵捉事,分付,何如?傳曰,允。
徐箕淳,以訓鍊都監言啓曰,本局別將李存敬身病甚重,勢難察任,改差,何如?傳曰,允。
又以御營廳言啓曰,東道七陵局內,近日虎患狼藉,白晝橫行,奉審巡山之節,不得擧行,卽令該軍門發送校卒,期於獵捉事,自禮曹草記允下矣。本廳善放砲手五十名,定將校率領,今月二十九日爲始,出送行獵之意,敢啓。傳曰,知道。
執義朴奎壽,校理閔英世,正言尹致秀等啓曰,請書九亟施追奪官爵之典。措辭見上答三司曰,不允。
執義朴奎壽,正言尹致秀等啓曰,請遲晩後物故罪人啓能亟施孥籍,趾賊等凶種快施邦刑,獻遂設鞫得情。措辭見上請夏賊子女亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。措辭見上請明謙·以謙亟施孥戮,逆復庶子好石亟施處絞。措辭見上請時景·時昱竝施孥籍之律,金樂敎亟令王府設鞫嚴覈,快正邦刑。措辭見上請物故罪人家煥·哲身,正法罪人承薰·樂敏施以孥籍之典。措辭見上請物故罪人國榮亟施孥籍之典。措辭見上請物故罪人裕亟施孥戮之典措辭見上請逆賊漢祿亟施孥戮之典。措辭見上請追奪罪人龜柱支屬應坐之類一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請李永純·永喆等更爲設鞫嚴問,期於得情,快正典刑。措辭見上請黑山島荐棘罪人肇源亟令王府設鞫得情,明正典刑。至於金基厚,王章未施,鬼誅先加,神人之憤,容有極哉?請金基厚亟施追奪官爵之典。措辭見上請楸子島荐棘罪人金基敍亟令王府設鞫得情,夬正典刑。措辭見上請正法罪人宜學諸子亟施散配之典。措辭見上請安置罪人金鏴,放逐罪人李寅溥竝令王府設鞫嚴覈,夬正典刑。措辭見上請荐棘罪人魯敬設鞫得情,夬正典刑。措辭見上請放逐鄕里罪人李鶴秀設鞫得情,夬正典刑。措辭見上請放逐鄕里罪人金敎根爲先施以絶島安置之典。措辭見上答兩司曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友·致後·延壽事,李永純·永喆等事,不允。肇源事,金基厚事,金基敍事,不允。宜學諸子事,不允。金鏴等事,勿煩。魯敬事,不允。李鶴秀事,不允。金敎根事,不允。
執義朴奎壽啓曰,請金甲島爲奴罪人申鼎朝,古今島爲奴罪人韓鼎鎭亟令王府卽爲拿來,嚴鞫得情,快正典刑。措辭見上請充軍罪人申綱,遠配罪人黃允中亟令王府拿鞫嚴覈,夬施典刑。措辭見上請屛裔罪人韓植林拿鞫得情,快正典刑。措辭見上請島配罪人睦台錫亟令王府設鞫嚴問,快正典刑。措辭見上請楸子島荐棘罪人尙度亟令王府嚴鞫得情,夬施當律。措辭見上答曰,申鼎朝等事,不允。申綱·黃允中事,不允。韓植林事,不允。睦台錫事,不允。尙度事,不允。
正言尹致秀啓曰,請金甲島爲奴罪人克觀更令王府嚴鞫得情,夬正王法。措辭見上請逆賊尙魯亟施孥戮之典。措辭見上請梟示罪人性世亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭亟令王府設鞫得情,夬正典刑。措辭見上請充軍罪人申綱,遠配罪人黃允中亟令王府拿鞫嚴問,盤覈得情,夬伸典刑。措辭見上請屛裔罪人韓植林嚴鞫得情,夬正典刑。措辭見上請島配罪人睦台錫亟令王府拿鞫嚴問,明正典刑。措辭見上請楸子島荐棘罪人尙度拿鞫得情,夬正典刑。措辭見上答曰,不允。申鼎朝等事,不允。申綱·黃允中事,不允。韓植林事,不允。睦台錫事,不允。尙度事,不允。
上在昌德宮。停常參·經筵。
夜五更,慧星見於天市東垣第二星傍,尾長尺許,色蒼白,距極一百二度。
鄭知容啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
尹秉烈,以弘文館言啓曰,下番闕直,事甚未安。修撰李鼎在,副修撰金胤根·李正耆旣有只推之命,竝卽牌招,以爲推移入直之地,何如?傳曰,允。
以修撰李鼎在,副修撰金胤根·李正耆牌不進罷職傳旨,傳于尹秉烈曰,只推。
尹秉烈,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以觀象監領事提調意啓曰,今此東方,有星似彗,在前如此之時,擇定文臣中名官數三人,與本監官員,同爲測候矣。今亦以副司直洪遠謨,侍講院弼善李竣祜,通禮院相禮柳幼麟,測候官啓下,使之輪直測候,何如?傳曰,允。
又以侍講院言啓曰,弼善李竣祜入直矣。以測候官纔已出去,上番闕直,事甚未安。輔德·文學未差,兼弼善趙斗淳以閣臣除本仕,兼文學李鼎在本職未肅拜,兼輔德李道在,卽爲牌招入直,何如?傳曰,允。
又以司饔院監膳提調意啓曰,今日監膳時,供上生鮮,以腐傷體小者待令,故屢次點退,萬無改備之路,日勢漸晩。雖不得不捧入,而莫重御供,如是不謹,揆以事體,萬萬痛駭。當該漁夫契貢人,今方令攸司科治,而卽者貢人等呼訴內,冬節已深,江水合氷,魚路斷絶,不得設網,前儲已竭,新貿無路,明日日下生鮮,將至闕供之境,限捉得間願以活鷄全數代封云。在前如此之時,曾有稟旨變通之事,而莫重御供,自下不敢擅便,臣亦惶恐待罪之意,敢啓。傳曰,勿待罪,代封。
大司諫金啓曰,臣本庸陋蔑劣,尋常庶寮,無一稱當,而迺者諫長除旨,忽下於千萬夢慮之外,臣揆分揣力,尤不近似,感惶震掉,罔知攸措。且臣於合啓中,有區區私義之不可聯參者,以彼以此,固宜跧縮畏匿,粗效循墻之義而第今懲討方棘,輿憤正激。若徒事逡巡,玩愒虛縻,則尤有所悚悶者,玆不得不冒膺召命,仍卽來避,自前如臣情地,擧蒙體諒,今亦宜無異同。請命遞斥臣職。答曰,依啓。
執義朴奎壽,掌令李鎭華,正言尹致秀等啓曰,請遲晩後物故罪人啓能亟施孥籍,趾賊等凶種,快施邦刑,獻遂設鞫得情。措辭見上請夏賊子女亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻竝嚴鞫得情,快正典刑。措辭見上請明謙·以謙亟施孥戮,逆復庶子好石亟施處絞。措辭見上請時景·時昱竝施孥籍之律,金樂敎亟令王府設鞫嚴覈,快正邦刑。措辭見上請物故罪人家煥·哲身,正法罪人承薰·樂敏施以孥籍之典。措辭見上請物故罪人國榮亟施孥籍之典。措辭見上請物故罪人裕亟施孥戮之典。措辭見上請逆賊漢祿亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請李永純·永喆等更爲設鞫嚴問,期於得情,快正典刑。措辭見上請黑山島荐棘罪人肇源亟令王府設鞫得情,明正典刑,至於金基厚,王章未施,鬼誅先加,神人之憤,容有極哉?請金基厚亟施追奪官爵之典。措辭見上請楸子島荐棘罪人金基敍亟令王府設鞫得情,夬正典刑。措辭見上請正法罪人宜學諸子亟施散配之典。措辭見上請安置罪人金鏴,放逐罪人李寅溥竝令王府設鞫嚴覈,夬正典刑。措辭見上請荐棘罪人魯敬設鞫得情,夬正典刑。措辭見上請放逐鄕里罪人李鶴秀設鞫得情,夬正典刑。措辭見上請放逐鄕里罪人金敎根爲先施以絶島安置之典。措辭見上執義朴奎壽,掌令李鎭華啓曰,請金甲島爲奴罪人申鼎朝,古今島爲奴罪人韓鼎鎭亟令王府卽爲拿來,嚴鞫得情,夬正典刑。措辭見上請充軍罪人申綱,遠配罪人黃允中亟令王府拿鞫嚴覈,夬施典刑。措辭見上請屛裔罪人韓植林拿鞫得情,夬正典刑。措辭見上請島配罪人睦台錫亟令王府設鞫嚴問,夬正典刑。措辭見上請楸子島荐棘罪人尙度亟令王府設鞫得情,夬施當律。措辭見上新除授持平金洛駿時在公忠道洪州地,請斯速乘馹上來事,下諭。
正言尹致秀啓曰,請金甲島爲奴罪人克觀更令王府嚴鞫得情,夬正王法。措辭見上請逆賊尙魯亟施孥戮之典。措辭見上請梟示罪人性世亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭亟令王府設鞫得情,夬正典刑。措辭見上請充軍罪人申綱,遠配罪人黃允中亟令王府拿鞫嚴問,盤覈得情,夬伸典刑。措辭見上請屛裔罪人韓植林嚴鞫得情,夬正典刑。措辭見上請島配罪人睦台錫亟令王府拿鞫嚴問,明正典刑。措辭見上請楸子島荐棘罪人尙度拿鞫得情,夬正典刑。措辭見上新除授獻納南達孫時在廣州地,請斯速乘馹上來事,下諭。答兩司曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事,不允。肇源事,金基厚事,金基敍事,不允。宜學諸子事,不允。金鏴等事,勿煩。魯敬事,不允。李鶴秀事,不允。金敎根事,不允。答府曰,不允。申鼎朝等事,不允。申綱·黃允中〈事〉,不允,韓植林事,不允。睦台錫事,不允。尙度事,不允。下諭事,依啓。答院曰,不允。申鼎朝等事,不允。申綱·黃允中事,不允。韓植林事,不允。睦台錫事,不允。尙度事,不允。下諭事,依啓。
校理閔英世疏曰,伏以,臣謹按易之乾卦曰,先天而天不違,後天而奉天時,程子釋之曰,聖人先於天而天同之,後於天而能順天者,合於道而已。臣敢以此仰塵於紸䌙之下,伏願留神而澄察焉。臣在鄕時,南至前夜,有電燁燁,後有雷霆之異,京師亦然云。雖在陽動之後,與閉藏之有間,地底潛陽,何若是奮發而轟虩也哉?臣竊伏惟念,我殿下愴廓之餘,復臨萬幾,上念宗國,下憂民庶,宵旰洞屬之際,必有所黽勉强作之時,臣每念至此,不覺臆塞而收涕也。且伏見近日辭敎,多以鎭安爲務,鎭安固是聖德,而以臣過計之慮,或幾近於姑息因循,恐有違於乾斷陽剛底意,臣固不能無憂◆◆危治世之區區愚悃也。噫嘻,世道陷溺,變怪層生,諸賊之凶圖逆節,次第呈露,魯敬之以若閥閱,以若榮顯,何患不足,何求不得,而乞憐於權貴,而肆發抑情之悖口,不滿於大禮,而敢懷沮戲之凶謀,白首殘年,更有何求望,而千金厚賂,獻爲暗結之資,其心所在,吁亦鄙且陋矣。李鶴秀以肇源之猶子·魯敬之姪壻,梟獍之性,傳襲有自,鬼蜮之情,以類相從,凶國禍家,◆◆◆◆自是伎倆,驕套縱恣,奸譎狡邪,厥有指目,而及夫乃叔罪案昭著之後,得免攸司之律,在渠已是寬典,所當縮伏俟勘之不暇,而乃敢偃處郊坰,自同平人,出沒城闉,締結匪類,譸張訛訕,疑亂煽惑者,其計將欲何爲?魯敬之凶逆而爛漫和應,金敎根之藉賣而恃以爲勢,國人皆曰可殺,輿憤轉而益激,不審殿下何所顧惜而靳許之,尙此容忍耶?金敎根之自來鄙悖,不齒士流,輿儓皀隷之所共抑揄而嗤罵者也。驕濫之習,癡騃之性,有是父而有是子,何其世濟而不悛?秉銓而賂門大開,中外朽匱,居藩而賺浚膏血,吏民讐怨,此是渠薄物細故,最所驚心而顫骨者,藉弄威勢,嚇恐一世,謟媚近習,伺察深嚴,讆言謊說,了無顧忌,廷臣之進退榮枯,隱然如自渠之所專擅,爲人臣而罪犯於此,焉逭誅殛之典?其子炳朝之貪權嗜利,反有浮焉。西邑按事,扶抑之情狀莫掩,松營監鑄,饕虐之醜謗狼藉,臺章積於公車,輿議沸於街巷,而罪止放逐,毫髮無損,其可曰國有三尺乎?臺臣島置之請,雖曰先施,實不稱當於厥罪。凶逆尙度之罪犯誣逼,自底於不敬無將之律者,臣不欲盡言,而渠以鄕曲之卑微,敢售出位之言,決非渠所能獨辦,必有暗地指使者,鞫覈鉤情,明正典刑,晷刻難容,而加棘之施,大違群下之情,天網若是太恢,電雷之威,何靳於如此亂逆怪鬼之輩乎?噫,彼魯敬·鶴秀·敎根諸凶之許多罪惡,有不能罄竹毛擧,而蓋其醞釀之陰祕,排布之凶慘,都是變亂國是,壞敗義理,以濟己私者也。寧不至凶而絶悖哉?嗚呼,天心與人無間,人主一念之萌,天必監臨,向日轟燁之發於非時,安知不驚動我殿下之淵衷,欲其奮勵振發於政令施爲之間哉?近者王章莫伸,人心沸鬱,此所以天聽之自我民,而適會一陽之初生,乃有百里之震驚,天心之丁寧告戒,可見於此,而在殿下奉天合道之政,宜體奮發之象,痛治群不逞之罪。若天怒之無私,大行天討,各稱其罪,雷厲風飛,廓淸邪穢,使世道自靖,人心底安焉。臣之疾病難强之狀,已陳於前疏,而蒼黃出肅於日晩之時者,將欲得借方寸之地,用伸明張之義,而求對路阻,彷徨抑鬱,忙陳短章,略擧四凶之斷案,而及伏奉批旨,懲討之事,無所賜答。臣奉讀慙悚,惶汗浹背,忝叨論思之職,陳疏討逆,而未蒙可否之旨敎,臣何敢以見職自居,不思所自覈之道哉?伏願遞斥臣所帶之職,以治臣不稱之罪,以肅朝綱,以安私分焉。臣無任云云。省疏具悉。臺啓旣發之後,一之再之,果何意思乎?所辭依施。
四學儒生幼學尹正洙·李舜烈·鄭琪秀·金夔淳·徐有質·崔重顯·李台烈·李德沼·任煜·鄭東彬·朴齊文·鄭寬容·金基穆·宋文元·黃仁爲·李熙運·任錫元·兪商柱·金錫根·張錫鳳·任泰圭·鄭煥復·朴宗斆·任漢常·李昌沼·黃點·徐愚輔·李永煥·金箕範·安源載·金再範·兪謙柱·池錫奎·李道天·朴珪壽·李萬寧·金在顯·安孝天·崔日昌·權彰憲·閔致鉉·李亨根·沈昌之·李尙翼·韓在寬·沈東亨·權在憲·李東昹·洪履禮·閔命鉉·洪殷錫·沈濯之·韓泰衍·閔頤浩·李炳倫·沈濟遠·趙養根·權樂憲·韓在亨·沈洛·閔應輔·洪·李昌址·韓圭錫·沈能一·權祐憲·李正敎·洪祐錫·趙秉德·閔鼎浩·洪·韓彙運·李鍾耆·申最顯·洪大廉·梁始煥·趙秉玉·宋禹奭·李東斌·閔錫祚·權能憲·洪履福·沈·趙秉圭·成圭煥·尹守白·崔學敏·宋文朝·薜弘守·金魯文·成永晉·閔道浩·曺鐸振·柳聖臣·元重祿·李源文·尹英錫·鄭學莘·宋成玉·閔懋鉉·洪喆·金光鉉·沈東鎭·趙建永·崔晉觀·閔洙謙·黃允鍾·權中哲·安哲升·閔洙晉·朴宗采·張鉉泰·閔養耆·閔奎鉉·韓允爀·趙徽永·洪顯秀·韓思翬·權迺憲·閔吉鉉·沈演之·李舜中·韓在魯·趙廣夏·閔仁喆·李鍾淳·沈應之·韓普爀·沈獻慶·李愚謙·李得寬·申智顯·李烈謙·韓景爀·宋啓濂·李應·沈天之·鄭時潤·洪塬·閔晉浩·金琳·權·李允中·金好湜·梁基祚·沈鎰·洪履禮·申仁顯·尹·李粲英·韓柱赫·李容直·沈憲之·韓復光·閔圭容·沈澡·李得儉·金琂·沈濟安·朴宗亨·閔圭鉉·沈能玉·李春永·朴孝民·沈城鎭·閔明鉉·沈鑌·金喆鉉·金廷欽·尹寧鎭·李勉基·金駭聲·李鳳圭·尹光鈺·李源埴·金在度·金甲均·尹膺鎭·李圭殷·韓繼裕·金相民··尹永鎬,進士趙存英·李鍾大·具濂,幼學金興淳·尹懋·尹厚裕·魚命九·李溵,進士金亨燮,幼學朴儀漢·宋純圭·具澈·金有東·李憲璋·姜鎭泰·兪謙柱·朴惠遠·權·韓相輔·任百熙·具涵·李泰城·徐䋜輔·魚命翼·尹遂吉·金鍾基·崔玄三·張元維·李承根·尹心裕·宋涵等疏曰,伏以,崇儒重道之化,莫尙於我朝,繼往開來之緖,莫尙於太學,入太學而瞻聖廟·夫子在座,顔·曾後先,漢唐宋以來,爰曁吾東方諸儒賢,無不躋享於七十子誾侍之列,卽上下數千百載吾道淵源之大一統也。厥或有未遑於合享者,不論早晩,先後多士陳疏,宰臣筵稟,縟儀竝擧,吾道彌光,此我列聖朝成法美典也。豈不以聖賢傳授之業?惟我朝得其會統,使夫學文節行之有功於斯文者,如集衆小成,以光聖道之集大成者耶?臣等竊怪夫故評事臣李穆,以言其學問之淵源,則先正臣金宗直之高弟也。以言乎氣節之所樹立,則扶正抑邪,激濁揚淸,實有逈越千古之功,而寥寥數百年,尙未聞有聖廡躋享之論,朝家之欠典,士林之抑鬱,厥惟久矣。臣等玆敢略擧穆之實學實蹟而陳白之。穆蓋自幼妙時,就學於宗直之門,性命理氣之學,透徹蘊奧,道德文章之詣,高邁拔萃,其時儒賢金宏弼·鄭汝昌,同門麗澤,迭爲伯仲,吾東方道學之的傳,於斯爲盛,切直之言,慷慨之節,已爲師友之所推重矣。弱冠登上庠,以興起斯文爲己任,風采論議聳動一世,蓋其師門切磋之上,着脚來有素,故其於扶吾道闢異端底義理,未嘗不明目張膽,畢竟做得來許多事工也。臣謹按故名臣車天輅說林,我成宗大王,謁文廟還,仍不豫,貞熹大妃憂之,問諸臣,皆曰孔廟爲祟。乃命宮人,率諸臣行祀於大成殿中,太學生李穆,倡領諸生,杖逐諸臣,搥破腰鼓雜樂,宮人驚散入奏,大妃大怒,告于大殿,將盡誅諸生。成廟推枕蹶起曰,吾太學生徒,如此其有節義也,士者國之元氣也。元氣不襄,予疾若瘳。遂命知館事以下,率諸生賜宴于勤政殿,又按故相臣金堉所著海東名臣錄,當尹弼商之爲相用事也。會天旱,穆上疏曰,烹弼商,天乃雨,弼商遇諸塗,呼曰,君必欲食老夫肉耶?穆昂然不顧而去,後弼商陰勸上,請從慈殿奉佛。穆聞之,又上疏論弼商奸邪,目以奸鬼,請誅之。上大怒親問曰,若何以斥吾相爲鬼?穆對曰,所行如彼而人不知,所以爲鬼。上將下理,他相力救,止配公州,自是直聲大振矣。中乙卯文科壯元,出爲永安南道評事,及戊午史禍起,穆爲弼商所構陷,以其受業於金宗直爲罪,竝與金宏弼·鄭汝昌·金馹孫·權五福等,同被酷禍,臨刑神氣如常,自作絶命歌,時年二十八,弼商恨穆猶不已。甲子,禍及泉壤,自古被禍之慘,未有如穆者矣。中廟朝改玉,擧復官爵,肅廟朝因禮判閔鎭厚所啓,領相金昌集獻議,贈吏曹判書,又命賜諡。嗚呼,此穆學問節義之大略也。師友之所講習,旣如彼篤實,吾道之所樹立,又如是卓犖,至死不渝,殺身成仁,正所謂學問之力不可誣也。孔子有疾,子路請禱,子曰,某之禱久矣。因上候之違豫,而放逐淫祀,卽夫子戒子路之義也。王孫賈有媚寵之說,而孔子曰,獲罪于天,無所禱也因天旱而請烹權奸者,亦夫子斥孫賈之意也。孟子之斥楊·墨,功不在禹下,韓愈之論佛骨表,一言爲萬世法,惟彼弼商之陰做崇佛之論者,害又甚於楊·墨,則目之奸鬼而請誅之者,不愧爲孟子後一人,而不得與韓昌黎斥佛之功,同入於從享之列者獨不爲聖朝之闕典乎?肆昔文正公臣金尙憲所撰碑文,以扶吾道闢異端六字,大書特書,此又程明道墓表所稱聖人之道復明於世者也。故處士臣徐起嘗航海赴南京,得朱文公眞本畫像以來,竝與穆影簇,奉置講室,朝夕瞻拜,蓋謂穆學問淵源,朱子後傳得其宗故也。後之學者,仍於其地俎豆之,今忠賢書院是也。穆少好春秋,手不釋卷,又慕范仲淹之德業,書諸壁上,以寓景仰之心,及其鼎鑊在前,而衛道之誠冞篤,雷霆震疊,而嫉惡之心不渝,君子於是乎益知其傳授師法,有逌來矣。贊成臣姜鋧所著,以爲有得於春秋者大矣,而獨恨夫早歲夭椓,終未展希文之所蘊,至若讀其書,凜凜有生氣,淸風直節,亘萬古而不泯者,文忠公臣張維之所撰於誌文也。立大節扶紀綱,自設太學尊夫子後,實我東方一人者,閔鎭厚之所啓於筵中也。列聖朝華衮之褒,備載於喉院日記,衆君子金石之筆,散出於野乘·年譜,其有切於尊聖道距邪說者,政是一副當傳授心法,顧不合於聖廡中躋享之列耶?且況師而如金宗直,同門而如金宏弼·鄭汝昌者,生而學問相資,歿而節義相埒,則縟禮之已行於三賢者,夫孰曰不合於斯人耶?逮夫英廟朝丙午年間,有淫戲雜樂入于泮宮,居齋儒生,奔走聚觀,至被臺斥,上追想穆未已,下備忘記,昔年嘉奬李穆之直截,目今媕婀成風,在耳目者,誰有李穆之風哉?嚴飭京兆,一截嚴禁巫祝,又因儒疏,以四賢祠合享事疏請,則批曰,李穆事曾見海東野史,欽仰聖朝培養章甫之盛德,深歎士林激切之氣像。今觀爾等之疏,若見其氣像,不覺興嗟,而先朝已有特詢可以合享者,而伊時儒臣所達亦如此,則今無更議之端,其令該曹一體合享爲敎矣。或者之說,有以爵秩之題於位板,恐似未安,難之而止。此固出於時宰愼重之意,而又安知非斯祠合享之論,不足爲崇報之典,而姑俟後日公議之躋享於聖廡而然者耶?噫,當人文墮地之日,穆以藐然一太學生,隻手擎天之功,聖道以之重光,百川廻瀾之力,斯文賴而不墜,則列之於七十子誾侍之後者,未爲過矣。廁之於漢·唐·宋諸賢之間者,亦有光矣。恭惟我殿下,聖明莅御,無遺不燭,列聖培養之化,固已仰承矣。斯文闡揚之道,亦已盡美矣,而使斯人獨不與於諸儒賢從享之列,則臣等死罪,竊以爲,天地之大,人猶有所憾也。況今士風不古,正聲寢微,一李穆表章之擧,實爲明聖學振頹俗之一大關捩也。臣等玆不避猥屑之誅,相率呼籲,伏願聖明,俯垂案納,躋享聖廡,以充聖德,以幸斯文焉。臣等無任云云。省疏具悉。忠簡固名卿,文廟從享之請,爾等太輕率矣,退修學業。
上在昌德宮。停常參·經筵。
夜五更,天市東垣第二星傍所見彗星,形色尾長,與昨無異,距極一百一度。
藥房都提調鄭晩錫,副提調趙寅永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
徐箕淳啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政南公轍有身病,左議政李相璜奉命出疆,右議政未差,不得來會云矣,敢啓。答曰,知道。
洪赫啓曰,應敎趙斗淳呈辭,副應敎·校理一員未差,校理沈鈁,副校理李根友·李應信,修撰朴升鉉在外,副修撰金胤根·李正耆差祭,玉堂上下番俱空,事甚未安。修撰李鼎在,卽爲牌招入直,何如?傳曰,允。
傳于尹秉烈曰,禮房承旨馳詣宗廟·景慕宮,奉審摘奸以來。
韓義運啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,鄭知容落點。
韓義運啓曰,右承旨鄭知容移拜大司諫,伴直無人,同副承旨徐箕淳,卽爲牌招,何如?傳曰,允。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李錫祜落點。
韓義運啓曰,卽者漢城府官員來言,年終獻民數,每於十二月初一日,修正以入,而判尹李翊會在外,次堂例不得擧行云,何以爲之?敢稟。傳曰,次堂擧行。
又啓曰,卽者漢城府官員來言,年終獻民數,令次堂擧行事命下,而左尹徐畊輔在外,不得擧行云,何以爲之?敢稟。傳曰,許遞,前望單子入之。
左尹前望單子入之,鄭祖榮落點。
以掌令李鎭華,正言尹致秀牌不進罷職傳旨,傳于徐箕淳曰,只推
以全羅監司朴永元狀啓靈光郡人物渰死事,傳于韓義運曰,聞甚矜惻,原恤典外,別加顧助,渰死人如有生前身還布,竝爲蕩減事,分付。
韓義運,以吏曹言啓曰,今此景慕宮朔祭大祝弘文館校理閔英世纔以遞職,時無職名,令該曹口傳付軍職,何如?傳曰,允。
兵曹口傳政事,副司果單閔英世。
徐箕淳啓曰,副修撰李正耆旣入闕中,不爲肅謝,直爲出去,事甚未安。推考,何如?傳曰,允。
韓義運,以內醫院都提調意啓曰,提調金逌根今日問安,不爲仕進,卽爲牌招,何如?傳曰,允。
徐箕淳,以兵曹言啓曰,今十一月各廳堂下武臣朔試射,臣曹連固有故,不得爲之之意,敢啓。傳曰,知道。
又以備邊司言啓曰,頃以戶曹支勅所需,有各道穀草記區劃矣。卽見咸鏡監司申在植狀啓,則以爲,本道所劃賑餘折米一萬石,如欲作錢於北關,則非但元無其例,定式減價,難以充數,至於南關,則穀摠歲縮,需用甚艱。至有賑穀之貸用未報者,作錢一款,措辦無路,請令廟堂稟旨變通矣。賑餘各穀之會錄於南關者,數旣甚些,則今此狀請,實是事勢之不得不然者,而度支勅需,排用甚急,他道穀物,移劃尤難。就南關元劃一萬石內,依狀辭折半還寢,折半五千石,則以本司句管交濟散在穀留庫條中,趁卽作錢,輸送戶曹,而此穀元係半分,則明年應分,必當減縮。自分爲始,換作盡分穀勘簿則似無耗條不足之歎,以此分付於關北道臣,還寢條五千石,則以海西元賑穀折米二千石,私賑穀折米一千石,湖南守城倉穀折米二千石移劃,使之作錢取用,何如?傳曰,允。
又以備邊司言啓曰,卽見京畿監司李羲準所報,則以爲,本道勅穀見在實數,只爲一萬一千二百九十六石,今番支勅,尙患不敷,來春勅需,尤無可辦之道。且新立馬價借貸之數,闕額馬充數之資,又不下萬餘兩,錢與穀間限折米三萬石,特爲區劃,俾得迨此措處之地爲辭矣。見在勅穀,幾皆用下,明春又當有客使,則措辦宜豫,而本營旣有勅錢放債者,雖曰年久難捧,豈可一向抛置?爲先使之刻期嚴督,以爲補用之地,而且纔經勅行,凡係館宇器皿等容入,必多仍舊,不至新備,則今此所謂,實涉過當。第勅穀名色,不可不預爲措置,以關西巡錢穀折米二千石,慈城補城穀折米二千石,湖南餘軍布作米一千石,嶺南私賑穀折米五千石合一萬石劃給,五千石合一萬石劃給五千石,則以爲,明春支勅之費,五千石則作還盡分,全耗會錄,以爲來頭不時之需,至於立馬之資,有非上聞於朝家,請劃於經費者,置之,何如?傳曰,允。
又以備邊司言啓曰,卽見江原監司尹聲大所報,則以爲,本道黃腸封進時,亦入雇價,每以黃腸穀折米一千六百二十石,作錢需用,而挽近斫運之勞,比前倍蓗,民邑擧行,爲弊多端。今若一遵已例,不爲變通,則實非恤隱作穀之本意,本還各穀限三千石,特許加作,以補其不足之數爲辭矣。黃腸封進,實爲全道巨役,而應劃穀物,果有不足之慮,雖以節目中從所入加劃云云言之,亦係臨時闊狹之意。今以黃腸穀中折米限一千石,酌量劃給,使之取用,如有所餘,從實數還錄事,分付,何如?傳曰,允。
執義朴奎壽啓曰,請金甲島爲奴罪人申鼎朝,古今島爲奴罪人韓鼎鎭亟令王府卽爲拿來,嚴鞫得情,快正典刑。措辭見上請充軍罪人申綱,遠配罪人黃允中亟令王府拿鞫嚴覈,夬施典刑。措辭見上請屛裔罪人韓植林拿鞫得情,快正典刑。措辭見上請島配罪人睦台錫亟令王府設鞫嚴問,快正典刑。措辭見上請楸子島荐棘罪人尙度亟令王府嚴鞫得情,夬施當律。措辭見上答曰,申鼎朝等事,不允。申綱·黃允中事,不允。韓植林事,不允。睦台錫事,不允。尙度事,不允。
庚寅十一月三十日辰時,上御熙政堂。藥房入診入侍時,都提調鄭晩錫,副提調趙寅永,假注書任百經,記事官金大根·徐念淳,檢校待敎金鼎集以次進伏。醫官玄在德·李顯泰·盧在豐·卞文燮以次進伏楹外訖。上曰,史官分左右。晩錫起伏奏曰,日候一直劇寒,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,若何?上曰,各殿宮氣度一樣矣。上曰,醫官入診,置之,可也。上曰,大臣就座。仍命退,諸臣以次退出。
上在昌德宮。停常參·經筵。
夜五更,所見彗星形體尾長,與昨無異。
洪赫,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
尹秉烈啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
洪赫啓曰,來初五日,朝參日次,而崇陵忌辰祭齋戒正日相値,頉稟之意,敢啓。傳曰,知道。
趙寅永啓曰,新除授右承旨李錫祜,時在京畿楊州地,斯速乘馹上來事,下諭,何如?傳曰,允。
傳于趙寅永曰,戶工換房。
徐箕淳啓曰,漢城府官員來言,年終獻民數,令次堂擧行事,命下矣。新除授左尹鄭祖榮在外,不得擧行云,何以爲之?敢稟。傳曰,許遞,前望單子入之。
左尹前望單子入之,李瀅夏落點。
以修撰李鼎在牌不進罷職傳旨,傳于韓義運曰,只推。
韓義運啓曰,玉堂上下番俱空,事甚未安。修撰李鼎在,旣有只推之命,與副修撰金胤根·李正耆,一體牌招,推移入直,何如?傳曰,允。
韓義運,以侍講院言啓曰,說書李肯愚入直矣,身病猝重,纔已出去,下番闕直,事甚未安。司書李㙽,兼司書李根友受由在外,兼說書金大根,以翰林除本仕,輔德·文學未差,弼善李竣祜,以測候官進,兼弼善趙斗淳,呈辭受由,兼文學李鼎在,本職未肅拜,無替直之員,未差之代與在外人,竝令政院稟旨變通差出,以爲推移入直之地,何如?傳曰,測候官外竝許遞,政官牌招開政。
韓義運啓曰,吏曹判書徐能輔,參判朴齊一牌不進推考傳旨,今方捧入,而開政命下之後,如是違牌,事甚未安。參議李魯集在外,判書·參判,竝更牌招,何如?傳曰,允。
以掌令李鎭華,正言尹致秀牌不進罷職傳旨,傳于尹秉烈曰,只推。
韓義運,以奎章閣言啓曰,景慕宮·望廟樓,今朔奉審無頉之意,敢啓。傳曰,知道。
又以吏曹言啓曰,卽接公忠監司朴齊聞移文,則以爲,西原縣監李常在,以親病受由上京,今至兩朔,尙不還官,而見今俵災催科,俱係緊務,此時曠官,誠爲可悶。同縣監李常在,催促下送爲辭,故自臣曹催促,則以爲,親病猝重,不得下去云,其親病旣如是,則不可强令還任,改差,何如?傳曰,允。今日政差出,催促下送。
徐箕淳,以戶曹言啓曰,曹中各樣物種歲末遺在,依例別單書入之意,敢啓。傳曰,知道。
洪赫,以兵曹言啓曰,僉知中樞府事申相鎬·李彦祥,老病在鄕,上來無期云。西樞雖是閑局,不可一向虛帶,五衛將鄭海運,景福宮衛將趙鼎燮,慶熙宮衛將趙顯瑋·韓得龜,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局軍兵奉足之需,專資於六道保布,每年分三等放下,而營用漸匱,輒有不足之歎,均廳給代,那移取用,比比有之,事勢苟艱,莫此爲甚。幸玆戶曹鼓鑄贏餘稍優,就其中三萬兩,移屬本局,作穀於外道,而雖値歉荒,勿入停蕩,逐年取耗,以補奉足之需,則事甚便好,以此擧行之意,自籌司行會,何如?傳曰,允。
又以訓鍊都監言啓曰,本局把摠韓明運,身病甚重,勢難察任,改差,何如?傳曰,允。
義禁府啓目,三和府使李濟和原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
大司諫鄭知容,執義朴奎壽等啓曰,噫嘻,痛矣。以能賊萬古所無之逆魁,不卽正刑,徑先致斃,輿情莫不痛惋。此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然䝱持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耈·輝·師·興。究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果與諸賊一席酬酢於展開書傳,講其文義云者,與相吉·澤遂之招,若合符契。卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦典,獻遂設鞫得正。噫嘻,痛矣。從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然?夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦宅,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒,尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無變怪,而渠不過幺麽一賤女,則決非渠所可獨辦者也。是必其夫暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地。今於事端旣露之後,尤不容暫緩盤覈,請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,夬正典刑。噫嘻,痛矣。明謙之凶謀逆節,寔是亘萬古所無之賊也。身爲閫帥,乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而逆復之愛姪也。一門之內,日夜綢繆,兩賊之間,出沒紹介,危機急變,迫在呼吸。何幸賊謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙,以逆復之子,傳襲其父之凶圖,鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已,逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿,循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。噫嘻,痛矣。亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳。抑何凶肚,包藏禍心,闖此擧國哀遑之時,敢生嘯聚不軌之謀?假托占夢,誑惑人心,忘附星緯,煽動妖言,驅脅蚩蠢之村氓,乘夜直犯於官府,肆發縛官上京擧兵除惡等語,究其逆節,實有浮於獜·亮,而鯨鯢之戮未加,魑魅之形先滅。雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皥面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎,亟令王府,設鞫嚴覈,快正邦刑。噫嘻,亂臣賊子從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也。追惟及此,不覺毛骨俱竦,恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠,而不可及矣。恒·儉,乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以拏籍之典。噫嘻,痛矣。國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限?豈有若此輩之至凶極悖者乎?雖以弘·瞻之凶肚,來·黯之毒手,未足以踰其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸。至今追思,不覺骨靑膽掉而髮豎眦裂也。當此義理大明凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶魁則亦榮賊也。幸賴我先大王,廓揮乾斷,特降允兪,而傳旨未卽頒下,典刑尙稽快施,神人之憤惋,容有極哉?請物故罪人國榮,亟施孥籍之典。噫嘻,痛矣。裕賊之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言詩句引用之意而極矣。末乃以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰慘,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,追律之例,大有異焉,不可援用尙魯追施之律。請物故罪人裕,亟施孥戮之典。噫嘻,痛矣。亂臣賊子,何代無之,而豈有如漢祿之窮天地亘萬古至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇逆臥斃,輿情莫洩,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼以爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大。煥·裕之護法傳神,莫非誣逼於不忍不敢,國勢日就岌嶪,彝倫幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至,殿下試思之,前乎漢祿,豈有如漢祿,後乎漢祿,豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之羞,少洩臣民之憤耶?适·雲之所不敢,而此賊敢爲之。鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻,痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,遂懷凶圖,必欲傾覆我宗社,動搖我國本。群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也。莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未快施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撑腸拄腹,都是禍心,聽言觀眸,罔非戾氣,平生伎倆專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸聚,附己者,謂之向國,而奬拔汲引,如恐不及,異己者,謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之徒,莫不受其招使,傳授凶圖,釀成煥·日滔天之禍,鼓唱悖論,馴致裕·玉讐國之計。一番逆變起,而罔不根柢於渠,一番逆獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久尙熾。根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓感德思報願爲一死者之口,則雖使鍾秀,對質於鞫庭,爲將滿口輸款,而無一辭自明之端矣。噫,敬·觀之窮凶,而染成者渠也。龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆。耳濡目染,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也。渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦慼矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸。乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣。其一而二,二而一之狀,不亦凶且憯乎?惟我先大王至微至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然。肆然上逼於莫重莫嚴之地,以是而脅持君父,以是而威喝朝野,魯賢之逆變,而由是而醞釀,達瀅之邪說,由是而源委,候班不參之逆節在此,史局割席之凶肚在此,而改號時違牌,幸行時悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖說中薰襲,則前後情跡,脗然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也密邇也。逆祿之八字凶言,旣已自渠口傳說,賊龜之乙未冬悖說,亦必先他人聞之,則何不於先大王一初淸明庶政維新之會?斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也。雖發於敬·觀,而主張者鍾秀也,則論其罪犯,有負於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也。故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之典,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也凶言悖說,雲·海之所不道也。是乃窮天地亘宇宙之極逆大憝,雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生?幸西賊之有警,卽分院兵助勢之策,湖南伯得差之願,無非極逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積峙,搢紳家火具之潛埋,指卯日而擧事爲期云者,莫非做作妖言煽動人心之計,而十二日至凶之說,與鍾一一而二,二而一。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤蘖,托爲凶徒死士,父事振采,兄事友文,欲輸軍糧則轉到南陽,凡爲群凶之指使,率皆挺身而樂赴,將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,以足爲諸賊之眞贓斷案,至於正月十三日凶言,卽是窮宙亘宇,所未有所未聞之極逆情節,無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕有,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列倉皇下鄕,事若知幾,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火,永喆·鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,夬正典刑。噫嘻,痛矣。亂逆之變,振古何限,而豈有如肇源之極逆大憝窮凶絶悖者哉?渠以世祿之臣,偏被聖朝之恩,八座兜攬,已極於崇顯,一門盤據,不離於推要。苟有一分人心,宜思百倍圖報,而其奈梟獍之性,與生俱生,鬼蜮之謀,匪今斯今,攘臂弩眼,莫非戾氣,拄腹撑腸,都是禍心,至於甲戌之冬,肆發至凶至憯罔測不道之說而極矣。當上下焦遑之日,渠乃潛懷異圖,綢繆於金基厚,踪跡陰祕,情節叵測,而至於近日章箚之間,基敍之凶書始發,則眞贓畢露,斷案已成,蓋其凶書,卽不敢道不忍言之逆謀也。謀雖同於基厚,而慫慂者肇源也,書雖出於基厚,而指使者肇源也。其罪犯於莫重莫嚴,爲賊爲逆之狀,此誠神人之所共憤,王法之所不貸。凶如肇賊,逆如肇賊,而若使假息晷刻,共戴一天,則其可曰,世有三綱而國有三尺乎?至於同參之金基厚,以肇源之血黨,基敍之致親,凶謀逆節,無不綢繆,卽與肇源·基敍,二而一者也。請黑山島荐棘罪人肇源,亟令王府,設鞫得情,明正典刑。至於金基厚,王章未施,鬼誅先加,神人之憤,容有極哉?請金基厚,亟施追奪之典。噫嘻。痛矣。金基敍之罪可勝誅哉?千妖萬惡,咸萃一身,自在韋布,作凶徒之奇貨,及佔倖第,爲權門而輻湊,一自廢枳之後,恒懷不逞之心,假托鬼魅,誑惑人心,卽此一事,可見其平生所爲,無非邪沴。乃於甲戌冬,上下焦遑之日,潛懷凶圖,與肇源·金基厚,綢繆密勿,受其指使,作書傳送於時相。乃是不忍言不敢道之說,論其逆節,卽與肇源,腸肚相關,語其罪惡,亦與肇源,毫髮無差,環東土含生之倫,莫不欲手磔口臠食肉寢皮,此豈可一刻容貸於覆載之間哉?雖施島置之典,王章未伸,尙稽肆市之律,輿憤愈鬱。請楸子島荐棘罪人,金基敍亟令王府,設鞫得情,夬正典刑。噫嘻,宜學以卑微之類,賦憯慝之性,行己則巧佞而善爲狐媚,發跡於陰邪而養成虺毒,屢竊踰濫之職,而暋不知分,嘗蓄希覬之心,而急於射利。敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎讚之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名流,則裕賊之亂逆情節,書九爲之前茅,宜學爲之後殿,一串貫來首尾和應之眞贓斷案,於此焉畢露矣。然而渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿情之所共切,隱憂之所愈深者也。況又天網甚恢,凶種尙遺,治逆之政,終有所未盡者,請正法罪人宜學諸子,亟施散配之典。噫嘻,痛矣。金鏴之罪,可勝誅哉?本以傾巧狎邪之類,濟以陰慝憯譎之性,跡其所爲,乃是謊詭之妄物,言乎行己,不過無識之狂童,釋褐未幾,久忝宮僚,全無圖報之心,敢肆跳踉之習,數年之間,超秩驟遷,權要華膴,次第兜攬,平生伎倆,罔非背公而營私,晝宵揣摩,都是貪權而樂勢,貪饕無厭,八方之貨財咸湊,喜怒惟意,一世之榮枯立判,究厥所爲,已是罔赦,而況其白衣之號,擬議不論,渠是何人,敢以貪天之計,顯售自居之迹?此何等凶腸也凶謀也?乃祖乃叔之勤勞,何如,而侈縱躁競,甘自陷於負先,大朝小朝之眷遇,何如,而是可忍於辜恩,至若昨年李寅溥之書,外托士類之進用,內懷國是之壞亂,渠之左捭右闔上欺下罔之手脚畢露,萬口喧傳,則卽此一款,萬死猶輕。且宜學凶書,卽載籍所無之逆節,敢藉庚五筵敎,掇拾書九凶論,醞釀日久,傾陷朝紳,幸賴我春宮邸下炳燭奸情,闡明義理,魑魅魍魎,莫逃於禹鼎,而第因盤覈未竟,王章遽加,蓋執跡而論心,沿流而溯源,顯有排布之狀,難免窩窟之目,輿憤沸鬱愈久愈切。請安置罪人金鏴,放逐罪人李寅溥,竝令王府,設鞫嚴覈,夬正典刑。噫嘻,痛矣。魯敬之罪,可勝誅哉?貪鄙之性,常患得失,麤濫之習,全無忌憚,躐躋崇顯,而躁進不已,兜攬要膴,而惟利是趨。倚姪壻而作爲聲勢,締權奸而專事諂附,宴席稠會之中,肆發悖說,以爲納媚金鏴之計,其所謂生死不得抑情仕宦於數十年云者,意出乞憐,罪關無將,數十年之間,是果何等時,而渠以何故,求生不得,求死不得?抑其本情,强爲仕宦耶?徐有圭訟冤之辭,卽肇源已著之案,則爲今日臣子者,固當明目張膽,聲罪致討,而身爲金堂,曲意掩護者,已是無嚴之極,而尤有所萬萬痛惋者,粵在己卯之夏,揀選名門,爰定大禮?一國臣民,莫不慶祝,而渠獨何心,大懷不滿,倡爲凶言?全襲裕賊之餘套,傳說已播,輿憤愈激,到今追惟,毛骨俱竦,論其負犯,萬戮猶輕。王章尙稽,偃息自如,其可曰國有常刑乎?此不可晷刻容貸,豈可荐棘而止乎?請荐棘罪人魯敬,設鞫得正,夬正典刑。噫嘻,痛矣。亂臣賊子之凶國禍家,從古何限,而豈有如李鶴秀之至奸絶憯者哉?渠本梟獍成性,虺螫化身,百惡竝萃,萬妖具備,能事則戕人害物之天生宵少,伎倆則樂禍饕勢之世濟元惡,狡黠狼愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,爲賊邊立幟,凶圖逆節,所由來者久矣。特以門戶之爀舃資歷之華膴,始也睿念,未嘗不暇借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭則於是乎疑懼之心,飜成怨懟,壞亂之計,專出藉賣,甚至於欺君罔上貪天爲功。干犯則莫重莫嚴之地也,排布則至凶至憯之謀也。幸賴睿鑑孔昭,莫售惎構,尙此王章未伸,倖逭收司,則渠乃偃處郊坰,出沒城闉,譸張訛訕,疑亂煽惑,瑣瑣之婭,蛇盤蚓結,齪齪之徒,蠅營蝨附,憯慝之狀,天地之所不容,叵測之情,國人皆曰可殺。執跡而誅心,沿流而溯源,則魯敬之無將不道,敎根之簸弄欺蔽,表裏和應,腸肚糾結,根柢於凶徒,偎儡於醜類,是可忍也,孰不可忍也?苟究巨憝,渠實爲首,國有三尺,萬剮猶輕,輿論愈久而愈激,義理由是而漸晦,如此敗倫斁理蔑義圖亂之君讐國賊,決不可晷刻容貸於覆載之間。請放逐鄕里罪人李鶴秀,設鞫得情,快正典刑。噫嘻,痛矣。金敎根之罪,可勝誅哉?本以陰戾邪狎之性,濟之奰譎鄙悖之行,發自俠邪之腸,自好者皆壽與齒,刮盡牟利之輩,無賴者亦恐投足,平生伎倆,都是闔捭陰陽,晝宵經營,無非專擅威福,東西跳踉,垂三十年,左右迷藏,化千億身,按藩而穿竇黷利,到處痛毒,秉銓而開門納賂,中外枵渴。第宅庄獲之廣占布置,飮食衣服之奢汰無節,苟求其所由來,則無非怙勢誇張,欺取而勤奪,能事則惟財惟色,言之醜也,婪淫則是父是子,吁亦悖矣。此已是人類之所共擯,淸朝之所不容,尤其潛懷鬼域之情,白地做謊,習爲駔儈之術,赤面欺蔽,䑛瀝魯敬千金之賄,情跡焉結爲死友,糾合鶴秀三窟之巧,包藏以視若奇貨,縱其癡濫之悖兒,恣行凶憸之陰謀,乘楚査而庇護凶逆,托松鑄而騙聚民産,許多賣國禍家之罪。雖難以罄竹毛擧,而最可驚心而痛骨者,潛布耳目,伺內制外,左右近習,諂媚以交結,宮闈動靜,朝夕以伺察,朝廷之進退黜陟,隱若皆由於渠手者然,藉弄威勢,嚇恐一世,賣權而招財,賣財而納權,延攬匪類,讏言眩惑,無識之類,匍匐從之,不軌之謀,醞釀且久。嗚呼,爲人臣而藉賣莫重,內外煽亂,締結近習,伺察深嚴者,究厥情狀,將欲何爲?眞贓已露,斷案旣成,揆以邦憲,焉逭當律?天網太恢,王章雖未及加,神人共憤輿論,莫可以遏,其可曰國有法乎?請放逐鄕里罪人金敎根爲先施以絶島安置之典。答兩司曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事,不允。肇源事,金基厚事,金基敍事,不允。宜學諸子事,不允。金鏴等事,勿煩。魯敬事,不允。李鶴秀事,不允。金敎根事,不允。
執義朴奎壽啓曰,噫嘻,痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶憯之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽配處,雖出於大聖人好生之德,旣有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴徵討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,夬正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪包藏,眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫。此爲渠輩罔赦之斷案,譸張傾陷,情狀莫嚴,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事,必被竄,有曰綱亦吾黨,苟非聲氣素相貫通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豐德之革令,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏,根窩未破,憂虞轉深?請充軍罪人申綱,遠配罪人黃允中,亟令王府,拿鞫嚴覈,夬施典刑。噫嘻,痛矣。世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事書王府旣奪之官爵,稱擧國所廢之性字,引而爲說殆若無故之人哉?天亭亭當當蟠天極地磨滅他不得者,卽辛壬義理也。入則爲忠,出則爲逆,婦孺輿儓之所知也。曾謂名登仕籍,身居臺地者,反不如婦孺輿臺之所共知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢。故耳目濡染,襲以爲常,乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道,不可但施屛裔而止,請屛裔罪人韓植林,拿鞫得情,夬正典刑。噫嘻,痛矣。義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將樂援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆?泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而上,請島配罪人睦台錫,亟令王府,設鞫嚴覈,夬正典刑。噫嘻,痛矣。人心陷溺,世變層生,至於今番尙度之疏出而極矣。渠以鄕曲愚微之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測,至以人所不忍爲等句語,肆然說去,無所顧忌,君綱臣分,壞損無餘。輿憤久而益切,國言去而愈騰,聖批鄭重,處分嚴正,旣墜之倫彝復明,莫嚴之邦憲可正,而第其負犯至重,酌處反輕,悲疚之聖衷,雖不欲索言,憤惋之群情,實無以少洩,如渠愚闇之類,必不能獨辦,此不可不到底窮覈,以正誣犯之罪。請楸子島荐棘罪人尙度,亟令王府,嚴鞫得情,夬施當律。答府曰,申鼎朝等事,不允。申綱·黃允中事,不允。韓植林事,不允。睦台錫事,不允。尙度事,不允。
上在昌德宮。停常參·經筵。
所見彗星,爲密雲所蔽,不得看候。
洪赫啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
徐箕淳啓曰,玉堂上下番俱空,已至多日,事甚未安。修撰李鼎在,副修撰金胤根·李正耆,旣有只推之命,竝卽牌招,推移入直,何如?傳曰,允。
傳于徐箕淳曰,傳香承旨,馳詣受香所,奉審摘奸以來。
傳于洪赫曰,吏兵批歲抄點下者,依例捧傳旨。
以執義朴奎壽,正言尹致秀牌不進罷職傳旨,傳于洪赫曰,只推。
以修撰李鼎在,副修撰金胤根·李正耆牌不進罷職傳旨,傳于徐箕淳曰,只推。
以慶尙監司李勉昇狀啓,慶州府民家失火事,傳于徐箕淳曰,聞甚矜惻,元恤典外,別加顧助,結構奠接之方,廟堂措辭關飭,可也。
洪赫啓曰,吏曹判書徐能輔,參判朴齊一再牌不進推考傳旨,今方捧入,而開政命下之後,連事違召,不卽承膺,事甚未安。判書·參判,所當更請牌招,而係是一日三牌,何以爲之?敢稟。傳曰,更爲牌招。
有政。吏批,判書徐能輔進,參判朴齊一牌不進,參議李魯集在外未肅拜,同副承旨徐箕淳進,啓曰,西原縣監,今當差出,而以營下劇邑,物衆地大,素稱難治,不可不擇差,他道有聲績未準朔守令竝擬,何如?傳曰,允。以金鼎集爲副應敎,申冕周爲校理,任鼎常爲輔德,洪遠謨爲兼弼善,兪星煥爲文學,李正耆爲兼文學,洪祐順爲司書,鄭東煥爲兼司書,徐憲淳爲說書,洪鍾應爲兼說書,金在昌爲判尹,金元根爲工曹參判,趙亨基爲校書判校,金永進爲濟用判官,尹履誼爲厚陵令,金逌根爲司饔提調,成兢默爲西原縣監,校書判校張振一,今加通政,滿三十朔加資事承傳。
兵批,判書金履載進,參判鄭基善入直,參議李渭達病,參知金啓淵病,左副承旨洪赫進,以洪奭周爲知事,林景鎭·李鍾英爲副摠管,李謙會爲同知,黃仁普爲僉知,李亨在·鄭泰東·崔暄·申命淳爲五衛將,蔡光臣爲忠翊將,金明根爲內禁將,金致鍾爲景福將,黃景烈爲慶熙將,李容駿爲宣傳官,元爲中樞都事,沈肇永爲訓鍊主簿,姜漢遇·趙履錫爲部將,護軍徐畊輔·鄭祖榮,副護軍金鎔·徐淇修·崔漢植·崔暄·卞鍾淳·李亨基,司果李埉,司正李肯愚,以上竝單付。部將黃在元·金泰翼·朴禮鎭,以上今加折衝加資事承傳。大護軍李翊會。
吏批,再政。以鄭東煥爲應敎,沈兢祖爲工曹佐郞,洪世周爲淸道郡守。
兵批,再政。以李大亨·朱南翊爲忠壯將,李敏性爲訓鍊僉正,僉知三單李亨在·鄭泰東·申命淳,副護軍黃在元·金泰翼·朴禮鎭。
兵曹口傳政事,副司果單趙斗淳。
徐箕淳,以禮曹言啓曰,卽接敬陵·昌陵·明陵·翼陵·弘陵·順懷墓官員聯報,則近日虎患狼藉,白晝橫行於局內,奉審巡山之節,不得擧行云矣。莫重之地,有此虎患,萬萬驚心,卽令該軍門,發送砲手,期於盡數獵捉事,分付,何如?傳曰,允。
洪赫,以兵曹言啓曰,今番都政,新資五窠及已經軍器副正人,依定式當爲區處矣。營將中軍滿二十朔者,不足於排擬,就未準朔中朔數多者,依近例內遷,何如?傳曰,允。
又以訓鍊都監言啓曰,敬陵·昌陵·明陵·翼陵·弘陵·順懷墓局內,虎患狼藉,卽令該軍門,發送砲手,期於獵捉事,自禮曹草記啓下矣。本局善放砲手五十名,定將校領送行獵之意,敢啓。傳曰,知道。
大司諫鄭知容,掌令李鎭華啓曰,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律,金樂敎,亟令王府,設鞫嚴覈,快正邦刑。措辭見上請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥籍之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光文,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上請黑山島荐棘罪人肇源,亟令王府,設鞫得情,明正典刑,至於金基厚,王章未施,鬼誅先加,神人之憤,容有極哉,請金基厚,亟施追奪官爵之典。措辭見上請楸子島荐棘罪人金基敍,亟令王府,設鞫得情,夬正典刑。措辭見上請正法罪人宜學諸子,亟施散配之典。措辭見上請安置罪人金鏴,放逐罪人李寅溥,竝令王府,設鞫嚴覈,夬正典刑。措辭見上請荐棘罪人魯敬,設鞫得情,夬正典刑。措辭見上請放逐鄕里罪人李鶴秀,設鞫得情,夬正典刑。措辭見上請放逐鄕里罪人金敎根,爲先施以絶島安置之典。措辭見上答曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事,不允。肇源事,金基厚事,金基敍事,不允。宜學諸子事,不允。金鏴等事,勿煩。魯敬事,不允。李鶴秀事,不允。金敎根事,不允。
掌令李鎭華啓曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上請屛裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請楸子島荐棘罪人尙度,亟令王府,嚴鞫得情,夬施當律。措辭見上答曰,申鼎朝等事,不允。申綱·黃允中事,不允。韓植林事,不允。睦台錫事,不允。尙度事,不允。
左尹李瀅夏疏曰,伏以臣於病伏中,伏奉除旨,以臣爲漢城府左尹者,繼聞本府有獻民數時急擧行之事,而因判堂之在外,有次堂擧行之命矣。臣固當蹶擧行之不暇,而第伏念獻民數,有國之大政,創於三古,著之周禮,獻御之際,天子拜而受之,則其爲事體之重,槪可知也。今因首堂之有頉,有此替行之成命,而考之本府故事,未有次堂擧行之例,且判尹親呈,係是受敎定式,則臣何敢晏然冒當,自歸毁劃之科乎?玆敢不避猥越,據實仰籲,伏願聖明,俯賜鑑諒,還寢次堂擧行之命,以存古規,以安微分焉。臣無任云云。答曰,省疏具悉。卿言亦好,判堂許遞,仍令今日差出擧行。
上在昌德宮。停常參·經筵。
夜五更,所見彗星,爲雲氣往來,乍見乍隱,不得詳細看候。
藥房副提調趙寅永啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子嬪宮氣候,何如?世孫宮氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,世子嬪宮·世孫宮氣度平順,卿不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
洪赫啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨尹秉烈,今日不爲仕進,卽爲牌招,何如?傳曰,允。
又啓曰,事變假注書任秀龍,身病猝重,勢難察任,今姑改差,何如?
任秀龍改差,代以金泰顯爲事變假注書。
以右副承旨尹秉烈牌不進罷職傳旨,傳于洪赫曰,只推。
以修撰李鼎在,副修撰金胤根·李正耆牌不進罷職傳旨,傳于徐箕淳曰,只推。
徐箕淳啓曰,玉堂上下番俱空,事甚未安。修撰李鼎在,副修撰金胤根·李正耆,旣有只推之命,與新除授應敎鄭東煥,竝卽牌招,推移入直,何如?傳曰,允。
又啓曰,卽者漢城府官員來言,獻民數,當爲修正以入,而新除授行判尹金在昌未肅拜,不得擧行云,卽爲牌招,何如?傳曰,允。
又啓曰,行都承旨趙寅永藥院進,行左承旨韓義運,右副承旨尹秉烈不爲仕進,左副承旨洪赫須資出去,行右承旨李錫祜纔已服制出去,臣獨在院,伴直無人,右副承旨尹秉烈,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨尹秉烈牌不進,伴直無人,左副承旨洪赫,所當牌招,而拘於廳規,不得請牌,何以爲之?敢稟。傳曰,牌招。
以右副承旨尹秉烈再牌不進罷職傳旨,傳于徐箕淳曰,許遞,前望單子入之。
承旨前望單子入之,嚴燾落點。
徐箕淳啓曰,大司憲宋穉圭,掌令金樂壽,持平盧光斗·金洛駿在外,執義朴奎壽,掌令李鎭華牌不進,監察茶時之意,敢啓。傳曰,知道。
正言李秉溫啓曰,臣之言議風采,本不合於淸朝耳目之任,而前望特點,忽下於鄕盧跧伏之際,繼以馹召,促臣登途,臣惶隕震掉,罔知攸措,而第今懲討方棘,輿憤益激,臣不敢徒事逡巡,虛縻職名,不得不蒼黃就程,粗效叩謝之忱,而臣於合啓中,有區區私義之不可聯參者,自前如臣情地,擧蒙體諒,今臣來避,宜無異同。請命遞斥臣職。答曰,依啓。
徐箕淳啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,任百能落點。
以大司諫鄭知容,正言尹致秀,執義朴奎壽,掌令李鎭華牌不進罷職傳旨,傳于徐箕淳曰,只推。
以應敎鄭東煥,修撰李鼎在,副修撰金胤根·李正耆牌不進罷職傳旨,傳于徐箕淳曰,只推。
洪赫,以備邊司言啓曰,卽見開城留守徐憙淳狀啓,則以爲,本營支放條,每年有八千一百兩恒入之數,然後凡百需用,庶可按舊無缺,而今若以錢散給於境內,則反爲生弊之階,本營錢八萬一千兩中三千兩,自本府,作穀一千石,從便需用,七萬八千兩,分送於兩西及嶺·湖兩南,作穀二萬五千石,名以管理穀,均排於還少各邑,一從詳定例磨鍊,自明年,盡分取耗作錢推來,以爲給代之需,而仍令句管於備局,磨勘於本營,歲以爲常,雖値災荒,勿入停減,永久著式事,請令廟堂稟旨施行矣。松營,以保釐重地,凋弊已久,每煩朝家之區劃,而今此鑄剩之自其中辦得者,厥數甚優,足可蘇捄,則諸道添糴,雖有些少難便之端,捨此一條,實無永久效益之方,依狀請分排於兩南·兩西,以爲作穀取耗之地,何如?傳曰,允。
義禁府啓目,向前李濟和亦,察符所重,何如,而新倅之竝佩兩符,前倅之換納兵符,罪無異同,致有將臣之論勘,以此照律,何如?判付啓,依允。
慶尙監司朴岐壽疏曰,伏以僬僥之不可任重,駑駘之不可以致遠,夫夫之所知也。臣之顓蒙下劣,萬不近似於承流宣化之地者,亦夫夫之所知也。知其不合,而猶且授之,是謂誤恩,在所不堪,而恬然承之,是謂冒當,臣之從前踐歷,罔非踰越,有除輒膺,不敢爲固辭之計者,特以身不敢自有,一聽於造化之天故也。今忽以嶠南七十州幾萬生靈,畀之於臣身,不少留難,不審我殿下謂臣足可堪耶?臣之本末長短,已莫逃於淵鑑之下,豈以則哲之至明,或有所遺照歟?雖知其不可堪,而姑是榮之歟?淸朝庶官,孰非天職,而藩闑之任,尤有別焉。使斯民無歎息愁怨之聲,是誰之責,而爲其一己之光耀,不念害歸於民國歟?以黜陟爲任,而威不足以奬廉懲貪,以彈壓爲責,而明不足以察微探隱,尸位素餐,徒糜厚廩,人雖不言,獨不自愧乎?又況近年以來,民憂邑弊,無處不然,而本道爲尤,列邑之蓄積,幾乎虛簿,古來之美風,漸成澆漓,下戶之杼軸俱空,民命近止,島倭之接濟浩多,邊憂未已,如涉風濤,不可以漏船載之,如割盤錯,不可以鉛刀代之,顧今朝廷之上,群彦林立,方面可托之才,何患無人,而必以蔑劣如臣庸愚如臣者,苟然濫畀,徒貽有識之譏笑,無救下民之怨咨歟。臣聞命以來,且惶且愧,寢食靡安,歷日久矣。玆敢不避猥越,仰暴衷懇。伏乞聖慈,察臣言之亶由自知,諒臣情之非出飾讓,亟命鐫改,回授可堪之人,以重藩宣,以便私分,千萬幸甚,臣無任云云。答曰,省疏具悉。卿其勿辭,往欽哉。
黃海監司金蘭淳疏曰,伏以臣除藩經月,辭陛有日,出都悵望,瞻天戀結,仍伏念臣之父母墳山,在於京畿驪州地,行不自由,曠省旣久,意外新命,忽下此際,光動牙纛,將詑鄕里之榮,恩結松楸,倍切霜露之感,玆敢短章呼籲,猥暴情私。伏乞聖慈,許臣恩暇,往省先壠,俾伸至情,千萬幸甚。臣無任云云。答曰,省疏具悉。卿其往省焉。
上在昌德宮。停常參·經筵。
夜五更,雲氣往來,彗星不得詳細看候。
徐箕淳啓曰,大司憲宋穉圭,掌令金樂壽,持平盧光斗·金洛駿在外,執義朴奎壽,掌令李鎭華呈辭,監察茶時之意,敢啓。傳曰,知道。
洪赫啓曰,右副承旨嚴燾,今日不爲仕進,卽爲牌招,何如?傳曰,允。
徐箕淳啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根·李正耆,旣有只推之命,竝卽牌招,推移入直,何如?傳曰,允。
以右副承旨嚴燾牌不進罷職傳旨,傳于徐箕淳曰,只推。
傳于徐箕淳曰,審理久不爲之,令該曹擧行。
傳于徐箕淳曰,右承旨外竝許遞,前望單子入之。
承旨前望單子入之,鄭基善·李德鉉·趙秉鉉·洪永觀·金弘根落點。
徐箕淳啓曰,坐直無人,右副承旨金弘根,同副承旨洪永觀,竝卽牌招,何如?傳曰,允。
洪永觀,以侍講院言啓曰,文學兪星煥,兼文學李正耆,兼司書鄭東煥除拜屢日尙不出肅,卽爲牌招察任,何如?傳曰,允。
以應敎鄭東煥,修撰李鼎在,副修撰金胤根·李正耆牌不進罷職傳旨,傳于洪永觀曰,只推。
以兼文學李正耆,兼司書鄭東煥牌不進罷職傳旨,傳于洪永觀曰,只推。
洪永觀,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
金弘根,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以御營廳言啓曰,因禮曹草記,東道七陵局內獵虎事,定將校率領砲手,去月二十九日,出送行獵矣。今月初四日辰時量,中豹虎一頭,捉得於健元陵局內近處,故謹此封進,而仍爲行獵之意,敢啓。傳曰,知道。
上在昌德宮。停常參·經筵。
夜五更,所見彗星,形色尾跡,比前無異。
藥房副提調鄭基善啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
金弘根啓曰,大司憲宋穉圭,掌令金樂壽,持平盧光斗·金洛駿在外,執義朴奎壽,掌令李鎭華呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
洪永觀啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根·李正耆,旣有只推之命,竝卽牌招,推移入直,何如?傳曰,允。
以修撰李鼎在,副修撰金胤根·李正耆牌不進罷職傳旨,傳于洪永觀曰,只推。
洪永觀,以吏曹言啓曰,今此溫陵忌辰祭典祀官兼大祝前持平李是鍊,時無職名,令該曹口傳付軍職,何如?傳曰,允。
兵曹口傳政事,行護軍趙寅永,副司果李是鍊竝單付。
上在昌德宮。停常參·經筵。
夜五更,雲氣往來,彗星不得看候。
世子嬪宮誕日,大殿·中宮殿,內閣·政院·玉堂口傳問安。答曰,知道。世子嬪宮,單子問安。答曰,知悉。世孫宮口傳問安。答曰,知悉。
趙秉鉉啓曰,大司憲宋穉圭,掌令金樂壽,持平盧光斗·金洛駿在外,執義朴奎壽,掌令李鎭華呈辭,監察茶時之意,敢啓。傳曰,知道。
傳于趙秉鉉曰,日寒如此,內外各營入直軍兵及各門守門軍薄衣與流丐,摘奸以來。
傳于趙秉鉉曰,日寒如此,輕囚放釋。
趙秉鉉啓曰,臣秉鉉承命馳詣義禁府,取考囚徒案,則時囚罪人李濟和,係是輕囚,故仍爲放送。仍詣典獄署,取閱囚徒案,則結案罪人三名,殺獄罪人十九名,御寶僞造罪人三名,僞吿臺疏批旨罪人一名,啓字僞造罪人一名,御用藥財偸竊罪人三名,係是重囚,故竝爲仍囚,其餘欺人取物他錢不報潛屠發賣投箋作戲毆打人物及各司直囚罪人金德仁·李學成·奴福伊·婢貴梅·金命石·田光遇·金大番·洪德疇·梁範淂·李秉完·宋遠述·金天淂·申壽命·金和仲·李長得·金樂豊·奴致弘·李汝日·李孝璧·劉錫豊·金再順·金福伊·李召史·李啓淳·李仁喆·趙命喆·白項雲·石致顯·李昌秀·金殷成·林泰成·韓小淂·安興完·兪千錫·奴喆伊·張好金·朴甲伊·李壽吉·朴順寬·張成奎·朴貴孫·李旕福·安道良·奴億萬·崔赫伊·韓光烈·李都知·姜末天·玄得柔·崔秀俊·許淵·鄭占得·金鎭國·李命得·趙英淂·李在基·嚴寬一·韓命福·姜壽命·金壽永等六十名,係是輕囚,故竝爲放送之意,敢啓。傳曰,知道。
傳于李德鉉曰,吏曹參判·參議竝許遞,前望單子入之。
吏曹堂上前望單子入之,參判徐耕輔,參議金鼎均落點。
傳于趙秉鉉曰,大司成有闕之代,前望單子入之。
大司成前望單子入之,徐淇修落點。
又以弘文館言啓曰,下番闕直,事甚未安。修撰李鼎在,副修撰金胤根·李正耆,旣有只推之命,竝卽牌招,以爲推移入直之地,何如?傳曰,允。
趙秉鉉,以訓鍊都監言啓曰,因禮曹草記,發送砲手行獵矣。敬陵主峯近處,大豹虎一頭捉得,謹此封進而捉虎將卒,爲先考例施賞,仍爲行獵之意,敢啓。傳曰,知道。
又以御營廳言啓曰,健元陵局內近處,中豹虎一頭捉得封進之後,連爲行獵,今初五日申時量,大豹虎一頭,又爲捉得於徽陵局內近處,故謹此封進,而仍爲行獵之意,敢啓。傳曰,知道。
上在昌德宮。停常參·經筵。
天市東垣第二星傍所見彗星,移見於西垣第一星傍,而形色尾痕,比前稍減,距極一百度。
趙秉鉉啓曰,來十一日,朝參日次矣,敢稟。傳曰,停。
李錫祜啓曰,來十一日,輪對日次矣,敢稟。傳曰,當次人受點,後日次來待。
趙秉鉉啓曰,大司憲宋穉圭,掌令金樂壽,持平盧光斗·金洛駿在外,執義朴奎壽,掌令李鎭華呈辭,監察茶時之意,敢啓。傳曰,知道。
以修撰李鼎在牌不進罷職傳旨,傳于李錫祜曰,只推。
以副修撰金胤根·李正耆牌不進罷職傳旨,傳于李錫祜曰,只推。
李錫祜,以弘文館言啓曰,下番闕直,事甚未安。修撰李鼎在,副修撰金胤根·李正耆,旣有只推之命,竝卽牌招,推移入直之地,何如?傳曰,允。
以修撰李鼎在,副修撰金胤根·李正耆牌不進罷職傳旨,傳于李錫祜曰,只推。
趙秉鉉,以備邊司言啓曰,本司有司堂上金逌根,職務相妨,所帶享官,今姑減下,何如?傳曰,允。
傳于李德鉉曰,判尹金在昌,知敦寧朴周壽享官加差下。
宣傳官白最洙書啓,臣於本月初六日未時量,敬奉承政院所下傳敎,卽往弘化·通化·建陽·銅龍·曜金·景秋·丹鳳·永肅·敦化門及局廳·內三廳·扈衛廳等處,入直將卒,詳細摘奸是白乎則,丹鳳門守直平海騎兵金連孫年四十六,沃川騎兵張好中年五十一,敦化門守直豐基騎兵崔仁九年四十五,襄陽騎兵陳后奉年五十,公州騎兵金仁元年四十四,龍安騎兵李支準年四十二,金虎門守直舒川騎兵羅卜喆年三十三,楊州騎兵李百孫年四十二,曜金門守直杆城騎兵金太仁年五十八,合九名,各着弊縷緋,或着單依,雖爲掩身,未免呼寒是白遣,其他將卒,別無薄着之患是白齊。傳曰,知道。薄衣軍衣資,令兵曹題給,可也。
宣傳官金魯鵬書啓,臣於本月初六日未時量,以軍卒衣薄及流丐摘奸事,伏奉承政院所下傳敎,馳往南營·南別營南倉火藥庫·南小營南倉火藥庫·下都監·廣智營·集春營·東營·御營廳·新營·東別營及光熙門五間水門·興仁之門·惠化門,竝詳細摘奸是白乎則,各處守直軍卒,別無薄衣呼寒之慮是白乎矣,光熙門卜直洪淂伊,興仁之門卜直林千福合二名,只着單袗單袴,實無耐寒之道是白遣,仍往孝經橋流丐幕摘奸是白乎則,數至四十五名,俱是呼寒啼飢是白只,一一勞問後,領首流丐漢處,雖一名無或逐出幕外之意,各別嚴飭是白遣,流丐幕段置,新結蓋草之意,申飭該部是白齊。傳曰,以書啓觀之,丐幕之不善庇覆可知,空石與顧恤之方,令該廳卽爲除給,薄衣軍衣資,亦令兵曹題給事,分付。
宣傳官許燮書啓,臣於本月初六日未時量,以軍卒衣薄及流丐摘奸事,伏奉承政院所下傳敎,馳往禁衛營·北營·龍虎營·西營·訓鍊都監·新營·肅靖門·彰義門·昭義門·敦義門·崇禮門等處,詳細摘奸是白乎則,守直軍卒,別無衣薄呼寒之慮是白乎矣,敦義門卜直洪又周,只着單袗單袴,實無耐寒之道是白遣,仍往崇禮門外流丐幕摘奸是白乎則,數爲二十七名是白遣,廣通橋南·北川邊兩幕,亦爲摘奸是白乎則,南幕數爲十七名,北幕數爲四十名,而各幕流丐,俱是呼寒啼飢是白只,一一勞問後,雖一名無或逐出幕外之意,領首流丐處,各別申飭是白遣,各幕段新結蓋草是白齊。傳曰,知道。薄衣軍衣資,令兵曹題給,丐民顧恤之方,令該廳除給事,分付。
趙秉鉉,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以都摠府言啓曰,副摠管李鍾英,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
又以兵曹言啓曰,謹依薄衣摘奸宣傳官白最洙書啓判下,各門騎兵軍士金達孫等九名處,木各一疋,去核各三斤,分給之意,敢啓。傳曰,知道。
又以兵曹言啓曰,謹依薄衣摘奸宣傳官金魯鵬·許燮書啓判下,光熙門卜直洪得伊,興仁門卜直林千福,敦義門卜直洪又周等三名處,木各一疋,去核各三斤,題給之義,敢啓。傳曰,知道。
又以御營廳言啓曰,中豹虎一頭,大豹虎一頭,捉得封進之後,連爲行獵,今初六日申時量,中豹虎一頭,又爲捉得於顯陵局內近處,故謹此封進,而更無虎跡,山行軍仍爲撤還,陵寢近處,一獵三捉,則該校論賞,曾有已例矣。捉虎將校鍊官司果李光斗,宜有論賞之擧,而臣不敢擅便,令該曹考例稟處,何如?傳曰,允。
上在昌德宮。停常參·經筵。
夜五更,所見彗星,形色尾痕,與昨無異。
金弘根啓曰,大司憲宋穉圭,掌令金樂壽,持平盧光斗·金洛駿在外,執義朴奎壽,掌令李鎭華呈辭,監察茶時之意,敢啓。傳曰,知道。
李錫祜啓曰,左副承旨趙秉鉉,今日不爲仕進,卽爲牌招,何如?傳曰,允。
傳于金弘根曰,放逐鄕里罪人金允光,蕩滌敍用。
傳于李錫祜曰,都憲外兩司諸臺竝許遞,政官牌招開政。
李德鉉啓曰,吏曹判書徐能輔,參議金鼎均牌不進推考傳旨及罷職傳旨,今方捧入,而開政命下之後,如是違牌,事甚未安。參判徐畊輔在外,判書更爲牌招,何如?傳曰,允。參議只推,一體牌招。
傳于李德鉉曰,吏參事不知何故,有除輒稱在外。然則將永不上來乎?令政院下諭,上來後入稟,如不卽上來,直捧禁推傳旨。
李錫祜啓曰,吏曹判書徐能輔,參議金鼎均再牌不進推考傳旨及罷職傳旨,今方捧入,而開政命下之後,如是違牌,事甚未安。判書所當更請牌招,而係是一日三牌,何以爲之?敢稟。傳曰,參議只推,與判書更爲牌招,違牌勿爲呼望。
又以吏曹言啓曰,成均館典籍李莊緖,以其身病,呈狀乞遞,改差,何如?傳曰,允。
有政。吏批,判書徐能輔進,參判徐畊輔在外未肅拜,參議金鼎均進,右承旨李錫祜進,啓曰,臺諫多窠,今當差出,而擬望之人乏少,外任竝擬,何如?傳曰,允。以徐有素爲大司諫,金羽根爲執義,鄭時善爲司諫,沈啓錫·禹錫文爲掌令,李垿·李益文爲持平,李根友爲獻納,黃·李遇亨爲正言,朴齊一爲兵曹參判,李趾秀爲司成,南建正爲北部令,王師羲爲齊陵令,尹滋畊爲典籍。
兵批,判書金履載病,參判未差,參議李渭達入直進,參知金啓淵差祭,右副承旨金弘根進,同知朱南詡,僉知金明根·蔡光臣·李大亨,護軍韓義運·朴齊一·李仁達,副護軍尹秉烈·洪赫·嚴燾·徐冥淳·鄭知容·李魯集·尹正鎭·閔致成·張振一·申相鎬·李彦祥·李大淵,副司直鄭藎·朴奎壽·李鎭華·金樂壽·盧光斗·金洛駿·南達孫,副司果李秉穆·尹致秀·任百能,以上竝單付。
李錫祜,以弘文館言啓曰,下番闕直,事甚未安。修撰李鼎在,副修撰金胤根·李正耆,旣有只推之命,竝卽牌招,以爲推移入直之地,何如?傳曰,允。
以修撰李鼎在,副修撰金胤根·李正耆牌不進罷職傳旨,傳于李錫祜曰,只推。
金弘根,以兵曹言啓曰,宣傳官李亨權,五衛將崔暄,慶熙宮衛將黃益烈,俱以病難供職,呈狀乞遞,五衛將李亨在前任安東營將,鄭泰東前任大丘營將,申命淳前任洪州營將,忠翊衛將蔡光臣前任西原營將,俱在任所,上來間該廳番次苟艱云,竝改差,何如?傳曰,允。
又以備邊司言啓曰,卽見全羅監司朴永元狀啓,則以爲,靈光郡荏子島漂到大國人三十五名,乃是福建省泉州府同安縣人之行商漂到者,而所騎船隻,全體破傷,駕海無路,願從陸路還歸,京譯官下來問情後,當爲治送,而船材燒火卜物運送等節,待廟堂行會擧行爲辭矣。漂人船隻,旣已破敗,依其願從陸還送,而衣袴造給,朝夕供饋,使之着實擧行,以示朝家優恤之意,沿路刷馬及禁雜人護送等事,一體申飭,而定差員次次交付,上送于京城,自京城轉送灣府,以爲入送北京之地,彼人物件中可以運致者,亦以刷馬替運,漂到時所騎船隻與棄置什物,彼人所見處,竝爲燒火。京譯官,所當依例定送,而水營譯學,旣已問情,別無更問之端。今不必添送京譯,使當初問情之水營譯學,仍爲領護上來,交付弘濟院後,使之還爲下去,漂人入送緣由咨文,令槐院預爲撰出,定咨官入送之意,竝爲分付,何如?傳曰,允。
上在昌德宮。停常參·經筵。
夜五更,所見彗星,形色尾痕,比前尤爲微減。
金弘根啓曰,大司憲宋穉圭,掌令沈啓錫·禹錫文,持平李垿·李益文在外,執義金羽根未肅拜,監察茶時之意,敢啓。傳曰,知道。
李錫祜啓曰,副應敎金鼎集,校理沈鈁·申冕周,副校理李應信,修撰朴升鉉在外,副校理一員未差,玉堂上下番俱空,事甚未安。修撰李鼎在,副修撰金胤根·李正耆,竝卽牌招,推移入直,何如?傳曰,允。
傳于洪永觀曰,故直提學鄭大容夫人卒逝云,賻儀依定式輸送事,分付該曹。
傳于金弘根曰,捕廳事誠駭然,數朔之內,連因微細事,使本聽譏捕,而至今皆無皁白,怠忽甚矣,溺職甚矣。兩捕將竝罷職,俾知警飭,前望單子入之。
金弘根啓曰,兩捕將竝罷職事,命下矣。捕將重任,不可一刻暫曠,在前如此之時,有曾經大將權察之例,今番則何以爲之?敢稟。傳曰,禁營大將兼察。
又啓曰,兩捕將,禁營大將兼察事,命下矣。兼察左右邊捕盜大將申絅,卽爲牌招聽傳敎,何如?傳曰,允。
捕盜大將前望單子入之,申絅·李鐵求落點。
兵曹,左邊捕盜大將單申絅,右邊捕盜大將單李鐵求。
金弘根啓曰,新除授左邊捕盜大將申絅,右邊捕盜大將李鐵求,竝卽牌招,傳授命召及大將牌傳令牌,何如?傳曰,允。
又啓曰,新除授右邊捕盜大將李鐵求,時無職名,令該曹口傳付軍職,何如?傳曰,允。
兵曹口傳政事,護軍單李鐵求。
金弘根啓曰,新除授右邊捕盜大將李鐵求,時在楊州牧任所,命召傳授一時爲急,斯速乘馹上來事,下諭,何如?傳曰,允。
李德鉉啓曰,吏曹郞廳來言守令有闕,政事,取稟。傳曰,口傳差出。
吏曹口傳政事,以兪星煥爲扶安縣監,成遂默爲務安縣監,黃基安爲洪原縣監。
以修撰李鼎在,副修撰金胤根·李正耆牌不進罷職傳旨,傳于李錫祜曰,只推。
以吏曹參判徐耕輔牌不進禁推傳旨,傳于李錫祜曰,分揀,卽爲牌招。
傳于李錫祜曰,發遣吏郞,諸執事淸齋與否,摘奸以來。
李錫祜,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
金弘根,以兵曹言啓曰,今十二月十一日,宗廟·社稷·景慕宮臘享大祭時,守門當爲塡差,而本曹郞廳及都摠府郞廳五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以訓鍊都監言啓曰,敬陵主峯近處,大豹虎一頭捉得後,仍爲行獵矣。順懷墓主峯近處,中豹虎一頭,又爲捉得,謹此封進,而捉虎將卒,考例施賞,仍爲行獵之意,敢啓。傳曰,知道。
又以義禁府言啓曰,放逐鄕里罪人金允光,蕩滌敍用事,承傳啓下矣。金允光放送之意,敢啓。傳曰,知道。
上在昌德宮。停常參·經筵。
夜五更,所見彗星形痕,比昨尤微。
藥房都提調鄭晩錫,副提調鄭基善啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
金弘根啓曰,大司憲宋穉圭,掌令沈啓錫·禹錫文,持平李垿·李益文在外,執義金羽根未肅拜,監察茶時之意敢啓。傳曰,知道。
趙秉鉉啓曰,備邊司郞廳來言,今日賓廳日次,而宗廟臘享大祭齋戒相値,不得來會云矣,敢啓。傳曰,知道。
李錫祜啓曰,右承旨李德鉉,今日不爲仕進,卽爲牌招,何如?傳曰,允。
傳于洪永觀曰,禮房承旨,馳詣宗廟·社稷·永禧殿·景慕宮,奉審摘奸以來。
李錫祜啓曰,兵曹參判朴齊一,除拜後過三日不爲出肅,依定式推考警責,仍卽牌招察任,何如?傳曰,允。
傳于趙秉鉉曰,昨飭之後,何如是違牌乎,吏參更爲牌招。
以吏曹參判徐耕輔牌不進推考傳旨,傳于趙秉鉉曰,更爲牌招,如有違牌,勿爲呼望。
趙秉鉉啓曰,吏曹參判徐耕輔,謂有情勢,奉牌闕外,陳疏到院,原疏以臘享大祭齋戒,纔已退却,而飭敎之下,無意承膺,事體所在,誠極未安。推考,何如?傳曰,允。原疏捧入。
以右承旨李德鉉牌不進罷職傳旨,傳于趙秉鉉曰,只推。
以慶尙道黃腸敬差官林魯豐狀啓,斫板不準尺數,惶恐待罪事,傳于金弘根曰,爾其勿待罪事,回諭。
以江原道黃腸敬差官元狀啓,黃腸不得準度封進,惶恐待罪事,傳于金弘根曰,爾其勿待罪事,回諭。
趙秉鉉,以內醫院都提調意啓曰,提調金逌根,今日問安,不爲仕進,卽爲牌招,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技,而臘享大祭齋戒相値,不得設行之意,敢啓。傳曰,知道。
又以吏曹言啓曰,中學訓導吉鎭國,受由過限不上來,依例改差,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣,司成李趾秀在外未肅拜,直講李民愚,典籍李源祚俱爲差祭,時無入直之員,以他郞官,姑爲代直,何如?傳曰,允。
又以訓鍊都監言啓曰,敬陵主峯近處,大豹虎一頭捉得,順懷墓主峯近處,中豹虎一頭捉得後,仍爲行獵矣,翼陵主峯近處,中豹虎一頭,又爲捉得,謹此封進,而連捉三虎之該校論賞,曾有定式,捉虎將知彀官折衝鄭光澈,令該曹考例稟處,砲手分等施賞,而連捉之餘,有難遽然撤還,仍爲行獵之意,敢啓。傳曰,知道。
醫官李亨基書啓,陳奏兼奏請正使左議政李相璜,無事作行,今月初七日午時量,渡江入去之意,詮次啓達。傳曰,知道。
吏曹參判徐耕輔疏曰,伏以日月流邁,离光寖邈,臣民之哀慟冤酷,式至今如一日也,以我殿下悲疚之心,撫時增懷,何所涯極?惟我世孫宮冊儲禮成,迓續洪休,奠國勢於泰山盤石之安,八域延頸,頌祝齊騰,仍伏念臣之得有今日,是豈臣所敢自期者哉?坑坎餘喘,屛伏窮山,情禮莫伸於哀慶,蹤跡永謝於明時,視息雖存,卽一天地間棄物,豈意收錄之恩,不遺簪履之舊,數月之中,除旨聯翩,繼又特點於銓衡,飭諭而宣召,陶鑄生成,欲使復齒於恒人,臣雖愚迷,寧不感泣?臣之逖違天陛,將及三載,戀結一念,寤寐如渴,今於恩召之下,固宜蹶之不暇,乃反身如縛縶,動撣無路,虧分慢命,惟譴何是俟,臣情到此,其亦窮且慼矣,臣之向來遭罹,尙何言哉?倘微朝家全保之澤,臣身之爲薤粉久矣,每一追惟,尙覺感涕之無從,惟其所自悼者,義在無辨,至冤莫暴,事關身名,大質已虧,卽就雨露之所濡,謂汚可納,謂垢可蕩,其奈拂拭雖加,而彌見其不潔,湔滌雖勤,而無望其淨盡,何哉?聖恩愈隆,臣罪滋大,欲報之德,只有生生世世,爲馬爲犬,以效此生未卒之願,斷不敢以滿身醜穢,復隨冠冕,重貽累於淸明之治也。臣本弱植,冥升不已,匪分一藩,僥濫已極,以臣眇薄,敗固當然,始旣不衷爲災,而積困于媒孽,終又處事昧方而自底於狼狽,於是乎揆以常理,塞翁之禍,失馬而自解,匹夫之罪,不璧則可原,胡爲乎旣遞旣歸時月已久之後,又以前道臣之名,至登繡綸也,先聲已聞其指擬,指擬竟符於先聲,此又何爲而然也?集天下奇奇怪怪之目,指爲臣罪,謂可以謝於南民,嘻,其甚矣,臣之無狀,至此之極乎,不可誣者,一世之公眼也,自傍人視之,未必不一哂,在臣心,何敢以此自恕而晏然乎哉?聖人有訓曰,爲仁矣,不使不仁,加乎其身,臣之駑劣,亦嘗奉敎於君子矣,縱未能見孚於同朝,汚不欲自侮而人侮,今乃白首而不死,忍見醜辱之來加,其爲不仁孰甚焉,此臣所以反躬慙痛,而不事乎點檢他人也,噫,士大夫立身揚名,奚但爲榮其身己哉?將欲以酬上知也,繩先武也,今臣一擧而敗之,衆惡都歸,辱君命矣,墜家聲矣,汙衊其身矣,俯仰千古,此何人斯,死且不瞑於九原,生亦何顔而對人,平地風浪,寢夢猶噩,榮途簪紱,意念都灰,其惟欽跡周行,苟無重陷於大戾,歸身隴畝,以畢桑楡之餘景而已,今若內懷貪戀,外托怵迫,夤緣冒沒,恬然自同於無故,則是誠不識世間有羞恥事也,堂堂淸朝,焉用此放倒昌披者爲哉,臣亦何所藉手而事我殿下乎?難越者大防,莫奪者微諒,矢心有素,進身末由,牌望路阻,惶隘冞切,玆敢冒昧陳章,仰瀆崇聽,情旣危苦,言不知裁。伏乞聖慈,俯垂矜察,亟許臣屛退之願,俾靖私義,仍治臣逋慢之罪,以勵臣分焉,臣無任云云。答曰,省疏具悉。不虞之毁譽,自古有之,非獨卿之所値,而朝家亦已燭之,其可以此,深引於年久之後乎?殊涉過當,卿其勿辭行公。
庚寅十二月初十日辰時,上御熙政堂。藥房入診入侍時,都提調鄭晩錫,副提調鄭基善,假注書任百經,記事官金熙逌·洪鍾應,檢校待敎金英淳以次進伏,醫官玄在德·李顯養·盧在豐·卞文燮以次進伏楹外訖,上曰,史官分左右,晩錫曰,日候稍解,今又猝寒,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。晩錫曰,醫官入診,似好矣。上曰,醫官一員入診,可也。顯養診候訖,退伏楹外奏曰,左右三部調均矣。上曰,大臣就座。仍命退,諸臣以次退出。
上在昌德宮。停常參·經筵。
夜五更密雲,彗星不得看候。
洪永觀啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
鄭基善啓曰,臣基善以典牲署提調,今日本署褒貶進去下直之意,敢啓。傳曰,知道。
執義金羽根啓曰,臣庸愚謭劣,不足備員於淸朝耳目之任,而亞憲除旨,忽於下夢想之外,召牌儼臨,臣且惶且感,若隕深谷,當此聲討方張之時,其在先公後私之道,雖不得不章皇出肅,粗伸叩謝之忱,而第臣於合啓中,竊有私義之不可聯參者,在前如臣情地者,以此引避,輒蒙體諒之恩,今臣處義,宜無異同,以若情踪,其何敢一刻晏然於臺次乎?請命遞斥臣職。答曰,依啓。
李德鉉啓曰,吏曹郞廳來言,臺諫有闕,政事,取稟。傳曰,前望單子入之。
以大司諫徐有素牌不進罷職傳旨,傳于洪永觀曰,只推。
洪永觀啓曰,右邊捕盜大將李鐵求,自任所上來云,卽爲牌招,傳授命召及大將牌·傳令牌,何如?傳曰,允。
洪永觀,以兵曹言啓曰,宣傳官廳薦會在邇,行首宣傳官未差之代,依例口傳差出,以爲會薦之地,何如?傳曰,允。
兵曹口傳政事,以李東膺爲宣傳官。
兵曹,以李鐵求爲都監中軍。
李錫祜,以弘文館言啓曰,上番闕直,事甚未安。修撰李鼎在,卽爲牌招,姑陞入直,何如?傳曰,允。
洪永觀,以禁衛營言啓曰,本營哨官朴文弘,身爲兼參軍,巡山之際,擧措妄錯,決棍汰去之意,敢啓。傳曰,知道。
大護軍鄭元容疏曰,伏以蒼生弗祿,我孝明世子睿徽奄閟,日月流邁,痛冤何及,皇穹垂佑,我世孫邸下儲冊繼陞,景命迓續,慶祝無疆。伏念前秋朔方警水,歲仍大饑,睿旨咨臣,往視遐民,臣驅車踰嶺,深入荒徼,到府上訖,與官吏百姓相見,具言朝廷特遣近臣,恤爾災窮,詢爾疚苦,吏民相顧慰藉,府且無事,臣因循度日,秪俟歸期,面未及反,离筵永撤,悠悠蒼旻,此恨曷訴?悲病交纏,切求罷免,不意眷錄隆摯,超授卿資,窮漠邊垣,榮光赫然,臣攀誥征營,不知所處,綜名求績,治行增秩,西京所以致隆也,臣無才無術,不能文飾吏事,而今日所蒙被,殆類徵黃褒吳之所以表異之者,臣竊恐使遐民,議王廷陟黜之政,而且以沮居官者之心也,列卿之職,總釐六典,分曹賦政,參決機務,選重朝倫,非材莫居,曾豈有如臣之苟玷而冒混者乎?臣本以愚劣,僥倖通文籍,所望不過祕書郞縣令耳,荷殿下恩德過深,從大夫齒宰列,已非臣始心攸期,況今過此以往者乎?臣充備任使,不爲不久,而上之不能學古通方,練諳治體,次之又不能修潤王猷,議論闕失,下之不能積勞效力,燥濕奔走,夷考其實,寸無可紀,且近代用人,多循久次選部唱注,考功居一,臣之忝亞卿,雖有歲紀,六年居憂,七年在外,其間冠帶趨朝,僅爲若干日耳,計次課勞,委屬䠫躐,臣若首擧,勞何勸焉?臣聞祖宗盛際,卿大夫陞秩者,或衷悃陳讓,旋聽收旨,上下相與,質而不華,上無憯典,下無謬分,故帶或錫而三褫非煩,印已刻而趣銷無嫌,何嘗以已施已授,而有所難愼於收還哉?伏願聖明,念公器之重,察微諒之懇,仍臣前資,俾從職事,則臣之如新受賜,猶屬已事,其於愼惜磨礪之政,亦豈無少補也哉?臣無任云云。答曰,省疏具悉。卿其勿辭,一乃心力,毋孤厥簡。
吏曹參議金鼎均疏曰,伏以臣於前月,猥承國子除旨,宿趼之地,不敢逡巡,而匪材之據,恒切悚恧,不料三銓新命,適及於開場試士之日,榮光所洎觀瞻咸聳,噫,師儒之長,銓衡之職,有國之所重,而世所稱淸選要任者也,苟非才學兼備,望實素著,固不可人人輕授也,明矣。臣之庸愚蹇劣,百無攸當,卽通朝之所共知,雖微官庶僚,猶懼其不稱,而今於旬月之內,荐被誤恩,兜攬左右,殆若非此莫可者然,此臣所以歷日懍惕,不自知其爲榮地,矧乎銓部之任,較諸師儒之職,尤有重焉,蓋其權衡人物,進退百官,雖在於長席,通塞淸顯,參聞末議,亦係於佐貳,臣家本寒素,性又拙澁,朝行搢紳,少有識面,官方階級,未嘗經心,以若爲人,置若處地者,其不幾乎責聾者而審音,望跛者而致遠乎?日前政命,違牌路阻,且値齋日,末由陳懇,遂不得不拚棄廉隅,黽勉祇肅,而今若諉以已出,晏若固有,則尤非臣義分之所敢出也,玆敢披瀝肝肺,仰瀆崇嚴。伏乞聖慈,念重任之不可僥冒,察臣言之非出飾讓,亟將臣新授職名,特賜鐫改,以幸公私焉,臣無任云云。省疏具悉。爾其勿辭察任。
上在昌德宮。停常參·經筵。
夜五更,彗星所在,十分詳察,形迹尾痕,若存若無,幾盡消滅。
洪永觀啓曰,大司憲宋穉圭,掌令沈啓錫·禹錫文,持平李垿·李益文在外,執義前望未下,監察茶時之意,敢啓。傳曰,知道。
李錫祜啓曰,左副承旨趙秉鉉,右副承旨金弘根,今日不爲仕進,竝卽牌招,何如?傳曰,允。
傳于李錫祜曰,檢校待敎金英淳,馳詣顯隆園,奉審摘奸,仍詣健陵·華寧殿,一體奉審以來。
洪永觀啓曰,武臣之不得處義,前後飭敎,何等截嚴,而右邊捕盜大將李鐵求,召牌之下,謂有情勢,來詣闕外,終不入來,揆以事體,誠極駭然,所當重勘,而本院請推之外,無他可施之罰,何以爲之?敢稟。傳曰,武臣之不敢處義,在今便是法例,況其本事,雖曰見辱,所遭之人,旣不可謂恒性之人,尤豈可以此,自畫於見職乎?更爲嚴飭入來。
以修撰李鼎在牌不進罷職傳旨,傳于李錫祜曰,只推。
李錫祜,以弘文館言啓曰,上番闕直,事甚未安。修撰李鼎在,旣有只推之命,與應敎鄭東煥,一體牌招,以爲推移入直之地,何如?傳曰,允。
以左副承旨趙秉鉉,右副承旨金弘根牌不進罷職傳旨,傳于洪永觀曰,只推。
以修撰李鼎在再牌不進罷職傳旨,傳于洪永觀曰,只推。
以應敎鄭東煥牌不進罷職傳旨,傳于李錫祜曰,只推。
執義前望單子入之,沈鈁落點。
洪永觀,以都摠府言啓曰,副摠管李鍾英,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
又以兵曹言啓曰,考見諸道今秋官鎭門聚點狀啓,則公忠兵使柳相穆狀啓中,道內編伍軍兵聚點時,定山等二邑,服色間多渝傷,器械亦或朽破云,全羅兵使李商一狀啓中,道內束伍軍兵聚點時,南原等五邑,軍額間有虛闕,器械亦多破傷,而服色渝弊,鍊習生疎云矣,官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽,各該道執頉當該邑守令,竝推考警責,何如?傳曰,允。
又以訓鍊都監言啓曰,連捉三虎,遽爾撤獵,恐涉疎虞,故仍爲搜覓矣,今至三日,更無虎跡,捉虎校卒,姑爲撤還之意,敢啓。傳曰,知道。
上在昌德宮。停常參·經筵。
夜五更以後,月光已沈,衆星呈露,而彗星所在,終不得見,其爲消滅,更無可疑。
李德鉉,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,大司憲宋穉圭,執義沈鈁,掌令沈啓錫·禹錫文,持平李垿·李益文在外,監察茶時之意,敢啓。傳曰,知道。
李錫祜啓曰,左副承旨趙秉鉉,今日不爲仕進,卽爲牌招,何如?傳曰,允。
又以弘文館言啓曰,上番闕直,事甚未安。應敎鄭東煥,修撰李鼎在,旣有只推之命,竝卽牌招,以爲推移入直之地,何如?傳曰,允。
以左副承旨趙秉鉉牌不進罷職傳旨,傳于李錫祜曰,只推。
以應敎鄭東煥,修撰李鼎在牌不進罷職傳旨,傳于李錫祜曰,只推。
李錫祜,以侍講院言啓曰,兼文學李正耆,時無職名,令該曹口傳付軍職,何如?傳曰,允。
兵曹口傳政事,副司果單李正耆。
李德鉉,以吏曹言啓曰,今此魂宮望祭大祝,前執義金胤根塡差,而時無職名,令該曹口傳付軍職,何如?傳曰,允。
又以吏曹言啓曰,今日本曹褒貶坐起時,堂上不可不備員,而參判徐耕輔未肅拜,令政院牌招,以爲同參開坐之地,何如?傳曰,允。
醫官李亨基書啓,陳奏兼奏請正使左議政李相璜,連爲無事作行,今月初八日酉時量,入柵前進之意,銓次啓達。傳曰,知道。
上在昌德宮。停常參·經筵。
趙秉鉉啓曰,大司憲宋穉圭,執義沈鈁,掌令沈啓錫·禹錫文,持平李垿·李益文在外,監察茶時之意,敢啓。傳曰,知道。
鄭基善啓曰,同副承旨洪永觀,今日不爲仕進,卽爲牌招,何如?傳曰,允。
李錫祜啓曰,副應敎金鼎集,校理申冕周,副校理李應信,修撰朴升鉉在外,校理一員,副校理一員,副修撰一員未差,副修撰金胤根差祭,玉堂上下番俱空,事甚未安。應敎鄭東煥,修撰李鼎在,竝卽牌招入直,何如?傳曰,允。
傳于李錫祜曰,禮房承旨,馳詣宗廟·景慕宮,奉審摘奸以來。
鄭基善啓曰,本院今秋冬等褒貶,當爲磨勘,而注書二員未差,不得如例磨勘之意,敢啓。傳曰,知道。
兵曹口傳政事,副司果單金羽根。
以同副承旨洪永觀牌不進罷職傳旨,傳于李錫祜曰,只推。
以應敎鄭東煥,修撰李鼎在牌不進罷職傳旨,傳于李錫祜曰,只推。
李錫祜,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以承文院都提調意啓曰,會寧交易事,禮部咨文,纔已出來矣,依已例撰出回咨,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
趙秉鉉以觀象監領事提調意啓曰,慧星今已消滅不見,文臣測候及本監官員別測候,自今日撤罷,何如?傳曰,允。
上在昌德宮。停常參·經筵。
藥房提調金逌根,副提調鄭基善啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳祭聖候爲宜,中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
金弘根啓曰,大司憲宋穉圭,執義沈鈁,掌令沈啓錫·禹錫文,持平李垿·李益文在外,監察茶時之意,敢啓。傳曰,知道。
趙秉鉉啓曰,備邊司郞廳來言,今日賓廳日次,而顯隆園忌辰祭正日相値,不得來會云矣,敢啓。傳曰,知道。
傳于洪永觀曰,西闕改建時,都監堂郞差出。
洪永觀啓曰,玉堂上下番俱空,事甚未安。應敎鄭東煥,修撰李鼎在,旣有只推之命,與副修撰金胤根,一體牌招,推移入直,何如?傳曰,允。
傳于洪永觀曰,奉審閣臣入侍。
以平安監司金學淳狀啓,碧潼郡守金周喆身死事,傳于洪永觀曰,令該曹口傳差出,催促下送。
以應敎鄭東煥,修撰李鼎在,副修撰金胤根牌不進罷職傳旨,傳于洪永觀曰,只推。
洪永觀啓曰,卽伏見諸道今秋冬等褒貶啓本,則京畿監司李羲準,江原監司尹聲大,黃海監司李翊會,咸鏡監司申在植,守令無一人居中居下,平安監司金學淳,守令無一人居下,殊無嚴明殿最之意,竝推考警責,何如?傳曰,允。
金弘根啓曰,卽伏見諸道今秋冬等褒貶啓本,則江華留守李若愚,京畿水使李完植,公忠水使李貞坤,全羅監司朴永元,左水使沈能俊,南兵使尹敏東,邊將無一人居中居下,黃海水使李吉會,全羅右水使李應植,平安兵使鄭來升,慶尙監司李勉昇,北兵使趙運永,邊將無一人居下,殊無嚴明殿最之意,竝推考警責,何如?傳曰,允。
洪永觀,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,本閣今庚寅年秋冬等褒貶,當爲磨勘,而提學二員,直提學一員,直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
又以議政府領議政意啓曰,今庚寅年秋冬等褒貶,當爲等第,而左議政臣李相璜奉命出疆,右議政未差,限內不得磨勘之意,敢啓。傳曰,知道。
又以中樞府言啓曰,本府郞廳及醫員錄事等,今庚寅年秋冬等褒貶,當爲等第,而領中樞府事臣鄭晩錫,判中樞府事臣朴宗來,臣李羲甲,俱有身病,限內不得磨勘之意,敢啓。傳曰,知道。
又以耆老所言啓曰,本所堂上,多有身病,無參坐之人,今庚寅秋冬等褒貶,限內不得磨勘之意,敢啓。傳曰,知道。
又以儀賓府言啓曰,本府郞廳,今秋冬等褒貶等第,當爲磨勘,而永明尉臣洪顯周·東寧尉臣金賢根·昌寧尉臣金炳疇,俱有身病,限內不得爲之之意,敢啓。傳曰,知道。
又以敦寧府言啓曰,府郞廳等,今秋冬等褒貶等第,當爲磨勘,而以領事金祖淳身病,不得爲之之意,敢啓。傳曰,知道。
又以忠勳府言啓曰,本府今秋冬等褒貶,當爲磨勘,而有司堂上韓陵君臣李海愚有身病,豐安君臣柳相祚在外,堂上不備,限內不得爲之之意,敢啓。傳曰,知道。
又以吏曹言啓曰,曹所屬宗簿寺·司饔院官員等矣今秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員,今庚寅秋冬等褒貶,依前例磨鍊以入,而軍資監·內資寺·長興庫·司䆃寺·內贍寺·司圃署·平市署,因都提調·提調有故,不得磨勘,去春夏等褒貶時,軍資監·內資寺·濟用監·長興庫·司䆃寺·內贍寺·平市署,因都提調·提調有故,司圃署,因提調未差,限內不得磨勘矣,今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等,今庚寅秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以禮曹言啓曰,各陵·殿·園·墓,本曹郞廳·四學·童蒙敎官·通禮院·典牲署·禮賓寺·東西活人署·圖畫署官員等,今庚寅年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·東西氷庫·觀象監·內醫院·司譯院·典醫監·惠民署·東·南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
又以禮曹言啓曰,今此所屬各司官員等褒貶時,東學兼敎授李鼎在,與判書臣李羲甲,有應避之嫌,不得同議磨勘,別啓本以入之意,敢啓。傳曰,知道。
趙秉鉉,以兵曹言啓曰,本曹今庚寅年秋冬等褒貶等第,磨鍊以入,而曹所屬軍器寺·司僕寺·訓鍊院·典設司官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等,今庚寅年秋冬等褒貶,當爲磨勘,而都摠管金箕殷有身病,限內不得設行之意,敢啓。傳曰,知道。
又以濬川司都提調意啓曰,本司都廳及郞廳,今庚寅年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以訓鍊都監都提調意啓曰,本局從事官禁松參軍及諸將官等,今庚寅年秋冬等褒貶,當爲等第,而都提調臣鄭晩錫有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今庚寅秋冬等褒貶,當爲等第,而臣公轍有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今庚寅年秋冬等褒貶,當爲等第,而都提調臣李相璜,奉命出疆,限內不得磨勘之意,敢啓。傳曰,知道。
金弘根,以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓曰,今十二日本曹褒貶時,屬司典獄署官員等,今秋冬等褒貶,本曹參議,例與刑房承旨,同爲磨勘,而該房承旨有身病,不得磨勘以入之意,敢啓。傳曰,知道。
洪永觀,以工曹言啓曰,本曹郞廳等矣今庚寅年秋冬等褒貶及屬司造紙署·掌苑署·瓦署官員等矣今庚寅年秋冬等褒貶,合四度磨勘以入,而屬司中尙衣院·繕工監·典涓司官員等矣今庚寅年秋冬等褒貶,因各該司提調有故,限內不得磨勘,而尙衣院·繕工監·造紙署·掌苑署·典涓司,今庚寅年春夏等褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
趙秉鉉,以右邊捕盜廳言啓曰,以掖隷之毋敢作挐事,前後飭敎,何等截嚴,而去夜發巡後,別監金在宣·太昌燁,無端攔入於本廳,曳出佩符之軍官,恣意亂打,此與平民之街路作挐,尤有別焉,固當自臣廳,照法嚴繩,而係是掖屬,竝令該曹從重勘處,何如?傳曰,與捕校一體嚴査以入事,分付刑曹。
庚寅十二月十五日酉時,上御熙政堂。奉審閣臣入侍時,同副承旨洪永觀,假注書任百經,記注官金熙逌,記事官洪鍾應,檢校待敎金英淳以次進伏訖。上曰,史官分左右,英淳起伏進前奏曰,臣承命馳詣顯隆園,園上奉審無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍留監祭,仍詣健陵,陵上奉審則無頉,碑閣·丁字閣奉審則無頉,仍詣華寧殿,殿內奉審則無頉,門將摘奸則無頉矣。永觀起伏奏曰,立春在邇,正朝不遠,春帖子延祥詩製述人,當爲抄啓,而曾於先朝丙午年,不爲抄啓矣,今番亦依丙午年例擧行,何如?上曰,依爲之。上曰,史官就座。仍命退,諸臣以次退出。
上在昌德宮。停常參·經筵。
金弘根,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,大司憲宋穉圭,執義沈鈁,掌令沈啓錫·禹錫文,持平李垿·李益文在外,監察茶時之意,敢啓。傳曰,知道。
洪永觀啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
傳于洪永觀曰,昨聞淸原府院君山所,有偸葬及墓木斫伐之變,發遣中使摘奸,則果如所聞,而韓哥又肆惡於本第云,名分紀綱,雖曰蕩然,豈有如許無嚴無憚之變怪乎?所謂韓哥繼葬之塚,令京兆郞官眼同畿營吏校,卽日盡爲掘去,韓哥,令該曹嚴刑二次,絶島定配,所謂辛哥及山直漢,雖曰先卽自掘,當初之生意偸葬,墓木犯斫,兩罪俱發,竝令畿營嚴刑,遠地定配,以懲頑悖之習。
吏曹口傳政事,以李膺緖爲碧潼郡守。
洪永觀,以禮曹言啓曰,卽接長湍幼學李寬培所志,則以爲,同姓五寸叔故成均進士弘儒,嫡妾俱無子,以其同姓十寸俊建第二子震海,欲爲繼後,兩家相議完定,未及禮斜,生養父母俱爲作故,拘於常規,不得循例禮斜,依定式草記稟處事呈狀矣,凡係繼宗立後,兩邊與受明有可據,而不得登聞者,許令該曹,論理草記事,曾有筵奏定式,而門長李寬培所志旣如此,依定式李俊建第二字震海,立爲李弘儒之後,何如?傳曰,允。
金弘根,以兵曹言啓曰,宣薦內禁衛取才三技入格別單及宣部守三薦參上武臣前銜作散人,別取才入格矢數,落仕年條,居住薦名,各其名下懸註以入之意,敢啓。傳曰,知道。
又以兵曹言啓曰,嶺南別試武士,更爲試取事,草記啓下後,以其本道入格技藝試取,則善山閑良金淵·崔雲亨,永川閑良姜夢日·李廷虎,密陽閑良朴祥欽,㓒谷閑良朴龍鉉,義興出身金益煥,閑良朴福澄·朴尙虎,盈德閑良金允極,大邱閑良徐秉胄,蔚山閑良金德坤,慶州出身李宇基,仁同閑良張斗鶴·張大夏,居昌閑良張斗七,俱以病不來,義興閑良朴宗憲,仁同閑良張有鍾·張鷹燮·張斗煥,晉州閑良曺錫麟,陜川閑良姜維·徐鐸輔,丹城閑良權鳳城,梁山閑良吳漢㕀,安東閑良朴載睦,玄風閑良郭鋈,星州閑良崔柱賢,義城閑良李桂元片箭不,密陽閑良鄭泰榮,慈仁嘉善李珌修,河陽閑良金履五鐵箭不,慶州出身金基馹三略不,未入格者,竝依例給糧下送,尙州閑良李敏燮片箭入格,彦陽前五衛將盧忠元三略通,在前抄上武士試取時,武技之中式者,閑良直赴殿試,能講者直赴會試,或軍門調用,依判下擧行矣,今此入格李敏燮·盧忠元,別單書入,而盧忠元段,資是折衝,加資人之講書入格賞典,曾無已例,何以爲之乎?敢稟。傳曰,加資付標以入。
又以兵曹言啓曰,慶尙前監司李勉昇狀啓,道內別試武士入格人等起送事,纔已啓下矣,在前嶺南別試武士上來者,依本道入格技藝,自臣曹有更試草記之例,與去春夏等抄上武士有故不得更試者,今日宣薦內禁衛試射時,同爲試取之意,敢啓。傳曰,知道。
又以刑曹言啓曰,右邊捕盜廳啓辭內,以掖隷之毋敢作挐事,前後飭敎,何等截嚴,而去夜發巡後,別監金在宣·太昌燁,無端攔入於本廳,曳出佩符之軍官,恣意亂打,此與平民之街路作挐,尤有別焉,固當自臣廳,照法嚴繩,而係是掖屬,竝令該曹,從重勘處,何如?傳曰,與捕校,一體嚴査以入事,分付刑曹事,命下矣。掖隷金在宣·太昌燁,捕校金珍顯等處,起鬧根因,作挐委折,頭面査實,則金在宣·太昌燁等所供內以爲,今月十四日人定時,同過右捕廳前,爲見捕校崔啓天,歷入該廳,則只有頭目軍官,而啓天不在,故坐待啓天之來矣,前仕別監趙永錫,與左邊捕校金裕昆,追後入來,而永錫謂裕昆曰,金在宣在座否?裕昆答以不在,則永錫以爲,丁寧入來之人,謂之無有,事甚可痛,仍批裕昆之頰,此際捕校金珍顯,自何而來,詰責永錫之乘醉成鬧,則永錫又與珍顯,略加言詰,各自散歸,而珍顯追出大門外,語甚不遜,故渠等兩人,仍與珍顯,互相毆剔於路上,而實無作挐廳內曳出軍官之事云。金珍顯所供內以爲,十四日人定後,渠到本廳,則別監金在宣·太昌燁,前仕別監趙永錫,左邊捕校金裕昆,先已在座,俱有醉氣,而永錫與裕昆,不知因何事段,有所爭詰,故果爲挽解以送矣。金在宣,旋出更入,謂有所言,招出門外,與昌燁,竝力毆打於路上云矣。觀此所供,則始鬧起端,各自矛盾,而細究本事,初非大段,迹其擧措,俱是乘醉,則鬪之先後,事之曲直,有不足較計,而金在宣等之身爲掖隷,無難犯夜,使酒他廳者,論其所爲,極可駭痛,雖以金珍顯言之,渠爲捕校,便是主人,則縱使在宣,先慝爭端,固當溫言謝遣,而乃反隨出門外,互與毆打,蔽一言曰,相鬪,所當竝自臣曹,考律重繩,而旣伏承嚴査之命,捧口招以入之意,敢啓。傳曰,知道。考律酌處放送,可也。
吏曹啓目,粘連觀此開城府留守徐憙淳狀啓,則以爲,本府麗王陵參奉王師憲,今已報瓜,固當以王氏後裔差出,而王氏中無可擬之人,今番段,以時參奉王師憲,姑爲仍任事,令該曹稟處亦爲白有臥乎所,王氏後裔中,旣無可合之人,則依狀請姑爲仍任,何如?判付啓依允。
上在昌德宮。停常參·經筵。
金弘根啓曰,大司憲宋穉圭,執義沈鈁,掌令沈啓錫·禹錫文,持平李垿·李益文在外,監察茶時之意,敢啓。傳曰,知道。
又啓曰,來二十一日,朝參日次矣,敢稟。傳曰,停。
洪永觀啓曰,來二十一日,輪對日次矣,敢稟。傳曰,當次人受點,後日次待令。
傳于洪永觀曰,政官牌招開政。
以應敎鄭東煥,修撰李鼎在,副修撰金胤根牌不進罷職傳旨,傳于洪永觀曰,只推。
洪永觀啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允
又啓曰,吏曹判書徐能輔,參判徐耕輔,參議金鼎均牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,參議只推,與判書·參判,待明朝更爲牌招。
以應敎鄭東煥,修撰李鼎在,副修撰金胤根牌不進罷職傳旨,傳于洪永觀曰,只推。
金弘根,以都摠府言啓曰,副摠管李鐘英,以禁衛中軍,本營諸將官射會監試事,禁衛營晝仕〈出〉去之意,敢啓。傳曰,知道。
又以兵曹言啓曰,內禁衛將金明根,文臣兼宣傳官金遇明,俱以病難供職,呈狀乞遞,竝改差,何如?傳曰,允。
又以漢城府言啓曰,傳曰,昨聞淸原府院君山所,有偸葬及墓木斫伐之變,發遣中吏摘奸,則果如所聞,而韓哥又肆惡於本第云,名分紀綱,雖曰蕩然,豈有如許無嚴無憚之變怪乎?所謂韓哥繼葬之塚,令京兆郞官,眼同畿營吏校,卽日盡爲掘去,韓哥,令該曹嚴刑二次,絶島定配,所謂辛哥及山直漢,雖曰先卽自掘,當初之生意偸葬,墓木犯斫,兩罪俱發,竝令畿營嚴刑,遠地定配,以懲頑悖之習事,命下矣。謹依傳敎,發遣臣府郞官,眼同畿營吏校,韓守根繼葬之塚及兒葬三處合四塚,卽爲盡數掘去之意,敢啓。傳曰,知道。
又以刑曹言啓曰,傳曰,昨聞淸原府院君山所,有偸葬及墓木斫伐之變,發遣中使摘奸,則果如所聞,而韓哥又肆惡於本第云,名分紀綱,雖曰蕩然,豈有如許無嚴無憚之變怪乎?所謂韓哥繼葬之塚,令京兆郞官,眼同畿營吏校,卽日盡爲掘去,韓哥,令該曹嚴刑二次,絶島定配,所謂辛哥及山直漢,雖曰先卽自掘,當初之生意偸葬,墓木犯斫,兩罪俱發,竝令畿營嚴刑,遠地定配,以懲頑悖之習事,命下矣。犯葬人韓守根,所當謹依傳敎擧行,而守根曾經朝官,依例移義禁府處之,何如?傳曰,允。
又以義禁府言啓曰,因刑曹草記,淸原府院君山所犯葬人韓守根,曾經朝官,依例移義禁府處之事,允下矣。韓守根,今方待命,拿囚之意,敢啓。傳曰,知道。
又以義禁府言啓曰,刑曹草記內,傳曰,昨聞淸原府院君山所,有偸葬及墓木斫伐之變,發遣中使摘奸,則果如所聞,而韓哥又肆惡於本第云,名分紀綱,雖曰蕩然,豈有如許無嚴無憚之變怪乎?所謂韓哥繼葬之塚,令京兆郞官,眼同畿營吏校,卽日盡爲掘去,韓哥,令該曹嚴刑二次,絶島定配,所謂辛哥及山直漢,雖曰先卽自掘,當初之生意偸葬,墓木犯斫,兩罪俱發,竝令畿營嚴刑,遠地定配,以懲頑悖之習事,命下矣。犯葬人韓守根,所當謹依傳敎擧行,而守根曾經朝官,依例移義禁府處之事,允下矣。罪人韓守根,嚴刑二次,訊杖三十度仍囚,而依法典待拷訊限滿,更加嚴刑之意,敢啓。傳曰,知道。
又以刑曹言啓曰,掖隷金在宣·太昌燁,捕校金珍顯等査實草記,傳曰,知道。考律酌處放送可也事,命下矣。謹按律文,則大明律鬪毆條有曰,毆人成傷者,笞四十,金在宣·太昌燁·金珍顯等,俱係相鬪,依此律,各決笞四十度放送之意,敢啓。傳曰,知道。
上在昌德宮。停常參·經筵。
金弘根啓曰,大司憲宋穉圭,執義沈鈁,掌令沈啓錫·禹錫文,持平李垿·李益文在外,監察茶時之意,敢啓。傳曰,知道。
鄭基善啓曰,右承旨李德鉉,左副承旨趙秉鉉,今日不爲仕進,竝卽牌招,何如?傳曰,允。
備忘記,黃海監司金蘭淳下直,長弓一張,長箭一部賜給。
李錫祜啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
傳于洪永觀曰,黃海監司留待。
傳于洪永觀曰,黃海監司入侍。
以右承旨李德鉉牌不進罷職傳旨,傳于李錫祜曰,只推。
以應敎鄭東煥,修撰李鼎在,副修撰金胤根牌不進罷職傳旨,傳于李錫祜曰,只推
李錫祜啓曰,吏曹判書徐能輔,參判徐耕輔,參議金鼎均牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招,如有違牌,勿爲呼望。
又啓曰,吏曹參判徐耕輔謂有情勢,奉牌闕外,無意承膺,事體所在,誠甚未安。推考,何如?傳曰,朝臣引義,各有深淺緊歇,何可一例爲不可復出者然,必待迫之而後乃出乎?吏參之又爲奉牌者,極爲非矣,從重推考,嚴飭出肅。
又啓曰,吏曹參判徐耕輔,飭敎之下,一向奉牌,終不入來,事體所在,尤極未安,從重推考,何如?傳曰,允。招致啓板前,問啓以入。
傳于李錫祜曰,吏曹參判問啓置之,肅單捧入。
有政。吏批,判書徐能輔進,參判徐耕輔式暇,參議金鼎均式暇,左承旨李錫祜進,啓曰,玉堂闕員,今當差出,而擬望之人乏少,外任竝擬,何如?傳曰,允。以李基華爲校理,林永洙爲副校理,李光正爲同義禁,徐耕輔爲同經筵,韓用成爲永陵令,李敎益爲監察,金駿欽爲順懷墓守衛官,金盛淵爲楊州牧使,養賢庫直長單文起珽,西闕改建都監堂上單趙萬永,郞廳二單金初淳·李衡在,前察訪吳彙良,今加通政加資事覆啓判下,故同知徐有階,贈吏參例兼,故禮曹參判徐長輔考。
兵批,判書金履載進,參判朴齊一未肅拜,參議李渭達病,參知金啓淵入直進,同副承旨洪永觀進,以鄭元容爲知事,朴俊登爲同知,金魯甲爲副摠管,朴天源爲僉知,趙鎭溥爲內禁將,徐章輔·李玉鉉·黃在元·朴禮鎭爲五衛將,朴來永爲訓鍊判官,同知單金致鍾,僉知單崔暄,副護軍李濟和,副司直金羽根竝單付,前縣監李玄璣,前虞候朱載彦,以上今加折衝加資事,覆啓判下。
李錫祜,以吏批言啓曰,成均館典籍尹滋耕,以其身病,呈狀乞遞,改差,何如?傳曰,允。
又以吏曹言啓曰,今日本曹開坼坐起時,考見諸道褒貶啓本,則鐵山府使蔡大永,以吏何忍欺爲目,懷仁縣監金孝基,以客謗宜警爲目,丹城縣監任百謙,以措置失宜爲目,長鬐縣監權曦,以宜遠害政爲目,則俱宜置下考,而置諸中考,殊無嚴明殿最之意,三道道臣,推考警責,上項四邑守令,竝罷黜,何如?傳曰,允。
洪永觀,以內醫院都提調·提調意啓曰,內醫金驥男有頉,代卞鍾協差下事,命下矣。依下敎前典醫監判官卞鍾協差下之意,敢啓。傳曰,知道。
又以都摠府言啓曰,副摠管李鍾英,以能麽兒堂上,本廳講坐起事,惠民署晝仕出去之意,敢啓。傳曰,知道。
又以兵曹言啓曰,坼見諸道褒貶啓本,則北兵使趙運永啓本,則乶下僉使金鎭衡,以倉査未了倘無故犯爲目,全羅右水使李應植啓本中,古群山僉使白致彦,以益勉圖報爲目,黃海水使李吉會啓本中,吾义浦僉使李有達,以謗由禁斫爲目,則竝宜置諸中考,而置諸上考,北兵使趙運永啓本中,撫夷萬戶姜漢龜,以襲謬創始違法則一爲目,統制使李恒權啓本中,蟾津別將金處權,以械胡有抛爲目,慶尙監司李勉昇啓本中,浦項別將崔命顯,以不思前評錢俸宜警爲目,則竝宜置諸下考,而置諸中考,殊無嚴明殿最之意,各該道帥臣,竝推考警責,乶下僉使金鎭衡,古群山僉使白致彦,吾义浦僉使李有達中考施行,撫夷萬戶姜漢龜,蟾津別將金處權,浦項別將崔命顯下考施行,黔毛浦萬戶文信曦,以三年窠邊將,前等褒貶中施,今又居中,其不職可知,依例罷黜,何如?傳曰,允。
又以兵曹言啓曰,今番歲抄中,及第洪益文,因該府關入於被謫蒙放秩,而以仍判下矣,追考二去庚辰謄錄,則因及第吳世琬等事,有旣無職名,則非給牒者,蒙放之後,不過爲被放之武士,該府不察,關由兵曹,登於歲抄,其涉矇然,該府堂上推考,此後歲抄拔去之傳敎矣,今此洪益文之入於修啓,雖因該府關文,臣曹書入,亦係不察,不勝惶恐,而洪益文則此後歲抄,依例拔去,何如?傳曰,允。
敎黃海監司金蘭淳書。王若曰,保障乃守國之要,如屛如翰,方伯爲牧民之職,來旬來宣,苟非文武全才,疇能內外適用,矧玆黃海一域,實是靑邱重藩,環海山二十三州,地産魚鹽銅鐵,控關塞數千餘里,勢若唇齒輔車,第彫殘莫甚於近來,而憂虞有倍於他道,邱井之制紊亂,邦賦欠三壤之規,使价之行連綿,廚傳爲一方之弊,宜得其恢刃利器,庸試于錯節盤根。惟卿,忠孝故家,簪纓世族,於物無競,寧知權數機關,其心有容,不設城府畦畛,長于喬木之蔭,允矣文正公後孫,遊於法家之場,展也故相國猶子,精華內蘊,見慷慨澄淸之心,規度外成,有疏附禦侮之策,在朝廷則嘉乃出納惟允之命,處邊陲則弛予宵旰西顧之憂,年方五旬,可謂黑頭宰相,胸藏萬甲,豈云白面書生?實從僉兪,匪直予簡。玆授卿以黃海道觀察使兼兵馬水軍節度使·巡察使·海州牧使,卿其勉膺寵命,恪布科條,明三考黜陟之規,柔不茹剛不吐,懋四國保釐之政,寬以濟恩以懷,儒化寢湮,訪石潭而興想,淸芬不沫,望首陽而礪心,凡區劃宜肩乃心,若稟裁有掌故耳,於戲,芙蓉夜燭,縱慰潘家之奉輿,蓬萊曉雲,應切魏生之戀闕,行且召矣,往其欽哉,故玆敎示,想宜知悉。知製敎金羽根製進。
庚寅十二月十八日辰時,上御熙政堂。黃海監司入侍時,同副承旨洪永觀,假注書趙在慶,記注官金熙逌,記事官洪鍾應,黃海監司金蘭淳以次進伏訖。上曰,史官分左右,上曰,黃海監司進前,蘭淳進伏,上曰,職姓名奏之。蘭淳曰,黃海監司臣金蘭淳矣。上曰,下去着實爲之,可也。仍命退,諸臣以次退出。
上在昌德宮。停常參·經筵。
洪永觀,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪永觀啓曰,大司憲宋穉圭,執義沈鈁,掌令沈啓錫·禹錫文,持平李垿·李益文在外,監察茶時之意,敢啓。傳曰,知道。
李錫祜啓曰,右承旨李德鉉,左副承旨趙秉鉉,右副承旨金弘根,今日不爲仕進,竝卽牌招,何如?傳曰,允。
傳于李錫祜曰,柑製,明日通方外爲之,試紙用大好紙,弘文提學牌招。
李錫祜啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
以右承旨李德鉉,左副承旨趙秉鉉,右副承旨金弘根牌不進罷職傳旨,傳于李錫祜曰,只推。
以應敎鄭東煥,修撰李鼎在,副修撰金胤根牌不進罷職傳旨,傳于李錫祜曰,只推。
洪永觀啓曰,明日次對,兩司當爲進參,除在外外,未肅拜人員,待開門牌招,何如?傳曰,允。
以慶尙監司李勉昇狀啓,慶州府民家失火事,傳于洪永觀曰,聞甚矜惻,元恤典外,別加顧助,結構奠接之方,令廟堂措辭,分付,可也。
李錫祜,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,卽接永禧殿官員所報,則明日柑製試取時,本殿令·參奉,俱爲觀光云,依定式假官一員,令吏曹以成均館官員,口傳啓下,以爲代直後,赴試之地,何如?傳曰,允。
又以禮曹言啓曰,卽接景慕宮官員所報,則明日柑製試取時,本宮令三員,俱爲觀光云,依定式假官一員,令吏曹以成均館官員,口傳啓下,以爲代直後,赴試之地,何如?傳曰,允。
洪永觀,以義禁府言啓曰,明日柑製通方外時,本府都事皆爲赴擧,只有武都事一員,本府入直,當直入直,公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
又以工曹言啓曰,各殿宮人日,端午進上艾花,首花,梳函等種,自上服盡前,似不得如例封進,而本曹謄錄中,戊申·丙午已例,初不載錄,無以考據,今番則何以爲之乎?敢稟。傳曰,勿爲封進。
又以營建都監言啓曰,西闕各殿堂立柱上樑吉日,令日官全啓煥推擇,則隆福殿·會祥殿立柱來辛卯二月十六日辰時,上樑同月十九日辰時,興政堂立柱三月初八日辰時,上樑同月十三日巳時,集慶堂立柱·上樑三月二十日丑時俱大吉云,竝以此日時擧行,何如?傳曰,允。
大司憲宋穉圭疏曰,伏以臣沈淹床席,已逾周年,氣血消耗,精神昏塞,不可復謂陽界上物,惟以所帶兼銜,未獲鐫遞,兢惕一念,蘊結于中,無以自解,忽又玆者,復叨憲長召命,臣冞切隕越,不知所出,臣竊伏念我殿下靜攝幾年,復親庶政,中外瞻仰,實維如新,振肅紀綱,策勵臣工以圖治化,有不可緩者,爲官擇人,固宜倍加審愼,今乃以匡輔糾繩之重任,畀之庸愚逋慢之小臣,所以駭聽聞而累綜核,爲如何哉?臣雖欲冒沒趨膺,不惟公議是懼,狗馬之疾,勢又末由蠢動,臣固知一日虛縻,添一日之罪,二日虛縻,添二日之罪,而數行控籲,未免曠日,只自瞻望戰灼,思欲速化而不可得也。伏乞聖明,洞察微情,亟收召旨,仍削臣本兼諸職,以尊朝體,以安賤分,千萬幸甚,抑又念臣於向者,乞收米肉之恩,而極知猥屑之罪,及承何至頻煩之敎,遂復逐月祗受,而旣深匪分之懼,又切福過之戒,垂死殘喘,自不得晷刻之安,夫如是而猶且泯默,則是自阻於仁覆之天也,玆敢冒死瀝血,更干鈇鉞,倘蒙鑑諒,特賜財處,則臣庶得粗保廉恥,死亦無限矣,臣無任云云。答曰,省疏具悉卿懇。匡輔糾繩之責,不於卿而伊誰?然愼節爲之奉念,姑不欲相强,待春和康復,卿其賁然,毋孤予望,至於米肉之辭,卿不念緇衣·權輿之詩乎?更毋言辭區區之望也。仍傳于洪永觀曰,此批答,令地方官傳諭。
上在昌德宮。停常參·經筵。
藥房副提調鄭基善啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
金弘根啓曰,大司憲宋穉圭,執義沈鈁,掌令沈啓錫·禹錫文,持平李垿·李益文在外,監察茶時之意,敢啓。傳曰,知道。
李錫祜啓曰,右承旨李德鉉,右副承旨金弘根,今日不爲仕進,竝卽牌招,何如?傳曰,允。
傳于洪永觀曰,大臣·備局堂上引見。
李錫祜啓曰,同義禁李光正,除拜後過三日不爲出肅,依定式推考警責,仍卽牌招察任,何如?傳曰,允。
李錫祜啓曰,今十二月二十二日,都目政事爲之之意,敢啓。傳曰,知道。
又啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
鄭基善啓曰,藥房副提調持湯劑來待矣。傳曰,封入。
傳于李錫祜曰,左承旨持此御題,與弘文提學,偕往泮宮,試取以來。
傳于洪永觀曰,藝文提學牌招,使之進去。
李德鉉啓曰,藝文提學洪奭周牌不進推考傳旨,今方捧入,而柑製試取命下之後,如是違牌,事甚未安。更爲牌招,何如?傳曰,允。如有違牌,勿爲呼望。
李錫祜啓曰,臣與藝文提學,偕往泮宮,柑製儒生試取,則收券爲一千九百五十張矣,捧入之意,敢啓。傳曰,知道。
傳于李錫祜曰,坐直承旨·兵曹堂上,試官加差下,使之分考,史官·兵曹郞廳,對讀官加差下。
傳于洪永觀曰,科次入侍。
傳于李錫祜曰,吏曹參判有闕之代,前望單子入之。吏曹參判前望單子入之,朴宗琦落點。
以應敎鄭東煥,修撰李鼎在,副修撰金胤根牌不進罷職傳旨,傳于洪永觀曰,只推。
以大司諫徐有素牌不進罷職傳旨,傳于洪永觀曰,只推。
以全羅道黃腸敬差官金永基狀啓,黃腸木品,未能盡善,惶恐待罪事,傳于洪永觀曰,爾其勿待罪。
洪永觀,以備邊司言啓曰,今日次對備堂中,新差及時帶有司人多懸病,尤爲未安。令政院卽爲牌招,以爲進參之地,摠戎使李海愚,又爲懸病不進,未知病勢之如何,而申飭之後,連爲不參,事體所在,亦甚未安。從重推考,何如?傳曰,允。
又以兵曹言啓曰,同知中樞府事朴俊登,僉知中樞府事黃仁普·朴天源,俱以老病在鄕,上來無期,五衛將徐章輔前任尙州營將,李玉鉉前任平安兵虞候,俱在任所,上來間該廳番次苟艱云。黃在元·朴禮鎭,景福宮衛將金致鍾,俱以病難供職,呈狀乞遞,竝改差,何如?傳曰,允。
又以兵曹言啓曰,謹依下敎,騎兵軍士裴有卜·朴尙位·崔仁九·金快得·朴成孫·金大叔·金水甲·宋金乭等各決棍十五度,嚴飭之意,敢啓。傳曰,知道。
弘文提學趙寅永疏曰,伏以臣適帶弘文提學,而柑製有命,庚牌儼臨,在臣分義固當蹶趨承,第臣於日昨,偶有跬步之蹉跌,遂致腰膂之挫閃,寒痰乘之,牽引疼痛,床玆之間,轉側不得,以蒸以熨,未獲分減,此時蠢動,非所可論,玆不得不忙陳短章,仰暴實狀。伏乞聖明,俯賜諒察,亟遞臣文苑之任,以重試體,以便私分,千萬幸甚,臣無任云云。答曰,省疏具悉。卿其勿辭,調理行公。
吏曹參判徐耕輔疏曰,伏以臣以區區私義,一籲再籲,哀鳴不已,猥越甚矣,然苟究其實,誠有不獲已者在耳。噫,當初遭罹之奇怪罔測,豈有如臣者乎?一生身名之狼狽僇辱,豈有如臣者乎?畢境去就之忘廉沒恥,顚倒郞當,又豈有如臣者乎?以臣情地復彈冠,豈非可驚可愕之事,而日前見職之一肅,實出於伊時事勢之不敢不然也。嚴命之下,怵迫居先,倉卒之頃,逃遁無路,蒼黃冒沒,叩謝而退,臣於是不免爲兩截人矣,自顧有靦,人謂何斯?恩造如天,而臣心冞切於慙悚,華銜在身,而臣罪益著於放倒,臣雖無狀,亦一四維中物耳,其何忍踰越大防,拚棄微諒,謂前事可屬過境,惟蹔膺看作幸會,恬然晏然,得得揚揚,知進而不知止也哉?臣有孤負之罪,而惟殿下庇覆之,臣有橫來之辱,而惟殿下照燭之,援拔於坑坎之中,收錄於棄廢之餘,屢勤辭敎,曲費造化,使之復齒於恒人之列,臣雖卽日溘死,固無遺憾。然臣桑楡暮景,餘生無幾,平地駭浪,積畏成疾,有何意念,尙在於榮塗,貪戀蹲仍,忍而不能捨也乎?臣情之危苦,則出處而前後自如,臣身之昌披,則職名之有無懸殊,此臣所以恛惶怵惕,終不能自安於心者也。玆敢不避屢瀆之爲罪,罄暴難冒之實狀,仰首鳴號於閔覆之下。伏乞聖慈,察臣至懇,憐臣哀衷,將臣所帶本兼諸銜,亟行鐫免,仍命選部,勿復檢擬於榮顯之職,俾得優游於散地,以畢其餘生,則是乃我聖上終始生成之澤,而臣之不報之報,亦惟在是,臣不勝大願,臣無任云云。答曰,省疏具悉。勉出與一伸,皆禮使也,本職許遞。
庚寅十二月二十日辰時,上御熙政堂。藥房入診,大臣·備局堂上引見入侍時,副提調鄭基善,假注書任百經,記事官徐念淳·洪鍾應,檢校待敎金鼎集,同副承旨洪永觀,假注書趙在慶,事變假注書金泰顯,領議政南公轍,行上護軍金履喬,行戶曹判書趙萬永,兵曹判書金履載,知中樞府事鄭元容,行護軍白東薳·申絅以次進伏,醫官玄在德·盧在豐·南山壽·卞文燮進伏楹外訖。上曰,史官分左右。公轍曰,日候不調,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。上曰,醫官診候。在豐等以次診候訖,退伏楹外奏曰,左右三部調勻矣。上曰,湯劑出去議定,可也。上曰,次對爲之。公轍曰,頃因嶺南左道繡單,萊府追劃米,許以詳定代捧,使之入用於公作米代錢上下之處事,令道臣關問萊倅,商度便否,指一登聞後稟處之意,覆啓行會矣。卽見該監司李勉昇狀啓,則枚擧東萊府使洪羲祖牒呈以爲,公作米之代錢入給,有難釐革,則追劃米之詳定代捧,非所可論,而沿民改色之弊,惟在於儲置之不能準劃,明春爲始,萊府儲置八千五百石,竝以新米劃下之意,定式施行事,請令廟堂稟旨,分付矣。萊府追劃,卽由於儲置之不能準數,而其所改舂補縮之弊,實爲沿民切骨之瘼,到今矯捄之方,只在於新米優劃而已。且於此道臣,有以道內儲置劃下,必以新米一萬一千四五百石,指數定式事狀請者,該廳事勢,雖因近年正賦之減縮,不得不以舊代新,苟充其數,然道啓繡論,旣以民弊如是屢陳,則在朝家軫恤之政,有不容如前仍置,令該廳另加講究,準式劃給,俾有實效,何如?上曰,依爲之。出擧條公轍曰,嶺南前道臣,以右兵營別餉米,入於反逋耗條,應下無他措處,本穀排捧間,以該營軍餉耗,每年折米三百石,限八年給代事,頃有所狀請者,而第其反逋給代,實涉難愼,有不可輕易許施,故因循至今,姑未稟處矣。今聞該營支放,專係於別餉,而本穀排捧前,更無從他措處之道云,此則特爲闊狹,依狀辭施行,而排捧與給代,必準年限,無或踰越之意,嚴飭分付,何如?上曰,依爲之。出擧條公轍曰,每當大政,以守令初仕擇差及遠人收用之意,飭敎殆同歲課,臣亦以此陳白者屢矣,而前後掌銓之臣,終未能對揚休命,臣竊咎之。顧今民近止,迫於溝壑,當汲汲拯捄,如恐不及,然而飢者何以人與其食,寒者豈可人給其衣。惟擇字牧之官,無橫侵虐擾,則庶乎可已。西漢自孝·宣以後,專尙吏治,又以循吏著稱者,奬拔用之,故雖不臻至治,而能致少康者此也。且得用人材之道,惟在於不限地閥不計遠近,今之議者曰,遠方之人,若差遣守令,則率不善治,此非通論也,初不培養收用,一朝無漸次而擧而畀之,則彼果生澁固陋,不解居官體例,而又自知更無前程,故不自惜名,若自始仕,與京華有地閥人,隨才通用,則豈有他患?不但擇守令爲然,國家用人,專尙門地,近又益甚,棄八路而只取京師大家巨族若干家而用之。春秋譏世卿,而我國則又有世科,而歎無人才可乎?十室忠信,聖人之言也,八路豈無一人忠信,設一路歲取一爲八人,布列朝廷,則其得功效,豈淺尠哉?況州郡有司之職,尤非淸宦選職之比,苟有材器,何官不宜?況三南世族之可合於淸宦選職,而坐於遐遠而見枳者,何可勝數哉?雖以吏批初仕言之,此雖蔭補之職,而古則擇文臣操行於寒畯疎遠之人,幾半參用,故人才多得,而亦爲風勵之一助,中世以來,卿相家十占八九,而寒畯而有文行者,至老死而不得着一帽,聖世用人之道,豈容如此?執策而臨之曰無馬者,豈眞無馬?蓋亦求之不誠爾。臘政當頭,申飭銓曹,字牧之官,先加擇擬,如右所陳,俾盡對揚,德意拯救生民之道,又於初仕,廣求讀書飭躬,而寒素無勢,不能自達於銓門者,另爲收用,勿以窠窄難排爲嫌,兵曹則遠方武士中,多取其身言書判之可合者,亦使之着意檢擬於履歷及初仕諸窠,無使前後朝飭,徒歸故紙文具,而有改觀之實效,何如?上曰,依爲之。出擧條公轍曰,今番北關補賑士人元重晉所納,與首褒文澤行,折米則其數相同,而因道臣之分等以啓,請賞有向隅之歎,蓋其起義捐財,屢千里涉險救活,豈出於要賞之意,而在朝家示信之道,必以相當窠區處,然後遠道物情可愜,而日後激勸,亦有其路,元重晉,亦依文澤行例,臘政,以六品職調用之意,分付,何如?上曰,依爲之。出擧條公轍曰,御營大將白東薳,將以來月,移葬本生父母,聞欲往見,而將兵之臣,不得擅離,要臣仰奏,自前或特軫如此情私,有仍佩往來之命,故敢此仰達矣。上曰,唯。公轍曰,月前非時之雷,震驚京外,靑臺間又有星變之報,人事不修,乾象示異,妖祥休咎之必不虛生,臣嘗粗有得於經傳者有之,天人之際,甚可畏也。顧今國勢之憂虞,不一其端,而紀綱頹隳而百隷怠慢,風俗淆漓而名檢掃地,民生則困瘁愁怨,而無懷保之道,國計則罄竭哀痛,而無支調之策,此如千仞崖岸,雖未見崩隳之果始於何時,而夷而復夷,今且窪然而爲谷矣。此皆群下不得承佐對揚而致此,而亦由殿下未能奮發聖志而然,夫懋學勤政,卽帝王爲治之大本,三代之爲至治,漢唐之爲少康,雖其道有精粗,術有高下,而其不能舍此而爲治,則明矣。殿下於玆二者,終欠實心做去之道,一日二日,淵默而臨下,伈泄則如前,上天,安得不戒告之也?置相,自古明主之所愼,而中書首席,卽如臣老病憂死之人也,今又左揆出疆,右相許解,臣方獨任。漢帝謂陳平難獨任,我國雖小,今且乏人,而臣豈敢當此?夫迅而易失者幾也,往而不返者時也。殿下若能及今奮發,則國事世道,猶可爲也,而奮發之道,臣則謂擇相,當爲先務,人或言十月雷必爲災,而至月雷不爲災,古之有星變,后王避殿求言,宰相待罪,今也則亡,臣竊以爲不然,堯·舜之世,景星出卿雲爛,而賡歌兪咈,不忘對越而修德。況今冬令雷發,彗隨而見,豈可謂之非災乎?伏願殿下,先將不肖如臣者,亟賜斥退,仰答天譴,更求賢德於夢卜而得之,此實轉災爲祥之幾與時也。雖然不有以導之,孰得以隨之,不有以唱之,孰得以應之?元首不起,則股肱亦懈怠,而萬事廢壞,誠願殿下,懋哉懋哉。上曰,大臣就座,諸宰奏事。元容曰,臣纔從會寧來,有所仰達者矣,淸差開市,爲兩國大事,會民策應諸役,俱是他邑之所無,而許多弊端,莫可矯捄,其中淸差所居館舍修理,尤爲難支之弊,淸差留館,爲一朔之久,而人馬雜遝,無以禁飭,一經住接之後,三百餘間舍宇,便多頹敗,自本府亦無以出財卽修,經春經夏,風磨雨剝,收拾不得,而冬節已屆。市期將近,則一府遑遑,督發民丁,材瓦物力,排里白徵,所費甚多,逐年如是,民情豈不可矜乎?若有財力,經市後卽爲隨毁隨補,則工役可省,民力可紓,每年如得二百石穀則可行矣,本府還穀不敷,摠爲二萬餘石,而分留相半,每於當年應分中,淸市應下,爲三千餘石,其勢不得不加分於應留中,或報營或擅分,因此而防閑不嚴,奸弊尤滋,若使每年依例報營請分,以二千石爲定,而耗條付之本府,以爲淸館修理之資,則斂民之弊祛,而嚴糴之道行矣。來時以此相議於道臣,則亦以爲好,請令廟堂,稟處,何如?上曰,依爲之。出擧條元容曰,本府不得行錢進上物種,以大同庫續田稅四升布,磨鍊價本,而布則只有名色,每疋以粟十斗,定式上下,卽古癸未詳定中所載也,此猶不足,至有添價之斂民矣。年前改式減削,每疋以六斗零定給,諸般物種價,亦隨而同例,大同庫歲入,亦本出於民者,而定制之初,量入爲出者也,今於減價之後,庫儲則年雖有餘,物價則民反加斂,本府以市邑民役之繁,比他邑尤甚,特所當念,此後則本府詳定價,依當初定式施行之意,令廟堂行關該道臣處,何如?上曰,依爲之。出擧條元容曰,六鎭處極北之邊,土瘠寒早,農利不饒,朝家懷遠之情,出常萬萬,賦稅之輕,他道之所未有也。每結之稅納國賦者,不過田米斗升,而不爲輸納上司,付錄倉還,非但數甚零星,其加減有無,初無所關於國計輕重,只求裕民便利之方而已。以本府言之,三去乙巳,始爲量案,而元續田,竝爲二千餘結,其後土闢民聚,今爲七千餘結矣,已去丁亥年査量之後,屢經水災,田形多變,陳廢者,不得懸錄,遇歉而不爲俵減,冤徵多端,間有指徵無處者,則移錄還簿,遂成里逋。丁巳年,邑守從民願,逐田改査,比前摠,見減爲千餘結,其時自上營,不許準減,至今三十年之間,戶排虛捧,自臣赴任之後,各社民人,爭訴競聒,有難防遏,今春遍査陳起,則丁巳以後,陳起互仍,折補相當,應頉之數,卽不過丁巳當減之摠矣,可減而減,應頉而頉,然後田稅可正,民勢可均,而文簿雖成,不敢擅報,留置以待,請令該曹,關問本道後,以今年改査量案許施,則似好矣。上曰,依爲之。出擧條元容曰,慶興三年荐歉之餘,民勢轉窮,流亡幾半,昨秋遑急之狀,實有民空邑廢之慮,幸賴朝家懷保拯濟之澤,大賑順成,民生復奠,此誠經一存亡之會,而不可以尋常賑邑而論也。今府使臣李敏德,殫竭誠力,躬行閭里,執簿哺巡,吏不得欺,精穀計日,民無捐瘠,捐廩補資,一心撫摩,國惠下究,流戶還集,邑復爲邑,誠亦幸矣。其外革弊勸農,衆頌載路,此是守令職分內事,然而賑邑守令之褒賞,亦係彝典,此而不問,何以爲勸?臣之還朝時,該邑諸民,來請歸奏,衆情亦可見矣。臣不敢仰請賞典,而詳問民情,故敢此仰達矣。領議政南公轍曰,慶興倅事,俄於閤外,聞前會寧府使之言,甚爲嘉尙矣,重臣自北而來,有此褒奏,以此實績,豈可無賞勸之政?且於邊地瓜滿之後,又爲擇換於邊地云,該府使李敏德,分付銓曹,特用防禦使履歷,何如?上曰,依爲之。出擧條元容曰,鍾城故參奉韓夢麟,隱居行義,敎誨後進,日用事爲,求合小學,潛心玩究,不離經傳,實心實行,爲式鄕里,以其家而言,則四烈婦十孝子,竝出一時,以學徒而言,則大科六七人,生進數十人,前後相繼,其有補於風化,有功於作人,若是較著。英廟朝傳敎,處士韓夢麟,閉戶讀書,成就後生,給食物經書,其後筵臣,奏以如夢麟者最是特異之人,又道臣疏陳夢麟,敦行孝友,深究性理,固守巖壑,敎導諸士之實狀,再除寢郞,連擬桂坊,北方之人,至今稱爲先生,而生而未及究用,沒而未蒙褒贈,北士齎鬱,久猶不已,抱牘連狀,屢請陳達,此係聖朝奬勸之政,故敢此仰達,請令廟堂,稟處,何如?領議政南公轍曰,韓夢麟,廢居不仕,隱居求道,學問行誼,菀爲北士之矜式,重臣之請褒,可驗爲一道公議,臣曾以故持平李載亨事仰奏,特蒙亞卿貤贈之命矣。夢麟則本職旣係寢郞,特贈吏議之職,恐合於聖朝褒賢士重賞典之道矣。上曰,依爲〈之〉。出擧條元容曰,大臣以補賑人元重晉,六品職調用事,纔奏達矣,荒年饑歲,爲民捐穀,雖以本邑之人,賑本邑之民,猶可嘉尙,況今番北賑時,如元重晉·金昌奎·玄尙濟等諸人,非但穀物之多出,或涉危層溟,或踰險山谷,或求貿隣道,而竝遠哺他邑之饑口者,其爲國救民之誠,尤合褒賞,竝已蒙相當職及初仕調用之恩典,而趁卽錄用,然後朝令可信,遠人可慰,以本道初仕中,竝卽收用,以示朝家嘉奬之義,似好矣。領議政南公轍曰,補賑人事,極爲嘉尙,此若無激勸之政,則日後水旱之災,何以藉賴?元重晉,旣令以出六窠調用,其餘三人,宜卽收用,而今無見窠,大政時,本道參奉中仕滿人,始付軍銜,待序陞窠出次次陞付,而初仕窠則以金昌奎等擬差之意,分付銓曹,何如?上曰,依爲之。出擧條永觀曰,今日賓對,臺諫無進參之員,事甚未安。違牌臺諫推考,何如?上曰,依爲之。出擧條上曰,加減交濟湯,自今日一貼式煎入事下敎。出榻敎上曰,史官就座。仍命退,大臣以下以次退出。
庚寅十二月二十日戌時,上御熙政堂,柑製科次入侍時,行左承旨李錫祜,假注書趙在慶,記事官徐念淳·洪鍾應,藝文提學洪奭周,試官同副承旨洪永觀,兵曹參知金啓淵,對讀官檢校待敎金鼎集,兼文學李正耆,司書洪祐順以次進伏訖。上曰,史官分左右,上曰,科次爲之。奭周起伏奏曰,上三張書三下,下二張書次上乎?上曰,唯。奭周曰,魁券書一字乎?上曰,唯,上命上魁券,親坼祕封還下,仍命永觀坼諸封訖。命永觀書傳敎曰,柑製賦居首三下一幼學柳興奎直赴殿試,之次三下幼學鄭受容直赴會試,之次草三下幼學吳馨秀給二分,之次次上幼學李儒明等二人,竝令該曹,考例施賞。出傳敎上曰,入格儒生,明日延英門外施賞。出傳敎上曰,史官就座。仍命退,諸臣以次退出。
上在昌德宮。停常參·經筵。
金弘根啓曰,大司憲宋穉圭,執義沈鈁,掌令沈啓錫·禹錫文,持平李垿·李益文在外,監察茶時之意,敢啓。傳曰,知道。
又啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
鄭基善啓曰,藥房副提調持湯劑來待矣。傳曰,封入。
李德鉉啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
以應敎鄭東煥,修撰李鼎在,副修撰金胤根牌不進罷職傳旨,傳于李德鉉曰,只推。
以江原監司尹聲大狀啓,高城郡民家失火事,傳于金弘根曰,聞甚矜惻,元恤典外,各別顧助,結構奠接之方,廟堂措辭,分付。
上在昌德宮。停常參·經筵。
李德鉉啓曰,大司憲宋穉圭,執義沈鈁,掌令沈啓錫·禹錫文,持平李垿·李益文在外,監察茶時之意,敢啓。傳曰,知道。
鄭基善啓曰,左副承旨趙秉鉉今日不爲仕進,卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入。
傳于鄭基善曰,民生休戚,係於守令,守令能否,在於初仕之擇不擇,近世銓注,專取華閥,不以擇人爲先,民何以不窮,國何以支賴,甚可歎也,其令銓官,悉心對揚,守令初仕,必皆另擇,毋專門地,毋忽草萊,忠臣淸白吏子孫,松都·西北人及軍功人,亦爲留心採用,俾王言毋歸文具事,分付兩銓。
鄭基善啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
李德鉉啓曰,卽者義禁府都事來言,時囚罪人韓守根,拷限已過,當爲開坐加刑,而判義禁金在昌有身病,次堂例不得擧行云,判義禁金在昌,卽爲牌招,以爲開坐之地,何如?傳曰,允。
又啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下之後,連事違召,不卽承膺,事體所在,誠甚未安。所當更請牌招,而係是一日三牌,何以爲之?敢稟。傳曰,待開門牌招。
李錫祜啓曰,卽者兼文學李正耆,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考,何如?傳曰,允。
傳于鄭基善曰,雖非親政,尙瑞院官員注書,依例陞六。
任百經陞六,代以李寅臯爲假注書。
趙在慶陞六,代以李啓宇爲假注書。
李啓宇有頉,代以尹錫圭爲假注書。
尹錫圭在外,代以金學性爲假注書。
以左副承旨趙秉鉉牌不進罷職傳旨,傳于李德鉉曰,只推。
以應敎鄭東煥,修撰李鼎在,副修撰金胤根牌不進罷職傳旨,傳于李錫祜曰,只推。
傳于鄭基善曰,不爲仕進承旨與大司成·臺諫·春坊,竝許遞,今日政差出。
傳于鄭基善曰,思陵令朴祥慶,守令擬入。
鄭基善啓曰,玉堂上下番俱空,事甚未安。今日政新除授玉堂,待下批,牌招入直,何如?傳曰,允。
又啓曰,春坊上下番俱空,事甚未安。今日政新除授春坊,待下批,牌招入直,何如?傳曰,允。
都政。吏批,判書徐能輔進,參判朴宗琦牌不進,參議金鼎均進,行都承旨鄭基善進,以吏曹言啓曰,今都目大政時,本曹堂上,不可不備員,而參判朴宗琦未肅拜,令政院牌招,以爲同參開政之地,何如?傳曰,允。
又啓曰,今都目大政,各岐仕滿應遷者,相避及未準朔監察禁府都事,戶曹·刑曹·工曹·漢城府郞官·平市署官員·五部令各司久任時推人員竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故年前雖未經九處講,亦有陞六之規矣,今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,未經一考之人,依例勿拘陞擬,何如?傳曰,允。
又啓曰,直長仕日未滿十日以下者,啓稟陞遷,載在法典矣,今亦有未滿十日者,依例陞六,何如?傳曰,允。
又啓曰,守令多窠,今當差出,而未準朔禁軍將及營將,邊將·虞候·中軍·都事·守令·察訪竝擬,何如?傳曰,允。以洪秉道爲禮賓主簿,李鍾奎爲內贍主簿,李相祐爲瓦署別提,沈宜晩爲德川郡守,金性求爲和順縣監,軍資主簿單李學在,贈吏參柳雲龍,贈吏判祭酒贊善例兼,學行卓異贈職事承傳,金應根爲林川郡守,李熙庚爲慶源府使,徐相五爲朔州府使,李亨權爲鳳山郡守,林景鎭爲定州牧使,權永圭爲活人別提,朴祥慶爲思陵令,朴履浩爲內贍直長,成退默爲司宰直長,白宗倫爲宣陵直長,廣興直長單趙然明。吏批,啓曰,今番都政,窠闕甚少,出六之人,將至虛司果,而無所區處矣,谷城縣監朴肯源,明年爲年滿,而不過八九日之間,依已例改差,以爲次次陞付之地,何如?傳曰,允。金輦爲兵曹正郞,卜來相爲典籍,朴光錫爲安邊府使,朴致榮爲谷城縣監,李輝永爲丹城縣監,閔魯行爲司饔奉事,李源明爲內贍奉事,李鳴遠爲內資奉事,張彦汲爲鐵山府使,趙潠爲社稷令,故參奉韓夢麟贈吏議,特贈吏議事承傳,鄭埴爲掌院別提,金仁根爲禧陵直長,黃鍾林爲定山縣監,申命藻爲長陵令,朴升淵爲刑曹正郞。又啓曰,臺諫及春坊多窠,今當差出,而擬望之人乏少,外任竝擬,何如?傳曰,允。洪奭周爲大司憲,林翰鎭爲大司諫,愼必復爲執義,鄭顯璞·丁庠敎爲掌令,金洛龍爲司諫,金基石·崔重湜爲持平,李源膺爲司僕主簿,李載信爲長興奉事,典籍二單金鉉復·李秉瑩,奉常主簿單任秀龍,元錫周爲景慕宮令,洪秉道爲監察,金啓洽爲宗廟直長,金炳先爲聞慶縣監,李莊緖爲正言,祭酒單宋穉圭,學正單金大默·崔致常,學錄單李維馨,學諭單李冀禎。又啓曰,安州牧使,今當差出,而以營下劇邑,物衆地大,素稱難治,不可不擇差,他道有聲績已準限未準朔守令竝擬,何如?傳曰,允。李魯榮爲兼輔德,尹孟烈爲工曹正郞,平海郡守金見臣·玄在德·尹弘鼎改望,以平海郡守望筒,傳曰,別軍職金見臣,待兵使有闕擬入事,分付該曹,金在三爲安州牧使,洪麗一爲大靜縣監,韓用幹爲正言,金翰喆爲庇仁縣監,嚴蓍爲禁府都事,洪膺疇爲典牲直長,尹度一爲敦寧主簿,奉常直長單尹熹,以金啓淵·兪章煥爲承旨。鄭基善啓曰,新除授右副承旨金啓淵,同副承旨兪章煥,竝卽牌招,何如?傳曰,允。徐秉淳爲善山府使,安孝述爲獻納,李敦明爲典牲判官,閔翊顯爲尙瑞直長,崔尙綸爲顯陵令,南錫世爲祥原郡守,金善勗爲博川郡守,梁迪洙爲熙川郡守,金秉浩爲郭山郡守,權載秉爲長鬐縣監,宗廟直長單金啓洽,典牲直長洪膺疇相煥,贈吏參鄭東晩,贈吏判例兼,故大司諫鄭啓淳,贈吏參·弘提·奎提例兼,贈僕正鄭錫曾贈吏議,以上知事鄭元容三代追贈,鄭東萬爲天安郡守,權涑爲尙瑞副直長,金鎭華爲繕工奉事,柳和元爲典設別提,權永奎爲禮賓主簿。又啓曰,大司成今當差出,而擬望之人乏少,承旨及外任竝擬,何如?傳曰,允。韓鎭書爲懷仁縣監,權永奎爲刑曹佐郞,金弘根爲大司成,金景善爲文學,閔泰鏞爲說書,徐左輔爲輔德,許晟爲弼善,趙秉常爲兼弼善,金胤根爲兼文學,李根友爲兼司書,閔翊顯爲平市主簿,金箕明爲廣興令,金炳斗爲典牲副奉事,權思喆爲氷庫別提,徐念淳爲兼說書,兼春秋單尹孟烈。又以吏批言啓曰,翼陵令鄭東勉,以其身病,呈狀乞遞,改差,何如?傳曰,允。權用經爲司書,丁夏敎爲翼陵令,李鍾奎爲平海郡守,徐有皓爲鎭川縣監,李穆淵爲成川府使,李㙽爲茂長縣監,閔英世爲咸平縣監,李祖馨爲沃溝縣監,李敦夏爲殷栗縣監,吳甲良爲雲山郡守。又啓曰,平壤庶尹,今當差出,而以營下劇邑,物衆地大,素稱難治,不可不擇差,他道有聲績未準朔守令竝擬,何如?傳曰,允。權涑爲尙瑞直長,李奎秀爲平壤庶尹,尹學善爲宗廟令,趙容和爲刑曹參議,沈能燮爲兵曹參知,權莢爲寧海府使,鮮于爲大同察訪,林原培爲文川郡守,蔡弘勉爲連原察訪,朴齊輝爲高山察訪,兼春秋三單黃基安·鄭·李敦夏·李寅永爲尙瑞副直長,洪鍾浩爲義城縣令,申光赫爲孟山郡守,李羲命爲㓒原縣監,尹奎培爲吏曹正郞,安聖獜爲活人別提,金樂喜爲司饔主簿,徐碩輔爲社稷令,林勉洙爲長寧殿令,黃浩民爲副修撰,任百經爲典籍,崔宗煥爲司藝,李程淳爲牙山縣監,南興中爲金城縣令,李源膺爲刑曹佐郞,以沈能燮爲承旨,以韓光臣爲濟用副奉事,吳致健爲兼引儀,尹度一爲漢城主簿,李衡秀爲貞陵令,金淵根爲工曹佐郞,朴祥慶爲結城縣監,朴宗采爲司僕主簿,鄭埴爲敦寧主簿,李魯集爲兵曹參知,李必玉爲兵曹佐郞,南濟和爲思陵令,李鍾奎爲禁府都事,李相斗爲監察,朴敏恕爲南部令,金柔爲兵曹佐郞,林膺洙爲掌樂主簿,兵曹參議單李魯集,參知單李渭達,李相佑爲監察,李羲鏞爲掌苑別提,趙在慶爲典籍,金拭爲瓦署別提,鄭烍爲禮賓主簿,張鉉應爲內贍主簿,玄必觀爲義盈主簿,元重晉爲司圃別提,李悌寬爲兼引儀,閔璜世爲光陵參奉,閔龍顯爲宣陵參奉,宋一儁爲翼陵參奉,張煦爲獻陵參奉,吳基默爲禧陵參奉,趙敎淳爲昌陵參奉,洪佑信爲恭陵參奉,柳徽文爲厚陵參奉,玄尙濟爲智陵參奉,金昌奎爲義陵參奉,玄升楀爲淑陵參奉,宋榮來·申在振爲假引儀,西學訓導單金廷雲,中學訓導單安正淳,李會在爲順康園守奉官。
兵批,判書金履載進,參判朴齊一未肅拜,參議李渭達入直,參知金啓淵進,右承旨李德鉉進,啓曰,今日都目政事時,本曹堂上,不可不備,而參判朴齊一未肅拜,令政院牌招同參政事,何如?傳曰,允。又啓曰,營將·中軍·虞候·僉使,今當差出,而擬望之人乏少,已準朔守令及中軍·虞候竝擬,何如?傳曰,允。趙寅永爲同知,李亨謙爲副摠管,姜在浩·李會點·金學初爲五衛將,訓鍊主簿趙益齡·林柱煥·車益寬,以上依定式減下,訓鍊主簿單金秀謹,本院去官,朴榮顯爲僉知,李斗榮爲訓鍊判官,盧之學·崔廣植·李勉恒爲訓鍊主簿,僉知三單趙鎭溥·朴禮鎭·黃在元,護軍徐耕輔,安國豐爲僉知,李學述爲五衛將,金基中爲景福將,金載行爲慶熙將,李中德爲左捕從事官,鄭寅基爲安東營將,李敎彬爲大邱營將,李惟時爲尙州營將,梁宜洙爲洪州營將,趙熙錫爲尙土僉使,金益範爲忠翊將,宋應壽爲慶熙將,李熠爲宣傳官,李震茂·趙達亨爲部將,玄義溫爲同知,金鼎集爲文兼,李漢極爲永宗僉使,張在華爲淸城僉使,李世泰爲慈母別將,崔宗厚爲宣沙浦僉使,高民恒爲古群山僉使,金俊喆爲廣梁僉使,張宅鉉爲龍媒僉使,洪龍珠爲楸島僉使,李時殷爲吾芆浦僉使,金泰赫爲天城萬戶,趙明熙爲包伊萬戶,安重基爲黔毛浦萬戶,金尙祿爲古突山別將,同知單金基中,僉知單李學述,申紹爲忠州營將,沈鍾奎爲西原營將,成在坤爲統虞候,趙存常爲平安中軍,金啓默爲兵虞候,安東營將鄭寅基,洪州營將梁宣洙,大邱營將李敎彬,尙州營將李惟時,上土僉使趙熙錫,以上今加折衝加資事承傳。又啓曰,訓鍊院正,今當差出,而擬望之人乏少,外任竝擬,何如?傳曰,允。李定鉉爲訓鍊正,金箕祖爲都摠經歷,李重榮爲訓鍊僉正,韓用正爲武兼,崔柱悳爲慶尙右兵虞候,趙重九爲天摩僉使,朴世郁爲魚游澗僉使,金熙度爲高山萬戶,金興大爲吾老梁萬戶,朱南詡爲撫夷萬戶,朴弘鎭爲惠山僉使,尹永圭爲薪島僉使,洪輔泳爲黃龍別將,李震茂爲蟾津別將,金鎭榮爲九月別將,同知單宋應壽,副護軍趙秉鉉·洪永觀·徐有素·徐淇修·任鼎常·鄭寅基·梁宣洙·李敎彬·李惟時,副司直沈鈁·鄭時善·沈應錫·禹錫文·李垿·李益文·李根友·李竣祜,副司果黃梜·李遇亨·洪佑順,副司正徐憲淳,李寅熙爲都摠都事,柳光魯爲訓鍊判官,李圭夏爲全羅兵虞候,同知單金載行·朴宗茂,崔遠基爲五衛將,姜益成爲景福將,趙章吉·徐宗成爲慶熙將,副司果洪直謨,朴兌升爲五衛將,李定熙爲訓鍊主簿,朴蓍會爲阿耳僉使,李配浩爲咸鏡兵營中軍。李德鉉啓曰,五衛將姜在浩前任統虞候,李會點前任慶尙監營中軍,全學初前任黃海監營中軍,忠翊衛將金益範前任平安監營中軍,俱在任所,上來間該廳番次俱艱云,景福宮衛將金基中,慶熙宮衛將金載行·宋應壽,俱以病難供職,呈狀乞遞,文臣兼宣傳官李根友,除授在外,過限未肅拜,新除授淸城僉使張在華母年今爲七十五歲,法不當遠離赴任,呈狀乞遞,竝改差,何如?傳曰,允。李補爲武兼,李東翰爲慶尙兵營中軍,李大龍爲黃海兵營中軍,申郁爲淸城僉使,吳致慶爲五衛將,許潤爲忠翊將,同知單姜翊來,僉知單朴宗茂·崔遠基,李鍾奎爲都摠經歷,申鍾命爲左捕從事官,申勉求爲楸坡萬戶,同知單趙章吉,僉知單朴兌升。又啓曰,五衛將李學述·崔遠基·朴兌升,景福宮衛將姜翊成·趙章吉·徐宗成,俱以病難供職,呈狀乞遞,新除授天摩僉使趙重九母年今爲八十一歲,法不當遠離赴任,呈狀乞遞,竝改差,何如?傳曰,允。鄭在達爲景福將,朴重浹·金振亨爲慶熙將,宋允吉爲天摩僉使,兪章煥爲訓鍊僉正,申在英爲判官,同知單徐宗茂,僉知單吳致慶·李容純爲右捕從事官,尹惠鎭爲都摠都事,具象鉉爲訓鍊主簿,南履翼爲知事,金珍爲守門將,金潤喆爲五衛將,李定熙爲都摠經歷,金善問爲備邊郞,林一馥爲訓鍊主簿,柳光魯爲都摠經歷,曺鵬爲武兼,李寅熙爲宣傳官,權奎秉爲都摠都事,同知單鄭在達,僉知單金潤喆,副護軍柳相弼,姜棨爲訓鍊主簿,李重榮爲神光僉使,同知單朴重浹,副司勇金安世·崔拱辰·金鍊白,白珩洙爲都摠經歷,申吉輔爲訓鍊判官,同知單金振亨,韓宅履爲都摠經歷,鄭成佑爲訓鍊僉正,李爲主簿,柳相濂爲訓鍊僉正,李敏性爲宣傳官,李得壽爲中樞都事,任泰錫爲訓鍊主簿,洪在儀爲武兼,李定熙爲訓鍊判官,洪在儀爲主簿,張仁國爲浦項別將,柳相朝爲守門將,金魯鵬爲訓鍊僉正,李行彬爲都摠都事,蔡東道爲武兼,金箕祖爲鎭東萬戶,金東翼·黃處中爲五衛將,白珩洙爲宣傳官,吳明善爲都摠經歷,趙履錫·田百熙爲武兼,李南軾爲訓鍊副正,申在弘爲都摠經歷,朴在寬·朴熙聖爲訓鍊判官,柳億·金華淳爲訓鍊主簿,李爲宣傳官,沈能勳爲訓鍊主簿,柳相鼎爲武兼,副司果李元喆·韓啓轍爲訓鍊主簿,李銘爲武兼,以李銘爲部將,李奎燦·鄭宅善爲宣傳官,李光秀·金尙謨·李仁植爲武兼,趙秉瓚·金應奎爲部將,趙栐觀·金啓洹·邊命述爲守門將,姜集爲東道參軍,李長祜爲西道參軍,權管秩栗浦田致豐,廟洞鄭之涉,黃拓坡黃濟顯。
傳于鄭基善曰,俄者平海郡守望,雖已還下,而亦有可下敎者矣,首擬之人,雖曰塞上之人,旣有敵愾之功,又經閫任,則朝廷之所以視之者當自別,其所排擬之類,太不稱停,當該銓官,從重推考,此後則毋得如是事,分付。
傳于李德鉉曰,啓字誤踏中官推考。
傳于李德鉉曰,守令·邊將·察訪初仕人,明日待令。
以兼輔德李魯集,弼善許晟,文學金景善,兼文學金胤根,說書閔泰鏞牌不進罷職傳旨,傳于金啓淵曰,只推。
兪章煥,以義禁府言啓曰,今五月十一日,以司謁口傳下敎內,昨日還下上言回達及草記,或稟處者,更爲稟處,或回啓者,更爲回啓事,命下矣。取考文集,則去丁亥五月十六日本府達辭內,廣州幼學閔致三,公州幼學李,長湍童蒙金兢昌等上言,卽速收議事令下,因楊州幼學申錫弘上言本府回達內,臣府不敢擅便,下詢大臣處之事判府內,依準達下矣,謹依下令判付,問議于時原任大臣,則判府事韓用龜·金思穆·林漢浩,俱以病未獻議,領議政南公轍以爲,閔弘燮·李敬彬事,觀於其子之上言辭緣,則非無可據,而前此承問諸大臣,屢以年久重案,不可輕改之意,獻議矣,臣亦今豈有他見乎?申光綏則臺疏鞫招,雖曰無明證,姓名至登於丹書,滌籍復爵,在所審愼,金宇鎭,罪犯雖重,逮先朝在宥之時,意置傅生之科,其家之以此鳴冤,容或無怪,而本案旣屬積久,亦難遽議云。左議政李相璜以爲,閔弘燮·李敬彬事,或設議而欲鳴其本實,或援父而竝籲其子冤,然久係久遠之重案,不可輕議,臣於年前,再承聖詢,以此仰對,今豈有異見乎?申光綏事,雖以臺疏論列,鞫囚援引之無甚明證爲辭,而名在丹書,案已積久,有不容遽議宥除,金守鎭事,觀於爰辭,證以鞫招,非曰無所依據,而本案旣重,亦難追理於年久之後云矣,大臣之意如此,徽裁,何如?達,判付未下,至己丑九月初四日,閔致三,爲其父弘燮追奪事,李爲其父敬彬伸冤事,金兢昌爲其祖宇鎭伸雪事,申錫洪爲其祖光綏追奪事,更爲上言,本府回達內,閔致三事,被逮而白放事,發於死後,今此呼籲,非無可據,大臣獻議,年前已爲入達,徽裁,何如?李事,其祖則復官已久,其父則罪名尙在,有此呼籲,而大臣收議,年前已爲入達,徽裁,何如?金兢昌事,前後上言內辭緣,容或無怪,廟堂收議,年前已爲入達,徽裁,何如?申錫洪事,以鞫囚援引,無甚明證,有此上言,廟堂獻議,曾已入達,徽裁,何如?達,竝未蒙判付矣,前後文案,今此還下,而其中李,與臣履喬,有內外從應避之嫌,不得擧論,閔致三·金兢昌·申錫洪,前此臣府覆達,俱以大臣收議,年前已爲入達爲辭,而其時大臣獻議如此,上裁,何如?傳曰,竝爲復官爵。
又以義禁府言啓曰,今五月十一日,以司謁口傳下敎內,昨日還下上言回達及草記,或稟處者,更爲稟處,或回啓者,更爲回啓事,命下矣。其中李祖夏,以其曾祖尙輅罪名伸雪事,今三月十三日,擊錚原情,本府議達內,年前特諭宥以先朝遺意,則今此呼籲,非無可據,而其時因廷議反汗,到今臣府不敢遽議,下詢大臣處之事,判付內,依回達施行事令下,故自臣府問議于大臣,則領府事南公轍病未獻議,左議政李相璜以爲,係是重案,而年前宥命,又因揆奏而還寢,到今追理,非可遽議云,右議政鄭晩錫以爲,觀於爰辭,雖或不無依據,而甲戌處分,旣因大臣箚奏,而特命還收,則今不可遽議疎釋云,以此收議,仰請徽裁,未蒙判付,而今此還下矣,因臣府覆達,旣有大臣獻議,上裁,何如?傳曰,復官爵。
行都承旨鄭基善,行左承旨李錫祜,右承旨李德鉉,右副承旨金弘根等啓曰,臣等卽伏見金吾回啓判下者,有罪人閔弘燮·李敬彬·李商輅·申光綏·金宇鎭復官爵之命矣,臣等相顧愕爾,繼之以憂歎,夫莫重者刑章也,莫嚴者隄防也,諸罪人,俱係重案,罪名不輕,豈可以日月之積久,耳目之漸遠,有所容貸而寬假也哉?伊來十數年間,詢議頻及於廟堂,覆啓屢下於王府,而廟奏府讞,亦不敢以追理遽議者,誠以刑章不可不重也,隄防不可不嚴也,方當景籙無疆霈澤旁流之時,臣等豈不知雨露涵濡之至仁盛德,而惟此諸人之罪,決不可遽然宥釋,官職如舊,玆敢相率聯籲。伏乞亟寢成命,惶恐敢啓。答曰,諸人事,以其鄭重也,故至今遲遲,況此導和之時乎?此無可持難,卽爲頒布。
李德鉉,以都摠府言啓曰,今日入直內三廳武兼禁軍及軍兵等,當爲中日習射技,而以都目政事相値,不得設行之意,敢啓。傳曰,知道。
又以兵曹言啓曰,今十二月二十二日立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以禁衛營言啓曰,本營哨官李鍾,身病猝重,勢難察任,改差,何如?傳曰,允。
兼文學李正耆疏曰,伏以臣於直廬,卽接家信,臣之病父素患風痺,近因日候之不調,挾感添劇,食飮頓却,氣息凜綴,家僮踵至,促臣歸視,臣聞此報,方寸煎灼,玆敢忙陳短章,徑出禁扃。伏乞聖慈,俯垂矜諒,亟遞臣職,俾便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
金啓淵啓曰,行大司憲洪奭周未肅拜,執義愼必復,掌令鄭顯璞·丁庠敎,持平金基石·崔重湜在外,監察茶時之意,敢啓。傳曰,知道。
李德鉉啓曰,藥房提調,持湯劑來待矣。傳曰,封入。
金啓淵啓曰,同副承旨沈能燮,今日不爲仕進,卽爲牌招,何如?傳曰,允。
傳于兪章煥曰,守令·邊將·察訪初仕人入侍。
傳于兪章煥曰,再明日檢校待敎金鼎集,馳詣徽慶園,奉審摘奸,仍留監祭。
傳于兪章煥曰,今二十六日,當詣景祐宮展拜矣,侍衛入直磨鍊,雲寶劍置之,門路以曜金門爲之。
金啓淵啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
兪章煥啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
又啓曰,春坊上下番俱空,事甚未安。兼輔德李魯集,弼善許晟,文學金景善,兼文學金胤根,說書閔泰鏞,旣有只推之命,竝卽牌招,推移入直,何如?傳曰,允。
傳于兪章煥曰,同副承旨有闕之代,前望單子入之。
承旨前望單子入之,趙琮鎭落點。
兪章煥啓曰,新除授校理申冕周,時在慶尙道義城地,李基華,副修撰黃浩民,時在京畿楊州地,副校理李應信,時在江原道原州地,林永洙,時在黃海道殷栗縣任所,修撰朴升鉉,時在公忠道忠州地,經筵入番事緊,竝斯速乘馹上來事,下諭,何如?傳曰,允。
金啓淵啓曰,卽伏見慶尙左水使李顯英今秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
以應敎鄭東煥,修撰李鼎在,副修撰金胤根牌不進罷職傳旨,傳于兪章煥曰,只推。
以兼輔德李魯集,兼文學金胤根,說書閔泰鏞牌不進罷職傳旨,傳于兪章煥曰,只推。
兪章煥,以侍講院言啓曰,新除授兼弼善趙秉常,時在全羅道茂長縣任所,司書權用經,時在全羅道沃溝縣任所,書筵入番事緊,竝斯速乘馹上來事,下諭,何如?傳曰,允。
又以觀象監領事提調意啓曰,天文學兼敎授金栻遷轉,代三曆官敎授金秀鍾,術業頗精,依例差下,使之付軍職,冠帶常仕,何如?傳曰,允。
金啓淵,以兵曹言啓曰,今十二月二十六日,大駕詣景祐宮展拜時,曜金門外設布帳外排立軍,廣智營入直軍,西營入直軍,各三十名除出,訓鍊大將,率領排立,何如?傳曰,允。
庚寅十二月二十三日辰時,上御熙政堂。守令·邊將·察訪初仕人入侍時,右副承旨兪章煥,假注書李寅臯,記事官徐念淳·洪鍾應,定州牧使林景鎭,成川府使李穆淵,朔州府使徐相五,林川郡守金應根,祥原郡守南成老,博川郡守金善勗,熙川郡守梁迪洙,雲山郡守吳甲良,和順縣監金性求,長鬐縣監權載秉,殷栗縣監李敦夏,結城縣監朴祥發,牙山縣監李程淳,㓒原縣監李羲命,高山察訪朴齊輝,宣沙浦僉使崔宗厚,古群山僉使高民恒,廣梁僉使金俊喆,椒島僉使洪龍珠,吾义浦僉使李時殷,吾老梁萬戶金興大,包伊萬戶趙明熙,黔毛浦萬戶安重基,獻陵參奉張照,昌陵參奉趙敎淳,宣陵參奉閔龍顯以次進伏訖。上曰,史官分左右,上曰,守令初仕人進前。景鎭等以次進伏,奏職姓名,旋退,邊將等以次立階下,奏職姓名,退出。上曰,史官就座。仍命退,承史以次退出。
上在昌德宮。停常參·經筵。
李德鉉啓曰,行大司憲洪奭周疏批未下,執義愼必復,掌令鄭顯璞·丁庠敎,持平金基石·崔重湜在外,監察茶時之意,敢啓。傳曰,知道。
鄭基善啓曰,藥房副提調,持湯劑來待矣。傳曰,封入。
李錫祜啓曰,左副承旨李德鉉,今日不爲仕進,卽爲牌招,何如?傳曰,允。
兪章煥啓曰,三品官之無得過三日循例請牌,曾有定式矣,大司成金弘根,兵曹參議李魯集,除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
兪章煥啓曰,玉堂上下番俱空,已至多日,事甚未安。應敎鄭東煥修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
李錫祜啓曰,判義禁金在昌再牌不進推考傳旨,今方捧入,而開坐命下之後,連事違召,不卽承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲嚴飭牌招,如有違牌,勿爲呼望。
以大司成金弘根牌不進罷職傳旨,傳于兪章煥曰,只推。
以應敎鄭東煥,修撰李鼎在,副修撰金胤根牌不進罷職傳旨,傳于兪章煥曰,只推。
李錫祜啓曰,新除授右承旨趙琮鎭,時在京畿始興地,斯速乘馹上來事,下諭,何如?傳曰,允。
傳于兪章煥曰,留院上疏入之。
傳于兪章煥曰,留院公事入之。
兪章煥以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以都摠府言啓曰,副摠管李鍾英,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
又以義禁府言啓曰,京畿監司李羲準狀啓內,淸原府院君山所樹木之前後犯斫人曺萬浹·元啓賢等,所當重勘,而俱是前銜內侍,令該府拿問嚴勘事,啓下矣。曺萬浹·元啓賢今方待命,竝拿囚之意,敢啓。傳曰,知道。
大司憲洪奭周疏曰,伏以臣姿本庸愞,識又疎闇,樗散枵瓠,無一當用,而近年以來,衰病浸痼,神志摧頹,風采銷苶,凡於一切世事,懵懵然不復省識,自分爲聖世之棄物久矣,雖尋常百執事之末,亦不容更備任使,況於淸朝臺憲之長,上裨衮職,下肅風紀,其爲重尤何如也,而尙可以苟然充位,不自恤其鵜梁之譏乎?顧今邦運扤捏,國綱隳紊,百度俱弛,衆職皆瘝,倖門不杜,公道不行,實惠未究,民命阽危,上焉而天心未豫,災沴疊見,下焉而人志靡定,浮訛胥動,岌岌如千間之廈,棟折樑朽,東圮西傾,朝著之上,小大恬嬉,晏然若太平無憂之象。第以目下著見者言之,窮陰之節,天地閉藏,而雨雪之中,雷霆交轟,黃霾漫空,正晝乍晦,彗星東出,經月乃消,以臣膚淺,雖不敢傅會於某徵某應,而其爲上天之示警,則固不啻昭昭矣,側聽屢月,擧朝寂然,上無責躬求助之敎,下無繩愆納誨之言,不唯無一事恐懼修省之實而已,竝與應文備例之擧,而漠然置相忘之域,古人有云,天象變見不足懼,而上下相蒙深可畏,小人訛言不足懼,而直言不聞深可畏。臣竊以爲,今日言路之寥寥,其爲災殆有甚於雷電彗孛也,擧世媕婀,一至於此,民生之疾苦,殿下何從以聞之,朝政之闕遺,殿下何從以知之?設使有安危存亡之機,迫在呼吸者,亦誰肯一陳於殿下之前者乎?殿下深居九重,罕接臣隣,徒見百僚群官,濟濟在列,便以謂已治已安耳,淸燕之中,試一念及於此個風習,則宵衣旰食必將有惕然而不遑寧者矣,爲今急先之務,唯有博求忠讜之士,置諸耳目之列,洞開不諱之門,日聞逆耳之言,而乃以如臣之疲劣骫骳最出人下者,裒然居三司之長席,一身負乘之咎,且置勿論,擧措之顚倒,豈不爲八方之貽矣耶?且臣於兩司前啓,有區區情地之不容隨參者,臺端一步,自在鐵限,抗顔逐隊,尤非可論。伏乞聖慈,俯賜鑑諒,亟命鐫遞,俾公器無曠而私分獲安焉,臣方乞免之不暇,不宜贅陳他說,而纔於治疏之際,得見院議啓辭之頒布於朝紙者,始知有罪人閔弘燮·李敬彬·李商輅·申光綏·金宇鎭復官之命,竊不勝驚愕憂歎之至。噫,彼諸罪人,或身斃鞫庭,或名在丹書,干犯不輕,勘律至重,今於歲月已久之後,只憑其後孫之號籲,而遽翻莫嚴之鐵限,臣恐隄防之壞自玆始矣,伏覩聖批,以導和爲敎,天地涵煦之德意,臣誠欽仰萬萬,而霜雪雨露,貴在無偏,陽和之愆,物亦受病,卽以聖敎中鄭重遲遲之意見之,殿下亦未嘗不知其難愼也,其所以難愼者,豈不以隄防之不可不嚴耶?旣知其不可不嚴,而猶且斷然行之,臣未敢知殿下何爲而有此過當之擧也,唯願穆然深思,還寢成命,以昭刑章之重,千萬幸甚,臣無任云云。答曰,省疏具悉。所陳雷異星變云云,今見卿言,愧予因循,諸人復官,此非今日臆斷,實亦繼志之一事,卿豈不聞也?勿煩。
上在昌德宮。停常參·經筵。
藥房都提調鄭晩錫,副提調鄭基善啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
兪章煥啓曰,行大司憲洪奭周未肅拜,執義愼必復,掌令鄭顯璞·丁庠敎,持平金基石·崔重湜在外,監察茶時之意,敢啓。傳曰,知道。
鄭基善啓曰,藥房都提調·副提調持湯劑來待矣。傳曰,封入。
又啓曰,藥房都提調·副提調持粟米飮來待矣。傳曰,封入。
兪章煥啓曰,備邊司郞廳來言,今日賓廳日次,而徽慶園忌辰祭齋戒相値,不得來會云矣,敢啓。傳曰,知道。
李錫祜啓曰,明日景祐宮展拜時,承旨當爲備員,而右承旨趙琮鎭在外,何以爲之?敢稟。傳曰,許遞,前望單子入之。
承旨前望單子入之,朴宗學落點。
李錫祜啓曰,新除授左副承旨朴宗學,卽爲牌招,何如?傳曰,允。
李德鉉啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
傳于李德鉉曰,明日景祐宮展拜時,百官入參。
李德鉉啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·公忠監營·全羅監營·慶尙監營·咸鏡監營,各一件營上事,自本院依例成有旨下送,京各司應爲頒賜二十四件,亦爲依例頒給之意,敢啓。傳曰,知道。
又啓曰,卽者兵曹郞廳來言,明日動駕時,別侍衛不可不備,而本曹判書金履載,方在受由中,不得進參云,卽爲牌招,何如?傳曰,允。
又啓曰,兵曹判書金履載牌不進推考傳旨,今方捧入,而別侍衛當爲進參,如是違牌,事甚未安。更爲牌招,何如?傳曰,允。
傳于李德鉉曰,明日出宮內門路,以協陽門爲之。
以左副承旨朴宗學牌不進罷職傳旨,傳于李德鉉曰,只推。
以應敎鄭東煥,修撰李鼎在,副修撰金胤根牌不進罷職傳旨,傳于李德鉉曰,只推。
李德鉉,以吏曹言啓曰,卽接通禮院牒報,則以爲,今此景祐宮擧動敎是時,左右通禮不可不備,而左通禮玄鎭商受由在外,卽速變通,以爲備員擧行之地云,通禮院左通禮玄鎭商改差,其代口傳備擬以入之意,敢啓。傳曰,知道。
吏曹口傳政事,以金遇明爲左通禮。
李德鉉,以內醫院都提調意啓曰,提調金逌根,今日問安,不爲仕進,卽爲牌招,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技,而景祐宮忌辰祭齋戒相値,不得設行之意,敢啓。傳曰,知道。
又以營建都監言啓曰,今番營建之役,前縣監洪應燮,部將洪宅榮,前武兼李守益,別看役差下,使之擧行,何如?傳曰,允。
庚寅十二月二十五日辰時,上御熙政堂。藥房入診入侍時,都提調鄭晩錫,副提調鄭基善,假注書李寅臯,記事官金大根·洪鍾應,檢校待敎趙斗淳以次進伏,醫官玄在德·盧在豐·南山壽·卞文燮進伏楹外訖。上曰,史官分左右。晩錫曰,日氣劇寒,景祐宮忌辰隔日,伏想孺慕益切,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。晩錫曰,醫官入診,似好矣。上曰,置之。進御二錢重人蔘粟米飮,自今日一貼式限二貼煎入事,榻前下敎中宮殿進御二錢重人蔘粟米飮,自今日一貼式限二貼煎入事,榻前下敎上曰,史官就座。仍命退,諸臣以次退出。
上在昌德宮。停常參·經筵。
上詣景祐宮入齋室後,內閣·政院·藥房口傳問安。答曰,知道。展拜後,內閣·政院·藥房口傳問安。答曰,知道。還內後,內閣·政院·藥房口傳問安。答曰,知道。
金啓淵啓曰,行大司憲洪奭周未肅拜,執義愼必復,掌令鄭顯璞·丁庠敎,持平金基石·崔重湜在外,監察茶時之意,敢啓。傳曰,知道。
鄭基善啓曰,藥房副提調持湯劑來待矣。傳曰,封入。
傳于李德鉉曰,奉審閣臣入侍。
鄭基善啓曰,今日動駕時,承旨當爲備員,而左副承旨朴宗學,同副承旨兪章煥不爲仕進,竝卽牌招,何如?傳曰,允。
李德鉉啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
鄭基善啓曰,今日動駕,承旨當爲備員,而左副承旨朴宗學,同副承旨兪章煥牌不進,何以爲之?敢稟。傳曰,竝許遞,前望單子入之,待下批,牌招察任。
承旨前望單子入之,洪命周·洪祐燮落點。
以左副承旨朴宗學,同副承旨兪章煥牌不進罷職傳旨,傳于金啓淵曰,只推。
以應敎鄭東煥,修撰李鼎在,副修撰金胤根牌不進罷職傳旨,傳于李德鉉曰,只推。
李德鉉啓曰,卽者吏曹郞廳來言,平海郡守李鍾奎,祥原郡守南成老,博川郡守金善勗,熙川郡守梁迪洙,定山縣監黃鍾林,庇仁縣監金翰喆,長鬐縣監權載秉,牙山縣監李程淳,㓒原縣監李羲命,丹城縣監李輝永,懷仁縣監韓鎭書,和順縣監金性求,兩司當爲署經,而憲府則執義愼必復,掌令鄭顯璞·丁庠敎,持平金基石·崔重湜俱在外,諫院則大司諫林翰鎭,司諫金洛龍,獻納安孝述,正言韓用榦·李莊緖俱在外,不得署經云,何以爲之,而大司憲洪奭周未肅拜,卽爲牌招,何如?傳曰,允。在外臺諫竝許遞,前望單子入之。
臺諫前望單子入之,大司諫李錫祜,執義沈鈁,司諫洪遠謨,獻納鄭藎,掌令鄭琦和·文致中,持平朴鳴載·崔綱魯,正言李鼎默·洪祐順落點。
李德鉉,以侍講院言啓曰,下番姑降入直,已至多日,事甚未安。說書閔泰鏞,卽爲牌招,兼司書李根友,自鄕上來云,亦爲一體牌招,以爲推移入直之地,何如?傳曰,允。
又以吏曹言啓曰,社稷署令朴奎瑞,成均館典籍趙在慶,俱以身病,呈狀乞遞,竝改差,何如?傳曰,允。
金啓淵,以義禁府言啓曰,以司謁口傳下敎內,京畿監司啓本罪人元啓賢,旣非前銜內官也,移送秋曹,査實以入事,命下矣。時囚罪人元啓賢,移送秋曹之意,敢啓。傳曰,知道。
庚寅十二月二十六日辰時,上詣景祐宮展拜入侍時,行都承旨鄭基善,行右承旨李錫祜,左副承旨李德鉉,右副承旨金啓淵,假注書李寅臯·金學性,記事官徐念淳·洪鍾應,檢校直閣徐萬淳,檢校待敎金英淳·趙斗淳·金鼎集以次侍立,時至,左通禮跪啓外辦,上具翼善冠·白袍·烏犀帶·黑皮靴,乘輿出宣化門,藥房副提調鄭基善進前奏曰,侵早勞動,聖體若何?上曰,一樣矣。傳曰,侍衛軍兵毛具。出傳敎傳曰,奉審閣臣,輿前入侍。出傳敎仍由協陽門·進善門·曜金門,詣景祐宮降輿所,通禮跪啓請降輿,殿下降輿入齋殿,展拜時至,殿下由東挾門,詣板位行禮,仍詣廟內奉審訖,殿下還入齋殿,還宮時至,殿下出齋殿乘輿,由曜金門·肅章門·進善門·協陽門還內,諸臣以次退出。
上在昌德宮。停常參·經筵。
金啓淵啓曰,明日正朝望闕禮習儀時,兩司當爲進參,新除授兩司諸臺,竝待開門牌招,何如?傳曰,允。
金啓淵啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
鄭基善啓曰,藥房副提調持湯劑來待矣。傳曰,封入。
洪祐燮啓曰,來初一日,輪對日次,而正朝相値,頉稟之意,敢啓。傳曰,知道。
備忘記,平安兵虞候金啓默,安東營將鄭寅基,洪州營將梁宣洙,吾老梁萬戶金興大下直,各長弓一張,長箭一部,片箭一部,筒兒一箇賜給。
金啓淵啓曰,今日正朝望闕禮習儀時,憲府則監察代行矣,雖無諫院,依例行禮之意,敢啓。傳曰,知道。
金啓淵啓曰,臣啓淵今日正朝望闕禮習儀進去,下直之意,敢啓。傳曰,知道。
洪祐燮啓曰,吏曹郞廳來言,承旨有闕,政事,取稟。傳曰,前望單子入之,待下批,牌招察任。
承旨前望單子入之,金英淳落點。
洪祐燮啓曰,假注書李寅臯,身病猝重,勢難察任,今姑改差,何如?傳曰,允。
李寅臯改差,代以趙徽林爲假注書。
洪祐燮啓曰,行都承旨鄭基善藥院進,行左承旨洪命周不爲仕進,右承旨金英淳牌不進,左副承旨李德鉉式暇,右副承旨金啓淵望闕禮習儀進去,院中只有臣一人,伴直無人,右副承旨金啓淵,所當牌招,而拘於廳規,不得請牌,何以爲之?敢稟。傳曰,牌招。
又啓曰,玉堂上下番俱空,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
金啓淵啓曰,卽者義禁府都事來言,時囚罪人韓守根,開坐加刑後,當爲定配所以入,而判義禁金在昌,永寧殿春享大祭獻官受誓戒,次堂例不得擧行云,何以爲之?敢稟。傳曰,次堂擧行。
行大司憲洪奭周啓曰,臣之所叨,卽古御史大夫之任也,如臣之駑劣巽軟,豈或一分近似,而辭疏旣未蒙許,天牌又復洊臨,感激怵畏,雖不得不冒沒出肅,而臣於兩司合啓中,有同姓親屬之不容隨衆請律者,從前如臣情地,擧皆援例引避,輒蒙曲諒,今臣所處,宜無異同,恩除有日,宜卽來避,而脚病適苦,無路蠢動,今始冒瀆,所失尤大,其何敢晏然蹲仍於臺次乎?請命遞斥臣職。答曰,依啓。
司諫洪遠謨啓曰,臣之言議風采,本不近似於淸朝耳目之任,而於合啓中,竊有區區私義之不可隨衆聯參者,從前濫叨,亦非一再,而以此引避,輒蒙體諒之恩矣,亞諫新除,忽下此際,署經有命,召牌荐降,銜恩怵分,叩謝是急,雖不得不章皇出肅,而在臣處義,不宜異同於前後,以此情踪,何敢一刻晏然於臺次乎?請命遞斥臣職。
金啓淵啓曰,吏曹郞廳來言,臺諫有闕,政事,取稟。傳曰,前望單子入之。
又啓曰,平海郡守李鍾奎,祥原郡守南成老,博川郡守金善勗,熙川郡守梁迪洙,定山縣監黃鍾林,庇仁縣監金翰喆,長鬐縣監權載秉,牙山縣監李程淳,㓒原縣監李羲命,丹城縣監李輝永,懷仁縣監韓鎭書,和順縣監金性求,諫院則雖已署經,憲府則大司憲未差,執義沈鈁,掌令鄭琦和,持平朴鳴載·崔綱魯在外,掌令文致中傳旨未下,不得署經,何以爲之?敢稟。傳曰,一司除署經。
以右承旨金英淳牌不進罷職傳旨,傳于洪祐燮曰,只推。
以司諫洪遠謨,正言李鼎默·洪祐順,掌令文致中牌不進罷職傳旨,傳于金啓淵曰,只推。
以掌令文致中,正言洪祐順牌不進罷職傳旨,傳于金啓淵曰,只推。
以應敎鄭東煥,修撰李鼎在,副修撰金胤根牌不進罷職傳旨,傳于洪祐燮曰,只推。
洪祐燮,以吏曹言啓曰,今此正朝祭祭官,當爲磨鍊,而除老病公頉,實無推移排比之路,依近例,時任春坊及刑官司饔院官員年六十以上,通融塡差以入,而其中時無職名人員,竝令該曹口傳付軍職,何如?傳曰,允。
金啓淵,以漢城府言啓曰,未婚男女,每年歲首書啓,成禮與否,趁歲末草記事,曾有定式矣,今春等未婚人書啓後,過婚刑止,自該部修成冊報來,故別單書入之意,敢啓。傳曰,知道。
洪祐燮以葬禮都監儀軌廳都提調意啓曰,本都監儀軌,魂宮都監儀軌,纔已修正,奎章閣所上件,依例粧冊以入,春秋館及禮曹及鼎足山城·五臺山兩處史庫所上件,亦爲分送之意,敢啓。傳曰,知道。
又以墓所都監儀軌廳都提調意啓曰,本都監儀軌,纔已修正,奎章閣所上件,依例粧冊以入,春秋館·禮曹及鼎足山城·五臺山兩處史庫所上件,亦爲分送之意,敢啓。傳曰,知道。
又以承文都提調意啓曰,請曆齎咨官回便,有珍島漂漢人領去齎咨官金學勉例賞銀兩順付出送咨矣,在前似此例賞,雖無回咨之例,而彼咨以咨覆本部爲辭,此不可無答,以收將賞銀,給與該齎咨官之意,撰出回咨,正書安寶後,定禁軍騎撥下送于灣府,使之入送鳳城,以爲轉致北京之地,何如?傳曰,知道。
金啓淵,以義禁府言啓曰,時囚罪人韓守根,今已加刑一次,訊杖三十度矣。韓守根,全羅道康津縣古今島,絶島定配,而以傳敎內辭意,具罪目,依例發遣府羅將,押送配所,何如?傳曰,允。
又以刑曹言啓曰,以司謁口傳下敎內,京畿監司啓本中,元啓賢旣非前銜內官,移送秋曹,査實以入事,命下矣。罪人元啓賢,捉來査實,則所供內以爲,渠之屢代先墓,在於淸原府院君山所近處,而仍爲世居矣,以家近之致,當此冬節,欲爲禦寒,雜木十五株,果爲偸斫云,府院君山所事體自別,則局內樹木,恣意偸斫者,揆以紀綱,萬萬痛惡,所當依律嚴勘,而旣伏承査實之命,捧口招以入之意,敢啓。傳曰,照律。
義禁府啓目,內侍曺萬浹原情云云。問目內辭緣,泛稱遲晩,刑推得情,何如?判付啓除刑推議處爲良如敎。
正言李鼎默啓曰,罪人克觀,以妖妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿情莫洩,請金甲島爲奴罪人克觀,更令王府,嚴鞫得情,夬正王法,逆賊尙魯,卽是千萬古所未有之劇賊,而孥戮之典,旣施旋寢,噫,此賊未伏王章,徑自殞斃,已極神人之憤矣,假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,有或隨時變通,則今此追孥之禁,自近年斷然定行,守之太固,致使之應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在岡赦,事關後弊,請逆賊尙魯,亟施孥戮之典,梟示罪人性世,與劇賊載榮,一而二二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也,設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻,痛矣。人心陷溺,世變層生,至於秋曹兩囚而極矣,渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯書,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤事已勘配,而置而不論,則其可曰,國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱·黃允中輩而極矣,渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,而獨不念自犯於上誣聖德罪犯罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚伏奏,明辨無餘,鬼蜮情狀,無所遁匿,而鋤根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招申網之名,不啻狼藉,至謂以能文善生,又謂之網亦吾黨,可與同心而共事,脈胳之連通,表裏之和應,至此昭綻,無復餘蘊,然則奎·坤,是已伏法之申網也。申網,是未就鞫之奎·坤也,設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申網,遠配罪人黃允中,亟令王府,拿鞫嚴問,盤覈得情,夬伸典刑。噫嘻,痛矣。世級日下,變怪層生,至於韓植林事而極矣,噫,泰億是何等凶逆也,密贊鏡賊之跡,至凶且憯,定策國老之說,絶悖無倫,終始梟獍之殿第,爛熳虎龍之窩窟,三凶居一,萬惡俱備,于今百餘年之間,爲東土臣民者,無不戟手而裂眦,心寒而膽掉,丙申處分,昭揭日星,聾瞽之人,亦皆聞知,則噫,彼植林,今日北面於朝廷者也,豈有不聞不知之理,而乃敢以逆臣官爵姓名,肆然筆之於章奏之間,其官則稱以大官,其言則謂建白,陽爲迷罔之狀,陰售嘗試之計,旨意所在,情狀莫掩,而渠祖在垣,曾於辛壬之際,力袒凶論,爲其嚆矢,傳染旣久,熟處難忘,敢欲螮蝀於太淸,此豈如渠蟣蝨之賤,所可獨辦,必有一種不逞之徒,潛伏幽陰之中,爲之慫慂而指嗾,將以眩亂而誑惑在,若不窮覈而嚴處,則羸豕霜氷,慮無不至,俄下處分,雖極嚴正,而其在明義理嚴隄防之義,不可以屛裔薄勘而止,請屛裔罪人韓植林,嚴鞫得情,夬正典刑。噫嘻,痛矣。義理晦塞,變怪層生,至於睦台錫事而極矣,我朝之於皇朝,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏之間,逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賤臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足而懲其罪,請島配罪人睦台錫,亟令王府,拿鞫嚴問,明正典刑。噫嘻,痛矣。尙度之罪,可勝誅哉,渠卽一鄕曲卑微之流耳,倖竊偸濫之職,而睯不知分,陰蓄希覬之心,而急於射利,出位陳章,旨意叵測,三人論列之際,誣逼於莫嚴莫重之地,全篇張皇,罔非觸犯,至若爲人所不忍爲等句語,恣意說去,極其陰慘,此豈今日臣子,所可萌心發口,肆然登徹於殿下之庭哉?惟我孝明邸下四載代聽,一心憂勤,八域臣民,莫不愛戴,政令施措,磊落光明,則渠何敢憑藉論人之疏,自陷誣犯之罪乎?言之臆塞,思之髮豎,何幸批諭鄭重,辭旨懇惻,燭幽明如日月,戢姦嚴如鈇鉞,人彝賴以不泯,君網恃以不墜,臣等竊不勝欽仰萬萬,而惟輕之典,止於島配,固知悲疚之聖衷,亶出於不欲索言,竊恐關石之邦憲,從此而有所輕重,此非如渠愚蠢之品,所可獨辦,不可但以荐棘而止。請楸子島荐棘罪人尙度,拿鞫得情,夬正典刑,新除授獻納鄭藎,時在慶尙道星州地,司憲府執義沈鈁,時在京畿富平地,掌令鄭琦和,時在江原道橫城地,持平朴鳴載,時在京畿驪州地,崔網魯,時在江原道三陟地,請竝斯速乘馹上來事,下諭。答曰,不允,申鼎朝等事,不允。申網·黃允中等事,不允。韓植林事,不允。睦台錫事,不允。尙度事,不允。下諭事依啓。
大司成金弘根疏曰,伏以臣於日前,待罪喉院,伏奉除旨,以臣爲成均館大司成,臣聞命惝怳,繼以慙惶,歷累日而不知措躬之所也,臣聞是職也,任虞典敎胄之責,倣周官成均之法,敎導訓迪之方,克贊樂肓之化,作成誘腋之功,終致賓興之美,人材之盛衰,世道之汙隆,於是乎係焉,所以祖宗盛際,名碩相望,而居是任盡其職者,殆可歷數,及夫世級寢降,官由人輕,惟程文課藝之爲事,亦有妙揀一代之彦,以塞多士之望,何嘗以如臣庸品,苟然充之,不少難愼也,臣雖至愚,自知則明,鈍滯之性,早以無聞懶惰爲習,終焉自棄,雖如經傳句讀之尋常誦讀者,亦多茫然未解,不省出處,至於程式之文,尤無宿工,工拙能否,莫可辦別,以臣自視,亦覺可笑,今若據臯比而揖靑衿,自處師儒之長,强行講試之事,則縱臣癡獃,不以爲羞愧,物論之譏罵,觀瞻之駭歎,當復如何?且臣抑有所大可懼者,臣之釋褐,纔一年餘耳,踐歷殆遍於靑華,品秩遽躋于緋玉,此豈臣夢想所到,而冥升者必有咎悔,亟走者易致顚躓,此又物理之固然,智愚之共知,固宜斂退名塗,優閒散地,恒存兢惕之心,粗守謹拙之分,而今此淸選,首及於群賢林立之際,集木之憂,反屬私計,積薪之歎,又畏公議,豈可以寵命之出常,駁正之姑逭,揚揚冒進,自歸於四維之外哉?左右參量,趨膺末由,玆敢卑暴衷懇,仰瀆崇嚴。伏乞聖慈,俯垂鑑諒,特許鐫遞,以重公器,以安微分焉,臣無任云云。省疏具悉。爾其勿辭察職。
上在昌德宮。停常參·經筵。
金啓淵,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,忠州營將申紹,天摩僉使宋允吉,方山萬戶金巡度下直,各長弓一張,長箭一部,片箭一部,筒兒一箇賜給。
洪祐燮啓曰,藥房提調持湯劑來待矣。傳曰,封入。
金啓淵啓曰,假注書金學性,身病猝重,勢難察任,今姑改差,何如?傳曰,允。
金學性改差,代以洪大稱爲假注書,洪大稱有頉,代以徐憲淳爲假注書。
洪祐燮啓曰,玉堂上下番俱空,已至多日,事甚未安。應敎鄭東煥,修撰李鼎在,旣有只推之命,竝卽牌招入直,何如?傳曰,允。
臺諫前望單子入之,大司憲鄭元容,司諫李南圭落點。
金啓淵啓曰,新除授大司憲鄭元容,司諫李南圭,一體牌招,何如?傳曰,允。
正言洪祐順啓曰,臣本舂愚巽軟,淸朝諫諍之任,初何嘗一分近似,而迺者薇垣新除,遽下於夢想之外,繼以天牌荐臨,臣感恩怵義,叩謝是急,雖不得不章皇出肅,而第於合啓中,竊有區區私義之不可隨衆聯參者,曾叨臺地,以此陳避,猥蒙曲諒之恩矣,今臣處義,宜無異同於前後,以此情踪,其何敢晏然蹲仍於臺次乎?請命遞斥臣職。答曰,依啓。
金啓淵啓曰,行大司憲鄭元容,掌令文致中牌不進,執義沈鈁,掌令鄭琦和,持平朴鳴載·崔綱魯在外,監察茶時之意,敢啓。傳曰,知道。
以司諫李南圭,正言李鼎默,掌令文致中牌不進罷職傳旨,傳于金啓淵曰,只推。
以應敎鄭東煥,修撰李鼎在牌不進罷職傳旨,傳于洪祐燮曰,只推。
兵曹口傳政事,副護軍兪章煥·朴長復,副司果洪遠謨·韓用榦,以上竝單付。
洪祐燮,以漢城府言啓曰,朝官年八十應資老人別單,今方修呈以入,而前武兼張允誠,前萬戶朴昌植等,年今八十一歲,而遺漏於昨年別單,前主簿李明五,年今八十二歲,昨年自刑曹發配而蒙放,故竝詳考年歲,依已例追入別單之意,敢啓。傳曰,知道。
金啓淵,以兵曹言啓曰,五衛將金潤喆,忠壯衛將朱南翊,除授在外,上來無期,同知中樞府事玄義溫,僉知中樞府事安國豐,宣傳官李禎植,五衛將吳致慶,武臣兼宣傳官柳相鼎,俱以病難供職,呈狀乞遞,侍衛之職,輪番之任,不可久曠,新除授魚游澗僉使朴世郁呈狀內,老母年今八十,法不當遠離赴任云,竝改差,何如?傳曰,允。
又以訓鍊都監言啓曰,本局諸將官講射都計劃,每於年終,別單修啓,而今年則自五月至七月,連爲停止矣,都計劃勿施,何如?傳曰,允。
又以訓鍊都監言啓曰,本局把摠李巡達,身病甚重,勢難察任,改差,何如?傳曰,允。
又以禁衛營言啓曰,本營諸將官講射,每於年終,都計劃別單修啓,而今年則自五月至七月,連爲停止,無以計劃,都計劃勿施,何如?傳曰,允。
又以御營廳言啓曰,本廳諸將官講射,每於年終,都計劃別單修啓,而今年則自五月至七月,連爲停止,未滿次數,都計劃勿施,何如?傳曰,允。
又以摠戎廳言啓曰,本廳諸將官講射,每於年終,都計劃別單修啓,而今年則自五月至七月,連爲停止,無以計劃,都計劃勿施,何如?傳曰,允。
又以刑曹言啓曰,淸原府院君山所樹木偸斫之元啓賢査實草記,傳曰,照律事,命下矣。謹考律文,則大典通編禁制條,有曰,禁松材木偸斫十株,杖六十徒一年,元啓賢依此律,決杖六十後,江原道三陟府,徒一年定配所,卽爲押送之意,敢啓。傳曰,知道。
上在昌德宮。停常參·經筵。
藥房提調金逌根,副提調鄭基善啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
金啓淵啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
洪命周啓曰,右承旨金英淳,今日不爲仕進,卽爲牌招,何如?傳曰,允。
鄭基善啓曰,藥房提調·副提調持湯劑來待矣。傳曰,封入。
進御加減交濟湯,自明日姑爲停止事下敎。
李德鉉啓曰,玉堂上下番俱空,已至多日,事甚未安。修撰李鼎在,旣有只推之命,卽爲牌招入直,何如?傳曰,允。
傳于金啓淵曰,自今日至初一日,各司藏牌。
以右承旨金英淳牌不進罷職傳旨,傳于金啓淵曰,只推。
以司諫李南圭,正言李鼎默牌不進罷職傳旨,傳于金啓淵曰,只推。
以修撰李鼎在牌不進罷職傳旨,傳于金啓淵曰,只推。
洪命周啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,魏迪喆落點。
李德鉉,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,知道。
又以奎章閣言啓曰,原任直提學洪奭周,明日候班,當爲進參,而時無職名,令該曹口傳付軍職,何如?傳曰,允。
兵曹口傳政事,大護軍洪奭周,副護軍朴宗學,副司果李鐸遠·洪祐順·鄭義命·李廷憲·李容敏·金在田·柳榮河,以上竝單付。
李德鉉,以吏曹言啓曰,軍資監正李鐸遠,成均館典籍任百經,俱以身病,呈狀乞遞,竝改差,何如?傳曰,允。
又以吏曹言啓曰,慶尙都事文慶愛,以其親病,呈狀乞遞,依例改差,何如?傳曰,允。
又以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
洪命周,以備邊司言啓曰,故承旨沈能燮,家在慶尙道善山地,而在京身死矣,返柩時擔軍,依法典題給之意,分付所經各道,何如?傳曰,允。
又以兵曹言啓曰,來辛卯年各處頒給信漢符別單及文宰二品以上武臣蔭官曾經摠管人員章標頒給別單,修整以入之意,敢啓。傳曰,知道。
又以訓鍊都監言啓曰,今十二月二十九日三十日年終起火時,次知將官將校姓名及兼別破陣等容貌年歲火箭數爻,別單書入之意,敢啓。傳曰,知道。
義禁府啓目,粘連向前曺萬浹亦,淸風府院君墓木犯斫之株數較多,至登道啓,極爲駭然是白如乎,準通編禁制條照律,何如?判付啓依允。
上在昌德宮。停常參·經筵。
大殿·中宮殿,內閣·政院·朝廷·二品以上·六曹堂上·奉朝賀除夕單子問安。答曰,知道。世子嬪宮,內閣·政院單子問安。答曰,知悉。世孫宮,內閣·政院·朝廷·二品以上·六曹堂上·奉朝賀單子問安。答曰,知悉。
金啓淵啓曰,行大司憲鄭元容未肅拜,執義沈鈁,掌令鄭琦和,持平朴鳴載·崔綱魯在外,掌令文致中呈辭,監察茶時之意,敢啓。傳曰,知道。
傳于李德鉉曰,禮房承旨,馳詣宗廟·永禧殿·景慕宮,奉審摘奸,仍詣受香諸處,一體奉審摘奸以來。
李德鉉啓曰,明日正朝望闕禮,依例爲之之意,敢啓。傳曰,知道。
洪命周啓曰,備邊司郞廳來言,今日賓廳日次,而除夕問安相値,不得來會云矣,敢啓。傳曰,知道。
又啓曰,右承旨金英淳,今日不爲仕進,卽爲牌招,何如?傳曰,允。
以右承旨金英淳牌不進罷職傳旨,傳于洪命周曰,只推。
以江原道黃腸敬差官元狀啓,黃腸板,間或有未準尺度者,惶恐待罪事,傳于金啓淵曰,爾其勿待罪事,回諭。
李德鉉,以戶曹言啓曰,今年內貧寒宗室女婚扶助,別單書入之意,敢啓。傳曰,知道。
金啓淵,以兵曹言啓曰,今冬等能麽兒考講時,訓鍊院判官朴熙聖,主簿李寅華,武臣兼宣傳官元柬,部將申義益·蔡興永,守門將趙孝珍·趙益燁·崔尙權二次不通,依定式竝從重推考,何如?傳曰,允。
又以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
又以成均館大司成意啓曰,每於歲末,圓點準點儒生,別單書入事,曾有定式矣,依定式當年條準圓點儒生,別單書入之意,敢啓。傳曰,知道。
又以義禁府言啓曰,全羅監司朴永元狀啓內,長興前府事趙邦植,其罪狀,令攸司稟處事,啓下矣。趙邦植,今方待命,拿囚之意,敢啓。傳曰,知道。
