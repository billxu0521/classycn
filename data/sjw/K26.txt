上在景福宮。停常參·經筵。
傳于趙同熙曰,今日卽元朝也。令都承旨,雲峴宮問候以來。
勸農綸音,王若曰,國之本在民,民之本在農,周之命臣工,漢之置籍田,皆重民本,曷敢不于田畝,服其勞,而竭其力哉?厥生民種黃茂,上世所以求箱千萬,彼君子不素餐,詩人所以取囷三百,自古在昔上而董率,下而黽勉,安其業享其利者,曷若農之爲民之本也歟?迺玆曰寒曰饑,非無宵旰之憂憫,省耕斂,奈違春秋之補助,政在養民,疇咨若采,憂國願年,南康惕農扈之非良,宣恩與民,滁州有刺史之同樂,蓋人生在勤,勤則不匱,作成有時,時何〈可〉失,迨于耟擧趾之日,發爾私,而十千其耦,則高原之犖确無不闢,下隰之刻鏤無不修,人力所齊,天其降,使斯民優遊於熙穰哺飽之域,爲國家之上瑞,而惟忠常情易惰,睯不作勞者有之矣。産業由是而羸朒,若其旱澇之警,庚癸之呼,旣無其蓄,則雖悔何及?肆値歲律載新,乃命人時敬授,靑臺辨雲物之瑞,泰階回陽旭之舒,嗟爾窮蔀艱食之民,理爾鎡器,同爾婦子,見犂星而出耕,聽桑鳲而始播,雨露所滋,穉芽傑苗,油油彧彧,不見其土,及夏之將至,良鋤利鏄,薅荼蓼而黍稷茂,哀彼食力,病畦而不爲苦,汗土而不爲熱,乃忭於野曰何田不治,何穀不遂?西風催稼,奄觀其穫室已盈百,廩又及秭,爲此春酒,稱豳堂之兕觥,休其役車,歌唐風之蟠蟀,於是焉安此豊年之樂,實農夫之慶,體予矜恤之衷,勉爾稼穡之艱,誕告用亶,其各知悉。
禮曹,今正月二十二日明憲淑敬睿仁正穆弘聖章純貞徵莊昭王大妃殿誕日陳賀時,應行節目,參考前例,磨鍊爲白在乎,依此擧行,何如?啓旣承王大妃殿下敎,權停爲良如敎。
禮曹,來二月十一日行先農祭香祝親傳,敢稟。奉敎敬依。
傳于閔致憲曰,宋領府事·申判府事衣資食物,令該曹,輸送遣地方官存問。
李貞稙敬曰,副修撰姜敬熙,初非原在外,而誤請下諭,致勤下詢,事體所在,誠極未安。當該玉堂不可無警,推考,何如?傳曰,允。
又啓曰,卽見長陵正朝祭獻官趙羲轍書啓,則典祀官兼大祝崔翼瑞,不爲待令,以致參奉尹章憲代行之擧云。祀典所重,何等謹嚴,而有此代行〈之〉擧,極爲驚悚。當該大祝,所當重勘,而本院請推之外,無他可施之罰,何以爲之,而不審愼差之吏曹堂上,不可無警,從重推考,何如?傳曰,允。拿處。
傳于李貞稙曰,寶劍遲滯之差備中官宋啓英·南永哲汰去。
兵曹口傳政事,摠禦營騎士將二單,朴長彬·金鍾洛。
李源珪,以吏曹言啓曰,今此宗廟·永寧殿春享大祭初獻官,當爲愼差,而議政府領議政沈舜澤,判中樞府事金弘集,俱有身病,判中樞府事金炳始,藥院都提調例不得塡差,何以爲之?敢稟。傳曰,耆社督辦協辦中塡差。
又以禮曹言啓曰,太廟歲首展謁吉日,以何間推擇乎?敢稟。傳曰,旬前擇入。
又以禮曹言啓曰,永禧殿展謁,非酌獻禮年次,則每於太廟歲首展謁時,一體展謁事,曾有定式矣。今審則何以爲〈之〉乎?敢稟。傳曰,念間擇入。
又以禮曹言啓曰,景慕宮展謁,每於孟春孟秋取稟事,曾有定式矣。今春展謁吉日,以何間推擇乎?敢稟。傳曰,旬前擇入。
又以禮曹言啓曰,以太廟展謁取稟草記,傳曰旬前擇入事,命下矣。展謁吉日,令日官金東萬推擇,則今正月初九〈日〉爲吉云,以此日定行乎?敢稟。傳曰,以此日定行。
又以禮曹言啓曰,以永禧殿展謁取稟草記,傳曰念間擇入事,命下矣。展謁吉日,令日官金東萬推擇,則今正月十八日爲吉云,以此日定行乎?敢稟。傳曰,以此日定行。
又以禮曹言啓曰,以景慕宮展謁取稟草記,傳曰旬前擇入事,命下矣。展謁吉日,令日官金東萬推擇,則今正月初九日爲吉云,以此日定行乎?敢稟。傳曰,以此日定行。
又以禮曹言啓曰,今正月二十二日王大妃殿誕日陳賀時,王世子致詞陳賀之節,依例磨鍊乎?敢稟。傳曰,權停。
又以禮曹言啓曰,今此正朝諸道所封箋文中坡州牧使李裕寅,以應封官兼別軍職,各爲封進,通津府使李根澔,鳳山郡守徐廷奎,雖非應封,俱以別軍職封進,一體看審奉入之意,敢啓。傳曰,知道。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
又以禮曹言啓曰,今此正朝諸道所封方物中全羅監司李憲稙所封方物,不爲來到矣。三南被災無甚邑方物停封,旣有成命,忠淸·慶尙兩道則依前封進,惟獨全羅道之全數闕封,揆以事體,誠極未安,該道臣推考,何如?傳曰,允。
又以奎章閣言啓曰,景慕宮望廟樓今朔奉審無頉之意,敢啓。傳曰,知道。
又以弘文館言啓曰,新除授校理申性均,修撰李茂魯,竝卽牌招察任,何如?傳曰,允。
又以司饔院監膳提調意啓曰,京畿道月令進上十五種,已爲經歲,無端闕供,事體所在,萬萬駭然。該道臣推考,其所委折,使之査實馳啓,何如?傳曰,允。
又以司饔院監膳提調意啓曰,各道所封物膳進上,例皆前期封進,而忠淸道所封正朝物膳進上,無端闕供,其所擧行,萬萬駭然。當該道臣推考,遲滯委折,使之査實馳啓,何如?傳曰,允。
李貞稙,〈以〉兵曹言啓曰,今正〈月〉初五日,勤政門百官朝參日次,而社稷祈穀大祭齋戒相値,在前如此之時,多有退行之例,當月內十一日,國忌齋戒相値,二十一日·二十五日,皆是應行之日,以何日定行乎?敢稟。傳曰,停。
上在景福宮。停常參·經筵。
李源珪啓曰,吏曹郞廳來言,應資老人加資下批政事,取稟。傳曰,當日爲之。
又啓曰,各道應資老人抄啓,每於歲末修正上送,自是例也,而忠淸監司閔泳商,黃海監司趙秉轍,平安監司閔泳駿,應資老人狀啓,尙不修啓,事甚疎忽,不可無警,竝推考,何如?傳曰,允。
傳于李源珪曰,懸病承旨竝牌招。
傳于李源珪曰,前協辦內務府事李源逸,還差下。
傳于李源珪曰,行護軍閔丙奭,內務協辦差下。
閔致憲啓曰,前協辦內務府事李源逸還差下,行護軍閔丙奭協辦內務府事差下事,命下矣。今日政下批,何如?傳曰,允。
傳于閔致憲曰,同敦寧·敦寧都正許遞,今日政差出。
閔致憲,以吏批言啓曰,侍從臣父年七十人,別單書入之意,敢啓。傳曰,知道。
又以吏批言啓曰,行大護軍沈宜絢,行護軍尹佑儉,行副護軍孔光烈,今年俱爲八十歲,而見漏於應資老人抄啓中,故考見政案,則其年果爲的實矣。在前如此之人,啓稟蒙恩,多有已例,今日政加資下批之意,敢啓。傳曰,知道。
又以吏曹言啓曰,前學官宋在憲,前郞廳金若性,今年俱爲八十歲,而見漏於應資老人抄啓中,故考見政案,則其年果爲的實矣。在前如此之人,啓稟蒙恩,多有已例,今日政加資下批之意,敢啓。傳曰,知道。
有政。吏批,判書趙秉世病,參判趙秉稷進,參議金裕行病,左承旨李源珪進。以吏批言啓曰,判書趙秉世,參議金裕行,俱以病不來,小臣獨政未安,何以爲之?敢稟。傳曰,仍爲之。以李鼎和爲同敦寧,李源興爲敦寧都正,林羲相爲司僕正,尹禧永爲典籍,行大護軍沈宜絢今加正憲,行護軍李祉秀今加資憲,行護軍尹佑億今加嘉義,行副護軍宋彙仁·李得信·姜漢奎·趙晉永·任憲天·李鼎和·尹顯佑·高濟煥·李喜泰·李奭應·孫光烈以上今加嘉善。朝官年八十,依法典加資,前學官朴基憲·宋在憲·金若性以上今加通政,朝官年八十加資,前縣監李源興令加通政,年七十,侍從臣前承旨李萬敎父加資事承傳,機器局司事任應鎬,濟衆院主事金經夏·李南斗以上仕滿,仍其職陞六事,承傳。鎭禦營文案單李正林,承文正字單金瑢鍊,副正字單金秉燾,前監役白顯洙,前守奉官崔榮烈以上今加通政,朝官年八十加資,協辦內務府事單,李源逸·閔丙奭。
兵批,判書閔泳煥病,參判金興圭未肅拜,參議趙文夏入直進,參知李泰容病,左副承旨閔致憲進。同知加設單,羅震赫·吳柄·鄭鴻植·金相聞·裵永鎭,訓鍊主簿加設單,金浩性·申錫元,大護軍李祉秀·金在寬,護軍尹成鎭·宋彙仁·李奭應·李得信·姜漢奎·趙晉永·任憲天·李鼎和·尹顯佑·高濟煥·李喜泰·孔光烈·鄭元夏·張錫祚·白誠鎭·鄭圭晚·李命在·金昇熙·權中復·朴基憲·宋泰憲·金若性·李源興,副司直李商新·吳尙鉉·朴淇鍾,副司果宋鍾元·金得濟·沈晉燮以上竝單付。
閔致憲,以禮曹言啓曰,今正月初九日宗廟·景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
又以禮曹言啓曰,今正月十八日永禧殿展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
又以吏批言啓曰,前協辦內務府事李源逸,協辦內務府事還差下事,命下矣。方在罷職中,何以爲之?敢稟。傳曰,蕩滌敍用。
又以吏曹言啓曰,司僕寺正兪鎭弼,以其身病,呈狀乞遞,改差,何如?傳曰,允。
又以戶曹言啓曰,領府事宋近洙,判府事申應朝,衣資食物,令該曹輸送,遣地方官存問事,命下矣。領府事宋近洙,時在忠淸道沃川地,判府事申應朝,時在忠淸道鎭岑地,令各其地方官,衣資食物輸送,仍令存問之意,分付該道,何如?傳曰,允。
上在景福宮。停常參·經筵。
李源珪啓曰,同副承旨李貞稙,今日不爲仕進,卽爲牌招,何如?傳曰,允。
傳于李源珪曰,發遣吏郞,諸執事淸齋與否,摘奸以來。
傳于李源珪曰,明日出宮門路,以思政門爲之。
兵曹口傳政事,副司果,兪鎭弼。
閔致憲,以兵曹言啓曰,明日社稷祈穀大祭親傳香時入直禁軍等,別將當爲率領侍衛,而禁軍別將尹泳奎差祭,不得擧行,以一番內禁衛將李熙斌,使之兼別將擧行,何如?傳曰,允。
又以摠禦營言啓曰,本營騎士將朴長彬,前任慶源府使,金鍾洛,前任高嶺僉使,俱在任所矣。領軍之職,久曠可悶,竝改差,何如?傳曰,允。
又以義禁府言啓曰,保放罪人金明圭還囚,捧供以入,而病勢一向未差,仍爲保放之意,敢啓。傳曰,知道。
義禁府啓目,健陵正朝祭獻官金明圭原情云云。傳旨內辭緣,泛稱遲晚,所當請刑是白乎矣,曾經侍從,勿爲請刑,載在法典,議處,何如?判付。啓,依允。
上在景福宮。停常參·經筵。
藥房提調朴齊寬,副提調趙同熙啓曰,三陽泰來,百祿鼎臻,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
閔致憲啓曰,同敦寧李鼎和,除拜後過三日,不爲出肅,依定式推考警責,仍卽牌招察任,何如?傳曰,允。
傳于閔致憲曰,禮房承旨馳詣社稷,奉審摘奸以來。
吏曹啓目,前郡守秦道一名字,改以載一,前郡守金世熙名字,改以聲熙事爲等如告狀,令藝文館給帖,何如?判付。啓,依允。
李貞稙,以兵曹言啓曰,今正月初四日庚戌亥正二刻二分立春改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以兵曹言啓曰,本曹佐郞朴壽昌,身病猝重,呈狀乞遞,宿衛重地,不可久曠,今姑改差,何如?傳曰,允。
又以義禁府言啓曰,長陵典祀官兼大祝崔翼瑞拿處事,傳旨,啓下矣。崔翼瑞,下去開城地云,依例發遣府羅將拿來,何如?傳曰,待待〈命〉拿囚。
協辦內務府事李源逸疏曰,伏以,臣本無似,觸事僨誤,理所必至,臣於向者,適叨惟允之任,而儀曹草記,自下遲滯,臣之昏昧不審之罪,益無所逃矣。罰止薄罷,匪罪伊榮,而聖度包涵,俾逭重究,感恩訟尤,跧伏窮巷,曾未幾何,還差協辦內務府事,繼以敍典遽降,臣誠惝怳震懍,無地自容。在臣分義,固當蹶趨走,少伸叩謝之忱,而宿愆未蒙當勘,謬恩又此踰分,其不宜諉以宿趼,晏然冒據也,明矣。玆敢短章自列,仰瀆崇嚴。伏乞聖明,俯垂鑑諒,亟遞臣所帶之職,仍施臣未盡勘之律,以肅朝綱,千萬幸甚,臣無任云云。答曰,省疏具悉。往事何必爲引?卿其勿辭行公。
上在景福宮。停常參·經筵。
李貞稙啓曰,假注書朴魯洙有身病,勢難察任,今姑改差,何如?傳曰,允。
朴魯洙改差代,李養稙爲假注書。
兵曹口傳政事,摠禦營騎士將二單,洪大燮·李命遠。
閔泳達,以兵曹言啓曰,今正月初九日宗廟展謁,仍詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之?敢稟。傳曰,統衛營兵丁一哨,壯衛營兵丁二哨,摠禦營步軍二哨,騎士二番,壯衛使率領爲先廂,統衛〈營〉兵丁一哨,壯衛營兵丁一哨,摠禦營步軍二哨,騎士一番,摠禦使率領爲後廂,禁軍三番隨駕,統衛〈營〉兵丁一哨,摠禦營步軍一哨,騎士一番,統衛兵房代領留陣,餘〈軍〉留營置之。
又以兵曹言啓曰,今正月初九日大駕詣宗廟展謁,仍詣景慕宮展謁時,王世子隨駕時陪衛,依前例磨鍊,而禁軍及先後牌軍兵,連以隨駕,禁軍及先後廂軍兵仍用矣。今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
上在景福宮。停常參·經筵。
李貞稙啓曰,假注書李日彦有身病,勢難察任,今姑改差,何如?傳曰,允。
李日彦改差,代以朴箕陽爲假注書。
以司謁口傳下敎曰,明日星壇淸道,以兵房代行。
李貞稙啓曰,明日傳香,禮房承旨當爲齋宿,左承旨李源珪,所當牌招,而拘於廳規,不得請牌,何以爲之?敢稟。傳曰,牌招。
傳于李貞稙曰,發遣吏郞,諸執事請齋與否,摘奸以來。
義禁府照目粘連,群山僉使鄭煥堯矣,本府議啓內,莫重稅穀,未卽準刷,專事捱過,致此虧欠,囚供,縱有分疏,愆滯竟至夥多是白如乎,論厥瘝溺之失,難逭虧欠之律,以此照律,罪杖一百收贖,告身盡行追奪,流三千里定配,私罪,奉敎依允。
義禁府照目粘連,咸安郡守權東鎭矣,本府議啓內,稅剩租斂,勒金捧錢,竟歸私橐,道啓指的,律以常法,焉逭重勘?以此照律,罪杖一百收贖,告身盡行追奪,流三千里定配,私罪,奉敎依允。
李貞稙,以統理交涉通商事務衙門言啓〈曰〉,仁川港書記官崔名煥·金益昇·張在斗·片永基,竝減下,前判官黃猷淵,幼學兪兢煥差下,竝令該曹口傳下批,何如?傳曰,允。
又以義禁府言啓曰,保放罪人金明圭,當爲還囚,議處以入,而病勢一向未差,仍爲保放之意,敢啓。傳曰,知道。
又以義禁府言啓曰,鄭煥堯·權東鎭等,係是流配,依法典不付功議以入之意,敢啓。傳曰,知道。
上在景福宮。停常參·經筵。
李源珪啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
傳于李源珪曰,禮房承旨馳詣受香所,奉審摘奸以來。
傳于閔致憲曰,發遣吏郞,諸執事淸齋與否,摘奸以來。
閔致憲啓曰,假注書朴箕陽,時無職名,令該曹,依例付軍職,冠帶常仕,何如?傳曰,允。
傳于閔致憲曰,明日出宮門路,以思政門爲之。
禮曹,來己丑年正月初九日行宗廟·永寧殿春享大祭,香祝親傳,取稟。還入奉敎,攝儀改書下。
傳于閔致憲曰,出疆使臣之不得檢擬於政注,縱云遣例,現在使事甚繁,銜命絶域,積年未返,其勤勞尤切於在廷臣隣,而獨漏於銓注之間者,殊屬可念。且有援用之義,自今以後,出疆諸臣,無礙檢擬事,分付兩銓。
傳于閔致憲曰,右副承旨·同副承旨許遞,前望單子入之。
閔致憲啓曰,都承旨趙同熙,右承旨金昇圭廚院進,左承旨李源珪監祭進,右副承旨·同副承旨前望未下,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,金炳秀落點。成岐運添書落點。
閔致憲啓曰,新除授承旨金炳秀,方在譴罷中,何以爲之?敢稟。傳曰,蕩滌敍用。
又啓曰,奏御文字,何等審愼,而開城留守趙東冕敎書中,職銜有所錯誤,致勤下詢,事甚疎忽,極爲未安。原敎書,今方改修正以入,而當該藝文館官員,不可無警,從重推考,何如?傳曰,允。
又啓曰,卽者宗廟署官員來言,再明日春展謁時,提調一員,當爲進參,而都提調金弘集,提調李承五,俱有身病,不得進參云,提調卽爲牌招,何如?傳曰,提調許遞,今日政差出。
又啓曰,明日親傳香時,承旨當爲備員,而新除授同副承旨成岐運,奉命出疆,何以爲之?敢稟。傳曰,許遞,前望單子入之。承旨前望單子入之,趙秉翊落點。
左承旨李源珪書啓,臣承命馳詣星壇,壇上神位板奉審則無頉,祭物·祭器·祭井看審則精潔,諸執事·進排官·佾舞工人摘奸則無頉矣。臣則仍留監祭待將事,還奉神位板後復命之意,敢啓。傳曰,知道。
傳于閔致憲曰,政官牌招開政。
傳于閔致憲曰,東璧許遞,今日政差出。
傳于閔致憲曰,工曹參議許遞,今日政差出。
傳于閔致憲曰,同敦寧·敦寧都正許遞,今日政差出。
傳于閔致憲曰,呈告同義禁許遞,今日政差出。
傳于閔致憲曰,永同縣監之代,勿拘常格,各別擇差擬入。
傳于閔致憲曰,林川郡守鄭春基,郭山郡守申錫賢,龍安縣監具重亮,竝內禁將除授。
閔致憲,以吏曹言啓曰,新除授陽城縣監金奎翰,永同縣監金壽榮,山淸縣監林時順,玄風縣監金益龍,泗川縣監柳性靑,俱以身病,呈狀乞遞,竝改差,何如?傳曰,允。
又以吏曹言啓曰,宗親府參奉李容奭,以其身病,呈狀乞遞,改差,何如?傳曰,允。
又以吏曹言啓曰,通禮院左通禮李義悳,右通禮尹起晉,俱以身病,呈狀乞遞,竝改差,何如?傳曰,允。
有政。吏批,判書趙秉世牌招不進,參判趙秉稷牌招不進,參議金裕行進,左副承旨閔致憲進。以吏批言啓曰,判書趙秉世,參判趙秉稷竝牌招不進,小臣獨政未安,何以爲之?敢稟。傳曰,只出緊任。又以吏批言啓曰,侍從臣父年七十人,別單書入之意,敢啓。傳曰,知道。以李容泰爲應敎,金思轍爲副應敎,李得信爲〈引儀〉,尹顯佑·姜漢奎爲同敦寧,白顯洙·柳彙台·李儀壽爲敦寧都正,金嘉鎭爲工曹參議,洪祐昌爲宗廟提調,洪祐慶爲同義禁,金鳳燁爲林川郡守,梁柱弘爲郭山郡守,金命鉉爲陽城縣監,趙秉甲爲永同縣監,李敎臣爲玄風縣監,吳顯耆爲泗川縣監,李泰模爲龍安縣監,裵淳郁爲山淸縣監,申德均爲平海郡守,前假監役安慶玉年七十,今超通政,侍從臣前持平安鍾冕父加資事承傳,大護軍朴元祐今加正憲,前五衛將尹益源,副護軍崔圭鉉·尹相殷·李宇濂·朴吉,前五衛將李碩運·趙存華以上今加嘉善,前郞廳尹在璿,副司果尹相悅,前分敎官吳淵慶以上今超通政,朝官年八十加資事,承傳。
兵批,判書閔泳煥病,參判未差,參議趙文夏入直進,參知未差,左副承旨閔致憲進。以裵憲政爲盆山別將,同知加設單,全致權·申直模·李時純·李凈·朴允植,內禁將單,鄭春基·申錫賢·具重亮,護軍金興圭·李鼎和·李根命,副護軍閔泳達·李貞稙·李泰容·李源興·白顯洙·崔榮默·尹相翊·姜宅重,副司直兪鎭奎·趙秉聖,副司果申相坤·沈亨澤,副司正朴箕陽,副司猛徐相鴻以上竝單付,訓鍊主簿申錫元減下事,承傳。
吏批,再政。以閔泳達爲大司成,李起泰爲左通禮,任澤鎬爲右通禮,金炳旭爲掌樂主簿,李象命爲宗廟參奉,韓國泰爲金海府使,金泰源爲承文校檢。
吏曹口傳政事,以嚴世永爲兵曹參判,洪承五爲參知,鄭道淳爲佐郞,仁川港書記官二單,黃猷淵·兪兢煥。
以右副承旨金昇圭牌不進罷職傳旨,傳于閔致憲曰,只推。
閔致憲,以議政府言啓曰,頃因湖南災結再請狀啓,前劃外三千五百結加劃之意,覆啓行會矣。卽見該道臣李憲稙狀啓,則復陳農形歉荒之狀,不足災五萬九千六百三十結七負八束,所納米太木,竝詳定代納事,請令廟堂稟旨,分付矣。前劃災結,洽過丙子,朝家軫恤,可謂至矣,而今又煩懇不已,亦豈無恩竭之歎乎?況稱以見減,直請許代,不但往例之所無,實有後弊之難言,此狀辭置之,務·全兩邑陳結減稅事,設有請報,旣不覆啓,則何可擅除於田簿乎?壤賦攸重,殊涉疎忽,該道臣推考,何如?傳曰,允。
又以議政府言啓曰,卽見全羅監司李憲稙所報,則道內務安·全州兩邑陳結,特蒙蠲稅,今旣限滿,三島陳結,起墾末由,旱災孔酷,白地徵稅,在所當念,上項務安縣丙丁陳結五百九十結九負,全州府庚辰無亡結二百三十結十負,三島陳結五十四結七負,自戊子限午年減稅爲辭矣。務·全兩邑陳結之年久蠲賦,已是曠典,則今不當更許展限,而陳廢之地,勸耕末由,況昨年暵憂孔棘,窮蔀顑頷,不忍想到,且以三島陳結言之,遐澨殘氓,白徵可矜,竝特依報請,許施,何如?傳曰,允。
又以成均館同知館事意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
又以親軍壯衛營言啓曰,本營軍司馬洪鍾檍,身病甚重,勢難察任,今姑改差,何如?傳曰,允。
又以義禁府言啓曰,時囚罪人鄭煥堯·權東鎭等,杖一百流三千里定配照律公事,判付內,依允矣。鄭煥堯·權東鎭,各杖一百收贖,告身盡行追奪,鄭煥堯,全羅道珍山郡,權東鎭,平安道寧邊府竝流三千里定配,而以議啓內辭意,具罪目,依例發遣府書吏羅將,押送于各其配所,何如?傳曰,允。
上在景福宮。停常參·經筵。
閔致憲啓曰,都承旨趙同熙,右承旨金昇圭廚院進,左承旨李源珪監祭進,右副承旨金炳秀未肅拜,同副承旨趙秉翊有身病,院中只有臣一人,伴直無人,右副承旨卽爲牌招,何如?傳曰,允。
又啓曰,右副承旨金炳秀,今日不爲仕進,卽爲牌招,何如?傳曰,允。
又啓曰,新除授同副承旨趙秉翊,卽爲牌招,何如?傳曰,允。
傳于閔致憲曰,明日出宮內門路,以思政門爲之。
閔致憲啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
傳于閔致憲曰,禮房承旨馳詣宗廟·永寧殿,奉審摘奸以來。
傳于閔致憲曰,明日還宮時,貢市堂上,率貢市人,光化門外待令。
傳于閔致憲曰,發遣吏郞,諸執事淸齋與否,摘奸以來。
以江華留守鄭洛鎔狀啓,領官尹秉善改差,辭意有所錯誤,不審惟啓,惶恐待罪事,傳于閔致憲曰,勿待罪事,回諭。
吏曹口傳政事,以鄭佑默爲左通禮。
閔致憲,以議政府言啓曰,皇太后歸政慶賀表式禮部咨文,纔已出來矣。方物一起,照例磨鍊,進賀表修正入送事,分付該曹該院,何如?傳曰,允。
又以奎章閣言啓曰,守宮檢校待敎金奎軾,待開門牌招,何如?傳曰,允。
又以弘文館言啓曰,新除授應敎李容泰,奉命在外,副應敎金思轍,卽爲牌招察任,何如?傳曰,允。
又以吏曹言啓曰,卽接通禮院牒報,則明日宗廟·景慕宮動駕敎是時,左右通禮不可不備員,而左通禮李起東有身病,不得進參云,改差,其代,口傳備擬以入之意,敢啓。傳曰,允。
又以承文院言啓曰,卽見二道咨文出來者,則歸政慶賀表式頒發事,禮部咨也,本年春季統巡着派前往事,盛京禮部咨也,回咨,竝按例撰出,以爲入送,何如?傳曰,允。
又以刑曹言啓曰,親軍壯衛營移來罪人李昌來,身爲兵丁,使酒作梗,行己乖悖,似此罪科,不可尋常處之,罪人李昌來,全羅道羅州牧智島遠惡島定配所,卽爲押送之意,敢啓。傳曰,知道。
又以義禁府言啓曰,今初九日動駕時,本府都事以大駕各差備,全數進參,而王世子各差備都事,無以推移,假都事六員,令該曹口傳差出,以爲擧行,何如?傳曰,允。
右副承旨金炳秀疏曰,伏以臣,姿本鹵下,性且歇後,凡屬事事,不能綜核,而乃於昨冬之忝叨三銓也。適値太廟臘享大祭,諸執事塡差,宜加審愼,而以其薦俎官之趁不待令,竟致隷儀之晚時,喉院問備,大僚請罷,於是乎臣不審之罪,畢露無餘矣。滿心惶蹙,杜門訟愆,不料玆者,聖度涵貸,薄勘旋宥,承宣除旨,遽下於夢想之外,臣非木石,豈不知感載洪造?恩榮雖出於曲遂,私分益切於惶恧,左右參倚,不敢承膺,短章自劾,違傲召牌,臣罪至此,尤不省以喩。伏乞聖慈,亟賜遞斥臣職,仍治臣未盡勘之律,以肅朝綱,千萬幸甚,臣無任屛營祈懇之至。謹冒昧以聞。答曰,省疏且悉。旣已經勘,往事,何必如是爲引?爾其勿辭察職。
上在景福宮。停常參·經筵。
大駕詣宗廟,入齋室後,藥房·內務府·內閣·政院·玉堂·銓郞口傳問安。答曰,知道。
世子宮入幕次後,藥房·內務府·內閣·政院·玉堂·春桂坊口傳問安。答曰,知道。
大王大妃殿·王大妃殿,遣承旨問安。答曰,知道。
展謁還入齋室後,藥房·內務府·內閣·政院·玉堂·銓郞口傳問安。答曰,知道。
世子宮還入幕次後,藥房·內務府·內閣·政院·玉堂·春桂坊口傳問安。答曰,知道。
仍詣景慕宮,入齋室後,藥房·內務府·內閣·政院·玉堂·銓郞口傳問安。答曰,知道。
世子宮入幕次後,藥房·內務府·內閣·政院·玉堂·春桂坊口傳問安。答曰,知道。
展謁還入齋室後,藥房·內務府·內閣·政院·玉堂·銓郞口傳問安。答曰,知道。
世子宮展謁還入幕次後,藥房·內務府·內閣·政院·玉堂·春桂坊口傳問安。答曰,知道。
還內後,藥房·內務府·內閣·政院·玉堂·銓郞口傳問安。答曰,知道。
世子宮還內後,藥房·內務府·內閣·政院·玉堂·春桂坊口傳問安。答曰,知道。
金炳秀啓曰,司僕寺內乘來言,捲簾·毛帳,取稟。傳曰,捲三面,毛帳爲之。
又啓曰,大王大妃殿·王大妃殿問安進去,下直之意,敢啓。傳曰,知道。
傳于李源珪曰,禮房承旨馳詣受香諸處,奉審摘奸以來。
兵曹口傳政事,親軍沁營右領官單,李敎春。
趙秉翊,以奎章閣言啓曰,大駕今已還宮,守宮檢校待敎金奎軾,依定式減下,何如?傳曰,允。
又以侍講院言啓曰,玉堂趙章夏,輿前咫尺之地,行步遲緩,事體所在,萬萬駭然。所〈當〉重勘,本院請推之外,無他可施之罰,何以爲之乎?敢稟。傳曰,從重推考。
金炳秀,以兵曹言啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,本營隨駕·隨輿·留陣將校軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,隨駕·隨輿·留陣軍兵等處,乾犒饋分給之意,敢啓。傳曰,知道。
己丑正月初九日午時,上與王世子詣宗廟·景慕宮。展謁擧動入侍時,都承旨趙同熙,左承旨李源珪,右承旨金昇圭,左副承旨閔致憲,右副承旨金炳秀,同副承旨趙秉翊,假注書李養稙·朴箕陽,別兼春秋徐相集·閔泳敦,檢校直提學閔泳煥·金聲根·趙東冕,直提學洪淳馨·閔泳韶,檢校直閣朴鳳彬·金文鉉·閔丙奭·鄭夏源·李範晉·趙同熙·金世基·閔泳達·尹·兪鎭弼·趙秉輯,檢校待敎鄭寅昇,原任待敎趙東潤,檢校待敎閔亨植,原任待敎李垠鎔,檢校待敎尹雨植,校理申性均,修撰趙章夏以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調朴齊寬,副提調趙同熙進前,奏曰,侵早勞動,聖體,若何?上曰,一樣矣。王世子具翼善冠·衮龍袍,乘輿隨出。傳曰,侍衛軍兵毛具,從便爲之。通禮前導,上仍詣勤政門外,通禮跪啓請降輿乘輦。上降輿乘輦,王世子隨詣勤政門,相禮跪請降輿乘輦。王世子降輿步過乘輦,上進發,由興禮門出光化門,至宗廟大門外下輦所,通禮跪啓請降輦乘輿。上降輦乘輿,入廟門至降輿所。通禮跪啓請降輿,上降輿入齋室。王世子隨詣至下輦所。相禮跪請降輦乘輿,王世子降輦乘輿,由廟門仍詣齋室門外。相禮跪請降輿,王世子降輿入齋室。傳曰,入齋室後及展謁後,東宮問安勿爲之。傳曰,隨駕與隨輿軍兵,令各其營乾犒饋。展拜時至,通禮跪啓請出次。上改具冕服出次。通禮跪啓請執圭。同熙進圭,上執圭,通禮導上詣板位西向立。相禮跪請出次,王世子改具冕服,執圭出次。相禮前導,仍詣板位。贊儀唱鞠躬四拜興平身,上行四拜禮,王世子〈行〉再拜禮。同熙進前奏曰,侍衛使之待令于西門外乎?上可之。仍由東階入殿內,王世子隨入殿內各室奉審訖。上還出,仍步詣永寧殿,入就板位行四拜禮,王世子隨詣板位,行再拜禮,各室奉審如儀訖。上出殿門,通禮跪啓請釋圭,上釋圭,同熙跪受。領議政沈舜澤,判府事金炳始進前,奏曰,春日尙寒,侵早勞動,聖體,若何?上曰,一樣矣。雪後日氣不爲甚寒。舜澤曰,去冬稍旱矣。今番之雪,亦足爲瑞。上曰,然矣。上還入齋室,移發時至,通禮跪啓請外辦。上改具翼善冠·衮龍袍,出齋室門外。通禮跪啓請乘輿,上乘輿出廟門外。通禮跪啓請降輿乘輦,上降輿乘輦。王世子改具翼善冠·衮龍袍,出齋室門外。相禮跪請乘輿,王世子乘輿。出廟門〈外〉降輦所。相禮跪請降輿乘輦,王世子降輿乘輦。通禮前導,上進發至景慕宮大門外。通禮跪啓請降輦乘輿,上降輦乘輿,由東夾門至齋室門外。通禮跪啓請降輿,上降輿入齋室。王世子隨詣至景慕宮大門外。相禮跪請降輦乘輿,王世子降輦乘輿,由東夾門至齋室門外。相禮跪請降輿,王世子降輿入齋室。展謁時至,通禮跪啓請出次。上改具冕服以出。通禮跪啓請執圭,同熙進圭,上執圭。通禮前導詣板位西向立,行再拜禮,王世〈子〉改具冕服執圭,隨詣板位行再拜禮。上陞詣宮內,王世子隨詣宮內奉審,仍詣望廟樓,入就板位行再拜禮,王世子隨詣板位行再拜禮。上陞詣殿內,命閣臣捲帳奉審訖,王世子隨詣,仍出殿門外。通禮跪啓請釋圭,上釋圭,同熙跪受。上還入齋室,王世子隨入。少頃,傳曰,諸司豫備。還宮時至,通禮跪啓請出次。上改具翼善冠·衮龍袍,出齋室門外。通禮跪啓請乘輿,上乘輿,出宮門外,至降輦所。王世子改具翼善冠·衮龍袍,出齋室門外。相禮跪請乘輿,王世子乘輿,出宮門外降輦所。通禮跪啓請降輿乘輦,上降輿乘輦進發,至宗廟前路。通禮跪啓請降輦,上降輦步過。相禮跪請降輿乘輦,王世子降輿乘輦,進發至宗廟前路。相禮跪請降輦,王世子降輦步過。通禮跪啓請乘輦,上乘輦進發,至光化門外回輦南向。相禮跪請乘輦,王世子乘輦進發,至光化門外。傳曰,貢市堂上,率貢市人入侍。同熙進前奏曰,貢市人入侍時,出標信開作門,何如?上曰,以已下標信,擧行也。貢市堂上鄭範朝進前,奏曰,貢市人有所懷云矣。何以爲之乎?上曰,令政院捧入也。仍命貢市堂上·貢市人退出。仍回輦入光化門至興禮門內。通禮跪啓請降輦乘輿,上降輦乘輿,入勤政門。同熙請出標信解嚴。上由思政門還內,王世子隨入光化門至興禮門內。相禮跪請降輦乘輿,王世子降輦乘輿,入勤政門由思政門還內,諸臣以次退出。
上在景福宮。停常參·經筵。
藥房提調朴齊寬,副提調趙同熙啓曰,廟宮展謁,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
趙秉翊啓曰,臣依定式進詣香室奉審,則香祝櫃·祝板袱子精潔之意,敢啓。傳曰,知道。
金炳秀啓曰,臣炳秀今日入直禁軍戎器點考進去,下直之意,敢啓。傳曰,知道。
又啓曰,臣依定式進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣。敢啓。傳曰,知道。
趙秉翊啓曰,事變假注書金明濬有身病,勢難察任,今姑改差,何如?傳曰,允。
又啓曰,卽見統制使閔敬鎬,今春水操設行事狀啓,則當請內務府稟處,而誤以令廟堂稟處爲辭,事甚疎忽,極涉未安。原狀啓,所當還下送,而係是軍務,雖不得不捧入,該帥臣,不可無警,從重推考,何如?傳曰,允。
金炳秀啓曰,密符親納例也,而前開城留守閔泳愚謂有身病,使其褊裨替納,事甚未安,推考,何如?傳曰,允。
趙秉翊啓曰,明日傳香禮房承旨,當爲齋宿,左承旨李源珪,所當牌招,而拘於廳規,不得請牌,何以爲之?敢稟。傳曰,牌招。
傳于趙秉翊曰,政官牌招開政。
傳于趙秉翊曰,有實故玉堂許遞,今日政差出。
傳于趙秉翊曰,金吾堂上竝許遞,今日政差出。
傳于趙秉翊曰,判義禁加望以入。
傳于趙秉翊曰,同敦寧·敦寧都正·同經筵許遞,今日政差出。
傳于趙秉翊曰,平海郡守申德均,郭山郡守梁柱弘,金海府使韓國東,玄風縣監李敎臣,竝內禁將除授。
趙秉翊,以吏曹言啓曰,西學敎授金商悳,林川郡守金鳳燁,陽城縣監金命鉉,山淸縣監裵淳郁,泗川縣監吳顯耆,龍安縣監李泰模,俱以身病,呈狀乞遞,竝改差,何如?傳曰,允。
有政。吏批,判書趙秉世進,參判趙秉稷進,參議金裕行牌招不進,同副承旨趙秉翊進。以丁奎會·申炳休爲校理,任憲天·柳遠綺·兪百煥爲同敦寧,安慶玉·金商應·吳貞默爲敦寧都正,閔泳翊爲判義禁,李珪永爲知義禁,鄭䎘朝·趙秉稷爲同義禁,趙定熙·鄭煥翼·趙臣熙爲同經筵,李鎬性西學敎授,曺秉淑·曺秉文爲監察,金在夏爲典設主簿,鄭柱錫爲金海府使,金綺爲林川郡守,崔順錫爲陽城縣監,張基弘爲龍安縣監。宗親府忠義單,李憲稙,副護軍柳遠綺,前僉知池錫龜,已上今加嘉善,朝官年九十,依法典加資。副司果金聖雲今加通政,朝官年八十加資。
再政,以趙漢國·趙秉輯爲掌令,申錫奎·申兢雨爲監察,洪綏燮爲禮賓主簿。督辦內務府事單,閔泳翊。
三政,黃建永·金鵬道爲監察,洪鍾益爲尙衣別提。
四政,朴淵鎬·許晙爲監察,金容觀爲引儀。
五政,崔榮默·金昊淵爲監察。
六政,韓應錫·金在洙爲監察。
七政,申永默·徐吉淳爲監察。
八政,崔秉益爲監察。
以吏曹參議金裕行牌不進罷職傳旨,傳于趙秉翊曰,只推。
兵曹口傳政事,鎭禦營軍司馬單,金在潤。
趙秉翊,以漢城府言啓曰,文武科生進雜科回榜人,每年歲首,各部搜訪報來後草記事,曾有定式。今年回榜人職姓名·〈年〉歲·居住及登科年月日,別單書入之意,敢啓。傳曰,知道。
上在景福宮。停常參·經筵。
趙秉翊啓曰,掌令趙秉輯,昨日政事除拜,而以檢校直閣,旣在入直,肅單今始來呈,事甚未安,推考,何如?傳曰,允。
假注書李養稙書啓,臣於本月初十日巳時量,以東·南·北郊諸壇摘奸事,敬奉聖敎,馳往風雲雷雨壇奉審是白乎則,階砌·曲墻及紅箭門·壇上下莎草俱爲無頉是白遣,仍詣雩祀壇奉審是白乎則,階砌·曲墻及紅箭門·壇上下莎草俱爲無頉是白遣,仍詣漢江龍壇奉審是白乎則,階砌·曲墻及紅箭門·壇上下莎草俱爲無頉是白遣,仍詣司寒壇奉審是白乎則,階砌·曲墻及紅箭門·壇上下莎草俱爲無頉是白遣,仍詣馬祖壇奉審是白乎則,階砌曲墻及紅箭門,壇上下莎草俱爲無頉是白乎旀,以日暮止宿。今日平明,馳詣先農壇奉審是白乎則,階砌·曲墻及紅箭門·壇上下莎草俱爲無頉是白遣,仍詣先蠶壇奉審是白乎則,階砌·曲墻及紅箭門·壇上下莎草俱爲無頉是白遣,仍詣星壇奉審是白乎則,階砌·曲墻及紅箭門·壇上下莎草俱爲無頉是白遣,仍詣祈雨壇奉審是白乎則,階砌·曲墻及紅箭門·壇上下莎草俱爲無頉是白遣,仍詣厲壇奉審是白乎則,階砌·曲墻及紅箭門·壇上下莎草俱爲無頉是白乎所,仍爲復命之意,敢啓。傳曰,知道。
金明濬改差,代以李丙逌爲事變假注書。
趙秉翊,以弘文館言啓曰,新除授校理丁奎會·申炳休,竝卽牌招察任,何如?傳曰,允。
又以摠禦營言啓曰,本營哨官李秉哲,受由下鄕,過限不來,揆以紀律,誠極駭然,爲先汰去之意,敢啓。傳曰,知道。
上在景福宮。停常參·經筵。
趙秉翊啓曰,知義禁李珪永除拜後過三日不爲出肅,依定式推考警責,仍卽牌招察任,何如?傳曰,允。
又啓曰,事變假注書李丙逌稱以身病,不爲仕進,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
李丙逌拿處,代以白文行爲事變假注書。
趙秉翊,以議政府言啓曰,箕子墓封陵之節,方自儀曹磨鍊矣。容入物力,令道臣從長措劃後,形止馳聞事,分付,何如?傳曰,允。
又以永禧殿都提調意啓曰,本殿今望焚香時,殿司一員,再明日當爲受香,而令李敏秀入直,參奉林正洙仕滿後在外,令南命熙方在合三,尙未出代,而俱不得進參。令該曹以在京無故人,口傳變通差出之地,何如?傳曰,允。
又以兵曹言啓曰,今正月十八日大駕詣永禧殿展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,統衛營兵丁二哨·壯衛營兵丁一哨·摠禦營步軍二哨·騎士二番,統衛使率領爲先廂,統衛營兵丁一哨·壯衛營兵丁一哨·摠禦營步軍二哨·騎士一番,壯衛使率領爲後廂,禁軍二番隨駕,摠禦使率壯衛營兵丁一哨·該營步軍一哨·騎士一番留陣,餘軍留營,置之。
又以兵曹言啓曰,今正月十八日大駕詣永禧殿展謁時,王世子隨駕時陪衛,依前例磨鍊,而禁軍及先後牌軍兵,連以隨駕,禁軍及先後廂軍兵仍用矣。今番則何以爲之乎?敢稟。傳曰,陪衛,依前磨鍊,而禁軍及先後牌軍兵,以先後廂軍兵仍用。
又以統理交涉通商事務衙門言啓曰,釜山港書記官崔鎭泰,仁川港書記官黃猷淵·兪兢煥,竝本衙門主事差下,令該曹口傳下批,何如?傳曰,允。
吏曹口傳政事,統理交涉通商事務衙門主事三單,崔鎭泰·黃猷淵·兪兢煥。
上在景福宮。停常參·經筵。
金炳秀啓曰,明日傳香,禮房承旨當爲齋宿,左承旨李源珪,所當牌招,而拘於廳規,不得請牌,何以爲之?敢稟。傳曰,牌招。
傳于趙秉翊曰,三冬已過矣。南民告饑之餘,其能免凍餒離散之患乎?顑頷殿屎之狀,如在目前,予每飯而未嘗忘也。向日賑資之特劃,稅米之許代,朝家所以爲民之政,未始不周至,而道臣守宰,其果能精抄均分,措辦詳密,克盡字惠之道,務求拯活之策?無或先豊而後約,始勤而終怠,亦無或糊塗泛忽,一任奸猾之舞弄,徒有發倉之名,遂至轉壑之境,使我赤子,不得霑升斗之澤,以救朝夕之急乎?且方春及矣,窮村冷巷,男呻女吟,不見是圖,而一年之計在於春,亦將有事乎錢鏄,而丁壯之腹,歉然未果,圉圉若在痼而不自支持,其將何以力作乎?如不獲耕播,又何望有秋〈乎〉?一念熲熲,丙枕靡安。特下內帑錢·嶺南一萬兩,湖南一萬兩,湖西五千兩,令各該道臣,隨其災形淺深,量宜分給,以示慰撫之意。此時賙窮之方,勸農之勤,專在於字牧之悉心殫誠,何待繡行之遍審,亦惟在按察之地,董率之如何。竝將此意,自廟堂,別般操飭於三南道臣處。
以司謁口傳下敎曰,育英之設置,意有所在,而第左院則俱係職縻,不無相將於課日赴院。自今爲始,左院則許令在家肄習,每三日就院講磨。右院則如前住院,而亦不可不繼選學員,以廣語學,令內外衙門堂郞子壻弟姪年二十以內聰俊者,各薦一人,今二十日內,修單以入。竝使之專心蓄銳,期圖卒業,每於四季朔,終其優劣勤慢,該院堂上與敎師,分等書入,以明賞罰。
以京畿監司吳俊泳狀啓,莫重進上,至於經歲闕供,惶恐待罪事,傳于趙秉翊曰,勿待罪事,回喩。
兵曹口傳政事,副司果趙東潤。
兵曹口傳政事,親軍統禦軍司馬單朴用元。
吏曹口傳政事,永禧殿令南命熙,社稷令李錫僖,以上相換事,承傳。
趙秉翊,以奎章閣言啓曰,檢校直閣李容泰,今旣入城矣。卽爲牌招入直,何如?傳曰,允。
又以議政府言啓曰,吉州民擾按撫使査啓,請令廟堂稟處矣。蓋此作鬧,振古所無,碎破官衙,牋害人命,犯分而干紀,罪固罔赦。抱冤而積鬱,情或可恕,若其金昌郁之許多行悖,卽亂類中渠魁也,而尙在漏綱,尤極痛惋。竝與金丁郁·南經士·許浩允等,另加譏捉,按法勘斷。金秉鍾,乃是昌郁之父,而始也揮動諸民,終又勸送子姪,及其就捕之後,竟以敢曰不知納供者,情節凶譎,嚴刑〈後〉遠惡島定配。其餘在囚及各班頭目,別無深覈之端,令該營懲勵放送。以前前牧使李根言之,縱無躬犯,苟能施措得其宜,則安有是也?令該府拿處。此事在於夏間,而拖到年底,草草磨勘,事體所在,難免稽忽?按撫使南廷順,從重推考,何如?傳曰,允。
又以禮曹言啓曰,卽接濟州牧使宋龜浩狀啓謄報,則去十二月令宗廟薦新洞庭橘爲一百四十箇,無以備數,謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
又以禮曹言啓曰,卽接濟州牧使宋龜浩狀啓謄報,則去十月令薦新唐金橘·柑子,一一摘取,唐金橘四十八箇,柑子五十四箇,肇慶廟薦新唐金橘十六箇,柑子十四箇封進,所餘唐金橘三十二箇,柑子四十箇,宗廟·景慕宮薦新,排比無路。故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今方依前例分排,當日薦進,何如?傳曰,允。
慶尙監司金明鎭疏曰,伏以〈臣〉曾待罪畿輔,毫髮蔑效,跟肘畢露,已莫逃於淵鑑之下,而不惟不加之罪,乃反移授以嶺臬之任,寔特簡也,異數也。然而時値振古所無之旱荒,山以南爲最甚,此時此任,豈如譾劣謏陋者,所可髣髴擬議乎?惟以感戴恩光,怵迫義分,强顔冒膺,恬若固有,非敢曰急病讓夷,竊擬古人治郡自效之義,少酬萬有一涓露,而其奈地鉅物殷,有倍於前,才疎識闇,無補於後,何哉?況此省,實先臣之所盡心宣力,遺愛猶有存者,及臣濫叨之後,人或希其能世,而忽忽二十七年之間,營邑之凋瘵,人心之澆醨,視往昔,相去不啻萬萬,無事不弊,無弊不痼,千漏百罅,牽補昧方,恐無以答隆眷而纘舊服,此所以日夕惕厲,背汗而體栗。仍伏念本道災形,已暴於屢遭狀聞,以致九重宵旰,錦玉靡安,特捐米一萬包,錢三十萬金以賑之,繼而蠲停,至及於進供,此誠格外曠絶之典也。湛仁闓澤,已浹南民肌髓,孰敢不欽頌攢祝?而第來春受賑之民,卽今日被災之民也。竊以爲若迨此而復蒙災結之均派,則哀彼顚連,庶幾出溝壑而奠袵席,朝家之終始曲遂,可以無憾於天地之大也。雖然災政,國計之贏絀繫焉,民生之休戚在焉。苟或一毫失檢,虛實相蒙,則適足以副細民之僥倖,滋猾吏之奸僞也。臣於是,先行飭諭,更加廉訪,及其報災之日,退之又退,減而又減,或使邑査櫛,或使吏首實,以若至廣之幅員,孔酷之饑饉,災摠之止於五萬九千三百七十結六十二負九束,實非始慮攸及,雖謂之精約,未爲過語也。此臣之所不容不一請再請,冀蒙準請,及見廟啓回下,前後之三萬五千結,不爲不多,以此所劃,量彼所俵,實排之末由而措之不得,臣誠煩冤悶阨,繞壁行徨,莫知所以爲計也。將欲更籲加劃乎,則害歸於國,將欲勉行減俵乎,則害歸於民,以臣處臣,難以左右。雖然初非濫焉而務厭,自是略焉而見削,則民之害,實國之害,安有民害而國不害者乎?以今近止之民,又責不穫之稅,將不免散而之四方,民與稅俱失,害孰甚焉?臣若徒懷嚴畏,隱不以聞,使全省幾萬赤子,不能均被我殿下生成之澤,則臣之罪,於是乎大矣。上而不見孚於朝廷,自底蘄倖之科,下而不取信於黎庶,徒速瘝弱之譏,顧何心而據承流之地,何顔而處長吏之上乎?玆敢不避僭越,冒瀆崇嚴,伏乞聖慈,淵然深思,亟遞臣見帶藩銜,仍治不職之罪,而未下之災,準數劃下,俾嶺民獲蒙再造之恩,千萬至祝。臣無任云云。答曰,省疏具悉。災形旣如此,當令廟堂稟處,卿其勿辭,益勉懷保之責。
兵曹正郞金思轍上疏。未下。省疏具悉。獨不念使事之攸重,如是煩懇乎?旣有實病,所請依施。
上在景福宮。停常參·經筵。
李源珪啓曰,同副承旨趙秉翊,今日不爲仕進,卽爲牌招,何如?傳曰,允。
傳于李源珪曰,禮房承旨馳詣宗廟·景慕宮,奉審摘奸以來。
傳于趙秉翊曰,自今日至明日弛禁。
李源珪,以奎章閣言啓曰,明日卽寶賢堂春孟朔大奉審日次,奉謨堂奉審日次,時原任閣臣,依節目進詣擧行之意,敢啓。傳曰,知道。
金炳秀,以兵曹言啓曰,內吹螺赤及龍虎營兼內吹螺赤等,今春等習角賞格木,謹依判下別單,分等頒給之意,敢啓。傳曰,知道。
親軍壯衛營啓曰,本營兵房趙載恒,身病甚重,勢難察任,今姑改差,何如?傳曰,允。
又以摠禦營言啓曰,本營別將尙稷鉉·閔泳綺,俱有身病,勢難察任,竝改差,何如?傳曰,允。
又以摠禦營言啓曰,謹依本營兼內吹今春等習角賞單判下,姜道吉等一百二十五名處,各木綿二疋施賞之意,敢啓。傳曰,知道。
上在景福宮。停常參·經筵。
藥房提調朴齊寬,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于閔致憲曰,左承旨許遞,前望單子入之。
承旨前望單子入之,洪淳學落點。
趙秉翊啓曰,事變假注書白文行有身病,勢難察任,今姑改差,何如?傳曰,允。
白文行改差,代以金應權爲事變假注書。
趙秉翊,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,臣等進詣寶賢堂,御眞展奉奉審無頉,與奉謹堂及閣內諸處,亦爲無頉之意,敢啓。傳曰,知道。
又以議政府言啓曰,慶尙監司金明鎭疏批,有令廟堂稟處之命矣。取見其疏本,則備陳昨年災形孔酷之狀,仍請見減災準數劃下事也。歲前廟覆之連次所劃,豈無憫恤於民隱,亦豈無斟酌於國計?而道臣之一啓再啓,至於疏籲,如是懇到,特推益下之義,限一千結加劃,使之斯速俵散後登聞,何如?傳曰,允。
兵曹口傳政事,親軍壯衛營軍司馬單閔享植,親軍壯衛營兵房鄭騏澤·趙載觀·徐丙懋。
金炳秀,以摠禦營言啓曰,本營別將,今當差出,而擬望之人乏少,外任竝擬,何如?傳曰,允。
趙秉翊,以義禁府言啓曰,卽接月令醫員劉養浩手木,則以爲時囚罪人李根,素患痰癖之症,挾感復發,目下症形,實爲危劇云。罪〈人〉病勢如此,則一邊保放,一邊草記,載在法典矣。李根,姑爲保放之意,敢啓。傳曰,知道。
義禁府啓目粘連,向前金明圭亦傳香失待,雖緣病勢,事係祀典,法例攸重,施以定配之典,何如?判付啓,不無斟量者存,特爲分揀放送。
上在景福宮。停常參·經筵。
趙秉翊啓曰,卽者永禧殿官員來言,再明日展謁時,都提調·提調當爲進參,而提調金聲根輔德進,不得進參云,何以爲之?敢稟。傳曰,許遞。前望單子入之。
永禧殿提調前望單子入之,李玄翼落點。
趙秉翊啓曰,卽者,義禁府都事來言,時囚罪人李丙逌等,當爲捧供,而判義禁閔泳翊,同義禁鄭䎘朝,俱爲在外,知義禁李珪永,同義禁趙秉稷,俱有身病,不得開坐云。在外,何以爲之?而知義禁·同義禁,竝卽牌招,何如?傳曰,竝許遞,前望單子入之。
金吾堂上前望單子入之,判義禁洪祐昌,知義禁尹榮信,同義禁金宗漢·趙鍾弼落點。
傳于趙秉翊曰,慶尙左水使有闕之代,全羅右水使李鍾順除授。
傳于趙秉翊曰,公事遲滯之中官高廷翼,推考。
吏曹啓目,宣傳官李圭錫名字,改以圭玄,交涉衙門主事朴永旒名字,改以夏永,前監察朴基墨名字,改以基貞事爲等如告狀,依例令藝文館給帖,何如?判付啓依允。
吏曹啓目,訓鍊院僉正徐相揆名字,改以相元,副司果安鍾夏名字,改以秉完事爲等如告狀,依例令藝文館給帖,何如?判付啓依允。
吏曹啓目粘連,觀此平安道觀察使閔泳駿狀啓,則朔州前府使閔一鎬段,兩載居官,一念圖報,災餘峽氓,賴以安堵,公廨改建,尙多未就,難付生手,朔州前府使閔一鎬,姑令仍任,使之責成事,令該曹稟處事,命下矣。道臣狀辭旣如此,依狀請施行,何如?判付啓依允。
趙秉翊,以議政府言啓曰,卽見統禦使閔應植狀啓,則兵營,今爲統禦營,事體有別,各等方物,依前日觀察使所封例封進,而進上價米三百八十石零,復舊劃下事,請令廟堂稟處矣。統禦事體,其與前日兵營迥異,方物進供,宜自本營擧行,價米亦依狀請準劃事,分付,何如?傳曰,允。
又以禮曹言啓曰,皇壇壇上及祭器等物,每年孟春,戶禮曹堂上奉審事,曾有定式矣。今正月二十一日,臣曹與戶曹堂上,進去奉審後稟處,何如?傳曰,允。
又以弘文館言啓曰,下番副修撰臣徐相集,育英公院晝仕出去之意,敢啓。傳曰,知道。
又以兵曹言啓曰,再明日永禧殿動駕時,本曹堂上守宮及侍衛,當爲備員,而參知洪承五呈辭受由,不得進參,令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
上在景福宮。停常參·經筵。
金昇圭啓曰,來二十一日朝參日次矣。敢稟。傳曰,停。
又啓曰,明日大駕詣永禧殿入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
又啓曰,卽者兵曹郞廳來言,明日動駕時,別侍衛不可不備,而判書閔泳煥,先廂統衛使進參,不得擧行云,何以爲之?敢稟。傳曰,次堂擧行。
又啓曰,開坐事,命下矣。新除授判義禁洪祐昌,知義禁尹榮信,同義禁金宗漢·趙鍾弼,竝卽牌招,何如?傳曰,允。
傳于金炳秀曰,明日永禧殿展謁後,當詣儲慶宮展拜矣。該房知悉。
傳于金昇圭曰,左副承旨許遞,前望單子入之。
承旨前望單子入之,尹相衍落點。
傳于金炳秀曰,明日出宮內門路,以思政門爲之。
傳于金炳秀曰,今聞全州府吏奴之屬,相軋起鬧,至於燒毁人家,傷害人命,此曷故也?設有互相爭詰之〈事〉,告官聽理,卽渠輩之分義,而況廟殿所奉咫尺之地,作此無嚴無憚之擧,豈勝痛惋?先憑電報,更竢道啓,而本事之緣何起端,這間之如何處置,不可不詳査。參議內務府事柳,特差全州府按覈使,使之當日下直,嚴覈顚末,隨卽登聞。
傳于金炳秀曰,當該承旨,從重推考。
吏曹口傳政事,全州府按覈使單柳。
吏曹口傳政事,以吳炳文爲兵曹參知,以兪鎭奎爲司僕正。
兵曹,慶尙左水使單李鍾順除授事,承傳。
兵曹口傳政事,親軍壯衛營兵房單鄭騏渾。
兵曹口傳政事,摠禦營別將二單鄭益鎔·鄭學淳。
金炳秀,以禮曹言啓曰,今正月十八日儲慶宮展拜時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
又以奎章閣言啓曰,守宮檢校待敎金奎軾,待開門牌招,何如?傳曰,允。
又以吏曹言啓曰,卽接司僕寺牒報,則以爲明日永禧殿動駕敎是時,本寺正,例爲進輿差備,而正林羲相,合三不得進參云。司僕寺正林羲相改差,代以在京無故人,口傳備擬以入之意,敢啓。傳曰,知道。
又以奎章閣言啓曰,檢書官金永淑減下,其代,以前薦人韓衡錫,依已例除取才差下,令該曹口傳付軍職,使之冠帶常仕,何如?傳曰,允。
又以義禁府言啓曰,今十八日動駕時,本府都事以大駕各差備都事,無以推移,假都事六員,令該曹口傳差出,以爲擧行,何如?傳曰,允。
又以義禁府言啓曰,保放罪人李根還囚,捧供以入,而病勢一向未差,仍爲保放之意,敢啓。傳曰,知道。
義禁府啓目,長陵典祀官兼大祝崔翼端,亦原情云云。傳旨內辭緣,泛稱遲晚,所當請刑是白乎矣,曾經侍從,勿爲請刑,載在法典,議處,何如?判付啓依允。
義禁府啓目,吉州前前特吏李根亦,原情云云。傳旨內辭緣,泛稱遲晚,所當請刑是白乎矣,宣傳官勿爲請刑,載在法典,議處,何如?判付啓依允。
義禁府啓目,事變假注書李丙逌亦,原情云云。傳旨內辭緣,泛稱遲晚,刑推得情,何如?判付啓,除刑推議處爲良如敎。
領敦寧金炳德疏曰,伏以歲籥載新,邦籙益綿,凡百有位,莫不歡祝,而臣委淹鄕外,逖違班綴,祗切戀結之忱,冞增逋慢之罪。仍念臣,以至若至切之懇,蘄倖于仁覆之天,迄至前春,瀝血申籲,而伏奉批諭,乃復開釋之慰勉之,匪怒伊敎,有若慈父之詔迷子,臣且闔門聚首,感戴德意,又已一周歲月矣,而若其蘊結憫迫之私,日甚一日,竊恐日月之明,猶有所未盡俯燭者,臣敢不避僭猥,而更陳之。夫大臣求退,古今何限?而高者欲其完名而範俗,下者出於厭事而遺世,如臣庸碌,夷考平生,未嘗一毫有名檢之自修,事務之賢勞,則何完之敢論,而亦何厭之遽云哉?直以年邁形衰,識盧逾短,癃病轉痼,而虛縻禮遇,磨勵之朝柄虧矣,積習逋傲,駕屨之臣分蔑矣。宜去不去,未退如退,諺所謂半上落下,此不屬彼不管,反躬慙悼,何嗟及矣?惟有末梢一着,托爲休致,不復棧駑之低徊,永作湖雁之去來,庶可以少贖從前冥升之咎,而爲異日不報之報,此臣所以蚤夜自失,一瀆再瀆,至于八九而不容遂已者也。且念聖上之於賤臣,前後陶鑄帲幪,無往不曲費造化,則到此歇泊之期,寧不思有以周全之?向批中踐言自當有時,臣固攢手顒祝,而至於姑俟年至,又不勝滋惑焉。禮經所論,自强仕至致事,特以三十年設大防耳,何嘗以差晚,切切然較其至與不至哉?年未及耋,而獲準此請者,後先相望,指不殫摟,臣之策名,今四十餘年,則過乎云爾,未可謂未及至也。況今見狀,四朔濱危,一縷僅存,敗兆屢見,惟俟符到,其能遲待於數年之間,決無是理。以若垂盡之喘,不少須臾,則未知聖眷,雖欲使成就,將安所施乎?此非獨爲臣難暝之恨而已。一夫不獲,亦豈非有憾於天地之大者乎?玆敢抖擻病思,冒昧重號,伏望聖慈,特賜矜諒,亟允臣致仕之請,俾臣得遂至願,以畢餘生,毋孤知遇,毋忝先迹,誠大幸也,至榮也。臣無任惶隕懇迫瞻仰蘄顒之至,謹昧死以聞。答曰,省疏具審卿退。歲新昌日,尙阻卿面,心焉耿結,丐休之章,際此又至,愼節非不奉慮,卿何忍捨卿之至推斯乎?借曰民國底安,耳無一事可慶,以卿宿德重堅,惓惓忠慶之篤,必不得一日忘予,而矧今所睹所聞,無一非可救可匡之事,此豈卿可宮休之時乎?且卿所引禮經,以三千年設大防云者,殆不思之甚也。四十而仕,以其時之可進也,七十而致事,亦以其時之可退也,何嘗以臣仕之近,斷成退休之界限乎?卿雖以重言屢辭也,究其可時之欛柄,予實無一分勉許之靖,吏勿以此煩懇,體予至意。仍傳于金炳秀曰,此批答,遣地方官傳諭。
吏曹參判趙秉稷疏曰,伏以臣以寒素家庸訥常調,通籍今近三十稔,偏蒙洪造,拂拭之煦濡之,歷揚外內,輥到卿月之列,塵刹莫報,愆尤徒積,居常懍懼不止,若厜㕒於前,濤瀾於後,若夫名塗進就,更不敢一念忘。頃者亞銓寵旨,有隕自天,前望添書,迥出常格,臣誠惝怳震,罔知所以,惟感怵居先,不遑他顧,黽勉叨肅,亦嘗屢替注擬,與聞未議,而每進若集木,退猶愧衾。蓋是官,卽周少宰唐文部之職耳。其關係之綦重,判不與諸曹佐貳,汗漫比方,而人不稱職,疵纇隨現,封駁在前,自有四維以來,安有如臣之靦恬癡獃者哉?且臣兼叨外署電局之任,一味虛縻,閱序彌久,況又署理權攝,事務殷繁,係一國安危緩急者哉?苟非通鍊明敏炯幾析微者,則莫宜幹當,而以臣蕞軀昧識,竝肩重擔,左僨右錯,顧臣狼狽,縱不足恤,其爲損國體隳官方,孰大於是?臣用是憂熬,五內如焚。火升而血耗,土敗而食阻,榮衛濩落,神識昏瞀,旣不能抖擻摒擋,而近添寒疾,委貼呻囈,强策陳就,尤不可以時日期,此臣所以寤寐丐解,如縛求解者,亦豈臣區區一身計已也?玆敢悉輸衷悃,妄干崇嚴。伏望聖慈,俯垂矜諒,將臣所帶銓職及衙局之任,竝賜亟鐫,以重國幹,以妥賤分,千萬顒祝。臣無任屛營祈懇之至,謹昧死以聞。答曰,省疏具悉。所辭中亞銓之任,依施。
上在景福宮。停常參·經筵。
金炳秀啓曰,司僕寺內乘來言,捲簾·毛帳,取稟。傳曰,捲三面,毛帳爲之。
又啓曰,臣以大王大妃殿·王大妃殿問安進去,下直之意,敢啓。傳曰,知道。
趙秉翊啓曰,卽者義禁府都事來言,今日動駕時衛外擊錚罪人李泰鎔,依例移送秋曹云矣。敢啓。傳曰,知道。
以司謁口傳下敎曰,儲慶宮正堂宮戶蘆簾雨漏,移安廳中排設廳,宮戶墻垣頹圮處修改事,分付戶曹。
尹相衍,以奎章閣言啓曰,大駕今已還宮,守宮檢校待敎金奎軾,依定式減下,何如?傳曰,允。
又以礦務總局言啓曰,本局主事玄興澤,以其身病,勢難察任,今姑改差,何如?傳曰,允。
又以礦務總局言啓曰,本局主事玄興澤改差,代直赴高龍鉉差下,令該曹口傳下批,何如?傳曰,允。
吏曹口傳政事,礦務局主事單高龍鉉。
金炳秀,以兵曹言啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,隨駕·隨輿將校軍兵等處,乾犒饋分給之意,敢啓。傳曰,知道。
又以摠禦營啓曰,謹依下敎,隨駕·隨輿與留陣軍兵等處,乾犒饋分給之意,敢啓。傳曰,知道。
己丑正月十八日午時,上與王世子詣永禧殿展謁,仍詣儲慶宮展拜動駕入侍時,都承旨趙同熙,左承旨金昇圭,右承旨閔致憲,左副承旨尹相衍,右副承旨金炳秀,同副承旨趙秉翊,假注書李養稙·朴箕陽,別兼春秋閔泳敦·李垠鎔,檢校直提學閔泳煥·金聲根,直提學洪淳馨·閔泳韶,檢校直閣朴鳳彬·金文鉉·閔丙奭·鄭夏源·李範晉·金世基·閔泳達·尹·兪鎭弼,檢校待敎鄭寅昇·閔亨植·尹雨植,原任待敎趙東潤·李垠鎔,副校理趙鍾集,修撰趙章夏以次侍立。時至,通禮跪啓請外辦。上具翼善冠·衮龍袍,出思政門。藥房提調朴齊寬,副提調趙同熙進前,奏曰,侵早勞動,聖體,若何?上曰,一樣矣。上出勤政門外。通禮跪啓請降輿乘輦,上降輿乘輦,由興禮門出光化門,王世子乘輦隨出。上進發至永禧殿紅箭門外。通禮跪啓請降輦乘輿,上降輦乘輿,入東夾門至降輿所。通禮跪啓請降輿,上降輿入齋室。展拜時至,通禮跪啓請出次,上改具冕服以出,同熙進圭,上執圭入就版位行四拜禮。相禮前導,導王世子具冕服行四拜禮。上陞詣殿內奉審,命閣臣捲帳奉審訖。還出神門外,上釋圭,同熙跪受圭。上還入齋室,傳曰儲慶宮展拜時百官行禮置之,先後廂軍兵路上留駐。出傳敎傳曰,隨駕與留陣軍兵,令各其營乾犒饋。出傳敎移發時至,通禮跪啓請外辦,上改具翼善冠·衮龍袍,出齋室門外。通禮跪啓請乘輿,上乘輿出東夾門,至紅箭門外。通禮跪啓請降輿乘輦,上降輿乘輦。相禮請王世子降輿乘輦。上進發至儲慶宮大門外下輦所。通禮跪啓請降輿乘輦,上降輦乘輿,至齋室門外。通禮跪啓請降輿,上降輿入齋室,王世子降輿隨入。展拜時至,通禮跪啓請出次,上出次入就版位行再拜禮,相禮前導王世子行再拜禮。上陞詣宮內奉審訖,與王世子還入齋室,以司謁口傳下敎曰,儲慶宮正堂窓戶蘆簾雨漏,移安廳中,排設廳窓戶墻垣頹圮修改事,分付戶曹。傳曰,諸司預備。出傳敎通禮跪啓請外辦,上出齋室門外。通禮跪啓請乘輿,上乘輿出宮大門外,相禮請王世子乘輿隨出,至降輿所。通禮跪啓請降輿乘輦,上降輿乘輦,相禮請王世子降輿乘輦隨駕。上還發至光化門入興禮門。通禮跪啓請降輦乘輿,上降輦乘輿,由勤政門入思政門,王世子隨入,同熙請出標信解嚴。上還內,諸臣以次退出。
上在景福宮。停常參·經筵。
傳于閔致憲曰,政官牌招開政。
傳于閔致憲曰,有實病玉堂許遞,今日政差出。
傳于閔致憲曰,同敦寧·敦寧都正許遞,今日政差出。
傳于閔致憲曰,龍安縣監張基弘,陽城縣監金命鉉,內禁將除授。
傳于閔致憲曰,吏曹參判有闕之代,前望單子入之。
傳于閔致憲曰,今日政,遷轉守令,勿拘常格,各別擇差,未準朔守令中,通融擬入。
傳于閔致憲曰,前府使李豊來,廣州中軍除授。
金炳秀啓曰,假注書朴箕陽有身病,勢難察任,今姑改差,何如?傳曰,允。
朴箕陽改差,代以崔麟休爲假注書。
傳于金炳秀曰,以全州府按覈,纔有成命,而其起鬧事實,必當有道啓,按覈之行,姑勿遽發,先自廟堂,三懸鈴關,問其作挐委折。
趙秉翊啓曰,卽者義禁府都事來言,時囚罪人李丙逌等,當爲議處,而判義禁洪祐昌有身病,次堂例不得擧行云。判義禁,卽爲牌招,何如?傳曰,許遞。前望單子入之。
判義禁前望單子入之,李寅應添書落點。
趙秉翊啓曰,開坐事,命下矣。新除授判義禁李寅應,卽爲牌招,何如?傳曰,允。
以司謁口傳下敎曰,駐箚日本辦事大臣印信二顆,令該曹鑄給。
閔致憲,以吏曹言啓曰,金海都護府使鄭柱錫,林川郡守金錡,陽城縣監崔順錫,南學敎授尹承弼,俱以身病,呈伏乞遞,改差,何如?傳曰,允。
又以吏曹言啓曰,平陵道察訪李龍熙,以其身病,呈狀乞遞,改差,何如?傳曰,允。
又以吏曹言啓曰,晉州牧使趙弼永呈狀內,矣身受由上京矣,猝得身病,萬無還官之望云。罷黜,何如?傳曰茂朱府使李聖烈相換。
又以吏曹言啓曰,任實縣監趙性憙呈狀內,矣身受由上京矣,猝得身病,萬無還官之望云。罷黜,何如?傳曰泰仁縣監申㮋相換。
金炳秀,以兵曹言啓曰,本曹正郞鄭日永,身病猝重,呈狀乞遞。宿衛重地,不可久曠,今姑改差,何如?傳曰,允。
又以兵曹言啓曰,卽接守門將廳牒報,則守門將元原常,除拜六朔,尙不入仕云。爲先汰去,何如?傳曰,允。
又以兵曹言啓曰,同知中樞府事吳致箕,以其病難供職,呈狀乞遞,改差,何如?傳曰,允。
又以兵曹言啓曰,宣傳官申宅熙·具然郁·金在豊,內禁衛將李熙斌·李敎臣,五衛將李義絅·柳寅熙·金錫奎·千一成·金溶集·朴齊植,曹司五衛將閔丙承,忠翊衛將李範龜·李在箕,昌德宮衛將金德駿·朴興植·鄭範龍,慶熙宮衛將李啓善,文臣兼宣傳官金商悳·尹忠求,部將金興燮,守門將李鍾完·鄭均永,俱以病難供職,呈狀乞遞。鹿島萬戶金英培,南桃浦萬戶羅聖熙,平山浦萬戶金裕澤,俱以母年今爲七十五歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
又以兵曹言啓曰,新除授蒜山僉使崔鳳羽,母年今爲七十五歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,改差,何如?傳曰,允。
有政。吏批,判書趙秉世牌招不進,參判未差,參議金裕行進,右承旨閔致憲進。以吏批言啓曰,判書趙秉世牌招不進,參判未差,小臣獨政未安,何以爲之?敢稟。傳曰,只出緊任。閔致憲啓曰,昌城都護府使,今當差出,而本府以邊上重地,不可不擇差,他道邊將竝擬,何如?傳曰,允。閔致憲,以吏批言啓曰,晉州牧使趙弼永,茂朱府使李聖烈相換事,命下矣。晉州牧使趙弼永,以前任昌寧縣監·臨陂縣令·金堤郡守·大邱判官·務安縣監,方在辭由未出中,何以爲之?敢稟。傳曰勿拘。以趙秉輯爲副應敎,南光熙爲修撰,李承潤爲同敦寧,吳昌善·金在灝·李柱晦爲敦寧都正,金炳郁爲金海府使,閔泳綺爲南陽府使,申泰休爲昌城府使,尹成水爲林川郡守,閔載淵爲陽城縣監,李治恒爲龍安縣監,朴喜容爲兵曹正郞,羅彦俊爲平陵察訪。前五衛將李儒行今加資憲,李南輅今加嘉義,以上回榜人,依法典加資。行護軍盧基濬今加資憲,前僉知李彙徹今加嘉善,副司果林時昌·金元述·許海源·李能稙,前監察李柱晦,以上今加通政,朝官年八十加資。機器局司事任應鎬,仍其職陞六。檢書官單韓衡鎬差下事,承傳。朔州府使閔一鎬,姑爲仍任事,承傳。
兵批,判書閔泳煥進,參判嚴世永病,參議趙文夏入直,參知吳炳文病,右副承旨金炳秀進。以金宗漢爲同知,權用哲爲同訓鍊,鄭益鎔爲訓鍊都正,李冕榮爲兼訓鍊都正,閔敞鎬·申甲熙·金膺模爲宣傳官,金在豊爲內禁將,閔泳奭·李源佑·金學濂·金明旭·文裕承·崔性默爲五衛將,金稷鉉·李敏兢爲曹司五衛將,表貞漢·金敬燮爲忠翊將,白仁範爲昌德將,李在善爲慶熙將,池連興爲昌德將,任元煥爲慶熙將,金命鉉爲昌德將,郭圭烘爲慶熙將,李振夏爲訓鍊判官,李鎬性·尹昌燮爲文兼,邊永浩爲摠禦營哨官,安承烈爲部將,李鍾弼·文學喜·廉應柱爲守門將,尹佑儉爲全羅左水使,許爁爲全羅右水使,梁柱彦爲全羅中軍,金鎭憲爲慶尙左兵虞候,孫海滄爲登山僉使,車大輪爲蒜山僉使,宋景和爲西林僉使,柳相滈爲鹿島萬戶,禹相弼爲南桃浦萬戶,李建夏爲平山浦萬戶,朴文杓爲花水山別將,金景鉉爲劍山別將。同知加設〈單〉金致權·李淨·申直模·李時純,僉知加設單閔泳綺,五衛將加設單金基泳·金學壽·高廷弼·表永基·裵東舜·吳泰煥·張學洙·金命鎬·金敬濟·金成煥·黃永秀,親軍南營軍醫單秦尙彧,大護軍李儒行,護軍趙載恒·任憲天·梁柱華·柳遠綺·兪百煥·吳致箕,副護軍李源珪·洪淳學·洪承五·安慶玉·崔學休·千應杓·尙稷鉉·金商應·吳貞懸·沈肯澤·金在豊·具然郁·李憲八·李柄運,副司直金思轍,副司果趙章夏·李謙愚·權錫駿·申錫奎·李膺善·趙祐永·金昌來·張仁環·馬志星·孫永吉·柳冀豊·金璟喜·趙章奎,內禁將二單張基弘·金命鉉,權知訓鍊奉事單金榮源,廣州中軍單李豊來除授事,承傳。
吏批,再政。以金思轍爲司諫,李肇信爲掌令,李珪永爲知經筵,金昌熙爲弘文提學,趙榮夏爲同春秋,鄭翰謨·沈觀燮爲典籍,李肯鉉爲白川郡守。出身沈肯澤,今超通政加資事,承傳。晉州牧使趙弼永,茂朱府使李聖烈,以上相換事,承傳。任實縣監趙性喜,泰仁縣監申㮋,以上相換事,承傳。
金炳秀啓曰,大阜島僉使,今當差出,而擬望之人乏少,同道守令竝擬,何如?傳曰,允。
兵批,再政。以姜胤吉爲訓鍊主簿,閔致熹爲大阜島僉使,太順元爲部將。三千浦權管單石永昊,崔尙勤爲訓鍊主簿。
金炳秀啓曰,忠州牧使,今當差出,而本州以湖西雄邑,物衆地大,素稱難治,不可不擇差。他道有聲績未準朔守令竝擬,何如?傳曰,允。
吏批,三政。以金甲洙爲宗府正,閔泳肅爲忠州牧使。
四政,宋綺世爲延安府使,白南轍爲監察。
五政,徐光淳爲沃川郡守。
六政,金容觀爲掌〈樂〉主簿。
吏曹參判前望單子入之,金宗漢落點。
金炳秀,以摠禦營言啓曰,本營別將鄭益鎔,前任慶尙左水使,鄭學淳前任全羅左水使,俱在任所矣。領軍之職,久曠可悶,竝改差,何如?傳曰,允。
以摠禦營言啓曰,本營騎士將權中璿,身病猝重,勢難察任,改差,何如?傳曰,允。
又以義禁府言啓曰,保放罪人李根,當爲還囚,議處以入,而病勢一向未差,仍爲保放之意,敢啓。傳曰,知道。
又以刑曹言啓曰,各道定配罪人中,同未放秩平海梁敬長,金堤金先伊,鎭安朴聖根,鎭川愼炳憲,永興權鼎奎,興陽申德順,利原姜水吉,醴泉李學宰,金化崔安基,永興鄭履健,鐵原李永實,渭原吳泰根,醴泉崔召史,溫陽鄭鎭煥,江陵金錫祚,楚山李秉九,白翎金鳳七,渭原崔鎭泰,楚山金世澤,報恩金永,平山鄭元伯,槐山金永觀,長興金永國等,放字書下矣。謹依書下,竝卽放送事,分付各該道臣之意,敢啓。傳曰,知道。
吏曹啓目,行副護軍李寅晚名字,改以寅轍,前主簿鄭斗鉉名字,改以泰鉉,副司果尹益炳名字,改以夏炳,出身宋淳龜名字,改以淳泌,前主事林敎相名字,改以友相,前中軍金炳逸名字,改以炳選,出身金思默名字,改以思德事爲等如告狀,依例令藝文館給帖,何如?判付啓依允。
義禁府啓目粘連,向前崔翼瑞亦,因其情勢,縱云下鄕,事係祀典,法意攸重,不可例勘,施以定配之典,何如?判付啓依允。
又啓目粘連,向前李丙逌亦,廳座失待,雖緣病勢,法例攸在,難以參恕,以此照律,何如?判付啓依允。
又啓目粘連,向前李根鎔亦,躬犯旣無其實,但以施措失宜,道査廟覆,若是臚列,揆以事體,有難原恕,以此照律,何如?判付啓依允。
己丑正月十九日申時,上御興福殿。美國公使與日本公使接見入侍時,都承旨趙同熙,假注書李養稙以次侍立訖。上具翼善冠·衮龍袍,南面立交椅前。仍命史官引入美國公使,公使由西階陞堂入楹內行打恭禮,上答揖。仍命傳語曰,日氣惟寒,所留均好否?公使曰,幸而無恙矣。上曰,近聞貴國安否乎?公使曰,聞無他事,而有大統領改出之事矣。上曰,我國之事,另念善導,故以是請見也。公使曰,特以優禮接之,豈以忘感乎?上曰,近聞出他云,去于那處乎?公使曰,往於洪濱矣。上曰,何時發程耶?公使曰,日間發去矣。上曰,從速往返,如何?公使曰,謹當奉敎矣。公使告退行揖禮,上答揖以送。又命史官引入日本公使,公使由西階陞堂入楹內,行打恭禮。上答揖。仍命傳語曰,日氣惟寒,所留均好否?公使曰,幸而無恙矣。上曰,近聞貴國安否乎?公使曰,國民無事,伏幸萬萬矣。上曰,美國公使,已爲請見,故竝以召見矣。公使曰,如是優接,感辭感辭矣。上曰,與他國公使接見之日,我國之事另圖之意,善誦,如何?公使曰,謹當奉敎矣。公使告退行揖禮,上答揖以送。承史以次退出。
上在景福宮。停常參·經筵。
藥房提調朴齊寬,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
尹相衍啓曰,卽者戶曹郞廳來言,明日皇壇奉審時,判書當爲進參,兼判書鄭範朝有身病,次堂例不得擧行云。卽爲牌招,何如?傳曰,允。
又啓曰,兼戶曹判書鄭範朝牌不進推考傳旨,今方捧入,而皇壇奉審時,當爲進參,如是違牌,事甚未安。更爲牌招,何如?傳曰,允。
又以內醫院都提調·提調意啓曰,前議藥同參李元堉,旣已闋服,依例還屬本院,令該曹口傳付軍職,冠帶常仕,何如?傳曰,允。
又以弘文館言啓曰,下番闕直,事甚未安。副修撰姜敬熙竄配傳旨未下,修撰李茂魯,副修撰徐相集,新除授修撰南光熙,竝卽牌招,推移入直,副應敎趙秉輯,一體牌招察任,何如?傳曰,允。
趙秉翊,以親軍統衛營言啓曰,謹依本營兼內吹今春等習角賞單啓下,李厚吉等十七名處,各木二疋施賞之意,敢啓。傳曰,知道。
又〈以〉摠禦營言啓曰,本營千摠吳有善,騎士將金錫圭,哨官孟德禧,俱有身病,勢難察任,竝改差,何如?傳曰,允。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
又以漢城府言啓曰,每年歲首,回榜人,各部搜訪報來後草記事,曾有定式矣。今年回榜人申命羲,今始上京,則不可以過時來告,置而勿論,登科年月日,別單書入之意,敢啓。傳曰,知道。
又以義禁府言啓曰,保放罪人李根,當爲還囚,照律以入,而病勢一向未差,仍爲保放之意,敢啓。傳曰,知道。
義禁府照目粘連,事變假注書李丙逌矣本府議啓內,廳座失待,雖緣病勢,法意攸重,難以參恕。以此照律,罪笞四十收贖,附過還職,私罪,奉敎依允。
義禁府照目粘連,吉州前前牧使李根矣本府議啓內,躬犯旣無其實,但以施措失宜,道査廟覆,若是臚列,揆以事體,有難原恕。以此照律,罪笞五十收贖,解見任別敍,私罪,奉敎依允爲旀,功減一等爲良如敎。
上在景福宮。停常參·經筵。
尹相衍啓曰,來二十五日,朝參日次矣。敢稟。傳曰,停。
兵曹口傳政事,副司果單李元堉。
趙秉翊,以禮曹言啓曰,臣榮信,與戶曹判書臣鄭範朝進詣皇壇奉審,則奉室第一位·第三位座榻袱,奉安黃花席三張,大草芚四件,壇上黃花席一件,饌卓巾五坐,饌卓巾五件,座面紙二件,黃帕一件,樽卓一坐,樽卓件一件,省器卓巾一件,黃蓋二雙,大牲匣二坐,籩十箇,黃香亭擔乼一艮衣,鍮湯缸一坐,鍮燈盞臺具一坐,鍮沙池一坐,鍮龍贊一坐,敬奉閣大草芚四件,非禮不動袱一件,闕字牌面帳一件,典祀廳仰遮油屯一件,從享位紫紬褥一件,彩花登每一件,壇上甲黃幕一幅,甲黃帳一幅,內簷甲黃帳二幅,油遮日二十張,白木內揮帳一幅,前面黃帳一幅,大束乼·中束乼各一退衣,從享位中束乼·小束乼各一退衣,饌幕小束乼二艮衣,典祀廳白布揮帳一幅竝破,改備事,分付各該司,何如?傳曰,允。
又以禮曹言啓曰,大報壇祭享,每年三月上旬內擇日設行事,曾有定式矣。吉日,令日官安定浩推擇,則來三月初十日爲吉云,以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
又以摠禦營言啓曰,本營千摠·騎士將·哨官,今當差出,而擬望之人乏少,外任竝擬,何如?傳曰,允。
上在景福宮。停常參·經筵。
傳于趙秉翊曰,政官牌招開政。
趙秉翊啓曰,吏曹判書趙秉世,參判金宗漢,參議金裕行牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
又以摠禦營言啓曰,本營千摠李在靖前任廣州中軍,騎士將具鍾書前任昌城府使,趙聖奎前任全羅中軍,哨官鄭基和前任慶尙左兵虞候,俱在任所矣。領軍之職,久曠可悶,竝改差,何如?傳曰,允。
上在景福宮。停常參·經筵。
傳于金炳秀曰,在外同敦寧·敦寧都正許遞,今日政差出。
傳于金炳秀曰,左右尹許遞,今日政差出。
傳于金炳秀曰,山淸縣監之代,勿拘常格,各別擇差。
傳于金炳秀曰,金海府使金炳郁,龍安縣監李始恒,內禁將除授。
以左副承旨尹相衍牌不進罷職傳旨,傳于金炳秀曰,只推。
金炳秀,以吏曹言啓曰,大靜縣監金振錫,以其身病,呈狀乞遞,改差,何如?傳曰,允。
又以吏曹言啓曰,陽城縣監閔載淵,以其身病,呈狀乞遞,改差,何如?傳曰,允。
又以吏曹言啓曰,莊陵令崔光在,以其身病,呈狀乞遞,改差,何如?傳曰,肇慶廟令李章鎬相換。
又以吏曹言啓曰,禮賓寺主簿洪綏燮,以其身病,呈狀乞遞,改差,何如?傳曰,順陵令薛孝錫相換。
又以兵曹言啓曰,宣傳官申甲熙,除授在外,上來無期,內禁將金在豊,五衛將閔泳奭·崔性默·李源佑·文裕承·全學濂·金明旭,忠翊衛將金敬燮,昌德宮衛將白仁範·金命鉉·池連興,慶熙宮衛將任之煥·李在善·鄭圭烘,部將安承烈·太奎元,守門將李鍾弼·廉應桓·文學喜,俱以病難供職,呈狀乞遞,竝改差,何如?傳曰,允。
又以兵曹言啓曰,金烏別將辛容默,除拜八朔,尙不到防,揆以法例,萬萬駭然。爲先罷黜,何如?傳曰,允。
金炳秀啓曰,都承旨趙同熙,右承旨閔致憲,左副承旨尹相衍,不爲仕進,左承旨金昇圭廚院進,同副承旨趙秉翊式暇出去,院中只有臣一人,件直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
金炳秀啓曰,臣吏兵批兼進之意,敢啓。傳曰,知道。
有政。吏批,判書趙秉世牌招不進,參判金宗漢進,右副承旨金炳秀進。以吏批言啓曰,判書趙秉世,參議金裕行竝牌招不進,小臣獨政未安,何以爲之?敢稟。傳曰,仍爲之。以申政均爲校理,李寅燮·吳貞默·崔若瀾爲同敦寧,洪淳馨爲左尹,徐丙懋爲右尹,李昌植·洪秉直·李邦健爲敦寧都正,成載瑨爲濟用主簿,朴寅和爲金海府使,金名根爲龍安縣監,吳致沃爲陽城縣監,金憙鎭爲典籍,吳榮錫爲山淸縣監,吳璣相爲大靜縣監,金弼爲金郊察訪。
兵批,判書閔泳煥進,參判嚴世永病,參議趙文夏病,參知吳炳文入直〈進〉,右副承旨金炳秀進。以李承武爲同知,韓良履爲宣傳官,李奎鴻爲內禁將,閔昌鎬·劉在誠·金英鎭·安昌基·秦尙顯·金夏榮爲五衛將,金商翼爲忠翊將,禹秉郁·崔益壽·孔昶奎爲昌德將,尹啓煥·金佑烈爲慶熙將,金翯濟·閔昌鎬爲部將,金㝡圭·孫昌麟·河致泓爲守門將,金東韻爲全羅左水使,李奭應爲全羅右水使,趙載崑爲忠淸水虞候,朴勉瑀爲古城僉使,尹喜永爲宣沙浦僉使,朴周華爲梨津萬戶,明寬植爲金烏別將。同知單金命鉉,加設單金基泳·金學素·高廷弼·表永基·裵東舜·張軫明·愼炳奎·尹慶一·趙存華·李弘根·朴佑洪,僉知三單張基弘·韓國東·金命鉉,加設單吳泰煥·張學洙·金命濟·金敬濟·金成煥·黃永秀,大護軍申命羲,護軍李翼鎬·李承潤,副護軍吳昌善·李柱晦·金在璟·申甲熙·宋淳翼,副司直丁奎會,副司果申錫恒·林圭哲·李健鏞·洪弼厚·朴采圭·朴潤吉·李引燁,副司勇姜在灝。西生僉使高錫重,麟山僉使權應道,以上相換事,承傳。
吏批,再政。以尹始榮爲獻納,金在夏爲禮賓主簿,李鎬謙爲英陽縣監,前府使申命羲今加資憲,武科回榜人依法典加資。副護軍李穆淵今加嘉義,李秀鶴·李敬宇·黃有稹,前五衛將朴來榮,已上今加嘉善,副司果金春植·沈能元·權學奎·李邦釿,副司勇韓興愚,已上今加通政,朝官年八十加資。副護軍姜瑩今加嘉善,朝官年九十依定式加資。行護軍宋日澤今加嘉義,副護軍姜必馨今加嘉善,已上加資事,承傳。莊陵令崔光在,肇慶廟令李章鎬相換,禮賓主簿洪綏燮,順陵令薛孝錫,已上相換事,承傳。
兵批,再政。以申輔熙爲南虞候,金振豊爲鷺梁別將。同知單柳遠相,護軍李秀鶴·李敬宇·黃有稹·朴來榮·姜瑩,副護軍金春植·沈能元·李邦釿·權學奎·韓興愚,五衛將加設單朴興鎭·金在洙·韓禹錫。
吏批,三政。宋奎會爲副校理。
以吏曹參議金裕行牌不進罷職傳旨,傳于金炳秀曰,只推。
金炳秀,以議政府言啓曰,永川郡守林時益,以新寧兼官時獄囚逃失事,纔有道啓請勘矣。見今設賑方張,曠務極係可悶,就理一款,特爲安徐,何如?傳曰,允。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
上在景福宮。停常參·經筵。
尹相衍啓曰,同副承旨趙秉翊,今日不爲仕進,卽爲牌招,何如?傳曰,允。
趙秉翊啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
尹相衍,以禮曹言啓曰,卽接北靑幼學趙性仁所志,則以爲五寸姪宗璧,嫡妾俱無子,以其同姓十二寸弟宗屹第三子弘瑞,欲爲繼後,兩家諸族,相議完定,而宗璧夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受明有可據,而不得登聞者,許令該曹,論理草記事,載在法典,而門長趙性仁所訴旣如此,趙宗屹第三子弘瑞,立爲趙宗璧之後,何如?傳曰,允。
又以弘文館言啓曰,上番闕直,事甚未安。應敎李容泰,副應敎趙秉輯,校理申炳休,副校理趙鍾集,新除授校理申政均,校理宋奎會,竝卽牌招,推移入直,何如?傳曰,允。
趙秉翊,以摠禦營言啓曰,本營兵房金泰郁,身病甚重,勢難察任,今姑改差,何如?傳曰,允。
又以摠禦營言啓曰,本營別將具然相·尙稷鉉,俱有身病,勢難察任,今姑改差,何如?傳曰,允。
又以義禁府言啓曰,因議政府啓辭,新寧兼任永川郡守林時益,就理一款,特爲安徐事,批旨允下矣。林時益,前以待待命拿囚事行會,勿施就理一款,特爲安徐之意,分付該道道臣之意,敢啓。傳曰,知道。
上在景福宮。停常參·經筵。
藥房副提調趙同熙啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,爾不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金昇圭啓曰,右副承旨金炳秀今日不爲仕進,卽爲牌招,何如?傳曰,允。
趙秉翊啓曰,右尹徐丙懋,除拜後過三日不爲出肅,依定式推考警責,仍卽牌招察任,何如?傳曰,允。
傳于趙秉翊曰,予之欲致卿于朝者,今幾年所矣。素履僉堅,遐心莫回,雖緣予誠意淺薄,獨不念喬木之義分,生芻之想望乎?見今离筵日開,睿學將進,其所以導迪成就之方,專賴宿徵之士。卿以先正之孫,若不矜此時展布所學,輔我元良,則非但予心之缺望,在卿,亦可曰趾厥美乎?卿須體予至意,幡然登塗,庸副如渴之望事,遣地方官,傳諭于宋贊善。
傳于趙秉翊曰,崇儒重道,禮致賢者,卽我列祖家法也,而歷數前修,亦莫不出爲世用,誠以世臣之義,無咨於朝野故也。由予誠淺,尙不能致一賢士,儀我朝端,每懷林樊,冞增慙敬。況春晷漸舒,胄筵日接,敎導成就之責,捨卿伊誰?玆將敷心之諭,庸示側席之意,卿其亟回遐心,不日賁照事,遣地方官,傳諭于金書筵官。
傳于趙秉翊曰,求賢,所以資啓沃之益,致誠,所以回遐遯之心,于旄之招,課歲雖摯,金玉之音,與日愈邈。顧今睿學,有日新之都,此際敎導,正賴如卿宿德之士,出入左右矣。實由予誠意淺薄,不能相孚,而其在蘄望之心,安得無慨然乎?亟圖幡照,指日簉朝,以副予延佇之望事,遣地方官,傳諭于朴書筵官。
傳于趙秉翊曰,大臣·政府堂上引見。
以大司諫徐誼淳,司諫金思轍,正言林軒相,執義鄭寅星,掌令李肇信,持平金錫龍牌不進罷職傳旨,傳于趙秉翊曰,只推。
傳于趙秉翊曰,當該承旨推考。
獻納尹始榮啓曰,梟示罪人性世,與極逆載榮,一而二二而一也。換着軍罪,潛入禁庭,粧出纏帶,暗售綱打,是何等排布設施,足何等凶謀祕計也?設鞫七朔,根因窩窟,終未究覈,只施梟〈示〉之律,喜情之憤鬱,固無可無而不可已而爲梟示,不施尙律。請梟示罪人性世,亟施孥戮之典。答院曰,不允。
獻納尹始榮啓曰,新除授正言尹忠求時在忠淸道淸安地,請斯速乘馹上來事,下諭。答曰,許遞。
兵曹,以李昌鎬爲摠禦營兵房。
趙秉翊,以議政府言啓曰,本府新差堂上在外外,金聲根·李裕承·閔泳韶,有司堂上沈相薰,今日賓對,俱爲懸病不進,事甚未安。令政院竝卽牌招,使之進參,何如?傳曰,允。
又以內務府言啓曰,交涉衙門主事金彰鉉,本府主事差下,何如?傳曰,允。
又以弘文館言啓曰,副校理宋奎會時在廣州地,經筵入番事緊,請斯速乘馹上來事,下諭。傳曰,許遞。
金炳秀,以摠禦營言啓曰,本營別將哨官,今當差出,而擬望之人乏少,外任竝擬,何如?傳曰,允。
兵曹口傳政事,摠禦營騎士〈將〉單權應圭。
己丑正月二十五日申時,上御萬慶殿。大臣·政府堂上引見入侍時,同副承旨趙秉翊,假注書崔麟休,事變假注書金應權,記注官玉秉觀,別兼春秋閔亨植,領議政沈舜澤,兵曹判書閔泳煥,協辦內務府事金聲根,判尹洪澈周,禮曹判書尹榮信,摠禦使李鍾健,刑曹判書韓圭卨,知敦寧李裕承,獻納尹始榮,校理申政均以次進伏訖。上曰,史官分左右。仍命大臣進前,舜澤進前,奏曰,午雪晚晴,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。仍敎曰,次對爲之。舜澤曰,今日卽新元初對也。迓休命而承景籙,聖德維新,聖化彌彰,擧國蘄望,有倍他時,而我殿下聰明睿智,光御八宇,已二十有六年矣。河淸海晏,泰平可開。然惟是姑息因循,一治無望,顧今國計民事,漸至於莫可攸爲,先正臣李珥所謂殿下之不治,不爲也,非不能云者,切中今日也,而況祖宗厚澤,入人者深,天下事尙可爲也,殿下何所憚而可爲而耶?臣於前後諮訪之席,區區願忠,懇懇獻箴,亦屢矣。凡有所陳,一皆嘉納,而退而默察,未或有一事之敷施者。嚴宮禁則嘉納,而宮禁日益不嚴,肅法綱則嘉納,而法綱日益不肅,愼守宰則嘉納,而守宰弊於數易,恤民隱則嘉納,而民隱困於橫稅,注措少無實效,辭令竟歸虛文,是愚臣未嘗不言,而不如不言也。殿下未嘗不從,而不如不從也,愚見如此,輿情可推,而朝野忠志之士,莫不殷憂而永歎者也。昔傅說告高宗曰,非知之艱,行之惟艱。夫以高宗之明哲,說之恐其不行,猶如此。大抵聽言非難,用之爲難,用言非難,用而力行之爲尤難也。今欲仰勉君德,裨補治道,則惟此之外,更無可以藉手。伏願克回聖念,懋哉懋哉。上曰,卿今箴勉,敢不佩服,而勵精圖理,民國乂安,亦有厚望於交修而力行焉。舜澤曰,今爲開歲,農祥正而土膏解,三之日于耟,玆其時矣。夫民之爲農也,雖資於天時地利,而人力,實爲之主。人力所盡,旱澇可備,井田溝洫之制,尙矣無論,魏有〈李〉悝之河,秦有鄭國之渠,漢有文翁之溲,唐有韋丹之陂,其利博其民乂,已然之驗,按史可知。我國之如嶺南恭儉,湖南碧骨,湖西合德,海西南地,自三韓,爲邦內之四大澤,每因灌漑之利,常獲豊登之瑞。此外堤筒池洑之各在郡邑者,不可勝數,而挽近堤政久抛,冒耕相續,擧皆成陸,鞠爲草萊,一遇天旱,三農失利。試看上年三南之荒,則職由於人力未盡,水功不修,國家之憂,豈小故也哉?興墜擧廢,有不容緩,而顧今饑民之力與勢,固難工役之大作。然而爲農民今日碩劃,莫先於已有之堤筒,而務盡修築疎浚,各就掌內,咸效其能,誠力所到,事無不濟,備豫水旱,必有實效。以臣此奏,措辭關飭於諸道道臣,而業農之民,春窮無食,將寄命於方生之禾麥,則及時耕耨,豈無其心,而其力有所不逮,自不免失時之歎。大抵農家失時,多在於無種糧無耕牛,勸諭隣保,俾相借傭,卽長吏之責,而況今大荒之餘,尤不宜尋常視也。一體申飭,何如?上曰,修堤,是農政之急務,依所奏另飭,可也。出擧條舜澤曰,昨年南饑之後,我聖上宵旰憂勤,爲生民蠲恤之政,靡有不擧。節扇朔膳,次第停封,賑資則優劃,稅穀則許代,雖竭一國之財,期活萬民之命。至於歲初恩綸,惕恒若恫,山東父老,扶杖往聽,皆有少須臾之願。此時方伯守宰,體九重若保之德意,凡可以脫塡壑爲擊壤之方,靡所不用其極,而設賑之際,其弊有三,飢口之虛實易蒙也,穀物之精粗易雜也,斗升之小大易換也。此宜糾察,察之或遺,惠未究而姦有滋,則亦安有賙賑之意也哉?司其責者,苟不勝任,劃卽罷遣,如有殫誠存恤,憂公如私,著績超於列郡,則聞卽陞用,顯示褒嘉,風勵攸及,利澤自然下究,其爲效益,不可與募財捐官,苟且於一時者,同日而論。其令有災道道臣,體悉此意而登聞,恐好,故敢達矣。上曰,賑是大政,纔有提諭,而專在於守令之殫誠與否。視其勤慢而旌別之意,另飭道臣,可也。出擧條舜澤曰,各邑守令交代後,該道臣別定反庫官,而反庫皆出於重公貨査逋簿,著式旣嚴,事體不輕,而挽近反庫,便作文具,雖或有犯,輒稱無欠,豈有如許不誠實之啓聞乎?苟使道道邑邑,惟實之懋,則朝綱自整,朝飭不煩,而及其廉貪相蒙,虧完無辨,彼執簿之吏,莞庫之隷,亦其不群指而竊笑之哉?官逋吏逋,均是逋也,而吏逋雖少,期於必徵,官逋雖多,寘而勿問,一經勘配,榮進無礙,上下若是異同,貪墨有何畏憚乎?昔宋太祖,以忠厚立國,而至於贓吏,不少容貸,唐柳公綽,家法仁厚,而亦稱其不貸贓吏。顧惟安民保民之策,莫先於嚴立贓法,計贓,亦莫先於反庫,其在今日,而合有申明,如或襲謬揜護,不有實啓,而及其現露,査其年條,先自不察,而已遞之該道臣,施以制書有違之律,該守令,亟施贓律事,措辭嚴飭於各道道臣,何如?上曰,苟如是也,安有告君以實之義乎?依所奏,另加操飭,可也。出擧條舜澤曰,卽見永興府按覈使黃耆淵,咸鏡監司趙秉式狀啓,則以爲,永興府癸未停還旣久,且經丙戌輪疹,原還爲五萬二千八百三十一石零,而其中邑屬難徵逋七千五百石代錢二萬二千五百兩,辦充末由,特許蠲蕩,俾恤民邑事,請令廟堂稟處矣。有穀必有簿,吏欠徵於吏,民欠徵於民,而若以流亡之無憑,徒使居生而橫排,則實爲行不得之政。此司牧之地,所以不忍坐視,而仰冀朝廷處分者也。當初虛錄,中間掩置,竟至於指徵無處者,莫非前後監守之罪,而亦不可到今追究,事勢至此,合施寧失之澤。無處可徵之逋穀代錢二萬二千五百兩,依覈使·道臣所請,特令蠲減,何如?上曰,邑勢民情如此,依爲之。出擧條舜澤曰,卽見黃海監司趙秉轍所報,則海州日新等四坊陳廢虛結,爲五百三十九結十五負七束,而逐年白徵,爲民巨瘼,特賜永蠲,得以奠安爲辭矣。正賦攸重,遽難議蠲,而窮蔀冤徵,旣爲備陳,則以朝家如傷之念,亦何可責以無藝之征乎?所請五百三十九結十五負七束,自戊子條,特許三年蠲稅,俾紓民力。蓋田土陳起無常,豈有陳則永陳,起則無起之理乎?使之勸相墾開,限滿完賦事,措辭申飭,何如?上曰,依爲之。另加勸墾,期於完賦,可也。出擧條舜澤曰,卽見慶尙監司金明鎭狀啓,則梁山前中軍金載馥,辦租七百八十石,自願助賑,褒賞之典,請令廟堂稟處矣。民命近止,大賑方張,而金載馥之尙義急難,能先於人,辦備條包,補助救活,絶可嘉尙,合施優賞。守令待窠,首先差送之意,分付該曹,何如?上曰,合有示意,依爲之。出擧條舜澤曰,國之大事,祀典爲重,自誓戒肄儀齋宿,至于受香,著有戒令時刻自在,其所以致嚴致謹,顧何如,而挽近怠隷日甚,受帖享官,或不參誓戒,或不行齋宿,占便至此,寧欲無言?月前以趁時受香,至有口傳飭敎,凡在差享之列,固當倍加警勵,而過時受香,又復如前,其於程里稍遠之陵園,將何以趁時刻將事乎?然而該房承宣,初不按式論警,事關享祀,寧不悚慨?已往雖不可追究,如是筵奏以後,若復怠緩,不能及時,則斷當隨現重勘,而不卽論警之該承宣,一體請勘,以此嚴飭,何如?上曰,祀典爲重,戒令莫越,而輒事懸頉,慢不致察,是何臣分道理乎?依所奏別般操飭,可也。出擧條舜澤曰,平薪鎭在海門要衝之地,有禦邊固圉之責,而今不過爲一閒散僉使,衛門甚卑,疎虞莫甚,〈有〉識之竊嘆者,久矣。當初設施之意,豈亶然哉?其在居安虞危之策,合有便宜通變之擧。自今仍作邊地履歷,另擇有地閥有幹局之人而差遣,以爲關防增重緩急有恃之地,似宜,而事係官制,下詢登筵兵判·營使,處之,何如?上曰,兵判·營使之意,何如?泳煥曰,大臣所奏,如是切當,臣無復更達矣。圭卨曰,大臣所奏,如是切當,臣無復更達矣。鍾健曰,大臣所奏,如是切當,臣無復更達矣。上曰,兵判·將臣之意亦如此,依爲之。出擧條舜澤曰,箕子陵旣崇奉矣。此是列聖朝所未遑而肇稱者也。亟擧致侑之典,庸寓曠感之意,似宜。故敢達矣。上曰,迨玆曠古之擧,彌切敬慕之心,依所奏,特遣道臣致祭,可也。出擧條舜澤曰,從前官制之若創設若變通,必請詢於可詢之地,而不敢自信已見者,卽所以重官方而尊事體也。向者箕子陵官之自該曹,擅定朔數者,雖未知銓格果或有的據,而初無請詢,有違古規。雖曰遂事,終難曲恕。當該銓堂推考,何如?上曰,旣令該曹稟處,故不爲請詢乎?所奏如此,依爲之。出擧條舜澤曰,南賑方張,北擾纔靜,雖以他道列邑,宜念供億之弊,各道道臣春巡,竝爲停止,北關及京畿陵園奉審,依近例以道內秩高守令,差定擧行,何如?上曰,依爲之。出擧條舜澤曰,登科十年人,依法典六品職調用之意,分付該曹,何如?上曰,依爲之。出擧條舜澤曰,承文院有司堂上有闕之代,兵曹判書閔泳煥差下,何如?上曰,依爲之。出擧條舜澤曰,副司果兪鎭弼·金炳軾,當爲推恩,而所後家無可施云。依近例移施其本生,何如?上曰,依爲之。出擧條上曰,全州吏奴之作鬧,大關紀綱,聞甚駭愕矣。舜澤曰,豈意豊·沛湯沐之鄕,廟殿咫尺之地,有此無前之變怪乎?藉使渠輩,果有互相是非之端,呈邑呈營之,何所不可以成群聚黨,燒毁傷害?唯意所欲,莫敢誰何,睯不畏法,胡至此極?名以隷於官者,而尤不可以尋常之律,律之矣。上曰,設如渠言,雖有上下體例,名之以吏,杖劍執戈,致此大鬧,至使民心擾動者,此其罪有浮於奴令,而若按治,則吏與奴同律定罪,可也。舜澤曰,果如聖敎,而昇平之世,因渠輩私鬨,劍戈互動,使一境安居之民,從以動心,思之痛惋,寧欲無言。此輩俱是平日所事上者也,眼孔中,有營邑有國法,則豈敢若是其無忌憚乎?姑俟道査,將行稟覆,罪無差殊,律將同勘矣。上曰,旌善民擾,亦可痛駭。大抵近日事,始因微細,竟致張大,有如是者矣。舜澤曰,毋論本事之如何,苟使守宰,施措皆正,撫摩得宜,雖遐峽蚩蠢之氓,豈敢干紀至此?爲國家憂虞,有不可勝言者。待判下將稟覆,而覈査重繩,恐不可已也。上曰,一年之計在於春,而春雨霏霏,此其豊登之兆也。舜澤曰,潤物知時,萬彙發生,自天降康,亦可預占,爲民事甚幸矣。上曰,今年雨澤示兆,麥事可登,麥若先登,則自然有年,而民不飢餓矣。舜澤曰,黎民不飢,爲國之上瑞,而臘雪春雨,皆利於麥,麥登然後,目下飢民,可免塡溝,所以今日上下祈祝,莫先於是矣。上曰,兩南均是大荒,嶺南不至於湖南,而湖南爲尤甚,此誠憂憫矣。舜澤曰,年荒民飢,致勤宸憂,而嶺南果不至如湖南,邇來所傳聞,爲民事可幸者甚多矣。上曰,見今支調萬萬艱絀,而湖南,旣已許代,嶺南則亦雖許代,結民以米,或有充納者云。無論嶺南·海西,以米上納者,使之斯速裝發事,自廟堂別般申飭也。舜澤曰,許代,爲民也,捧米,亦民也。嶺南之以米納稅,自當因勢利導,而海西之元納米,與條陳責納米,謹依聖敎,筵退後,竝當發關嚴飭矣。上曰,命大臣就座。秉翊曰,諸宰奏事。泳煥曰,將家後進之收用勸武,已多其例。前承旨李敏兢子鶴永,故將臣申絅孫,行護軍李昌濂子秉在,才器夙就,可合奬拔。竝別薦施行,先付軍門哨官,何如?上曰,依爲之。出擧條秉翊曰,臺諫所懷奏之。始榮曰,臣猥以無似,叨忝耳目之列,晝宵顒祝,惟聖學一事而已。第伏念自古帝王出治之本,必資學問,學問之要,亶在誠心。故成湯之日新又日新,文王之緝熙于光明,皆由誠心,而又我列聖朝,朝晝夕三講,已有成憲。見今歲籥載新,春晷漸舒,伏願殿下,體而行之,頻開講筵,討論經史,克軫日新緝熙之工焉。上曰,所奏,當留念矣。出擧條秉翊曰,玉堂所懷奏之。政均曰,臣猥以無似,職忝橫經,才乏補衮,不敢以啓沃自任,仰裨顧問。竊伏念聖王之學,異於匹庶,其要亶在乎修齊治平,而修齊治平之道,亦本乎講明義理而已。義理不明,則九法盭而三綱頹,誠非細故也。昔孔子作春秋於刪詩·書之後,扶綱常正明分立敎化,爲天下萬世一部袞鉞。是以孔子曰,知我者,其惟春秋乎,罪我者,其惟春秋於。顧今邪說之橫流,綱紀之不振,經用之匱竭,其不由於義理之不明,敎化之未究歟。臣聞良醫,醫之未病。迨國家閑暇之時,頻開經筵,敷詩·書之敎,講春秋之義,祖宗懋德之治,震邸勤學之方,寔不在是?伏願殿下,惟日澄省焉。上曰,所陳,當留念矣。出擧條秉翊曰,今日賓對,憲府無一人進參,事甚未安。違牌諸臺竝推考,何如?上曰,依爲之。出擧條秉翊曰,今日登筵玉堂申政均,奏所懷之際,做錯非細,事甚未安。推考,何如?上曰,依爲之。出擧條上命大臣先退,又命退,諸臣以次退出。
上在景福宮。停常參·經筵。
閔致憲啓曰,左副承旨尹相衍,今日不爲仕進,卽爲牌招,何如?傳曰,允。
趙秉翊啓曰,假注書李養稙有身病,勢難察任,今姑改差,何如?傳曰,允。
李養稙改差,代以張錫五爲假注書。
趙秉翊啓曰,記注法意,何等審愼,而昨日次對擧條批旨中,有所錯誤,至於改書以下,事甚疎忽,萬萬未安。當該注書,所當重勘,而本院請推之外,無他可施之罰,何以爲之?敢稟。傳曰,從重推考。
傳于趙秉翊曰,政官牌招開政。
趙秉翊啓曰,吏曹判書趙秉世陳疏,參判金宗漢,參議金裕行牌不進推考傳旨及罷職傳旨,今方捧入,而開政命下之後,如是違牌,事甚未安。參判更爲牌招,何如?傳曰,允。參議只推,待明朝一體牌招。
傳于趙秉翊曰,召對爲之。
以左副承旨尹相衍牌不進罷職傳旨,傳于閔致憲曰,只推。
兵曹,以李昌鎬爲摠禦營兵房。
兵曹口傳政事,摠禦營兵房單李昌鎬,騎士將單金學振。
閔致憲,以宣惠廳言啓曰,昨年三南穡事判歉,災結夥多,在前如此之時,原有減分之例,而兩湖則舊災復摠間,依例減分,今無更論,嶺南今年營宮需八分一各樣價,四分一減分磨鍊,何如?傳曰,允。
趙秉翊,以承文院〈言〉啓曰,卽見禮部咨文,歸政後皇太后加上徽號,慶賀表式頒發云矣。回咨,按例撰出,以爲入送,何如?傳曰,允。
金炳秀,以摠禦營啓曰,議依兵曹判書閔泳煥擧條批旨,別薦閑良李鶴永·申·李秉在,竝本營加設哨官差下之意,敢啓。傳曰,知道。
己丑正月二十六日四更,上御萬慶殿。召對入侍時,參贊官閔致憲,檢校待敎鄭寅昇,侍讀官申政均,檢討官徐相集,假注書崔麟休,記註官林奭禧·玉秉觀,各持綱目第十二卷,以次進伏訖。上曰,史官分左右。仍開卷。上曰,上番讀之。政均讀自擊定河東,止善藏符。上曰,釋義。政均釋義訖。上曰,文義奏之。政均曰,更始初無人君威望,而爲諸將所立,亦無禦敵神策,而反受劫謀,安能濟其功乎?光武皇帝,悏廓之度,勇明之姿,駕馭群雄,卒受盆子之降,乃知帝王自有眞也。上曰,更始眞是懦弱之人也。若如光武之善聽諸將之言,則必無賊類之橫侵,而終不聽諸將之言,値此禍亂矣。政均曰,聖敎切當矣。上曰,下番讀之。相集讀自盆子,止封褒德侯。上曰,釋義。相集釋義訖。上曰,文義奏之。相集曰,夫用人之道,在於擇賢而已,而今以符讖之書用人,則未免失其大體矣。然而吳漢之爲大司馬,伏湛之行司徒事,果非光武之大度,則不能如是矣。蓋前有衆人之所不悅,而後用百姓之所賴治者,則是乃勿憚改過,而補其前失矣。上曰,以符讖用人實非〈王〉者之政,而以若光武之大度,有此小失,則豈非後之鑑戒者乎?相集曰,聖敎切當〈矣〉。上曰,參贊官讀之。致憲讀自宛人卓茂,止封褒德侯。上曰,釋義。致憲釋義訖。上曰,文義奏之。致憲曰,光武素知卓茂之忠厚,故當此撥亂之時,先於功臣而用之,收拾人心,此眞中興之主也。上曰,老成宿德之人,凡擇用之可也。如卓茂極善之人,不爲取用,實是不善之事也。致憲曰,聖敎切當矣。上曰,閣臣讀之。寅昇讀自司馬公曰,止衆號百萬。上曰,釋義。寅昇釋義訖。上曰,文義奏之。寅昇曰,光武之擢用卓茂,已有司馬光之論,而光武爲其先正風俗,拔卓茂以置於諸功臣之首,四百年基業,未必不由於此矣。上曰,司馬光之論,亦言之,而忠厚循良之如卓茂者,首擢之,導民以善,其中興,宜矣。寅昇曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
金炳秀啓曰,同副承旨趙秉翊,今日不爲仕進,卽爲牌招,何如?傳曰,允。
金炳秀啓曰,假注書張錫五,時無職名,令該曹依例付軍職,冠帶常仕,何如?傳曰,允。
傳于金炳秀曰,今三十日都目政事爲之。
金炳秀啓曰,假注書崔麟休有身病,勢難察任,今姑改差,何如?傳曰,允。
崔麟休改差,代以閔泳錫爲假注書。
金炳秀啓曰,今三十日都目政事爲之之意,敢啓。傳曰,知道。
傳于金炳秀曰,檢校直閣趙同熙減下。
傳于金炳秀曰,在外同敦寧·敦寧都正許遞,今日政差出。
傳于金炳秀曰,龍安縣監金名根,金海府使朴寅和,前郡守崔亨謙,竝禁軍將除授。
傳于金炳秀曰,今日政遷轉守令,勿拘常格,各別擇差。
金炳秀啓曰,吏曹判書趙秉世疏批已下,卽爲牌招,何如?傳曰,允。
傳于金炳秀曰,右副承旨許遞,前望單子入之。
承旨前望單子入之,尹命燮添書落點。
趙秉翊啓曰,明日召對,取稟。傳曰,爲之。
趙秉翊,以吏曹言啓曰,南學敎授鄭翰謨,宗親府參奉李象雨,英陽縣監李鎬謙,俱以身病,呈狀乞遞,竝改差,何如?傳曰,允。
又以吏曹言啓曰,恭陵令金東敏,以其身病,呈狀乞遞,改差,何如?傳曰,尙衣主簿朴璿相換。
又以吏曹言啓曰,莊陵令李章鎬,以其身病,呈狀乞遞,改差,何如?傳曰,慶基殿令柳道夔相換。
又以吏曹言啓曰,振威縣令方天鏞戶奴呈狀內,矣上典身病猝重,萬無還官之望云。罷黜,何如?傳曰,始興縣令方始榮相換。
又以吏曹言啓曰,陽城縣監吳致沃,旌義縣監南啓章,俱以身病,呈狀乞遞,竝改差,何如?傳曰,允。
又以吏曹言啓曰,定州牧使金在殷戶奴呈狀內,矣上典赴任中路得病,萬無遠赴之望云。罷黜,何如?傳曰,平山府使韓聖根相換。
金炳秀,以兵曹言啓曰,內禁衛將崔亨謙,以其病難供職,呈狀乞遞,改差,何如?傳曰,允。
又以兵曹言啓曰,每都政新資六窠,例爲差出,而營將·中軍·僉使姑無準二十朔者,就其中朔數最多者,依近例推移內遷,何如?傳曰,允。
又以兵曹言啓曰,同知中樞府事李承武,宣傳官金膺模,內禁衛將李奎鴻,五衛將閔昌鎬·劉在誠·金英鎭·安昌基·秦尙顯·金夏榮,忠翊衛將金商翊,昌德宮衛將禹秉郁·崔益壽·孔昶奎,部將閔昌鎬,守門將金㝡圭·孫昌麟·河致泓,俱以病難供職,呈狀乞遞,竝改差,何如?傳曰,允。
又以兵曹言啓曰,古今島僉使金奭祚,初不謝恩下直,任自下去赴任,揆以法意,萬萬駭然。爲先罷黜,其罪狀,令該府拿問嚴勘,何如?傳曰,允。
有政。吏批,判書趙秉世牌招不進,參判金宗漢牌招不進,參議金裕行進,右副承旨金炳秀進。以吏批言啓曰,判書趙秉世,參判金宗漢竝牌招不進,小臣獨政未安,何以爲之?敢稟。傳曰,只出緊任。以宋世鉉爲正言,鄭寅星爲副校理,閔泳愚爲同敦寧,金晉求爲敦寧都正,金永迪爲安州牧使,李泰權爲喬桐府使,李奎集爲金海府使,鄭龍基爲豊川府使,尹錫莘爲長淵府使,柳鳳秀爲三水府使,李峻器爲碧潼郡守,韓鎭行爲厚昌郡守,李相坤爲平海郡守,南惟熙爲高原郡守,安學柱爲郭山郡守,李輔仁爲玄風縣監,申永勳爲泗川縣監,李寅兢爲陽城縣監,王濟千爲英陽縣令,朴齊普爲龍安縣令,高允模爲旌義縣令。行副護軍金奭根今加嘉善,年七十侍從臣前修撰金炳軾本生父推恩移施事,承傳。行副護軍朴基貞,前五衛將李聖愚,前僉使姜默,行副護軍金春甫今加嘉善,朝官年八十加資,行副護軍金在斗今加嘉善,朝官年九十加資,副護軍兪致喜今加嘉善,年七十侍從臣父。
兵批,判書閔泳煥進,參判嚴世永病,參議趙文夏入直進,參知吳炳文病,同副承旨趙秉翊進。以李彙徹爲同知,權鍾奭爲宣傳官,金秀郁·高濟渙爲內禁將,林廷學·李秉協·金完根·崔漢基·趙鍾佑·韓光麟爲五衛將,鄭永杓爲忠翊將,劉永淑·崔昊鎭·李貞斗爲昌德將,金鴻陸爲守門將,鄭泰珪爲部將,趙羲國·白成鎭·金永弼爲守門將,洪台燮爲全羅右水使,李象郁爲平薪僉使,李莊夏爲多大僉使,崔永善爲古今島僉使,孫有默爲安義僉使。同知單白仁範,加設單全在洙·申在賢·張錫龜·全慶學·愼炳奎,僉知單金炳郁·李治恒·閔昌鎬,加設單朴有鎭·韓禹錫,大護軍金尙爀·劉泓·宋聖民·李鍾淵,護軍金泰郁·李承武·李寅燮·吳貞默·崔永瀾·金稷鉉·金在斗·金奭根·李聖愚·朴基貞·姜默,副護軍金膺模·李昌植·洪秉直·李邦健·李恒秀·宋鍾基·鄭庸善·李休翼,副司直宋奎會,副司果尹忠求·金璟喜·李冕植·李明浩·李啓夏·韓介福·朴基輔·車斗鎭,副司正張錫五,副司勇白樂晉·延鍾俊·林臣喆·李學魯,內禁將三單金名根·朴寅和·崔亨謙,五衛將加設單李長福·徐有文·李壽永·吳有錤·李俊國·李錫圭·姜亨根·白義培·禹秉奎·朴完龍·金華植·朴麟來·崔弘鎭·鄭龜鉉·韋亨寬·鄭祥瑀·鄭洪基·朴秀敬·金仁鉉。
吏批,再政。以趙秉輯爲執義,金益容爲工曹判書,趙秉稷爲戶曹參判,金聲根爲知經筵,金昌熙爲知春秋,趙鍾禹爲內務主事,李根重爲宗府參奉,兪哲濬爲禁府都事,沈宜迪爲廣興奉事,閔泳厚爲新寧縣監,李周儀爲眞寶縣監,宋堯俊爲祥雲察訪。內務府主事二單金彰鉉差下事,承傳。李正儀仕滿陞付。
兵批,再政。以具然昇爲訓鍊僉正,尹泳璡爲主簿,尹周植爲部將。同知單高濟瑍,僉知單趙鍾佑·韓光麟。
吏批,三政。以趙漢國爲副應敎,張玹根爲禧陵令,鄭宓源爲童蒙敎官,宋秉琮爲高城郡守。
兵批,三政。以任麟鎬爲訓鍊判官,以李得秀爲左捕從,以金好焌爲摠禦哨官。同知單鄭永杓。
吏批,四政。以申政均爲掌令,鄭完淳爲永懷園令,沈耕澤爲唐津縣監,尹濬爲忠勳都事。
兵批,四政。以趙羲觀·田慶豊爲訓鍊僉正,洪岐厚爲宣傳官。同知單鄭貴鉉。
吏批,五政。以李義惠爲校理,李政翼爲穆陵令,李象德爲南學敎授,李寅祐爲堤川縣監。
兵批,五政。以柳錫膺爲中樞都事,李圭玄爲訓鍊判官。
吏批,六政。以李時翼爲徽慶園令。
兵批,六政。以尹象大·尹華重爲宣傳官,兼喬桐鎭兵馬僉節制使京畿水軍右防禦使鎭撫營右海防將單李泰權。
吏批,七政。以李會元爲翼陵令。
八政。以金瑨鉉爲永陵令。
九政。以金駿九爲弘陵令,許爲監察。
十政。禹錫河爲南部令,朴魯洙爲司錄。莊陵令李章鎬,慶基殿令朴道夔相換。恭陵令金東敏,尙衣主簿朴璿,以上相換事,承傳。
金炳秀,以侍講院言啓曰,王世子進講大學,今將垂畢矣。繼講冊子,依例問議于師賓客,何如?傳曰,允。
又以摠禦營言啓曰,本營騎士將權應圭前任厚昌郡守,哨官田源根前任忠淸水虞候,俱在任所矣。領軍之職,久曠可悶,竝改差,何如?傳曰,允。
又以摠禦營言啓曰,本營別將尹佑儉·許爁,俱有身病,勢難察任,竝改差,何如?傳曰,允。
兵曹口傳政事,摠禦營別將單尹佑儉·許爁,哨官單田源根。
應敎李容泰疏曰,伏以臣,猥以匪才,苟充駐紮之任,往役未竣,不幸而構疾厲虞,茫茫絶國,無望生還,聖鑑孔昭,燭臣病情,賜臣遐還,臣奉飭入疆,昔疾愈劇,轉眄之頃,倏焉朔易,荐伏奉館職除旨,而沈頓殿屎,蠢動末由,乃於日前,僅得扶疾致身,叩謝天陞,恩渥淪浹,而報蔑絲毫,情綜奊詬而愧重邱山,撫躬循省,譴何是竢。昨日伏見掌令趙秉輯疏本,以檢校牌招草記事,致有閣吏移囚之擧,陳疏徑出,臣悚慄驚惑,誠究其說而不得。夫檢校請牌,何謂曰察任啓辭也?一稱察任,凡係公務,莫不盡在其中矣。以察任二字,措辭入啓,寔閣規定式,改措以入直,乃近日或有之謬例也。臣於出肅之日,例當察任檢校,而日勢向晚,屢加督飭,乃曰啓辭,旣依定式修正,復欲改以謬例,致此遲滯云。故以必遵定式之意,明辦說破,申飭閣吏,而迫暮乃退,始於翼日承牌,而肆然故行其謬例者,實所痛惋,事體所在,不得已致言於在直之僚,使之文移捉囚,亶爲懲恣滿無憚之習,何嫌以遷怒之擧?言出意外,寧不欲多辨。臣雖遜劣,亦一廉隅中物耳。論事而不見孚於僚宷,立言而不見施於胥吏,速誚同列,貽曠禁直,玷名器而壞法紀,臣何可蹲仍冒據,晏處職次乎?玆庸〈疏籲,伏乞〉聖明,亟遞臣所帶本兼之職,仍治臣瀆擾之罪,以安微分,以謝人言。臣於自列之章,何敢贅他?顧今靑陽節屆,和晷漸長,茂對廈氈,頻御講筵,探頤溫繹,推之於政令施措,自有資益之效矣。況春宮邸下睿姿天縱,溫文日就,我殿下身敎面命之要,宜先懋時敏之工,伏願懋哉懋哉。臣無任云云。省疏具悉。爾其勿辭察職。尾附事,當留念矣。
掌令趙秉輯疏曰,伏以臣,以百無似之踵,犯一不幸之戒,常所憂懼,若臨淵谷。特蒙我殿下陶鎔之化,充位華顯,廁迹龍圖,蚊山之譏,麟楦之誚,在所難免。今於檢校牌招草記事,致有閣吏移囚之擧,移乙之怒,雖欲無辨,處己之方,寧不難安?此雖臣不能見孚於同僚而然,今若拚棄廉隅,從他笑罵,則臣身自愧,有不暇論,其於累淸朝而辱名器,何哉?以若所値情踵,萬難蹲居直次。玆以短章自列,擅離禁直。伏乞聖明,亟遞臣檢校之銜,以重公器,仍治臣離次之罪,以勵群僚,千萬幸甚。臣於丐免之章,不宜贅他,而見今歲鑰載新,春晷漸長,正宜頻賜召對,討論經史,以爲大聖人出治之方,伏願殿下懋哉。臣無任云云。省疏具悉。爾其勿辭察職。尾附事,當留念矣。
己丑正月二十七日四更,上御萬慶殿。召對入侍時,參贊官趙秉翊,檢校待敎鄭寅昇,待讀官趙鍾集,檢討官徐相集,假注書張錫五,記注官金鎭衡·林奭禧,各持綱目第十二卷,以次進伏訖。上曰,史官分左右。仍開卷。上曰,上番讀之。鍾集讀自禹所止,止西州上將軍。上曰,釋義。鍾集釋義訖。上曰,文義奏之。鍾集曰,鄧禹處戰陣之間,不以征伐爲主,乃先鎭撫人心,量度時勢之行軍,可謂深得爲將之道,而豈獨鄧禹之賢而然也?卽由光武任賢使能,旣任不疑之故,禹得便宜行事,成其功矣。上曰,鄧禹,世所稱良將,以光武也,故能知鄧禹,擧以用之鄧禹也。故亦知光武,從以事之,上下得以專美於後世,可不欽歎哉?鍾集曰,聖敎切當矣。是所謂有是君有是臣。古語曰非但君擇臣,臣亦擇君。鄧禹如未逢光武,則豈能專制閫外,任意處事乎?上曰,下番讀之。相集讀自隗囂歸天水,止屬國都尉。上曰,釋義。相集釋義訖。上曰,文義奏之。相集曰,馬援之以窮當益堅老當益壯爲言,可見其丈夫之志,而非讀書秉志之士,則不能如是矣。蓋窮當益堅,有恒心也,老當益壯,心不衰也,散財賑友,卽輕財利重親誼也。其宏量大志,終不可以勇武之將,斷馬援也。然而良將,必擇主以後事之,今援輕信隗囂之虛名,而往從之,則可謂知人之難矣。上曰,馬援在家時,雖曰貧寠,賑財親舊,識事眞主,可謂王佐之才也。且窮當益堅老當益壯,則其眞賢良,無以加此矣。相集曰,聖敎切當矣。上曰,參贊官讀之。秉翊讀自融旣到,止晏然富殖。上曰,釋義。秉翊釋義訖。上曰,文義奏之。秉翊曰,漢於此時,天下擾亂,豪傑群起,爭以攀龍附鳳,立功業垂名聲爲志。今見竇融,撫結懷輯,得其歡心等語,則亦似爲有智者,而不識光武之爲中興眞主,故不能往從,反爲聽命於更始者,此特智謀識見之遠不及於馮異·鄧禹故也,可不惜哉?上曰,果然矣。今以此撫結雄傑等數語見之,竇融,亦似可用之人,若歸光武,則其功業,似可與鄧禹輩相將,今乃求用於更始者,其智謀必有不及於鄧禹輩故也。秉翊曰,聖敎切當矣。今以捨光武英傑之主,而往從更始之一事見之,其智謀可知。雖事光武,其功業之必不及於鄧禹輩也,明矣。上曰,閣臣讀之。寅昇讀自修兵馬,止西州大將軍。上曰,釋義。寅昇釋義訖。上曰,文義奏之。寅昇曰,光武,英主也,鄧禹,名將也,猶不知愔歆之爲人,誠可歎惜,而至其深知其機,遣使持節,光武可謂明見萬里矣。上曰,光武見事也明,審機也速,此其中興帝業之成,宜矣。寅昇曰,果如聖敎矣。上掩卷,仍命史官就座,又命退,諸臣以次退出。
上在景福宮。停常參·經筵。
趙秉翊〈啓〉曰,召日召對,取稟。傳曰,爲之。
趙秉翊啓曰,都承旨趙同熙,左承旨金昇圭廚院進,右承旨閔致憲,左副承旨尹相衍不爲仕進,同副承旨尹命燮在外,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,新除授同副承旨尹命燮時在平安道安州牧任所,斯速乘馹上來事,下諭,何如?傳曰,許遞。前望單子入之。
承旨前望單子入之,李敎榮落點。
以左副承旨尹相衍牌不進罷職傳旨,傳于趙秉翊曰,只推。
趙秉翊,以議政府言啓曰,卽見內需司所報,則明禮宮所管順天金鰲島,卽年前新拓付屬者,而邑旣絶遠,民不知官,官亦視若無告,日事侵漁,若不趁早變通,必至廢島乃已。特爲移屬於附近樂安郡,俾得成樣爲辭矣。島民生活,異於居陸難支之狀,已有稔悉,而官門旣遠,未見字恤,窮蔀無辜,徒受侵漁,其情矜憐,有可想到。依他島已例,從今以往,移付於樂安郡,使之專管,而邑屬輩,如復有恣橫徵索之習,則斷當照律嚴處,失飭之該守令,難免重勘。竝以此意,另飭行會,何如?傳曰,允。
又以奎章閣言啓〈曰〉,檢書官韓衡錫有身病,勢難供職,減下,其代,以前薦人沈俊澤,依已例除取才差下,令該曹口傳付軍職,使之冠帶常仕,何如?傳曰,允。
司書閔泳敦啓曰,臣以王世子繼講冊子,問議于師賓客事,命下矣。問議于師賓客,則師領議政沈舜澤〈以〉爲睿工將就,大學垂畢,又承繼講冊子之下詢矣。程子·朱子以大學·論語爲讀書次第,蓋提挈綱領,融貫精微,實下工夫,亶不外是。今此繼講,當以論語爲定,伏候上裁。左賓客鄭範朝〈以〉爲先讀大學,次讀論語,以爲操存涵養之實,自有先賢定論,書筵冊子,大學今旣垂畢,以論語繼講爲定,恐合矣。惟願博詢而處之。右賓客金永壽以爲朱子曰先讀大學,以定規模,次讀論語,以立根本,程子曰論語爲傳道立言,得聖人之學,今繼講論語,恐合先賢定論,伏願博詢而裁定焉。左副賓客閔泳煥以爲睿學日就,大學之講,今又將畢矣。伏承繼講冊子下詢之命,臣不勝歡忭攢祝之忱。第伏念爲學次第,先讀大學,次之論語,旣有程子明訓,則臣無容他見,而以臣淺識,不敢質對,伏願博詢而裁處焉。右副賓客韓章錫以爲胄筵繼講之書,又承下詢之命,臣忝在賓僚,獲覩睿學之將就,區區攢頌,惟日彌切。朱子之言曰,先讀大學,以定其規模,次讀論語,以立其根本。大學之後,繼以論語,玆有先賢定論,臣無容他見,惟願博詢而財擇焉云之意,敢啓。傳曰,收議如此,論語繼講。
又以禮曹言啓曰,乙酉九月十五日傳曰,新及第吳正根,明安公主宗孫也,有此科聲,誠爲喜幸,賜樂,公主內外祠版,遣承旨致祭事,命下矣。來二月十九日,祗受於京畿監營任所云,祭文,令藝文館撰出事,分付,何如?傳曰,允。
又以禮曹言啓曰,郊壇四孟朔,遣郞看審有無頉,自該曹草記事,有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒〈壇〉,北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,而馬祖壇四面紅箭門,漢江壇四面紅箭門,司寒壇四面紅箭門顚仆,卽爲修改事,分付該曹,此後看護等節,另加申飭之意,敢啓。傳曰,知道。
又以弘文館言啓曰,副校理臣趙鍾集,以社稷大祭祭官,今日肄儀時晝仕出去之意,敢啓。傳曰,知道。
又以弘文館言啓曰,新除授副應敎趙漢國,校理李義悳,副校理鄭寅星,竝牌招察任,何如?傳曰,允。
又以摠禦營言啓曰,本營別將騎士將,今當差出,而擬望之人乏少,外任竝擬,何如?傳曰,允。
又以摠禦營言啓曰,本營千摠,今當差出,而擬望之人乏少,外任竝擬,何如?傳曰,允。
吏曹啓目,權知承文院副正字李敬夏·韓益敎·趙秉植·金奎馨·高鳳翰·高基升·金基鎬·高溶,俱以登科十年人,依法典陞六,何如?判付啓依允。
上在景福宮。停常參·經筵。
趙秉翊啓曰,工曹判書金益容,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,過三日擧案廳座時,自工曹判書金益容過三日擧案,屢度催促,今始來呈,以致晚時請牌之境,事甚未安。當該吏曹堂上,推考,何如?傳曰,允。
傳于趙秉翊曰,藥院都提調有闕之代,前望單子入之。
內醫都提調前望單子入之,領議政沈舜澤落點。
傳于趙秉翊曰,吏曹參議有闕之代,前望單子入之。
吏曹參議前望單子入之,金用圭添書落點。
以全羅監司李憲稙狀啓,羅卒及奴令等,起釁於部曲之下,不能操飭禁止,溺職之責,臣不敢逭,惶恐竢勘事,傳于趙秉翊曰,勿待罪事,回諭。
兵曹口傳政事,副司勇單沈俊澤。
傳于趙秉翊〈曰〉,明日出宮門路,以思政門爲之。
趙秉翊啓曰,明日親傳香禮房承旨,當爲齋宿,左副承旨尹相衍,所當牌招,而拘於廳規,不得請牌,何以爲之?敢稟。傳曰,牌招。
傳于趙秉翊曰,左副承旨許遞,前望單子入之。
趙秉翊啓曰,臣與左副承旨尹相衍伴直矣,纔已許遞出去,伴直無人。右副承旨李敎榮,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,金裕行落點。
趙秉翊,以戶曹言啓曰,駐箚日本辦事大臣書記官崔名煥,隨員孫鵬九,衣資·盤纏·航費·航行時旅費·日給,別單書入之意,敢啓。傳曰,知道。
又以尙衣院提調意啓曰,僉正任箕常,主簿金東敏,別提洪鍾益,俱有身病,未肅拜,主簿兪弼煥有實病,所重之地,曠直可悶,令該曹口傳,他司相換,何如?傳曰,允。
又以義禁府言啓曰,古今島僉使金奭祚拿問嚴勘事,傳旨啓下矣。金奭祚時在任所,依例發遣府書吏,交代後拿來,何如?傳曰,待待命拿囚。
又以摠禦營言啓曰,本營騎士將金學振·洪大燮·李命遠·白樂駿,俱有身病,勢難察任,竝改差,何如?傳曰,允。
判府事金炳始箚曰,伏以臣衰謝寖棘,日益熸削,諸凡職司,何莫非耐當不去。矧玆嘗藥之任,其在保護之地,謹愼尤何如?而歲旣易矣,月又踰矣,日次起居,居多闕參,縱緣陳力之無能,恒切私分之滋悚。第臣沈痼,已蔑回蘇之望,而百祟侵陵,遞相銜接,交綏以攻,遑莫醫治,氣息僅續,而形骸不自檢攝,彈束奔走,實未可强,一直瘝曠,罪戾愈積。玆敢短牘仰籲。伏望聖慈,特垂矜諒,亟鐫臣所帶藥院之銜,千萬幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
同敦寧閔泳愚疏曰,伏以臣於日作,伏奉除旨,以臣爲同知敦寧府事者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任屛營祈懇之至,謹昧死以〈聞〉。答曰,省疏具悉。所請依施。
全羅監司李憲稙疏曰,伏以臣以至無能之才,當此大不幸之會,自夫秋冬以還,凡係懷保之方,全沒商度,惟氷炭在中,我殿下推如傷若保之念,軫寧失與足義,國計雖絀而賙賑是亟,上供斯重而蠲停輒行,稅賦之輕價,災簿之優劃,皆無待乎陳煩,而俯燭旁達,至誠惻怛,德音屢發,遂使塡壑之民,銜恩忘死,嗚呼盛矣。臣何敢妄事無厭之瀆,甘犯不揆之誅?而卽伏見政府行會,臣所請不足災結詳定代納事,未蒙允下矣。正供法意,關係甚嚴,邦賦之式在此,壤奠之儀在此,臣雖庸愚,不至全昧於此個道理。苟可以一分着手從事於斯,則拮据刷捧,固當就次經紀,而哀彼當納結民,擧多賑庭飢口,鶉鵠伶仃,大命近止,存保未必,徵督曷施?且結之災實,已判於捿畝之日,今以實價,徵於災結,則其在恤隱之政,恐當無是理。情窮勢迫,疾聲控實。伏乞聖慈,曲賜憫諒,不足災五萬九千六百三十結所納,特許詳定代錢,有以維繫邦本,諴小祈永,而仍治臣瀆擾之罪,不勝大願。臣無任云云。答曰,省疏具悉。疏辭,當自廟堂,參酌時宜而稟處,卿其益務賙恤之方。
己丑正月二十九日四更,上御萬慶殿。召對入侍時,參贊官趙秉翊,檢校待敎鄭寅昇,侍讀官趙鍾集,檢討官徐相集,假注書張錫五,記注官林奭禧,別兼春秋權潚,各持綱目第十二卷,以次進伏訖。上曰,史官分左右。仍開卷。上曰,上番讀之。鍾集讀自鄧禹入長安,止而意不悅。上曰,釋義。鍾集釋義訖。上曰,文義奏之。鍾集曰,漢祚中絶十餘年之後,鄧禹入漢故都,入漢衣冠,謁漢陵廟,處於敎千百載之下,亦不覺贊頌而稱。況其時,故漢父老蹈舞之情,當何如哉?高帝之英靈,亦必當悅豫於冥冥之中矣。上曰,遭亂十餘年,衣冠文物,幾乎蕩然矣。光武以天命之聖,克復舊業,立廟修陵,次第行之。故漢儀物,燦然復覩,當時神理人情,俱當歡喜矣。鍾集曰,聖敎切當矣。禹於風塵之際,先修陵廟,可謂克行當先之事矣。所以光武信而任之矣。上曰,鄧禹竭忠輔國,回復長安,克體光武奉先之誠意,此亦人臣當然底道理也。鍾集曰,聖敎切當矣。上曰,下審讀之。相集讀自旣而永,止宋弘爲大司空。上曰,釋義。相集釋義訖。上曰,文義奏之。相集曰,永衍不知更始存亡,而不受持節之徵,始知更始已亡,而伴與馮衍而降。然則前日之不降,非逆拒光武也,今日之降,亦非謟附光武也,豈可以早不來降,爲不悅也哉?蓋以招賢納士之光武,而有此一失,以知命守道之永衍,而不得卽用,豈可謂不遭主不得臣而然也?亦由有於天命,而但不可以人過言之矣。上曰,稱其言大而意不悅,則其不欲重用之意,見於此也。光武用人之度,實非他人所及,而有此一失,譬如雲霧之乍蔽天日也。相集曰,聖敎切當矣。上曰,參贊官讀之。秉翊讀自弘薦桓譚,止寵愈怏怏。上曰,釋義。秉翊釋義訖。上曰,文義奏之。秉翊曰,宋弘責譚以忠正導主,則弘之忠正,可知也。不忘貧賤之知,不下糟糠之妻,亦自忠正中出來者也。上曰,譚之鼓琴,承帝之命也,而弘能責以耽悅鄭聲,可以知所言正直也,不忘貧賤,堅確其志也,不下糟糠,謹儉是務,則事君之以正以忠,推可知也。秉翊曰,聖敎切當矣。大凡人主用人,不一其方,或用才藝,或用德望,而才勝德薄之人,必有矜伐之習。故韓信以請王齊地,終被雲夢之縛。才德兼備之人,必有謙讓之風,故馮異以獨屛樹下,竟受雲臺之畵。蓋爲人臣者,不有封賞之厚薄,惟恐忠功之勤慢,則寵之以封功之不滿其意,反有怏怏之心者,卽不有德望之故也。上曰,果然矣。彭寵負功望高,自伐之習也,愈懷怏怏,怨上之心也,在下不忠之道,莫此爲甚矣。初無怏怏之心,則以光武恢弘之德量,必當重用之也。秉翊曰,誠如聖敎矣。上曰,閣臣讀之。寅昇讀自幽州特,止尹尊降。上曰,釋義。寅昇釋義訖。上曰,文義奏之。寅昇曰,光武委任賈復,而至有朕復何憂之褒,復之感激圖報,當何如哉?此可謂用將之法矣。昔韓信曰高祖善將將,今光武用將之法,果符高祖矣。上曰,君之用人,必信任其臣,然後可以盡才酬忠。故此可謂後世之鑑戒也。寅昇曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
藥房提調朴齊寬,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于趙秉翊曰,禮房承旨馳詣宗廟·景慕宮·文廟,奉審摘奸以來。
傳于趙秉翊曰,宗廟·穆陵·景慕宮香祝,當親傳矣。該房知悉。
禮曹,來二月初二日行社稷大祭香祝親傳,取稟。還入奉敎,攝儀改書下。
禮曹,來二月初三日行景慕宮春享大祭香祝親傳,取稟。還入奉敎,攝儀改書下。
傳于趙秉翊曰,軍務司堂上入侍。
傳于趙秉翊曰,鍊武公院辦理入侍。
趙秉翊啓曰,副修撰姜敬熙在外,依傳敎,竄配傳旨捧入之意,敢啓。傳曰,不無斟量者存,施以削職之典。
傳于趙秉翊曰,雖非親政,注書依例陞六。
傳于趙秉翊曰,在外敦寧都正·工曹參議許遞,今日政差出。
傳于趙秉翊曰,皇朝人子孫·忠臣淸白吏子孫·西北松都人落仕最久人,各別收用事,分付兩銓。
傳于趙秉翊曰,今日政,遷轉守令,勿拘常格,通融擬入。
傳于趙秉翊曰,東璧·知春秋竝許遞,今日政差出。
傳于趙秉翊曰,呈告泮長許遞,今日政差出。
傳于趙秉翊曰,左·右尹許遞,今日政差出。
傳于趙秉翊曰,判義禁外金吾堂上竝許遞,今日政差出。
傳于趙秉翊曰,同成均竝許遞,今日政差出。
傳于趙秉翊曰,端川府使金在鵬,參上宣傳官加設單付。
傳于趙秉翊曰,永興府使之代,會寧府使李正來除授,會寧府使之代,鍾城府使洪殷謨除授。
傳于趙秉翊曰,金海府〈使〉李奎集,堂上宣傳官加設單付。
傳于趙秉翊曰,高原郡守南惟熙,平海郡守李相坤,鎭海縣監李秉輝,竝內禁將除授。
閔泳錫陞六,代以宋在會爲假注書,張錫五陞六,代以金明濬爲假注書。
傳于趙秉翊曰,左副承旨許遞,前望單子入之。
承旨前望單子入之,李永落點。
趙秉翊啓曰,都承旨趙同熙,資是通政,新除授承旨李永,乃是嘉善,座次有違格例,何以爲之?敢稟。傳曰,許遞。前望單子入之。
承旨前望單子入之,金用圭落點。
傳于趙秉翊曰,右副承旨許遞,前望單子入之。
承旨前望單子入之,金世基落點。
傳于趙秉翊曰,右副承旨許遞,前望單子入之。
承旨前望單子入之,張錫裕落點。
趙秉翊啓曰,新除授同副承旨張錫裕,卽爲牌〈招〉,何如?傳曰,允。
傳于趙秉翊曰,鍊武公院司籤李學均·金振聲·朴鎭奎,仍其職竝陞六。
傳于張錫裕曰,哨官趙斗顯·愼德晟·劉信熙·李範來·李文桓·金東振·李漢昌·李敎庠·李秉秀,竝賜第。
傳于張錫裕曰,鍊武公〈院〉學徒訓鍊僉正尹景根,別軍職吳普泳,宣傳官白命基,訓鍊僉正趙羲觀,宣傳官李秉武·李錫珩,出身洪鍾厚·李軫鎬·權承弼·韓章烈·安奎承·南萬里·朴齊範·宋在顯·趙能顯·金在濚·金鎭宇,副司勇趙斗顯,司勇愼德晟,閑良劉信熙·李範來·李文桓·副司勇金東根·李敎庠·李秉秀·李漢昌,統壯兩營哨官分半差下。
傳于張錫裕曰,鍊武公院學徒優等哨官愼德晟·李軫鎬·權承弼·劉信熙,部將加設單付,待窠陞資。
傳于張錫裕曰,啓字誤踏之中官吳泰煥,推考。
臺諫前望單子入之,執義安鍾冕添書落點。
傳于趙秉翊曰,發遣吏郞,諸執事淸齋與否,摘奸以來。
張錫裕啓曰,明日傳香,禮房承旨當爲齋宿,左承旨金昇圭,所當牌招,而拘於廳規,不得請牌,何以爲之?敢稟。傳曰,牌招。
張錫裕啓曰,坐不坐單子之每五日申前來呈,例也,而工曹坐不坐單子,連加催促,終不來呈,事體所在,極爲未安。當該堂上,推考,何如?傳曰,允。
傳于張錫裕曰,當該監軍,從重推考。
傳于張錫裕曰,召對爲之。
趙秉翊,以吏曹言啓曰,貞陵令李秀彦,以其身病,呈狀乞遞,改差,何如?傳曰,徽陵令李文榮相換。
又以吏曹言啓曰,徽慶園令李時翼,以其身病,呈狀乞遞,改差,何如?傳曰,貞陵令李秀彦相換。
又以吏曹言啓曰,司饔院主簿李珉應,以其身病,呈狀乞遞,改差,何如?傳曰,長陵令李直浩相換。
又以吏曹言啓曰,殷栗縣監李應憲呈狀內,矣身受由上京矣,還官中路得病,萬無還任之望云。罷黜,何如?傳曰,兔山縣監洪鍾漢相換。
又以吏曹言啓曰,麻田郡守李海昌,以其身病,呈狀乞遞,改差,何如?傳曰,漣川縣監朴受綱相換。
又以吏曹言啓曰,三水都護府使柳鳳秀,碧潼郡守李浚器,成均館直講林炳道·任憲奎,典籍李淵默·尹禧永·洪秀寅·金基璜·沈宜奎,禮曹佐郞劉秉洙,西學敎授李鎬性,俱以身病,呈狀乞遞,改差,何如?傳曰,允。
又以吏曹言啓曰,定州牧使金在殷,平山府使韓聖根相換事,命下矣。平山府使韓聖根,以前任豊德府使,解由方在未出中。振威縣令方天鏞,始興縣令方時榮相換事,命下矣。振威縣令方天鏞,以前任果川縣監,解由方在未出中,何以爲之?敢稟。傳曰,勿拘。
又以吏曹言啓曰,唐津縣監沈耕澤,赴任中路,身病猝重,萬無赴任之望云。罷黜,何如?傳曰,槐山郡守李承泌相換。
都政。吏批,判書趙秉世進,參判金宗漢進,參議未差。又以吏批言啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令·各司久任時推人員,竝擬,何如?傳曰,允。又以吏批言啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮。故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。又以吏批言啓曰,蔭仕六品官之陞五品者,每於過都政後照擬,而見今在職者,絶無經一考之人。五品官,無以推移備擬,依例勿拘陞擬,何如?傳曰,允。又以吏批言啓曰,守令多窠,今當差出,而未準朔禁軍將及營將·邊將·虞候·中軍·守令·察訪,竝擬,何如?傳曰,允。以李喆和爲引儀,朴勝學爲典設主簿,朴用悳爲典獄主簿,林正洙爲典設別提,沈宜壽爲金海府使。典籍二單安炳乾·李鳳珠,定州牧使金在殷,平山府使韓聖根,已上相換事,承傳。鄭有恂爲中部令,金商絢爲統衛營文案,張基鍊爲監察,李文鉉爲高原郡守,尹龜泳爲平海郡守。振威縣令方天鏞,始興縣令方時榮,已上相換事,承傳。以車升文爲昭慶園令,朴用悳爲監察,南益熙爲旌善郡守,安昌烈爲麟蹄縣監,李徹愚爲金海府使。交涉主事單李在正。以李世烈爲康陵令,洪在須爲工曹佐郞,黃浩直爲韓山郡守,沈定澤爲河陽縣監,洪鍾熹爲抱川縣監,李政翼爲泰陵令,辛龍鎭爲工曹佐郞,朴容奭爲典獄主簿,李喆應爲瑞山郡守,趙重世爲連山縣監,金秀藎爲穆陵令,申觀朝爲濟用主簿,宋秉綜爲舒川郡守,李志容爲漆原縣監,李鶴䄵爲咸昌縣監,洪承運爲宣陵令,林正洙爲監察,徐晚脯爲石城縣監,金靖愼爲臨陂縣監,申勝休爲高城郡守。
傳于趙秉翊曰,望筒遲滯之吏兵判,推考。
趙秉翊,以吏批言啓曰,咸興府判官,今當差出,而本府以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以李鳳稷爲典設別提,元世絢爲工曹佐郞,申鴻模爲平海郡守,朴齊億爲咸興判官,李是諡爲溫陽郡守。前都正金顯喆今加嘉善,監察金元鉉·鄭元朝已上今加通政,朝官年八十,依法典加資。以沈僖澤爲景慕宮令,李容久爲顯陵令,安秉宅爲順川郡守,李純宰爲楊口縣〈監〉,趙元植爲淸河縣監。前五衛將黃義得今加嘉善,前監役尹漢成今超通政,已上朝官年八十加資。以李昌世爲刑曹正郞,沈僖澤爲英陵令,兪達濬爲井邑縣監,鄭圭瓚爲延日縣監,李得秀爲鎭海縣監,李僖爲咸悅縣監,安鍾德爲梁山郡守,金柱臣·申鶴均爲禁府都事,朱南英爲監察。前監察趙性夏·金有吉已上今加通政,朝官年八十加資。以徐丙壽爲結城縣監,李秀永爲盈德縣令,高濂源爲監察,趙秉裕爲禁府都事,鄭基贊爲襄陽府使,具天喜爲鍾城府使,金永晉爲監察。前都正金東植今加嘉善,前監察金紀鍾,司果安允奎·曺炫五已上今加通〈政〉,朝官年八十加資。尹載善爲禁府都事,朴文夏爲丹城縣監,李鍾吉爲碧潼郡守,盧仁鏞爲監察,閔泳綺爲禁府都事,朴貞浩爲泗川縣監,韓浩養爲平海郡守,韓龍源爲懷仁縣監,李秉世爲三水府使,申祐永爲監察,蔡圭一爲延日縣監,徐佑淳爲景慕宮令,金益模爲郭山郡守,尹庸善爲順川郡守,金秉元爲監察,李觀用爲童蒙敎官,曺鎭百爲刑曹佐郞,李基鎬爲泗川縣監,具永書爲延日縣監,朴鍾九爲監察,任鳳鎬爲禁府都事。
傳于趙秉翊曰,金海府使沈宜壽,平海郡守尹龜泳,延日縣監鄭喜瓚,鎭海縣監李得秀,郭山郡守金益模,順川郡守尹庸善,泗川縣監李基鎬,竝內禁將除授。以曺象煥爲刑曹佐郞,朴容奭爲禁府都事,張彦植爲平海郡守,柳會秀爲監察,李光淵爲延日縣監,趙爚爲監察,李和爲平市主簿,尹喜民爲郭山郡守,金秉濟爲延日縣監,張福南爲泗川縣監,李鳳稙爲引儀,張德煥爲郭山郡守,尹元善爲奉化縣監,金溶翰爲監察,韓喆洙爲禁府都事,嚴柱興爲宗廟令,李鳳稙爲刑曹佐郞,金瀯植爲監察,金熺洙爲禁府都事,金學魯爲延日縣監,禹鎭夏爲延日縣監,趙明植爲內務主事,嚴柱興爲延豊縣監,崔東皓爲監察,李世永爲禁府都事,李源兢爲宗廟令,徐佑淳爲明陵令,金聖模爲監察,成光修爲禁府都事,李鍾圭爲平海郡守,朴履陽爲景慕宮令,李源兢爲陰城縣監,金顯鼎爲監察,徐寅植爲禁府都事,李在郁爲平海郡守,申觀朝爲宗廟令,閔馨植爲司饔判官,姜淳永爲監察,金弘植爲禁府都事,朴守林爲延日縣監,金麟洙爲景慕宮令,李佐應爲濟用主簿,朴暎幾爲監察,徐學淳爲禁府都事,崔弘鎭爲平海郡守,韓昶東爲監察,尹致恒爲交涉主事,金麟洙爲新溪縣令,崔光植爲延日縣監,黃啓英·張錫元爲禁府都事,朴周憲爲景慕宮令,白珪寅爲監察,林學準爲平海郡守,沈弘澤爲禁府都事。仁川港書記官任應鎭·任午鎭,釜山港書記官金炳澈,已上仕滿,仍其職陞六事,承傳。以李錫珪爲漢城主簿,李德用爲尙瑞別提,薛孝錫爲引儀,林秉斗爲延日縣監,南明燮爲監察。
傳于趙秉翊曰,望筒遲滯之吏兵判,推考。
傳于趙秉翊曰,平海郡守申鴻模,延日縣監具永書,郭山郡守尹喜民,前府使白東奭,順川郡守安秉宅,泗川縣監成夏永,竝內禁將除授。以金胤洙爲禮賓主簿,金相默·李秀瑩·鄭宓源爲禁府都事,姜漢庚爲監察,金仁根爲平海郡守,閔泳憲爲禮賓主簿,金道源爲監察,李俊夏爲延日縣監,金基永爲泗川縣監,李根碩爲禁府都事,李時弘爲典獄主簿,朴元信爲監察,金麗赫爲平海郡守,洪祐德引儀,金基鎬爲典籍,鄭在鎬爲監察,金學洙爲延日縣監,權溶爲禁府都事,高溶爲典籍,朴來春爲監察,孫洪稙爲平海郡守,閔載升爲禁府都事,成夏永爲泗川縣監。
傳于趙秉翊曰,望筒遲滯之吏兵判,推考。
傳于趙秉翊曰,平海郡守張彦植,郭山郡守張德煥,前縣監朴廷基,延日縣監林秉斗,竝內禁將除授。以車斗鎭爲典籍,康仲鉉爲監察,李萬熙爲延日縣監,宋秉始爲童蒙敎官,李景和爲禁府都事,高鳳翰爲典籍,朴啓亨爲監察,李寅得爲平海郡守,兪致眞爲童蒙敎官,朴興源爲禁府都事,韓益敎爲典簿,朴淳鎭爲監察,趙存庸爲延日縣監,崔鍾淵爲平海郡守,洪理燮爲泗川縣監,高基升爲典籍,金尙默爲監察,白東均爲平海郡守,李淑會爲延日縣監,朴海冕爲禁府都事,閔泳錫爲典籍,李相林爲監察,李豊榮爲延日縣監,李弼魯爲泗川縣監,金炳轍爲禁府都事,張錫五爲典籍,孫壽喆爲監察,金惠洙爲禁府都事,李義絅平海郡守,趙羲駿爲延日縣監,李海觀爲禁府都事,金永在爲監察,趙載慶爲延日縣監,康鳳鎭爲泗川縣監,河羲龍爲平海郡守,李承玉爲禁府都事,許均爲監察,李應相爲平海郡守,金東漢爲延日縣監,趙存得爲泗川縣監,權聖洙爲禁府都事,安東佐爲監察,崔尙峻爲延日縣監,李範轍爲泗川縣監,金秀永爲平海郡守,徐淳爲禁府都事,朴禹錫爲監察,羅漢鎭爲平海郡守,朴重浩爲泗川縣監,李昞權爲延日縣監,劉奭祐爲監察,李俊謨爲延日縣監,金載得爲平海郡守,金星演爲禁府都事,徐志淳爲泗川縣監,申檀爲大司憲,李膺烈爲監察,鄭海旭爲平海郡守,白誠鎭·李德珪爲禁府都事,趙璟淳爲大司諫,李廷根爲監察,李命興爲郭山郡守,盧奎淵爲禁府都事,李兢鎭爲泗川縣監。
傳于趙秉翊曰,平海郡守李寅俊,延日縣監趙羲駿,前縣監李在淵·吳致沃,泗川縣監趙存復,郭山郡守李高興,竝內禁將除授。尹皞燮爲執義,林悉相爲監察,金大衍爲泗川縣監,趙奭熙爲禁府都事,金基潤爲平海郡守,韓永錫爲司諫,金宇根爲監察,朴致璟爲鎭海縣監,孫鳳鎭爲泗川縣監,權用軾爲禁府都事,李範贊爲掌令,王用順爲監察,朴達秀爲平海郡守,安鼎遠爲禁府都事,鄭日永爲掌令,張道鎭爲監察,吳璟泰爲郭山郡守,李大淵爲禁府都事,李善永爲平海郡守。禁府都事尹載善今超通政,前都正金大根今加嘉善,已上朝官年八十加資。金羽永爲獻納,宋彦一爲監察,秦行源爲泗川縣監,李和範爲禁府都事,崔逢壽爲郭山郡守,金斗性爲持平,李日弘爲監察,柳寵錫爲鎭海縣監,趙秉瑞爲禁府都事,崔鍵爲泗川縣監,高鳳翰爲持平,金政淳爲監察,李東植爲平海郡守,張錫九爲監察,洪元燮爲泗川縣監,閔泳錫爲正言,黃命秀爲監察,尹佐鎭爲郭山郡守,金大鍾爲監察,姜龜範爲平海郡守,張錫五爲正言,鄭奎源爲監察,崔載鍵爲泗川縣監,黃熙鳳爲監察,高俊慶爲郭山郡守,趙重九爲應敎,李應納爲監察,尹景熙爲鎭海縣監,都永秀·姜泰根爲監察,李茂魯爲副應敎,趙鏞翊爲監察,李福允爲平海郡守,張基濂爲順川郡守,鄭煥爲監察,宋鍾五爲大司成,金聖七爲監察,申致寬爲郭山郡守,閔致悅爲延日縣監,趙秉周爲監察,王景悅爲敦寧都正,裵顯穆爲監察,玄膺善爲泗川縣監,崔萬永爲監察,金復淵爲崇惠殿參奉,李啓善爲敦寧都正,金駿浩爲監察,金順天爲鎭海縣監,李弼魯爲郭山郡守,金壽昌爲泗川縣監,趙慶鎬爲知春秋,崔憲植爲監察,張敎植爲平海郡守,孟夔杰爲監察,金禹用爲刑曹佐郞,洪在範爲監察,李若坤爲郭山郡守,鄭達仁爲監察,金正準爲崇惠殿參奉,趙秉鎬爲知義禁,朴鳳浩爲監察,金炳翊爲同義禁,李善興爲監察,李奎春爲郭山郡守,金升淵爲平海郡守,李秀一爲泗川縣監,崔尙覲爲延日縣監,安亨淳爲碧潼郡守,吳賢根爲郭山郡守,柳寅學爲平海郡守,李膺善爲泗川縣監,洪秉萬爲延日縣監,金貞熙爲端川府使。
傳于趙秉翊曰,郭山郡守李奎春,平海郡守金升淵,泗川縣監李秀一,前縣監高濟鉉·金商基,延日縣監洪秉榮,竝內禁將除授。以韓聖朝爲郭山郡守,趙存鶴爲延日縣監,崔鴻悅爲泗川縣監,金在鵬爲端川府使,李鑽鎬爲兼引儀,申命沂爲鎭海縣監,洪鍾閱爲泗川縣監,金觀昊爲監察,申鶴熙爲郭山郡守,金正鐸爲崇惠殿參奉。忠勳兼都事單尹宇榮。
傳于趙秉翊曰,泗川縣監洪鍾誾,郭山郡守李弼魯,鎭海縣監申命沂,竝內禁將除授。以宋彙仁爲同義禁,金文夏爲監察,柳寅善爲郭山郡守,崔翊洙爲監察,李敏興爲鎭海縣監。
傳于趙秉翊曰,郭山郡守李商興,泗川縣監趙益熙,鎭海縣監李敏興,前縣監金潤九,竝內禁將除授。以尹瀗爲刑曹參議,韓晉建爲監察,金秉燮爲泗川縣監,洪鶴䄵爲監察,金基洪爲崇惠殿參奉。
傳于趙秉翊曰,郭山郡守吳賢根,平海郡守柳寅學,延日縣監趙存鶴,泗川縣監金秉燮,〈竝內禁將除授〉。以閔泳愚爲左尹,方應福爲監察,李膺烈爲鎭海縣監,李宜泰爲監察,金成鍾爲崇惠殿參奉。
傳于趙秉翊曰,泗川縣監李範澈,平海郡守鄭海旭,前縣監朴東憲·朴昌祐,郭山郡守申鶴均,鎭海縣監李膺烈,竝內禁將除授。以李冕榮爲右尹,高在萬·宋鍾勳爲監察,韓圭復爲端川府使,趙漢益爲鎭海縣監。副司果盧啓喆今加通政,朝官年八十加資。以柳濟寬爲刑曹正郞,李奎浹爲禁府都事,金重喆·李太榮爲監察,李豊鎬爲郭山郡守,曺寅承爲兵曹參議,盧錫東·金恒求·洪垸爲監察,河龍濟公事官,閔泳達爲刑曹參議,沈熙澤·沈彦澤爲監察,梁性煥爲平海郡守,金時源爲鎭海縣監,劉應祚爲鎭海縣監,安學淳·李日萬爲監察,宋柱琓爲禁府都事,金泳九爲泗川縣監,申永宇爲泗川縣監,朴尙鎭·金顯旭爲監察,崔秉鎭爲麒麟察訪,兪雲柱爲禁府都事。前主簿金炳龍今加通政加資事,承傳。以鄭果錫爲監察,徐誼淳兵曹參知,崔麟休爲省峴察訪,金淳秉爲禁府都事,禹奎鎭爲鎭海縣監,徐相耆爲校理,吳斗永爲監察,李範晉·金德圭爲同成均,李貞漢爲鎭海縣監。
傳于趙秉翊曰,鎭海縣監禹奎鎭·李貞漢·趙漢箕,泗川縣監李膺善,竝內禁將除授。以鄭泰應爲監察,蔡相夏爲兵曹正郞,白文行爲昌樂察訪,李日彦爲獒樹察訪,權成夏爲禁府都事。唐津縣監沈耕澤,槐山郡守李承泌相換,麻田郡守李海昌,漣川縣監朴受綱,已上相換事,承傳。坡春君單尹獻植,坡完君單尹顯佑。以孫暻源爲監察,白樂晉爲典獄參奉,李秉泓爲鎭海縣監。旌善郡按覈使單丁理燮差下事,承傳。以高應弼·崔麟亨·金聖七·鄭昌允爲監察,趙秉恩爲典獄參奉。監理關北陸路通商事務單洪殷謨,李運永爲監察,鄭寅默爲禁府都事,尹相紀爲童蒙敎官,鄭海元爲東部都事,任昌鎬爲永禧殿參奉,徐學淳爲景陵參奉,南世熙爲典獄參奉,李致根安陵參奉,李承甲·安溭爲假引儀,金命聞爲崇惠殿參奉,李起奭爲宗親府參奉,王鴻淳爲麗顯陵參奉,李耕稙爲吏曹參議,新通。
張錫裕,以兵曹言啓曰,坼見諸道褒貶啓本,則平安〈兵使〉李敎昌啓本中恃寨僉使金致敬,以可盡其職爲目,按撫使南廷順啓本中乶下僉使許冀,以且觀來頭爲目,古豊山僉使金範,以事多修擧爲目,則俱宜置中考,而置諸上考。黃海兵使安鼎玉啓本中長壽別將李如筠,以莫言閑僻,益勤巡禁爲目,前全羅左水使鄭學淳啓本中呂島萬戶李龍國,以鎭殘年荒,宜倍審愼爲目,前全羅右水使趙東勳啓本中多慶浦萬戶李完潤,以不必復舊,可圖有新爲〈目〉,統制使閔敬鎬啓本中玉浦萬戶金亨九,以巡野勸耕,灌水救旱爲目,永登萬戶金瀧,以雍容做去,一鎭無弊爲目,則俱宜置諸上考,殊無嚴明殿最之意。各該帥臣,竝推考警責,恃寨僉使許冀,古豊山僉使金宗範,竝中考施行,呂島萬戶李龍國,多慶浦萬戶李完潤,玉浦萬戶金亨九,永登萬戶金瀧,長壽別將李如筠,純是貶語,其不職可知,罷點,何如?傳曰,允。
又以兵曹言啓曰,同知中樞府事李彙徹,宣傳官白性基·韓良履·權鍾奭,內禁衛將高濟渙,五衛將趙鍾佑·黃光麟,忠翊衛〈將〉鄭永杓,昌德宮衛將劉永淑·崔浩鎭·李貞斗,文臣兼宣傳官尹昌燮·李鎬性,部將鄭泰珪,守門將趙羲國·白成鎭·金永弼,俱以病難供職,呈狀乞遞,五衛將,林廷學前〈任〉順天營將,李秉協前任江原監營中軍,金完根前任加里浦僉使,崔漢基前任黃海監營中軍,俱在任所,上來間該廳番次苟艱云,竝改差,何如?傳曰,允。
又以兵曹言啓曰,僉知中樞府事金永敦,訓鍊都正鄭益鎔,兼訓鍊都正李冕榮,內禁衛將金秀郁,俱以病難供職,呈狀乞遞,竝改差,何如?傳曰,允。
又以兵曹言啓曰,宣傳官李根,以其病難供職,呈狀乞〈遞〉矣。係是加設窠,減下,何如?傳曰,允。
又以兵曹言啓曰,宣傳官李豊鎬,以其病難供職,呈狀乞遞,改差,何如?傳曰,允。
又以兵曹言啓曰,宣傳官韓圭復,以其病難供職,呈狀乞遞,改差,何如?傳曰,允。
又以兵曹言啓曰,同知中樞府事兪勝煥,以其病難供職,呈狀乞遞,改差,何如?傳曰,允。
又以兵曹言啓曰,中樞府經歷金浩性,以其病難供職,呈狀乞遞,改差,何如?傳曰,允。
又以兵曹言啓曰,訓鍊主簿鄭斗會,以其病難供職,呈狀乞遞,改差,何如?傳曰,允。
又以兵曹言啓曰,曹司五衛將李敏兢,以其病難供職,呈狀乞遞,改差,何如?傳曰,允。
又以兵曹言啓曰,長峯別將胡成翰,因事上來,以其身病,呈狀乞遞,此是無端圖遞有異,罷黜,何如?傳曰,允。
又以兵曹言啓曰,新除授阿耳僉使李明憲,身病猝重,時日之內,萬無登道赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,允。許用履歷。
張錫裕,〈以〉兵曹言啓曰,今日都目政事時,本曹堂上,不可不備,而參判嚴世永,參議趙文夏,俱以病不來,令政院竝卽牌招,同參政事,何如?傳曰,允。
兵批,判書閔泳煥進,參判嚴世永進,參議趙文夏進,參知曺寅承未肅拜,同副承旨張錫裕進。以兵批言啓曰,營將·中軍·虞候,今當差出,而擬望之人乏少,未準朔守令及中軍·虞候竝擬,何如?傳曰,允。以李昌鎬爲同訓鍊,尹泳奎爲兼訓鍊都正,金在豊爲宣傳官,吳有善爲全羅右水使。同知單金佑烈。僉知單韓圭·金鳳熙·閔章鎬。李敏鼎爲宣傳官,扈熙淳爲訓鍊判官加設,禹春熙·金守白·柳星杓爲主簿加設,金景熙爲內禁將,張德煥爲訓鍊判官,洪馹燮爲部將,白樂珩爲三陟營將,張俊模爲曹司五衛將,閔泳愚爲同知,李官魯爲訓鍊僉正,蔡奎駿爲左捕從事官,洪疇燮爲絶影島僉使,金鴻求爲阿耳僉使,申正均爲全州營將,尹明根爲順天營將,趙應顯爲黃海中軍,李敏復爲京畿中軍,金在鵬爲江原中軍,林承學爲訓鍊僉正,張敎源·吳賢根爲主簿,田慶豊爲摠禦哨官,申泰弘爲加里浦僉使。
張錫裕,以兵批言啓曰,訓鍊正,今當差出,而擬望之人乏少,外任竝擬,何如?傳曰,允。以金在遇爲訓鍊正,洪澤厚爲僉正,鄭煥敎爲滿浦僉使,洪承翼爲波知僉使,李起邦爲慶尙右兵虞候,朴齊植·金在敏爲五衛將,姜世榮爲善績僉使,洪在默爲車嶺僉使,李明宜爲鳥嶺別將,朴基元爲同知,黃鍾淳爲僉知,洪祐範·李豊鎬爲宣傳官,申鴻模爲摠禦哨官,金麗振爲恃寨僉使,金基溶爲昌洲僉使,金龍周爲永登萬戶,金聖洙爲蛇梁萬戶,陳錫柱爲首陽別將,朴崙成·林載植爲五衛將,韓圭復爲宣傳官,張德煥爲訓鍊僉正,梁仁洙爲主簿。訓鍊副正加設單李豊鎬,姜希瑞·金商羽爲五衛將,李德宇·吳貞默爲訓鍊主簿,玄殷禎爲蝟島僉使,金興元爲乶下僉使,李宗先爲古豊山僉使,任榮淑爲呂島僉使,魏文奎爲玉浦萬戶,丁漢燮爲禿用別將,金璟益·閔繼植爲昌德將,李鍾奭爲宣傳官,李漢膺爲訓鍊判官,金基洪爲守門將,尹璥爲忠壯將,沈殷澤爲訓鍊副正,柳錫膺爲僉正,宋在洙爲中樞都事,柳寅學爲守門將,李泰鎔爲宣傳官,李恒魯爲訓鍊僉正,李起張爲中樞都事,崔鳳賢爲訓鍊主簿,李起完爲守門將,金奎天爲多慶浦萬戶,玄尙默爲加背梁萬戶,康孝應爲撫夷萬戶,金春成爲礪硯僉使,田景振爲大峴別將,張錫東爲訓鍊僉正,李敎桓·李在鳳爲主簿,吳東泳爲摠禦哨官,李昆泰爲左捕從事官,金良弼爲忠翊將,崔永灝爲昌德將,金浩性爲中樞經歷,任麒鎬爲訓鍊僉正,南弼元爲中樞都事。訓鍊副正加設單韓圭復·趙範九。尹兢周爲文兼,邊千萬爲龍津萬戶,金聖根爲長峯別將,成慶裕爲舊所非浦別將,李龍植爲同知,李振夏爲中樞經歷,韓啓錫爲訓鍊判官,趙羲麟爲守門將,李觀用爲左副率,李鳳珪爲訓鍊判官,李邦憲·鄭寬植·邊錫麟爲主簿,金胤洙爲左翊贊,李奎鑅爲宣傳官,李觀鉉·金斗熙·韓兢履·閔夔鎬·許瑭·李京浩·白南轍爲部將,姜彝會爲摠禦哨官,宋贊會爲守門將,盧鎭九爲訓鍊僉正,具興祖爲摠禦把摠,魏鍾植爲哨官,洪祐謙爲惠山僉使,南性元爲訓戎僉〈使〉,沈相元·張元善爲訓鍊僉正,李可熙爲部將,李源昌爲守門將,金顯旭爲中樞都事,李寬熙爲訓鍊判官,吳泰泳爲守門將,李敎榮爲安原萬戶,劉德柱爲金甲島萬戶,金演夏爲摠禦哨官,鄭斗會·金恒求爲訓鍊主簿,南惟熙爲椒島僉使,許重爲潼關僉使,張敎駿·權洛鍾爲部將,李贊熙爲摠禦哨官,崔祥殷爲吾叉浦僉使。同知單金佑烈·金永秀·李長福·徐有文·李守永·吳有錤·李鉉國·李錫圭·姜亨根·白義培·禹秉奎·朴完龍·金華植·劉永淑·李貞斗,僉知單韓濚圭·金鳳熙·閔章鎬·朴寅和·崔亨謙·鄭祥瑀·鄭洪基·朴秀敬·安昌基·金商翊,訓鍊僉正加設單吳昌成,判官加設單金浩性·安馹壽,內禁將單南鍾熙·李相坤·李秉輝,已上今加折衝除授事,承傳。宣傳官加設單李奎集今加折衝單付事,承傳。大護軍趙慶鎬·趙秉鎬,護軍金炳翊·趙榮夏·兪致喜·沈宜弘,副護軍尹命燮·金炳秀·尹相衍·李敎榮·徐誼淳·趙文夏·吳炳文·金元鉉·趙東協,副司直安鍾冕·趙秉輯·趙漢國·金思轍·申政均·李肇信·金錫龍,副司果宋世鉉·林軒相·趙秉植·尹鎬善,已上竝單付。訓鍊僉正加設單林東植·徐榮九·尹錫勛·蔡奎恒·李基相·金振浩·趙鍾成·申昌熙·洪·金儒鳳·朴啓東·高濟賢·李碩薰,判官加設單尹定林·成夏永·李敏昇·趙泳浩·黃信浩·韓長履·金濚培·李鎬悳·李萬用·安永元·趙羲鵬·金龍浩·柳興烈·劉仁赫,主簿加設單尹錫奎·李容鎭,全州營將申正均,順天營將尹明根,黃海中軍趙應顯,京畿中軍李敏復,江原中軍金在鵬,已上今加折衝加資事,承傳。僉知三單南鍾熙·李相坤·李秉輝,加里浦僉使申泰弘今加折衝加資事,承傳。訓鍊僉正加設單韓奎復·李豊鎬,僉知單金景熙·金在敏·張準模,護軍兪承煥·李彙徹,副護軍李根·金永敦。以李時俊爲訓鍊主簿,李昇夏爲三防別將,劉智赫長水別將,李世夏爲摠禦哨官,許注爲部將,金奎燦·洪文煥·呂明基·朴熙陽·朱錫南·韓箕錫爲守門將,徐相斌爲東道參軍,具憲植爲西道參軍,吳根泳爲南道參軍。華寧殿守門將單孫濟萬。
傳于張錫裕曰,守令·邊將初仕人,皆令明日待令。
趙秉翊,以議政府言啓曰,卽見江原監司鄭泰好狀啓,則旌善郡大小民人,聚入官庭,逐出郡守,仍取符信,封授于都有司等處,使令金應秋,聲罪燒殺。今方別定査官,首倡諸漢,到底嚴覈,該郡守李奎學,爲先罷黜,其罪狀,令攸司稟處矣。長吏者,卽朝廷所遣也,符信者,亦朝廷所與也,爲其民而敢逐之,擅奪之,以至于燒害衙隷,此與稱難奚異?長吏之失其治,厥罪難貸,而亂民之肆其惡,所犯罔赦,此不可不到底鉤査,以法從事。伊川府使丁理燮,旌善郡按覈使差下,令該曹今日政下批,使之罔夜馳往,嚴覈登聞事,三懸鈴行會,該郡守·道臣旣請罷勘矣。其代,勿拘常格,各別擇差,亦令急速下送,何如?傳曰,允。
又以奎章閣言啓曰,明日卽寶賢堂朔奉審日次,臣進詣擧行之意,敢啓。傳曰,知道。
又以禮曹言啓曰,今正月二十五日次對入侍時,因大臣筵奏,箕子陵致侑事,擧條批旨內,迨玆曠古之擧,彌切敬慕之心,依所奏,特遣道臣致祭,可也事,命下矣。吉日,令日官金東萬推擇,則來三月初十日爲吉云,以此日擧行,而祭物進排及執事官差定等事,竝令本道擧行,祝文,令藝文館撰出,定曹書吏齎特下送,何如?傳曰,允。
張錫裕,以摠禦營言啓曰,本營千摠田世鎭前任喬桐水使,騎士將李庠珪前任多大僉使,俱在任所矣。領軍之職,久曠可悶,竝改差,何如?傳曰,允。
又以摠禦營言啓曰,本營別將李奭應,身病猝重,勢難察任,改差,何如?傳曰,允。
又以摠禦營言啓曰,本營別將騎士將,今當差出,而擬望之人乏少,外任竝擬,何如?傳曰,允。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
兵曹口傳政事,摠禦別將單李奭應,千摠單田世鎭,騎士將單李庠珪。
趙秉翊,以義禁府言啓曰,時囚罪人崔翼瑞,施以定配之典,議處公事,判付內依允矣。崔翼瑞,咸鏡道德源府定配,而以議啓內辭意,具罪目,依例發遣府羅將,押送配所,何如?傳曰,不無斟量者存,特爲分揀放送。
又以義禁府言啓曰,江原監司鄭泰好狀啓內,旌善郡守李奎學,爲先罷黜,其罪狀,令攸司稟處事,啓下矣。李奎學,下去水原地云,依例發遣府羅將拿來,何如?傳曰,待待命拿囚。
己丑正月三十日四更,上御萬慶殿。召對入侍時,參贊官張錫裕,檢校直閣閔泳達,侍讀官徐相集,檢討官申炳休,假注書閔泳錫,記注官金鎭衡,別兼春秋權潚,各持綱目第十二卷,以次進伏訖。上曰,史官分左右。仍開卷。上曰,上番讀之。相集讀自夏四月遣將軍蓋延等,止擊召陵新息皆平之。上曰,釋義。相集釋義訖。上曰,文義奏之。相集曰,光武興復之初,冊后建儲,是爲急先務,而陰貴人不貪恩寵,能避位遜讓,此可謂有后妃幽閑之德,漢家無疆之休,亦基於此矣。上曰,自三代以來,必先建儲,是固國之本也,而陰貴人之德,雖不言幽閑貞靜,周之姙·姒,似不過此,則實爲漢家無疆之休也。相集曰,聖敎切當矣。上曰,下番讀之。炳休讀自賈復殺人,止彭寵不克。上曰,釋義。炳休釋義訖。上曰,文義奏之。炳休曰,昔高祖約法三章,殺人之律,居先矣。寇恂之以此正法,事甚當然,而賈復乃以爲恥,二人之優劣,見於此矣。然而寇恂屈於賈復,期於使賈復解慍者,是可以自比䉮相如,而賈復之有帝言而後分之者,猶不及廉頗之自悔辭過矣。上曰,今以恂·復觀之,則古人之善惡,亦可知得,而賈復之比廉頗,優劣迥異。如非光武駕御之度,豈可分之而至於極懽結友也?炳休曰,聖敎切當矣。上曰,參贊官讀之。錫裕讀自帝遣鄧隆,止鄧奉反。上曰,釋義。錫裕釋義訖。上曰,文義奏之。錫裕曰,鄧隆南浮之遣吏奏狀,與趙充國至金城圖上方略相符,而其制勝之機,不如充國。光武之見其奏狀,歎營壘相遠,其勢難及,預知其必敗,與諸葛武侯之見馬謖陣形,預知必敗,謀略相等,其恢廓大度,宜乎建中興之功業矣。上曰,光武之任將用人,眞符高祖恢廓之度,而雖曰中興之主,亦不下創業之君矣。錫裕曰,聖敎切當矣。上曰,閣臣讀之。泳達讀自吳漢循南陽,止討鄧奉。上曰,釋義。泳達釋義訖。上曰,文義奏之。泳達曰,職在制閫,盡忠圖報,臣子分也。吳漢侵掠鄕里,旣失循撫之方,則鄧奉不無激怒,然不思君父之恩,遽與群賊同叛,遂致諸陵之辱,腸肚之悍愎,倫常之斁敗,宜加誅討,而命將推轂之際,亦不可不察其爲人與用心也。上曰,鄧奉之與賊合從,雖因激忿,背君忘義,其本心之不良,可見矣。泳達曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
閔致憲啓曰,來初五日朝參日次矣。敢稟。傳曰,停。
又啓曰,左副承旨金世基,今日不爲仕進,卽爲牌招,何如?傳曰,允。
傳于張錫裕曰,傳香承旨馳詣社稷,奉審摘奸以來。
傳于閔致憲曰,當詣健元陵·綏陵展謁親祭,元陵·景陵展謁矣。該房知悉,日子來月旬間擇入。
閔致憲,以禮曹言啓曰,傳曰,當詣健元陵·綏陵,展謁親祭,元陵·景陵展謁矣。該房知悉,日子來月旬間擇入事,命下矣。幸行吉日,令日官金東萬推擇,則來三月初十日爲吉云,以此日定行乎?敢稟。傳曰,以此日定行。
又以禮曹書啓曰,今此健元陵·綏陵展謁親祭,元陵·景陵展謁出宮時,王世子闕門外祗送,還宮時,城門外祗迎及隨駕等,何以爲之乎?敢稟。傳曰,祗迎·隨駕之節,依例磨鍊。
傳于閔致憲曰,今初六日館學儒生應製,通方外爲之,試紙用大好紙,景武臺親臨磨鍊,試官以時·原任賓客·春坊中擬入,武擧子亦當試藝矣。試官統衛使·摠禦使·入直閣臣·玉堂爲之,中日閣·雲龍亭,分所試取。
趙秉翊啓曰,卽見京外守令·邊將薦擧單子到院者,則成川府使徐夔淳,德源府使李重夏,陵號·殿號,平行書之,尾紙挾窄,伊川府使丁理燮,慶州府尹趙駿九,蔚山府使金瀗秀,陵號平行書之,穩城府使金基燮,職銜有違格例,事甚未安。原單子雖不得不捧入,不可無警,竝推考,何如?傳曰,允。
傳于閔致憲曰,守令·邊將初仕人入侍。
禮曹,今二月初八日王世子生辰,百官賀習儀乙良,百官除良,禮貌官兺預爲講習爲白乎矣。王世子俱冕服,出坐繼照堂,宗親·文武百官,以黑團領行禮事,知委擧行,何如?判付啓,權停例爲良如敎。
閔致憲啓曰,今己丑年京外守令·邊將薦擧單子二百九十一張,依例捧入,而其中應薦不薦人,令該曹察推,何如?傳曰,允。
傳于閔致憲曰,發遣吏郞,諸執事淸齋與否,摘奸以來。
傳于張錫裕曰,召對爲之。
閔致憲,以議政府言啓曰,本府公事官白樂亨,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
又以吏曹言啓曰,兵曹正郞辛光五,以其身病,呈狀乞遞,改差,何如?傳曰,允。
又以吏曹言啓曰,新除授碧潼郡守李鍾吉,以其身病,呈狀乞遞,改差,何如?傳曰,允。許用履歷。
又以弘文館言啓曰,新除授應敎趙重九,副應敎李茂魯,修撰徐相耆,竝卽牌招察任,何如?傳曰,允。
又以宗廟署都提調意啓曰,再明日宗廟永寧殿春奉審時,廟司四員,不可不備,而令尹奎炳,身病沈篤,不得進參,合有變通之道。令尹奎炳,令該曹口傳相換,以爲及時擧行之地,何如?傳曰,允。
趙秉翊,以兵曹言啓曰,本曹堂上,只有判書閔泳煥呈辭,參判嚴世永差祭,不得替直。宿衛重地,不可暫曠,參議曺寅承,參知徐誼淳未肅拜,竝卽牌招,推移入直,何如?傳曰,允。
又以親軍統衛營言啓曰,謹依下敎,鍊武公院學徒訓鍊院僉正尹景根,宣傳官白命基·李秉武,出身韓章烈·權承弼·朴齊範·宋在顯·金鎭宇·金在濚,司勇愼德晟,副司勇金東振,閑良李範來·李文桓,竝本營哨官差下之意,敢啓。傳曰,知道。
又以親軍壯衛營言啓曰,謹依下敎,鍊武公院學徒別軍職吳普泳,訓鍊僉正趙羲觀,宣傳官李錫珩,出身洪鍾厚·李軫鎬·安奎承·南萬里·趙能顯,直赴趙斗顯·劉信熙·李敎庠·李秉秀·李漢昌,本營哨官差下之意,敢啓。傳曰,知道。
又以摠禦營言啓曰,本營騎士將申膺均前任絶影島僉使,金秉植前任滿浦僉使,吳相奎前任波知僉使,金斗旭前任三陟營將,俱在任所矣。領軍之職,久曠可悶,竝改差,何如?傳曰,允。
己丑二月初一日酉時,上御萬慶殿。守令·邊將入侍時,右承旨閔致憲,左副承旨金世基,假注書金明濬,記注官玉秉觀·金鎭衡,以次進伏,端川府使韓圭復進伏楹外,蝟島僉使玄殷楨,善積僉使姜世榮,車嶺僉使洪在默等,序立階下訖。上曰,史官分左右。致憲曰,守令·邊將初仕人,或有身病,或在任遷轉,不得盡數待令矣。世基曰,守令使之進前,奏職姓名乎?上可之。圭復進前,奏職姓名,退伏楹外訖。致憲曰,邊將等,使宣傳官奏職姓名乎?上可之。承傳宣傳官元益常奏殷楨等職姓名訖。世基曰,守令使之退出乎?上可之。致憲曰,邊將等一體退出乎?上可之。致憲曰,守令·邊將,當爲出送,而門考已過,出標信開門出送,何如?上曰,然矣。仍命史官就座,又命退,承史以次退出。
己丑二月初一日四更,上御萬慶殿。召對入侍時,參贊官閔致憲,檢校直閣李容泰,侍讀官申炳休,檢討官南光熙,假注書金明濬,記注官玉秉觀·金鎭衡,各持綱目第十二卷,以次進伏訖。上曰,史官分左右。仍開卷。上曰,上番讀之。炳休讀自帝於大會中,止豈不美哉。上曰,釋義。炳休釋義訖。上曰,文義奏之。炳休曰,王常,固有輔翼之功,而光武,以大度,許心任用,華衮之褒,如是隆盛,爲臣者孰不盡忠乎?此誠英主奬勵群臣之美事,而及遣馮異入關,親送至河南,先以元元塗炭爲念,而勅以平定安集,不以略地屠城爲功,其德意藹然,漢室中興,由於此也。上曰,國之成敗,專在於用人,而褒奬王常,勅諭馮異,皆是牢籠群雄之大度也。民惟邦本,爲人君者,不可不念,而其愛恤之衷,藹然溢於辭表。光武之成帝業,豈不宜哉?炳休曰,聖敎切當矣。上曰,下番讀之。光熙讀自又詔徵鄧禹,止萬成計也。上曰,釋義。光熙釋義訖。上曰,文義奏之。光熙曰,赤眉之東出,光武預度,聖鑑可謂明見萬里,如非用兵神武,其何以料敵制勝,戰必勝攻必取乎?宜陽·新安,設置方略,至捷華陰之戰,因挫赤眉之氣,歸服聖化,可不盛乎,可不盛哉?上曰,鄧禹之將略,雖如是一時見敗,而光武使馮異,大破赤眉,見人之明,用兵之法,可謂神奇也。光熙曰,聖敎切當矣。上曰,參贊官讀之。致憲讀自禹弘不猶,止得傳國璽綬。上曰,釋義。致憲釋義訖。上曰,文義奏之。致憲曰,以若鄧之智略,慙受任無功,不量賊勢,貪於成功,輕先交鋒,竟至敗賊,可謂智者千慮,必有一失。然而終乃樹勳,居二十八將之首,此莫非光武中興之兆也。上曰,兵者,不可輕動,而量其賊勢,乃知可敵,然後發也。致憲曰,聖敎切當矣。上曰,閣臣讀之。容泰讀自馮異與赤眉約期會戰,止皆賜食。上曰,釋義。容泰釋義訖。上曰,文義奏之。容泰曰,馮異臨戰出奇,使壯士變服,可謂善用兵矣。光武善能用將,卒致勝捷,至使轉轉失傳之璽綬,乞降來獻,可見天人順應,中興基業,蓋肇於此矣。上曰,使壯士變服大捷,可見決勝之將略。況光武掘起廢亂之世,恢復中興,千載之後,可以欽歎其盛德弘業也。容泰曰,聖敎切當矣。上掩卷,仍命閣臣曰,入來之後,今則差勝乎?已聞病狀,卽使電飭還來矣。容泰曰,往役未竣,身病添劇,雖承命歸來,惶蹙惶蹙矣。入境而病尙未瘳,向日始乃出肅,今纔就直矣。上曰,上命下奏,俱以電線,通報於遠外,故中國則至有電奏之稱,而我人尙不知。各國則,何如?容泰曰,非但中國然矣。軍國急務,與上達下敎之開電通報,各國皆然矣。上曰,美國電報,不過十餘時往來云,自此至香港,幾時抵到乎?容泰曰,水陸各電,雖有遲速之不同,大率未半日往來矣。上曰,香港在何近界,距暹羅·安南·五印度幾何,距歐羅巴,亦爲幾何?容泰曰,此去過潮州·廈門,便抵香港。香港距廣東,汽輪朝發夕至,暹羅不遠,安南稍遠,距歐洲爲四十日程。五印度處在西南,距歐所經之大洋云矣。上曰,香港,今非中國之地,而中國之人,亦居住云,人總多夥,幾何?容泰曰,本是中國屬地,今爲英國屬地,故自英派送摠督住治,淸民尙多雜處者矣。上曰,輪船日行幾何,而距歐洲各國,當先由意大里云耶?容泰曰,輪船遲速各異,或不及千里,多至千四百餘里,而距歐洲各國,可以先由意境矣。上曰,意國,是古稱大秦國云,則歷傳屢千年之間,今其衣冠服飾,或是最古舊制耶?容泰曰,意國云是漢書所謂大秦國也。臣往往見墨影畫像中長袖廣幅,冠飾殊常,此謂歐人古時之服,後因戰爭不息,改軍服以僄儇之制,仍爲今日通用常着云矣。上曰,史官就座。仍命退,諸臣以次退出。
上在景福宮。停常參·經筵。
金昇圭啓曰,右副承旨趙秉翊,今日不爲仕進,卽爲牌招,何如?傳曰,允。
金世基啓曰,右尹李冕榮,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。吏曹參議李耕稙,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于金昇圭曰,傳香承旨馳詣景慕宮,奉審摘奸以來。
金昇圭啓曰,卽者景慕宮官員來言,明日春奉審時,提調一員,當爲進參,而都提調金炳始有身病,提調李淳翼奉命出疆,不得進參云,何以爲之?敢稟。傳曰,提調許遞,前望單子入之。
傳于張錫裕曰,行護軍李奎璿,副護軍李根,宣傳官加設單付,使之承傳擧行。
景慕宮提調前望單子入之,閔種默落點。
傳于張錫裕曰,政官牌招開政。
傳于張錫裕曰,有實故玉堂許遞,今日政差出。
傳于張錫裕曰,少尹外京兆堂上竝許遞,今日政差出。
傳于張錫裕曰,在外工曹參議·同敦寧·敦寧都正許遞,今日政差出。
假注書宋在會書啓,臣於本月初一日酉時量,〈敬奉〉聖敎,出崇禮門,至南關王廟案山及主山植木處,看審是白乎則,松橡鬱密是白遣,自靑鶴亭,至舊失火處,面面周審是白乎則,老木穉株,叢雜茂盛是白遣,自典牲署後面,至冷井洞,大木參差擁蓋是白遣,下詣南壇看審是白乎則,壇砌·門墻,竝無圮傷處,而主山及案山,樹木甚盛是白遣,自文峴至梨泰院後麓水閣峴,則土性瘠确,略有穉松是白遣,前王馬石橋,則松木蓊翳是白遣,仍詣漢江壇,看審是白乎則,亦爲無頉是白遣,自雁峯伏兵峴,至畫景谷,則樹木茂密是白遣,自斗湖,詣司寒壇,看審是白乎則,亦爲無頉是白遣,自無學峯,所經外南山諸處一一看審是白乎則,別無斫痕之意,敢啓。傳曰,知道。
吏曹口傳政事,宗廟令尹奎炳,尙衣主簿金東敏,已上相換事,承傳。
張錫裕,以吏曹言啓曰,碧潼郡守李龍植,以其身病,呈狀乞遞,改差,何如?傳曰,允。許用履歷。
又以吏曹言啓曰,新除授長淵都護府使尹錫莘,厚昌郡守韓鎭行,俱以身病,呈狀乞遞,竝改差,何如?傳曰,允。許用履歷。
有政。吏批,判書趙秉世呈辭受由,參判金宗漢牌招不進,參議李耕稙進,左承旨金昇圭進。以吏批言啓曰,判書趙秉世呈辭受由,參判金宗漢牌招不進,小臣獨政未安,何以爲之?敢稟。傳曰,只出緊任。以申悳均·李鍾七爲副修撰,李承五爲判尹,姜文馨爲同敦寧,李僖魯爲左尹,兪致喜爲右尹,申泰一爲敦寧都正,洪鍾協爲工曹參議,安昌壽爲長淵府使,張禹植爲厚昌郡守,李應憲爲殷栗縣監,洪鍾漢爲兔山縣監,李珉應爲司饔主簿,長陵令李直浩相換,徽慶園令李時翼,景陵令洪祐衍相換,貞陵令李秀彦,徽陵令李文榮相換事,承傳。
兵批,判書閔泳煥病,參判嚴世永病,參議曺寅承病,參知徐誼淳入直進,同副承旨張錫裕進。宣傳官加設二單李奎璿·李根,大護軍洪徹周,護軍閔泳愚·王景說·徐丙懋·李冕榮,副護軍尹·金嘉鎭·李啓善。
吏批,再政。以沈遠翼爲司成,洪秀寅·金基璜爲典籍,沈夏澤爲公事官。
傳于張錫裕曰,發遣吏郞,諸執事淸齊與否,摘奸以來。
兵曹口傳政事,親軍壯衛營哨官十三單吳普泳·趙禧觀·李錫珩·洪鍾厚·李軫鎬·安奎承·南萬里·趙能顯·趙斗顯·劉信熙·李敎庠·李秉秀·李漢昌。
兵曹口傳政事,護軍洪淳馨,副司果李泰容。
傳于張錫裕曰,召對爲之。
張錫裕,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,今二月初六日親臨景武臺館學儒生應製試取時,王世子侍坐之節,何以爲之乎?敢稟。傳曰,依例磨鍊。
又以禮曹言啓曰,來三月初十日健元陵·綏陵親祭時,王世子亞獻之節,依例磨鍊〈乎〉?敢稟。傳曰,依例磨鍊。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
又以奉常寺都提調·提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
己丑二月初二日五更,上御萬慶殿。召對入侍時,參贊官張錫裕,檢校直閣李容泰,侍讀官申炳休,檢討官南光熙,假注書宋在會,記注官林奭禧·玉秉觀,各持綱目第十二卷,以次進伏訖。上曰,史官分左右。仍開卷。上曰,上番讀之。炳休讀自明朝大陳兵馬,止無以臣隆爲念。上曰,釋義。炳休釋義訖。上曰,文義奏之。炳休曰,昔齊桓公大陳諸侯兵於召陵,與楚使屈完,乘以觀之曰,以此人戰,何敵不服?漢武帝勒兵十八萬騎,北登單于臺,告單于曰,能戰來戰,不能戰來降,此皆輝武不布德也。今光武之諭樊崇,所以布德而服其心,眞帝王之道也。上曰,光武撫慰人心,恩威竝行,使皆感服歸化,賢於武帝遠矣。至於賜樊崇等田宅,使之安集,誠美事也。炳休曰,聖敎切當矣。樊崇不能對,而徐善宣對,故帝以微鐵中能剛,凡庸中稍勝譬之,而特賜洛陽田宅,亦盛事也。上曰,下番讀之。光熙讀自帝得隆奏,止關中平。上曰,釋義。光熙釋義訖。上曰,文義奏之。光熙曰,鄧奉之背恩反逆,亘古所無,至於天子親征,不念悔改,晏然在行陣,乃至兵敗勢窮,不得已來降。如此之類,若憐舊功,不行誅戮,其何以懲惡討反乎?岑彭·耿弇之諫,宜其然矣。上曰,皇帝憐其功臣,臣下執其法律,可謂上下俱得矣。光熙曰,聖敎切當矣。上曰,參贊官讀之。錫裕讀自延岑旣破,止餘寇悉平。上曰,釋義。錫裕釋義訖。上曰,文義奏之。錫裕曰,兵家勝敗之機,率係軍糧之有無。故馮異,始也糧盡,幾乎敗軍,而及至趙匡之助兵送穀,乃得勝捷,糧穀之關係大矣。旣勝之後,賞勞軍士,散衆歸本業,以副光武付托之至意,而實有寬大儒將之風矣。上曰,凡用兵之道,以糧穀爲重,而此時戰陣之間,穀不可無之,馮異之賞功罰罪,如是分明,此後世爲將者,可爲效則矣。錫裕曰,聖敎切當矣。上曰,閣臣讀之。容泰讀自吳漢圍劉永,止以陰降。上曰,釋義。容泰釋義訖。上曰,文義奏之。容泰曰,於吳漢之裹創奮擊,可見人主能使諸將,服心推誠舍命敵愾㡳氣像。上曰,對敵用兵,必有强猛奮擊之鋒銳,然後乃可樹立非常之功,豈怯懦庸將所能也?容泰曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
傳于金世基曰,今日府大夫人晬辰,令都承旨問候以來。
金昇圭啓曰,右承旨閔致憲,右副承旨趙秉翊,今日不爲仕進,竝卽牌招,何如?傳曰,允。
傳于金昇圭曰,禮房承旨馳詣受香諸處,奉審摘奸以來。
傳于趙同熙曰,軍士房承旨入侍。
兵曹,健元陵·綏陵·元陵·景陵幸行時軍令,三月初十日出宮,鳳凰洞少駐,自闕門十五里,健元陵展謁,自鳳凰洞六里,以上二十一里,親祭綏陵,〈展〉謁親祭,仍詣元陵展謁,景陵展謁,還詣鳳凰洞少駐,當日還宮。
以右承旨閔致憲,右副承旨趙秉翊牌不進罷職傳旨,傳于金昇圭曰,只推。
傳于張錫裕曰,召對爲之。
以李時泓囚單子,傳于張錫裕曰,飭已施矣。分揀放送。
兵曹口傳政事,摠禦營別將單洪台燮,騎士將單金始豊·柳肯秀·洪必裕·金埰榮。
兵曹口傳政事,親軍沁營軍司馬單尹鎭祐,親軍南營哨營單李秉哲。
金昇圭,以議政府言啓曰,卽見京畿監司吳俊泳所報,則朔寧郡處在窮峽,田畓瘠薄,農民艱食,且有四十八灘,運船之際,自多冗費,種種致敗,朝家深軫此弊,自辛未大同米豆太,特爲詳代,而昨秋限滿。本色責納,則民情遑汲,甚於前日,戊子條爲始,限十年,特許詳定代納爲辭矣。正供之前此許代,已是曠典,本色復舊,纔爲一年,今不當更議,而第其峽江多險,轉輸極艱,浮冗之費,臭載之患,勢所固然矣。如是而安得無窮蔀冤苦之歎乎?特許限三年詳代,俾紓民力,何如?傳曰,允。
張錫裕,以奎章閣言啓曰,景慕宮望廟樓,今春大奉審,臣容泰與本宮提調閔種默·宗正卿,進詣展奉,奉審無頉之意,敢啓。傳曰,知道。
又以弘文館言啓曰,新除授副修撰申悳均·李鍾七,竝卽牌招,何如?傳曰,允。
又以觀象監領事提調意啓曰,天文學兼敎授崔尙愚瓜滿,代前正崔榮學,術業頗精,依例差下,使之付軍職,冠帶常仕,何如?傳曰,允。
又以兵曹言啓曰,今此幸行時,隨駕軍兵,當爲磨鍊矣。何營軍兵隨駕,何營軍兵留都,而禁軍及馬步軍,以幾番幾哨磨鍊乎?敢稟。傳曰,統衛營兵丁一哨,壯衛營兵丁一哨,摠禦營步軍二哨,騎士二番,統衛使率領爲先廂。統衛營兵丁一哨,壯衛營兵丁一哨,摠禦營步軍一哨,騎士二番,摠禦使率領爲後廂。禁軍二番隨駕,壯衛使率〈領〉統衛營兵丁一哨,壯衛營兵丁一哨,摠禦營步軍一哨及各營餘軍留都。統衛營兵丁一哨,壯衛兵房代領,新南營留駐。餘軍留營,依例爲之。
又以兵曹言啓曰,今此幸行時,王世子隨駕事,命下矣。隨輿軍兵,當爲磨鍊,而謹考謄錄,則幸行隨駕時,翊衛司全數,兵曹堂上·郞廳各一員,五衛將二員,挾輿軍六十名,餘軍二十名,禁軍三十人磨鍊,先後牌軍兵,以大駕先後廂軍兵仍用矣。亦爲依此磨鍊乎?敢稟。傳曰,陪衛依此磨鍊,五衛將四員,挾輿軍一百名,餘軍三十名爲之,禁軍五十人隨輿,先後牌軍兵,以先後廂軍兵仍用。
又以兵曹言啓曰,今此幸行時,迎秋門外留陣營,當爲磨鍊,而謹考謄錄,則丁亥年東陵幸行時,後營兵房率別營步軍一哨,代領留陣矣。今番則何以爲之乎?敢稟。傳曰,摠營兵房率該營步軍一哨,代領留陣。
又以兵曹言啓曰,今此幸行時,挾輦軍當爲磨鍊,而謹考謄錄,則丁亥年東陵幸行時,挾輦軍一百十名,餘軍六十名磨鍊矣。今番則何以爲之乎?敢稟。傳曰,依此爲之。
又以兵曹言啓曰,在前幸行,當日回鑾時,侍衛例以全數磨鍊,而丁亥東陵幸行時,兵曹堂上一員,郞廳二員,五衛將六員隨駕矣。今番則何以爲之乎?敢稟。傳曰,依此磨鍊。
又以兵曹言啓曰,今此幸行時,先廂步軍一哨除出,鳳凰洞少駐所,依前例作門,何如?傳曰,允。
又以兵曹言啓曰,在前幸行時,十里外斥堠·伏兵·傳語軍,以畿邑所屬束伍步軍擧行矣。今亦依此磨鍊,何如?傳曰,允。
又以兵曹言啓曰,在前幸行回鑾後,隨駕軍兵犒饋,每以乾物分給矣。今此依擧行,何如?傳曰,允。
又以摠禦營言啓曰,本營別將洪台燮,身病猝重,勢難察任,改差,何如?傳曰,允。
又以摠禦營言啓曰,本營騎士將金始豊前任全州營將,柳肯秀前任椒島僉使,洪必裕前任惠山僉使,金埰榮前任訓戎僉使,俱在任所矣。領軍之職,久曠可悶,竝改差,何如?傳曰,允。
己丑二月初三日午時,上詣景武臺。軍士房承旨入侍時,都承旨趙同熙,假注書李在會,記注官金鎭衡,別兼春秋閔亨植,以次進伏訖。上曰,史官分左右。同熙進前奏曰,今日軍令入侍時,史官一員不爲待令,事體所在,萬萬未安。所當重勘,而本院請推之外,無他可施之罰,何以爲之乎?上曰,從重推考,可也。同熙奏曰,軍令入侍時,例以承傳宣傳官,陞殿擧行矣。今亦依此擧行乎?上可之。宣傳官白命基引兵曹判書閔泳煥進前,跪請軍令,仍以軍令,跪授命基,命基跪受,以授同熙,同熙跪受讀奏訖。跪授挾侍,挾侍跪進,上命踏啓字以下,挾侍跪授同熙,同熙跪受,書判付讀奏訖。跪授命基,命基跪受,以授泳煥,泳煥跪受訖。上命兵曹判書先退,仍命史官就座,又命退,承史以次退出。
己丑二月初三日四更,上御興福殿。召對入侍時,參贊官張錫裕,檢校直閣閔泳達,侍讀官李義悳,檢討官南光熙,假注書宋在會,記注官金鎭衡,別兼春秋閔亨植,各持綱目第十二卷,以次進伏訖。上曰,史官分左右。仍開卷。上曰,上番讀之。義悳讀自仲況據陰縣,止使隗囂。上曰,釋義。義悳釋義訖。上曰,文義奏之。義悳曰,蘇竟能以一書,曉諭仲況等,使之心悅誠服,盡入於德化之中,而不伐其功,其於爲人臣之道,不可以尺寸之功,望其論功。然而至於隱身樂道,則自古未有如蘇竟者也。上曰,凡人皆易稱功,而蘇竟一書,恩威竝行,至於感服歸化,而隱身樂道,終不伐其功,則自古必無如此之人,是可謂廉退之意也。義悳曰,聖敎切當矣。上曰,下番讀之。光熙讀自帝謂太中曰,止更遣弇弟因入侍。上曰,釋義。光熙釋義訖。上曰,文義奏之。光熙曰,良猷之臣,智勇之將,各盡其任用,使隗囂討張豊,光武聖德神功,偉歟盛哉。但公孫述擁兵據蜀,妄自尊大,不思歸服於聖化之中,可謂不知天命者也。上曰,自古用人,隨才收用,故以使以討,俱得任用之道。且公孫述徒恃蜀險,不卽來降,妄自尊大,必有自亡之勢也。光熙曰,聖敎切當矣。上曰,參贊官讀之。錫裕讀自六月帝還宮。止冬十月帝還宮,上曰,釋義。錫裕釋義訖。上曰,文義奏之。錫裕曰,干戈之世,故典無徵,而光武擢用侯霸,收錄遺文,條奏前善政法度,此與高祖時,陸賈前說詩書,叔孫通制禮作樂相似,是所謂恢廓大度,同符高祖者也。上曰,自古帝王之道,載在法典,而光武明習前世政法,侯霸之所奏,豈不美哉?錫裕曰,聖敎切當矣。上曰,閣臣讀之。泳達讀自隗囂遣馬,止顧說客耳。上曰,釋義。泳達釋義訖。上曰,文義奏之。泳達曰,奮開厚誼,逢當歡握,而陞衛警蹕,疑人於不當疑之地,遊蜀涉雒,生疎投跡,而岸幘笑迎,不疑於當疑之地。井蛙之淺見,帝王之大度,於斯可辦。上曰,光武恩信,孔彰於迎援無疑之初筵,此誠感服人心之化柄,帝王恢廓之大度也。泳達曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
閔致憲啓曰,右副承旨趙秉翊,今日不爲仕進,卽爲牌招,何如?傳曰,允。
又啓曰,判尹李承五,左尹李僖魯,右尹兪致善等,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣。工曹參議洪鍾協,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
張錫裕啓曰,假注書金明濬,有身病,勢難察任,今姑改差,何如?傳曰,允。
金明濬改差,代以金達㻐爲假注書。
張錫裕啓曰,卽見慶尙左兵使韓弘烈月課鳥銃·火藥·鉛丸,因議政府停止關,不得考尺事狀啓,則油痕狼藉,事甚疎忽,誠極未安。所當還下送,而係是軍務,雖不得不捧入,該帥臣不可無警,推考,何如?傳曰,允。
兵曹口傳政事,摠禦營別將單尙稷鉉,千摠單李有夏,騎士將單柳東根。
傳于張錫裕曰,召對爲之。
張錫裕,以兵曹言啓曰,本曹正郞朴喜容,身病猝重,呈狀乞遞,宿衛重地,不可久曠,今姑改差,何如?傳曰,允。
又以司僕寺一二提調意啓曰,今此健元陵·綏陵展謁親祭,元陵展謁,王世子隨駕時,補把驛馬,嶺南·湖南·湖西·海西·關西·關東,限二百二十匹分排,知委各驛,以爲入用之地,何如?傳曰,允。
又以司僕寺一二提調意啓曰,今此健元陵·綏陵展謁親祭,元陵·景陵展謁,王世子隨駕時,各差備入把馬磨鍊,別單書入,而其中驛馬,則令兵曹知委畿內各驛,使之直爲入把,何如?傳曰,允。
趙秉翊,以義禁府言啓曰,今初六日館學儒生應製,通方外爲之時,本府都事,皆爲赴擧,只有武都事一員,當爲當直入直,而新除授武都事宋柱琓,有身病未肅拜,當直入直,無以推移,本府入直公事·回公都事及秋成門禁亂都事,亦與以推移,有身病都事,令該曹口傳相換,假都事二員,亦令該曹,口傳差出,以爲擧行,何如?傳曰,允。
兵曹判書閔泳煥疏曰,伏以臣於兵部,濫叨旣久,京察再勘,非謂臣之才能勝其任也。亦非謂臣之力能擧其政也。誠以屬控辭本,訖未獲準,妄竊以爲桑楡之收,或其在此,駸駸然不復讀而不敢去耳。臣智猷算計,旣無踰人,積孤恩寄,厚招譏評,如銓衡弁韐,則碌碌乎考次循格,未嘗拔一士而進一藝,四方之候選,大觖望矢,如句校金穀,則乎按簿謹署,未嘗施一籌而釐一弊,百隷之仰哺,將枵腹矣。此豈我聖上命臣責成之意也哉?若臣之矢於心者,則豈不欲鞠瘁殫竭?爲國家效絲毫稗益,而試可無可乃已不已。雖使臣自檢攸行,莫非積瘢累類,眞個是才有所不能勝,力有所不能擧。曷若齎誠冀倖於日月光下,毋詒公私大狼狽也耶?況從前銓臣,視大政如苽限,而間値拜陵有命,軍務事重,辭單徑撤,呈身而退,非但有違古事,壞廉防之愧而已。且臣近嬰外感,未暇調治於行政之際,而强耐痛楚,連日詣公,春寒料峭,觸冒越添,現今委貼昏囈之狀,實無以束帶視務,臣病雖不足恤,由是而職守致瘝,亦豈敢一日安于中哉?玆臚實狀,冒瀆宸嚴,惟聖慈曲垂憫諒,將臣本兵之任,亟賜遞解,以究天地生成之澤,千萬顒祝。臣無任云云。答曰,省疏具悉。本兵重任,何可輕遞?卿其勿辭行公。
同敦寧姜文馨疏曰,伏以臣於日昨,伏奉除旨,以臣爲同知敦寧府事者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
己丑二月初四日四更,上御興福殿。召對入侍時,參贊官張錫裕,檢校直閣金世基,侍讀官李義悳,檢討官徐相耆,假注書宋在會,記注官玉秉觀,別兼春秋閔亨植,各持綱目第十二卷,以次進伏訖。上曰,史官分左右。仍開卷。上曰,上番讀之。義悳讀自馬援曰天下反復,止南擊田戎。上曰,釋義。義悳釋義訖。上曰,文義奏之。義悳曰,馬援見光武有恢廓大度,謂其帝王自有眞也。乃棄塊囂,來助光武,討諸賊致中興,垂名於竹帛,以輝後世,可謂有藻鑑之明,而知天命之歸矣。上曰,光武以恢廓大度,初見馬援,無疑見誠,馬援知其天命,歸漢立功,所以致中興者,良以此也。義悳曰,聖敎切當矣。上曰,下番讀之。相耆讀自公孫述遣兵此陳倉,止已爲他人敍矣。上曰,釋義。相耆釋義訖。上曰,文義奏之。相耆曰,隗囂助兵,憑異有功,及隗囂之上狀,帝報以手書,欲令感服,歸之全功,後日合勢,從以先機。此皆神武料敵,亦恢廓之大度也。上曰,光武非但恢廓大度,其知人之法,亦高明,而臣之有功,手書致意,上下俱有光矣。相耆曰,聖敎切當矣。上曰,參贊官讀之。錫裕讀自如令子陽,至春正月帝還宮。上曰,釋義。錫裕釋義訖。上曰,文義奏之。錫裕曰,光武旣褒裝隗囂之功,且飭其敵來相當,終始報效,期以計功割地,此乃屈群雄抑揚籠絡之術,而隗囂終能感激出義,背蜀歸漢,光武之闊達大度,於此可見矣。上曰,隗囂,預知天命,而歸化光武,光武之用人,可謂不伐而化之矣。錫裕曰,聖敎切當矣。上曰,閣臣讀之。世基讀自來歙送馬援,止援曰不如也。上曰,釋義。世基釋義訖。上曰,文義奏之。世基曰,馬援之一見光武,闊達大節,可比高帝,則深知其君之聖,必期再興之祚,方可謂有是君,則有是臣也。上曰,光武一見馬援,無疑信任,才明勇略,經學博覽,於此可見,而馬援眞是知天命者也。世基曰,聖敎切當矣。上掩〈卷〉,仍命史官就座,又命諸臣,以次退出。
上在景福宮。停常參·經筵。
藥房提調朴齊寬,右承旨閔致憲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
閔致憲啓曰,左副承旨金世基,今日不爲仕進,卽爲牌招,何如?傳曰,允。
閔致憲,以內醫院都提調·提調意啓曰,副提調趙同熙,今日問安,不爲仕進,卽爲牌招,何如?傳曰,允。
閔致憲啓曰,假注書金達㻐,時無職名,令該曹依例付軍職,冠帶常仕,何如?傳曰,允。
張錫裕啓曰,守令·邊將薦擧單子,正月內修正上送,自是例也,而淮陽府使金斗煥薦單,今始來到,事甚未安。原單子雖不得不捧入,不可無警,該守令從重推考,何如?傳曰,允。
以司謁口傳下敎曰,時原任大臣·閣臣·內衙門堂郞·承史·玉堂,明日來會。
傳于張錫裕曰,明日出宮門路,以廣臨門爲之。
傳于張錫裕曰,坐不坐單子之每五日申前來呈,例也,而工曹坐不坐單子,連加催促,終不來呈,事體所在,極爲未安。當該堂上推考,何如?傳曰,允。
以左副承旨金世基牌不進罷職傳旨,傳于張錫裕曰,只推。
以內醫院副提調趙同熙牌不進罷職傳旨,傳于張錫裕曰,只推。
傳于張錫裕曰,召對爲之。
張錫裕,以禮曹言啓曰,卽接宗廟署所報,則明日館學儒生應製試取時,本署官員,俱爲觀光云矣。依定式本曹佐郞崔秉煜,假官差送,以爲代直後赴試之地,何如?傳曰,允。
又以侍講院言啓曰,卽接翊衛司所報,則今初六日親臨景武臺,王世子侍坐敎是時,本司當爲全數陪衛,而新除授右副率李觀用在外,無以備員云,何以爲之?敢稟。傳曰,中部都事金成圭,口傳相換。
趙秉翊,以兵曹言啓曰,明日景武臺親臨,館學儒生應製試取時,本曹郞廳侍衛及各差備,當爲備員,而正郞一員未差之代,仍令該曹,以在京無故人,口傳差出,以爲進參之地,何如?傳曰,允。
又以義禁府言啓曰,平安監司閔泳駿狀啓,昌洲僉使金哲洙,爲先罷黜,其罪狀,令攸司稟處事,命下矣。金哲洙時在任所,依例發遣府書吏,交代後拿來,何如?傳曰,待待命拿囚。
己丑二月初五日三更,上御興福殿。召對入侍時,參贊官張錫裕,侍讀官李義悳,檢討官徐相耆,檢校待敎尹雨植,假注書金達㻐,記注官林奭禧,別兼春秋李垠鎔,各持綱目第十二卷,以次進伏訖。上曰,史官分左右。仍開卷。上曰,上番讀之。義悳讀自高帝無可無不可,止軍吏皆爭之。上曰,釋義。義悳釋義訖。上曰,文義奏之。義悳曰,馬武大敗求救,而王霸閉營堅壁者,非不欲救也。兵法曰陷之死地而後生,置之亡地而後存,示不相援,欲使武兵力戰自倍,又使賊兵,乘勝輕進也。此其固守休士,以逸待勞之意,可謂智略絶人矣。上曰,以逸待勞,乃是用兵取勝之道,當此之時,如此用計,可謂智略絶人也。義悳曰,聖敎切當矣。上曰,下番讀之。相耆讀自茂兵精銳,止霸·武各歸營。上曰,釋義。相耆釋義訖。上曰,文義奏之。相耆曰,茂·建兵銳,其鋒難敵,若輕進出戰,則易致敗道,王霸之閉關固守,在兵法柔能制强之術,承敝茂衆之後,始乃開營襲背,其料敵用兵,果莫如王霸也。上曰,王霸之閉關,不卽出戰,激動軍心也。壯士數十人,至爲斷髮請戰,始乃開營襲背,如王霸之料敵,果大將之材也。相耆曰,聖敎切當矣。其數十壯士,蓄銳已久,皆願一戰故也。上曰,參贊官讀之。錫裕讀自茂·建復聚,止犇佼疆。上曰,釋義。錫裕釋義訖。上曰,文義奏之。錫裕曰,王霸知彼知己,知進知退,使敵衆疲勞,我衆蓄銳,挑戰之時,至中帳前酒樽,而猶且不動。此周亞夫堅臥不起之法也。待其糧盡自敗,閉營休士,李左車深溝高壘之術也。習於兵法如此,眞大將之材也。上曰,王霸之不動,非他,客兵遠來,知其乏糧必敗而如是,大抵將帥,善度敵情爲先,則王霸眞是罕有之材也。錫裕曰,聖敎切當矣。上曰,閣臣讀之。雨植讀自帝如魏郡,止將軍辦裝。上曰,釋義。雨植釋義訖。上曰,文義奏之。雨植曰,子密等素以彭寵之奴,反斬寵而來降,則不可無歸化服命之賞,亦不可無在下戕上之罪,故封爲不義侯,在於光武,則足以爲懷來之道矣。在於子密,則亦足爲懲惡之方矣。上曰,子密等不攻而自降,則不可無賞。故雖封侯,然名曰不義者,爲其懲悖惡之習也。然則賞罰兼用矣。雨植曰,聖敎切當矣。上掩卷,仍命史官就座。又命退諸臣,以次退出。
上在景福宮。停常參·經筵。
傳于趙秉翊曰,今日異於他日,輕囚放釋。
閔致憲啓曰,館學儒生應製,讀劵官趙秉弼,謂有情勢,奉牌闕外,陳疏到院,原疏雖不得不捧入,前後飭敎,何等截嚴,而屢度催促,終不入來,事體所在,誠極未安。推考,何如?傳曰,允。
又啓曰,館學儒生應製對讀官李耕稙,謂有情勢,奉牌闕外,陳疏到院,原疏雖不得不捧入,前後飭敎,何等截嚴,而屢度催促,終不入來,事體所在,誠極未安。從重推考,何如?傳曰,允。
傳于張錫裕曰,政官牌招開政。
傳于張錫裕曰,同敦寧許遞,今日政差出。
傳于張錫裕曰,在外臺諫·敦寧都正許遞,今日政差出。
傳于張錫裕曰,今初八日日次儒生殿講,以製代講,通方外爲之,試紙用大好紙,景武臺命官爲之,試官臨時稟旨。
傳于閔致憲曰,世子宮大學畢講後,賞格草注紙三十卷,白綿紙五十卷,黃筆二百柄,眞墨一百丁,黃蜜二十斤,紬二十疋,白木三十匹,木五十匹入之。
傳曰,世子宮兼長番內官十員,各紬二匹·白木一匹,出入番內官十二員,各白木二匹,司鑰二人·傳命司謁二人,各白木二匹,別監二十人,各白木一匹·木一匹賜給。
傳于張錫裕曰,師領議政沈舜澤,廐馬一匹面給,左賓客鄭範朝,右賓客金永壽,左副賓客閔泳煥,右副賓客韓章錫,贊善宋秉璿,書筵官金洛鉉·朴性陽,各熟馬一匹賜給,輔德金聲根,半熟馬一匹賜給,兼輔德閔丙承,弼善韓光洙,兼弼善閔亨植,文學金敎獻,兼文學權潚,司書閔泳敦,兼司書尹,說書閔泳轍,兼說書鄭世源,各兒馬一匹賜給,畫員十一員·寫字官十員,各紬一匹·白木二匹,陪吏十人,各紬一匹·白木二匹,書吏十八人·書寫書吏四人·正書朝報書吏二人·正書疏箚書吏一人·陪衛結束色書吏六人,各白木一匹·木二匹,草疏箚書吏二人·草奇別書吏一人·書員二人,各木二匹,其餘員役,各木一匹賜給。
傳于張錫裕曰,左翊衛李重益,右翊衛閔尙鎬,左司禦沈相璜,左司禦南廷獻,左翊贊李始榮,右翊贊金胤洙,左衛率洪祐相,右衛率閔泳哲,左副率李容九,右副率金成圭,左侍直趙誠熙,右侍直宋鍾濂,左洗馬閔泳雲,右洗馬李容德,各兒馬一匹賜給,書吏六人·書寫書吏二人,各白木一匹·木二匹,奇別書吏一人·書員二人,各木二匹,其餘員役,各木一匹賜給。
張錫裕啓曰,臣秉翊,敬奉聖敎,馳往義禁府,取閱囚徒案,則無時囚,故仍詣典獄署,取考囚徒案,則辭緣推覈間嚴囚罪人一名,辭緣査覈間嚴囚罪人四名,辭緣鉤覈間嚴囚罪人一名,係是重囚,緣坐罪人五名,應坐罪人一名,公錢不納罪人二名,公錢備納間嚴囚罪人一名,不可以輕囚論,故竝仍囚之意,敢啓。傳曰,知道。
兵曹口傳政事,右副率李觀用,中部都事金成圭,以上相換事承傳。
吏曹口傳政事,禁府都事宋柱琓,訓鍊判官李漢膺,已上相換事承傳。
吏曹口傳政事,以李鎬性爲兵曹正郞。
趙東翊,以吏曹言啓曰,成均館直講金榮善,成均館典籍洪秀寅,南學敎授李鳳德,俱以身病,呈狀乞遞,竝改差,何如?傳曰,允。
有政。吏批,判書閔泳翊在外,參判金宗漢進,參議李耕稙牌招不進,右承旨趙秉翊進。以吏批言啓曰,行判書閔泳翊在外,參議李耕稙牌招不進,小臣獨政未安,何以爲之?敢稟。傳曰,仍爲之。
吏曹判書新通,閔泳翊·李淳翼·韓章錫,以趙熙一爲大司憲,南肅熙爲大司諫,李垠鎔爲司諫,趙信鎬爲持平,趙範九爲獻納,張俊模爲同敦寧,金奭根爲工曹參判,李承祐爲敦寧都正,宋彙仁爲同春秋,辛光五爲直講,徐相泰爲典籍,趙漢國爲南學敎授。
兵批,判書閔泳煥病,參判嚴世永病,參議趙文夏病,參知吳炳文入直進,同副承旨張錫裕進。以金德侑爲臨津別將,同知單金璟益,加設單趙昌根·鄭基赫·金學圭·林炳瓚,僉知單林載植·朴崙成·姜希瑞,大護軍趙秉世,護軍申檀·金商圭,副護軍趙璟淳·申泰一,副司直韓錫永·高鳳翰·金羽永,副司果金昌壽·李在益·金允秉·田錫圭,副司正金達㻐,副司勇李文基·尹相勖,以上竝單付。
張錫裕,以議政府言啓曰,全羅監司李憲植上疏批旨,當自廟堂,參酌時宜而稟處事,命下矣。取見疏本,則備陳災民難保之狀,仍請不足災五萬九千六百三十結所納詳定代錢事也。本省告饑,宸念憂勤,賑需之另劃,進供之特蠲,稅賦之許代,災結之優須,迥出常格,恩施普洽,朝家之軫恤南民,可謂靡不用極,而大抵道啓請災,廟覆量減,豈無所以而然也?至若見削,而直請詳代,非但往例無據,大是後弊攸關,道臣之所不宜煩悶也,廟堂之所不宜輕許也。詳代一款,實非可議,前劃災外一千結,特爲加劃,使之急速排俵後,馳啓,何如?傳曰,允。
又以侍講院言啓曰,王世子繼講冊子,以論語繼講事,命下矣。以此冊擧行之意,敢啓。傳曰,知道。
金昇圭,以兵曹言啓曰,因承政院啓辭,邊將應薦不薦人,令該曹察推事,允下矣。行大護軍李熙永,行護軍洪大奎·宋彙仁·金善文·王庭揚·李義根·孫亮肅,軍資監正柳冕鎬,俱爲應薦不薦,竝依法典推考警責,何如?傳曰,允。
又以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,侍衛陪衛將校軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,侍衛陪衛與軍兵等處,乾犒饋分給之意,敢啓。傳曰,知道。
趙秉翊,以義禁府言啓曰,今初八日日次儒生殿講,以製代講,通方外爲之時,本府都事,皆爲赴擧。只有武都事一員,當爲當直入直,而新除授武都事李漢膺,有身病未肅拜,當直入直,無以推移,本府入直公事·回公都事及秋成門禁亂都事,亦無以推移,有身病都事,令該曹口傳相換,假都事三員,亦令該曹口傳差出,以爲擧行,何如?傳曰,允。
吏曹判書趙秉世疏曰,伏以臣屢控苦衷,反紆隆批,每以重任,何可輕遞爲敎?臣誠撫然失圖,靡所措躬,而煩瀆是懼,淟涊不去,又三數月于玆,部察已告竣矣。夫典選爲有國重任,苟或得其人而久於職,則未始不有補於治敎,而如臣者旣非其人,又久其職,則爲治敎之害,有不可勝言者。臣之屢辭,而不一辭,職由於是耳。臣本百無一取,最居人下,而我聖上山恩海德,若偏于臣,前後任使,多由異數,榮寵到極,醻報宜倍。雖以匪據之地,妄托盡瘁之義,一政二政,至于大政,藻鏡淸歟,衡石平歟。上之不能明揚飭命,下之不能厭服物情。才所不逮,勢固無奈,而疎迂固陋,蓋莫臣若。條格典常之間,論辯甄別之際,欲其無錯可鑄,無疵可抉,得乎?此不待希調候選者之訕臣譏臣,而臣亦不得自揜,對人有靦,眞所謂留一日,則有一日害者也。若臣貞疾,已蒙淵燭,今何敢更事煩絮,而年衰氣耗,理無再陽,少有彈束,輒復綿綴,退自政席,越添外感,苦嗽冷汗,宛轉呻楚,雖欲刻日供職,其勢誠末由也已。臣常聞銓家古事,秉銓之臣,以大政爲箇滿,賢乎臣者,尙以玆皆劃準,而況臣報無所可稱,病有所難强乎?三度尋單,認同已遞,格外加由,又侈隆眷,到底優借,雖極感頌,自惟瘝曠,彌增悚隘,用敢力收神思,具牘叩閽。伏惟聖明,深軫公私事勢之不可緩,亟遞臣長銓之任,俾臣退守本分,得免負乘之大戾,千萬顒俟。臣無任云云。答曰,省疏具悉。所請依施。
行護軍趙秉弼疏曰,伏以臣見擬於應製試官之望,至蒙恩點,繼降召牌,其在駕屨之義,固當竭蹶之不暇,而臣於昨年,猥廁別試參試之列,竟致僨誤,罪著溺職,聖度包涵,薄警旋敍。至今追憶,背汗顔騂,顧臣情蹤,其何可恬然冒膺,自同無故乎哉?參前倚衡,趨承無路,隨詣朝房,敢控短籲,伏乞聖明,俯垂鑑諒,亟賜鐫改,仍治臣瀆撓之罪,俾試法重而私分安焉。臣無任云云。答曰,省疏具悉。往事何必爲引?試牌體重,卽爲入來。
吏曹參議李耕稙疏曰,伏以臣於昨年,猥參別試初試之役,矇未照察,竟致僨誤,人言峻發,罪著溺職,天度包涵,幸逭重究,而至今追惟,背汗顔騂,試院一步,卽臣自劃之地。迺者臣名,誤擬於應製對讀官之望,召牌儼臨,義在駕屨,敢不竭蹶趨承,而顧臣情踪,何可恬然冒膺,自同無故之人乎?惶隘冞極,隨詣朝房,忙控短章,伏乞聖明,俯垂諒察,亟許鐫改,仍治臣瀆擾之罪,以昭法紀焉。臣無任云云。答曰,省疏具悉。往事何必爲引?試牌體重,卽爲入來。
己丑二月初六日巳時,上與王世子,詣景武臺。館學儒生應製,通方外試取入侍時,都承旨趙同熙,左承旨金昇圭,右承旨閔致憲,左副承旨金世基,右副承旨趙秉翊,同副承旨張錫裕,假注書宋在會·金達㻐,記注官金鎭衡,別兼春秋閔亨植,檢校直提學閔泳煥·趙東冕,直提學洪淳馨·閔泳韶,檢校直閣朴鳳彬·金文鉉·鄭夏源·閔丙奭·李範晉·尹·李容泰·趙秉輯,檢校待敎尹雨植,副校理趙鍾集,修撰徐相耆,以次侍立。時至,通禮跪啓請外辦,上具翼善冠·衮龍袍,乘輿出廣臨門,藥房提調朴齊寬,副提調趙同熙進前奏曰,侵早勞動,聖體,若何?上曰,一樣矣。仍出神武門,詣景武臺,通禮跪啓請降輿,上降輿陞座,王世子侍座。同熙曰,出標信開布城,儒生等使之入場,何如?上可之。同熙曰,侍衛從陞中,有試官蒙點人,使之下去,一體行禮乎?上可之。引儀引讀劵官判府事金炳始,督辦內務府事金永壽,協辦內務府事金聲根,行大護軍金昌熙,行護軍趙秉弼·閔正植,協辦交涉通商事務朴周陽,對讀官行副護軍金永悳·鄭寅學,吏曹參議李耕稙,刑曹參議閔泳達,參議內務府事金春熙,行副護軍李鎬冕,副司果鄭寅昇·閔亨植,吏曹正郞權潚,副司果李垠鎔·趙東潤,侍講院相禮尹,行四拜禮,以次入就位,上命大臣入侍,賤臣承命傳諭,領議政沈舜澤,判府事金炳始,進前奏曰,日氣淸佳,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。舜澤曰,睿學將就,大學垂畢,承繼講冊子下詢之命矣。三冬勤工,已是慶祝,而今日設科取士,伏想聖心,尤爲嘉悅矣。炳始曰,書筵數開,小學·大學,次第訖講,睿學日就光明之域,此由於殿下眷眷勤勉之聖功,尤不勝欽誦萬萬矣。上曰,三冬勤課,學業日就,誠甚嘉悅。同熙讀奏入門單子訖。上命試官書題賦治隆於上俗美於下,限申時,永壽等跪書讀奏訖。東潤等奉出懸題,上命大臣權退,仍命試官權退。上入小次,同熙,以司謁入稟曰,先張已入,出標信開布城,呈劵儒生,次次出送,何如?上曰,以已下標信擧行,可也。同熙,以司謁入稟曰,收券已多,考試,何如?上可之。又以司謁入稟曰,今番則取幾人乎?上曰,取百人。宣傳官跪稟懸燈,上曰,唯。炳始等考試訖。上出次,同熙曰,讀劵何以爲之乎?上曰,對讀官輪回讀之。寅昇讀奏第一張至三句,上命止之。炳始曰,書等何以爲之乎?上曰,三張書正三下,而各塡一二三,十七張書草三下,其餘竝書次上。炳始書等訖。同熙曰,坼封,何以爲之乎?上曰,承旨輪回坼封也。同熙等坼封讀劵訖。炳始曰,有試劵之一名三呈者,士習誠極可駭,原試劵爲先拔去,該儒生令秋曹,照法嚴繩,何如?上曰,士習可駭,當依律處之,而今日之科,異於他科,姑安徐,另飭於四館所,可也。炳始曰,每有此寬恕之典,故士子終不知戢矣。上曰,亦何可番番寬恕乎?今番則特爲安徐也。炳始曰,謹當依下敎申飭矣。上命書傳敎曰,館學儒生應製賦,居首三下一童蒙沈衡澤,三下二幼學李寀,三下三幼學徐基弘,竝直赴殿試,之次草三下幼學鄭鎰溶·崔商英·玄炳昊·趙基昌·趙一元·金海秀·張哲煥,竝付之進士榜末,之次草三下生員鄭元模等十人,竝直赴會試,之次次上幼學南鱗熙等十五人,竝給二分,之次次上幼學泰炫等十五人,竝給一分,之次次上幼學洪淳祖等二十五人,竝付之監試初試榜末,之次次上幼學卞鍾獻等二十五人,各奎章全韻一件賜給。傳曰,入格儒生明日待令。傳曰,還宮當自內爲之矣,該房知悉。出傳敎同熙請出標信解嚴,上還內,王世子還內,諸臣以次退出。
上在景福宮。停常參·經筵。
金昇圭啓曰,來十一日朝參日次矣,敢稟。傳曰,停。
又啓曰,明日健陵忌辰祭齋戒相値,視事頉稟之意,敢啓。傳曰,知道。
又啓曰,右承旨閔致憲,左副承旨金世基,今日不爲仕進,竝卽牌招,何如?傳曰,允。
傳于閔致憲曰,明日日次儒生殿講,以製代講時,命官領議政爲之,試官,時原任賓客·文任春坊·閣臣及入直玉堂爲之。
傳于閔致憲曰,再明日人日製,通方外爲之,試紙用大好紙,景武臺親臨磨鍊。
傳于閔致憲曰,試所承旨·都承旨進去。
傳于閔致憲曰,入格儒生,崇陽門外施賞。
吏曹口傳政事,禁府都事李漢膺,訓鍊僉正李友魯,已上相換事承傳。
兵曹口傳政事,摠禦營騎士將單白樂駿·金錫圭·洪大燮·李命遠,哨官單孟德禧。
以左副承旨金世基牌不進罷職傳旨,傳于張錫裕曰,只推。
張錫裕,以議政府言啓曰,卽見忠淸監司閔泳商所報,則枚擧鎭川縣監李範祖牒呈,以爲本縣各項稅納之愆滯,亶由於戶布不足,且距浦倉稍遠,而市價刁騰,情費倍蓰,又當無前歉荒,淸刷末由,乙酉·丙戌·丁亥三年各衙門未納米太,合一千四百七石零,特許詳定代納爲辭矣。挽近正供之種種許代,甚非經法,而該邑稅納之逐年積淹,究其實,則因戶布不足而然,而無他別般措劃之方。此若不趁今更張,將有尾大難掉之慮,依所報特許詳代,亟圖淸帳事,分付,何如?傳曰,允。
又以禮曹言啓曰,今二月初九日親臨景武臺人日製試取試時,王世子侍坐之節,何以爲之乎?敢稟。傳曰,依例磨鍊。
又以禮曹言啓曰,卽接宗廟署所報,則明日日次儒生殿講,以製代講試取時,本署官員,俱爲觀光云矣。依定式本曹佐郞崔秉煜,假官差送,以爲代直後赴試之地,何如?傳曰,允。
趙秉翊,以兵曹言啓曰,禁軍別將尹泳奎,身病猝重,無望供職,呈狀乞遞矣。實病旣如此,有難强令察任,改差,何如?傳曰,允。
上在景福宮。停常參·經筵。
世子宮誕日問安,大王大妃殿·王大妃殿·中宮殿,內務府·內閣·政院·玉堂·銓郞·朝廷二品以上單子問安。答曰,知道。
傳于趙秉翊曰,今日異於他日,輕囚放釋。
趙秉翊啓曰,臣秉翊,敬奉聖敎,馳往義禁府,取考囚徒案,則無時囚,故仍詣典獄署,取閱囚徒案,則辭緣推覈間嚴囚罪人一名,辭緣査覈間嚴囚罪人四名,辭緣鉤覈間嚴囚罪人一名,係是重囚,緣坐罪人五名,公錢不納罪人二名,應坐罪人二名,公錢備納間嚴囚罪人一名,不可以輕囚論。故竝仍囚,其餘司憲府直囚罪人金興一,係是輕囚,故依傳敎放送之意,敢啓。傳曰,知道。
傳于張錫裕曰,明日試官,今日試官仍用。
以司謁口傳下敎曰,時原任大臣·奉朝賀·時原任賓客·閣臣·春桂坊,內外衙門堂郞·宗親·宗正卿·二品以上·六曹·兩司長官·承史·玉堂,當賜饌矣,留待。
傳于趙秉翊曰,時原任大臣入侍。
傳于張錫裕曰,科次入侍。
傳于張錫裕曰,諸承旨同爲入侍。
己丑二月初八日巳時,上御萬慶殿。俄國公使韋貝,日本近藤眞鋤,法國葛林德,英國領事福格林,接見入侍時,都承旨趙同熙,假注書金達㻐,以次侍立訖。上具翼善冠·衮龍袍,南面立交椅前,仍命史官,引入公使,公使等由西階陞堂,入右挾門楹內,行打恭禮,上答揖。仍命傳語曰,近日稍涼,俱爲善留耶?公使等對曰,俱爲好留矣。上命傳語曰,貴國消息得聞否?公使等曰,從近得聞,而太平云矣。上命傳語曰,貴國豐登耶?公使等曰,諸國均豐矣。上命傳語曰,今日卽東宮生辰也,故特爲接見矣。公使等曰,得此盛眷,伏感伏感,而年年此日,甚好甚好矣。上命傳語官曰,略具薄饌,幸須下箸否?公使等曰,蒙此厚饋,謝不敢當矣。仍告退,行叩頭禮退出,上答揖以送。仍敎曰,都承旨持御題筒,直詣試所,史官與左承旨,姑待于閣監廳,更待召命也。承史以次退出。
己丑二月初八日午時,上御萬慶殿。美國總稅務司墨賢理,召見入侍時,左承旨金昇圭,假注書金達㻐,以次侍立訖。上具翼善冠·衮龍袍,南面立交椅前,仍命美國人引入,美國人由西階陞堂,入右挾門楹內,行打恭禮,上答揖。仍命傳語曰,近日稍涼,善留耶?美國人對曰,好留矣。上命傳語曰,貴國消息得聞否?美國人對曰,從近聞之,而太平矣。上命傳語曰,今日卽東宮生辰也,故特爲召見矣。美國人對曰,得此盛眷,伏感伏感,而年年此日,甚好甚好矣。上命傳語曰,略具薄饌,幸須下箸否?美國人對曰,蒙此厚饋,謝不敢當矣。仍告退,行叩頭禮退出,上答揖以送。仍命承史,以次退出。
己丑二月初八日酉時,上御興福殿。時原任大臣入侍時,右副承旨趙秉翊,假注書宋在會,記注官林奭禧,別兼春秋金敎獻,領議政沈舜澤,判府事金炳始,以次進伏訖。上曰,史官分左右。舜澤進前奏曰,日前勞動之餘,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。舜澤曰,今日卽東宮生辰也。臣等歡祝,年年益切,而第念睿學光明,又將繼講論語矣。伏想聖衷,尤當嘉悅矣。判府事金炳始曰,今日歡祝之忱冞切,而今年睿學,又如昨年之勤篤,則尤爲慶祝矣。上曰,嘉悅之心,年年有加,而今年工夫,果如昨年,則尤幸尤幸矣。論語亦將始講,而間已先讀幾行矣。炳始曰,論語繼講果好矣。古人有以論語半部,治天下云,況帝王家講學,尤當格致於此書矣。舜澤曰,宋臣趙普,以半部,佐致太平,著於史蹟,此書爲四書之最爲緊要者矣。上曰,或有只讀大文,或有兼讀註釋,故將使之只讀大文矣。炳始曰,兼讀果好矣,而註解,卽大文之釋義也。雖今只讀大文,自內縕繹時,領會其註解之旨意,則無異於兼讀矣。上曰,然矣。命大臣先退,仍命史官就座。又命退諸臣,以次退出。
己丑二月初八日初更,上與王世子,〈詣景武臺〉。日次儒生殿講,以製代講科次入侍時,都承旨趙同熙,左承旨金昇圭,右承旨閔致憲,左副承旨金世基,右副承旨趙秉翊,同副承旨張錫裕,假注書宋在會·金達㻐,記注官金鎭衡,別兼春秋閔亨植,師領議政沈舜澤,原任傅判府事金炳始,左賓客鄭範朝,右賓客金永壽,左副賓客閔泳煥,右副賓客韓章錫,檢校直提學趙東冕,檢校直閣朴鳳彬·鄭夏源,檢校待敎鄭寅昇,原任兼輔德金文鉉,兼輔德金聲根·閔丙承,原任兼弼善閔種默·閔泳達,弼善韓光洙,兼弼善閔亨植,原任兼文學金春熙,文學金敎獻,兼文學權潚,原任兼司書洪淳馨,司書閔泳敦,原任說書尹雨植·趙東潤·李垠鎔,說書閔泳轍,兼說書鄭世源,校理趙鍾集,副修撰李鍾七,以次侍立訖。上曰,史官分左右。仍命考試,舜澤等考試,上入小次。少頃上出次,同熙進前奏曰,今日考試時,試官或不待令,且多徑退,致勤下詢,事體所在,誠極未安。所當重勘,而本院請推之外,無他可施之罰,何以爲之乎?上曰,竝捧現告,從重推考,更勿如是之意,申飭,可也。舜澤起伏奏曰,今番取幾人乎?上曰,取百人。舜澤編次訖。仍奏曰,書等何以爲之乎?上曰,三張書正字三下,二十二張書草三下,其餘竝書次上,舜澤書等訖。同熙曰,坼封,何以爲之乎?上曰,承旨輪回坼封也。同熙等坼封讀奏訖。同熙曰,讀劵,何以爲之乎?上曰,對讀官讀之。鍾七讀第一張第五句,上命〈止〉之。仍命書傳敎曰,日次儒生殿講,以製代講,賦居首三下一進士鄭淳元,三下二幼學吳羲善,三下三幼學康始甲,竝直赴殿試,之次草三下幼學尹弘求·金永浩·吳絅默·宋持衡·金龍洙·尹性善·張會根·徐元杞·申昌熙·崔秉奎,竝付之進士榜末,之次草三下進士趙英熙等十二人,竝直赴會試,之次次上幼學柳稚烈等十五人,竝給二分,之次次上幼學具秉三等十五人,竝給一分,之次次上幼學權直鉉等二十二人,竝付之監試初試榜末,之次次上幼學康弘顯等二十三人,各奎章全韻一件賜給。仍命書傳敎曰,入格儒生明日待令。上曰,大臣先退。上降座還內,諸臣以次退出。
上在景福宮。停常參·經筵。
傳于閔致憲曰,尙州牧竄配罪人鄭光淵放。
禮曹,來二月十一日行先農壇香祝親傳,取稟。還入奉敎,攝儀改書下。
禮曹,來二月十二日行南壇祭,香祝親傳,取稟。還入奉敎,攝儀改書下。
金昇圭,以禮曹言啓曰,卽接宗廟署所報,則明日人日製試取時,本署官員,俱爲觀光云矣。依定式本曹佐郞崔秉煜,假官差送,以爲代直後赴試之地,何如?傳曰,允。
以司謁口傳下敎曰,不善擧行之排設司鑰金漢奎定配。
兵曹口傳政事,禁軍別將單趙羲升。
趙同熙,以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,設布城外環衛軍處,乾犒饋分給之意,敢啓。傳曰,知道。
己丑二月初九日巳時,上與王世子,詣景武臺。人日製儒生通方外試取入侍時,都承旨趙同熙,左承旨金昇圭,右承旨閔致憲,左副承旨金世基,右副承旨趙秉翊,同副承旨張錫裕,假注書宋在會·金達㻐,記注官金鎭衡,別兼春秋徐相集,檢校直提學趙東冕,檢校直閣朴鳳彬·鄭夏源,檢校待敎鄭寅昇,校理趙鍾集,副修撰李鍾七,以次侍立。時至,通禮跪啓請外辦,上具翼善冠·衮龍袍,乘輿出建善門,藥房提調朴齊寬,副提調趙同熙,進前奏曰,侵早勞動,聖體,若何?上曰,一樣矣。仍由廣臨門,出神武門,詣景武臺,降輿陞座,王世子侍座,同熙進前奏曰,出標信開布城,儒生使之入場,何如?上曰,以已下標信擧行,可也。同熙曰,侍衛從陞中,有試官入參人,使之下去行禮乎?上可之。讀劵官領議政沈舜澤,判府事金炳始,左賓客鄭範朝,右賓客金永壽,左副賓客閔泳煥,右副賓客韓章錫,原任兼輔德金文鉉,兼輔德金聲根·閔丙承,檢校直提學趙東冕,檢校直閣朴鳳彬·鄭夏源,檢校待敎鄭寅昇,原任兼弼善閔種默·閔泳達,弼善韓光洙,兼弼善閔亨植,原任兼文學金春熙,文學金敎獻,兼文學權潚,原任兼司書洪淳馨,司書閔泳敦,原任說書趙東潤·李垠鎔·尹雨植,說書閔泳轍,兼說書鄭世源,校理趙鍾集,副修撰李鍾七,行四拜禮,入就位,舜澤·炳始進前奏曰,侵早勞動,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。同熙讀奏入門單子訖。上命書題賦聖人作而萬物覩,限申時,鍾七等奉出懸題。同熙曰,禁軍別將趙羲升,肅單來呈之際,不爲跪傳,事體所在,萬萬駭然,所當重勘,而本院請推之外,無他可施之罰,何以爲之乎?上曰,記過,可也。仍敎曰,入格儒生入侍。進士金永浩·張會根,序立臺下訖。同熙曰,入格儒生徐相世等九十八人,有身病,不得待令,而待令儒生,使之陞臺,奏職姓名乎?上可之。永浩等以次進前,奏職姓名訖。同熙曰,儒生使之行禮乎?上可之。永浩等行禮訖。上曰,直赴人進退也。同熙曰,招院隷擧行乎?
上可之。同熙出臺墨戯進退訖。同熙曰,儒生使之出送乎?上可之。同熙曰,入格儒生行禮時,通禮院官員擧行之際,做錯非細,事體所在,萬萬駭然。所當重勘,而本院請推之外,無他可施之罰,何以爲之乎?上曰,事過後拿處,可也。出擧條同熙曰,先張已入呈券儒生次次出送乎?上可之。入少次,傳曰,侍衛陪衛與排立軍兵令,各其營乾犒饋。同熙,以司謁入禀曰,收券已多,考試,何如?上可之。又以司謁入禀曰,今番取幾人乎?上曰,取百人。舜澤考試訖。上出次。同熙曰,讀券何以爲之乎?上曰,對讀官輪回讀之。鍾七讀奏第一張第三句,上命止之。舜澤曰,書等何以爲之乎?上曰,十五張書草三下,其餘竝書次上。舜澤書等訖。同熙曰,坼封,何以爲之乎?上曰,承旨輪回坼封也。同熙等坼封讀奏訖。上命書傳敎曰,人日製賦居首草三下,幼學卞鼎相等十五人,竝直赴會試,之次次上幼學韓玉芛等二十人,竝給二分,之次次上進士趙裕熙等二十人,竝給一分,之次次上幼學徐相世等二十二人,竝付之監試初試榜末,之次次上進士金演禧等二十三人,各奎章全韻一件賜給。傳曰,入格儒生明日待令。傳曰,還宮當自內爲之,該房知悉。上降座還內,諸臣以次退出。
上在景福宮。停常參·經筵。
藥房提調朴齊寬,副提調趙同熙啓曰,親臨試士勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金昇圭啓曰,右承旨閔致憲,左副承旨金世基,同副承旨張錫裕,今日不爲仕進,卽爲牌招,何如?傳曰,允。
傳于金昇圭曰,禮房承旨,馳詣先農壇,奉審摘奸以來。
以司謁口傳下敎曰,南壇淸道,兵房代行。
傳于趙秉翊曰,入格儒生,崇陽門外施賞。
傳于趙秉翊曰,發遣吏郞,諸執事淸齋與否,摘奸以來。
金昇圭啓曰,今日奎章閣御寶請出草記中,有所錯誤,致勤下詢,事甚疎忽,極爲未安。原草記今方改修正以入,而當該閣臣,不可無警,推考,何如?傳曰,允。
金昇圭,以奎章閣言啓曰,頒賜冊子安寶次,奎章之寶請出之意,敢啓。傳曰,知道。
趙秉翊,以議政府言啓曰,卽見忠淸監司閔泳商狀啓,則道內平澤·稷山兩邑蒙頉結,戊子爲始,當爲出稅,而俱在濱海,尙入浦落,執卜無處。今若以年條已滿,依舊出稅,則未免白徵,民悌離散,平澤縣陳結十結九十七負四束,稷山縣陳結二百三十四結一負七束,特爲限五年停稅事,請令廟堂稟旨分付矣。旣曰浦落,則宜有泥生,何不執此補彼,限滿而輒請更展乎?然而尺土無墾,窮蔀呼冤,合有矜恤之政,平·稷兩邑陳結,限三年特許停稅,而營與邑着力勸起,期充元摠事,申飭,何如?傳曰,允。
上在景福宮。停常參·經筵。
金昇圭啓曰,來十六日日次儒生殿講日次,而英陵忌辰祭齋戒相値,頉稟之意,敢啓。傳曰,知道。
又啓曰,右承旨閔致憲,今日不爲仕進,卽爲牌招,何如?傳曰,允。
傳于金昇圭曰,禮房承旨與左副承旨,分詣受香諸處,奉審摘奸以來。
金世基啓曰,假注書宋在會,有身病,勢難察任,今姑改差,何如?傳曰,允。
宋在會改差,代以成健鎬爲假注書。
傳于張錫裕曰,政官牌招開政。
傳于張錫裕曰,〈呈〉告工曹判書許遞,今日政差出。
傳于張錫裕曰,在外工曹參判·同敦寧·敦寧都正許遞,今日政差出。
傳于張錫裕曰,通川郡守之代,勿拘常格,各別擇差,催促下送。
傳于張錫裕曰,熊川縣監柳錫衡,內禁將除授。
以右承旨閔致憲牌不進罷職傳旨,傳于張錫裕曰,只推。
張錫裕啓曰,親軍壯衛使韓圭卨,摠禦使李鍾健,以東·南關王廟修改事,明日出去矣。韓圭卨兼帶右邊捕盜大將,命召及大將牌·傳令牌,李鍾健兼帶左邊捕盜大將,命召及大將牌·傳令牌,何以爲之?敢稟。傳曰,仍佩往來。
張錫裕,以吏曹言啓曰,東學敎授徐相耆,以其身病,呈狀乞遞,改差,何如?傳曰,允。
又以吏曹言啓曰,宗親府參奉李起奭,以其身病,呈狀乞遞,改差,何如?傳曰,允。
又以吏曹言啓曰,漢城主簿李錫珪,以其身病,呈狀乞遞,改差,何如?傳曰,健元陵令趙鳳鎬相換。
又以吏曹言啓曰,社稷署令沈能肯,以其身病,呈狀乞遞,改差,何如?傳曰,徽慶園令洪祐衍相換。
又以吏曹言啓曰,茂長縣監申慶均呈狀內,矣身受由上京矣。還官中路,身病猝重,萬無還任之望云,罷黜,何如?傳曰,德川郡守尹濟翼相換。
又以吏曹言啓曰,長淵都護府使安昌壽,厚昌郡守張禹植,俱以身病,呈狀乞遞,竝改差,何如?傳曰,允。
又以吏曹言啓曰,仁同都護府使朴永善呈狀內,矣身受由上京矣。身病沈重,萬無還官之望云,罷黜,何如?傳曰,蔚珍縣令柳台衡相換。
又以吏曹言啓曰,新除授定山縣監兪應煥,未陞六人,誤爲擬望,至蒙恩點,臣不勝惶恐,原望筒勿施,何如?
又以兵曹言啓曰,同知中樞府事朴基元,僉知中樞府事黃鍾淳,宣傳官洪祐範,兼司僕將朴亨祐,羽林衛將權驥老,五衛將朴崙成·林載植·姜希瑞,曹司五衛將張俊模,忠翊衛將金良弼,俱以病難供職,呈狀乞遞,新除授全羅右水使吳有善,素患痰癖之症,當此換節之時,一倍添劇,時日之內,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,行吏曹判書閔泳翊,在外未肅拜,參判金宗漢牌招不進,參議李耕稙進,同副承旨張錫裕進。以吏批言啓曰,行判書閔泳翊,在外未肅拜,參判金宗漢,牌招不進,小臣獨政未安,何以爲之?敢稟。傳曰,只出緊任。
又以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲加資事,載在法典矣。今日政,侍從臣父年七十人別單書入之意,敢啓。傳曰,知道。
以朴瑄壽爲工曹判書,朴秉喆·朴用元·愼炳斗爲同敦寧,宋彙仁爲工曹參判,朴履贊·權相圭·盧勉彧爲敦寧都正,尹秉寬爲長淵府使,李寬植爲厚昌郡守,南廷煥爲通川郡守,金在恒爲定山縣監,徐弘淳爲濟州判官,裴遇鴻爲熊川縣監。
兵批,判書閔泳煥進,參判嚴世承病,參議曺寅承病,參知徐誼淳入直,同副承旨張錫裕進。以沈相薰·徐丙懋爲同知,趙羲升爲同訓鍊,金顯永爲僉知,安鶴善爲宣傳官,南錫龍爲兼司僕將,柳之星爲羽〈林〉將,李休翼·李錫圭·成慶煥爲五衛將,趙秉升爲曹司衛將,洪允周爲忠翊將,李升烈爲全羅右水使,朴東鎭安興僉使,同知單閔繼植,加設三單金光壽·金商顯·朴普鉉,僉知單金良弼,五衛將加設四單金炳賀·金萬孫·金鍾鶴·魏聖鏞,大護軍金益容,護軍金晢根·張俊模·吳有善·朴基元,副護軍李承祐·洪範·黃鍾純·金炳賀·高膺河,副司果李寅柱·鄭在默·車錫柱·白泰鉉,副司正宋在憲,副司勇元寅圭,已上竝單付,長峰別將金聖根,正方別將崔大完,以上相換事承傳,內禁將單柳錫衡,今加折衝除授事承傳。
吏批,再政。以李龍鎰爲禮曹佐郞,尹兢周爲東學敎授,李秀冕爲宗府參奉,幼學金炳賀,年七十今超通政,侍從臣前持平金斗性父,幼學高應河,年七十今超通政,侍從臣前持平高鳳翰父,已上加資事承傳,承文博士單李琓熙,著作單申錫廈,正字單金秉燾,副正字單李鍾義,前假監役盧勉彧,今超通政,朝官年八十,依法典加資,前五衛將黃義得,今加嘉善,朝官年八十,依法典加資。
吏批,再政。以金章憲爲歙谷縣監,社稷令沈能肯,徽慶園令洪祐衍,已上相換,漢城主簿李錫圭,健元陵令趙鳳鎬,已上相換事承傳。
張錫裕,以義禁府言啓曰,尙州牧竄配罪人鄭光淵放事,承傳啓下矣。慶尙道尙州牧竄配罪人鄭光淵放送事,分付該道道臣之意,敢啓。傳曰,知道。
又以刑曹言啓曰,以司謁口傳下敎曰,不善擧行之排設司鑰金漢奎定配事,命下矣。謹依傳敎,罪人金漢奎,黃海道白川郡定配所,卽爲押送之意,敢啓。傳曰,知道。
上在景福宮。停常參·經筵。
金昇圭啓曰,右承旨閔致憲,今日不爲仕進,卽爲牌招,何如?傳曰,允。
傳于金世基曰,金吾堂上竝許遞,前望單子入之。
判義禁前望單子入之,趙康夏添書落點。
左承旨金昇圭書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉。仍詣木覓山,神位牌奉審則無頉,祭物·祭器·祭井看審則精潔,諸執事·進排官摘奸則無頉。仍詣漢江壇,壇上神位版奉審則無頉,祭物·祭器看審則精潔,諸執事·進排官摘奸則無頉。還詣南壇享所,仍留監祭,待將事還奉神位版後,復命之意,敢啓。傳曰,知道。
傳于金世基曰,同副承旨許遞,前望單子入之。
以右承旨閔致憲牌不進罷職傳旨,傳于金世基曰,只推。
金世基啓曰,臣與同副承旨張錫裕伴直矣。纔已許遞出去,伴直無人,右承旨閔致憲,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
承旨前望單子入之,金命基落點。
以右承旨閔致憲再牌不進罷職傳旨,傳于金世基曰,只推。
金世基,以吏曹言啓曰,仁同都護府使朴永善,蔚珍縣令柳台衡相換事,命下矣。蔚珍縣令柳台衡,未經郡守,何以爲之?敢稟。傳曰,勿拘。
又以摠禦營言啓曰,臣鍾健,進詣東廟修改處,監董後別單書入之意,敢啓。傳曰,知道。
又以親軍壯衛營言啓曰,臣圭卨,進詣南廟修改處,監董後別單書入之意,敢啓。傳曰,知道。
又以親軍統衛營言啓曰,臣泳煥,進詣北關王廟有頉處,監董修改後,別單書入之意,敢啓。傳曰,知道。
又以摠禦營言啓曰,本營騎士將柳東根,身病猝重,勢難察任,改差,何如?傳曰,允。
又以義禁府言啓曰,通禮院假引儀黃義喆拿處事,傳旨啓下矣。黃義喆係是雜技,依例移送秋曹之意,敢啓。傳曰,飭已施矣。分揀放送。
上在景福宮。停常參·經筵。
金昇圭啓曰,右副承旨趙秉翊,今日不爲仕進,卽爲牌招,何如?傳曰,允。
傳于閔致憲曰,吏曹參判有闕之代,前望單子入之。
金昇圭啓曰,新除授同副承旨金命基,卽爲牌招,何如?傳曰,允。
傳于趙秉翊曰,公事不審之中官吳泰煥,從重推考。
趙秉翊啓曰,明日傳香禮房承旨,當爲齋宿,左承旨金昇圭,所當牌招,而拘於廳規,不得請牌,何以爲之?敢稟。傳曰,牌招。
又啓曰,禁直法意,何等謹嚴,而尙瑞院官員,無端闕直,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
趙秉翊,以兵曹言啓曰,闕內入直,何等嚴重,而尙瑞院別提張錫祚,無難闕直,事未前有,萬萬駭然。其罪狀,令該府拿問嚴勘,何如?傳曰,允。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
吏曹參判金宗漢疏曰,伏以臣藻品闒茸,鑑識茫昧,不足備器使之末,微分秪合於冗散,所願不及於淸峻,每當一番光寵,輒增百般愧懼,而猶不敢不竭蹶趨承,是豈臣全昧廉維而然哉?竊伏念臣家世受恩,與天無極,臣又揚揚至此,圖報一念,寤寐如結,而樗散無適,竽吹徒濫,惟以矢心向前,不避夷險,爲塵刹之補而已。今於見叨銓職,曷嘗有一毫彷彿,而靦然冒膺,恬若固有,未暇以可堪與不可堪。控爲說辭者,跡恐歸於例讓,義亦怵於煩瀆,因緣事會,迄玆蹲仍,亦非臣始料攸及也。夫調劑激揚,錯綜甄別,尙矣無論,有時代斲,瘡疣百出,雖欲自掩,而有不得者,官箴之來,惟日是俟。嘗聞量窄而受多,不破則溢,才弱而任重,惟顚與仆,是必至之勢也。臣不自揣量,耽戀冥,止竟僨誤,有大于玆,則臣身狼狽,固不足恤,辜負寵靈,尤當如何?夙宵憂惕,若隕淵谷,且臣本善病,注春方苦,兼暴難强之實,仰瀆崇嚴,伏乞聖慈,俯垂矜諒,亟遞臣所帶吏曹參判之任,以便公私,千萬幸甚。臣無任云云。答曰,省疏具悉。所請依施。
上在景福宮。停常參·經筵。
金昇圭啓曰,右承旨閔致憲,左副承旨金世基,同副承旨金命基,今日不爲仕進,竝卽牌招,何如?傳曰,允。
傳于金昇圭曰,禮房承旨,馳詣宗廟·永寧殿·景慕宮,奉審摘奸以來。
趙秉翊啓曰,都承旨趙同熙,廚院進,左承旨金昇圭,式暇出去,右承旨閔致憲,左副承旨金世基,同副承旨金命基,牌不進,院中只有臣一人,伴直無人,都承旨所當牌招,而拘於廳規,不得請牌,何以爲之?敢稟。傳曰,牌招。
傳于趙秉翊曰,檢校待敎趙漢國減下。
以右承旨閔致憲,左副承旨金世基,同副承旨金命基牌不進罷職傳旨,傳于趙秉翊曰,只推。
以都承旨趙同熙牌不進罷職傳旨,傳于趙秉翊曰,只推。
趙秉翊,以奎章閣言啓曰,明日卽寶賢堂望奉審日次,臣進詣擧行之意,敢啓。傳曰,知道。
上在景福宮。停常參·經筵。
藥房提調朴齊寬,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
趙秉翊啓曰,同副承旨張錫裕,今日不爲仕進,卽爲牌招,何如?傳曰,允。
傳于趙秉翊曰,政官牌招開政。
傳于趙秉翊曰,同敦寧·敦寧都正許遞,今日政差出。
傳于趙秉翊曰,有實故玉堂許遞,今日政差出。
傳于趙秉翊曰,在外工曹堂上許遞,前望單子入之。
趙秉翊啓曰,事變假注書金應權,身病猝重,勢難察任,今姑改差,何如?傳曰,允。
金應權改差,代以李鏡昈爲事變假注書。
工曹堂上前望單子入之,沈應澤落點。
趙秉翊啓曰,卽者義禁府都事來言,尙瑞別提張錫祚,當爲拿囚,而新除授判義禁未肅拜,次堂前望未下,不得擧行云,判義禁卽爲牌招,何如?傳曰,允。
又啓曰,卽見咸鏡監司趙秉式昨年十一月二十日封發之濬源殿冬至祭設行事,十二月十九日封發之濬源殿臘享祭設行事啓本,竝今始到院,撥路申飭,前後,何如,而如是遲滯,事甚未安。原啓本雖不得不捧入,該道臣不可無警,推考,何如?傳曰,允。
趙秉翊,以吏曹言啓曰,奉常寺正金命來,以其身病,呈狀乞遞,改差,何如?傳曰,允。
又以吏曹言啓曰,司僕寺正兪鎭奎,西學敎授李鎬性,南學敎授趙漢國,俱以身病,呈狀乞遞,竝改差,何如?傳曰,允。
又以吏曹言啓曰,中部都事李觀用,以其身病,呈狀乞遞,改差,何如?傳曰,童蒙敎官趙秉吉相換。
又以吏曹言啓曰,定山縣監金在恒,歙谷縣令金章憲,俱以身病,呈狀乞遞,竝改差,何如?傳曰,允。
又以吏曹言啓曰,金堤郡守李晚胤,受由上京矣。中路得病,萬無還官之望云,罷黜,何如?傳曰,居昌府使朴基陽相換。
又以吏曹言啓曰,義城縣令韓應周,受由上京矣。中路得病,萬無還官之望云,罷黜,何如?傳曰,寶城郡守金胤鉉相換。
又以吏曹言啓曰,德川郡守尹濟翼,茂長縣監相換事,命下矣。以前任林川郡守,方在解由未出中,蔚珍縣令柳台衡,仁同都護府使相換事,命下矣。以前任奉化縣監,方在解由未出中,何以爲之?敢稟。傳曰,竝勿拘。
又以吏曹言啓曰,長淵都護府使尹秉觀,厚昌郡守李寬植,俱以身病,呈狀乞遞,竝改差,何如?傳曰,允。竝許用履歷。
又以吏曹言啓曰,益山郡守金明洙,受由上京矣。中路得病,萬無還官之望云,罷黜,何如?傳曰,淸道郡守鄭基雨相換。
趙秉翊啓曰,都承旨趙同熙藥院進,左承旨金昇圭廚院進,右承旨閔致憲不爲仕進,左副承旨金世基式暇,同副承旨金命基牌不進,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
以同副承旨金命基牌不進罷職傳旨,傳于趙秉翊曰只推。
趙秉翊,以兵曹言啓曰,今十七日一兼禁軍番次,而該番將南錫龍,在外未肅拜,改差,其代依例口傳擬入,何如?傳曰,允。
趙秉翊啓曰,臣吏·兵批兼進之意,敢啓。傳曰,知道。
有政。吏批,行判書閔泳翊,在外未肅拜,參判未差,參議李耕稙進,右副承旨趙秉翊進。以吏批言啓曰,行判書閔泳翊在外未肅拜,參判未差,小臣獨政,事甚未安,何以爲之?敢稟。傳曰,只出緊任。
以李垠鎔爲校理,金商悳爲修撰,金顯喆爲同敦寧,趙載恒爲兵曹參判,兪致喜爲工曹參判,沈應澤爲知義禁,閔種默爲藝文提學,金晢根·徐相鳳爲同義禁,金炳稷爲敦寧都正,趙羲斌爲長淵府使,閔泳壽爲居昌府使,李敏秀爲定山縣監,督辦內務府事單趙康夏,茂長縣監申慶均,德川郡守尹濟翼相換,仁同府使朴永善,蔚珍縣監柳台衡相換事承傳,機器局司事金容翼仕滿,仍其職陞六。
兵批,判書閔泳煥病,參判未差,參議曺寅承進,參知徐誼淳病,右副承旨趙秉翊進,同知單崔永灝,同知加設單朴汝洪·金尙鳳·金漢宗,僉知單南錫龍·柳之星·李休翼,僉知加設單金炳賀·金萬孫·金鍾鎬·魏聖鏞,大護軍朴瑄壽,護軍尹泳奎·金宗漢·宋彙仁·嚴世永·柳秉喆·愼炳斗·朴用元,副護軍張錫裕·朴履贊·盧勉彧·朴相圭·曺相振,副司直申炳休,副司果金濟悳·李鴻祺·嚴基元·南光熙·劉萬源·安敬源,已上竝單付。
吏批,再政。以趙東潤爲司諫,金宗漢爲右尹,洪鍾永爲戶曹參議,趙鍾弼爲同經筵,李鳳德爲奉常正,金思轍爲司僕正,尹忠求爲南學敎授,申復均爲西學敎授,閔馨植爲永禧殿令。
三政。朴履陽爲司饔判官。
四政。李奎承爲景慕宮令。
傳于趙秉翊曰,同副承旨許遞,前望單子入之。
承旨前望單子入之,吳有善落點。
趙秉翊,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以尙衣院提調意啓曰,今此幸行敎是時,本院郞廳一員,當爲隨駕,而僉正任箕常,身病未肅拜,主簿兪弼煥·李能九,俱有實病,別提洪鍾益,監刈出去,無進參之員,未肅拜實病人,令該曹口傳,他司相換,何如?傳曰,允。
吏曹口傳政事,尙衣主簿兪弼煥,繕工主簿金堯璇,尙衣主簿李能九,監察李喬憲,已上相換事承傳。
趙秉翊,以兵曹言啓曰,今此健元陵·綏陵·元陵·景陵幸行時,各差備所把驛馬,磨鍊書入,而本曹驛馬外,不足之數,依近例京畿驛馬十五匹補把事,分付本道之意,敢啓。傳曰,知道。
又以兵曹言啓曰,今此健元陵·元陵·綏陵·景陵幸行時,世子宮隨駕時,各差備所把馬,以京畿驛馬三十五匹入把之意,敢啓。傳曰,知道。
又以親軍統衛營言啓曰,本營軍司馬朴用元,身病甚重,勢難察任,改差,何如?傳曰,允。
又以摠禦營言啓曰,本營軍司馬徐丙善,身病甚重,勢難察任,今姑改差,何如?傳曰,允。
上在景福宮。停常參·經筵。
金世基啓曰,新除授同副承旨吳有善,卽爲牌招,何如?傳曰,允。
趙秉翊啓曰,假注書金達㻐,有身病,勢難察任,今姑改差,何如?傳曰,允。
金達㻐改差,代韓昌洙爲假注書。
趙秉翊啓曰,事變假注書李鏡昈,時無職名,令該曹依例付軍職,冠帶常仕,何如?傳曰,允。
兵曹口傳政事,摠御營挾輦把摠單李起用,騎士將單金柄洙。
吳有善,以弘文館言啓曰,新除授校理李垠鎔,修撰金商悳,竝卽牌招察任,何如?傳曰,允。
又以兵曹言啓曰,回榜人之京以別單,外以狀聞後,加一資成給紅牌,自是定式,而忠淸道沔川居嘉義金賢淳,居在鄕曲,未諳規例,不由監營。送其子幼學仲根,來訴臣曹,故考諸榜目,則今年回榜,果爲的實矣。揆以法例,事當還下送,自本道狀聞後擧行,而老人之事,不可遲待,似此之人,成給紅牌,亦有已例,今亦依此成給,何如?傳曰,允。
上在景福宮。停常參·經筵。
閔致憲啓曰,來二十一日朝參日次矣,敢稟。傳曰,停。
又啓曰,右副承旨趙秉翊,今日不爲仕進,卽爲牌招,何如?傳曰,允。
又啓曰,工曹參判兪致喜,除拜後過三日不爲出肅,依定式推考警責,仍卽牌招察任,何如?傳曰,允。
吳有善啓曰,明安公主內外祠版,遣承旨致祭事,命下矣,何承旨進去乎?敢稟。傳曰,左副承旨進去。
又啓曰,假注書韓昌洙,時無職名,令該曹依例付軍職,冠帶常仕,何如?傳曰,允。
趙秉翊啓曰,卽者義禁府都事來言,尙瑞別提張錫祚,當爲拿囚,而新除授判義禁趙康夏未肅拜,知義禁沈應澤,同義禁徐相鳳·金奭根在外,何以爲之,而判義禁卽爲牌招,何如?傳曰,允。在外許遞,前望單子入之。
金吾堂上前望單子入之,知義禁尹宇善,同義禁嚴世永·李應夏落點。
傳于趙秉翊曰,公事遲滯之差備中官朴昌昱,爲先汰去,令該府拿問處之。
兵曹口傳政事,親軍南營哨官單河鍾源。
傳于吳有善曰,發遣吏郞,諸執事淸齋與否,摘奸以來。
趙秉翊,以親軍統衛營言啓曰,謹依統長潘敬淵口傳下敎,別技藝軍五十名,付屬本營,使之敎鍊之意,敢啓。傳曰,知道。
又以摠禦營言啓曰,本營千摠李有夏,身病猝重,勢難察任,改差,何如?傳曰,允。
又以礦務總局言啓曰,本局事務,轉益浩多,副司果李鍾薰,出身朴昌鎬,竝主事差下,令該曹口傳下批,何如?傳曰,允。
吏曹口傳政事,礦務局主事二單李鍾薰·朴昌鎬。
兵曹口傳政事,摠禦營軍司馬單尹秉綬。
敦寧部正金炳稷疏曰,伏以臣於日昨,伏奉除旨,以臣爲敦寧府都正者,臣感恩怵義,固宜竭蹶趨承,而第臣本無敦寧,揆以公格,在所當遞,敢陳短章,仰瀆崇嚴,伏乞聖〈慈〉,俯垂鑑諒,照例遞改,以存公格,以安私分,千萬幸甚。臣無任云云。省疏具悉。所請依施。
上在景福宮。停常參·經筵。
閔致憲啓曰,左副承旨金世基,今日不爲仕進,卽爲牌招,何如?傳曰,允。
傳于吳有善曰,傳香承旨,馳詣受香諸處,奉審摘奸以來。
閔致憲啓曰,假注書成健鎬,身病猝重,勢難察任,今姑改差,何如?傳曰,允。
成健鎬改差,代以朴魯洙爲假注書。
傳于吳有善曰,右副承旨許遞,前望單子入之。
承旨前望單子入之,趙東萬落點。
吳有善啓曰,新除授承旨趙東萬,以前任安邊府使,方在解由未出中,亦在居中罷黜中,何以爲之?敢稟。傳曰,勿拘,蕩滌敍用。
又啓曰,新除授承旨趙東萬,資是嘉善,都承旨趙同熙,乃是通政,座次有違格例,何以爲之?敢稟。傳曰,許遞,前望單子入之。
又啓曰,卽者義禁府都事來言,尙瑞別提張錫祚等,當爲拿囚,而新除授判義禁趙康夏,知義禁尹宇善,同義禁嚴世永·李應夏,未肅拜,不得擧行云,竝卽牌招,何如?傳曰,允。
以左副承旨金世基牌不進罷職傳旨,傳于吳有善曰只推。
以全羅監司李憲稙狀啓,海南縣監金聖澤,莅任四載,實心做治,遐陬覃惠,頌聲蔚然。中際治大無之年,先捐廩貺,補賑飢口,繼貸萬金,使民懋遷,一境之民,賴以延活,茂績旣著,誠爲嘉尙。其在激勸之道,恐合褒奬,令廟堂稟旨事,傳于吳有善曰,極爲嘉尙,特爲加資,許用營將履歷。
左參贊趙康夏疏曰,伏以臣致身朝廷,趨走爲義,而無德之祿,罪戾日積,過福之災,疾病日苦,不惟器幹計算之萬無一堪而已。卽其神精銷落,筋骸弛廢,不敢復議於陳就也久矣。千萬不自意,判金吾添書之命,有隕自天,臣誠惝怳震惕,罔知攸措。夫朝家之用人,必以其漸,人臣之進階,自有其序,苟非耇成望實之夙爲廷推者,則未嘗超躐而授之,蓋其班列服章,視入座尤加隆焉。豈可以人人蒙此恩,而人人忝此級哉?況以臣今日望實,不由廷推,苟然輕畀,倖路由臣而將闢,官常由臣而益隳,臣身負乘之懼,固未暇自恤,竊爲聖朝惜此擧也。越格特授,旣關國體,揣分難進,實係廉防,已是臣區區量度所不能安。而臣之老母,在鄕第,每以臣匪材重任,憂形于書,而今若耑使,報此榮誥,則北望祝聖之餘。又必以臣冥升不已,添一憂端,臣於臣母,將何以自解乎?參倚公私,不任悸恐,玆陳短籲,冒瀆宸嚴,伏望殿下,俯賜省覽,亟收臣新授爵秩,以重公器,以安賤分焉。臣無任云云。答曰,省疏具悉。卿其勿辭行公。
上在景福宮。停常參·經筵。
金昇圭啓曰,右承旨閔致憲,今日不爲仕進,卽爲牌招,何如?傳曰,允。
又啓曰,新除授同副承旨金禹鉉,卽爲牌招,何如?傳曰,允。
金世基啓曰,臣世基,今日明安公主內外祠版致祭,進去下直之意,敢啓。傳曰,知道。
傳于吳有善曰,傳香承旨,受香所奉審摘奸以來。
傳于金禹鉉曰,政官牌招開政。
傳于金禹鉉曰,少尹外京兆堂上竝許遞,今日政差出。
傳于金禹鉉曰,在外同敦寧許遞,今日政差出。
傳于金禹鉉曰,有實故玉堂竝許遞,今日政差出。
傳于金禹鉉曰,秋曹堂上竝許遞,前望單子入之。
秋曹堂上前望單子入之,判書閔泳煥添書落點,參判金奎弘,參議尹相翊落點。
傳于金禹鉉曰,吏曹判書有闕之代,前望單子入之。
吏曹判書前望單子入之,韓章錫落點。
金禹鉉啓曰,新除授吏曹判書韓章錫,一體牌招,何如?傳曰,允。
朴魯洙有頉,代以李源奎爲假注書。
兵曹口傳政事,副護軍單閔泳達。
金禹鉉,以吏曹言啓曰,尙衣院別提尹泰和,以其身病,呈狀乞遞,改差,何如?傳曰,章陵令朴健陽相換。
又以吏曹言啓曰,尙衣院僉正任箕常,以其身病,呈狀乞遞,改差,何如?傳曰,繕工副正李象恂相換。
又以吏曹言啓曰,長興庫別提李鍾協,以其身病,呈狀乞遞,改差,何如?傳曰,司僕主簿宋完鎭相換。
又以吏曹言啓曰,成均館典籍徐相泰,以其身病,呈狀乞遞,改差,何如?傳曰,允。
又以吏曹言啓曰,新除授長淵都護府使趙羲斌,厚昌郡守閔泳壽,俱以身病,呈狀乞遞,竝改差,何如?傳曰,允。許用履歷。
又以吏曹言啓曰,義城縣令韓應周,寶城郡守相換,金堤郡守李晚胤,居昌都護府使相換事,命下矣。俱以方在居中中,何以爲之?敢稟。傳曰,竝蕩滌。
又以吏曹言啓曰,益山郡守金明洙,淸道郡守鄭基雨相換事,命下矣。淸道郡守鄭基雨,以前任咸興府判官·昌寧縣監·金化縣監·務安縣監·咸平縣監,方在解由未出中,何以爲之?敢稟。傳曰,勿拘。
又以吏曹言啓曰,義城縣令韓應周,寶城郡守金胤鉉相換事,命下矣。義城縣令韓應周,以前任全義縣監,方在解由未出中,寶城郡守金胤鉉,以前任黃州牧使·南原都護府使·古阜郡守,方在解由未出中,何以爲之?敢稟。傳曰,勿拘。
又以吏曹言啓曰,濟原道察訪李鍾益,以其身病,呈狀乞遞,改差,何如?傳曰,允。
又以吏曹言啓曰,安陵參奉李致根,以其身病,呈狀乞遞,改差,何如?傳曰,允。
又以吏曹言啓曰,金堤郡守李晚胤,居昌都護府使朴顯陽相換事,命下矣。金堤郡守李晚胤,以前任昌寧縣監·咸陽郡守·臨陂縣令,方在解由未出中,居昌都護府使朴顯陽,以前任新寧縣監·黃澗縣監·韓山郡守·南原都護府使·綾州牧使,方在解由未出中,何以爲之?敢稟。傳曰,勿拘。
又以內醫院都提調·提調意啓曰,院鍼醫金堯璇,方帶尙衣主簿矣。番次相妨,令該曹口傳閒司相換,何如?傳曰,允。
有政。吏批,判書韓章錫未肅拜,參判未差,參議李耕稙進,同副承旨金禹鉉進。以吏批言啓曰,判書韓章錫牌招不進,參判未差,小臣獨政未安,何以爲之?敢稟。傳曰,只出緊任。
以吳春泳爲校理,宋彦會爲副修撰,鄭基會爲判尹,韓喆愚爲同敦寧,金明圭爲禮曹參判,尹致聖爲左尹,崔致永爲右尹,崔光淳爲長淵府使,李章熙爲厚昌郡守,李相謙爲歙谷縣令,李鍾益爲沙斤察訪,李昌文爲濟原察訪,金堤郡守李晚胤,居昌府使朴顯陽相換,益山郡守金明洙,淸道郡守鄭基雨相換,義城縣令韓應周,寶城郡守金胤鉉相換,中部都事李觀用,童蒙敎官趙秉吉,已上相換事承傳,南海縣監金聖澤,今加通政,特爲加資事承傳,前五衛將金賢淳,今加資憲,武科回榜人,依法典加資。
兵批,判書閔泳煥病,參判嚴世永病,參議曺寅承病,參知徐誼淳進,右副承旨吳有善進。同知加設單金萬殷·李在韶·金永錞,僉知三單趙秉升·李錫圭·成慶煥,上護軍尹秉鼎,大護軍李承五·金賢淳,護軍趙東萬·李僖魯·金宗漢·金顯喆·金履基·裴正謨,副護軍趙秉翊·金炳稷,副司直李垠鎔,副司果申悳均·李周魯·兪龍濬·金鎭相·申棛·葛輔根,副司正韓昌洙·李鏡昈,副司勇任在準,已上竝單付。
吏批,再政。以閔泳翊爲判敦寧,洪在正爲敦寧都正,閔泳哲爲海美縣監,崔景模爲典籍,薛孝錫爲繕工別提,李榮健爲安陵〈參奉〉。
三政。以洪澈周爲刑曹判書,閔泳達爲禮曹參議,李喬憲爲引儀,尙衣僉正任箕常,繕工副正李象恂,已上相換事承傳。
四政。以朴勝學爲尙衣主簿,長興別提李鍾協,司僕主簿宋完鎭相換,尙瑞別提尹泰和,章陵令朴健陽,已上相換事承傳。
吳有善,以兵曹言啓曰,今二月二十日禁軍戎器點考日次,而本曹有故,不得設行之意,敢啓。傳曰,知道。
又以親軍壯衛營言啓曰,本營兵房鄭騏澤,身病甚重,勢難察任,今姑改差,何如?傳曰,允。
又以親軍壯衛營言啓曰,本營軍司馬閔亨植,身病甚重,勢難察任,今姑改差,何如?傳曰,允。
又以摠禦營言啓曰,本營騎士將李命遠,身病猝重,勢難察任,今姑改差,何如?傳曰,允。
又以摠禦營言啓曰,本營騎士將金炳洙,以前任安興僉使,尙在任所矣。領軍之職,久曠可悶,改差,何如?傳曰,允。
金禹鉉,以禮曹言啓曰,卽接行知中樞府事金在顯呈單,則以爲,族叔箕廈,嫡妾俱無子,以其同姓十八寸箕第三子在彬,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事呈單矣。凡係繼宗主後,兩邊與授,明有可據,而不得登聞者,許令該曹論理草記事,載在法典,而門長金在顯單辭旣如此,金箕第三子在彬,立爲金箕廈之後,何如?傳曰,允。
判敦寧尹秉鼎疏曰,伏以臣頃控疾痛之呼,蘄解本兼之銜,誠淺辭拙,未能格天,梨園提擧,縱獲恩諒,敦府云任,虛縻自如矣。徒怵嚴畏,苟且蹲仍,漫不知自爲之計,則分義蔑矣,廉防壞矣。顧臣癃病之實,更不敢張皇䙝瀆,而近因木旺,風痺一倍添劇,五官失守,四大萎麻,戶庭起居,動輒須人,脩門一步,邈若天上,雖欲力疾彈束,一肅恩命,以贖逋慢,不可得也。在臣去就,固不足恤,而職事之一任瘝曠,諒非細憂,此臣所以病上添病,丐免之願,發於夢寐者也。玆具短牘,荐干崇嚴,伏乞聖慈,憫臣恤臣,亟遞臣所帶判敦寧之銜,俾得還分置散,蟄臥畎畝,歌詠聖澤,則餘生日月,皆我殿下賜也,千萬顒祝。臣無任云云。答曰,省疏具悉。所請依施。
直提學洪淳馨疏曰,伏以臣於本閣,猥玷謬簡,冒膺明命,今十稔有餘,龍床蘭罏,依近日月之末光,豹直梧垣,漫汚縹緗之寶秩,只知光榮之被體,兢惕之在心,忽又直學特點,奚爲遽及乎臣也?惶霣忸怩,鑽地循墻,猶屬緩聲,典式莫嚴。拚廉叩肅,迄今蟠礴,縱出義分之是怵是懼,而竊覸東壁序次,居提衡之亞,具老成之體。極淸要至華顯,無與媲侔,而其職則贊君德而備顧問,代王言而贊文治。其人也名碩雋英,䆳學鴻匠,極一代掄選之竗峻,則曷嘗有如臣之揜陋空疎,裒然若糠粃者哉?噫,臣之本末伎倆,淵鑑畢燭,則臣不敢張皇,而以臣謏聞蔑學,下愚鹵才,已試罔效之地,重絜靑綾,謾費金蓮,揚揚趨走,屢閱旬朔,不思所以丐免之計者,非徒廉防之壞損,竊爲熙朝,惜其前後之俱失也。況今群彦濟濟,不患無人,烏可以臣之無似,久據匪據,當止而不知止,已足而不知足乎?此臣所以反躬自省,駴慄轉深,求解一念,寤寐如結。玆敢略控衷懇,仰瀆崇嚴,伏乞聖慈,俯垂鑑諒,將臣閣銜,特賜鐫改,還他本分,是所區區蘄祝。臣無任云云。答曰,省疏具悉。卿其勿辭行公。
忠淸監司閔泳商疏曰,伏以三陽回泰,萬品鼎新,迓鳳曆於用申,膺駿命於不已,大小欣祝,中外同情。臣於此際,跡滯湖山,逖違候班,瞻望雲天,倍切戀結之忱,伏念臣以庸才蔑學,冒據厚廩,居然四載于玆矣。庶或寸功銖績,粗有報效,而秪是才知所劃,奈何不下,威望無素,而黜陟失宜,綜核未周,而弊瘼愈劇,饑饉斯酷,民生顚連,而亦未能懷保安集,仰分九重南顧之憂,究竟是辜負焉僨誤焉,已此臣之所以當去者也。且臣楡景漸迫,蒲賁早衰,榮衛鑠而啖飮全阻,手脚痿而動運極難,近値易序,一倍苦劇,頹放呻囈,莫可振作。雖循例簿領,往往任其委屬,尙何以彈壓列郡,整頓衆務,得盡方面之責乎?此亦臣之所以當去者也。況復恩仍瓜期,見在不遠,今始求解,亦已爲晚,而獨且低徊,盤礴,拖待箇滿,尤非臣心之所安也。玆敢悉暴情實,仰瀆崇聽,伏乞聖慈,特垂矜諒,將臣藩任,亟行鐫改,俾公私耦幸焉。臣無任云云。答曰,省疏具悉。此時此任,何可輕遞?卿其勿辭,益勉句宣之責。
上在景福宮。停常參·經筵。
藥房提調朴齊寬,同副承旨金禹鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
閔致憲啓曰,左副承旨金世基,今日不爲仕進,卽爲牌招,何如?傳曰,允。
吳有善,以內醫院提調意啓曰,副提調趙同熙,今日問安,不爲仕進,卽爲牌招,何如?傳曰,允。
傳于金禹鉉曰,工曹堂上竝許遞,前望單子入之。
工曹判書前望單子入之,金益容落點。
吳有善啓曰,卽者工曹郞廳來言,再明日宗廟·景慕宮修改奉審時,判書·參判,當爲進參,而判書金益容在外,參判前望未下,不得進參云,何以爲之?敢稟。傳曰,許遞,前望單子入之。
工曹堂上前望單子入之,判書南廷益,參判金完秀,參議愼炳佑落點。
吏曹口傳政事,尙衣主簿金堯璇,氷庫主簿朴敦陽,已上相換事承傳。
兵曹口傳政事,親軍統衛營軍司馬單李垠鎔,親軍壯衛營兵房單白樂倫·徐丙懋·李昌濂。
兵曹口傳政事,摠禦營千摠單任光鎬。
以左副承旨金世基牌不進罷職傳旨,傳于金禹鉉曰只推。
以黃海監司趙秉轍狀啓,進上生靑魚節序差早,尙未捉得,限內不得封進,惶恐待罪事,傳于金禹鉉曰,勿待罪事回諭。
金禹鉉,以弘文館言啓曰,新除授校理吳春泳,副修撰宋彦會,竝卽牌招察任,何如?傳曰,允。
又以兵曹言啓曰,本曹正郞李鎬性,身病猝重,呈狀乞遞,宿衛重地,不可久曠,今姑改差,何如?傳曰,允。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
上在景福宮。停常參·經筵。
金世基啓曰,來二十五日朝參日次矣,敢稟。傳曰,停。
金禹鉉啓曰,禮曹參判金明圭,右尹崔技永,除拜後過三日不爲出肅,竝依定式,推考警責,仍卽牌招察任,何如?傳曰,允。
又啓曰,假注書韓昌洙,有身病,勢難察任,今姑改差,何如?傳曰,允。
傳于金世基曰,政官牌招開政。
金禹鉉啓曰,卽者工曹郞廳來言,明日宗廟修改奉審時,判書當爲進參,而判書南廷益,有身病,次堂例不得擧行云,卽爲牌招,何如?傳曰,允。
金世基啓曰,吏曹判書韓章錫,參議李耕稙牌不進推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,允。參議只推,待明朝一體牌招。
金禹鉉啓曰,工曹判曹南廷益牌不進推考傳旨,今方捧入,而宗廟修改奉審時,當爲進參,如是違牌,事甚未安。更爲牌招,何如?傳曰,允。
兵曹口傳政事,親軍壯衛營兵房單白樂倫。
兵曹口傳政事,摠禦營騎士將單權中璿。
金禹鉉,以奎章閣言啓曰,檢書官尹肯燮·沈俊澤,有身病,勢難供職,減下,其代以前薦人趙性岳·鄭海運,依已例除取才差下,令該曹口傳付軍職,使之冠帶常仕,何如?傳曰,允。
又以兵曹言啓曰,本曹二軍色正郞金商悳,移拜修撰矣。經用支計,專責本色,數遞可悶,今姑仍任,何如?傳曰,允。
又以尙衣院提調意啓曰,僉正李象恂,主簿朴勝學,俱以在外未肅拜,主簿朴敦陽,身病未肅拜,別提洪鍾益,監刈出去,所重之地,曠直可悶,未肅拜人,令該曹口傳,他司相換,何如?傳曰,允。
義禁府啓目,尙瑞院別提張錫祚原情云云。傳旨內辭緣,泛稱遲晚,刑推得情,何如?判付。啓,除刑推議處爲良如敎。
又啓目,金郊察訪秋秉行原情云云。問目內辭緣,泛稱遲晚,刑推得情,何如?判付。啓,除刑推議處爲良如敎。
又啓目,差備中官朴昌昱原情云云。傳旨內辭緣,泛稱遲晚,刑推得情,何如?啓,除刑推議處爲良如敎。
金禹鉉,以義禁府言啓曰,全羅監司李憲稙狀啓內,長水縣監李憲愚,爲先罷黜,其罪狀,令攸司稟處事,啓下矣。李憲愚,下去忠淸道保寧地云,依例發遣府羅將,拿來,何如?傳曰,待待命拿囚。
吏曹判書韓章錫疏曰,伏以臣於日昨,伏奉除旨,以臣爲吏曹判書者,臣受命隕越,歷日靡措。夫是職也,古所稱天官冢宰,操八柄統百官,佐王掌邦治者也。其人之賢否,而朝著以之重輕,化理以之隆庳,曾謂臣之不材,而可以承當此任乎?若使守文奉式,循資按簿,則一吏足矣。苟欲辨論官材,懸鏡持衡,用贊昭代平明之治,則自昔已難其人。況今奔競滋長,而公道不行,恩澤太濫而名器遂䙝,人不知朝廷官爵之貴,而君上馭世之枋,隨以日輕,識者之憂歎久矣。典選之地,亟宜得其人而委其任,使之明黜陟澄淆濫抑僥倖勵廉恥,以淸仕路,以允物情,今日之急務,孰有大於此乎?皇明馬久升,在吏部,每日心周天下人材,其識慮弘遠,能擧其職,有如此者,臣之矇陋疎迂,淵鑑所畢燭也。足不出環堵,知不踰挈甁,策名十有八年,從政之日,未滿三之一,而病告鄕處,又居其半,雖於選部,歷叨參貳,而未一周旋於政席,班行罕有識面,官簿不能記名。今焉遽畀以銓綜之責,是奚異按膠柱而調宮羽,奉漏巵而辨淄澠乎?臣迹畸才蹇,年邁病痼,自知無能爲役於百執事之末,分甘邱壑,念斷鐘漏,而忽蒙殊遇,遍玷淸華,濫恩驟榮,若偏臣身,爾乃直驅孔取,貪戀不止,則淵焉而不隊,氷焉而不淪。臣未敢自壽也,甚非所以庇保生成之意也。冒膺無義,逋召滋悚,玆敢輸寫肝膈,干瀆崇聽,伏望聖明,特垂鑑察,劃賜鞶禠,無曠天職,俾全微諒,實公私之耦幸也。臣無任云云。答曰,省疏具悉。卿其勿辭行公。
敦寧都正洪在正疏曰,伏以臣於日昨,伏奉除旨,以臣爲敦寧府都正者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
上在景福宮。停常參·經筵。
傳于金禹鉉曰,今番幸行,更待下敎。
韓昌洙改差,代以金容悳爲假注書。
傳于金禹鉉曰,在外同敦寧·泮長許遞,今日政差出。
傳于金禹鉉曰,呈告兵曹參議·同春秋許遞,今日政差出。
傳于金禹鉉曰,正言張錫五,司果高時協,竝校理除授,司果李臣榮·金懿秀,竝副校理除授,新及第宋在三·宋在會,竝修撰除授,副司果李㝡承,新及第金秉庸,竝副修撰除授。
吏曹校理二單張錫五·高時協,副校理二單李臣榮·金懿秀,修撰二單宋在三·宋在會,副修撰二單李㝡承·金秉庸,已上除授事承傳。
金禹鉉啓曰,玉堂上下番俱室,事甚未安。應敎趙重九,副應敎李茂魯,新除授校理張錫五·高時協,副校理李臣榮·金懿秀,修撰宋在三·宋在會,副修撰李㝡承·金秉庸,竝卽牌招,推移入直,何如?傳曰,允。
傳于金禹鉉曰,應敎·副應敎許遞,今日政差出。
傳于金禹鉉曰,歙谷縣令李相謙,前縣監金昌烈,竝內禁將除授。
金容悳有頉,代以尹相祐爲假注書。
傳于金禹鉉曰,今日政遷轉守令,勿拘常格,各別擇差。
傳于金禹鉉曰,當該兵曹堂上推考。
以吏曹參議李耕稙牌不進罷職傳旨,傳曰,只推。
吏曹口傳政事,尙衣主簿朴敦陽,刑曹正郞曺斗煥,已上相換事,尙衣主簿朴勝學,司饔別提吳學泳,已上相換事承傳。
兵曹口傳政事,摠禦營騎士將單尹錫祺。
金禹鉉,以吏曹言啓曰,連原道察訪方漢七,以身病,呈狀乞遞,改差,何如?傳曰,允。
又以吏曹言啓曰,掌樂院主簿金炳旭,以其身病,呈狀乞遞,改差,何如?傳曰,明陵令徐佑淳相換。
又以吏曹言啓曰,新除授長淵都護府使崔光淳,厚昌郡守李秉熙,俱以身病,呈狀乞遞,竝改差,何如?傳曰,允。許用履歷。
有政。吏批,判書韓章錫進,參判未差,參議李耕稙牌招不進,右副承旨吳有善進,閔正植爲吏曹參判,南廷弼爲應敎,韓永元爲正言,趙東萬爲同敦寧,鄭顯英爲敦寧都正,韓龍敎爲兵曹參議,兪致益爲大司成,申獻求爲同春秋,鄭寅昇爲兵曹正郞,金容觀爲典設主簿,韓良履爲長淵府使,趙秉泰爲厚昌郡守,安昌烈爲歙谷縣令,趙鍾成爲連原察訪,金商悳爲兵曹正郞,姑爲仍任事承傳,行副護軍韓處裕,今加嘉善,副司果柳鍾翕,今加通政,朝官年八十加資,出身慶鎬,今超通政加資事承傳。
兵批,判書閔泳煥病,參判趙載恒病,參議徐誼淳入直進,參知韓龍敎未肅拜,同副承旨金禹鉉進。同知加設單鄭騏澤·孫性秀,僉知二單柳錫衡·洪允周,護軍兪致喜·韓喆愚,副護軍洪鍾協·宋鍾五·曺寅承·洪在正·李璟鎬·柳基泰·慶鎬,副司直李義悳·吳春泳·鄭寅星·趙鍾集,副司果徐相耆·宋彦會·李鍾七,兼內禁將二單李相謙·全昌烈。
傳于金禹鉉曰,慈城郡守之代,龜城府使全龍九擬入。
吏批,再政。以趙鳳鎬爲掌樂主簿,全龍九爲慈城郡守,方漢七爲麟蹄縣監,掌樂主簿金炳旭,明陵令徐佑淳,以上相換事承傳。
三政。以閔致琓爲龜城府使。
又以弘文館言啓曰,修撰宋在三,時在京畿竹山地,副修撰李㝡承,時在全羅道南原地,經筵入番事緊,請竝斯速乘馹上來事,下諭。傳曰,許遞。
金禹鉉,以摠禦營言啓曰,本營千摠任光鎬,身病猝重,勢難察任,改差,何如?傳曰,允。
義禁府啓目粘連,向前秋秉行亦,方物之初不領運,由狀之不呈擅歸,囚供縱有分疏,道啓若是臚列,法意所在,難以曲恕,以此照律,何如?又啓依允。
義禁府啓目粘連,向前朴昌昱亦,莫重公事,致此遲滯,罪著溺職,難以參恕,以此照律,何如?又啓依允。
義禁府啓目粘連,向前張錫祚亦,禁直旣闕,供雖分疏,授諸法例,難免應勘,以此照律,何如?又啓依允。
議政府領議政臣沈舜澤,行判中樞府事臣金弘集,行判中樞府事臣金炳始,伏以今此東陵幸行之命,卽我殿下拊時展慕,而亦我東宮邸下肇行祼獻也。祗謁吉期,隔以旬餘,區區欽仰,大小同情,而顧今寒峭風厲,天行感疾,道里傳聞,未盡甯淨,來後事有未可領料者。然而夙戒蹕輅,聖體勞動,已違節宣之道,東宮邸下,觸冒勞攘,亦豈不萬萬未安,萬萬切悶乎?春秋謁陵,本無一定之期,隨時進退,未爲矣禮也審矣。擧國憂慮,聯籲仰請,伏乞更加三思,亟寢成命焉。取進止。答曰,省箚具悉卿等之懇。卿等之苦懇,旣如是,雖不得已勉從,久未展誠,情禮尤切帳缺矣。仍傳于金禹鉉曰,此批答遣史官傳諭。
禮曹參判金明圭疏曰,伏以臣本最下材也。有百不似,無一少可,濫叨華顯,冥升卿列,何往非驟等之躐,涯分所踰,已不勝隕越之極。又重以畿牧西部,待罪三載,觸事僨誤,已是聖鑑之所畢燭無餘,乃不惟不加之以譴何?又反還授內班,光榮於此焉隆,兢惕以之而深,竊恐有過福之災矣。頃者元朝陵享,受香失待,祀典莫嚴,禮意至重,念臣無狀,義分都墜,逋傲自速,揆以憲常,莫有可原之辭,包惶齎慄,跧伏俟勘,逮向薄罰,旣無以蔽厥辜,曾未旬日,遽下特揀之命,臣且悚且感,益不知措躬之所。屛息自棄,靜思諐尤,僅帀月于玆矣。迺者伏奉恩點,以臣爲禮曹參判者,臣聞命震駴,不覺四體之投地,以人視官,猶尙不稱之甚,有罪倖逭,竊惑誤恩之疊,天心仁愛,雖不欲於永廢,臣情臲卼,冞增悚於輕勘。此實聖度包荒,縱加寬貸,臣罪自如,宜被當律,今何敢以媒榮爲幸,自同於晏然無故者哉?撫躬自慙,抗顔末由,冒控惶蹙之私,仰瀆崇高之聽,伏乞聖明,亟鐫臣現帶之職,仍勘臣未盡之律,俾法紀肅而賤分安焉,不勝幸甚。臣無任危蹙俟命之至,謹昧死以聞。答曰,省疏具悉。往事何必爲引?卿其勿辭行公。
上在景福宮。停常參·經筵。
傳于金禹鉉曰,今二十七日館學儒生應製,通方外爲之,試紙用大好紙,勤政殿親臨磨鍊,試官以時原任賓客·春坊中擬入。
兵曹口傳政事,副司果單閔亨植。
傳于金禹鉉曰,明日出宮門路,以思政門爲之。
兵曹口傳政事,副司勇單趙性岳·鄭海運。
金禹鉉,以弘文館言啓曰,新除授應敎南廷弼,副應敎閔哲勳,竝卽牌招察任,何如?傳曰,允。
吳有善,以兵曹言啓曰,今二十六日二羽禁軍番次,而該番將柳之星,在外未肅拜,改差,其代依例口傳差出,何如?傳曰,允。
又以摠禦營言啓曰,本營騎士將尹錫祺,以前任海美縣監,尙在任所矣。領軍之職,久曠可悶,改差,何如?傳曰,允。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
又以親軍壯衛營言啓曰,本營右司二小隊哨官趙鍾成外任代,加設哨官吳普泳,陞差察任,何如?傳曰,允。
上在景福宮。停常參·經筵。
閔致憲啓曰,左副承旨金世基,今日不爲仕進,卽爲牌招,何如?傳曰,允。
又啓曰,吏曹參判閔正植除拜後,過三日不爲出肅,依定式推考警責,仍卽牌招察任,何如?傳曰,允。
傳于吳有善曰,宗廟夏享大祭,王世子攝行磨鍊,百官依例入參矣,該房知悉。
傳于吳有善曰,政官牌招開政。
傳于金禹鉉曰,秋判外,秋曹堂上竝許遞,今日政差出。
傳于金禹鉉曰,在外兵曹參議許遞,今日政差出。
金禹鉉啓曰,假注書尹相祐,時無職名,令該曹依例付軍職,冠帶常仕,何如?傳曰,允。
兵曹口傳政事,羽林將鄭春基·李基鎬·李寅復。
兵曹口傳政事,親軍壯衛營軍司馬單李基魯,摠禦營千摠單李奎泰。
以左副承旨金世基牌不進罷職傳旨,傳于金禹鉉曰只推。
金禹鉉,以吏曹言啓曰,通禮院左通禮鄭佑默,以身病,呈狀乞遞,改差,何如?傳曰,允。
金禹鉉啓曰,假注書李原奎,有身病,勢難察任,今姑改差,何如?傳曰,允。
李源奎改差,代李容九爲假注書。
金禹鉉,以吏曹言啓曰,新除授長淵都護府使韓良履,以身病,呈狀乞遞,改差,何如?傳曰,允。許用履歷。
有政。吏批,判書韓章錫牌招不進,參判金宗漢進,參議李耕稙牌招不進。
以吏批言啓曰,判書韓章錫,參議李耕稙,竝牌招不進,小臣獨政未安,何以爲之?敢稟。傳曰,仍爲之。
以尹皞燮爲副修撰,李範晉爲刑曹參判,宋鍾五爲敦寧都正,鄭寅學爲兵曹參議,金炳秀爲刑曹參議,金鶴善爲左通禮,黃鍾崙爲長淵府使,豊善君單趙東萬,尙瑞別提尹秉和,章陵令朴健陽,以上相換事承傳。
兵批,判書閔泳煥病,參判趙載恒入直進,參議徐誼淳病,參知鄭寅學未肅拜,右副承旨吳有善進。同知加設二單尹在璿·崔允植,僉知二單李相謙·金昌烈,護軍金奎弘,副護軍韓龍敎·鄭弼英·尹相翊,副司直趙重九,副司果李㝡承·梁柱學·李昌壽·鄭濠·林炳奕·張在斗,副司正尹相祐,以上竝單付。
吏批,再政。以南廷弼爲執〈義〉,兵曹參議單徐誼淳,參知單鄭寅學。
三政。以鄭宜默爲應敎。
吳有善,以禮曹言啓曰,今二月二十七日親臨勤政殿館學儒生應製試取時,王世子侍座之節,何以爲之乎?敢稟。傳曰,依例磨鍊。
又以奉常寺都提調·提調意啓曰,祭享所用春等中脯,今月二十四日始造之意,敢啓。傳曰,知道。
敦寧都正鄭顯英疏,伏以臣於日昨,伏奉除旨,以臣爲敦寧府都正者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚,臣無任屛營祈懇之主,謹昧死以聞。省疏具悉。所請依施。
上在景福宮。停常參·經筵。
藥房提調朴齊寬,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣侯,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
閔致憲啓曰,左副承旨金世基,今日不爲仕進,卽爲牌招,何如?傳曰,允。
傳于金禹鉉曰,啓字誤踏之中官李用善,從重推考。
金世基,以戶曹言啓曰,各道年終錢穀御覽會計,每於翌年二月二十五日啓請修正,自是定式,而慶尙道·全羅道,限內不爲上來。又無狀聞謄移之事,有違格例,該道臣推考,都會官從重推考,御覽會計,待其會案齊到,修正以入之意,敢啓。傳曰,知道。
閔致憲,以禮曹言啓曰,宗廟大享,王世子攝行時,永寧殿一依親享時例,攝行祭擧行事,載在謄錄矣。來四月初四日宗廟夏享大祭,王世子攝行時,同日永寧殿,遣大臣攝行事,依禮文擧行,何如?傳曰,允。
又以禮曹言啓曰,來四月初四日宗廟夏享大祭,王世子攝行時,省牲省器之節,依例磨鍊乎?敢稟。傳曰,依例磨鍊。
又以弘文館言啓曰,新除授副修撰尹皞燮,卽爲牌招察任,何如?傳曰,允。
又以弘文館言啓曰,新除授應敎鄭宜默,時在慶尙道尙州地,經筵入番事緊,請斯速乘馹上來事,下諭,何如?傳曰,許遞。
金世基,以摠禦營言啓曰,本營別將,今當差出,而擬望之人乏少,外任竝擬,何如?傳曰,允。
又以義禁府言啓曰,今二十七日館學儒生應製,通方外爲之時,本府都事皆爲赴擧,只有武都事一員當直入直,而本府入直公事·回公都事及秋成門禁亂都事,無以推移,假都事三員,令該曹口傳差出,以爲擧行,何如?傳曰,允。
義禁府照目粘連,尙瑞別提張錫祚矣本府議啓內,禁直旣闕供,雖分疏,揆諸法例,難免應勘,以此照律罪,笞四十收贖,附過還職,私罪,奉敎依允爲旀,功減一等爲良如敎。
義禁府照目粘連,金郊察訪秋秉行矣本府議啓內,方物之初不領運,由狀之不呈擅歸,囚供縱有分疏,道啓若是臚列,法意所在,難以曲恕,以此照律罪,杖八十收贖,奪告身三等,私罪,奉敎依允爲旀,功減一等爲良如敎。
義禁府照目粘連,差備中官朴昌昱矣本府議啓內,莫重公事,致此遲滯,罪著溺職,難以參恕,以此照律罪,杖八十收贖,奪告身三等,私罪,奉敎依允。
上在景福宮。停常參·經筵。
以司謁口傳下敎曰,時原任大臣·閣臣·內衙門堂郞·承史·玉堂明日來會。
金禹鉉,以吏曹言啓曰,卽接通禮院牒報,則以爲,明日親臨勤政殿應製敎是時,左右通禮不可不備員,而左通禮金鶴善,有身病,不得進參云,改差,其代口傳備擬以入之意,敢啓。傳曰,知道。
又以禮曹言啓曰,卽接宗廟署所報,則明日館學儒生應製試取時,本署官員,俱爲觀光云矣。依定式本曹正郞李臣燁,假官差送,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日館學儒生應製試取時,本宮官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以統理交涉通商事務衙門言啓曰,仁川港書記官有闕代,幼學洪在箕差下,令該曹口傳下批,何如?傳曰,允。
又以統理交涉通商事務衙門言啓曰,幼學李承建,釜山港書記官加差下,令該曹口傳下批,何如?傳曰,允。
吳有善,以義禁府言啓曰,明日館學應製,通方外爲之,勤政殿親臨磨鍊事,更爲命下矣。本府入直公事·回公都事及勤政門·隆文樓門·隆武樓門禁亂都事,以五員磨鍊,而三員已爲口傳差出,二員無以推移,假都事二員,亦令該曹,口傳差出,以爲擧行,何如?傳曰,允。
上在景福宮。停常參·經筵。
傳于趙同熙曰,太廟夏享大祭,王世子攝行時,誓戒依例磨鍊,處所以景武臺爲之。
傳于吳有善曰,今日異於他日,輕囚放釋。
傳于趙同熙曰,今初九日現告諸人,竝從重推考。
吳有善啓曰,臣有善,敬奉聖敎,馳往義禁府,取考囚徒案,則無時囚,故仍詣典獄署,取閱囚徒案,則辭緣推覈間嚴囚罪人一名,辭緣査覈間嚴囚罪人三名,辭緣鉤覈間嚴囚罪人一名,係是重囚,緣坐罪人五名,應坐罪人二名,公錢不納罪人五名,僞造關者罪人一名,不可以輕囚論,故竝仍囚,其餘各司直囚罪人金所回等六名,竝依傳敎放送之意,敢啓。傳曰,知道。
閔致憲啓曰,館學儒生應製讀劵官李命宰,謂有情勢,奉牌闕外,陳疏到院,原疏雖不得不捧入,前後飭敎,何等截嚴,而屢度催促,終不入來,事體所在,誠極未安,推考,何如?傳曰,允。
傳于閔致憲曰,臺諫有闕之代,前望單子入之。
臺諫前望單子入之,執義金敎獻落點。
傳于閔致憲曰,東壁有闕之代,前望單子入之。
玉堂前望單子入之,應敎南廷弼落點。
傳于閔致憲曰,師領議政沈舜澤,廐馬一匹面給,左賓客鄭範朝,右賓客金永壽,左副賓客閔泳煥,右副賓客韓章錫,贊善宋秉善,書筵官金洛鉉·朴性陽,各熟馬一匹賜給,兼輔德金聲根,半熟馬一匹賜給,兼輔德閔丙承,弼善韓光洙,兼弼善閔亨植,文學金敎獻,兼文學權潚,司書閔泳敦,兼司書尹,說書閔泳轍,兼說書鄭世源,各兒馬一匹賜給,畫員十員·寫字官十員,各紬一疋·白木一疋,陪吏十人,各紬一疋·白木二疋,書吏十八人,書寫書吏四人,正書朝報書吏二人,正書疏箚書吏一人,陪衛結束色六人,兼吏六人,各白木一疋·木二疋,草疏箚書吏二人,草奇別書吏一人,書員二人,各木二疋,其餘員役,各木一疋賜給。
傳于閔致憲曰,左翊衛李重益,右翊衛閔尙鎬,左司禦沈相璜,右司禦南廷獻,左翊贊金胤洙,右翊贊李始榮,左衛率洪祐相,右衛〈率〉閔泳哲,左副率李容九,右副率金成圭,左侍直趙誠熙,右侍直宋鍾濂,左洗馬閔泳雲,右洗馬李容德,各兒馬一匹賜給,書吏六人,各白木一疋·木二疋,奇別書吏一人,書員二人,各木二疋,其餘員役,各木一疋賜給。
傳于閔致憲曰,世子宮兼長番內官十員,各紬二疋·白木一疋,出入番內官十二員,各白木二疋,司鑰二人,待令司謁二人,各白木二疋,別監二十人,各白木一疋·木二疋賜給。
傳于金禹鉉曰,世子宮論語第一卷畢講後,賞格草注紙二十卷,白綿紙三十卷,黃筆一百柄,眞墨五十丁,黃蜜十斤,紬十疋,白木十疋,木三十疋入之。
吏曹口傳政事,兼文學單金敎獻。
吏曹口傳政事,以崔在澈爲左通禮。
兵曹口傳政事,摠禦營別將單李升烈。
吏曹口傳政事,釜山港書記官單李承建,仁川港書記官單洪在箕。
以京畿監司吳俊泳狀啓,薦新生蛤絡蹄,日氣尙寒,到處極貴,限內不得封進,惶恐待罪事,傳于金禹鉉曰,勿待罪事回諭。
閔致憲,以弘文館言啓曰,新除授應敎南廷弼,卽爲牌招察任,何如?傳曰,允。
又以侍講院言啓曰,王世子進講論語第一卷,今已畢講,第二卷繼講之意,敢啓。傳曰,知道。
判府事金炳始箚曰,伏以臣於病蟄呻囈之中,獲蒙今日應製讀劵官恩點矣。分當竭蹶,不容俟駕,而第臣素痼痰眩,比忽添劇,委頓〈床〉玆,漫沒蠢動,神精惝怳,竝失守舍,形骸頹墮,不能管束。見狀如此,萬無以膺考試之命,固知煩瀆之爲悚,實緣病情之難强,玆敢忙陳短箚。伏乞特垂鑑諒,亟賜變通焉。取進止。答曰,省箚具悉卿懇。愼節奉慮,所辭試役,當變〈通〉矣。卿其諒之,今日來會之擧,意有存焉。所患旣非難强,則卽爲促駕,以副予凝竚之望。仍傳于金禹鉉曰,此批答遣史官傳諭。
同敦寧趙東萬疏曰,伏以臣於日昨,伏奉除旨,以臣爲同知敦寧府事者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
協辦交涉通商事務李命宰疏曰,伏以臣見擬於館學儒生應製讀劵官之望,至蒙駕屨義重,固當竭蹶之不暇,而第臣於昨年夏間,猥參別試副試,自速重戾,厪止薄勘,旋又驟蒙甄敍,縱恩造之如天,追訟愆尤,尙容措之無地。噫,以臣庸陋疎闇,嘗叨任使之末者,劣有歲年,夷考其實,無往非僨誤,而至於曩日試事,益無所逃,其罪矣。我聖上雖已曲貸而湔拭之,其於釁暇之自如,嗤點之不已,何哉?所以凡係試役,爲臣艮限,不惟臣矢心自劃,亦通朝之所共諒也。今若諉以時移事宿,揚揚然復蹈已覆之轍,則臣身之拚廉放倒,縱不足恤,其在試體攸重,大相舛謬,此尤臣分義之所不敢也。强顔趨承,斷無其望,伏乞聖明,俯垂諒察,亟賜變通,仍治臣瀆撓之罪,俾朝綱肅而微諒安焉。臣無任云云。答曰,省疏具悉。往事何必爲引?試牌體重,卽爲入來。
己丑二月二十七日巳時,上與王世子,詣勤政殿。館學儒生應製,通方外試取入侍時,都承旨趙同熙,左承旨金昇圭,右承旨閔致憲,左副承旨金世基,右副承旨吳有善,同副承旨金禹鉉,假注書尹相祜·李容九,記注官金鎭衡,別兼春秋閔亨植·閔泳敦·徐相集,檢校直提學閔泳煥,直提學閔泳韶,檢校直閣朴鳳彬·鄭夏源·閔丙奭·尹·李容泰·趙秉輯,檢校待敎尹雨植,副校理金秉庸,修撰張錫五,以次侍立。時至,通禮跪啓請外辨,上具翼善冠·衮龍袍,乘輿出思政門。藥房提調朴齊寬,副提調趙同熙,進前奏曰,侵早勞動,聖體,若何?上曰,一樣矣。仍詣勤政殿月臺,通禮跪啓請降輿陞座,上降輿陞座,王世子隨詣侍座。同熙曰,出標信開門,儒生等使之入場,何如?上可之。同熙曰,侍衛從陞中,有試官蒙點人,使之下去一體行禮乎?引儀引讀劵官吏曹判書韓章錫,協辦內務府事金聲根,協辦交涉通商事務李命宰,行護軍吳益泳,禮曹參判金明圭,對讀官行副護軍金永悳·李鎬喆,參議內務府事金春熙,行副護軍閔宗植,副司果李垠鎔,兵曹正郞鄭寅昇,司諫院司諫趙東潤,侍講院司書閔泳敦,副司果金喜洙,通禮院相禮尹,行四拜禮,入就位。上命史官,大臣入侍。賤臣承命傳諭,領議政沈舜澤進前奏曰,風日不好,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。舜澤曰,春節患多風厲,而自數日來尤甚矣。上曰,然。舜澤曰,睿學漸進,畢讀論語初卷,臣不勝慶祝矣。上曰,兩南多雨澤云,甚幸矣。舜澤曰,兩南雨澤,何以入聽乎?上曰,近憑電報聞之矣。上曰,科儒甚多矣。舜澤曰,此時非鄕儒來留之時,而科儒果甚多會矣。上曰,風勢如此,似有雨來之占矣。舜澤曰,若有雨澤則甚好矣。判府事金炳始,進前奏曰,風日不佳,勞動聖體,若何?上曰,一樣矣。炳始曰,今日試役,以身病陳箚乞遞矣。至蒙恩諒,而批旨敦諭,尤極惶感,故敢此强病,來參慶會矣。上曰,試役則雖爲勉副,而今日異於他日,則今此來會,果甚欣幸也。炳始曰,睿學漸進,畢讀論語初卷,臣不勝欣幸萬萬矣。上命兩大臣權退,留觀考試出榜好矣。同熙讀奏入門單子訖。上命試官書賦題乃入道之門積德之基,限申時,章錫等跪書讀奏訖。尹等奉出懸題,上命試官權退,上入小次。少頃,同熙,以司謁入稟曰,先張已入,出標信開門,呈劵儒生使之次次出送,何如?上曰,以已下標信擧行,可也。同熙,以司謁入稟曰,收劵已多,考試,何如?上出次,因命書傳敎曰,考試使殿待令。又命書傳敎曰,侍衛陪衛與排立軍兵,令各其營乾犒饋。上曰,勤政門·光化門內外儒生試劵,雖至日暮,使之無礙出入呈劵之意,呼諭於場,內營使與試取承旨,落後,試劵勿爲閪失,盡數捧入也。上還內,同熙請出標信解嚴,諸臣以次待令于思政門內。
己丑二月二十七日二更,上御便殿。科次入侍時,都承旨趙同熙,左承旨金昇圭,右承旨閔致憲,左副承旨金世基,右副承旨吳有善,同副承旨金禹鉉,假注書尹相祜·李容九,記注官金鎭衡,別兼春秋閔亨植·閔泳敦·徐相集,檢校直提學閔泳煥,直提學閔泳韶,檢校直閣朴鳳彬·鄭夏源·閔丙奭·尹·李容泰·趙秉輯,檢校待敎尹雨植,副校理金秉庸,修撰張錫五,讀劵官吏曹判書韓章錫,協判內務府事金聲根,協辦交涉通商事務李命宰,行護軍吳益泳,禮曹參判金明圭,對讀官行副護軍金永悳·李鎬喆,參議內務府事金春熙,行副護軍閔宗植,副司果李垠鎔,兵曹正郞鄭寅昇,司諫院司諫趙東潤,侍講院司書閔泳敦,副司果金喜洙,通禮院相禮尹,以次侍立訖。上命考試,仍命書傳敎曰,賓客別雲劍·兵曹堂上·堂上閣臣·堂上對讀官·入侍承旨,竝讀劵官加差下,堂下閣臣·春坊入直玉堂,竝對讀官加差下,使之分考。章錫等考試訖,起伏奏曰,今番取幾人乎?上曰,取百人。章錫等編次訖。又奏曰,書等何以爲之乎?上曰,居首二張,書正三下,而各塡一二,其次十三張,書草三下,其次竝書次上。章錫書等訖。同熙曰,讀劵,何以爲之乎?上曰,對讀官輪回讀之也。讀奏第一張至三句,上命止之。同熙曰,坼封,何以爲之乎?上曰,承旨輪回坼封也。同熙等坼封讀奏訖,上仍命書傳敎曰,館學儒生應製賦居首三下一進士金永典,三下二進士趙英熙,竝直赴殿試,之次草三下幼學金溶直·洪鍾林·金元基,竝付之進士榜末,之次草三下進士尹明善等十人,竝直赴會試,之次次上幼學閔泳晚等十七人,竝給二分,之次次上幼學鄭鳳錫等十八人,竝給一分,之次次上幼學黃鍾卨等二十五人,竝付之監試初試榜末,之次次上生員任昌鎬等二十五人,各奎章全韻一件賜給。又命書傳敎曰,入格儒生,明日待令。舜澤奏曰,臣於前者,已有仰達,而今當慶會,又承廐馬賜給之濫賞,榮感之中,還不勝悚恧。上曰,不必如是爲也。仍命大臣先退。仍敎曰,今月初九日試官不爲來待之人,只以推考處分矣。凡於人臣事君之道,寧容若是?勿以今番之倖免爲幸,還以免罪爲重,更勿如是之意,分付諸臣也。同熙奏曰,門鑰已下,兩大臣與試官,當爲出送,請出標信,開光化西挾門,何如?上曰,然矣。仍命試官先退,諸臣以次退出。
上在景福宮。停常參·經筵。
傳于金禹鉉曰,入格儒生,崇陽門外施賞。
金禹鉉啓曰,左右史不可不備,別兼春秋閔泳敦·韓光洙·徐相集·李垠鎔·閔亨植,竝卽牌招,推移入直,何如?傳曰,允。
又啓曰,明日傳香禮房承旨,當爲齋宿,都承旨趙同熙,所當牌招,而拘於廳規,不得請牌,何以爲之?敢稟。傳曰,牌招。
以都承旨趙同熙牌不進罷職傳旨,傳于金禹鉉曰,只推。
以慶尙監司金明鎭狀啓,進上藥材,令市晚開,限內不得封進,惶恐待罪事,傳于金禹鉉曰,勿待罪事回諭。
吳有善,以兵曹言啓曰,本曹正郞鄭寅昇,身病猝重,呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
又以義禁府言啓曰,忠淸監司閔泳商狀啓內,石城前縣監李志容,居官不法,誠極可駭。今雖移拜他邑,不可以已遞勿論。安興僉使金炳洙,究厥罪犯,有難容貸,竝先罷黜,其罪狀,令攸司稟處事,啓下矣。李志容下去忠淸道報恩地云,依例發遣府羅將拿來,金炳洙時在任所,亦爲發遣府書吏,交代後拿來,何如?傳曰,竝待待命拿囚。
上在景福宮。停常參·經筵。
藥房提調朴齊寬,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于吳有善曰,傳香承旨,馳詣宗廟·景慕宮,奉審摘奸以來。
閔致憲啓曰,左副承旨金世基,今日不爲仕進,卽爲牌招,何如?傳曰,允。
傳于金禹鉉曰,吏曹參議有闕之代,前望單子入之。
金禹鉉啓曰,左右史不可不備,別兼春秋閔泳敦·韓光洙·徐相集·李垠鎔·閔亨植,竝卽牌招,推移入直,何如?傳曰,允。
吳有善啓曰,明日傳香禮房承旨,當爲齋宿,都承旨趙同熙,所當牌招,而拘於廳規,不得請牌,何以爲之?敢稟。傳曰,牌招。
金禹鉉,以議政府言啓曰,卽見全羅監司李憲稙狀啓,則臨陂縣令李鶴年,捐廩補賑,窮蔀賴活,限麥秋仍任事,請令廟堂稟旨分付矣。此不必請煩廢覆,令該曹稟處,何如?傳曰,允。
又以議政府言啓曰,卽見黃海監司趙秉轍狀啓,則長山以南·以北各邑稅納,竝本色上納事,有惠廳行會,而風濤至險,船運極艱,難保無臭載之患。其所轉輸,大關民弊,各樣上納之以錢代米,行之數百年,且南沿六邑,本色上納,數旣不少。又不可責納小米,往在丙子,亦有各邑本色還寢之例,以代錢上納事,請令廟堂稟處矣。本色自是舊式,代納特其權宜,則以今經費之艱絀,何可捨舊式,而從權宜乎?然而長山以北,則海路險危,而運輸孔艱,長山以南,則土性瘠薄,而豐稔恒罕,所以以錢代米,行之積久矣。國計縱有攸重,民情亦合可恤,令該廳往復該道,參酌時宜,務歸方便事,分付,何如?傳曰,允。
又以奎章閣言啓曰,明日,卽寶賢堂朔奉審日次,臣進詣擧行之意,敢啓。傳曰,知道。
又以司僕寺官提調意啓曰,本寺馬匹,每日定送,而獨爲不足,今番寒食祭去馬,則自各宮房貰用之意,分付,何如?傳曰,允。
吏曹參議李耕稙疏曰,伏以臣菲劣綿薄,輪翩無取,固不足備數於尋常趨走之列,況玆三銓之職,華選也要任也。佐平邦典,參選朝倫,其責不專歟,其任不重歟?有非如臣蒙騃湔劣,所敢承當者也。自蒙謬恩,冞切兢蹙,庚牌之下,違越是怵,雖已黽勉出肅,有時代斲。然激揚蔑效,僨誤招訕,惶懼之忱,久愈靡措。敢陳衷曲,冒瀆崇嚴,伏乞聖慈,俯垂鑑諒,亟遞臣所帶吏曹參議之任,以重公器,以安私分焉。臣無任云云。省疏具悉。所請依施。
上在景福宮。停常參·經筵。
閔致憲啓曰,來初五日,朝參日次,而元陵忌辰祭齋戒相値頉稟之意,敢啓。傳曰,知道。
又啓曰,左右史不可不備,別兼春秋權潚·閔泳敦·韓光洙·徐相集·李垠鎔·閔亨植,竝卽牌招,推移入直,何如?傳曰,允。
吏曹參議前望單子入之,閔宗植落點。
傳于金禹鉉曰,司書有闕之代,前望單子入之。
司書前望單子入之,金敎獻落點。
傳于金禹鉉曰,文學有闕之代,前望單子入之。
以都承旨趙同熙,牌不進罷職傳旨,傳于金禹鉉曰,只推。
忠淸監司閔泳商狀啓,報恩郡守李敎翼牒呈內,本郡居書筵官金洛鉉處,馳往傳諭,則附奏內,伏以臣於癃病蟄伏之中,守土之臣,臨宣聖諭,十行申複,旨敎丁寧,臣奉讀以還,感惶無地。臣亦造化中物,世受國恩,曾從蔭仕,本無遐心,雖寤寐食息之頃,豈忘圖報萬一之道乎?伏念臣,旣無出爲用之才,年又耄耋,神識昏迷,前後疏奏,備陳無餘,而聖明猶未察此實情,每加致賢之禮,臣雖戰慄,何辭更對乎?況今胄筵日接,不可無講官之敎導,積儲枵然,不可無節財之方,民生飢瘁,不可無賙給之策,而遠召無才能一老臣,不亦迂緩乎?伏乞殿下,必求有實之賢才,以實心·敦實禮,以敎導离筵,弘濟艱虞,千萬顒祝是如。玆以牒報緣由馳啓云云。踏啓字。
金禹鉉,以吏曹言啓曰,今此大報壇祭獻官,當爲磨鍊,而議政府領議政沈舜澤,內醫院都提調,例不得塡差,行判中樞府事金弘集·金炳始,俱有身病,無可差之員,何以爲之?敢稟。傳曰,崇品中塡差。
又以奎章閣言啓曰,卽接內需司牒報,則咸興·永興兩本宮四月別大祭時,造燭封香吉日,今月二十一日辰時,衣襨香燭祭品奉詣吉日,同月二十二日卯時俱吉云,以此日時擧行之意,敢啓。傳曰,知道。
又以奎章閣言啓曰,景慕宮望廟樓今朔奉審無頉之意,敢啓。傳曰,知道。
司書閔泳敦疏曰,伏以臣,年淺而昧識,才短而蔑學,無一枋樣於熙朝器使之末,而偏蒙我聖上之恩之德,策名未幾,歷揚淸顯,居常懍惕,不啻若臨淵而集木。矧玆胄筵雋選,尤爲綦重,苟非博聞端行,爲世所推者,莫宜濫廁,顧臣銀根不辨,弦韋無當,卽一蒙騃之流耳。其何敢徒憑寵靈,久玷華貫,上貽則哲之累,下積匪據之譏哉?且臣素質脆弱,自幼善病,日昨退自試班,重嬰寒感,委頓床席,晝宵叫囈。以玆見狀,萬無時日彈束之望,叨冒已愧,隳瘝滋悚。玆庸疾聲仰籲於仁覆之下,伏乞聖明,特垂淵燭,將臣所帶司書之任,亟賜鐫改,以幸公私,不勝至祝。臣無任云云。省疏具悉。所請依施。
上在景福宮。停常參·經筵。
金昇圭啓曰,左副承旨金世基,今日不爲仕進,卽爲牌招,何如?傳曰,允。
又啓曰,左右史不可不備,別兼春秋權潚·閔泳敦·韓光洙·徐相集·李垠鎔·閔亨植,竝卽牌招,推移入直,何如?傳曰,允。
金禹鉉啓曰,假注書李容九有身病,勢難察任,今姑改差,何如?傳曰,允。
吳有善啓曰,正言韓永元,旣入闕中,不爲傳啓,直爲出去,事甚未安,推考,何如?傳曰,允。
傳于閔致憲曰,政官牌招開政。
李容九改差,代以李河駿爲假注書。
文學前望單子入之,尹落點。
吏兼文學單尹,兼司書單金敎獻。
傳于金禹鉉曰,兼司書有闕之代,前望單子入之。
兼司書前望單子入之,閔啓鎬落點。
以左副承旨金世基牌不進罷職傳旨,傳于金禹鉉曰,只推。
金禹鉉啓曰,吏曹判書韓章錫,參判閔正植,參議閔宗植牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝,一體牌招。
金禹鉉,以內務府言啓曰,交涉衙門主事鄭萬朝,本府主事差下,何如?傳曰,允。
又以侍講院言啓曰,新除授司書金敎獻,卽爲牌招察任,何如?傳曰,允。
又以侍講院言啓曰,新除授文學尹,卽爲牌招察任,何如?傳曰,允。
又以侍講院言啓曰,新除授兼司書閔啓鎬,卽爲牌招察任,何如?傳曰,允。
吳有善,以摠禦營言啓曰,本營別將李升烈,身病猝重,勢難察任,改差,何如?傳曰,允。
上在景福宮。停常參·經筵。
吳有善啓曰,右承旨閔致憲,左副承旨金世基,今日不爲仕進,竝卽牌招,何如?傳曰,允。
金禹鉉啓曰,左右史不可不備,別兼春秋權潚·閔泳敦·韓光洙·徐相集·李垠鎔·閔亨植,竝卽牌招,推移入直,何如?傳曰,允。
金禹鉉啓曰,假注書尹相祐,有身病,勢難察任,今姑改差,何如?傳曰,允。
尹相祐改差,代以丁大乾爲假注書。
傳于金禹鉉曰,在外敦寧都正·工曹參議許遞,今日政差出。
傳于金禹鉉曰,呈告兵曹參議許遞,今日政差出。
傳于金禹鉉曰,知敦寧許遞,今日政差出。
傳于金禹鉉曰,今日政遷轉守令,勿拘常格,各別擇差,未準朔中,通瀜擬入。
傳于金禹鉉曰,別軍職吳普泳,哨官趙斗顯·安奎承·李敎庠·金東振·金鎭宇·宋在顯,竝宣傳官加設單付,待窠陞實,哨官南萬里·金在濚·朴齊範·趙能顯·李範來·李文植,竝部將加設單付,待窠陞實。
傳于金禹鉉曰,育英公院辦理有闕之代,協辦內務府事閔丙奭差下。
傳于金禹鉉曰,訓鍊僉正趙羲觀,許用三品履歷,宣傳官李秉武·李錫珩,竝仍其職陞六。
以右承旨閔致憲,左副承旨金世基牌不進罷職傳旨,傳于金禹鉉曰,只推。
吳有善啓曰,明日傳香禮房承旨,當爲齋宿,都承旨趙同熙,所當牌招,而拘於廳規,不得請牌,何以爲之?敢稟。傳曰,牌招。
以都承旨趙同熙牌不進罷職傳旨,傳于金禹鉉曰,只推。
吳有善,以吏曹言啓曰,通禮院右通禮任澤鎬,東學敎授尹兢周,中學敎授李俒,西學敎授申政均,俱以身病,呈狀乞遞,竝改差,何如?傳曰,允。
又以吏曹言啓曰,新除授長淵都護府使黃鍾崙,以其身病,呈狀乞遞,改差,何如?傳曰,允。許用履歷。
吳有善,以兵曹言啓曰,宣傳官李根,以其病難供職,呈狀乞遞,係是加設窠,減下,何如?傳曰,允。
又以兵曹言啓曰,訓鍊院判官李寬熙,以其病難供職,呈狀乞遞,改差,何如?傳曰,允。
又以兵曹言啓曰,內禁衛將金景熙,五衛將李休翼·李錫圭·成慶煥,忠翊衛將洪允用,昌德宮衛將閔繼植·金璟益·崔永灝,文臣兼宣傳官趙範九·尹兢周,俱以病難供職,呈狀乞遞,竝改差,何如?傳曰,允。
又以兵曹言啓曰,新除授惠山僉使洪祐謙,親病沈重,萬無離側赴任之望,呈狀乞遞矣。親病雖如此,邊將之任,不可循例改差,罷黜,何如?傳曰,允。許用履歷。
又以兵曹言啓曰,新除授阿耳僉使金鴻求,母年今爲七十八歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,改差,何如?傳曰,允。許用履歷。
有政。吏批,判書韓章錫,參判閔正植,竝牌招不進,參議閔宗植進,右副承旨吳有善進。
以吏批言啓曰,判書韓章錫,參判閔正植,竝牌招不進,小臣獨政未安,何以爲之?敢稟。傳曰,只出緊任。
以尹榮信爲知敦寧,韓敬源爲工曹判書,金天洙爲敦寧都正,李冕雨爲兵曹參議,李鎬喆爲工曹參議,閔泳敦爲兵曹正郞,閔泳完爲長淵府使,李時宇爲石城縣監,申台善爲咸昌縣監,金永耇爲長水縣監,鄭斗文爲迎曙察訪,內務府主事單鄭萬朝,檢書官二單趙性岳·鄭海運,臨陂縣令單李鶴年,限麥秋仍任事,及溫陽郡守單徐晩輔仍任事承傳。
兵批,判書閔泳煥進,參判趙載恒入直,參議李冕雨未肅拜,參知鄭寅學病,同副承旨金禹鉉進。
啓曰,阿耳僉使今當差出,而擬望之人乏少,他道營將竝擬,何如?傳曰,允。
以金九鉉爲同知,李昌濂爲同訓鍊,洪圭兼〈訓〉鍊都正,尹秉善爲內禁將,金光泓·李容儀·安文恒爲五衛將,朴起羽爲忠翊將,張錫箕·李昌信·張元成爲昌德將,金壽淵爲訓鍊判官,閔泳國·趙秉健爲文兼,李圭淵爲守門將,李奎曾爲全羅右水使,林道鎭爲尙州營將,李秉斗爲阿耳僉使,柳錫衡爲惠山僉使,金華植爲注文僉使,全悳默爲西北僉使,金寬植爲知世浦萬戶,康達淳爲明月萬戶,盧濟恒爲九月別將,同知加設單具麟錫,訓鍊判官加設單申㝡熙,大護軍南廷益·李裕承,護軍趙文永,副護軍徐誼淳·愼炳佑·宋鍾五,副司直鄭宜默,副司果閔泳敦·姜璿會·李明善·禹翼輔·李和福,金永志,副司勇金福培·金元淳,以上竝單付。
吏批,再政。以趙康夏爲禮曹判書,朴容大爲同敦寧,李商新爲右通禮,金炳軾爲中學敎授,金秉億爲東學敎授,張承遠爲西學敎授,金靖鎭爲咸陽郡守,李建興爲宗府參奉,金思國爲慶山縣監,李是鎰爲龍潭縣令。
兵批,再政。以李淳永爲摠禦哨官,梁恒默爲洪州營將,同知加設單方夏鎭,宣傳官加設單吳普泳·安奎承·趙斗顯·李敎庠·金東振·金鎭宇·宋在顯,部將加設單南萬里·金在濚·朴濟範·趙能顯·李範成·李文桓,宣傳官李秉武·李錫珩,以上仍其職陞六事承傳,金井別將李璟,舊所非浦別將成慶裕,以上相換事承傳。
吏批,三政。以趙秉世爲左參贊,金鍾遠爲恩津縣監。
四政。沈相弼爲氷庫別提,左參贊單徐相雨,右參贊單趙秉世。
兵批,三政。蔡奎駿爲訓鍊僉正,同知單張錫箕,加設單尹禧祥,僉知單金光泓·李容儀·安文恒。
吏批,四政。李信在爲左捕從,同知單李昌信,加設單崔義鉉。
兵批,五政。梁在萬爲訓鍊僉正,同知單張元成,加設單琴翼明。
六政。李源植爲訓鍊判官,僉知單韓用大。
七政。趙羲獜爲訓鍊主簿,同知加設單朴東根·金永錞。
八政。申鉉謨爲守門將,僉知加設單李根,部將加設單洪鍾厚·韓章烈·李秉秀·李漢昌·金禹鉉。
以吏曹言啓曰,今此寒食祭祭官,當爲磨鍊,而兩司苟艱,文禧廟·毓祥宮·景祐宮典祀官,以典祀官兼大祝,塡差以入之意,敢啓。傳曰,知道。
又以成均館同知館事大司成意啓曰,今三月初三日儒生課試,當爲設行,而大提學未差,限內不得爲之之意,敢啓。傳曰,知道。
又以奉常寺都提調·提調意啓曰,各陵園墓寒食祭享所用藥果煎造後,進上看品藥果二十立,依定式封進之意,敢啓。傳曰,知道。
吏曹啓目粘連,觀此全羅道觀察使狀啓,則臨陂縣令李鶴年,捐廩補賑,窮蔀賴活,限麥秋仍任事,請令廟堂稟旨分付矣。此不必請煩廟覆,令該曹稟處事,廟啓允下矣。道臣狀辭旣如是,臨陂縣令李鶴年,限麥秋仍任,何如?判付啓依允。
吏曹啓目,前主事閔周鎬名字,改以商鎬,訓鍊院主簿金壽白名字,改以壽淵,前假監役官兪鎭聲名字,改以鎭彙,行副護軍李奎鴻名字,改以奎璧事爲等如告狀,令藝文館給帖,何如?判付啓依允。
上在景福宮。停常參·經筵。
傳于金禹鉉曰,京察,國之大政,甄拔激揚之際,治忽係焉,顧不宜審且愼哉?今都政纔過,非從物議之喧騰,官方之淆濫,差擬之煩瑣亦有。甚可駭歎者,諉之謾不致察,則此過誤也。謂以知而不言,則抑何意也?國綱事體有不可仍置,而噤默成習,未聞一言規警,亦所寒心,當日行政之吏判,施以刊削之典。
傳于金禹鉉曰,藥院都提調有闕之代,前望單子入之。
內醫都提調前望單子入之,判府事金炳始落點。
傳于金禹鉉曰,宣傳官李根,訓鍊僉正尹景根,宣傳官白命基,哨官洪鍾厚·韓章烈·李秉秀·李漢昌,竝別軍職差下。
傳于金禹鉉曰,別軍職李允用·鄭周永·徐廷圭·李豊鎬·韓圭復·閔致悅,竝減下。
金禹鉉啓曰,左右史不可不備,別兼春秋權潚·閔泳敦·韓光洙·徐相集·李垠鎔·閔亨植,竝卽牌招,推移入直,何如?傳曰,允。
假注書丁大乾時無職名,令該曹依例付軍職,冠帶常仕,何如?傳曰,允。
又啓曰,宣傳官吳普泳旣在闕中,肅單晩時入啓,致勤下詢,臣之矇然捧入,不勝惶悚。當該宣傳官,所當重勘,而本院請推之外,無他可施之罰,何以爲之?敢稟。傳曰,記過,爾亦推考。
又啓曰,祀典所重,何等謹嚴,而今日寒食祭傳香時,永陵獻官南啓宓,晩時入來,以致傳香之過時,事未前有,萬萬駭然。當該獻官,所當重勘,而本院請推之外,無他可施之罰,何以爲之?敢稟。傳曰,事過後拿處。
又啓曰,明日傳香,禮房承旨當爲齋宿,都承旨趙同熙,所當牌招,而拘於廳規,不得請牌,何以爲之?敢稟。傳曰,牌招。
又啓曰,留門法意,何等嚴重,而春坊承牌入來時,光化西挾門標信,宣傳官不待本院之經稟知委,輕先許入,事未前有,萬萬駭然,當該宣傳官,所當重勘,而本院請推之外,無他可施之罰,何以爲之?敢稟。傳曰,記過。
兵曹口傳政事,副司果鄭寅昇,摠禦營別將單吳有善。
以都承旨趙同熙牌不進罷職傳旨,傳于金禹鉉曰,只推。
金禹鉉,以吏曹言啓曰,今此寒食祭祭官,當爲磨鍊,而兩司苟艱,三司通瀜塡差,付標以入之意,敢啓。傳曰,知道。
又以吏曹言啓曰,宗親府參奉李秀冕,以其身病,呈狀乞遞,改差,何如?傳曰,允。
又以吏曹言啓曰,新除授新溪縣令金麟洙,以其身病,呈狀乞遞,改差,何如?傳曰,宜寧縣監趙容九相換。
吳有善,以兵曹言啓曰,新除授南虞候申輔熙,身病猝重,時日之內,萬無登途赴任之望,呈狀乞遞矣。實病雖如此,虞候之任,不可循例改差,罷黜,何如?傳曰,統虞候李敏哲相換。
又以摠禦營言啓曰,本營騎士將洪大燮,身病猝重,勢難察任,改差,何如?傳曰,允。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
領議政沈舜澤箚曰,伏以臣,奉藥院之命,今爲三朔,五日起居,恒多未參,職分當行,怠慢若是者,實由乎臣之病耳。第臣前後告病,而辭此職,亦已屢矣。煩屑殊甚,惶恐常切,而疾病之來,殆非人力,現今火嗽風眩,痛勢方劇,調治之頃,不宜虛帶。敢又籲天,冀垂憫亮,伏乞亟賜遞解,以便公私焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于金禹鉉曰,此批答,遣史官傳諭。
上在景福宮。停常參·經筵。
藥房副提調趙同熙啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,爾不必入侍矣。
大王大妃殿·王大妃殿·中宮殿,口傳問安。答曰,知道。
閔致憲啓曰,明日常參·經筵,取稟。傳曰,停。
又啓曰,左副承旨金世基,今日不爲仕進,卽爲牌招,何如?傳曰,允。
又啓曰,行禮曹判書趙康夏,除拜後,過三日不爲出肅,依定式,推考警責,仍卽牌招察任,何如?傳曰,允。
傳于吳有善曰,傳香承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
金禹鉉啓曰,親軍壯衛使韓圭卨,以木根摘奸,明日出去矣。兼帶右邊捕盜大將命召及大將牌·傳令牌,何以爲之?敢稟。傳曰,仍佩往來。
傳于金禹鉉曰,左副承旨許遞,前望單子入之。
以左副承旨金世基牌不進罷職傳旨,傳于金禹鉉曰,只推。
承旨前望單子入之,金稷鉉落點。
兵曹口傳政事,摠禦營騎士將河泰準。
忠淸監司閔泳商狀啓,沃川兼任懷德縣監金炳休牒呈內,同郡居贊善宋秉璿處,敦諭馳往傳諭是乎則,呈單內,伏以秉璿,以庸陋賤品,名在選〈籍〉,虛叨榮寵,亦以有年矣。常自悚縮,若無容措,今玆夢寐之外,聖諭復出常例,辭旨隆重,實非可以施之於無狀小臣者也。伏讀感泣,繼以惶汗浹背,固當更暴情實,冀蒙恩斥,而宿抱痰祟,逢春添劇,見方㱡㱡以度,數行文字,末由構思,欲少間則冞增逋慢。玆敢具由仰籲,特爲報營,轉聞于朝家,俾蒙收回以〈安〉賤分意是如,玆以牒報,緣由馳啓云云。踏啓字。
金禹鉉,以吏曹言啓曰,今此寒食祭祭官,當爲磨鍊,而祭官排備不足,故年七十以上人,通瀜塡差之意,敢啓。傳曰,知道。
吏曹啓目粘連,觀此忠淸監司閔泳商狀啓,則溫陽郡守徐晩輔,以石城縣監移拜下批是白乎所,該郡守,十朔居官,一心圖報,上納無愆滯之弊。捐廩減布,稅穀則精捧,俵災焉均分,一境溢蒙惠之痛,群〈民〉呈願恐之訴,迎送之節,實爲當念,合施久任之責爲白去乎,前郡守徐晩輔,仍任前職事,令該曹,稟處事,命下矣。道臣狀辭旣如是,仍任,何如?判付。啓,依允。
吏曹啓目,前敎官閔泳燦名字,改以泳瓚,前五衛將鄭在鉉名字,改以文鉉事爲等如,告狀,依例令藝文館給帖,何如?判付。啓,依允。
同敦寧朴容大疏曰,伏以臣於日昨,伏奉除旨,以臣爲同知敦寧府事者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
上在景福宮。停常參·經筵。
夜自三更至初七日開東,灑雨下雨,測雨器水深三分。
金禹鉉啓曰,明日常參·經筵,取稟。傳曰,停。
傳于金禹鉉曰,檢校直閣金世基,馳詣健陵,奉審摘奸,仍留監察,顯隆園·華寧殿,一體奉審以來。
傳于金禹鉉曰,臺諫竝許遞,前望單子入之。
臺諫前望單子入之,大司憲金昌熙落點。大司諫金明圭添書落點。
吳有善,以內務〈府〉言啓曰,前主事閔商鎬,本府副主事差下,何如?傳曰,允。
又以摠禦營言啓曰,本營騎士將河東準,以前任尙州營將,尙在任所矣。領官之職,久曠可悶,改差,何如?傳曰,允。
又以摠禦營言啓曰,本營別將尙稷鉉,身病猝重,勢難察任,改差,何如?傳曰,允。
知敦寧尹榮信疏曰,伏以臣於日昨,伏奉除旨,以臣爲知敦寧府事者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚。臣無壬云云。答曰,省疏具悉。所請依施。
行護軍金宗漢疏曰,伏以臣於行政,吏判刊削之命,滿心惶蹙,無地容措。臣以伊時小宰,參聞京察甄拔激揚,均有其責,而今於特敎之下,僨誤如臣,罪有未勘,亦何敢以倖逭,爲當逭,不思所以自劾乎?夫人臣之罪,莫大於溺職,聖朝之政,莫重於明罰,而長亞之聞,若是異同,臣有臣心,豈不有靦?其於物議之不可不謝,國綱之不可不肅,雖以我聖上至慈之仁,亦無以容護而曲貸之矣。忙陳短籲,泥首俟勘,伏乞聖明,下臣司敗,亟議當律,以警具僚,以安賤分焉。臣無任云云。答曰,省疏具悉。卿亦不可無警,施以重推之典。
大司憲趙熙一,大司諫南肅熙,執義金敎獻,司諫趙東潤,掌令李範贊·鄭日永,持平金斗性·趙信鎬,獻納趙範九,正言閔泳錫·韓永元等箚曰,伏以譾劣無似,猥忝淸朝之耳目,耳目卽視聽之官,而苟不能仰補明四達四之地,則安用此聾瞽爲哉?罔念冠豸之義,甘作飢烏之噤,臺風掃地,已無可言。伏乞遞斥臣等之職,亟賜古訓不匡之墨焉。噫,國之大政,一年兩度,每察考課之黜陟,克愼甄拔之公平,周禮賢能之書,晉代中正之法,無不備具。筮仕焉,必選士子之才學,守宰焉,必係民生之休戚,激淸揚濁,如鑑如衡者,是乃銓曹之所掌也。如之何今番都政以後,十目所視,官常隨墮,萬口共傳,物議乖宜,爲銓官者,不能致察而然乎?佯若不知而然乎?不察罪也,不知亦罪也。苟論其罪罪當何居?聖度包涵,雖施薄罰,此不可刊削而止。請前吏曹判書趙秉世,施以竄配之典,且以伊日同參之銓官言之,其在相規之地,一任淆雜,殆若傍觀於局外之人,亦不可無警。請前吏曹參判金宗漢,施以刊削之典,斷不可已也。取進止。答曰,省箚具悉。今始此言,臺體固如是乎?已有處分,勿煩。
上在景福宮。停常參·經筵。
金稷鉉啓曰,來十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
吳有善啓曰,同副承旨金禹鉉,今日不爲仕進,卽爲牌招,何如?傳曰,允。
傳于吳有善曰,翰圈爲之。
傳于吳有善曰,別兼春秋權潚·閔泳敦·韓光洙·金敎獻·趙東潤,竝減下。
吳有善啓曰,翰圈爲之事,命下矣。別兼春秋徐相集·李垠鎔·閔亨植,竝卽牌招,以爲會圈之地,何如?傳曰,允。
翰林會圈三點,閔泳轍·金鶴洙·曺萬承·鄭世源·尹雨植·宋鍾億·朴勝吉·朴箕陽,以上取八人。
吏曹司書單金敎獻。
兵批口傳政事,副司果趙東潤。
吳有善啓曰,明日傳香,禮房承旨當爲齋宿,都承旨趙同熙,所當牌招,而拘於廳規,不得請牌,何以爲之?敢稟。傳曰,牌招。
以都承旨趙同熙牌不進罷職傳旨,傳于吳有善曰,只推。
金禹鉉,以內務府言啓曰,駐箚日本辦事大臣隨員孫鵬九,有身病云,改差,其代仁川港書記官姜華錫,差下,何如?傳曰,允。
通政大夫敦寧府都正臣金天洙,誠惶誠恐,頓首頓首謹百拜上言于統天隆運肇極敦倫正聖光義明功大德主上殿下,伏以臣於日昨,伏奉除旨,以臣爲敦寧府都正者,臣感恩怵義,章皇出肅,粗伸叩謝之忱,而第臣,本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚。臣無任云云。省疏具悉。所請依施。
上在景福宮。停常參·經筵。
閔致憲啓曰,左副承旨金稷鉉,今日不爲仕進,卽爲牌招,何如?傳曰,允。
兵曹口傳政事,摠禦營騎士將單洪大燮,別將單李奎璿。
兵曹口傳政事,副護軍金世基。
以司謁口傳下敎曰,眞殿正殿以下瓦上除草,前後籚簾,間間破傷,靑木帳,間間破傷,退籚簟破傷,肅瞻門帳破傷,卽爲修改事,分付戶曹。
傳于金禹鉉曰,發遣吏郞,諸執事請齋與否,摘奸以來。
金禹鉉啓曰,明日傳香,禮房承旨,當爲齋宿,都承旨趙同熙,所當牌招,而拘於廳規,不得請牌,何以爲之?敢稟。傳曰,牌招。
以左副承旨金稷鉉牌不進罷職傳旨,傳于金禹鉉曰,只推。
以都承旨趙同熙牌不進罷職傳旨,傳于金禹鉉曰,只推。
金禹鉉,以吏曹言啓曰,今此先蠶壇祭亞獻官金天洙,時無職名,令該曹口傳付軍職,何如?傳曰,允。
吳有善,以摠禦營言啓曰,本營千摠李圭泰,身病猝重,勢難察任,改差,何如?傳曰,允。
上在景福宮。停常參·經筵。
閔致憲啓曰,明日常參·經筵,取稟。傳曰,停。
又啓曰,左副承旨金稷鉉,今日不爲仕進,卽爲牌招,何如?傳曰,允。
傳于閔致憲曰,傳香承旨,馳詣大報壇,奉審摘奸以來。
傳于金禹鉉曰,奉審閣臣入侍。
傳于閔致憲曰,政官牌招開政。
傳于閔致憲曰,在外玉堂許遞,今日政差出。
傳于閔致憲曰,呈告工曹參判許遞,今日政差出。
傳于閔致憲曰,咸安郡守李裕直,內禁將除授。
傳于閔致憲曰,咸安郡守之代,慈仁縣監吳宖默擬入。
傳于閔致憲曰,雲山郡守鄭舜鎔,內禁將除授。
傳于閔致憲曰,今日政,遷轉守令,勿拘常格,通瀜擬入。
傳于閔致憲曰,待敎會圈。
閔致憲,以奎章閣言啓曰,待敎會圈事,命下矣。檢校提學金永壽,提學韓章錫,檢校直提學閔泳煥·金聲根,直提學洪淳馨·閔泳韶,檢校直閣朴鳳彬·金文鉉·閔丙奭·鄭夏源·李範晉·尹·兪鎭弼·李容泰·趙秉輯,檢校待敎金弼洙·鄭寅昇·閔亨植·尹雨植,竝卽牌招,以爲會圈之地,何如?傳曰,允。
待敎會圈六點,金錫圭·成健鎬·金容悳。
閔致憲啓曰,待敎會圈事,命下矣。今日政下批,何如?傳曰,允。
吳有善啓曰,撥路申飭,前後,何如?而黃海監司趙秉轍,去十二月二十八日封發之年分啓本,二十九日封發之收租啓本,今正月二十一日封發之海州前判官宋秉弼債負無乎狀啓,三十日封發之罪人未到配啓本,黃海兵使安鼎玉去十二月二十九日封發之歲抄啓本,黃海水使南命善去十二月二十六日封發之歲抄狀啓,竝今始到院,事甚稽緩,水營歲抄成冊,不善封裹,以致濕汚,亦極疎忽。當該道·帥臣,不可無警,竝推考,何如?傳曰,允。
吳有善啓曰,各道守令·邊將薦擧單子,正月內修正上送,自是例也,而黃海監司趙秉轍,兵使安鼎玉,谷山府使趙鼎九,平山府使韓聖根,黃州牧使金永稷,殷栗縣監李應憲,守令·邊將薦擧單子及登山僉使鄭弘㘽,善積僉使金在坤,龍媒僉使趙學鳳,邊將薦擧單子,今始來到,事甚未安。原單子雖不得不捧入,不可無警,該道臣推考,該守令及該僉使,竝從重推考,何如?傳曰,允。
閔致憲,以吏曹言啓曰,新溪縣令金麟洙,宜寧縣監趙容九,相換事,命下矣。宜寧縣監趙容九,以前任楊根郡守,方在解由未出中,何以爲之?敢稟。傳曰,勿拘。
又以吏曹言啓曰,長淵都護府使閔泳完,以其身病,呈狀乞遞,改差,何如?傳曰,允。許用履歷。
又以吏曹言啓曰,肅川都護府使李健榮,受由上京矣。中路得病,萬無還任之望云,罷黜,何如?傳曰,朔州府使閔一鎬相換。
又以吏曹言啓曰,橫城縣監洪鍾雨,以其身病,呈狀乞遞,改差,何如?傳曰,公州中軍相換。
又以吏曹言啓曰,昌城都護府使申泰休,以其身病,呈狀乞遞,改差,何如?傳曰,遂安郡守徐玉淳相換。
有政。吏批,判書韓章錫牌招不進,參判閔正植進,參議閔宗植牌招不進,右承旨閔致憲進。
以吏批言啓曰,判書韓章錫,參議閔宗植,竝牌招不進,小臣獨政未安,何以爲之?敢稟。傳曰,仍爲之。
以沈遠翼爲校理,金錫圭爲待敎,李玄翼爲知敦寧,趙熙一爲同敦寧,申獻求爲工曹參判,李萬敎爲敦寧都正,李鍾遊爲箕子陵令,李元榮爲長淵府使,吳宖默爲咸安郡守,朴聖根爲雲山郡守,弘文正字單金錫圭,兼校書正字單金錫圭,兼待敎單金錫圭,辦理育英公院事務單閔丙奭,鍊武公院司籤李學均·金振聲·朴鎭奎,已上仍其職陞六事承傳,內務府副主事單閔商鎬,新溪縣令金麟洙,宜寧縣監趙容九,相換事承傳。
兵批,判書閔泳煥進,參判趙載恒病,參議李冕雨病,參知鄭寅學入直,右副承旨吳有善進。以柳一煥爲漢江別將,池得源爲楊花渡別將,護軍趙熙一·朴容大,副護軍金天洙·南肅熙,副司直鄭日永·李範贊·趙信鎬·金斗性·趙範九·張錫五,副司果韓永元·閔泳錫·洪鍾英,副司正丁大乾,以上竝單付,南虞候申輔熙,統虞候李敏哲,已上相換事承傳。
吏批,再政。以金炳休爲松禾縣監,金喜洙爲司成,李鼎宰爲慈仁縣監,昌城府使申泰休,遂安郡守徐玉淳相換,肅川府使李健榮,朔州府使閔一鎬,相換事承傳。
閔致憲,以吏批言啓曰,原州牧判官,今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
吏批,三政。以任龜鎬爲懷德縣監,李徹愚爲原州判官,忠淸中軍趙基澤,橫城縣監洪鍾雨,相換事承傳。
閔致憲,以吏批言啓曰,春川府判官,今當差出,而本府以營下劇邑,物衆地大,素稱難治,不可不擇差,同道及他道有聲績未準朔守令,竝擬,何如?傳曰,允。
以吏曹參議閔宗植牌不進罷職傳旨,傳于閔致憲曰,只推。
吳有善,以戶曹言啓曰,謹奉傳敎,璿源殿正殿以下瓦上除草,前後蘆簾靑木帳,退蘆簟破傷,修改吉日,令日官金東杓推擇,則今月十九日卯時爲吉云,以此日時擧行之意,敢啓。傳曰,知道。
又以戶曹言啓曰,各道年終錢穀御覽會計,待慶尙道·全羅道會案上來修正以入事,前已草記矣。慶尙道·全羅道會案,今纔來到,御覽會計修正次,請出之意,敢啓。傳曰,知道。
又以漢城府言啓曰,今年歲首回榜人,已爲別單入啓,而嘉善前同知金茂根,今年回榜,遺漏於別單矣。今爲追入別單之意,敢啓。傳曰,知道。
又以尙衣院提調意啓曰,僉正李象恂在外未肅拜,主簿曺斗煥身病未肅拜,別提洪鍾益監刈出去,主簿吳學泳差祭,所重之地,曠直可悶,令該曹口傳,他司相換,何如?傳曰,允。
又以義禁府言啓曰,永陵獻官南啓宓,事過後拿處事,傳旨啓下,而南啓宓過享後,上來之際,前患病症,又添危劇,屢度催促,末由就囚云,待少差拿囚,何如?傳曰,特爲分揀放送。
己丑三月初九日二更,上御萬慶殿。奉審閣臣入侍時,右副承旨吳有善,假注書李河駿,記注官林奭禧,別兼春秋徐相集,檢校直閣金世基,以次進伏訖。上曰,史官分左右。仍命閣臣進前,世基進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯隆園,園上奉審則安寧,碑閣·丁字閣奉審則無頉。仍詣華寧殿,殿內奉審則安寧,還詣健陵享所,仍留監祭,將事安寧之意,敢達矣。上曰,陵上園上與殿內,皆爲太平,而碑閣·丁字閣亦無頉乎?世基曰,俱是安寧矣。上曰,何時將事乎?世基曰,三更量矣。上曰,路由何處乎?世基曰,去來皆由銅雀津矣。上曰,向日之雨,所經諸處,或無未洽之歎乎?世基曰,去時帶雨而行,風旋大號,收雨而去,人民頗有惜乾之情矣。別兼春秋徐相集所啓,臣以本館事,有所仰達者矣。本館所奉列聖朝實錄曝曬之三年一次,此是例也,而今年爲當次矣。依例擇日擧行,何如?上曰,依爲之。仍命閣臣先退。有善奏曰,奉審閣臣,當爲出送,而光化西挾門開門標信,以已下標信擧行,何如?上曰,閣圈爲之後,出送,可也。又奏曰,牙牌當爲出入,而光化正門開門標信,亦以已下標信擧行,何如?上可之。仍命史官就座,又命退承史,以次退出。
上在景福宮。停常參·經筵。
藥房提調朴齊寬,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
閔致憲啓曰,明日常參·經筵,取稟。傳曰,停。
傳于金禹鉉曰,吏曹判書有闕之代,前望單子入之。
吏曹判書前望單子入之,金壽鉉落點。
傳于金禹鉉曰,原任待敎李垠鎔,檢校差下。
傳于金禹鉉曰,直提學閔泳韶檢校差下。
吏曹口傳政事,尙衣別提曺斗煥,典設別提朴健陽,已上相換事承傳。
兵曹口傳政事,內禁將二單李裕直·鄭舜鎔,已上今加折衝除授事承傳。
兵曹口傳政事,摠禦營千摠單權一圭。
傳于金禹鉉曰,發遣吏郞,諸執事淸齋與否,摘奸以來。
金禹鉉啓曰,明日傳香禮房承旨,當爲齋宿,都承旨趙同熙,所當牌招,而拘於廳規,不得請牌,何以爲之?敢稟。傳曰,牌招。
以都承旨趙同熙牌不進罷職傳旨,傳于金禹鉉曰,只推。
金禹鉉,以奎章閣言啓曰,原任待敎李垠鎔,檢校差下事,命下矣。卽爲牌招察任,何如?傳曰,允。
又以奎章閣言啓曰,直提學閔泳韶,檢校差下事,命下矣。卽爲牌招察任,何如?傳曰,允。
又以奎章閣言啓曰,新除授待敎金錫圭敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授待敎金錫圭,時在京畿利川地,斯速乘馹上來事,下諭,何如?傳曰,允。
又以弘文館言啓曰,新除授校理沈遠翼,卽爲牌招察任,何如?傳曰,允。
又以承文院言啓曰,卽見禮部咨文,上年秋季統巡會哨緣由事也,回咨按例撰出,以爲入送,何如?傳曰,允。
又以統理交涉通商事務衙門啓曰,仁川港書記官洪在箕,釜山港書記官李承建,竝本衙門主事差下,令該曹口傳下批,何如?傳曰,允。
吏曹判書韓章錫疏曰,伏以臣聞書曰,試可乃已,已試而無可,則可以已矣。禮曰,量而後入,〈入〉而後量則已晩矣。如是而尙復淟涊盤據,則上有濫授之失,下有僭冒之咎,庶僚且然,況官人之官乎?有諸己而後,求諸人,無諸己而後,非諸人,已不能自處於四維之內,顧何以考功責實,行黜陟之政乎?一注擬之當否,而朝典之善敗形焉。一差遣之得失,而民生之休戚判焉。乃者政柄失操,吏緣逞奸,官貲公行,民比傾産,選部之弊,末有甚於今日,而以臣骩骳蹇拙,猥膺重寄,旣不能振頹糾繆,進一賢,退一不肖,以擧其職,又不能奉令承敎,可幸無罪。褎如土偶,坐貽尸素之譏,入愧屋漏,出畏公議,蹙蹙不敢一日安也。無寧早自丐免,免使負山之蚊,更作蹲池之鳳也。凡人才器,鮮能兼備,左畫方而右畫圓,雖有能者,且知其不可。今以機務之要,輔導之任,文學政事之具,咸萃於百無一長之藐然一身,負乘之災,猶屬私憂,國家用人之道,不亦苟焉之甚乎?況臣貞疾,經年愈痼,氣血內耗,而風邪外攻,木火上升,而痰眩中作,往往眠食俱廢,形神不攝,俄聞而旋忘,欲起而還仆,見狀危綴,不離床簀。每一力疾赴公,退輒委頓多日,以至書筵試席之闕,參政牌禁直之告病,齎悚久矣。班行趨走之莫可自力,尙何望左右慮憲,毋負簡畀之隆眷哉?玆敢不避瀆擾,瀝陳疾痛之呼,伏乞天地父母,特垂矜憐,將臣所帶本兼諸銜,亟賜遞改,俾免瘝曠之罪,且便調息之方,公私不勝幸甚。臣無任云云。答曰,省疏具悉。所辭中,長銓與奎銜,依施。
上在景福宮。停常參·經筵。
閔致憲啓曰,明日常參·經筵,取稟。傳曰,停。
金禹鉉啓曰,知敦寧李玄翼除拜後,過三日,不爲出肅,依定式推考警責,仍卽牌招察任,何如?傳曰,允。
傳于金禹鉉曰,傳香承旨,馳詣先蠶壇·宣武祠·靖武祠,奉審摘奸以來。
金禹鉉啓曰,卽見先蠶壇獻官金晩植書啓,則終獻官李國應,趁不待令,以致壇上執禮金秉億兼行之擧云,祀典所重,何等謹嚴,而有此替行之擧,極爲驚悚。當該終獻官,所當重勘,而本院請推之外,無他可施之罰,何以爲之,而不審塡差之吏曹堂上,亦不可無警,從重推考,何如?傳曰,允。拿處。
吳有善啓曰,左右史不可不備,別兼春秋李垠鎔·閔亨植,竝卽牌招,推移入直,何如?傳曰,允。
傳于金禹鉉曰,春到記再明日勤政殿命官爲之,左承旨馳往泮宮,明日夕食堂收取以來。
吏曹口傳政事,交涉衙門主事二單洪在箕·李承健。
兵曹口傳政事,摠禦營騎士將單趙秉縉。
金禹鉉,以戶曹言啓曰,臣範朝,與佐郞臣李命憲,依定式,進詣昌德宮·昌慶宮典守宮內官,眼同看審,則各殿堂以下如干有頉處從便修改之意,敢啓。傳曰,知道。
又以戶曹鎭禦〈營〉言啓曰,鼓鑄三處中,濯纓亭·萬里倉,自今日爲始,合設於生花亭之意,敢啓。傳曰,知道。
又以兵曹言啓曰,來四月初三日王世子詣宗廟齋宿,初四日夏享大祭攝行時,道路屛門把守將卒,量宜定送之意,分付〈統〉禦營,何如?傳曰,允。
又以刑曹言啓曰,以黃海監司趙秉轍〈狀〉啓,白川郡到配罪人金漢奎,放字書下矣。謹依書下,卽爲放送事,分付道臣之意,敢啓。傳曰,知道。
吏曹啓目粘連,觀此咸鏡監司狀啓,則以爲,咸興判官申勝休,惜去輿情,益切不休,及發遮路斂發旋止,可見大同之論莫遏群情迎送滋弊,特爲仍任,獲遂民願是如爲白有臥所,道臣狀辭旣若是,依狀請,特爲仍任,何如?判付。啓,依允。
〈同敦寧趙熙一上疏略曰〉,伏以臣於日昨,伏奉除旨,以臣爲同知敦寧府事,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚,臣無任屛營祈懇之至,謹昧死以聞。答曰,省疏具悉。所請依施。
上在景福宮。停常參·經筵。
閔致憲啓曰,明日常參·經筵,取稟。傳曰,停。
又啓曰,左副承旨金稷鉉,今日不爲仕進,卽爲牌招,何如?傳曰,允。
金禹鉉啓曰,今此試官望中,時無職名人,令該曹付軍職,何如?傳曰,允。
兵曹口傳政事,護軍單趙熙一。
以左副承旨金稷鉉牌不進罷職傳旨,傳于金禹鉉曰,只推。
敦寧都正李萬敎疏曰,伏以臣於日昨,伏奉除旨,以臣爲敦寧都正者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚。臣無任云云。省疏具悉。所請依施。
上在景福宮。停常參·經筵。
閔致憲啓曰,明日常參·經筵,取稟。傳曰,停。
又啓曰,左副承旨金稷鉉,今日不爲仕進,卽爲牌招,何如?傳曰,允。
傳于閔致憲曰,太廟夏享大祭時,璿派人,依例入參。
傳于金禹鉉曰,考官徐相雨,讀券官閔種默,竝命官爲之。
吳有善啓曰,左右史不可不備,別兼春秋李垠鎔·閔亨植,竝卽牌招,推移入直,何如?傳曰,允。
傳于吳有善曰,書齋單子遲滯之中官洪宅柱罷職。
吳有善啓曰,春到記參考官金思轍,謂有情勢,奉牌闕外,陳疏到院,原疏雖不得不捧入,前後飭敎,何等截嚴,而屢度催促,終不入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
以左副承旨金稷鉉牌不進罷職傳旨,傳于吳有善曰,只推。
傳于吳有善曰,春到記講居首通幼學張南正,製述詩居首三下進士閔泳復,竝直赴殿試,講之次通進士曺奭永等二十三人,製述之次草三下生員鄭彦朝,竝直赴會試,講之次略幼學朱霙鶴等六人,製述之次次上幼學閔鳳植等二人,竝給二分,講之次略幼學金學奎等八人,製述之次次上進士李泰用等二人,竝給一分,講之次粗幼學金炳洽等二人,製述之次次上進士沈定燮等四人,各奎章全韻一件賜給。
傳曰,入格儒生明日待令。
吳有善,以摠禦營言啓曰,本營騎士將趙秉縉,以前任忠州營將,尙在任所矣。領軍之職,久曠可悶,改差,何如?傳曰,允。
左參贊徐相雨疏曰,伏以玆者,到記考講命官,天點載降,臣名冒玷,惟義與禮,敢緩駕屨?第伏念命官之銜,資級是視,規例自在,臣不可以越次濫據也審矣。忙陳短章,仰瀆崇聽,伏乞亟賜變通,以嚴試體,以安微分焉。臣無任屛營祈懇之至,謹昧死以聞。答曰,省疏具悉。旣有已例,卽考講。
協辦內務府事閔種默疏曰,伏以臣於春到記儒生試取,伏奉命官爲之之命矣。秩非崇品,而冒膺是任,係是常格之外,臣何敢晏然承當哉?玆敢忙陳短章,仰瀆崇嚴,伏願聖明,亟賜變通,以嚴試規,以安微分焉。臣無任云云。答曰,省疏具悉。旣有已例,卽爲考試。
司僕正金思轍疏曰,伏以臣聞鼎之覆餗,車之折軸,不復爲飪烹軒輕者,以其不能承當故耳。臣於昨年,猥參別試試役,顚倒狼狽,不啻如鼎車之覆折,今於春到記復擬臣試望,至蒙恩點,雖是續貂之苟充,其奈梁鵜之不稱,庚牌儼臨,固不俟屨,而鑑其不遠,則謂之遂事而重犯其戒也哉?忙陳短章,仰瀆崇嚴,伏乞聖明,亟賜變通,治臣瀆擾,公私耦幸。臣無任云云。省疏具悉。遂事何必爲引?試牌體重,卽爲入參。
上在景福宮。停常參·經〈筵〉。
閔致憲啓曰,明日常參·經筵,取稟。傳曰,停。
傳于閔致憲曰,傳香承旨,馳詣宗廟·景慕宮,奉審摘奸以來。
傳于金禹鉉曰,入格儒生,崇陽門外施賞。
金禹鉉啓曰,左右史不可不備,別兼春秋李垠鎔·閔亨植,竝卽牌招,推移入直,何如?傳曰,允。
又啓曰,假注書李河駿,有身病,勢難察任,今姑改差,何如?傳曰,允。
李河駿改差,代以朴羲寅爲假注書。
傳于金禹鉉曰,爲國之要,在治民,治民之政,在字牧,本固邦寧,不其然乎?生民疾苦,予之恒所憂念,而分憂之責,專恃於字牧。古之循良,不可一一責備,而邇來貪饕之習,在在駭聽。民之胥動作擾,未始不由於官政失措,非但不能導率,有或專事剝割,哀此無辜,將何控訴?按廉之地,當無不聞不知之理,而未嘗擿發,惟以伈泄捱度,爲能事,此安有嚴明黜陟之義乎?贓汚之在法勿赦,國典本嚴,其各惕厲之意,自廟堂,別般嚴飭於各該道臣處。
傳于金禹鉉曰,近聞挾雜之流,出沒京外,冒稱官職,借銜類多,虛實相蒙,威脅討索,無所不至云,誠極痛駭。而爲官長者,非惟不能禁斷,又從以染指,視作奇貨可居,是果爲民奉公之義乎?此等奸弊,邑而不報巡營,營而不報政府,其將置民事於笆籬乎?如是警飭之後,因循遮護,不之致察,至有入聞,則該道方伯守令之隱匿不發,其罪何居?自廟堂,嚴辭操飭。
金禹鉉,以奎章閣言啓曰,明日卽寶賢堂望奉審日次,臣進詣擧行之意,敢啓。傳曰,知道。
又以奎章閣言啓曰,待敎金錫圭,自鄕上來云。卽爲牌招入直,何如?傳曰,允。
吳有善,以兵曹言啓曰,本曹正郞高永錫,身病猝重,呈狀乞遞。宿衛重地,不可久曠,今姑改差,何如?傳曰,允。
又以摠禦營言啓曰,本營兵房李昌鎬,身病甚重,勢難察任,今姑改差,何如?傳曰,允。
上在景福宮。停常參·經筵。
藥房提調朴齊寬,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。〈大王大妃殿氣候,何如?〉王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
金禹鉉啓曰,明日常參·經筵,取稟。傳曰,停。
又啓曰,右承旨閔致憲,左副承旨金稷鉉,今日不爲仕進,竝卽牌招,何如?傳曰,允。
又啓曰,左右史不可不備,別兼春秋李垠鎔·閔亨植,竝卽牌招,推移入直,何如?傳曰,允。
又啓曰,假注書朴羲寅,時無職名,令該曹依例付軍職,冠帶常仕,何如?傳曰,允。
又啓曰,假注書丁大乾,有身病,勢難察任,今姑改差,何如?傳曰,允。
丁大乾改差,代〈以〉金達㻐爲假注書。
兵曹口傳政事,摠禦營騎士將單李命遠。
忠淸道司閔泳商狀啓,黃澗縣監鄭海年牒呈內,本縣居書筵官朴性陽處敦諭,馳往傳諭是乎則,呈單內,伏以性陽,猥蒙誤恩,已多年所,連章屢疏,辭免不得,五情飛越,只俟罪斥,忽於夢外,復承恩諭,聞命慙惶,無地自容。固當瀝血控辭,而見今狗馬之疾,日加一日,就木不遠,精神迷亂,語言訛誤,無以仰答殊恩,故敢將情私,仰稟于閤下。伏望劃卽報營,以爲轉聞之地,幸甚是如,玆以牒報,緣由馳啓云云。踏啓字。
閔致憲,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以親軍壯衛營言啓曰,本營軍司馬李茂魯,身病甚重,勢難察任,今姑改差,何如?傳曰,允。
義禁府啓目,先蠶壇終獻官李國應原情云云。傳旨內辭緣,泛稱遲晩,所當請刑是白乎矣。曾經侍從,勿爲請刑,在在法典,議處,何如?判付啓。特爲分揀放送。
上在景福宮。停常參·經筵。
金禹鉉啓曰,明日常參·經筵,取稟。傳曰,停。
金稷鉉啓曰,右副承旨吳有善,今日不爲仕進,卽爲牌招,何如?傳曰,允。
金禹鉉啓曰,假注書金達㻐,時無職名,令該曹依例付軍職,冠帶常仕,何如?傳曰,允。
兵曹口傳政事,摠禦營兵房單權用哲。
兵曹口傳政事,親軍西營左副領官單趙藺柱。
以黃海監司趙秉轍狀啓,薦新生石首魚,尙無魚形,未能捉得,限內不得封進,惶恐待罪事,傳于金禹鉉曰,勿待罪事,回諭。
金禹鉉,以議政府言啓曰,卽見廣州留守洪鍾軒狀啓,則今春等都試及火炮科,固當設行,而武士之曠日赴試,農務相妨,齎糧往來,亦所當念,待秋合設事,請令廟堂稟旨,分付矣。旣有相妨,且多已例,依狀請施行,何如?傳曰,允。
上在景福宮。停常參·經筵。
吳有善啓曰,來二十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,三皇忌辰日,親行望拜禮,前期一日以稟事,曾有定式矣。今十九日,毅宗皇帝忌辰日,親行望拜禮,何以爲之?敢稟。傳曰,遣承旨奉室奉審。
又啓曰,左右史不可不備,別兼春秋李垠鎔·閔亨植,竝卽牌招,推移入直,何如?傳曰,允。
傳于金禹鉉曰,政官牌招開政,兼輔德差出。
傳于金禹鉉曰,有實病玉堂許遞,今日政差出。
傳于金禹鉉曰,呈告兵曹參知許遞,今日政差出。
兵曹口傳政事,親軍壯衛營軍司馬單尹。
金禹鉉,以吏曹言啓曰,宗親府參奉李建興,成均館典籍韓敬根·高基升·李鳳銖,中學敎授金炳軾,南學敎授尹忠求,俱以身病,呈狀乞遞,竝改差,何如?傳曰,允。
有政。吏批,判書金壽鉉進,參判閔正植牌招不進,參議閔宗植牌招不進,右副承旨吳有善進。以宋世憲爲兼輔德,金甲洙爲應敎,姜文馨爲同敦寧,趙東萬爲禮曹參判,崔致永爲兵曹參判,金炳秀爲敦寧都正,金大鉉爲兵曹參知,趙文永爲同經筵,金永薰爲兵曹正郞,吳春泳爲中學敎授,宋彦會爲南學敎授,金命來·田翼龍·李東相爲典籍,李好根爲漢城主簿,吳學泳爲氷庫主簿,李海德爲宗府參奉。承文判校金大鉉今加通政,滿三十朔,依法典加資。機器局司事徐相鎬,滿三十朔,仍其職陞六事,承傳。前都正朴奎鎭,五衛將丁殷敎,已上今加嘉善。監役姜東永,今超通政加資事,承傳。咸興判官申勝休,特爲仍任事,承傳。前同知金茂根今加嘉義,武科回榜人,依法典加資事,承傳。內務府副主事單朴奎源。
兵批,判書閔泳煥病,參判崔致永病,參議李冕雨進,參知金大鉉病,同副承旨金禹鉉進。以鄭奎澈爲威鳳別將。城山別將單趙東化,僉知三單吳賢根·柳寅學·趙存鶴,上護軍玄殷泰,大護軍白殷培,護軍金明圭·趙載恒·李昌鎬,副護軍鄭寅學·金大鉉,副司直南廷弼,副司果金弘錫·金鎭爀·朴有慶,副司正朴羲寅·金達㻐,副司勇吳宅洙,知事白殷培,以上竝單付。玄殷泰以上加設,依定式減下。
吏批,再政。以金弘圭爲右尹,金裕行爲刑曹參議,嚴錫權承文判校,尹秉綬爲宗府正,李喬憲尙衣主簿,薛孝錫爲引儀。
以吏曹參議閔宗植,牌不進罷職傳旨,傳于金禹鉉曰,只推。
金禹鉉,以內務府言啓曰,本〈府〉副主事金鼎九,惟事占便,無意供職,揆以道理,萬萬駭然。汰去,何如?傳曰,允。
又以內務府言啓曰,交涉衙門主事朴奎源,本府副主事差下,何如?傳曰,允。
參議內務府事閔丙承疏曰,伏以臣,猥以匪才,濫叨宮銜,今焉周年于玆,效蔑塵刹,居恒懍惕。且睿學日就,胄筵頻開,其在啓沃之方,尤宜宿德英才以處之。豈容如臣倥侗無肖,冒廁於其間也?此臣所以夙夜慙恧,如結求解者,非第爲鵜梁之譏,㺅冠之朝嘲而已。噫,臣於年來,煦濡雨露之澤,依近日月之光,淸貫華選,揚歷殆遍,區區私忖,每以爲藐然小臣,旣無寸長可裨,則但當就陰息影,謹守拙分,惕淵戒氷,少逭舊愆,以圖不報之爲報,是乃至誠也,矢心也。聖明亦當俯燭其才器之無稱,而志願之有任矣。至於內務參佐之任,亦豈臣一毫彷彿,而秪緣洪恩如天,感激居先,不遑他顧,式至今泯默趨走。然惟惶媿悶迫之心,何嘗斯須忘也?臣本淸脆善病,而素患痰滯之祟,自入春以來,尤爲闖作,日事刀圭,功效尙遲,以此見狀,雖欲强策駑鈍,不擇燥濕,而勢不可得也。耿耿一念,惟在卸負就閑,以保螻蟻之生耳。玆敢仰暴衷懇。伏願殿下,俯垂鑑諒,亟遞臣本兼之職,俾公無僨私獲遂焉。臣無任云云。省疏具悉。所辭中,春銜依施。
上在景福宮。停常參·經筵。
金禹鉉啓曰,明日常參·經筵,取稟。傳曰,停。
傳于金禹鉉曰,再明日三日製,通方外爲之,試紙用大好紙,弘文提學牌招。
傳于金禹鉉曰,翰林召試,勤政殿命官爲之。
傳于金禹鉉曰,都承旨許遞,前望單子入之。
承旨前望單子入之,閔丙奭落點。
金禹鉉,以弘文館言啓曰,應敎南廷弼許遞出去,上番闕直,事甚未安。副應敎閔哲勳,校理沈遠翼·高時協,副校理李臣榮·金懿秀,竝卽牌招,推移入直,新除授應敎金甲秀,一體牌招察任,何如?傳曰,允。
又以侍講院言啓曰,新除授兼輔德宋世憲,時在忠淸道淸州地,書筵入番事緊,斯速乘馹上來事,下諭,何如?傳曰,允。
又以尙衣院提調意啓曰,僉正李象恂,主簿朴健陽,俱以在外未肅拜,別提洪鍾益,監刈出去,主簿李喬憲,身病未肅拜。所重之地,曠職可悶。令該曹口傳他司相換,何如?傳曰,允。
又以礦務總局言啓曰,本局主事李鍾薰·朴昌鎬,竝姑減下,何如?傳曰,允。
按撫使南廷順疏曰,伏以臣,冒控病實,恭俟恩諒,誠淺辭拙,未蒙允兪,惶恧之極,不知所出,只是氷炭交中,淵谷在前。竟以吉州事,政府回啓,至下重推之命,臣尤不勝悚懍愧恧,無地自容,査事宜其嚴急而修啓,致此愆滯,不職之罪,於是乎益著矣。臣之此任,何嘗萬分一可堪也哉?誠以感恩怵義,殫竭圖報之計也,而須代旣久於報瓜,賤疾轉劇於採薪,其悶鬱貞痼之狀,已悉前疏,猶不敢架疊煩複,今焉自速大何,罰止薄警,顧何可徒恃寵渥,晏然蹲據,以隳典章,又壞廉維乎?臣以是憂悸愈甚,萬難仍冒。玆申肝膈之懇,仰陳黈纊之下。伏乞聖明,俯垂鑑諒,亟遞臣見帶之職,仍治臣當勘之律,無使公事瘝廢,亦得私分獲安,千萬幸甚。臣無任云云。答曰,省疏具悉。問備,卽因事體而然也。卿其勿辭,益勉藩宣之責。
上在景福宮。停常參·經筵。
自人定至二十日開東,灑雨下雨,測雨器水深三分。
金禹鉉啓曰,明日常參·經筵,取稟。傳曰,停。
傳于金稷鉉曰,戶房承旨,與禮曹堂上·戶曹郞廳,依定式,馳詣宣武祠奉審以來。
金禹鉉啓曰,左右史不可不備,別兼春秋李垠鎔·閔亨植,竝卽牌招,推移入直,何如?傳曰,允。
傳于金禹鉉曰,今二十六日,館學儒生應製,通方外爲之,試紙用大好紙,景武臺親臨磨鍊,試官以時原任賓客·春坊中擬入。
金禹鉉啓曰,翰林召試,明日勤政殿,命官爲之事,命下矣。領事以下館閣堂上,竝待開門命招,何如?
吏曹口傳政事,尙衣主簿李喬憲,引儀崔在淵,已上相換事,承傳。
金稷鉉,以戶曹言啓曰,時御所內各司,依定式,發遣本曹佐郞臣李應宰,與兵曹參判臣崔致永,佐郞臣李在祏,東所衛將臣鄭雲澤,西所衛將臣閔德顯,南所衛將臣李忠呂,北所衛將臣閔丙文,眼同看審,則姑無雨漏處之意,敢啓。傳曰,知道。
又以戶曹言啓曰,臣範朝,與佐郞臣李應宰,依定式進詣時御所,周回宮墻奉審,則如干有頉處,從便修改之意,敢啓。傳曰,知道。
又以禮曹言啓曰,卽接宗廟署所報,則明日三日製試取時,本署官員,俱爲觀光云矣。依定式,本曹佐郞崔秉煜,假官差送,以爲代直後,赴試之地,何如?傳曰,允。
又以義禁府言啓曰,明日三日製,通方外爲之時,本府都事皆爲赴擧,只有武都事一員,當直入直,而本府入直·公事回公都事,及翰林召試時,勤政門·隆文樓門·隆武樓門禁亂都事,無以推移。假都事五員,令該曹口傳差出,以爲擧行,何如?傳曰,允。
又以刑曹言啓曰,卽接江原監司鄭泰好文移,則麟蹄縣徒一年定配罪人孫順浩,限滿云矣。取考曹上配案,則孫順浩身爲兵丁,無難逃躱罪,丁亥十二月到配,今已限滿的實,依法典放送後,徒流案頉下事,分付道臣之意,敢啓。傳曰,知道。
吏曹啓目,侍講院說書閔泳轍名字,改以泳喆,前參奉金敎昇名字,改以敎贊,前判官李寬熙名字,改以宗夏,前守奉官李秉圭名字,改以載圭,副護軍朴貞浩名字,改以貞祐,出身鄭寅俊名字,改以寅煥,出身金在聲名字,改以用殷,出身宋淳佖名字,改以淳明事爲等如告狀,依例令藝文館,〈給帖〉,何如?判付啓依允。
同敦寧姜文馨疏曰,伏以臣於日昨,伏奉除旨,以臣爲同知敦寧府事者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
上在景福宮。停常參·經筵。
藥房提調朴齊寬,副提調閔丙奭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
閔致憲啓曰,明日常參·經筵,取稟。傳曰,停。
傳于金昇圭曰,左承旨持此御題,與弘文提學,偕往泮宮,試取以來。
閔致憲啓曰,弘文提學金昌熙,旣已承牌矣。藝文提學閔種默,卽爲牌招,相同參考試,何如?傳曰,允。
禮曹來五月十一日,行景慕宮夏享大祭,親祭,取稟。奉敎恭依。
傳于金禹鉉曰,右副承旨許遞,前望單子入之。
承旨前望單子入之,李重夏落點。
傳于閔丙奭曰,今番召試,取四人。
金昇圭啓曰,臣敬奉御題,與弘文提學金昌熙,偕往泮宮,三日製儒生試取,則收券爲五百五十七張矣。捧入之意,敢啓。傳曰,知道。
傳于金昇圭曰,三日製詩居首三下幼學宋鍾冕,直赴殿試,之次草三下進士李庚稙,直赴會試,之次次上幼學閔泳瓚等二人,竝給二分,之次次上幼學李容林等二人,竝給一分,之次次上幼學徐相薰等四人,各奎章全韻一件賜給。
傳于金昇圭曰,入格儒生,明日待令。
傳于金稷鉉曰,前監察蔡東根,議藥同參差下。
金稷鉉啓曰,左右史不可不備,別兼春秋李垠鎔·閔亨植,竝卽牌招,推移入直,何如?傳曰,允。
吏曹口傳政事,引儀李喬憲,北部令尹榮斗,以上相換事,承傳。
以司謁口傳下敎曰,設稧名色禁斷事,前後申飭果何如,而浮浪挾雜之類,呼黨爲群,作弊無數,訛言多端云。是豈前日嚴飭之本意乎?究其所爲,無嚴極矣。刑·漢兩司,左右捕廳,另加禁斷,而如是申飭之後,復踵前習,則法司堂上,左右捕將,難免重勘事,郞廳·從事官發牌聽傳敎。
以司謁口傳下敎曰,近聞育英公院學員,無故懸病,不勤課工,至有敎師言歸之境,極爲駭歎。從玆以往,左院則間日赴院,右院則課日篤學,期有實效。如是申飭之後,復有舊習,乃父乃兄,難免重勘,若無父兄者,論警其薦主,而該堂亦難免不飭之失。以此嚴飭事,分付。
金禹鉉,以議政府〈言〉啓曰,分館人別單書入,而待啓下,令該曹按例付職,分館後年滿五十人,依法典陞六事,分付,何如?傳曰,允。
又以吏曹言啓曰,贈諡文靖公李源命延諡,定行於今月二十六日本第云矣。敢啓。傳曰,知道。
又以禮曹言啓曰,今三月二十六日親臨景武臺館學儒生應製試取時,王世子侍坐之節,何以爲之?敢稟。〈傳曰〉,依例磨鍊。
又以禮曹言啓曰,景慕宮夏享大祭,當以五月上旬內擇日,而旬內無吉日云。在前如此之時,已有中旬推擇之例矣。今亦依已例,以中旬磨鍊以入之意,敢啓。傳曰,知道。
又以禮曹言啓曰,平壤武烈祠祭,例以八月中丁日設行,爲今年八月中丁,在前十四日,與明陵忌辰相値。在前本祠祭,與國忌相値,則以三丁日退行事,曾有定式矣。來八月武烈祠祭,依定式,以三丁二十四日磨鍊以入之意,敢啓。傳曰,知道。
又以尙衣院提調意啓曰,僉正李象恂,主簿朴健陽,俱以在外未肅拜,別提洪鍾益監刈出去,日前變通草記蒙允矣。新除授主簿崔在淵,亦是在外,所重之地,曠直可悶。在外未肅拜人,竝令該曹口傳他司,在京無故人相換,何如?傳曰,允。
敦寧都正金炳秀疏曰,伏以臣於日昨,伏奉除旨,以臣爲敦寧府都正者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚。臣無任云云。省疏具悉。所請依施。
上在景福宮。停常參·經筵。
金禹鉉啓曰,來二十五日朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
傳于金禹鉉曰,入格儒生崇陽門外施賞。
金禹鉉啓曰,左右史不可不備,翰林召試被選人閔泳喆,令該曹口傳付職,牌招入直,何如?傳曰,允。
吏曹口傳政事,檢閱單閔泳喆。
吏曹,兼說書單閔泳喆。
吏曹口傳政事,尙衣主簿崔在淵,引儀尹榮斗,已上相換。尙衣主簿朴健陽,濟用主簿成載瑨,已上相換事,承傳。
金禹鉉啓曰,明日咸興·永興兩本宮,衣襨香燭封裹時,禮房承旨,當爲齋宿。行都承旨閔丙奭,所當牌招,而拘於廳規,不得請牌。何以爲之?敢稟。傳曰,牌招。
傳于金禹鉉曰,不審之吏曹堂上,施以刊削之典,當該承旨,施以罷職之典。
傳于金禹鉉曰,吏曹參議有闕之代,前望單子入之。
吏曹參議前望單子入之,金春熙落點。
金禹鉉啓曰,臣與同副承旨李重夏伴直矣,罷職出去,伴直無人。左承旨閔致憲,所當牌招,而拘於廳規,不得請牌。何以爲之?敢稟。傳曰,牌招。
傳于金禹鉉曰,承旨有闕之代,前望單子入之。
承旨前望單子入之,趙東萬落點。
傳于金禹鉉曰,禮曹參判有闕之代,前望單子入之。
金禹鉉,以禮曹言啓曰,來五月十一日,行景慕宮夏享大祭親行時,王世子亞獻之節,依例磨鍊乎?敢稟。傳曰,依例磨鍊。
又以內醫院都提調·提調意啓曰,前監察蔡東根,議藥同參差下,令該曹口傳付軍職,冠帶常仕,何如?傳曰,允。
又以統理交涉通商事務衙門言啓曰,本衙門主事鄭萬朝·朴奎源遷轉代,前主事韓喆重,前司事李應翼差下,竝令該曹,口傳下批,何如?傳曰,允。
吏曹口傳政事,交涉衙門主事二單韓喆重·李應翼。
吏曹啓目,權知承文院副正字李啓弼·李邦燮·金顯翊·李源奎·張復炫·閔泳會·金義善·李寅根·李胤鍾·朴魯洙·閔憙植·羅元容·尹相燮·申養均·李秉昊·李養稙·朴台熙·宋憲卿·柳成麟·李載乾·李尙柔·權寶善·丁大乾·朴羲寅·蔡弘伯·李熙模·陳甲鉉·金庭植·鄭奎三·尹相祜·李萬宰·兪鎭贊·金達㻐·金錫泰·朴文相·朴忠彬·金相昊·趙光涵·鄭在健·崔圭升·李仲久·李吉九·張齊翰·梁柱赫·李能馥·李鏡昈·李錫泳·曺基榮·楊源成·張志濂·金冕洙·金培胤·朴勝恒·金泰郁·朴用柱·成健鎬·尹斗炳·申佐均·李台健·金翰濟·柳雲燮·李範仁·韓昌洙·洪顯一·李容九·趙啓鎬·朴箕陽·金炳禹·崔昌溥·金輝柄·金容悳·李五應·趙善九·金永儀·李河駿·閔厚植·洪鍾榮·崔在道·李丙逌·洪鍾奭·韓相晩·鄭容默爲等如,口傳施行,何如?判付啓依允
吏曹啓目,權知成均館學諭金鼎載·黃致鎬·李羲一·全永悳·尹履璿·姜仁會·張紀淵·李浩溶爲等如,口傳施行,何如?判付啓依允。
吏曹啓目,權知校書館副正字朴達名·劉興龍·盧台淵爲等如,口傳施行,何如?判付啓依允。
吏曹啓目,典圜局司事李奎邦名字,改以奎用,司果金澤南名字,改以濟南,副司果李能夏名字,改以匡夏事爲等如告狀,令藝文館給帖,何如?判付啓依允。
上在景福宮。停常參·經筵。
金禹鉉啓曰,明日常參·經筵,取稟。傳曰,停。
禮曹參判前望單子入之,李乾夏落點。
傳于金禹鉉曰,少尹外法司堂上竝許遞,前望單子入之。
法司堂上前望單子入之,刑曹判書韓圭卨,參判尹致聖,參議南奎熙,判尹尹榮信,左尹韓喆愚,右尹閔炯植落點。
兵曹口傳政事,副司果單蔡東根。
金禹鉉啓曰,奏御文字,何等審愼,而吏曹改名啓目,有所錯誤,致謹下詢,事甚疎忽,極涉未安。臣之矇未覺察,不勝惶悚。原啓目勿施,當該吏曹堂上,從重推考,何如?傳曰,允。爾亦推考。
又啓曰,行都承旨閔丙奭育英公院進,行左承旨趙東萬,右副承旨金稷鉉,不爲仕進,右承旨金昇圭廚院進,右副承旨閔致憲式暇,院中只有臣一人,伴直無人。右副承旨所當牌招,而拘於廳規,不得請牌。何以爲之?敢稟。傳曰,牌招。
金禹鉉,以議政府言啓曰,鑄幣,有國之大政也。卽所以裕財源,便民用,而鑄不如式,奸僞百端,況又市廛物價,日益騰踴,將不至於何境?此若仍置,弊將無窮。失檢之當該句管堂上,施以刊削之典,都監官都邊手移送秋曹,嚴刑遠配,鑄所撤罷,何如?傳曰,允。
又以摠禦營言啓曰,本營別將李奎璿,身病猝重,勢難察任,改差,何如?傳曰,允。
又以義禁府言啓曰,今二十四日,館學儒生應製,通方外爲之時,本府都事,皆爲赴擧,只有武都事一員,當直入直,而本府入直·公事回公都事,及秋成門禁亂都事,無以推移。假都事三員,令該曹口傳差出,擧行,何如?傳曰,允。
吏曹啓目,權知承文院副正字蔡弘伯·陳甲鉉·崔圭升·李能馥,權知成均館學諭金鼎載·姜仁會,俱以登科後,年滿五十,依定式,六品職遷轉,何如?判付啓依允。
上在景福宮。停常參·經筵。
金稷鉉啓曰,明日常參·經筵,取稟。傳曰,停。
金禹鉉,以內務府言啓曰,總務官洪鍾永,聞有身病,改差,其代副護軍尹瀗差下,何如?傳曰,允。
上在景福宮。停常參·經筵。
金禹鉉啓曰,明日常參·經筵,取稟。傳曰,停。
傳于金禹鉉曰,政官牌招開政。
傳于金禹鉉曰,今日政,遷轉守令,勿拘常格,未準朔守令中,通融擬入。
傳于金禹鉉曰,有實故玉堂許遞,今日政差出。
傳于金禹鉉曰,長湍府使之代,前兵使洪在羲除授。
傳于金禹鉉曰,統衛營領官之代,哨官玄興澤陞差。
吏曹,長湍府使洪在羲除授事,承傳。
傳于金禹鉉曰,前府使具然韶,前縣監尙澐,竝機器局幇辦差下。
金禹鉉啓曰,明日傳香,禮房當爲齋宿。行都承旨閔丙奭,所當牌招,而拘於廳規,不得請牌。何以爲之?敢稟。傳曰,牌招。
傳于金禹鉉曰,江華留守有闕之代,都承旨閔丙奭除授。
傳于金禹鉉曰,都承旨有闕之代,前望單〈子〉入之。
吏曹,江華留守單,閔丙奭除授事,承傳。
傳于金禹鉉曰,全羅兵使之代,平安兵使李敎昌除授,平安兵使之代,協辦內務府事鄭洛鎔除授。
傳于金禹鉉曰,典圜局摠辦有闕之代,參議內務府事朴齊純差下。
金禹鉉啓曰,典圜局摠辦參議內務府事朴齊純差下,命下矣。今日政下批,何如?傳曰,允。
傳于金禹鉉曰,公事不審之中官高廷翼,從重推考。
金禹鉉,以吏曹言啓曰,通禮院左通禮崔在澈,以其身病,呈狀乞遞,改差,何如?傳曰,允。
又以吏曹言啓曰,成均館直講任憲奎,以其身病,呈狀乞遞,改差,何如?傳曰,允。
又以吏曹言啓曰,古阜郡守金炳億呈狀內,矣身受由上京矣。還官之路,中路得病,萬無還任之望云。罷黜,何如?傳曰,永柔縣令宋秉斗相換。
又以吏曹言啓曰,延曙道察訪鄭斗文,以其身病,呈狀乞遞,改差,何如?傳曰,黃山察訪李熙守相換。
又以兵曹言啓曰,宣傳官李奎集,以其病難供職,呈狀乞遞,係是加設窠,減下,何如?傳曰,允。
又以兵曹言啓曰,卽接守門將廳牒報,則守門將具然奎呈辭在外,韓箕錫·朱錫南除授在外,俱爲過限未入仕,竝改差,何如?傳曰,允。
又以兵曹言啓曰,內禁將尹秉善除授在外,上來無期,五衛將李忠呂·金光泓·李容儀·安文恒,忠翊衛將朴起羽,昌德宮衛將李昌信·張元成·張錫箕,俱以病難供職,呈狀乞遞。新除授全羅右水使李奎曾,母年今爲七十五歲,法不當遠離赴任之望,戶奴呈狀乞遞矣。閫帥之親年七十五歲以上者,許遞其任,載在法典,竝改差,何如?傳曰,允。
有政。吏批,判書金壽鉉,參判閔正植,竝牌招不進,參議金春熙進,同副承旨金禹鉉進。
以吏批言啓曰,判書金壽鉉,參判閔正植,竝牌招不進,小臣獨政未安。何以爲之?敢稟。傳曰,只出緊任。
以吳春泳爲修撰,鄭宜默爲副修撰,李時泓爲平市令,鄭舜鎔爲鍾城府使,趙寬在爲高城郡守,李台珽爲振威縣令,梁禹龜爲柒原縣監,閔泳大爲南平縣監。摠務官單尹瀗,機器局幇辦二單具然韶·尙澐,典圜局摠辦單朴齊純。前都正睦齡錫·張羽鎭,已上今加嘉善,副司果金秉五,今加通政,已上朝官年八十加資。
兵批,判書閔泳煥進,參判崔致永病,參議未差,參知金大鉉入直,右承旨金稷鉉進。
以兵批言啓曰,白翎僉使今當差出,而擬望之人乏少。他道虞候竝擬,何如?傳曰,允。
以李範晉·鄭顯奭爲同知,李根奭爲同訓鍊,具奭祖爲兼訓鍊都正,洪台燮爲內禁將,閔鳳鎬·朴起羽·盧炳稷·尹光國·朴永蓍爲五衛將,金春熙爲曹司衛將,鄭東旭爲忠翊將,白相萬·崔遠明·朴秉珠爲昌德將,李敬器·任泰斗爲守門將,尹夏炳爲摠禦哨官,李根鎬·李來鳳爲守門將,權一圭爲全羅右水使,李東燮爲白翎僉使,吳鼎善爲忠州營將,周昌斗爲羅州營將,徐德禧爲咸鏡中軍,李起完爲西水羅萬戶。梁永萬洞權管單崔星奎,同知單李源默,僉知單趙存復·李商興·趙益熙,訓鍊判官加設單閔峻植,大護軍洪澈周·鄭基會·李鳳儀,護軍徐丙懋·金弘圭·李根奭,副護軍金裕行·吳有善·李鎬喆·金炳秀·李圭夏·李根豊·李奎集·具達祖·趙羲昌·李胄榮,副司果尹皞燮·蔡弘伯·陳甲鉉·崔圭升·李能馥·金鼎載·姜仁會·李泰來·金在和·裵秉根·李亮烈,副司勇金濟燮·禹聖河,以上竝單付。
吏批,再政。以趙秉鎬爲右參贊,申獻求爲同敦寧,李冕雨爲敦寧都正,朴齊敎爲工曹參議,金壽鉉爲掌樂提調,閔正植爲長興提調,李中斗爲左通禮,金麟植爲直講,李佐庭爲社稷令,禹錫河爲惠陵令,趙羲晉爲禁府都事,嚴基元爲監察,李承麟爲繕工別提,洪鍾奫爲典設別提,李錫泳〈爲〉昭寧園守奉官,南學熙爲寧海府使,李文淵爲珍山郡守,金良默爲陽智縣監,金冕夏爲箕子陵參奉,薛孝錫爲典獄主簿。
兵批,再政。以吳景默爲訓鍊主簿,金炳善爲左捕從,李鼎泰爲守門將,金學濂爲平安兵虞候,金聖烈爲長串僉使,李在燮爲三島僉使,金逸國爲淸城僉使。僉知單金秉燮·申鶴熙·李奎春。
吏批,三政。以金宗漢爲工曹參判,尹瀗爲兵曹參議,朴齊億爲瑞興府使,李東弼爲宗府參奉,曺斗煥爲濟用主簿,王夔修爲南部令,金容觀爲引儀。左參贊單趙秉鎬,右參贊單徐相雨。
兵批,三政。以姜彝會爲訓鍊主簿,韓用奎爲左捕從。僉知單金升淵·李秀一·金商基。
四政。金應稷爲摠禦哨官,李友魯爲訓鍊主簿。僉知單張彦植·張德煥·洪秉萬。
五政。李冕珪爲訓鍊僉正。同知單白相萬,僉使單林秉斗·朴廷基·朴奎鉉。
六政。李起郁爲摠禦哨官。同知單崔達明,僉知單趙漢箕·李應善。
七政。林承學爲宣傳官。同知單朴秉珠,僉知單趙羲駿·李在淵·吳致沍。
八政。李起諸爲訓鍊僉正。僉知單李敏興·金潤九·申鴻模。
九政。沈彦澤爲中樞府都事。副司勇李必俊,僉知單具永書·尹喜民·白東奭,知事加設單洪文燮·李儒行·金賢淳,同知單李南輅,兼鎭撫使親軍沁營外使單閔丙奭。
金禹鉉,以議政府言啓曰,向日全州府吏奴輩之起鬧,至有燒毁戕害之擧,雖是渠輩,私自逞憾,苟有一分畏法,豈至於此乎?其所鉤覈,不容稽緩,及見道啓,未有到底査究,謂以渠魁在逃,待捉嚴覈云,而伊後數朔,更不登聞,豈有如許事體乎?且以麟蹄民撓事言之,已有春川留守馳啓,而該道道臣,尙此寥寥,獨不聞不知而然乎?極爲慨駭。不可仍寘。兩道道臣,爲先施以越俸之典,其遲滯委折,三懸鈴行會,使之罔夜登聞,何如?傳曰,允。
又以議政府〈言〉啓曰,嶺南前道臣李鎬俊,在任時,以晉州還結弊之到極,有所具意見論啓者,而詳閱狀辭,連探物議,則如不趁今矯整,將有邑不爲邑之慮矣。蓋該牧,嶠南巨局也。挽近許多民瘼,便成難醫,而以言乎還弊,則兵營穀四萬五千包,春糶秋糴之際,倉屬之從中之舞弄矣,已所難堪。若其九千五百石之耗與色,以本米,濫數執錢,罔有限節,窮蔀力竭,或致差晩,則稱以頭錢,又從以加斂無藝,荷擔流離,安得不然?以言乎結弊,則川浦白徵是也。無其土則無其人,理也,而强責於族戚,而族戚渙散,勒排於面里,而面里蕩析,遂至於沃壤俱陳,餘民莫保。自朝家,旣燭其實,而寧不思救焚拯溺之道乎?從今以往,本牧所在兵營還餉四萬五千石,營邑爛商,圖所以便民之方,耗條四千五百石之每石三兩道。
又以禮曹言啓曰,各陵園所,今春植木及播橡,依定式擧行後,株數區別報來,故別單書入,而健陵·顯隆園植木,則本府留守,已爲區別狀聞矣。敢啓。傳曰,知道。
又以奎章閣〈言〉啓曰,原任待敎沈相璡,本生母卒哭日,依定式遣檢書官勸肉以來之意,敢啓。傳曰,知道。
又以親軍統禦營言啓曰,本營右司副領官申泰休外任代,大阜島僉使閔致憙差下,使之察任,何如?傳曰,允。
又以摠禦營言啓曰,本營騎士將金錫圭,身病猝重,勢難察任,改差,何如?傳曰,允。
又以摠禦營言啓曰,本營別將,今當差出,而擬望之人乏少,外任竝擬,何如?傳曰,允。
又〈以〉摠禦營言啓曰,本營騎士將,今當差出,〈而〉擬望之人乏少,外任竝擬,何如?傳曰,允。
吏曹判書金壽鉉疏曰,伏以臣,卽見喉院啓辭批下者,以改名啓目,有所失檢,至蒙重推之典,臣滿心惶蹙,無他自容。奏御文字,本自愼重,況此犯觸,雖夢寐之間,必當警惕,而由臣昏耗,致此遺察,豈不萬萬悚懍乎?薄施問備,不足蔽辜,玆敢短章自劾。伏乞聖明,亟降威罰,以爲不職者戒焉。臣無任云云。答曰,省疏具悉。旣已問備,何必爲引?卿其勿辭行公。
兼戶曹判書鄭範朝疏曰,伏以臣於本曹事,前後瘝溺之狀,則淵鑑之所燭,輿論之所指也。愈久愈瘝,轉益惶恧,卽伏見政府草記啓下者,則以鑄弊失檢事,當該句管堂上刊削之命矣。當初設鑄時,旣有該營度支,同爲句檢之命,則今當被罪之地,臣與鎭禦使,宜無異同,而喉院傳旨,獨漏臣名,臣於是,益不勝瞠然惶惑之至。夫鑄幣,民國之大政,鑄不如式,則心度受病,其爲關係綦重何如,而緣臣昏謬無狀,全未操飭,至於今日而弊到劇處矣。旣是臣曹之同檢,則今不可諉之該曹所掌,而自倖其逭也審矣。揆以事理,義難泯默。玆敢短章自劾,冒瀆崇嚴。伏乞聖明,俯垂鑑諒,亟治當勘之律,以全公體,以安私分。臣無任云云。答曰,省疏具悉。雖是同檢,未嘗專管,卿不必如是深引矣。
江華留守鄭洛鎔疏曰,伏以臣本無干城鞱靲之才,而猥荷聖明,俯藉先蔭,梱臬棨戟,歷揚殆遍,榮已極矣,職已濫矣。居恒震惕,不啻履薄,則更何有一毫圖占之望哉?乃於昨春特除居留,尤出尋常,規以私分公格,宜卽累牘,丐免不暇,而非徒例疏之防限攸在,舍大任,就外職,恐有薄不爲之嫌,不敢一疏,僶勉冒膺,奄已周歲。臣自受此任,未嘗有一眠之安,一食之甘者,恐累則哲之德,期圖涓埃之報,其奈樗櫟不材,輕於憚鎭,桑楡向晩,病於煩劇,調鍊而蓄積也,繕修而保障也,尙在疎虞,與其久縻而不能責效,寧早自爲計,推賢讓能,得其人而任其事也。況乎內務之協,圜府之摠,空費年月,尤豈臣鹵莽者,所可承當哉?只耽寵榮之叨竊,必非物議之孚允,臣所明知。且臣子周永,年少無狀,臣常憂之,而幸被洪造,授之字牧,盈滿兢懼,措躬無地,左右思惟,玆陳短章。伏乞天地父母,俯賜淵鑑,亟遞臣居留之任,曁協辦摠辦之兼銜,曲垂生成之澤。無任云云。答曰,省疏具悉。所辭中,居留之任·摠辦之銜,依施。
上在景福宮。停常參·經筵。
藥房提調朴齊寬,左副承旨閔致憲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
閔致憲啓曰,明日常參·經筵,取稟。傳曰,停。
承旨前望單子入之,南廷哲落點。
傳于金禹鉉曰,水原留守有闕之代,金判府事爲之。
傳于金稷鉉曰,宗廟都提調有闕之代,金判府事爲之。
傳于金稷鉉曰,司饔都提調有闕之代,金判府事爲之。
金稷鉉啓曰,水原留守金弘集,當爲下批矣。政官牌招開政,何如?傳曰,允。
傳于金禹鉉曰,工曹判書有闕之代,前望單子入之。
工曹判書前望單子入之,尹滋悳落點。
傳于金禹鉉曰,知敦寧許遞,前望單子入之。
知敦寧前望單子入之,韓敬源落點。
傳于金禹鉉曰,有實故玉堂,竝許遞,前望單子入之。
玉堂前望單子入之,修撰姜敬熙,副校理金弼洙落點。
金稷鉉啓曰,新除授玉堂姜敬熙,方在刊削中,何以爲之?敢稟。傳曰,蕩滌敍用。
傳于金禹鉉曰,同福縣監之代,典設別提洪鍾奫擬入,大靜縣監之代,副司果金亨培擬入。
以司謁口傳下敎曰,時原任大臣·閣臣·內衙門堂郞·承史玉堂,明日來會。
傳于金禹鉉曰,當該承旨推考,注書從重推考。
傳于金禹鉉〈曰〉,明日出宮門路,以廣臨門爲之。
以江原監司鄭泰好狀啓,橫城縣民家失火事,傳于金禹鉉〈曰〉,當此農作之時,民家燒燼,若是夥多,聞甚驚慘。元恤典外,別加顧助,燒死人,如有生前身還布,竝蕩減,趁卽結構奠接,俾無一民失所捷遑之弊事,廟堂各別措辭分付。
有政。吏批,判書金壽鉉牌招不進,參判閔正植,參議金春熙牌招不進,右副承旨金稷鉉進。
以吏批言啓曰,判書金壽鉉,參議金春熙,竝牌招不進,小臣獨政未安。何以爲之?敢稟。傳曰,仍爲之。
以韓光洙爲執義,尹昌燮爲司諫,趙鍾純·宋世鉉爲掌令,李範昌·崔璟模爲持平,李鎬性爲獻納,李㝡承·李秉喬爲正言,朴齊寬爲宗廟提調,趙學永爲引儀,柳淳永爲東部令,李承一爲尙瑞主簿,徐殷淳爲典設主簿,魚在淪爲尙瑞別提,洪鍾奫爲同福縣監,金亨培爲大靜縣監,兪元錫爲柒原縣監,任善準爲江東縣監。兼水原留守單金弘集爲之事,傳敎。華寧殿提調單金弘集。古阜郡守金炳億,永柔縣令宋秉斗,相換事,承傳。
兵批,判書閔泳煥病,參判崔致永病,參議尹瀗未肅拜,參知金大鉉,入直政事進,同副承旨金禹鉉進。僉知三單安秉宅·成夏永·沈宜壽,大護軍李玄翼,副司直李臣榮,副司果宋在會,兼摠理使單金弘集,以上竝單付。
再政。吏批,以金有濟爲監察,蔡東根爲典設別提,兼弼善爲韓光洙。延署察訪鄭斗文,黃山察訪李熙守,相換事,承傳。
金稷鉉,以禮曹言啓曰,卽接宗廟署所報,則明日館學儒生應製試取時,本署官員,俱爲觀光云矣。依定式,本曹佐郞崔秉煜,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日館學儒生應製試取時,本殿官員,俱爲觀光云矣。依定式假官一員,令吏曹成均館官員口傳啓下,以爲代直後赴試之地,何如?傳曰,允。
又以弘文館言啓曰,副修撰尹皞燮許遞出去,下番闕直,事甚未安。修撰宋在會,副修撰金秉庸,新除授修撰吳春泳,副修撰鄭宜默,竝卽牌招,推移入直,何如?傳曰,允。
又以侍講院言啓曰,新除授兼輔德宋世憲,自鄕上來云。卽爲牌招察任,何如?傳曰,允。
金禹鉉,以摠禦營言啓曰,本營騎士將權中璿,身病猝重,勢難察任,改差,何如?傳曰,允。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
兵曹口傳政事,摠禦營別將單具然昌,騎士將單李秉植。
兵曹口傳政事,親軍統衛營右副領官單閔致憙。
金禹鉉,以摠禦營言啓曰,本營兵房權用哲,身病甚重,勢難察任,今姑改差,何如?傳曰,允。
又以義禁府言啓曰,江原監司鄭泰好狀啓內,三陟營將金斗旭,通川郡守朱冕燮,爲先罷黜,其罪狀,令攸司稟處事,啓下矣。金斗旭自任所,未及上來云,依例發遣府書吏所致處,拿來。朱冕燮下去咸鏡道咸興地云,亦爲發遣府羅將,拿來,何如?傳曰,待待命拿囚。
上護軍洪祐昌疏曰,伏以臣,適忝提擧之任,幸値不易之慶會,敢不竭蹶於駿奔之列,而臣年迫耆耋,癃病爲隣,常淹床褥,起居須人,跬武之內,蹣跚輒躓,升降之際,喘息先發,以若見狀,不可强策於將事之後,左右思量,不避猥褻,據實仰籲。伏乞聖慈,特垂矜憫,將臣所帶提擧之任,亟賜遞免,俾肅雝之地,無瘝曠之弊,公私不勝幸甚。臣無任屛營祈懇之至,謹昧死以聞。省疏具悉。所請依施。
上在景福宮。停常參·經筵。
金昇圭啓曰,明日常參·經筵,取稟。傳曰,停。
閔致憲啓曰,工曹參判金宗漢,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,館學儒生應製讀券官趙康夏,謂有情勢,奉牌闕外,陳疏到院,原疏雖不得不捧入,前後飭敎,何等截嚴,而屢度催促,終不入來,事體所在,誠未安。推考,何如?傳曰,允。
金昇圭,以侍講院言啓曰,王世子進講論語第二卷,今已畢講,第三卷繼講之意,敢啓。傳曰,知道。
傳于金禹鉉曰,今日異於他日,輕囚放釋。
金禹鉉啓曰,臣禹鉉,敬奉聖敎,馳往義禁府,取考囚徒案,則無時囚,故仍詣典獄署,取閱囚徒案,則辭緣推覈間嚴囚罪人一名,辭緣査覈間嚴囚罪人三名,辭緣鉤覈間嚴囚罪人一名,係是重囚,緣坐罪人五名,應坐罪人二名,因傳敎査覈間嚴囚罪人一名,因傳敎刑配間嚴囚罪人三名,公錢不納罪人五名,不可以輕囚論,故竝仍囚。其餘各司直囚罪人李鍾敏等十名,竝依傳敎放送之意,敢啓。傳曰,知道。
以吏曹參議金春熙牌不進罷職傳旨,傳于閔致憲曰,只推。
傳于金昇圭曰,世子宮論語第二卷畢講後賞格,草注紙二十卷,白綿紙三十卷,黃筆一百柄,直墨五十丁,黃蜜十斤,紬十匹,白木十匹,木三十匹入之。
傳于金昇圭曰,師領議政沈舜澤,廐馬一匹面給。左賓客鄭範朝,右賓客金永壽,左副賓客閔泳煥,右副賓客韓章錫,贊善宋秉璿,書筵官金洛鉉·朴性陽,各熟馬一匹賜給。輔德金聲根,半熟馬一匹賜給。兼輔德宋世憲,弼善韓光洙,兼弼善閔亨植,文學尹,兼文學權潚,司書金敎獻,兼司書閔啓鎬,說書閔泳喆,兼說書鄭世源,各兒馬一匹賜給。畫員十一員,寫字官十員,各紬一匹,白木二匹,陪吏十人,各紬一疋,白木二疋,書吏十八人,書寫書吏四人,正書朝報書吏二人,正書疏箚書吏一人,陪衛結束色書吏六人,各白木一疋,木二疋,草疏箚書吏二人,草奇別書吏一人,書員二人,各木二疋,其餘員役,各木一疋,賜給。
傳于金昇圭曰,左翊衛李重益,右翊衛閔尙鎬,左司禦沈相璜,右司禦南廷獻,左翊贊李始榮,右翊贊金胤洙,左衛率洪祐相,右衛率閔泳哲,左副率李容九,右副率金成圭,左侍直趙誠熙,右侍直宋鍾濂,左洗馬閔泳雲,右洗馬李容德,各兒馬一匹賜給。書吏六人,書寫書吏二人,各白木一匹,木二疋,奇別書吏一人,書員二人,各木二疋,其餘員役,各木一疋,賜給。
傳于金昇圭曰,世子宮兼長番內官十員,各紬二疋,白木一疋,出入番內官十二員,各白木二疋,司鑰二人,傳命司謁二人,各白木二疋,別監二十人,各白木一疋,木一疋,賜給。
閔致憲,以吏曹言啓曰,新除授大靜縣監吳璣相,柒原縣監梁禹龜,俱以身病,呈狀乞遞,改差,何如?傳曰,允。
又以吏曹言啓曰,古阜郡守金炳億,永柔縣令宋秉斗相換事,命下矣。古阜郡守金炳億,以前任金溝縣令,方在解由未出中,永柔縣令宋秉斗,以前任開寧縣監·報〈恩〉郡守,方在解由未出中。何以爲之?敢稟。傳曰,勿拘。
金昇圭,以弘文館言啓曰,新除授修撰姜敬熙,卽爲牌招察任,何如?傳曰,允。
又以弘文館言啓曰,新除授副校理金弼洙,時在平安道江東縣任所,經筵入番事緊,請斯速乘馹上來事,下諭。傳曰,許遞。
又以兵曹言啓曰,來四月初三日王世子詣宗廟齋宿,初四日夏享大祭攝行時,陪衛依前例磨鍊,而隨輿軍兵,當爲磨鍊矣。該營兵房,率該營馬步軍,幾番幾哨磨鍊,禁軍以幾番磨鍊乎?敢稟。傳曰,兵曹堂上·郞廳各二員,五〈衛〉將六員,禁軍二番磨鍊,統衛營兵丁一哨,壯衛營兵丁一哨,摠禦營步軍二哨,騎士二番,摠禦使率領爲先牌,統衛營兵丁一哨,壯衛營兵丁一哨,摠禦營步軍二哨,騎士二番,摠禦兵房率領爲後牌。
行禮曹判書趙康夏疏曰,伏以臣,伏奉應製讀券官恩點,固當駕屨不俟,而臣於昨年,猥忝別試主司,自速僨錯,竟陷大戾,汔今追惟,惶汗尙浹。凡諸試役,鑄鐵爲防,不惟同朝之所共見諒,抑亦聖簡之不當復及也。若諉月日稍久,恬若無故,靦然趨承,有關四維,玆敢冒陳短籲,仰干宸嚴。伏乞聖明,察臣滿諒,亟命鐫改,以重試事,仍治臣瀆聒之罪,以昭法紀焉。臣無任云云。答曰,省疏具悉。往事,何必爲引?試牌體重,卽爲入來。
工曹參判金宗漢疏曰,伏以臣,不職銓職,罰止重推,涵貸之恩,雖感,愆尤之訟,彌切,臺臣劾臣,公議愈嚴,危蹙泯伏,日夕俟勘,匪意水部新命,有隕自天,臣誠以榮爲懼,靡所措躬。噫,有罪則罪,王政攸先,而彈墨未乾,好爵與縻,夫豈有如臣今日所處者耶?以臣論臣,臣亦難恕。苟使臣,殫竭智慮,佐佑銓衡,甄拔注擬,平允物情,則長僚狼狽,豈至於斯?同是參座,同是行政,而罪雖著於均失,勘獨逭於重究,非但臣心所不自安,在朝家,將何以肅綱勵世,爲具位警乎?臣以官箴之來,爲國體,萬萬幸甚,固當拜受,何敢置辯,而平常區區所自矢者,惟是主恩之圖報也,職務之匪懈也。今乃一敗,竟速人言,撫躬悼歎,尙何可言?我殿下如日月照幽,如山藪包荒,威罰不加,恩誥斯煌,置臣於無累之地,造化生成之澤,尤非臣隕結所能酬,而在臣懲毖,自有其道,顧何可諉以已經薄勘,職名有殊,晏若無故,彯結翺翔,更不恤乎廉維之墜壞也哉?冒悚陳章,敢暴危衷。伏乞聖上,亟垂省察,鐫臣新授之職,俾遂微諒,刊臣朝籍之名,以重臺言焉。臣無任云云。答曰,省疏具悉。旣已問備,何必爲引?卿其勿辭,行公。
敦寧都正李冕雨疏曰,伏以臣於日昨,伏奉除旨,以臣爲敦寧府都正者,臣敢恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任云云。省疏具悉。所請依施。
修撰姜敬熙疏曰,伏以臣以庸愚下品,藐末後進,厚被甄陶之化,濫廁論思之列,隨事生疎,惟僨誤是倘來。乃於向者,伏蒙副修撰前望恩點,而適出郊舍,未卽承命本署,遂以在外,下諭政院,仍又按例請竄,臣於翌早,歸始及聞,惶懍震越,俟勘而已。不意聖度天大,曲加斟量,特下刊削之旨,罰不蔽辜,譴反爲榮,杜門鏟跡,只切訟愆。曾未幾月,瀛館除旨,又下於夢想之外,繼而蕩敍有命,召牌踵至,臣尤反躬怵恧,莫省攸措。噫,人臣供職,要在恪謹,雖以漫司散銜,不敢擅自尋鄕,必有休沐之告,由旬之呈,今臣妄率,自以爲未滿一舍之地,不過數宿之暇,冒昧暫出,徒思占便,設或無今番事機之彰露,固難免上而欺君下而自欺之科矣。亦何有於其行之遠近,其還之淹速也哉?況近年以來,嚴飭屢降,此等行遣,旣成定式,而臣獨倖逭,騫揚如舊,則格外仁覆,雖極感泣,其於朝家典憲,豈不爲偏頗之失乎?玆敢短章疾號,冒瀆崇聽。伏乞聖明,俯垂鑑諒,亟命下臣司敗,勘臣未盡勘之律,以昭法紀,以安微分焉。方自劾,何敢贅他,而第伏覩聖上典學之工,已自前秋,日輒召對,討論往牒,監戒得失,不勝欽仰萬萬,而寸陰之惜,夏禹猶然,十寒之憂,鄒孟所云。顧今春晷方永,政宜樂此不疲,益勤召接。經經緯史,非直有資於聖德之日新,亦所以爲東宮邸下書筵之勸勉,惟願懋哉懋哉。臣無任云云。省疏具悉。旣已經勘,何必爲引?爾其勿辭察職。尾附事,當留念矣。
己丑三月二十六日子時,王世子詣景武臺。宗廟夏享大祭攝行受誓戒入對時,行都承旨南廷哲,行左承旨趙東萬,右承旨金昇圭,左副承旨閔致憲,假注書朴羲寅,記注官玉秉觀,記事官閔泳喆,檢校直提學閔泳韶,檢校直閣朴鳳彬·李範晉·閔泳達,檢校待敎李垠鎔,原任待敎趙東潤,待敎金錫圭,校理沈遠翼,副修撰金炳庸,師沈舜澤,左賓客鄭範朝,右賓客金永壽,左副賓客閔泳煥,右副賓客韓章錫,輔德金聲根,兼輔德宋世憲,弼善韓光洙,兼弼善閔亨植,文學尹,兼文學權潚,司書金敎獻,兼司書閔啓鎬,兼說書鄭世源,左翊衛李重益,右翊衛閔尙鎬,左司禦沈相璜,右司禦南廷獻,左翊贊李始榮,右翊贊金胤洙,左衛率洪祐相,右衛率閔泳哲,左副率李容九,右副率金成圭,左侍直趙誠熙,右侍直宋鍾濂,左洗馬閔泳雲,右洗馬李容德,以次侍立。時至,相禮跪啓請出次。王世子具遠遊冠·絳紗袍·玄皮靴,乘輿出廣臨門。藥房提調朴齊寬,副提調南廷哲進前奏曰,侵昏勞動,睿體,若何?王世子曰,一樣矣。仍出神武門,詣景武臺。相禮跪啓請降輿,王世子降輿。相禮跪啓請執圭,聲根進圭,王世子執圭,詣版位,南向立。贊儀唱鞠躬四拜興平身,諸享官行四拜禮訖。吏曹判書金壽鉉讀誓文,刑曹判書韓圭卨順聽訖。贊儀唱鞠躬四拜興平身,諸享官皆行四拜禮訖。相禮跪啓禮畢。王世子釋圭,聲根受圭。王世子乘輿,由神武門,入廣臨門還內。諸臣以次退出。
己丑三月二十六日辰時,上與王世子詣景武臺。館學儒生應製通方外試取入侍時,行都承旨南廷哲,行左承旨趙東萬,右承旨金昇圭,左副承旨閔致憲,右副承旨金稷鉉,同副承旨金禹鉉,假注書朴羲寅·金達㻐,記注官玉秉觀,記事官閔泳喆,檢校直提學趙東冕,直提學洪淳馨,檢校直提學閔泳韶,檢校直閣朴鳳彬·金文鉉·閔丙奭·鄭夏源·李範晉·金世基·閔泳達·尹·兪鎭弼·李容泰·趙秉輯,檢校待敎閔亨植·李垠鎔·尹雨植,待敎金錫圭,校理沈遠翼,副修撰金秉庸,以此侍立。時至,通禮跪啓請外辦。上具翼善冠·衮龍袍,乘輿出廣臨門。藥房提調朴齊寬,副提調南廷哲進前奏曰,侵早勞動,聖體,若何?上曰,一樣矣。仍出神武門,詣景武臺。通禮跪啓請降輿,上降輿陞座,王世子侍座。廷哲曰,出標信開布城,儒生等使之入場,何如?上可之。廷哲曰,侍衛從陞中試官蒙點人,使之下去,一體行禮乎?上可之。引儀引讀券官領議政沈舜澤,督辦內務府事金永壽,行禮曹判書趙康夏,行大護軍金昌熙,協辦交涉通商事務李命宰,行護軍吳益泳·金明圭,對讀官行副護軍金永悳,吏曹參議金春熙,行副護軍李鎬喆·李貞稙·鄭誾朝·金天洙,通禮院相禮尹,吏曹正郞權潚,弼善韓光洙,副司正尹雨植,檢閱閔泳喆,副司正鄭世源行四拜禮,以次入就位。領議政沈舜澤,判府事金炳始進前奏曰,風日不和,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。舜澤曰,睿學將就,論語第二卷,連次畢講,課日勤工,已是慶〈幸〉,而今日設科取士,伏想聖心,尤爲嘉悅矣。炳始曰,書筵頻開,睿學日就光明之境,實由於殿下眷眷勤勉之聖功,尤不勝欽誦萬萬矣。上曰,勤課學業,日就月將,誠甚嘉悅矣。廷哲讀奏入門單子訖。上命試官書題,賦至誠無息而萬物各得其所。限申時。永壽等跪書讀奏訖。雨植等,奉出懸題。泳喆進前奏曰,臣以本館事,有所仰達者矣。翰林召試被選人,間月付職,自是古規,而若値左右史不備之時,則不待月限,徑稟連付,亦多已例。被選當次人金鶴洙,令該曹口傳單付,牌招入直,何如?上曰,依爲之。出擧條泳喆曰,時政記纂修事緊,新除授檢閱金鶴洙,署前出仕,何如?上曰,依爲之。出擧條傳曰,侍衛陪衛與陪立軍兵,令各其營乾犒饋。上命大臣權退,仍命試官權退。上入少次。廷哲,以司謁入稟曰,先張已入,出標信開布城,呈券儒生,次次出送,何如?上曰,以已下標信,擧行,可也。廷哲,以司謁入稟曰,收券已多,考試,何如?上可之。傳曰,賓客·別雲劍·兵曹堂上·堂上閣臣·春坊堂上·對讀官入侍。承旨竝讀券官加差下,堂下閣臣·春坊入直玉堂,竝對讀官加差下,使之分考。廷哲,以司謁入稟曰,今番則取幾人乎?上曰,取百人。宣傳官跪稟懸灯。上曰,唯。舜澤等考試訖。上出次。廷哲曰,讀券,何以爲之乎?上曰,便殿待令。傳曰,還宮,當自內爲之矣。該房知悉。出傳敎廷哲請出標信解嚴。上還內。王世子還內。諸臣以次權退。科次入侍時,上曰,對讀官讀之。世源讀奏第一張至五句。上命止之。舜澤曰,書等,何以爲之乎?上曰,二張,書正字三下,十三張,書草三下,其餘,竝書次上。舜澤書等訖。廷哲曰,坼封,何以爲之乎?上曰,承旨輪回坼封也。廷哲等,坼封讀奏訖。上命書傳敎曰,館學儒生應製賦,居首三下一幼學尹夏一,三下二幼學金龍淳,竝直赴殿試。之次草三下幼學盧承龍·南廷吉·童蒙權秉悳,竝付之進士榜末。之次草三下幼學李源國等十人,竝直赴會試。之次次上幼學李萬相等十七人,竝給二分。之次次上幼學洪弼周等十八人,竝給一分。之次次上幼學吳致文等二十五人,竝付之監試初試榜末。之次次上進士任學榮等二十五人,各奎章全韻一件賜給。傳曰,入格儒生,明日待令。上曰,大臣先退。仍降座還內。諸臣以次退出。
上在景福宮。停常參·經筵。
傳于金禹鉉曰,入格儒生,崇陽門外施賞。
傳于金禹鉉曰,臺諫竝許遞,前望單子入之。
金稷鉉啓曰,來四月初四日行宗廟夏享大祭王世子攝行祭文,當爲製進。藝文提學閔種默,待明朝牌招,使之製進,何如?傳曰,允。
金禹鉉,以內務府言啓曰,轉運郞廳玄興澤遷轉代,前監察申泰兢差下,何如?傳曰,允。
又以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以兵曹言啓曰,謹依下敎,陪衛軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,陪衛軍兵等處,乾犒饋分給之意,敢啓。傳曰,知道。
又以摠禦營言啓曰,本營別將具然昌,前任全羅兵使,騎士將李秉植,前任羅州營將,李相悳,前任白翎僉使,俱在任所矣。領軍之職,久曠可悶,竝改差,何如?傳曰,允。
兵曹口傳政事,摠禦營騎士將單李相悳。
金禹鉉,以摠禦營言啓曰,今三月二十八日·二十九日昌德宮·昌慶宮放砲時,監放將官·將校·別破陣姓名及器械數爻單子,書入之意,敢啓。傳曰,知道。
又以摠禦營言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,陪衛軍兵等處,乾犒饋分給之意,敢啓。傳曰,知道。
同敦寧申獻求疏曰,伏以臣,於日昨,伏奉除旨,以臣爲同知敦寧府事者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
上在景福宮。停常參·經筵。
金稷鉉啓曰,明日常參·經筵,取稟。傳曰,停。
趙東萬啓曰,右副承旨金稷鉉,今日不爲仕進,卽爲牌招,何如?傳曰,允。
傳于金禹鉉曰,向日處分,卽存國體,而警已施矣。前吏曹判書趙秉世,特爲分揀,仍任前職。
傳于金禹鉉曰,日前鑄堂之廟警,爲存事體,而自有斟量。前春川留守金箕錫分揀,仍任前職。
金稷鉉,以議政府言啓曰,卽見水原前留守尹滋悳狀啓,則今春等都試與火砲科,當爲設行,而連値事故,春序將盡,待今秋合設事,請令廟堂稟旨,分付矣。事勢旣有相礙,退行亦多已例,依狀請許施,何如?傳曰,允。
又以兵曹言啓曰,來四月初三日王世子詣宗廟齋宿,初四日夏享大祭攝行時,陪衛依前例磨鍊,而隨輿軍兵,當爲磨鍊矣。何營兵房,率何營馬步軍幾番幾哨磨鍊,禁軍以幾番磨鍊乎?敢稟。兵曹堂上一員,郞廳二員,五衛將六員,禁軍二番磨鍊,統衛營兵丁一哨,摠禦營兵兵二哨,騎士二番,摠禦使率領爲先牌,壯衛營兵丁一哨,摠禦營步兵一哨,騎士一番,摠禦兵房率領爲後牌。
上在景福宮。停常參·經筵。
金昇圭啓曰,明日常參·經筵,取稟。傳曰,停。
又啓曰,同副承旨金禹鉉,今日不爲仕進,卽爲牌招,何如?傳曰,允。
傳于金昇圭曰,再明日王世子齋宿處所,以隆文堂爲之。
傳于金昇圭曰,太廟夏享,東宮將行攝禮,仰慰列祖陟降之靈,予心嘉悅,容有其極,而此時尤切瞻慕之忱,當於來三日展謁伸誠矣。該房知悉。
傳于金昇圭曰,左承旨·同副承旨許遞,前望單子入之。
承旨前望單子入之,閔宗植·洪鍾永落點。
金昇圭啓曰,新除授承旨閔宗植方在刊削中,何以爲之?敢稟。傳曰,蕩滌敍用。
金昇圭啓曰,新除授左副承旨閔宗植,同副承旨洪鍾永,卽爲牌招,何如?傳曰,允。
傳于洪鍾永曰,注薦爲之。
注書薦,閔泳喆·申佐均·趙東潤薦,崔昌溥·李容九·李垠鎔薦,李載乾·朴暾陽·閔亨植薦,李秉昊·金奎永·尹始榮薦。
兵曹口傳政事,大護軍金昌熙。
兵曹口傳政事,摠禦營別將單朴善陽,千摠單金命求,騎士將單尹秉寬·李肯漢。
洪鍾永,以戶曹言啓曰,慶熙宮,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,泥洞築臺·戲竹軒,依定式發遣本曹郞廳奉審,則姑無頉處之意,敢稟。傳曰,知道。
又以戶曹言啓曰,追慕洞碑閣·淨業院碑閣,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
又以漢城府言啓曰,每式年成籍後,五部帳籍江都件,例於翌年春,臣府郞廳,持往江都,舊籍曝曬,竝與新籍藏置矣。戊子式帳籍,發遣本府郞廳,藏置曝曬等節,依例擧行,而帳籍封裹雜物,令各該司,進排領去,官吏所騎馬及帳籍載運馬,亦令該曹題給,何如?傳曰,允。
又以奉常寺都提調·提調意啓曰,祭享所用春等中脯三百六十三貼,今三月二十九日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
吏曹啓目,前敎官閔泳彦名字,改以泳琦事告狀,令藝文館給帖,何如?判付啓依允。
上在景福宮。停常參·經筵。
藥房提調朴齊寬,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順。卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
金昇圭啓曰,明日常參·經筵,取稟。傳曰,停。
又啓曰,右承旨閔致憲,左副承旨閔宗植,右副承旨金稷鉉,今日不爲仕進,竝卽牌招,何如?傳曰,允。
傳于金昇圭曰,禮房馳詣宗廟·景慕宮,奉審摘奸,仍詣受香〈諸處〉,奉審摘奸以來。
傳于金稷鉉曰,政官牌招開政。
傳于金稷鉉曰,有實故玉堂許遞,今日政差出。
傳于金稷鉉曰,在外知敦寧許遞,今日政差出。
傳于金稷鉉曰,呈告同成均許遞,今日政差出。
傳于金稷鉉曰,萬頃縣令柳致養,內禁將除授。
金稷鉉啓曰,注書有闕之代,被薦人閔泳喆·申佐均·崔昌溥薦狀,依例成送吏曹之意,敢啓。傳曰,知道。
傳于金稷鉉曰,同副承旨許遞,前望單子入之。
承旨前望單子入之,李重夏落點。
金稷鉉啓曰,新除授承旨李重夏,方在罷職中,何以爲之?敢稟。傳曰,敍用。
又啓曰,新除授同副承旨李重夏,卽爲牌招,何如?傳曰,允。
傳于金稷鉉曰,都承旨許遞。前望單子入之。
承旨前望單子入之,閔泳韶落點。
金稷鉉,以吏曹言啓曰,承文院校檢金東源,以其身病,呈狀乞遞,改差,何如?傳曰,允。
又以吏曹言啓曰,宗親府參奉李東弼,以其身病,呈狀乞遞,改差,何如?傳曰,允。
又以吏曹言啓曰,柒原縣監兪元錫,以其身病,呈狀乞遞,改差,何如?傳曰,允。
又以吏曹言啓曰,彦陽縣監崔鳳煥呈狀內,矣身受由上京矣。猝得身病,萬無還官之望云。罷黜,何如?傳曰,允。
又以吏曹言啓曰,三水都護府使李東世,身病沈重,萬無赴任之望云。改差,何如?傳曰,允。
又以吏曹言啓曰,龜城都護府使閔致琓,赴任中路,身病猝重,萬無赴任之望云。改差,何如?傳曰,祥原郡守李用漢相換。
又以吏曹言啓曰,龜城都護府使閔致琓,祥原郡守李用漢相換事,命下矣。祥原郡守李用漢,以前任昆陽郡守,方在解由未出中。何以爲之?敢稟。傳曰,勿拘。
有政。吏批,判書金壽鉉,參判閔正植竝牌招不進,參議金春熙進,右承旨閔致憲進。
以吏批言啓曰,判書金壽鉉,參判閔正植竝牌招不進,小臣獨政未安,何以爲之?敢稟。傳曰,只出緊任。以趙秉健爲校理,丁奎會爲副校理,趙秉世爲知敦寧,閔正植爲同成均,李秉瀗爲柒原縣監,閔泳喆爲注書,朴秀輪爲三水府使,李漢庠爲萬頃縣令,尹養大爲彦陽縣監。督辦內務府事單金箕錫,春川留守單金箕錫,已上仍其職事,承傳。尙衣提調單趙秉世,仍任前職事,承傳。轉運郞廳單申在兢。龜城府使閔致琓,祥原郡守李用漢相換事,承傳。前監察閔基鎬,前都事尹燁·金商珍,副司果朴承完,已上今加通政,朝官年八十加資。
兵批,判書閔泳煥病,參判崔致永病,參議尹瀗病,參知金大鉉進,右副承旨金稷鉉進。僉知三單尹龜泳·明圭瓚·李得秀,大護軍韓敬源·趙秉世,護軍金明圭·申獻求·南廷哲,副護軍洪鍾永·金禹鉉·李冕雨·閔基鎬·尹燁·金商珍·朴承完,副司直金弼洙·尹昌燮·趙鍾純·宋世鉉·李範昌·崔景模·李鎬性·高時協,副司果李㝡承·李秉喬·李秉奭·趙啓鎬,副司勇金鎭熺,已上竝單付。兼內禁將單柳致養,今加通政除授事,承傳。
閔致憲啓曰,注書有闕之代,被薦人申佐均·崔昌溥·李容九薦狀,依例成送吏曹之意,敢啓。傳曰,知道。
吏批,再政。以徐臣輔爲同敦寧,尹容植爲敦寧都正,尹起元爲戶曹參議,承履祥爲典籍,李道相爲宗府參奉,韓基興爲武烈祠參奉,申佐均爲注書,玄載辰爲校檢。耆老所守直官單金培胤。
閔致憲,以議政府言啓曰,卽見平安監司閔泳駿狀啓,則義州府尹金在容,三載爲政,一念愛民,殫竭圖報,弊局牽補,而現今瓜期漸迫,群情願借,待瓜滿特爲仍任事,請令廟堂稟處矣。該府以邊門重地,近成弊局,且經昨冬懷襄,民邑事,轉至末如,而莅任以後,殫誠做治,民情賴安,邑瘼漸蘇,乃有此道臣摭實登聞。義州府尹金在容,待瓜滿特許限一瓜,俾責終效,何如?傳曰,允。
又以議政府言啓曰,卽見北京禮部咨文,則譯官李應浚,帶回使行,至有專咨之擧矣。蓋本事則朝家之所不知,而渠以幺麽象譯,恣意藉托,貽羞莫大,揆以事體,極爲駭惋。李應浚,待回還,令王府拿覈嚴勘,何如?傳曰,允。
金稷鉉,以宣惠廳言啓曰,三月令宗廟薦新蕨菜,今年則節序差晩,始爲萌芽,尙未採得,限內不得封進矣。莫重薦獻,致此過限,臣則惶恐待罪,而在前過限之時,多有待稍長封進之例,今亦依此擧行之意,分付禮曹,何如?傳曰,允。勿待罪。
又以戶曹言啓曰,田賦考,明日當爲修正以入,而因忠淸道收租案有誤錄,改修正之致,限內不得磨勘之意,敢啓。傳曰,知道。
閔致憲,以奎章閣言啓曰,明日卽寶賢堂朔奉審日次,臣進詣擧行之意,敢啓。傳曰,知道。
又以禮曹言啓曰,來四月初三日太廟展謁出還宮時,王世子祗迎之節,依例磨鍊乎?敢稟。傳曰,置之。
又以弘文館言啓曰,上番校理臣沈遠翼,下番副修撰臣鄭宜默,俱以宗廟夏享大祭祭官,今日隷儀時,晝仕出去之意,敢啓。傳曰,知道。
又以藝文館言啓曰,宗廟夏享大祭王世子攝行敎是時,第十室齋郞下番檢閱臣金鶴洙,今日隷儀時,晝仕出去之意,敢啓。傳曰,知道。
金稷鉉,以兵曹言啓曰,來四月初三日大殿詣宗廟展謁時,隨駕營門,當爲磨鍊,而以何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,統衛營兵丁一哨,壯衛營兵丁一哨,摠禦營步軍三哨,騎士三番,統衛使都領爲先後廂,禁軍二番隨駕,摠禦營步軍二哨,壯衛兵房,代領留陣,餘軍留營置之。
李重夏,以義禁府言啓曰,來三月初三日動駕時,大駕各差備都事·王世子各差備都事,當以十六員磨鍊,而本府都事十員內,四員差祭,只有六員,無以推移,假都事十員,令該曹口傳差出,以爲擧行,何如?傳曰,允。
左副承旨閔宗植疏曰,伏以臣以顓蒙疎闇,猥玷銓職,畢竟僨敗,不占而已,乃於享官之稟定草記,做錯甚大,臣罪臣知萬殞難贖,而聖恩浩蕩,罰止刊鐫,曾未幾時,忽下特點於承宣前望,繼有收敍之命,臣誠惝怳震越,罔知攸措也。蓋當初稟裁,旣非舊例,而未及周思,率爾徑稟,致煩上天霜雪,顧臣不審之實,不職之狀,於是乎無所逃矣。故屛息自誅,方俟當律之更勘,而今於新命之下,徒懷義重,竭蹶靦然趨膺,自同無故,則非直冒沒,寔涉唐突,無嚴無恥,臣安敢爲?召牌屢臨,呈身無路。玆敢略控衷情,仰瀆崇嚴。伏乞聖明,更勘臣罪,以昭法紀,以安賤分焉。臣無任云云。省疏具悉。旣已經勘,何必爲引?爾其勿辭察職。
同副承旨李重夏疏曰,伏以臣於曩日,猥叨惟允之任,積年戀結之餘,倍切感戴之私,而奈臣才具不逮,臨事茫昧,竟以銓啓捧納之錯誤,至蒙罷職之典,滿心惶蹙,跧伏訟愆,曾未幾日,而恩旨遽降,復授前職,繼下敍用之命,仍有庚牌之召,臣誠惝怳震懍,莫省攸措。聖念縱軫於寬假,微分益切於悚恧,寧被違傲之罪,萬無承膺之望。玆敢短牘引咎,仰干崇嚴。伏乞聖明,俯垂鑑諒,亟收臣新授之銜,仍治臣未盡勘之律,以爲溺職者戒焉。臣無任云云。省疏具悉。旣已經勘,何必爲引?爾其勿辭察職。
行春川留守金箕錫疏曰,伏以今番赤仄之許鑄,亶爲蒼生之利用,亦於春川陞營之際,爲其資補而設也。以臣之猥叨留臺,仍兼句管,蕫匠察奸,卽其職耳。其奈才疎而智不周,望輕而令不行,利穴所在,弊源滋興,鑄樣多違舊式,市價由是漸騰,廟警固所甘心,刊削猶是寬典。臣卽逬出懍縮,方以罰不蔽辜,爲萬萬惶恧,聖度天大,曾未幾而雨露旋霈,爵秩仍舊,仰拚恩旨,俯訟宿愆,益不知措躬之所。臣於平日,苟察晨羊之詐,十分檢飭,渠輩容僞,豈敢圉魚之欺,若是無憚?鑄幣,一事也,邊手,下賤也,不得燭奸而杜弊,尤何以內而掌督辦之重,外而據鎭禦之責,一任其瘝溺也哉?用玆悸恐,短章自劾。伏乞天地父母,特垂鑑諒,亟遞臣本兼諸職,仍命永刊仕籍,使爲官不職者戒焉,是區區血祝。臣無任云云。答曰,省疏具悉。旣已經勘,何必爲引?益勉保釐之責。
上在景福宮。停常參·經筵。
金昇圭啓曰,來初五日,朝參日次矣。敢稟。傳曰,停。
又啓曰,明日常參·經筵,取稟。傳曰,停。
傳于金稷鉉曰,東宮齋宿,便殿爲之。
李重夏啓曰,注書閔泳喆還付檢閱薦狀公事,啓下矣。令該曹口傳單付,牌招入直,何如?傳曰,允。
注書閔泳喆還付檢閱,代以朴羲寅爲假注書。
吏曹檢閱單閔泳喆。
以司謁口傳下敎曰,春川留守疏批已下,尙不行公,是何道理?卽爲嚴飭行公。
傳于李重夏曰,公事不審之中官洪宅柱推考。
李重夏,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以弘文館言啓曰,新除授校理趙秉健,副校理丁奎會,竝卽牌招察任,何如?傳曰,允。
又以兵曹言啓曰,今此動輿時陪衛與領軍之將,不可不備,而內禁衛將柳致養,除授在外,上來無期,五衛將李儒行·閔德顯,俱以病難供職,呈狀乞遞,竝改差,其代,依例口傳差出,以爲備員進參之地,何如?傳曰,允。
上在景福宮。停常參·經筵。
李重夏啓曰,明日動駕相値,視事頉稟之意,敢啓。傳曰,知道。
閔致憲啓曰,大駕詣明日宗廟入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
李重夏啓曰,卽者兵曹郞廳來言,明日動駕時別侍衛,不可不備,而判書閔泳煥,先後廂統衛使進參,不得擧行云,何以爲之?敢稟。傳曰,次堂擧行。
兵曹口傳政事,以閔致儉爲內禁將,以朴準成·李弼相爲五衛將。
傳于閔宗植曰,明日出宮內門路,以思政門爲之。
傳于金昇圭曰,發遣吏郞,諸執事淸齋與否,摘奸以來。
兵曹口傳政事,摠禦營兵房單趙羲升。
金昇圭,以奎章閣言啓曰,守宮檢校直閣李承純,待開門牌招,何如?傳曰,允。
閔宗植,以兵曹言啓曰,禁軍別將趙羲升,身病猝重,無望供職,呈狀乞遞矣。實病旣如此,有難强令察任,改差,何如?傳曰,允。
又以摠禦營言啓曰,本營騎士將尹秉寬,身病猝重,勢難察任,改差,何如?傳曰,允。
又以義禁府言啓曰,譯官李應浚,待回還拿覈嚴勘事,傳旨啓下矣。李應浚,待回還拿囚之意,敢啓。傳曰,知道。
戶曹參議尹起元疏曰,伏以無狀小臣,厚蒙洪造,前後歷揚,罔非踰分,每自循省,徒切惶怍。曩在去臘,偶嬰喉疾,未分生死之際,見差太廟臘享大祭薦俎官,分義所在,固卽蹶駿奔之不暇,而病勢危劇,竟未進參於肄儀,自速逋慢,萬殞猶輕,逮伏王府,恭俟嚴誅。聖度包荒,特降分揀處分,臣感惶隕越,罔知攸措。第伏念祀典,何等所重,臣罪何等罔赦,而獲蒙寬貰之澤,自歸倖逭之科,邦憲由輕,物議由沸,從此一念,屛伏省愆,自甘爲聖朝棄物。不意日者,伏承恩除,以臣爲戶曹參議之任。臣聞命惝怳,繼切感懼,循墻莫避,鑽地無由,而縱被拂拭之恩,莫掩瑕纇之跡。今若徒懷嚴畏,趨走冒膺,則臣之沒廉喪恥,不遑自恤,而其爲朝綱之壞損,輿論之嗤罵,抑如何哉?敢暴危懇,冒瀆崇嚴,臣罪益大。伏乞聖慈,俯垂鑑諒,亟遞臣新授職名,仍治臣舊犯未勘,以重典章,以安微分,公私幸甚。臣無任云云。省疏具悉。旣已經勘,何必爲引?爾其勿辭察職。
敦寧都正尹容植疏曰,伏以臣,於日昨,伏奉除旨,以臣爲敦寧府都正者,臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任云云。省疏具悉。所請依施。
己丑四月初三日巽時,大駕詣宗廟展謁。王世子攝行擧動入侍時,行都承旨閔泳韶,左承旨金昇圭,右承旨閔致憲,左副承旨閔宗植,右副承旨金稷鉉,同副承旨李重夏,記事官申佐均,假注書朴羲寅,別兼春秋徐相集,記事官閔泳喆·金鶴洙,原任提學鄭範朝,檢校直提學閔泳煥·金聲根·趙東冕,直提學洪淳馨,檢校直提學閔泳韶,檢校直閣朴鳳彬·金文鉉·閔丙奭·鄭夏源·李範晉·金世基·閔泳達·尹·兪鎭弼·李容泰·趙秉輯,原任待敎宋秉瑞·金永悳,檢校待敎金宗圭,原任待敎趙東潤,檢校待敎李垠鎔,待敎金錫圭,副校理丁奎會,修撰吳春泳,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調朴齊寬,副提調閔泳韶進前奏曰,侵早勞動,聖體,若何?上曰,一樣矣。王世子具遠遊冠·絳紗袍,乘輿以出,至勤政門外。通禮跪啓請降輿乘輦。上降輿〈乘〉輦,由興禮門出光化門。王世子至光化門,出東挾門。上進發至宗廟下輦所,降輦乘輿,由東挾門至齋室門,降輿入齋室。傳曰,隨駕隨輿與留陣軍兵,令各其營乾犒饋。王世子降輦乘輿,由西挾門至降輿所,降輿步入齋室。展謁時至,王世子改具冕服,步詣入東挾門入就位。上改具冕服以出。通禮前導至東門外。通禮跪啓請執圭,泳韶進圭,上執圭,由正門入詣版位。通禮跪啓請鞠躬四拜興平身,上行四拜禮,王世子行四拜禮,宗親文武百官皆行四拜禮。通禮導上詣各室,奉審如儀,王世子隨後,奉審如儀訖。通禮導上至小次。上釋圭,泳韶受圭。上入小次。王世子詣省器位,省器如儀訖。上還出東門乘輿,至南神門外降輿,步過前路,乘輿至永寧殿東門外降輿。通禮跪啓請執圭,泳韶進圭,上執圭,由正門入詣版位。王世子隨至,由東挾門入就位。通禮跪啓請鞠躬四拜興平身,上行四拜禮,王世子行四拜,宗親文武百官皆行四拜訖。上陞詣殿內奉審,王世子隨後奉審如儀訖。上還出東門,釋圭。泳韶受圭。領議政沈舜澤,判府事金弘集·金炳始進前。舜澤曰,近日暵風連吹,侵早勞動,聖體,若何?上曰,一樣矣。炳始曰,臣今仰瞻,則耳部,有傅藥處,或因風熱之候而然乎?上曰,數日前,果爲苦,今則向差矣。炳始曰,日氣雖淸和,晚卽有風,此時觸冒,尤切憧憧,還宮恐好,而還宮後,臣等當率醫官請診矣。上曰,不必請診也。舜澤曰,伏承耳部未寧之節,不勝伏慮矣。弘集曰,臣方冒悚,仰瞻耳部輪郭,尙有紅潤之意矣。舜澤曰,回鑾後東宮徹夜攝祼,則睿孝必當憧憧,伏望體念焉。弘集曰,伏想睿孝,必當以隨駕還宮爲必矣。炳始曰,今已展拜,東宮又行省牲省器,則情禮亦旣克伸矣。上曰,省牲省器後,當有處分矣。傳曰,大臣苦懇,旣如此,太廟夏享大祭,遣大臣攝行,一依親祭例磨鍊。上乘輿至南神門外降輿,步過前路乘輿,至齋室門外,降輿入齋室。王世子詣省器位,省器訖。王世子還入齋室。省牲時至,王世子出詣省牲位,省牲如儀訖。還入齋室。傳曰,還宮門路,以北墻門·神武門·臨肅門爲之。還宮時至,上改具翼善冠·衮龍袍,乘輿出齋室門外,王世子隨出。由北墻門,入神武門,至臨肅門。泳韶請出標信解嚴。上還內。諸臣以次退出。
上在景福宮。停常參·經筵。
大駕詣宗廟入齋室後,藥房·內務府·內閣·政院·玉堂·銓郞,口傳問安。答曰,知道。
世子宮入幕次後,藥房·內務府·內閣·政院·玉堂·銓郞·春桂坊,口傳問安。答曰,知道。
大王大妃殿·王大妃殿,遣承旨問安。答曰,知道。
展謁還入齋室後,藥房·內務府·內閣·政院·玉堂·銓郞,口傳問安。答曰,知道。
世子宮還入幕次後,藥房·內務府·內閣·政院·玉堂·銓郞·春桂坊,口傳問安。答曰,知道。
世子宮,省牲省器,還入幕次後,藥房·內務府·內閣·政院·玉堂·銓郞·春桂坊,口傳問安。答曰,知道。
還宮後,藥房·內務府·內閣·政院·玉堂·銓郞,口傳問安。答曰,知道。
世子宮還宮後,藥房·內務府·內閣·政院·玉堂·銓郞·春桂坊,口傳問安。答曰,知道。
閔泳韶啓曰,司僕寺內乘,來言捲簾,取稟。傳曰,捲三面。
金昇圭啓曰,明日常參·經筵,取稟。傳曰,停。
李重夏啓曰,臣以大王大妃殿·王大妃殿問安進去,下直之意,敢啓。傳曰,知道。
兵曹,以趙存禹爲禁軍別將。
兵曹口傳政事,禁軍別將單,趙存禹。
李重夏,以奎章閣言啓曰,大駕今已還宮,守宮檢校直閣李承純,依定式減下,何如?傳曰,允。
又以弘文館言啓曰,副校理丁奎會差祭,上番闕直,事甚未安。應敎金甲洙,副應敎閔哲勳,校理沈遠翼·趙秉健,副校理金懿秀,竝卽牌招,推移入直,何如?傳曰,允。
又以兵曹言啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,隨駕隨輿與留陣軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,隨駕隨輿將校軍兵等處,乾犒饋分給之意,敢啓。傳曰,知道。
上在景福宮。停常參·經筵。
閔致憲啓曰,明日常參·經筵,取稟。傳曰,停。
又啓曰,左副承旨閔宗植,今日不爲仕進,卽爲牌招,何如?傳曰,允。
藥房口傳啓曰,夜間,耳部風熱之候,益臻康復乎?昨日勞動旣多,雖伏承已爲向差之下敎,而臣等不勝區區伏慮。此時診察,不容少緩,亟許臣等率醫官入診,詳察症候,議定當進之劑,千萬顒祝,惶恐敢啓。答曰,知道。今旣快復,卿等不必入侍矣。
李重夏啓曰,卽者,義禁府都事來言,今日動駕時,衛外擊錚罪人梁泰煥等八十名,依例移送秋曹云矣。敢啓。傳曰,知道。
傳于李重夏曰,太廟夏享誓戒及省牲省器時,陪從春桂坊以下,別單書入。
傳于李重夏曰,太廟夏享誓戒及省牲省器時,禮貌官·相禮,竝加資。
傳于李重夏曰,太廟夏享,東宮雖未攝禋,肇行誓戒及省牲省器之禮,此乃初有盛擧也。予心嘉悅,不可無示意。都提調判府事金炳始,鞍具馬一匹面給,提調朴齊寬加資,廟司令,守令待窠,首先擬入,參班廟司,守令待窠擬入,入直守門將陞敍,未陞敍者陞六,前導守僕,從願施賞,守僕朴永煥等八人,竝帖加,其餘前導守僕,入直把鄕軍,令該曹米布分等,從厚施賞。
傳于李重夏曰,今番賞典中,一人雖兼數事,無得疊授。
傳于李重夏曰,政官牌招開政,賞典下批。
傳于李重夏曰,在外工曹參議許遞,今日政差出。
傳于李重夏曰,知敦寧許遞,今日政差出。
傳于李重夏曰,金吾堂上竝許遞,今日政差出。
注書申佐均病,代以尹斗炳爲假注書。
傳于李重夏曰,有實故玉堂許遞,今日政差出。
傳于李重夏曰,秋判·少尹外法司堂上竝許遞,今日政差出。
李重夏,以吏曹言啓曰,成均館典籍金憙鎭,宗親府參奉李道相,俱以身病,呈狀乞遞,竝改差,何如?傳曰,允。
有政。吏批,判書金壽鉉進,參判未差,參議金春熙進,右副承旨金稷鉉進。以尹承弼爲副修撰,鄭寅昇爲文學,朴齊寬爲知敦寧,趙秉世爲判尹,宋世憲爲刑曹參判,李應夏爲右尹,趙命敎爲敦寧都正,尹爲刑曹參議,李寅轍爲工曹參議,閔炯植爲左尹,李鍾承爲判義禁,李敎獻爲知義禁,兪致喜·鄭騏澤爲同義禁,閔啓鎬爲相禮,黃輔淵爲典籍,李載亮爲宗府參奉。大護軍朴齊寬今加正憲,輔德宋世憲今加嘉善,相禮尹今加通政,大護軍李鍾承今加崇政,大護軍李敎獻今加正憲,護軍鄭騏澤今加嘉義,坡州牧使李裕寅今加嘉善,以上加資事,承傳。
兵批,判書閔泳煥病,參判崔致永病,參議尹病,參知金大鉉入直進,同副承旨李重夏進。同知加設單閔炯植,僉知三單金益模·尹庸善·李基鎬,大護軍趙秉世,護軍尹致聖·韓喆愚·權用哲·宋世憲,副護軍南奎熙·朴齊敎·尹容植,副司果金秉庸·鄭鴻哲·徐鎭明,副司勇河相勛,以上竝單付。
以左副承旨閔宗植牌不進罷職傳旨,傳于李重夏曰,只推。
護軍南廷哲疏曰,伏以臣本無似,遭値聖明,前後所被恩造,迥出尋常,非臣塵刹之軀,可報其萬一,夷險燥濕,唯力是視,卽臣自矢者耳,五雲觚稜,朝夕所瞻,臣豈欲暫離城闉,以違耿光哉?第臣有區區情私之不容不仰暴者,臣之母年今七十有七,而就寓湖西,數歲于玆矣。氣力之澌頓,神精之銷減,殆月異而日不同,重以少多疾病,老益癃痼,刀圭常設,枕衾罕襡,而臣之曠闕定省,已經歲而又經春矣。每得家書,手忙而心先怯,未敢遽然開讀,輒問來人以安否然後,始克發視,旣發,又未嘗不涕簌簌下。蓋老人,心弱爲甚,滿紙辭意,無非欲見之切,而望歸之亟,萬倍於臣之思母,以至夢寐之際,發於譫讛曰,兒至乎。旣覺,又大悵曰,爾亦知吾念爾也乎。噫,人孰無母,母孰不慈?臣母於臣,若有所偏,況臣性本疎昧,闊於事爲,自始生,以至今日,無一事不煩母慮,無一日不關母憂,固已有愧於古之養志者矣。今又奈何以倚閭之苦,重貽於衰腸病懷之中耶?假使臣有猷有爲於國,靡盬不遑,則後私先公,容有可諉,今也不然,已往之歷試蔑效,淵鑑之所悉燭,其不足以有無也審矣。以不足有無之身,而貪戀徊徨,不思所以歸護老母,此果何如人哉?獨不念古人所謂事君日長,事親日短之語乎?且臣非欲藉此情勢,長往不返,只得頻往省視,粗伸烏鳥之私,至若時節慶賀,起居常禮,亦復隨時來造,以盡犬馬之誠,以公以私,宜無罣礙。昔我皇明太祖皇帝,見巢鵲哺雛,曰微禽尙爾,況人乎?令群臣親老者歸養,近日朝臣之陳情乞養者亦多,曲垂體諒,俯循其請,優老興孝之政,今古同符,凡在瞻聆,孰不欽仰萬萬哉?詩曰,豈不懷歸?將母來諗。伏乞聖慈,俯賜鑑諒,特推已施之恩,俾得以從便來往,則臣母從今以後生世之年,皆我殿下賜也。臣不勝瞻天仰聖攢手云云。答曰,省疏具悉。所請依施。
上在景福宮。停常參·經筵。
藥房提調朴齊寬,左副承旨閔宗植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順。卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
閔宗植啓曰,明日常參·經筵,取稟。傳曰,停。
李重夏,以內醫院提調意啓曰,副提調閔泳韶,今日問安,不爲仕進,卽爲牌招,何如?傳曰,允。
又啓曰,坡州牧使李裕寅加資肅單,有所錯誤,致勤下詢,事甚悚忽,極爲未安。臣之矇然捧入,不勝惶悚。原單子,使之改修正以入,不審之當該牧使及通禮院官員,所當重勘,而本院請推之外,無他可施之罰,何以爲之?敢稟。傳曰,竝從重推考,爾亦推考。
傳于閔宗植曰,景慕宮都提調有闕之代,領敦寧爲之。
傳于閔宗植曰,藥院都提調有闕之代,前望單子入之。
內醫都提調前望單子入之,領議政沈舜澤落點。
傳于李重夏曰,吏曹參判有闕之代,前望單子入之。
吏曹參判前望單子入之,吳益泳落點。
李重夏啓曰,新除授吏曹參判吳益泳,以前任安東府使,方在解由未出中,何以爲之?敢稟。傳曰,勿拘。
兵曹口傳政事,摠禦營騎士將單,權中璿。
閔宗植啓曰,明日傳香,禮房承旨當爲齋宿。左承旨金昇圭,所當牌招,而拘於廳規,不得請牌,何以爲之?敢稟。傳曰,牌招。
以左承旨金昇圭牌不進罷職傳旨,傳于閔宗植曰,只推。
李重夏,以弘文館言啓曰,新除授副修撰尹承弼,卽爲牌招察任,何如?傳曰,允。
又以侍講院言啓曰,行兼輔德宋世憲,除拜刑曹參判矣。宮官例不得兼帶刑獄之官,行兼輔德宋世憲所帶秋曹之任,今姑許遞,何如?傳曰,允。
又以侍講院言啓曰,新除授文學鄭寅昇,卽爲牌招察任,何如?傳曰,允。
領議政沈舜澤箚曰,伏以我殿下,祗謁太寢,聖慕克伸,亦我王世子邸下,承命誓戒,肇省牲器,回鑾回輿,泰平萬安,臣民胥告,擧切抃祝。迺者廣慶覃惠之典,普及於兩坊諸臣,而臣名忝首,至蒙天駟,匪頒奉旨,稽首踧踖靡措。臣以此職,躬覩盛禮,歡心喜衷,自倍餘人,頌虞舜之大孝,賀周文之無憂,惟是榮耀遍體而已。有何可紀之勞,敢冒此上賞乎?玆具短牘,仰丐財察。伏乞亟賜渙汗,上以軫嚬笑之愛,下以全辭受之諒焉。取進止。答曰,省箚具悉卿懇。卿其勿辭,安心領受。
判府事金炳始箚曰,伏以臣積漸之祟,已非藥石鍼砭之所及,一縷之祗殘,僅形殼焉耳,彈束蝡動,遑未可說也。臣所叨嘗藥之任,月旣而直是瘝曠日次焉,久闕起居,義分都隳,罪戾隨深。且太廟·閟宮,謹嚴自別,太常廚院,愼重攸係,而一向尸素,親軍之務,旣無關決,徒費餼廩。藉使臣纏身沈痼,幸獲良已於時月之頃,而妨務已多,固不合一任虛縻,矧玆浸淫之証,乖邪又乘,日益潛削,醫之無術。見狀如此,夫豈可淟涊蹲據?玆敢冒徹短牘。伏乞聖慈,特垂矜憫,將臣所帶諸提擧之銜,竝亟賜鐫斥,千萬幸甚云云。答曰,省箚具悉卿懇。卿其勿辭,安心領受。仍傳于李重夏曰,此批答,遣史官傳諭。
督辦內務府事金永壽疏曰,伏以太室祗謁,宸慕克伸,天日淸和,回鑾萬安,欣祝攢頌,大小普切。竊伏惟易曰,再三瀆,瀆則不告。顧臣見職諸務之前後需章,匪直再三,瀆而又瀆,一歸慢僞,徒爲不誠實,匪時中之科矣。然而豈敢以辭未達,而自阻其情,情愈急而乃已其暴也哉?臣之冒叨宮賓,荏苒六年,久矣。第今睿學,日就光明,出入講肆,朝夕納誨,惟職與榮,匪辭伊願,勉竭尺寸之識慮,思欲萬一之責效,其奈螢爝至微,莫補於容光,鴟蹲無恥,徒妨於賢路,則虛瘝浸曠之罪,惟積于躬,夾翊承贊之地,益滋其悚,臣之當去,今云晩矣。且餉任則菲材筲量,初不幹當,尸素虛縻,五閱星霜,需辦支調,專靠轉輸,而計入較出,歲朒月耗,竿弩垂末,日以遑急,上貽重宸丙枕之憂,下致三軍庚呼之歎,惶隘迫塞,靡暇張皇,苟究厥由,有司之過也。七策之計然,四收之李悝,以昔視今,非無其人,則制節之裕阜之,亦不患無術,而臣胡爲靦如裒如,自速僨敗,反是木偶泥塑之不若,一直蟠泊,漫不省措國計,而爲己謀也,臣又當去,決已熟矣。至若內府之經理機務,綦重縝密,視他職,亦莫與京,一或顚躓,關係非常,尤非所以如臣醜差,久冒耐當者,則臣安得不仰首呼籲於聽卑之下哉?伏望聖慈,曲垂㦖恤,亟遞臣所帶賓客及提擧督辦之銜,俾得濟公幹而妥私諦,區區顒祝。臣無任云云。答曰,省疏俱悉。此時此任,何可輕遞?卿其勿辭行公。
吏曹參判閔正植疏曰,伏以臣於見職,曷嘗有毫近而銖似者哉?誠以感激鴻造,瀆擾是懼,不敢不蹶趨膺,因仍蹲據,以迄于玆矣。噫,六卿分職,各有亞貳,而掄嚴望峻,選部爲最。蓋其銓綜人物,激揚流品,任國家黜陟之柄,係世敎汚隆之機,是固專管於長僚,而與聞乎通枳,承乏乎代斲,均之爲政官,則豈夫夫之所可僥占?其必量才副實,如李知遠·周必大而後,可耳。臣本無似,遭遇聖明,名塗華貫,歷揚殆遍,土苴而被文繡,潢潦而注圭瓚,語其濫褻,未足爲踰,蔑稱涓埃之報,徒懷淵氷之畏,曾叨三銓,已試罔效。況進一階,其責尤別,而出入政席,遽已朓朒之再易,譬猶頳肩之負鼎,駑蹄之俛策,骩骳發掀,瘡疣呈露。臣雖欲一向貪戀,冥行不息,其於上而累聖簡,下而召身災,何哉?庸玆略控情實,仰瀆崇嚴。惟殿下,察由中之懇,垂體下之仁,將臣所有吏曹參判之任,亟行鐫改,俾重任無瘝,私分獲安焉。臣無任云云。答曰,省疏具悉。所請依施。
上在景福宮。停常參·經筵。
閔致憲啓曰,明日常參·經筵,取稟。傳曰,停。
又啓曰,右副承旨金稷鉉,今日不爲仕進,卽爲牌招,何如?傳曰,允。
又啓曰,知敦寧朴齊寬,左尹閔炯植,除拜後過三日,不爲出肅,竝依定式,推考警責,仍卽牌招察任,何如?傳曰,允。
傳于閔致憲曰,直提學有闕之代,前望單子入之。
直提學前望單子入之,閔丙奭落點。
兵曹口傳政事,護軍單宋世憲。
傳于金稷鉉曰,政官牌招開政。
金稷鉉,以奎章閣言啓曰,新除授直提學閔丙奭,卽爲牌招察任,何如?傳曰,允。
又以奎章閣言啓曰,新除授直提學閔丙奭敎旨安寶次,濬哲之寶請出之意,敢啓。傳曰,知道。
又以兵曹言啓曰,今四月初六日辛巳申正三刻十二分立夏,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火。議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
領議政沈舜澤疏曰,伏以臣之此番重膺,非臣癃痼勝昔也,又非臣智猷勝昔也,誠以主眷難負,臣分有怵,而復據匪據,因循不去,今七朔于玆,若臣自臚積瘝,從前屢籲者,皆歸空言矣。然而艱虞若不大,付托或可效,則臣亦未必支離瀆聒,取厭於君父,而中外事勢,日甚一日,苟究其由,豈無自訟?朝廷而法紀壞,府庫而貢賦耗,郡縣而貪墨恣,皆臣不職之實,而虞典之黜幽,漢法之策免,亦臣今日所値也。我殿下恕臣太寬,不加何問,而臣誠仰愧俯蹙,無地自容。昔人以輔弼之任,比之棟樑,棟撓樑傾,未有不易,若使不材,未免濫充,朽腐剝落,摧壓在前,而不惟不亟易之,反求其室之安固者,亦豈理也哉?此非窅冥難知之事,卽其面前著驗,誠有不可揜者。夫民國,殿下之民國也。以我殿下日月之明,豈或有遺照,而獨不爲民國計乎?留臣而民國受害,斥臣而民國底安,臣於是,雖欲進而無退,有不可得矣。殿下於是,雖欲留而不斥,亦不可得矣。玆敢冒入文字,冀賜照燭。伏願特加裁亮,察是懇之至迫,軫是任之尤愼,將臣元輔摠理之銜,亟許改免,以便公私,千萬顒俟。臣無任云云。答曰,省疏具悉卿懇。今此巽章,何爲而至也?卿,國之輔相也,朝之老成也。以今日謂何如時乎?雖君臣上下,交勉相須,專心於挾顚持危之際,尙恐其不克有濟,而況無端以去就,若是支煩者,必有所以也,予誠究其說而不可得矣。法紀之壞,貢賦之耗,貪墨之恣,果如卿言,而振肅之矯捄之懲創之,惟卿是賴是望,顧無推讓之地,宜思匡贊之圖,忍於此時,遑遑然必欲奉身而退,則國而無相,疇與爲國?予將孤立於九重,而卿若相忘於江湖者,古今天下,豈有如此國家乎?予甚惑焉,反復籌之,實由予誠意不孚之致,自顧慙歎而已。予於是,縱欲曲遂卿願,其於國不國,何哉?卿雖日煩十章,決無許副之理。予言不再,卿其諒之。仍傳于金稷鉉曰,此批答,遣史官傳諭。
判府事金炳始箚曰,伏以臣卽伏見傳敎下者,以我東宮邸下,肇行晠禮,聖心嘉悅,恩施普霑,而臣名適忝於太廟提擧之列,混被天閑之殊錫,臣不自意承此匪頒之濫及,攢頌之餘,繼切惶恧。第伏念臣,躬逢嘉會,獲覩罕有之盛擧,私分,實爲與榮,勞勩夫何可紀?非惟微諒之難安,竊恐有玷於聖明愼賞之政。庸是踧踖,不敢乘謝,玆具短牘,仰丐財察。伏願劃令收還,不勝幸甚。取進止。答曰,省箚具悉卿懇。卿其勿辭,安心領受。仍傳于金稷鉉曰,此批答,遣史官傳諭。
行上護軍李鍾承疏曰,伏以太廟展祗謁之誠,聖孝達大,東宮行攝省之禮,列祖悅豫,臣民慶祝,環海惟均。仍伏念臣以無似,幸逢晠會,特荷格外之寵,俾參陪衛之列,獲覩爲夬,與事爲榮,不意謬恩遄下,崇秩冥升,繼以有判金吾新除之命,臣雙擎九頓,且感且惶,回榮爲懼,益不知措躬之所也。夫是秩也,階將輔國,位近上卿,素非韎韋賤品,所可擔夯,況臣闒茸,其何爲役?臣之從前歷颺,罔非踰濫,而亦未有若斯恩之曠絶,玆職之隆顯也,瓦罇不可以注黃流,土偶不可以被文繡,臣雖欲仰資厚沐,揚揚出肅,其於廉防何,物議何?百爾揣量,萬難承膺。玆敢披瀝肝膽,冒瀆聰聽。伏乞聖明,俯垂鑑諒,亟收臣新授職秩,以重公器,以安私分,千萬幸甚。臣無任云云。答曰,省疏具悉。卿其勿辭行公。
上在景福宮。停常參·經筵。
金稷鉉啓曰,來十一日,朝參日次矣。敢稟。傳曰,停。
又啓曰,明日常參·經筵,取稟。傳曰,停。
又啓曰,左副承旨閔宗植,今日不爲仕進,卽爲牌招,何如?傳曰,允。
以太廟夏享誓戒及省牲省器時,陪從春桂坊以下別單,傳于李重夏曰,師領議政沈舜澤,鞍具馬一匹面給。左賓客鄭範朝,右賓客金永壽,左副賓客閔泳煥,右副賓客韓章錫,各內下豹皮一令賜給。兼輔德金聲根,摠禦使李鍾健,各內下虎皮一令賜給。禮貌官兼輔德宋世憲,相禮尹,別軍職李鍾承·李敎獻·鄭騏澤·李裕寅,內禁將洪台燮,統衛營領官高永根·尹滋卨,摠禦營兵房趙羲升,竝加資。弼善韓光洙,兼弼善閔亨植,文學尹,兼文學權潚,司書金敎獻,兼司書閔啓鎬,說書閔泳喆,兼說書鄭世源,左翊衛李重益,右翊衛閔尙鎬,左司禦沈相璜,右司禦南廷獻,左翊贊李始榮,右翊贊金胤洙,左衛率洪祐相,右衛率閔泳哲,左副率李容九,右副率金成圭,左侍直趙誠熙,右侍直宋鍾濂,左洗馬閔泳雲,右洗馬李容德,各內下鹿皮一令賜給。原任提學鄭範朝,熟馬一匹賜給。檢校直提學閔泳韶,檢校直閣朴鳳彬·李範晉,原任待敎宋秉瑞,內醫副提調閔泳韶,行都承旨閔泳韶,前都承旨南廷哲,協辦內務府事金聲根·閔種默·鄭夏源·李源逸·閔丙奭·趙東冕,漢城判尹尹榮信,各半熟馬一匹賜給。檢校直閣閔泳達,原任待敎金永悳·趙東潤,檢校待敎李垠鎔,待敎金錫圭,左承旨金昇圭,右承旨閔致憲,左副承旨閔宗植,前左承旨趙東萬,右承旨金昇圭,右副承旨金稷鉉,參議內務府事趙同熙·李萬敎·朴齊純·閔丙承,主事徐相喬,尙衣主簿尹榮斗,漢城主簿李好根,司僕主簿李鍾協·沈性澤,僉正金炳儒,工曹佐郞洪宜燮,兵曹參議尹,正郞蔡相夏,佐郞金濟容,參知金大鉉,正郞蔡相夏,佐郞李在祏,別軍職趙載觀·李秉秀·李漢昌,禁府都事裵翰永·柳龍根·洪炳勛·鄭宓源·李德宇·李圭玄,典設主簿徐殷淳,宣傳官許·元益常,統衛營兵房洪圭,摠禦營軍司馬尹秉綬,中部都事趙秉吉,西部令鄭應夔,各兒馬一匹賜給。史官閔泳喆,注書申佐均,假注書朴羲寅,內務府副主事鄭機好·李憲用·閔商鎬·朴奎源,竝陞六。掌議李時庠,守令待窠擬入。東唱引儀申鍾協,西唱引儀洪祐德,竝相當職調用。相禮前引兼引儀閔載德,兼引儀李昌善,竝六品職待窠,首先擬入。別軍職閔泳綺,宣傳官李奎璿,摠禦營別將吳有善,竝許用兵使履歷。別軍職權用國·李根,竝許用水使履歷。趙羲淵,宣傳官閔敬鎬·李敏鼎·安鶴善,內禁將閔致儉,統衛營領官閔致憙·李升會,壯衛營領官申宅熙·申從均,摠禦千摠金命求,把摠李載駿,騎士將李肯漢·白樂駿,五衛將盧炳稷·朴準成·朴起羽,竝許用防禦履歷。李弼相·朴永蓍,騎士將愼宗伯,竝許用營將履歷。壯衛營領官朴昌胤,五衛將尹光國,竝許用邊地履歷。摠禦把摠具興祖,哨官李徹純·具範書,別軍職尹景根,壯衛營哨官朴來卿·李守鳳,竝許用三品履歷。宣傳官梁景煥·安奎承·柳錫煥·洪岐厚·李普熙·李奎鑅·朴明和·吳一泳·許玧,槍劍哨官李景熙,哨官愼宗源·李基元,部將金翯濟·金斗熙·金奎昌·李秉鎬·閔夔鎬·韓兢履·權洛鍾·許注·李觀鉉,竝仍其職陞六。壯衛營哨官李承遠·李學承·吳元泳,竝守令待窠,首先擬入。其餘醫官·奏時官·寫字官·畫員·騎士·別軍官·哨官·哨長·糾飭什長·執事員役·樂工等,竝依判下施賞。
傳于李重夏曰,玉印差備李敏和,先行都薛里李裕鼎,各半熟馬一匹賜給。挾侍金圭復·李章鎬,竝加資,資窮,令內府調用。捲簾差備金弘錫·李敏五·金重祿·羅顯鼎·金弘萬·申命曄,各內下小鹿皮一令賜給。達字差備高廷翼,擔筒箇差備吳泰煥,問安金錫勳,隨駕金在寬·金羲明·黃允明·金圭錫·柳東燮·李用善·金漢宗·李存謙·洪宅柱,各兒馬一匹賜給。薛里內官邊成一·金成根,掌務內官洪圭夏·崔錫斗,差備內官金珉賢·朴載聖,掌設內官金馹俊·李東旭,竝內府陞敍。
傳于李重夏曰,說書有闕之代,前望單子入之。說書前望單子入之,尹雨植落點。
李重夏啓曰,新除授說書尹雨植,今日政下批,何如?傳曰,允。
朴羲寅陞六,代以金炳禹爲假注書。
傳于李重夏曰,左右尹許遞,今日政差出。
傳于李重夏曰,判義禁外金吾堂上竝許遞,今日政差出。
傳于李重夏曰,有實故玉堂許遞,前望單子入之。玉堂前望單子入之,修撰鄭寅奭落點。
傳于李重夏曰,呈告兵曹參議許遞,今日政差出。
傳于李重夏曰,有實故玉堂許遞,今日政差出。
李重夏啓曰,注書有闕之代,被薦人崔昌溥·李容九·李載乾薦狀,依例成送吏曹之意,敢啓。傳曰,知道。
又啓曰,注書有闕之代,被薦人李容九·李載乾·朴暾陽薦狀,依例成送吏曹之意,敢啓。傳曰,知道。
又啓曰,左右史不可不備,別兼春秋徐相集·李垠鎔·閔亨植,竝卽牌招,推移入直,何如?傳曰,允。
傳于金稷鉉曰,當該承旨推考。
兵曹口傳政事,親軍沁營左領官單李龍植。
李重夏,以吏曹言啓曰,司僕寺正金思轍,以其身病,呈狀乞遞,改差,何如?傳曰,允。
又以吏曹言啓曰,成均館司成金喜洙,成均館典籍黃輔淵,中學敎授吳春泳,西學敎授張承遠,俱以身病,呈狀乞遞,竝改差,何如?傳曰,允。
又以吏曹言啓曰,宗親府參奉李載亮,以其身病,呈狀乞遞,改差,何如?傳曰,允。
又以吏曹言啓曰,永同縣監趙秉甲呈狀內,矣身赴任之路,身病猝重,萬無赴任之望云。改差,何如?傳曰古阜郡守宋秉斗相換。
又以吏曹言啓曰,麟蹄縣監方漢七呈狀內,矣身受由上京,矣身病猝重,萬無還任之望云。罷黜,何如?傳曰,平昌郡守洪承泰相換。
又以吏曹言啓曰,麟蹄縣監方漢七,平昌郡守洪承泰相換事,命下矣。平昌郡守洪承泰,以前任積城縣監,方在解由未出中。何以爲之?敢稟。傳曰,勿拘。
又以吏曹言啓曰,永同縣監趙秉甲,古阜郡守宋秉斗相換事,命下矣。永同縣監趙秉甲,以前任金海府使,方在解由未出中,古阜郡守宋秉斗,以前任報恩郡守,方在解由未出中。何以爲之?敢稟。傳曰,勿拘。
金稷鉉,以兵曹言啓曰,新除授咸鏡監營中軍徐德禧,身病猝重,時日之內,萬無登途赴任之望,呈狀乞遞,改差,何如?傳曰,慶州營將相換。
有政。吏批,判書金壽鉉牌招不進,參判吳益泳式暇,參議金春熙進,右副承旨金稷鉉進。以吏批言啓曰,判書金壽鉉牌招不進,參判吳益泳式暇,小臣獨政未安。何以爲之?敢稟。傳曰,只出緊任。以閔泳喆爲應敎,趙重九爲副修撰,嚴世永爲刑曹參判,李範晉爲左尹,閔炯植爲右尹,吳德泳爲兵曹參議,李裕承爲知義禁,宋世憲·趙東萬爲同義禁,崔昌溥爲注書。兼工曹判書單尹滋悳,弘文正字單尹雨植,兼說書單尹雨植,內務府主事四單鄭機好·李憲用·閔商鎬·朴奎源,以上仍其職陞六事,承傳。前五衛將李奎宅·朴允鎭,副護軍安光翼,以上今加嘉善。前監察金履行,副司果朴慶錫,以上今加通政。朝官年八十,依法典加資。永同縣監趙秉甲,古阜郡守宋秉斗,以上相換事,承傳。
兵批,判書閔泳煥病,參判崔致永病,參議吳德泳在外未肅拜,參知金大鉉入直政事進,同副承旨李重夏進。東林別將單金龍九,同知單洪台燮,僉知單崔尙覲·崔鳴烈·鄭東旭,宣傳官梁景煥·安奎承·柳錫煥·洪岐厚·吳一泳·許玧·李普熙·李奎鑅·朴明和,部將金翯濟·金斗熙·金奎昌·李秉鎬·閔夔鎬·韓兢履·權洛鍾·許注·李觀鉉,以上仍其職陞六事,承傳。親軍統衛營槍劍哨官李章熙,摠禦營哨官愼宗源·李基元,以上仍其職陞六事,承傳。護軍閔正植·李應夏,副護軍趙命敎,副司直金甲洙,副司果金正浩·趙長吉·尹承弼·閔泳喆·申佐均·朴羲寅,副司勇朴達謨·李道熙,以上竝單付。咸興中軍金德禧,慶州營將李南熙,以上相換事,承傳。
吏批,再政。以黃耆淵爲敦寧都正,尹滋悳爲掌樂提調,李茂魯爲司僕正,李重德爲司成,李容九爲注書,芮成質爲典籍,閔亨植爲中學敎授,李範昌爲西學敎授,李起駿爲宗府參奉,趙承顯爲楚山府使,閔泳壽爲興陽縣監。麟蹄縣監方漢七,平昌郡守洪承泰,以上相換事,承傳。左尹單閔炯植,右尹單李範晉,摠禦營兵房趙羲升,今加資憲。宣傳官李奎璿,今加嘉義。內禁將洪台燮,今加嘉善。富平府使高永根,統衛營領官尹滋卨,以上今加嘉善。南原府使崔錫斗,今加通政加資事,承傳。
李重夏啓曰,新除授注書崔昌溥·李容九,竝卽牌招察任,何如?傳曰,允。
以左副承旨閔宗植牌不進罷職傳旨,傳于金稷鉉曰,只推。
以江原監司鄭泰好狀啓,麟蹄縣民擾後,査覈根由,以致馳啓之遲緩,今伏承啓下,關辭之截嚴,臣不勝萬萬悚懍,惶恐待罪事,傳于李重夏曰,勿待罪事,回諭。
李重夏,以侍講院言啓曰,新除授說書尹雨植,所當牌招,而時値夜深,待明朝牌招,何如?傳曰,允。
吏曹判書金壽鉉疏曰,伏以臣卽聖朝陶甄中一物也。凡於官職去就,人皆以廉隅爲重,而臣則曰感激居先,人或以遜讓爲節,而臣則以趨走爲恭,殿下曷嘗見臣有固辭而不居者乎?夷險不擇,有除轍膺。夫以肩鉅如見職,六部之所表率,九流之所辦別,判非不才如臣,一日可借,而猶且厚顔冒據,前後凡三遭矣。久爲淸議者所笑,而始則强諉之義分而自恕,旣誤而又冒,則曰僥倖一事,半爲承當去處,竊庶塵露之報,少贖邱山之罪,今焉其說亦窮者,誠以鉛割,愈試愈鈍,駑蹇,隨策隨仆,一誤二誤,止於誤而已。若以前者恩貸,謂此可幸,罔恤冥行之步,重尋已僨之轍,是誠非愚則妄。臣於是,不敢以感激也趨走也爲微諦,又不敢以夷險之義自托,則寗推之副手,毋添蔽賢之失,此臣所以仰答聖意也。且臣犬馬之齒,亦云衰矣。神識隨而耗散,疾病從以闖肆,凡百猷爲,大不如前,所謂燭之武之老,可知耳。雖欲淬礪,其可得焉,而現帶長銓與梨園·醫監兩提擧之任,俱非衰朽如臣,所宜虛縻。伏願聖明,竝賜褫斥,俾職事毋曠,微分獲安焉。臣無任云云。答曰,省疏具悉。所辭中梨園提擧之任,依施。
敦寧都正趙命敎疏曰,伏以臣於日昨,伏奉除旨,以臣爲敦寧府都正者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚。臣無任云云。省疏具悉。所請依施。
己丑四月初七日申時,上御萬慶殿。英國新舊領事接見入侍時,行都承旨閔泳韶,假注書尹斗炳,以次侍立訖。上具翼善冠·衮龍袍,南面立交椅前。領事等由西階陞堂,入右挾門楹內,行打恭禮。上答揖。仍命傳語曰,近日日氣甚旱,善爲來到安留耶?領事等對曰,善爲來到安留矣。上命傳語曰,貴國君主亦爲太平乎?領事對曰,姑爲太平矣。舊領事曰,近歸于本國矣。上命傳語曰,善往也。領事等曰,蒙此下問,感謝感謝。仍告退行叩頭禮退出,上答揖以送之。承史以次退出。
上在景福宮。停常參·經筵。
閔宗植啓曰,明日常參·經筵,取稟。傳曰,停。
李重夏啓曰,注書崔昌溥,時在京畿龍仁地,斯速乘馹上來事,下諭,何如?傳曰,允。
又啓曰,左右史不可不備,別兼春秋徐相集·李垠鎔·閔亨植,竝卽牌招,推移入直,何如?傳曰,允。
又啓曰,事變假注書李鏡昈,有身病,勢難察任,今姑改差,何如?傳曰,允。
李鏡昈改差,代以鄭奎三爲事變假注書。
兵曹口傳政事,親軍沁營右領官單吳相準。
閔宗植,以內醫院都提調意啓曰,內醫金東錫,本院陞敍事,判下矣。依判下內醫金東錫,御醫差下,何如?傳曰,允。
李重夏,以弘文館言啓曰,新除授應敎閔泳喆,副修撰趙重九,竝卽牌招察任,何如?傳曰,允。
又以弘文館言啓曰,新除授修撰鄭寅奭,時在全羅道興陽縣任所,經筵入番事緊,請斯速乘馹上來事,下諭。傳曰,許遞。
又以侍講院言啓曰,行兼輔德宋世憲,除拜同義禁矣。宮官例不得兼帶刑獄之官,行兼輔德宋世憲所帶金吾之任,今姑許遞,何如?傳曰,允。
又以摠禦營言啓曰,本營別將吳有善,騎士將李肯漢·白樂駿·愼宗伯,挾輿把摠李載駿,俱有身病,勢難察任,竝改差,何如?傳曰,允。
上在景福宮。停常參·經筵。
李重夏啓曰,明日常參·經筵,取稟。傳曰,停。
閔宗植啓曰,右副承旨金稷鉉,今日不爲仕進,卽爲牌招,何如?傳曰,允。
李重夏啓曰,三品官之毋得過三日,循例請牌,曾有定式矣。敦寧都正黃耆淵,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,事變假注書鄭奎三,今日廳坐,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,江華留守閔丙奭符單子中,有所錯誤,致勤下詢,臣之矇然捧入,不勝惶悚。原單子使之改修正以入,而當該事變假注書,所當重勘,而本院請推之外,無他可施之罰。何以爲之?敢稟。傳曰,從重推考,爾亦推考。
傳于李重夏曰,判尹趙秉世,除拜多日,尙不出肅,是何道理?令政院嚴飭,上來肅命。
注書李容九病,代以李養稙爲假注書。
李重夏啓曰,平安兵使鄭洛鎔,以前任江華留守,交龜之前,徑呈肅單,至於入啓,揆以事體,誠極未安。原單子勿施。臣之矇然捧入,不勝惶悚。該帥臣不可無警,推考,何如?傳曰,允。爾亦推考。
又啓曰,密符親納,例也,而前水原留守尹滋悳,謂有身病,使其褊裨替納,事甚未安。推考,何如?傳曰,允。
鄭奎三有頉,代以朴魯洙爲事變假注書。
以慶尙監司金明鎭狀啓,薦新生竹笋,節候差早,姑未萌芽,限內不得封進,惶恐待罪事,傳于李重夏曰,勿待罪事,回諭。
李重夏,以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
又以摠禦營言啓曰,本營軍司馬尹秉綬,身病甚重,勢難察任,今姑改差,何如?傳曰,允。
敎兼水原留守金弘集書。王若曰,趙晉陽之保障繭絲,抑爲所屬於先主,宋萊公之鎭府鎖鑰,是以不在於中書,煩卿往欽,體予至意。念彼華南雄府,寔我海左巨防,介畿湖而近王都,實是要衝之重地,奉園陵而妥眞殿,於乎陟降之精靈。因周制於畢公保釐,所可知也損益,有堯風於封人請祝,吾何修以比觀?顧斯任,所重者存,非其人靡有可恃。挽近歲亢旱殆甚,難望穡事之豐登,矧此時竊發肆行,亶由民生之困瘁。西南之輪艦相屬,固莫測於邊虞,外內之倉庫無儲,亦易疎於戎政。如欲居留之愼揀,莫若樞密之是兼。惟卿孝簡肖孫,承弼重望,選翰苑而登瀛館,坦步翺翔,直奎華而亞銓曹,持心公正。百里分竹,尙有民心之去思,三輔憇棠,爭覩福星之來照。專對任重呂之責,子羽能知四爲,枚卜際綴旒之辰,魏成當屬五視。地位與共於休戚,允矣垂拱仰成,忠勤靡懈於險夷,展也艱難弘濟,所以心簡之惟在,有此肩仔之不輕。玆授卿以水原府留守兼摠理使,卿其暫推經邦之謨,克勉分司之任,功利之及人也廣,須體注意之宸衷,談笑而鎭物者多,可見加額之輿望。讀書過五千卷,文學政事之無適不宜,一言當百萬兵,軍旅俎豆之必有所受。他餘區劃,式遵彝章。於戲,進退綽裕有餘,應展北拱之戀,老少各得其樂,庶寬南顧之憂。故玆敎示,想宜知悉。待敎金錫圭製進
敎江華留守閔丙奭書。王若曰,置王畿之保釐,其地則周東都留後,守國門之鎖鑰,斯任也宋西京分司。特簡維予,當屬之子。眷彼水心一府,寔我海口重防,臺隍枕水陸之交,控作漢都之唇齒,城池壯金湯之勢,扼成島門之咽喉。兼鎭撫而稱外使之營,方屬管轄之新制,在要衝而通萬國之艦,政須文武之全才。維卿詩禮古家,圭璋雅望,直內閣而長玉署,夙著老成人典型,亞東銓而首銀臺,蔚有眞宰相風度。玆授卿以江華府留守兼鎭禦使·親軍沁營外使,卿其秪承寵命,懋恢令圖,壁壘紆詰戎之籌,宜戒陰雨之備預,士民誦保障之績,克體宵旰之憂勤。緬故相殉義之墟,尙有指點之感,念乃祖遺愛之澤,庶見趾美之譽。於戲,天陛辭卿月之班,行且召矣,海門布王春之化,往其欽哉。故玆敎示,想宜知悉。待敎金錫圭製進
兼戶曹判書鄭範朝疏曰,伏以臣於見職,前後凡三叨,而荏苒四載,已過虞廷考績之期,今乃考臣之績,而果有可稱者乎?臣之宜黜,臣自知之,摭實冒陳,亦屢矣。每一封章,嚴畏居先,欲盡言者,減却幾端,欲卽徹者,延拖幾月,非不知義分之有所不敢,而猶此苦苦不已者,誠有所不得不然耳。夫天下萬事,有可資之物然後,有可爲之道,故餺飥,薄饌也,而無麪則不造,博奕,小技也,而非注則不設,今何堂堂千乘財賦總滙之地,如匏之枵如水之洗,尺贏粒儲,蕩然無餘,塗抹沒策,朝夕遑汲之狀,究諸往牒而未聞未覩者也。屢朔之頒放,已全闕,兩南之漕轉,無所賴,今年國計,較昨年,一倍罔措矣。其將待來年之漕轉乎?抑將廢通年之頒放乎?臣於此任,身蹈將僨之轍,目擊難支之境,而旣不能發慮展籌,以補罅漏,又不能循常遵式,以管要會,裒如苟充,全不事事。如其可爲而不爲,則土偶之不若,而孤負聖恩也,又其宜去而不去,則屋漏之仰愧,而自欺臣心也。況臣近値節換,宿疴更肆,新祟又添,客火上攻,則喉乾而貪冷飮,積滯中痞,則腹膨而投峻劑,百骸皆如椎碎,四肢無不針刺,榮衛俱耗,頹唐不振,視務焉東西錯謬,遇事則先後忘失,虛損難醫之症,亦如版曹樣一般。且臣兼帶賓銜,頻陪雷肆,睿學益臻於光明之域,臣不勝萬萬欽頌之至,而如臣謏陋,再據匪據,至爲六年之久縻,實乏一分之補益,而病難察職,職無異同。伏乞聖明,諒臣衷懇,將臣所帶戶曹判書·左賓客之任,竝賜鐫改,以便公私焉。臣無任云云。答曰省疏具悉。此時此任,何可輕遞?卿其勿辭行公。
開城留守趙東冕疏曰,伏以臣,眇年菲才,猥叨重寄,冥升無節,愧懼冞深。仍伏念臣,賦命險釁,零丁孤苦,每奉恩誥,告喜無地,愴痛結轖,恒切靡逮。臣父祖墳塋,在春川·永平等地,間因公私靡暇,展省久曠,霜露怵惕,情理愈迫,而今焉封域有守,不敢擅行。玆敢冒控衷懇,仰瀆崇聽。伏乞聖慈,俯垂矜諒,許臣恩暇,俾伸至情,不勝大願。臣無任云云。答曰,省疏具悉。卿其從便往來。
上在景福宮。停常參·經筵。
藥房副提調閔泳韶啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順。卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李重夏啓曰,明日常參·經筵,取稟。傳曰,停。
閔泳韶啓曰,臣泳韶,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣香室奉審,則香祝櫃祝板袱子精潔之意,敢啓。傳曰,知道。
又啓曰,臣依定式,進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣。敢啓。傳曰,知道。
李重夏啓曰,假注書李養稙,稱以身病,今日廳座,不爲入來,事未前有,萬萬駭然。所當重勘,而本院請推之外,無他可施之罰。何以爲之?敢稟。傳曰,從重推考。
朴魯洙有頉,代以金應權爲事變假注書。
傳于李重夏曰,朴貴人喪,棺板一部輸送。
傳于李重夏曰,朴貴人喪,依范淑儀喪例,葬需,令度支量宜輸送。
兵曹口傳政事,親軍壯衛營軍司馬單閔泳喆。
兵曹口傳政事,摠禦營別將單李奎魯,騎士將二單尹昌根·金錫圭,挾輿把摠單金炳河。
李重夏,以親軍統衛營言啓曰,本營軍司馬李垠鎔,身病甚重,勢難察任,改差,何如?傳曰,允。
又以義禁府言啓曰,向因江原監司鄭泰好狀啓,麟蹄前縣監李文鉉罪狀,令攸司稟處事,啓下,而李文鉉,下去水原地云。故旣以拿來事,草記,未承批旨,今方待命,拿囚之意,敢啓。傳曰,知道。
吏曹啓目,前五衛將李奎斌名字,改以奎白,前判官朴龍來名字,改以來燦,前郡守李福允名字,改以源貞,金德敏名字,改以昌熺,訓鍊僉正尹錫勛名字,改以錫祐,前判官嚴斗源名字,改以信永,副司果鄭賢基名字,改以弘基,出身梁泰洙名字,改以致洙,李佑來名字,改以碩來事爲等如告狀,令藝文館給帖,何如?判付啓依允。
判尹趙秉世疏曰,伏以臣罪,臣實自知,受恩靡極,未有如臣,負恩無狀,亦未有如臣。何職非臣不職,何事非臣不事,而至於昔春部察事,臣之罪尤大矣。惛迷疎迂,自陷大戾,以律律之,金木猶輕,淵度包荒,止施刊削,而伏奉處分,辭敎至嚴,臺論峻發,聲討克正。臣震剝懍蹙,理宜溘然無知,而屛伏荒野,食息偸活,頑甚冥甚,眞木石之不若矣。匪意特揀有命,除誥遠降,至煩敦飭,促臣上來,罪廢如臣,何以得此?若夢非眞,感涕無從。從古人臣事君,辜負至此,常憲之未伏,而曠數之特施者,果曾有如臣者否?臣之立朝,今三十有一年,矢公矢愼,報答萬一,耿耿此心,可質彼蒼,而今乃爲臣而不盡其分,爲官而不勝其任,彈駁之來,實所自取,夫誰尤哉,復何恨乎?主眷負矣,家聲墜矣。忝臣門戶,敗臣一生,行則羞影,居則愧漏,悠悠天地,永作棄物,雖以雨露發生之力,有不可蘇其朽而續其摧者矣。噫,臣本眇薄鮮能,濫據匪據,物理所忌,亮致顚沛,拊躬自悼,無面可顯。惟是鏟跡朝端,耕鑿畎畝,悔往追來,守分自靖而已。矧今劾奏旣徹,當律自在,至今日寬假而庇保者,莫非我殿下,山恩海渥,而臣方朝夕待勘,文字自訟,極涉唐突,嚴召之下,亦難泯默,玆從縣道,冒沒略暴。伏乞聖明,俯察臣情,勘臣當勘,以重臺言,毋使國體壞而王章墜焉。臣無任云云。答曰,省疏具悉。向日問備,卽因事體而然也。何必如是爲引?卿其勿辭,卽爲上來肅命。
上在景福宮。停常參·經筵。
閔致憲啓曰,明日常參·經筵,取稟。傳曰,停。
又啓曰,左副承旨閔宗植,今日不爲仕進,卽爲牌招,何如?傳曰,允。
李重夏啓曰,卽者,義禁府都事來言,時囚罪人李志容等,當爲議處,而判義禁李鍾承,呈辭受由,次堂例不得擧行云。何以爲之?敢稟。傳曰,許遞,前望單子入之。
兵曹口傳政事,摠禦營軍司馬單閔啓鎬。
義禁府啓目,麟蹄前縣監李文鉉原情云云。問目內辭緣,泛稱遲晩,刑推得情,何如?判付啓。除刑推,議處爲良如敎。
義禁府啓目,石城前縣監李志容原情云云。問目內辭緣,泛稱遲晩,刑推得情,何如?判付啓。除刑推,議處爲良如敎。
副司果尹始榮疏曰,伏以臣,一眇末新進耳。前月注薦之有命也,承乏呼薦,已是踰分,而至以已故之金奎永,矇然遽薦,不審之罪,於斯著矣。夫是職也,必自塡其代,所以重其事也,簪筆之愼簡,果何如也,剡牘之對揚,又何如也,而嶺表隔遠,縱昧人事之變易,班簿疎忽,乃致官方之舛謬,揆以事體,萬萬惶蹙。曆日訟愆,不敢自安,庸玆短章仰暴。伏乞聖明,俯垂諒察,亟降勿施之命,仍治臣誤薦之罪焉。臣無任云云。答曰,省疏具悉。爾則重推之典。
上在景福宮。停常參·經筵。
閔宗植啓曰,明日常參·經筵,取稟。傳曰,停。
又啓曰,右副承旨金稷鉉,同副承旨李重夏,今日不爲仕進,竝卽牌招,何如?傳曰,允。
金稷鉉啓曰,明日傳香,禮房承旨,當爲齋宿。左承旨金昇圭,所當牌招,而拘於廳規,不得請牌,何以爲之?敢稟。傳曰,牌招。
以左承旨金昇圭牌不進罷職傳旨,傳于李重夏曰,只推。
判義禁前望單子入之,沈履澤落點。
李重夏,以議政府言啓曰,通川·麟蹄兩邑民擾,係是無前之變,而卽見該道臣査啓,則初無罪囚供招,只以跋辭論列,揆以獄體,極爲疎忽。且於分等之際,其重其輕,殊囫圇。江原監司鄭泰好,施以越俸之典,事當派使按覈,而此時往來,不無貽弊,置之。道臣,旣定査官矣。原狀啓竝還下送,使之具格會査,逐條捧招,區別首從,更爲罔夜登聞後,稟處,何如?傳曰,允。
又以摠禦營言啓曰,本營兵房趙羲升,身病甚重,勢難察任,今姑改差,何如?傳曰,允。
又以摠禦營言啓曰,本營騎士將尹昌根,以前任楚山府使,尙在任所矣。領軍之職,久曠可悶,改差,何如?傳曰,允。
上在景福宮。停常參·經筵。
金稷鉉啓曰,明日常參·經筵,取稟。傳曰,停。
李重夏啓曰,開坐事,命下矣。新除授判義禁沈履澤,卽爲牌招,何如?傳曰,允。
金稷鉉啓曰,明日傳香,禮房承旨,當爲齋宿。左承旨金昇圭,所當牌招,而拘於廳規,不得請牌,何以爲之?敢稟。傳曰,牌招。
吏曹口傳政事,濟衆院主事二單李元基·尹健。
兵曹口傳政事,以吳有善爲摠禦營兵房。
李重夏,以吏曹言啓曰,贈諡文簡公崔愼延諡,定行於今月十九日廣州栗木倉洞鄕第云矣。敢啓。傳曰,知道。
又以摠禦營言啓曰,本營千摠金命求,身病猝重,勢難察任,改差,何如?傳曰,允。
又以統理交涉通商事務衙門言啓曰,濟衆院主事李演光外除代,幼學李元基差下,主事鄭秉魯改差代,幼學尹健差下,竝令該曹口傳下批,何如?傳曰,允。
全羅監司李憲稙疏曰,伏以臣,才疎識短,過蒙優渥,待罪南闑,已三載矣。對揚蔑效,瘢痕畢露,每一思惟,惶汗浹背。至于今年正月,營下吏校奴令,互相構釁作鬧,致有燒屋傷命,橫行奔馳,無所忌憚,職由臣德不足以懷保,威不足以彈壓也,僨誤之罪,在所難宥。且況廟殿所在嚴重之地,有此不虞非常之變,尤不勝悚惶萬萬。卽於其時,擧槪啓聞,于玆數朔,尙未蒙嶺海鈇鉞之是加,聖度天大於涵貸,臣身無地而可措矣。又今過瓜期有月,以公則雖久而終難責效,以私則愈去而益切悚恧,敢暴衷懇,冒瀆崇嚴。伏乞聖慈,俯垂鑑諒,亟遞臣所帶之任,仍治臣當勘之律,以重藩寄,以肅朝綱焉。臣無任云云。答曰,省疏具悉。事出意外,實非尋常。査啓未免稍緩,引章今始登徹,有違事體,不勝慨歎。卿則施以罷職之典。
上在景福宮。停常參·經筵。
自卯時至人定,灑雨下雨,測雨器水深二寸二分。
自人定至十五日開東,灑雨下雨,測雨器水深三分。
金稷鉉啓曰,明日常參·經筵,取稟。傳曰,停。
金昇圭啓曰,右承旨閔致憲,左副承旨閔宗植,同副承旨李重夏,今日不爲仕進,竝卽牌招,何如?傳曰,允。
傳于金昇圭曰,禮房承旨,馳詣宗廟·景慕宮,奉審摘奸以來。
以右承旨閔致憲,左副承旨閔宗植牌不進罷職傳旨,傳于李重夏曰,只推。
李重夏,以議政府言啓曰,卽見旌善郡按覈使丁理燮啓本,則作鬧諸民罪犯分等,請令廟堂稟處矣。凡民之有痛迫冤鬱之情,不伸於官,則呈於巡營,可矣。又不伸於巡營,則呈於廟堂,可矣。奈之何聚黨起鬧,視同茶飯,逐官長而奪符印,燒人命而毁家舍,不知自陷於罔赦之科?其情固可哀,其習亦可駭。今此査啓,分等區別,卽所以仰體好生之德,審克之義,而全君直,逞憾於先墓被掘,發通而亂民爭集,諸條兇悖,不無首倡。金周錫資糧之遠慮,其意何居?印信之擅奪,厥罪莫掩。崔龍瑞應通文於同面,揮動者伊誰?奪佩符而在手,看證焉且的。以上三囚,旣請一律,竝施梟警。權令本道中軍,馳往該郡擧行。劉和燮之受印傳符,崔仁弼之依言書通,崔德翁之爲使傳文,金基錫之始終參會,難免隨從之律。辛奉漢之面迫其官,劉成振之推賂勒標,俱有凌犯之案。以上六囚,竝嚴刑,遠惡島定配。座首崔在徽,吏房全九夏,藉曰變出不意,未能挺身來救,親上向長,其義安在?竝嚴刑遠配。外他諸囚,令道臣分等酌處,在逃者,刻期詗捕,照法勘斷。掘發衆塚,橫奪民錢之槐山全台鉉·龍宮全漢九,廣占立案,恣行斂索之江陵吳仁泳·龍仁名不知吳哥,道臣文移於各該道,不日捉致本道,一一還徵後竝嚴刑,遠惡島定配,擧行形止,卽爲馳聞事,分付。前郡守李奎學之許多不法,遂至激變,按覈臚列,若是狼藉,此不可尋常勘斷而止,方在拿勘中,令該府各別鉤問按法嚴處按覈,使之不待回下,徑先還官,有違格例,推考,何如?傳曰,允。
又以議政府言啓曰,卽見按撫使南廷順狀啓,則吉州民擾漏網罪人金丁郁·金昌郁,次第捉得,嚴覈情節,而不敢擅斷,用律一款,請令廟堂稟處矣。敢稱救兄,擅開獄門,已犯罔赦之案,而若其首倡民擾者誰也,戕害人命者誰也,執打座首者誰也?節節兇獰。渠旣輸款,罪人金丁郁,令該防禦使,大會軍民,梟首警衆。事關一邑,當先往訴,至於杖囚,而乃父乃弟之揮動作鬧,雖爲根因,出獄舁還,其與當場肆悖,有間,在囚金昌郁,嚴刑三次,遠惡島定配。未捕之漢,連加譏詗,照法酌斷,形止馳聞事,分付,何如?傳曰,允。
又以奎章閣言啓曰,明日卽寶賢堂夏孟朔大奉審日次,奉謨堂奉審日次,時原任閣臣,依節目進詣擧行之意,敢啓。傳曰,知道。
上在景福宮。停常參·經筵。
藥房提調朴齊寬,副提調閔泳韶啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
閔致憲啓曰,明日常參·經筵,取稟。傳曰,停。
又啓曰,左副承旨閔宗植,今日不爲仕進,卽爲牌招,何如?傳曰,允。
傳于李重夏曰,閟宮都提調有闕之代,前望單子入之。
傳于李重夏曰,景慕宮都提調有闕之代,領議政爲之。
傳于李重夏曰,前別兼春秋趙東潤還差下,前檢閱閔泳喆,別兼春秋差下。
李重夏啓曰,前別兼春秋趙東潤還差下,前檢閱閔泳喆,別兼春秋差下事,命下矣。竝令該曹口傳單付,牌招入直,何如?傳曰,允。
吏曹別兼春秋單趙東潤·閔泳喆。
李重夏啓曰,假注書金炳禹,有身病,勢難察任,今姑改差,何如?傳曰,允。
金炳禹改差,代以金永儀爲假注書。
傳于李重夏曰,左副承旨許遞,前望單子入之。
承旨前望單子入之,尹命燮落點。
李重夏啓曰,新除授承旨尹命燮,以前任安州牧使,方在解由未出中,何以爲之?敢稟。傳曰,勿拘。
以黃海監司趙秉轍狀啓,新産石首魚産出未久,去鱗未及乾淨,邦醢亦未成熟,限內不得封進,惶恐待罪事,傳于李重夏曰,勿待罪事,回諭。
傳于李重夏曰,望筒閪失之差備中官李肯珍,爲先汰去,令該府拿問勘處。
兵曹口傳政事,摠禦營千摠單李肯漢。
兵曹口傳政事,摠禦營兵房單,吳有善。
閔致憲,以禮曹言啓曰,來五月十一日行景慕宮夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又以奎章閣言啓曰,臣等進詣寶賢堂,御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以親軍統衛營言啓曰,本營外北道參軍趙羲晉陞六代,出身尹甲炳差下,使之察任之意,敢啓。傳曰,知道。
李重夏,以義禁府言啓因,旌善郡按覈使丁理燮査啓,議政府回啓內,前郡守李奎學之許多不法,遂至激變,按覈臚列,若是狼藉,此不可尋常勘斷而止,方在拿勘中,令該府各別鉤問,按法嚴處事,批旨允下矣。李奎學,方在待待命拿囚中,待就囚添問目捧供之意,敢啓。傳曰,知道。
領敦寧金炳德疏曰,伏以臣於病淹無省之中,伏奉閟宮提擧之命,此臣年前陳籲,已蒙恩諒者也。薦享之肅敬,拱護之嚴䆳,固非如臣聵劣,所可綰攝,而臣之邇來癃痼,末由陳就,跧伏鄕外,悚積逋傲,惟至懇之獲準是祝。日月之明,庶幾照燭,而今玆謬恩,何爲而又及也?臣若往旣控辭,忽復虛縻,重速瘝曠之罪,則在臣義分,惶恧固無可論,亦豈不虧於重職務綜名實之政典乎?玆敢力收病思,冒瀆崇聽。伏願聖明,俯垂憫諒,亟賜刊改臣提擧之銜,以幸公私焉。臣無任云云。答曰,省疏具悉卿懇。愼節奉慮。所辭閟宮都提擧之任,今姑勉副,卿其安心調理。仍傳于李重夏曰,此批答,遣地方官傳諭。
上在景福宮。停常參·經筵。
李重夏啓曰,明日常參·經筵,取稟。傳曰,停。
閔致憲啓曰,左副承旨金稷鉉,同副承旨尹命燮,今日不爲仕進,竝卽牌招,何如?傳曰,允。
傳于李重夏曰,吏曹參議有闕之代,前望單子入之。
李重夏啓曰,明日召對,取稟。傳曰,爲之。
又啓曰,事變假注書金應權,有身病,勢難察任,今姑改差,何如?傳曰,允。
金應權改差,代以金達㻐爲事變假注書。
兵曹口傳政事,親軍統衛營軍司馬單姜敬熙,副司果單李垠鎔。
兵曹口傳政事,摠禦營騎士將單吳根善。
兵曹口傳政事,外北道參軍單尹甲炳。
李重夏,以禮曹言啓曰,來五月十一日行景慕宮夏享大祭親臨省牲省器時,王世子陪參之節,依例磨鍊乎?敢稟。傳曰,依例磨鍊。
又以承文院言啓曰,院製述官有闕代,副司果沈相璿差下,付軍職,冠帶常仕,何如?傳曰,允。
義禁府啓目粘連,向前李文鉉亦,政雖無疵,字牧之地,不能彈壓,致此民變是如,旣登道啓,事體所在,難以全恕。以此照律,何如?判付啓依允。
義禁府啓目粘連,向前李志容亦,公錢之二千兩虧欠,稅穀之六十石虛留,俱係不法,臚列攸在,焉逭重勘?以此照律,何如?判付啓依允。
吏曹參議金春熙疏曰,伏以臣空疎謭陋,最居人下,而遭値明時,偏荷洪造,釋褐以來,歷揚淸要,居然爲下大夫之列矣。諒涯分之已踰,曾涓埃之未酬,是庸愧懼,如集于木。不意月前,三銓恩點,忽及於臣名。臣聞命震越,不省攸措,而怵迫居先,衷懇莫暴,遂乃冒沒出膺,數旬于玆,亦嘗一二代斲。與聞乎注擬通塞,政枋輕重,寔關國家治忽之機,至若澤宮受戒,簡選齋祠,尤爲綦嚴,而緣臣不才,隨處生澁,瑕纇畢呈,嗤笑交至,靜言循省,背汗面騂。臣於是職,始昧量入之義,又蔑試可之效,猶且蹲仍不去,則殆所謂不識世間,有羞恥事者也。況今宿望新彦,磊落需儲,而乃令如臣鈍劣者,積薪招譏,一任其瘝曠,其必有乖於淸朝器使之政,又豈細故也哉?玆敢輸瀉悃愊,仰徹崇嚴。伏乞聖慈,察臣言之非出飾讓,念名器之不宜久褻,亟遞臣吏曹參議之任,俾公私耦幸,不勝大願。臣無任云云。省疏具悉。所請依施。
上在景福宮。停常參·經筵。
金稷鉉啓曰,來二十一日,朝參日次矣。敢稟。傳曰,停。
又啓曰,明日常參·經筵,取稟。傳曰,停。
李重夏啓曰,同副承旨尹命燮,今日不爲仕進,卽爲牌招,何如?傳曰,允。
又啓曰,明日召對,取稟。傳曰,爲之。
傳于李重夏曰,同副承旨許遞,前望單子入之。
承旨前望單子入之,金炳吉落點。
吏曹參議前望單子入之,閔宗植落點。
以司謁口傳下敎曰,判尹趙秉世,令畿營更爲嚴飭,上來肅命。
金稷鉉,以工曹言啓曰,今五月端午日進上節扇,當爲封進,而歉憂爲民除弊之端,節扇特爲停捧事,旣有命下矣。今番則不爲封進之意,敢啓。傳曰,知道。
李重夏,以義禁府言啓曰,李志容係是流配,依法典不付功議以入之意,敢啓。傳曰,知道。
義禁府啓目粘連,石城前縣監李志容矣,本府議啓內,公錢之二千兩虧欠,稅穀之六十石虛留,俱係不法,臚列指的,律例攸在,焉逭重勘?以此照律,罪杖一百收贖,告身盡行追奪,流三千里定配,私罪奉敎依允。
義禁府照目粘連,麟蹄前縣監李文鉉矣本府議啓內,政雖無疵,字牧之地,不能彈壓,致此民擾是如,旣登道啓,事體所在,難以參恕。以此照律,罪笞四十收贖,附過還職,私罪奉敎依允爲旀,功減一等爲良如敎。
己丑四月十七日五更,上御萬慶殿。召對入侍時,參贊官李重夏,檢校直閣兪鎭弼,侍讀官沈遠翼,檢討官鄭宜默,假注書李養稙,記事官朴宗玕,記事官金鶴洙,各持綱目第十二卷,以次進伏訖。上曰,史官分左右。仍開卷。上曰,上番讀之。遠翼讀自於是兩奴,止進討張步。上曰,釋義。遠翼釋義訖。上曰,文義奏之。遠翼曰,彭寵之見殺於蒼頭,豈罪在蒼頭乎?政所謂爲法自斃者也,渠自叛命,以身率其群下,則上好下甚,理之固也,宜乎彭寵之家,有子密之奴也,豈非敎其奴而自殺者乎?然子密之希功而戕君,罪實難容,漢帝之不罪反爵,那得免後世之譏議乎?上曰,龐萌之所爲,不遵天時,自受奴禍,豈非天理哉?遠翼曰,聖敎切當矣。上曰,下番讀之。宜默讀自遣將軍龐萌,止將軍印綬。上曰,釋義。宜默釋義訖。上曰,文義奏之。宜默曰,龐萌爲人,眞個遜順,焉有見疑跋扈之理乎?出於猜妬,反疑信愛之君上,罪實難貸,而以光武御下之道言之,雖信萌以托孤寄命,一視之下,詔書勻布,則不宜有疑延怨上之心。先儒云爲人上者,不可使有一毫之偏向者,政謂光武道也。上曰,龐萌之爲人,旣遜順可信,而亮以猜忌,自疑遂反,豈不可惜哉?宜默曰,聖敎切當矣。上曰,參贊官讀之。重夏讀自囂外順人望,止以時定。上曰,釋義。重夏釋義訖。上曰,文義奏之。重夏曰,竇融以外戚廣國之後孫,在當時亦一豪傑,而能於天下擾攘之日,識得天命之自有其眞,不聽隗囂歸命,光武終保封侯之榮,蓋人臣去逆就順之效,有如此矣。上曰,竇融能盡臣之道,而誠心事君,故上下相得,克保安榮,豈不美哉?重夏曰,聖敎切當矣。仍奏曰,逆順之間,禍福攸係,此可爲人臣之戒也。上曰,閣臣讀之。鎭弼讀自今之議者,止遂定濟南。上曰,釋義。鎭弼釋義訖。上曰,文義奏之。鎭弼曰,耿弇之才韜過人,用兵如神,進擊齊地,城無不下,可謂漢家干城之將也。上曰,其時耿弇之用兵如神,排布有度,豈不壯哉?鎭弼曰,聖敎切當矣。上掩卷。鶴洙奏曰,臣以本館事,有所仰達者矣。翰林召試被選人,向承筵敎,間月付職,而上番檢閱閔泳喆陞六矣。左右史不備,被選當次人曺萬承,令該曹口傳付職,牌招入直,何如?上曰,依爲之。出擧條,鶴洙奏曰,時政記纂修事緊,新除授檢閱曺萬承,使之署前行公,何如?上曰,依爲之。出擧條仍命史官就座,又命退。諸臣以次退出。
上在景福宮。停常參·經筵。
李重夏啓曰,明日常參·經筵,取稟。傳曰,停。
傳于金炳吉曰,日前完伯處分,卽因事體而然也,特爲分揀。
吏曹口傳政事,檢閱單曺萬承。
金炳吉,以弘文〈館〉言啓曰,校理沈遠翼,呈辭出去,上番闕直,事甚未安。校理一員·副校理二員未差,應敎閔泳喆,副應敎閔哲勳,竝卽牌招,推移入直,何如?傳曰,允。
李重夏,以兵曹言啓曰,禁軍祿試射放時,柳葉箭沒技人別單書入之意,敢啓。傳曰,知道。
又以摠禦營言啓曰,本營別將李奎曾,身病猝重,勢難察任,改差,何如?傳曰,允。
義禁府啓目,旌善郡守李奎學原情云云。問目內辭緣,泛稱遲晩,刑推得情,何如?判付啓。除刑推,議處爲良如敎。
義禁府啓目,三陟營將金斗旭原情云云。問目內辭緣,泛稱遲晩,刑推得情,何如?判付啓。除刑推,議處爲良如敎。
義禁府啓目,差備中官李肯珍原情云云。傳旨內辭緣,泛稱遲晩,刑推得情,何如?判付啓。除刑推,議處爲良如敎。
己丑四月十八日五更,上御萬慶殿。召對入侍時,參贊官金炳吉,侍講官閔泳喆,檢討官鄭宜默,待敎金錫圭,假注書金永儀,記事官金鶴洙,記事官曺萬承,各持綱目十二卷,以次進伏訖。上曰,史官分左右。仍開卷。上曰,上番讀之。泳喆讀自時張步,止弇曰不然。上曰,釋義。泳喆釋義訖。上曰,文義奏之。泳喆曰,夫耿弇,良將也。西安,城小而堅,臨菑,名雖大而實易攻,後五日會攻西安云者,以先難後易之意,紿人而誘敵者也。其用兵智略,於此可觀矣。上曰,自古軍在情,不在多,雖以西安言之,城小而不先攻者,爲其精且堅也。斯豈非以精爲貴乎?泳喆曰,聖敎切當矣。上曰,下番讀之。宜默讀自西安聞吾,止陳於城下。上曰,釋義。宜默釋義訖。上曰,文義奏之。宜默曰,耿弇之示弱而捷,張步之輕敵而敗,俱爲將者之鑑戒。然豈惟用兵者然也?滿招損謙受益,無事不然。上曰,夫用兵者,不可藐視其敵也。每以小心而勝,輕忽而敗,如張步者是也。宜默曰,聖敎切當矣。上曰,參贊官讀之。炳吉讀自步氣盛,止以待之。上曰,釋義。炳吉釋義訖。上曰,文義奏之。炳吉曰,耿弇不聽陳俊之說,而以爲乘輿且至,臣子當擊牛釃酒,以待百官,反欲以賊虜,遺君父耶?推此一言,可見其能盡臣子之分,而事君之道,固當如是矣。上曰,以二人之言觀之,耿弇,眞長者,宜其功冠中興,永享爵祿,大勝於陳俊也。炳吉曰,上有明哲之君,下有忠良之臣,故克復漢室,功業甚大矣。上曰,閣臣讀之。錫圭讀自人定時,止無可言者。上曰,釋義。錫圭釋義訖。上曰,文義奏之。錫圭曰,韓信以高祖創業之將,破歷下而開基,耿弇以光武中興之臣,攻祝阿而發跡,漢家四百年基業,實由於此,而其豐功偉烈,史不勝書,二君御將之術,二臣〈將〉兵之才,可想至矣。上曰,時異事殊,而二將之勳業,未始不同,以開兩漢之基,誠非偶然,且光武之保全功臣,似勝於高祖矣。錫圭曰,誠如聖敎矣。上掩卷。仍命史官就座,又命退。諸臣以次退出。
上在景福宮。停常參·經筵。
李重夏啓曰,明日常參·經筵,取稟。傳曰,停。
傳于金炳吉曰,政官牌招開政。
傳于金炳吉曰,呈告泮堂·工曹參議許遞,今日政差出。
傳于金炳吉曰,中和府使之代,咸從府使申復均擬入。
傳于金炳吉曰,判尹趙秉世,屢飭之下,尙不肅命,是何事體道理乎?下義禁府推考。
傳于金炳吉曰,判尹趙秉世,禁推分揀,卽爲牌招,使之肅命,如有違牌,勿爲呼望。
金炳吉啓曰,明日召對,取稟。傳曰,爲之。
李重夏,以吏曹言啓曰,中學敎授閔亨植,成均館典籍芮成質,俱以身病,呈狀乞遞,竝改差,何如?傳曰,允。
又以吏曹言啓曰,居山道察訪崔周憲,以其身病,呈狀乞遞,改差,何如?傳曰,允。
又以吏曹言啓曰,新除授松禾縣監金炳休呈狀內,矣身赴任,中路得病,萬無赴任之望云。罷黜,何如?傳曰,永同縣監相換。
又以吏曹言啓曰,松禾縣監金炳休,永同縣監宋秉斗相換事,命下矣。松禾縣監金炳休,以前任懷德縣監,方在解由未出中,永同縣監宋秉斗,以前任報恩郡守,方在解由未出中。何以爲之?敢稟。傳曰,勿拘。
有政。吏批,判書金壽鉉牌招不進,參判吳益泳進,參議閔宗植式暇,同副承旨金炳吉進。以吏批言啓曰,判書金壽鉉牌招不進,參議閔宗植式暇,小臣獨政未安。何以爲之?敢稟。傳曰,仍爲之。以金炳軾爲校理,朴永斗·鄭顯五爲副校理,宋世鉉爲修撰,趙慶鎬爲工曹判書,尹弘大爲兵曹參判,趙東協爲工曹參議,趙秉弼爲同義禁,宋世憲·金明圭爲同成均,李會源爲中部令,洪祐衍爲思陵令,申佐均爲典籍,閔泳喆爲中學敎授,申復均爲中和府使,吳萬善爲雲峰縣監,許海源爲居山察訪,朴宗玕爲碧沙察訪。松禾縣監金炳休,永同縣監宋秉斗,以上相換事,承傳。完城君單李鳳儀,副護軍李致幹今加嘉善,前監察趙東昕今加通政,朝官年八十加資。
兵批,判書閔泳煥病,參判尹弘大未肅拜,參議吳德永在外,參知金大鉉入直進,右副承旨李重夏進。以表龜錫爲摠禦〈營〉騎士將。同知單權奎漢,僉知單柳致養,訓鍊僉正加設單元世祿,主簿加設單朴完基,守門將李禧參,仍其職陞六事,承傳。大護軍趙羲升·李儒行·金賢淳·洪文燮,護軍金九鉉·李南輅·崔致永·李致幹,副司直趙秉健·丁奎會·金懿秀,副司果金震洪·洪永參·嚴漢瓊·卓文杰·沈相璿·鄭寅奭,副司勇李炳憲,以上竝單付。兼坡州鎭兵馬僉節制使京畿兵馬右防禦使守禦營中營將單李裕寅,兼南陽鎭兵馬僉節制使摠禦營前營將討捕使單閔泳綺,兼長湍鎭兵馬僉節制使摠禦營後營將討捕使單洪在羲,副司果田萬根,今加折衝加資事,兵曹覆啓判下。
吏批,再政。以鄭元永爲社稷令,趙性一爲司饔判官,閔命植爲咸從府使,玉秉觀爲兵曹佐郞,朴周憲爲溫陵令,魚在潤爲漢城主簿,李承一爲景慕宮令,李載敦爲尙瑞別提,薛孝錫爲尙瑞主簿,金容觀爲典獄主簿,徐殷淳爲引儀,姜敎錫爲典獄主簿。
金炳吉,以戶曹言啓曰,禮曹啓下關據朴貴人喪棺槨,當爲題給,而有棺板輸送之命,則棺槨價,勿爲輸送,曹禮定式,故依例置之之意,敢啓。傳曰,知道。
又以親軍統衛營言啓曰,去夜初更量,蕩春新營,意外失火,入直軍一名有頉,庫舍四十間及所儲軍物,盡入於燒燼中矣。莫重營舍,致此失火之境,當該入直哨官吳定善,執事田載豊,庫直朴道爀,不可無罪,竝汰去,主番軍與巡更軍,爲先除案,捉囚本營,失火根因,嚴覈計料,而常時不飭之失,臣亦惶恐待罪之意,敢啓。傳曰,知道。卿則推考。
又以摠禦營言啓曰,昨夜初更量,親軍統衛營蕩春新營中,本營火藥移置庫舍失火云,故萬萬驚悚,送營校摘奸,則留置火藥八萬二千二百二十六斤十三兩一錢四分重,入於燒燼矣。失火根因,今方査覈計料,而莫重軍需,致此回祿,臣不勝惶恐待罪之意,敢啓。傳曰,知道。
李重夏,以義禁府言啓曰,漢城府判尹趙秉世,下義禁府推考事,傳旨啓下矣。趙秉世,今方待命拿囚,而卿宰禁推,本府草記,待批下捧供,載在法典。趙秉世,係是卿宰,敢啓。傳曰,知道。
又以刑曹言啓曰,謹依判下,殺獄罪人金者斤卜·崔光善·崔興柱·李元瑞等鬪毆殺罪,減一等,各決杖一百後,金者斤卜,咸鏡道安邊府,崔光善,定平府,崔興柱,慶尙道英陽縣,李元瑞,平安道祥原郡流三千里定配所,竝卽押送之意,敢啓。傳曰,知道。
義禁府啓目粘連,向前李肯珍亦,望筒出納,自有所重,未能謹愼,致此遺失,其在律例,難免當勘。以此照律,何如?判付啓依允。
義禁府啓目粘連,向前金斗旭亦,鎭將戢盜,自是其責,未卽報營,有欠事體,不可以囚供分疏,有所參恕。以此照律,何如?判付啓依允。
義禁府啓目粘連,向前李奎學亦,虐民起鬧,掘塚取怨,俱係非理,見奪印符,竟至被逐,尤極駭惋。査啓廟覈,俱爲嚴峻,律以典憲,焉逭重勘?以此照律,何如?判付啓依允。
判尹趙秉世疏曰,伏以臣,當勘未勘,大防莫越,情窮勢迫,上章哀號,竊庶幾蓋高之聽,必有處臣者,而及奉批旨,眷召不置,臣誠仰愧俯蹙,尤不知所以厝躬也。自古人臣,不職其職,獲君上之譴,被臺閣之參者,固多有之,而皆其關係不甚大段,故或過境而無捱,或承召而卽膺。然若臣所値,迥然有殊,山藪至恢,而愆負則無地可藏,日月愈久,而懺悔則無時可已。明時雖戀,何所藉手?餘生已判,無以擡顔。惟其塵刹之報,可卜來世,發言永矢,不齒恒人,未可曰全欠商度,而質告君父,不敢有渝者,亦自謂不大悖於分義矣。凡此情實,聖明宜無不燭,而愍覆如天,不忍永棄,連縻好爵,洊煩敦命,俾開臣進身之路,然主眷冞隆而臣罪愈彰。且況彈墨未乾,嶺海在前,而若謂已蒙恩揀,處以無累,象笏蒼珮,復執公家之役,則擧一國指笑口譏,固無論已,天下顧安有四維不張如此之人耶?此臣所以寧可方命,不敢爲膺命計也。藉使臣不畏簡書,徒藉恩釋,于彼周行,强面冒趨,直不過放倒廉恥,羞辱朝廷而止。豈不更累於風勵世敎之王政乎?以臣危蹤,復入城闉,其勢末由,冒悚洊籲。伏乞聖上,不奪臣志,仍治臣前後溺職慢命之罪,遄伏邦憲,席藁以俟。臣無任云云。答曰,省疏具悉。已有前批,卽爲上來肅命。
上在景福宮。停常參·經筵。
藥房提調朴齊寬,副提調閔泳韶啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金炳吉啓曰,明日常參·經筵,取稟。傳曰,停。
又啓曰,注書崔昌溥,自鄕上來云。卽爲牌招,何如?傳曰,允。
傳于金炳吉曰,直提學洪淳馨,檢校差下。
傳于金炳吉曰,直提學有闕之代,前望單子入之。
直提學前望單子入之,金宗漢落點。
金炳吉啓曰,假注書李養稙,有身病,勢難〈察〉任,今姑改差,何如?傳曰,允。
李養稙改差,代以金翰濟爲假注書。
金炳吉啓曰,判尹趙秉世,屢飭之下,謂以情踪,去益惶蹙,奉牌闕外,無意承膺,事體所在,誠極未安。推考,何如?傳曰,允。更爲牌招,如有違牌,勿爲呼望。
傳于金炳吉曰,右副承旨許遞,前望單子入之。
金炳吉啓曰,撥路申飭,前後何如,而卽見咸鏡監司趙秉式去正月十三日封發之淸國憲書,有旨祗受事,同月十八日封發之勸農綸音,有旨祗受事狀啓,同月三十日封發之罪人朴利俊等安邊等邑到配事啓本,二月初八日封發之日本船出入事,同月十九日封發之德源府使李暐到任事狀啓,同月二十九日封發之罪人李寬甫等安邊等邑到配事啓本,三月初十日封發之日本船出入事,同月十六日封發之農形事,同月十九日封發之甲山府使林冕鎬到任事狀啓,及南兵使李奎遠去二十九日封發之日本船問情事狀啓,竝今始到院,事甚稽緩,誠極未安。當該道帥臣,不可無警,竝推考,何如?傳曰,允。
又啓曰,行都承旨閔泳韶藥院進,左承旨金昇圭廚院進,右承旨閔致憲,左副承旨金稷鉉不爲仕進,右副承旨前望未下,院中只有臣一人,伴直無人。左副承旨所當牌招,而拘於廳規,不得請牌。何以爲之?敢稟。傳曰,牌招。
傳于金炳吉曰,忠淸監司有闕之代,全羅監司李憲稙除授,全羅監司之代,行護軍金奎弘除授。
承旨前望單子入之,鄭誾朝落點。
以江原監司鄭泰好狀啓,通川·麟蹄兩邑民擾行査,今方具格捧招,區別首從,更爲登聞計料,而莫重査啓,不能審愼,致此僨誤,伏承越捧之典,臣不勝惶恐待罪事,傳于金炳吉曰,勿待罪事,回諭。
以左副承旨金稷鉉牌不進罷職傳旨,傳于金炳吉曰,只推。
金炳吉啓曰,明日召對,取稟。傳曰,爲之。
以漢城府統衛營火藥庫及民家失火人物致斃事,傳于金炳吉曰,聞甚矜惻。致斃軍掩埋之節,令賑恤廳,從厚題給,燒燼民家結構奠接之方,亦令該廳量宜周給事,分付。
兵曹口傳政事,摠禦營別將單鄭學淳。
金炳吉啓曰,卽見摠禦營草記,則有蕩春新營失火之事,而本營所移置火藥,入於燒燼矣。失火根因,雖未及詳査,而常時不善檢飭,致有此失火之擧者,事未前有,萬萬驚駭。該營使李鍾健,所當重勘,而本院請推之外,無他可施之罰,何以爲之?敢稟。
金炳吉,以奎章閣言啓曰,直提學洪淳馨,檢校差下事,命下矣。卽爲牌招察任,何如?傳曰,允。
又以奎章閣言啓曰,新除授直提學金宗漢,卽爲牌招察任,何如?傳曰,允。
又以奎章閣言啓曰,新除授直提學金宗漢敎旨安寶次,濬哲之寶,請出之意,敢啓。傳曰,知道。
又以弘文館言啓曰,新除授校理金炳軾,副校理鄭顯五,修撰宋世鉉,竝卽牌招察任,何如?傳曰,允。
又以弘文館言啓曰,新除授副校理朴永斗,時在忠淸道公州地,經筵入番事緊,請斯速乘馹上來事,下諭。傳曰,許遞。
又以義禁府言啓曰,判尹趙秉世,禁推分揀事,命下矣。趙秉世放送之意,敢啓。傳曰,知道。
忠淸監司閔泳商疏曰,伏以臣於月前,陳章乞解,庶幾仁覆之天,曲垂生成之澤,而誠淺辭拙,未蒙兪允,反媒寵眷,勉諭復摯,臣且感且悚,益無所自措也。夫旬宣之職,何時不任大責重,而若在年豐人樂之時,則或可以坐按簿書,架漏牽補,猶懼不克負荷,矧玆全省告歉,餓莩相續,駸駸有溝壑之急,而臣才識疎迂,經濟茫昧,旣無以上答隆寄,下副厚望,而久叨匪據,徒妨賢路,臣所以蚤夜恧蹙,繞壁徊徨,未嘗不發汗添衣也。加之病情支離,春深愈劇,左邊便成膏肓,木旺火升,百證交攻,形殼枵然,神精迷瞀,藥裹飣餖,聊與爲命,被窩枕窠,宛轉委淹。以此見狀,採訪閭里之風謠,裁決州郡之事務,實有所勢末由而行不得也。俯仰悶隘,一日難堪,敢冒瀆擾之誅,荐控疾痛之呼。伏願聖慈,特賜矜憐,亟遞臣藩臬之任,俾公無瘝曠,私獲調將,千萬幸甚。臣無任云云。答曰,省疏具悉。所請依施。
己丑四月二十日五更,上御萬慶殿。召對入侍時,參贊官金炳吉,侍講官閔泳喆,檢討官鄭宜默,待敎金錫圭,記事官崔昌溥,記事官金鶴洙·曺萬承,各持綱目第十二卷,以次進伏訖。上曰,史官分左右。仍開卷。上曰,上番讀之。泳喆讀自帝遣使告於茂,止未嘗挫折焉。上曰,釋義。泳喆釋義訖。上曰,文義奏之。泳喆曰,夫帝遣使告步·茂,能相斬降者,封爲列侯者,使彼賊爭功自來服之意,則光武之臨敵處變,能如是矣。張步三弟自繫所在獄者,自知害人受功,實爲非義也,帝皆赦之而封侯者,使知不吝功賞而然也。上曰,陳俊之入境盜散,雖因宿望,如非光武之盛德之所及,何以至此?可謂以德服人也。泳喆曰,聖敎切當矣。上曰,下番讀之。宜默讀自初起太學,止掠據五郡。上曰,釋義。宜默釋義訖。上曰,文義奏之。宜默曰,當是之時,叛賊林立,强胡伺隙,顧此弓馬之無暇,而猶能新起太學,修明禮樂,眞可謂命世中興之主也。光武之恢廓大度,同符高祖者,正謂此也。先儒云漢家四百年基業,在於太牢祀孔子一事。臣竊伏念東漢中興之永年,其亦亶在於是歟。上曰,修明禮樂,蓋帝王治國之要,則光武之修務於此時,可謂見事明矣。宜默曰,聖敎切當矣。上曰,參贊官讀之。炳吉讀自初五原人李興,止囂乃止。上曰,釋義。炳吉釋義訖。上曰,文義奏之。炳吉曰,隗囂不識天時,不思功德,自比西伯,欲擧未可之事,此自絶于天,故竟有禍害,而鄭興之忠言,聽而病之,其爲人昏暗驕悍,可知矣。上曰,此時隗囂之徒,不知光武之功業德化,未卽歸順,故惟速禍患,不享爵祿,理之當然也。炳吉曰,聖敎切當矣。上曰,閣臣讀之。錫圭讀自後又廣置,止隨恂歸洛陽。上曰,釋義。錫圭釋義訖。上曰,文義奏之。錫圭曰,隗囂初知君臣之義,順逆之分,旣已遣子入侍,若退守臣節,終始事漢,則爵祿可保,而覬覦匪久,力抗天命,卒致敗亡,又有鄭興之忠言良謨之不能用,順天者昌,逆天者亡,此之謂也。上曰,隗囂之不曉天命,乃至自陷,鄭興,不遇其主,實爲可惜也。錫圭曰,聖敎切當矣。上掩卷,仍命史官就座,又命退。諸臣以次退出。
上在景福宮。停常參·經筵。
閔致憲啓曰,來二十五日,朝參日次矣。敢稟。傳曰,停。
又啓曰,明日常參·經筵,取稟。傳曰,停。
金炳吉啓曰,右副承旨鄭誾朝,今日不爲仕進,卽爲牌招,何如?傳曰,允。
閔致憲啓曰,兵曹參判尹弘大,除拜後過三日不爲出肅,依定式推考警責,仍卽牌招察任,何如?傳曰,允。
金炳吉,以內務府言啓曰,日前蕩春新營失火,萬萬驚訝。摠禦營火藥八萬餘斤,入於燒燼云,事雖不虞,變實無前。大抵火藥被燒,必有聲痕,遠近傳聞,揜之不得,根由査覈,不容少緩。當日入直將官,令王府拿問,該掌胥隷及守直校卒,竝移送秋曹,到底鉤覈。雖以各該營將臣言之,苟能常加謹戒,寧有是也?揆以事體,終難曲恕。失飭之兼察統衛使,從重推考,火藥句檢之摠禦使,施以譴罷之典,何如?傳曰,允。燒燼數爻,若是夥多,聲痕爽實,此必有委折。失火根因,令兵判·捕將各別嚴査,期於得情。
金炳吉啓曰,因內務府草記,摠禦使李鍾健,施以譴罷之典事,允下矣。將兵之任,不可一刻無摠察之人,何以爲之,而兼帶左邊捕盜大將之任,亦不可一刻暫曠。在前如此之時,有他邊大將兼察之例。今番則何以爲之?敢稟。傳曰,摠禦使,壯衛使兼察,捕盜大將,他邊大將兼察。
又啓曰,摠禦使,壯衛使兼察,捕盜大將,他邊大將兼察事,命下矣。兼察摠禦使左邊捕盜大將韓圭卨,卽爲牌招聽傳敎,何如?傳曰,允。
注書崔昌溥病,代以尹相燮爲假注書。
兵曹口傳政事,親軍西營左領官單安學柱。
傳于金稷鉉曰,當該承旨推考。
傳于金稷鉉曰,右副承旨許遞,前望單子入之。
承旨前望單子入之,韓耆東落點。
吏曹,忠淸監司單李憲稙,全羅監司單金圭弘,已上除授事,承傳。
金炳吉,以內務府言啓曰,卽見江華留守閔丙奭狀啓,則本營武士等昨秋都試,今春當爲合設,而田事方殷,赴擧相妨,待秋合設事,請令內務府稟旨,分付矣。事勢不無窒礙,退行亦多已例,依狀請許施,何如?傳曰,允。
金稷鉉,以刑曹言啓曰,黃海監司趙秉轍啓本中,安岳郡到配罪人安奎大,江原監司鄭泰好啓本中,金化縣到配罪人安鍾祐,放字書下矣。謹依書下,竝卽放送事,分付各該道臣之意,敢啓。傳曰,知道。
又以義禁府言啓曰,李奎學係是到配,依法典不付功議以入之意,敢啓。傳曰,知道。
吏曹啓目,前校理林軒相名字,改以爰相,副司果李敏愚名字,改以敏宇,副司果閔容國名字,改以容薰,副司果權義翼名字,改以承翼,副司果崔基柱名字,改以秉柱,前參奉成基鎬名字,改以文鎬,前哨官白樂昇名字,改以樂浣事爲等如告狀,依例令藝文館給帖,何如?判付啓依允。
義禁府啓目粘連,旌善前郡守李奎學矣本府議啓內,虐民起鬧,掘塚取怨,俱係非理,見奪印符,竟至被逐,尤極駭惋。査啓廟覈,俱爲嚴峻,律以典憲,焉逭重勘?以此照律,罪杖一百收贖,告身盡行追奪,流三千里定配,私罪奉敎依允。
義禁府啓目粘連,差備中官李肯珍矣本府議啓內,望筒出納,自有所重,未能謹愼,致此遺失,其在律例,難免當勘。以此照律,罪杖九十收贖,告身盡行追奪,徒二年定配,私罪奉敎依允爲旀,功減一等爲良如敎。
義禁府照目粘連,三陟營將金東旭矣本府議啓內,鎭將戢盜,自是其責,未卽報營,有欠事體,不可以囚供分疏,有所參恕。以此照律,罪笞五十收贖,解見任別敍,私罪奉敎依允。
兵曹判書閔泳煥疏曰,伏以臣於蕩春新營失火之啓,伏奉批旨,至有問備之命,繼而內府論警,罰未蔽辜,皇恐慄蹙,不敢自安。夫儲胥重地,承命權察,臣之所以典守者也。苟能操飭麾下,常加謹戒,則豈或有初夜不虞之災乎?懈禁之愆,臣實爲首,何可以在直哨官校卒之已有請勘,而厭然爲揜,不思所以自劾也哉?玆敢冒陳短牘,仰干威尊。伏乞亟勘臣未盡勘之律,以昭法紀,以安賤分焉。臣無任云云。答曰,省疏具悉。旣已問備,何必爲?卿其勿辭行公。
己丑四月二十一日五更,上御萬慶殿。召對入侍時,參贊官金炳吉,侍讀官鄭顯五,檢討官鄭宜默,待敎金錫圭,假注書金翰濟,記事官金鶴洙·曺萬承,各持綱目第十二卷,以次進伏訖。上曰,史官分左右。仍開卷。上曰,上番讀之。顯五讀自囂將王元,止稍稍去之。上曰,釋義。顯五釋義訖。上曰,文義奏之。顯五曰,得其士則利,不得其士則替,故有爲者,不可失士,而隗囂不知天時,但負其險,欲爲專制方面,不納申屠剛之直言,豪傑之士,豈可竭其智而盡其謀乎?由是而遊士稍稍而去。大抵囂之不久幾微,於是而著矣。上曰,囂雖欲據險,專制四方,以若光武之明,必不俯從矣。雖曰據險,豈可專制乎?顯五曰,聖敎切當矣。上曰,下番讀之。宜默讀自交阯牧,止始於二守焉。上曰,釋義。宜默釋義訖。上曰,文義奏之。宜默曰,隗囂負險自大,違天所與,不聽申屠剛之諫,而使遊士散去,自取敗亡,鄧讓閉戶自守,感國威德,與鄰郡歸命,至於封侯。詩曰永言配命,自求多福,禍福無不自己求之者,政謂此也。上曰,鄧讓之幡然改悟,遣使入貢,其志可尙,而岑彭之宣布威德,可謂善奉使命者也。錫光則以漢中人,在交阯,敎民以禮義。以此觀之,禮義不可斯須去也。宜默曰,聖敎切當矣。上曰,參贊官讀之。炳吉讀自徵處士,止圖國之道。上曰,釋義。炳吉釋義訖。上曰,文義奏之。炳吉曰,周黨·嚴光等,雖不得以禮屈之,然光武美其淸節而不罪之,使黨·光,能遂其高尙之志,非光武好賢之心,豈可及此乎?上曰,如非光武之大度,此人輩必不逭於驕蹇之罪矣。炳吉曰,禮遇黨·光,故後日養得許多名節之士,而東京風俗之美,人才之盛,皆由於好賢之致也。上曰,閣臣讀之。錫圭讀自書奏詔曰,止光武之大也。上〈曰〉,釋義。錫圭釋義訖。上曰,文義奏之。錫圭曰,周黨·嚴光,終守巖穴之淸節,王良感禮遇之厚,未竟素志,論其進退之義,則黨·光,似優於王良,而光武能以貴下賤,礪廉恥樹風聲,可爲人主御世用人之鑑戒也。上曰,子陵遭光武而節益高,光武以子陵而德益顯,此可謂君臣各守其志也。錫圭曰,聖敎切當矣。上掩卷,仍命史官就座,又命退。諸臣以次退出。
上在景福宮。停常參·經筵。
金炳吉啓曰,明日常參·經筵,取稟。傳曰,停。
金稷鉉啓曰,同副承旨韓耆東,今日不爲仕進,卽爲牌招,何如?傳曰,允。
傳于韓耆東曰,飭已施矣,前摠禦使李鍾健,特爲分揀,仍任前職。
韓耆東啓曰,前摠禦使李鍾健,特爲分揀,仍任前職事,命下矣。卽爲牌招,傳授命召·虎符及兼帶左邊捕盜大將命召·大將牌·傳令牌,何如?傳曰,允。
韓耆東,以兵曹言啓曰,闕門開閉時,宣傳官·守門將,門考監鑰,自是例也,而昨今兩日光化門·神武門開門時,宣傳官李泰鎔·宋在顯,守門將趙載晉·任泰斗,趁不待令,以致開門之失時,事未前有,萬萬駭然。當該監鑰宣傳官及守門將,爲先汰去,其罪狀,令該府,拿問處之,何如?傳曰,允。
韓耆東啓曰,卽見兵曹草記,則昨今兩日光化門·神武門開門時,宣傳官·守門將,趁不待令,以致開門之失時云,事未前有,萬萬駭然。當該宣傳官及守門將,竝所當重勘,而本院請推之外,無他可施之罰,何以爲之,而不飭之兵曹入直堂上,推考,何如?傳曰,允。拿處。
韓耆東,以禮曹言啓曰,謹稽謄錄,則戊子五月景慕宮夏享大祭親行出還宮時,王世子祗迎之節,置之,衛內,隨詣磨鍊矣。來五月十一日景慕宮夏享大祭親行節目,亦依此例磨鍊以入之意,敢啓。傳曰,知道。
又以禮曹言啓曰,郊壇四孟朔,遣禮郞,看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,而馬祖壇四面紅箭門,漢江壇四面紅箭門,司寒壇四面紅箭門,顚仆,卽爲修改事,分付該監,此後看護等節,另加申飭之意,敢啓。傳曰,知道。
又以司譯院都提調·提調·副提調意啓曰,差備譯官漢學堂上朴載銑·高永周·玄明運,淸學堂上方徹鏞,蒙學堂上金冕奎,倭學堂上吳慶潤·秦喜哲·韓應參·安桂榮,效勞旣多,竝加一資,庸示激勸之方。漢學堂上洪殷柱加資,以爲前頭任使之地,何如?傳曰,允。
又以義禁府言啓曰,時囚罪人李奎學,杖一百,流三千里定配照律,公事,判付內依允矣。李奎學杖一百收贖,告身盡行追奪,慶尙道聞慶縣,流三千里定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人李志容,杖一百,流三千里定配照律,公事,判付內依允矣。李志容,杖一百收贖,告身盡行追奪,慶尙道山淸縣,流三千里定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,時囚罪人李肯珍,杖九十徒二年半,定配照律,公事,判付內依允,功減一等事,命下矣。李肯珍,功減一等,杖八十收贖,徒二年當定配所以入,而卽接戶奴呈狀,則以爲其上典,承重祖母年七十一,無兄弟獨身,依法典許贖爲辭矣。取考律文,則大明律存留養親條,有曰凡祖父母·父母老疾應侍,家無以次成丁者,若犯徒流,止杖一百,餘罪收贖,李肯珍,枚八十收贖,而徒二年定配,以其承重祖母年七十一,無兄弟獨身,依律文收贖,只告身盡行追奪,放送,何如?傳曰,允。
校理金炳軾疏曰,伏以臣於領議政臣沈舜澤,有翁·壻應避之嫌,臣之所帶春秋兼銜,揆以格例,在下當遞。玆敢短章陳籲,仰瀆崇嚴。伏乞聖慈,俯垂鑑諒,亟賜遞改,俾存公格,以安私分焉。臣無任云云。省疏具悉。疏辭,下該曹稟處。
上在景福宮。停常參·經筵。
韓耆東啓曰,明日常參·經筵,取稟。傳曰,停。
傳于韓耆東曰,今三十日館學儒生應製,通方外爲之,試紙,用大好紙,景武臺親臨磨鍊,試官,以時原任賓客·春坊中擬入。
韓耆東啓曰,假注書金翰濟,有身病,勢難察任,今姑改差,何如?傳曰,允。
金翰濟改差,代以李範仁爲假注書。
韓耆東,以奎章閣言啓曰,直提學金宗漢疏批已下,卽爲牌招,察任,何如?傳曰,允。
又以禮曹言啓曰,今四月三十日親臨景武臺,館學儒生應製試取時,王世子祗迎及侍坐之節,何以爲之乎?敢稟。傳曰,祗迎置之,依例磨鍊。
吏曹啓目粘連,觀此弘文館校理金炳軾上疏,則以爲伏以臣於領議政臣沈舜澤,有翁·壻應避之嫌,臣之所帶春秋兼銜,揆以格例,在下當遞。伏乞聖慈,俯垂鑑諒,亟賜遞改,俾存公格亦爲白有臥乎所,相避之法,在下當遞。校理金炳軾所帶春秋館記注官之銜,今姑減下,何如?啓依回啓施行爲良如敎。
直提學金宗漢疏曰,伏以臣,備聖朝之任使者久矣。恩光攸戴,夷險直前,不量材具,未嘗固辭,而至於今日內閣新命,尤是臣望想所未到也。牙牌宣召,義例莫越,隨詣冒肅,退而循省,榮極分濫,憂惕靡屆。臣,竊稽龍圖·天章故事,學士之中,別加直學士號,名檢如范仲淹,文章如敺陽修,獲與是選,而見稱當時,垂光來許。是閣是任,實倣是制,寧可不備,必惟其人,建官以來,今百有餘年,愚陋如臣,而玷此者蓋罕矣。誠恐世之持淸議者,不暇議臣,而議當今官人之政,可不懼哉?臣之立朝本末,莫逃於淵鑑之下,而厚蒙洪造,僥冒峻掄,淤翔乎奎璧圖書之府,進退乎桃花文石之下,儒者上榮,亦莫此若。誇詑恩遇,非不攢頌,以臣視臣,一無可稱。其能辨證經旨,考較祕籍,有可以備顧問者乎,其能砥礪名行,敦尙藝術,有可以資矜式者乎,其能修嫺典獻,發揮鴻藻,有可以贊聲明者乎?政古人所謂學非有得,愚至不移,雖叨過實之名,卒無適用之器者也。歷屢日而左右參倚,不敢以暫膺爲已膺,悉輸悃愊,仰瀆聰聞。伏望殿下,俯賜省覽,亟鐫臣新授奎章閣直提學之任,俾公器毋玷,私分獲安焉。臣無任云云。答曰,省疏具悉。卿其勿辭行公。
上在景福宮。停常參·經筵。
金炳吉啓曰,明日常參·經筵,取稟。傳曰,停。
閔致憲啓曰,左副承旨金稷鉉,今日不爲仕進,卽爲牌招,何如?傳曰,允。
以左副承旨金稷鉉牌不進罷職傳旨,傳于韓耆東〈曰〉,只推。
義禁府啓目,安興僉使金柄洙原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
協辦內務府事李鍾健疏曰,伏以臣,待罪戎垣,今已五年,智短而不能周,令弛而不能齊,臨事則僨,隨處而瘝,屢蒙體下之恩宥,恒切懷中之懍惕,至於今番蕩春新營火藥之災,而罪著極矣。顧軍儲至重,漫未檢飭,使屢年製造之物,致一夜蕩燼之境。苟究厥由,臣敢逃罪,屛伏郊垌,恭俟嶺鉞,不意聖度天大,不惟薄其罰而不罪,乃反仍前任而復授。臣,聞命震越,五內失守,益不知措躬之所也。夫眚災肆赦,虞典雖載,審罰蔽辜,周法益明。今臣所犯,奚止微眚?而乃用肆赦之典,不念審罰之義,臣之倖逭,縱荷曲諒,人之爲言,其將何居?義重受符,雖未免冒膺,若視薄過之已警,淟涊强顔,亦非彝性之所安。玆敢短章自效,乞被嚴誅。伏望聖明,念臣罪之難貰,察臣言之匪飾,亟遞臣本兼之銜,付諸有司,論以當勘,以昭法紀,以安私分,不勝大願。臣無任云云。答曰,省疏具悉。旣已經勘,何必爲引?卿其勿辭行公。
上在景福宮。停常參·經筵。
藥房提調朴齊寬·副提調閔泳韶啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿,口傳問安。答曰,知道。世子宮·世子嬪宮,口傳問安。答曰,知道。
韓耆東啓曰,明日常參·經筵,取稟。傳曰,停。
閔泳韶啓曰,右承旨閔致憲,今日不爲仕進,卽爲牌招,何如?傳曰,允。
以右承旨閔致憲牌不進罷職傳旨,傳于韓耆東曰,只推。
義禁府啓目粘連,向前金柄洙,亦廨費濫討,卒料闕朔,俱係法外,奴隷則酷刑四散,商船則勒奪迂回,自速怨謗,囚供雖有分疏,道啓如是指的,律例攸在,焉逭重勘,以此照律,何如?啓依允。
統禦使閔應植疏曰,伏以臣於奎華恩命,濫叨閱歲,以至兼帶出外,榮耀已極,兢懼居先,而尙不能仰首一號,蘄幸於仁覆之下者。臣,受國厚恩,圖報涓埃,凡係外內差遣,惟以夷險不擇,爲義也。然視若儻來,壞了廉隅,非但人必有嗤點,亦臣之所不敢爲也。奎提淸銜,統禦重務,俱非臣所可久據。玆敢冒瀆短章。伏乞聖明,亟命鞶褫,以安私分。實天地父母之洪造大恩也。臣無任云云。答曰,省疏具悉。此時此任,何可輕遞?卿其勿辭,益勉鎭圉之責。
上在景福宮。停常參·經筵。
韓耆東啓曰,明日常參·經筵,取稟。傳曰,停。
金稷鉉啓曰,右副承旨金炳吉,今日不爲仕進,卽爲牌招,何如?傳曰,允。
傳于韓耆東曰,都承旨馳詣永禧殿,奉審以來。
傳于韓耆東曰,政官牌招開政。
傳于韓耆東曰,呈告同義禁·大司成許遞,今日政差出。
傳于韓耆東曰,左副承旨許遞,前望單子入之。承旨前望單子入之,丁理燮添書落點。
金炳吉,以兵曹言啓曰,再明日景武臺親臨,館學儒生應製試取時,本院堂上侍衛,當爲備員,而新除授參議吳德泳,在外未肅拜,不得進參。令政院,稟旨變通,仍令該曹以在京無故人,口傳差出,待下批牌招,以爲進參之地,何如?傳曰,允。
吏曹口傳政事,以李軒卿爲兵曹參議。
韓耆東,以吏曹言啓曰,成均館典籍申佐均,以其身病,呈狀乞遞,改差,何如?傳曰,允。
又以吏曹言啓曰,去正月三十日政事中郭山郡守申致寬,未陞六人,誤爲擬望,至蒙恩點,臣不勝惶恐。原望筒,勿施,何如?傳曰,允。
又以吏曹言啓曰,樂安郡守金斗鉉呈狀內,矣身,受由上京矣,還官中路,得病,萬無還官之望云,罷黜,何如?傳曰,光陽縣監林鎭東相換。
又以吏曹言啓曰,幽谷道察訪殷斗七,以其身病,呈狀乞遞,改差,何如?傳曰,允。
有政。吏批,判書金壽鉉·參判吳益泳竝牌招不進,參議閔宗植進,右副承旨韓耆東進。以吏批言啓曰,判書金壽鉉·參判吳益泳,竝牌招不進,小臣獨政未安,何以爲之?敢稟。傳曰,只出緊任。
韓耆東,以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。今日政別單書入之意,敢啓。傳曰,知道。
以李國應爲副校理,尹爲大司成,金益容爲知經筵,金炳翊爲同經筵,李昌鎬爲同義禁,李鎬冕爲伊川府使,方漢豊爲幽谷察訪,協辦內務府事辦理鍊武公院事務機器局摠辦商理局摠辦單,李鍾健,以上仍任前職事承傳,前守奉官明濟赫,今超通政,年七十,侍從臣前正言明範錫父加資事承傳。
兵批,判書閔泳煥病,參判尹弘大病,參議吳德泳在外,參知金大鉉入直政事進,左副承旨金炳吉進。同知加設三單,李秉銖·李東一·金鶴燁,大護軍閔泳商,副護軍李重夏·鄭誾朝·李寅轍·兪致益·李志庸·明濟赫·吳德泳·金稷鉉,副司直朴泳斗,副司果李來鳳·李容廈·黃鍾錫,副司勇權鍾奭·孫昆九以上竝單付,兼忠淸道兵馬水軍節度使單李憲稙,兼全羅道兵馬水軍節度使單金奎弘。
吏批,再政。以趙東協爲刑曹參議,朴羲寅爲典籍,崇仁殿參奉加設單金恒圭,單付事承傳。
三政。以金禹鉉爲工曹參議,奉常奉事單,李鏡昈。
傳于韓耆東曰,禮曹判書有闕之代,前望單子入之。
禮曹判書前望單子入之,鄭基會落點。
韓耆東,以禮曹言啓曰,卽接永禧殿官員所報,則本殿正殿後面,自第二室,至第五室,柱木·道里近一尺蹲壓,後面壁土,將至頹圮之境,殿內五峯屛風後壁,及左右壁塗禙牽引,多有綻裂處云。莫重之地,有此柱木蹲壓之患,萬萬未安。臣曹堂上,與本殿提調,進去奉審後稟處,何如?傳曰,允。
又以摠禦營言啓曰,本營千摠李肯漢,身病猝重,勢難察任,改差,何如?傳曰,允。
又以義禁府言啓曰,今二十八日館學儒生應製,通方外爲之時,本府都事,皆爲赴擧,只有武都事一員,當直入直,而本府入直公事回公都事,及秋成門禁亂都事,無以推移。假都事三員,令該曹口傳差出,以爲擧行,何如?傳曰,允。
又以義禁府言啓曰,金柄洙,係是流配,依法典,不付功議以入之意,敢啓。傳曰,知道。
義禁府照目粘連,安興僉史金柄洙矣本府議啓內,廨費濫討,卒料闕朔,俱係法外,奴隷則酷刑四散,商船則勒奪迂回,自速怨謗,囚供雖有分疏,道啓如是指的,律例攸在,焉逭重勘?以此照律,罪杖一百收贖,告身盡行追奪,流三千里定配,私罪。奉敎依允。
韓耆東,以義禁府言啓曰,時囚罪人金柄洙,杖一百,流三千里定配照律,公事,判付內,依允矣。金柄洙,當定配所以入,而卽接戶奴呈狀,則以爲其上典父年七十八,無兄弟獨身,依法典許贖爲辭矣。取考律文,則大明律存留養親條,有曰凡父母老疾應侍,家無以次成丁者,若犯徒流,止杖一百,餘罪收贖。金柄洙杖一百收贖,而流三千里定配,以其父年七十八,無兄弟獨身,依律文收贖,只告身盡行追奪,放送,何如?傳曰,允。
上在景福宮。停常參·經筵。
閔致憲啓曰,明日常參·經筵,取稟。傳曰,停。
又啓曰,同副承旨丁理燮,時在江原道伊川府任所,斯速乘馹上來事,下諭,何如?傳曰,許遞,前望單子入之。
承旨前望單子入之,金鶴鎭落點。
傳于韓耆東曰,左副承旨·右副承旨·同副承旨竝許遞,前望單子入之。
承旨前望單子入之,金炳秀·韓耆東·李勝宇落點。
韓耆東啓曰,行都承旨閔泳韶·左承旨金昇圭廚院進,右承旨閔致憲,須資出去,新除授左副承旨金炳秀·同副承旨李勝宇未肅拜,院中只有臣一人,伴直無人。同副承旨,卽爲牌招,何如?傳曰,允。
韓耆東,以禮曹言啓曰,臣基會與本殿提調臣李玄翼,進詣永禧殿奉審,則正殿後面,自第二室,至第五室,柱木·道里近一尺蹲壓,後面壁土,將至頹圮之境,殿內五峯屛風後壁乃左右壁塗禙牽引,多有綻裂,果如殿官所報矣。修改之節,不容少緩,卽爲擇日擧行,何如?傳曰,允。
又以弘文館言啓曰,新除授副校理李國應,卽爲牌招,察任,何如?傳曰,允。
又以弘文館言啓曰,修撰宋世鉉,呈辭出去,下番闕直,事甚未安。修撰吳春泳在外,副條撰鄭宜默·趙重九,竝卽牌招,推移入直,何如?傳曰,允。
上在景福宮。停常參·經筵。
金炳秀啓曰,明日常參·經筵,取稟。傳曰,停。
李勝宇啓曰,卽見慶尙監司金明鎭火輪船問情狀啓,則去三月十七日封發者,今始到院,撥路申飭,前後,何如?而如是遲滯,事甚未安。推考,何如?傳曰,允。
傳于李勝宇曰,來五月十一日永禧殿移安後,當詣展謁奉審矣,該房知悉。
兵曹口傳政事,摠禦營千摠單安鶴善。
以京畿監司吳俊泳狀啓,薦新生眞魚,節序差早,姑未産出,限內不得封進,惶恐待罪事,傳于李勝宇曰,勿待罪事,回喩。
金炳秀,以禮曹言啓曰,永禧殿正殿後面,自第二室,至第五室,柱木·道里,近一尺蹲壓,後面壁土,將至頹圮之境,殿內五峯屛風後壁及左右壁塗禙牽引,多有綻裂處修改之節,卽爲擇日擧行事,允下矣。修改吉日時,令日官金東萬推擇,則來五月十一日巽時爲吉云。以此日時定行,而自第一室,至第六室,先告事由祭,同月初五日端午節享兼行,祝文中措辭添入,自第一室,至第六室移安,同日同時還安及還安祭,待役事垂畢後,更爲擇日擧行,所入物力,令各該司,磨鍊進排,亦令繕工監,別定監役官擧行。臣曹堂上,與本殿提調,戶曹·工曹堂上,眼同監董事,竝爲分付,何如?傳曰,允。
義禁府啓目,宣傳官李泰鎔·宋在顯,守門將趙載晉·任泰斗等原情云云。傳旨內辭緣,泛稱遲晩,李泰鎔·宋在顯等段,所當請刑是白乎矣,宣傳官勿爲請刑,載在法典,議處,趙載晉·任泰斗等段,竝只刑推,得情,何如?判付。啓,依允爲旀,趙載晉·任泰斗等段,竝只除刑推,議處爲良如敎。
上在景福宮。停常參·經筵。
金稷鉉啓曰,明日常參·經筵,取稟。傳曰,停。
又啓曰,右副承旨韓耆東,今日不爲仕進,卽爲牌招,何如?傳曰,允。
傳于李勝宇曰,吏曹參議有闕之代,前望單子入之。
傳于李勝宇曰,政官牌招開政。
吏曹參議前望單子入之,金宗圭落點。
金昇圭啓曰,新除授吏曹參議金宗圭,一體牌招,何如?傳曰,允。
韓耆東啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事,副護軍單,閔宗植。
傳于金昇圭曰,東壁與有實故玉堂許遞,今日政差出。
傳于金昇圭曰,呈告藝文提學許遞,今日政差出。
傳于金昇圭曰,在外工曹判書許遞,今日政差出。
傳于韓耆東曰,仕滿初仕,今日政差出。
臺鍊前望單子入之,大司憲李永,大司諫趙命敎,執義李茂魯,司諫尹昌燮,掌令南周元·權承稷,獻納李舜範,持平許·李承載,正言李淵默·李㝡承落點。
金昇圭啓曰,端午帖製述人,旣已抄啓矣。弘文提學金昌熙,待明朝牌招,使之出韻,科次,何如?傳曰,允。
韓耆東,以吏曹言啓曰,睿陵參奉徐相郁,以其身病,呈狀乞遞,改差,何如?傳曰,健元陵參奉洪圭植相換。
又以吏曹言啓曰,興德縣監曺秉武,受由上京矣。還官中路,身病猝重,萬無還任之望云,罷黜,何如?傳曰,法聖僉使閔台植相換。
又以吏曹言啓曰,去正月三十日都目政事中延日縣監李俊夏,未陞六人,誤爲擬望,至蒙恩點,臣不勝惶悚。原望筒,勿施,何如?傳曰,允。
韓耆東,以兵曹言啓曰,新除授椒島僉使南惟熙,身病猝重,時日之內,萬無登途赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,全州營將申正均相換。
又以兵曹言啓曰,大報壇守直官鄭晩植,以其身病,呈狀乞遞,改差,何如?傳曰,允。
又以兵曹言啓曰,宣傳官李奎璿,以其病難供職,呈狀乞遞,係是加設窠,減下,何如?傳曰,允。
又以兵曹言啓曰,同知中樞府事李龍植·曹司五衛將金春熙,俱以病難供職,呈狀乞遞,竝改差,何如?傳曰,允。
又以兵曹言啓曰,新除授長峰別將崔大完,母年今爲七十五歲,法不當遠離赴任之望,呈狀乞遞矣。邊將之親,年七十五歲以上者,許遞其任,載在法典,改差,何如?傳曰,允。
又以兵曹言啓曰,訓鍊院主簿李時俊,以其病難供職,呈狀乞遞,改差,何如?傳曰,允。
又以兵曹言啓曰,宣傳官閔敞鎬·李敏鼎·安鶴善,內禁衛將洪台燮,五衛將閔鳳鎬·朴起相·盧炳稷·尹光國·朴準成·李弼相·朴永蓍,忠翊衛將鄭東旭,守門將李根鎬,俱以病難供職,呈狀乞遞,守門將金基洪,除授在外,過限未入仕,新除授全羅右水使權一圭,素患痰癖之症,一倍添劇,時日之內,萬無登途赴任之望,戶奴呈狀乞遞矣。實病旣如此,則有難强令赴任,西生僉使權應道,母年今爲七十五歲,法不當遠離赴任之望,呈狀乞遞矣。邊將之親,年七十五歲以上者,許遞其任,載在法典,竝改差,何如?傳曰,允。
有政。吏批,判書金壽鉉進,參判吳益泳進,參議金宗圭牌招不進,左承旨金昇圭進。以朴永斗爲應敎,鄭佑默爲副應敎,尹秉綬爲副修撰,洪澈周爲工曹判書,閔泳商爲藝文提學,閔泳喆爲司僕正,金炳大爲東部都事,李儒植爲鍾城府使,金斗鎬爲樂安郡守,林鎭東爲光陽縣監,魯聖俊爲三水府使。
兵批,判書閔泳煥進,參判尹弘大病,參議李軒卿入直,參知金大鉉病,右副承旨韓耆東進。以閔正植·李奭應·鄭新采爲同知,吳有善·趙羲轍爲同訓鍊,李敏承爲兼訓鍊都正,洪在英·權鍾奭·金膺模爲宣傳官,李敏鼎爲內禁將,李厚翼·洪貞燮·柳東根·閔德顯·金命濟·金甯圭·李忠呂·洪洛燮爲五衛將,李鎬奭爲曹司衛將,洪淳瑗·李儒行爲忠翊將,徐廷斗爲宣傳官,李鍾奭爲訓鍊僉正,李信在爲主簿,柳冀稷·李範敎·尹羲普·趙鍾瑞·高碩鎭爲守門將,李仁稙爲全羅右水使,金永祚爲西生僉使,朴承復爲長峰別將,蔡俊豊爲古突山別將,同知單,李圭宅,大護軍趙慶鎬,護軍李奎璿,副護軍金炳吉·丁理燮·閔敞鎬·李敏鼎·權一圭,副司直閔哲勳,副司果趙重九·鄭海遠,副司勇尹啓淵·劉源赫·朴宗現以上竝單付,老江僉使柳時鳳·昌洲僉使金基溶以上相換事承傳,五衛將加設單,申元貞·韓寅壽·李德潤·鄭在鎔·文在學·曺三默。
吏批,再政。以金弼洙爲宗府正,成均博士單李文煥,學正單崔在獜,學錄單李敎洙,學諭單黃致鎬,前五衛將池相祿今加嘉善,前都事李致求今加通政,朝官年八十加資,以金正浩·金思瑗爲監察。
兵批,再政。以洪澤厚爲宣傳官,元容銓·金壽淵爲訓鍊僉正,盧鎭九爲左捕從,同知單朴道夏,僉知三單李鎬奭·洪淳瑗·柳東根。
三政。李贊熙·朴容斌爲訓鍊僉正,鄭泰應·金在疇爲判官,同知加設單鄭孝根·崔錫基·朴承遠,僉知三單李厚翼·洪貞燮·金命濟。
四政。具興祖爲宣傳官,金鍾赫·金台鉉爲訓鍊主簿,梁在萬爲摠禦哨官,僉知二單金寧圭·洪洛燮。
五政。李秉膺爲訓鍊僉正,李宗鎬爲摠禦把摠。
六政。許爲訓鍊判官,李容武爲部將。
以司謁口傳下敎曰,時原任大臣·閣臣·內務堂郞·承史·玉堂,明日來會。
傳于韓耆東曰,明日出宮門路,以廣臨門爲之。
以吏曹參議金宗圭牌不進罷職傳旨,傳于韓耆東曰,只推。
金昇圭,以議政府言啓曰,卽見全羅監司李憲稙所報,則枚擧法聖僉使閔台植牒呈,以爲本倉沙工等,稅納未收條,今方督刷,而都沙工,在囚於戶曹,犯逋諸漢,推諉於都沙工,專事延拖,振刷末由。都沙工南宮演,行査間還囚該鎭爲辭矣。凡裝運之諸般用費,自是都沙工之所主張,而行査之場,非渠,無以辨質,在囚南宮演,出付畿營,定將差押送該倉,使之築底鉤覈,準數充捧後,形止馳聞事,分付,何如?傳曰,允。
又以禮曹言啓曰,來五月十一日永禧殿移安後展謁奉審,出還宮時,王世子祗迎及隨駕之節,依例磨鍊乎?敢稟。傳曰,勿爲磨鍊。
又以禮曹言啓曰,卽接永禧殿官員所報,則明日館學儒生應製試取時,本殿官員,俱爲觀光云矣。依定式假官一員,令吏曹,成均館官員,口傳啓下,以爲代直後,赴試之地,何如?傳曰,允。
又以成均館大司成意啓曰,文廟守僕,依宗廟·社稷守僕例,試才抄擇,別單啓下事,曾有定式矣。守僕安命良自退代,權知守僕,試才抄擇,備三望受點次,別單書入之意,敢啓。傳曰,知道。
義禁府啓目粘連,向前李泰鎔·宋在顯·趙載晉·任泰斗等,亦門考守閽,何等嚴重,而開門遲滯,由於失待,溺職之罪,難免當勘,竝只以此照律,何如?判付。啓,依允。
吏曹參議閔宗植疏曰,伏以臣於見職,不但鉛刀之再割,殆同貸轅之重馭。豈臣夢寐所可髣髴,而我殿下幈幪之拂拭之,前望恩點,忽又特侈。歷日震越,莫知攸爲。旋有開政之命,庚牌儼臨,促臣呈身,嚴畏居先,趨走爲恭,而以臣揆臣,不過是饕貪寵,放倒於四維之外也。噫,辭受,人臣之大節,而全昧量入之戒,銓選,有國之鉅典,而重犯瘝隳之科,進靦退慄,氷炭于中,藉使臣,宿趼置,倖免顚沛,固不宜復使濫廁,況旣做錯甚大,噬臍莫追者乎?朝家所以處臣,臣之所以自處,較然如彼,則惟䣃此擔子,耦於公私然後,庶幾爲不報之報矣。今若夤緣蟠泊,遂至蹲冒,有識之嗤罵,寔難自解,私分之息補,亦莫自底,安得不疾聲呼籲,以藉曲遂之仁也?伏乞天地父母,俯垂鑑諒,亟賜鐫斥,千萬幸甚。臣無任云云。省疏具悉。所請依施。
上在景福宮。停常參·經筵。
藥房提調朴齊寬·副提調閔泳韶啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等,不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等,不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金昇圭啓曰,明日常參·經筵,取稟。傳曰,停。
傳于金昇圭曰,禮房承旨,馳詣宗廟·景慕宮,奉審摘奸以來。
傳于韓耆東曰,世子宮,論語第三卷畢講後,賞格草注紙二十卷,白綿紙三十卷,黃筆一百柄,眞墨伍十丁,黃蜜十斤,紬十匹白木十匹,木三十匹入之。
傳于金昇圭曰,師領議政沈舜澤,厩馬一匹面給,左賓客鄭範朝·右賓客金永壽·左副賓容閔泳煥·右副賓客韓章錫·贊善宋秉璿·書筵官金洛鉉·朴性陽,各熟馬一匹賜給,輔德金聲根,半熟馬一匹賜給,兼輔德宋世憲·弼善閔亨植·文學鄭寅昇·兼文學權潚·司書金敎獻·兼司書閔啓鎬·說書尹雨植·兼說書鄭世源,各兒馬一匹賜給,畫員十一員·寫字官十員,各紬一疋·白木一疋,陪吏十人,各紬一疋·白木二疋,書吏十六人·書寫書吏四人·正書朝報書吏二人·正書疏箚書吏一人·陪衛結束色書吏六人,各白木一疋·木二疋,草疏箚書吏二人·草記別書吏一人·書員二人,各木二疋,其餘員役,各木一疋賜給。
傳于金昇圭曰,左翊衛李重益·右翊衛閔尙鎬·左司禦沈相璜·右司禦南廷獻·左翊贊李始榮·右翊贊金胤洙·左衛率洪祐相·右衛率閔泳哲·左副率李容九·右副率金成圭·左侍直趙誠熙·右侍直宋鍾濂·左洗馬閔泳雲·右洗馬李容德,各兒馬一匹賜給,書吏六人·書寫書吏二人,各白木一疋·木一疋,奇別書吏一人·書員二人,各木二疋,其餘員役,各木一疋賜給。
傳于金昇圭曰,世子宮兼長番內官十員,各紬二疋·白木一疋,出入番內官十二員,各白木二疋,司鑰二人·傳命司謁二人,各白木二疋,別監二十人,各白木一疋賜給。
傳于李勝宇曰,今日異於他日,輕囚放釋。
李勝宇啓曰,臣勝宇敬奉聖敎,馳往義禁府,取考囚徒案,則時囚罪人吳定善,以入直哨官,蕩春新營火藥失火罪,係是重囚,仍囚,宣傳官李泰鎔·宋在顯,守門將趙載晉·任泰斗等,光化門·神武門開門時,趁未待令罪,係是輕囚,故竝依傳敎放送,仍往典獄署,取閱囚徒案,則辭緣鉤覈間嚴囚罪人一名·緣坐罪人五名·應坐罪人二名·公錢不納罪人三名·刑配間嚴囚罪人三名·公貨備納間嚴囚罪人一名·淸債不報罪人一名,係是重囚,故竝仍囚,其餘各司直囚罪人崔奎憲等十一名,係是輕囚,故竝依傳敎,放送之意,敢啓。傳曰,知道。
金昇圭啓曰,奏御文字,何等審愼,而副修撰尹秉綬在外,下諭草記,有所錯誤,致勤下詢,事甚疎忽,極涉未安。原草記,使之改修正以入,當該玉堂,所當重勘,而本院請推之外,無他可施之罰,何以爲之?敢稟。傳曰,從重推考。
金昇圭,以奎章閣言啓曰,明日,卽寶賢堂朔奉審日次,臣,進詣擧行之意,敢啓。傳曰,知道。
又以侍講院言啓曰,王世子進講論語第三卷,今已畢講,第四卷繼講之意,敢啓。傳曰,知道。
又以弘文館言啓曰,新除授應敎朴永斗,副應敎鄭佑默,竝卽牌招,察任,何如?傳曰,允。
又以弘文館言啓曰,新除授副修撰尹秉綬,時在忠淸道木川地,經筵入番事緊,請斯速乘馹上來事,下諭。傳曰,許遞。
李勝宇,以摠禦營言啓曰,本營騎士將洪大燮·李命遠,俱有身病,勢難察任,改差,何如?傳曰,允。
己丑四月三十日辰時,上與王世子,詣景武臺。館學儒生應製試取時入侍,行都承旨閔泳韶,左承旨金昇圭,右承旨閔致憲,左副承旨金炳秀,右副承旨韓耆東,同副承旨李勝宇,記事官崔昌溥·李容九,記事官金鶴洙·曺萬承,檢校直提學閔泳煥·金聲根·趙東冕·洪淳馨,直提學閔丙奭·金宗漢,檢校直閣李範晉·金世基·尹·兪鎭弼·李容泰·趙秉輯,檢校待敎金弼洙·閔亨植·尹雨植,待敎金錫圭,副校理鄭顯五,副修撰鄭宜默以次侍立。時至,通禮跪啓請外辦,上具翼善冠·衮龍袍,乘輿出廣臨門。藥房提調朴齊寬·副提調閔泳韶進前奏曰,勞動,聖體,若何?上曰,一樣矣。仍出神武門詣景武臺。通禮跪啓請降輿,上降輿陞座,王世子侍座。泳韶奏曰,出標信開布城,儒生等,使之入場,何如?上可之。泳韶曰,侍衛從陞中,有試官蒙點人,使之下去,一體行禮乎?上可之。引儀引讀券官領議政沈舜澤,督辦內務府事金永壽,協辦內務府事金聲根·閔種默,協辦交涉通商事務李命宰,行護軍宋世憲,對讀官前參議閔宗植,參議內務府事金春熙,行副護軍洪承穆,成均館大司成尹,行副護軍金世基·趙秉翊,通禮院相禮閔啓鎬,副司果金弼洙·李垠鎔,侍講院司書金敎獻,侍講院弼善韓光洙,吏曹正郞權潚,行四拜禮,以次入就位。泳韶奏曰,讀券官金明圭,有身病,不得待令矣。上命大臣入侍。舜澤進前奏曰,勞動,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,嬪宮氣候,何如?上曰,平順矣。舜澤曰,世子宮,畢讀論語第三卷,睿學就將,臣不勝慶祝矣。又奏曰,久旱之餘,今日頗多雨下之占,甚爲欣幸矣。上曰,然。舜澤曰,年事尙未晩矣。雨勢若從此大注,則足爲豊徵矣。上曰,麥農,何如云耶?舜澤曰,兩麥稍登,而三南·西北,皆有雨澤,獨此近畿間,甚苦旱矣。今當慶會,將有雨事,則不勝萬幸矣。上仍命賤臣,傳諭于華留金弘集。弘集入侍,進前問安訖。上曰,水原等地,雨澤,何如?弘集曰,日前之雨,多爲移秧,而漢北之雨,少遜於漢南矣。泳韶讀奏入門單子訖。上命試官書賦題,終始惟一,而有日新之功,限申時,永壽等,跪書仍讀奏訖。光洙等,奉出懸題,上命大臣權退,仍命試官權退,上入小次。泳韶,以司謁入稟曰,先張已入,出標信開布城,呈券儒生,次次出送,何如?上曰,以已下標信,擧行,可也。泳韶,以司謁入稟〈曰〉,收券已多,考試,何如?上可之。又以司謁入稟曰,今番則取幾人乎?上曰,取百人。少頃,上出次,宣傳官,跪稟懸燈,上命書傳敎曰,令各其營,侍衛·陪衛與排立軍,乾犒饋。舜澤等,考試訖。上曰,科次,便殿待令。又命書傳敎曰,還宮,當自內爲之,該房知悉。泳韶請出標信解嚴,上還內,諸臣以次退出。
上以司謁,命書傳敎曰,賓客·別雲劍·兵曹堂上·堂上閣臣·春坊堂上·對讀官入侍,承旨竝讀券官加差下,堂下閣臣·春坊·入直玉堂,竝對讀官加差下,使之分考。
二更,上與王世子,御乾淸宮。命史官傳諭于兩大臣入侍,仍命科次,泳韶曰,讀券,何以爲之乎?上曰,對讀官讀之。潚讀奏第一張第六句,上命止之。舜澤曰,書等,何以爲之乎?上曰,居首二張,書正字三下,各塡一二,其餘十三張,書草三下,其餘則竝書次上。舜澤書等訖。泳韶曰,拆封,何以爲之乎?上曰,承旨輪回坼封也。泳韶等,拆封讀奏訖。舜澤曰,試券中,有失格者三張,拔去,落券中三張,更爲塡等充數,何如?上曰,依爲之。仍命書傳敎曰,館學儒生應製,賦居首三下一,幼學鄭濟鎬,三下二,幼學閔廣植,竝直赴殿試,之次草三下幼學沈倬·朴根英·金相德,竝付之進士榜末,之次草三下幼學成在三等十人,竝直赴會試,之次次上幼學姜文欽等十七人,竝給二分,之次次上幼學羅經成等十八人,竝給一分,之次次上幼學金秉一等二十五人,竝付之監試初試榜末,之次次上幼學韓用承等二十五人,各奎章全韻一件賜給。又命書傳敎曰,入格儒生,明日待令。上命大臣先退。舜澤奏曰,臣,伏蒙錫馬之恩典,誠爲惶悚,乞收濫賞事。上曰,卿其安心領受。泳韶奏曰,今三月科次日記中,有所錯誤,致勤下詢,臣不勝惶悚,而其時假注書,所當重勘,而本院請推之外,無他可施之罰,何以爲之乎?上曰,從重推考,可也。泳韶仍請出標信,開光化西挾門,出送大臣與諸試官,上可之。又命退,諸臣以次退出。
上在景福宮。停常參·經筵。
韓耆東啓曰,來初五日朝參日次,而綏陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
傳于李勝宇曰,入格儒生,崇陽門外施賞。
注書崔昌溥病,代以李五應爲假注書。
韓耆東,以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱。雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,依此爲之,何如?傳曰,允。
又以奎章閣言啓曰,景慕宮·望廟樓,今朔奉審無頉之意,敢啓。傳曰,知道。
李勝宇,以兵曹言啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
副修撰鄭宜默疏曰,伏以臣從第臣佑默,除拜副應敎矣。臣之所帶春秋兼銜,其爲應避,典式所載。玆敢短章控籲。伏乞聖明,俯垂鑑諒,照例遞改,以存公格,以安私分焉。臣無任云云。省疏具悉。所請依施。
上在景福宮。停常參·經筵。
自申時至人定,灑雨下雨,測雨器水深一分。自人定至四更,灑雨下雨,測雨器水深四分。
李勝宇啓曰,明日常參·經筵,取稟。傳曰,停。
又啓曰,凡於科試,父子之無得同赴,法典所載,而今番館學儒生應製時,沈倬·沈翼鳳之冒赴參榜者,揆以士習,極爲無嚴。原榜目中,竝拔去,移送秋曹,照律勘處,何如?傳曰,允。
注書李容九病,代以金晟壎爲假注書。
李勝宇啓曰,明日傳香禮房承旨,當爲齋宿,左承旨金昇圭,所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,摠禦營騎士將單朴秀輪·鄭舜鎔。
李勝宇,以奉常寺都提調·提調意啓曰,各陵·園端午祭享所用藥果煎造後,進上看品藥果二十立,依定式封進之意,敢啓。傳曰,知道。
協辦內務府事韓章錫疏曰,伏以臣之先母墳山,在於新昌地,而緣臣繫官于朝,久曠省掃,節序屢更,彌增履露之感。情理攸切,不容不齎悚請告而職名綦重,有不敢虛縻遠出。玆具短牘,冒陳私懇。伏乞聖明,特垂鑑諒,亟解臣所帶兩銜,俾得安心朅來,以伸至情,不勝幸甚。臣無任云云。答曰,省疏具悉。卿其勿辭,從便往來。
上在景福宮。停常參·經筵。
李勝宇啓曰,明日常參·經筵,取稟。傳曰,停。
閔致憲啓曰,右副承旨韓耆東,今日不爲仕進,卽爲牌招,何如?傳曰,允。
李勝宇啓曰,明日傳香禮房承旨,當爲齋宿,左承旨金昇圭,所當牌招,而拘於廳規,不得請牌,何以爲之?敢稟。傳曰,牌招。
以左承旨金昇圭牌不進罷職傳旨,傳于李勝宇曰,只推。
韓耆東,以兵曹言啓曰,謹依統長潘敬淵口傳下敎,內務府使令李萬成,決棍十度,懲勵放送之意,敢啓。傳曰,知道。
又以摠禦營言啓曰,本營別將鄭學淳,身病猝重,勢難察任,改差,何如?傳曰,允。
全羅監司李憲稙疏,伏以臣罪著溺職,縮伏悚息,恭俟莫嚴之邦憲。聖度包涵,勘止薄罷,旋紆甄敍之恩,繼奉移臬之命。臣於是,一倍兢兢,氷炭交中,尤不省措躬之所矣。已試蔑效,尙有其罪,今臣僨誤,奚止蔑效?臣若以倖逭爲自幸,謬恩爲固有,則拚棄四維,臣不足恤,熙朝磨礪之具,不其倒置,而中外瞻聆之惑,不其滋甚乎?念臣庸短疎誾,百不猶人,而兜攬華顯,列大夫之後,邇來回翔,不離於車駟旄節之間。恩山德海,絲毫未報,究竟肘踵穿決,石不可以攻玉,鐵不可以鑄錯,而又從以以此易彼,由南之西。未審聖明,將何以勸下,又何以懲後,上天寬貸,雖許虞奚之智於秦,而下愚難變,安望裨諶之獲於野乎?用敢馳驛,疾聲仰暴。伏乞聖慈,俯察由中之懇,特垂體下之仁,刋臣新授之職,治臣未勘之罪,以安私分,不勝大願。臣無任屛營祈懇之至。答曰,省疏具悉。旣已經勘,何必如是爲引?卿其勿辭往欽哉。
上在景福宮。停常參·經筵。
韓耆東啓曰,明日再明日綏陵忌辰祭齋戒正日相値,視事頉稟之意,敢啓。傳曰,知道。
金昇圭啓曰,左副承旨金炳秀,今日不爲仕進,卽爲牌招,何如?傳曰,允。
傳于金昇圭曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于李勝宇曰,原任待敎趙東潤,馳詣綏陵,奉審摘奸,仍留監祭,局內諸陵,一體奉審以來。
傳于李勝宇曰,吏曹參判有闕之代,前望單子入之。吏曹參判前望單子入之,趙秉弼落點。
傳于李勝宇曰,待敎金錫圭陞六。
李勝宇啓曰,今十一日行景慕宮夏享大祭,親祭祭文,當爲製進,而藝文提學閔泳商,以前任忠淸監司,方在任所,弘文提學金昌熙,呈辭受由,何以爲之?敢稟。傳曰,弘文提學許遞,前望單子入之。
弘文提學前望單子入之,閔種默落點。
李勝宇啓曰,事變假注書金達㻐,有身病,勢難察任,今姑改差,何如?傳曰,允。
金達㻐改差,代以李鏡昈爲事變假注書。
以左副承旨金炳秀牌不進罷職傳旨,傳于李勝宇曰,只推。
兵曹口傳政事,親軍統衛營槍劍哨官單李海慶。
吏曹啓目,前縣監閔載淵名字,改以長鉉事告狀,依例令藝文館給帖,何如?判付。啓,依允。
吏曹參判吳益泳疏曰,伏以臣謏陋闒茸,百不肖似,幸際明時,偏荷洪造,蜜歲歷揚,涓埃蔑報。四載下邑,辜戾彌積,歸訟愆尤,惟何問是俟,不意前月亞銓恩命,忽及於臣。臣誠惝怳踧踖,靡所措躬。天牌踵臨,莫敢違傲,章皇出肅,冒進政席,其奈鑑別無素,注擬昧方,何哉?退而反省,惶恧居先。噫,熙朝庶官,疇非難愼,而況官人之官,尤豈夫夫可居也。典領之重,雖有間於顓管,參佐之責,非可擬於漫務,決非如臣庸碌,所可蹲仍淟涊也審矣。今若徒懷嚴畏,仍久蟠泊,則貪戀沒恥,妨賢招譏,已是懾讋交中,而且臣素抱痰癖,近因換節,一倍闖劇,時日之內,無望彈束。玆敢仰瀆崇聽。伏乞聖明,俯垂鑑諒,亟遞臣所帶吏曹參判之任,俾公器重而私分安焉。臣無任云云。答曰,省疏具悉。所請依施。
上在景福宮。常參·經筵。
藥房都提調沈舜澤,提調朴齊寬,副提調閔泳韶啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
閔泳韶啓曰,藥房三提調,持粟米飮來待矣。傳曰,封入。
傳于李勝宇曰,原任待敎金錫圭,檢校差下。
李勝宇啓曰,奏御文字,何等審愼,而全羅監司金奎弘敎書中,有所錯誤,致勤下詢,臣之矇然捧入,不勝惶悚。原敎書,今方改付標以入,而當該藝文館官員,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
韓耆東啓曰,今十一日行景慕宮夏享大祭,親祭祭文,當爲製進矣。藝文提學閔泳商在外,新除授弘文提學閔種默,待明朝牌招,使之製進,何如?傳曰,允。
兵曹口傳政事,摠禦營別將單權一圭。
李勝宇,以吏曹言啓曰,今此景慕宮夏享大祭親行敎是時,大祝金錫圭,時無職名,令該曹口傳付軍職,何如?傳曰,允。
上在景福宮。停常參·經筵。
閔泳韶啓曰,藥房提調·副提調,持粟米飮來待矣。傳曰,封入。
李勝宇啓曰,明日常參·經筵,取稟。傳曰,停。
傳于李勝宇曰,奉審閣臣入侍。
李勝宇啓曰,事變假注書李鏡昈,有身病,勢難察任,今姑改差,何如?傳曰,允。
李鏡昈改差,代以朴魯洙爲事變假注書。
李勝宇,以奎章閣言啓曰,原任待敎金錫圭,檢校差下事,命下矣。卽爲牌招,入直,何如?傳曰,允。
又以摠禦營言啓曰,本營兵房吳有善,身病甚重,勢難察任,今姑改差,何如?傳曰,允。
又以摠禦營言啓曰,本營騎士將鄭舜鎔,前任鐵城府使,朴秀輪,前任三水府使,俱在任所矣。領軍之職,久曠可悶,竝改差,何如?傳曰,允。
己丑五月初六日巳時,上御萬慶殿。奉審閣臣入侍時,同副承旨李勝宇,假注書金晟壎,記事官金鶴洙·曺萬承,原任待敎趙東潤,以次進伏訖。上曰,史官分左右。仍敎曰,奉審閣臣進前。東潤進前奏曰,臣承命馳詣綏陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健元陵,陵上奉審則安寧,碑閣·丁字閣奉審則無頉,仍詣顯陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣景陵,陵上奉審則安寧,碑閣·丁字閣奉審則無頉,還詣綏陵,仍留監祭,將事安寧之意,敢此仰達矣。上曰,何時作事乎?東潤曰,三更作事,旋卽離發矣。上曰,新作路往來乎?東潤曰,然矣。上曰,早氣太甚,沿路農形,果何如耶?東潤曰,移秧者姑未着根,未耕者亦多。上曰,甚悶然矣。上曰,史官就座。仍命奉審閣臣先退,又命退,承史以次退出。
上在景福宮。停常參·經筵。
金炳秀啓曰,來十一日朝參日次,而睿陵忌辰祭齋戒相値,頉稟之意,敢啓。傳曰,知道。
韓耆東啓曰,明日常參·經筵,取稟。傳曰,停。
李勝宇啓曰,事變假注書朴魯洙,今日廳座,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
傳于李勝宇曰,景慕宮夏享大祭,遣大臣攝行。
禮曹,今五月十一日行景慕宮夏享大祭香祝親傳,取稟。奉敎恭依。
兵曹口傳政事,摠禦營騎士將單具遠祖·洪大燮。
韓耆東,以戶曹言啓曰,稅穀之許以代納,爲災民紓力,而移貿頒放,亦係時急,則與他公納,逈有別焉。外邑擧行,宜倍董督,而見今捧稅之期限,已過幾朔,尙多全然不納之邑者,俱非民間未納,必是吏屬挪用。苟有一分法綱,漫漶延拖,豈至於此乎?正供事體,米與錢一也,隨其畢捧,依稅船裝發例,陳穀數,以錢代納,論理狀聞,以爲考勤慢之意,爲先分付於嶺·湖兩道道臣。使之嚴飭各邑,定限一朔,督刷上納之地,何如?傳曰,允。
又以典圜局言啓曰,本局委員全良默外任代,幼學李容相差下,令該曹口傳下批,何如?傳曰,允。
李勝宇,以摠禦營言啓曰,本營千摠安鶴善,身病猝重,勢難察任,改差,何如?傳曰,允。
又以義禁府言啓曰,卽接月令醫員朴文淵手本,則以爲時囚罪人吳定善,素患痰癖之症,挾感復發,目下症形,實爲危劇云。罪人病勢如此,則一邊保放,一邊草記,載在法典矣。吳定善姑爲保放之意,敢啓。傳曰,知道。
領議政沈舜澤,判府事金弘集,判府事金炳始箚曰,伏以閟宮禴享,親行有命,吉日在邇,欽頌震孝,而挽近日候,極其不調,涼斯過涼,熱斯驟熱。此時勞動,徹夜將事,豈不有違於節宣保嗇之道乎?祼薦攝將,縱未伸於情禮,起居調護,所共切於彝忱。玆敢聯陳衷懇。伏乞亟寢成旨,以副區區之祝焉。取進止。答曰,省箚具悉卿等之懇。卿等之苦懇,旣如此,不得已勉從。仍傳于李勝宇曰,此批答,遣史官傳諭。
工曹判書趙慶鎬疏曰,伏以臣早失天只,惸惸含恤,惟與老父,相依爲命。自從釋褐,猥忝謬眷,遍歷華顯,驟躐九卿,揆分僭越,居常震懍。顧自以樗櫟之材,旣無以補衮爲職,而猶有葵藿之忱,只知不俟駕爲恭,未嘗以烏鳥之私,敢或先之,而其中則蓋自苦矣。年前忽聞臣父病篤,臣與家弟,聯章乞暇,子父相面,感泣體下之恩,而臣誠淺罪積,竟至捐背。噫,事親者,所不可得而久者,而其間未能修一日之職,則終天之痛,將何地可寓,何時可洩?理宜滅性,而暋然偸活,星霜忽焉,禮制有限,居處服食,自同平人。雖其頑如木石,冥浮豚魚,而俯仰穹壤,亦豈有人世之念哉?匪意玆者,恩旨聯翩,除臣以春秋水部之銜,臣感受恩之如昨,愴告榮之無所,淚下無從,五內如潰。且臣苫塊餘喘,年遽蒼艾,素患奇疾,日益沈痼,見今難强之狀,不惟情地之如右而已也。慟冤結轖于中,形骸拘縶於外,雖欲驅策,其勢末由,臣何敢〈循〉例遜讓,遂自與平日趨走之誠,寤寐殫之願,爲前後兩截之行乎?況臣登陛年久,區區戀結之忱,又豈後於餘人乎?臣之計亦窮矣。惟有畢生先壠,第伸前日曠省之恨,是臣自矢之義也,而亦不能進身軒墀,仰瞻耿光,一以紓逖違之慕,一以乞不貲之身,而伏枕㱡㱡,抖擻神思,略綴苦衷,從縣道冒籲。伏乞聖慈,特垂哀憐,亟遞臣所帶職名,許臣所懇志願,以爲終始生成之澤,而至若慢命之罪,則惟鈇鉞是俟。臣無任屛營祈懇之至,謹昧死以聞。答曰,省疏具悉。卿其勿辭行公。
左參贊趙秉鎬疏曰,伏以臣賦命險釁,早失所恃,弱不能喪,痛結終天,而惟有老父,相依爲命,兼慈母之恩勤,而因臣蜜占倖科,奔走在公,每曠晨昏,不遑子職。晩又臣父居鄕,倚閭之望,陟岾之思,殆乎日抵年矣。及至病革,乃乞暇歸護,而曾未幾何,遽爾見背,悠悠蒼天,此何人斯?古人一日養,不以三公換,孝子之愛日而終養者,蓋如此,而今臣則貪戀榮祿,遂成千古之恨,攀號窮山,何嗟及矣。轉眄之頃,祥禫已畢,而巾裳猶舊,視息尙存,木石之頑,噫其忍矣。且臣蒲柳之質,夙抱貞疾,重以巨創震剝之餘,眩痰雜證,轉益奇怪,榮衛澌鑠,若不保朝夕,不惟世間萬念,烟消灰冷,雖欲强策之,而其勢末由矣。一縷未絶,祗有瞻依松楸,餘生寓慕,永伸風樹之至慟,是乃區區之願耳。豈意記簪之恩,遽及不呼之餘,金吾·三宰除旨,荐降於荒野跧蟄之中,臣奉誥感泣,無以爲懷,追念前日,每蒙恩除,必以悅親爲榮,今焉已矣。告喜無所,祿養不逮,其何忍彯纓彈冠,復尋名利之塗乎?自非然者,臣以空疎無狀,叨荷洪造,外內歷揚,驟躐崇顯,涓埃靡效,而雨露偏厚。凡一生身而家,而毛髮頂踵,秋毫皆聖恩也。圖報一念,惟其所在,湯火可蹈,而却以趨走爲難,辭之甚苦,是豈義分之所敢安者乎?況臣逖違天陛,已多年所,身伏衡第,心懸象魏,夤緣一出,復覲耿光,亦情理之所不容已者,而惟其弸中悲苦,遏抑不得,義分之所不敢辭而辭焉,情理所不容已而已焉。滿心惶隕,纔蹶施仆,繞壁歔欷,伏枕涕泗,臣之情,吁亦慼矣。豈可徒懷嚴畏,不思疾痛必呼之義乎?玆敢從縣道瀝陳衷懇。伏乞天地父母,俯垂矜憐,亟命選部,刋臣職名,俾得沒齒於邱壠之側,而庸圖不報之報,是臣大願也。臣無任屛營祈懇之至,謹昧死以聞。答曰,省疏具悉。卿其勿辭行公。
上在景福宮。停常參·經筵。
閔致憲啓曰,明日常參·經筵,取稟。傳曰,停。
又啓曰,三皇忌辰日親行望拜禮,前期一日以稟事,曾有定式矣。今初十日太祖高皇帝忌辰日,親行望拜禮,何以爲之?敢稟。傳曰,北苑望拜禮,當親行矣。
又啓曰,明日傳香禮房承旨,當爲齋宿,左承旨金昇圭所當牌招,而拘於廳規,不得請牌,何以爲之?敢稟。傳曰,牌招。
以左承旨金昇圭牌不進罷職傳旨,傳于金炳秀曰,只推。
吏曹口傳政事,典圜局委員單李容相。
兵曹,以李奎璿爲摠禦營兵房。
兵曹口傳政事,摠禦營兵房單李奎璿,千摠單白樂駿。
閔致憲,以禮曹言啓曰,今五月初十日北苑望拜禮親行時,王世子祗迎陪參之節,何以爲之乎?敢稟。傳曰,依例磨鍊,祗迎置之。
金炳秀,以兵曹言啓曰,來五月十一日永禧殿移安後,大駕詣,展謁奉審時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番·幾哨磨鍊,餘軍留營,何以爲之乎?敢稟。傳曰,統衛營兵丁二哨,摠禦營步軍二哨,騎士二番,統衛使率領,爲先廂,壯衛營兵丁二哨,摠禦營步軍二哨,騎士一番,壯衛使率領,爲後廂,禁軍二番隨駕,摠禦營步軍一哨,騎士一番,該營兵房,代領留陣,餘軍留營置之。
上在景福宮。停常參·經筵。
閔致憲啓曰,明日北苑望拜禮,再明日三明日睿陵忌辰祭齋戒正日相値,視事頉稟之意,敢啓。傳曰,知道。
傳于金炳秀曰,自春徂夏,一直亢旱,間或有小霔,而未足慰三農,言念民事,丙枕靡安。祈雨祭,不卜日虔誠設行事,分付。
傳于金炳秀曰,都承旨閔泳韶,知經筵除授。
吏曹,知經筵單閔泳韶,今超資憲除授事承傳。
金炳秀,以吏曹言啓曰,行承政院都承旨閔泳韶,今陞資憲矣。本曹時無相當窠,依例送西後,兼都承旨下批之意,敢啓。傳曰,知道。
吏曹,兼都承旨單閔泳韶。
金炳秀,以兵曹言啓曰,行都承旨閔泳韶,自吏曹送西矣。資級係是資憲知中樞,當爲下批,而知中樞六窠內,應帶之員,俱爲見帶,依例加設口傳下批之意,敢啓。傳曰,知道。
兵曹口傳政事,知事加設單閔泳韶。
傳于金炳秀曰,政官牌招開政。
傳于李勝宇曰,臺諫竝許遞,今日政差出。
傳于金炳秀曰,有實病玉堂許遞,今日政差出。
傳于金炳秀曰,同敦寧·敦寧都正竝許遞,今日政差出。
傳于金炳秀曰,泮堂竝許遞,今日政差出。
傳于金炳秀曰,發遣吏郞,諸執事淸齋與否,摘奸以來。
傳于金炳秀曰,明日出宮門路,以思政門爲之。
傳于金炳秀曰,明日出宮門路,以廣臨門爲之。
閔致憲啓曰,明日親傳香禮房承旨,當爲齋宿,左承旨金昇圭,所當牌招,而拘於廳規,不得請牌,何以爲之?敢稟。傳曰,牌招。
金昇圭啓曰,明日北苑望拜〈禮〉時,九卿當爲進參,而左參贊趙秉鎬在外,何以爲之?敢稟。傳曰,許遞,今日政差出。
傳于李勝宇曰,秋曹堂上竝許遞,今日政差出。
傳于金炳秀曰,都承旨許遞,前望單子入之。
金炳秀,以吏曹言啓曰,尙瑞院主簿薛孝錫,以其身病,呈狀乞遞,改差,何如?傳曰,恭陵令朴璿相換。
又以吏曹言啓曰,新除授鍾城府使李儒植呈狀內,矣身母年八十歲,而萬無遠赴之望云,改差,何如?傳曰,允。許用履歷。
又以吏曹言啓曰,重林道察訪孫光鉉,以其身病,呈狀乞遞,改差,何如?傳曰,平陵察訪羅彦俊相換。
又以兵曹言啓曰,明日北苑望拜禮時,本曹堂上侍衛,當爲備員,而參判尹弘大,參議李軒卿,俱有身病,不得進參。令政院稟旨變通,竝令該曹,以在京無故人,口傳差出,待下批牌招,以爲進參之地,何如?傳曰,允。許遞。
史曹口傳政事,以李範晉爲兵曹參判,李冕雨爲參議。
金昇圭,以兵曹言啓曰,宣傳官權鍾奭,文臣兼宣傳官趙秉健,俱以病難供職,呈狀乞遞,新除授鹿島萬戶柳相滈,母年今爲七十六歲,法不當遠離赴任之望,呈狀乞遞矣。邊將之親,年七十五歲以上者,許遞其任,載在法典,竝改差,何如?傳曰,允。
又以兵曹言啓曰,同知中樞府事鄭新采,五衛將柳東根·金命濟·金甯圭·洪洛疇,訓鍊院主簿金鍾赫,守門將趙鍾瑞·高碩鎭,俱以病難供職,呈狀乞遞,竝改差,何如?傳曰,允。
有政。吏批,判書金壽鉉,牌招不進,參判趙秉弼式暇,參議金宗圭進,左副承旨金炳秀進。
以吏批言啓曰,判書金壽鉉牌招不進,參判趙秉弼式暇,小臣獨政未安,何以爲之?敢稟。傳曰,只出緊任。
以趙秉世爲大司憲,李容元爲大司諫,朴永斗爲執義,趙性鶴爲司諫,朴用元·鄭翰謨爲掌令,徐相耆·林衡坤爲持平,李鍾七爲獻納,閔泳錫·宋世鉉爲正言,金錫圭·李舜範爲副修撰,洪祐昌爲左參贊,閔泳韶爲刑曹判書,金奭鎭爲參判,金稷鉉爲參議,徐相祖爲同敦寧,閔宗植爲敦寧都正,金永穆爲大司成,李祉秀爲知義禁,趙秉弼·宋秉瑞爲同成均,許鉉爲鍾城府使,李右鉉爲穩城府使,元山港繙譯官權鍾麟,駐箚日本書記官洪禹觀,以上滿三十朔,仍其職陞六事承傳,興德縣監曺秉武,法聖僉使閔台植,以上相換事承傳,睿陵參奉徐相郁,健元陵參奉洪圭植,以上相換事承傳。
兵批,判書閔泳煥進,參判李範晉未肅拜,參議李冕雨未肅拜,參知金大鉉入直,左承旨金昇圭進。啓曰,釜山僉使今當差出,而擬望之人乏少,他道營將竝擬,何如?傳曰,允。
以兪勝煥爲同知,申泰熙爲訓鍊都正,尹錫祺爲宣傳官,車鍾說·卞德奎·趙載星·金鎭學爲五衛將,權鍾祿爲訓鍊主簿,閔泳喆爲文兼,李先基·朴晟來·孔昌魯爲守門將,盧炳稷爲全羅右水使,李寅聲爲釜山僉使,李在頀爲聖堂僉使,徐弼成爲赤梁僉使,金琇烈爲柔遠僉使,金錫瑀爲鹿島萬戶,孫亮杓爲架山別將,同知單金寧圭,加設單林羲錫·崔英信·池永振,僉知加設單申元貞·韓寅壽·李德潤·鄭在鎔·文在學·曺三默,訓鍊判官加設單李根英·徐廷喆·金東萬,大護軍趙秉鎬,護軍吳益詠·徐臣輔·尹弘大·吳有善·鄭新采·嚴世永,副護軍李軒卿·黃耆淵·趙命敎·李恒儀·權鍾奭·趙東協,副司直李茂魯·尹昌燮·南周元·權承稷·許·李承載·李舜範,副司果尹秉綬·鄭宜默·李淵默·李最承·尹羲普·金萬吉·元侑常·李正緖·金相鉉·兪致說·趙順恒,副司勇池應祚·李寅晠,以上竝單付,椒島僉使南惟熙,全州營將申正均,以上相換事承傳。
吏批,再政。以林永相爲應敎,韓圭卨爲判尹,沈宜弘爲右尹,韓敬源爲知經筵,李元裕爲掌樂正,李範軾爲宗府參奉。
兵批,再政。以金斗植爲公州營將,同知單卞德奎·李瑞亮,僉知單車鍾說·趙載星·金鎭學,三島僉使李在燮,南固別將李在漢,以上相換,智島萬戶朴珍淵,知世浦萬戶金寬植,以上相換事承傳,尹泳稷爲高領僉使,金東興爲造山浦萬戶。
金炳秀,以親軍壯衛營言啓曰,本營兵房白樂倫,身病甚重,勢難察任,今姑改差,何如?傳曰,允。
又以摠禦營言啓曰,本營別將朴善陽,千摠李景漢,俱有身病,勢難察任,竝改差,何如?傳曰,允。
李勝宇,以刑曹言啓曰,承政院啓辭內,凡於科試,父子之無得同赴,法典所載,而今番館學儒生應製時,沈倬·沈翼鳳之冒赴參榜者,揆以士習,極爲無嚴。原榜目中竝拔去,移送秋曹,照律勘處,何如?傳曰,允事,命下矣。謹按律文,則大典會通諸科條,有曰大小科場攔入者,限己身降定水軍。罪人沈倬·沈翼鳳,依此律,令兵曹擧行之意,敢啓。傳曰,知道。
又以刑曹言啓曰,議政府啓辭內,鑄幣,有國之大政也。卽所以裕財源便民用,而鑄不如式,奸僞百端,況又市廛物價,日益騰踴,將不知至於何境。此若仍置,弊將無窮,失檢之當該句管堂上,施以刋削之典,都監官·都邊手,移送秋曹,嚴刑遠配,鑄所撤罷,何如?傳曰,允事,命下矣。謹依批旨,鑄錢所都監官·都邊手,當爲嚴刑遠配,而萬里倉都監官前府使吳慶然,生花亭都監官前牧使千一成,係是朝官,依例竝令義禁府擧行,濯纓亭都監官金溎鉉·林秉燮,都邊手金在淑,萬里倉都邊手洪禹錫,生花亭都邊手魏德鏞等,各嚴刑一次後,溎炫平安道中和府,秉燮慶尙道開寧縣,在淑咸鏡道安邊府,禹錫全羅道茂長縣,德鏞慶尙道聞慶縣,定配所,而連値不用杖日,待用杖,竝卽嚴刑,押送配所之意,敢啓。傳曰,知道。
上在景福宮。停常參·經筵。
親傳香還入幕次後,藥房·內務府·內閣·政院·玉堂口傳問安。答曰,知道。
還內後,藥房·內務府·內閣·政院·玉堂口傳問安。答曰,知道。
上詣北苑,入幕次後,藥房·內務府·內閣·政院·玉堂口傳問安。答曰,知道。
世子宮入幕次後,藥房·內務府·內閣·政院·玉堂·春桂坊口傳問安。答曰,知道。望拜禮還入幕次後,藥房·內務府·內閣·政院·玉堂口傳問安。答曰,知道。
世子宮還入幕次後,藥房·內務府·內閣·政院·玉堂·春桂坊口傳問安。答曰,知道。
還內後,藥房·內務府·內閣·政院·玉堂口傳問安。答曰,知道。
世子宮還內後,藥房·內務府·內閣·政院·玉堂·春桂坊口傳問安。答曰,知道。
藥房提調朴齊寬,左承旨金昇圭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
閔致憲啓曰,明日大駕詣永禧殿入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
承旨前望單子入之,趙同熙落點。
閔致憲啓曰,今日親傳香時,承旨當爲備員,新除授都承旨趙同熙,所當牌招,而拘於廳規,不得請牌,何以爲之?敢稟。傳曰,牌招。
又啓曰,都承旨趙同熙,時在忠淸道洪州地,斯速乘馹上來事,下諭,何如?傳曰,允。
傳于金昇圭曰,禮房承旨,馳詣景慕宮,奉審摘奸,仍詣受香諸處,奉審摘奸以來。
傳于李勝宇曰,檢校直閣尹,馳詣睿陵,奉審摘奸,仍留監祭,局內諸陵,一體奉審以來。
兵曹口傳政事,副護軍單尹。
李勝宇,以兵曹言啓曰,今日北苑望拜禮時,本曹堂上侍衛,當爲備員,而新除授參判李範晉,有身病,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
以全羅監司李憲稙狀啓,道內舊稅米太,依臣前啓,竝許代錢上納,俾蒙朝家優恤之惠澤,以紓頷顑之民情事,傳于韓耆東曰,災歲民情,不可不念,依此狀請,令廟堂從速稟啓。
壯衛營,以李昌濂爲兵房。
兵曹口傳政事,親軍壯衛營兵房單李昌濂。
閔致憲,以弘文館言啓曰,副修撰鄭宜默許遞出去,下番闕直,事甚未安。修撰吳春泳在外,一員未差,新除授副修撰金錫圭·李舜範,竝卽牌招,推移入直,應敎林永相,一體牌招察任,何如?傳曰,允。
又以弘文館言啓曰,應敎林永相,副修撰李舜範,有身病,校理沈遠翼·金炳軾,修撰吳春泳在外,一員未差,副修撰金錫圭,內閣入直,下番闕直,事甚未安。副應敎鄭佑默,副校理李國應,竝卽牌招推移,姑降入直,何如?傳曰,允。
又以禮曹言啓曰,傳曰,自春徂夏,一直亢旱,間或有小霔,而未足慰三農,言念民事,丙枕靡安,祈雨祭,不卜日虔誠設行事,分付事,命下矣。初次祈雨祭,不卜日今十一日,三角山·木覓山·漢江,依例遣堂下三品官,虔誠設行事,知委,何如?傳曰,允。
李勝宇,以兵曹言啓曰,謹依統長金道春聽傳敎,永肅門別宮入直局出身各十人內,二人減省,其餘六人式,分排入直於永肅門白蓮峰別宮之意,敢啓。傳曰,知道。
又以摠禦營言啓曰,本營騎士將金錫圭·權中璿·吳根善,俱有身病,勢難察任,竝改差,何如?傳曰,允。
又以摠禦營言啓曰,本營別將,今當差出,而擬望之人乏少,外任竝擬,何如?傳曰,允。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
又以義禁府言啓曰,因議政府啓辭,刑曹草記內,謹依批旨,鑄錢所都監官都邊手,當爲嚴刑遠配,而萬里倉都監官前府使吳慶然,生花亭都監官前郡守千一成,係是朝官,依例竝令義禁府擧行事,批旨知道事,命下矣。吳慶然·千一成等,今方待命,竝拿囚,而連値齋日,嚴刑遠配,過齋後擧行,何如?傳曰,允。
己丑五月初十日辰時,上詣勤政殿月臺,景慕宮夏享大祭香祝,祈雨祭香祝親傳入侍時,左承旨金昇圭,右承旨閔致憲,左副承旨金炳秀,右副承旨韓耆東,同副承旨李勝宇,假注書李五應·金晟壎,記事官金鶴洙·曺萬承,檢校直提學閔泳煥·金聲根·趙東冕·閔泳韶,檢校直閣李範晉·閔泳達·兪鎭弼·趙秉輯,檢校待敎金宗圭·金弼洙·鄭寅昇·閔亨植·李垠鎔·尹雨植,副校理鄭顯五,以次侍立。時至,通禮跪啓請外辨。上具翼善冠·衮龍袍,乘輿出思政門。藥房提調朴齊寬進前奏曰,侵早勞動,聖體,若何?上曰,一樣矣。仍詣勤政殿月臺。通禮跪啓請降輿,上降輿。通禮前導就褥位南向立,引儀引初獻官行大護軍李寅應等,以次就褥位左訖。通禮跪啓請跪,上跪。香室官員奉香祝,以次跪授昇圭,昇圭以次跪進,上受香祝,以次授寅應等,寅應等以次跪受興。通禮導上詣祗送位,寅應等奉香祝,由正路出。通禮跪啓請鞠躬,上鞠躬。香祝過後,通禮跪啓請平身,入幕次。少頃,通禮跪啓請出次,上出次。通禮跪啓請乘輿,上乘輿,入思政門,還內,諸臣以次退出。
己丑五月初十日辰時,上與王世子詣景武臺。北苑望拜禮親行入侍時,左承旨金昇圭,右承旨閔致憲,左副承旨金炳秀,右副承旨韓耆東,同副承旨李勝宇,假注書李五應·金晟壎,記事官金鶴洙·曺萬承,檢校直提學閔泳煥·金聲根·趙東冕·閔泳韶,檢校直閣李範晉·閔泳達·兪鎭弼·趙秉輯,檢校待敎金宗圭·金弼洙·鄭寅昇·閔亨植·李垠鎔·尹雨植,副校理鄭顯五,以次侍立。時至,通禮跪啓請外辨。上具翼善冠·衮龍袍,乘輿出建善門。藥房提調朴齊寬,進前奏曰,侵早勞動,聖體,若何?上曰,一樣矣。仍由廣臨門,出神武門,至降輿所。通禮跪啓請降輿,上降輿入幕次,王世子隨詣入幕次。少頃,通禮跪啓請出次,上改具翼善冠·黑團領袍,出次,步詣版位北向立。贊儀唱鞠躬四拜·興平身,通禮跪啓請四拜,上行四拜禮,王世子行四拜禮訖。文武二品以上參班儒武,行四拜禮訖。通禮跪啓請三上香,昇圭奉香,致憲奉爐,上三上香。通禮跪啓請鞠躬四拜·興平身,上行四拜禮,王世子行四拜禮,文武二品以上參班儒武,行四拜禮訖。通禮跪啓請禮畢,領議政沈舜澤,判府事金弘集,進前奏曰,侵早勞動,聖體,若何?上曰,一樣矣。舜澤曰,明日南殿動駕有命矣。旱氣太甚,朝涼午熱,甚不適宜,且閭里不潔。此時觸冒勞動,有違節宣保嗇之方,亟寢成命,區區顒祝矣。上曰,卿等之言旣如此,當有處分矣。傳曰,大臣苦懇旣如此,明日永禧殿動駕,待下敎。傳曰,南殿御眞移奉後,領議政進去,奉審以來。傳曰,南殿御眞移奉時,左承旨·右承旨·翰注各一員,時原任閣臣進去。傳曰,南殿御眞移奉後,禮房承旨,馳詣奉審以來。傳曰,戶房承旨,與禮曹堂上·戶曹郞廳,依定式馳詣宣武祠,奉審以來。上還入幕次,改具翼善冠·衮龍袍,出幕次。通禮跪啓請乘輿,上乘輿,入神武門,由廣臨門,至建善門。炳秀請出標信解嚴。上還內,王世子還內,諸臣以次退出。
上在景福宮。停常參·經筵。
永禧殿御眞移安後,大殿·大王大妃殿·王大妃殿·中宮殿·世子宮,藥房·內務府·內閣·政院·玉堂·春桂坊·朝廷二品以上口傳問安。答曰,知道。
世子嬪宮,藥房·內務府·內閣·政院·玉堂·春桂坊口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
韓耆東啓曰,藥房提調,持粟米飮來待矣。傳曰,封入。
閔致憲啓曰,左副承旨金炳秀,今日不爲仕進,卽爲牌招,何如?傳曰,允。
閔致憲啓曰,三品官之無得過三日,循例請牌,曾有定式矣。敦寧都正閔宗植,除拜後過三日,不爲出肅,事體所在,誠極未安。從重推考,仍卽牌招,察任,何如?傳曰,允。
傳于李勝宇曰,奉審大臣留待。
李勝宇啓曰,假注書李五應,有身病,勢難察任,今姑改差,何如?傳曰,允。
李五應改差,代以鄭奎三爲假注書。
傳于李勝宇曰,奉審大臣入侍。
傳于韓耆東曰,奉審承旨入侍。
吏曹口傳政事,以沈宜弘爲兵曹參判。
兵曹口傳政事,摠禦營別將單李仁稙,千摠單趙翼顯。
李勝宇,以弘文館言啓曰,下番闕直,事甚未安。修撰吳春泳在外,一員未差,副修撰金錫圭,內閣入直,李舜範卽爲牌招,入直,何如?傳曰,允。
又以義禁府言啓曰,卽接月令醫員朴文淵手本,則以爲時囚罪人吳慶然·千一成等,素患痰癖之症,挾感復發,目下症形,俱爲危劇云。罪人病勢如此,則一邊保放,一邊草記,載在法典矣。吳慶然·千一成等,姑爲保放之意,敢啓。傳曰,知道。
己丑五月十一日辰時,上御萬慶殿。奉審大臣·奉審承旨,同爲入侍時,左承旨金昇圭,假注書金晟壎,記事官金鶴洙·曺萬承,領議政沈舜澤,以次進伏訖。上曰,史官分左右。舜澤進前奏曰,近日日氣暵熱,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,平順矣。舜澤曰,世子宮氣候,何如?上曰,安順矣。舜澤曰,世子嬪宮氣候,何如?上曰,安順矣。舜澤曰,已有奉審稟,而移安後,爲見役處,卽撤土壁,則第二室·第三室·第四室柱底,果朽腐,只見三柱之有傷,而日勢已晩,未見盡撤而復命矣。上曰,土壁今日而盡撤乎?舜澤曰,窮日之力,可以盡撤,而役處果不少矣。上曰,曾在正廟時,或當日修改,抵暮還宮,而今日旣未躬審,情理則尤悵悚矣。舜澤曰,臣今待罪於本殿都提調,擧而雖有董工之諸堂,臣當時時躬詣相視矣。上曰,予心悵悚之餘,今聞卿言,甚幸之。卿未往時,使提調代行,亦無妨矣。舜澤曰,謹依聖敎矣。上曰,移安廳不甚湫濕,而各室移安,幾次行之乎?舜澤曰,不至湫濕,而捲奉節次自多敬謹,分二次移安,以昭穆奉安矣。上曰,以昭穆奉安乎?舜澤曰,然矣。上曰,壬申年修改畢役,不過一望,而今番役事,將費幾個日,而務圖遄竣也。舜澤曰,姑難指日仰對,而晦前似可告訖矣。上曰,適値望焚香,已例如何行之乎?舜澤曰,曾在戊午增建時,必有已行之禮,而本殿春曹,俱無可據文獻。其時守僕,亦無存者,禮節攸關,方行博考,姑未得明文的據,而春曹自當啓稟矣。上曰,殿·宮若不奉審而卽報,則大段未安,而今幸早知矣。舜澤曰,早知誠幸甚矣。積土所濕,柱木易腐,其勢必然,而今行修改,永期完固矣。上曰,昨日有雨意,而竟不雨矣。舜澤曰,亢旱至此,爲農民甚渴悶矣。上曰,各道或間間少霔,而惟畿內與兩西,一直暵乾,民情誠可悶也。舜澤曰,纔因特敎,旣薦圭壁,靈應方顒俟,而畿內·兩西,果爲尤甚。三南則麥農雖稍登,一般惜乾,秧版龜坼,民情日騷,極爲憂悶矣。上命大臣就座。昇圭進前奏曰,臣馳詣永禧殿,奉審無頉之意,敢稟。上曰,史官就座。仍命諸臣,以次退出。
上在景福宮。停常參·經筵。
韓耆東啓曰,明日常參·經筵,取稟。傳曰,停。
又啓曰,藥房提調,持粟米飮來待矣。傳曰,封入。
禮曹,再次祈雨祭,不卜日今十四日龍山江·楮子島,依例遣宰臣,虔誠設行事,知委,何如?判付。啓,依所啓施行爲良如敎。
傳于李勝宇曰,外衙門主事韓喆重,行已閃忽,無嚴無憚,極爲可痛。嚴刑一次,遠惡島定配。
李勝宇啓曰,事變假注書朴魯洙,有身病,勢難察任,今姑改差,何如?傳曰,允。
傳于李勝宇曰,奉審閣臣入侍。
韓耆東啓曰,明日傳香禮房承旨,當爲齋宿,左承旨金昇圭,所當牌招,而拘於廳規,不得請牌,何以爲之?敢稟。傳曰,牌招。
傳于韓耆東曰,發遣吏郞,諸執事淸齋與否,摘奸以來。
韓耆東,以兵曹言啓曰,今日酉時量,訓鍊院使令鄭仁福爲名漢,從光化西挾門入來,擊維和門,故捉致査問,則渠本以陽川居幼學沈文植之奴,有鳴冤之端,抱持原情入來云。闕門守直,何等嚴重,而有此攔入之擧,萬萬驚悚。該門守門將,令該府拿問處之,攔入之漢,移送秋曹,照法嚴繩,何如?傳曰,允。
韓耆東啓曰,卽見兵曹草記,則今日酉時量,陽川居幼學沈文植奴鄭仁福爲名漢,有鳴冤之端,從光化西挾門入來,擊維和門云。闕門守直,何等嚴重,而有此攔入之擧,萬萬驚駭。常時不飭之兵曹入直堂上,從重推考,郞廳及守門將,竝所當重勘,而本院請推之外,無他可施之罰,何以爲之?敢稟。傳曰,允。拿處。
兵曹口傳政事,摠禦營騎士將單具然恒。
韓耆東,以摠禦營言啓曰,本營別將李仁稙,身病猝重,勢難察任,改差,何如?傳曰,允。
又以摠禦營言啓曰,本營騎士將具然恒,前任聖堂僉使,朴恒來前任釜山僉使,李容俊前任高嶺僉使,俱在任所矣。領軍之職,久曠可悶,竝改差,何如?傳曰,允。
行護軍李根命疏曰,伏以臣謏寡,奉有使命,今二年于玆矣。夙夜揣度,萬無一堪,自陳疾病,而欲求解,則有謀身之嫌,不量材器,而欲往役,則抱僨事之虞。行止兩難,進退俱礙,參倚公私,莫知爲計。竊謂日月至明,無微不燭,使事之莫重,國體之太苟,固不待臣言,而其必有處臣者,瞻天顒竢,泯默度日。臣本貞疾在身,與無妄勿藥者殆異,其名曰,癖,常爲身禍。此固針熨滌湔所難治,而寒暑異候,隨氣升降,脘膈之間,常如鐵杖橫貫,起居飮食,不同恒人,通計一月,安無幾日,形顯至此,人皆見之。臣雖欲自揜,有不可得,而若或煩瀆是懼,勉强出疆,顚踣狼狽,可立而待,朝家之委差責成,恐不宜如是,況其人萬萬不近似者乎?臣以樸愚賤質,遭遇殊恩,立朝事君,已二十年,夷險燥濕。雖無大異於人,所自矢者摩放也,所自願者鞠瘁也。天地鬼神,質之在上,其何敢飾辭托病,厚誣聖上,甘自陷於欺君之罪也?今不可以行期尙稽,一向虛縻,冒悚籲實,仰丐矜亮。伏望殿下,俯賜省覽,改臣使銜,以重專對焉。臣無任云云。答曰,省疏具悉。所請依施。
己丑五月十二日酉時,上御萬慶殿。奉審閣臣入侍時,同副承旨李勝宇,假注書鄭奎三,記注官林奭禧,記事官曺萬承,檢校直閣尹,以次進伏訖。上曰,史官分左右。上曰,閣臣進前。進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣禧陵,陵上奉審則安寧,碑閣·丁字閣奉審則無頉,仍詣孝陵,陵上奉審則安寧,碑閣·丁字閣奉審則無頉,還詣睿陵,仍留監祭,將事安寧之意,敢此仰達矣。上曰,諸陵陵上,果皆泰平乎?曰,果皆安寧矣。上曰,碑閣·丁字閣,亦無頉乎,曰,無頉矣。上曰,何時將事,何時發行耶?曰,三更量將事,撤享後卽發矣。上曰,何路往返耶?曰,大路往返矣。上曰,日旱太甚,沿路農形,何如?曰,牟麥旣占有年,而幾盡收穫,移秧則或引水,而有數三處移秧。其餘俱爲未能,而民間之言,今二十日內,雨若沛然,則尙爲不晩,可望豊年矣。上曰,史官就座。仍命閣臣先退,又命退,承史以次退出。
上在景福宮。停常參·經筵。
金炳秀啓曰,明日常參·經筵,取稟。傳曰,停。
韓耆東啓曰,同副承旨李勝宇,今日不爲仕進,卽爲牌招,何如?傳曰,允。
傳于金昇圭曰,禮房承旨,馳詣受香諸處,奉審摘奸以來。
朴魯洙改差,代以邊東翼爲事變假注書。
傳于李勝宇曰,政官牌招開政。
傳于李勝宇曰,知敦寧許遞,前望單子入之。
知敦寧前望單子入之,洪鍾軒添書落點。
傳于李勝宇曰,廣州留守有闕之代,刑曹判書閔泳韶除授。
廣州留守單閔泳韶,除授事承傳。
傳于李勝宇曰,刑曹判書有闕之代,前望單子入之。
刑曹判書前望單子入之,韓圭卨落點。
傳于李勝宇曰,臺諫竝許遞,前望單子入之。
臺諫前望單子入之,大司憲尹致聖,大司諫申泰寬落點。
傳于韓耆東曰,明日當御隆武堂,演操統·壯兩營,新鍊兵丁矣,該房知悉。東宮侍座之節,依例磨鍊,侍衛與陪衛入直磨鍊,雲·寶劍置之。
邊東翼有頉,代以李丙逌爲事變假注書。
傳于韓耆東曰,明日出宮門路,以廣臨門爲之。
韓耆東,以吏曹言啓曰,南學敎授宋彦會,以其身病,呈狀乞遞,改差,何如?傳曰,允。
又以吏曹言啓曰,西學敎授李範昌,以其身病,呈狀乞遞,改差,何如?傳曰,允。
有政。吏批,判書金壽鉉牌招不進,參判趙秉弼進,參議金宗圭牌招不進。
以吏批言啓曰,判書金壽鉉,參議金宗圭,竝牌招不進,小臣獨政未安,何以爲之?敢稟。傳曰,仍爲之。
以鄭寅星爲執義,以呂圭亨爲司諫,宋世鉉·徐相集爲掌令,高時協·黃一龍爲持平,李奭鍾爲獻納,李義悳·安孝濟爲正言,洪鍾憲爲修撰,李鳳儀爲判尹,趙文永爲右尹,李鍾七爲南學敎授,韓章錫爲司饔提調,鄭日永爲西學敎授,尙衣主簿薛孝錫,恭陵令朴璿,以上相換,重林察訪孫光鉉,平陵察訪羅彦俊,以上相換事承傳。
兵批,判書閔泳煥病,參判沈宜弘病,參議李冕雨入直政事進,參知金大鉉病。大護軍趙秉世·朴齊寬,護軍白樂倫·李根命·李容元,副司直趙性鶴·朴永斗·朴用元·鄭翰謨·徐相耆·林衡坤·李鍾七,副司果鄭元永·金錫民·閔泳錫·宋世鉉,副司勇鄭肯淳·盧元植,以上竝單付,兼南漢守禦使單閔泳韶。
以吏曹參議金宗圭牌不進罷職傳旨,傳于李勝宇曰,只推。
李勝宇,以義禁府言啓曰,外衙門主事韓喆重,嚴刑一次,遠惡島定配事,承傳啓下矣。韓喆重今方待命拿囚,而連値齋日,嚴刑發配,過齋後擧行,何如?傳曰,允。
上在景福宮。停常參·經筵。
自未時至人定,灑雨下雨,測雨器水深三分。自人定至十五日開東,灑雨下雨,測雨器水深一分。
金昇圭啓曰,明日常參·經筵,取稟。傳曰,停。
傳于韓耆東曰,傳香承旨,馳詣宗廟·景慕宮,奉審摘奸以來。
傳于李勝宇曰,今日演操待下敎。
金昇圭啓曰,全羅監司李憲稙,移拜忠淸監司,有除朝辭赴任之命矣。密符則以前所受仍佩,敎·諭書則安寶後,使院吏齎傳,何如?傳曰,允。
以李在祏·李圭淵拿處傳旨,傳于李勝宇曰,分揀。
兵曹口傳政事,親軍壯衛營右參領官單李鍾吉。
兵曹口傳政事,摠禦營別將單李根,騎士將單權中璿·吳根善·金錫圭。
閔致憲,以議政府言啓曰,向見全羅前監司李憲稙狀啓,則道內各邑鎭稅納收刷,新舊無異,而新稅旣令代納,舊稅之未收者,若不趁今經紀,實無淸帳之道。親軍營·戶惠廳·摠禦營舊未收米·太中,尤甚邑丙戌條以上,之次邑癸未條以上,竝與臭載改色條,米每石六兩,太每石三兩,之次邑丙戌條以上,米每石九兩,太每石四兩五錢,丁亥條毋論尤甚之次邑,米每石十二兩,太每石六兩式,竝許代納爲辭,而繼見該道臣再啓,復陳民情遑汲之狀,仍請依前啓施行事判付內,災歲民情,不可不念,依狀請,令廟堂從速稟啓事,命下矣。莫重貢稅,動輒愆淹,揆諸法意,已極駭歎,而及其拖年之後,無難請代,認若應行,寧有如許事體乎?第念今年結賦之許代,特由於曲軫歉民事勢而然矣。況舊未收之本色責出,果係行不得之政,而道啓荐至,判敎斯摯,參互嶠南例,丙戌條米每石十兩,太每石五兩,丁亥條米每石十六兩,太每石八兩施行,而乙酉以上條,米每石九兩,太每石四兩五錢,癸未以上條,米每石六兩,太每石三兩,竝依狀辭許施,亟圖了勘之意,分付,何如?傳曰,允。
又以議政府言啓曰,卽見慶尙監司金明鎭狀啓,則漕運各邑丙戌條未收,米爲六千九百八十一石零,太爲一千二百八石零,丁亥條未收,米爲九千六百二十一石零,太爲一千十七石零,而比年沿邑,荐被歉荒,未納之稅,責捧沒策,而戊子條新稅,特軫民情,已下許代之處分。至於丙戌·丁亥條,比諸新稅,恐合別論,丙戌條米每石十兩,丁亥條米每石十六兩式代納事,請令廟堂稟旨,分付矣。正供事體,本自嚴重,則拖閱歲年,已違經法,輒請代納,亦不悶悚,此乃近日謬弊之大者也。至若今年結稅之許代,深軫遇災民情,旣降格外曠典,則際玆窮夏,甁罍俱罄,兩年未收條,將於何,措辦本穀乎?竝依狀辭,特許代錢,斯速淸之意,分付,何如?傳曰,允。
金昇圭,以奎章閣言啓曰,明日卽寶賢堂望奉審日次,臣進詣擧行之意,敢啓。傳曰,知道。
又以弘文館言啓曰,新除授修撰洪鍾憲,卽爲牌招,察任,何如?傳曰,允。
又以禮曹言啓曰,卽接永禧殿官員所報,則本殿御眞移安後,今十五日望焚香節次,本殿謄錄中,果無詳錄處,自本曹稟達,俾爲擧行之地爲辭矣。取考臣曹各年謄錄,則御眞移安捲奉時,焚香之節,本無載錄處,而今此永禧殿御眞,旣爲捲奉,則焚香之依前擧行,似涉難愼,臣曹不敢擅便,何以爲之乎?敢稟。傳曰,依璿源殿捲奉時例,焚香停止。
李勝宇,以典圜局言啓曰,本局委員尹亨大外任代,前監役洪淳英差下,令該曹口傳下批,何如?傳曰,允。
吏曹口傳政事,典圜局委員單洪淳英。
李勝宇,以摠禦營言啓曰,本營軍司馬閔啓鎬,身病甚重,勢難察任,今姑改差,何如?傳曰,允。
上在景福宮。停常參·經筵。
藥房提調朴齊寬,左副承旨金炳秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李勝宇啓曰,明日常參·經筵,取稟。傳曰,停。
金炳秀啓曰,右副承旨韓耆東,今日不爲仕進,卽爲牌招,何如?傳曰,允。
李勝宇啓曰,判尹李鳳儀,除拜後過三日不爲出肅,依定式推考警責,仍卽牌招察任,何如?傳曰,允。
傳于李勝宇曰,藥院提調許遞,前望單子入之。
內醫提調前望單子入之,金昌熙落點。
李勝宇啓曰,假注書金晟壎,有身病,勢難察任,今姑改差,何如?傳曰,允。
金晟壎改差,代以申養均爲假注書。
李丙逌有頉,代以趙光涵爲事變假注書。
李勝宇啓曰,卽見慶尙左水使李鍾順火輪船門情狀啓,則去四月初五日及同月十二日封發者,今始到院,撥路申飭,前後,何如?而如是遲滯,事甚駭然。該帥臣不可無警,推考,何如?傳曰,允。
傳于李勝宇曰,發遣吏郞,諸執事淸齋與否,摘奸以來。
韓耆東啓曰,明日傳香,禮房承旨,當爲齋宿,左承旨金昇圭,所當牌招,而拘於廳規,不得請牌,何以爲之?敢稟。傳曰,牌招。
以司謁口傳下敎曰,南壇淸道,以兵房代行。
以司謁口傳下敎曰,畿營開閉門,依舊例置之事分付。
以統長金道春手本,武監崔祐錫·表永順,莫重入番,無端逃走,爲先除下後,令攸司科治事,傳于李勝宇曰,令兵曹決棍懲勵。
兵曹口傳政事,摠禦營軍司馬單李範升。
金昇圭,以奎章閣言啓曰,景慕宮·望廟樓,今望奉審無頉之意,敢啓。傳曰,知道。
又以禮曹言啓曰,昨日甘雨旣始,未洽而旋止,渴望之餘,憂悶轉甚,三次祈雨祭,不卜日今十七日南壇·雩祀壇,依例遣宰臣,虔誠設行事,知委,何如?傳曰,允。
韓耆東,以親軍統衛營言啓曰,本營哨官玄興澤陞差代,權付哨官尹景根,陞實差下,使之察任,何如?傳曰,允。
又以義禁府言啓曰,外衙門主事韓喆重,嚴刑一次,遠惡島定配事,承傳啓下矣。韓喆重,嚴刑一次,訊杖第三十度後,全羅道珍島府金甲島定配,而以承傳內辭意,具罪目,依例發遣府羅將,押送配所之意,敢啓。傳曰,知道。
又以義禁府言啓曰,鑄錢所萬里倉都監官前府使吳慶然,生花亭都監官前郡守千一成等,嚴刑遠配事,因議政府啓辭,刑曹草記批旨知道矣。吳慶然·千一成等還囚,各嚴刑一次,訊杖第三十度後,吳慶然全羅道益山郡,千一成平安道中和府,竝遠配,而以議政府啓辭及刑曹草記內辭意,具罪目,依例發遣府書吏,押送于各其配所之意,敢啓。傳曰,知道。
又以刑曹言啓曰,兵曹啓辭內,今日酉時量,訓鍊院使令鄭仁福爲名漢,從光化西挾門入來,擊維和門,故捉致査問,則渠本以陽川居幼學沈文植之奴,有鳴冤之端,抱持原情入來云。闕門守直,何等嚴重,而有此攔入之擧,萬萬驚悚。該守門將,令該府拿問處之,攔入之漢,移送秋曹,照法嚴繩,何如?傳曰,允事,批下矣。謹按律文,則大明律宮殿門擅入條,有曰凡擅入皇城門者,杖一百,依此律,罪人鄭仁福,決杖一百,懲勵放送之意,敢啓。傳曰,知道。
敎資憲大夫行忠淸道觀察使·兼兵馬水軍節度使·都巡察使·公州牧使,李憲稙書,王若曰,藩翰稱美,誦周家命侯之詩,黜陟惟明,稽虞廷咨牧之典,而歷試茂績於釐保,故荐畀簡寄於澄淸。睠玆西湖一甸,實爲南土重鎭,抑爲保障,地勢則千里江·淮。長於詩書,士風焉一變齊魯,更徭租賦之畢出,國以正供四方,粟米麻絲之聊生,民將勤動終歲。迺者大饑小饉,俱罄甁罍,居然公絀私凋,遂空杼杻,歎息愁恨之未聞,其惟良二千石乎?疲癃惸寡之顚連,孰主張五十州者,成都之士女如渴,乃曰方平其人?河南之水旱爲災,正須汲黯今日。惟卿,謹拙之性,溫雅其姿,遙冑系稼·牧之賢,相傳淸白,邇班聯經幄之彦,難爲弟兄。肆發軔以來,歷揚於華秩,矧利器所到,屢驗於盤根。玆授卿以行忠淸道觀察使·兼兵馬水軍節度使·都巡察使·公州牧使,卿其克懋乃心,祗服寵命。細行終累大德,無不敬於期會簿書,遠慮當知近憂,有所出於政謨治法。剛柔寬猛之互濟,功佇收楡,撫存休養之得宜,恩殫恤蔀。高牙大纛,奚翅寵榮卿身?旰食宵衣,用副憂勤予志。故玆敎示,想宜知悉。副修撰鄭宜默製進
戶曹參判趙秉稷疏曰,伏以臣於見帶諸銜,承乏匪據,居然十朔于玆矣。外務之關係綦重而權攝焉,報局之酬應繁劇而兼總焉。凡此數任,倘非遠識明斷練達時事者,莫宜暫居,而今乃一埤,委之於如臣無似者,久而不知改,是在朝廷擧措,不亦苟簡之甚哉?臣始不自量,趨走爲恭,妄意姑且試可,自有乃已之日,亦未料淟涊蹲仍之至於此也。臣本才識疎闇,短於剖缺,每當交涉因應之際,非不欲殫竭鹵鈍,庸以自效,然其奈知慮未到,而動輒顚錯,神思不周,而轉多罅漏?遇事辦公,每不相孚,竟招隣侮,日速滋厚,重貽震憂,冞積辜盭。臣身僨敗,縱不足恤,其爲誤國事而損國體,果何如也?況臣稟賦脆羸,自少善病,源委已深,轉成貞痼。近因暑節,宿症越添,痰癖衝亘,而肚腹牽痛,眩暈闖發,而視聽昏迷,榮衛漸鑠,形骸僅存,委淹床玆,彈束無望。非但臣不以恒人自居,人亦視爲一棄物耳。藉使寄身便宜,盡意調治,譬如枯木眢井,無以復受蘇潤,尙何可以强勉承當,少效圖報之誠乎?揣量已熟,振作末由。玆敢不避猥屑,冒控實狀。伏乞聖慈,俯垂鑑諒,將臣所有協辦·總辦之銜,竝行遞改,俾公務無曠,私分獲安。臣無任云云。答曰,省疏具悉。卿其勿辭行公。
上在景福宮。停常參·經筵。
韓耆東啓曰,明日常參·經筵,取稟。傳曰,停。
金昇圭啓曰,左副承旨金炳秀,同副承旨李勝宇,今日不爲仕進,竝卽牌招,何如?傳曰,允。
傳于金昇圭曰,禮房承旨,馳詣受香諸處,奉審摘奸以來。
傳于韓耆東曰,兩營新鍊兵丁演操,再明日爲之。
以左副承旨金炳秀牌不進罷職傳旨,傳于韓耆東曰,只推。
左承旨金昇圭書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事進排官摘奸則無頉,仍詣雩祀壇,壇上神位版奉審則無頉,祭物·祭器·祭井看審則精潔,諸執事進排官摘奸則無頉矣。臣則還詣南壇享所,仍留監祭,待將事,還奉神位版後,復命之意,敢啓。傳曰,知道。
上在景福宮。停常參·經筵。
李勝宇啓曰,明日殿座相値,視事頉稟之意,敢啓。傳曰,知道。
又啓曰,來二十一日朝參日次,而顯隆園忌辰祭正日相値,頉稟之意,敢啓。傳曰,知道。
傳于李勝宇曰,都承旨·右副承旨竝許遞,前望單子入之。
傳于李勝宇曰,吏曹參議有闕之代,前望單子入之。
吏曹參議前望單子入之,尹容善添書落點。
承旨前望單子入之,南廷哲·許璡落點。
李勝宇啓曰,新除授行都承旨南廷哲,同副承旨許璡未肅拜,左承旨金昇圭廚院進,右承旨閔致憲,不爲仕進,左副承旨金炳秀式暇,院中只有臣一人,伴直無人。同副承旨卽爲牌招,何如?傳曰,允。
傳于李勝宇曰,明日出宮門路,以廣臨門爲之。
李勝宇,以兵曹言啓曰,以統長金道春手本內,武監崔祐錫·表永順,莫重入番,無端逃走,爲先除下後,令攸司科治事,傳曰,令兵曹決棍懲勵事,命下矣。謹依下敎,武監表永順,決棍十度懲勵,而崔祐錫,永爲逃走,終不能捉得,令秋曹期於捉得,何如?傳曰,允。
吏曹參議金宗圭疏曰,伏以臣,自伏奉天官參佐之命,震怖惶恧,靡所容措,而義分居先,黽勉祗肅,拚廉冒恥,亦已代斲於銓注之席矣。夫朝家勵世之具,莫尙乎官人之官,顧不宜愼且重歟?聞望鑑識,足以愜物議而別流品,始可廓恢賢路,仰裨宅籲。曷嘗有如臣無似,循躡冒玷,爲徒榮其身而已哉?念臣姿本疎闇,世情之閱歷無漸,時或逖違,朝班之交遊不廣,雖於冗司漫職,猶懼其不克堪承,而偏蒙洪造,終始曲庇,畀之以銓綜之責,强之以激揚之能,臣誠感戴靡極,而疲駑僨轅,勢所必至。無寧早自丐免,不重貽則哲之累,寔亦臣萬一自效之圖。且有所區區私懇者,臣父病淹鄕廬,積有年所,臣旣終鮮,獨自扶將,近因事會之頻仍,未免旬日之曠離,此已情界之按耐不得。昨接家信,則間添痰眩,益復凜綴。臣於是,方寸煎迫,宜卽歸護,而職名見縻,末由擅行。玆敢疾聲仰籲,干瀆宸嚴。伏乞聖慈,俯垂鑑諒,亟遞臣所帶銓銜,以幸官事,仍許臣從便往護,俾伸情私,千萬至祝。臣無任云云。省疏具悉。所請依施。
上在景福宮。停常參·經筵。
自開東至人定,灑雨下雨,測雨器水深一寸八分。自人定至十九日開東,灑雨下雨,測雨器水深二分。
金炳秀啓曰,明日常參·經筵,取稟。傳曰,停。
傳于許璡曰,今日演操,更待下敎。
傳于李勝宇曰,檢校直閣李容泰,馳詣顯隆園,奉審摘奸,仍留監祭,健陵·華寧殿,一體奉審以來。
許璡啓曰,事變假注書趙光涵,有身病,勢難察任,今姑改差,何如?傳曰,允。
趙光涵改差,代以李寅根爲事變假注書。
金炳秀啓曰,明日傳香,禮房承旨,當爲齋宿,左承旨金昇圭,所當牌招,而拘於廳規,不得請牌,何以爲之?敢稟。傳曰,牌招。
金炳秀,以禮曹言啓曰,三薦圭璧,靈應斯捷,甘澍伊始,民事萬幸。見今雨勢連霔,將有霈然之望,四次祈雨祭,姑爲觀勢擧行,何如?傳曰,允。
又以兵曹言啓曰,本曹正郞閔泳敦,身病猝重,呈狀乞遞。宿衛重地,不可久曠,今姑改差,何如?傳曰,允。
上在景福宮。停常參·經筵。
許璡啓曰,明日再明日顯隆園忌辰祭齋戒正日相値,視事頉稟之意,敢啓。傳曰,知道。
兵曹口傳政事,副護軍單金宗圭。
以左承旨金昇圭牌不進罷職傳旨,傳于許璡曰,只推。
上在景福宮。停常參·經筵。
藥房提調金昌熙,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
金炳秀啓曰,明日常參·經筵,取稟。傳曰,停。
又啓曰,右副承旨李勝宇,今日不爲仕進,卽爲牌招,何如?傳曰,允。
傳于許璡曰,全羅監司留待。
禮曹,來七月初一日行宗廟·永寧殿秋享大祭,香祝親傳,取稟。奉敎敬依。
傳于許璡曰,全羅監司入侍。
傳于許璡曰,今二十五日館學儒生應製,通方外爲之,試紙用大好紙,景武臺親臨磨鍊,試官以時原任賓客·春坊中擬入。
許璡,以禮曹言啓曰,今五月二十五日親臨景武臺,館學〈儒生〉應製試取時,王世子祗迎及侍坐之節,何以爲之乎?敢稟。傳曰,依例磨鍊,祗迎置之。
又以摠禦營言啓曰,本營千摠趙翼顯,身病猝重,勢難察任,改差,何如?傳曰,允。
敎全羅監司金奎弘書,王若曰,凡八屛翰難治,最稱湖南,歷數簪紳全才,鮮出卿右,何待僉擧?惟簡予心。睠彼五十州來宣,卽是二千石共理。月遊之衣冠虔奉,豊·沛于漢,漆·沮于周,歲貢之包篚恭將,江·浙於宋,荊·揚於夏。惟其幅員廣大,民物殷阜,素號雄藩。若夫軍國支調,舟車轉輸,專靠列郡。嗟,秋牟饑而議賑貸,又近日俗潰而干法章。豊穰之嘉徵方欣,縱無庚癸之告,愚蠢之悖習可駭,尙有未已之憂。惟卿,詩禮古家,孝文肖子,立朝已過廿載,大小華貫之倂揚。命德遂列貳卿,內外歷試之殆遍,滻水明月,春有脚而皆謠,仙樓淸風,碑在口而不泐,殆同輕車之就熟路,庶幾利器之別盤根。玆授卿以全羅道觀察使·兼兵馬水軍節度使·巡察使·全州府尹,卿其往愼乃司,祗服厥命,存心愛物,於人必有濟乎,憂國如家,每事當若是也。訪疾苦而嚴考課,雖曰率下之常經,戢頑慝而肅紀綱,亦爲現前之先務。於戲,澄淸有志,范孟博之登車,公正無私,蘇孺文之按事。故玆敎示,想宜知悉。
己丑五月二十日酉時,上御萬慶殿。全羅監司入侍時,同副承旨許璡,假注書申養均,記事官玉秉觀,記事官金鶴洙,全羅監司金奎弘,以次進伏訖。上曰,史官分左右。仍命全羅監司進前,奎弘進前。上曰,湖南異於他道,肇基王跡,而御眞所奉之地也。所重自別,且物衆地大,號爲難治,實心對揚,期有盛績也。奎弘曰,下敎若是懇摯,敢不殫心對揚,而臣才具淺短,恐不能報答,尤切惶懼矣。上曰,今正月奴令之作鬧,罕古所無之變,極爲可駭。然起於私嫌,激怒至于此也。元不有關於營門政治之間也,不必深究,開誘殫壓,務爲安集之道,可也。奎弘曰,聖敎切當矣。此輩之當初起鬧,卽不過私嫌而轉致于前,古未有之變矣。謹當慰撫殫壓,期圖鎭定,而臣素乏威望,是所憧憧矣。上曰,湖·嶠兩南,不幸値此大歉,而湖比於嶠,尤甚矣。設賑之餘,未知居民,能免轉壑,下去後,別般措劃,以爲安堵,可也。奎弘曰,兩南中湖南,偏被飢荒,民生之流亡者甚多,而賑政已畢,兩麥又爲均登云,雖爲目下之幸,而九重之宸念若是,敢不宣布恩德,期於安堵乎?上曰,日已暮矣,何處止宿,而到界在於何日乎?交龜自到界所爲之耶?奎弘曰,出宿于門外,明朝發行計料,而將以二十七日到營矣。交龜每於礪山邑爲之矣,今番則將於營下交龜矣。上曰,善爲下去,悉心做治也。奎弘曰,謹當盡誠做去矣。璡曰,宣諭·別諭,何以爲之乎?上曰,出去爲之也。仍命全羅監司先退,又命史官就座。又命退,承史以次退出。
上在景福宮。停常參·經筵。
許璡啓曰,來二十五日朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,假注書申養均,有身病,勢難察任,今姑改差,何如?傳曰,允。
申養均改差,代以李丙逌爲假注書。
傳于許璡曰,育英公院學員,今二十二日,便殿待令。
以司謁口傳下敎曰,明日育英公院學員入侍時,承·史全數進參,入直閣臣·春桂坊,依例入參。學員服色,出身帽帶,儒生依日次儒生服色,而此後入侍時,依此定式。
以司謁口傳下敎曰,自今爲始,經學院,修文司堂上句管。
以司謁口傳下敎曰,明日公院學員入侍時,敎師未正待令,司務·司籤,亦一體等待。
傳于許璡曰,奉審閣臣入侍。
傳于許璡曰,發遣吏郞,諸執事淸齋與否,摘奸以來。
李丙逌有頉,代以金相昊爲假注書。
許璡,以內務府言啓曰,駐津督理有闕矣。行護軍金明圭差下,從事官成岐運陞資代,兵曹正郞金商悳差下,仁川港書記官邊錫運,書記官差下,使之斯速登程,何如?傳曰,允。
又以禮曹言啓曰,卽接平安監司閔泳駿移文,則以爲寧邊府鄕校大成殿,年久傾仄,隨處滲漏,不可不及今重修,告由移還安祭香祝,自本曹啓稟下送云矣。寧邊府鄕校聖殿修改時,先告事由移還安祭香祝,卽令該司,照例磨鍊下送,從便卜日,設行之意,竝爲分付,何如?傳曰,允。
李勝宇,以親軍壯衛營言啓曰,本營軍司馬閔泳喆,身病甚重,勢難察任,今姑改差,何如?傳曰,允。
又以親軍統衛營言啓曰,禁松法意,何等嚴重,而本營禁松軍,執捉犯松漢,入來之際,宣禧墓山直金重壽·金箕東兩漢,奪其禁牌,無數亂打云。故使本營參軍,詳査委折,則山直兩漢作挐之狀,果如禁松軍所告,該典監全然不知云矣。雖入墓基址禁松,不可任意推捉,況越他境,如是作鬧乎?已有前飭,去益行悖,萬萬痛駭。右項兩漢,捉囚臣營,從重措處,何如?傳曰,允。
己丑五月二十一日初更,上御萬慶殿。奉審閣臣入侍時,同副承旨許璡,假注書鄭奎三,記注官林奭禧,記事官金鶴洙,檢校直閣李容泰,以次進伏訖。上曰,史官分左右。仍敎曰,奉審閣臣進前。容泰進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健陵,陵上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣顯隆園,仍留監祭,將事安寧之意,敢此仰達矣。上曰,園上·陵上,俱爲泰平乎?容泰曰,果安寧矣。上曰,何時行事乎?容泰曰,三更量行事矣。上曰,何時發行,而留任何處乎?容泰曰,將事後卽發,夜深後到華城府,未幾天明,卽爲登程矣。上曰,久旱之餘,沿路雨澤,何如?容泰曰,暵渴餘三四日甘澍,雖未滂洽,又連日釀雨,農功勃然興作矣。上曰,漢江以南,雨澤與農形,稍勝於江北云,果然耶?容泰曰,江以南,方多移秧之處,所見果如所聞,似有占豊之望矣。上曰,道由漢江乎?容泰曰,渡銅雀江,由果川往來矣。上曰,祈雨祭已設行,而雨事尙未洽霔,甚爲悶然。容泰曰,今日之雨,亦自曉至午後,而雨意方濃矣。上曰,然則冒雨而來耶?容泰曰,然矣。璡奏曰,奉審閣臣,今方出送,而光化西挾門,標信請出,何如?上曰,唯。上曰,史官就座。仍命奉審閣臣先退,又命退,承史以次退出。
上在景福宮。停常參·經筵。
閔致憲啓曰,明日常參·經筵,取稟。傳曰,停。
南廷哲啓曰,左承旨金昇圭,今日不爲仕進,卽爲牌招,何如?傳曰,允。
傳于閔致憲曰,禮房承旨,馳詣健元陵,奉審摘奸,仍留監祭,局內諸陵,一體奉審以來。
傳于閔致憲曰,傳香承旨,馳詣受香諸處,奉審摘奸以來。
傳于李勝宇曰,政官牌招開政。
傳于李勝宇曰,在外臺諫許遞,今日政差出。
傳于李勝宇曰,有實故玉堂許遞,今日政差出。
傳于李勝宇曰,秋判外秋曹堂上竝許遞,今日政差出。
傳于李勝宇曰,敦寧都正許遞,今日政差出。
傳于李勝宇曰,呈告同義禁許遞,今日政差出。
李勝宇,以吏曹言啓曰,通津府使李根澔戶奴呈狀內,矣上典,身病猝重,萬無還官之望云,罷黜,何如?傳曰,允。
傳于李勝宇曰,順房爲之。
傳于李勝宇曰,育英公院堂上入侍。
李勝宇,以弘文館言啓曰,修撰洪鍾憲許遞出去,下番闕直,事甚未安。修撰吳春泳,副修撰金錫圭在外,李舜範卽爲牌招,入直,何如?傳曰,允。
又以吏曹言啓曰,成均館直講宋琯玉,中學敎授閔泳喆,西學敎授鄭日永,南學敎授李鍾七,俱以身病,呈狀乞遞,竝改差,何如?傳曰,允。
又以吏曹言啓曰,濬源殿參奉趙台基,以其身病,呈狀乞遞,改差,何如?傳曰,陞六。
又以吏曹言啓曰,泰川縣監吳壽泳,受由上京矣。身病猝重,萬無還官之望云,罷黜,何如?傳曰,昌寧縣監金炳洙相換。
又以吏曹言啓曰,昌平縣令金鳳祜,受由上京矣。還官中路得病,萬無還任之望云,罷黜,何如?傳曰,寶城郡守韓應周相換。
又以吏曹言啓曰,寶城郡守韓應周,昌平縣令金鳳祜相換事,命下矣。以前任義城縣令,方在解由未出中,何以爲之?敢稟。傳曰,勿拘。
有政。吏批,判書金壽鉉牌招不進,參判趙秉弼牌招不進,參議尹容善進,右副承旨李勝宇進。
以吏批言啓曰,判書金壽鉉,參判趙秉弼,竝牌招不進,小臣獨政未安,何以爲之?敢稟。傳曰,只出緊任。
以金炳軾爲持平,申炳休爲正言,徐相集爲修撰,李範晉爲刑曹參判,金禹鉉爲敦寧都正,尹吉求爲刑曹參議,李鎬俊爲判義禁,崔致永爲同義禁,鄭寅燮爲兵曹正郞,駐津督理單金明圭,從事官單金商悳,書記官單邊錫運,以上差下事承傳,南營文案單鄭明海,中學訓導單柳雲燮,南學訓導單盧泰淵,崇靈殿參奉加設單金羲鼎單付事承傳,昌平縣令金鳳祐,寶城郡守韓應周,以上相換,泰川縣監吳壽泳,昌寧縣監金炳洙,以上相換事承傳。
兵批,判書閔泳煥病,參判沈宜弘病,參議李冕雨入直政事進,參知金大鉉病,右承旨閔致憲進。以朴處謹爲明月萬戶,護軍鄭顯奭·金奭鎭,副護軍韓耆東·閔宗植·金稷鉉,副司直黃一龍,副司果田得龍·崔殷·洪鍾憲·安孝濟·趙台基,以上竝單付。
吏批,再政。以崔翼瑞爲掌令,梁漢容爲校理,金宗圭爲工曹參議,吳光洙爲直講,金錫圭爲中學敎授,閔泳敦爲南學敎授,鄭顯五爲西學敎授,韓象晩爲濬源殿參奉。
傳于李勝宇曰,通津府使有闕之代,富平府使高永根除授。
傳于李勝宇曰,富平府使之代,慈山府使閔俊鎬除授。
傳于李勝宇曰,慈山府使之代,鳳山郡守徐廷圭除授。
金炳秀,以兵曹言啓曰,謹依口傳下敎,白蓮峰局出身廳雇立別單書入之意,敢啓。傳曰,知道。
己丑五月二十二日未時,上御萬慶殿。育英公院堂上入侍時,行都承旨南廷哲,右承旨閔致憲,左副承旨金炳秀,右副承旨李勝宇,同副承旨許璡,假注書鄭奎三·金相昊,事變假注書李寅根,記事官金鎭衡,記事官金鶴洙,育英公院堂上閔種默·鄭夏源·閔丙奭,以次進伏訖。上具翼善冠·衮龍袍,南面立交椅前,仍命史官,引入敎師,敎師由西階,陞堂入右挾門楹,行打恭禮。上答揖,仍命傳語曰,近日日氣薰熱,敎師·訓導·學員,甚爲勤勞耶?通使代奏曰,學篤勤敎,期有成就,緣於有味而忘勞矣。上命開講,學員等以次應講。傳曰,日已暮矣,未畢講,明日待令。上降座,仍命敎師,率學員退出。仍命育英公院堂上與承史·諸臣以次退出。
上在景福宮。停常參·經筵。
南廷哲啓曰,明日常參·經筵,取稟。傳曰,停。
又啓曰,左承旨金昇圭,左副承旨金炳秀,今日不爲仕進,竝卽牌招,何如?傳曰,允。
許璡啓曰,廣州留守閔泳韶敎書中,有所錯誤,致勤下詢,臣之矇然捧入,不勝惶悚。原敎書,使之改付標以入,而當該藝文館官員,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
傳于許璡曰,發遣吏郞,諸執事淸齋與否,摘奸以來。
傳于李勝宇曰,同副承旨許遞,前望單子入之。
李勝宇啓曰,臣與同副承旨許璡伴直矣,纔已許遞出去,伴直無人。左副承旨金炳秀,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,李容稙落點。
兵曹口傳政事,親軍壯衛營軍司馬單李垠鎔,摠禦營千摠單李在靖。
李勝宇,以議政府言啓曰,今番節使回還時,順付詔書出來矣,迎接儀節,照例磨鍊事,分付該曹,何如?傳曰,允。
又以弘文館言啓曰,新除授修撰徐相集,卽爲牌招察任,何如?傳曰,允。
又以弘文館言啓曰,新除授校理梁漢容,時在慶尙道山淸地,經筵入番事緊,請斯速乘馹上來事,下諭。傳曰,許遞。
又以禮曹言啓曰,四次祈雨祭,觀勢設行事,草記,允下矣。日前數寸之雨,雖得解渴,伊日以後,連有雨意,而尙靳一霈,夏至已屆,秧節漸晩,言念民事,誠極渴悶。四次祈雨祭,不卜日今二十五日北郊遣宰臣,社稷遣重臣,虔誠設行事,知委,何如?傳曰,允。
又以禮曹言啓曰,因議政府草記,今此節使回還時,順付詔書出來,迎接儀節,照例磨鍊事,允下矣。取考謄錄,則順付詔書入京日,百官郊迎,殿庭行禮,而自上行禮之節,依正至聖節望闕禮時例磨鍊,今亦依此擧行之意,敢啓。傳曰,知道。
又以禮曹言啓曰,取考謄錄,則順付詔書入京日,頒詔後,有卽日頒敎之擧矣,今亦依此擧行,何如?傳曰,允。
又以兵曹言啓曰,再明日景武臺親臨館學儒生,應製試取時,本曹堂上侍衛,當爲備員,而參判沈宜弘,有身病,不得進參。令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
又以義禁府言啓曰,今二十五日館學儒生應製,通方外爲之時,本府都事皆爲赴擧,只有武都事一員,當直入直,而本府入直公事·回公都事及秋成門禁亂都事,無以推移。假都事三員,令該曹口傳差出,以爲擧行。何如?傳曰,允。
己丑五月二十三日申時,上御太和宮。育英公院堂上入侍時,行都承旨南廷哲,左副承旨金炳秀,右副承旨李勝宇,同副承旨許璡,假注書鄭奎三·金相昊,事變假注書李寅根,記事官玉秉觀,記事官金鶴洙,育英公院堂上閔種默·鄭夏源·閔丙奭,以次進伏訖。上具翼善冠·衮龍袍,南面立交椅前,命史官分左右。仍命育英院堂上進前,種默等進前,敎師等由西階陞堂,入右挾門楹,行打恭禮。上命傳語曰,昨日困憊,而經宵無頉耶?通使代奏曰,別無困憊矣。聖敎感祝。命開講,學員以次應講,講畢。傳曰,育英公院學員,更爲試藝矣,明日待令。仍命敎師先退,又命退諸臣。有留待之命,仍賜饌·賜扇,祗受,以次退出。
上在景福宮。停常參·經筵。
金昇圭啓曰,明日殿座相値,視事頉稟之意,敢啓。傳曰,停。
金炳秀啓曰,新除授右副承旨李容稙,時在慶尙道東萊府任所,交代後斯速乘馹上來事,下諭,何如?傳曰,許遞,前望單子入之。
傳于閔致憲曰,禮房承旨,馳詣社稷,奉審摘奸,仍詣受香所,奉審摘奸以來。
傳于閔致憲曰,奉審承旨入侍。
持平金炳軾啓曰,臣姿性庸蔑,識見淺薄,言論風采,本不合於淸朝耳目之任,而憲官除旨,忽下於千萬夢想之外,臣感恩怵義,雖黽勉趨肅,而第伏念臺閣之與廟堂相可否,法意則厥有應避之規者久矣。臣之妻父臣沈舜澤,方帶領議政之銜,今臣職名,揆以格例,義難仍冒。請命遞斥臣職,傳曰,依啓。
傳于李勝宇曰,明日出宮門路,以廣臨門爲之。
以司謁口傳下敎曰,時原任大臣·閣臣·內務堂郞·承史·玉堂,明日來會。
傳于李勝宇曰,育英公院之設置,意有所在,而三年考藝,曾有定式矣。今焉四載再試,優劣各殊,合有奬援示意之擧,無論新舊學員,粗以上人,當於再明日,育英學員應製試取矣,該房知悉。試紙用大好紙,景武臺親臨磨鍊。
承旨前望單子入之,李軒卿落點。
金炳秀,以兵曹言啓曰,來六月初一日,入番騎兵,例於今月二十五日點考,而殿座相値,不得開坐,二十七日退行之意,敢啓。傳曰,知道。
李勝宇,以刑曹言啓曰,兵曹啓辭內,以統長金道春手本,武監崔祐錫·表永順,莫重入番,無端逃走,爲先除下後,令攸司科治事,傳曰,令兵曹決棍懲勵事,命下矣。謹依下敎,武監表永順,決棍十度懲勵,而崔祐錫,永爲逃走,終不能捉得,令秋曹期於捉得,何如?傳曰,允事批下矣。罪人崔祐錫,散四跟探,頓無踪跡,連加譏詗,而亦令左右捕廳,刻期詗捉之意,敢啓。傳曰,知道。
又以刑曹言啓曰,卽接親軍統衛營文移,則本營禁松軍,執捉犯松漢,入來之際,宣禧墓山直金基東,奪取禁牌,毆打禁松軍,故從重措處事,草記蒙允,移送本曹云矣。罪人金基東,依律文內捕獲罪人中道打奪者,杖百流三之文,決杖一百後,咸鏡道高原郡定配所,卽爲押送之意,敢啓。傳曰,知道。
吏曹啓目,交涉衙門主事趙正夏名字,改以兢夏,南固山城別將李在燮名字,改以在勗事爲等如,告狀依例令藝文館給帖,何如?判付。啓,依允。
敦寧都正金禹鉉疏曰,伏以臣於日昨,伏奉除旨,以臣爲敦寧府都正者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任云云。省疏具悉。所請依施。
京畿道儒生幼學金思翼·鄭志奭·張烈,進士李源禧·李會鍾,幼學韓秉會,進士李範澈,幼學李冕承·尹俊求·沈宜軾·金思成,進士徐相肅,幼學安弼承,進士李泰用,幼學李奭夏·鄭伯圭,進士鄭元謨,幼學安鍾應·朴永鶴·郭晨鍾,進士鄭弼源,幼學李載馨·洪承德·具弼書·朴勝穆·金顯珏·申鉉九·金定基·林炳昇·洪承哲·兪鎭哲·鄭元甲·黃耆性·李浩冕·李秀永·安鍾說·李憲用,進士金鎭協,幼學梁喆煥·李元植·安承述·趙載厚·趙容九·金興善·金東允·李相駿·李廷冕·朴宗國·南斗熙·趙善鎬·韓用澤·鄭志卨,生員朴洪九,幼學李得永·徐丙昇·韓奎鎭·沈敎澤·鄭文鉉·金思赫·李煒·金益元·安承達·閔景植·元錫朋·金思重·李萬顯·洪淳範·李俊學·趙重穆·李鍾七·李秀俊·洪承稷·尹龍大·李俊永·李秉寬·李胤永,進士安肯烈,幼學李弼永,進士沈樂在,幼學金光植·李鍾悳·洪淳赫·沈樂薰·白南奎·李敏稷·洪淳寬·郭孝純·宋憲容·安鍾文·尹衡淳·申錫鳳·兪珹煥·朴初陽·李愚萬·李燦儀,進士洪祐震,幼學趙昇鎬,進士李愚奭,幼學安承翊·申廣朝·朴惇素·李郁烈·申泰性·宋鼎鉉·李健永·李景魯·安鍾學·宋錫禹·安承稷·金漢根·李敏輔·洪麟觀·閔泳翰·李範稙·南宮湜·李道恒·趙敏鎬·金㝡基·柳相喆,進士安章煥,幼學李根達·金海秀·趙相稷·金健秀·申錫峻·尹政求·徐相弼·韓麟敎·李奎永·李璣鍾·趙羲昌·李雲鍾·南亨元·李相郁·安鍾敏·兪致元·安鍾燮·任苾宰·梁德煥·安志承·鄭漢圭·金顯觀·李秉翼·李絅宰·金道鉉·李晦秀·趙采顯·趙世鎬·趙載俊,進士金夏容,幼學趙奎鎬·朴善明·趙載龍·吳衡根·閔益鎬,進士金永晉,幼學梁柱赫·趙範夏·孟元鎬·趙天稙·朴敦陽·南熙復·金光鉉·徐相夏,進士洪祐晢,幼學金永耇,進士徐相佑,幼學李元夏·金永雲·洪鍾赫·金裕章,進士李箕容,幼學兪鎭宇·李萬憲·趙秉直·李善永·李晉明·鄭志薰·具學書·柳綽·張會根·金樂道,進士朴永修,幼學孟一鎬·宋敎洙·洪淳德·李承權·李敏承·趙載燾·李鍾善·安承憲·李復永·沈泳之·尹學善·朴永勳·閔敎爀·安璿玉·沈魯一·李哲永·李承元·李恒鉉·鄭志說·柳英秀·閔祥爀·金善浩·李懋鉉等疏曰,伏以臣等,卽一螻之賤,豚魚之微耳,煦濡於菁莪之化,趨隨於縫掖之列,粗解義理之不得不別,邪正之不容不辨。是乃我列聖朝五百年培養士氣之功,猶有秉彝者存歟。挽近世級日下,士趨日渝,正論或有所未振,邪說或有所橫行。玆豈非有關於國家治亂者乎?臣等惟以是懼,敢據春秋必討之義,冒擧閶闔叫閽之章。伏乞聖慈垂察焉。本道砥平縣,有一種怪鬼輩韓容奭者,以本縣校宮首任,忽於多士齋會中,斥呼先正文正公臣宋時烈曰,彼之撰尹宣擧誌文,不滿拯之本意,焉能爲正儒也?羽翼於彼者,擧皆雜類,極口詆毁。且揚臂大言,詬辱忠獻公臣金昌集,忠文公臣李頤命,忠翼公臣趙泰采,忠愍公臣李健命曰,辛壬建儲事,豈可曰公論乎?此眞四凶也。讚耇·輝·光·恒曰,此眞四忠也,誠如渠言,卽是有二天。凡有人心者,固不敢萌諸方寸,而肆然發口於衆人共會之席,則是豈有一半分臣予之心,而視今日域中,爲何如耶?究厥腸肚,吁亦凶且慘矣。且其同黨柳智永者,締結和應,誘引驛隷,使之納貲校宮,換姓免役,乃撰重修序文曰,此事有符於安文成公,助財納僕於泮宮故事,憂道之志,慕聖之心,賢愚無間云,而囑該縣印蹟,以爲黌舍遺傳之文。雖爲貲見賣,甘心慫慂,以冠儒服儒,醜辱先賢,胡至此極?嗚呼,宋先正道學節義,列聖朝之所禮遇也,學者之所宗師也,而曰非正儒也,則渠之所師,何人?辛壬四相臣建儲大義,俟百世不惑之論,而曰非公論也,則渠之所公,何事?臣以爲容奭,斯文之亂賊,國家之凶逆,而以安文成事言之,文成,以我東理學首倡,樹立泮宮,至今爲士林之宗儒,幺麽智永,敢以賤驛納貨之事,倫比於不敢擬不敢援之地,此若歸之於鄕曲貿昧,而謂不足深誅,則又不知何樣變怪,踵出於斯文,而該縣監臣李承喜,旣不制智永紊論之罪,謂有國家賜姓之例,而許題阿私之地,急於掩匿,不知其自獲罪戾,及其士論峻發,則杖囚發通之儒,而公議愈激,以至狀告道伯,有移囚兩賊之題飭,而縣監觀望逡巡,跨月罔治,其黨私之偏,一至此乎?彼韓·柳,旣與縣監,蛇盤而蚓結,隨機而籠罩,不惟昧於蓋愆之道,反自質於攘羊之證,尤亦痛矣。大抵天下之義理不窮,人心之邪正懸殊,見其不義者,則雖小,必以義而討之,見其逞邪者,則雖微,必以正而懲之。是故先鋤稂莠者,恐害穀也,先撲爝火者,恐燎原也。今若置之於跖犬之吠,蚊釰之拔,而不卽掃除,則豹狼自可張瓜而當途,鴟鴞亦可奮翅而攫攖,乖亂眩惑,禍萌滋熾。此臣等之所以爲國家爲斯文,大可懼者耳。伏願聖明,亟斷乾廓,詆賢護賊之韓容奭,侮賢亂常之柳智永,甘心死黨之李承喜,竝投之荒裔,俾正論昌,而邪說熄,世道隆而士風振,淬勵頹俗,革面胥匡,偕之大道,則國家幸甚,斯文幸甚。臣無任云云。省疏具悉。所謂校儒之狂妄口氣,至有人臣所不敢道之說,思其邑倅之擧措,亦極乖當,覽之不覺痛惋。方有斟量,爾等知悉退去。
己丑五月二十四日申時,上御萬慶殿。奉審承旨入侍時,右承旨閔致憲,假注書金相昊,記注官林奭禧,記事官金鶴洙,以次進伏訖。上曰,史官分左右。仍命奉審承旨進前,致憲進前奏曰,臣承命馳詣健元陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉,仍詣景陵,陵上奉審則安寧,碑閣·丁字閣奉審則無頉,還詣健元陵,仍留監祭,將事安寧之意,敢此仰達矣。上曰,陵上俱爲太平,碑閣·丁字閣,俱爲無頉乎?致憲曰,詳細看審,則健元陵丁字閣北壁,有傾頹處,徽陵紅箭門,已爲朽頹,丁字閣地衣腐傷,景陵丁字閣,有一滲漏,綏陵丁字閣,有兩處滲漏,不得不及今修改矣。上曰,然則陵官何不馳報耶?致憲曰,已報于戶曹·禮曹,而姑無回題云矣。上曰,自政院卽速申飭于戶曹·禮曹,不日修改後,登聞,可也。致憲曰,謹當依敎擧行矣。上曰,何時將事,何時離發乎?致憲曰,三更量將事,仍卽發行矣。上曰,從何路往還耶?致憲曰,從新作路往來矣。上曰,久旱之餘,往日之雨,不過止渴矣。路雖不遠,沿路農形,何如?致憲曰,引水處則有移秧者,而其餘則或有移秧處,有苗枯之患矣。上曰,言念民事,誠極憂悶。仍命史官就座。又命退,承史以次退出。
己丑五月二十四日申時,上御太和宮。育英公院堂上入侍時,行都承旨南廷哲,左承旨金昇圭,左副承旨金炳秀,同副承旨李勝宇,假注書鄭奎三·金相昊,事變假注書李寅根,記注官林奭禧,記事官金鶴洙,育英公院堂上閔種默·鄭夏源·閔丙奭,以次進伏訖。上具平服,南面立交椅前,仍命史官分左右,又命育英公院堂上進前,種默等進前。上曰,一次四人式書筆法,而隨依敎師,呼大文書之,而若未熟者,則所學中第一善習之文,書之也。仍命曰,初頭書姓名,其下以漢文,具其本事詳書也。若未漢文,則以諺文書之也。講畢,上曰,敎師善爲分等也。仍入少次,敎師分等訖。上出次,仍敎曰,敎師勤勞頗多,學員多有善習之人,可賀可賀。敎師曰,國王親講學員,其在訓導者,心不勝快槪。上曰,漸進學業之述,再明日別設科,試藝學員矣。敎師曰,我國有此學員設科試藝之法,而甚好甚好矣。上曰,各國通好之地,豈不好哉?仍命敎師先退,又命退,諸臣以次退出。姑留待于門外,仍賜饌,祗受後,以次退出。
上在景福宮。停常參·經筵。
自人定至二十六日開東,灑雨下雨,測雨器水深一寸四分。
藥房提調金昌熙,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
金炳秀啓曰,明日殿座相値,視事頉稟之意,敢啓。傳曰,知道。
傳于閔致憲曰,世子宮論語第四卷畢講後,賞格草注紙二十卷,白綿紙三卷,黃筆一百柄,眞墨五十丁,黃蜜十斤,紬十疋,白木十疋,木三十疋入之。
傳于閔致憲曰,師領議政沈舜澤,廐馬一匹面給,左賓客鄭範朝,右賓客金永壽,左副賓客閔泳煥,右副賓客韓章錫,贊善宋秉璿,書筵官金洛鉉·朴性陽,各熟馬一匹賜給,輔德金聲根,半熟馬一匹賜給,兼輔德宋世憲,弼善韓光洙,兼弼善閔亨植,文學鄭寅昇,兼文學權潚,司書金敎獻,兼司書閔啓鎬,說書尹雨植,兼說書鄭世源,各兒馬一疋賜給,畫員十一員,寫字官十員,各紬一疋,白木二疋,陪吏十人,各紬一疋,白木二疋,書吏十八人,書寫書吏四人,正書朝報書吏二人,正書疏箚書吏一人,陪衛結束色書吏六人,各白木一疋,木二疋,草疏箚書吏二人,草奇別書吏一人,書員二人,各木二疋,其餘員役,各木一疋賜給。
傳于閔致憲曰,左翊衛李重益,右翊衛閔尙鎬,左司禦沈相璜,右司禦南廷獻,左翊贊李始榮,右翊贊金胤洙,左衛率洪祐相,右衛率閔泳哲,左副率李容九,右副率金成圭,左侍直趙誠熙,右侍直宋鍾濂,左洗馬閔泳雲,右洗馬李容德,各兒馬一匹賜給,書吏六人,書寫書吏二人,各白木一疋,木二疋,奇別書吏一人,書員二人,各木二疋,其餘員役,木一疋賜給。
傳于閔致憲曰,世子宮兼長番十員,各紬二疋,白木一疋,出入番內官十二員,各白木二疋,司鑰二人,傳命司謁二人,各白木二疋,別監二十人,各白木一疋,木一疋賜給。
傳于閔致憲曰,凡官職之實職外,另置權察,管攝事務,意豈從然?古之太師·賓客,皆有檢校之稱,我朝翰苑之別兼內閣之檢校,師古徵今,皆可以倣而爲例,而侍講院之職,專爲輔導翼衛,其責任自別,宜亦有兼管,自今春坊,隨其本銜,當置檢校,以此定式。
傳于閔致憲曰,离院條例,監董春坊以下,別單書入。
傳于李勝宇曰,今日異於他日,輕囚放釋。
李勝宇啓曰,臣勝宇,敬奉聖敎,馳往義禁府,取考囚徒案,則時囚罪人吳定善,以哨官,入直蕩春新營時,火藥失火罪,係是重囚,仍囚,仍往典獄署,取閱囚徒案,則辭緣鉤覈間嚴囚罪人一名,緣坐罪人五名,應坐罪人二名,公錢不納罪人四名,公貨備納間嚴囚罪人七名,淸債不報罪人一名,係是重囚,故竝仍囚,其餘各司直囚罪人李元基等三名,係是輕囚,故竝依傳敎放送之意,敢啓。傳曰,知道。
傳于李勝宇曰,明日出宮門路,以廣臨門爲之。
閔致憲,以侍講院言啓曰,王世子進講論語第四卷,今已畢講,第五卷繼講之意,敢啓。傳曰,知道。
又以禮曹言啓曰,今五月二十六日親臨景武臺,育英學員應製試取時,王世子祗迎及侍坐之節,何以爲之乎?敢稟。傳曰,依例磨鍊,祗迎置之。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
己丑五月二十五日午時,上與王世子,詣景武臺。館學儒生應製,通方外試取入侍時,行都承旨南廷哲,左承旨金昇圭,右承旨閔致憲,左副承旨金炳秀,右副承旨李軒卿,同副承旨李勝宇,記事官崔昌溥·李容九,記注官金鎭衡,記事官金鶴洙,檢校直提學閔泳煥·金聲根·趙東冕·洪淳馨,直提學閔丙奭·金宗漢,檢校直閣金文鉉·鄭夏源·李範晉·金世基·閔泳達·兪鎭弼·李容泰·趙秉輯,檢校待敎金弼洙·鄭寅昇·閔亨植·李垠鎔·尹雨植,副應敎鄭佑默,副修撰李舜範,以次侍立。時至,通禮跪啓請外辦,上具翼善冠·衮龍袍,與世子宮,乘輿出廣臨門。藥房提調金昌熙,副提調南廷哲進前奏曰,侵早勞動,聖體,若何?上曰,一樣矣。仍由神武門,詣景武臺。通禮跪啓請降輿,上降輿陞座,廷哲讀奏入門單子訖。仍奏曰,侍衛從陞中,有試官蒙點人,使之下去,一體行禮乎?上可之。引儀引讀券官行判中樞府事金炳始,督辦內務府事金永壽,協辦內務府事金聲根,協辦內務府事閔種默,協辦交涉通商事務朴周陽,行護軍金九鉉·趙鍾弼,對讀官行副護軍尹容植·尹相衍·李愚冕,禮曹參議閔泳達,行副護軍鄭誾朝·金炳吉,侍講院文學鄭寅昇,副司果李垠鎔,侍講院弼善韓光洙,通禮院相禮閔啓鎬,宗親府正金弼洙,侍講院司書金敎獻,行四拜禮,入就位訖。上命書題賦蕩蕩乎民無能名焉,限申時,永壽等跪書,仍讀奏訖。敎獻等奉出懸題,上命大臣權退,試官權退,又命書傳敎曰,侍衛·陪衛與陪立軍兵,令各其營乾犒饋,上入小次,廷哲,以司謁入稟曰,先張已入,出標信開布城,呈券儒生,次次出送,何如?上曰,以已下標信擧行,可也。又以司謁入稟曰,收券旣多,考試,何如?上可之。又稟曰,今番則取幾人乎?上曰,取百人。少頃,上出次,宣傳官跪稟懸燈,上曰,唯。炳始等考試訖。上命書傳敎曰,還宮當自內爲之矣,該房知悉。仍敎曰,科次便殿待令。廷哲請出標信解嚴,上還內,諸臣以次從陞。同日二更量,上御萬慶殿。科次入侍時,遣史官傳諭大臣入侍,領議政沈舜澤,判府事金炳始侍立訖。廷哲曰,讀券何以爲之乎?上曰,對讀官讀之。敎獻讀奏第一張至三句,上命止之。炳始曰,書等何以爲之乎?上曰,居首二張,書正三下,而各塡一二,十三張書草三下,其餘竝書次上。炳始書等訖。廷哲曰,坼封何以爲之乎?上曰,承旨輪回坼封也。廷哲等坼封讀奏訖。上命書傳敎曰,館學儒生應製賦居首三下一幼學鄭雲景,三下二幼學黃章淵,竝直赴殿試,之次草三下幼學洪洛周·趙漢復·崔炳七,竝付之進士榜末,之次草三下幼學洪承運等十人,竝直赴會試,之次次上幼學金遠柱等十七人,竝給二分,之次次上幼學金東錫等十八人,竝給一分,之次次上幼學李圭淵等二十五人,竝付之監試初試榜末,之次次上進士嚴柱完等二十五人,各奎章全韻一件賜給。又命書傳敎曰,入格儒生,明日待令。舜澤奏曰,臣今又蒙錫馬之命,乞收濫賞之典。上曰,卿其安心領受。仍敎曰,侍講院官員,將欲廣選,而新設檢校兼管,則正人君子,庶有盡用之方矣。大臣之意,何如?舜澤曰,前後左右,罔非正人,本爲輔導德成之具也。炳始曰,今此廣選,尤好用人之道矣。上曰,古有太師·太傅·太保之職,而我國則只有師傅,而無太保,此何故也。舜澤曰,誠如聖敎矣。臣於六典條例視之,則領閤在朝,有師傅二望之例,而只有左右相,則師傅之任,或有闕望之時矣。炳始曰,只有左右相之時,師傅闕望,事體所在,誠是未曉,而近有此例矣。上曰,宋仁宗時,以富弼德望,爲檢校太師,則今此設置檢校之職,不爲無據矣。舜澤曰,聖敎切當矣。炳始曰,內閣檢校設置時,亦有據此例矣。上曰,雨事如此大注,則誠爲洽足矣。舜澤曰,爲民事萬幸矣。上命廷哲進前,書傳敎曰,入格儒生閔泳雲,此是桂坊也,守令待窠,首先擬入。廷哲奏曰,俄者神武門守門將,徑先下鑰,試官不得入來,以致更請標信之擧,誠極駭然。該守門將,本院請推之外,無他可施之罰,何以爲之?敢稟。上曰,當該守門將,令該府拿問處之,可也。出榻敎輔德金聲根進前奏曰,离院條例冊子刊印,今已告竣,故敢此仰達矣。上曰,皆竣完耶,當入覽矣。仍敎曰,各司頒賜,可也。聲根曰,依下敎爲之矣。
科次便殿入侍時。上曰,輔德進前。聲根進前。敎曰,今此春坊檢校定式傳敎,刊入于條例冊子也。聲根曰,依下敎擧行矣。仍奏曰,冊子頒給處,一錄鑑稟後擧行,何如?上曰,依爲之。上命大臣先退。又命退,諸臣以次退出。
上在景福宮。停常參·經筵。
自開東至人定,灑雨下雨,測雨器水深二寸二分。自人定至二十七日開東,灑雨下雨,測雨器水深二分。
李勝宇啓曰,明日常參·經筵,取稟。傳曰,停。
傳于李勝宇曰,入格儒生,崇陽門外施賞。
傳于李勝宇曰,原任輔德吳俊泳·金文鉉,原任弼善閔泳達,原任文學金春熙,竝檢校差下。
李勝宇,以侍講院言啓曰,原任弼善閔泳達,檢校差下事,命下矣。卽爲牌招,察任,何如?傳曰,允。
又以侍講院言啓曰,原任輔德吳俊泳·金文鉉,原任文學金春熙,檢校差下事,命下矣。所當竝卽牌招,而時値夜深,待明朝牌招,何如?傳曰,允。
閔致憲,以禮曹言啓曰,四薦圭璧,靈應旣至,昨今之雨,雖未周洽,庶可救急,而見今連爲霔灑,將有霈然之望。五次祈雨祭,姑爲停止,觀勢設行,何如?傳曰,允。
注書崔昌溥病,代以李胤鍾爲假注書。
李勝宇啓曰,密符親納,例也,而前廣州留守洪鍾軒,謂有身病,使其褊裨替納,事甚未安,推考,何如?傳曰,允。
以沈文植·沈斗植原情,傳于李勝宇曰,爲其定倫,有此鳴冤,合可以原其情矣,向日充軍之沈倬·沈翼鳳,竝卽放送,依原榜目施行事分付。
敎廣州留守閔泳韶書,王若曰,倣宋朝北門鎖鑰,顧其任也不輕,資周家東郊保釐,微斯人則誰與?肆特八座之超秩,庸畀一府之居留。睠玆漢南守禦之營,寔爲海左要衝之地。介沁·春而爲唇齒,天塹控水陸之交,扼嶠·湖而處咽喉,地利擅金湯之勢,樓櫓城堞之最稱鞏固。距京都四十里,有奇,錢穀甲兵之近頗疎虞,値國家三百年無事,陰雨之豫備緩急,政須折衝之才。旱澇之比年歉荒,疇任懷保之責。惟卿,地同休戚,世篤忠貞,不擇夷險,早服家庭之懿訓。歷揚華膴,克贊黼黻之皇猷,長國子而進冑筵,文學特其餘事,由知申而掌內省,材器何適不宜?玆授卿以廣州府留守·兼南漢守禦使,卿其祗服寵章,懋恢熙績。凡係關防之增重,寧或恃升平而忽諸?至若施措之量宜,尤當恤困窮而先此,自餘稟裁,厥有彝典。於戲,北堂供奉檄之喜,榮輝已侈,西山暇緩帶之閒,風流可想。故玆敎示,想宜知悉。
上在景福宮。停常參·經筵。
夜自三更至二十八日開東,灑雨下雨,測雨器水深一分。
李軒卿啓曰,明日常參·經筵,取稟。傳曰,停。
李勝宇啓曰,假注書李胤鍾,今日廳座,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,今此順付詔書,入京日頒敎文,當爲製進,而藝文提學閔泳商在外,弘文提學閔種默,待明朝牌招,使之製進,何如?傳曰,允。
上在景福宮。停常參·經筵。
自開東至申時,灑雨下雨,測雨器水深一分。夜自三更至二十九日開東,灑雨下雨,測雨器水深一分。
金炳秀啓曰,明日常參·經筵,取稟。傳曰,停。
李胤鍾有頉,代以邊東翼爲假注書。
傳于李勝宇曰,頒敎文中赦句添入。
金炳秀啓曰,頒敎文中赦句添入事,命下矣。弘文提學閔種默,旣在闕中,使之添入,何如?傳曰,允。
又啓曰,頒敎文中赦句添入事,命下矣。某罪以下宥之乎?敢稟。傳曰,徒以下竝宥。
金炳秀,以成均館行大司成意啓曰,臣聞居齋儒生等,今日夕食堂,不爲設行,馳往泮宮,招致諸生,問其捲堂之由,則諸生等書進所懷。以爲伏以臣等,卽伏見京畿道儒生金思翼等疏本,則所謂韓容奭·柳智永者於校宮會席,斥呼先正臣宋時烈曰,彼焉能爲正儒也?羽翼於彼者,俱爲雜類。且詬辱忠獻公臣金昌集·忠文公臣李頤命·忠翼公臣趙泰采·忠愍公臣李健命曰,辛壬建儲事,豈可曰公論乎?此眞四凶也。極口詆毁,指耇·輝·光·恒曰,此眞四忠也,讚不容口。苟有一半分臣子之心,則其敢萌諸心而發諸口,若是無嚴無憚也?且誘驛隷,納貲校宮,換姓免役,以至記事於重修文字曰,此事有符於安文成公助財泮宮故事,憂道之志,慕聖之心,賢愚無間云,而圖囑該縣監印蹟,以爲黌堂文蹟,則該縣監李承喜,宜正紊倫亂常之罪,而謂有國家賜姓之例,特爲許題。此雖出阿其所私,獨不念獲戾于天哉?及夫士論峻發,杖囚發通之儒生,公議愈激,以至狀告道臣。有移囚兩賊之題飭,而該縣監跨月逡巡,罔治其罪,黨惡之偏,一至此哉?嗚呼,宋先正道學節義,列聖朝之禮遇,學者之宗師,果何如也?四相臣勳業忠節,光史乘而炳日星,亦何如也,而噫,彼韓·柳,抑獨何心,醜辱先賢,誣詆大義,甘犯春秋無將之誅,而該縣監李承喜,同一凶腸,蛇盤蚓結,反自質於攘羊之證,吁亦痛矣。臣等亦列聖朝化育中一物耳,所服者忠賢也,所守者義理也。自聞此報,膽掉骨顫,按住不得,伏望處分之如何,伏承聖批下者。若曰所謂校儒,而狂妄口氣,至有人臣所不敢道之說?且其邑倅之擧措,亦極乖當,覽之不覺痛惋,方有斟量爲敎。臣於是,相顧而言曰,大哉王言,一哉王心。今而後,亂逆庶伏當律,輿憤可得少洩,迄今有日,天聽邈然,繼以臺疏堂箚,次第峻發,而臣等猥以無似之質,忝居首善之地,尙此泯默,忍與無君亂正之凶賊,同戴天日,而未伸明張之義,則臣等之義分蔑矣,情踪蹙矣,不可晏然入堂。故退伏私次,恭竢處分。聖廟捲堂,事體至重,卽爲還入之意,多般開諭,諸生等終不回聽,何以爲之?敢啓。傳曰,知道。今見所懷,益知其公議,當有處分,而聖廟空齋,事體至重。以此意曉喩,卽使之還入。
李勝宇,以刑曹言啓曰,以沈文植·沈斗植原情,傳曰,爲其定倫,有此鳴冤,合可以原其情矣。向日充軍之沈倬·沈翼鳳,竝卽放送,依原榜目施行事分付事,命下矣。謹依傳敎,罪人沈倬·沈翼鳳,竝旣放送之意,敢啓。傳曰,知道。
知敦寧洪鍾軒疏曰,伏以臣於日前,伏奉除旨,以臣爲知敦寧府事者,臣感恩怵義,固宜竭蹶趨承,而第臣本無敦寧,揆以格例,在所當遞。敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
大司憲尹致聖,大司諫申泰寬,執義鄭寅星,掌令宋世鉉·崔翼瑞,獻納李奭鍾,正言李義悳·申炳休箚曰,伏以臣等,始見畿儒之發通,又聞伏閤之疏槪,則變出於畿儒韓容奭之校席,不道說所發也。噫,此輩之素蓄於秉彝者,何爲而至於此極,乃有幾百年如日星之國是大定後,公私肆然,無所顧忌,若是其甚者乎?雖以渠本心之梟獍,趨向之蛇蝎者類,固不敢萌於心發諸口,而況渠以螻蝨之賤,只習冬烘之知者,卽此事,不知爲何樣義理,而咆哮跳踉,視若茶飯,必非渠所畜積於秉彝者也。職由追隨慫慂,常有所囁嚅之指嗾者明矣。建儲大義,血心匡扶,卽四忠再回宗祊之勳勞也。繼往開來,心學傳授,卽先正百世模範之道德也,而以渠奊詬失性之類,決摘隱映,歸之黨私。雖當時耇·輝·鏡·夢之所不敢道也,良·佐·鐫·沆之所不敢斥也。人心雖曰陷溺,世級縱是漸下,及今黨議調停旣久,是非辨明已定,則渠是何物,不知此事之指何義理,而乃起平地上風波,卒成談話中鋒鏑,綢繆論議,故欲生事,和盤托出,打成一片,畢竟菹醢我善類,戕害我士氣,潛謀網打禍人家國之計也。至若柳智永之汚穢校宮,李承喜之護黨營私,俱係悖常,比諸容奭,此猶緦功之細也。伏乞聖慈,益察亂萌,卽下處分,使彼凶逆,設鞫王庭,鉤覈其根,因盤訊其和應,明正典刑,以施極律。柳智永·李承喜,投諸遠裔,以尊承家勿用之戒,則幾百年國是,更無晦塞之漸,幾百世斯道,從以闡明之義,卽臣等區區之望也。臣不勝祈懇之至。取進止。答曰,省箚具悉。宜有此公議,而亦何待卿等之言,當有斟酌處分,其勿更煩。
副應敎鄭佑默,校理沈遠翼,副校理李國應·鄭顯五,副修撰李舜範,博士鄭世源,正字尹雨植箚曰,伏以臣等,始伏聞畿儒之通章,且伏見叫閽之疏辭,則乃於砥平縣校會之席,變出於韓容奭者也。噫,此輩之駭妄,可勝誅哉?秉彝所在,有何畜積,故尋事端,至此之極,而有若無所顧忌者也。雖以渠之本性如梟獍,趨向如蛇蝎者,固不敢萌諸方寸,而肆然發口,又況渠輩,卽一蟣蝨之殘,螻蟻之賤耳,必不知此事之爲何樣義理,而咆哮跳踉,視若茶飯,似非渠自穩畜排布者也。建儲大義,血心匡扶,卽四忠再回宗祊之勳勞也。繼往開來,傳授心學,是先正百世模範之道德也。黨議之調停旣久,是非之辨明已定,世級雖云漸降,人心縱欲陷溺,其可得乎?渠以何物,敢生平地風波,將欲菹醢我善類,戕害我士氣也。吁,亦痛矣。夫義理無窮,邪正懸殊,若見其非義,則雖少,必以義而討之,見其不正,則雖微,必以正而懲之。今若置之以跖犬之吠,蚊劍之拔,則豺狼自可張瓜而當道,鴟鴞亦可奮翅而攫攖,然則或非養遺其患耶?至若柳智永之侮賢亂常,李承喜之營私護黨,比諸容奭,縱有輕重之別,而亦豈非悖妄之類耶?伏願聖明,淵然深思,特下處分,設鞫嚴覈,俾正論昌而熄邪說,世道隆而振士氣焉。是臣等區區之望焉。取進止。省箚具悉。已諭於臺箚之批,亦當諒悉矣。
大司憲尹致聖,大司諫申泰寬,執義鄭寅星,掌令宋世鉉·崔翼瑞,獻納李奭鍾箚曰,伏以臣等之日昨箚籲,豈得已而可已哉?忽緣變怪出於無中,國法忙於燭下,所以聯陳者矣。及奉批旨,尙靳乾斷之亟賜廓淸,惟存盛德之沈思斟量,竊恐醞釀之凶計,無所知戢,浸染之悖習,益無忌憚,粧撰掩護,一從傳授之前矛,侮慢背叛,尋凶論之覆轍,終使一容奭之疥廯者流,於國焉,危機潛禍,無所止屆,於私焉,依俙隱映,紊亂道脈,公而慶緖至於思明也,私而王淮與其邢恕也。此若不明覈其盤結之做措,快斷於用法其亟行,則嗣後亂紀背道之類,更爲接踵而起矣。旌善癉惡,扶植忠良,衛正斥邪,所以法祖宗之美事。體堯·舜之咸服,豈非我殿下繼述家法,式至于今,迓續休命於萬億年無疆之大機會哉?路草微物,去之猶輕,則踏而更生,徙薪少慮,思之不深,則焦爛立至。今若闊略於一容奭,而歸之細故,則後必有層瀾滋蔓,而漸無界限,以殿下赫斯之盛德,將何以一新乎哉?不若懲一於微起,勵百於將熾,此聖人所以辟以止辟,刑期無刑之大道也。臣等之愚衷,轉益憤惋,不可晷刻低徊,不俟處分之亟下,相率申籲。伏乞聖慈,特垂日月之明,嘗試之容奭,鞫以盤覈,以絶亂萌,符合之智永·承喜,屛諸避荒,以杜黨護,國家幸甚,世道幸甚。取進止。答曰,省箚具悉。愈見公憤,而今此處分,寔出於不欲張大之意,卿等諒之。
副應敎鄭佑默,校理沈遠翼,副校理李國應·鄭顯五,副修撰李舜範,博士鄭世源,正字尹雨植箚曰,伏以臣等,日昨所聯籲容奭窮凶絶悖之罪難容貸,固不必更加臚列條陳,而及伏奉批旨,乾斷之處分靳下,使此冥頑不法之流,得保性命於晠明之世,一日爲急矣。臣等之區區愚衷,轉益憤惋,不可晷刻低徊,不避申瀆。玆敢相率,齊聲仰籲。伏乞聖明,特下嚴旨,設鞫得情,盤覈根結,以絶亂萌,彼智永·承喜,凶肚相連,何事自明乎?亦不可以尋常處之,屛諸遐荒,以杜黨護,國家幸甚,世道幸甚。取進止。省箚具悉。已有斟酌處分矣。
上在景福宮。停常參·經筵。
藥房提調金昌熙,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
閔致憲啓曰,明日常參·經筵,取稟。傳曰,停。
又啓曰,右副承旨李軒卿,今日不爲仕進,卽爲牌招,何如?
傳于閔致憲曰,禮房承旨,馳詣宗廟·景慕宮,奉審摘奸以來。
注書李容九病,代以金鶴洙爲假注書。
傳于金炳秀曰,自見日前儒疏,屢回思量,莫究其所謂校儒狂悖之說也。渠輩雖是鄕曲愚蠢者,有一分秉彝之心,何敢以此等說,肆然萌心發口乎?敗蔑倫常,胡至於此?如欲罪之,合置何辟,旣不可責之以人理,則直歸之失性沒覺可乎?於渠,亦何足深誅?特推好生之義,韓容奭嚴刑一次後,遠惡島當日發配,柳智永,亦蟣蝨之類,而其悖常則一也。李承喜擧措駭妄,顯有護黨之跡,竝嚴刑遠配。
右承旨臣閔致憲,左副承旨臣金炳秀等啓曰,卽伏見傳敎下者,有韓容奭島配,柳智永·李承喜遠配之命,臣等相顧愕眙,繼之以憂歎之至。噫,今此諸罪人狂妄之習,全無忌憚,至有人臣所不敢道之說。苟論其罪,合置何辟,臺討已發,輿憤方切,而特敎遽降,止於薄竄,臣等非不知大聖人包荒之度,好生之德,而莫遏者公議也,莫嚴者王章也。臣等何敢以瀆擾爲懼,遽爾承順乎?職忝惟允,義難緘默。玆敢聯籲。伏乞聖明,亟寢成命,快允臺請,俾國是明而王法伸焉。惶恐敢啓。答曰,知道。職在出納,何乃如是爭執乎?卽爲頒布。
右承旨臣閔致憲,左副承旨臣金炳秀等再啓曰,臣等冒悚聯籲,恭竢兪音,及伏奉批旨下者,責之以爭執,諭之以頒布。臣等且惶且懼,益不勝抑鬱之至。苟非有國綱人紀關係之綦重者,則處分之下,豈不知承順之爲美,繳還之爲悚哉?第莫嚴者國是也,莫重者王章也。國是或不明,王章或不伸,則世道之憂,有不可勝言。此臣等所以寧犯瀆擾之罪,而一籲再籲,不知止焉者也。成命雖下,奉行無路,玆敢疾聲更籲。伏乞聖明,亟許反汗,仍允臺請,俾公議伸而天討行焉。惶恐敢啓。答曰,知道。其勿更煩,卽速頒布。
金炳秀啓曰,卽者義禁府都事來言,時囚罪人朴俊錫,當爲捧供,而判義禁李鎬俊,知義禁李祉秀在外,同義禁趙秉弼有身病,只有同義禁崔致永一員,不得備員開坐云。在外何以爲之,而同義禁趙秉弼,卽爲牌招,何如?傳曰,允。在外竝許遞,前望單子入之。
金吾堂上前望單子入之,判義禁徐衡淳,同義禁金商圭落點。
金炳秀啓曰,開坐事,命下矣。新除授判義禁徐衡淳,同義禁金商圭,竝卽牌招,何如?傳曰,允。
又啓曰,同義禁趙秉弼牌不進,推考傳旨今方捧入,而開坐命下之後,如是違牌,事甚未安。更爲牌招,何如?傳曰,允。
傳于金炳秀曰,今番臺閣之論,出於大同公憤,旣聯箚,而其規避不參者,抑何義諦,此果占便乎,黨私乎?揆以臣分,不可仍置。修撰徐相集,司諫呂圭亨,持平高時協,竝施以竄配之典。
閔致憲,以成均館行大司成意啓曰,本館草記,傳曰,知道。今見所懷,益知其公議,當有處分,而聖廟空齋,事體至重,以此意曉諭,使之還入事,命下矣。臣謹依聖敎,招致諸生,傳宣聖旨,仍爲勸入,則諸生等以爲聖敎若是鄭重,不勝感惶,謹當還入云。故仍設食堂,臣則退去之意,敢啓。傳曰,知道。
又以奎章閣言啓曰,明日卽寶賢堂朔奉審日次,臣進詣擧行之意,敢啓。傳曰,知道。
又以禮曹言啓曰,五次祈雨祭,觀勢設行事,已爲草記允下矣。四次虔禱後,連得甘澍,測雨器水深,幾近五寸,庶可周洽,民事萬幸,祈雨祭仍爲停止。社稷·北郊報謝祭,謹依禮典,待立秋後設行,而三次祈雨後,三日之內,旣得數寸之雨,亦當有報謝之節,南壇·雩祀壇,報謝祭一體設行,何如?傳曰,允。
領議政沈舜澤箚曰,伏以世級降,而邪說害正,王綱弛,而兇孽干紀,天地之大,無變不有,而取見儒疏所論,則今此韓容奭之胡言叫嚷,卽二百年來所未有之亦一變也。鄕曲悖類,梟獍蓄性,醜侮先正,變亂國是,乃敢以心不敢萌,口不敢道者,肆然發之於校宮齋席,若無所一分顧畏,豈意一種乖戾之氣,敢翳於太陽爀臨之下哉?何幸士論齊發,抱章叩閽,雖以聖批觀之,禹鼎高懸,魑魅莫逃,三司諸臣之連章聲討,寔出大同之論,可見難遏之情,而卽伏見院議批旨下者,始知有酌處之命。大聖人天地好生,山藪包荒,非不欽誦,與群下之所仰望,一相反焉。夫先究覈而後用法,誠有國之關和也。以至尊之尊,亦無以低昂於其間,而何不念公議不可屈,公法不可橈耶?臣聞履霜而至堅氷,蓋由辯之不早辯,區區憂虞,靡所屆泊,是豈可一日二日,任其義理晦塞,而不思所以亟行盤覈,打亂殄兇也哉?如柳智永之悖常,李承喜之擧措,俱爲駭妄,衆論如沸,亦不可但以薄勘而止,容忍不得,沐浴而請。伏願聖明,廓揮乾斷,特循臺閣所請焉。取進止。答曰,省箚具悉卿懇。悖儒事誠極痛駭,而其言則狂妄,其人則蚩蠢也,實不足深誅。是以屢回斟酌,而有此處分,老成之見,亦當如是矣。仍傳于金炳秀曰,此批答,遣史官傳諭。
正言李義悳疏曰,伏以臣因畿儒叫閽之擧,伏見兩司聯箚批旨下者,以斟酌處分爲敎,兪音尙遲,輿情愈激,繼此臺箚宜其隨衆趨走,而第臣退自臺端,忽嬰癨氣,通宵嘔瀉,不省四到,聲討方張之際,義在闡明,喘息奄忽之樣,赴難彈束,臣之情踪,不亦窮且隘也哉?伏念莫嚴者義理也,難貸者凶逆也。噫,彼韓容奭,含蓄梟獍,盤結蛇蚓,肆然侵逼於國是已定之辛壬大義,此豈今日臣子所敢萌諸心,而發諸口者也?又復誣斥先正,詬辱四忠,凶腸禍肚,乃至此極。若夫柳智永之汚穢校宮,李承喜之營私護黨,俱係悖常亂倫,究厥負犯,縱有輕重之差殊,無將不道之誅,在容奭,焉逭當律?嗚呼,定策建儲,而再奠宗祊,嵬勳卓節,果何如也?尊道崇學,而一心傳授,宿德重望,亦何如也,而如渠怪鬼之輩,陰懷鴟張,潛吹豺毒,自墮障裏昏蔽,忽起地上風波,無嚴無憚,不有蓄積之有自來也。綢繆聚議,菹醢善類,如見肺肝,此而不已,則又不知何樣亂逆之萌,伏在何地?念之及此,自不覺髮豎而膽悼,玆敢具牘仰干。伏願聖明,廓揮乾斷,亟發渙音,韓容奭,仍令王府拿鞫得情,盤詰根窩,明正典刑,柳智永·李承喜,投諸遐裔,俾國紀嚴而輿憤洩焉。臣無任云云。省疏具悉。已諭於聯箚之批矣。
上在景福宮。停常參·經筵。
閔致憲啓曰,明日常參·經筵,取稟。傳曰,停。
又啓曰,來初五日朝參日次,而景陵忌辰祭齋戒相値,頉稟之意,敢啓。傳曰,知道。
又啓曰,右副承旨李軒卿,今日不爲仕進,卽爲牌招,何如?傳曰,允。
又啓曰,翰林召試被選當次人鄭世源薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單鄭世源。
傳于李勝宇曰,悖儒事不欲索言,而侮衊先賢,已極痛駭。況語逼不敢言之地,衆論齊發,公議愈怫,此何可專諉鄕谷愚蠢,而不思所以一番究覈乎?韓容奭·柳智永,竝令秋曹嚴刑捧口招以入,李承喜,令該府刑訊取招。
傳于李勝宇曰,育英學員應製,明日爲之。
傳于李勝宇曰,明日出宮門路,以廣臨門爲之。
傳于李勝宇曰,右副承旨許遞,前望單子入之。承旨前望單子入之,鄭寅學落點。
李勝宇,以議政府言啓曰,本府公事官尹顯世,奔走勤仕,已滿二十四朔,依例六品職遷轉事,捧承傳施行,何如?傳曰,允。
又以奎章閣言啓曰,景慕宮·望廟樓,今朔奉審,無頉之意,敢啓。傳曰,知道。
又以刑曹言啓曰,傳曰,悖儒事,不欲索言,而侮蠛先賢,已極痛駭。況語逼不敢言之地,衆論齊發,公議愈怫,此何可專諉鄕曲愚蠢,而不思所以一番究覈乎?韓容奭·柳智永,竝令秋曹嚴刑捧口招以入,李承喜,令該府刑訊取招事,命下矣。謹依傳敎,罪人韓容奭·柳智永,發差推捉,則去五月二十一日,自京畿監營,韓容奭發配于咸鏡道三水府,柳智永發配于平安道鐵山府云。發關各該道,使之罔夜捉上,待押來擧行之意,敢啓。傳曰,知道。
義禁府啓目,神武門守門將朴俊錫原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
大司憲尹致聖,大司諫申泰寬,執義鄭寅星,掌令宋世鉉·崔翼瑞,獻納李奭鍾,正言李義悳·申炳休等箚曰,伏以,臣等沬血呼籲,已至再矣。今下批旨,始諭斟量之盛德,繼又不欲張大之聖敎,終靳允從,臣等雙擎溫批,不覺愕眙失圖,求死不得者矣。事出於齋會,誣逼宗祊,則其素蓄宿講,無非以國是,爲渠之籠罩也。誣被於義理,詆毁先正,則無非以師道,爲渠之讎視也。尙可以言語之悖慢,論議之背斥,容貰於覆載之間乎?繁纓少物,而孔子惜之,正名細務,而孔子先之。容奭之罪,比繁纓之少,正名之細,而可不急行懲討乎?二百年宗社再造之功,歸之以不公,幾百世繼聖之學,誣之以非正,則渠是人類乎,倫常何在,渠是禽獸乎?蜂蟻不若也。以萬古極逆之所犯,不卽治三尺之重辟,則其在摧折亂萌之義,將有慮於尾大難掉之域矣。顧今世道日降,人心益渝,人不可方物,際此怪鬼之輩,闖出於此時,則陰陽消長之機,縱橫闔闢之變,禍胎方盛,駭機畢露,豈非大可懼者乎?此變之始出,跨朔拖延,該倅掩護,齋通差遲,明張隨緩,其所暗地排鋪,如火漸熾,迫在呼吸矣。蔽辜究竟,不可晷刻容〈貸〉。伏乞聖明,亟下鞫覈之命,先訊容奭之受嗾,旋逮黨與之智·喜,盤詰其助售之罪,亟正邦刑,以滅邪跡,以爲世道靖而人心正焉。取進止。答曰,省箚具悉。公議終不可遏,旣令究覈矣。
副應敎鄭佑默,校理沈遠翼,副校理李國應·鄭顯五,副修撰李舜範,博士鄭世源,正字尹雨植等箚曰,伏以,臣等伏奉批旨,有斟酌處分之敎,而就伏見臺箚下批,有不欲張大之意之聖敎,臣等不勝訝鬱萬萬矣。縱以大聖人欽恤好生之德,而旣有愈見公憤四字旨敎,則此輩之罪實難逭,已洞燭無遺矣,何必以張大爲嫌,而不之痛鋤其根乎?如欲直歸之失性沒覺,不足深誅也。則如此絶悖狂惑之流,竝肩接踵,全不識王章之嚴畏,豈不寒心哉?臣等職忝論思,義在明張,憤惋之極,按注不得,玆更聯籲。伏乞聖明,留意三思,快施三尺以滅邪跡,以慰輿論焉。取進止。答曰,省箚具悉。已諭於臺箚之批矣。
上在景福宮。停常參·經筵。
閔致憲啓曰,明日常參·經筵,取稟。傳曰,停。
又啓曰,新除授同副承旨鄭寅學,卽爲牌招,何如?傳曰,允。
傳于李勝宇曰,不善擧行之中官吳泰煥,罷職。
議政府薦望,以金永悳爲東萊府使。
金炳秀啓曰,今日監軍望單子,有所錯誤,致勤下詢,事甚疎忽,極涉未安,臣之曚然捧入,不勝惶悚,原〈望〉單子,使之改修正以入,而當該兵曹堂上,不可無警,推考,何如?傳曰,從重推考,爾亦推考。
傳于南廷哲曰,吏曹參判有闕之代,前望單子入之。
吏曹參判前望單子入之,金明圭添書落點。
傳于南廷哲曰,政官牌招開政。
李勝宇以義禁府言啓曰,李承喜刑訊取招事,傳旨啓下矣。李承喜今方待命,拿囚刑訊取招,卽當擧行,而今日殿座相値,明日連値齋日,姑不得擧行之意,敢啓。傳曰,知道。
以義禁府言啓曰,咸鏡監司趙秉式狀啓內,前縣監李容仁罪狀,令攸司稟處事啓下矣。李容仁方在定平地云,依例發遣府羅將,拿來何如,傳曰,待待命拿囚。
吏曹參判趙秉弼疏曰,伏以,臣於前日,伏奉除旨,以臣爲吏曹參判者,臣誠左右思之,莫省所以也。臣之鑑識,優可以持衡乎,臣之材能,足可以循階乎?旣乏鑑識,且蔑材能,非第臣自知甚明,抑亦聖鑑所燭,臣於三銓,亦嘗冒膺而代斲矣。以今所叨,較諸往日,職事雖同,班秩愈峻,前旣不逮,今何堪承?椰芥不可以納須彌,樗櫟不可以中杖因,臣若怙寵恃恩,冥升不已,卽放倒四維者耳。矧荷滾到卿列,猥玷華顯,數載之間,已參銓席,兼之金吾泮堂,華誥聯翩,是豈臣始慮所及也哉?驟本匪意,而臣旣驟矣。濫亦不期,而臣今濫矣。以臣揣臣,寧不兢惕?義雖重於駕屨,情則切於循墻,雙擎恩誥,徊徨踧踖,際承政牌,黽勉出膺,揚揚若固有者然,臣雖恬然,人將謂何?今於日久一味槃泊,則有妨賢路,必壞廉防,而況臣受稟素脆,齒髮早衰,遇暑宿疴,益復闖肆,彈束趨走,實難自力,揆諸公私,俱宜必辭。玆敢不避猥屑,仰干聰聽,伏乞聖慈,俯垂鑑諒,亟遞臣吏曹參判及所帶諸銜,仍治臣瀆撓之罪,俾公器重而私分安焉。臣無任云云。答曰,省疏具悉。亞銓之任依施。
己丑六月初二日辰時,上與王世子,詣景武臺。育英學員應製試取入侍時,行都承旨南廷哲,左承旨金昇圭,右承旨閔致憲,左副承旨金炳秀,右副承旨李勝宇,同副承旨鄭寅學,假注書邊東翼·金鶴洙,記注官金鎭衡,記事官鄭世源,檢校直提學閔泳煥·金聲根·趙東冕·洪淳馨,直提學閔丙奭·金宗漢,檢校直閣金文鉉·鄭夏源·李範晉·金世基·閔泳達·兪鎭弼·李容泰·趙秉輯,檢校待敎金弼洙·鄭寅昇·閔亨植·李垠鎔·尹雨植,副校理鄭顯五,副修撰李舜範,以次侍立訖。時至,通禮跪啓請外辦,上具翼善冠·衮龍袍,乘輿出廣臨門。藥房提調金昌熙,副提調南廷哲進前奏曰,侵早勞動,聖體,若何?上曰,一樣矣。出神武門,詣景武臺。通禮跪啓請降輿。上降輿陞座,王世子侍座。廷哲曰,出標信開布城,儒生等使之入場,何如?上可之。廷哲曰,侍衛從陞中,有試官蒙點人,使之下去,一體行禮乎?上可之。引儀,引讀券官協辦內務府事閔種默·鄭夏源,行成均館大司成金永穆,協辦內務府事李源逸,對讀官參議內務府事金春熙,行副護軍南奎熙,弘文館應敎林永相,副司果徐丙善·丁奎會,行四拜禮,以次入就位。廷哲讀奏入門單子訖。上命試官書題詩,得天下英才而敎育之,限申時,種默跪書讀奏訖。奎會奉出懸題。上命試官權退,仍入少次。廷哲以司謁入稟曰,先張已入,出標信開布城,呈券儒生,次次出送,何如?上曰,以已下標信擧行,可也。宣傳官跪稟懸燈,上曰,唯。廷哲以司謁入稟曰,收券旣多,考試,何如?上曰,便殿待令。仍命書傳敎曰,還宮當自內爲之矣。該房知悉。廷哲請出標信解嚴。上還內,諸臣以次權退。同日二更,上御萬慶殿。科次入侍時,廷哲曰,今番則取幾人乎?上曰,取四十人。種默等考試訖。仍奏曰,書等何以爲之乎?上曰,二張書正字三下,十五張書草三下,其餘竝書次上。種默書等訖。廷哲曰,坼封何以爲之乎?上曰,〈對讀官〉坼封,可也。記事官世源坼封,廷哲讀奏封內。上曰,承旨輪回讀奏封內訖。上命書傳敎曰,育英學員應製詩居首三下一幼學申大均,三下二進士徐相勛竝直赴殿試。之次草三下幼學閔象鉉·沈啓澤·申泰茂·沈樂昇,內外衙門主事分半差下。之次草三下幼學高羲敬·金弼熙·鄭雲成·趙漢元·閔晉鎬竝付之進士榜末。之次草三下生員朴經遠等六人竝直赴會試。之次次上幼學尹龜榮等十五人竝付之監試初試榜末。之次次上副正字李萬宰等八人各杜律分韻一件賜給。傳曰,今日入格儒生中雖非生進,到記時赴擧事,分付。傳曰,直赴申大均·徐相勛特爲賜樂。傳曰,育英公院學員主事李鉉相仍其職陞六。傳曰,育英公院司籤權榮燮·劉燦·崔榮夏,竝仍其職陞六。傳曰,育英公院學員出身金參鉉·李奎燮,竝宣傳官加設單付,待窠陞實。傳曰,入格儒生明日待令,上命試官先退。又命退諸臣,以次退出。
上在景福宮。停常參·經筵。
鄭寅學啓曰,明日常參·經筵,取稟。傳曰,停。
又啓曰,開政命下之後,無端踰日,不爲開政,事甚未安,吏曹堂上竝推考,何如?傳曰,允。
傳于鄭寅學曰,入格儒生入侍。
大司憲尹致聖,大司諫申泰寬,執義鄭寅星,掌令宋世鉉·崔翼瑞,獻納李奭鍾,正言李義悳·申炳休等啓曰,噫嘻痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸。至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製結凶疏,阻遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤鬱,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後,追律之例,大有異焉,不可援用尙魯追施之律,請物故罪人裕亟施孥籍之典。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲添祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訿而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉到南陽。凡爲群凶之指使,率皆挺身而樂赴,將臣家將欲大攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友加施孥戮之典,致後·延壽竝施孥籍之典。噫嘻痛矣,亂臣賊子,從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親密守楨而結爲死黨,延接鳳周而相與同室,綢繆謀議,打成一片,論災異於南山,而肆發憯悖之說,祝奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之共憤,覆載之所難容,萬戮猶輕,三尺已施,而不可誅止其身,失之太輕,請謀反大逆不道,知情不告罪人榮瑾,亟施孥戮之典。噫嘻痛矣,李奎和之罪,可勝誅哉?今番鞫獄,卽窮天地亘萬古所未有之一大變怪,而其亂根逆柢,明赫是耳。渠本以蟣蝨之類,素蓄梟獍之心,辛亥諸賊之以奇貨作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿情之益沸。今又賊招之屢出,島會觀相之說,塞謫負來之謀,畢露無餘,由前而喜·應之醞釀,跡旣浪藉,由後而禎·瑾之綢繆,情已掀發,惟其頑忍凶獰,抵賴不服,則尤當嚴加鞫覈,而不可逃議於傅生之科,至於凶謀逆節,無不同參,賊徒匪類,擧皆相通。親密守禎,許以死友,服事榮瑾,作爲血黨,究厥情犯,與兩賊,一而二,二而一也。旣已承款於知情,則豈有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未伏常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰,此而謂無所躬犯而容之,謂不足誅而貸之,付之惟輕,不施極律,則伏莽之戒,燎原之漸,豈不大可懼哉,大可憂哉?請黑山島定配罪人李奎和,更爲設鞫得情,快正典刑焉。噫嘻痛矣,朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑,來告之不暇,而偃息恬憘,不思所以人得以誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然矣。傳書兩漢之未卽執住,謂以覻氣色而遽逃,藏牘幾日而不爲告官,稱以値事機之巧湊,直不過鬼形之潛匿,鶚音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府嚴鞫得情,快施極律焉。噫嘻痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣座,毁撤家廟,自歸禽獸之域,嘯聚徒黨,便或逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋舶之潛越醜類,包藏禍心,京闉之調繆同室,甘爲凶魁,乃袒軍卒之稱,尙今唾罵,悖孫傳襲之惡,吁亦痛惋,潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾綠林?禍將滔天,有浮洪水猛獸,何幸太陽中天,奸狀莫逃,夬伸三尺之章,遄伏肆市之典,神人之憤,庶可少洩,而似此巨魁,不可只誅其身而止。請謀叛不道罪人鍾三·鳳周,竝施孥戮之典焉。噫嘻痛矣,演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無所止屆也。演承,渠本簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賦性至慝。鳳周·在誼,俱是邪窩,夤緣在誼,交通鳳周,惟一·大洙,無非邪類,相議惟一,親知大洙,詭謀祕計,明若串貫,而環連凶圖悖節,互相蛇蟠而蚓結。至於洋醜之敬一,乃是邪學中巨魁也,渡海潛來,隱形匿影,如非偏惑於此,則初無相從之時,而偕弟屈滕,前席之拜禮甚恭,與婢慣面,內室之酒會頻成,通用錢貨,情誼倍加慇懃,輸送魚脯,饋贐從又絡續,甘心護法,奉敎主若神明,聚首習講,視禍囿爲樂地。此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀,倡妖言而造妖書,意專在於眩惑慫慂,乃兄暗滋奸黠之萌,聯絡同黨,打成捕逃之藪。蓋此指劃排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹,究厥情節,其兄其弟,卽一而二,二而一也。近日邪術之肆行,皆緣此輩之接踵,憂深伏莽,何異白蓮黃巾?禍將滔天,有浮洪水猛獸,何幸天道孔昭,神理不潛,魯觀之斧鉞已施,禹鼎之魑魅莫逃,庶幾邦憲不墜,輿憤少洩,而似此凶醜,不可只誅其身而止。請正法罪人演承·洛承亟施孥戮之典。噫嘻痛矣,鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨醞釀〈排〉布,妖讖之煽惑,財貨之欺騙,已極罔赦之案,排南海出道之說,極其絶悖,德山募丁之計,尤是凶祕,此則近古所無之逆節也。巨魁成七,雖已漏網,晩植等諸罪人之陰謀祕計,心腸貫一,仇機毒矢,情跡無貳,若不大加懲創,亟施典刑,則亂臣賊子,其將接踵而起,寧不大可懼哉?端緖幾露,鞫覈未竟,酌處之處分遽下,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺而斁絶彝倫,異類之糾結而醞釀禍機,敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃,足伸三尺之章,遄伏肆市之典,神人之憤,庶可少洩,而似此君讎國賊,決不可孥戮而止,苟有加於此之極律,則何可不施於此賊乎?至於敦浩,亦一邪徒中巨慝,締結匪類,潛懷異圖,形跡極其詭祕,情節尤所狡惡,與汝江,一而二,二而一者也。德山凶犯時,隨往同參,卽渠萬戮難貫之斷案,而陰謀祕計,多所與聞,凶肚逆腸,昭不可掩,今此只誅其身,不足蔽其罔赦之極罪。請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣,亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之,無遺育易種者審矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也。憑藉讖緯,煽動人心者弼濟,而岐賊實所主張,醞釀禍機,嘯聚黨與者弼濟,而玉賊實爲謀主,萑盜之警,屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼賊卽此兩鉉也,兩鉉便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊者,乃反以弼濟之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施适·雲之例,施之焉。噫嘻痛矣,亘萬古環六合所未聞所未見之極逆大憝,豈有如今番鞫獄罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事,貪利忘義,萬事不顧其身,觀燈詩之誦傳,桃成怨懟之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤,作之者應龍,而受頤揮於潤根,而得手法於應龍,兩箇凶種,打成一塊,前唱後和,綢繆醞釀,其實跡一而二,二而一也。何幸天道孔昭,乾斷赫然,帳殿親問之下,奸狀莫揜,端緖畢露,夬伸三尺之章,竝伏市肆之典,神人之憤,庶可少洩,而似此君讎國賊,決不可戮其身而止。請大逆犯上不道罪人應龍·潤根,竝施适·雲之例。至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。噫嘻痛矣,亂臣賊子,從古何限,而至於今日以鞫廳諸罪人言之,沈聃應之符同,金應淵之連腸接肚,驗察之聽計從令,往會則林根實之和應,蛇盤蚓結,鵂鳴狼逐,或有主謀者,或有合勢者,心腸貫一,情跡無二,端緖幾露,鞫覈未竟,酌處之命遽下,臣等愕然失圖,不勝憂慨。請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,令王府更加嚴鞫,快正邦憲,以重獄體焉。噫嘻痛矣,今番鞫獄諸罪人,卽振古以來所未有之窮凶絶悖者也。哲均,厚被國恩,濫躋梱帥苟有一分秉彝,宜思百倍圖報,而奈其陰譎之狀,自著色辭,奰慝之性,便成技癢,嘯聚匪類,甘作窩主,信惑雜術,釀出禍機。李觀一之邀置密室,無事不議,朴景良之附耳細語,有言皆從,海舶妥帖,反思用術而驚動,火藥暗投,竟售思亂而樂禍,凶節盡露,斷案已成。東根,本以蟣蝨之賤,素蓄虺蜮之性,伴觀一而同舍,蹤跡甚祕,招景良而分酌,腸肚相連,假托月夜之赴飮,自底火塊之撲面,莫非哲均之所指使,其凶謀祕計,與哲均,一而二,二而一也。至於善敎,性本凶戾,跡又詭譎,出沒京鄕,作哲均之狎客,締結術數,爲觀一之薦主,包藏禍心,潛懷凶圖,不待刑訊,渠自輸款,今不可只誅其身而止。請謀叛不道罪人哲均·東根,知情不告罪人善敎,竝施孥戮之典焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶慝者乎?秉淵,鬼蜮成性,梟獍其心,結導賢爲神交,蓋其醞釀之有素,仗春晩爲義子,以之奔走而使役,謂氣脈之先占,乃敢自誇,聽相術而自負,潛蓄不軌,僞作官牌而掌庫,已極設心之狡辦,備戎器而私峙,將欲待時而動,求神埋戊,莫非出於妖惑,搬舍團丁,厥惟久於排布,至若渭水·南陽之發口,將心已著,天府敖倉之據形,爲計至潛,凶圖莫掩,逆節畢露,此誠窮天地亘萬古所未有之極惡大憝。何幸天道孔照,罪人斯得,夬伸三尺之章,遄伏肆市之典,而似此凶逆之賊,決不可孥戮而止,苟有加於此之極律,則何可不施於此賊乎?啓豊,賦性凶悖,行己憯慝,逆如秉淵而結爲心腹之交,凶如導〈賢〉而又復腸肚之連,搬運隱僻,若形影之相隨,造備器服,乃繆結而和應。至於掌庫之受,甘作凶徒之窩窟,千金不惜,情可見於難測,一串如貫,凶則同於包藏,陰謀祕計,多所參聞,悖肚逆腸,昭不可掩,與秉淵一而二,二而一者也,豈可只誅其身而止?李英俊,渠之姓名,已出賊招,而以其病染,雖不得刑訊,一不盤覈,施以島配,亦有乖於鞫獄之體。請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府設鞫得情,夬正邦憲焉。噫嘻痛矣,赫晉·祐秀·鳳周等罪,可勝誅哉?渠以鄕曲蟣蝨之跡,締結徒黨,糾合匪類,排布之源委,醞釀之脈絡,至凶絶慝,卽窮天地亘古今所未有之極逆大憝也。向因傳敎下者,三罪人,令本道用律,雖由於我殿下慮深張大,事從權宜之聖德,而其體至嚴,其法至重,則此獄之究竟,不可張大,而慮權宜而行者明矣。今此道啓,用辟,巨魁且殲,而諸罪人窮凶餘罪,何可以孥戮而止,破瀦而斷乎?請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。噫嘻痛矣,亂臣賊子,從古何限,而豈有如今番在鶴之窮凶極惡者哉?渠以虺蝪之類,濟以梟獍之性,冒禁投匭,藉託闢衛之名,肆意下筆,暗蓄怨懟之心,情節自歸憯慝,援引罔非凶悖,烈焰急潮,倡爲齊嶽楚咻之嚆矢,溫批恩綸,反擬衛君·宋帝之覆車,敢曰不能之句,逆腸已露,又謂無用之說,凶肚莫掩,喜事樂禍,犯分干紀,此誠亘萬古所未有之凶孽也,擧一世所共誅之大憝也。何幸天道孔昭,神理不惑,鞫訊就完,斷案已定,魯觀之斧鉞夬施,禹鼎之魑魅莫逃,庶幾邦憲不墜,輿憤少洩,而似此凶逆,不可只誅其身而止。請犯上不道罪人在鶴,亟施孥戮之典焉。噫嘻痛矣,亂臣賊子,從古何限,而豈有如今番鞫獄之諸罪人窮天地亘宇宙極逆大憝者乎?言之膽掉,思之骨顫。驥泳·鼎鎬·哲九,俱以梟獍之性,素蓄虺蜮之計,連日包藏,無非失志而怨國,積年醞釀,盡是稱兵而召亂,假托斥倭之名,敢售不匭之圖,會議內堂,募人外道,龍虎兵之爲備,曜金門之突入,排布祕密,謂沁都之先犯,將京城之直向,凶謀奰慝,千金厚資,與時而自當,二字凶言,卜夜而設計,連腸接肚,殆同蛇盤而蚓結,前唱後和,無異鵂鳴而梟應,諸賊之至凶絶悖,一串貫來,厥罪惟均,而情跡莫掩,端緖畢露,惟幸天討略行,王章少伸,尙何足以夬洩神人之憤也哉?似此惡逆,不可但以孥戮而止,破瀦而斷矣。請謀反大逆不道罪人驥泳·鼎鎬·哲九等亟施适·雲已施之律,以正邦憲焉。噫嘻痛矣,達善·斗榮·鍾海·鍾學·東述之惡逆,亘古所未聞所未見,而萬戮猶輕,千剮難贖。噫,諸賊素以陰險梟獍之類,俱蓄狡譎虺蜮之〈計〉,與驥·鼎而同謀,甘作爪牙,會鍾街而分隊,自許頭領,給錢募軍,假托約日而伐倭,造燈爲號,計將乘夜而犯闕,傳都錄而遵約,做謀極惡,陷沁營而向京,其說至凶,內堂會議,混是不軌之黨,衆招同惡,無非莫掩之跡,究厥心腸,論其罪逆,則與驥·鼎·哲三賊,無處不會,無謀不參,明若串貫而環連,互相蛇盤而蚓結。今此五賊之罪,浮於三賊之〈罪〉,次律施之者,豈非失刑之大者乎?輿情憤鬱,國論沸騰,請謀反不道罪人達善·斗營·鍾海·鍾學與謀反大逆不道知情不告罪人東述,竝施孥戮之典焉。噫嘻痛矣,今番鞫獄諸罪人,卽振古以來所未有之至凶絶悖者也,中鎬·然應·建燮·哲鎬·彙靖,俱以鬼蜮之類,素蓄梟獍之性,綢繆締結,外雖託於伐倭,醞釀排布,內實售於犯國,擬稱左廂之號,陰圖畢露於造符,自詡六壬之術,凶計莫憯於將斧,事貰神遠,或恐携貳之端,假稱偵探,反助凶逆之計,都〈綠執〉筆設施,便同主張,片雲誕術,誑惑自是伎倆,究厥心腸,論其罪惡,則與驥·鼎·哲三賊,三而五也,五而三也。今此五逆之只誅其身,不足以蔽其罔赦之極罪,請謀反不道罪人中鎬·然應·建燮與謀反大逆不道知情不告罪人哲鎬·彙靖竝施孥戮之典焉。噫嘻痛矣,柳道奭·兪鎭應·魚用海之罪,可勝言哉?衆招同惡,形跡莫掩於捕案,招辭已出於鞫庭,究厥心腸,論其罪犯,不可以尋常處之也。若不到底窮覈,快施當律,則其可曰邦有常憲乎?鞫事未竟,寬典遽降,公議轉益沸鬱,王章易至墮損。請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府嚴加鞫覈,明正典刑焉。至於物故罪人李炳埴,尤有甚於此三罪人之負犯,素以陰險梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可以處之尋常,輿情憤鬱,國論沸騰。請物故罪人李炳埴,施以孥戮之典焉。噫嘻痛矣,世級漸降,人心日渝,千奇百怪,層生疊出,而豈有如源進者哉?渠以簪纓之列,宜守謹飭之操,奈其賊性祕譎,行己閃忽,喜事之習,自來伎倆,樂禍之心,便作能術,妄肆樞機,殆同狂夫之不擇發,誹訕朝廷,專出小人之無忌憚,是豈臣分之所敢爲,抑亦淵衷之所悉燭也?若此不嚴加處分,則國綱何以振肅?民志亦無以底定,聖鑑深燭,王章少伸,乃施以賜死之典,猶未洩輿情之憤。臣等玆敢相率荐瀆,請賜死罪人源進支屬,亟施散配,以正邦憲焉。噫嘻痛矣,應準·會正之罪,可勝誅哉?渠輩俱以世祿簪纓,傡著崇顯,其所敬畏,尤倍餘人,而至於撰咨議禮,不敬無畏之罪,掀露無餘矣。嗚呼,六月之變,卽萬古所未有,擧一世所共憤,而撰咨之文有曰,刼害相臣,仍犯王宮,旣曰犯王宮,終曰宗社生靈之福,當此天地翻覆,日月晦塞之時,措辭間全無至痛意,罔極中乃反以禍爲福,斁倫悖常,胡至此極?是可忍也誰不可忍也?且以議禮言之,成服磨鍊之節,衣襨從權之擧,何等大變禮,而全不審愼,只以數次疏啓,有若尋常塞責者然,遽爾布頒,使中外縞素,致臣民慟慨,苟有人理臣分,寧或若是?思之及此,孰不心寒而骨戰也?夫王章如或未伸,則國綱由是漸頹,豈不大可懼哉?兩罪人之所犯,其端雖異,三尺律之莫嚴,厥辜惟均,旣早施以賜死之典,猶未洩憤惋之心,臣等之不避煩瀆,以箚以啓,豈可已而不已者哉?關係旣重,處分猶輕,請賜死罪人應準·會正支屬,竝施散配,以伸邦憲焉。噫嘻痛矣,亂臣賊子,從古何限,而豈有如今番賜死諸罪人之負犯哉?俱以梟獍之性,兼有蛇蚓之結,譸張誣逼,無所畏戢,怨懟之說,肆口無憚,陰奰之行,十目難掩,至慘至凶,胡至此極?俱是乘時樂禍,包藏陰圖,苟有一分彝性,豈其肆然萌心哉?是可忍也,孰不可忍也?今此賜死諸罪人支屬之處分,尙未承蒙,臣等不勝抑鬱,玆敢相率洊瀆,請賜死諸罪人顯德·采夏·載晩·秉昌·宇熙支屬,竝施散配,亟降明命,以伸王章焉。噫嘻痛矣,亂臣賊子,從古何限,而豈有如樂寬之窮凶絶悖者哉?渠以蟣蝨之賤,素蓄梟獍之毒,潛懷禍心,肆投凶疏,字字是不敬不道,節節是無忌無憚,至於言必稱下四字,且玆乃今知至民從之一節,是豈萌諸心而發諸口者乎?萬戮猶有餘罪,無非詬天而罵日,一國皆曰可殺,不啻犯分而干紀,指流竄而爲忠,莫掩黨同之疏,網縉紳而盡打,顯售陰奰之計。迨亂軍作變之時,尤著罔赦之案,欲其因亂圖生,不顧關石之莫嚴,自幸轉禍爲福,無難囹圄之擅出,此可見賊肚之相連,烏得免亂魁之同律歟?鞫獄方設,端緖已旣畢露,處分遽下,勘斷猶未蔽辜,王章無以夬伸,輿情轉益沸鬱。請犯上不道罪人樂寬,亟施孥戮之典,俾洩公憤,以絶亂萌焉。噫嘻痛矣,反國之逆,犯闕之賊,古或有之,而豈有如今番諸凶之至憯絶慝者乎?惟彼英植·泳孝·玉均·光範·載弼輩,俱是簪纓之裔,尙未毛羽之成,藉家勢而早登仙籍,受國恩而或通禁臠,始若猢孫街戲,持身甘牒,遂蓄狼子野心,出言皆誕。及夫遊歷日東,自謂遍觀天下,神魂迷蕩,視家邦如弊屣,行跡詭祕,認寇敵若同室,輸異類以肝膽,梟鳴鵂應,締凶徒爲心腹,蛇盤蚓結,竟以賣國之習,乃作射天之擧,假托扈衛而半夜招寇,脅遷乘輿而幾日恣凶,襟紳環門而頓足,覲路塞矣,兵刃充庭〈而〉蹀血,良人殲矣。自除官職,太阿倒在渠手,公肆猖蹶,宗社幾危一髮,援師整隊而入,猶敢槍砲迎格,羽蹕間路而出,還復聲力阻摚。凡此戎首禍魁,雖食肉寢皮,不足以洩神人之憤,而一英植之所恥,而點乭爲玉賊之爪牙,允相連範逆之腸肚,郵局之宴,氷洞之火,寅鍾之約,皆其主張而已。爲掀露則直是大慝之鷹犬,凶窩之鬼蜮,弘植則旣同玉均泛海之舟,又引載弼犯宮之燈,粧撰雖巧,情踪莫掩,載昌則以弼賊之同氣,與孝·玉之黨惡,雖生髮之未燥,亦凶謀悉參,興宗則通心肝於亂魁,作耳目之賊藪,變化之釀起郵司,逋逃之內仁川,已發就鞫之招,焉逭黨逆之律?興喆則托醫名而締結異國,包禍心而趨拊賊臣,奸細之態,奰慝之跡,旣十手之所指,豈寸舌之可憚?英植則醞釀之謀,慣聞諸生徒聚議,憸黠之性,自詡小錦陵佩號,爲凶鍾而執盃相酬,遇逆孝而摻袖共問,凡此同惡相濟,非但知情不告。至若昌模則素以韎韋之孽,相從潑皮之類,無職入闕,少無忌憚,仗劍立陛,顯有包藏,奉均·孝貞,卽其前茅,重模·昌奎,亦是同窩,而鞫訊未竟,鬼誅先加,常刑由絀,輿憤益激。噫,禹鼎之逃,終必照燭其形,魯觀之誅,先須殄滅無遺,典憲一或隳壞,國憂亶在湫攸,寧不大可懼哉?今此泳孝等四凶之先行收司,弘植等五賊之亦施孥戮,雖伏承允兪之音,王章猶未盡伸,輿憤尤爲轉激。請徑斃罪人英植加施适·雲之律,在逃罪人泳孝·玉均·光範·載弼等,刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植,竝加施适·雲已施之典。噫嘻痛矣,亂臣賊子,從古何限,而豈有如許今番鞫獄罪人永植之窮天地亘古今極逆大憝者乎?言之膽掉,思之骨顫,渠以卒伍微賤之類,敢售軍撓醞釀之心,東別營之偸取軍器,其計絶憯,內人房之打破窓戶,無辭自服,四年逋命,久矣王章未伸,晷刻難貸,今乃罪人斯得,蓋其所犯凶逆,與春永一而二,二而一也。與綢繆而和應,情迹莫掩,卒爛熳而同歸,首從何別,似此惡逆,不可但以孥戮而止,破瀦而斷矣。請謀叛大逆不道罪人永植,亟施适·雲已施之律,以正邦憲焉。噫嘻痛矣,亂臣賊子逆犯,從古何限,而豈有如今番諸鞫囚之至憯絶慝者乎?俱以蟣蝨至賊之類,梟鳴而鵂應,敢售鬼蜮叵測之情,蛇盤而蚓結,言之膽掉,思之骨顫,天地之所不容,神人之所共憤,而始因逃魚之漏網,久矣王章未伸,竟自飛蛾之撲燈。今焉罪人斯得,應浩之日館隨往,宮門把守,興龍之天字軍號,服色新備,啓完之訪師替番,聞兄行兇,昌基之托巡招類,蔑分希官,昌洙之邀兇福而謀於家,應逆孝而遇諸塗,聖郁之謀亂知機,興模之開化得時,若夫上祿之情跡,甘聽福模之指使,招徒赴會,聞變排立,凡此同惡,腸肚相連,論以當律,首脅奚分?大逆不道罪人景純,已施适·雲之律,而其餘諸罪人,不可但以誅身而止,減死而斷矣。典憲一或隳壞,國憂靡所止屆,寧不大可懼哉?請謀叛不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,亟令王府,嚴鞫得情,夬正典刑焉。噫嘻痛矣,洪晉游·李道宰·安宗洙·慶光國之罪,可勝誅哉?渠以世祿後裔,或早登仙籍,或調蔭塗,受國厚恩,山海崇深,欲報涓埃,糜粉磨放,不足喩其萬一也。夫何梟腸獍肚,素蓄負國之性,蛇盤蚓結,敢售斁倫之心,千罪萬惡,人類之所不齒,至凶絶慝,擧世之所共知。噫,玉均等諸賊,覆載間晷刻難貸之逆,八域含生,不欲共戴,炊骨噬肝,不足雪其憤痛也。此輩少無共憤之心,乃有陰附之跡,爲鬼爲蜮,潛通溟海之匿賊,相唱相和,煽動草野之群盜,祕護之意,雖不顯於色辭,暗售之計,乃如見其肺腑,結爲黨與,締結之形迹莫掩,視同骨肉,詭譎之情節畢露,與綢繆而相應,安危攸係,卒爛熳而同歸,首從何別?蓋其所犯凶逆,與玉均等一而二也,二而一也。拖到三年,尙此假息,其可曰國有三尺乎?且英植·泳敎之頭領,何敢得保於地下?亟施斬屍之律,以洩神人之憤焉。已斃在逃諸賊姻親族戚之應坐者,置之勿問,晏若無故,則人主法天,春生秋殺之意,安在哉?竊有可驚可駭之事,泳孝父之死也,出力掩埋,玉均等之逃也,載書連通,自有其人,而臣等愚味,雖未能指的誰某,顧其負犯之重,關係之大何如也,刻期査得,明正其罪,斷不可已。臣等卽伏奉聯箚批敎,若曰,極係張大,或涉䵝昧,竝不允,罪人申箕善·洪晉游·李道宰·安宗洙·慶光國竝加施圍籬之典。臣等相顧愕眙,不覺抑塞憤鬱之至,今此處分,寔出於包荒納汚之恢廓聖度,臣等非不仰揣,非不欽祝,國有關和,上不得低仰,下不得奉承,漢法之不敬,春秋之無將,未有甚於此也。防微杜漸,猶其可愼,拔本澄源,寧或少忽?此而不鉤覈鋤治,何樣禍機,未知伏在何地。臣等敢效明張之義,聯陳沬飮之忱,請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府設鞫得情,亟正邦憲焉。噫嘻痛矣,朴顥陽·尹雄烈·安寧洙之罪,可勝誅哉?甲申諸逆,卽窮天極地亘萬古溯百代所未有也。凡屬圓顱方趾之類,孰無食肉寢皮之想,天網疎恢,潛逃海外,輿憤沸騰,如在湯中,而一未有快伏王法擧皆切〈齒〉直欲無生,共戴一天之恨,拖至三年之久,豈意凶徒寔繁,種下生種,申箕善·洪晉游·李道宰·安宗洙·慶光國之黨出焉,而又此朴顥陽輩,接踵而起,是乃申箕善之一類也。與諸賊相通,謂此時可乘,梟鳴鴟應,顯有和附之態,蛇盤蚓結,莫掩綢繆之跡,究厥罪犯,合置何辟。至於安寧洙,國之陰事,暗相關通,卽賣國之徒,射天之計也,俱是覆載之所不容,神人之所共憤,其所關係之大,果何如也,而臣等卽伏奉聯箚批敎,安寧洙,只施島配而止,朴顥陽·尹雄烈,則竝止遠地定配之典,臣等相顧愕眙,不覺抑塞。今此處分,雖出於大聖人涵容之盛德,王章不可屈也,公議不可遏也,鉤覈鋤治,斷不可已。請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈,竝令王府設鞫得情,亟正邦憲焉。噫嘻痛矣,亂逆之徒,從古何限,而豈有如今番鞫獄罪人昌寬之窮天地亘古今極逆大憝者乎?言之膽掉,思之骨顫。渠以賊孝招募之卒,屢出凶謨供招之辭,旬七夕軍巡之說,情節已露,十三員會飮之謀,腸肚相連,差領官而受指使,敢肆梟獍之性,幻姓名而掩蹤跡,尙遲犴狴之廋,逆節畢輸,已是有口難鳴,王章莫嚴,奚但誅身而止?請謀叛不道罪人昌寬,亟施孥戮之典,以雪神人之憤焉。噫嘻痛矣,亂臣賊子,從古何限,而豈有如今番諸賊之窮凶絶悖者哉?渠以蟣蝨之賤,素蓄梟獍之性,許多罪惡,掀露無餘,則臣等之連日冒瀆,是豈可已而不已者乎?惟兪音是竢,及伏奉傳敎下者,申箕善則其綢繆之情迹,不可無鉤覈,有具格拿來之命,而池錫永則以卑微沒覺,不足深誅,有島置之命,臣等相顧愕眙,竊不勝憂歎之至。噫,此罪人之罪惡何如,關係何如,而施以島置,有若尋常罪過之一番懲勵者然,固知出於大聖人好生之德,非不欽仰萬萬,而孰矛孰殿,孰瓜孰牙,窮覈無遺,亟施當律,實不可一日緩者也。凶圖縱懷於蛇盤,祕跡莫究於鵂應,處分之下,輿情愈憤,夫莫遏者公議也,莫嚴者關和也,豈可以沒覺,遽施惟輕之典,終靳盤覈之擧乎?玆敢冒悚聯陳,用效沐浴之義,伏乞聖明,亟奮乾剛之斷,特降允許之音,請薪智島圍籬安置罪人池錫永,亦令王府,一體設鞫,嚴覈得情,夬正典刑焉。噫嘻痛矣,申箕善之罪,可勝誅哉?渠以簪纓之裔,早登緋玉之列,厚蒙拂拭之恩,宜切圖報之誠,而蓄抱負國之心,潛結至凶之徒,引入深嚴,冒叨喉院之銜,製給擧條,甘聽指使之計,矯命焉與之傳布,論事焉斷其可否。賦性陰祕,有若伏莽之虺,行跡詭譎,殆同含沙之蜮,四載假息,寔出好生之德,十手所指,詎免罔赦之罪,絶穀於行道之中,自知干犯之難逭,忍杖於親鞫之下,尤見奸譎之莫掩,連腸肚於逆豎,同惡相濟,隱頭尾於供招,巧辭粧撰,獄事未竟,寬典遽降,三尺之王章未伸,一縷之頑命尙貸,輿論去益沸鬱,邦憲從以隳壞,以若負犯,不可還貸而止。請呂島加棘還發配罪人申箕善,更加嚴鞫,期於得情,夬正邦刑焉。噫嘻痛矣,韓容奭·柳智永·李承喜之罪,可勝誅哉?渠等本以蟣蝨之賤,素蓄梟獍之性,校宮齋會之席,肆發不道之言,繼出侮賢之說,二百年再回宗祊,危忠卓節,歸之不公,幾百世繼開斯文,正學至道,歸之非正,誘驛騙財,汚穢校宮。智永之駔儈也,分利護黨,恣意易姓,承喜之愚弄也,元惡大憝,容奭爲之巨魁,脅從贊助,智·喜繼以羽翼,其所設始,不自獨見,則必有指嗾,其所和應,已成符合,則必有窩窟。聖德天大,遽下刑訊於秋曹之命,包荒過中,繼有取招於王府之命,此何可專諉鄕曲愚蠢,而不思所以一番鉤覈而止者乎?容奭之蛇盤,智·喜之鵂應,一串心腸,再出凶逆也。至於呂圭亨·高時協之無端處義於臺籲也,徐相集之睽異規避於堂箚也,說不去意不究者也。請秋曹刑訊罪人韓容奭·柳智永,王府取招罪人李承喜,竝令王府設鞫得情,快伸王章,以洩神人之憤,不參之三司三人,加施島配之典,以立人紀焉。
獻納李奭鍾,正言李義悳·申炳休等啓曰,梟示罪人性世與極逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤鬱,固無可言,而不可以已爲梟示,不施當律,請梟示罪人性世,亟施孥戮之典。答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
傳于鄭寅學曰,同經筵竝許遞,今日政差出。
傳于鄭寅學曰,在外工曹參議許遞,今日政差出。
傳于鄭寅學曰,呈告同敦寧許遞,今日政差出。
鄭寅學以吏曹言啓曰,成均館典籍朴羲寅,南學敎授閔泳敦,宗親府參奉李範軾,俱以身病,呈狀乞遞,竝改差,何如?傳曰,允。
又以吏曹言啓曰,旌義縣監高允模,以其身病,呈狀乞遞,改差,何如?傳曰,允。
又以吏曹言啓曰,和順縣監金堯莢,受由上京矣身病猝重,萬無還官之望云,罷黜,何如?傳曰,鎭安縣監李重翼相換。
又以吏曹言啓曰,重林道察訪羅彦俊,以其身病,呈狀乞遞,改差,何如?傳曰,允。
李勝宇以兵曹言啓曰,新除授聖堂僉使李在頀,身病猝重,時日之內,萬無登途赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,法聖僉使曺秉武相換。
有政。吏批,判書金壽鉉進,參判金明圭,參議尹容善竝牌不進,同副承旨鄭寅學進。以崔在澈爲司諫,沈遠翼·韓永元爲持平,林爰相爲校理,李建永爲修撰,李玄翼爲知敦寧,張學淳爲同敦寧,李秀榮爲敦寧都正,宋世憲·金明圭·李炳敎爲同經筵,柳爲工曹參議,黃鍾岐爲典籍,趙鍾榮爲南學敎授,李健秀爲宗府參奉,洪在翰爲旌義縣監,東萊府使單金永悳,監理釜山港通商事務單金永悳,內務副主事二單,閔象鉉·沈樂昇,交涉主事二單,申泰茂·沈啓澤,育英公院司籤,權柔燮·劉燦·崔榮夏,交涉主事李鉉相,以上仍其職陞六事,承傳。書題單安聖學,行副護軍吳鼎銘今加嘉善,朝官年九十加資,前監察吳吉煥·張春基,前忠義李啓鎬,已上今加通政,朝官年八十加資。
兵批,判書閔泳煥病,參判具然泓病,參議李冕雨病,參知金大鉉入直進,右副承旨李勝宇進,以李泰濟爲舒川僉使,韓景文爲長山別將,宣傳官加設二單,金參鉉·李圭燮,大護軍洪鍾軒,護軍閔正植·趙秉弼·徐相祖,副護軍李容稙·李軒卿·金禹鉉,副司直梁漢容·金炳軾,副司果廉奎煥,副司勇南壽一·金禧淵,以上竝單付,兼慈山鎭兵馬僉節制使·淸南兵馬防禦使·慈母管城將單徐廷圭,聖堂僉使李在頀,法聖僉使曺秉武相換。
吏批,再政。以申政均爲校理。
李勝宇以兵曹言啓曰,禁軍別將趙存禹,身病猝重,無望供職,呈狀乞遞矣。實病旣如此,有難强令察任,改差,何如?傳曰,允。
兵曹,以李鳳儀爲禁軍別將。
李勝宇以摠禦營言啓曰,本營騎士將具達祖,身病猝重,勢難察任,改差,何如?傳曰,允。
又以摠禦營言啓曰,本營哨官朴義炯,身病猝重,勢難察任,改差,何如?傳曰,允。
又以義禁府言啓曰,弘文館修撰徐相集,司諫呂圭亨,持平高時協等,竝施以竄配之典事,承傳啓下矣。徐相集咸鏡道文川郡,呂圭亨全羅道益山郡,高時協平安道順安縣,竝竄配,而以承傳內辭意,具罪目,依例發遣府羅將,押送于各其配所,何如?傳曰,允。
兼戶曹判書鄭範朝疏曰,伏以,臣自叨是職,便尋是疏者,一則鹵劣之本分,無以堪承也,一則罄竭之事勢,無以支調也,臣亦言之支煩,更何敢致煩於萬機之煩乎?然而人遇急迫之會則呼天,人有疾痛之時則呼父母者,常情也,今殿下之於臣身,父母也,天也,而臣所値,豈直急迫疾痛之比哉?蓋版曹一歲之入,量其一歲之用,常患不足,自昔然矣,而到今無前之災減不鮮,不恒之用費亦多,又重之千弊萬瘼,月滋日積,正供常愆其期,凡事每不及時,某件事當用錢穀,而旣無假量,又某樣事當給木布,而亦沒把捉,翫愒伈泄,捱度時日,衆謗群讟,咸萃一身,諺曰千人所指,無疾而死,今臣任怨豈徒爲人所指而已哉?且居其官而不能擧其職,則雖無疾而亦當羞愧欲死矣,況臣病之有加無減,去去愈甚,五內如灼,四大不收之狀,有不暇更爲冒瀆,而古之人,除官而有七不堪之說,求免而有三宜去之義,臣不必一二條陳,而不堪之端,非止於七,宜去之實,亦過於三也。玆敢更一鳴呼於黈纊之下,伏乞聖上,㦖臣憐臣,特垂愛欲生之仁,將臣度支之銜,亟賜鐫改,俾臣得遂一日之生焉。臣無任云云。答曰,省疏具悉。度支重任,何可輕遞?卿其勿辭行公。
大司憲尹致聖,大司諫申泰寬,執義鄭寅星,掌令宋世鉉·崔翼瑞,獻納李奭鍾,正言李義悳·申炳休等箚曰,伏以,臣等三箚呼籲,誠未格天,昨伏見傳敎下者,有韓容奭·柳智永竝令秋曹嚴刑取招,李承喜令該府刑訊之命,臣等衷情轉益惶蹙,憂憤轉益輪囷,玆敢不避瀆擾,相率荐籲,惟聖明幸垂察焉。自古亂逆,何代無之,而豈有如今日容奭·智永之醞釀凶逆,自干天誅者乎?以人臣所不敢道之說,肆然發口,卽莽·操之傳神也,林·義之護法也,今乃攸司科治,有若尋常,王府單讞,亦涉惟輕,天地之包荒雖大,日月之燭照猶漏,臣等所以寧進而不知退,寧煩而不敢簡者,誠爲家國之危,迫在呼吸者也。究其心則萬剮難贖,聲其罪則九夷猶輕,伏乞聖慈,亟令王府,竝逮三賊,築底鉤覈,以絶如火之燎,以塞如水之漬,則五百年繼承之至德,永有辭於天下萬世矣。至於今番懲討亂逆,凡有血氣之類,豈有情勢黨私之可稱者,而司諫臣呂圭亨,持平臣高時協,修撰臣徐相集,無端規避,始終恬然,天鑑孔昭,恩譴始下,此非臣分豈可參恕乎?臣等忝在寮寀,未能早相規正,以致今日之僨誤,請遞斥臣等職名,以存臺體焉。取進止。答曰,省箚具悉。不必張大,而究覈則一也,勿復爭執,三司中三人規避,今始擧論乎?已爲處分矣。
副應敎鄭佑默,校理沈遠翼,副校理李國應·鄭顯五,副修撰李舜範,博士鄭世源,正字尹雨植等箚曰,伏以,莫嚴者邦憲,莫遏者輿論,而其負犯何如,關係何如?其在邦憲輿論,不可不設鞫得情,而及奉批旨,尙靳允許,至於攸司科治,便若尋常,王府單讞,亦涉猶輕矣。臣等之再三苦懇,非不知煩屑,而區區憂忱,轉益憤鬱,敢又相率仰籲,伏乞聖明,亟加三思,特下處分,嚴鞫盤覈焉。今於聲討,凡有義理者,孰敢有黨護之心,而司諫臣呂圭亨,持平臣高時協,修撰臣徐相集,無端規避,至蒙恩譴,是豈臣分義道理乎?臣等旣在寮寀,趁不規正,以至今日之泯默,伏不勝惶悚萬萬,亟禠臣等職名,以存事體焉。取進止。答曰,省箚具悉。已諭臺箚之批矣。
己丑六月初三日酉時,上御萬慶殿。入格儒生入侍時,同副承旨鄭寅學,假注書邊東翼,記事官金鶴洙·鄭世源,以次進伏。幼學申大均,進士徐相勛,幼學閔象鉉·高義敬·金弼熙·趙漢元·閔晉鎬,生員朴經遠,幼學高義明·李廷和·尹龜榮·宋冕植·尹貞圭·徐廷祐·趙復熙·丁寶燮·高義天·李用雨·姜翰周·朴相熙·方漢壽·李尙雨·宋國顯等,序立階下訖。上曰,史官分左右。寅學曰,門限趁當注書,使之出送乎?上曰,唯。寅學曰,入格儒生中沈啓澤等十七人有身病,不得待令,而待令儒生,使之進前奏職姓名乎?上可之。大均等以次進前,奏職姓名訖。寅學曰,儒生使之頒賞行禮乎?上可之。寅學出楹外,頒賞行禮訖。寅學曰,儒生等使之出送乎?上曰,直赴與進士外出送,而直赴與進士,進退,可也。寅學曰,招入院隷,使之擧行乎?上可之。寅學出楹外,再三進退訖。上曰,使之出送也。仍命史官就座,又命退承史,以次退出。
上在景福宮。停常參·經筵。
自未時至人定,測雨器水深三分,自人定至初五日開東灑雨下雨,測雨器水深五分。
南廷哲啓曰,明日常參·經筵,取稟。傳曰,停。
傳于南廷哲曰,直提學金宗漢,馳詣景陵,奉審摘奸,仍留監祭,局內諸陵,一體奉審以來。
李勝宇啓曰,卽者義禁府都事來言,順付詔書入京後頒赦時,本府所管赦文書,當爲修正以入,而判義禁徐衡淳在外,次堂例不得擧行云,何以爲之?敢稟。傳曰,許遞。前望單子入之。
判義禁前望單子入之,李寅應落點。
李勝宇啓曰,開坐事,命下矣。新除授判義禁李寅應,卽爲牌招,何如?傳曰,允。
鄭寅學以吏曹言啓曰,在前頒赦時,有別歲抄書入之例,今番則何以爲之?敢稟。傳曰,書入。
李勝宇啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
傳于鄭寅學曰,回還三使臣留待。
傳于鄭寅學曰,回還三使臣入侍。
鄭寅學啓曰,假注書金鶴洙有身病,勢難察任,今姑改差,何如?傳曰,允。
金鶴洙改差,代以尹相燮爲假注書。
大司憲尹致聖,大司諫申泰寬,執義鄭寅星,司諫崔在澈,掌令宋世鉉·崔翼瑞,持平沈遠翼·韓永元,獻納李奭鍾,正言李義悳·申炳休等啓曰,請物故罪人國榮亟施孥戮之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典。致後·延壽竝施孥戮之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請黑山島減死定配罪人載仁,亟令王府嚴鞫得情,快施極律焉。措辭見上請謀反不道罪人鍾三·鳳周竝施孥戮之典焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例。至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請光州牧定配罪人沈耽應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典,薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲而行之律,使此王法伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。至於物故罪人李炳埴,尤有甚於此三罪人之負犯,素以陰〈險〉梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可而處之尋常,輿情憤鬱,國論沸騰,請物故罪人李炳埴,施以孥戮之典焉。措辭見上請賜死罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請犯上不道罪人樂寬,亟施孥戮之典,俾洩公憤,以絶亂萌焉。措辭見上請輕斃罪人英植加施适·雲之律,在逃罪人泳孝·玉均·光範·載弼等刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植,竝加施适·雲已施之典。措辭見上請謀反大逆不道罪人永植亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁竝施孥戮之典。智島減死定配罪人李上祿,更令王府,嚴鞫得情,夬正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,亟正邦憲焉。措辭見上請智島島配罪人安寗洙及安州牧遠地定配罪人朴顥陽,綾州牧遠地定配罪人尹雄烈,竝令王府設鞫得情,亟正邦憲焉。措辭見上請謀反不道罪人昌寬亟施孥戮之典,以雪神人之憤焉。措辭見上請薪智島圍籬安置罪人池錫永,亦令王府一體設鞫,嚴覈得情,夬正典刑焉。措辭見上請呂島加棘還發配罪人申箕善,更加嚴鞫,期於得情,夬正邦刑焉。措辭見上請秋曹刑訊罪人韓容奭·柳智永,王府取招罪人李承喜,竝令王府設鞫得情,夬伸王章,以洩神人之憤,不參之三司三人,加施島配之典,以立人紀焉。措辭見上答兩司曰,不允。韓容奭·柳智永·李承喜事,已有處分,勿煩。
三人事,勿煩,司諫崔在澈,獻納李奭鍾,正言李義悳·申炳休等啓曰,請梟示罪人性世亟施孥戮之典。措辭見上答院曰,不允。
李勝宇啓曰,明日傳香,禮房承旨,當爲齋宿,右承旨閔致憲,所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,禁軍別將單李鳳儀。
兵曹口傳政事,親軍南營領官單白南鳳。
鄭寅學以弘文館言啓曰,新除授校理申政均·林爰相,竝卽牌招察任,何如?傳曰,允。
又以弘文館言啓曰,新除授修撰李建永,時在京畿坡州地,經筵入番事緊,請斯速乘馹上來事,下諭。傳曰,許遞。
又以承文院言啓曰,今此進賀兼冬至謝恩使回便齎來順付詔書,勅書提調一員陪進,奉安于奉安閣後,仍行奉審之意,敢啓。傳曰,知道。
敎中外大外臣僚耆老軍民閑良人等書,王若曰,舟梁告吉,握瑤圖而萬機親裁,簾帷釋勞颺寶牒而二字顯號,式遵彝憲,用亶播脩,念大邦聿稽觀型,伊上日克成儷禮,王道肇端乎夫婦,迓萬福之攸源,大德作合於乾坤,基二南之興化。迺徽綸重申成命,猗大政力任仔肩,天地泰回,膺純嘏於基命宥密,春秋鼎富,資休治於典學光明,肆晠朝諸慶咸臻,而長樂徽稱晉奉,宋宣后之仁德匹美,寶號彌隆,羲王母之介福無疆,玉度益旺,彤管之揚輝丕著,丹扆之敷化方新,蘐闈供歡尊之至養至,蘿圖受祜昌爾俾熾俾,屬當中州飾休之辰,亦有偏邦覃惠之擧,視同內服,旣皇誥之遠頒,順付東軺。迺聖念之曲軫,玆將曠古之禮,爰擧揚庭之儀,有惠必推,若蒸陽之旁達,無瑕不滌,猶膏雨之普霑。自本月初四日昧爽以前,除謀反大逆,謀叛子孫謀殺毆罵祖父母父母,妻妾謀殺夫,奴婢謀殺主,謀故殺人魘魅蠱毒,關係國家綱常,贓汚强竊盜雜犯死罪外,徒以下付處,安置充軍,已至配所,未至配所,已發覺,未發覺,已決正,未決正,咸宥除之,敢以宥旨前事,相告言者,以其罪罪之,在官者各加一資,資窮者代加。於戲,雙擎十行,荷龍光之載邇,三呼萬歲,環鯷封而胥欣,故玆敎示,想宜知悉。弘文〈館〉提學閔種默製進。
己丑六月初四日初更,上御萬慶殿。回還三使臣入侍時,同副承旨鄭寅學,假注書邊東翼,記事官金鶴洙·鄭世源,進賀兼冬至謝恩正使李淳翼,副使金綺秀,書狀官宋榮大,以次進伏訖。上曰,史官分左右。仍命三使臣進前,淳翼等進前。上曰,遠路無事往還乎?今爲屢朔矣。淳翼曰,聖念攸及,無事往還,留館爲一百十餘日矣。上曰,今番之行,見大婚儀節則何如耶?淳翼曰,皇帝不親迎,而皇后與嬪宮,夜間同爲入闕,臣等無禮部指麾,故未得入參矣。上曰,皇帝親摠,而皇太后不聽政耶?綺秀曰,取見文蹟則可知皇太后無所參政矣。上曰,皇帝視朝早而罷朝亦早乎?綺秀曰,然矣。上曰,後苑逐日習射乎?榮大曰,筵講畢後習射,日以爲常矣。上曰,兵丁鍊習之法,何如乎?榮大曰,逐年鍊操,此爲已例矣。淳翼曰,今番詔書順付時,任譯金泰漢·卞春植·李泌基·崔鶴永,不無效勞矣。在前如此之時,多有已例,令該院從自願施賞恐好。上曰,已爲分付該院矣。上曰,吳大徵,以醇親王尊崇事上疏,而以濮王·秀王爲引云,信然否?淳翼曰,此係朝論,而出於二月初京報中,故臣等亦嘗見之矣。上曰,黃河水今則無患耶?榮大曰,處處潰決,被災甚廣,防築之役,尙未訖功矣。上曰,中國亦以錢貨爲弊耶?淳翼曰,中國則一從銀價之貴賤,而錢貨隨時輕重矣。上曰,貞度門火災,延及太和門云,見之否?淳翼曰,臣等屢次入見矣。上曰,瞬息頃,火災乃至此耶?淳翼曰,延燒不至太過,而新構假門矣。上曰,今見聞見錄,則災異非常,何如是耶?榮大曰,霎時間地動,民戶之受災,如此之多矣。上曰,皇帝親祭先農壇云,其時參班否?淳翼曰,臣等亦因禮部指麾,皇帝動駕時,祗送祗迎於午門前矣。上曰,遼野內外,偏被水災云,果然否?淳翼曰,此亦聞諸傳說矣。上曰,中國今年,別無旱災耶?淳翼曰,中國亦有旱災,行祈雨祭矣。上曰,皇帝親摠後,有何所聞,而朝臣中,或有尋訪往來耶?淳翼曰,治法政謨,有非外國使臣所可與聞,而朝臣別無尋訪往來矣。上曰,農壇在於何處耶?榮大曰,在於正陽門外十里許矣。上曰,皇帝勤講乎?淳翼曰,聞諸近臣,則皇上勤於典學矣。上曰,太和門,火災後改建,而制度比前何如耶?淳翼曰,將行大婚慶禮,故先設假門,而極其精巧矣。上曰,他國人亦或尋訪,而洋人比前何如,其數幾許云耶?淳翼曰,各國人別無尋訪,而洋人留京,比前稍減,然屋廬則在在侈美矣。上曰,皇帝幾次見謁乎?榮大曰,每於動駕時祗迎,故十餘次仰瞻矣。上曰,皇帝體長,勝於前時耶?淳翼曰,實難仔細仰瞻,而大體言之,短小淸弱矣。上曰,醇親,或路上見之耶?所乘何也,服色何如,所率幾何耶?綺秀曰,醇親旣不乘天賜杏黃轎子,則徒御之簡率,亦推可知矣。上曰,今番使臣,不見皇太后耶?在前三使,皆見之云矣。淳翼曰,正月紫光閣筵宴時,皇太后與皇帝臨御云,而今番則無設宴,故不爲臨御矣。上曰,皇帝動駕時,出宮何時,還宮何時,三使仰瞻於何處,人民之觀瞻,亦如我國耶?淳翼曰,皇帝動駕,本無威儀,而出還宮時刻,有早有晩矣。臣等每於午門前,祗送祗迎矣。上曰,皇太后時御所,在於南海,而皇帝寢殿,亦在南海,爲政於乾淸宮耶?淳翼曰,南海有西苑門,而門內有新建殿閣矣。上曰,李應浚何所誤錯,而至於咨文出來耶?綺秀曰,昨年紅蔘免稅時,未知有行賄事,而今番則李應浚入京之前,臣等已以兼帶使銜而留館,行賄圖免,誠是不當之說,故臣等與禮部郞中,有所辨破之,還報禮部矣。畢境出送咨文,未知彼人,執何意生事端也,然事已妥帖,李應浚不必深罪也。上曰,加上徽號進冊時,儀節何如,而陳賀於何處耶?淳翼曰,進冊於太和殿階上,而臣等行禮於午門前,陳賀時,臣等參班於殿庭矣。上曰,見養象處乎?淳翼曰,往見之矣。上曰,大婚時,李鴻章入朝,而幾日後出去乎?淳翼曰,聞大婚時入京,而臣等則未之接面也。上曰,沿路年形何如,而平壤·松都以上,何如耶?倘免凶則幸矣。誠用是憧憧也。綺秀曰,比臣復路之際,雨澤猶未洽足,而農形則頗有登稔之望云矣。上曰,中國之於我國,想到底,而我國亦然矣。淳翼曰,誠是然矣。上命三使臣先退,仍命史官就座。又命退承史,以次退出。
上在景福宮。停常參·經筵。
自人定至初五日開東,灑雨下雨,測雨器水深五分。自人定至初六日開東,灑雨下雨,測雨器水深一分。
藥房提調金昌熙,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿,氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎,王大妃殿進御二錢重人蔘粟米飮,自今日一貼式限二貼煎入事,榻前下敎。
金昇圭啓曰,明日常參·經筵,取稟。傳曰,停。
鄭寅學啓曰,三品官之毋得過三日,循例請牌,曾有定式矣。工曹參議柳,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
李勝宇啓曰,肅單法意,何等審愼,而禁軍別將李鳳儀肅單中,有所錯誤,致勤下詢,臣之曚然捧入,不勝惶悚,原單子,使之改修正以入,而當該禁軍別將,從重推考,通禮院官員,所當重勘,而本院請推之外,無他可施之罰,何以爲之?敢稟。傳曰,允。拿處。
又啓曰,密符親納,例也,而前忠淸監司閔泳商,謂有身病,使其褊裨替納,事甚未安,推考,何如?傳曰,允。
又啓曰,卽伏見全羅右水使趙東勳歲抄啓本,則去三月二十五日封發者,今始到院,撥路申飭,前後何如,而如是遲滯,事甚稽忽,該帥臣不可無警,從重推考,何如?傳曰,允。
以朴俊錫赦單子,傳于李勝宇曰,放。
執義鄭寅星,司諫崔在澈,掌令宋世鉉·崔翼瑞,持平沈遠翼·韓永元,獻納李奭種,正言李義悳·申炳休等啓曰,請物故罪人國榮亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥戮之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請黑山島減死定配罪人載仁,亟令王府嚴鞫得情,快施極律焉。措辭見上請謀反不道罪人鍾三·鳳周竝施孥戮之典焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩施以孥戮之典焉。措辭見上請謀反不道罪人岐鉉,知情不告罪〈人〉玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請光州牧定配罪〈人〉沈耽應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典,薪智島定配罪人李英俊,更令王府。設鞫得情,夬正邦憲焉。措辭見上請大逆不道罪人赫晉·祐秀·衡周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州定配罪人魚用海,更令王府,嚴加鞫覈,明正典刑焉。至於物故罪人李炳埴,尤有甚於此三罪人之負犯,素以陰譎梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可以處之尋常,輿情憤鬱,國論沸騰。請物故罪人李炳埴施以孥戮之典焉。措辭見上請賜死罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請犯上不道罪人樂寬,亟施孥戮之典,俾洩公憤,以絶亂萌焉。措辭見上請輕斃罪人英植加施适·雲之律,在逃罪人泳孝·玉均·光範·載弼等,刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植,竝加施适·雲已施之典。措辭見上請謀反大逆不道罪人永植,亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈,竝令王府設鞫得情,亟正邦憲焉。措辭見上請謀反不道罪人昌寬,亟施孥戮之典,以雪神人之憤焉,措辭見上請薪智島圍籬安置罪人池錫永,亦令王府,一體設鞫,嚴覈得情,夬正典刑焉。措辭見上請呂島加棘還發配罪人申箕善,更加嚴鞫,期於得情,夬正邦刑焉。措辭見上請秋曹刑訊罪人韓容奭·柳智永,王府取招罪人李承喜,竝令王府設鞫得情,夬伸王章,以洩神人之憤,不參之三司三人,加施島配之典,以立人紀焉。措辭見上答兩司曰,不允。韓容奭·柳智〈永〉·李承喜事,已有處分,勿煩,三人事,勿煩。
司諫崔在澈,獻納李奭鍾,正言李義悳·申炳休等啓曰,請梟示罪人性世亟施孥戮之典。措辭見上答院曰,不允。
以右承旨閔致憲牌不進罷職傳旨,傳于金昇圭曰,只推。
金昇圭以奎章閣言啓曰,頒賜冊子安寶次,奎章之寶請出之意,敢啓。傳曰,知道。
又以吏曹言啓曰,別歲抄書入事,命下矣。居中居下,永不敍用,勿揀赦前,一體書入乎?敢稟。傳曰,一體書入。
又以典圜局言啓曰,本局委員李圭鎭身病改差,代幼學李忠求,前司勇張思勳,竝差下,令該曹口傳下批,何如?傳曰,允。
吏曹口傳政事,典圜局委員單李忠求·張思勳。
李勝宇以義禁府言啓曰,時囚罪人李承喜,過齋後卽爲刑訊取招,故今此赦單子中,不得擧論之意,敢啓。傳曰,知道。
己丑六月初五日午時,上御興福殿,丁提督接見入侍時,行都承旨南廷哲,左承旨金昇圭,假注書尹相燮,記事官鄭世源,檢校待敎李垠鎔,以次侍立訖。上具翼善冠·衮龍袍,御交椅。仍命史官分左右,又命通使引接丁提督。提督升殿。上出楹外,行相揖禮。仍命傳語曰,請就椅。提督就椅。上曰,道路遙遠,日熱漸熾,行駕安穩,而皇上聖體,若何?皇太后·皇后氣候安寧乎?提督曰,皇上聖體一樣,皇太后·皇后,氣候亦一樣矣。提督曰,日熱雖如此,聖念攸曁,無事來到矣。仍曰,盛炎如此,聖體,若何?世子宮氣候安寧乎?上曰,俱爲安過矣。上命傳語曰,未還本宅今幾年,而得聞安報乎?提督曰,于玆六年,而近聞安信矣。上命傳語曰,略具薄饌,幸須下箸也。提督固辭曰,如此炎熱,聖體勞動旣多,想難酬應,且所食未久,卽欲退去。上命傳語曰,久阻之餘,不無悵缺之懷,以進略饌,則勿固辭也。仍與之下箸,少間退饌後,提督曰,善飮啜,伏感伏感。上命傳語曰,阻凡幾年,今旣相奉,久留休息,甚望甚望,提督曰,行期甚促迫,難以久留,故明日登程伏計矣。上曰,誼同一室之地,如是餞別,則悵耿之懷,實難形喩,更思留息也。提督曰,下懷亦然,而勢難曠日矣。仍告退,行擧手禮。上答揖禮,惟祝行駕平安也。仍命承史,以次退出。
己丑六月初五日申時,上御興福殿。吳統領接見入侍時,行都承旨南廷哲,左承旨金昇圭,假注書尹相燮,記事官鄭世源,檢校待敎李垠鎔,以次侍立訖。上具翼善冠·衮龍袍,南向立交椅前,仍命通使,引接吳統領。統領升殿,鞠躬拜禮。上擧手答揖。仍命傳語曰,遠路盛炎,行旆無事,而皇上聖體,若何?皇太后·皇后,氣候安寧乎?統領曰,皇上聖體一樣,皇太后·皇后,氣候亦一樣矣。統領奏曰,聖念攸曁,無事來到矣。統領曰,盛炎如此,聖體,若何?世子宮氣候安寧乎?上曰,俱爲安過矣。上仍命傳語曰,今年歲幾何而有子乎?統領曰,年今五十五歲,而只有一子矣。上命傳語曰,南洋大臣近節安寧耶?統領曰,安寧矣。上命傳語曰,略具薄饌,幸須善啖否?統領曰,祗承厚饋,伏感伏感。上曰,不日發程云,信否?逢別遽爾,未盡所懷,殊甚耿耿,久留休息,甚望甚望。統領曰,行期甚促迫,不得久留之勢也,明日登程伏計矣。仍告退,行拜禮。上答揖以送。仍命承史,以次退出。
上在景福宮。停常參·經筵。
金炳秀啓曰,明日常參·經筵,取稟。傳曰,停。
又啓曰,同副承旨鄭寅學,今日不爲仕進,卽爲牌招,何如?傳曰,允。
傳于李勝宇曰,政官牌招開政。
傳于李勝宇曰,少尹外京兆堂上竝許遞,今日政差出。
傳于李勝宇曰,在外同成均·同春秋許遞,今日政差出。
傳于鄭寅學曰,奉審閣臣入侍。
傳于李勝宇曰,知經筵竝許遞,今日政差出。
傳于李勝宇曰,在外同敦寧許遞,今日政差出。
傳于李勝宇曰,有實故玉堂許遞,前望單子入之。
玉堂前望單子入之,副校理徐廷厚落點。
傳于鄭寅學曰,砥平縣監之代,泗川縣監金泳九擬入。
傳于鄭寅學曰,今日政遷轉守令,勿拘常格,未準朔中擬入。
傳于鄭寅學曰,陰城縣監之代,珍島監牧官宋徽老擬入。
持平韓永元,正言申炳休等啓曰,請物故罪人國榮亟施孥戮之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥戮之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周竝施孥戮之典焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相齊者也。揆以王章,不可島配而止,亟施邦憲,以重獄體焉。措辭見上請光州牧定配罪人沈耽應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典,薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲而行之律,使此王法伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔〈州〉府定配罪人魚用海,更令王府嚴加鞫覈,明正典刑焉。至於物故罪人李炳埴,尤有堪於此三罪人之負犯,素以陰〈譎〉梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可而處之尋常,輿情憤鬱,國論沸騰。請物故罪人李炳埴施以孥戮之典焉。措辭見上請賜死罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請犯上不道罪人樂寬亟施孥戮之典,俾洩公憤,以絶亂萌焉。措辭見上請輕斃罪人英植加施适·雲之律,在逃罪人泳孝·玉均·光範·載弼等,刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植,竝加施适·雲已施之典。措辭見上請謀反大逆不道罪人英植,亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典。智島減死定配罪人李上祿,更令王府,嚴鞫得情,夬正典刑焉。措辭見上請蛇島加棘罪人慶光國,竝令王府設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴灝陽,綾州牧遠地定配罪人尹雄烈,竝令王府設鞫得情,亟正邦憲焉。措辭見上請謀反不道罪人昌寬,亟施孥戮之典,以雪神人之憤焉。措辭見上請薪智島圍籬安置罪人池錫泳,亦令王府,一體設鞫,嚴覈得情,夬正典刑焉。措辭見上請呂島加棘還發配罪人申箕善,更加嚴鞫,期於得情,夬正邦刑焉。措辭見上請秋曹刑訊罪人韓容奭·柳智永,王府取招罪人李承喜,竝令王府設鞫得情,夬伸王章,以洩神人之憤,不參之三司三人,加施島配之典,以立人紀焉。措辭見上正言申炳休啓曰,請梟示罪人性世亟施孥戮之典。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
李勝宇啓曰,明日傳香禮房承旨當爲齋宿,右承旨閔致憲,所當牌招,而拘於廳規,不得請牌,何以爲之?敢稟。傳曰,牌招。
傳于鄭寅學曰,訓鍊正洪泰謨內禁將除授。
閔致憲以吏曹言啓曰,金堤郡守朴顯陽,受由上京矣,身病猝重,萬無還官之望云,罷黜,何如?傳曰,臨陂縣令李鶴年相換。
又以吏曹言啓曰,溫陵令朴周憲,以其身病,呈狀乞遞,改差,何如?傳曰,景慕宮令鄭志喆相換。
又以吏曹言啓曰,咸從府使閔命植,以其身病,呈狀乞遞,改差,何如?傳曰,竹山府使李命夏相換。又以吏曹言啓曰,金堤郡守朴顯陽,臨陂縣令李鶴年相換事,命下矣。金堤郡守,以前任居昌都護府使,方在解由未出中,臨陂縣令李鶴年,以前任井邑縣監,方在解由未出中,何以爲之?敢稟。傳曰,勿拘。
鄭寅學,以兵曹言啓曰,訓鍊院主簿權鍾祿,以其病難供職,呈狀乞遞,改差,何如?傳曰,允。
又以兵曹言啓曰,內禁衛將李敏鼎·閔致儉,五衛將李休翼·卞德奎·車鍾說,守門將李先基·孔昌魯,俱以病難供職,呈狀乞遞。文臣兼宣傳官閔泳國,除授在外,過限未肅拜,新除授全羅右水使盧炳稷,素患痰癖之症,一倍添劇,萬無登途赴任之望,戶奴呈狀乞遞矣。實病旣如比,則有難强令赴任,竝改差,何如?傳曰,允。
有政。吏批,判書金壽鉉牌招不進,參判金明圭進,參議尹容善牌招不進,右承旨閔致憲進。以吏批言啓曰,判書金壽鉉,參議尹容善竝牌招不進,小臣獨政未安,何以爲之?敢稟。傳曰,仍爲之。又以吏批言啓曰,漆谷都護府使李源老,受由上京矣身病猝重,萬無還官之望云,罷點,何如?傳曰,允。以宋榮大爲修撰,閔泳商爲判尹,金綺秀爲同敦寧,吳益泳爲左尹,具奭祖爲右尹,李淳翼·南廷益·趙秉世爲知經筵,朴周陽·姜文馨爲同春秋,趙秉稷爲同成均,金泳九爲砥平縣監,閔泳敦爲龍崗縣令,禹成圭爲漆谷府使,兼執義宋榮大進賀謝恩兼冬至正使書狀官減下,親軍南營文案單李宗鎬,和順縣監金堯莢,鎭安縣監李重翼相換事承傳。
兵批,判書閔泳煥進,參判具然泓病,參議李冕雨病,參知金大鉉入直〈進〉,同副承旨鄭寅學進。以兵批言啓曰,訓鍊正今當差出,而擬望之人乏少,外任竝擬,何如?傳曰,允。以金晢根·吳致箕爲同知,李奎璿爲同訓鍊,具然郁爲內禁將,鄭東郁·趙基宣·孫善在·林基哲爲五衛將,金鳳熙·李熙昇·李晥淳爲忠壯將,金在遇爲訓鍊正,尹永昌爲訓鍊主簿,趙秉輯爲文兼,金寬濟·張重植爲守門將,金基俊爲全羅右水使,同知單金景鉉,同知加設單,閔炯植·韓在民·梁海杓·李宗舜·柳興九,五衛將加設單韓致廷,大護軍李淳翼,護軍張學洙·趙文永,副護軍盧炳稷,副司果李建永·池得圭·申錫弘,副司勇崔鎭衡,以上竝單付,兼內禁將單洪泰謨今加折衝除授事,承傳,守判中樞李淳翼回還正使,依定式減下。
傳于閔致憲曰,寧越府使之代,春川判官安吉壽擬入。
吏批,再政。以權鳳圭爲明川府使,安吉壽爲寧越府使。閔致憲以吏批言啓曰,春川府判官,今當差出,而本府以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。三政,以李源兢爲春川府使。四政,以宋徽老爲陰城縣監,溫陵令朴周憲,景慕宮令鄭志喆相換,咸從府使閔命植,竹山府使李命夏,金堤郡守朴顯陽,臨陂縣令李鶴年,已上相換事,承傳。
以江原監司鄭泰好狀啓,獜蹄縣民擾罪人沈宜昌等三人,移囚橫城縣,而該縣監趙基澤,不善操飭,以致逃失,其罪狀,令攸司稟處,臣亦惶恐待罪事,傳于鄭寅學曰,勿待罪事,回諭。
閔致憲以承文院言啓曰,今番節使回便,有詔書四道,順付三次賜縀事,賜物事,使臣加賞事矣。以前頭使行,恭伸謝悃之意,撰出先通咨文,以爲入送之地,何如?傳曰,允。
鄭寅學,以親軍統衛營言啓曰,本營軍司馬姜敬熙,身病甚重,勢難察任,改差,何如?傳曰,允。
己丑六月初六日申時,上御萬慶殿。奉審閣臣入侍時,同副承旨鄭寅學,假注書邊東翼,記事官金鶴洙·鄭世源,直提學金宗漢,以次進伏訖。上曰,史官分左右。上曰,閣臣進前。宗漢進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。還詣景陵,仍留監祭,將事安寧之意,敢此仰達矣。上曰,諸陵上俱爲泰平,碑閣丁字閣亦無頉乎?宗漢曰,詳細看審,則健元陵薍簾多有破傷,穆陵陵上右曲墻外補土頹圮,爲三間之廣。徽陵丁字閣間間滲漏,薍簾破傷無餘,紅箭門朽敗顚覆,魂床地衣二立破傷,惠陵丁字閣內,地衣破傷無餘,元陵丁字閣西簷瓦子破落,爲五六箇,閣內間間滲漏,綏陵丁字閣內前面滲漏,閣外面簷靑板一處破落,景陵丁字閣前面一處滲漏,四張地衣,三立破傷,拜席二立破傷,不得不及今修改矣。上曰,然則陵官何不馳報耶?宗漢曰,已報于戶曹·禮曹,而姑無回題云矣。上曰,自政院卽速申飭于戶曹·禮曹,不日修改後,登聞,可也。寅學曰,謹當依敎擧行矣。上曰,何時將事,何時離發乎?宗漢曰,三更量將事,仍卽發行矣。上曰,從何路往還耶?宗漢曰,從新作路往來矣。上曰,久旱之餘,今番之雨爲洽,而沿路農形,何如耶?宗漢曰,引水處則盡爲移秧,而所餘者乾畓矣。上曰,閣臣先退,仍命史官就座。又命退承史,以次退出。
上在景福宮。停常參·經筵。
自未時至酉時,灑雨下雨,測雨器雨深二分。夜自二更至開東,灑雨下雨,測雨器水深五分。
鄭寅學啓曰,來十一日朝參日次矣。敢稟。傳曰,停。
又啓曰,明日常參·經筵,取稟。傳曰,停。
金炳秀啓曰,右副承旨李勝宇今日不爲仕進,卽爲牌招,何如?傳曰,允。
持平沈遠翼,正言李義悳等啓曰,請物故罪人國榮亟施孥戮之典。措辭見上請大逆不道罪人鍾一·振采竝施适·雲之例。措辭見言請逆賊友文·光友加施孥戮之典,致後·筵壽竝施孥戮之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,快正典刑焉,措辭見上請黑〈山〉島減死定配罪人載仁,亟令王府,嚴鞫得情,快施極律焉。措辭見上請謀反〈大逆〉不道罪人鍾三·鳳周竝施孥戮之典焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩施以孥戮之典焉。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相齊者也。揆以王章,不可島配而止,亟施邦憲,以重獄體焉。措辭見上請光州牧定配罪人沈耽應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請謀反不道罪〈人〉哲均·東根,知情不告罪人善敎竝施孥戮之典。措辭見上請反謀大逆不道罪人秉淵亟施适·雲已施之律,知情不告罪人啓豊加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖竝施孥戮之典焉。措辭見上請鹿島安置罪人柳道奭,鍾城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。至於物故罪人李炳埴,尤有甚於此三罪人之負犯,素以陰〈譎〉梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不而處之尋常,輿情憤鬱,國論沸騰。請物故罪人李炳埴施以孥戮之典焉。措辭見上請賜死罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請犯上不道罪人樂寬,亟施孥戮之典,俾洩公憤,以絶亂萌焉。措辭見上請輕斃罪人英植,加施适·雲之律,在逃罪人泳孝·玉均·光範·載弼等,刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植,竝施适·雲已施之典。措辭見上請謀反大逆不道罪人永植,亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈,竝令王府,設鞫得情,亟正邦憲焉。措辭見上請謀反不道罪人昌寬,亟施孥戮之典,以雪神人之憤焉。措辭見上請薪智島圍籬安置罪人池錫永,亦令王府,一體設鞫,嚴覈得情,夬正邦刑焉。措辭見上請呂島加棘還發配罪人申箕善,更加嚴鞫,期於得情,夬正邦刑焉。措辭見上請秋曹刑訊罪人韓容奭·柳智永,王府取招罪人李承喜,竝令王府,設鞫得情,夬伸王章,以洩神人之憤,不參三司三人,加施島配之典,以立人紀焉。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。
持平沈遠翼,正言李義悳等啓曰,請梟示罪人性世亟施孥戮之典,措辭見上答院曰,不允。
鄭寅學,以弘文館言啓曰,新除授修撰宋榮大,卽爲牌招察任,何如?傳曰,允。又以弘文館言啓曰,新除授副校理徐廷厚,時在平安道龍崗縣任所,經筵入番事緊,請斯速乘馹上來事,下諭。傳曰,許遞。
李勝宇,以義禁府言啓曰,通禮院假引儀黃義喆拿處事,傳旨啓下矣。黃義喆係是雜技,依例移送秋曹之意,敢啓。傳曰,飭已施矣。分揀放送。
又以義禁府言啓曰,京畿監司吳俊泳狀啓內,砥平縣監李承喜,爲先罷黜,其罪狀,令攸司稟處事啓下矣。李承喜旣因傳旨,方在拿囚中,待開坐添問目,刑訊取招之意,敢啓。傳曰,知道。
又以義禁府言啓曰,江原監司鄭泰好狀啓內,橫城縣監趙基澤罪狀,令攸司稟處事啓下矣。趙基澤時在任所,依例發遣府書吏,差兼官後,拿來,何如?傳曰,待待命拿囚。
上在景福宮。停常參·經筵。
李勝宇啓曰,明日常參·經筵,取稟。傳曰,停。
以全羅監司李憲稙啓本,罪人吳慶然益山郡到配事,傳于李勝宇曰,放。
以平安監司閔泳駿啓本,罪人千一成中和府到配事,傳于李勝宇曰,放。
掌令崔翼瑞,獻納李奭鍾等啓曰,請物故罪人國榮亟施孥戮之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·筵壽竝施孥戮之典。措辭見上請謀反大逆不道知情不告罪人榮瑾〈亟施〉孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請謀反不道罪人鍾三·鳳周竝施孥戮之典。措辭見上請正法罪人演承·洛承,竝施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人金致元,呂島減死定配罪人崔鳳儀,昌島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相齊者也。揆以王章,不可島配之止,亟施邦憲,以重獄體焉。措辭見上請光州牧定配罪人沈耽應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典,薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲而行之律,使此王法伸以邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等,亟施适·雲已施之律,以正邦憲焉,措辭見上請謀反不道罪人遠善·斗榮·鍾海·經學與謀反〈大逆〉不道罪人知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。至於物故罪人李炳埴,尤有甚於此三罪人之負犯,表以陰〈譎〉梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可而處之尋常,輿情憤鬱,國論沸騰。請物故罪人李炳埴,施以孥戮之典焉。措辭見上請賜死罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請犯上不道罪人樂寬,亟施孥戮之典,俾洩公憤,以絶亂萌焉。措辭見上請輕斃罪人英植,加施适·雲之律,在逃罪人泳孝·玉均·光範·載弼等,刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植,竝加施适·雲已施之典。措辭見上請謀反大逆不道罪人英植亟施适·雲已施之律,以正〈邦〉憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請蛇島加棘罪人慶光國,竝令王府設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈,竝令王府設鞫得情,亟正邦憲焉。措辭見上請謀反不道罪人昌寬,亟施孥戮之典,以雪神人之憤焉。措辭見上請薪智島圍籬安置罪人池錫泳,亦令王府,一體設鞫,嚴覈得情,夬正典刑焉。措辭見上請呂島加棘還發配罪人申箕善,更加嚴鞫,期於得情,夬正邦刑焉。措辭見上請秋曹刑訊罪人韓容奭·柳智永,王府取招罪人李承喜,竝令王府設鞫,夬伸王章,以洩神人之憤,不參之三司三人,加施島配之典,以立人紀焉。措辭見上獻納李奭鍾啓曰,請梟示罪人聖世亟施孥戮之典。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
兵曹口傳政事,親軍西營軍司馬單黃苙。
李勝宇以刑曹言啓曰,以平安監司閔泳駿啓本,中和府到配罪人金溎炫,放字書下矣。謹依書下,卽爲放送事,分付道臣之意,敢啓。傳曰,知道。
又以義禁府言啓曰,因全羅監司李憲稙啓本,遠配罪人吳慶然益山郡到配事,放字書下,因平安監司閔泳駿啓本,遠配罪人千一成中和府到配事,放字書下矣。吳慶然·千一成等放送事,分付各該道道臣之意,敢啓。傳曰,知道。
同敦寧金綺秀疏曰,伏以,臣於日昨,伏奉除旨,以臣爲同知敦寧府事者,臣感恩怵義,固當竭蹶趨承,而第臣本無敦寧,揆以格例,在所當遞,敢陳短章,仰瀆崇嚴,伏乞聖明,俯垂鑑諒,照例遞改,以存公格,以安私分,千萬幸甚,臣無任云云。答曰,省疏具悉。所請依施。
方外儒生幼學申錫汶,進士李源正·金海秀,幼學沈宜軾·申鉉九·趙元奎·金淳喜·兪奎煥,進士申弘均,幼學李徽翼·張烈·任憲哲·徐相七·李亮翼·金健秀,進士申弘善·金永直,幼學安弼承·金定濟·徐丙薰·尹泳學·李升宰·尹政求,進士金鎭協,幼學李浩冕·鄭寅奕·尹孝觀·洪麟觀,進士魚允承,幼學金寬濟·洪鍾德·劉秉璿·吳佑根·李載紳,進士朴海鎭,幼學沈鼎燮·金最基·吳衡根·李晦秀·洪性天·李定相·兪升濬·洪承哲·李鼎稙·金興善,進士徐相九,幼學蔡基鎬·張麟煥·李周鉉,進士徐相肅,幼學金定基·權鍾煥·李秀俊·魚瑢善·徐晉錫,生員洪鍾晉,幼學金東瑄·李昌烈,進士李源禧·尹泰吉·朴用厚·李可豊,幼學趙炳·李恒冕·趙範夏·具弼書·申梜·朴洪錫,進士李愚奭,幼學閔景植·申泰元·沈鼎澤·洪肯燮·黃頀淵·閔致斗·李友應·申錫奎·李承默,進士李升鉉,幼學李源永·李最稙·李悳珪·李浩稙·李興珪·李道恒·尹泰善·金炳翕·兪相傅·鄭雲驥·朴明鎭·鄭衡澤·洪在浩·李龍珪·李載馨,進士李範澈,幼學徐相曾·宋光植·趙成奎·李承謨等,疏曰,伏以,義理者,華夷之所由分也,倫綱者,人獸之所由判也。義理晦而不明,則中華而淪於夷狄,倫綱頹而不張,則人類而陷於禽獸,上之所以導率,下之所以講究者,舍是二者而奚以哉?顧以世級日趨汚下,人心日入沈痼,至於今番韓容奭·柳智永·李承喜輩而極矣。先正臣宋時烈道學德業,卓然爲百世師,列聖之所禮遇,士林之所尊仰,寔是朱子後一人,通一國而無異辭,四相臣忠獻公臣金昌集,忠文公臣李頤命,忠翼公臣趙泰采,忠愍公臣李健命辛壬建儲之危忠卓節,可以建天地而不悖,俟百世而不惑,質諸鬼神而無疑。噫,彼容奭,乃敢醜正侮賢,不少顧忌,至爲人臣所不敢道之說,聞之者骨顫,言之者膽掉,此眞充塞義理,甘爲斯文之亂賊,宗社之罪人也。智永之誘驛隷納貨校宮,擅換姓以圖免役,比諸安文成公納僕故事,倫綱之大變,恒情之所共惡,該縣監李承喜,不惟不惡之,乃反相濟,敢援國家賜姓之例,題而印之,以爲黌堂事實,此豈人臣之所敢形諸文字者乎?容奭之犯上不道,智永之敗常無倫,斷不容誅,而承喜腸肚相連,手脚盡露,始焉而杖囚唱議之儒生,終焉而掩置移囚之營關,專出護黨之私,自犯無君之科,厥罪惟均,不可以差殊看者也。是以公議愈激,畿儒叫閽,齋生捲堂,三司大臣,相繼而聲討之不已,於此大可見所同者人心也,難抑者公議也。前後批旨,略示好惡,終靳允兪,尙未蒙鞫正之命,固知聖人好生之德,與天地同其大,而春生秋殺,竝行不悖,今玆處分,豈以其鄕曲蚩蠢,不足深誅,語言薄過,不足詳覈而然乎?涓涓之滴,終爲江河,綿綿不絶,或成網羅,繫金柅而戒羸豕則有以制其漸,附銅渾而觀物衆則莫能遁其情。然則三賊之所干犯,神人之所共憤,輿儓之所共知,其可以微眚而恕之,薄勘而止哉?朱子曰,君父之讎,不與共戴天者,天之所覆,地之所載,凡有君臣父子之性者,發於至痛,不能自已之同情,而非專出於一己之私也。臣等之言,卽擧國之公議也,非但擧國之公議,乃萬世之公議也,何可咈公議遏輿憤,而有所容忍於無君無父之三賊者哉?玆敢相率齋沐,疾聲齊籲,伏乞聖明,廓揮乾斷,亟令王府,將此三賊,嚴鞫得情,快伸王章,使亂臣賊子知所懼,義理綱常不之墜,世道幸甚,斯文幸甚,臣等無任云云。省疏具悉。今此齊籲,可知公議之愈沸,旣今究覈,則自當有斟量處分,爾等知悉退修學業。
上在景福宮。停常參·經筵。
李勝宇啓曰,明日常參·經筵,取稟。傳曰,停。
又啓曰,假注書尹相燮有身病,勢難察任,今姑改差,何如?傳曰,允。
尹相燮改差,代以李丙逌爲假注書。
司諫崔在澈,掌令宋世鉉等啓曰,請物故罪人國榮亟施孥戮之典。措辭見上請物故罪人裕亟施孥〈戮〉之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥戮之典。措辭見上請謀反大逆不道知情不告罪人榮瑾亟施孥〈戮〉之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁,亟令王府嚴鞫得情,夬施極律焉。措辭見上請謀反不道罪人鍾三·鳳周竝施孥戮之典焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相齊者也。揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊加〈施〉孥戮之典,薪〈智〉島定配罪人李英俊更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲以行之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥永·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚龍海,更令王府嚴加鞫覈,明正典刑焉。至於物故罪人李炳埴,尤有堪〈於〉此三罪人之負犯,表以陰〈譎〉梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可以處之尋常,輿情憤鬱,國論沸騰。請物故罪人李炳埴,施以孥戮之典焉。措辭見上請賜死罪人源進支屬,亟施散配,以正邦憲焉,措辭見上請賜死罪人應準·會正支屬,竝施散配,以伸邦憲焉。措辭見上請犯上不道罪人樂寬,亟施孥戮之典,俾洩公憤,以絶亂萌焉。措辭見上請輕斃罪人英植加施适·雲之律,在逃罪人泳孝·玉均·光範·載弼等刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植,竝加施适·雲已施之典。措辭見上請謀反大逆不道罪人永植,亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈,竝令王府設鞫得情,亟正邦憲焉。措辭見上請謀反不道罪人昌寬,亟施孥戮之典,以雪神人之憤焉。措辭見上請薪智島圍籬安置罪人池錫永,亦令王府設鞫,嚴覈得情,夬正典刑焉。措辭見上請呂島加棘還發配罪人申箕善,更加嚴鞫,期於得情,〈以正〉邦憲焉。措辭見上請秋曹刑訊罪人韓容奭·柳智永,王府取招罪人李承喜,竝令王府設鞫得情,夬伸王章,以雪神人之憤,不參之三司三人,加施島配之典,以立人紀焉。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。
掌令宋世鉉啓曰,請物故罪人性世,亟施孥戮之典,措辭見上答院曰,不允。
上在景福宮。停常參·經筵。
自巳時至人定,灑雨下雨,測雨器水深二寸二分。自人定至十一日開東,灑雨下雨,測雨器水深四分。
藥房提調金昌熙,副提調南廷哲啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮。世子嬪宮,口傳問安。答曰,知道。
李勝宇啓曰,明日常參·經筵,取稟。傳曰,知道。
閔致憲啓曰,左副承旨金炳秀,同副承旨鄭寅學,今日不爲仕進,竝卽牌招,何如?傳曰,允。
執義鄭寅星,正言申炳休等啓曰,請物故罪人國榮亟施孥戮之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·筵壽竝施孥戮之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁,亟令王府嚴鞫得情,夬施極律焉。措辭見上請謀反不道罪人鍾三·鳳周竝施孥戮之典焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相齊者也。揆以王章,不可島配而止,亟施邦憲,以重獄體焉。措辭見上請光州牧定配罪人沈耽應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓農,加施孥戮之典,薪〈智〉島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲而行之律,使此王法伸而邦憲明焉,措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆不〈道〉知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。至於物故罪人李炳埴,尤有堪於此三罪人之負犯,表以陰〈譎〉梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可而處之尋常,輿情憤鬱,國論沸騰。請物故罪人李炳埴施以孥戮之典焉。措辭見上請賜死罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請犯上不道罪人樂寬亟施孥戮之典,俾洩公憤,以絶亂萌焉。措辭見上請輕斃罪人英植加施适·雲之律,在逃罪人泳孝·玉均·光範·載弼等刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植,竝加施适·雲已施之典。措辭見上請謀反大逆不道罪人英植亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請蛇島加棘罪人慶光國,竝令王府設鞫得情,亟正邦憲焉。措辭見上請智島島配罪人安寧洙,安州牧遠地定配罪人朴顥陽,綾州牧遠地定配罪人尹雄烈,竝令王府,設鞫得情,亟正邦憲焉。措辭見上請謀反不道罪人昌寬亟施孥戮之典,以雪神人之憤焉。措辭見上請薪智島圍籬安置罪人池錫泳,竝令王府,一體設鞫,嚴覈得情,夬正典刑焉。措辭見上請呂島加棘還發配罪人申箕善,更加嚴鞫,期於得情,夬正邦憲焉。措辭見上請秋曹刑訊罪人韓容奭·柳智永,王府取招罪人李承喜,竝令王府設鞫得情,夬伸王章,以洩神人之憤,不參之三司三人加施島配之典,以立人紀焉。措辭見上正言申炳休啓曰,請梟示罪人性世亟施孥戮之典。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
鄭寅學以議政府言啓曰,卽見江原監司鄭泰好狀啓,則麟蹄縣民擾諸罪人,査覈後,其中三漢,移囚橫城,而越獄逃躱,尙未捉得,不善防守之該縣監趙基澤罪狀,請令攸司稟處矣。今玆三囚,俱係重犯,苟能另加監守,豈有逃失之理?該守令固當照法嚴勘,而此時曠務,亦所當念,姑爲安徐,使之戴罪察任,罪人等,別般申飭,刻期跟捕,形止登聞事,分付,何如?傳曰,允。
又以奉常寺都提調·提調意啓曰,東籍親耕田所種大麥打作,則所出爲六石十四斗,小麥打作則所出爲一石之意,敢啓。傳曰,知道。
義禁府啓目,李承喜原情云云。傳旨及道啓內辭意,發問目,嚴刑鉤覈是白乎則,納供專事秪賴,所犯終不直陳,究厥情狀,極爲痛駭,待拷限加刑得情,何如?判付。啓,依允。
統禦使閔應植疏曰,伏以,臣於月前,冒陳至懇,未蒙恩諒,反承勉諭,且惶且感,益不知攸處,可堪,而故辭,飾讓也,旣辭而仍據,媒寵也。臣雖譾劣,判不爲此,臣於是任,豈不思殫竭報效,而才疎識蔑,心勞政拙,竊恐孤負委寄之重,庸是駴懼。且夫邇來,門闌盈盛,臣非徒私自兢惕,人之視之,亦將謂何?寵啓侮納,古訓豈欺,榮極悴至,其理甚矣。參倚公私,決難蹲冒,玆敢荐瀆短章,伏乞聖明,特垂淵鑑,將臣所有梱職及閣銜,竝賜鞶褫,俾無曠重務,以安微分,千萬幸甚,臣無任云云。答曰,省疏具悉。卿不必如是苦辭,益勉鎭圍之策。
上在景福宮。停常參·經筵。
鄭寅學啓曰,明日常參·經筵,取稟。傳曰,停。
傳于鄭寅學曰,都承旨·右副承旨許遞,前望單子入之。
承旨前望單子入之,趙同熙·李源中,落點。
鄭寅學啓曰,新除授承旨李源中,方在譴罷中,何以爲之?敢稟。傳曰,蕩滌敍用。
持平韓永元,正言李義悳等啓曰,請物故罪人國榮亟施孥籍之典。措辭見上請物故罪人裕亟施孥籍之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,夬正典刑焉,措辭見上請黑山島減死定配罪人載仁,亟令王府嚴鞫得情,快施極律焉。措辭見上請謀叛不道罪人鍾三·鳳周竝施孥戮之典焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典焉。措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典。薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王章伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。至於物故罪人李炳埴,尤有甚於此三罪人之負犯,表以陰〈譎〉梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可以處之尋常,輿情憤鬱,國論沸騰。請物故罪人李炳埴,施以孥戮之典焉。措辭見上請賜死罪人源進支屬,亟施散配,以正邦憲焉,措辭見上請賜死罪人應準·會正支屬,竝施散配,以伸邦憲焉。措辭見上請賜死諸罪人顯德·采夏·載晩·秉昌·宇熙支屬,竝施散配,亟降明命,以伸王章焉。措辭見上請犯上不道罪人樂寬,亟施孥戮之典,俾洩公憤,以絶亂萌焉。措辭見上請經斃罪人英植加施适·雲之律,在逃罪人泳孝·玉均·光範·載弼等,刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植,竝加施适·雲已施之典。措辭見上請謀反大逆不道罪人英植,亟施适·雲已施之律,以正邦憲焉。措辭見上請謀叛不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府嚴鞫得情,夬正典刑焉。措辭見上請蛇島加棘罪人洪晉遊,古今島加棘罪人李道宰,馬島加棘罪人安宗洙,智島加棘罪人慶光國,竝令王府設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈竝〈令〉王府設鞫得情,亟正邦憲焉。措辭見上請謀反不道罪人昌寬,亟施孥戮之典,以雪神人之憤焉。措辭見上請薪智島圍籬安置罪人池錫永,亦令王府,一體設鞫,嚴覈得情,夬正典刑焉。措辭見上請呂島加棘還發配罪人申箕善,更加嚴鞫,期於得情,夬正邦刑焉。措辭見上請秋曹刑訊罪人韓容奭·柳智永,王府取招罪人李承喜,竝令王府設鞫得情,夬伸王章,以雪神人之憤,不參之三司三人,加施島配之典,以立人紀焉。措辭見上獻納李奭鍾啓曰,請梟示罪人聖世亟施孥戮之典,措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
傳于鄭寅學曰,在外金吾堂上許遞,前望單子入之。
金吾堂上前望單子入之,知義禁趙秉鎬落點。
傳于鄭寅學曰,右副承旨·同副承旨,許遞,前望單子入之。
鄭寅學啓曰,都承旨趙同熙,左承旨金昇圭,右承旨閔致憲,左副承旨李源中,竝卽牌招,何如?傳曰,允。
兵曹口傳政事,親軍統衛營軍司馬單閔哲勳。
鄭寅學以禮曹言啓曰,永禧殿後面柱木道里蹲壓壁土頹圮處修改之役,今已竣完,御眞還安之節,卽爲擇日擧行,何如?傳曰,允。
又以禮曹言啓曰,永禧殿修改之役,今已竣完,御眞還安之節,卽爲擇日擧行事,草記允下矣。自第一室至第六室御眞還安吉日時,令日官金東萬推擇,則今六月十七日午時爲吉云,以此日時擧行,而還安祭,事畢後隨時設行,祝文令藝文館撰出事,分付,何如?傳曰,允。
又以義禁府言啓曰,因議政府草記,橫城縣監趙基澤罪狀,令攸司稟處,姑爲安徐,使之戴罪察任事,批旨允下矣。趙基澤拿勘,姑爲安徐,使之戴罪察任之意,分付該道道〈臣〉之意,敢啓。傳曰,知道。
上在景福宮。停常參·經筵。
閔致憲啓曰,明日常參·經筵,取稟。傳曰,停。承旨前望單子入之,李根澔·趙秉翊,落點。
閔致憲啓曰,新除授承旨李根澔,方在罷黜中,何以爲之?敢稟。傳曰,蕩滌敍用。
又啓曰,都承旨趙同熙,左副承旨李源中有身病,左承旨金昇圭牌不進,右副承旨趙秉翊,同副承旨李根澔未肅拜,院中只有臣一人,伴直無人,同副承旨,卽爲牌招,何如?傳曰,允。
傳于閔致憲曰,兩營新鍊兵丁演操,明日爲之。
持平沈遠翼,獻納李奭鍾等啓曰,請物故罪人國榮亟施孥戮之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·筵壽竝施孥戮之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和更爲設鞫得情,夬正典刑焉。措辭見上請黑山島減死定配罪人載仁,亟令王府嚴鞫得情,夬施極律焉。措辭見上請謀反不道罪人鍾三·鳳周竝施孥戮之典焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例。至於古今島減死島配罪人金應鳳,金堤郡定配罪人金俊文,〈與〉凶徒同惡相齊者也。揆以王章,不可島配而止,亟施邦憲,以重獄體焉。措辭見上請光州牧定配罪人沈耽應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵亟施适·雲已施之律,知情不告罪人啓農加施孥戮之典,薪〈智〉島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲而行之律,使此王法伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述竝,竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府嚴加鞫覈,明正典刑焉。至於物故罪人李炳埴,尤有勘於此三罪人之負犯,表以陰〈譎〉梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可而處之尋常,輿情憤鬱,國論沸騰。請物故罪人李炳埴,施以孥戮之典焉。措辭見上請賜死罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請犯上不道罪人樂寬亟施孥戮之典,俾洩公憤,以絶亂萌焉。措辭見上請輕斃罪人英植加施适·雲之律,在逃罪人泳孝·玉均·光範·載弼等,刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植,竝加施适·雲已施之典。措辭見上請謀反大逆不道罪人英植亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁竝施孥戮之典,智島減死定配罪人李上祿,更令王府嚴鞫得情,夬正典刑焉。措辭見上請蛇島加棘罪人慶光國,竝令王府設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈,竝令王府設鞫得情,亟正邦憲焉。措辭見上請謀反不道罪人昌寬亟施孥戮之典,以雪神人之憤焉。措辭見上請薪〈智〉島圍籬安置罪人池錫泳,亦令王府,一體設鞫,嚴覈得情,夬正典刑焉。措辭見上請呂島加棘遠發配罪人申箕善,更加嚴鞫,期於得情,夬正邦憲焉。措辭見上請秋曹刑訊罪人韓容奭·柳智永,王府取招罪人李承喜,竝令王府設鞫得情,夬伸王章,以洩神人之憤,不參之三司三人,加施島配之典,以立人紀焉。措辭見上正言申炳休啓曰,請梟示罪人性世亟施孥戮之典。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
閔致憲啓曰,鳳山郡守徐廷圭,移拜慈山防禦使,有除朝辭赴任之命矣。密符則以前防禦使所受仍佩,諭書則安寶,使院吏齎傳,何如?傳曰,允。
傳于閔致憲曰,藥院提調許遞,前望單子入之。
內醫院提調前望單子入之,趙秉鎬落點。
傳于閔致憲曰,明日出宮門路,以廣臨門爲之。
以左承旨金昇圭牌不進罷職傳旨,傳于閔致憲曰,只推。
李根澔以內務府言啓曰,卽見摠務官晉州結還事論啓,則句語旣多不審,而其曰臥還取耗,乃萬全之策,方俟今秋狀聞更張,又曰,自廟堂先爲稟覆,反致民逋,摠務官未曾有報府者,則廟堂何以預知其然而待之乎?至若川浦結,旣許限年蠲稅,而又何疊陳,事體有乖,朝綱太弛,萬萬慨歎,寧欲無言,此狀本還下送,摠務官洪時衡,施以譴罷之典,何如?傳曰,允。
吏曹啓目粘連,觀此江原監司鄭泰好狀啓,則以爲,保安察訪皮秉侃,査檢位土之簿,民無贖價橫徵,均定差役之規,馬兵越站偏苦,任三載馹路賴安,而今已個滿,衆情惜去,似此優異之債,合有久任責效,仍任事,令該曹稟處亦爲白有臥乎所,窠滿差代,乃是金石之典是白乎矣,道臣狀辭旣如此,保安察訪皮秉侃,姑爲仍任,何如?判付。啓,依允。
吏曹啓目,前縣監金基永名字改以基衡,前監察金秉玉名字改以秉裕,梨津萬戶朴周鼎名字改以基鉉,出身李順憲名字改以順學,出身林炳大名字改以炳瓚事爲等如告狀,依例令藝文館給帖,何如?判付。啓,依允。
左副承旨李源中疏曰,伏以,臣一行作吏,不克堪承,心勞政拙,而求牧之效未著,識短才鈍,而乘障之備多疎,竊擬早自解紱,無速重辜矣。際因兵營之鄕擾,至有道臣之啓罷,夷考其實,雖不無橫罹,內省自疚,曷敢爲分疏哉?職由於臣之望實素輕,瘡疣畢露,不能仰體聖朝分憂之至意,臣之罪於是乎大矣。臣雖至愚,亦具彝性,豈不知孤恩溺職之爲人臣大戾也?惟思退伏邱壑,永謝簪笏,粗效息補之方,庶酬生成之澤,而曲荷聖鑑,燭臣無遺,道啓之斷,自歸昭釋,廷尉之讞,止於贖罰,已極厚恕而寬假矣。千萬不自意,銀臺特點,忽下於坯蟄訟愆之中,召命繼至,促臣就職,此所謂墜坑之莫拔,而措之於袵席,枯核之莫蘇,而潤之以雨露,聖恩天大,不覺感淚之被面也。雖然,人臣事君之節,四維爲大,臣何敢以倖逭之身,妄時拂拭之眷,揚揚追隨於周行之末,而自同無事之人乎?玆敢仰首控籲,冒瀆崇嚴,伏乞聖明,俯垂鑑諒,亟收恩命,永刊朝籍,俾存公格,獲遂私分焉。臣無任云云。答曰,省疏具悉。旣已經勘,何必爲引,爾其勿辭察職。
上在景福宮。停常參·經筵。
還內後,藥房·內務府·內閣·政院·玉堂口傳問安。答曰,知道。世子宮還內後,藥房·內務府·內閣·政院·玉堂·春桂坊口傳問安。答曰,知道。
閔致憲啓曰,明日常參·經筵,取稟。傳曰,停。
藥房口傳啓曰,驚動旣多,諸節不爲受損,下情不任伏慮之至,亟許臣等率醫官入診,千萬顒祝,惶恐敢啓。答曰,知道。別無驚動,卿等不必入侍矣。
司諫崔在澈,掌令崔翼瑞等啓曰,請物故罪人國榮亟施孥戮之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·筵壽竝施孥戮之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁,亟令王府嚴鞫得情,夬施極律焉。措辭見上請謀反不道罪人鍾三·鳳周竝施孥戮之典焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲以施之律,知情不告罪人敦浩施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例。至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典焉。措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典,薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王章伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥泳·鼎鎬·哲九等亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府嚴加鞫覈,明正典刑焉。至於物故罪人李炳埴,尤有甚於此三罪人之負犯,表以陰〈譎〉梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可以處之尋常,輿情憤鬱,國論沸騰。請物故罪人李炳埴施以孥戮之典焉。措辭見上請賜死罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,亟降明命,以伸王章焉。措辭見上請犯上不道罪人樂寬,亟施孥〈戮〉之典,俾洩公憤,以絶亂萌焉。措辭見上請經斃罪人英植加施适·雲之律,在逃罪人泳孝·玉均·光範·載弼等,刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植,竝加施适·雲已施之典。措辭見上請謀反大逆不道罪人英植亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁竝施孥戮之典,智島減死定配罪人李上祿,更令王府嚴鞫得情,夬正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈,竝〈令〉王府設鞫得情,亟正邦憲焉。措辭見上請謀反不道罪人昌寬亟施孥戮之典,以雪神人之憤焉。措辭見上請薪智島圍籬安置罪人池錫永,亦令王府一體設鞫,嚴覈得情,夬正典刑焉。措辭見上請呂島加棘還發配罪人申箕善,更加嚴鞫,期於得情,夬正邦憲焉。措辭見上請秋曹刑訊罪人韓容奭·柳智永,王府取招罪人李承喜,竝令王府設鞫得情,夬伸王章,以雪神人之憤,不參之三司三人加施島配之典,以立人紀焉。措辭見上獻納李奭鍾啓曰,請梟示罪人聖世亟施孥戮之典。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
閔致憲,以內醫院都提調意啓曰,本院提調,例不得兼帶金吾之任矣。提調趙秉鎬所帶知義禁,今姑許遞,何如?傳曰,允。
趙秉翊,以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
李源中,以義禁府言啓曰,時囚罪人李承喜,當爲嚴刑更推,而殿座相値,不得擧行之意,敢啓。傳曰,知道。
己丑六月十三日巽時,上與王世子,詣隆武堂,統·壯兩營新鍊兵丁演操入侍時,都承旨趙同熙,左承旨金昇圭,右承旨閔致憲,左副承旨李源中,右副承旨趙秉翊,同副承旨李根澔,假注書邊東翼·李丙逌,記事官金鶴洙·鄭世源,檢校待敎金弼洙,校理申政均,修撰吳春泳,以次侍立。時至,通禮跪啓請外辦。上具軍服乘座馬,出廣臨門。王世子亦以軍服,座馬隨出。藥房提調趙秉鎬,副提調趙同熙進前奏曰,侵早勞動,聖體,若何?上曰,一樣矣。秉鎬等又進睿前奏曰,勞動旣勤,睿體若何?答曰,一樣矣。宣傳官跪啓稟鳴金,以下大吹打。仍出神武門,詣隆武堂。通禮跪啓請降馬。上降馬陞座。王世子隨詣侍座。宣傳官跪啓稟鳴金三下,吹打止。兵判各營使具軍服,以軍禮訖。上命各營使入參,仍命統·壯兩營兵丁試藝,兩營敎長,各率兵丁,具服色器械,左旋右退,放砲,使刀一場演操訖。上命各營使進前,統衛使閔泳煥,壯衛使韓圭卨,摠禦使李鍾健,鞠躬進前。上曰,久未見兵丁技藝之演操矣。今始更閱坐作進退之法,馳奔步伐之規,比前稍勝,甚庸嘉尙矣。上曰,侍衛陪衛陪立軍兵,令各其營乾犒饋。上命退兵隊。同熙奏曰,請出信傳解嚴。上曰,以已下信傳擧行,可也。宣傳官跪啓請鳴金二下,大吹打。上入神武門外。座馬橫逸之際,藥房提調趙秉鎬進前奏曰,御乘馬橫逸,致有玉體驚動,臣不勝區區憂慮之至,以步輦還宮恐好,故敢此仰達矣。上曰,無甚驚動矣。秉鎬曰,臣忝在保護,下情尤切憧憧冒悚更達,伏願以步輦還宮焉。上仍命步輦待令。秉翊奏曰,御乘馬橫逸,萬萬驚悚,而望馬亦不待令,揆以擧行,極爲駭然,當該司僕寺官員,所當重勘,而本院請推之外,無他可施之罰,何以爲之乎?上曰,拿問嚴勘,可也。又奏曰,讀批之際,注書趁不待令,事未前有,極爲駭然,所當重勘,而本院請推之外,無他可施之罰,何以爲之乎?上曰,推考,可也。藥房提調趙秉鎬進睿前達曰,大殿御乘馬橫逸,恐致驚動,臣等不任伏慮之至,縷縷仰請,今以步輦還宮矣。邸下亦以乘輿還內恐好,故敢達矣。令曰,唯。上入廣臨門還內,諸臣以次退出。
上在景福宮。停常參·經筵。
自卯時至人定,灑雨下雨,測雨器水深二寸。自人定至十五日開東,灑雨下雨,測雨器水深一寸六分。
藥房都提調沈舜澤,提調趙秉鎬,副提調趙同熙啓曰,伏未審夜間,聖體,若何?驚動之餘,恐致受損,臣等區區不任憂慮之地,率醫官請診爲宜,敢來仰稟。答曰,知道。諸節一樣,卿等不必入侍矣。
閔致憲啓曰,明日常參·經筵,取稟。傳曰,停。
金昇圭啓曰,本院今春夏等褒貶,當爲磨勘,而都承旨趙同熙藥院進,不得如例磨勘之意,敢啓。傳曰,知道。
李根澔啓曰,假注書李丙逌謂有身病,今日廳座,不爲入來,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
傳于閔致憲曰,永禧殿修改之役,今旣告竣,當於還奉安日,親詣奉審,仍行還安祭矣。該房知悉。
傳于閔致憲曰,禮房承旨馳詣宗廟·景慕宮,奉審摘奸以來。
李丙逌拿處,代以李萬宰爲假注書。
李根澔啓曰,事變假注書李寅根有身病,勢難察任,今姑改差,何如?傳曰,允。
閔致憲啓曰,今十七日永禧殿修改後還安祭,親祭祭文,當爲製進。藝文提學閔泳商,待明朝牌招,使之製進,何如?傳曰,允。
掌令宋世鉉,正言申炳休等啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請黑山島減死定配罪人載仁,亟令王府設鞫得情,快施極律焉。措辭見上請謀叛不道罪人鍾三·鳳周竝施孥戮之典焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩,施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,竝施适·雲之例。至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請謀叛不道罪人哲均·東根,知情不告罪人善敎竝施孥戮之典焉。措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥泳·鼎鎬·哲九等亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府嚴加鞫覈,明正典刑焉。措辭見上請物故罪人李炳埴施以孥戮之典焉。措辭見上請賜死罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死諸罪人顯德·采夏·載晩·秉昌·宇熙支屬,竝施散配,亟降明命,以伸王章焉。措辭見上請犯上不道罪人樂寬亟施孥戮之典,俾洩公憤,以絶亂萌焉。措辭見上請輕斃罪人英植加施适·雲之律,在逃罪人泳孝·玉均·光範·載弼等,刻期逮捕,與謀叛罪人點乭·允相,物故罪人昌模,知情不告罪人弘植·載昌·興宗·興喆·英植,竝加施适·雲已施之典。措辭見上請謀叛大逆不道罪人永植亟施适·雲已施之律,以正邦憲焉。措辭見上請謀叛不道罪人應浩·興龍·啓完·興模,知情不告罪人昌基·昌洙·聖郁竝施孥戮之典,智島減死定配罪人李上祿,更令王府嚴鞫得情,夬正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈,竝令王府設鞫得情,亟正邦憲焉。措辭見上請謀叛不道罪人昌寬亟施孥戮之典,以雪神人之憤焉。措辭見上請薪智島圍籬安置罪人池錫永,亦令王府一體設鞫,嚴覈得情,夬正典刑焉。措辭見上請呂島加棘還發配罪人申箕善,更加嚴鞫,期於得情,夬正邦刑焉。措辭見上請秋曹刑訊罪人韓容奭·柳智永,王府取招罪人李承喜,竝令王府設鞫得情,夬伸王章,以雪神人之憤,不參之三司三人,加施島配之典,以立人紀焉。措辭見上正言申炳休啓曰,請梟示罪人聖世亟施孥戮之典,措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
趙秉翊啓曰,卽者義禁府都事來言,時囚罪人李承喜,當爲嚴刑更推,而同義禁趙秉弼差祭,一員未差,只有判義禁李寅應,同義禁崔致永,二員不得備員開座云,差祭何以爲之,而未差之代,政官牌招,開政差出,何如?傳曰,許遞。與未差之代,前望單子入之。
金吾堂上前望單子入之,知義禁金昌〈熙〉,同義禁金晢根落點。
李寅根改差,代以李鏡昈爲事變假注書。
李根澔以奎章閣言啓曰,明日卽寶賢堂望奉審日次,臣進詣擧行之意,敢啓。傳曰,知道。
又以奎章閣言啓曰,兼檢書官金冕圭,時帶司饔院別提,而職務相妨,令該曹口傳,閑司相換,何如?傳曰,允。
又以吏曹言啓曰,永禧殿修改事畢後,還安祭獻官南廷哲,時無職名,令該曹口傳付軍職,何如?傳曰,允。
趙秉翊以司僕寺一二提調意啓曰,演操還宮時,御乘馬橫逸,以致聖體之驚動,臣等溺職,方皇恐待罪,而當該內乘,爲先汰去,令該府拿問嚴勘,該掌員役,竝移送秋曹,照律定配,何如?傳曰,允。勿待罪。
又以親軍壯衛營言啓曰,本營軍司馬李垠鎔,身病甚重,勢難察任,今姑改差,何如?傳曰,允。
又以親軍統衛營言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
領議政沈舜澤箚曰,伏以,臣伏聞演操還宮時,馬座不寧,至尊驚動,凡在臣民,孰不焦慮?況臣職忝太僕,罪合誅殛,皇懍悚蹙,無地自容,苟於常時,戒飭郞吏,調馬有素,另擇而進御,則夫豈有千萬意慮所未到之事也?一則臣罪,二則臣罪,不敢以郞吏之已有請勘,晏然自恕,冒陳短籲,請伏常憲,伏乞亟命有司,議臣當律,以爲溺職者戒焉。取進止。答曰,省箚具悉卿懇。此係在下擧行之稽忽,卿之以是爲引,誠過矣,卿其安心。仍傳于李根澔曰,此批答,遣史官傳諭。
兵曹判書閔泳煥疏曰,伏以,臣於鹵簿之內,躬覩御馬橫逸,驚動玉體,焦遑罔措,尤倍餘人,臣之待罪太僕久矣。常日若能董飭操束,天閑凡駟,豫揀順良,及此演操,進供御乘,則雖値倉猝,豈有是也?溺職至此,合置何辟,郞官胥吏,雖已啓勘,此不可但諉於郞吏,而在臣亦惟以丕蔽厥辜,遄伏常憲爲幸。玆敢庸效自劾,忙陳短牘,伏乞聖明,下臣司敗,議臣當律,以戒不職焉。臣無任云云。答曰,省疏具悉。各有所掌,於卿何有,不必如是爲引矣。
上在景福宮。停常參·經筵。
自開東至人定,灑雨下雨,測雨器水深一寸五分。自人定至十六日開東,灑雨下雨,測雨器水深四分。
藥房都提調臣沈舜澤,提調臣趙秉鎬,右副承旨臣趙秉翊啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
趙秉翊啓曰,明日乃是初伏,自明日處暑間親事頉稟之意,敢啓。傳曰,知道。
李根澔,以內醫院都提調·提調意啓曰,副提調趙同熙,今日問安,不爲仕進,卽爲牌招,何如?傳曰,允。
李根澔啓曰,假注書邊東翼有身病,勢難察任,今姑改差,何如?傳曰,允。
又啓曰,開座事,命下矣。新除授知義禁金昌熙,同義禁金晢根,竝卽牌招,何如?傳曰,允。
傳于李根澔曰,都承旨馳詣永禧殿,移安廳奉審以來。
李根澔啓曰,都承旨馳詣永禧殿移安廳,奉審以來事命下矣。都承旨趙同熙,所當牌招,而拘於廳規,不得請牌,何以爲之?敢稟。傳曰,牌招。又啓曰,今十七日永禧殿修改後,還安祭親祭祭文,當爲製進,而藝文提學閔泳商有身病,不得入來,弘文提學閔種默,卽爲牌招,使之製進,何如?傳曰,允。
兵曹口傳政事,護軍南廷哲。
吏曹口傳政事,司饔別提金冕圭,氷庫別提鄭基晩,已上相換事,承傳。
執義鄭寅星,正言李義悳等啓曰,請物故罪人國榮亟施孥戮之典。措物見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典。致後·筵壽竝施孥〈戮〉之典。措辭見上請謀反大逆不道知情不告罪人榮瑾亟〈施〉孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請謀反不道罪人鍾三·鳳周竝施孥戮之典。措辭見上請正法罪人演承·洛承竝施孥戮之典。措辭見上請楸子島減死定配罪人鄭晩植,黑山島定配罪人穆永烈,薪智島減死定配罪人穆座中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人金致元,呂島減死定配罪人崔鳳儀,昌島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之言。措辭見上請大逆犯上不道罪人應龍·潤根竝施适·雲之例。至於古今島減死島配罪人金應鳳,金堤郡定配罪人金俊文,亦與凶徒,同惡相齊者也。揆以王章,不可島配之止,亟施邦憲,以重獄體焉。措辭見上請光州牧定配罪人沈耽應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典。薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫〈晉〉·祐秀·鳳周等諸罪人亟施适·雲而行之律,使此王法伸以邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等亟施适·雲已施之律,以正邦憲焉。措辭見上請謀反不道罪人遠善·斗榮·鍾海·經學與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府嚴加鞫覈,明正典刑焉。至於物故罪人李炳埴,尤有甚於此三罪人之負犯,表以陰〈譎〉梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可以處之尋常,輿情憤鬱,國論沸騰。請物故罪人李炳埴,施以孥戮之典焉。措辭見上請賜死罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請犯上不道罪人樂寬亟施孥戮之典,俾洩公憤,以絶亂萌焉。措辭見上請輕斃罪人英植加施适·雲之律,在逃罪人泳孝·玉均·光範·載弼等,刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植,竝加施适·雲已施之典。措辭見上請謀反大逆不道罪人永植亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,知島減死定配配人李上祿,更令王府,嚴鞫得情,夬正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈,竝令王府設鞫得情,亟正邦憲焉。措辭見上請謀反不道罪人昌寬亟施孥戮之典,以雪神人之憤焉。措辭見上請薪智島圍籬安置罪人池錫永,亦令王府一體設鞫,嚴覈得情,夬正典刑焉。措辭見上請呂島加棘發〈還〉配罪人申箕善,更加嚴鞫,期於得情,夬正邦刑焉。措辭見上請秋曹刑訊罪人韓容奭·柳智永,王府取招罪人李承喜,竝令王府設鞫得情,夬伸王章,以洩神人之憤,不參之三司三人,加施島配之典,以立人紀焉。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。
司諫崔在澈,獻納李奭鍾,正言李義悳·申炳休等啓曰,請梟示罪人性世亟施孥戮之典,措辭見上答院曰,不允。邊東翼改差,代以丁大乾爲假注書。
閔致憲,以禮曹言啓曰,今此永禧殿還奉安日,親詣奉審,仍行還安祭,出還宮時,王世子祗迎及陪參之節,依例磨鍊乎?敢稟,傳曰,依例磨鍊,祗迎置之。
趙秉翊,以兵曹言啓曰,今六月十七日,大駕詣永禧殿。御眞還奉安時,奉審仍行還安祭時,隨駕營門,當爲磨鍊矣。何營軍兵隨駕,何營軍兵留陳,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,統衛營兵丁一哨,壯衛營兵丁一哨,摠禦營步軍二哨,騎士二番,統衛使率領,爲先廂,統衛營兵丁一哨,壯衛營兵丁一哨,摠禦步兵二哨,騎士一番,壯衛使率領,爲後廂,禁軍二番隨駕,摠禦營步軍一哨,騎士一番,該營兵房代領留陳,餘軍留營,置之。
又以兵曹言啓曰,今六月十七日大駕詣永禧殿,御眞還奉安時,奉審仍行還安祭時,王世子隨駕陪參時,陪衛,依前例磨鍊,而禁軍及先後牌軍兵,連以隨駕禁軍及先後廂軍兵,仍用矣。今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。傳于趙秉翊曰,再明日動駕,更待下敎。
傳于趙秉翊曰,永禧殿還安祭,遣大臣攝行,仍爲奉審以來。
傳于趙秉翊曰,左副承旨同副承旨許遞,前望單子入之。
趙秉翊啓曰,臣與同副承旨李根澔伴直矣。纔已許遞出去,伴直無人,右承旨閔致憲,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,李敎稙·沈相穆落點。
傳于趙秉翊曰,捧納承旨推考。
趙秉翊,以議政府言啓曰,今己丑年春夏等褒貶,當爲等第,而左右相未差,臣有身病,限內不得磨勘之意,敢啓。傳曰,知道。李根澔,以中樞府言啓曰,本府郞廳及醫員錄事今己丑年春夏等褒貶,當爲等第,而領府事臣宋近洙,判府事臣申應朝在外,臣金弘集·金炳始俱有身病,限內不得磨勘之意,敢啓。傳曰,知道。
又以宗親府言啓曰,本府郞廳等今春夏等褒貶等第,當爲磨勘,而堂上俱有實病實故,限內不得爲之之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事金炳德在外,不得爲之之意,敢啓。傳曰,知道。
又以忠勳府言啓曰,本府今己丑年春夏等褒貶,當爲磨勘,而有司堂上不備,限內不得爲之之意,敢啓。傳曰,知道。
又以吏曹言啓曰,曹所屬司饔院官員等矣今春夏等褒貶,當爲等第,而因本院都提調有故,不得磨勘之意,敢啓。傳曰,知道。
又以耆老所言啓曰,本所堂上多有身病,無參坐之人,今春夏等褒貶,限內不得磨勘之意,敢啓。傳曰,知道。
趙秉翊,以內務府言啓曰,今己丑年春夏等褒貶,當爲等第,而臣等俱有身病,限內不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員等今己丑春夏等褒貶,當爲磨勘,而臣範朝有故,限內不得磨勘之意,敢啓。傳曰,知道。
又以宣惠廳都提調意啓曰,本廳郞廳等今己丑春夏等褒貶,當爲等第,而臣有身病,限內不得磨勘之意,敢啓。傳曰,知道。
又以漢城府言啓曰,本府郞廳及五部官員,今己丑年春夏等褒貶,當爲等第,而判尹臣閔泳商有身病,限內不得磨勘之意,敢啓。傳曰,知道。
又以禮曹言啓曰,本曹今己丑年春夏等褒貶,當爲磨勘,而堂上有故,限內不得爲之之意,敢啓。傳曰,知道。
又以奎章閣言啓曰,本閣今己丑年春夏等褒貶,當爲磨勘,而提學一員,時在任所,提學一員,直閣待敎俱未差,不得擧行,外閣褒貶,亦不得爲之之意,敢啓。傳曰,知道。
又以弘文館領館事意啓曰,今春夏等褒貶,當爲等第磨勘,而以大提學不備,限內不得爲之之意,敢啓。傳曰,知道。
又以春秋館領事意啓曰,今春夏等褒貶,當爲等第磨勘,而以堂上郞廳不備,不得爲之之意,敢啓。傳曰,知道。
又以藝文館言啓曰,今春夏等褒貶,當爲等第磨勘,而以堂上郞廳不備,不得爲之之意,敢啓。傳曰,知道。
又以侍講院言啓曰,今春夏等褒貶,當爲等第磨勘,而師沈舜澤有身病,傅貳〈師〉俱爲未差,限內不得爲之之意,敢啓。傳曰,知道。
又以兵曹言啓曰,今己丑年春夏等褒貶等第,〈當爲〉磨鍊以入,而曹所屬司僕寺·典設司·訓鍊院官員等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今己丑年春夏等褒貶啓本中,刀擦五處之意,敢啓。傳曰,知道。
又以親軍統禦營言啓曰,本營軍司馬及諸將官今己丑春夏等褒貶,當爲等第,而都提調有身病,限內不得磨勘之意,敢啓。傳曰,知道。
又以親軍壯衛營言啓曰,本營軍司馬及諸將官今己丑春夏等褒貶,當爲等第,而都提調有身病,限內不得磨勘之意,敢啓。傳曰,知道。
又以摠禦軍司馬以都提調意啓曰,本營軍司馬文案及諸將官今己丑春夏等褒貶,當爲等第,而臣舜澤有身病,限內不得磨勘之意,敢啓。傳曰,知道。
又以摠禦營言啓曰,本營軍司馬李範升身病甚重,勢難察任,今姑改差,何如?傳曰,允。
又以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓曰,本曹郞廳等今春夏等褒貶,當爲磨勘以入,而判書有實故,限內不得磨勘以入之意,敢啓。傳曰,知道。
又以刑曹言啓曰,屬司典獄置官員等今春夏等褒貶,本曹參議,例與刑房承旨同爲磨勘,而該房承旨有身病,限內不得磨勘以入之意,敢啓。傳曰,知道。
又以工曹言啓曰,今春夏等褒貶,當爲磨勘以入,而臣等有故,限內不得爲之之意,敢啓。傳曰,知道。
領議政沈舜澤,判府事金弘集,判府事金炳始箚曰,伏以,南殿御眞親奉審還安祭,親行有命,聖慕將伸,殷禮克擧,臣等微忱,竊自欽誦,而顧今連日之雨,若成長霖,濕溽蒸釀,開霽難必。此時勞動,有違節宣,伏況玉體驚動,曾未幾日,諸節雖幸泰平,起居尤當愼重,憧憧憂慮,聯陳愚忱。伏乞亟寢成命,以循群情焉。取進止。答曰,省箚具悉卿等之懇。卿等之苦懇旣如是,雖不得而勉從,情禮則甚觖然,展拜當退行於秋間,卿等其諒之。傳于趙秉翊曰,此批答,遣史官傳諭。
兼戶曹判書鄭範朝疏曰,伏以臣於日者,冒千萬瀆屑之懼,陳千萬懇迫之私,未徹之前,千萬思量,旣籲之後,千萬顒祝。及伏奉批旨,若曰度支重任,何可輕遞?臣於是,惶懍隕越,雙擎拜稽曰,顧臣千言萬言之不足者,惟聖上一言以盡之矣。大哉王言,欽誦不已,此正臣之所以日夜求去之益急也。夫有國重任,莫若度支任之重矣,遞之輕乎?旣不可以輕遞,則自當久任而責成效也,是誠任得其人而後道者耳。苟非其人,則一日而亦害,二日而亦害,猶患其任之或久,何論其遞之不輕,臣之冒據見職,前後凡四載,其可曰久乎,不久乎?不可曰不久,則其有成效乎,否乎?目下本曹事勢,曾已備陳之屢矣。不須架疊,而大略較臣受任之初,不知落下幾層,臣之蔑效,已可知矣。窘者益窘,匱者益匱,强弩之末,不能穿其薄,尺竿之頭,不能進其步,從玆以往,其勢益下,則將復至如何境耶?衆怨咸集,愍不知恤,百謗交至,頑不知恥,臣獨何心,貪戀至此?噫,天地生財,元有此數,國家正供,自有常賦,何昔之裕而今之絀,若是懸也哉?特因有司者才與不才耳。須及今擇有智慮有幹諝者而任之,汲汲救之,若捧漏沃焦,則猶可圖也,乃伈泄付之於庸臣拙手,而莫之顧焉,實爲國計寒心,而臣之恬然度日,不卽告去之罪,亦死有難贖矣。款段駑矣,不足與計千里之程,離奇散矣,不足竝列大廈之用,此不待伯樂匠石而決之者也。今臣此喩,反屬歇后,雖欲不遞,其可得乎?且臣蒲質易零,薪憂常纏,頑痰中痞,客火上熾,眞元脫而如轍之涸,筋骸弱而如木之枯,雖彈束隨衆,趨走於九陛之下,其實空空然一殼,以何神思,尙復擬議於劇地事務乎?疾痛必呼,固常情也,而今臣言病,亦爲公也,非爲一己私也。伏乞聖明,諒臣憫臣,亟遞臣度支之任,誠一國之萬幸也。臣無任云云。答曰,省疏具悉。度支重任,何可輕遞?卿其勿辭行公。
上在景福宮。停常參·經筵。
傳于趙秉翊曰,再明日眞殿茶禮,當自內親行矣。該房知悉,時原任大臣閣臣宗親二品以上入參。
傳于趙秉翊曰,再明日眞殿茶禮時,東宮當自內行禮矣。該房知悉,春·桂防及相禮使之待令。
以右承旨閔致憲牌不進罷職傳旨,傳于趙秉翊曰,只推。
趙秉翊啓曰,卽伏見諸道今春夏等褒貶啓本,則京畿監司吳俊泳,開城留守趙東冕,黃海兵使安鼎玉,水使南命善,全羅左水使金東韻,右水使趙東勳,平安監司閔泳駿,慶尙左水使李鍾順,統制使閔敬鎬,南兵使李奎遠,邊將無一人居中居下,平安兵使李敎昌,無一人居下,殊無嚴明殿最之意,竝推考警責,何如?傳曰,允。
又啓曰,卽伏見諸道今春夏等褒貶啓本,則京畿監司吳俊泳,黃海監司趙秉轍,咸鏡監司趙秉式,按撫使南廷順,守令無一人居中居下,江原監司鄭泰好,平安監司閔泳駿,無一人居下,殊無嚴明殿最之意,竝推考警責,何如?傳曰,允。
又啓曰,卽伏見慈山防禦使閔俊鎬諸將官差除啓本啓下者,則尾紙狹窄,無踏啓處,啓聞修正,何等愼重,而如是疎忽,誠極未安,從重推考,何如?傳曰,允。
又啓曰,都承旨趙同熙,左承旨金昇圭,不爲仕進,右承旨閔致憲廚院進,左副承旨李敎稙,右副承旨沈相穆在外,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨李敎稙時在京畿麻田地,右副承旨沈相穆時在廣〈州〉地,竝斯速乘馹上來事,下諭,何如?傳曰,竝許遞。前望單子入之。
承旨前望單子入之,崔鳳九落點。
趙秉翊啓曰,右承旨閔致憲牌不進,伴直無人,新除授右副承旨洪承穆,所當牌招,而拘於廳規,不得請牌,何以爲之?敢稟。傳曰,牌招。
持平韓永元,獻納李奭鍾等啓曰,請物故罪人國榮亟施孥戮之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·筵壽竝施孥〈戮〉之典。措辭見上請謀反大逆不道知情不告罪人榮瑾〈亟施〉孥戮之典。措辭見上請黑山島定配罪人李奎和更爲設鞫得情,快正典刑焉。措辭見上請謀反不道罪人鍾三·鳳周竝施孥戮之典。措辭見上請正法罪人演承·洛承竝施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人金致元,呂島減死定配罪人崔鳳儀,昌島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相齊者也。揆以王章,不可島配之止,亟施邦憲,以重獄體焉。措辭見上請光州牧定配罪人沈耽應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典。薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人亟施适·雲而行之律,使此王法伸以邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等亟施适·雲已施之律,以正邦憲焉。措辭見上請謀反不道罪人遠善·斗榮·鍾海·經學與謀反不道罪人知情不告罪人東述竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府嚴加鞫覈,明正典刑焉。至於物故罪人李炳埴,尤有甚於此三罪人之負犯,表以陰〈譎〉梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可以處之尋常,輿情憤鬱,國論沸騰。請物故罪人李炳埴施以孥戮之典焉。措辭見上請賜死罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請犯上不道罪人樂寬,亟施孥戮之典,俾洩公憤,以絶亂萌焉。措辭見上請輕斃罪人英植加施适·雲之律,在逃罪人泳孝·玉均·光範·載弼等刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植,竝加施适·雲已施之典。措辭見上請謀反大逆不道罪人英植,亟施适·雲已施之律,以正〈邦〉憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁竝施孥戮之典,知島減死定配罪人李上祿,更令王府設鞫得情,夬正典刑焉。措辭見上請蛇島加棘罪人慶光國,竝令王府設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈,竝令王府設鞫得情,亟正邦憲焉。措辭見上請謀反不道罪人昌寬亟施孥戮之典,以雪神人之憤焉。措辭見上請薪智島圍籬安置罪人池錫泳,亦令王府一體設鞫,嚴覈得情,夬正典刑焉。措辭見上請呂島加棘還發配罪人申箕善,更加嚴鞫,期於得情,夬正邦刑焉。措辭見上請秋曹刑訊罪人韓容奭·柳智永,王府取招罪人李承喜,竝令王府設鞫得情,夬伸王章,以洩神人之憤,不參之三司三人,加施島配之典,以立人紀焉。措辭見上獻納李奭鍾啓曰,請梟示罪人聖世亟施孥戮之典。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
傳于趙秉翊曰,公事不審之中官洪宅柱,從重推考。
以右承旨閔致憲牌不進罷職傳旨,傳于趙秉翊曰,只推。
兵曹口傳政事,摠禦營軍司馬單閔亨植。
趙秉翊,以承文院言啓曰,月食已過,禮部回咨,按例撰出,以爲入送之地,何如?傳曰,允。
又以兵曹言啓曰,今六月十七日,武臣堂上祿試射放日次,而動駕相値,後日退行之意,敢啓。傳曰,知道。
又以司僕寺一二提調意啓曰,演操還宮敎是時,不善擧行之當該內乘沈宜景汰去之代,令該曹口傳差出,何如?傳曰,允。
又以刑曹言啓曰,司僕寺內乘以一二提調意啓曰,演操還宮時,御乘馬橫逸,以致聖體之驚動,臣等溺職,方惶恐待罪,而當該內乘,爲先汰去,令該府拿問嚴勘,該掌員役,竝移送秋曹,照律定配,何如?傳曰,允。勿待罪事,批下矣。謹依批旨,司僕寺該掌馬醫司僕全萬千,書吏金仁煥,牽馬陪姜鳳吉·柳貴同,班馬李景哲,養馬沈泰文等,以馬不調習橫過罪,依大明律報上不以實者,杖八十徒二年之文,各決杖八十後萬千江原道平康縣,仁煥狼川縣,鳳吉淮陽府,貴同忠淸道永春縣,景哲黃海道白川郡,泰文忠淸道新昌縣定配所,竝卽押送之意,敢啓。傳曰,知道。
又以義禁府言啓曰,時囚罪人沈宜景,令該府拿問嚴勘事,傳旨又爲啓下,故添問目捧供以入之意,敢啓。傳曰,知道。
義禁府啓目粘連,向前李承喜亦更爲發問目,嚴刑究覈是白乎則,所犯情節,橫豎說去,一事粧撰,無意直招,究厥情狀,尤極狡惡,待拷訊限滿,更加嚴刑,期於得情,何如?判付。啓,依允。
義禁府啓目,假注書李丙逌原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
義禁府啓目,司僕司內乘沈宜景原情云云。傳旨內辭緣,泛稱遲晩,所當請刑是白乎矣,內乘勿爲請刑,載在法典,議處,何如?判付。啓,依允。
義禁府啓目,驛官李應俊原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
上在景福宮。停常參·經筵。
永禧殿御眞還奉安後,大殿·大王大妃殿·王大妃殿·中宮殿,內務府·內閣·政院·玉堂口傳問安。答曰,知道。世子宮·世子嬪宮,內務府·政院·玉堂·春·桂坊口傳問安。答曰,知道。大殿·大王大妃殿·王大妃殿·中宮殿,朝廷二品以上口傳問安。答曰,知道。世子宮,朝廷二品以上口傳問安。答曰,知道。
趙秉翊啓曰,來二十一日,朝參日次矣,敢稟。傳曰,停。
傳于閔致憲曰,南殿御眞還奉安後,禮房承旨馳詣奉審以來,傳于閔致憲曰,南殿御眞還奉安時,都承旨·左承旨·翰注各一員,時·原任閣臣進去。
傳于趙秉翊曰,奉審大臣留待,傳于趙秉翊曰,奉審大臣入侍,傳于趙秉翊曰,奉審承旨入侍,傳于閔致憲曰,永禧殿修改別單書入。
司諫崔在澈,持平沈遠翼等啓曰,請物故罪人國榮亟施孥籍之典,措辭見上請物故罪人裕亟施孥戮之典,措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和更爲設鞫得情,夬正典刑焉。措辭見上請黑山島減死定配罪人載仁亟令王府,嚴鞫得情,夬施極律焉。措辭見上請謀反不道罪人鍾三·鳳周竝施孥戮之典焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩施以孥戮之典焉。措辭見上請謀反大逆罪人岐鉉,知情不告罪人玉鉉一以弼濟所施适·雲之例,施之焉。措辭見上請大逆犯上不道罪人應龍·潤根竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎竝施孥戮之典焉。措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典,薪智島定配罪人李英俊更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲而行之律,使此王法伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海更令王府,嚴加鞫覈,明正典刑焉。措辭見上請物故罪人李炳埴施以孥戮之典焉。措辭見上請賜死罪人源進支屬亟施散配,以正邦憲焉。措辭見上請賜死罪人應準·會正支屬竝施散配,以伸邦憲焉。措辭見上請賜死諸罪人顯德·采夏·載晩·秉昌·宇熙支屬竝施散配,亟降明命,以伸王章焉。措辭見上請犯上不道罪人樂寬亟施孥戮之典,俾洩公憤,以絶亂萌焉。措辭見上請徑斃罪人英植加施适·雲之律,在逃罪人泳孝·玉均·光範·載弼等刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植竝加施适·雲已施之典。措辭見上請謀反大逆不道罪人永植亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁竝施孥戮之典,智島減死定配罪人李上祿更令王府,嚴鞫得情,夬正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國竝令王府,設鞫得情,亟正邦憲焉。措辭見上請智島島配罪人安寗洙及安州牧遠地定配罪人朴顥陽,綾州牧遠地定配罪人尹雄烈竝〈令〉王府,設鞫得情,亟正邦憲焉。措辭見上請謀反不道罪人昌寬亟施孥戮之典,以雪神人之憤焉。措辭見上請薪智島圍籬安置罪人池錫永亦令王府,一體設鞫,嚴覈得情,夬正典刑焉。措辭見上請呂島加棘還發配罪人申箕善更加嚴鞫,期於得情,夬正邦憲焉。措辭見上請秋曹刑訊罪人韓容奭·柳智永,王府取招罪人李承喜竝令王府,設鞫得情,夬伸王章,以洩神人之憤,不參之三司三人,加施島配之典,以立人紀焉。措辭見上司諫崔在澈啓曰,請梟示罪人性世亟施孥戮之典,措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
趙秉翊,以內務府言啓曰,電報公費,從中乾沒,以致多朔停闕,萬萬駭然。譯官李應相,令該府照律勘處,犯用之數,分付秋曹,使之督捧,何如?傳曰,允。
又以觀象監領事·提調意啓曰,本監天文學三曆官劉漢鳳減下,其代前正崔榮夏差下事,命下矣,謹依此塡補之意,敢啓。傳曰,知道。
吏曹啓目,前縣令閔致昇名字改以致章,前縣監金學魯名字改以挺洙,前判官李定壽名字改以周承,監察沈熙澤名字改以仁澤事爲等如告狀,依例令藝文館給帖,何如?判付啓,依允。
上在景福宮。停常參·經筵。
閔致憲啓曰,藝文提學閔泳商旣入闕中,不爲肅謝,直爲出去,事甚未安。推考,何如?傳曰,允。
掌令崔翼瑞,正言申炳休等啓曰,請物故罪人國榮亟施孥戮之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥戮之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和更爲設鞫得情,快正典刑焉。措辭見上請謀反不道罪人鍾三·鳳周竝施孥戮之典。措辭見上請正法罪人演承·洛承竝施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人金致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩施以孥戮之典焉。措辭見上請謀反大逆不道罪人岐鉉,知情不告罪人玉鉉一以弼濟所施适·雲例,施之焉。措辭見上請大逆犯上不道罪人應龍·潤根竝施适·雲之例,至於古今島減死定配罪人金應鳳,金堤郡定配罪人金俊文亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎竝施孥戮之典,措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典,薪〈智〉島定配罪人李英俊更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人亟施适·雲已行之律,使此王法伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲〈鎬〉·彙靖竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海更令王府,嚴加鞫覈,明正典刑焉。至於物故罪人李炳埴,尤有甚於此三罪人之負犯,素以陰險梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可以處之尋常,輿情憤鬱,國論沸騰。請物故罪人李炳埴施以孥戮之典焉。措辭見上請賜死罪人源進支屬亟施散配,以正邦憲焉。措辭見上請賜死罪人應準·會正支屬竝施散配,以伸邦憲焉。措辭見上請賜死諸罪人顯德·采夏·載晩·秉昌·宇熙支屬竝施散配,亟降明命,以伸王章焉。措辭見上請犯上不道罪人樂寬亟施孥戮之典,俾洩公憤,以絶亂萌焉。措辭見上請徑斃罪人英植加施适·雲之律,在逃罪人泳孝·玉均·光範·載弼等刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植竝加施适·雲已施之典,措辭見上請謀反大逆不道罪人永植亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁竝施孥戮之典,智島減死定配罪人李上祿更令王府,嚴鞫得情,夬正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國竝令王府,設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈竝令王府,設鞫得情,亟正邦憲焉。措辭見上請謀反不道罪人昌寬亟施孥戮之典,以雪神人之憤焉。措辭見上請薪智島圍籬安置罪人池錫永亦令王府,一體設鞫,嚴覈得情,夬正典刑焉。措辭見上請呂島加棘還發配罪人申箕善更加嚴鞫,期於得情,夬正邦憲焉。措辭見上請秋曹刑訊罪人韓容奭·柳智永,王府取招罪人李承喜竝令王府,設鞫得情,夬伸王章,以洩神人之憤,不參之三司三人,加施島配之典,以立人紀焉。措辭見上獻納李奭鍾啓曰,請梟示罪人性世亟施孥戮之典。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
己丑六月十八日辰時,上與王世子詣眞殿茶禮,自內親行入侍時,都承旨趙同熙,左承旨金昇圭,右承旨閔致憲,左副承旨崔鳳九,右副承旨洪承穆,同副承旨趙秉翊,假注書李萬宰·丁大乾,記事官金鶴洙·鄭世源,原任提學鄭範朝,檢校提學金永壽,檢校直提學閔泳煥·金聲根·閔泳韶·趙東冕·洪淳馨,直提學閔丙奭·金宗漢,檢校直閣金文鉉·鄭夏源·李範晉,原任直閣趙同熙,檢校直閣閔泳達·尹·兪鎭弼·李容泰,檢校待敎金弼洙·鄭寅昇·閔亨植·李垠鎔·金錫圭·尹雨植以次侍立。時至,通禮跪啓請出次,上具翼善〈冠〉·衮龍袍出齋殿門,通禮導上詣版位,通禮跪啓請鞠躬四拜興平身,上行四拜禮,王世子行四拜禮,時·原任大臣·閣臣·宗親·文武二品以上皆行四拜禮,通禮導上詣盥洗位,上盥洗訖。通禮導上詣第一室尊所,同熙酌酒,引詣神位前北向跪,同熙奉香,秉翊奉爐,上三上香,同熙奉爵跪進,上執爵以授秉翊,秉翊跪受奠于案上,連獻三爵訖。引儀唱俯伏興平身,上俯伏興平身,次詣各室,竝如上儀訖。通禮導上降復位,跪啓請鞠躬四拜興平身,上行四拜禮,王世子行四拜禮,時·原任大臣·閣臣·宗親·文武二品以上俱行四拜禮訖。通禮跪啓請禮畢,領議政沈舜澤,判府事金弘集·金炳始進前奏曰,日前驚動之餘,侵早勞動,聖體,若何?上曰,一樣矣。舜澤曰,旱餘喜雨,旣爲洽足,而日氣晴熱,可爲豐年之占矣。上曰,然矣。通禮導上還入齋殿,諸臣以次退出。
上在景福宮。停常參·經筵。
閔致憲啓曰,左副承旨崔鳳九,同副承旨趙秉翊今日不爲仕進,竝卽牌招,何如?傳曰,允。
趙秉翊啓曰,假注書李萬宰有身病,勢難察任,今姑改差,何如?傳曰,允。
李萬宰改差,代以李源奎爲假注書。
掌令宋世鉉,正言李義悳啓曰,請物故罪人國榮亟施孥戮之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥戮之典。措辭見上請謀反大逆不道知情不告罪人榮瑾〈亟施〉孥戮之典。措辭見上請黑山島定配罪人李奎華更爲設鞫得情,夬正典刑焉。措辭見上請謀反不道罪人鍾三·鳳周竝施孥戮之典,措辭見上請正法罪人演承·洛承竝施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人金致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩施以孥戮之典焉。措辭見上請謀反大逆不道罪人岐鉉,知情不告罪人玉鉉一以弼濟所施适·雲之例,施之焉。措辭見上請大逆不道罪人應龍·潤根竝施适·雲之例,至於古今島減死定配罪人金應鳳,金堤郡定配罪人金俊文亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎竝施孥戮之典,措辭見上請謀反大逆不道罪人秉淵,亟施适·雲已施之律,知情不告罪人啓豊加施孥戮之典,薪智島定配罪人李英俊更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人亟施适·雲已行之律,使此王法伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等竝施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海更令王府,嚴加鞫覈,明正典刑焉。至於物故罪人李炳埴,尤有甚於此三罪人之負犯,素以陰險梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可以處之尋常,輿情憤鬱,國論沸騰。請物故罪人李炳埴施以孥戮之典焉。措辭見上請賜死罪人源進支屬亟施散配,以正邦憲焉。措辭見上請賜死罪人應準·會正支屬竝施散配,以伸邦憲焉。措辭見上請賜死諸罪人顯德·采夏·載晩·秉昌·宇熙支屬竝施散配,亟降明命,以伸王章焉。措辭見上請犯上不道罪人樂寬亟施孥戮之典,俾洩公憤,以絶亂萌焉。措辭見上請徑斃罪人英植加施适·雲之律,在逃罪人泳孝·玉均·光範·載弼等刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植竝加施适·雲已施之典。措辭見上請謀反大逆不道罪人永植亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁竝施孥戮之典,智島減死定配罪人李上祿更令王府,嚴鞫得情,夬正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國竝令王府,設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈竝令王府,設鞫得情,亟正邦憲焉。措辭見上請謀反不道罪人昌寬亟施孥戮之典,以雪神人之憤焉。措辭見上請薪智島圍籬安置罪人池錫泳亦令王府,一體設鞫,嚴覈得情,夬正典刑焉。措辭見上請呂島加棘還發配罪人申箕善更加嚴鞫,期於得情,夬正邦憲焉。措辭見上請秋曹刑訊罪人韓容奭·柳智永,王府取招罪人李承喜竝令王府,設鞫得情,夬伸王章,以雪神人之憤,不參之三司三人,加施島配之典,以立人紀焉。措辭見上獻納李奭鍾啓曰,請梟示罪人性世亟施孥戮之典。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
趙秉翊啓曰,明日次對,兩司當爲進參,呈告人員,竝待開門牌招,何如?傳曰,允。
以左副承旨崔鳳九牌不進罷職傳旨,傳于趙秉翊曰,只推。
趙秉翊,以兵曹言啓曰,今六月十七日武臣堂上祿試射後日退行事,草記蒙允矣,今二十日設行,而試官望備擬以入之意,敢啓。傳曰,知道。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才入格矢數,落仕年條,居住薦名,各其名下,懸註以入,而因平安前兵使李敎昌狀啓,鐵箭武士安州折衝李鶴林,閑良洪禹鉉今日更試,則俱未入格之意,敢啓。傳曰,知道。
又以刑曹言啓曰,內務府啓辭內,電報公費,從中乾沒,以致多朔停闕,萬萬駭然。譯官李應相,令該府照律勘處,犯用之數,分付秋曹,使之督捧,何如?傳曰,允事,批下矣,謹依批旨,李應相侄璧,捉來代囚,犯用洋銀七百三元二角,刻期督捧之意,敢啓。傳曰,知道。
義禁府啓目粘連,向前李丙逌亦,廳座失待,雖緣病劇,法例所在,難以參恕,以此照律,何如?判付。啓,依允。
義禁府啓目粘連,向前李應浚亦,身爲象譯,恣意竊託,至有專咨,旣登廟啓,囚供,縱或分疏,事體難免重勘。以此照律,何如?判付。啓,依允。
義禁府啓目粘連,向前沈宜景亦,身爲掌馬之官,常時不善調習,致此意外警悚之事是白兺除良,望馬亦爲失待,尤萬萬駭然。有不可輕勘,施以定配之典,何如?判付。啓,依允。
義禁府啓目粘連,譯官李應相原情云云。傳旨內辭緣,泛稱遲晩,刑推得情,何如?判付,啓,除刑推議處爲良如敎。
上在景福宮。停常參·經筵。
自人定至二十一日開東,灑雨下雨,測雨器水深三分。
藥房都提調沈舜澤,提調趙秉鎬,同副承旨趙秉翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
進御生脈君子湯五貼式,自今日日次製入事,榻前下敎。
趙秉翊,以內醫院都提調·提調意啓曰,副提調趙同熙今日問安,不爲仕進,卽爲牌招,何如?傳曰,允。
傳于趙秉翊曰,大臣政府堂上引見。
傳于趙秉翊曰,知春秋許遞,前望單子入之。
知春秋前望單子入之,趙秉轍添書落點。
傳于趙秉翊曰,黃海監司有闕之代,京畿監司吳俊泳除授,京畿監司之代,開城留守趙東冕除授,開城留守之代,戶曹參判趙秉稷除授。吏曹,黃海監司單吳俊泳,京畿監司單趙東冕,開城留守單趙秉稷,已上除授事,承傳。
趙秉翊,以禮曹言啓曰,四賢祠祭,例以八月中丁日設行,而今年中丁在十三日,與明陵忌辰相値矣,依定式以三丁日磨鍊以入之意,敢啓。傳曰,知道。
禮曹,來八月初五日,行社稷大祭香祝親傳,取稟,奉敎敬依。
禮曹,來八月初三日,行景慕宮秋享大祭香祝親傳,取稟,奉敎恭依。
以掌令宋世鉉·崔翼瑞,持平沈遠翼·韓永元,大司諫申泰寬,司諫崔在澈,正言李義悳·申炳休牌不進罷職傳旨,傳于崔鳳九曰,只推。
以內醫副提調趙同熙牌不進罷職傳旨,傳于趙秉翊曰,只推。
兵曹口傳政事,親軍壯衛營軍司馬單閔啓鎬。
司諫崔在澈,持平韓永元等啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞠得情,快正典刑焉。措辭見上請黑山島減死定配罪人載仁亟令王府,嚴鞫得情,快施極律焉。措辭見上請謀反不道罪人鍾三·鳳周竝施孥戮之典焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩施以孥戮之典焉。措辭見上請謀反大逆罪人岐鉉知情不告罪人玉鉉一以弼濟所施适·雲之例,施之焉。措辭見上請大逆犯上不道罪人應龍·潤根竝施适·雲之例,至於古今島減死定配罪人金應鳳,金堤郡定配罪人金俊文亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,快正邦憲,以重獄體焉。措辭見上請謀叛不道罪人哲均·東根,知情不告罪人善敎竝施孥戮之典焉。措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典,薪智島定配罪人李英俊更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海更令王府,嚴加鞫覈,明正典刑焉。至於物故罪人李炳埴,尤有甚於此三罪人之負犯,素以陰險梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可以處之尋常,輿情憤鬱,國論沸騰。請物故罪人李炳埴施以孥戮之典焉。措辭見上請賜死罪人源進支屬亟施散配,以正邦憲焉。措辭見上請賜死罪人應準·會正支屬竝施散配,以伸邦憲焉。措辭見上請賜死諸罪人顯德·采夏·載晩·秉昌·宇熙支屬竝施散配,亟降明命,以伸王章焉。措辭見上請犯上不道罪人樂寬亟施孥戮之典,俾洩公憤,以絶亂萌焉,措辭見上請輕斃罪人英植加施适·雲之律,在逃罪人泳孝·玉均·光範·載弼等刻期逮捕,與謀叛罪人點乭·允相,物故罪人昌模,知情不告罪人弘植·載昌·興宗·興喆·英植竝加施适·雲已施之典。措辭見上請謀叛大逆不道罪人永植亟施适·雲已施之律,以正邦憲焉。措辭見上請謀叛不道罪人應浩·興龍·啓完·興模,知情不告罪人昌基·昌洙·聖郁竝施孥戮之典,智島減死定配罪人李上祿更令王府,嚴鞫得情,快正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國竝令王府,設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈竝令王府,設鞫得情,亟正邦憲焉。措辭見上請謀叛不道罪人昌寬亟施孥戮之典,以雪神人之憤焉。措辭見上請薪智島圍籬安置罪人池錫永亦令王府,一體設鞫,嚴覈得情,夬正典刑焉。措辭見上請呂島還發配加棘罪人申箕善,更加嚴鞫,期於得情,夬正邦刑焉。措辭見上請秋曹刑訊罪人韓容奭·柳智永,王府取招罪人李承喜,竝令王府,設鞫得情,夬伸王章,以雪神人之憤,不參之三司三人,加施島配之典,以立人紀焉。措辭見上司諫崔在澈啓曰,請梟示罪人性世亟施孥戮之典。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
義禁府照目粘連,假注書李丙逌矣本旨議啓內,廳座失待,雖緣病劇,法例所在,難以參恕。以此照律罪,笞四十收贖,附過還職,私罪,奉敎依允。
義禁府啓目粘連,向前李應相亦,公費以致乾沒,旣登論啓,所犯亦爲自服,律有當勘。以此照律,何如?判付。啓,依允。
義禁府照目粘連,譯官李應俊矣本府議啓內,身爲象譯,恣意藉托,至有專咨,旣登廟啓,囚供,縱或分疏,事體難免重勘,以此照律罪,杖一百收贖,告身盡行追奪,私罪,奉敎依允爲旀,功減一等爲良如敎。
己丑六月二十日申時,上御興福殿。藥房入診,大臣·政府堂上同爲入侍時,都提調沈舜澤,提調趙秉鎬,同副承旨趙秉翊,假注書李源奎,事變假注書李鏡昈,記事官金鶴洙·鄭世源,吏曹判書金壽鉉,漢城府判尹閔泳商,摠禦使李鍾健,右參贊徐相雨,刑曹判書韓圭卨,檢校待敎金錫圭,校理申政均以次進伏,醫官李能基·李命錫·金興圭·洪哲晉等進伏楹外訖。上曰,史官分左右。上曰,大臣進前。舜澤進前奏曰,庚炎日烘,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。舜澤曰,醫官待令,使之入診乎?上可之。能基等以次入診,退伏楹外訖,舜澤曰,脈候奏之。能基等奏曰,脈候左右三部調均矣。舜澤曰,調理湯劑,何以爲定耶?能基等奏曰,拱辰君子湯停止,生脈君子湯恐好矣。上曰,此劑似宜於伏暑中也。舜澤曰,方文,筵退後,當正書入鑑矣。上可之,仍命藥房先退,上曰,近日日氣甚熱,而今則雨澤似周洽矣。舜澤曰,日熱亦農候之宜,而其間雨澤,洽於移秧,農抃于野,誠爲喜幸矣。上曰,次對爲之。舜澤曰,臣之向日疏籲,爲民國不可已,而未蒙曲諒,反加嚴誨,震惶慄蹙,分有不敢,靡復瀆聒,迄玆泯默。若臣一身顚沛,縱不足恤,今日朝廷凡百,由臣不職,益見其轉無涯畔,則臣心,豈安,臣罪,何居?有國而置相,豈其欲無所事事,而備位竊廩而已乎?臣技已窮,而謀謨籌畫,無一得宜矣。臣病已癃,而請神筋力,有百難强矣,雖在泰平無虞之時,決不當如是度了。況今時艱民困,愈往愈甚,維持整頓之方,有不容晷刻悠悠者,而臣無用,而猶專其用,如臣罔效,而猶求其效,萬萬非事理之所行,國體之所宜也。臣雖無狀,豈敢以應文備讓之言,若是陳暴於前席,而日月孔昭,庶鑑臣斷斷之忱矣。伏望聖上,深燭臣不勝任之狀,亟賜斥退,毋致公私大狼狽,是臣區區血祝。上曰,向批已罄悉,而此時言去,決知其不可,迨玆艱虞,維持整頓之方,惟卿是倚是毗,卿必體此至意也。舜澤曰,聖敎之優借,不勝惶感,而臣之已試旣久,毫蔑報效,民國艱虞,非臣籌策可濟,則推賢讓能,亦所以報主也。臣雖無狀,豈敢便宜之欲占,若是縷縷仰達乎?上曰,扶顚持危,得至今日,卽卿難揜之偉績,而予之眷寄,卿所諒悉,忍於此時,豈可辭予而就閒乎?更勿以去就一事,煩說也。舜澤曰,大政今在前矣。守令初仕之愼揀,每煩奏飭,而過政後聽諸物議,未有實效,然則卽不過好題目閑說話耳,然而究其實則治國之道,救時之策,亦莫先於此,不可以無效而止之,又不可以文具而廢之也。苟使秉銓之臣,惟旣厥心憧憧乎?王政國體,思所以對揚,則庶或不中不遠,而年來官方之淆雜,銓式之違越,古所未聞,事事寒心。若此不已,何以爲國?我殿下,深軫此弊,至發絲綸,春間嚴敎,尙此傳頌,苟欲示信,專在今政,先以此意,申飭兩銓,何如?上曰,治國救時,莫先於愼擇其人,另加提飭,期有實效,可也。舜澤曰,蹕路鳴金,所以訴冤申理,而四件事外,竝嚴刑勿施,忠孝烈請褒之不由上言,冒濫擊金者,勿聽,依律論斷,俱載大典矣。夫何近年,犯蹕煩聽,太無嚴畏,大關紀綱,始不過一二鳴金,而竟至幾十度原情,此非實有籲冤人而然耳,該曹吏隷,符同誣上,猥越濫雜,莫此爲甚,而有司按法之地,不惟不勿施,任他猾胥之手,長其愚民之習,反以各該司稟處,爲請。有國大典,無地可講,襲謬至此,寧不慨駭?旣往雖不可追究,自今擊錚原情之回啓者,令各其司堂上,躬檢其狀,按典勿施,此後如復有違典煩徹者,則先自該堂從重論勘,而吏隷刑配之意,嚴飭,何如?上曰,果多猥雜,申明嚴飭,可也。舜澤曰,向日諸罪人處分傳敎,喉臣之繳還固宜,而再啓承批以後,更無院議,又不頒布,遂使如絲如綸之王言,無端而許久宿命,豈有如許事體乎?惟允之地,出納有錯,萬萬慨咄,烏可無警?伊時在院承旨捧現告,竝施譴罷之典,何如?上曰,果甚顚錯,依爲之。舜澤曰,向日徐相集·呂圭亨·高時協之不參聯箚也,致勤下詢,至有處分,而臣於三司諸臣事,竊不勝慨歎。凡大論方張之時,苟有立議,隨卽相規,或箚或啓,擬律論斷,臺體也,堂規也,連日箚陳,當劾不劾,晩時自列,已極顚倒。且況臺臣箚啓,本自嚴正,前後措辭,大違體段,此不可以昧例,置而無警,壞體之兩司,施以刊削,違規之玉堂,施以譴罷之典,何如?上曰,有關國體,依爲之。舜澤曰,大典改名條有曰,大小人員改名者,其祖先,或宗宰,或罪人,明白同名者外,勿施,夫何近年改名之頒諸朝紙,殆無日無之,豈有如許猥屑之甚者乎?凡諸告君,宜存謹畏,而惟此改名,尤無防限,有關國綱,寧不寒心?自今大典所載外,如有無端改名啓本則勿施,當該堂上,施以違制之律,恐宜,故敢達矣。上曰,依式另飭,可也。舜澤曰,朝章服乘,皆有品階防限,而未有如近日之蕩弛矣。一按科條,合有申明,四人轎則內而崇品及賓客,外而道守臣與堂上三品以上奉命使臣許之,堂下勿論,四人藍輿,則惟文亞銓以上及武將臣許之,肩輿則惟文三銓以上許之,而如是筵奏定式之後,若復違品濫乘,則隨現從重論勘事,嚴飭,何如?上曰,違式濫乘,聞甚駭然,依所奏爲之。舜澤曰,臣以主事·委員·司事另定員額事,筵奏蒙允,而其時猶有未悉陳者,尙此因循矣。凡今多員,均是啓差,而官方雖不可不愼,人才亦不可不惜,且原額數爻,當視其事務緊漫而可定,令各該局堂上斟量定額,以爲稟處,恐合事體,故敢此更達矣。上曰,擇其材而定其額,以責實效,可也。舜澤曰,文正公臣李柬,以光明俊偉之姿,有沈潛縝密之工,早從賢師,實承嫡傳,同門論辨,洞見性道之原,登筵敷陳,深明王·霸之分,三朝之禮遇彌隆,斯文之標準寔存,固不待更欲闡揚,而前後崇德象賢之典,非不至矣盡矣。惟不祧之命,未及有施,此誠朝家之未遑,士林之齎鬱,卽賜成旨,兼致恩侑,以示崇報特異之聖意,其祀孫,問名調用,恐好,故敢達矣。上曰,依爲之。舜澤曰,國子分館人李翊煥·吳泰殷·黃輔淵,芸閣分館人申華均,公議稱屈,竝槐院調用,何如?上曰,依爲之。舜澤曰,勳府事體,視他自別,而年來淆雜瑣屑之弊,有不可勝言者,典式攸在,宜一矯釐復舊例,令首堂專管視務,使之責成,有司堂上有闕矣。豊善君趙東萬差下,何如?上曰,依爲之。舜澤曰,廣州留守閔泳韶,行護軍金奭根,當爲貤贈,而所后家無可施云,依近例移贈其本生,何如?上曰,依爲之。舜澤曰,行知中樞府事尹滋悳,行大護軍趙慶鎬·洪鍾軒·趙秉鎬,漢城判尹閔泳商,宗正卿府事李永竝政府堂上還差,知宗正卿府事李珪永,行護軍洪淳馨,工曹參判金宗漢,協辦交涉通商事務趙秉稷·李命宰竝政府堂上差下,金宗漢,仍察有司之任,何如?上曰,依爲之。又命大臣就座,仍敎曰,三南之稅穀代錢,想已收刷,而于今幾朔,尙不來納,另加申飭,使之斯速上納也。舜澤曰,歉餘收錢,勢易遲滯,而近日外道擧行,每多稽忽,臣嘗慨歎者也,筵退後,謹依下敎,嚴關督納矣。上曰,湖西上年之歉荒,沿海爲尤甚云矣。今年則毋論山峽沿海,均將占豊,爲民事,誠可幸矣。舜澤曰,非惟湖西,如嶺南·湖南,向在憂旱之時,不至如畿內·兩西之甚,而況今時雨時暘,果得適宜,有秋之望,處處同然,以今日所傳聞,民國之幸,亦莫大於是矣。上曰,目下悠悠萬事,無過於豊登,而使斯民不飢不寒,爲上瑞也。舜澤曰,聖念爲斯民,常憧憧如此,一言之感,將見自天降康,民獲其福矣。秉翊奏曰,注書讀批之際,做錯非細,事甚未安。推考,何如?上曰,依爲之。秉翊曰,諸宰奏事。壽鉉等曰,無所奏矣。秉翊曰,玉堂所懷奏之。政均曰,伏以臣,年淺學蔑,屢登前席,勉陳聖學,猥不自知,昵古循例,情莫之達,顧安有啓沃之道乎?方今潦熱,講對停徹,緝熙之學,時敏之工,宜無間焉,燕閑日用之間,苟不能實下工夫,則一曝十寒之戒,不幾乎近之哉?稍竢涼生,特降恩諭,招接儒賢,講明天人之際,討論治忽之政,三代之禮樂可興,百王之規範復新,伏願聖明,更加察焉。上曰,所陳當留念矣。上命遞錦伯進前,泳商進前,上曰,湖西無別般弊瘼乎?泳商曰,雖無大段之弊矣。但守令數遞之弊,害有所歸,迎送之際,官屬來往,所費不無,自然所費,至爲所逋,所謂所逋,則無非公貨也,守令論之,以數遞之故,所費不無,官有挪貸公貨,官屬挪貸公貨,自然浸浸,至有上納愆滯。又京司情費,近多增前,該色輩上納也,自然濫用,此條彼條,積之無麪,畢竟歸之於百姓,百姓則當納之外,不可加納,吏民相持,畢竟害歸於民,惟正之供,多有愆滯,監司·守令,每每督飭,而事勢之難堪,晝宵惶悚矣。上曰,無他大段之弊乎?泳商曰,至於社還半留穀,推貸賑給後,立本段,近來貨泉之輕重懸殊,元詳定則每石三兩,而勢不得已無論當五邑·葉邑,每石竝爲當五六兩式分給立本,則當五邑之六兩,實爲葉邑之三兩也。上曰,守令治績,何如乎?泳商曰,守令數遞,實無優劣之可論,而昨年歉荒,嶺南·湖南最爲尤甚,而湖西則沿邊幾邑,亦不下於兩南。且峽邑中幾邑,雖有免歉,其中幾邑,無異沿邑,一體設賑,而今番特下賑資之優劃均分拯救守令,亦有損廩助賑,已有成冊狀聞矣。上命就座,仍命史官就座,又命大臣先退,又命諸臣以次退出。
上在景福宮。停常參·經筵。
趙秉翊啓曰,來二十五日,朝參日次矣,敢稟。傳曰,停。
崔鳳九啓曰,右副承旨洪承穆今日不爲仕進,卽爲牌招,何如?傳曰,允。
趙秉翊啓曰,肅謝法意,何等愼重,而長湍府使洪在羲肅單,通禮院官員,初不來呈,自外頒布,擅又勿頒,事未前有,萬萬駭然。當該通禮員官員所當重勘,而本院請推之外,無他可施之罰,何以爲之,而該府使,亦不可無警,從重推考,何如?傳曰,允。從重推考。
傳于崔鳳九曰,當該承旨推考。
傳于崔鳳九曰,當該承旨推考。
傳于趙秉翊曰,都承旨許遞,前望單子入之。
承旨前望單子入之,南廷哲落點。
司諫崔在澈,持平韓永元等啓曰,請物故罪人國榮亟施孥戮之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥戮之典。措辭見上請謀反大逆不道知情不告罪人榮瑾〈亟施〉孥戮之典。措辭見上請黑山島定配罪人李奎和更爲設鞫得情,快正典刑焉。措辭見上請謀反不道罪人鍾三·鳳周竝施孥戮之典。措辭見上請正法罪人演承·洛承竝施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人金致元,呂島減死定配罪人崔鳳儀,昌島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩施以孥戮之典焉。措辭見上請謀反大逆不道罪人岐鉉,知情不告罪人玉鉉一以弼濟所施适·雲之例,施之焉。措辭見上請大逆不道罪人應龍·潤根竝施适·雲之例,至於古今島減死定配罪人金應鳳,金堤郡定配罪人金俊文亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典,薪智島定配罪人李英俊更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎錫·哲九等竝亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲〈鎬〉·彙靖竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海更令王府,嚴加鞫覈,明正典刑焉。至於物故罪人李炳埴,尤有甚於此三罪人之負犯,素以陰〈險〉梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可以處之尋常,輿情憤鬱,國論沸騰。請物故罪人李炳埴施以孥戮之典焉。措辭見上請賜死罪人源進支屬亟施散配,以正邦憲焉。措辭見上請犯上不道罪人樂寬亟施孥戮之典,俾洩公憤,以絶亂萌焉。措辭見上請輕斃罪人英植加施适·雲之律,在逃罪人泳孝·玉均·光範·載弼等刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植竝加施适·雲已施之典。措辭見上請謀反大逆不道罪人永植亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁竝施孥戮之典,智島減死定配罪人李上祿更令王府,嚴鞫得情,夬正典刑焉。措辭見上請蛇島加棘罪人慶光國竝令王府,設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈竝令王府,設鞫得情,亟正邦憲焉。措辭見上請謀反不道罪人昌寬亟施孥戮之典,以雪神人之憤焉。措辭見上請薪智島圍籬安置罪人池錫泳亦令王府,一體設鞫,嚴覈得情,夬正典刑焉。措辭見上請呂島加棘還發配罪人申箕善更加嚴鞫,期於得情,夬正邦憲焉。措辭見上請秋曹刑訊罪人韓容奭·柳智永,王府取招罪人李承喜竝令王府,設鞫得情,夬伸王章,以洩神人之憤,不參之三司三人,加施島配之典,以立人紀焉。措辭見上獻納李奭鍾啓曰,請梟示罪人性世亟施孥戮之典。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
傳于趙秉翊曰,少尹外京兆堂上竝許遞,前望單子入之。
趙秉翊啓曰,左右史不可不備,檢閱曺萬承卽爲牌招入直,何如?傳曰,允。
以右副承旨洪承穆牌不進罷職傳旨,傳于趙秉翊曰,只推。
趙秉翊,以兵曹言啓曰,卽接大報壇守直官廳牒報,則守直官賈斗永,素以遐鄕之踪,擧措駭妄,諸會擧廳云矣。此不可仍置,汰去,何如?傳曰,允。
又以摠禦營言啓曰,本營別將李根身病猝重,勢難察任,改差,何如?傳曰,允。
崔鳳九,以義禁府言啓曰,李應相係是贓賄流配,依法典不付功議以入之意,敢啓。傳曰,知道。
又以義禁府言啓曰,時囚罪人李應相杖一百,流三千里定配照律公事,判付內依允矣。李應相杖一百收贖,告身盡行追奪,平安道中和府,流三千里定配,而以議啓內辭意,具罪目,依例發遣府書吏,押送配所,何如?傳曰,允。
義禁府照目粘連,譯官李應相矣本府議啓內,公費以致乾沒,旣登論啓,犯亦爲自服,律有當勘。以此照律罪,杖一百收贖,告身盡行追奪,流三千里定配,私罪,奉敎依允。
上在景福宮。停常參·經筵。
崔鳳九啓曰,左右史不可不備,檢閱曺萬承卽爲牌招入直,何如?傳曰,允。
傳于趙秉翊曰,政官牌招開政。
傳于趙秉翊曰,承旨有闕之代,前望單子入之。
〈承旨〉前望單子入之,張世容落點。
崔鳳九啓曰,新除授行左承旨張世容,時在京畿安山地,斯速乘馹上來事,下諭,何如?傳曰,許遞,前望單子入之。
傳于趙秉翊曰,戶曹判書有闕之代,前望單子入之。
兵曹口傳政事,摠禦營騎士將單安昌壽。
司諫崔在澈,持平韓永元等啓曰,請物故罪人國榮亟施孥戮之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥戮之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎華更爲設鞫得情,夬正典刑焉。措辭見上請謀反不道罪人鍾三·鳳周竝施孥戮之典。措辭見上請正法罪人演承·洛承竝施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人金致元,呂島減死定配罪人崔鳳儀,昌島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩施以孥戮之典焉。措辭見上請謀反大逆不道罪人岐鉉,知情不告罪人玉鉉一以弼濟所施适·雲之例,施之焉。措辭見上請大逆不道罪人應龍·潤根竝施适·雲之例,至於古今島減死定配罪人金應鳳,金堤郡定配罪人金俊文亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎竝施孥戮之典,措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典,薪〈智〉島定配罪人李英俊更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海更令王府,嚴加鞫覈,明正典刑焉。至於物故罪人李炳埴,尤有甚於此三人之負犯,素以陰險梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可以處之尋常,輿情憤鬱,國論沸騰。請物故罪人李炳埴施以孥戮之典焉。措辭見上請賜死罪人應準·會正支屬竝施散配,以伸邦憲焉。措辭見上請賜死諸罪人顯德·采夏·載晩·秉昌·宇熙支屬竝施散配,亟降明命,以伸王章焉。措辭見上請犯上不道罪人樂寬竝施孥戮之典,俾洩公憤,以絶亂萌焉。措辭見上請輕斃罪人英植加施适·雲之律,在逃罪人泳孝·玉均·光範·載弼等刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植竝加施适·雲已施之典。措辭見上請謀反大逆不道罪人永植亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁竝施孥戮之典,智島減死定配罪人李上祿更令王府,嚴鞫得情,快正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國竝令王府,設鞫得情,亟正邦憲焉。措辭見上智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈竝令王府,設鞫得情,亟正邦憲焉。措辭見上請謀反不道罪人昌寬亟施孥戮之典,以雪神人之憤焉。措辭見上請薪智島圍籬安置罪人池錫永亦令王府,一體設鞫,嚴覈得情,夬正典刑焉。措辭見上請呂島加棘還發配罪人申箕善更加嚴鞫,期於得情,夬正邦刑焉。措辭見上請秋曹刑訊罪人韓容奭·柳智永,王府取招罪人李承喜竝令王府,設鞫得情,夬伸王章,以雪神人之憤,不參之三司三人,加施島配之典,以立人紀焉。措辭見上獻納李奭鍾啓曰,請梟示罪人性世亟施孥戮之典。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
傳于洪承穆曰,在〈外〉敦寧都正許遞,今日政差出。
傳于洪承穆曰,慶州府尹有闕之代,副護軍成岐運除授。
趙秉翊,以吏曹言啓曰,中學敎授金錫圭以其身病,呈狀乞遞,改差,何如?傳曰,允。
又以吏曹言啓曰,兼幽谷道察訪方漢豊以其身病,呈狀乞遞,改差,何如?傳曰,允。
又以吏曹言啓曰,行副護軍成岐運慶州府尹除授事,命下矣。以前任陽城縣監,方在解由未出中,何以爲之?敢稟。傳曰,勿拘。
吏曹,慶州府尹單成岐運除授事,承傳。
趙秉翊,以吏曹言啓曰,新除授永柔縣令金炳億親病沈重,萬無赴任之望云,改差,何如?傳曰,潭陽府使金石根相換。
又以吏曹言啓曰,去正月三十日都目政事中,鎭海縣監趙漢箕,未陞六人,誤爲擬望,至蒙恩點,不可仍置。原望筒,勿施何如?傳曰,允。
吏批,判書金壽鉉牌招不進,參判金明圭牌招不進,參議尹容善進,同副承旨趙秉翊進。以吏批言啓曰,判書金壽鉉,參判金明圭竝牌不進,小臣獨政未安,何以爲之?敢稟。傳曰,只出緊任。以宋秉璿爲大司憲,以李源珪爲大司諫,以南廷綺爲執義,以許·李性默爲掌令,以趙鍾集爲獻納,李翊焌爲持平,以辛光五·金萬濟爲正言,以洪嘉裕爲副應敎,以黃弼秀·趙範九爲副校理,以鄭日永爲副修撰,以李祉秀爲判尹,以任興準爲左尹,以趙秉弼爲右尹,以尹起元爲敦寧都正,以沈宜弘爲同義禁,以朴慶滿爲幽谷察訪。高城君單金寅黼,文寧君單柳秉喆,機器局司事朴宗璇,仕滿三十朔,仍其職陞六,保安察訪皮秉侃,姑爲仍任事,承傳,崇仁殿參奉加設單金國壎。具奭祖爲兵曹參判。
兵批,判書閔泳煥病,參判具奭祖未肅拜,參議李冕雨入直進,參知金大鉉病,右副承旨洪承穆進。以閔泳善爲珍島監牧官。同知單林基哲,加設單韓致廷,僉知單孫善在,加設單李根鎔,大護軍閔泳商·趙秉轍,護軍金晳根·金綺秀·吳益泳·金永穆·具奭祖·具然泓,副護軍李敎稙·沈相穆·李源中·李勝宇·鄭寅學·李根澔·申泰熙·李秀榮,副司直徐廷厚,副司果白東玩·金漢泰·李啓夏·劉廷翼·宣始昌,兼管理使單趙秉稷,兼京畿兵馬水軍節度使單趙東冕,兼黃海道兵馬水軍節度使單吳俊泳。
吏批,再政。以金炳翊爲同敦寧,金永穆爲戶曹參判,趙東弼爲戶曹參議,尹吉求爲大司成,金明圭爲同成均,鄭道淳爲禮曹正郞,林爰相爲中學敎授,李熙民爲宗府參奉。兼祭酒單宋秉璿,宗府參奉李健秀今招通政,朝官年八十加資。
三政。以趙同熙爲刑曹參議,金翼濟爲兵曹佐郞。兼春秋單鄭道淳·趙秉翊。
以兵曹言啓曰,禁軍別將李鳳儀身病猝重,無望供職,呈狀乞遞矣。實病旣如此,有難强令察任,改差,何如?傳曰,允。
兼戶曹判書鄭範朝疏曰,伏以宋臣蘇軾之箚有曰,臣四上章四不允,詞窮理盡,不敢求去,甚言其求去之急且切,而猶是詞未窮理,未盡時語也。臣自去年再受任以來,上章者凡五,不允則如一,臣可謂詞窮而理盡耳,儲蓄其空,支調難繼,左內史之欠縮旣多,勸百工之旣稟不稱,臣之說弊之詞窮矣,半籌莫展,毫補蔑效,漢倉庫之久任無賴,柳士師之三黜亦可,臣之言去之詞窮矣。心勞神疲,榮銷衛鑠,多病之馬卿,無以起也,食少之諸葛,其能久乎?臣之告病之詞又窮矣。日月之明,宜無不燭,而第以區區之私,自念而自言曰,臣之於殿下,偏荷殊恩,隆天極地,明知我殿下愛臣而欲其生也。假如臣陷泥淖之內,則殿下必援溺而洗滌之,不欲使汚其身,蹈湯火之中,則殿下必救焚而涵濡之,不欲使爛其足,今臣所値,命卒之秋也。此非徒身汚足爛之比,則殿下又豈忍使之卒其命哉?此微臣所以仰恃寵靈,更爲冒籲於詞窮理盡之餘。伏乞聖明,察之以事狀,參之以情境,特垂終始生成之澤,必遞臣度支之職焉。臣無任云云。答曰,省疏具悉。所請依施。
行都承旨南廷哲,左承旨金昇圭,前承旨李勝宇等疏曰,伏以臣等,曩忝出納之任,每切僨誤之戒,迺者大僚,以向日諸罪人處分後,再啓承批,更無院議,又不頒布之伊時在院承旨,捧現告譴罷事,筵奏蒙允,臣等溺職之罪,於是益著矣。噫,彼諸罪人之負犯何如,關係何如,嚴覈得情,夬正典刑,以墍邪說,以昭天討,卽王章之所不容已者也。酌處處分,雖出於大聖人好生之德,而積誠仰籲,惟允後止,卽臣等職耳,而乃再啓旋止,有初靡終,旣止而又不頒布,致使如絲如綸之王言多日淹閣,大僚規警,烏得免乎?在院之臣固宜執咎,同僚之地亦難容已者也。酌處處分,雖出於大聖人好生之德,而積誠仰籲,惟允後止卽臣等職耳,而乃再啓旋止,有初靡終,旣止而聖明俯賜鑑諒,竝勘臣等無使罪同罰異焉。臣等無任云云。答曰,省疏具悉。卿等亦施重推之典。
上在景福宮。停常參·經筵。
趙秉翊啓曰,左右史不可不備,檢閱曺萬承卽爲牌招入直,何如?傳曰,允。
傳于洪承穆曰,有實病玉堂許遞,前望單子入之。
戶曹判書前望單子入之,金永壽落點。
承旨前望單子入之,吳益泳落點。
大司諫李源珪,執義南廷綺,司諫崔在澈,持平韓永元,獻納趙鍾集,正言辛光五等啓曰,請物故罪人國榮亟施孥籍之典。措辭見上請物故罪人裕亟施孥籍之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典,措辭見上請黑山島定配罪人李奎和更爲設鞫得情,夬正典刑焉。措辭見上請黑山島減死定配罪人載仁亟令王府,嚴鞫得情,快施極律焉。措辭見上請謀反不道罪人鍾三·鳳周竝施孥戮之典焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩施以孥戮之典焉。措辭見上請謀反大逆罪人岐鉉,知情不告罪人玉鉉一以弼濟所施适·雲之例,施之焉。措辭見上請大逆犯上不道罪人應龍·潤根竝施适·雲之例,至於古今島減死定配罪人金應鳳,金堤郡定配罪人金俊文亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎竝施孥戮之典焉。措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典,薪智島定配罪人李英俊更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王章伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述竝施孥戮之典焉。措辭見上請謀反不道罪人中鎬·然應·建燮與謀反大逆不道知情〈不告〉罪人哲鎬·彙靖竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海更令王府,嚴加鞫覈,明正典刑焉。措辭見上請物故罪人李炳埴施以孥戮之典焉。措辭見上請賜死罪人源進支屬亟施散配,以正邦憲焉。措辭見上請賜死罪人應準·會正支屬竝施散配,以伸邦憲焉。措辭見上請賜死諸罪人顯德·采夏·載晩·秉昌·宇熙支屬竝施散配,亟降明命,以伸王章焉。措辭見上請犯上不道罪人樂寬亟施孥戮之典,俾洩公憤,以絶亂萌。措辭見上請徑斃罪人英植加施适·雲之律,在逃罪人泳孝·玉均·光範·載弼等刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植竝施适·雲已施之典,措辭見上請謀反大逆不道罪人英植亟施适·雲已施之律,以正邦憲焉。措辭見上請謀叛不道罪人應浩·興龍·啓完·興模,知情不告罪人昌基·昌洙·聖郁竝施孥戮之典,智島減死定配罪人李上祿更令王府,嚴鞫得情,夬正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國竝令王府,設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈竝〈令〉王府,設鞫得情,亟正邦憲焉。措辭見上請謀反不道罪人昌寬亟施孥戮之典,以雪神人之憤焉。措辭見上請薪智島圍籬安置罪人池錫泳亦令王府,一體設鞫,嚴覈得情,夬正明刑焉。措辭見上請呂島加棘還發配罪人申箕善更加嚴鞫,期於得情,夬正邦刑焉。措辭見上請秋曹刑訊罪人韓容奭·柳智永,王府取招罪人李承喜竝令王府,設鞫得情,夬伸王章,以雪神人之憤,不參之三司三人,加施島配之典,以立人紀焉。措辭見上新除授大司憲宋秉璿時在忠淸道沃川地,掌令許時在慶尙道開寧地,掌令李性默時在黃海道松禾地,持平李翊焌時在平安道熙川地,請竝斯速乘馹上來事,下諭。答兩司曰,不允。韓容奭·柳智永·李承喜事,已有處分,勿煩,三人事,勿煩。司諫崔在澈,獻納趙鍾集,正言辛光五等啓曰,請梟示罪人聖世亟施孥戮之典。措辭見上新除授正言金萬濟時在忠淸道天安地,請斯速乘馹上來事,下諭。答府曰,許遞。答院曰,不允。下諭事,許遞。
洪承穆,以弘文館言啓曰,校理申政均,不爲姑降入直,擅自出去,下番闕直,事甚未安。修撰吳春詠·宋榮大竝卽牌招推移入直,何如?傳曰,允。
洪承穆啓曰,闕內入直所重何如,而校理申政均,不爲姑降入直,擅自出去,至於闕直,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
又啓曰,省記之申時來呈,自是例也,而今日兵曹省記,今始來呈,事未前有,萬萬駭然。當該郞廳所當重勘,而本院請推之外,無他可施之罰,何以爲之,而常時不能禁飭之入直堂上,亦不可無警,從重推考,何如?傳曰,允。拿處。
兵曹,以李敏承爲禁軍別將。兵曹口傳政事,禁軍別將單李敏承。
洪承穆,以弘文館言啓曰,新除授副校理黃弼秀·趙範九,副修撰鄭日永竝卽牌招察任,何如?傳曰,允。
又以弘文館言啓曰,新除授副應敎洪嘉裕時在忠淸道淸州地,經筵入番事緊,請斯速乘馹上來事,下諭。傳曰,許遞。
又以宣惠廳言啓曰,國賦出納,原有定制,而挽近封樁枵罄,頒放積滯,莫可塗抹,是無他故,專由於各邑上納之玩愒成習,逾越程限而然,事之寒心,孰甚於此?昨秋兩南穡事告歉,至有正供之許令代納,爲民聖念,攢祝萬萬。今年米納,惟京畿·湖西·海西,而荏苒半載,本色與代錢來納,不過若而邑零星之數而已,前此關促,殆無虛月,營邑漠若不聞,頓無實效。近來法綱,雖曰,蕩弛,豈可使出於民納於國者,徒爲中間之愆滯,以致經用之窘絀乎?不能察飭,難免其責。京畿·湖西·海西前道臣,爲先竝施推考之典,使之別般嚴督,各邑新舊未納,竝於七月內準納,而如過此限,當該邑倅,自本道一竝論罷之意,三懸鈴行會,以爲一番懲創之地,何如?傳曰,允。
又以兵曹言啓曰,今六月二十三日寅正三刻七分土王改火進上時,宗廟署·社稷署·永禧殿·永寧殿·景慕宮·毓祥宮·景祐宮依例改火,議政府·內閣·承政院·侍講院·翊衛司·漢城府一體頒火之意,敢啓。傳曰,知道。
上在景福宮。停常參·經筵。
自卯時至人定,灑雨下雨,測雨器水深二寸五分,自人定至二十五日開東,灑雨下雨,測雨器水深二分。
金昇圭啓曰,左副承旨崔鳳九,同副承旨趙秉翊今日不爲仕進,竝卽牌招,何如?傳曰,允。
洪承穆啓曰,同義禁沈宜弘,戶曹參判金永穆,左尹任興準除拜後,過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式,刑曹參議趙同熙除拜後,過三日不爲出肅,事體所在,誠極未安。從重推考,仍卽牌招察任,何如?傳曰,允。
洪承穆啓曰,肅單之廳座來呈,例也,而副校理趙範九今始來呈,原單子,雖不得不捧入,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
以申政均·金濟容囚單子,傳于趙秉翊曰,飭已施矣,分揀放送。
執義南廷綺,司諫崔在澈,持平韓永元,獻納趙鍾集,正言辛光五等啓曰,請物故罪人國榮亟施孥籍之典。措辭見上請物故罪人裕亟施孥籍之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典,措辭見上請黑山島定配罪人李奎和更爲設鞫得情,夬正典刑焉。措辭見上請黑山島減死定配罪人載仁亟令王府,嚴鞫得情,快施極律焉。措辭見上請謀叛不道罪人鍾三·鳳周竝施孥戮之典焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏膽,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩施以孥戮之典焉。措辭見上請謀反大逆罪人岐鉉,知情不告罪人玉鉉一以弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例,至於古今島減死定配罪人金應鳳,金堤郡定配罪人金俊文,亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,快正邦憲,以重獄體焉。措辭見上請謀反不道罪人哲均·東根知情不告罪人善敎竝施孥戮之典焉。措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典,薪智島定配罪人李英俊更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王章伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海更令王府,嚴加鞫覈,明正典刑焉。至於物故罪人李炳埴,尤有甚於此三罪人之負犯,素以陰〈險〉梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可以處之尋常,輿情憤鬱,國論沸騰。請物故罪人李炳埴施以孥戮之典焉。措辭見上請賜死罪人源進支屬亟施散配,以正邦憲焉。措辭見上請賜死罪人應準·會正支屬竝施散配,亟降明命,以伸王章焉。措辭見上請犯上不道罪人樂寬亟施孥戮之典,俾洩公憤,以絶亂萌焉。措辭見上請經斃罪人英植加施适·雲之律,在逃罪人泳孝·玉均·光範·載弼等刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植竝加施适·雲已施之典。措辭見上請謀反大逆不道罪人英植亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁竝施孥戮之典。智島減死定配罪人李上祿更令王府,嚴鞫得情,夬正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國竝令王府,設鞫得情,亟正邦憲焉。措辭見上請智島定配罪人安寧洙及安州牧遠地定配罪人朴顥陽,綾州牧遠地定配罪人尹雄烈竝〈令〉王府,設鞫得情,亟正邦憲焉。措辭見上請謀反不道罪人昌寬亟施孥戮之典,以雪神人之憤焉。措辭見上請薪智島圍籬安置罪人池錫永亦令王府,一體設鞫,嚴覈得情,夬正典刑焉。措辭見上請呂島加棘還發配罪人申箕善更加嚴鞫,期於得情,夬正邦憲焉。措辭見上請秋曹刑訊罪人韓容奭·柳智永,王府取招罪人李承喜竝令王府,設鞫得情,夬伸王章,以雪神人之憤,不參之三司三人,加施島配之典,以立人紀焉。措辭見上司諫崔在澈,獻納趙鍾集,正言辛光五等啓曰,請梟示罪人聖世亟施孥戮之典。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
趙秉翊,以弘文館言啓曰,下番無他推移之員,不得已以上番姑降入直之意,敢啓。傳曰,知道。
又以弘文館言啓曰,下番姑降入直,事甚未安。修撰吳春泳·宋榮大有身病,副修撰一員未差,鄭日永卽爲牌招入直,何如?傳曰,允。
開城留守趙秉稷疏曰,伏以臣,以見叨兩銜,頃控需章,誠淺辭拙,未能孚格天心,用是迫塞,罔知攸爲。非第臣情病之俱難仍冒,誠以國體之一日壞損,公務之一日瘝曠,夙宵危懼,方擬齋沐積虔,荐暴血衷,冀幸大專槃物之至仁闓澤,忽於千萬夢想之表,伏奉除旨,授臣以開城留守,留臺,重寄也,特簡,異數也,入而與聞謨猷,出而專制鈐韜。其地則按勝國之舊都,處三輔之要衝,舟車之所輻湊,商旅之所都會,舊俗委靡,民風渝薄,爲治之難,視他關防有異,近値歉荒,民力凋瘵,杼柚空枵,百瘼蝟興,轉至收拾不得。必須才智優於剸煩,威望足以鎭俗,然後方可以使守西河,出掌北鑰,而臣之闒冗疎迂,才短歷淺,淵鑑之所畢燭,則詎或有絲毫榜樣於此者乎?鼎呂之委僬僥,祝磬之責聾聵,猶屬緩喩,且協辦·總辦,機務殷繁,以臣知力,雖使專意一職,尙恐其隨處僨誤,今又責之以外內重任,雙肩獨挑,則顚踣之患,可立而待。況臣於外署一步,艮限在前,區區微諦,去就已決,不得請則不知止者也,玆將懇迫之私,仰首鳴號於天地父母之前。伏乞聖慈,曲加矜恤,將臣居留新銜及外署電局之任,竝賜鐫改,乃治臣瀆撓之罪,俾公器罔缺,私諦獲妥,千萬顒祝。臣無任云云。答曰,省疏具悉。卿其勿辭察任。
敦寧都正尹起元疏曰,伏以臣,日昨伏奉除旨,以臣爲敦寧府都正者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚,臣無任云云。省疏具悉。所請依施。
上在景福宮。停常參·經筵。
自開東至人定,灑雨下雨,測雨器水深八分,自人定至二十六日開東,灑雨下雨,測雨器水深二寸。
藥房提調趙秉鎬,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
南廷哲啓曰,行左承旨吳益泳今日不爲仕進,卽爲牌招,何如?傳曰,允。
以左副承旨崔鳳九牌不進罷職傳旨,傳于趙秉翊曰,只推。
趙秉翊啓曰,左右史不可不備,檢閱曺萬承卽爲牌招入直,何如?傳曰,允。
傳于趙秉翊曰,檢校直閣兪鎭弼,馳詣健陵奉審摘奸,仍留監祭,顯隆園·華寧殿一體奉審以來。
傳于趙秉翊曰,政官牌招開政。
傳于趙秉翊曰,在外同敦寧許遞,今日政差出。
傳于趙秉翊曰,呈告同義禁許遞,今日政差出。
傳于趙秉翊曰,貶下察訪,今日政差出。
傳于趙秉翊曰,秋判·少尹外,法司堂上竝許遞,前望單子入之。
法司堂上前望單子入之,刑曹參議成岐運添書落點。
傳于趙秉翊曰,慶州府尹有闕之代,光州牧使閔泳稷除授。
兵曹口傳政事,副司果單金錫圭。
趙秉翊,以吏曹言啓曰,兵曹佐郞李在祏以其身病,呈狀乞遞,改差,何如?傳曰,允。
又以吏曹言啓曰,重林道察訪羅彦俊以其身病,呈狀乞遞,改差,何如?傳曰,平陵察訪孫光鉉相換。
又以吏曹言啓曰,輸城道察訪李弘珍以其身病,呈狀乞遞,改差,何如?傳曰,允。
又以吏曹言啓曰,長陵令李珉應以其身病,呈狀乞遞,改差,何如?傳曰,莊陵令柳道夔相換。
又以吏曹言啓曰,永柔縣令金炳億,潭陽都護府使金右根相換事,命下矣。永柔縣令金炳億,以前任古阜郡守,方在解由未出中,潭陽都護府使金右根,以前任茂朱都護府使,方在解由未出中,何以爲之?敢稟。傳曰,勿拘。
又以兵曹言啓曰,宣傳官金在豊·尹錫祺,五衛將趙基宣·孫善在·林基哲,曹司五衛將趙秉升,忠壯衛將李熙昇·李晥淳,昌德宮衛將朴秉珠,文臣兼宣傳官趙秉輯·閔泳喆,守門將金寬濟·張重植俱以病難供職,呈狀乞遞,新除授全羅右水使金基俊,素患痰癖之症,一倍添劇,時日之內,萬無登途赴任之望,戶奴呈狀乞遞矣。實病旣如此,則有難强令赴任,竝改差,全羅右水虞候柳在熙,除拜周年,尙不到防,揆以法例,萬萬駭然。不可仍置,罷黜何如?傳曰,允。
又以兵曹言啓曰,新除授鹿島萬戶金錫瑀,以其母年今爲七十六歲,法不當遠離赴任,呈狀乞遞矣。將之親年七十五歲以上者,許遞其任,載在法典,改差,梨津萬戶朴基鉉,除拜六朔,尙不辭朝,揆以法例,不可仍置,罷黜何如?傳曰,允。
有政。吏批,判書金壽鉉進,參判金明圭牌招不進,參議尹容善陳疏,左副承旨崔鳳九進。以吏批言啓曰,光州牧使今當差出,而本州以湖南雄邑,物衆地大,素稱難治,不可不擇差。同道及他道有聲績未準朔守令,竝擬,何如?傳曰,允。以李容直爲大司憲,林爰相·李秀洪爲掌令,高基升爲持平,李根春爲正言,尹泰興爲副應敎,趙秉鎬爲判尹,張錫龍爲同敦寧,尹成鎭爲刑曹參判,洪圭爲左尹,徐丙鼎爲右尹,李鍾林爲敦寧都正,李敏承爲同義禁,閔泳商爲司饔提調,李在祏爲直講,金東洙爲典籍,李東郁爲兵曹佐郞,車致文爲崇陵令,李同和爲懿陵令,申鶴均爲敦寧參奉,閔璿鎬爲光州牧使,金錉爲河東府使,申學休爲金山郡守,閔泳龍爲高陽郡守,薛寶錫爲鏡城判官,申大鉉爲木川縣監,池達周爲丹城縣監,徐昌洹爲安奇察訪,李翼柱爲輸城察訪,金鴻翼爲高山察訪。祭酒單宋秉璿,永柔縣令金炳億,潭陽府使金右根,已上相換事,承傳。故僉知柳學勉贈吏參,寧城君例兼,故學生柳䨏贈吏議,故學生柳宗錫贈僕正,以上文寧君柳秉喆三代,故參判閔吉鎬贈吏判例兼,前刑曹判書閔泳韶本生考,贈戶參李漢昇贈兵判例兼,贈左承旨李旭祥贈兵判例兼,贈僕正李弘迪贈左承旨例兼,已上判尹李祉秀三代,故學生崔完鈺贈戶參例兼,故學生崔百增贈左承旨例兼,故學生崔昌爀贈僕正,已上前同敦寧崔永瀾三代,故副護軍金鼎麗贈戶參例兼,故通德郞金應樞贈左承旨,已上同知金寧圭兩代追榮,故學生張友中贈吏參例兼,故學生張有之贈吏議,故學生張樑臣贈僕正,已上前同敦寧張學舜三代,贈兵參金履萬贈兵判例兼,已上知事金賢淳考,故府使金履顯贈吏議,工曹參判金奭根本生祖考追榮移施,故學生具仁元贈童敎,孝行卓異贈職事,承傳。
兵批,判書閔泳煥進,參判具奭祖病,參議李冕雨病,參知金大鉉入直,同副承旨趙秉翊進。以李鍾健爲知事,李冕榮爲同知,李奎曾爲訓鍊都正,李根·趙羲昌爲宣傳官,李周稙·太敬三·鄭在鏞爲五衛將,許璡爲曹司衛將,姜在能·朴文鎭爲忠壯將,趙德基爲昌德將,徐廷斗·金濟容爲訓諫僉正,金炳堯爲主簿,金炳軾·金基龍爲文兼,全炳善爲部將,金應稷爲摠理把摠,蘇鎭旭·朴世浚爲守門將,李容謙爲全羅右水使,朴錫桓爲公州營將,金樂瀅爲全羅右水虞候,宋致謙爲委曲僉使,金重協爲安原萬戶,金錫璉爲梨津萬戶,車秉華爲鹿島萬戶,李引燁爲大峴別將,朴長會爲咸興監牧官。僉知二單,洪泰謨·李晄淳,大護軍李祉秀,護軍張世容·趙秉弼·任興準·金炳翊,副護軍尹起元·金在豊·尹錫祺·金基俊,副司直洪嘉裕·李翊焌·許·李性默,副司果金萬濟·李相仁·李完根,以上竝單付,金甲島萬戶劉德柱,咸鳳別將鄭奎澈,以上相換事,承傳。
崔鳳九,以吏批言啓曰,全州判官今當差出,而本府以營下劇邑,物衆地大,素稱難治,不可不擇差。同道及他道有聲績未準朔守令,竝擬,何如,傳曰,允。
吏批,再政。以尹起晉爲校理,李命炎爲昭慶園令,沈宜平爲綏陵令,鄭熙悅爲兵曹佐郞,尹濟翼爲全州判官。
兵批,再政。以尹景根爲宣傳官,金恒求爲訓鍊判官,韓炯履爲左捕從,洪在悳爲右捕從,柳譚·李建壽爲摠禦哨官,成夏永爲永宗僉使。同知太敬三,僉知單李周植·鄭在鏞·姜在能。
吏批,三政。以朴璿爲厚陵令,趙鳳鎬爲光陵令,朴齊億爲安峽縣監。
兵批,三政。以具興祖·李起郁·許·宋柱琓·林煥奎爲訓鍊僉正,尹鳳大·宋贊會爲主簿。同知單趙德基,僉知單朴文鎭。
吏批,四政。以兪致誠爲掌樂主簿。
兵批,四政。以李源昌爲宣傳官,趙羲獜·金昌浩·秋鳳旭爲訓鍊判官,沈相元爲摠禦哨官,李載稷爲守門將,閔泳德爲部將。同知單柳哈。
吏批,五政。以李悳用爲引儀,金星泰爲監察,申鉉模爲禁府都事,李鼎泰爲監察。左尹單徐丙鼎,右尹單洪圭。
兵批,五政。以沈彦澤爲訓鍊僉正,趙羲晉·李範敎爲主簿,李鐸榮爲守門將。
六政,以金壽淵爲中樞經歷,沈仁澤爲中樞都事,趙漢翼爲守門將。五衛將加設單朴鳳信·李敏洙。
持平韓永元,正言辛光五等啓曰,請物故罪人國榮亟施孥籍之典。措辭見上請物故罪人裕亟施孥籍之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥戮之典,措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和更爲設鞫得情,夬正典刑焉。措辭見上請黑山島減死定配罪人載仁亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩施以孥戮之典焉。措辭見上請謀反大逆罪人岐鉉,知情不告罪人玉鉉一以弼濟所施适·雲之例,施之焉。措辭見上請大逆犯上不道罪人應龍·潤根竝施适·雲之例,至於古今島減死定配罪人金應鳳,金堤郡定配罪人金俊文亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎竝施孥戮之典焉。措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典,薪智島定配罪人李英俊更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王章伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖竝施孥戮之典,措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海更令王府,嚴加鞫覈,明正典刑焉。措辭見上請物故罪人李炳埴施以孥戮之典焉。措辭見上請賜死罪人源進支屬亟施散配,以正邦憲焉。措辭見上請賜死罪人應準·會正·顯德·采夏·載晩·秉昌·宇熙支屬竝施散配,亟降明命,以伸王章焉。措辭見上請犯上不道罪人樂寬亟施孥戮之典,俾洩公憤,以絶亂萌焉。措辭見上請徑斃罪人英植加施适·雲之律,在逃罪人泳孝·玉均·光範·載弼等刻期逮捕,與謀反罪人點乭·尤相,物故罪人昌模,知情不告罪人弘植·載昌·興宗·興喆·英植竝加施适·雲已施之典。措辭見上請謀反大逆不道罪人英植亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁竝施孥戮之典,智島減死定配罪人李上祿更令王府,嚴鞫得情,夬正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國竝令王府,設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈竝令王府,設鞫得情,亟正邦憲焉。措辭見上請謀反不道罪人昌寬亟施孥戮之典,以雪神人之憤焉。措辭見上請薪智島圍籬安置罪人池錫永亦令王府,一體設鞫,嚴覈得情,夬正典刑焉。措辭見上請呂島加棘還發配罪人申箕善更加嚴鞫,期於得情,夬正邦憲焉。措辭見上請秋曹刑訊罪人韓容奭·柳智永,王府取招罪人李承喜竝令王府,設鞫得情,夬伸王章,以雪神人之憤,不參之三司三人,加施島配之典,以立人紀焉。措辭見上正言辛光五啓曰,請梟示罪人聖世亟施孥戮之典。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
趙秉翊,以弘文館言啓曰,上番姑降入直,事甚未安。副修撰一員未差,修撰吳春泳·宋榮大,副修撰鄭日永竝卽牌招推移入直,何如?傳曰,允。
又以賑恤廳言啓曰,謹依漢城府別單判付,統衛營火藥庫失火時,致斃軍一名,錢七兩,木布各一疋,燒燼民家十五戶,各錢七兩式,依癸未年煮硝所失火時例,一一頒給之意,敢啓。傳曰,知道。
又以摠禦營言啓曰,本營騎士將安昌壽身病猝重,勢難察任,改差,何如?傳曰,允。
上在景福宮。停常參·經筵。
自開東至人定,灑雨下雨,測雨器水深一分,自人定至二十七日開東,灑雨下雨,測雨器水深一分。
崔鳳九啓曰,右副承旨洪承穆今日不爲仕進,卽爲牌招,何如?傳曰,允。
又啓曰,左右史不可不備,檢閱曺萬承卽爲牌招入直,何如?傳曰,允。
以司謁口傳下敎曰,外務署理督辦趙秉稷卽爲視務事,令政院申飭。
以慶尙監司金明鎭狀啓,禮泉郡民家失火人命燒死事,傳于趙秉翊曰,當此農殷之時,民家燒燼,若是夥多,聞甚驚慘。元恤典外,別加顧助,燒死人如有生前身還布,竝蕩減,趁卽結構奠接,俾無一民失所捿遑之弊事,廟堂各別措辭分付。
以義州府尹金在容狀啓,禮單馬一匹,遠驅瘦脊之餘,病亦玄黃,多般藥治,少無差效,當日朝竟至致斃,不善檢飭,惶恐待罪事,傳于趙秉翊曰,勿待罪事,回諭。
持平高基升,正言李根春等啓曰,請物故罪人國榮亟施孥籍之典。措辭見上請物故罪人裕亟施孥籍之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典,措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和更爲設鞫得情,夬情典刑焉。措辭見上請黑山島減死定配罪人載仁亟令王府,嚴鞫得情,快施極律焉。措辭見上請謀叛不道罪人鍾三·鳳周,竝施孥戮之典焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏膽,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀叛大逆不道罪人昌實,謀反不道罪人汝江亟施适·雲已施之律,知情不告罪人敦浩施以孥戮之典焉。措辭見上請謀反大逆罪人岐鉉,知情不告罪人玉鉉一以弼濟所施适·雲之例,施之焉。措辭見上請大逆犯上不道罪人應龍·潤根竝施适·雲之例,至於古今島減死定配罪人金應鳳,金堤郡定配罪人金俊文亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎竝施孥戮之典焉。措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典,薪智島定配罪人李英俊更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人亟施适·雲已行之律,使此王章伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海更令王府,嚴加鞫覈,明正典刑焉。至於物故罪人李炳埴,尤有甚於此三罪人之負犯,素以陰〈險〉梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可而處之尋常,輿情憤鬱,國論沸騰。請物故罪人李炳埴施以孥戮之典焉,措辭見上請賜死罪人源進支屬亟施散配,以正邦憲焉。措辭見上請賜死罪人應準·會正支屬竝施散配,亟降明命,以伸王章焉。措辭見上請犯上不道罪人樂寬亟施孥戮之典,俾洩公憤,以絶亂萌焉。措辭見上請徑斃罪人英植加施适·雲之律,在逃罪人泳孝·玉均·光範·載弼等刻期逮補,與謀反罪人點乭·允相,物故罪人昌模,知情不告罪人弘植·載昌·興宗·興喆·英植竝加施适·雲已施之典。措辭見上請謀反大逆不道罪人英植亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁竝施孥戮之典,智島減死定配罪人李上祿更令王府,嚴鞫得情,夬正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國竝令王府,設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈竝令王府,設鞫得情,亟正邦憲焉。措辭見上請謀反不道罪人昌寬亟施孥戮之典,以雪神人之憤焉。措辭見上請薪智島圍籬安置罪人池錫永亦令王府,一體設鞫,嚴覈得情,夬正典刑焉。措辭見上請呂島加棘還發配罪人申箕善更加嚴鞫,期於得情,夬正邦憲。措辭見上請秋曹刑訊罪人韓容奭·柳智永,王府取招罪人李承喜。竝令王府,設鞫得情,夬伸王章,以雪神人之憤,不參之三司三人,加施島配之典,以立人紀焉。措辭見上司諫崔在澈,獻納趙鍾集,正言辛光五等啓曰,請梟示罪人聖世亟施孥戮之典。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。新除授大司憲李容直時在忠淸道黃澗地,掌令林爰相時在京畿抱川地,掌令李秀洪時在京畿高陽,請竝斯速乘馹上來事,下諭。答兩司曰,不允。韓容奭·柳智永·李承喜事,已有處分,勿煩,三人事,勿煩。答府曰,許遞。答院曰,不允。
趙秉翊啓曰,奏御文字,何等審愼,而玉堂下諭草記,有所漏落,致勤下詢,事甚疎忽,萬萬未安。原草記使之改修正以入,而臣之矇然捧入,不勝惶悚,當該入直玉堂所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
趙秉翊,以弘文館言啓曰,上番姑降入直,事甚未安。副修撰一員未差,修撰吳春泳·宋榮大,副修撰鄭日永竝卽牌招推移入直,新除授副應敎尹泰興,校理尹起晉一體牌招察任,何如?傳曰,允。
又以弘文館言啓曰,副應敎尹泰興時在京畿楊州地,經筵入番事緊,請斯速乘馹上來事,下諭。傳曰,許遞。
又以景慕宮來七月朔祭,令三員俱爲差祭,令李承一有身病沈篤,萬無起動。宮司令李承一,令該曹口傳相換,合有變通之道,及時擧行之地,何如?傳曰,允。
又以司譯院都提調·提調意啓曰,漢學堂下譯官李鳴善·李海寬履歷俱備,竝加資,以爲前頭任使之地,何如?傳曰,允。
又以摠禦營言啓曰,本營騎士將今當差出,而擬望之人乏少,外任竝擬,何如?傳曰,允。
上在景福宮。停常參·經筵。
自人定至二十八日開東,灑雨下雨,測雨器水深二分。
洪承穆啓曰,明日聖節望闕禮,依例爲之之意,敢啓。傳曰,知道。
又啓曰,左右史不可不備,檢閱曺萬承卽爲牌招入直,何如?傳曰,允。
傳于洪承穆曰,同副承旨許遞,前望單子入之。
洪承穆啓曰,行都承旨南廷哲廚院進,行左承旨吳益泳,左副承旨崔鳳九不爲仕進,右承旨金昇圭式暇,同副承旨前望未下,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
執義南廷綺,獻納趙鍾集等啓曰,請物故罪人國榮亟施孥籍之典。措辭見上請物故罪人裕亟施孥籍之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁亟令王府,嚴鞫得情,快施極律焉。措辭見上請謀叛不道罪人鍾三·鳳周,竝施孥戮之典焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩施以孥戮之典焉。措辭見上請謀反大逆罪人岐鉉,知情不告罪人玉鉉一以弼濟所施适·雲之例,施之焉。措辭見上請大逆犯上不道罪人應龍·潤根竝施适·雲之例,至於古今島減死定配罪人金應鳳,金堤郡定配罪人金俊文亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,快正邦憲,以重獄體焉。措辭見上請謀反不道罪人哲鎬·東根,知情不告罪人善敎竝施孥戮之典焉。措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典,薪智島定配罪人李英俊更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人亟施适·雲已行之律,使此王法伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖,竝施孥戮之典。措辭見上請鹿島安置〈罪人〉柳道奭,鏡城府定配罪人兪鎭應,朔州府定配罪人魚用海更令王府,嚴加鞫覈,明正典刑焉。措辭見上請物故罪人李炳埴施以孥戮之典焉。措辭見上請賜死罪〈人〉源進支屬亟施散配,以正邦憲焉。措辭見上請賜死罪人應準·會正支屬竝施散配,以伸邦憲焉。措辭見上請賜死諸罪人顯德·采夏·載晩·秉昌·宇熙支屬竝施散配,亟降明命,以伸王章焉。措辭見上請犯上不道罪人樂寬亟施孥戮之典,俾洩公憤,以絶亂萌,措辭見上請徑斃罪人英植加施适·雲之律,在逃罪人泳孝·玉均·光範·載弼等刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植竝加施适·雲已施之典。措辭見上請謀反大逆不道罪人英植亟施适·雲已施之律,以正邦憲焉。措辭見上請謀叛不道罪人應浩·興龍·啓完·興模,知情不告罪人昌基·昌洙·聖郁竝施孥戮之典,智島減死定配罪人李上祿更令王府,嚴鞫得情,夬正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國竝令王府,設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈竝令王府,設鞫得情,亟正邦憲焉。措辭見上請謀反不道罪人昌寬亟施孥戮之典,以雪神人之憤焉。措辭見上請薪智島圍籬安置罪人池錫永亦令王府,一體設鞫,嚴覈得情,夬正典刑焉。措辭見上請呂島加棘還發配罪人申箕善更加嚴鞫,期於得情,夬正邦刑焉。措辭見上請秋曹刑訊罪人韓容奭·柳智永,王府取招罪人李承喜竝令王府,設鞫得情,夬伸王章,以雪神人之憤,不參之三司三人,加施島配之典,以立人紀焉。措辭見上獻納趙鍾集啓曰,請梟示罪人聖世亟施孥戮之典。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
洪承穆啓曰,明日聖節望闕禮習儀時,兩司當爲進參,呈告人員,竝待開門牌招,使之進參,何如?傳曰,允。
傳于洪承穆曰,左承旨許遞,前望單子入之。
承旨前望單子入之,閔致憲·金炳秀落點。
洪承穆啓曰,新除授承旨閔致憲·金炳秀方在譴罷中,何以爲之?敢稟。傳曰,竝蕩滌敍用。
右副承旨洪承穆啓曰,臣卽伏見義禁府啓目判付下者,有刑訊罪人李承喜島配之命,臣不勝愕眙,繼切憂歎之至。噫,此罪人負犯何如,關係何如,臺討尙嚴,刑訊未究,遽施以惟輕之典,大聖人好生之德,非不欽仰萬萬,而究厥情跡,遮護難掩,觀其供辭,抵賴莫甚。以若罪犯,乃有此非常之敎,若使絲綸一布,必致中外驚惑,其爲世道之憂,容有極哉?夫不可弛者,刑政也,不可壞者,堤防也,臣職忝惟允,義難泯默,冒悚仰籲。伏乞淵然深思,亟寢成命焉。惶恐敢啓。答曰,知道。已有斟酌處分,卽速頒布。
右副承旨臣洪承穆再啓曰,伏以臣,敢效繳還之義,顒竢反汗之音,及伏奉批旨下者,不惟不賜開納,乃反有已有斟酌處分,卽速頒布之命,臣不勝抑塞憂歎之至。噫,此罪人負犯,顧何如,而今此酌處之敎,有若尋常罪囚之勘斷者然,揆以刑政,極爲失當,成命之下,臣非不知承順之爲恭,瀆擾之爲懼,而義在匡救,奉行無路,玆敢疾聲更籲。伏願更加三思,卽爲還寢焉。惶恐敢啓。答曰,知道。更勿煩瀆,卽速頒布。
吏曹口傳政事,景慕宮令李承一,親軍壯衛營軍司馬趙復永,已上相換事,承傳。
兵曹口傳政事,摠禦營騎士將單具然河。
洪承穆,以戶曹言啓曰,時御所內各司,依定式發遣本曹正郞臣徐雲輔,與兵曹參知臣金大鉉,佐郞臣金翼濟,東所衛將臣趙載星,西所衛將臣金商羽,南所衛將臣李忠呂,北所衛將臣鄭東旭眼同看審,則姑無雨漏處之意,敢啓。傳曰,知道。
又以弘文館言啓曰,上番姑降入直,事甚未安。副修撰一員未差,修撰吳春泳·宋榮大,副修撰鄭日永竝卽牌招推移入直,何如?傳曰,允。
校理申政均,副校理黃弼秀·趙範九,修撰吳春泳·宋榮大,副修撰鄭日永等箚曰,伏以臣等,卽伏見院議啓辭批旨下者,有李承喜島配之命,臣等相顧愕眙,莫省措躬之所也。噫,彼承喜,雖是簪纓遺裔,素畜駔儈卑習,賜姓之論,肆發於題狀,騙財之計,暗售於免賤,以至侮先正而罰及儒生,循黨私而締結雜類,不道之說,視若尋常,卽是亂逆心腸,刑配之文,笑而掩置,如見凶悖肺肝。以若罪犯,宜與容奭而同誅,復與智永而窮覈,士論未休,臺討方張,處分遽下於兩罪人鞫問之前。臣等固知聖人好生之德,山苞海容,無物不遂其性,而詎可徑施惟輕之典於如承喜者哉?蓋其設計陰譎,自陷於惎世,行事倒錯,甘犯於護逆,經法之所不容,神人之所共憤,今此無所盤詰,而有此寬貸,則其可曰,國有常憲乎?伏願聖明,淵然深思,廓揮乾斷,亟收成命,拿鞫得情,俾王章伸而亂賊懼焉。取進止。答曰,省箚具悉。亦出於欽恤之意矣。
上在景福宮,停常參·經筵。
藥房提調趙秉鎬,副提調南廷哲啓曰,時値庚炎,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,世子宮·世子嬪宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金昇圭啓曰,右承旨閔致憲,同副承旨金炳秀竝卽牌招,何如?傳曰,允。
金昇圭啓曰,臣昇圭,今日聖節望闕禮進去下直之意,敢啓。傳曰,知道。
傳于崔鳳九曰,日熱如此,輕囚放釋。
傳于洪承穆曰,奉審閣臣入侍。
傳于洪承穆曰,吏曹參議有闕之代,前望單子入之。
洪承穆啓曰,左右史不可不備,檢閱曺萬承卽爲牌招入直,何如?傳曰,允。
又啓曰,假注書丁大乾有身病,勢難察任,今姑改差,何如?傳曰,允。
崔鳳九啓曰,臣鳳九敬奉聖敎,馳往義禁府,取考囚徒案,則時囚罪人吳定善·沈宜景·李承喜係是重囚,故竝爲仍囚,仍爲馳往典獄署,取閱囚徒案,則鉤覈間嚴囚罪人一名,緣坐罪人五名,應坐罪人二名,公錢不納罪人三名,公穀犯逋罪人一名,島配間嚴囚罪人四名,惑世誣民罪人二名,淸債不報罪人一名,不可以輕囚,論,故竝爲仍囚,其餘各司直囚罪人金光汝等三名,係是輕囚,故竝依傳敎放送之意,敢啓。傳曰,知道。
洪承穆啓曰,吏曹郞廳來言,臺諫有闕,政事,取稟。傳曰,當日爲之。
丁大乾改差,代以金相昊爲假注書。
以永禧殿修改時別單,傳于洪承穆曰,都提調領議政沈舜澤內下大豹皮一令賜給,提調知敦寧李玄翼,禮曹判書鄭基會,工曹判書洪澈周各內下虎皮一令賜給,監董兼戶曹判書鄭範朝內下豹皮一令賜給,戶曹正郞徐雲輔,禮曹佐郞崔秉煜,工曹佐郞元世洵,兼監役令李錫僖·閔馨植竝陞敍,監役假監役宋泰鉉,兼監役參奉任昌鎬各兒馬一匹賜給,其餘內閣別看役,擇日官·奏時官·看役·計士·畫師·殿監·守僕·員役·工匠等竝依丙子年例施賞。
行都承旨南廷哲,左承旨金昇圭,左副承旨崔鳳九,右副承旨洪承穆等啓曰,臣等伏奉再啓批旨下者,兪音轉邈,衷情益菀。臣等非不知今此處分,亶出於大聖人天地之量,無荒不包,而第此罪人之負犯也,關係也,不輕而重,三司之聲討尙嚴,擧國之公憤冞切,何敢徒怵義分,再籲卽止,有若應文備例而已哉?隄防有漸壞之慮,刑政歸失當之科,左右忖度,奉行無路,玆敢相率更籲。伏乞亟回淵衷,收還成命焉。惶恐敢啓。答曰,知道。喉院與臺閣,有異,其勿更煩,卽爲頒布。傳于洪承穆曰,公事遲滯之中官洪宅柱,從重推考。
司諫崔在澈,持平韓永元等啓曰,請物故罪人國榮亟施孥籍之典。措辭見上請物故罪人裕亟施孥籍之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和更爲設鞫得情,夬正典刑焉。措辭見上請黑山島減死定配罪人載仁亟令王府,嚴鞫得情,夬施極律焉。措辭見上請謀反不道罪人鍾三·鳳周竝施孥戮之典焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩施以孥戮之典焉。措辭見上請謀反大逆罪人岐鉉,知情不告罪人玉鉉一以弼濟所施适·雲之例,施之焉。措辭見上請大逆犯上不道罪人應龍·潤根竝施适·雲之例,至於古今島減死定配罪人金應鳳,金堤郡定配罪人金俊文亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人啓豊加施孥戮之典,薪智島定配罪人李英俊更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人亟施适·雲已行之律,使此王章伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述竝施孥戮之典焉。措辭見上請謀反不道罪人中鎬·然應·建燮與謀反大逆不道罪人哲鎬·彙靖竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海更令王府,嚴加鞫覈,明正典刑焉。至於物故罪人李炳埴,尤有甚於此三罪人之負犯,素以陰〈險〉梟獍之類,同謀逆黨,納招於鞫庭,萬戮猶輕,千剮難贖,邦刑未〈加〉,先致身死,然以若罔赦之罪,亦不可而處之尋常,輿情憤鬱,國論沸騰。請物故罪人李炳埴施以孥戮之典焉。措辭見上請賜死罪人源進支屬亟施散配,以正邦憲焉。措辭見上請賜死罪人應準·會正支屬竝施散配,亟降明命,以伸王章焉。措辭見上請犯上不道罪人樂寬亟施孥戮之典,俾洩公憤,以絶亂萌焉。措辭見上請經斃罪人英植加施适·雲之律,在逃罪人泳孝·玉均·光範·載弼等刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·竝加施适·雲已施之典。措辭見上請謀反大逆不道罪人英植亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁竝施孥戮之典。智島減死定配罪人李上祿更令王府,嚴鞫得情,夬正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國竝令王府,設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈,竝〈令〉王府,設鞫得正,亟正邦憲焉。措辭見上請謀反不道罪人昌寬亟施孥戮之典,以雪神人之憤焉。措辭見上請薪智島圍籬安置罪人池錫永亦令王府,一體設鞫,嚴覈得情,夬正典刑焉。措辭見上請呂島加棘還發配罪人申箕善更加嚴鞫,期於得情,夬正邦憲焉。措辭見上請秋曹刑訊罪人韓容奭·柳智永,王府取招罪人李承喜竝令王府,設鞫得情,夬伸王章,以雪神人之憤,不參之三司三人,加施島配之典,以立人紀焉。措辭見上司諫崔在澈,獻納趙鍾集,正言辛光五等啓曰,請梟示罪人聖世亟施孥戮之典。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
以大司諫李源珪,獻納趙鍾集,正言辛光五·李根春,掌令高基升,持平韓永元牌不進罷職傳旨,傳于崔鳳九曰,只推。
洪承穆啓曰,卽者吏曹郞廳來言,政事當日爲之事,命下,而判書金壽鉉,參判金明圭,參議趙東協俱爲病不來,不得開政云。竝卽牌招,何如?傳曰,待明朝牌招。
洪承穆,以議政府言啓曰,卽見江原監司鄭泰好狀啓,則麟蹄縣作鬧亂民分等論列,恭竢廟堂稟處矣,大抵官之於民,分義何如,等威何如,而設令官有其失,民有可冤,不敢萌凌犯之心。況官無疵政,民無弊端,而作此振古所無之極變,痛惋驚駭,寧欲無訛。該縣監李文鉉,攸司已爲議處,今無更論,若其伊日投足於公庭一步之地者,雖皆劓殄無遺,固不足惜,而仰體欽恤之德,宜存平反之義,鄕民沈宜昌·金始德,禍胎已釀於讌席,悖心欲推其技鍰,藉托釐弊,嘯聚亂類,雄唱雌和,左指右使,招證俱備,首倡焉逭?沈時中·鄭能伊·李三得·崔學元入官先犯,恐人後至,毆踢罔有其極,攘奪猶屬餘事,六漢所犯,萬戮難贖。其中現囚四罪人,竝大會郡民,梟首警衆,令監營中軍馳往該縣,先爲擧行,李·崔兩漢,尙在逃躱,尤極憤歎。另飭詗捉,嚴覈取服,亟用四漢所施之律,李建正·崔太俊·李赫雨綢繆煽動,逼官毁家,竝嚴刑三次,遠惡島限己身定配,勿揀赦前,其餘諸囚,令道臣分等勘斷,座首權鍾涍,公兄李時殷·李時慶·李根晦變出不意,縱難逆覩,揆諸死長之道,不可容貸。竝刑配,漏網之漢,嚴束譏獲,按法酌處後登聞事,分付何如?傳曰,允。
又以議政府言啓曰,卽見江原監司鄭泰好狀啓,則通川郡作擾諸罪人行査論啓,恭竢廟堂稟處矣,意在官況之査括,無異鑿空,聽信奸鄕之慫慂,難免作俑,由是滋擾,尤極痛歎。該郡守朱冕燮,道臣旣請罷勘,王府自有議讞,而若乃尹永昌,憤堂叔之受辱,先發通文,藉官下之增濫,遂動衆民,揭旗佩捧,毆人破窓,究厥情跡,實爲罪魁,令本道中軍,馳往該縣,大會軍民,梟首警衆。弓濟坤·金在寬稱狀頭而聚悖類,豈非樂禍?毁人家而燒祠版,是何逞毒?竝嚴刑三次,遠惡島限己身定配,勿揀赦前,座首尹稷,鄕監張五常,斂怨納媚,自任解事,指虛謂實,竟致起鬧,竝嚴刑二次,遠惡地限己身定配。吏房金載淵,戶長金炳喜,下吏金東赫·金聖弘·金桂淡,挾憾偸廩,罔念善後,互相符同,縛打首鄕,以上五囚,分等刑配。兵吏金桂淵,印信眞贗,築底査覈後酌處,張五常之許久漏網,甚涉痛惋,刻期捉得,勘配形止登聞,罪人論拔之區別輕重,終欠詳的,該道臣,施以重推之典,何如?傳曰,允。
又以吏曹言啓曰,通禮院引儀徐殷淳以其身病,呈狀乞遞,改差,何如?傳曰,永禧殿令李錫僖相換。
又以兵曹言啓曰,因內務府草記,傳曰,燒燼數爻,若是夥多,聲痕爽實,此必有委折,失火根因,令兵判·捕將各別嚴査,期於得情事,命下矣,臣閔泳煥與左捕將臣李鍾健,右捕將臣韓圭卨同爲開坐,火藥庫失火根因,應問各人等處,嚴加査實,則統禦營執事田載豊所告內,伊日入直矣,初更時,忽出炮聲,火光衝天,故驚劫出視,則火藥所在庫舍,業已燒燼,左右月廊,亦爲犯焰,故與入直軍及近洞民人,領率救火,而失火根因,果未得知云。主番軍文點石·李永根等所告內,矣等俱以主番軍,初昏時巡更軍分派信地後,仍與十五名軍,同爲就宿矣,矇矓之中,忽聞砲聲驚起,則火光衝塞,故率軍救火而已,失火根因果未詳知云。巡更軍李昌甲所告內,以初更巡更軍,坐於幕中矣,忽出砲聲,如天地震動,而火藥庫上,火光衝天,煙焰壓前,仍爲昏例矣。抖擻精神,與諸軍救火,而失火根因,果未攄得云。巡邏軍金允弘所告內,以初更巡邏軍,在於大東門外矣,忽聞天動地坼之聲,驚劫出視,則火藥庫盡燒,煙焰四塞,失火根因,實所不知云。上直書員朴道爀所告內,以上直在於直所,忽聞如雷之聲,急出門外,則火焰漲天,大呼洞民與諸軍救火,而失火根因,全然不知云。摠禦營監官異熙成所告內,今三月十二日得差監官,二十一日本營砲放所用次,持二百斤出庫記,與庫直張春植,同爲出往,又與蕩春營入直哨官吳定善,眼同出庫後,持該哨官手本入來,而渠家在於城內,不得常時守直,而千萬不意,十九日聞失火之奇,馳往看審,則四十庫間,無有形體,滿心驚惶,到底搜問,失火根因,終未聞知云。摠禦營庫直張春植·朴喜永等所告內,俱以火藥庫庫直擧行,而張春植,辛巳年分,得差庫直,壬午癸未甲申丙戌四年之內,火藥移置,合爲五次,而每於出庫時,與將官該監官眼同擧行。雖欲容奸,勢所不得,而亦於去月出庫時,莫掩衆目之所睹,千萬不意,聞此火變,蒼黃出去,看審形止,庫舍已無形體,本無入番擧行,旣不能常時檢察,失火委折,實所不知云。朴喜永所告內,渠父以庫直,多年隨行矣,昨年正月身故後,代差擧行,而每當火藥出庫時,與張春植輪回擧行矣,千萬意外,聞此火變,來待執事處所,蒼黃擧行,初不得往見形止,又未聞失火根因云。書員趙宗順所告內,自乙酉年書員擧行而所掌,不過是文書置簿而已,至於庫舍,本無檢察,又無入番擧行,則失火委折,實所不知云矣。事在黑夜,情跡叵測,故先從岐而探問後,捧招而盤覈,則衆招俱沒指的,無甚端緖,參以事理,藥庫頻移,不無散縮,幾萬斤之藥力,非但四十餘間之燒燼。該庫直張春植·朴喜永,巡更軍李昌甲,巡邏軍金允弘以其守護之役,一辭粧撰,更査嚴棍,失火根因,一直抵賴,尤極痛惡。上項罪人,一竝嚴囚各該營,以待處分之意,敢啓。傳曰,一直抵賴,終不直招,極爲痛惡,更加嚴覈得情。
又以摠禦營言啓曰,本營騎士將具然河以前任永宗僉使,尙在任所矣。領軍之職,久曠可悶,改差,何如?傳曰,允。
崔鳳九,以義禁府言啓曰,時囚罪人李承喜更推公事,判付內,施以島配之典事,命下矣。李承喜罪犯深重,聲討峻嚴,臺啓方張,格例莫越,不得擧行之意,敢啓。傳曰,卽速擧行。
又以刑曹言啓曰,右捕廳移來罪人李奭鉉,煽衆作挐,又行不法,似此罪犯,不可尋常處之。罪人李奭鉉嚴刑一次後,全羅道靈光郡荏子島遠惡島限己身,勿干赦典,減死定配所,卽爲押送之意,敢啓。傳曰,知道。
義禁府啓目粘連,向前李承喜亦,更爲發問目,嚴刑鉤覈是白乎,一向扺賴,終不直陳,究厥所爲,去益痛惋。更待拷限,加刑得情,何如?啓,論其跡則自未免遮護,觀其供則欲專事粧撰,尤極痛駭,而題判句語,自知其不審矣,屢加刑訊,殊無更問之端,特推欽恤之意,李承喜施以島配之典爲良如敎。
領議政沈舜澤,判府事金弘集疏曰,伏以臣等,卽伏見金吾啓目判付下者,有罪人李承喜島配之命矣。此囚之所犯情跡,方行訊覈,而前後供辭,忍杖漫漶,邦憲未正,輿憤愈沸,匪意大聖人天地包容之德,無物不覆,欲其化兇頑爲赤子,使之假息海島。揆以獄體,有始無終,此豈體雷電勅法利用之義耶?喉臣繳還之啓,臺臣守經之論,儒臣請寢之箚,蓋出於不容已者,而一例寬貸,尙靳允兪,臣等之爲國家刑政,愕貽憂歎,容有極哉?欲燃之灰,不可不熄,將堅之氷,不可不防,而當覈不覈,何以閑邪?五用攸關,實有所將順不得者,玆敢聯章仰請。伏乞亟寢成命,罪人李承喜,更加刑訊,得情爲期焉。取進止。答曰,省疏具悉卿等之懇。供辭之漫漶,誠可駭,而今無更訊之端,適輕適重,自有斟酌者存,卿等亦當見諒矣。仍傳于洪承穆曰,此批答,遣史官傳諭。
行左參贊洪祐昌疏曰,伏以臣,見差於太廟秋享初獻官,纔經肄儀,出宿淸齋,將竣駿奔之禮,而忽自昨日,泄痢肆作,晝宵不止,此皆癃老病軀,偏中暑濕,彌留爲祟,屢試當劑,尙未見效,氣息奄奄,委頓床笫。以若見狀,萬無强疾趨赴之望,左右思惟,莫如先事陳暴,玆敢不避猥屑,據實仰籲。伏乞聖慈,特垂鑑諒,亟命該曹,將臣見帶享官之役,趁卽變通,毋至莫重祀禮,緣臣而或忽,千萬幸甚。臣無任云云。答曰,省疏具悉。疏辭,許令該曹改付標。
右承旨閔致憲疏曰,伏以臣,前後任職,罔非僨誤,而至於迺者議啓事,其狀益著矣。三罪人酌處命下之日,臣實在院,旣議之啓,至再而顢頇,絲綸之重,居中而虛閣,繳還之義,何在,惟允之責,何居,苟究所犯合置,何辟?大僚規警,僅止譴罷,臣方反以爲幸,縮伏頌愆,承宣恩點,遽降於此際,臣聞命惶,轉益靡措。拊躬則餘悸尙存,問職則前銜未改,藏汚滌垢,固出聖度之大,息黥補劓,乃爲私分之安,臣何敢自同無故,抗顔冒進乎?玆敢短章自劾。伏乞聖慈,亟收臣新授恩命,仍治臣未盡勘之罪,俾爲溺職者之戒焉。臣無任云云。答曰,省疏具悉。旣已經勘,何必爲引?爾其勿辭察職。
同副承旨金炳秀疏曰,伏以臣,猥以無似,厚被洪造,每叨濫分之職,恒切僨事之懼,而待罪喉院,未克盡惟允之責,則焉敢逭自作之孽蒙蔀之見?伈泄以過,未卽自訟請勘,若將罔知人畏。苟究所犯,非罪惟輕,而聖度包荒,薄罰只止譴罷,微衷滋益惶蹙,惟思跧伏內省,就陰息影,冀不底於罪戾之增獲矣,千萬不自意,承宣除旨,忽下於追咎俟勘之中,臣聞命震,莫省攸措。噫,天地之大德曰,生,雖曲軫其覆幬涵育,俾各遂以蘇枯滌垢,而臣何敢倖免大何,徒恃寵靈,恬不知懼,而揚揚於周行乎?國家設法,百僚是式,人臣事上,四維爲大,而臣身冒悚,雖不遑恤,其於朝廷崇恥明罰之道,竊恐由臣而掃地,尤豈不大有惕厲哉?玆陳短章,敢效自劾。伏乞聖慈,亟收臣新授恩命,仍治臣未盡勘之律,俾爲溺職者之戒焉。臣無任云云。答曰,省疏具悉。旣已經勘,何必爲引?爾其勿辭察職。
大司諫李源珪,執義南廷綺,司諫崔在澈,持平高基升·韓永元,獻納趙鍾集,正言辛光五·李根春等疏曰,伏以臣等,卽伏見院議啓辭批旨下者,始知有罪人李承喜島配之命,臣等相顧愕眙,竊不勝憂歎之至,噫。彼承喜,賦性陰譎,行己怪悖,厚賂欺心,暗售免賤之計,曲筆生奸,敢援賜姓之例,綢繆護黨之習,醜辱先正之說,十目所視,萬口難掩,而至於人臣所不敢道之說而極矣。此果冠天履地,食毛茹血者之容易萌諸心發諸口乎?至重者,義理也,莫嚴者,刑章也。古昔哲王明辟,莫不致察於隱微之際者,所以扶綱紀而立經法,故若使如承喜者,遽從惟輕之典,則邦憲從此而虧壞,輿論由是而沸鬱。顧其負犯,宜與容奭·智永同誅者,而取招未究,處分遽下於兩罪人鞫問之前,臣等非不知大聖人好生之德,孚豚若獸,蓋欲其竝生於覆載之間,然而以若罪犯,有此寬貸,則豈可曰,國有常憲乎?臣等憂憤所激,玆敢相率聯籲。伏願殿下,亟加三思,乞寢成命,設鞫得情,俾王章伸而亂賊懼焉。取進止。答曰,省疏具悉。實不足深究,所以有斟量處分矣。
校理申政均,副校理黃弼秀·趙範九,修撰吳春泳·宋榮大,副修撰鄭日永等箚曰,伏以臣等,卽伏見批旨,若曰,亦出於欽恤之意,臣等誠淺辭拙,未克格天,滿心惶恧,復率仰籲。伏乞聖明垂察焉。噫,此罪人侮賢護黨,現作兩賊之前矛,誣供耐刑,自干三尺之嚴誅,其所負犯,實非尋常而酌處,有若薄警,特推好生之德,遽施惟輕之律,臣等非不欽誦大聖人包容之量,而莫嚴者,王章也,莫遏者,公議也。以若至奸且譎,而倖逭法網,使此極憯絶悖,而不置重辟,則臣等竊恐燎原之火,無以撲滅,涓涔之流,莫可隄防,此臣等所以課日聯籲,瀆擾不已者也。伏願聖慈,還收處分,亟許鞫訊,以正邦憲,以副輿望焉。取進止。答曰,省疏具悉。已諭前批,何可如是?更勿煩聒。
吏曹參議尹容善疏曰,伏以臣,荷蒙殊恩,職叨銓司,冒肅行政,恬若固有,非臣才能鑑識,或可〈髣〉髴而然也,誠以格外寵渥,感激居先,靡遑他顧,惟命之承耳。臣發跡蔭塗,晩忝文綴,仕進而歲月不多,報答而塵露無補,量己揣分,甘乎冗散,不敢妄覬於熙朝華掄,而殿下於臣覆幬陶鎔,不由廷推,特垂天眷,使之參聞於典領末議,此所謂愚賤小臣,終年安坐,一日無故而驟得之者也。臣今樗朽瓠落,觸處瞢眛,雖以古事常格,曾無一知半解,其何以周還長貳之間,佐佑銓衡,可否通塞乎?書曰,無曠庶官,夫曠者,不職其職之謂,在庶官,固不可曠。矧玆官人之官乎?虛靡度日,彌增惶悶,庸敢仰瀆於宸嚴之下。伏望聖上,俯察臣懇,亟遞臣吏曹參議之任,俾公私耦幸焉。臣無任云云。答曰,省疏具悉。所請依施。
校理尹起晉疏曰,伏以臣,卽伏見院議啓辭批旨下者,有李承喜島配之命,臣切愕眙,莫省措躬之所也。噫,彼承喜,跡本卑微,性素陰譎,誑誘賤隷,而納貲免役,則僭援賜姓之例,侮蔑先賢,而疪護黨私,則反囚發通之儒,不諒蟣蝨之微,而肆發不道之說,陰結蛇虺之類,而欲售凶惡之計。彼其罔赦之罪,直與容奭·智永,一串貫來,則宜其窮覈根窩,肆施顯戮,卽斷不容已者,故韋布之論愈沸,臺閣之討方張,而處分遽下於兩賊鞫覈之前。臣固知出於大聖人好生之德,謂不足深誅,而特施惟輕之典,然以若罪犯,尙逭憲章,則神人之憤,無地可洩,而凶逆之罪,莫可嚴懲矣,其可曰,國有三尺乎?伏願聖明,廓揮乾斷,亟收成命,設鞫得情,夬正典刑焉。臣無任云云。答曰,省疏具悉。已諭於聯箚之批矣。
己丑六月二十八日二更,上御興福殿。奉審閣臣入侍時,右副承旨洪承穆,假注書李源奎,記注官金鎭衡,記事官玉秉觀,檢校直閣兪鎭弼以次進伏訖。上曰,史官分左右。仍命奉審閣臣進前,鎭弼進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,顯隆園園上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣健陵,仍留監祭,將事安寧之意,敢此仰達矣。上曰,陵上園上,俱爲太平乎?鎭弼曰,太平矣。上曰,碑閣·丁字閣亦無頉乎?鎭弼曰,無頉矣。上曰,殿內亦安寧乎?鎭弼曰,亦爲安寧矣。上曰,碑閣·丁字閣無滲漏處乎?鎭弼曰,詳細奉審,則一無滲漏之痕矣。上曰,將事後,還宿本府以行乎?鎭弼曰,少憩本府,凌晨發行矣。上曰,農形,何如,潦水,何如?鎭弼曰,所經處農形,渾同大有之望,而潦水雨不連霔,不至爲害於農云矣。上曰,江水之漲流,何如乎?鎭弼曰,不爲漲流矣。上曰,往來涉由,何以行乎?鎭弼曰,由銅雀津矣。上命閣臣先退,承穆奏曰,奉審閣臣出去時,標信,何以爲之乎?上曰,以已下標信,使之出送也。仍命史官就座,又命承·史以次退出。
上在景福宮。停常參·經筵。
崔鳳九啓曰,左右史不可不備,檢閱曺萬承卽爲牌招入直,何如?傳曰,允。
禮曹來七月初一日宗廟·永寧殿秋享大祭香祝親傳取稟還入,奉敎攝儀改書下。
金炳秀啓曰,假注書李源奎有身病,勢難察任,今姑改差,何如?傳曰,允。
李源奎改差,代以金應權爲假注書。
傳于閔致憲曰,呈告同義禁許遞,今日政差出。
傳于閔致憲曰,今日政遷轉守令,未準朔中擬入。
傳于閔致憲曰,右副承旨許遞,前望單子入之。
承旨前望單子入之,趙昌夏落點。
傳于閔致憲曰,在外同敦寧·敦寧都正·刑曹參議竝許遞,今日政差出。
持平高基升,正言辛光五等啓曰,請物故罪人國榮亟施孥籍之典。措辭見上請物故罪人裕亟施孥籍之典。措辭見上請大逆不道罪人鍾一·振采竝施适·雲之例,措辭見上請逆賊友文·光友加施孥戮之典,致後·延壽竝施孥戮之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人奎和更爲設鞫得情,夬正典刑焉。措辭見上請黑山島減死定配罪人載仁亟令王府,嚴鞫得情,夬施極律焉。措辭見上請謀反不道罪人鍾三·鳳周竝施孥戮之典焉。措辭見上請正法罪人演水·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀友大逆不道罪人昌實,謀反不道罪人汝江亟施适·雲已施之律,知情不告罪人敦浩施以孥戮之典焉。措辭見上請謀反大逆罪人岐鉉,知情不告罪人玉鉉一以弼濟所施适·雲之例,施之焉。措辭見上請大逆犯上罪人應龍·潤根竝施适·雲之例,至於古今島減死定配罪人金應鳳,金堤郡定配罪人金俊文亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典焉。措辭見上請謀反大逆不道罪人秉淵亟施适·雲已施之律,知情不告罪人啓豊加施孥戮之典,薪智島定配罪人李英俊更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人亟施适·雲已行之律,使此王章伸而邦憲明焉。措辭見上請犯上不道罪人在鶴亟施孥戮之典焉。措辭見上請謀反大逆不道罪人驥永·鼎鎬·哲九等亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆不道知情不告罪人哲鎬·彙靖,竝施孥戮之典。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚用海更令王府,嚴加鞫覈,明正典刑焉。措辭見上請物故罪人李炳埴施以孥戮之典焉。措辭見上請賜死罪人源進支屬亟施散配,以正邦憲焉。措辭見上請賜死罪人應準·會正·顯德·采夏·載晩·秉昌·宇熙支屬竝施散配,亟降明命,以伸王章焉。措辭見上請犯上不道罪人樂寬亟施孥戮之典,俾洩公憤,以絶亂萌焉。措辭見上請徑斃罪人英植加施适·雲之律,在逃罪人泳孝·玉均·光範·載弼等刻期逮捕,與謀反罪人點乭·尤相,物故罪人昌謨,知情不告罪人弘植·載昌·興宗·興喆·英植竝加施适·雲已施之典。措辭見上請謀反大逆不道罪人英植亟施适·雲已施之律,以正邦憲焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁竝施孥戮之典,智島減死定配罪人李上祿更令王府,嚴鞫得情,夬正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國竝令王府,設鞫得情,夬正邦憲焉。措辭見上請智島〈島配〉罪人安寧洙及安州牧遠地定配罪人朴顥陽,綾州牧遠地定配罪人尹雄烈竝令王府,設鞫得情,亟正邦憲焉。措辭見上請謀反不道罪人昌寬亟施孥戮之典,以雪神人之憤焉。措辭見上請薪智島圍籬安置罪人池錫永亦令王府,一體設鞫,嚴覈得情,夬正典刑焉。措辭見上請呂島加棘還發配罪人申箕善更加嚴鞫,期於得情,夬正邦憲焉。措辭見上請秋曹刑訊罪人韓容奭·柳智永,王府取招罪人李承喜竝令王府,設鞫得情,夬伸王章,以雪神人之憤,不參之三司三人,加施島配之典,以立人紀焉。措辭見上正言辛光五啓曰,請梟示罪人聖世亟施孥戮之典。措辭見上答兩司曰,不允。韓容奭·柳智永·李承喜事,已有處分,勿煩,三人事,勿煩。答院曰,不允。
傳于閔致憲曰,臺諫竝許遞,與未差之代,前望單子入之。
傳于崔鳳九曰,公事不審之中官吳泰煥推考。
傳〈于〉閔致憲曰,發遣吏郞諸執事,淸齋與否,摘奸以來。
閔致憲,以吏曹言啓曰,延日縣監閔致悅呈狀內,矣身受由上京矣,還官中路得病,萬無還任之望云,罷黜,何如?傳曰,价川郡守李敏燮相換。
又以吏曹言啓曰,陜川郡守尹泌求呈狀內,矣身受由上京矣,還官中路得病,萬無還任之望云,罷黜,何如?傳曰,扶安縣監任穉宰相換。
又以吏曹言啓曰,河東都護府使金鍲,高陽郡守閔泳龜,木川縣監申大鉉,丹城縣監池達周,安峽縣監朴齊億俱以身病,呈狀乞遞,竝改差,何如?傳曰,允。
又以吏曹言啓曰,鏡城都護府判官薛寶錫,成均館典籍吳濚鐸俱以身病,呈狀乞遞,竝改差,何如?傳曰,允。
有政。吏批,判書金壽鉉,參判金明圭竝牌招不進,參議趙東協進,右承旨閔致憲進。以吏批言啓曰,判書金壽鉉,參判金明圭竝牌招不進,小臣獨政未安,何以爲之?敢稟。傳曰,只出緊任。以金秉億爲副應敎,李在喬爲同敦寧,吳東煥爲敦寧都正,尹容善爲刑曹參議,趙東萬爲同義禁,李源中爲驪州牧使,鄭鎭禧爲河東府使,尹肯柱爲高陽郡守,金甲圭爲醴泉郡守,趙聖春爲鏡城判官,閔恒植爲木川縣監,尹泰敬爲丹城縣監,金振奎爲泗川縣監,李重益爲茂長縣監,池成海爲安峽縣監。長陵令李珉應,莊陵令柳道夔,已上相換事,承傳,引儀徐殷淳,永禧殿令李錫僖相換,重林察訪羅彦俊,平陵察訪孫光鉉,已上相換事,承傳。東學訓導單全永悳。
兵批,判書閔泳煥病,參判具奭祖病,參議李冕雨入直進,參知金大鉉病,右副承旨崔鳳九進。同知加設單李根澔,僉知加設單吳衡鐸,以上別軍職例授,僉知二單,朴鳳信·李敏洙。護軍吳益泳·李容直·張錫龍,副護軍趙秉翊·李鍾林·尹容善·成岐運·李源珪·洪承穆,副司直尹泰興·林爰相·李秀洪·崔在澈·高基升·韓永元·趙鍾集·南廷綺,副司果辛光五·李根春,以上竝單付。古今島僉使崔永善,長水別將劉智赫,以上相換事,承傳。
吏批,再政。以金永壽爲禮賓提調,張致良爲典籍,申性均爲西學敎授,李祐珪爲果川縣監,金慶漢爲寧陵令。
三政。金容培爲獻陵令。
四政。李同和爲顯隆園令。
五政。閔泳國爲懿陵令。
六政。朴夏陽爲濟用判官。
七政。閔泳雲爲典牲主簿。
閔致憲,以承文院言啓曰,卽見盛京禮部咨文,本年夏季統巡着派前往事也,回咨按例撰出,以爲入送,何如?傳曰,允。
崔鳳九,以親軍統衛營言啓曰,本營正領官未差之代,前領官許璡還差下,使之察任,何如?傳曰,允。
又以義禁〈府〉言啓曰,時囚罪人李承喜島配事,雖伏承卽速擧行之命,而罪犯深重,衆論如沸,自有格例之不可違越者,不得擧行之意,敢啓。傳曰,卽速擧行。
又以義禁府言啓曰,時囚罪人沈宜景施以定配之典,議處公事,判付內,依允矣。沈宜景,全羅道古阜郡定配,而以議啓內辭意,具罪目依例發遣府羅將,押送配所,何如?傳曰,不無參恕之端,特爲分揀放送。
又以義禁府言啓曰,統禦使閔應植狀啓內,洪州鎭前營將梁桓默爲先罷黜,其罪狀,令攸司稟處事,啓下矣。梁桓默方在洪州地云,依例發遣府書吏,拿來,何如?傳曰,待待命拿囚。
大司諫李源珪,執義南廷綺,司諫崔在澈,持平韓永元,獻納趙鍾集,正言李根春等箚曰,伏以臣等於昨日聯陳一箚,冀承兪音,及伏奉批旨下者,則以實不足深究,所以有斟量處分,爲敎,臣等徊徨繞壁,益不勝憂歎之至。第伏念,刑章者,馭世之大柄,言議者,擧國之公案,人主不得以低昂,臺閣不得以輕重。噫,彼承喜,負犯何如,關係何如,而殿下期欲咈公議屈王章,特施惟輕之典,此固出於大聖人包荒之量好生之德,臣等非不欽仰萬萬,而邦憲一有虧壞,亂臣莫可知懼。思之及此,寧不凜然而寒心哉?此臣等所以聯籲荐瀆,不知止者也。伏願聖明,更加深思,特允臣等之請,亟降反汗之音焉。取進止。答曰,省箚具悉。已諭於昨日之批,勿復煩聒。
校理申政均,副校理黃弼秀·趙範九,修撰吳春泳·宋榮大,副修撰鄭日永等箚曰,伏以臣等之箚,再籲而未蒙允兪,院議之啓,三瀆而終靳孚施,臣等愕然失圖,益不勝抑鬱之至。噫,此罪人之負犯也,關係也,合置何辟,而遽施惟輕,公憤由是而轉激,臺討由是而益急。以若承喜之奸妖,自知難逭於天誅之下,而不許盤詰,以明掩護之罪,視同眚災,以假苟生之路,王章無可伸之日,臣箚無可已之時。瀆撓之懼,非不自料,而亂賊之類,無以知懲,故臣等按住不得,齋沐疾號。伏乞聖慈,更加三思,亟許鞫訊之命,以絶亂萌之滋焉,臣等無任祈懇震惕之至。取進止。答曰,省箚具悉。已諭於臺箚之批矣。
上在景福宮,停常參·經筵。
自開東至人定,灑雨下雨,測雨器水深三分,自人定至七月初一日開東,灑雨下雨,測雨器水深二寸三分。
藥房提調趙秉鎬,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
崔鳳九啓曰,同副承旨金炳秀今日不爲仕進,卽爲牌招,何如?傳曰,允。
南廷哲啓曰,行左承旨趙昌夏,時在驪州牧任所,斯速乘馹上來事,下諭,何如?傳曰,許遞,前望單子入之。
崔鳳九啓曰,左右史不可不備,檢閱曺萬承卽爲牌招入直,何如?傳曰,允。
傳于閔致憲曰,禮房承旨馳詣宗廟·永寧殿·景慕宮,奉審摘奸以來。
傳于崔鳳九曰,政官牌招開政。
傳于崔鳳九曰,秋判·少尹外法司堂上竝許遞,今日政差出。
傳于崔鳳九曰,有實病玉堂許遞,前望單子入之。
傳于崔鳳九曰,歲抄點下者,依例捧傳旨。
傳于崔鳳九曰,歲抄點下者,依例捧傳旨。
傳于崔鳳九曰,在外同敦寧·敦寧都正許遞,今日政差出。
傳于崔鳳九曰,今日政遷轉守令,勿拘常格,未準朔中擬入。
崔鳳九啓曰,吏曹除朝辭啓目,有違格例,致勤下詢,揆以事體,極涉未安。臣之矇然捧入,不勝惶悚,當該堂上,不可無警,從重推考,何如?傳曰,允。爾亦推考。
崔鳳九,以吏曹言啓曰,孟山縣監玉昌鎬呈狀內,矣身受由上京矣,身病猝重,萬無還官之望云,罷黜,何如?傳曰,允。
又以吏曹言啓曰,河東都護府使鄭鎭禧,丹城縣監尹泰敬,泗川縣監金振奎,安峽縣監池成海俱以身病,呈狀乞遞,竝改差,何如?傳曰,允。
又以吏曹言啓曰,延日縣監閔致悅,价川郡守李敏燮相換事,命下矣,价川郡守李敏燮以前任熙川郡守,方在解由未出中,陜川郡守尹泌求,扶安縣監任穉宰相換事,命下矣。陜川郡守尹泌求以前任甑山縣令,方在解由未出中,扶安縣監任穉宰以前任黃澗縣監,方在解由未出中,何以爲之?敢稟。傳曰,竝勿拘。
又以吏曹言啓曰,金化縣監李演光呈狀內,矣身受由上京矣,身病猝重,萬無還官之望云,罷黜,何如?傳曰,金川郡守趙爰夏相換。
又以吏曹言啓曰,沃川郡守徐完淳呈狀內,矣身受由上京矣,身病猝重,萬無還官之望云,罷黜,何如?傳曰,茂朱府使趙弼永相換。
承旨前望單子入之,吳長善落點。玉堂前望單子入之,修撰李載崑落點。
有政。吏批,判書金壽鉉牌招不進,參判金明圭進,參議趙東協牌招不進,右副承旨金炳秀進。〈以〉吏批言啓曰,判書金壽鉉,參議趙東協竝牌招不進,小臣獨政未安,何以爲之?敢稟。傳曰,仍爲之。以李重德爲副修撰,金晩植爲判尹,嚴世永爲同敦寧,李永爲刑曹參判,李命宰爲左尹,趙濟華爲右尹,鄭履源爲敦寧都正,李重夏爲刑曹參議,金奎軾爲羅州牧使,田慶豊爲河東府使,張啓煥爲平澤縣監,李容三爲泗川縣監,金聖鎬爲孟山縣監,白南轍爲安峽縣監。沃川郡守徐完淳,茂朱府使趙弼永,已上相換,金化縣監李演光,金川郡守趙爰夏,已上相換,陜川郡守尹泌求,扶安縣監任穉宰,已上相換,延日縣監閔致悅,价川郡守李敏燮,已上相換事,承傳。前都正柳譍今加嘉善,前監察柳興九,副司果朴晩裕·金仁植,以上今加通政朝官年八十加資。
兵批,判書閔泳煥病,參判具奭祖病,參議李冕雨入直政事進,參知金大鉉病,左副承旨崔鳳九進。大護軍趙秉鎬,護軍尹成鎭·趙昌夏·徐丙鼎·李在喬·柳譍·金晳根,副護軍尹容善·吳東煥·柳興九·朴晩裕·金仁植,副司果宋榮大,以上竝單付。
吏批,再政。以金弼洙爲司成,金昌學爲永春縣監。左尹單趙濟華,右尹單李命宰。
三政。尹泰興爲宗府正。
傳于金炳秀曰,當該兵曹堂上從重推考。
傳于金炳秀曰,慶興府使有闕之代,副護軍金禹鉉除授。
以吏曹參議趙東協牌不進罷職傳旨,傳于金炳秀曰,只推。
兵曹口傳政事,親軍統衛營正領官單許璡。兵曹口傳政事,摠禦營騎士將單具達祖。
金炳秀,以奎章閣言啓曰,明日,卽寶賢堂朔奉審日次,臣進詣擧行之意,敢啓。傳曰,知道。
又以弘文館言啓曰,副校理趙範九呈辭出去,上番闕直,事甚未安。應敎林永相在外,校理申政均·尹起晉,副校理黃弼秀竝卽牌招推移入直,新除授副應敎金秉億,一體牌招察任,何如?傳曰,允。
又以礦務總局言啓曰,本局主事林輔永身病猝重,勢難察任,今姑改差,何如?傳曰,典圜局司事姜泰承相換。
崔鳳九,以義禁府言啓曰,時囚罪人李承喜更推公事,判付內,施以島配之典事,命下矣。李承喜全羅道靈光郡荏子島島配,而以判付內辭意,具罪目依例發遣府羅將,押送配所,何如?傳曰,允。
又以刑曹言啓曰,司謁口傳下敎內,司僕寺員役等,定配還收,卽爲放送事,命下矣,謹依傳敎,江原道平康縣定配罪人全萬千,狼川縣定配罪人金仁煥,淮陽府定配罪人姜鳳吉,忠淸道永春縣定配罪人柳貴同,新昌縣定配罪人沈泰文,黃海道白川郡定配罪人李景哲等分付各該道臣,竝卽放送之意,敢啓。傳曰,知道。
義禁府啓目,蕩春新營入直哨官吳定善原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
上在景福宮。停常參·經筵。
自開東至人定,灑雨下雨,測雨器水深八分。自人定至初二日開東,灑雨下兩,測雨器水深四分。
金炳秀啓曰,同副承旨吳長善時在京畿龍仁地,斯速乘馹上來,下諭,何如?傳曰,許遞,前望單子入之。
禮曹,今七月二十五日大殿誕日陳賀時應行節目,參考前例磨鍊爲白去乎,依此擧行,何如?判付。啓,權停例爲良如敎。
承旨前望單子入之,吳有善落點。
閔致憲啓曰,左右史不可不備,檢閱曺萬承卽爲牌招入直,何如?傳曰,允。
吏曹,慶興府使單金禹鉉除授事,承傳。
閔致憲,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,修撰宋榮大許遞出去,下番闕直,事甚未安。修撰吳春泳,副修撰鄭日永,新除授副修撰李重德竝卽牌招推移入直,何如?傳曰,允。
又以弘文館言啓曰,新除授修撰李載崑時在全羅道羅州牧使任所,經筵入番事緊,請斯速乘馹上來事,下諭。傳曰,許遞。
又以禮曹言啓曰,今七月二十五日大殿誕日陳賀時,王世子致詞陳賀之節,依例磨鍊乎?敢稟。傳曰,權停。
又以禮曹言啓曰,太廟展謁,每以春秋定式取稟矣。今秋展謁吉日,以何間推擇乎?敢稟。傳曰,念間擇入。
又以禮曹言啓曰,景慕宮展謁,每以孟春孟秋,定式取稟。傳曰,念間擇入。
又以禮曹言啓曰,以太廟展謁取稟草記,傳曰,念間擇入事,命下矣。展謁吉日,令日官金東萬推擇,則今七月二十日爲吉云,以此日定行乎?敢稟。傳曰,以此日定行。
又以禮曹言啓曰,以景慕宮展謁取稟草記,傳曰,念間擇入事,命下矣。展謁吉日,令日官金東萬推擇,則今七月二十日爲吉云,以此日定行乎?敢稟。傳曰,以此日定行。
又以禮曹言啓曰,今此景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊,祗迎,置之。
金炳秀,以摠御營言啓曰,本營騎士將洪大燮·權中璿俱有身病,勢難察任,竝改差,何如?傳曰,允。
崔鳳九,以義禁府言啓曰,黃海監司趙秉轍狀啓內,平山前前府使任龍準,前府使韓聖根罪狀,竝令攸司稟處事,啓下,全羅監司李憲稙狀啓內,南平前縣監蔡慶默,興陽縣監鄭寅奭竝爲先罷黜,其罪狀,令攸司稟處事,啓下,慶尙監司金明鎭狀啓內,順興前府使李憲基罪狀,令攸司稟處事,啓下矣。韓聖根以定州牧使,時在任所云,依例發遣府都事拿來,任龍準下去忠淸道牙山地,鄭寅奭下去京畿楊州地,蔡慶默以前任醴泉郡守,未及上來,李憲基,下去忠淸道洪州地云,依例發遣府書吏·羅將,竝拿來,何如?傳曰,待待命拿囚。
上在景福宮。停常參·經筵。
自人定至初三日開東,灑雨下雨,測雨器水深二分。自開東至人定,灑雨下雨,測雨器水深一寸四分。
崔鳳九啓曰,同副承旨吳有善今日不爲仕進,卽爲牌招,何如?傳曰,允。
又啓曰,左右史不可不備,檢閱曺萬承卽爲牌招,何如?傳曰,允。
金炳秀啓曰,奏御文字,何等審愼,而開城留守趙秉稷敎書職銜中,有所漏落,至於啓下,事甚疎忽,極涉未安。原敎書,使之改付標以入,當該藝文館官員所當重勘,而本院請推之外,無他可施之罰,何以爲之?敢稟。傳曰,從重推考。
傳于金炳秀曰,政官牌招開政。
傳于吳有善曰,在外京兆堂上許遞,今日政差出。
傳于吳有善曰,呈告同義禁許遞,今日政差出。
傳于吳有善曰,外務協辦趙秉稷,內務協辦差下。
金炳秀啓曰,外務協辦趙秉稷,內務協辦差下事,命下矣。今日政下批,何如?傳曰,允。
傳于金炳秀曰,內務協辦閔種默,外務督辦差下。
金炳秀啓曰,內務協辦閔種默,外務督辦差下事,命下矣。今日政下批,何如?傳曰,允。
傳于金炳秀曰,兵曹參議許遞,今日政差出。
以司謁口傳下敎曰,敬安堂雨漏處修改事,分付戶曹。
吳有善,以弘文館言啓曰,下番闕直,事甚未安。修撰吳春泳,副修撰李重德·鄭日永有身病,修撰一員未差,應敎林永相,副校理趙範九在外,校理申政均·尹起晉,副校理黃弼秀竝卽牌招推移,姑降入直,何如?傳曰,允。
傳于吳有善曰,有實病玉堂許遞,今日政差出。
傳于吳有善曰,有實故玉堂許遞,前望單子入之。
傳于吳有善曰,河東府使田慶豊,丹城縣監李鍾奎,泗川縣監李容三,安峽縣監白南轍竝內禁將除授。
傳于吳有善曰,都承旨許遞,前望單子入之。
承旨前望單子入之,金九鉉落點。
金九鉉,以兵曹言啓曰,內禁衛將具然郁,五衛將鄭雲澤·李周稙·太敬三·鄭在鎔,忠壯衛將姜在能,昌德宮衛將趙德基·白相萬·崔達明,文臣兼宣傳官金炳軾,守門將蘇鎭旭·朴世浚俱以病難供職,呈狀乞遞,竝改差,何如?傳曰,允。
有政。吏批,判書金壽鉉牌招不進,參判金明圭牌招不進,參議趙東協進,同副承旨吳有善進。以吏批言啓曰,判書金壽鉉,參判金明圭竝牌招不進,小臣獨政未安,何以爲之?敢稟。傳曰,只出緊任。以宋在會·李元祺爲修撰,趙羲轍爲左尹,兪初煥爲兵曹參議,任興準爲同義禁,梁聖文爲河東府使,金衡錫爲丹城縣監,李範敍爲泗川縣監,鄭基燦爲安峽縣監。督辦交涉通商事務單閔種默,協辦內務府事單趙秉稷,前五衛將金益秀,今加嘉善,前檢書官申彊休,副司果朴永泰已上,今加通政,朝官年八十,依法典加資。
兵批,判書閔泳煥進,參判具奭祖病,參議李冕雨病,參知金大鉉入直,右副承旨金炳秀進。以梁柱華爲同訓鍊,李鳳鎬爲內禁將,李衍根·金英錫·邊啓允·康志文爲五衛將,金疇鉉爲曹司衛將,閔泳泰爲忠壯衛將,金戴植·任敏鎬·張承烈爲昌德將,閔泳雲爲左翊衛,金在疇爲訓鍊僉正,徐相耆爲文兼,李觀用爲右洗馬,鄭光烈·金昌葉爲守門將,金昌浩爲按撫中軍,韓宅奎爲唐浦萬戶,金昌潤爲昇天堡萬戶。護軍南廷哲·趙濟華,副護軍吳長善·安鶴善,副司果李載崐·金昌守·鄭東默,內禁將田慶豊·李鍾奎·李容三·白南轍。
吏批,再政。以林羲相爲掌樂正,李錫僖爲典牲主簿,權起善爲童蒙敎官,姜敎錫爲引儀。
兵批,再政。以柳聖杓爲訓鍊判官。同知單金戴植,僉知單李衍根·閔泳春。
三政。河天泓爲訓鍊主簿。同知單金英錫,僉知單金疇鉉,副護軍李冕雨,副司果吳春泳。
金炳秀,以兵曹言啓曰,大報壇守直官王瑜植以其病難供職,呈狀乞遞,改差,何如?傳曰,允。
又以摠禦營言啓曰,本營騎士將金錫圭身病猝重,勢難察任,改差,何如?傳曰,允。
又以摠禦營言啓曰,本營騎士將今當差出,而擬望之人乏少,外任竝擬,何如?傳曰,允。
上在景福宮。停常參·經筵。
自開東至申時,灑雨下雨,測雨器水深二分。
閔致憲啓曰,左副承旨崔鳳九今日不爲仕進,卽爲牌招,何如?傳曰,允。
又啓曰,左右史不可不備,檢閱曺萬承卽爲牌招入直,何如?傳曰,允。
傳于吳有善曰,戶曹判書有闕之代,大護軍閔泳商除授。
吏曹,戶曹判書單閔泳商除授事,承傳。
傳于吳有善曰,右副承旨許遞,前望單子入之。
以左副承旨崔鳳九牌不進罷職傳旨,傳于吳有善曰,只推。
吳有善啓曰,臣與右副承旨金炳秀伴直矣,纔已許遞出去,伴直無人。左副承旨崔鳳九卽有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
承旨前望單子入之,黃耆淵落點。
吳有善,以議政府言啓曰,卽見平安監司閔泳駿狀啓,則本道陞補南北都會及江邊都會,各增製述一窠,以爲試取激勸事,請令廟堂稟處矣。試取元有定數,增額實難擬議,而第念,本省多士之肄工,較諸曩昔,頗有可觀,特以興奬之義,道臣如是陳請,依狀辭許施,何如?傳曰,允。
又以弘文館言啓曰,新除授修撰李元祺卽爲牌招察任,何如?傳曰,允。
又以弘文館言啓曰,新除授修撰宋在會時在全羅道同福地,經筵入番事緊,請斯速乘馹上來事,下諭。傳曰,許遞。
又以親軍統衛營言啓曰,本營北漢管城將,今當差出,而擬望之人乏少,外任竝擬,何如?傳曰,允。
又以摠禦營言啓曰,本營騎士將今當差出,而擬望之人乏少,外任竝擬,何如?傳曰,允。
戶曹判書金永壽疏曰,伏以臣之虛縻餉任,今五年久矣,前後需章,已十餘計矣。格天無日,蚤夜憂結,方擬齋沐殫虔,復陳血懇,匪意大農特授,奚爲又及於臣也?義先感怵,叨肅有日,簿書署判,若恬自能之,臣之不識羞恥,固不足言,而奈熙朝任使之苟艱,一至於斯,何哉?臣嘗三除是任,兼管餉務,左僨右錯,已多罔效,以馳騖之力不可兩全,勢不可竝濟。每控衷實,輒蒙曲諒,而今本兼責任,又復自如,曹儲營務之匱罄艱棘,較昔十蓰,百工頒廩,久而多愆,三軍餽糧,將至難繼,駸駸至國不爲國,臣之一日苟充,徒增一日貽害。矧又臣,蒲質衰朽,精思昏聵,視頃年,不知落下幾層者乎?鹽車疲駑,望風哀鳴,力有所不支也,漏船梢工,拂纜失聲,勢有所不持也,輸載胥溺,立俟以見。若曰不才,曰有病,例巽也,緩聲也,臣不敢張皇,而顧兩地之支調維持,專責有司,則固宜審擇賢能,發謀猷展籌策,苴罅沃焦,東西汲汲,爲今日急務,此臣所以齎誠祝天,稽首而仰籲者也。伏望聖慈,念臣職之不可俱瘝,諒臣言之匪出占私,將臣度支親軍之銜,竝賜遞斥,回授有能,以濟國幹,以安賤分,千萬至祝。臣無任云云。答曰,省疏具悉。所辭中度支之任,依施。
同敦寧嚴世永疏曰,伏以臣於日昨,伏奉除旨,以臣爲同知敦寧府事者,臣感恩怵義,章皇出肅,粗伸叨謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
上在景福宮。停常參·經筵。
吳有善啓曰,左右史不可不備,檢閱曺萬承卽爲牌招入直,何如?傳曰,允。
傳于崔鳳九曰,當該承旨推考。
兵曹口傳政事,摠禦營騎士將二單沈宜春·鄭煥大。
平安監司閔泳駿疏曰,伏以臣,兩載蹲冒,一味瘝素,民生之困瘁而未能盡懷保之道,紀綱之頹敗而不見有振勵之效,至若簿書則失其句當,事務則任他叢委,其於古人承流之責,益蔑如也,每自循省,凜氷滋惕,惶汗常浹,昨冬疏籲,已罄衷腔,而辭不獲命,黽勉至此,鮮誠倘未孚格,聖明或有遺照歟?夫荷且擔者,一步而喉喘,再步而肩赬,至三四步則身隨而蹶,物隨而敗,其不量力,審矣。若能早卸於一二步之間,而讓其有力者,則足可以引重致遠,不至乎顚倒狼狽乃已也。今臣所叨之任,奚異已敗之身已歌之器也哉?正須良醫投劑,巧工審勢,然後身可完,而器可正也。竊有譬於一路,生靈之休戚,管轄之要劇,則其爲國家倚重之地,果何等難愼,果何等憂慮哉?臣之宜去而不可留者,斷然已判於此,則顧不暇言私,而抑臣之情勢,有按住不得者。以臣之湔劣空疎,濫被厚渥,與天莫量,內隆外腴,俄頃兜攬,榮名華顯,門戶盈盛,始犯量入之戒,終乖知止之義,過福招災,理必無幸,中夜屢起,拊躬踧踖者,一也。臣父自丁憂苦,柴毁內損,纔經週甲,日漸凋耗,藥餌扶將,在子惟臣而已,以若情私,何可一日不在乎側哉?亟圖歸養,是臣至願,二也。臣稟質綿薄,素嬰一疾,火隨氣上,痰又帶火而動,三孽交構,諸藥罔效,遊宦所經,水土不服,輒當劇煩,症形衝肆,比諸昨年,秋冬之交,輾轉貞痼,惟是屛絶猷爲,專意調治,猶懼其不振,又況自力於責成之任乎?其不可强者,三也。且臣父調護失宜,近益凜綴,而病懷衰情,倍自孤危,臣每念及此,不覺方寸煎灼,臣之疾,又從以侵加,以私而其勢末由,以公而尤不可虛縻。之之是職,本非其人,苟其志慮所及,曷敢不銘之肝肺,答以頂踵,思效塵刹之萬一,而其奈私情切迫,遇事顚錯,有百孤負,無一稱塞?況當四十州荐經饑厲,民憂澒洞之時,豈可恬然冒據,隳職僨事而已哉?左右思度,承當無路,玆敢披瀝衷懇,仰首鳴號於紸纊之下。伏乞聖慈,俯垂鑑諒,特遞臣所帶之職,以幸公私,不勝大願。臣無任云云。答曰,省疏具悉。此時此任,何可輕遞?卿其勿辭,益勉旬宣之責。
上在景福宮。停常參·經筵。
藥房提調趙秉鎬,副提調金九鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
吳有善啓曰,左右史不可不備,檢閱曺萬承卽爲牌招入直,何如?傳曰,允。
兵曹口傳政事,摠禦營騎士將單崔五吉。
吳有善,以內醫院都提調·提調意啓曰,進上鍼子及諸醫所用鍼子,例有三年一次造成之規,而明年乃是當次之年,依例精造進上後,分給諸醫,明年又是寅年,三寅鍼,亦爲依例精造進上,何如?傳曰,允。
黃耆淵,以摠禦營言啓曰,本營騎士將崔五吉前任按撫中軍,沈宜春前任慶興府使,鄭煥大前任平澤縣監,俱在任所矣。領軍之職,久曠可悶,竝改差,何如?傳曰,允。
上在景福宮。停常參·經筵。
自開東至申時,灑雨下雨,測雨器水深二分。
金昇圭啓曰,左副承旨崔鳳九今日不爲仕進,卽爲牌招,何如?傳曰,允。
吳有善啓曰,左右史不可不備,檢閱曺萬承卽爲牌招入直,何如?傳曰,允。
傳于黃耆淵曰,政官牌招開政。
傳于黃耆淵曰,東壁竝許遞,今日政差出。
傳于黃耆淵曰,吏曹參判有闕之代,今日政差出。
傳于黃耆淵曰,呈告兵曹參判許遞,今日政差出。
傳于黃耆淵曰,敦寧都正許遞,今日政差出。
傳于黃耆淵曰,在外兵曹參議許遞,今日政差出。
傳〈于〉黃耆淵曰,仕滿初仕,今日政差出。
傳于黃耆淵曰,泗川縣監李範敎,內禁將除授。
黃耆淵,以弘文館言啓曰,副修撰鄭日永呈辭出去,下番闕直,事甚未安。修撰一員,副修撰一員未差,修撰李元祺卽爲牌招入直,何如?傳曰,允。
又以吏曹言啓曰,司僕寺正閔泳喆,成均館直講金麟植俱以身病,呈狀乞遞,竝改差,何如?傳曰,允。
又以吏曹言啓曰,昌寧縣監吳壽泳呈狀內,矣身受由上京矣,還官中路,猝得身病,萬無還任之望云,罷黜,何如?傳曰,江華判官宋秉弼相換。
又以吏曹言啓曰,新除授河東府使梁聖文,丹城縣監金衡錫,安峽縣監鄭基燦俱以身病,呈狀乞遞,竝改差,何如?傳曰,允。
有政。吏批,判書金壽鉉進,參判宋世憲未肅拜,參議趙東協牌招不進,右副承旨黃耆淵進。吏曹參判直擬宋世憲。以李勛卿爲應敎,李承載爲副應敎,尹始榮爲修撰,李儀壽爲同敦寧,金文鉉爲兵曹參判,曺文烈爲敦寧都正,許璡爲兵曹參議,閔泳商爲禮賓提調,閔亨植爲司僕正,裵殷星爲直講,李鍾郁爲河東府使,具周鉉爲丹城縣監,李鎭奎爲泗川縣監,李赫儀爲安峽縣監,南宮鍈爲禁府都事,兪致眞爲光陵參奉,趙光涵爲栗峯察訪,李章夏爲泰陵參奉。
兵批,判書閔泳煥病,參判金文鉉未肅拜,參議許璡未肅拜,參知金大鉉入直進,左承旨金昇圭進。以禹序夏爲白峙僉使。同知單邊啓允,僉知單田慶豊·李鍾奎·李容三,護軍嚴世永·具奭祖,副護軍金炳秀·兪初煥·鄭履源·李明憲·洪祐謙,副司直林永相·金秉億·申政均·尹起晉·黃弼秀,副司果宋在會·李秉德·宋圭晉·朴永奎,副司勇李源商·王鍾植以上竝單付。內禁將單李範敎,今加折衝除授事,承傳。
吏批,再政。以李源爲禁府都事。副護軍李根澔今加嘉善,別軍職加資,前都正李範植今加嘉善,禁府都事南宮鍈今超通政,朝官年八十,依法典加資。協辦內務府事單閔泳商,崇德殿參奉加設單朴有默。
以左副承旨崔鳳九牌不進罷職傳旨,傳于金昇圭曰,只推。
吏曹參判金明圭疏曰,伏以臣,早失怙恃,長蔑殖學,器材不啻偏陋萎脆,又苦善病,凡尋常去處,輒擔夯不得,分宜投冗置閒,可幸寡過,迺者亞銓恩命,遽又特紆,殆若居積薪上,在簸粃前。臣奉旨隕悸,左右視不獲其說,始未克陳章丐免,迫於嚴召,莫淹俟屨,非謂臣才具,足以大耐,亶由義分是怵,瀆撓是駴,迄于今蹲冒。臣之所叨天官,貳宰耳,衡管九流,藻鏡百僚,藉曰不專,及其佐平邦典,參遴朝掄,亦責均攸職,間嘗幾遭赴政,如甄別司會,懵未辦照,便郢書而燕說,多見其不知量也。且臣兼管,內以講論視學,外則專對辦理,如臣謏微,顧安能䕤堪?小器不可大受,弱蹄難以重引,物之理也,臣之獲戾,雖無暇恤,馴致累則哲玷晟憲矣。臣於是,仍據匪據,不思早爲之所,人必曰彼夫也,未度已分,徒褻名器,臣雖饒舌,非文飾可解,詎無不出于熲,以寵爲驚也?現値火旺之節,貞痼闖肆,綿薄益澌,似此膴要,終臻瘝廢,臣之鞶褫一念,時日爲急,玆敢不避嚴畏,控暴情籲。伏乞聖慈,天地於臣,父母於臣,深軫憫惻之慮,俯垂生成之恩,劃鐫臣所帶諸職,以幸公私,不勝大願。臣無任云云。答曰,省疏具悉。所辭中亞銓之任,依施。
上在景福宮。停常參·經筵。
吳有善啓曰,來十一日,朝參日次矣,敢稟。傳曰,停。
金昇圭啓曰,右承旨閔致憲今日不爲仕進,卽爲牌招,何如?傳曰,允。
吳有善啓曰,左右史不可不備,檢閱曺萬承卽爲牌招入直,何如?傳曰,允。
傳于黃耆淵曰,批答誤下之中官吳泰煥,從重推考。
以吏曹參議趙東協牌不進罷職傳旨,傳于吳有善曰,只推。
以右承旨閔致憲牌不進罷職傳旨,傳于吳有善曰,只推。
吳有善,以弘文館言啓曰,副應敎金秉億許遞出去,上番闕直,事甚未安。校理二員,副校理一員未差,趙範九在外,新除授應敎李勛卿,副應敎李承載竝卽牌招推移入直,修撰尹始榮一體牌招察任,何如?傳曰,允。
又以弘文館言啓曰,副應敎李承載時在忠淸道忠州地,經筵入番事緊,請斯速乘馹上來事,下諭。傳曰,許遞。
又以成均館同知成均館事大司成意啓曰,今七月初七日,儒生上旬輪次當爲設行,而大提學未差,限內不得爲之之意,敢啓。傳曰,知道。
黃耆淵,以摠禦營言啓曰,本營軍司馬閔亨植身病甚重,勢難察任,今姑改差,何如?傳曰,允。
敎開城留守趙秉稷書,王若曰,周畢公之性釐東郊,惟予所簡,宋張詠之出守西蜀,得卿無憂。特畀豈徒然哉?委寄得其重耳。眷彼崧岳雄府,寔是漢都陪京。玉帛金珠來四方,而舟車湢湊,碧瀾·靑石跨兩路,而山川縈廻。可謂三面阻乎秦西關之險固,是乃一都會也,晉東京之繁華,玆乃節制之重任,政須需世之良手。惟卿,氷蘖其操,圭璋令聞。克儉克勤,服勞旣多於王室,惟忠惟孝,懿訓早承於家庭。典文學於中朝,自初洽望,掌協辦於內務,何適不宜?玆授卿以開城府留守兼管理使,卿其勉恢良圖,袛服寵命。調絃製錦之得施措,尤恤困窮而必先,峙糧繕甲之重關防,無恃升平而或忽。西山嘯咏,可見羊叔子之裘帶,北門歡娛,庶期寇平仲之鎖鑰。故玆敎示,想宜知悉。副校理趙範九製進。
上在景福宮。停常參·經筵。
金九鉉啓曰,左承旨金昇圭,右承旨閔致憲今日不爲仕進,竝卽牌招,何如?傳曰,允。
又啓曰,吏曹參判宋世憲除拜後,過三日不爲出肅,依定式推考警責,仍卽牌招察任,何如?傳曰,允。
又啓曰,左右史不可不備,檢閱曺萬承卽爲牌招入直,何如?傳曰,允。
吳有善啓曰,假注書金相昊有身病,勢難察任,今姑改差,何如?傳曰,允。
傳于吳有善曰,政官牌招開政。
傳于吳有善曰,在外同敦寧·敦寧都正竝許遞,今日政差出。
傳于吳有善曰,有實病與在外玉堂許遞,今日政差出。
金相昊改差,代以李允在爲假注書。
以左承旨金昇圭,右承旨閔致憲牌不進罷職傳旨,傳于吳有善曰,只推。
金九鉉啓曰,明日傳香禮房承旨,當爲齋宿,右承旨閔致憲旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
吳有善,以弘文館言啓曰,修撰李元祺呈辭出去,下番闕直,事甚未安。副修撰鄭日永在外,一員未差,修撰尹始榮卽爲牌招入直,何如?傳曰,允。
以右承旨閔致憲牌不進罷職傳旨,傳于吳有善曰,只推。
吳有善,以吏曹言啓曰,童蒙敎官閔泳薰以其身病,呈狀乞遞,改差,何如?傳曰,右洗馬李觀用相換。
又以吏曹言啓曰,昌寧縣監吳壽泳,江華判官宋秉弼相換事,命下矣。昌寧縣監吳壽泳以前任泰川縣監,方在解由未出中,江華判官宋秉弼以前任海州判官,方在解由未出中,何以爲之?敢稟。傳曰,勿拘。
又以吏曹言啓曰,新除授河東府使李鍾郁,安峽縣監李赫儀,泗川縣監李鎭奎,丹城縣監具周鉉,光陵參奉兪致眞,泰陵參奉李章夏俱以身病,呈狀乞遞,竝改差,何如?傳曰,允。
有政。吏批,判書金壽鉉牌招不進,參判宋世憲進,參議趙東協牌招不進,同副承旨吳有善進。以吏批言啓曰,判書金壽鉉,參議趙東協竝牌招不進,小臣獨政未安,何以爲之?敢稟。傳曰,仍爲之。以尹泰興爲應敎,朴齊璟爲副應敎,姜敬熙爲修撰,朴周民爲同敦寧,柳爲敦寧都正,吳濚澤爲典籍,南章熙爲河東府使,李會淳爲丹城縣監,尹相旭爲泗川縣監,李圭淵爲安峽縣監。昌寧縣監吳壽泳,江華判官宋秉弼相換,礦務局主事林輔永,典圜局司事姜泰承以上相換事,承傳。前都正趙泰听,前五衛將林載遠以上,今加嘉善,副司果丁泰敎,出身申用桓以上,今招通政,朝官年八十,依法典加資。童蒙敎官閔泳薰,右洗馬李觀用相換事,承傳。
兵批,判書閔泳煥病,參判金文鉉病,參議許璡病,參知金大鉉入直政事進,左副承旨崔鳳九進。同知單康志文,加設單李相洪,僉知單白南轍,訓鍊判官加設單崔俊相,護軍李儀壽,副護軍曺文烈,副司直李承載,副司果李元祺·金顯昌以上竝單付。
吏批,再政。以鄭履源爲工曹參議,南光熙爲宗府正,李寅夏爲禁府都事。
以吏曹參議趙東協牌不進罷職傳旨,傳于崔鳳九曰,只推。
兵曹口傳政事,摠禦營騎士將三單金錫圭·洪大燮·柳夔永。
吳有善,以內務府言啓曰,頃因袁總理照會,以越懇民戶排斂事,鍾城·會寧印冊票紙送來者,令按撫使行査矣,卽見其査報,則丁亥兩地方官,俱以邑勢民情,始雖分排,追乃還給,至若改換地名,勒分地租,初無是事云矣。縱緣民事,旣關邊政,苟能妥善幹當,豈有公文致煩之境乎?揆以事體,不可仍置。其時鍾城府使睦承錫,會寧府使金在容竝施譴罷之典,何如?傳曰,允。
又以機器局言啓曰,幇辦李用俊·李時宇·李益淳·趙羲淵竝姑減下,何如?傳曰,允。
又以礦務總局言啓曰,本局主事姜緯永·金星圭竝姑減下,何如?傳曰,允。
上在景福宮。停常參·經筵。
吳有善啓曰,假注書李允在謂有身病,今日廳座,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
閔致憲啓曰,左右史不可不備,檢閱曺萬承卽爲牌招入直,何如?傳曰,允。
兵曹口傳政事,摠禦營軍司馬單徐相耆。
吳有善,以弘文館言啓曰,應敎李勛卿許遞出去,上番闕直,事甚未安。校理一員未差,趙範九在外,新除授應敎尹泰興,副應敎朴齊璟竝卽牌招推移入直,修撰姜敬熙一體牌招察任,何如?傳曰,允。
又以弘文館言啓曰,副應敎朴齊璟時在忠淸道沔川地,經筵入番事緊,請斯速乘馹上來事,下諭。傳曰,許遞。
上在景福宮。停常參·經筵。
藥房提調趙秉鎬,副提調金九鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
閔致憲啓曰,左副承旨崔鳳九今日不爲仕進,卽爲牌招,何如?傳曰,允。
黃耆淵啓曰,臣耆淵,今日入直禁軍戎器點考進去下直之意,敢啓。傳曰,知道。
閔致憲啓曰,臣依定式進詣香室奉審,則香祝櫃·祝板袱子精潔之意,敢啓。傳曰,知道。
黃耆淵啓曰,臣依定式進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣。敢啓。傳曰,知道。
閔致憲啓曰,左右史不可不備,檢閱曺萬承卽爲牌招入直,何如?傳曰,允。
吳有善啓曰,假注書金應權有身病,勢難察任,今姑改差,何如?傳曰,允。
金應權改差,代以鄭奎三爲假注書。
以左副承旨崔鳳九牌不進罷職傳旨,傳于吳有善曰,只推。
吳有善,以弘文館言啓曰,上番闕直,事甚未安。副應敎·校理二員,副校理一員未差,趙範九在外,應敎尹泰興卽爲牌招入直,何如?傳曰,允。
又以弘文館言啓曰,上番闕直,事甚未安。應敎尹泰興有身病,副應敎·校理二員,副校理一員,副修撰一員未差,副校理趙範九,副修撰鄭日永在外,修撰姜敬熙卽爲牌招,姑陞入直,何如?傳曰,允。
黃耆淵,以親軍壯衛營言啓曰,本營軍司馬閔啓鎬身病甚重,勢難察任,今姑改差,何如?傳曰,允。
敦寧都正柳疏曰,伏以臣於日昨,伏奉除旨以臣爲敦寧府都正者,臣感恩怵義,固宜竭蹶趨承,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任云云。省疏具悉。所請依施。
應敎林永相疏曰,伏以臣於五月二十六日,以病母往護事,獲蒙恩暇,趲程還鄕,則臣母年今七十有六,素患痰積之祟,値玆火旺,一倍亘肆,氣息莫續,奄奄在床褥間矣。臣乃左右扶將,朝夕藥餌,而不惟不卽痊可,種種別證,日益添篤,在臣情理,實難暫離。夫朝臣之呈辭蒙由,出去入來,自有定限,而自臣出去,計其日字,則當限今漸近矣,將欲決然回程,則私情所迫,跬步不能前。又若因循過限,則典式莫嚴,義分不敢出,臣情到此,吁,亦窮且阨矣,玆敢不避猥越,從縣道疾聲仰籲於孝理之下。伏乞聖慈,矜之憐之,亟治臣逋慢之罪,以肅朝綱,仍賜臣救護之暇,以伸至情,千萬泣祝之至,臣於請暇之章,不容贅他,而第伏念,自古帝王致治之道,必資學問,學問之要,貴無間斷,今當庚炎,經筵頉稟,雖是例也,猗我春宮邸下,睿質天縱,學問日就。伏願殿下,時接臣隣,頻賜召對,俾爲躬率觀法之道焉。臣無任云云。省疏具悉。所請依施。尾附事,當留念矣。
上在景福宮。停常參·經筵。
閔致憲啓曰,左副承旨崔鳳九今日不爲仕進,卽爲牌招,何如?傳曰,允。
又啓曰,左右史不可不備,檢閱曺萬承卽爲牌招入直,何如?傳曰,允。
黃耆淵,以弘文館言啓曰,上番闕直,事甚未安。副應敎·校理二員,副校理一員未差,趙範九,應敎尹泰興卽爲牌招入直,何如?傳曰,允。
又以弘文館言啓曰,上番闕直,事甚未安。應敎尹泰興有身病,副應敎·校理二員,副校理一員,副修撰一員未差,副校理趙範九,副修撰鄭日永在外,修撰姜敬熙卽爲牌招姑陞入直,何如?傳曰,允。
以左副承旨崔鳳九牌不進罷職傳旨,傳于閔致憲曰,只推。
黃耆淵,以兵曹言啓曰,今七月十一日立秋改火進上,宗廟署·社稷署·永禧殿·永寧殿·景慕宮·毓祥宮·景祐宮依例改火,議政府·奎章閣·承政院·侍講院·翊衛司·漢城府一體頒火之意,敢啓。傳曰,知道。
又以兵曹言啓曰,內吹螺赤及龍虎營兼內吹螺赤等今秋等習角賞格木,謹依判下別單分等頒給之意,敢啓。傳曰,知道。
又以親軍統衛營言啓曰,謹依本營兼內吹今秋等習角賞單啓下,李厚吉等十七名處,各木二疋施賞之意,敢啓。傳曰,知道。
又以摠禦營言啓曰,謹依本營兼內吹今秋等習角賞單判下,姜道吉等一百二十五名處,各木綿二疋施賞之意,敢啓。傳曰,知道。
上在景福宮。停常參·經筵。
吳有善啓曰,假注書李允在謂有身病,今日廳座,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,左右史不可不備,檢閱曺萬承卽爲牌招入直,何如?傳曰,允。
又啓曰,假注書李允在有身病,勢難察任,今姑改差,何如?傳曰,允。
李允在改差,代以蔡東英爲假注書。
傳于吳有善曰,政官牌招開政。
傳于吳有善曰,呈告禮曹判書許遞,今日政差出。
崔鳳九,以弘文館言啓曰,上番闕直,事甚未安。副應敎·校理二員,副校理一員未差,趙範九在外,應敎尹泰興卽爲牌招入直,何如?傳曰,允。
又以弘文館言啓曰,上番闕直,事甚未安。應敎尹泰興有身病,副應敎·校理二員,副校理一員,副修撰一員未差,副校理趙範九,副修撰鄭日永在外,修撰姜敬熙卽爲牌招,姑陞入直,何如?傳曰,允。
傳于吳有善曰,有實病與在外玉堂竝許遞,前望單子入之。
傳于閔致憲曰,今日政,遷轉守令勿拘常格,未準朔中擬入。
傳于吳有善曰,河東府使南章熙,泗川縣監尹相旭,安峽縣監李圭淵竝內禁將除授。
傳于吳有善曰,長連縣監趙相植,內禁將除授。
傳于吳有善曰,鳳山郡守有闕之代,寧邊府使李允用除授。
傳于吳有善曰,寧邊府使之代,同中樞李根澔除授。
吳有善,以吏曹言啓曰,同知中樞府事李根澔,寧邊大都護府使除授事,命下矣。以前任通津府使,方在解由未出中,何以爲之?敢稟。傳曰,勿拘。
鳳山郡守單李允用,寧邊府使單李根澔已上除授事,承傳。
吳有善,以吏曹言啓曰,親除授丹城縣監李會淳,南學敎授趙鍾集俱以身病,呈狀乞遞,竝改差,何如?傳曰,允。
又以吏曹言啓曰,參禮道察訪具鍾悅呈辭內,矣身受由上京矣,還官中路得病,萬無還任之望云,改差,何如?傳曰,允。
又以吏曹言啓曰,嘉山郡守崔丙斗,珍島府使相換事,命下矣。嘉山郡守崔丙斗以前任萬頃縣令,方在解由未出中,何以爲之?敢稟。傳曰,勿拘。
黃耆淵,以兵曹言啓曰,宣傳官洪在英以其病難供職,呈狀乞遞,改差,何如?傳曰,允。
兵曹口傳政事,親軍壯衛營軍司馬單韓光洙。
有政。吏批,判書金壽鉉牌招不進,參判宋世憲牌招不進,參議趙東協進,同副承旨吳有善進。以吏批言啓曰,判書金壽鉉,參判宋世憲竝牌招不進,小臣獨政未安,何以爲之?敢稟。傳曰,只出緊任。以南濟元爲副應敎,洪祐吉爲禮曹判書,趙慶鎬爲同義禁,權在允爲河東府使,李在馝爲丹城縣監,魏鍾植爲泗川縣監,林鎭東爲長連縣監,金澤秀爲安峽縣監,趙鏞達爲參禮察訪。前都正朴殷贊·許炎以上今加嘉善,前監察全鳳韶今加通政,朝官年八十加資。
兵批,判書閔泳煥病,參判金文鉉病,參議許璡病,參知金大鉉入直政事進,左副承旨崔鳳九進。大護軍鄭基會,護軍朴載遠,副護軍洪在英·丁泰敎·申用恒,副司直朴齊璟,副司果姜敬熙·鄭日永,副司勇金命洙以上竝單付。
又以吏批言啓曰,新除授禮曹判書洪祐吉資級,乃是輔國,方帶知中樞府事矣,依例兼判書下批之意,敢啓。傳曰,知道。
吳有善,以吏批言啓曰,嘉山郡守崔丙斗呈狀內,身病猝重,萬無還官之望云,罷黜,何如?傳曰,珍島府使趙羲林相換。
吏批,再政。以嚴錫用爲敦寧都正,高雲爲南學敎授,金漢翼爲禁府都事,宋述憲爲光陵參奉,洪祐肅爲泰陵參奉,林秉瓚爲樂安郡守。兼禮曹判書單洪祐吉,知義禁單趙慶鎬,嘉山郡守崔丙斗,珍島府使趙羲林相換事,承傳。
吳有善,以景慕宮提調意啓曰,今十五日望祭時,宮司三員不可不備,而令趙復永身病沈篤,不得進參。合有變通之道,本宮令趙復永,令該曹口傳相換,以爲及時擧行之地,何如?傳曰,允。
又以內務府言啓曰,歲再講武,卽寓綢繆之義,而積久停擱,極涉疎虞,然第念,民邑事力,多有未逮,今秋八道·五都水陸諸操巡歷·巡點竝姑停止,至閣官鎭聚點堤堰移役,依前飭擧行,毋或少忽,稟操之啓,原有定限,而尙不登聞。平安前兵使李敎昌,從重推考,何如?傳曰,允。
黃耆淵,以親軍壯衛營言啓曰,本營兵房李昌濂身病甚重,勢難察任,今姑改差,何如?傳曰,允。
又以摠禦營言啓曰,本營兵房李奎璿身病甚重,勢難察任,今姑改差,何如?傳曰,允。
義禁府啓目,前興陽縣監鄭寅奭原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處何如?判付。啓,依允。
義禁府啓目,前順興府使李憲基原情云云。問目內辭緣,泛稱遲晩,所當請刑是白乎矣,年七十,法不當請刑,議處,何如?判付。啓,依允。
義禁府啓目粘連,向前鄭寅奭亦,未納稅米,雖云受久,已爲愆滯,難以竝恕,以此照律,何如?判付。啓,依允。
義禁府啓目粘連,向前李憲基亦,軍需攸重,尙未畢納,囚供縱或分疏,法意有難參恕,以此照律,何如?判付。啓,依允。
上在景福宮。停常參·經筵。
崔鳳九啓曰,右副承旨黃耆淵今日不爲仕進,卽爲牌招,何如?傳曰,允。
吳有善啓曰,左右史不可不備,檢閱曺萬承卽爲牌招入直,何如?傳曰,允。
兵曹,內禁將單趙相植·南章熙·尹相旭·李圭淵以上除授事,承傳。
崔鳳九啓曰,明日傳香禮房承旨,當爲齋宿,右承旨閔致憲所當牌招,而拘於廳規,不得請牌,何以爲之?敢稟。傳曰,牌招。
以右副承旨黃耆淵牌不進罷職傳旨,傳于吳有善曰,只推。
兵曹,以閔炯植爲摠禦營兵房。
閔致憲,以弘文館言啓曰,上番闕直,事甚未安。校理二員,副校理一員未差,趙範九在外,應敎尹泰興,新除授副應敎南濟元竝卽牌招推移入直,何如?傳曰,允。
又以弘文館言啓曰,副應敎南濟元時在忠淸道結城地,經筵入番事緊,請斯速乘馹上來事,下諭。傳曰,許遞。
又以禮曹言啓曰,社稷·北郊·南壇·雩祀壇祈雨報謝祭,待立秋後擇日設行事,前已啓下矣,節享兼告,多有已例,社稷報謝祭,來八月初五日大祭兼行,南壇報謝祭,同月初六日節享兼行,雩祀壇·北郊,旣無節享,吉日令日官金東萬推擇,則同月初七日爲吉云。以此日設行,祝文添入撰出等事,令藝文館擧行事,分付,何如?傳曰,允。
上在景福宮。停常參·經筵。
閔致憲啓曰,右副承旨黃耆淵,同副承旨吳有善,今日不爲仕進,竝卽牌招,何如?傳曰,允。
又啓曰,左右史,不可不備,檢閱曺萬承,卽爲牌招入直,何如?傳曰,允。
傳于閔致憲曰,禮房承旨,馳詣宗廟·景慕宮,奉審摘奸以來。
以右副承旨黃耆淵牌不進罷職傳旨,傳于閔致憲曰,只推。
崔鳳九,以奎章閣言啓曰,明日,卽寶賢堂秋孟朔大奉審日次,奉謨堂奉審日次,時原任閣臣,依節目,進詣擧行之意,敢啓。傳曰,知道。
兵曹口傳政事,摠禦營兵房單閔炯植。
又以弘文館言啓曰,上番闕直,事甚未安,副應敎·校理二員,副校理一員未差,趙範九在外,應敎尹泰興,卽爲牌招入直,何如?傳曰,允。
又以統理交涉通商事務衙門言啓曰,仁川港書記官李秀岳·黃猷淵·兪兢煥·洪在箕,釜山港幫辦兪箕煥,書記官崔鎭泰·李承建,元山港掌務官申珩模,繙譯官金器寀,義州監理署書記官高永善,旣派在各港矣。職務相妨,所帶本衙門主事之任,今姑減下,何如?傳曰,允。義禁府照目粘連,興陽縣監鄭寅奭,矣本府議啓內,未納稅米,雖云受尺,已爲愆滯,難以重恕,以此照律,笞四十收贖,附過還職,私罪,奉敎依允爲旀,功減一等爲良如敎。
義禁府照日粘連,順興府使李憲基,矣本府議啓內,軍需攸重,尙未畢納,囚供縱或分揀,法意有難參恕,以此照律,笞五十收贖,解見任別敍,私罪,奉敎依允爲旀,功減一等爲良如敎。
上在景福宮。停常參·經筵。
藥房提調趙秉鎬,副提調金九鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
崔鳳九啓曰,右副承旨黃耆淵,今日不爲仕進,卽爲牌招,何如?傳曰,允。
吳有善啓曰,左右史,不可不備,檢閱曺萬承,卽爲牌招入直,何如?傳曰,允。
又啓曰,行都承旨金九鉉藥院進,左承旨金昇圭廚院進,右承旨閔致憲不爲仕進,左副承旨崔鳳九式暇出去,右副承旨黃耆淵傳旨未下,院中只有臣一人,伴直無人。右承旨,所當牌招,而拘於廳規,不得請牌,何以爲之?敢稟。傳曰,牌招。
以右副承旨黃耆淵牌不進,罷職傳旨,傳于吳有善曰,只推。
以右承旨閔致憲,牌不進,罷職傳旨,傳于吳有善曰,只推。
兵曹口傳政事,親軍西營左領官單金有鉉,右副領官單崔相賢。
吳有善,以奎章閣言啓曰,臣等進詣寶賢堂,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以弘文館言啓曰,上番闕直,事甚未安。副應敎·校理二員,副校理一員未差,趙範九在外,應敎尹泰興,卽爲牌招入直,何如?傳曰,允。
玉堂前望單子入之,校理任大準·宋榮大,副校理閔泳國,修撰閔哲勳,副修撰李茂魯·李聖烈,落點。
吳有善,以弘文館言啓曰,上番闕直,事甚未安。應敎尹泰興有身病,副應敎未差,副校理趙範九在外。新除授校理任大準·宋榮大,副校理閔泳國,竝卽牌招,推移入直。修撰閔哲勳,副修撰李茂魯·李聖烈,一體牌招察任,何如?傳曰,允。
又以弘文館言啓曰,校理任大準,時在忠淸道鎭川地,副校理閔泳國,時在京畿驪州地,副修撰李聖烈,時在慶尙道晉州牧任所,經筵入番事緊,請竝斯速乘馹上來事,下諭。傳曰,許遞。
吏曹啓目粘連,觀此咸鏡監司趙秉式狀啓,則以爲定平府使具然八,兼中軍,替往永興,亂類自戢,迨檢査屢行列邑,庶獄克伸。砲衛百名,增設損廩,提堰一新,不煩民力,威及旁郡,惠播闔境,特許久任,俾責終效亦爲白有臥乎所,績旣優異,賞宜褒嘉。定平府使具然八,依狀啓請仍任,何如?判付啓依允。
上在景福宮。停常參·經筵。
吳有善啓曰,左右史,不可不備,檢閱曺萬承,卽爲牌招入直,何如?傳曰,允。
傳于吳有善曰,再明日眞殿茶禮,當自內親行矣,該房知悉。時·原任大臣·閣臣·宗親·二品以上入參。
傳于吳有善曰,再明日眞殿茶禮時,東宮當自內行禮矣,該房知悉。春桂坊及相禮,使之待令。
吳有善啓曰,行都承旨金九鉉,左承〈旨〉金昇圭廚院進,右承旨閔致憲,左副承旨崔鳳九,右副承旨黃耆淵不爲仕進,院中只有臣一人,伴直無人。右副承旨,所當牌招,而拘於廳規,不得請牌,何以爲之?敢稟。傳曰,牌招。
親軍壯衛營兵房單李裕寅。
以右副承旨黃耆淵牌不進,罷職傳旨,傳于吳有善曰,只推。
吳有善,以統理交涉通商事務言啓曰,麻浦査驗官兪箕煥,還任釜山港幇辦。其代,以關北監理署書記官李斗炯移派,接辦麻浦稽察事宜之地,何如?傳曰,允。
敎京畿監司趙東冕書,王若曰,建牙纛於崧陽,留後之寵命屬耳,移玉節於幾輔,由中之特簡在心,蓋爲任至重至專,故是選其難其愼。眷彼邦畿千里,實爲綱紀四方,陵園之衣冠月游,謹春秋汛掃之禮,山河之襟帶天設,備陰雨綢繆之圖。秸粟米之委輸冀州,示王者無外,舟車冠蓋之都會洛陽,爲天下之中。夫何財絀而民貧,蘇殘起弊,得人最難,況復賦煩而役重,任賢察能,捨卿莫可。惟卿,豊壤名閥,連城美材,華聞夙彰,而眷注豈藉乎近戚?晉塗大闢,則歷敭實循乎至公。自景獻而大冢宰六傳,代不乏於山公啓事,由文肅而直學士三選,世專美於謝家掌綸。承家有肯搆之譽,忠孝詩禮以爲本,需世兼應務之具,文學政事之咸宜,托肺腑而出入候班,同休共戚,任喉舌而進止常處,居寵若驚。顧前後左右之攸當,抑內外輕重之何間,玆授卿以京畿觀察使兼兵馬水軍節度使·水原府留守·廣州府留守·春川府留守·開城府留守·江華府留守·巡察使。卿其慨然攬轡,行矣作屛,黜幽陟明,考長吏廉貪之績,承流宣化,察庶政便否之規,處官要在於寬平,督責宜緩,臨民必本於淸靜,撫摩須勤。於戲,非剛明無以達下情,非公忠無以宣上德,寇子翼之守穎,應切願借於一年,杜世昌之移乾,必致相事於兩界。惟報效不替於夙夜,卽功名無媿於始終,故玆敎示,想宜知悉。檢敎直閣尹製進。
上在景福宮。停常參·經筵。
吳有善啓曰,來二十一日,朝參日次矣,敢稟。傳曰,停。
又啓曰,左右史,不可不備,檢閱曺萬承,卽爲牌招入直,何如?傳曰,允。
又啓曰,行都承旨金九鉉廚院進,左承旨金昇圭式暇,右承旨閔致憲,左副承旨崔鳳九,右副承旨黃耆淵不爲仕進,院中只有臣一人,伴直無人。右副承旨,所當牌招,而拘於廳規,不得請牌,何以爲之?敢稟。傳曰,牌招。
傳于吳有善曰,政官牌招開政。傳于吳有善曰,飭已施矣。向日刊削臺諫與譴罷玉堂,竝分揀,正字仍任前職。
以右副承旨黃耆淵牌不進,罷職傳旨,傳于吳有善曰,只推。
吳有善啓曰,吏曹判書金壽鉉,參判宋世憲,參議趙東協牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,更牌招,何如?傳曰,參議只推,待明朝一體牌招。
兵曹口傳政事,親軍壯衛營兵房單李裕寅。
吳有善,以奎章閣言啓曰,卽接北漢兼管城將李啓馨牒報,則行宮內正殿北邊春舌,外正殿軒間及前後退,竝有滲漏處,外三間·內行閣三間頹壓云。冊寶奉安重地,有此漏壓,萬萬驚悚,閣臣一員進去奉審後,擇日修改,何如?傳曰,允。
又以承文院言啓曰,卽見盛京禮部咨文,本年秋季統巡着派前往事也。回咨按例撰出,以爲入送,何如?傳曰,允。
又以親軍營言啓曰,本營郞廳金永典身病改差,代前府使洪鉉周差下,使之察任,何如?傳曰,允。
上在景福宮。停常參·經筵。
崔鳳九啓曰,今日眞殿茶禮親行時,承旨當爲備員,右副承旨黃耆淵不爲仕進,卽爲牌招,何如?傳曰,允。
傳于崔鳳九曰,右副承旨前望單子入之。
承旨前望單子入之,金春熙落點。
傳于閔致憲曰,廟宮秋展謁,更待下敎。
吳有善啓曰,左右史,不可不備,檢閱曺萬承,卽爲牌招入直,何如?傳曰,允。
傳于吳有善曰,向日玉堂聯箚不審之當該應敎,從重推考,捧納承旨推考。
傳于吳有善曰,兼說書有闕之代,前望單子入之。兼說書前望單子入之,鄭世源落點。
傳于閔致憲曰,春坊之職,本自淸雋,宜示優待之意,輔德以下時任及新拜人,自本院撰出敎書,特爲頒宣事,自今著式。
傳于吳有善曰,在外同敦寧·敦寧都正許遞,今日政差出。
傳于吳有善曰,有實故·實病玉堂許遞,今日政差出。
傳于吳有善曰,在外禮曹判書許遞,今日政差出。
傳于吳有善曰,呈告判義禁·禮曹參判·兵曹參判許遞,今日政差出。
傳于吳有善曰,丹城縣監李在馝,泗川縣監魏鍾植,竝內禁將除授。
傳于吳有善曰,今日政遷轉守令,勿拘常格,各別擇差,未準朔中通瀜擬入。
傳于吳有善曰,晉州牧使有闕之代,沃川郡守趙弼永除授。
傳于吳有善曰,洪州牧使之代,鳳山郡守李允用除授。
金春熙,以弘文館言啓曰,校理宋榮大許遞出去,上番闕直,事甚未安。副應敎·校理二員,副校理一員未差,趙範九在外,應敎尹泰興,卽爲牌招入直,何如?傳曰,允。
以黃海監司趙秉轍狀啓,薦新新蓮實,節序差晩,限內不得封進,惶恐待罪事,傳于吳有善曰,勿待罪事,回諭。
金春熙啓曰,兵曹判書閔泳煥,以北漢行宮奉審事出去,而奉審未畢,門限前不得入來云,所佩命召,何以爲之?敢稟。傳曰,仍佩往來。
吳有善,以吏曹言啓曰,成均館直講裵殷星,光陵參奉宋述憲,泰陵參奉洪祐肅,俱以身病,呈狀乞遞,竝改差,何如?傳曰,允。
又以吏曹言啓曰,濟州牧判官徐弘淳呈狀內,矣身受由上京,矣身病猝重,萬無還官之望云,罷黜,何如?傳曰,允。
又以吏曹言啓曰,永柔縣令金右根呈狀內,身病猝重,萬無赴任之望云,改差,何如?傳曰,高山縣監金奉圭相換。
又以吏曹言啓曰,新除授安峽縣監金澤秀呈狀內,矣身身病猝重,萬無赴任之望云,改差,何如?傳曰,咸平縣監李周弼相換。
又以吏曹言啓曰,永柔縣令金右根,高山縣監金奉圭相換事,命下矣。永柔縣令金右根,以前任信川郡守,方在解由未出中,高山縣監金奉圭,以前任鎭川縣監,方在解由未出中,何以爲之?敢稟。傳曰,勿拘。
又以吏曹言啓曰,沃川郡守趙弼永,晉州牧使除授事,命下矣。以前任茂朱府使,方在解由未出中,何以爲之?敢稟。傳曰,勿拘。
又以吏曹言啓曰,鳳山郡守李允用,洪州牧使除授事,命下矣。以前任寧邊府使,方在解由未出中,何以爲之?敢稟。傳曰,勿拘。
又以吏曹言啓曰,安峽縣監金澤秀,咸平縣監李周弼相換事,命下矣。咸平縣監李周弼,以前任慶山縣令,方在解由未出中,何以爲之?敢稟。傳曰,勿拘。
有政。吏批,判書金壽鉉進,參判宋世憲牌招不進,參議趙東協病,同副承旨吳有善進。以朴永斗爲副應敎,徐相耆·鄭寅星爲校理,尹喆培爲副校理,李奭鍾爲修撰,柳南植爲副修撰,趙慶鎬爲禮曹判書,李昌植爲同敦寧,趙昌夏爲禮曹參判,任興準爲兵曹參判,柳興九爲敦寧都正,尹容善爲大司成,金永壽爲判義禁,金麟植爲直講,韓載根爲禁府都事,宋秉穆爲泰陵參奉,鄭海壽爲光陵參奉,金在豊爲坡州牧使,鄭周永爲平山府使,李寬稙爲沃川郡守,鄭元成爲丹城縣監,李秉協爲泗川縣監,梁檍爲濟州判官。弘文正字鄭世源,弘文正字單尹雨植仍任前職事,承傳。兼說書單尹雨植,定平府使具然八仍任事,承傳。仁川港書記官姜華錫,滿三十朔,仍其職陞六。副護軍沈·李道文以上今加嘉善,副司果申永勳今加通政,朝官年八十加資。崇德殿參奉加設單朴原浩。
兵批,判書閔泳煥病,參判任興準病,參議許璡病,參知金大鉉入直政事進,右副承旨金春熙進。同知單任敏鎬,僉知單南章熙·尹相旭·李圭淵。護軍尹致聖·李乾夏·朴周民·李奎璿·李昌濂,副護軍申泰寬·黃耆淵·尹吉求·嚴錫用。副司直南濟元·鄭佑默·任大準·李國應·宋榮大·閔泳國·鄭寅星·宋世鉉·崔翼瑞·李奭鍾·沈遠翼·鄭顯五。副司果閔哲勳·李聖烈·李舜範·李義悳·申炳休·徐榮斗以上竝單付。內禁將單李在馝·魏鍾植已上今加折衝除授事,承傳。兼坡州鎭兵馬僉節制使·京畿兵馬右防禦使·守禦營中營將單金在豊。
吏批,再政。以高濟殷爲禁府都事,李源中爲鳳山郡守,李泰鉉爲鴻山縣監。禁府都事韓載根今超通政,朝官年八十加資。永柔縣令金右根,高山縣監金奉圭相換。安峽縣監金澤秀,咸平縣監李周弼以上相換事,承傳。
三政。以閔炯植爲驪州牧使。
金春熙,以親軍營言啓曰,本營郞廳洪鉉周,時無職名,令該曹,口傳付軍職,使之察任,何如?傳曰,允。
又以摠禦營言啓曰,本營別將李敏皐,身病猝重,勢難察任,改差,何如?傳曰,允。
己丑七月十八日辰時,上與王世子,詣眞殿。茶禮自內親行入侍時,行都承旨金九鉉,左承旨金昇圭,右承旨閔致憲,左副承旨崔鳳九,右副承旨金春熙,同副承旨吳有善,假注書鄭奎三·蔡東英,記事官玉秉觀·金鶴洙。原任提學鄭範朝,檢校提學金永壽,檢校直學閔泳煥·金聲根·閔泳韶·趙東冕·洪淳馨。直提學閔丙奭·金宗漢,檢校直閣金文鉉·鄭夏源·閔泳達·尹·兪鎭弼·李容泰。檢校待敎金弼洙·鄭寅昇·閔亨植·李垠鎔·金錫圭,以次侍立。時至,通禮跪啓請出次,上具翼善冠·衮龍袍,出齋殿門。通禮導上詣版位,通禮跪啓請鞠躬四拜興平身。上行四拜禮,王世子行四拜禮,時·原任大臣·閣臣·宗親·文武二品以上,皆行四拜禮。通禮導上,詣盥洗位,上盥洗訖。通禮導上,詣第一室尊所,監酌引詣神位前北向跪。九鉉奉香,有善奉爐,上三上香,九鉉奉爵跪進,上執爵以授有善,有善受奠于案上,上連獻三爵訖。引儀唱俯伏興平身,上俯伏興平身。次詣第二室·第三室·第四室·第五室·第六室,竝如上儀訖。通禮導上降復位,跪啓請鞠躬四拜興平身,上行四拜禮,王世子行四拜禮,時·原任大臣·閣臣·宗親·文武二品以上,俱行四拜禮訖。通禮跪啓請禮畢。領議政沈舜澤,判府事金弘集·金炳始,進前奏曰,侵早勞動,聖體,若何?上曰,一樣矣。仍敎曰,近日稍旱,少有下霔,大有利於穡事矣。舜澤曰,近畿雖云旱乾,外道所聞,間間雨注,頗有有秋之望云矣。上曰,然則甚好也。舜澤曰,廟宮展謁有成命,而顧今秋節雖屆,庚炎未退,此時警蹕勞動,有違節宣,姑竢涼生,涓吉行禮恐宜,故敢達矣。上曰,更待下敎。舜澤曰,臣於春坊事,有所仰奏者矣。東宮日錄與書筵日記,俱有所重,不可無照檢纂修之人,另揀有文識筆藝者,設其官而掌其事,實合事宜。職名,以典書官爲稱,令春坊試藝啓下,其計仕遷轉等節,商酌磨鍊成節目,稟旨擧行恐好,故敢達矣。上曰,依爲之。出擧條通禮導上,還入齋殿,王世子隨入,仍命退,諸臣以次退出。
上在景福宮。停常參·經筵。
閔致憲啓曰,三皇忌辰日親行望拜禮,前期一日以稟事,曾有定式矣。今二十一日神宗皇帝忌辰日親行望拜禮,何以爲之?敢稟。傳曰,遣承旨,奉室奉審。
吏曹,晉州牧使單趙弼永,洪州牧使單李允用已上除授事,承傳。
兵曹口傳政事,護軍金文鉉,副司果洪鉉周以上竝單付。
吳有善啓曰,前檢閱鄭世源還付檢閱薦狀,公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單鄭世源。
兵曹,以李泰鉉爲摠禦營兵房。
吳有善,以侍講院言啓曰,說書尹雨植,卽爲牌招察任,何如?傳曰,允。
又以侍講院言啓曰,新除授兼說書鄭世源,卽爲牌招察任,何如?傳曰,允。
又以弘文館言啓曰,上番闕直,事甚未安。副校理趙範九在外,應敎尹泰興,新除授副應敎朴永斗,校理徐相耆·鄭寅星,副校理尹喆培,竝卽牌招,推移入直。修撰李奭種,副修撰柳南植,一體牌招察任,何如?傳曰,允。
又以弘文館言啓曰,副校理尹喆培,時在京畿積城地,副修撰柳南植,時在楊州地,經筵入番事緊,請竝斯速乘馹上來事,下諭。傳曰,竝許遞。
又以吏曹言啓曰,今十二日政新除授光陵參奉宋述憲,與本曹參判宋世憲,有同姓四寸兄弟應避之嫌,而臣之矇然擬入,至蒙恩點,臣不勝惶恐。原望筒勿施,何如?傳曰,旣已點下,特爲勿拘。
金春熙,以統理交涉通商事務衙門言啓曰,釜山·元山兩港租界基址,不容不丈量踏堪矣。仁川港掌簿官林應鎭,遴派下送,使之承辦兩港租界丈量事務,何如?傳曰,允。
義禁府啓目,通川郡守朱冕燮原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
義禁府啓目,前縣監李容仁原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在景福宮。停常參·經筵。
藥房提調趙秉鎬,副提調金九鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金九鉉啓曰,右承旨閔致憲,左副承旨崔鳳九,今日不爲仕進,竝卽牌招,何如?傳曰,允。
吳有善啓曰,卽見兵曹草記,則昨夜五更一點,誤打五更三點,以致徑先打鍾之境云,事未前有,萬萬驚駭。常時不飭之兵曹入直堂上,從重推考,禁漏官,令攸司,從重科治,何如?傳曰,允。
金春熙,以兵曹言啓曰,罷漏法意,傳漏設置,何等愼嚴,而昨夜五更一點,誤打五更三點,以致徑先打鍾之境,事未前有,萬萬驚駭。傳漏軍士徐二京,移送秋曹,照律嚴繩,以禁漏官言之,常時苟能審愼,豈容若是?當該禁漏官彭興周,令攸司,從重科治,何如?傳曰,允。
兵曹口傳政事,摠禦營兵房單李泰鉉,別將單權用國。
吳有善啓曰,卽伏見忠淸監司李憲稙今春夏等褒貶啓本,則守令,無一人居中居下,殊無嚴明殿最之意,推考警責,何如?傳曰,允。
金春熙,以侍講院言啓曰,牙牌所重固何如,而兼說書鄭世源,奉牌闕外,謂以陳疏,不爲入來,事體所在,誠極未安。所當請勘,而本院,例不得刑推,何以爲之?敢稟。傳曰,從重推考,原疏捧入。
吳有善啓曰,檢閱鄭世源,疏批已下,卽爲牌招入直,何如?傳曰,允。
以右承旨閔致憲,左副承旨崔鳳九牌不進,罷職傳旨,傳于金九鉉曰,只推。
吳有善,以弘文館言啓曰,上番闕直,事甚未安。副校理趙範九在外,一員未差,應敎尹泰興,副應敎朴永斗,校理徐相耆·鄭寅星,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎尹泰興,副應敎朴永斗,校理徐相耆·鄭寅星,有身病。副校理趙範九在外,一員,副修撰一員未差,修撰李奭鍾陳疏,尹始榮,卽爲牌招,姑陞入直,何如?傳曰,允。
金春熙,以侍講院言啓曰,右賓客金永壽,除拜判義禁矣。賓客例不得兼帶刑獄之官,右賓客金永壽所帶金吾之任,今姑許遞,何如?傳曰,允。
又以侍講院言啓曰,兼說書鄭世源,疏批已下,事當卽爲牌招,而時値夜深,待明朝牌招察任,何如?傳曰,允。
吏曹參議趙東協疏曰,伏以臣奉戴殊渥,佐貳天官,冒沒祗肅,居然數旬,自惟才識,極其疎陋,早晩僨誤,固所料知。果於向日政,光陵參奉之望,有失照檢,物議喧聒,此是金科玉條之不可違越者也。臣昏謬至此,溺職莫大,而歷日已多,旣未覺非,大違銓式,實關國體,臣將以何辭自解?惟有遄被嚴譴而已,今不敢以已徹曹啓,晏然在職,忙具短章,冒悚請勘。伏乞聖明,亟降郵罰,以昭法紀,以安賤分焉,臣無任云云。省疏具悉。不無失檢,爾則重推。
檢閱鄭世源疏曰,伏以前月賓對,大僚以大論方張時,違規玉堂,請施譴罷之典矣。臣時簪筆昵侍,滿心惶慼,直逬私次,歷月而靡措,第臣前者,說書銜之例兼弘文博士,旣蒙恩諒於昨冬副學新除之日,而臣則疎闇,而不復較絜。涉冬而春而夏,認以蹲冒,循例旅進,而發瞽披聾之無人,及至聯箚也,義急聲討,職昧遞仍,率爾聯名,自速違規之誅,此誠非愚則妄耳。顧臣儱侗囫圇,合置何科,而聖度天大,薄罷旋收,雷肆翰院,除旨聯翩,臣聞命怔營,欲前而却。噫,當日違規之臣,孰不震惕,而臣罪不止於違規,則臣之自訟,有倍餘人,今何敢諉之經勘,貪榮冒進,重招嗤姍之來乎?左右參倚,承膺無路,猥犯逋慢,忙陳情實。伏乞聖慈,俯賜鑑諒,鐫臣職名,勘臣當律,俾法紀昭而義分安焉,臣無任云云。省疏具悉。旣以經勘,何必爲引?爾其勿辭察職。
修撰李奭鍾疏曰,伏以臣年淺學蔑,直蒙駭後進耳,猥以百無似之質,冒犯一不幸之戒,偏被洪造,榮踰涯分,忱誠雖切圖報,才器不合於任使,居恒悚恧,如集于木,自知其僨誤也審矣。第伏念臣於月前,以薇垣之任,懲討亂逆也,呂圭亨·徐相集·高時協,無端規避,終始恬然,天鑑孔昭,譴旨乃下。此非臣分之所可參恕者,而臣忝在寮寀,不能早相規正,臺體由〈是〉而壞,朝綱由是而紊,自訟愆尤,恭俟當勘。向於筵席,大僚劾奏,聖度涵容,罰止薄警,臣撫躬退省,非罪伊榮,惶汗浹背,無地自措。又未幾日,恩敍特降,繼有玉署除旨,臣聞命感惶,歷日靡定,以此情踪,何敢晏然冒叨乎?伏乞聖明,遞斥臣職,以爲不職者戒焉。臣方訟愆,不宜贅他,而區區憂愛,惟在陳勉,竊惟殿下,以上聖之姿,拊中興之運,臣固欽仰萬萬,而帝王之學,以格致誠正爲本原,修齊平治爲功用。沈潛乎絲毫之分,反覆乎精微之奧,體用兼備,本末該擧,舍此學問而奚以哉?況我東宮邸下,睿智天縱,溫文日就,其在遇物之誨,亦宜養正之功,伏願召接臣隣,頻開經筵,以爲進修聖德勉勸睿學之要焉,臣無任云云。省疏具悉。旣以經勘,何必爲引?爾其勿辭察職,尾附事,當留念矣。
上在景福宮。停常參·經筵。
自巳時至申時,灑雨下雨,測雨器水深一分。
自人定至二十二日開東,灑雨下雨,測雨器水深四分。
崔鳳九啓曰,來二十五日,朝參日次,而誕日問安相値,頉稟之意,敢啓。傳曰,知道。
傳于崔鳳九曰,不爲仕進承旨,竝推考。
傳于吳有善曰,戶·工換房。
傳于崔鳳九曰,禮·刑換房。
傳于吳有善曰,戶房承旨與禮曹堂上·戶曹郞廳,依定式,馳詣宣武祠,奉審以來。
傳于崔鳳九曰,政官牌招開政。
傳于崔鳳九曰,在外同敦寧·敦寧都正許遞,今日政差出。
傳于崔鳳九曰,少尹外京兆堂上,竝許遞,今日政差出。
傳于崔鳳九曰,入直與正字外玉堂,竝許遞,今日政差出。
傳于崔鳳九曰,仕滿初仕,今日政差出。
傳于崔鳳九曰,貶下守令,今日政差出。
崔鳳九,以吏曹言啓曰,掌樂院正林羲相,以其身病,呈狀乞遞,改差,何如?傳曰,允。
又以吏曹言啓曰,丹城縣監鄭元成,泗川縣監李秉協,光陵參奉鄭海壽,俱以身病,呈狀乞遞,竝改差,何如?傳曰,允。
又以吏曹言啓曰,去戊子年十二月二十七日政,監察李得仁,未陞六人,誤爲擬望,至蒙恩點,臣不勝惶恐,原望筒勿施,何如?傳曰,允。
有政。吏批,判書金壽鉉牌招不進,參判宋世憲進,參議趙東協牌招不進,左副承旨崔鳳九進。
以吏批言啓曰,判書金壽鉉,參議趙東協,竝牌招不進,小臣獨政未安,何以爲之?敢稟。傳曰,仍爲之。
以金晩植爲大司憲,徐誼淳爲大司諫,洪嘉裕爲執義,鄭寅星爲司諫,沈遠翼·李義悳爲掌令,宋世鉉·鄭道淳爲持平,高雲爲獻納,鄭顯五·李舜範爲正言,李重德爲應敎,李承載爲副應敎,鄭佑默爲校理,申悳均·金復性爲副校理,尹兢周爲修撰,李國應·申炳休爲副修撰,趙羲升爲判尹,尹致聖爲左尹,金明圭爲右尹,愼炳善爲同敦寧,李重夏爲敦寧都正,鄭範朝爲判義禁,趙漢國爲掌樂正,金東旭爲興海郡守,智文範爲泗川縣監,玄應瑚爲丹城縣監。
兵批,判書閔泳煥病,參判任興準病,參議許璡病,參知金大鉉入直進,同副承旨吳有善進。同知單張承烈,僉知單魏鍾植·李存馝。大護軍金晩植,護軍李昌植·趙羲轍,副護軍柳興九,副司直尹泰興·朴永斗·鄭寅星·趙範九·尹喆培,副司果尹始榮·柳南植·李茂魯·崔益永·朴用鎭·朴鍾夏·權用雨以上竝單付。
吏批,再政。申泰寬爲刑曹參議,芮成質爲禮曹正郞,鄭志榮爲禁府都事,洪祐震爲光陵參奉,朴海奎爲獻陵參奉,權濬爲永陵參奉,宋岐洙爲典獄主簿。
三政。兼春秋單芮成質。以慶尙監司金明鎭狀啓薦新胡桃,節序差晩,姑未成實,限內不得封進,惶恐待罪事,傳于吳有善曰,勿待罪事,回諭。
崔鳳九,以奎章閣言啓曰,臣泳煥,馳詣北漢行宮,冊寶奉安所奉審,則無頉,而內外正殿前後退軒,多有漏痕,外行閣,擧皆頹圮,修改之節,斯速擧行,而奉安處所,甚是狹窄,難以排奉。行宮後苑精潔之地,別建一閣,以便奉安恐好,故敢此仰稟。傳曰,知道。奉安處所,若是狹窄,萬萬未安,不可不另建一閣,令統衛營,擇日始役,基址與間架,該營使詳審對摘,斯速告竣,竝與頹圮處,一體修改。
又以弘文館言啓曰,修撰李奭鍾,疏批已下,卽爲牌招察任何如?傳曰,允。
吳有善,以刑曹言啓曰,以司謁口傳下敎曰,農圃日供闕供之坪直朴壽達·金公明,刑配,不善擧行之坪直李道謙·李漢成,定配事,命下矣。謹依傳敎,罪人等,當爲嚴刑遠配,而坪直朴壽達·金公明,逃避不現,令左右捕廳,刻期詗捉,待捉得刑配。坪直李道謙,黃海道松禾縣,李漢成,江源道旌善郡定配所,竝卽押送之意,敢稟。傳曰,知道。
上在景福宮。停常參·經筵。
傳于閔致憲曰,臺諫竝許遞,前望單子入之。
金春熙啓曰,卽伏見忠淸水使吳正善今春夏等褒貶啓本,則邊將,無一人居中居下,殊無嚴明殿最之意,推考警責,何如?傳曰,允。
吳有善,以弘文館言啓曰,新除授應敎李重德,副應敎李承載,校理鄭佑默,修撰尹兢周,副修撰李國應·申炳休,竝卽牌招察任,何如?傳曰,允。
又以弘文館言啓曰,新除授副校理申悳均,時在忠淸道鎭川地,金復性,時在京畿果川地,經筵入番事緊,請竝斯速乘馹上來事,下諭。傳曰,許遞。
金春熙,以侍講院言啓曰,左賓客鄭範朝,除拜判義禁矣。賓客例不得兼帶刑獄之官,左賓客鄭範朝所帶金吾之任,今姑許遞,何如?傳曰,允。
吳有善,以刑曹言啓曰,兵曹啓辭內,罷漏法意,傳漏設置,何等愼嚴,而昨夜五更一點,誤打五更三點,以致徑先打鍾之境,事未前有,萬萬驚駭。傳漏軍士徐二京,移送秋曹,照律嚴繩,以禁漏官言之,常時苟能審愼,豈容若是?該禁漏官彭興周,令攸司,從重科治,何如?傳曰,允事,命下矣。謹按律文,則大明律制書有違條,有曰凡奉制書,有所施行而違者,杖一百,罪人彭興周·徐二京等,依此律,各決杖一百後,懲勵放送之意,敢啓。傳曰,知道。
校理鄭佑默疏曰,伏以臣戴罪竢勘,屛息度日,忽伏承分揀之命,繼伏蒙玉署恩除,驚震凜,感淚交逬,莫省所以自措也。臣於月前,忝在本職,箚討韓容奭等三人也,僚臣之無端規避,固當請覈之不容少緩,而但知聲討之爲急,罔覺館規之隨違。至有大僚請譴,嚴旨遽降,臣之奉職無狀,厥罪愈著矣。官師相規,固是聖代之美事,何所憚而妄速痣疣,以致自阻於仁愛之下乎?公體歸於虧損,薄警過於包荒,至渥縱被於浹髓,微忱實切於騂顔,何敢憑恃寵靈,揚揚如無故之人乎?玆敢略具短章,仰暴愚衷,伏乞聖明,遞臣職名,治臣司敗,以重堂規,以肅朝綱焉。臣於自劾之章,何可贅說,而自古致治之本,在於人主之自修,自修之本,在於疆勉學問。況伏惟我東宮邸下,睿姿天成,毓德亹聞,薰養訓迪之方,亦惟在我殿下躬先導率,顧今庚炎造退,昕夕微涼。伏願日御經筵,討論經史,課篤書筵,佇效就將,以副臣僚顒仰之望焉,臣無任云云。省疏具悉。旣已經勘,何必爲引?爾其勿辭察職,尾拊事,當留念矣。
副修撰申炳休疏曰,伏以眇末賤臣,偏蒙聖恩,纔釋褐而特廁經幄,歷忝臺閣,虬漏蓮燭,猥登講對之席,豸冠花磚,叨隨侍從之列,寵濫知懼,報蔑爲愧。今又罪重罰輕,滌舊紆新,諒非夢寐所到,不覺神魄失守也。曩叨薇院,聲討方張,聯控沬飮之忱,仰冀渙汗之命,而臣之憃愚選耎,最居人下,無讜言風議可以激昂,惟隨衆進退,備數而己。時則有二三僚員,無端規避,固將駁正之不暇,而同寀岐論,引義爲急,故嚴敎之下,冒悚自劾,沐浴之請,不免稍緩,自速乖體之科。退而省愆,只切慙惶,揆地論勘,亶出於存臺體,而薄被刊削,已不蔽辜,曾未幾何,遽荷分揀之命。又蒙恩除,更玷論思之地,奉誥霣越,莫省攸措,有罪見貸,蔑效叨榮,已非私分所安。況瀛館圖書,地分淸切,諐尤如臣,庸鎖如臣者,義難復忝,而乃以倖逭爲能,偏寵爲榮,藉托宿趼,晏然冒當,則恩光由是益褻,官方由是益壞,將爲淸朝之羞大矣。臣以是惝怳恧蹙,不敢承膺,而召牌之下,情踪悶隘,短章陳暴於天日之明,伏乞聖慈,俯垂鑑諒,亟命遞斥臣職,仍治臣未勘之罪,以昭法紀焉。臣方自訟,何敢贅辭,而竊惟我殿下,睿智天縱,上而法三代之道,下而究群聖之學,以身爲率,而俾我春宮邸下,日監在玆,其成也恭敬溫文,此誠我東方無疆之休。然猶艱虞日甚者,抑或正學未明,而王道不得其要也歟?今當秋序已屆,廈氈淵濩之中,淸明在躬,于斯之時,存心道學之源,亦於乙夜召對之外,時開法講,討論經史,而崇正學遵王道,以開至治,是臣區區之望也,臣無任云云。省疏具悉。旣已經勘,何必爲引?爾其勿辭察職,尾附事,當留念矣。
副修撰李國應疏曰,伏以臣素以空疎庸愚之姿,屢蒙館銜,非敢自居論思之列,而徒以昵侍耿光,爲榮幸矣。第於去月,復縻是職,適當聯討亂逆之時,呂圭亨·徐相集·高時協,無端規避,終始恬然,天鑑孔昭,譴旨乃下。此非臣分所可參恕者,而職在聲討,不能早爲論列,罪著爲大,朝綱隨紊,滿心悚惶,恭竢重勘,聖度涵容,罰止薄警,拊躬循省,非罪伊榮。曾未幾日,恩敍特降,繼又有玉署除旨,有若初無所犯者,臣是何人,得此謬恩於日月之照乎?臣聞命感惶,歷日靡定,以此情踪,何敢晏然冒叨?玆敢忙陳短章,伏乞聖慈,遞斥臣職,仍治臣未盡勘之律焉。臣方自訟,不宜贅他,而區區憂愛,惟在聖學,顧今炎勢將盡,新涼漸至,廈氈隻日,頻賜召接,益勉聖益之聖德,克懋新又新之工,是所蘄祝之。不避猥越,敢陳蕘說,伏乞聖明澄省焉,臣無任云云。省疏具悉。旣已經勘,何必爲引?爾其勿辭察職,尾附事,當留念矣。
上在景福宮。停常參·經筵。
崔鳳九啓曰,三品官之毋得過三日,循例請牌,曾有定式矣。刑曹參議申泰寬,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
又以弘文館言啓曰,校理鄭佑默,副修撰李國應·申炳休,疏批已下,竝卽牌招察任,何如?傳曰,允。
左尹尹致聖疏曰,伏以臣之罪著溺職,自知謬妄,恩不及於重典,罰只止於薄勘,滿心惶蹙,措躬無處,更何敢爰辭自明,以添罪過者,而向者啓辭,有國之至重端緖也。爲人之忠逆關頭者,則其所審愼論覈,宜不違臺閣之體例,茂積天心之回旋,卽今日臣之擔着者矣。老昏只恕人之不逮,緩討亦後人之屢違,至有天鑑孔昭,處分先在於論啓之前,臣於此晼晩之罪,知尤大矣。所論之駭機,不啻凡罪之輕重,則凡爲臣分,豈有規避捱過之理,而彼之規避者,不知事會罪犯之如何,但以傳習於聞見,狃安於黨私,而犯此壞損臺體,而未及先正其過者,亦臣之罪也。昔相臣宋寅明之不可渙提者,卽今日事也,臺臣朴弼載之避,其鏡·夢心法者,亦今日事也。黨於所當論者公也,黨於所不當論者私也。在當時直犯手勢,猶換其面目,轉其端緖,改之以三變二心之說,芟艾善類,君誣未雪,久而後正,則今乃以當時所不敢道者,所犯如急說之容·智兩凶輩詬罵者,不之聯而之避乎?此尤臣之不卽論之,一罪也。聖度天大,包容海闊,一次筵斥,只賜刊名,此豈如臣負犯之晏然自安者哉?縮伏幾日,轉益惶悸,惟嚴勘是俟。日昨恩宥,忽下於分揀之命,繼又華誥,旋榮於政眼之下,臣是何人,以若所罪,得此誤恩於日月之明哉?以臣所罪,參前倚後,誠難蹲冒,敢以蕪辭,仰暴宸嚴,伏乞聖慈,特垂鑑諒,勘臣未了之罪,治臣慢忽之科,以安危怖之情,以警具僚之瞻,千萬祈祝,臣無任云云。答曰,省疏具悉。旣已經勘,何必如是爲引?卿其勿辭行公。
戶曹判書閔泳商疏曰,伏以臣歸自錦臬,安他本分,不復作鍾漏之夢,而藝苑除旨,忽及於臣,歷月恧,不敢呈身。度支特授,又湊此際,是擔肩而加之以背負,饞孩而暴乎其飽飫,其不傎而活者,萬萬無是也。臣本椎魯甚材智下,旣荒家庭之緖業,全昧古人之糟粕,駸駸爲六十無聞,則功令焉已屬筌蹏,器量焉自同苦窳。凡於文垣一步,大農要滙,不惟臣自知鐵限,雖同朝儕流,未嘗以是而期臣,抑亦淵鑑上臨,宜無遺照,而今乃責臣以判不可强之任,臣安得無憾於天地父母也?噫,掌詞命而片言潤飾,治係汚隆,掌邦賦而一籌得失,國受利病,必須文學贍邃,幹諝鍊達者,賁贊聲明之地,淸理委輸之源,然後尸素之嗤姍可定,尾閭之糜費少補。一或瘝厥,公私與受其害,此臣之所徊徨踧踖,不遑以冒瀆怵也。第以朝家擧措言之,宿趼新儲,磊落相望,而獨使樗櫟無用,居然糠粃在前,謬程材之官方,累核實之聖簡,豈細故也哉?至若廚院提擧,似涉閒職,而監進日供,事體謹嚴,切非如臣衰朽病頓所可蹲據也審矣。玆敢罄暴衷懇,致煩紸纊,伏乞聖慈,特垂軫察,亟鐫臣本兼職務,以幸國事,以全微諒,千萬顒祝焉,臣無任云云。答曰,省疏具悉。卿其勿辭行公。
刑曹參議申泰寬疏曰,伏以臣於月前,忝在諫長,聲討三賊也,以三司三人,不參聯箚,暋然無畏,特命竄逐,大寮又以臣等不先懲覈此三人,筵請刊削,此寔由臣全昧臺體之有嚴,以致規警之少緩者也。溺職之責不可償,慢討之誅不敢辭,自顧悚恧,莫省容措,縮伏深巷,鈇鉞是竢,迺者分揀之命遽下,以臣爲刑曹參議者,臣震越愧恐,直欲鑽地而不可得也。夫國之寘臺閣之臣,豈徒然哉?事總朝綱,職司天憲,與廟堂相可否者,故古之用人,必先於勁正而占地望。今玆秋官之職,雖異於薇院之長,掌典聽讞,爲任綦重,判非如臣庸陋所可堪承,若乃怙寵冒進,復致僨敗,縱不自恤,得不爲聖朝之羞哉?臣請以往事猥陳之,惟聖明垂察焉。臣於彼三人者,無葮莩之親,半面之舊,而好惡異趨,恩怨不關,備員僚寀,義有共濟,聯箚之日,屢督來會,或調病而追進,或治疏而獨籲云爾,則臣於心,以爲必知人人誅之義,宜無右遮而左避,孰料其昵於黨私,而忽於致討乎?此臣之知人不明也。臺閣聲討之規,一有持異於大論方張之日,心歸之護逆而亟誅之,如鷹鸇之逐鳥雀,臣則猶難遽加掩護之目,乃反自引相規之失,此又討之不嚴也。不明不嚴,而何以繩違,亦何以司臬事乎?拚棄廉維,僥倖恩命,揚揚於周行,則彼三人者,其將笑臣曰,回護之名,不敢自居,壞體之律,其能盡勘?當初緩覈,非爲施德於人,畢竟蒙宥,何由干恩於天,臣雖爲之强顔善辭,無以自解,未知聖慈,將何以處之乎?左右參倚,義難趨承,冒控衷懇,罄臚郵悔,伏乞天地父母,亟遞臣職,永刊朝籍,俾爲罷軟不職者戒焉,臣無任云云。答曰,省疏具悉。旣已經勘,何必爲引?爾其勿辭行公。
上在景福宮。停常參·經筵。
藥房提調趙秉鎬,副提調金九鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖體爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于金春熙曰,回還駐箚美國全權大臣留待。
傳于金春熙曰,回還駐箚美國全權大臣入侍。
金春熙,以兵曹言啓曰,來八月初一日入番騎兵,例於今月二十五日點考,而大殿誕日相値,不得開坐,二十七日退行之意,敢啓。傳曰,知道。
己丑七月二十四日四更,上御興福殿,回還駐箚美國全權大臣入侍時,右副承旨金春熙,假注書鄭奎三,記事官金鶴洙·鄭世源,全權大臣朴定陽,以次進伏訖。上曰,史官分左右,仍命全權大臣進前。定陽進前。上曰,重溟遠路,善爲往返乎?定陽曰,王靈攸曁,無事往返矣。上曰,自聞病報,每爲憧憧,及到日本,久調稍可云,甚可幸矣,而駐館之際,必多滯鬱,安知非病由於是耶?定陽曰,奉命出外,旣不能對揚萬一,徒以犬馬賤恙,致勤聖眷,伏不勝惶悚萬萬。上曰,駐箚時,該國之人,果優待耶?定陽曰,萬國交涉之例,不以大小强弱有間,於接待之際,專以和平均優爲禮,而美之人心俗尙,極其淳質,故待我國人,亦極從優矣。上曰,經用不贍,何以凡屬創館之際排備乎?定陽曰,設館排用,雖不必侈麗,亦不可專尙儉陋,而物價高騰,較我國幾倍,故費用雖夥,凡具尙劣矣。上曰,凡具之侈儉,本無定限,可以爲豊則爲豊,可以爲約則爲約矣。定陽曰,聖敎切當矣。上曰,公館,間爲移定云矣。定陽曰,此是臣發行以後事,而臣亦聞知,較諸前日,稍爲寬暢云矣。上曰,該國地方,較諸日本,爲幾許倍耶?定陽曰,該國地方,以我國里法計之,東西八千五百五十里,南北四千八百里,此就地球全圖閱認者,而每逢該國人聞之,幅員之廣,不下於亞洲之中國,歐洲之俄羅斯云矣。上曰,駐該國時,大統領接待之節,果何如,而每於接見時,以握手爲禮乎?定陽曰,其接見之節,與各國公使,一例極其和洽,而西俗,以握手,爲接見之恒禮,故臣亦入其邦,遵其例,以握手爲禮矣。上曰,該國極其富强云,果然耶?定陽曰,該國之富强,非但以富且以金銀之贍饒也,兵甲之精利也,專在於內修之竭力務實,而以言乎財政,則以港稅爲最,其次烟·酒,其次地租,外他各樣雜稅,亦云不少。年來歲入,殆過三億七千一百四十餘萬圓,歲出,二億六千七百九十餘萬圓,較其出入,餘剩幾爲四分之一。故或有各港入口稅減之論,而又或曰各港入口,若爲減稅,則他國物貨之紬緞器用,日增輸入。價額隨以廉歇,民樂於貿用,不肯製造,則民自懶惰,國以貧弱云,減稅之論,竟不施行,其所富饒,已可知矣,而其裕財之方,亦可推知矣。大抵該國財用之源源如此,而猶爲節用無濫,故日就富饒,爲各國之最,故其富饒之要,專由於節用,節用之要,專在於規模,而該國規模,旣周且密,一有定式,人莫敢違越矣。上曰,該國規模,極其周密云,其何如耶?定陽曰,以官人論之,視國事如家事,各守厥職之定規,一心靡懈。以人民論之,士農工商,各事其事,統計全國,罕有遊食之民,故財用由是而富饒,規模由是而周密矣。上曰,該國富饒之爲最於各國,實由規模之周密,而人心之淳實,亦爲各國之第一云,果然否?定陽曰,各國人心,雖不敢盡詳,而美國則立國,不過百餘年,地土尙多未墾處,專以募集人民爲務,且以敎育一事,爲國之大政,故人心,自爾淳實矣。上曰,駐該國時,何國公使,最爲親密乎?定陽曰,公使交涉,務相和藹,各國公使,別無親疎之有間,而與我國立約國之公使,自爾益親矣。上曰,與我國不定約條國之各公使,只以公體往見,而公文則別無往來耶?定陽曰,雖未定約之國,其公務邊文件,無礙往來矣。上曰,駐美之各國公使,爲三十餘國云,而二等公使,均稱全權乎?定陽曰,駐美之各國公使,爲三十一國,而公使等級,則文字不同,言語殊方,曰全權·曰駐箚·曰辦理·曰辦〈事〉·曰署理之稱,皆漢文譯出者,而在昔駐箚爲二等,辦理爲三等,辦事爲四等矣。近來全權之使號,新出爲二等,故駐箚降爲三等,而論其次級,則居全權之下,辦理之上矣。現今駐美之各公使,無頭等,只自二等,至四等,而第以二等論之,泰西各使之稱曰二等者,雖未詳其漢文使號之爲何號也。淸國公使,則非全權,而同列於二等之級,日本公使,則爲全權,而亦同列於二等之級矣。上曰,聞該國外部,則各國商民,不得無端往來云,果然而每聞我國外衙門言,則各國商民,無難往來云,似是無規模之致也。定陽曰,各國商民之無難往來於我國外衙門者,非惟無規模而然也,我國之外交新開,故創衙之初,偶爾開路,因循襲例矣。美國則非徒商民而然也,外部長官,非公宴,未嘗以尋常往返於各公使,非公辦事件,亦未嘗尋常往來於外部矣。上曰,日本人,往來各國,多倣良規,至改法律云,果然否?定陽曰,日本人,往來於各國,凡屬國政治法律,棄短取長,多有倣行,而較諸臣辛巳遊覽時,多有改觀處矣。上曰,美國財用之富饒,規模法度之周密,果如所聞,而專以農業爲務云,果然否?定陽曰,非獨農也,士農工商,各務其業,而美之南土,最務農業矣。上曰,美之開國未幾,其政規若是,士農工商,俱修其業,則似勝於英國,而英國則但以商業爲務云,果然否?定陽曰,英國則地狹人多,專賴貿遷,故自多商民,而勢固然矣。上曰,該國港口抽稅,多以値百抽五云,果然否?定陽曰,美之港稅,輕於出口,勸其居民之勤於製造也,重於入口,抑其外貨之挪去民貲也。所以或抽五或抽十,隨其物品,利於民者,輕其稅而進之,害於民者,重其稅而止之,至於紬·緞·烟·酒等稅,或有過於本額者,他國初到之商民,往往有以本品,當其稅額云矣。上曰,該國之地方,若是廣大,民屋亦爲宏麗,而大統領館舍,別無華美云,果然否?定陽曰,大統領館所,與人民私第,無甚區別,若較於富民之屋,反多不及處,極其儉完,但其異於私第者,屋制均以白塗,國人謂之白屋矣。上曰,該國,南隣智利巴,西北,界英國·俄罷斯等屬,而是北美國乎?定陽曰,南北界限,果如聖敎,而該國,雖稱北美合衆國,若以阿美利加洲,全幅論之,爲居中矣。上曰,該國海陸軍制,不甚修備云,果然而亦有常備·豫備·後備兵否?定陽曰,該國之常備陸軍,不過三萬名,分屯各鎭臺,現今華盛頓所儲兵,無過數三百名。以其國較其兵,不甚多額,而此外,又有民兵稱,國內各地方各村閭,有兵學校,敎民鍊習,無政府糧餉之費,每有國亂,千萬精兵,立刻可致,此所謂寓兵於民,蓋其爲國之心,官民無間矣。上曰,兵學校,是公立乎,私立乎?定陽曰,或有公立,或有私立矣。上曰,沿路有檀香山云,是何地耶?定陽曰,是係布哇國,屬島矣。上曰,布哇國,是小國也,來往之路,果爲歷見,而其地方幾何乎?定陽曰,布哇,是太平洋中,合群島成一國者也。較諸琉球國及我國之濟州,似無過大,而臣於赴美時,船迫其境,夜深而不能下陸,翌曉旋發,雖不得詳覽,而其港口,與國都相接,極其凋殘。且聞四十餘年前,疱疾流行,人民多有損傷,近年募集歐·亞各洲民人,僅爲成樣矣。上曰,疋羅達皮阿領事戴肥時,種種相見,而其何業人乎?定陽曰,相距稍遠,未得種種相見,而是商業人也,紐約領事厚禮節,亦商業人也。上曰,大統領接見時,禮儀何如,而與日本不同耶?日本則接見他國公使時,傍有佩刀之人云,果然否?定陽曰,大統領接見時,禮儀極其簡約,別無左右侍立之人,只有外部長官及其次一員前導,而日本則雖不盛儀,略有左右侍立之人,蓋其禮儀,有與民主國,稍殊云也。上曰,駐此之美公使丹時謨,已爲褫職,而新差公使,旋爲圖免云,未知何故,而且聞丹時模之言,我國新公使,亦派到云,果然否?定陽曰,美國專尙內修,而外交爲次,故出使人之捧金,較諸泰西各國稍薄,或有不願之人。係是民主國,故人各有自由之權,政府不能强之,至於我國新公使派出一節,丹時謨之言,容或無怪矣。無論某國,出使他國者,皆願他國使臣之來駐本國,且願其高等者,欲其他國之優於本國也,此固近日外交各國之恒情矣。上曰,往來異域,至于今日,勞苦雖多,而每聞各國人論,善辦使事云,是可幸也。定陽曰,往役義重,何敢言勞,而顧臣學識蔑劣,智慮不敏,凡於交涉之際,自多僨誤,惶恐震凜,無所仰奏矣。上命退全權大臣,又命退,承史出。
上在景福宮。停常參·經筵。
大殿誕日大殿,內務府·內閣·政院·玉堂·朝廷二品以上·六曹堂上·兩司長官單子問安。答曰,知道。
大王大妃殿·王大妃殿·中宮殿,內務府·內閣·政院·玉堂·朝廷二品以上·六曹堂上·兩司長官口傳問安。答曰,知道。世子宮,內務府·內閣·政院·玉堂·春·桂坊·朝廷二品以上·六曹堂上·兩司長官口傳問安。答曰,知道。世子嬪宮,內務府·內閣·政院·玉堂·春·桂坊口傳問安。答曰,知道。
臺諫前望單子入之,大司憲金晢根,大司諫金稷鉉,執義白仁行,司諫李,掌令鄭宜默·李茂魯,獻納李鍾七,持平李建永·朴喜容,正言吳斗映·李斗燮落點。
以司謁口傳下敎曰,時·原任大臣·奉朝賀·時·原任賓客·閣臣·春坊·時任桂坊·內外衛門堂上·宗親·玉堂·主事·宗正卿二品以上·六曹·兩司長官·承史,當賜饌矣,留待。
崔鳳九,以禮曹言啓曰,今此大殿誕日,諸道所封賀箋中坡州牧使李裕寅,以應封官,兼別軍職,各爲封進。豊德府使趙羲淵,南陽府使閔泳綺,雖非應封官,俱以別軍職封進矣。一體看審捧入,而義州府尹金在容,方在罷默中,所封箋文,依前例,不爲捧入之意,敢啓。傳曰,知道。
己丑七月二十五日辰時,上御萬慶殿。各國公使·領事接見入侍時,行都承旨金九鉉,記事官李容九,寶劍閔丙奭·朴定陽,以次侍立訖。上具翼善冠·衮龍袍,南面立交椅前,仍命史官,引入美國公使。公使由西階,陞堂入楹內,行打恭禮。上擧手答揖,仍命通事傳語曰,日熱如此,果善在乎?公使曰,好在矣。仍奏曰,今當聖節,至被接見,感祝之中,不勝慶幸矣。上曰,近聞貴國大統領安節否?公使曰,近聞之則無事矣。上曰,家信亦得聞之否?公使曰,亦聞安信矣。仍奏曰,今日似爲忙擾,而久爲侍見,還切榮幸,亦當退去矣。公使告退,出楹外,行揖禮以出,上答揖以送。仍命承史,權退,少頃,上又命史官,引入日本公使。公使由西階,陞堂入楹內,行打恭禮,上擧手答揖。仍命傳語曰,間果好在否?公使曰,幸蒙厚眷,無事過去矣。公使等仍奏曰,今日千秋聖歲,獲參接見之列,下情不勝慶賀萬萬矣。上曰,連聞貴皇帝安節,而家信,亦安云乎?公使曰,近聞家國之安信矣。上曰,貴國年事何如云否?我國則比昨年,年事頗有豊登之兆矣,誠爲幸也。公使曰,日本年形頗登云,而此處豊徵,亦甚欣幸矣。上曰,近聞有仁川港之行矣,果以何日發去乎?公使曰,明將發去爲計矣。公使等告退,出楹外,行揖禮以出,上答揖以送。承史權退,少頃,德國領事,由西階,陞堂入楹內,行打恭禮。上擧手答揖,仍命傳語曰,當此盛炎,無留館乎?領事曰,好在矣。仍奏曰,適値聖節,致勤引見,惶感之中,曷勝攢賀?上曰,貴國則熱炎,比我國何如乎?領事曰,比東邦稍熱矣。上曰,此是赤道甚近,而熱候則尤甚於我國否?領事曰,似爲然矣。上曰,近接家信,而無擾云否?領事曰,間已頻聞矣。仍奏曰,今番則以朝鮮通事轉達,故悉陳愚衷,甚爲幸矣。上曰,我國通事,雖解本國言語,而於貴邦辭意,似未通徹矣。領事曰,甚爲詳解矣。領事告退,出楹外,行揖禮以出,上答揖以送。仍命承史,以次退出。
上在景福宮。停常參·經筵。
注書崔昌溥病,代以鄭奎三爲假注書。
傳于吳有善曰,政官牌招開政。
傳于吳有善曰,敦寧都正許遞,今日政差出。
傳于吳有善曰,呈告兵曹參議許遞,今日政差出
傳于吳有善曰,貶下守令,今日政差出。
傳于吳有善曰,仕滿初,今日政差出。
傳于吳有善曰,興海郡守金東旭,內禁將除授。
崔鳳九啓曰,卽伏見全羅監司金奎弘今春夏等褒貶啓本,則守令,無一人居下,殊無嚴明殿最之意,推考警責,何如?傳曰,允。
吳有善啓曰,卽伏見全羅監司金奎弘今春夏等褒貶啓本,則邊將,無一人居中居下,殊無嚴明殿最之意,推考警責,何如?傳曰,允。
吳有善,以吏曹言啓曰,掌樂院正趙漢國,獻陵參奉朴海奎,永陵參奉權濬,典獄署參奉宋岐洙,俱以身病,呈狀乞遞,竝改差,何如?傳曰,允。
又以吏曹言啓曰,童蒙敎官權起善,以其身病,呈狀乞遞,改差,何如?傳曰,右洗馬閔泳薰相換。
又以吏曹言啓曰,新除授丹城縣監玄應瑚,泗川縣監智文範,俱以身病,呈狀乞遞,竝改差,何如?傳曰,允。
又以吏曹言啓曰,義興縣監李奭鎭呈狀內,矣身受由上京矣,還官中路,身病猝重,萬無還任之望云,罷黜,何如?傳曰,狼川縣監申榕相換。
又以吏曹言啓曰,健元陵參奉徐相郁,以其身病,呈狀乞遞,改差,何如?傳曰,右侍直宋鍾濂相換。
又以吏曹言啓曰,求禮縣監南宮杓呈狀內,矣身受由上京矣,身病猝重,萬無還任之望云,罷黜,何如?傳曰,南海縣令洪埰相換。
又以吏曹言啓曰,咸從都護府使李命夏,以其身病,呈狀乞遞,改差,何如?傳曰,燕岐縣監林斗喆相換。
金春熙,以兵曹言啓曰,僉知中樞府事徐丙潤,以其病難供職,呈狀乞遞,改差,何如?傳曰,允。
又以兵曹言啓曰,同知中樞府事李奭應,宣傳官金膺模,內禁衛將李鳳鎬,兼司僕將金泳奎,五衛將李衍根·邊啓允·康志文,曹司五衛將李鎬奭,忠壯衛將閔泳泰,昌德宮衛將任敏鎬·張承烈,文臣兼宣傳官徐相耆,守門將柳光烈·金昌葉,俱以病難供職,呈狀乞遞,竝改差,何如?傳曰,允。
又以兵曹言啓曰,每都政新資六窠,例爲差出,兩營將·中軍·虞候·僉使,姑無準二十朔者,就其中朔數最多者,依已例,推移內遷,何如?傳曰,允。
有政。吏批,判書金壽鉉牌招不進,參判宋世憲牌招不進,參議趙東協進,同副承旨吳有善進。
以吏批言啓曰,判書金壽鉉,參判宋世憲,竝牌招不進,小臣獨政未安,何以爲之?敢稟。傳曰,只出緊任。
以孔在範爲副校理,以朴彝陽爲副校理,以崔洛鉉爲敦寧都正,以朴煒明爲敦寧都正,以智文德爲敦寧都正,以趙文夏爲兵曹參議,以尹滋悳爲判義禁,以李春運爲興海郡守,以李德宇爲草溪郡守,以孫聖載爲丹城縣監,以趙羲鵬爲泗川縣監。典書官二單徐九淳·金蘭圭。
兵批,判書閔泳煥進,參判任興準病,參議趙文夏未肅拜,參知金大鉉入直仕進政,右副承旨金春熙進。
啓曰,慶尙監營中軍,今當差出,而擬望之人乏少,未準朔營將,竝擬,何如?傳曰,允。
以許熷爲同知,以李裕寅爲同訓鍊,以金宗源爲僉知,以權應圭爲宣傳官,以趙羲斌爲宣傳官,以李義絅爲同禁將,以趙秉縉爲兼司僕將,以鄭東烈爲五衛將,以崔元成爲五衛將,以李熙豊爲五衛將,以姜爲曹司衛將,以李璟鎬爲忠壯將,以朴晉龜爲昌德將,以尹皞燮爲文兼,以金昌植爲守門將,以〈趙〉琡熙爲守門將,以朴熙溟爲守門將,以安潤明爲慶尙中軍,以南弘吉爲修仁別將,以金在明爲昌德將。花島別將單金溎炫,知事單金根壽。大護軍金晩植,護軍李奭應,副護軍徐誼淳·李重夏·金有模·徐丙潤。副司直鄭寅星·洪嘉裕·申悳均·金復性·沈遠翼·李義悳·宋世鉉·鄭道淳·高雲。副司果鄭顯五·李舜範·鄭錫述·李鴻謨·沈性之·崔錫章·尹夔求·白樂淳·孔昌魯·趙基植·崔嘉和·張永根·黃夔仁·沈宜悳·徐相洛·趙秉吉以上竝單付。內禁將單金東旭,琴加折衝除授事,承傳。
吳有善,以吏批言啓曰,童蒙敎官尹相紀,以其身病,呈狀乞遞,改差,何如?傳曰,允。
又以吏批言啓曰,去六月二十九日政,泗川縣監金振圭,未陞六人,誤爲擬望,至蒙恩點,臣不勝惶恐,原望筒勿施,何如?傳曰,允。
吏批,再政。以趙秉輯爲掌樂正,以元永一爲禁府都事,以金仁植爲獻陵參奉,以尹相紀爲中部都事,成獜永爲童蒙敎官,沈在昇爲徽陵參奉,曺奭永爲健陵參奉,徐喆淳爲顯隆園參奉。
三政。禁府都事兪致運,禁府都事元永一今招通政,朝官年八十,依法典加資事,承傳。
金春熙,以議政府言啓曰,卽見平安道前兵使李敎昌所報,則淸南北五防營別無士,各有所屬,自該防營,都試試取,而昌城防營,移設慈山之後,昌城屬碧潼,朔州三邑,遠莫交付,廢武可悶。昌城·朔州別武士,付之本營都試,碧潼別武士,付之宣川,防營都試爲辭矣。較其程途遠近,參以事勢便否,師臣所請,不害爲通變之政,依狀辭許施,何如?傳曰,允。
又以議政府言啓曰,卽見全羅前監司李憲稙狀啓,則金堤居前監察鄭峻燮,値此大無,前後捐貲,爲一萬三千餘金,而顚連之民,無不賴活,出義廣施,尤極嘉尙,合施褒賞之典事,請令廟堂,稟處矣。不惜蕩産,前後捐救,厥數甚夥,苟非到底誠義,曷以及此?萬萬嘉尙,守令待窠,首先擬入,以示朝家奬褒之意,何如?傳曰,允。
又以侍講院言啓曰,典書官差出事,命下矣。漢城府判官徐九淳,副司果金蘭圭,參上典書官差下,使之各薦幾人,令本院,試藝啓下,何如?傳曰,允。
又以兵曹言啓曰,卽接守門將廳牒報,則守門將鄭基淳·姜德曾,俱以無故下鄕,五六朔尙不入仕云,竝汰去,何如?傳曰,允。
上在景福宮。停常參·經筵。
自辰時至申時,灑雨下雨,測雨器水深三分。
閔致憲啓曰,今日乃是處暑,自明日親事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
注書李容九病,代以姜弼秀爲假注書。
傳于金春熙曰,今二十九日都目政事爲之。
傳于金春熙曰,政官牌招開政。
傳于金春熙曰,臺諫竝許遞,前望單子入之。
傳于金春熙曰,敦寧都正許遞,今日政差出。
傳于金春熙曰,仕滿守奉官,今日政差出。
傳于金春熙曰,興海郡守李春運,草溪郡守李德宇,泗川縣監趙羲鵬,前府使金宗源,竝內禁將除授。
金春熙啓曰,卽者義禁府都事來言,時囚罪人朱冕燮等,當爲議處,而新除授判義禁尹滋悳未肅拜,次堂例不得擧行云,判義禁,卽爲牌招,何如?傳曰,允。
金春熙,以弘文館言啓曰,新除授副校理朴彝陽,卽爲牌招察任,何如?傳曰,允。
又以弘文館言啓曰,新除授副校理孔在範,時在水原地,經筵入番事緊,請斯速乘馹上來事,下諭。傳曰,許遞。
又以吏曹言啓曰,順陵參奉閔丙星,以其身病,呈狀乞遞,改差,何如?傳曰,允。
又以吏曹言啓曰,丹城縣監孫聖載,獻陵參奉金仁植,徽陵參奉沈在昇,健陵參奉曺奭永,顯隆園參奉徐喆淳,俱以身病,呈狀乞遞,竝改差,何如?傳曰,允。
又以吏曹言啓曰,去戊子十二月二十七日政,監察黃聖周,未陞六人,誤爲擬望,至蒙恩點,臣不勝惶恐,原望筒勿施,何如?傳曰,允。
又以吏曹言啓曰,義興縣監李奭鎭,狼川縣監申榕相換事,命下矣。義興縣監李奭鎭,狼川縣監申榕,俱以方在居中中,何以爲之?敢稟。傳曰,勿拘。
又以吏曹言啓曰,義興縣監李奭鎭,狼川縣監申榕相換事,命下矣。義興縣監李奭鎭,以前任陽城縣監,方在解由未出中,狼川縣監申榕,以前任三登縣令,方在解由未出中。咸從府使李命夏,燕岐縣監林斗喆相換事,命下矣。咸從府使李命夏,以前任竹山府使,方在解由未出中,燕岐縣監林斗喆,以前任恩津縣監,方在解由未出中,何以爲之?敢稟。傳曰,勿拘。
有政。吏批,判書金壽鉉進,參判宋世憲牌招不進,參議趙東協進,右承旨閔致憲進。以朴喜容爲副校理,尹載善爲敦寧都正,鄭宓源爲睿陵令,徐佑淳爲監察,金炳大爲軍監奉事,沈憙澤爲禁府都事,金建洙爲童蒙敎官,宋鍾勉爲永陵參奉,金春根爲獻陵參奉,金水俒爲徽陵參奉,趙定夏爲健陵參奉,閔丙星爲顯隆園參奉,任憲秉爲順陵參奉,高永鎭爲孝昌園守奉官,姜漢五爲懿寧園守奉官,朴桂秀爲大興郡守,崔鳳列爲興海郡守,洪鍾烈爲草溪郡守,玄明雨爲通川郡守,申明浩爲歙谷縣監,李永五爲黃澗縣監,羅益三爲結城縣監,金聖七爲淸安縣監,崔儹爲丹城縣監,房城權爲泗川縣監。義興縣〈監〉李奭鎭,狼川縣監申榕相換。求禮縣監南宮杓,南海縣令洪埰相換。咸從府使李命夏,燕〈岐縣監〉林斗喆已上相換事,承傳。
兵批,判書閔泳煥病,參判任興準病,參議趙文夏未肅拜,參知金大鉉入直進,右副承旨金春熙進。同知單李義絅,僉知單崔元成·姜·李璟鎬。護軍金晢根·徐正淳,副護軍金稷鉉·崔洛鉉·朴煒明·智文德。副司直李·白仁行·鄭宜默·李茂魯·李建永·朴喜容·李鍾七·孔在範。副司果吳斗映·李斗燮·金耆洛·金善一·李相翰以上竝單付。內禁將單李春運·李德宇·趙羲鵬,以上今加折衝除授事,承傳。
吏批,再政。以金耆洛爲掌樂主簿,金瑀澤爲禁府都事,申揆熙爲東部都事。崇仁殿參奉二單崔俊學·李仁漸。禁府都事沈憙澤今招通政,朝官年八十加資事,承傳,書題單孫命龜。
金春熙啓曰,今二十九日,都目政事爲之之意,敢啓。傳曰,知道。
金春熙,以親軍統衛營言啓曰,本營屬別技藝軍五十名中,以技藝精熟者,各別抄擇,更以二十五名磨鍊,而料布等節,依原軍例施行之意,敢啓。傳曰,知道。
又以摠禦營言啓曰,本營千摠李在靖,騎士將具達祖·柳夔永·吳根善,俱以身病,勢難察任,竝改差,何如?傳曰,允。
又以義禁府言啓曰,江原監司鄭泰好狀啓內,歙谷縣令安昌烈,爲先罷默,其罪狀,令攸司稟處事,啓下矣。安昌烈,下去廣州地云,依例發遣府羅將拿來,何如?傳曰,待待命拿囚。
上在景福宮。停常參·經筵。
夜自三更至二十九日開東,灑雨下雨,測雨器水深三分。
傳于吳有善曰,東萊府使留待。
傳于吳有善曰,東萊府使入侍。
傳于吳有善曰,政官牌招開政。
傳于吳有善曰,敦寧都正許遞,今日政差出。
閔致憲啓曰,卽者義禁府都事來言,時囚罪人朱冕燮等,當爲議處,而判義禁尹滋悳未肅拜,次堂例不得擧行云,判義禁,卽爲牌招,何如?傳曰,允。
又啓曰,判義禁尹滋悳牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,許遞,前望單子入之。
判義禁前望單子入之,李寅應落點。
傳于吳有善曰,知義禁許遞,前望單子入之。
知義禁前望單子入之,李敦夏落點。
吳有善啓曰,新除授知義禁李敦夏,方在職牒還授中,何以爲之?敢稟。傳曰,蕩滌敍用。
崔鳳九,以吏曹言啓曰,掌樂院主簿金耆洛,永陵參奉宋鍾勉,獻陵參奉金春根,徽陵參奉金永俒,健陵參奉趙定夏,順陵參奉任憲秉,懿寧園守奉官姜漢五,俱以身病,呈狀乞遞,竝改差,何如?傳曰,允。
又以吏曹言啓曰,大興郡守朴桂秀,興海郡守崔鳳烈,草溪郡守洪鍾烈,通川郡守玄明雨,歙谷縣令申明浩,黃澗縣監李永五,結城縣監羅益三,淸安縣監金成七,丹城縣監崔瓚,泗川縣監房洙權,俱以身病,呈狀乞遞,竝改差,何如?傳曰,允。
傳于吳有善曰,平市主簿金永駿,結城縣監除授。
有政。吏批,判書金壽鉉進,參判宋世憲牌招不進,參議趙東協牌招不進,同副承旨吳有善進。以趙東弼爲敦寧都正,張基鍊爲掌樂主簿,任浩準爲禁府都事,柳琦爲永陵參奉,宋秉翼爲獻陵參奉,鄭升朝爲徽陵參奉,李壽萬爲禁府都事,李仁善爲懿寧園守奉官,尹錫奎爲大興郡守,閔鍾泌爲興海郡守,具然旭爲草溪郡守,宋鍾純爲通川郡守,黃東奎爲歙谷縣令,李鍾敦爲黃澗縣監,張容鎭爲淸安縣監,李廷根爲結城縣監,柳河均爲丹城縣監,宋鳳浩爲泗川縣監,任敎準爲宣川府使。童蒙敎官權起善,右洗馬閔泳薰,健元陵參奉徐相昇,右侍直宋鍾謙以上相換事,承傳。
兵批,判書閔泳煥病,參判任興準病,參議趙文夏未肅拜,參知金大鉉入直政事進,左副承旨崔鳳九進。同知單李熙豊,僉知單李春運·李德宇·趙羲鵬。副護軍車基重·尹載善·金貞鉉,內禁將單金宗源除授事,承傳。
吏批,再政。以金文濟爲戶曹參議,池達河爲監察,閔丙大爲懿寧園守奉官,守奉官李仁善今超通政,朝官年八十加資。
以吏曹參議趙東協牌不進,罷職傳旨,傳于吳有善曰,只推。
以江原監司鄭泰好狀啓通川郡守南廷煥,不能彈壓,以致亂民之更起,啓下重囚,有此逃失,爲先罷黜。其罪狀,令攸司稟處,臣亦惶恐待罪事,傳于吳有善曰,勿待罪事,回諭。
崔鳳九,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇。南郊南壇·雩祀壇·漢江壇·司寒壇。北郊祈雨壇·厲壇,次第看審,則各壇壇上及墻垣階砌無頉,而先農壇·星壇·先蠶壇·馬祖壇·南壇·雩祀壇·漢江壇·司寒壇,四面紅箭門,俱爲顚仆,卽爲修改事,分付該監,此後看護等節,另加申飭之意,敢啓。傳曰,知道。
又以禮曹言啓曰,卽接公州幼學李顯奎所志,則以爲族姪庭華嫡妾俱無子,以其同姓十寸弟元實第四子鐘應,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典,草記稟處事,呈狀矣。凡係〈繼〉宗立後,兩邊與〈受〉,明有可據而不得登聞者,許令該曹論理草記事,載在法典,而門長李顯奎所訴,旣如此,李元實第四子鐘應,立爲李庭華之後,何如?傳曰,允。
吳有善,以弘文館言啓曰,新除授副校理朴喜容,卽爲牌招察任,何如?傳曰,允。
又以摠禦營言啓曰,本營千摠騎士將,今當差出,而擬望之人乏少,外任竝擬,何如?傳曰,允。
己丑七月二十八日酉時,上御興福殿,東萊府使入侍時,同副承旨吳有善,假注書姜弼秀,記注官芮成質,記事官鄭世源,以次進伏。東萊府使金永悳,進伏楹外訖。上曰,史官分左右。有善曰,下直東萊府使,使之進前,奏職姓名乎?上曰,可之。永悳進前,奏職姓名訖。上曰,萊府,本來邊門重地,與他有異,且各國交會之所,下去後,諸般事務,實心對〈揚〉,可也。永悳曰,臣以年少識淺,當此邊門重地,未知何以對揚,是切憧憧。上曰,絶影島,非但有石炭庫等事,租界亦無定規,多有紛紜云,此亦善爲措處,可也。永悳曰,謹當依下敎擧行矣。上曰,何日赴任乎?永悳曰,來月望日赴任矣。上曰,路程過大邱乎?永悳曰,例有延命,則不得不過營門矣。上曰,鳥嶺何日過之乎?永悳曰,初六日可以過之矣。上曰,善爲下去。有善奏曰,宣諭別諭,則未卽承留待處分,故自政院已爲之矣。上曰,史官就座,仍命東萊府使先退,又命退,承史以次退出。
上在景福宮。停常參·經筵。
藥房提調趙秉鎬,副提調金九鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
禮曹,來八月初三日行景慕宮秋享大祭香祝親傳,取稟。還入奉敎攝儀改書下。
傳于金春熙曰,傳香承旨,馳詣宗廟·景慕宮,奉審摘奸以來。
金春熙啓曰,開坐事,命下矣。新除授判義禁李寅應,卽爲牌招,何如?傳曰,允。
傳于吳有善曰,皇朝人·忠臣·淸白吏子孫·西北松都人及落仕最久人,各別收用事,分付兩銓。
傳于吳有善曰,雖非親政,注書依例陞六。
傳于吳有善曰,左副承旨許遞,今日政差出。
傳于吳有善曰,秋判·少尹外,法司堂上竝許遞,今日政差出。
傳于吳有善曰,同經筵竝許遞,今日政差出。
傳于吳有善曰,東壁竝許遞,今日政差出。
傳于吳有善曰,呈告泮長許遞,今日政差出。
傳于吳有善曰,敦寧都正許遞,今日政差出。
傳于吳有善曰,吏曹參判有闕之代,今日政差出。
傳于吳有善曰,今番冬至使書狀官,新錄中擬入。
傳于吳有善曰,今日政遷轉守令,勿拘常格,未準朔中通瀜擬入。
吳有善啓曰,注書有闕之代,被薦人李載乾·朴暾陽·李秉昊薦狀,依例成送吏曹之意,敢啓。傳曰,知道。
以司謁口傳下令曰,時·原任閣臣·承史·玉堂·內衙門堂郞,當賜饌矣,明日待令。
傳于金春熙曰,黃拓坡萬戶姜敎永,仁遮外萬戶李圭相,竝遞付京職。
傳于金春熙曰,聞兵批初仕,多有區處者云,今番都政,勿拘陞實,隨闕差代事,分付兩銓。
傳于金春熙曰,通川郡守宋鍾淳,草溪郡守具然旭,興海郡守閔種泌,淸安縣監張容鎭,前郡守洪鍾烈,竝內禁將除授。
傳于金春熙曰,當該注書,從重推考。
注書李容九陞六,代以金明濬爲假注書,姜弼秀陞六,代以蔡東英爲假注書。
吳有善,以弘文館言啓曰,副應敎李承載,許遞出去,上番闕直,事甚未安。應敎未差,校理徐相耆差祭,鄭佑默,副校理朴喜容·朴彝陽,竝卽牌招,推移入直,何如?傳曰,允。
兵曹口傳政事,摠禦營騎士將單全學濂,哨官單朴鍾圭·金祥鎭。
兵曹口傳政事,摠禦營千摠單李秉燾,騎士將單洪淳學·李潤華·南九熙。
吳有善,以吏曹言啓曰,成均館典籍金命來·李東相·張致良·承履祥·安炳乾,禮曹佐郞李龍鎰,俱以身病,呈狀乞遞,竝改差,何如?傳曰,允。
又以吏曹言啓曰,成均館典籍黃鍾岐,以其身病,呈狀乞遞,改差,何如?傳曰,允。
又以吏曹言啓曰,兵曹兵郞蔡相夏,兵曹佐郞金翼濟,俱以身病,呈狀乞遞,竝改差,何如?傳曰,允。
又以吏曹言啓曰,去六月二十五日政,高陽郡守閔泳龍,未陞六人,誤爲擬望,至蒙恩點,臣不勝惶恐,原望筒勿施,何如?傳曰,允。
又以吏曹言啓曰,大同道察訪張俊廷,以其身病,呈狀乞遞,改差,何如?傳曰,允。
又以吏曹言啓曰,麒麟道察訪崔秉鎭,以其身病,呈狀乞遞,改差,何如?傳曰,允。
金春熙,以兵曹言啓曰,知中樞府事李根壽,僉知中樞府事金顯求,宣傳官趙羲昌,內禁衛將李義絅,兼司僕將趙秉縉,五衛將李熙豊·崔元成,昌德宮衛將崔在明·朴晉龜,守門將趙琡熙·金昌植·朴熙溫,俱以病難供職,呈狀乞遞。五衛將鄭東烈,前任晉州營將,時在任所,上來間該廳番次苟艱,竝改差,何如?傳曰,允。
又以兵曹言啓曰,坼見諸道褒貶啓本,則前京畿監司吳俊泳啓本中,靈興島僉使李宜沔,以鎭堡少事,況乎再莅爲目。黃海兵使安鼎玉啓本中,文城僉使金仁實,以莫曰峽鎭,加意撫摩爲目。文山萬戶李殷求,以庶無疵謗爲目。首陽別將陳錫柱,以縱失擧措爲目。黃海水使南命善啓本中,許沙僉使尹思任,以治固無欠爲目,則俱宜置中考,而置諸上考。前全羅右水使趙東勳啓本中,臨淄僉使沈宗海,以如許殘疲爲目。多慶浦萬戶金奎天,以近聞鎭樣,歉擾滋甚爲目。前平安兵使李敎昌啓本中,天摩僉使金鳳周,以毁譽無聞爲目。幕嶺萬戶金基浩,以事或昧例,何須苛評爲目,則俱宜置下考,而置諸上考,殊無嚴明殿最之意,各該道·帥臣,竝推考警責。許沙僉使尹思任,靈興島僉使李宜沔,文城僉使金仁實,臨淄僉使沈宗海,天摩僉使金鳳周,首陽別將陳錫柱,竝中考施行,文山萬戶李殷求下考施行。多慶浦萬戶金奎天,幕嶺萬戶金基浩,純是貶語,其不職可知,竝罷黜,何如?傳曰,允。
又以兵曹言啓曰,昌德宮衛將金戴植,訓鍊院判官金璋煥,俱以病難供職,呈狀乞遞,竝改差,何如?傳曰,允。
又以兵曹言啓曰,金馬別將明寬植,禿用別將丁漢燮,俱以除拜七朔,尙不到任,揆以法例,不可仍置,竝罷黜,何如?傳曰,允。
又以摠禦營言啓曰,本營千摠李秉勳前任慶尙中軍,騎士將洪淳學前任格浦僉使,李潤華前任神光僉使,南九熙前任城津僉使,俱在任所矣。領軍之職,久曠可悶,竝改差,何如?傳曰,允。
又以摠禦營言啓曰,本營騎士將金錫圭,哨官孟德禧,俱有身病,勢難察任,竝改差,何如?傳曰,允。
又以摠禦營言啓曰,本營騎士將·哨官,今當差出,而擬望之人乏少,外任竝擬,何如?傳曰,允。
金春熙,以義禁府言啓曰,江原監司鄭泰好狀啓內,通川郡守南廷煥,爲先罷黜,其罪狀,令攸司稟處事,啓下矣。南廷煥,時在任所云,依例發遣府羅將拿來,何如?傳曰,待待命拿囚。
都政。吏批,判書金壽鉉進,參判宋秉瑞未肅拜,參議趙東協進,右副承旨吳有善進。以吏批言啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令各司久任時推人員,竝擬,何如?傳曰,允。
又以吏批言啓曰,蔭仕六品官之陞五品者,每於過都政後照擬,而見今在職者,絶無經一考之人,五品官,無以推移備擬,依例勿拘陞擬,何如?傳曰,允。
又以吏批言啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又以吏批言啓曰,守令多窠,今當差出,而未準朔禁軍將及營將·邊將·虞候·中軍·守令·察訪,竝擬,何如?傳曰,允。
以宋圭晉爲禁府都事,李源商爲尙瑞主簿,金奭熙爲大興郡守,朴顯陽爲黃磵縣監。典籍三單金昶源·李琬熙·趙淇一。
二度,金命洙爲尙瑞別提,朴用鎭爲典設主簿,成冕鎬爲淸安縣監,李輔仁爲通川郡守。
三度,洪承翼爲監察,徐相獜爲順興府使,權錫耆爲臨陂縣令,朴世秉爲朔寧郡守,公事官單朴容佐。
吳有善,以吏批言啓曰,廣州府判官,今當差出,而本府以營下劇邑物衆地大,素稱難治,不可不擇差,他道有聲績未準朔守令,竝擬,〈何如〉?傳曰,允。
四度,以朴鍾夏爲宗府主簿,權用雨爲平市主簿,趙奭永爲廣州判官,兪起濬爲金浦郡守。
五度,吳友善爲順安縣令,朴商恂爲稷山縣監,宋萬燮爲禮安縣監,尹秉爲玄風縣監。
六度,李源商爲統衛〈營〉軍司馬,南廷獻爲玉果縣監,丁喜燮爲鎭岑縣監,徐九淳爲陰竹縣監。
七度,趙性一爲漢城判官,黃夔仁爲尙瑞主簿,任百潤爲文川郡守,宋達顯爲歙谷縣令,李彰夏爲鐵山府使。
傳于吳有善曰,望筒遲滯之吏·兵判推考。
八度,以李昌世爲交涉主事,李容久爲軍威縣監,李錫信爲司饔判官,李秉翊爲熙川郡守。
九度,以曺鎭百爲刑曹正郞,李奎承爲顯陵令,尹龍大爲陽德縣監,李喆和爲典牲主簿。
十度,以李世愚爲景慕宮令,成載瑨爲永禧殿令,李敏翼爲洪原縣監,申爲草溪郡守。
十一度,以李秀彦爲康陵令,朴鍾夏爲尙衣主簿,朴世根爲泗川縣監。
十二度,以金慶漢爲徽陵令,金命洙爲平市主簿,陳甲鉉爲典籍,金寓根爲宗府主簿。
十三度,以沈宜悳爲引儀,徐相洛爲刑曹佐郞,李時翼爲寧陵令。吏曹假郞廳單張斗植,廣興直長二單沈宜迪·徐相萬。礦務局主事申永休仍其職陞六事,承傳。
十四度,以朴夏陽爲景陵令。
十四度,以趙鳳鎬爲濟用判官,李容九·姜弼秀爲典籍,柳譚爲戶曹佐郞。
十六度,以南廷哲爲大司憲,柳道彙爲大司諫,洪鍾憲·趙範九爲掌令,李海益爲光陵令。
十七度,以張益厚·陳甲鉉爲持平,李容九·姜弼秀爲正言,李晩應爲尙瑞別提。
十八度,以李性默爲獻納,洪贊燮爲兵曹正郞,沈宜奎爲典籍,閔泳喆爲執義。
十九度,以尹瀗爲大司成,李聖烈爲應敎,鄭日永爲副應敎。
二十度,以趙東萬·徐正淳·徐相鳳爲同經筵,趙信鎬爲兵曹佐郞。
傳于吳有善曰,望筒遲滯之吏·兵判推考。
二十一度,以鄭日永爲司諫,申商雨爲兵曹佐郞,趙秉轍爲判尹,李載純爲刑曹參判,閔東爀爲順陵令。
二十二度,以李乾夏爲左尹,李根奭爲右尹,李建容爲刑曹參議,王彦商爲魚川察訪。
二十三度,以李南庸爲敦寧都正,李敦夏爲謝恩兼冬至正使,李僖魯爲副使,尹始榮爲書狀官。
二十四度,以鄭圭燮爲副應敎,林奭禧爲大同察訪,劉秉洙爲禮曹正郞。
二十五度,以金鎭衡爲戶曹正郞,金晟壎爲麒麟察訪,宋淳祖爲禁府都事,養賢主簿單吳濚鐸。
二十六度,以金芝圭·張宅善爲監察,安昇旭爲濬源殿令。
傳于吳有善曰,望筒遲滯之吏·兵判,從重推考。
二十七度,以李載乾爲注書,朴圭能爲禮曹佐郞,宋秉瑞爲吏曹參判,金炳稷爲承旨,金益豊爲懿寧園守奉官,李志用爲禁府都事,鄭瓚朝爲東部都事,金宅圭爲典獄參奉,金龜洙爲獻陵參奉,柳寅穆爲順陵參奉,丁夏燮爲徽陵參奉,閔景勳爲永陵參奉,趙萬熙爲健陵參奉,金秉淵爲懿寧園守奉官。
兵批,判書閔泳煥進,參判任興準病,參議趙文夏病,參知金大鉉入直,左副承旨金春熙進。
以兵批言啓曰,今日都目政事時,本曹堂上,不可不備,而參判任興準,參議趙文夏,俱以病不來,令政院,竝卽牌招,同參政事,何如?傳曰,允。
又以兵批言啓曰,營將·中軍·虞候,今當差出,而擬望之人乏少,未準朔守令及兵·虞候,竝擬,何如?傳曰,允。
又以兵批言啓曰,邊地僉使,今當差出,而擬望之人乏少,未準朔營將·中軍,竝擬,何如?傳曰,允。
以趙康夏爲知事,鄭泰應爲訓鍊僉正,白樂珩爲格浦僉使,趙應顯爲神光僉使,李敏復爲城津僉使。同知單尹啓煥,僉知三單金在敏·全商羽·洪貞燮,訓鍊主簿單李淇奭。訓鍊判官扈熙淳,主簿禹春熙·吳景默·河天泓已上加設減下。
再度,以南弼元爲訓鍊僉正,文世鎭爲判官,柳聖源·韓致調·陳薰爲主簿,副正加設單申。
三度,以金在遇爲安東營將,李起邦爲晉州營將,李昌鉉爲洪州營將,李璿載爲三陟營將,李建鎬爲京畿中軍。
金春熙,以兵批言啓曰,訓鍊正,今當差出,而擬望之人乏少,外任竝擬,何如?傳曰,允。
四度,以鄭峻永爲訓鍊正,李源昌爲中樞都事,趙羲晉爲訓鍊判官,李奎卨爲黃海中軍,李敏承爲全羅兵虞候。
五度,朴定陽爲同知,李奎鳳·沈啓澤爲宣傳官,張錫泰爲中樞經歷,朴載益爲訓鍊主簿。
六度,以李載駿爲內禁將,蔡奎駿·任璨鎬爲訓鍊副正,李晢鎬爲摠禦把摠,金正浩爲黃拓坡萬戶。
八度,以金庭根·趙羲諼爲五衛將,任璨鎬爲宣傳官,李命憲爲訓鍊僉正,安光玉爲黃海兵虞候。
七度,以朴元和爲僉知,具東奭爲兼司僕將,洪澤厚爲訓鍊僉正,朴載益爲判官,張忠植爲黃海水虞候。
九度,以金光植爲五衛將,徐相元爲摠禦把摠,沈殷澤爲訓鍊副正,鄭熙悅爲僉正,李在爲慶尙左水虞候。
十度,以金得信·洪世正爲昌德將,趙羲獜·李圭玄爲訓鍊僉正,閔獜鎬爲慶尙右兵虞候。
十一度,以金洛震爲忠壯將,李象羲·魚秉玩爲摠禦哨官,韓成範爲龜山僉使,林成雲爲保山別將。
十二度,以彦澤爲中樞經歷,金恒求爲訓鍊僉正,李奎鑅爲判官,文興孫爲黑山島別將,韓莊煥爲首陽別將。
十三度,以沈仁澤·朴來榮爲訓鍊僉正,李愚明爲龍媒僉使,吳昌燁爲天城萬戶,金溶周爲知世浦萬戶。
十四度,以趙羲獜爲宣傳官,李鳳珪爲訓鍊僉正,李普熙爲判官,金顯求爲平安兵虞候,秋鳳旭爲中樞都事。
十五度,以柳聖杓爲訓鍊僉正,梁景煥·嚴基元爲判官,閔夔鎬爲主簿,朴載益爲仁遮外萬戶。
十六度,以元喜得爲許沙僉使,崔獜耇爲文城僉使,李錪爲牛峴僉使,李在薰爲所己萬戶,崔之厚爲幕嶺萬戶。
十七度,以崔翰俊爲臨淄僉使,崔鳳和爲碧團僉使,金思烈爲馬島萬戶,黃昌祿爲蟾津別將,李命九爲舊所非浦別將。
十八度,以金炳澤爲蒜山僉使,嚴天郁爲天摩僉使,鄭尙獜爲獨仇味僉使,金在萬爲德津萬戶,李膺柱爲文山萬戶。
十九度,以李東錫爲靈興島僉使,金信甲爲乶下僉使,洪淳榮爲㫑﻿泥萬戶,朴永福爲鉢浦萬戶,鄭厚權爲多慶浦萬戶。
二十度,以金有成爲碧團僉使,金應淳爲薺浦萬戶,康信錫爲長壽別將,鄭鎭行爲金烏別將,沈相冕爲禿用別將。
二十一度,以李錫璡·金奎煥·李運永,爲訓鍊判官,金斗熙爲主簿,趙國元爲宣傳官。
二十二度,尹滋復爲訓鍊判官,許注·金奎昌·李觀鉉爲主簿,兪果煥爲摠禦哨官。
二十三度,以金翯濟·呂養燮·姜圭永,爲訓鍊主簿,李章遠爲部將,趙基豊爲守門將。
二十四度,以金炳琬爲左司禦,尹永昌爲訓鍊判官,金溶龜·白應洙·李心昌,爲守門將。訓鍊僉正加設十單尹定林·李敏昇·趙榮浩·洪鍾爀·金榮培·李萬用·黃信浩·金龍浩·柳興烈·劉仁赫。訓鍊判官加設五單安奎承·姜元善·朴完基·李羲宣·李起泓。訓鍊主簿加設二單李秉鎬·李禧參,已上陞敍事,承傳。宣川鎭水軍僉節制使淸北水軍防禦使單任敎準。同知單崔在明,僉知二單鄭東烈·金東旭。大護軍趙羲升,護軍尹致聖,副護軍申泰寬·趙東弼·尹容善。副司直李重德·李承載,副司果尹鎭衡·黃熙英·姜敎永·李圭相以上竝單付。洪州營將李昌鉉,安東營將金在遇,晉州營將李起邦,三陟營將李璿載,京畿中軍李建鎬,黃海中軍李奎卨,已上今加折衝加資事,承傳。副護軍金在遇·李起邦·李昌鉉·李璿載·李秉奎·鄭永澤。同知單朴晉龜,訓鍊主簿加設單李淇奭,同知單李根壽,副司勇金台煥,副護軍崔鳳九以上竝單付。
二十五度,以金鍾赫爲訓鍊判官,李景熙·潘羲淵爲主簿,張翰九爲潼關僉使,崔斗鉉爲加背梁萬戶。內禁將五單宋鍾淳·具然旭·閔種泌·張溶鎭·洪鍾烈,已上今加折衝除授事,承傳。同知三單金禹聲·柳寅大·金齡壽,僉知二單金光植·金洛震,副司果方暢煥,以上竝單付。
二十六度,以金哲秀爲井浦別將,劉昇豊爲昌德將,金俊哲爲德浦僉使。護軍宋世憲·許爁,副護軍趙羲昌,以上竝單付。德積僉使金啓淵,侍踏僉使梁植殷已上相換事,承傳。洪在莢·李容鎬·李根泓爲宣傳官。李東烈·柳鳳根·張雲澤·李奎文·孫宗仁·崔廷圭·韓文敎爲部將。李鵬緖·金能赫·崔鳳允·朴載雲·李瓚周爲守門將。三千浦權管單金光仁,李章新爲慶基殿守門將。
傳于金春熙曰,守令·邊將初仕人,皆令明日待令。
吳有善啓曰,新除授注書李載乾,卽爲牌招入直,何如?傳曰,允。
吳有善,以奎章閣言啓曰,明日,卽寶賢堂奉審日次,臣進詣擧行之意,敢啓。傳曰,知道。
金春熙,以電報總局言啓曰,本局事務浩大,學徒幼學徐承烈,主事差下,令該曹,口傳下批,何如?傳曰,允。
吏曹口傳政事,電報局主事單徐承烈。
書筵官金洛鉉疏曰,伏以臣癃病幾殊,而惟犬馬之誠未泯,且叨冒宮銜,每祝睿工之日就,近竊伏聞大學講畢,繼講論語,至第三卷,臣不勝欣忭顒祝之至。臣又聞每畢一卷,輒頒賞賜,自宮僚·宮隷,以至掖隷·羽林,竝飮食之需,動費數萬,臣謂睿齡,已過孔聖之志學,而講大人之學矣。何可下效閭巷小童之謬俗乎?況今府庫空虛,百僚之祿,皁隷·軍兵之稍,貢市正供之價,置而不論,何獨豊厚於宮僚·宮屬乎?至於臣者,初不近書筵之傍,尤何可混沾恩賚乎?非但愧素餐之譏,官隷·軍貢之民,必將曰,吾儕,終歲供役,不沾寸祿,彼遠在山野,何功受賜乎云爾,則臣無以自明,而貽累於聖朝矣。伏乞聖明,刊臣選籍,亟收濫賞,以安微分焉。臣又伏聞悖倫之類,語犯莫嚴,且誣先正,此是倫綱之變,不可只誅其人而已,臣願殿下,法祖宗而正綱紀,尊先正而明義理,則邪類,自當見晛而消矣。臣謹按先正封事曰,自古人君,孰不欲正心以出治哉?然徒言正心,而不本於學,則不能無人欲之私矣。飮食極口腹,峻宇雕墻,〈養〉姦好利者,人欲也,講學,所以遏人欲也,舜·禹·孔·顔,皆所以明此而已。又曰,修身以齊家,苟非正心修身,動由禮義,何以正宮梱·杜請託·檢姻婭哉?又曰,以不能勝一己之私,而宰輔不任,則不得不自任聰明,聰明有所不周,則不得不參以親倖,至於任厮役,而國不可爲矣。誠能反此而論,相必以大人格君者,任之不疑,公直敢言者,以充臺閣,使腹心耳目之託,在於賢士,而不在於群小,進退與奪之柄,常在於廊廟,而不出於私門,則人主,自當恭己南面,主威自立,國勢自重,綱維自張。又曰,比來綱頹俗壞,廉恥蕩然,愛官貪財,罔有紀極,傳曰,諸侯好利,則大夫鄙庶人盜,今日俗弊,唯在殿下,尙義棄利而先之也。又言節用崇儉之道曰,聖躬效大禹之菲衣,內庭用馬后之大練,儉約之風,始於禁掖,達于下賤,然後天財不耗,而民瘼可救矣。凡此諸條,皆今日之藥石,故臣敢衍以爲說,以備察納焉。臣伏見今日,不務節用,故以正供不足,而開私獻之路,貪汚之吏,偸正供以爲私獻,數遞之吏,犯正納以爲私費,甚者奪民而民擾作,偸賑資而移他守,則私獻,實不補正供,而民國之害不貲矣。漕穀,亦以私獻,任私人,雖全數乾沒而不問,亦或再徵於民矣,此封事所謂養姦好利者也。又伏聞政注,不任銓官,而近侍執吏,只傳聖旨,則中間竊弄,誰復劾正?雜流日進,請托公行,而紀綱日紊,此封事所謂宰輔不任,參以親倖,至於厮役者也。財穀罄竭,至於大內日供之艱,而猶爲遠使,遠貿土木,祈禱賞賜無益之費,亦豈封事所謂節用救瘼之道乎?朱子曰帝王,實受天命,爲神人之主,苟修德行政,福祿之來,何待於禱?祭非其鬼,卽爲淫祀,淫祀無福,經有明文,臣謂佛鬼之蔑倫,巫祝之挾邪,皆所謂淫祀,何爲費財而求福乎?且異言異物,極害實用,而又何撓民耗財以效之乎?凡節財,則益於正用,而自無不足,若如此不節,則雖財穀如山,徒歸冗費,而只惠姦人也。內斂而民亂起,外貸而憂益深,艱虞日亟,莫知所屆,而惟目下是娛乎?臣朝夕待盡,而漆憂自切,敢誦先正之言。伏願聖明,奮然惕勵,乾剛正紀,日接正直,遠斥侫倖,汲汲以節儉救瘼,亟止土木賞賜祈禱遠使之事。烹貪墨而杜私謁,正供正漕,皆歸正用,腹心之寄,進退之權,在廊廟而不在私人,則實爲宗社之大慶,而貽燕之大道也,臣無任云云。答曰,省疏具悉卿懇。予言之申複于前後者,亶出於誠禮,而聽我藐藐,謾歸於浮文而已,實所未諭也。顧今百度委靡,百憂叢集,民國之形,不啻岌嶪,政須如卿宿德,展施所蘊,振作而經綸之,及見來章,諸條箴勉,無往非切中時病,不覺斂袵警惕。予雖否德,豈不思銘心服膺,而頻煩往復,終不如一遭面唔,且悠悠萬念,惟在於東宮德業之進就。新涼漸生,書筵將開,望卿卽圖賁然,左右輔導,以副如渴之想,向送衣資,卽出禮遇之意,勿復巽讓,安心領受。仍傳于吳有善曰,此批答,遣地方官,傳諭。
黃海監司吳俊泳疏曰,伏以臣猥膺海藩重寄,行將辭陛矣。臣之父母墳山,在於忠淸道稷山地,而臣自昨秋,職務在身,無由省視,且今遠出,易致經歲,私心依戀,非直時節霜露之感而已。若蒙幾日恩暇,薄展歸告,用侈寵光,則幽明含戴,當復何如哉?伏乞聖慈,特賜恩許,俾遂至情,不勝千萬祈祝之至,臣無任云云。答曰,省疏具悉。卿其往省焉。
吏曹參判宋世憲疏曰,伏以臣以謏陋,蚤竊名籍,冥升滾進,已極踰分,不意頃者,春坊恩銜,遽紆馹召,旋因慶會,寵擢卿班,天官恩誥,又超常例,臣是何人,得此異數之若是便蕃也?臣誠惝怳踧踖,莫省攸措。噫,熙朝庶官,疇非難愼,离筵啓沃,尤重其選,而況官人之官,是豈人人可居也哉?典領之重,雖有別於顓管,佐貳之責,非可擬於漫務,與聞通枳,時或代斲,決非如臣闒茸所可擬議而輕畀也,審矣。以臣評臣,無說可據,識者傍觀,當謂斯何?且臣有老母,癃病沈淹,凡在饘粥藥餌之調護扶將,只有臣是依是賴,臣之離違,倏焉半載,非直臣母倚閭之望,惟日深切,亦臣陟屺之情,有倍餘人。今若徒懷嚴畏,不一陳暴,則貪冒寵榮,乖損情理,適足爲顢頊無恥,在臣狼狽,固不足恤,而貽累我殿下孝理之政,實非細故,猥綴短章,仰瀆崇聽。伏乞聖慈,俯垂鑑諒,亟遞臣所帶亞銓與經筵輔德之銜,以重公器,以伸私情,千萬幸甚,臣無任云云。答曰,省疏具悉。所辭中亞銓之任,依施。
上在景福宮。停常參·經筵。
金春熙啓曰,來初五日朝參日次矣,敢稟。傳曰,停。
吳有善啓曰,新除授同副承旨金炳稷,時在忠淸道結城地,斯速乘馹上來事,下諭,何如?傳曰,許遞,前望單子入之。
傳于吳有善曰,今初五日日次儒生殿講以製代講,通方外爲之,試紙用大好紙,景武臺親臨磨鍊。
傳于閔致憲曰,輕囚放釋。
承旨前〈望〉單子入之,尹落點。
金春熙啓曰,新除授同副承旨尹,卽爲牌招,何如?傳曰,允。
傳于吳有善曰,臺諫竝許遞,前望單子入之。
傳于吳有善曰,原任輔德閔泳韶·閔丙奭,原任文學尹,竝檢校差下。傳于吳有善曰,發遣吏郞,諸執事淸齋與否,摘奸以來。閔致憲啓曰,臣致憲,敬奉聖敎,馳往義禁府,取考囚徒案,則時囚罪人吳定善·朱冕燮·李容仁,係是重囚,故竝仍囚。仍往典獄署,取閱囚徒案,則辭緣鉤覈間嚴囚罪人一名,推覈間嚴囚罪人一名,係是重囚。緣坐罪人五名,應坐罪人二名,公錢不納罪人七名,公錢備納間嚴囚罪人六名,照律間嚴囚罪人一名,島配間嚴囚罪人一名,華債不報罪人二名,不可以輕囚論,故竝仍囚。其餘發配間嚴囚各司直囚罪人趙億釗等五名,係是輕囚,故竝依傳敎放送之意,敢啓。傳曰,知道。
傳于吳有善曰,守令·邊將·初仕人入侍。
吳有善以奎章閣言啓曰,景慕宮望廟樓,今朔奉審無頉之意,敢啓。傳曰,知道。又以弘文館言啓曰,新除授應敎李聖烈,卽爲牌招察任,何如?傳曰,允。又以弘文館言啓曰,新除授副應敎鄭圭燮,時在京畿高陽地,經筵入番事緊,請斯速乘馹上來事,下諭。傳曰,許遞。又以禮曹言啓曰,今八月初五日親臨景武臺,日次儒生殿講,以製代講試取時,王世子祗迎及侍坐之節,何以爲之乎?敢稟。傳曰,依例磨鍊,祗迎置之。金春熙以摠禦營言啓曰,本營騎士將全學濂,前任平安兵虞候,哨官朴鍾圭,前任全羅兵虞候,金祥鎭,前任黃海水虞候,俱在任所矣。領軍之職,久曠可悶,竝改差,何如?傳曰,允。又以摠禦營言啓曰,本營哨官,今當差出,而擬望之人乏少,外任竝擬,何如?傳曰,允。又以義禁府言啓曰,李容仁,係是流配,依法典不付功議以入之意,敢啓。傳曰,知道。
義禁府啓目粘連,向前李容仁亦,釋馬濫乘,道啓指的,律例攸在,焉逭重勘?以此照律,何如?判付啓依允。
義禁府啓目粘連,向前朱冕爕亦,任賂之是務,廩況之添補,數雖不著,竟致起鬧,囚供縱有分疏,法意難以曲恕,以此照律,何如?判付啓依允。
己丑八月初一日申時,上御萬慶殿。各國公使召見入侍時,行都承旨金九鉉,假注書金明濬,以次侍立訖。上具翼善冠·衮龍袍,南向立于交椅前,命史官引接公使。公使自西階陞堂,入楹內,行打恭禮。上答揖,仍命傳語官曰,留此多日,連爲無恙乎?公使等曰,無恙度了矣。上命傳語官曰,貴國安否,何時得聞乎?公使等曰,近者伏聞,則泰平云矣。上命傳語官曰,略具薄饌,幸須善啖否?公使等曰,今日之慶,不勝敬祝,而又承厚饋,甚爲惶感矣。仍告退,行打恭禮。上答揖以送。仍命退,承史,以次退出。
己丑八月初一日初更,上御興福殿。守令·邊將·初仕人入侍時,右副承旨吳有善,假注書金明濬,記事官玉秉觀·鄭世源,以次進伏。陰竹縣監徐九淳,玄風縣監尹秉,洪原縣監李敏翼等,進伏楹外訖。上曰,史官分左右。有善曰,守令,使之進前奏職姓名乎?上可之。九淳等進前奏職姓名,退伏楹外訖。有善曰,守令使之退出乎?上可之。有善曰,注書李容九,旣爲陞六矣?上注書崔昌溥,例不得行公,何以爲之乎?上曰,一體陞六,可也。出擧條仍敎曰,守令已爲待令,而邊將·初仕人,無一人待令,自政院申飭吏兵曹,査實以入,可也。有善曰,謹奉敎卽爲査入矣。又奏曰,守令當爲出送,而光化西挾門開門標信,請出,何如?上可之。有善曰,聞內外衙門堂郞,因公入來,未及出去云,已開之門出送乎?上曰,可之。仍敎曰,史官就座?又命退,承史,以次退出。
上在景福宮。停常參·經筵。
傳于尹曰,傳香承旨,馳詣景慕宮,奉審摘奸以來。傳于閔致憲曰,檢校待敎金錫圭,馳詣仁陵,奉審摘奸,仍留監祭,仍詣獻陵,一體奉審以來。
傳于尹曰,守令·邊將·初仕人入侍。
尹啓曰,今日守令·邊將·初仕人入侍,笏記中有所漏落,致勤下詢,臣之矇未覺察,不勝惶悚,當該吏曹堂上,不可無警,推考,何如?傳曰,從重推考,爾亦推考。傳于尹曰,當該承旨推考。尹以內務府言啓曰,義州府尹金在容,以前任北邑事,啓請譴罷,寔由事體之不容已者,而該府近益凋弊,且經災荒,此際遞易,誠極可悶,特爲分揀,仍任前職,使之戴罪擧行,何如?傳曰,允。又以內醫院都提調·提調意啓曰,年例燕貿唐藥材,依例別單書入之意,敢啓。傳曰,知道。又以侍講院言啓曰,原任輔德閔泳韶·閔丙奭,原任文學尹,檢校差下事,命下矣。竝卽牌招察任,何如?傳曰,允。又以統〈理〉交涉通商事務衙門言啓曰,駐箚日本辦事書記官崔名煥,仁川港書記官還差下,使之仍前察任,何如?傳曰,允。
己丑八月初二日申時,上御興福殿。守令·邊將·初仕人入侍時,左副承旨金春熙,同副承旨尹,記事官李載乾,記注官芮成質,記事官鄭世源,以次進伏。玉果縣監南廷獻,草溪郡守尹,陽德縣監尹龍大,鐵山府使李彰夏,獻陵參奉金龜洙,徽陵參奉丁友燮,典獄參奉金宅圭等進伏楹外。龜山僉使韓成範,天城萬戶吳昌燁,仁遮外萬戶朴載益等序立階下訖。上曰,史官分左右。曰,守令·邊將·初仕人,使之進前奏職姓名乎?上可之。廷獻等以次進前奏職姓名,退伏楹外訖。春熙曰,邊將等,使宣傳官,使之奏職姓名乎?上可之。承傳宣傳官柳楊煥·許·趙斗顯,使成範等奏職姓名訖。曰,守令·邊將·初仕人使之出送乎?上可之。仍命史官就座,又命退,承史,以次退出。
上在慶福宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
傳于尹曰,禮房承旨,馳詣文廟,奉審摘奸以來。
傳于尹曰,明日出宮門路,以思政門爲之。傳于尹曰,發遣吏郞,諸執事淸齋與否,摘奸以來。
禮曹,來八月初五日行社稷大祭香祝,親傳,取稟。還入奉敎,攝儀改書下。
以忠淸監司李憲稙狀啓,薦新進上早紅柿子,摘來看審,尙未向黃,限內不得封進,惶恐待罪事,傳于尹曰,勿待罪事,回諭。
兵曹口傳政事,親軍統衛營槍劍哨官單金一鉉。
兵曹口傳政事,摠禦營哨官單廉學淳。
尹以兵曹言啓曰,再明日景武臺親臨,日次儒生殿講以製代講時,本曹堂上·侍衛當爲備員,而參判任興準,有身病不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。又以摠禦營言啓曰,本營哨官廉學淳,以前任慶尙左水虞候,尙在任所矣。領軍之職,久曠可悶,改差,何如?傳曰,允。
又以義禁府言啓曰,今初五日日次儒生殿講,以製代講,通方外爲之時,本府都事,皆爲赴擧,只有武都事一員,當直入直,而本府入直公事,回公都事及秋成門禁亂都事,無以推移。假都事三員,令該曹口傳差出,以爲擧行,何如?傳曰,允。
上在景福宮。停常參·經筵。
傳于尹曰,禮房承旨,馳詣社稷,奉審摘奸以來。
傳于吳有善曰,奉審閣臣入侍。
吳有善啓曰,卽見江原監司鄭泰好定配罪人放未放成冊,則不善封裹,以致汚濕之境,事甚疎忽,極爲未安。該道臣不可無警,推考,何如?傳曰,允。
傳于吳有善曰,明日出宮門路,以廣臨門爲之。
傳于吳有善曰,發遣吏郞,諸執事淸齋與否,摘奸以來。
以司謁口傳下敎曰,南壇淸道,以兵房代行。
吳有善啓曰,行都承旨金九鉉,左承旨金昇圭廚院進,右承旨閔致憲式暇,左副承旨金春熙內務府進,同副承旨尹監祭進,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
以左副承旨金春熙牌不進罷職傳旨,傳于金九鉉曰,只推。
吏曹口傳政事,以〈趙〉羲轍爲兵曹參判。
吏曹口傳政事,以白義行爲右通禮。
吏曹口傳政事,以鄭國鉉爲掌樂正。
吳有善,以禮曹言啓曰,卽接宗廟署所報,則明日日次儒生殿講以製代講試取時,本署官員,俱爲觀光云矣。依定式本曹佐郞崔秉煜,假官差送,以爲代直後赴試之地,何如?傳曰,允。
又以吏曹言啓曰,卽接掌樂院牒報,則明日親臨景武臺,應製試取敎是時,正趙秉輯,協律郞例爲進參,而有身病,不得進參云,改差,其代口傳備擬以入之意,敢啓。傳曰,知道。
又以吏曹言啓曰,卽接通禮院牒報,則明日親臨景武臺應製試取敎是時,左右通禮,不可不備,而右通禮李商新,有身病,不得進參云,改差,其代口傳備擬以入之意,敢啓。傳曰,知道。
金春熙,以兵曹言啓曰,明日殿座時,入直禁軍等,別將當爲率領侍衛,而禁軍別將李敏承,有身病,不得擧行,以一番羽林衛將元在貞,使之兼別將擧行,何如?傳曰,允。
戶曹判書閔泳商疏曰,伏以臣於見叨數者,萬難堪承,旣已悉陳於前章,而誠未孚格,辭未獲準,止竟爲如慢如僞之歸,則臣於是乎顔厚耳熱,若添大何,遂不敢復瀆,冒沒一肅,而仍計蟠泊,諒非義分之所敢出也。噫,身兼數器,左右方圓,歷數今古,果有幾人,而今乃易處杗闑,使之成室,上累則哲之明,下速濫竊之譏,臣雖欲生死向前,其可得乎?黼黻藝林,自分天廢,固無論已,第以度支言之,宜去而不宜據者有三。民賦則多寡有常,國用則節濫無定,米穀乏半年之儲,泉布絀幾朔之資,惟正之供,不恒之費,牽架補苴,戞乎莫可着手。際此艱棘之會,雖優於理財,敏於掌計者處之,尙患乎沒把捉,況奊詬如臣,蔑劣如臣,所可句當哉?此臣之宜去一也。藉使漕輓齊湊,封樁充溢,或昧量入爲出,則憨事溺職,不占而已,簿牒雲委,醻應絲棼,終底日吏問可,則涉筆謹署,勢使之然,此臣之宜去二也。顧臣年迫桑楡,質衰蒲柳,加之以疾病侵尋,藥裹飣餖,古所謂陳力就列不能者止,此臣之宜去三也。公私參倚,較然明甚,而亦庶幾不報之報,在去而不在據矣,玆敢更綴煩煎,疾聲申籲。伏願聖明,曲垂生成之澤,將臣本兼職名,竝賜刋汰,千萬血祝。臣無任云云。答曰,省疏具悉。度支重任,何可輕遞?卿其勿辭行公。
兵曹判書閔泳煥疏曰,伏以臣久據,籲祈未準,恬然靦然,淟涊至今,是豈臣始計攸到也哉?誠以臣有臣身,不敢有,若進若退,惟上所命,矢不以應文不誠之事,事君父耳。殿下於臣,父母也,豈不知臣才不才,而猶且任之專而寄之重,出於憐其愚而庇其拙,以責其一事半事,容或有承當者,而臣亦本末之不揆,放倒之不恤,妄托報效,夷險直前。然奈臣愚拙,局於天賦,以理則苦窳不可大受,以分則鉛鈍不宜久割,金穀簿書之繁而或多遺察,甲兵儲胥之重而不能改觀。瘝曠徒積,憂懼靡措,從前臚實,非止一再,則不敢每申此說,輒溷聰聽,而矧惟有國之政,莫大於京察,賓筵揆奏,聖敎嚴重,熙朝盛擧,萬武拭目。今此對揚,有倍他時,然後可副候選需次者之望,而顧其甄別注擬,旣無所以特異,許多疵瘢,臣亦難揜,明發點檢,不啻忸怩而已。且大政旣過,古事尤有可按,卽臣苽熟程限,而間緣事會,尋單中撤,忘廉包慙,日甚一日,臣固自解之亦無其說矣。若臣兼管諸任,不爲不多,如戎務之權察,閣銜之檢校,宮賓之輔導,內府之協辦,商理之摠辦,冏寺之提擧,殆同擔上添擔,握中增握,勢有所難强者。又如政府·槐院兩有司,廟謨之或贊,事大之莫重,臣有甚智計,周乎事物,有甚神精,逮乎巨細,似此必辭乃已,卽由在公爲苟冒,在私爲不勝,雖欲致其專且一,得乎?玆敢畢控衷蘊,仰瀆九陛,伏望聖明,亟遞臣本兵之任,而所帶兼務,亦賜竝解,俾無瘝曠,以安微分焉。臣無任云云。答曰,省疏具悉。本兵重任,何可輕遞?卿其勿辭行公。
己丑八月初四日申時,上御興福殿。奉審閣臣入侍時,右副承旨吳有善,記事官李載乾·玉秉觀·鄭世源,檢校待敎金錫圭,以次進伏訖。上曰,史官分左右。錫圭進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣獻陵,陵上奉審則安寧,碑閣·丁字閣奉審則無頉。還詣仁陵,仍留監祭,將事安寧之意,敢此仰達矣。上曰,陵上果太平乎?錫圭曰,太平矣。上曰,何時將事乎?錫圭曰,三更量將事矣。上曰,其間霖雨支離,東風甚多,農形果何如乎?錫圭曰,所見處,則不至爲害於農矣。上曰,往來何以作路乎?錫圭曰,由西氷庫矣。上曰,閣臣先退。有善奏曰,史官座目單子,有所錯誤,致勤下詢,事甚疎忽,極爲未安。臣之矇然捧入,不勝惶悚,當該注書,不可無警,推考,何如?上曰,從重推考,爾亦推考,可也。仍命史官就座,又命退,承史,以次退出。
上在景福宮。停常參·經筵。
藥房提調趙秉鎬,副提調金九鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金春熙啓曰,卽者兵曹郞廳來言,今日殿座時,別侍衛不可不備,而判書閔泳煥,有身病,不得擧行云,何以爲之?敢稟。傳曰,次堂擧行。
尹啓曰,日次儒生殿講,以製代講,對讀官宋榮大,謂有情勢,奉牌闕外,陳疏到院,原疏雖不得不捧入,前後飭敎,何等截嚴,而屢度催促,終不入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
傳于尹曰,禮房承旨與右副承旨,分詣受香諸處,奉審摘奸以來。
傳于金九鉉曰,吏曹判書有闕之代,前望單子入之。
傳于閔致憲曰,當該承旨推考。
同副承旨尹書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉。仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉。仍詣漢江壇,壇上神位版奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位版後,復命之意,敢啓。傳曰,知道。
以司謁口傳下敎曰,大朝鮮國寶濬明之寶·同文之寶·欽文之寶·命德之寶·廣運之寶,造成之節,令本營戶曹擧行。
兵曹口傳政事,副司果單趙秉輯。兵曹口傳政事,摠禦營千摠單許熽,騎士將單具達祖·柳夔永·吳根善·金錫圭,哨官單朴義炯·孟德禧。
金九鉉,以議政府言啓曰,平安兵使鄭洛鎔,除拜多月,尙不辭陛,實病縱云難强,事體極涉未安,施以譴罷之典,何如?傳曰,允。
金春熙以統理交涉通商事務衙門言啓曰,朝·俄陸路通商章程,印押刊布,現經周歲,不容不差定監理,辦理一切商務矣。慶興府使金禹鉉,監理慶興陸路通商事務差下,令該曹下批,何如?傳曰,允。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
領議政沈舜澤箚曰,伏以臣今蒙應製讀券官恩點,固當趨承之不暇,而臣於近日,爲驟涼所受病,外邪侵而內痞作,晝不能進一匙,夜不能交一睫,隨以眩掉,委頓床笫,雖欲勉强彈束,其勢誠末由也已。玆敢仰臚實,伏冀垂憐察,伏望亟賜變通,以完試事,千萬幸甚。取進止。答曰,省箚具悉卿懇。愼節奉慮,所辭讀券官之任,自當變通,卿其安心調理。仍傳于尹曰,此批答,遣史官,傳諭。
吏曹判書金壽鉉疏曰,伏以臣於月前,冒控疾痛之呼,冀蒙生成之澤,而誠淺辭拙,天聽夐邈,及奉批旨,有若備例飾讓者,不賜允許,跧伏屛喘,莫省攸措。臣賦性愚鹵,百不猶人,而惟有涓報一念,鐫刻肺肝,苟可以殫誠竭力,少效裨補,則恪勤趨走,把作一副當規模,未敢以病言者,匪臣驥騏盛壯,優於進就而然也,特以尋常疾苦,不至甚顚躓,則矢欲鞠躬盡瘁故耳。其奈蒲柳之質,去去益朽,崦嵫之形,冉冉愈頹,今玆精神筋骸,尤非前日樣子,萎茶之狀,朝晝顯殊,沈劇之勢,昨今不同。復起彈束,萬無倖望,儻非然者,豈敢以飾辭虛讓,妄希占便之計,而樂犯瀆屑之誅也哉?伈泄度日,遂使銓衡重地,便成臣養病之坊,則非直惶悶迫而已,其於公務之瘝曠,朝體之墮壞,亦何如哉?且況經一京察,便是銓家苽限,下之所以丐免,上之所以曲遂,卽存廉防也,均勞逸也,臣又安得不厚望者乎?玆敢瀝血申籲,伏乞聖慈,回日月無微不燭之明,垂天地無物不遂之仁,特許鐫改銓銜,以爲公私耦幸焉。臣無任云云。答曰,省疏具悉。所請依施
副司果宋榮大疏曰,伏以臣於上年別試,猥忝三所參試之列,罪著僨誤,大拂群議,幸蒙聖度包容,薄譴旋宥,臣雖感激恩造,冒沒趨走於朝著之末,尙今追惟,惶汗浹背,試圍一步,便成艮限。何可以歲月之稍久,試事之有異,自同無故,恬然冒赴也哉?召牌之下,承膺無路,玆敢短章仰籲。伏乞聖慈,俯垂鑑諒,亟賜鐫改,仍治臣瀆撓之罪,以昭法紀焉。臣無任云云。省疏具悉。往事何必爲引?試牌體重,卽爲入來。
己丑八月初五日辰時,上與王世子,詣景武臺。日次儒生殿講以製代講通方外試取入侍時,行都承旨金九鉉,左承旨金昇圭,右承旨閔致憲,左副承旨金春熙,右副承旨吳有善,記事官李載乾,假注書金明濬,記事官金鶴洙·曺萬承·鄭世源,檢校直提學金聲根,檢校直閣鄭夏源·金世基·閔泳達·尹·兪鎭弼,檢校待敎鄭寅昇·金弼洙·閔亨植·李垠鎔·金錫圭,校理徐相耆,副修撰申炳休,以次侍立。時至,通禮跪啓請外辦,上具翼善冠·衮龍袍,與王世子,出廣臨門。藥房提調趙秉鎬,副提調金九鉉進前奏曰,侵早勞動,聖體,若何?上曰,一樣矣。仍由神武門,詣景武臺,通禮跪啓請降輿,上降輿陞座。九鉉讀奏入門單子訖。九鉉奏曰,睿覽入門單子入呈之際,做錯非細,萬萬未安,當該成均館官員,所當重勘,而本院請推之外,無他可施之罰,何以爲之乎?上曰,拿處,可也。出榻敎,九鉉奏曰,侍衛從陞中有試官蒙點人,使之下去一體行禮乎?上可之。引儀引讀券官督辦內務府事金永壽·沈履澤,行護軍李正魯·趙熙一·申獻求,對讀官吏曹參議趙東協,成均館大司成尹,參議內務府事李萬敎,行副護軍李重夏·金稷鉉·趙秉翊,弘文館應敎李聖烈,副司果宋榮大·尹泰興·吳春泳·金炳軾,弘文館修撰尹兢周,行四拜禮,入就位訖。上命書題賦,擎進金杯祝聖人,限申時,永壽等跪書,仍讀奏訖,兢周等奉出懸題。九鉉奏曰,御題跪受時,做錯非細,致勤下詢,萬萬未安,當該對讀官,所當重勘,而本院請推之外,無他可施之罰,何以爲之乎?上曰,推考,可也。出榻敎仍命試官權退。又命書傳敎曰,侍衛·陪衛與陪立軍兵,令各其營乾犒饋。上入小次,命書傳敎曰,賓客·別雲劍·兵曹堂上·堂上閣臣·春坊堂上·對讀官入侍。承旨竝讀券官加差下,堂下閣臣·春坊入直玉堂,竝對讀官加差下,使之分考。九鉉以司謁入稟曰,先張已入,出標信開布城,呈券儒生,次次出送,何如?上曰,以已下標信擧行,可也。九鉉以司謁入稟曰,收券已多,考試,何如?上可之。九鉉以司謁入稟曰,今番則取幾人乎?上曰,取百人。少頃,上出次,宣傳官跪稟懸燈。上曰,唯。昇圭奏曰,植炬不爲待令,致勤下詢,事未前有,萬萬駭然,當該進排官,所當重勘,而本院請推之外,無他可施之罰,何以爲之乎?上曰,拿處,可也。出榻敎昇圭奏曰,當直都事,趁不待令,事體所在,極爲駭然,所當重勘,而本院請推之外,無他可施之罰,何以爲之乎?上曰,拿處,可也。出榻敎永壽等考試訖。上命書傳敎曰,還宮當自內爲之矣,該房知悉。仍敎曰,科次便殿待令。九鉉請出標信解嚴。上還內,諸臣以次權退。同日三更量,上御興福殿,科次入侍時,金永壽等侍立訖。九鉉曰,讀券何以爲之乎?上曰,對讀官讀之。兢周讀奏第一張,至五句,上命止之。永壽曰,書等何以爲之乎?上曰,居首三張,書正三下,各塡一二三,十七張竝書草三下,其餘六十張,竝書次上。永壽等書等訖,九鉉奏曰,坼封何以爲之乎?上曰,翰林坼封,世源坼封。九鉉等讀奏訖,上命書傳敎曰,日次儒生殿講以製代講賦居首三下一進士金容岳,三下二幼學鄭萬朝,三下三幼學李範世,竝直赴殿試。之次草三下幼學朴齊鳳·金炳七·崔謙默·黃泰鏞,竝付之進士榜末。之次草三下幼學吳昌根等十三人,竝直赴會試。之次次上幼學姜昌國等十五人,竝給二分。之次次上幼學權鍾泰等十七人,竝給一分。之次次上幼學金斗粲等二十三人,竝付之監試初試榜末。之次次上進士丁大馨等二十五人,各奎章全韻一件賜給。又命書傳敎曰,入格儒生,明日待令。仍命試官先退,又命退,諸臣,以次退出。
上在景福宮。停常參·經筵。
傳于尹曰,禮房承旨,馳詣受香諸處,奉審摘奸以來。
注書李載乾病,代以丁大乾爲假注書。
傳于閔致憲曰,公事遲滯之中官高廷翼,推考。
傳于尹曰,入格儒生,崇陽門外施賞。
尹以議政府言啓曰,道臣之春秋行部,卽寓補助之義也。積久寢擱,誠甚可悶,而邇來民邑事勢,去益凋殘,此時貽弊,亦所當念,八道秋巡,竝停止。畿內陵園,東北道陵寢,奉審依近例以秩高守令替行事,分付,何如?傳曰,允。
尹以侍講院言啓曰,今日擧條書入之際,謂無前例,不爲修正,事甚未安。當該桂坊,不可無警,本院請推之外,無他可施之罰,何以爲之?敢稟。傳曰,推考。
閔致憲以親軍統衛營言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。又以摠禦營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。又以刑曹言啓曰,以司謁口傳下敎曰,闕供之內農圃庫直李興石,有司李億石,嚴刑定配事,命下矣。謹依傳敎,罪人李興石等,各嚴刑一次後,興石,江原道金化縣,億石,忠淸道天安郡定配所,竝卽押送之意,敢啓。傳曰,知道。
上在景福宮。停常參·經筵。
自開東至申時,灑雨下雨,測雨器水深九分。
閔致憲啓曰,來十一日朝參日次矣,敢稟。傳曰,停。
傳于尹曰,再明日眞殿茶禮,當自內親行矣,該房知悉。時·原任大臣·閣臣·宗親·二品以上入參。
傳于尹曰,再明日眞殿茶禮時,東宮當自內行禮矣,該房知悉。春·桂坊及相禮,使之待令。
傳于尹曰,政官牌招開政。
傳于尹曰,同敦寧·敦寧都正許遞,今日政差出。傳于尹曰,在外刑曹參議許遞,今日政差出。
尹啓曰,注書有闕之代,被薦人朴暾陽·李秉昊薦狀,依例成送吏曹之意,敢啓。傳曰,知道。
傳于尹曰,吏曹判書有闕之代,前望單子入之。
傳于閔致憲曰,當該承旨推考。
尹啓曰,卽者禮曹郞廳來言,明日宗廟·永寧殿·永禧殿秋奉審時,判書當爲進參,而判書未差,景慕宮秋奉審時,次堂例爲進參,而參判趙昌夏,參議閔泳達,俱有身病,無以進參云。未差之代,政官牌招開政差出,參判·參議,竝卽牌招,何如?傳曰,竝許遞,與未差之代,今日政差出。
以吳光洙·洪宜燮·申鉉謨囚單子,傳于閔致憲曰,飭已施矣,分揀放送。
尹以吏曹言啓曰,兵曹佐郞趙信鎬,以其身病,呈狀乞遞,改差,何如?傳曰,允。
又以吏曹言啓曰,安奇道察訪徐昌洹,懿寧園守奉官金秉濟,俱以身病,呈狀乞遞,竝改差,何如?傳曰,允。
又以吏曹言啓曰,永平郡守玄興澤,以其身病,呈狀乞遞,改差,何如?傳曰,雲山郡守朴聖根相換。
有政。吏批,判書未差,參判宋秉瑞在外未肅拜,參議趙東協進,同副承旨尹進。
以吏批言啓曰,判書未差,參判宋秉瑞在外未肅拜,小臣獨政未安,何以爲之?敢稟。傳曰,只出緊任。
以尹秉綬爲副應敎,李淳翼爲禮曹判書,金綺秀爲同敦寧,宋世憲爲禮曹參判,李仁善爲敦寧都正,趙秉升爲禮曹參議,李鎬奭爲刑曹參議,閔種默爲知義禁,林芳洙爲安奇察訪,金禹用爲兵曹佐郞,朴暾陽爲注書。監理慶興陸路通商事務單金禹鉉,差下事,承傳。兵批,判書閔泳煥病,參判趙羲轍病,參議趙文夏病,參知金大鉉入直政事進,右承旨閔致憲進。
僉知三單具然旭,·張容鎭·閔種泌,大護軍金壽鉉,護軍南廷哲·趙昌夏·愼炳善·任興準,副護軍金炳稷·李南庸·李建容·柳道彙·宋鎭洙。副司直鄭圭燮·孔在範·鄭日永·洪鍾憲·趙範九·張益厚·陳甲鉉·李性默。副司果李容九·姜弼秀·金琪振,以上竝單付。
尹以吏批言啓曰,林川郡守尹成求,受由上京,還官中路,猝得身病,萬無還任之望,罷黜,何如?傳曰,海州判官金奎升相換。
尹啓曰,新除授注書朴暾陽,卽爲牌招察任,何如?傳曰,允。
吏批,再政。以李炳敎爲同春秋,盧爲工曹佐郞,鄭道淳爲禮曹佐郞,趙信鎬爲刑曹佐郞,韓敬根·張致良·鄭奎三·崔在道爲典籍,申泰健爲禁府都事,金錫洪爲懿寧園守奉官。護軍李禧泰今加資憲,前監察孫仲達,前都事李晉洙,已上今加通政,年八十加資事,承傳。親軍南營文案單朴夏鎭。
三政。兼春秋單盧。
吏曹判書前望單子入之,趙康夏添書落點。
參議內務府事柳疏曰,伏以臣聞忠孝之道,退家則盡心于親,進宦則竭力于君,臣雖無狀,未嘗不三復於斯言也。臣父年今七十有七,榮衛澌脫,筋力頓萎,喘喘焉無以冀朝夕,臣恒在左右,滫瀡刀圭,躬自看檢,猶不堪焦灼,而況長時離違,進退莫敢自由乎?老父倚門之情,如飢者之不得食,微臣陟岵之望,若痿人不忘起,區區肝膈,何以伸之哉?呈由歸養,縱有典式,乞暇辭陛,每涉瀆擾,臣於是退而不能盡心,進而莫效竭力,趁崎錡,罔知攸措,玆敢不避猥越,冒昧仰陳。伏乞聖慈,深軫孝理之政,俯察至切之衷,特許臣從便往來,不勝大願,臣無任云云。省疏具悉。所請依施。
上在景福宮。停常參·經筵。
自午時至人定,灑雨下雨,測雨器水深三分。
傳于吳有善曰,都承旨許遞,前望單子入之。承旨前望單子入之,南廷哲落點。兵曹口傳政事,副護軍閔泳達,副司果閔泳喆,以上竝單付。吳有善以奎章閣言啓曰,景慕宮望廟樓今秋大奉審,臣錫圭,與本宮提調閔種默·宗正卿,進詣展奉,奉審無頉之意,敢啓。傳曰,知道。又以弘文館言啓曰,新除授副應敎尹秉綬,時在忠淸道木川地,經筵入番事緊,請乘馹上來事,下諭。傳曰,許遞。又以刑曹言啓曰,以司謁口傳下敎曰,農圃有司李億石,庫直李興石配文還收,竝卽放送事,命下矣。謹依傳敎,罪人李億石·李興石配文還收,竝卽放送之意,敢啓。傳曰,知道。
義禁府啓目,平山前前府使任龍準,前府使韓聖根等原情云〈云〉。問目內辭緣,泛稱遲晩,韓聖根段,所當請刑是白乎矣,曾經侍從,勿爲請刑,載在法典,議處。任龍準段,刑推得情,何如?判付啓依允爲旀。任龍準段,除刑推議處爲良如敎。
義禁府啓目,歙谷縣監安昌烈原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
義禁府啓目,南平前縣監蔡慶默原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在景福宮。停常參·經筵。
注書朴暾陽病,代以金晩秀爲假注書。傳于尹曰,公事遲滯之中官洪宅柱,從重推考。傳于南廷哲曰,吏曹參議有闕之代,前望單子入之。吏曹參議前望單子入之,韓耆東添書落點。
尹啓曰,卽見兵曹草記,則今日午時量,京居幼學申泰衡爲名漢,謂有鳴冤之端,從光化西挾門入來,擊永化門云。闕門守直,何等嚴重,而有此攔入之擧,萬萬驚駭,常時不能禁飭之兵曹入直堂上,從重推考。郞廳及守門將,竝所當重勘,而本院請推之外,無他可施之罰,何以爲之?敢稟。傳曰,允。拿處。
金春熙以兵曹言啓曰,今日午時量,有一漢,攔入尙賢門,肆然擊永化門之際,被捉於別監,故捉致査問,則渠以京居幼學申泰衡爲名漢,謂有鳴冤之端,抱持原情,從光化〈門〉西挾門入來云。閤門重地,有此攔入之擧,常時不飭之失,臣不勝惶悚,而攔入之漢,移送秋曹,照法嚴繩,當該守門將,不可無警,令該府拿問處之,何如?傳曰,允。
尹以承文院言啓曰,謝恩兼冬至使,今旣差出矣,皇后冊立進賀詔書順付事,賜緞事,二起謝恩,以有方物磨鍊。歸政進賀詔書順付事,大婚禮成後加上皇太后徽號進賀詔書順付事,賜緞事。歸政後加上皇太后徽號進賀詔書順付事,賜緞事,賜物加賞事,參稅一項全行寬免事,七起謝恩,以無方物磨鍊,而今番齎去三節方物,皇后前如例磨鍊入送之意,分付該曹,何如?傳曰,允。
又以司僕寺提調意啓曰,本寺馬匹,每日定送,而猶爲不足,今番秋夕祭去馬,則自各宮房貰用之意,分付,何如?傳曰,允。
吏曹參議趙東協疏曰,伏以臣於銓佐之職,僥冒而蟠泊也久矣,見聞之極謏寡,而不勝其任,典格之太矇昧,而莫揜其瘢,不能者止,古人有訓。猶且恬然固有,當辭不辭,是豈臣全抛廉防,甘自放倒而然哉?誠以簡畀之隆眷特殊,感戴之寸衷自激,瀆擾是懼,占便是嫌,不敢以備例之讓,應文之具,遽暴於日月光下也。臣愚庸策名于朝,今十有餘年,外內揚歷,列于下大夫,隆天厚地,陶鎔若偏,臣之萬一報答,惟在筋力奔走,而時節起居,鮮趨鵷鷺之班,鄕山去來,甘作鳧雁之縱,義分俱虧,蚤夜皇怍。不意異渥,又復有隕,徒榮其身,竟瘝厥官,況臣氣稟脆弱,炎濕所傷,疾病闖作,飮噉梗滯,委頓旅邸,刀圭迭試,不可以時日望其倖痊,才焉而華掄玷矣,病焉而緊務曠矣。憂悶皇阨,靡所止屆,敢具章籲,仰溷聰聽,伏願聖慈,俯賜㦖恤,亟遞臣吏曹參議之任,俾便公私,千萬幸甚,臣無任云云。省疏具悉。所請依施。
己丑八月初九日辰時,上與王世子,詣眞殿。茶禮自內親行入侍時,行都承旨南廷哲,左承旨金昇圭,右承旨閔致憲,左副承旨金春熙,右副承旨吳有善,同副承旨尹,記事官朴暾陽,假注書丁大乾,記事官金鶴洙·曺萬承·鄭世源,原任提學鄭範朝,檢校提學金永壽,檢校直提學閔泳煥·金聲根·閔泳韶·趙東冕·洪淳馨,直提學閔丙奭·金宗漢,檢校直閣金文鉉·鄭夏源·閔泳達·兪鎭弼·李容泰,檢校待敎金弼洙·鄭寅昇·閔亨植·趙東潤·李垠鎔·金錫圭,以次侍立。時至,通禮跪啓請出次。上具翼善冠·衮龍袍,出齋殿門。通禮導上詣版位,通禮跪啓請鞠躬四拜,興平身,上行四拜禮,王世子行四拜禮,時·原任大臣·閣臣·宗親·文武二品以上皆行四拜禮。通禮導上詣盥洗位,上盥洗訖。通禮導上詣第一室尊所,監酌引詣神位前,北向跪,廷哲奉香,奉爐,上三上香,廷哲奉爵跪進,上執爵,以授,受奠于案上,上連獻三爵訖。引儀唱俯伏,興平身,上俯伏,興平身。次詣第二室·第三室·第四室·第五室·第六室,竝如上儀訖。通禮導上降復位,跪啓請鞠躬四拜,興平身,上行四拜禮,王世子行四拜禮,時·原任大臣·閣臣·宗親·文武二品以上俱行四拜禮訖。通禮跪啓請禮畢,領議政沈舜澤,判府事金弘集·金炳始進前奏曰,侵早勞動,聖體,若何?上曰,一樣矣。仍敎曰,日前東風,似有害於穡事矣,今已下霔,日氣快晴,甚幸矣。舜澤曰,伏幸矣。又奏曰,臣以內局事,有所仰達者矣。外道列邑之藥材進上,隨其土産,自有月令,而監封事體,所重尤別,量度便宜,允合通變。湖西所封藥材中左道二十七邑月令藥材,自今秋爲始,竝移屬於統禦營,使之專管封進事,分付該營,亦爲行會於該道臣,何如?上曰,依爲之。出擧條舜澤曰,政院日記纂輯事,曾有所仰奏,而迄今未遑矣。卷秩旣多,蒐錄甚繁,不容不設廳專管,依已例以日記廳爲稱,堂郞差出後,使之逐日仕進,分掌擧行,何如?上曰,依爲之。出擧條舜澤曰,堂后重建之役,不容虛徐,令度支斯速擧行,何如?上曰,依爲之。出擧條通禮導上還入齋殿,王世子隨入。仍命退,諸臣以次退出。
上在景福宮。停常參·經筵。
自人定至十一日開東,灑雨下雨,測雨器水深七分。
藥房提調趙秉鎬,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于尹曰,左副承旨·右副承旨竝許遞,前望單子入之。
尹啓曰,臣與左副承旨金春熙伴直矣,纔以許遞出去,伴直無人。左承旨金昇圭,所當牌招,而拘於廳規,不得請牌,何以爲之?敢稟。傳曰,牌招。承旨前望單子入之,徐胄淳·睦承錫落點。
尹啓曰,新除授承旨睦承錫,方在譴罷中,何以爲之?敢稟。傳曰,蕩滌敍用。
傳于尹曰,知義禁李敦夏,除拜多日,尙不出肅,是何道理?下義禁府推考。以申商雨·李心昌囚單子,傳于尹曰,飭已施矣,分揀放送。
尹以戶曹言啓曰,各道年分事目,從當磨鍊以入矣。災傷覆審,勿送敬差官,專委道臣,旣成近例,今年亦依此擧行事,分付,何如?傳曰,允。
又以侍講院言啓曰,新差典書官金蘭圭,時無職名,令該曹口傳付軍職,使之冠帶常仕,何如?傳曰,允。
又以統理交涉通商事務衙門言啓曰,慶興府使,旣兼監理慶興陸路通商事務之任矣。凡係大小事務,依三港例,直報于本衙門之意,著爲定式,監理慶興陸路通商事務關防,令該曹照例鑄成,斯速下送,何如?傳曰,允。
又以刑曹言啓曰,卽接黃海前監司趙秉轍文移,則白川郡徒一年半定配罪人李昌龍,限滿云矣。取考曹上配案,則李昌龍,以酗酒作挐罪,丁亥十一月定配,今以限滿的實,依法典放送後,徒流案頉下,分付道臣之意,敢啓。傳曰,知道。
義禁〈府〉啓目粘連,向前任龍準·韓聖根等亦,三手錢之雖云發送,尙未考尺,致此臚列,揆諸法意,有難參恕,竝只以此照律,何如?判付啓依允。
義禁府啓目粘連,向前蔡慶默亦,勘合考還,縱有分疏,當納愆滯,至登道啓,法意攸在,難以參恕,以此照律,何如?判付啓依允。
義禁府啓目粘連,向前安昌烈亦,初無由狀,擅自發行,旣涉乖當,遽爾還任,晏然視務,擧措顚錯,事體所在,極爲駭妄,以此照律,何如?判付啓依允。
統禦使閔應植疏曰,伏以臣職叨續貂,愧積踖鳳,縷控衷懇,竊冀體諒,而辭拙誠淺,未克孚格,反蒙優假,甚非如臣螻蟻,所敢承當,若怵義恭俟,虛縻是悚,疾聲亟請,荐瀆爲懼,臣情到此,亦云隘矣。奎華淸密,臣曷嘗彷彿乎?此而一往䃑礴,不自爲計,則罪增瘝曠,科陷玷汚,臣身顚踣,固不可恤,其將仰累則哲,何至若統禦之銜,管轄三省,節制百旅,改絃易轍,鞭算繁氄,而只以銘槧之一措大,强令擔夯,肩已赬矣,蹄亦穿矣。且臣質本脆弱,祟成水土,痰濕已痼,銷瘐戍削,尙何自力於剸理之地哉?參倚已熟,冒據無說,敢復刳瀝仰干。伏乞聖明,特垂憐㦖,將臣所有閣·梱兩銜,竝賜鞶遞,俾公務無遞,微分獲安焉,臣無任云云。答曰,省疏具悉。所辭中閣銜,依施。同敦寧金綺秀疏曰,伏以臣於日昨,伏奉除旨,以臣爲同知敦寧府事者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚,臣無任云云。答曰,省疏具悉。所請依施。
上在景福宮。停常參·經筵。
自開東至人定,灑雨下雨,測雨器水深二分。
閔致憲啓曰,新除授左副承旨睦承錫,右副承旨徐胄淳,竝卽牌招,何如?傳曰,允。又啓曰,左副承旨睦承錫,時在慶尙道順興地,斯速乘馹上來事,下諭,何如?傳曰,許遞,前望單子入之。承旨前望單子入之,李起鍾落點。
上在景福宮。停常參·經筵。
閔致憲啓曰,左副承旨李起鍾,今日不爲仕進,卽爲牌招,何如?。
尹以奉常寺都提調·提調意啓曰,各陵園秋夕祭享所用藥果煎造後,進上看品藥果二十立,依定式封進之意,敢啓。傳曰,知道。又以親軍營戶曹言啓曰,御寶七顆造成事,命下矣。始役吉日時,令日官金載霖推擇,則今八月十五日卯時爲吉云,以此日時擧行之意,敢啓。傳曰,知道。以兵曹言啓曰,今十四日,一內禁軍次,而該番將李載駿,身病猝重,無望供職云,改差,其代依承傳口傳擬入,何如?傳曰,允。
又以摠營言啓曰,本營軍司馬徐相耆,身病甚重,勢難察任,今姑改差,何如?傳曰,允。
又以義禁府言啓曰,知義禁李敦夏,義禁府推考事,傳旨,啓下矣。李敦夏,今方待命拿囚,而卿宰禁推,本府草記,待批下捧供,載在法〈典〉矣。李敦夏,係是卿宰,敢啓。傳曰,禁推分揀,仍任前職,卽爲肅命。
又以刑曹言啓曰,兵曹啓辭內,今日午時量,有一漢,攔入尙賢門,肆然擊永化門之際,被捉於別監,故捉致査問,則渠以京居幼學申泰衡爲名漢,謂有鳴冤之端,抱持原情,從光化西挾門入來云。閤門重地,有此攔入之擧,常時不飭之失,臣不勝惶悚,而攔入之漢,移送秋曹,照法嚴繩,當該守門將,不可無警,令該府拿問處之,何如?傳曰,允事命下矣。謹按律文,則大明律宮殿門擅入條,有曰,凡擅入皇城午門者,杖一百。罪人申泰衡,決杖一百後,懲勵放送之意,敢啓。傳曰,知道。
義禁府照目粘連,前縣監李容仁,矣本府議啓內,驛馬從乘,道啓指的,律例攸在,焉遣重勘?以此照律,罪杖一百收贖,告身盡行追奪,流三千里定配,私罪,奉敎依允。尹以義禁府言啓曰,時囚罪人李容仁,杖一百,流三千里定配照律公事,判付內,依允矣。李容仁,當定配所以入,而卽接戶奴呈狀,則以爲其上典母年七十一,無兄弟獨身,依法典許贖,爲辭矣。取考律文,則大明律存留養親條有曰,凡父母老疾應待,家無以次成丁者,若犯徒流,止杖一百,餘罪收贖。李容仁杖一百收贖,而流三千里定配,以其母年七十一無兄弟獨身,依律文收贖,只告身盡行追奪,放送,何如?傳曰,允。
義禁府照目粘連,平山前前府使任龍準,前府使韓聖根,矣本府議啓內,三手錢雖云發送,尙未考尺,致此臚列,揆諸法意,有難參恕。竝只以此照律,罪〈人〉任龍準·韓聖根等段,各笞五十收贖,解見任別敍,竝只私罪,奉敎依允爲旀,韓聖根段,功減一等爲良如敎。
義禁府照目粘連,歙谷縣監安昌烈,矣本府議啓內,初無由狀,擅自發行,旣涉乖當,遽爾還任,晏然視務,擧措顚錯,事體所在,極爲駭妄。以此照律,罪杖八十收贖,奪告身三等私罪,奉敎依允爲旀,功減一等爲良如敎。
義禁府照日粘連,南平前縣監蔡慶默,矣本府議啓內,勘合考還,縱有分疏,當內愆滯,至登道啓,法意攸在,難以參恕。以此照律,罪笞五十收贖,解見任別敍,私罪,奉敎依允。
上在景福宮。停常參·經筵。
傳于尹曰,再明日眞殿茶禮,當自內親行矣,該房知悉。時·原任大臣·閣臣·宗親·二品以上入參。
傳于尹曰,再明日眞殿茶禮時,東宮當自內行禮矣,該房知悉。春·桂坊及相禮,使之待令。
傳于尹曰,兼文學有闕之代,前望單子入之。吏曹口傳政事,尙衣主簿朴鍾夏,引儀李悳用,已上相換,尙衣別提洪鍾益,濟用主簿曺斗煥,已上相換事,承傳。
吏曹口傳政事,以宋淳鐸爲右通禮。兵曹口傳政事,以閔致儉爲內禁將。尹以吏曹言啓曰,卽接通禮院牒報,則以爲再明日眞殿茶禮親行敎是時,左右通禮,不可不備,而右通禮白義行在外,不得進參云。改差,其代口傳備擬以入之意,敢啓。傳曰,知道。
又以奉常寺都提調·提調意啓曰,各陵園秋夕祭享封餘藥果,全無甘味,致勤下詢,萬萬驚悚,祀典所重,與他尤別,苟致敬勤,豈敢若是?當該監造官之郞官,爲先汰去,拿問嚴勘。員役熟手,竝移送秋曹,照法刑配,而臣等之始不能覺察於煎造之際,竟乃不審而進上,溺職至此,惶恐待罪,敢啓。傳曰,知道。卿等勿待罪。
又以尙衣院提調意啓曰,僉正李象恂,在外未肅拜,主簿朴鍾夏,與別提洪鍾益,有親査相避,俱以呈訴。主簿尹榮斗,監刈出去,所重之地,曠直可悶,未肅拜·呈訴人,令該曹口傳他司相換,何如?傳曰,允。
李起鍾以親軍統衛營言啓曰,本營軍司馬閔哲勳,身病甚重,勢難察任,改差,何如?傳曰,允。又以摠禦營言啓曰,本營千摠許熽,身病猝重,勢難察任,改差,何如?傳曰,允。
判府事金炳始箚曰,伏以國家所愼重,莫祀典若,卽伏聞以太常所封各陵藥果封餘之品劣,致勤下詢,纔有本寺草記,臣不勝懍然悚蹙。臣職忝提擧,旣不能操飭於煎造之時,乃有此致謬於吉蠲之需,責在不職,罪實難逭,顧何可但諉郞吏,而晏若無所管攝乎?滿心悸栗,冒敢短籲自劾,伏乞聖明,亟降威罰,以重事體,而安微分焉。取進止。答曰,省箚具悉卿懇。此因事體而然也,非卿躬檢之事,何如是過引?安心勿辭。仍傳于尹曰,此批答,見史官,傳諭。
大護軍李敦夏疏曰,伏以臣聞涉泥之屨,不入繡戶,踣轍之御,不立驥塗,是乃臣今日所處之謂也。臣待罪北臬,三數年間,無一籌算,有百瘡疣,施措焉桑菜殊喜,彈鎭而匏觚失宜,管轄之內,卒見有折枝生響,打水起浪。其圈園之失檢,隄堰之不飭,反究繹思,無辭自容,而至於覈啓中臚列諸條,此皆覈事之所當然,而體段之不可拘者也。市歌嘔哇,採其正音,夜鏡姸媸,求其正照者,豈有不盡其十分而然也哉?臣不敢呶呶自辨於四聰之邇,而臣以儒素寒畯,家世駁落,性且孱拙,攀壁無依而若草寄生,涉世昧方而如水漬油。一乃心規規是守,固其甘忍窮餓,隨分自盡,而何些累或挈艱蠱,冗算卒撼晩節,不自量力,猥膺委畀,絲毫蔑績,涓埃靡效。瑕纇不掩於過眼,雌黃繼起於旋踵,芒背汗顔,蒙垢包羞,屛伏城外,昕夕俟勘,淵鑑孔昭,聖度覃覆,甫浹旬而薄竄旋宥,未周期而恩誥荐降,滓穢艮蹤,胡遽得此?臣於是懼惶蹙,愈有甚於雷威之初,反不省感祝之居先也。夫人臣事君之道,惟進退辭受爲重,而今臣所遭,尤烏敢曰平人道義上强引爲哉?處官焉已佩其不屑之號,行己也又加以喪廉之科,靦然復側於周行之列,而終乃與涉泥踣轍者同歸焉,則顧一身之僨敗尙矣,於擧世之嗤點何哉?只當革舊澡身,念絶振濯,投老田壠,歌詠聖化,矢心自枳,以終餘景,卽臣分內事耳,豈復有尺地寸進之望也哉?參前倚衡,承膺無路。伏乞聖慈,特垂鑑諒,亟鐫臣職,永刊仕籍,仍勘臣未盡勘之律,使朝綱得正,私分獲安焉,臣無任云云。答曰,省疏具悉。往事何必爲引?卿其勿辭行公。
吏曹正郞權潚疏曰,伏以臣於月前,妄投一疏,言不中理,經時未報,縮伏竢勘,我殿下聖度包荒,矜其愚而不之罪,繳下原疏,恩諭丁寧,如慈父之詔迷子,臣誠感激惶忸,無地自容。臣竊以爲官不必備,惟其人,熙朝庶官,何官不愼,而況南曺考功,胄筵橫經,尤豈夫夫之所可擬也哉?藻識足以旌淑慝,文學足以資啓沃,殆庶稱是官是職,其不宜輕畀也,審矣。臣以布衣,濫竊名籍,分外兜攬,偏荷恩眷,臣雖薤粉,何以報答?夫人臣之尋常受知者,尙皆殫誠竭慮,以酬其萬一,如臣愚賤,不啻朽壤之霑霈澤,枯木之遇陽春。式至今一餼一爵,無往非我殿下攸賜,殿下之臣,義則君臣,〈情〉實父子,每誦古人移孝爲忠之語,未嘗不三復激昂,圖報一念,耿結于中。且況我東宮邸下,英睿天縱,學問日就,八域含生之倫,莫不懽忻延頸,臣幸叨儲寀,獲聽講討,區區微忱,愈切願效一得。但家有父母,年過七耋,病淹床笫,氣息凘綴,臣無他昆季之可以供滫瀡省定,癃老倚閭之望,猶使行路悶歎,爲子之心,當復如何?事君日長,事親日短,顧臣之情事,良亦戚矣。老母貞疾,近尤添劇,奄奄有時日之慮,臣自聞此報,神魂飛越,歸省之心,如矢在弦。玆敢控籲於仁覆之下,以殿下孝理之政,當垂憐而典遂也。伏願聖慈,俯賜鑑諒,亟遞臣所帶銓郞與春坊之銜,仍許恩暇,俾便往護,以伸情私焉,臣無任云云。省疏具悉。所請依施。
上在景福宮。停常參·經筵。
傳于尹曰,禮房承旨,馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
傳于尹曰,政官牌招開政。
傳于尹曰,兼文學有闕之代,今日政差出。
傳于尹曰,有實病玉堂許遞,今日政差出。
傳于尹曰,銓郞未差之代,前望單子入之。
傳于尹曰,少尹外京兆堂上竝許遞,今日政差出。
傳于尹曰,魯城縣監閔東鎬,敦寧都正除授。
吏曹,敦寧都正單閔東鎬,除授事,承傳。
尹以吏曹言啓曰,恭陵令薛孝錫,以其身病,呈狀乞遞,改差,何如?傳曰,厚陵令朴璿相換。
又以吏曹言啓曰,司僕寺正閔亨植,工曹正郞盧,懿寧園守奉官金錫洪,俱以身病,呈狀乞遞,竝改差,何如?傳曰,允。
又以吏曹言啓曰,新除授宣川府使任敎準,以其身病,呈狀乞遞,改差,何如?傳曰,允。許用履歷。
又以吏曹言啓曰,魚川道察訪王彦商,以其身病,呈狀乞遞,改差,何如?傳曰,開城經歷宣俊采相換。
有政。吏批,行判書趙康夏進,參判宋秉瑞在外未肅拜,參議韓耆東進,同副承旨尹進。以閔啓鎬爲兼文學,尹始榮爲副應敎,李鍾七·尹泰興爲校理,宋世鉉爲副校理,尹宇善爲判尹,金晳根爲同敦寧,趙熙一爲左尹,嚴世永爲右尹,李命宰爲同成均,權潚爲司僕正,白時淳爲工曹正郞,權命燮爲禁府都事,閔致珏爲懿寧園守奉官,權昌燮爲宣川府使,兪致誠爲魯城縣監。林川郡守尹成永,海州判官金奎升相換。永平郡守玄興澤,雲山郡守朴聖根相換。魚川察訪王彦商,開城經歷宣俊采,以上相換事,承傳。
兵批,判書閔泳煥病,參判趙羲轍病,參議趙文夏病,參知金大鉉入直進,右副承旨徐胄淳進。僉知二單洪鍾烈·宋鍾淳。大護軍趙秉轍,護軍金九鉉·李乾夏·李根奭·金綺秀,副護軍趙東協·吳有善·睦承錫。副司直尹秉綬·鄭佑默·徐相耆·朴彝陽。副司果金承毅·玄用周,副司勇李圭完·崔錫命,以上竝單付。兼宣川鎭水軍僉節制使淸北水軍防禦使單,權昌燮。
吏批,再政。以李容泰爲兼司書,林正洙爲掌樂主簿,沈光澤爲禁府都事,金正九爲懿寧園守奉官,兼春秋單白時淳。三政。朴鍾夏爲監察。四政。鄭海遠爲引儀。禁府都事權命燮,懿寧園守奉官閔致珏,前守奉官金錫洪,以上今超通政,年八十加資事,承傳。銓郞前望單子入之,正郞鄭寅昇·權潚落點。
吏曹,兼文學單鄭寅昇。傳于尹曰,兼文學有闕之代,前望單子入之。傳于尹曰,知義禁李敦夏,疏批已下,尙不肅命,是何道理?卽爲牌招,如有違牌,勿爲呼望。
吏曹口傳政事,尙衣主簿尹榮斗,尙瑞主簿黃夔仁,已上相換事,承傳。兵曹口傳政事,摠禦營軍司馬單閔泳喆。
尹以奎章閣言啓曰,明日卽寶賢堂望奉審日次,臣進詣擧行之意,敢啓。傳曰,知道。
又以侍講院言啓曰,兼司書閔啓鎬,方以入直,移拜兼文學,下番闕直,事甚未安。新除授兼司書李容泰,卽爲牌招入直,何如?傳曰,允。又以侍講院言啓曰,新除授兼文學閔啓鎬,卽爲牌招察任,何如?傳曰,允。
又以侍講院言啓曰,卽接翊衛司所報,則今十五日眞殿茶禮親行敎是時,王世子自內行禮敎是時,有桂坊待令之命,而左洗馬李容德合三,無以備員云,何以爲之?敢稟。傳曰,獻陵參奉金龜洙,令該曹口傳相換。
上在景福宮。停常參·經筵。
藥房都提調沈舜澤,提調趙秉鎬,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃〈殿〉氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
徐胄淳啓曰,知義禁李敦夏,謂以情踪惶蹙,奉牌闕外,陳疏到院,原疏雖不得不捧入,事體所在,誠極未安。推考,何如?傳曰,允。
傳于尹曰,黃海監司留待。
尹啓曰,假注書金晩秀,有身病,勢難察任,今姑改差,何如?傳曰,允。金晩秀改差,代以黃岦爲假注書。
李起鍾啓曰,奏御文字,何等審愼,而今日監軍望單子,有所錯誤,致勤下詢,事甚疎忽,誠極未安。原望單子,使之改付標以入,而臣之矇然捧入,不勝惶悚,當該兵曹堂上,不可無警,推考,何如?傳曰,允。爾亦推考。
傳于尹曰,黃海監司入侍。
兵曹口傳政事,摠禦營千摠單鄭永澤,副司果單閔亨植。尹以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以弘文館言啓曰,校理徐相耆,許遞出去,上番闕直,事甚未安。副校理朴喜容在外,應敎李聖烈,新除授副應敎尹始榮,校理李鍾七·尹泰興,副校理宋世鉉,竝卽牌招,推移入直,何如?傳曰,允。又以弘文館言啓曰,應敎李聖烈,副應敎尹始榮,校理李鍾七·尹泰興,副校理宋世鉉,有身病,朴喜容在外,上番闕直,事甚未安。修撰尹兢周,副修撰李國應·申炳休,竝卽牌招,推移姑陞入直,何如?傳曰,允。
又以禮曹言啓曰,卽接前監役鄭國容所志,則以爲族侄基學,嫡妾俱無子,以其同姓十寸弟基元第二子貴朝,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記,事載在法典,而門長鄭國容所訴,旣如此,鄭基元第二子貴朝,立爲鄭基學之後何如?傳曰,允。
黃海監司吳俊泳書,王若曰,周家重屛翰之任,顧其任而不輕,虞廷勤岳牧之詢,微斯人而孰與,特出予心之惟簡,何待僉擧之允諧?睠彼黃海一區,卽我靑邱重鎭,水陸數千餘里,地稱鹽魚之饒,鈐轄二十三州。俗尙弓馬之技,若河東股肱之郡,燕軺往還,爲畿西唇齒之要,商舶輻湊,顧玆州爲重也別矣。當是時果屬之誰乎?惟卿,通鍊之材,謹厚其性,持心必先淸素,利器夙抱於廷謨,居官無愧龔·黃,良手已試於畿甸,故家趾美,旣擢卿月之斑,淸朝蜚英,宜畀宣風之職。玆授卿以黃海道觀察使兼兵馬水軍節度使都巡察使海州牧使。卿其祗服寵命,俯竭良猷,布政必法於甘棠,無有一夫之不獲,勵操尤勉於冰蘗,克明三考之成規。黜迷陟賢,助不足於秋省,蘇殘祛瘼,宣有脚於春和,自餘稟裁,悉有典憲。於戲,惟慈惠而庶可澤物,非公明則無以臨民,未足爲鄕里之榮,韓穉圭之建纛,慨然有澄淸之志,范孟博之登車,彈一心奉公之忱。佇夙夜而靡懈,體九重憂民之念,幸旬宣之有人,芙蓉夜月,葵忱有切於望北,蓬萊曉日,荃衷無憂於顧西,故玆敎示,想宜知悉。□□□□□□□□副護軍洪淳學疏曰,伏以臣於前月,伏蒙恩暇,歸視病母,少伸至情,而臣母年今七十八,素抱風痰之症,隨年增劇,奄奄委玆,轉側蠢動,必須臣扶將,藥餌調治,亦須臣躬檢。由限漸迫,典式莫敢違越,勢將不日復路,其何忍不顧垂危之狀,決然捨去乎?第念癃衰爲崇,設或少得差復,乍瘳旋發,劇歇無常,則在臣情理,惟當頻頻歸省,無貽後憾,而每請暇由,極涉瀆擾,臣於是情窮勢迫,罔知攸措矣。玆敢不避猥屑,悉佈衷懇,伏乞聖慈,俯垂鑑諒,特賜臣寬暇救護,仍許臣從便往來,俾專養老,不勝大願,臣無任云云。省疏具悉。所請依施。
己丑八月十五日辰時,上與王世子,詣眞殿。茶禮自內親行入侍時,行都承旨南廷哲,左承旨金昇圭,右承旨閔致憲,左副承旨李起鍾,右副承旨徐胄淳,同副承旨尹,記事官朴暾陽,假注書金晩秀,記事官金鶴洙·曺萬承,原任提學鄭範朝,檢校提學金永壽,檢校直提學閔泳煥·金聲根·閔泳韶·趙東冕·洪淳馨,直提學閔丙奭·金宗漢,檢校直閣金文鉉·鄭夏源·閔泳達·兪鎭弼·李容泰,檢校待敎金弼洙·鄭寅昇·閔亨植·趙東潤·李垠鎔·金錫圭,以次侍立。時至,通禮跪啓請出次。上具翼善冠·衮龍袍,出齋殿門。通禮導上詣版位,通禮跪啓請鞠躬四拜興平身,上行四拜禮,王世子行四拜禮,時·原任大臣·閣臣·宗親·文武二品以上,皆行四拜禮。通禮導上詣盥洗位,上盥洗訖。通禮導上詣第一室尊所,監酌引詣神位前,北向跪。廷哲奉香,奉爐,上三上香,廷哲奉爵跪進,上執爵,以授,受,奠于案上,上連獻三爵訖。引儀唱俯伏興平身,上俯伏興平身。次詣第二室·第三室·第四室·第五室·第六室,竝如上儀訖。通禮導上降復位,跪啓請鞠躬四拜·興平身,上行四拜禮,王世子行四拜禮,時·原任大臣·閣臣·宗親·文武二品以上,俱行四拜禮訖。通禮跪啓請禮畢,領議政沈舜澤,判府事金弘集·金炳始進前奏曰,近日日氣淸佳,侵早勞動,聖體,若何?上曰,一樣矣。仍敎曰,向日東風,爲慮穡事,而聞兩南消息,年形大有於畿·湖云矣。舜澤曰,兩南大登,而畿·湖亦豊矣。上曰,幸莫大矣。通禮導上還入齋殿,王世子隨入,仍命退,諸臣,以次退出。
己丑八月十五日酉時,上御興福殿。黃海監司入侍時,同副承旨尹,記事官朴暾陽,記事官金鶴洙·曺萬承,黃海監司吳俊泳,以次進伏訖。上曰,史官分左右。仍命黃海監司進前。上曰,海西幅員雖小,乃是海防重地也。近日弊瘼之比甚,人心之不古,無非由於沿海潛商之許多通行云,聞甚驚駭,將有政府外衙門關飭矣,以卿鍊熟,各別守防,隨事馳報也。俊泳曰,聖敎如此,謹當奉承,實心對揚,而才本蔑劣,不勝憧憧矣。上曰,延安南大池,本有防限,而近聞年來,多有起畓云,卿其下去後,卽爲嚴飭禁斷,起耕處這這濬治,依舊作池,勿失本池之幅圓,然後趁卽狀聞也。俊泳曰,謹承下敎,實心奉行矣。上曰,今日何處止宿,何日到界,交龜亦在何間乎?俊泳曰,出宿于門外,二十二日到界,二十五日交龜矣。上曰,善爲下去,實心做治也。俊泳曰,謹當盡誠做治矣。奏曰,宣諭別諭,何以爲之乎?上曰,出去爲之也。奏曰,黃海監司,當爲出送,而光化西挾門開門標信請出,何如?上可之。仍命黃海監司先退,又命史官就座,又命退,承史,以次退出。
上在景福宮。停常參·經筵。
閔致憲啓曰,左副承旨李起鍾,今日不爲仕進,卽爲牌招,何如?傳曰,允。
徐胄淳啓曰,同敦寧金晳根,右尹嚴世永,除拜後過三日不爲出肅,竝依定式推考警責,仍卽牌招察任,何如?傳曰,允。
注書朴敦陽病,代以李吉九爲假注書。
兵曹口傳政事,親軍統衛營軍司馬單趙秉輯。
以左副承旨李起鍾牌不進罷職傳旨,傳于閔致憲曰,只推。
徐胄淳以弘文館言啓曰,上番闕直,事甚未安。副校理朴喜容在外,宋世鉉陳疏,應敎李聖烈,副應敎尹始榮,校理李鍾七·尹泰興,竝卽牌招,推移入直,何如?傳曰,允。
又以統理交涉通商事務衙門言啓曰,海西鐵島等地,華商船貨之潛入售賣,狼藉入聞,故向有所關飭於平安·黃海兩道矣。卽伏見平安監司閔泳駿所報,則該島雜稅名目,已自本營啓聞撤罷,而該僉使擅復徵稅,致滋此弊云。違令犯禁,極爲駭惋,此不可尋常處之,鐵島僉使柳冀完,爲先罷黜,其罪狀,令攸司拿問嚴勘何如?傳曰,允。
副校理宋世鉉疏,伏以臣本以空疎蔑劣,不合於淸朝耳目之任,而猥參栢府之列,亦以屢次,居恒悚恧,如集于木,自知其僨誤也,審矣。第伏念月前,臣以臺職,懲討亂逆也,呂圭亨·徐相集·高時協,無端規避,終始恬然,天鑑孔昭,譴旨乃下。此非臣分所可參恕者,而臣職在聲討,不能早相規警,臺體由是而壞,朝綱以是而紊亂,心悚惶,恭俟重勘。聖度涵容,罰止薄警,拊躬循省,非罪伊榮,曾未幾日,恩敍特降,憲官瀛職,聯翩有旨,臣是何人,得此謬恩於日月之照乎?臣聞命感惶,歷日靡定,以此情踪,何敢晏然冒叨,玆敢忙陳短章。伏乞聖慈,遞斥臣職,仍治臣未盡勘之律焉。臣方自訟,不宜贅他,而區區憂愛,惟在聖學,顧今炎熱將盡,秋凉方新,廈氈隻日,頻賜召接,益勉聖益聖之德,克懋新又新之工,是所蘄祝之至。不避猥越,敢陳蕘說,伏乞聖明,澄省焉,臣無任屛營祈懇之至,謹昧死以聞。省疏具悉。旣已經勘,何必爲引?爾其勿辭察職,尾附事,當留念矣。
上在景福宮。停常參·經筵。
李起鍾啓曰,來二十一日朝參日次,而宣陵忌辰祭齋戒相値,頉稟之意,敢啓。傳曰,知道。
又啓曰,同副承旨尹,今日不爲仕進,卽爲牌招,何如?傳曰,允。
藥房口傳啓曰,卽伏聞承候官所傳之言,則中宮殿,以成滯之症,有靡寧之節,湯劑自內煎進云,下情不任區區伏慮之至。亟許臣等率醫官入診,詳察症候,議定湯劑,千萬顒祝,惶恐敢啓。答曰,知道。旣爲平復,卿等不必入侍矣。
藥房口傳再啓曰,俄徹中宮殿請診之啓矣。伏承旣爲平復之批敎,慶幸萬萬,而未蒙召接,不勝抑鬱,其在事體道理,詳承諸節,議定湯劑,不容少緩。伏乞亟許臣等率醫官入診,千萬顒祝,惶恐敢啓。答曰,知道。益臻平復,卿等不必入侍矣。
以同副承旨尹牌招不進罷職傳旨,傳于李起鍾曰,只推。
傳于李起鍾曰,右副承旨·同副承旨許遞,前望單子入之。
李起鍾啓曰,臣與右副承旨徐胄淳伴直矣,纔已許遞出去,伴直無人。右承旨閔致憲,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,尹命植·徐誼淳落點。
傳于李起鍾曰,備忘誤書之中官金萬祿,從重推考。以右承旨閔致憲牌不進罷職傳旨,傳于李起鍾曰,只推。李起鍾以弘文館言啓曰,副校理宋世鉉,疏批已下,卽爲牌招察任何如?傳曰,允。
又以統理交涉通商事務衙門言啓曰,慶興府使,旣兼監理之任矣。屬員不可不備,幼學朴逸憲·崔永祉,書記官差下,副司果韓灌錫,掌簿官差下,機器局司事梁宗彦,譒譯官差下,竝令該曹,口傳下批,何如?傳曰,允。
又以統理交涉通商事務衙門言啓曰,會寗書記官陳洪九加資,代幼學金錫龍差下,令該曹口傳下批,何如?傳曰,允。
崇政大夫督辦內務府事臣沈履澤,誠惶誠恐頓首頓首謹百拜上言于統天隆運肇極敦倫正聖光義明功大德主上殿下。伏以臣待罪太常,久矣。祀典攸重,何事不敬謹?而以各陵園秋夕享需造果事,致勤下詢,已不勝皇悚,繼伏奉提調査稟之口傳下敎。臣於常日,戒飭有孚,調和煎造,務得其宜,則封餘味品,豈容若是?旣失管檢,不職其職,此臣之罪也。事當直請改造,及期封進,而時日已迫,勢難容措,止竟囁嚅,未克殫誠,此又臣之罪也。郞官以下,雖已請勘,而苟欲蔽辜,臣實難逭,慄蹙靡措,伏地竢勘而已,玆敢冒悚自列,仰于威嚴。伏乞下臣司敗,亟議當律,以爲溺職者戒焉,臣無任屛營祈懇之地,謹冒昧以聞。答曰,省疏具悉。此卽事體而然也,何必爲引?卿其勿辭行公。
資憲大夫行龍驤衛大護軍兼知義禁府事臣李敦夏,誠惶誠恐頓首頓首謹百拜上言于統天隆運肇極敦倫正聖光義明功大德主上殿下。伏以臣卽一玞石耳,匪可與闐玉比也。管子曰,治玉者,攻堅則瑖者堅,攻瑖則堅者瑖,玉亦有瑖,瑖則不寶,玉且爲然,況玞石之通身疵類,百切難韜者乎?臣之罪累,眞可謂百切難韜。臣以寒素措大,外華龍鍾,素乏媚人之術,內賦鴻矇,全昧涉世之方,固其良分自枳,而妄側名塗,有若穎脫而自衒,白紛滾沒,終莫知止。前後歷揚,罔非濫竽,月滿器盈,鬼猜人罅,其必招災也審矣,臣自量臣空空蔑蔑,百隅無當也。故惟以兢愼二字,自以爲平生心箴,而苟眞劃一兢愼,風何自而生,浪何由而起乎?反隅知罪,無地自容,而夷考身事,竝與所守二字箴而終成敗瓠,尤將何所恃而更立晠世乎?夫朝家官人,衡石自在,雖閑慢職任,非其人不畀,而至若專對重役也。宜尤峻簡,靖恭濟濟,何患無人,而乃使滓累如臣者,復蹈宿硏,殆若非此莫可者然,徒滋衆惑,益增自愳。伏念我殿下,不遺玞石,陶甄而振濯之,期使玉成,而其於玞自玞石自石何哉?滿心恧蹙,已不知措躬之所,而溫批誕宣,恩牌繼降,聖恩雖極感泣,微尙轉益惶隘,寧被荐瀆煩猥之誅,實無寸進承膺之路。伏乞天地父母,復垂矜諒,竝鞶臣見帶之銜,仍加臣逋慢之律,以懲溺職速戾者之鑑戒焉,臣無任激切屛營祈懇之至,謹冒昧以聞。答曰,省疏具悉。已喩前批,何必如是更引?卿其勿辭行公。
上在景福宮。停常參·經筵。
南廷哲啓曰,新除授左副承旨尹命植,同副承旨徐誼淳,竝卽牌招,何如?傳曰,允。
藥房口傳啓曰,夜來中宮殿諸節,益臻康復乎?下情憧憧,不任伏慮,當進湯劑,不可不趁早議定,亟許臣等率醫官入侍,以爲診察之地,千萬顒祝,惶恐敢啓。答曰,知道。今旣快復,卿等不必入侍矣。
閔致憲以義禁府言啓曰,鐵島僉使柳冀完,爲先罷黜,其罪狀,令攸司拿問嚴勘事,傳旨,啓下矣。柳冀完,時在任所,依例發遣府書吏,交代後拿來,何如?傳曰,待待命拿囚。
上在景福宮。停常參·經筵。
義禁府啓目,尙州營將崔暾東原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
義禁府啓目,監造官奉常判官趙鎭卨原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付。啓,依允。
上在景福宮。停常參·經筵。
藥房都提調沈舜澤,提調趙秉鎬,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
進御生脈君子湯,自今日停止事,榻前下敎。進御拱辰君子湯,自今日五貼式,日次製入事,榻前下敎。
徐誼淳,以親軍壯衛營言啓曰,本營軍司馬韓光洙,身病甚重,勢難察任,今姑改差,何如?傳曰,允。
己丑八月二十日申時,上御萬慶殿。藥房入診入侍時,都提調沈舜澤,提調趙秉鎬,副提調南廷哲,檢校直閣兪鎭弼,假注書黃岦,記注官芮成質,記事官曺萬承,以次進伏。醫官李能基·李命錫·朴準鎔·洪哲普等進伏楹外訖。上曰,史官分左右。仍命大臣進前,舜澤進前奏曰,日氣漸冷,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。舜澤曰,醫官待令,使之入診乎?上可之。能基等以次入診訖。舜澤曰,脈候奏之。能基等曰,脈候左右三部調均矣。舜澤曰,調理湯劑,何以議定耶?能基等曰,生脈君子湯停止,拱辰君子湯,恐好矣。上曰,此時此劑,甚合調理矣。舜澤曰,方文筵退後,當正書入鑑矣。上可之。仍命醫官先退。舜澤曰,中宮殿患候,已承快復之批,然臣等尙切悶鬱。上曰,此必感滯之症,似是向日日氣不和之致,而今幸快復矣。舜澤曰,今已快復,然此時尤當調護也,臣等率醫官入診,何如?上曰,今不必入診,更觀後日,似好矣。上曰,今當秋熟之時,雨暘時若,年形必是豊登也。舜澤曰,所聞,果如聖敎矣。上曰,向者連幾日東風,禾穀無或受損否?舜澤曰,東風別無爲災,而近見忠淸監司狀啓,則公州等地,潦漲氾濫云。向熟之穀,想多沈傷之患,極切憧憧矣。上曰,潦漲所經之地,民失待秋之望矣,甚爲悶迫。上曰,諸道公納,尙不上來,未知緣何委所,其或民力,有所不贍而然歟?舜澤曰,今則早穀已登,民力必是少紓,而當此經用窘絀之時,公納延拕,實爲悶然,筵退之後,謹當另加申飭矣。上曰,大臣先退。仍命史官·就座,又命退,諸臣以次退出。
上在景福宮。停常參·經筵。
閔致憲啓曰,來二十五日朝參日次,而景陵忌辰祭正日相値,頉稟之意,敢啓。傳曰,知道。
傳于尹命植曰,宗廟·永禧殿·景慕宮展謁,以今二十七日爲之,傳于尹命植曰,慶興府使留待。
尹命植啓曰,密符親納,例也,而前黃海監司趙秉轍,謂有身病,使其褊裨替納,事甚未安,推考,何如?傳曰,允。
尹命植啓曰,假注書黃岦,有身病,勢難察任,今姑改差,何如?傳曰,允。
黃岦改差,代以金明濬爲假注書,傳于李起鍾曰,知義禁李敦夏,屢飭之下,尙不肅命,是何道理,更爲牌招,如有違牌,勿爲呼望。
傳于尹命植曰,慶興府使入侍。
傳于尹命植曰,判尹·少尹外,京兆堂上,竝許遞,前望單子入之。
京兆堂上前望單子入之,左尹李容翊落點。
閔致憲啓曰,新除授左尹李容翊,方在職牒還授中,何以爲之?敢稟。傳曰,蕩滌敍用。
以江原監司鄭泰好狀啓,啓下重囚連次逃失,惶恐待罪事,傳于尹命植曰,勿待罪事,回諭。
以忠淸監司李憲稙狀啓,正供所重,與他逈別,期限已過,典憲莫嚴,愆納之責,雖在邑倅,不能董飭之罪,臣固在焉,臣亦惶恐俟勘事,傳于尹命植曰,勿待罪事,回諭。
閔致憲,以兵曹言啓曰,本曹佐郞金禹用,身病猝重,呈狀乞遞,宿衛重地,不可久曠,今姑改差,何如?傳曰,允。
又以親軍壯衛營言啓曰,本營兵房李裕寅,不由將令,恣行法外之擧,至於道路觀瞻之駭然,爲先汰去,其罪狀,令該府拿問處之,何如?傳曰,允。
又以摠禦營言啓曰,本營千摠鄭永澤,身病猝重,勢難察任,改差,何如?傳曰,允。
又以義禁府言啓曰,卽接月令醫員朴文淵手本,則以爲,時囚罪人朱冕燮,猝得毒感,又添挾食,目下症形,實爲危劇云。罪人病勢如此,則一邊保放,一邊草記,載在法典矣。朱冕燮姑爲保放之意,敢啓。傳曰,知道。
義禁府啓目粘連,向前趙鎭卨亦,莫重享需,何等敬謹,而未能精備,事極悚駭,律例攸在,當勘焉逭?以此照律,何如?判付啓依允。
義禁府啓目粘連,向前崔曔東亦,饒戶剝割,旣係不法,侵虐平民,自有當律,以此照律,何如?判付啓依允。
己丑八月二十一日申時,上御萬慶殿。慶興府使入侍時,右承旨閔致憲,假注書李吉九,記洼官芮成質,記事官曺萬承,慶興府使金禹鉉,以次進伏訖。上曰,史官分左右。仍命慶興府使進前。禹鉉進伏訖。上曰,慶興異於他邑,而近多生弊云,撟救之方,詳細奏之也。仍敎曰,爾曾任此邑乎?禹鉉曰,臣於三年前,待罪此邑,在任爲二十五朔矣。上曰,以爾熟諳形便,特爲差遣,各別善治,可也。禹鉉曰,謹當殫力對揚矣。上曰,聞有移邑之論,而當以何處移邑乎?禹鉉曰,移邑于雄基之論,厥惟久矣。見今邑治衙廨盡頹,不可不重建,迨此時捨舊圖新,實爲勝算,故將以雄基爲定矣。上曰,此地通商,則稅關亦以何處經紀乎?禹鉉曰,設關,欲於兩國交界爲之,則撫夷之下,造山之上,最爲適中矣。上曰,此邑之民弊者奏之。禹鉉曰,慶興年例貢馬爲三疋,而遠路領納之費,每至斂民,若蒙限五年權減之處分,則民邑可以蘇醒,故惶恐敢達矣。上曰,更有爲弊者乎?禹鉉曰,春秋營納,爲一千六百兩而已,自政府,關飭安撫營,使之蘇醒間蠲減,則惠澤必已下究矣。上曰,亦有何撟救之可奏者乎?禹鉉曰,此土荒寒,居民日以流散,在今招徠安集之方,莫如慰悅民心,每年都試·公都會各一窠,依德源例,若蒙自邑試取之處分,則可爲儒武激勸之道矣。上曰,移邑·設關,此是兩件大事,經費當用,幾何?禹鉉曰,臣於此等工役,未有閱歷,何能預籌其多少乎?此邑若無材木,須取材於茂山地,待雹水流下,始可經紀,則不得不稍緩矣。上曰,通商之地,外國人觀瞻所在,物力雖云不敷,設關建廨等節,必須成樣,可也。禹鉉曰,謹當依下敎擧行,而會寗稅銀時在,亦劃下恐好矣。上曰,今日所奏及外他事件,一一就議于領相,以爲草記稟處之地,可也。禹鉉曰,謹依下敎,就議于大臣矣。上曰,如今發行,九月晦內,可以抵達乎?禹鉉曰,道路甚遠,若値雨雹,則恐難九月內到任矣。上曰,此地何時下雹乎?禹鉉曰,每於九月下雹矣。上曰,下去,事事善爲措處,期有成效之後,必卽上來,可也。禹鉉曰,聖敎及此,不勝惶悚萬萬矣。上曰,慶興府使先退,仍命承史,以次退出。
上在景福宮。停常參·經筵。
尹命植啓曰,同副承旨徐誼淳,今日不爲仕進,卽爲牌招,何如?傳曰,允。
傳于尹命植曰,藥院都提調有闕之代,前望單子入之,內醫院都提調前望單子入之,判府事金炳始落點。
以司謁口傳下敎曰,今二十七日宗廟展謁,仍詣景慕宮展謁後,謁永禧殿展謁矣。道路,以水標橋爲之,還宮作路,以銅峴爲之。
傳于徐誼淳曰,右副承旨許遞,前望單子入之。
以司謁車孝貞手本,別監徐德潤,無端逃走,以至闕直之境,令攸司從重科治事,傳于徐誼淳曰,逃走之習,極爲無嚴,令秋曹刑配。
徐誼淳啓曰,臣與右副承旨李起鍾伴直矣。纔已許遞出去,伴直無人,左副承旨尹命植,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,姜友馨落點。
以左副承旨尹命植牌不進罷職傳旨,傳于徐誼淳曰,只推。
兵曹口傳政事,親軍壯衛營軍司馬單李鍾七,摠禦營千摠單鄭周默。
兵曹,以李奎璿爲親軍營兵房。
兵曹,以李冕熙爲禁軍別將。
徐誼淳,以兵曹言啓曰,本曹佐郞李東郁,身病猝重,呈狀乞遞,宿衛重地,不可〈久〉曠,今姑改差,何如?傳曰,允。
又以兵曹言啓曰,禁軍別將李敏承,身病猝重,無望供職,呈狀乞遞矣。實病旣如此,有難强令察任,改差,何如?傳曰,允。
又以兵曹言啓曰,今八月二十七日大駕詣宗廟展謁,永禧殿展謁,景慕宮展謁時隨駕,營門當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之?敢稟。傳曰,統衛營兵丁二哨,摠禦營步軍二哨,騎士二番,統衛使率領,爲先廂,壯衛營兵丁二哨,摠禦營步軍二哨,騎士二番,壯衛使率領,爲後廂,禁軍三番隨駕,摠禦營步軍一哨,騎士一番,該營兵房代,領留陣,餘軍留營置之。
又以兵曹言啓曰,今八月二十七日大駕詣宗廟展謁,永禧殿展謁,景慕宮展謁時,王世子隨駕時,倍衛依前例磨鍊,而禁軍及先後牌軍兵,連以隨駕禁軍及先後廂軍兵,仍用矣。今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
領議政沈舜澤箚曰,伏以,臣於日昨診筵,粗伸起居之禮,仍效保護之誠,而退還私次,憊眩委綴,蓋臣自經炎濕,宿證雖苦,凡有趨走,不敢言病,一愆調將,筋力難以收拾,現今貌樣,實無自强動作之望,虛縻是悚,短籲敢臚。伏乞俯垂憐察,亟解臣內局之任,以便公私焉。取進止。答曰,省箚具悉卿懇,愼節奉慮,所辭藥院之任,今姑勉副,卿其安心調理。仍傳于徐誼淳曰,此批答,遣史官傳諭。
上在景福宮。停常參·經筵。
傳于徐誼淳曰,原任直閣南奎熙,馳詣景陵,奉審摘奸,仍留監祭,局內諸陵,一體奉審以來。
徐誼淳啓曰,行都承旨南廷哲,左承旨金昇圭廚院進,右承旨閔致憲,左副承旨尹命植不爲仕進,右副承旨姜友馨在外,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨姜友馨,時在忠淸道公州地,斯速乘馹上來事,下諭,何如?傳曰,許遞,前望單子入之。
傳于徐誼淳曰,政官牌招開政,承旨前望單子入之,姜落點。
徐誼淳啓曰,行吏曹判書趙康夏,參議韓耆東牌不進推考傳旨及罷職傳旨,今方捧入,而開政命下之後,如是違牌,事甚未安,參判宋秉瑞在外,判書更爲牌招,何如?傳曰,允。參議只推,待明朝一體牌招。
以左副承旨尹命植牌不進罷職傳旨,傳于徐誼淳曰,只推。
兵曹口傳政事,禁軍別將單李冕熙。
兵曹口傳政事,親軍壯衛營兵房單李奎璿。
徐誼淳,以吏曹言啓曰,贈諡忠文公金春澤延諡,定行於來九月初一日廣州北方面速達里鄕第云矣,敢啓。傳曰,知道。
又以內務府言啓曰,慶興府使,旣兼監理矣。凡干邊務,依他監理邑例,直爲修啓事,分付,何如?傳曰,允。
又以統理交涉通商事務衙門言啓曰,鐵山府使李彰夏,依已例電務委員差下,使之董察,何如?傳曰,允。
又以親軍統衛營言啓曰,本營軍司馬趙秉輯,身病甚重,勢難察任,改差,何如?傳曰,允。
又以義禁府言啓曰,江原監司鄭泰好狀啓內,通川前郡守南廷煥,不可以免罷,請勘置而勿論,令攸司稟處事,啓下。高城郡守趙寬在,爲先罷黜,其罪狀,令攸司稟處事,又爲啓下矣。南廷煥,前以重囚逃失事,方在待待命拿囚中,待就囚添問目捧供,趙寬在,時在任所云,依例發遣府羅將拿來,何如?傳曰,待待命拿囚。
又以義禁府言啓曰,崔曔東,係是流配,依法典不付功議以入之意,敢啓。傳曰,知道。
又以刑曹言啓曰,以司謁車孝貞手本,別監徐德潤,無難逃走,以至闕直之境,令攸司從重科治事,傳曰,逃走之習,極爲無嚴,令秋曹刑配事,命下矣。謹依傳敎,罪人徐德潤,嚴刑一次後,黃海道黃州牧定配所,卽爲押送之意,敢啓。傳曰,知道。
又以義禁府言啓曰,忠淸監司李憲稙狀啓內,天安郡守李承紀,稷山前縣監兪起濬,定山縣監李敏秀,瑞山郡守李哲應,鴻山前縣監李寬稙,保寧府使吳正善,恩津縣監金鍾遠,連山縣監趙重世,報恩郡守李敬翼,延豊縣監嚴柱興等,竝只罷黜,其罪狀,令攸司稟處事,啓下矣。吳正善,時在任所,而係是兼水使,依例發遣府都事,交龜後拿來,兪起濬,下去京畿安城地,李寬稙,以沃川郡守,時在任所,李承紀·李敏秀·李哲應·金鍾遠·趙重世·李敬翼·嚴柱興等,俱在任所云,依例發遣府羅將,竝拿來,何如?傳曰,待待命拿囚。
義禁府啓目,親軍壯衛營兵房李裕寅原情云云。傳旨內辭緣,泛稱遲晩,所當請刑是白乎矣,別軍職勿爲請刑,載在法典,議處,何如?判付啓依允。
義禁府照目粘連,監造官奉常判官趙鎭卨矣本府議啓內,莫重享需,何等敬謹,而未能精備,事極悚駭,律例攸在,當勘焉逭?以此照律罪,杖一百收贖,告身盡行追奪,私罪,奉敎依允。
義禁府照目粘連,尙州營將崔曔東矣本府議啓內,饒戶剝割,旣係不法,侵雹平民,自有當律,以此照律罪,杖一百收贖,告身盡行追奪,流三千里定配,私罪,奉敎依允。
京畿監司趙東冕疏曰,伏以,臣眇年菲才,猥叨重寄,自崧移畿,冥升無節,愧懼冞深。仍伏念臣賦命險釁,零丁孤苦,每奉恩誥,告喜無地,愴痛結轖,恒切靡逮,臣父祖墳塋,在抱川·永平等地,間緣公私靡暇,展省久曠,霜露怵惕,情理愈迫,而封域有守,不敢擅行,玆敢冒控衷懇,仰瀆崇聽。伏乞聖慈,俯垂矜許,臣旬日之暇,俾伸情私,不勝大願。臣無任云云。答曰,省疏具悉。卿其往省焉。
忠淸監司李憲稙疏曰,伏以,臣先世墳山,在於韓山·林川·木川·淸州等地,遠或爲百餘里,近或爲八九十里,雨露興怵,榟栢係戀,一番省掃,在臣情理所不能已,而秋務姑未旁午矣。簡率趨徒,從便往來,多有其例,玆敢馳驛陳籲,仰瀆崇嚴,伏乞聖明,俯垂鑑諒,特許臣往省,以伸情私焉。臣無任云云。答曰,省疏具悉。卿其從便往省焉。
上在景福宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
傳于徐誼淳曰,都承旨許遞,前望單子入之。
傳于徐誼淳曰,駐津督理駐津從事官留待,傳于徐誼淳曰,駐津督理駐津從事官入侍。
承旨前望單子入之,金九鉉落點。
徐誼淳啓曰,假注書金明濬,有身病,勢難察任,今姑改差,何如?傳曰,允。
金明濬改差,代以金相昊爲假注書。
兵曹口傳政事,副護軍單尹。
傳于徐誼淳曰,比安縣監李憲基,敦寧都正除授。
吏曹,敦寧都正單李憲基,今加通政除授事,承傳。
傳于徐誼淳曰,有實病玉堂許遞,今日政差出。
傳于徐誼淳曰,在外敦寧都正許遞,今日政差出。
傳于徐誼淳曰,同義禁許遞,今日政差出。
傳于徐誼淳曰,今日政遷轉守令,勿拘常格,各別擇差,未準朔中通擬入。
傳于徐誼淳曰,丹城縣監柳河均,前郡守尹錫奎,前縣監李昞權·李秉協,竝內禁將除授。
徐誼淳,以吏曹言啓曰,通禮院右通禮宋淳鐸,兵曹正郞金永薰,兵曹佐郞李東郁,禮曹佐郞朴圭能,成均館典籍趙淇一·李琬熙,懿寧園守奉官金正九,俱以身病,呈狀乞遞,竝改差,何如?傳曰,允。
又以吏曹言啓曰,典獄署參奉金宅圭,以其身病,呈狀乞遞,改差,何如?傳曰,允。陞六。
又以吏曹言啓曰,豊基郡守李敎英呈狀內,矣身受由上京矣。還官中路得病,萬無還官之望云,罷黜,何如?傳曰,寧海府使南學熙相換。
又以吏曹言啓曰,南部令王夔修,以其身病,呈狀乞遞,改差,何如?傳曰,典獄主簿金容觀相換。
又以吏曹言啓曰,宣川都護府使權昌燮,以其身病,呈狀乞遞,改差,何如?傳曰,允。許用履歷。
又以吏曹言啓曰,豊基郡守李敎英,寧海都護府使南學熙相換事,命下矣。豊基郡守李敎英,以前任靑松都護府使,方在解由未出中,寧海都護府使南學熙,以前任瑞興都護府使,方在解由未出中,何以爲之?敢稟。傳曰,勿拘。
姜,以育英公院言啓曰,本院事務,極涉浩繁,而司務二員,許久未差,其代內務府副主事閔象鉉·沈樂昇,竝差下,令該曹下批,何如?傳曰,允。
又以兵曹言啓曰,僉知中樞府事金宗源,以其身病,呈狀乞遞,改差,何如?傳曰,允。
又以兵曹言啓曰,兼司僕將具東奭,以其病難供職,呈狀乞遞,改差,何如?傳曰,允。
又以兵曹言啓曰,宣武祠守直官鄭憲淳,以其病難供職,呈狀乞遞,改差,何如?傳曰,允。
又以兵曹言啓曰,新除授椒島僉使申正均,身病猝重,時日之內,萬無登途赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,允。許用履歷。
又以兵曹言啓曰,內禁衛將閔致儉,羽林衛將鄭春基,文臣兼宣傳官金基龍,俱以病難供職,呈狀乞遞,竝改差,何如?傳曰,允。
有政。吏批,行判書趙康夏牌招不進,參判宋秉瑞在外未肅拜,參議韓耆東進,同副承旨徐誼淳進。以吏批言啓〈曰〉,行判書趙康夏牌招不進,參判宋秉瑞在外未肅拜,小臣獨政未安,何以爲之?敢稟。傳曰,只出緊任。以金容圭爲校理,鄭顯五爲副校理,宋奎會爲修撰,金炳翊爲右尹,金濟龍爲敦寧都正,李在祏爲兵曹正郞,吳濚澤·辛光五爲佐郞,洪圭爲同義禁,具然春爲宣川府使,尹在昌爲興海郡守,宋秉弼爲古阜郡守,閔致崙爲金堤郡守,金商絢爲比安縣監,宋憲琪爲丹城縣監,金錫烈爲泗川縣監,李貞儀爲重林察訪,任秉箕爲平邱察訪,恭陵令薛孝錫,厚陵令朴璿,以上相換,電報局委員單李彰夏育英公院事務二單閔象鉉·沈樂昇,副護軍崔允中·裵文述,前都正金奎熙,前五衛將李儀鉉·崔春鍾·安彙鶴,以上嘉善,副司果李重鎭·金耆馹·趙星九,前都事李重稙,以上今加通政,朝官年八十加資。
崇仁殿參奉加設單金錫桂。
兵批,判書閔泳煥進,參判趙羲轍病,參議趙文夏病,參知金大鉉入直,右副承旨姜進。以趙秉鎬爲知事,鄭雲龜爲同訓鍊,柳春浩爲僉知,李普憲爲訓鍊都正,安鶴善爲內禁將,李奎集爲兼司僕將,金泳奎爲羽林將,尹起元爲曹司衛將,金錫圭爲文兼,李在珪爲尙州營將,尹光國爲鐵島僉使,李賢稙爲巨文島僉使,申㯙爲椒島僉使,金在仁爲明月萬戶,護軍南廷哲·趙熙一·嚴世永·李敏承·金奎熙·李儀鉉·裵文述·崔春鍾·安彙鶴,副護軍李起鍾·徐冑淳·姜友馨·金定圭·朴海哲·李建鎬·鄭寅興·李奎曾·李載健·李載潤·閔東鎬·李中和·洪在璇·金耆馹·李重稙·李重鎭·趙聖九·李憲基,副司直朴喜容,副司果奉鎭滈·李敬鎬·潘若淵·尹兢周·李庭獜·朴德成·沈宜肅,以上竝單付,內禁將三單尹錫奎·李昞權·李秉協。
吏批,再政。以趙秉轍爲知經筵,鄭佑默爲司僕正,崔在澈爲右通禮,權泰植爲奉常判官,蔡相夏爲禮曹佐郞,承履祥·黃鍾岐爲典籍,李鳳稙爲統衛營文案,洪承運爲徽陵令,宋在五爲禁府都事,韓秀東爲懿寧園守奉官,李熙夏爲昌寧縣監,左尹單金炳翊,右尹單洪圭。
三政。趙鳳鎬爲宣陵令,鄭志喆爲刑曹佐郞,尹熙成爲懿寧園守奉官。
四政。宋完鎭爲司饔判官,徐殷淳爲溫陵令。
五政。李錫禧爲濟用判官。
六政。李章鎬爲永禧殿令,鄭基晩爲長興別提,南部令王夔修,典獄主簿金容觀,以上相換。豊基郡守李敎英,寧海府使南學熙,以上相換事,承傳。
七政。李顯稙爲慶基殿令,鄭海遠爲司饔別提。
八政。張基鍊爲引儀,洪祐德爲典設別提。
九政。朴鍾夏爲掌樂主簿,尹榮斗爲引儀。
十政。趙榮永爲監察。
十一政。朴健陽爲引儀。
十二政。邊錫運爲濟用主簿。
以慶尙監司金明鎭狀啓,熊川縣人命渰死事,傳于徐誼淳曰,人命渰死,若是夥多,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
以慶尙監司金明鎭狀啓,永川郡人命渰死事,傳于徐誼淳曰,當此農殷之時,民戶之漂頹,人命之渰死,若是夥多,聞甚矜惻,元恤典外,別加顧助,如有生前身還布,竝蕩減,未拯屍身,期於拯得,結構奠接之方,廟堂各別措辭分付。
徐誼淳,以弘文館言啓曰,上番校理臣李鍾七,以親軍壯衛營軍司馬,今日布捧上時,晝仕出去之意,敢啓。傳曰,知道。
又以奉常寺都提調意啓曰,祭享所用秋等中脯,今月二十四日始造之意,敢啓。傳曰,知道。
又以禮曹言啓曰,箕子陵尊崇之後,陵上補築及象設,丁字閣以下諸處營葺之役,方自本道,次第擧行矣。碑文,令文任撰出下送,而原節目中付標以入之意,敢啓。傳曰,知道。
又以親軍統衛營言啓曰,本營哨官朴世根外任代,哨長洪其吉差下,使之察任,何如?傳曰,允。
又以刑曹言啓曰,奉常寺官員,以都提調意啓曰,各陵園秋夕祭享封餘藥果,全無甘味,致勤下詢,萬萬驚悚,祀典所重,與他尤別,苟致敬謹,豈奠若是?當該監造之郞官,爲先汰去,拿問嚴勘,員役熟手,竝移送秋曹,照法刑配,而臣等之始不能覺察於煎造之際,竟乃不審而進上,溺職至此,惶恐待罪,敢啓。傳曰,知道。卿等勿待罪事,命下矣。謹按律文,則大典會通祭禮條,有曰祭物熟設時,若有不潔之事,刑推定配之文,書員宋貞基·金龍震·千興泰,庫直池珉植·李周華·黃昌淵,熟手李噲乭·鄭春成·金完根等,依此律各嚴刑一次後,貞基黃海道瑞興府,興泰白川郡,春成谷山府,龍震江原道鐵原府,噲乭狼川縣,珉植忠淸道報恩郡,周華鎭川縣,昌淵懷仁縣,完根溫陽郡定配所,當爲押送,而適値不用杖日,待用杖嚴刑後,竝卽押送之意,敢啓。傳曰,知道。
又以義禁府言啓曰,時囚罪人崔曔東,杖一百,流三千里定配,照律公事,判付內依允矣。崔曔東,杖一百收贖,告身盡行追奪,咸鏡道高原郡流三千里定配,而以議啓內辭意,具罪目,依例發遣府書吏,押送配所,何如?傳曰,允。
義禁府照目粘連,通川郡守朱冕燮,本府議啓內,任賂之是務,廩況之添補,數雖不著,竟致起鬧,囚供縱有分疏,法意難以曲恕,以此照律罪,杖一百收贖,告身盡行追奪,私罪,奉敎依允爲旀,功減一等爲良如敎。
慶尙監司金明鎭疏曰,伏以,臣以無似,猥叨重寄,居然歲且周矣。黽勉冒膺,若昧量入之戒,因循蹲據,秪速嫪戀之譏,顧何嘗材器足以對揚休命,智應足以幹當職思乎哉?直以義分是怵,事會攸迫耳。本道前秋大侵,殆往籍所罕覯也。環一路七十餘州郡,幾乎無禾,百萬生靈,如在漏般之中,岌岌乎朝莫溝壑,此時此任,可謂極艱之會也。苟非富樞密活靑州之籌畫,趙淸獻救越州之幹識,莫可擬議,而況以臣寡陋疎闇最居人下者當之,若涉溟渤,端倪莫測,如隕淵谷,憂懼傡集,繞壁彷徨,罔知所以爲計。猗我殿下,宵旰憂勤,救焚拯溺,特下米錢而賑之,優劃災結而蠲之,盛德至仁,淪肌浹髓,村無翳桑之餓,市有醉人之瑞,雖覆載之生成萬物,爺孃之喣育嬰孩,其何以加於此哉?臣忝在承流之職,縱不能發一謀劃一策,仰體南顧之憂,而惟其憑仗寵靈,回咷爲笑,得有今日,臣實與有榮焉。遂與列郡長吏·田野父老,北望拜稽,歌詠聖澤,伏不勝欽仰攢祝之至。雖然,如論道內大勢,有百其弊,更僕難數,正供愆滯,狃以爲常,還簿龐錯,枵然擁虛,迎送頻而吏民同瘁,徵斂繁而公私俱竭,奸僞以是而滋興,風俗以是而頹惰,匪類鴟張,聽聞駭怪,假帖狼藉,閭里繹騷,民生之倒懸,有如是矣。雖欲撫摩,而仁有所不及,雖欲振刷,而威有所不立,至若南營設始,亶出於詰戎之政,而制置尙多草創,支調終涉苟且,隊伍之齊整,饒稍之塗抹,猶患戞戞乎其難,況樽俎折衝,壁壘精采,臣豈其人也哉?矧復歉荒以後,全省,譬如人甫經大病,外邪雖祛,眞元未復,于斯時也,對投或緩,補瀉失宜,則將見膏盲而不可爲矣。其可一任庸醫,袖手伈泄而止乎?今臣,卽庸醫之尤者也,醫民之病尙矣。臣一己之病,亦不能自醫,臣之所患火祟脚症,已是畢生貞疾,而一自南來,內而水泉不伏,外而瘴濕交攻,浸淫銷鑠,日甚一日,以致脚力拘孿,步履蹣跚,少有動作,輒扶杖,或須人,此猶表證,而最其痰火之作孽,尤無以枝梧,方其極也,面背烘熱,如擁爐炭,胸隔煩悶,如墮烟霧,前之往往而發者,今則日三四作焉,從以胃敗而阻食,腹寒而溏泄,肌肉腹削,神思昏錯,種種形證,轉益奇怪,駸駸然至於收拾不得,循常之期會,按例之署押,亦有時停閣,以此見狀,尙何望剸煩而理劇,架滿而苴罅乎?古人云,强其所難强,必發狂疾,況强疾之難强者乎。及今卸重鏟冗,息慮養精,俾有以優游調將,則庶或有良已之望,此臣之所以丐免一念,不趐如執熱而思濯,見縛而求解也。孔子曰,天地之大德曰生,又曰,父母惟其疾之憂。殿下之於臣,天地也,父母也,臣安得不以向所謂南民生成喣育之澤,復有蘄幸於臣身乎?玆控疾痛之呼,冒瀆聽卑之下。伏願聖慈,特垂矜諒,將臣見帶藩銜,亟命鞶褫,俾公而無瘝曠之憂,私而蒙曲遂之恩,千萬幸甚。臣無任云云。答曰,省疏具悉。賑事雖畢,善後之道,又復在卿,卿其勿辭,益勉懷保之責。
左尹李容翊疏曰,伏以,臣遐土微踪,猥參朝籍,屢典州郡,乃至梱任,自顧湔劣,畢竟僨誤,以臣之愚,亦所預料,而年前道伯之論啓,按覈之臚列,其狀益著矣。苟究所犯,合寘何辟,而聖度天大,島配旋宥,歸伏鄕廬,自訟罪愆,以爲私分之安,千萬夢寐之外,京兆恩除,遽降於此際,聞命惶恧,不知措躬之所矣。臣雖愚昧,自同無故,抗顔冒進乎?玆敢短章自劾。伏乞聖明,亟收臣新授恩命,仍治臣未盡勘之罪,俾爲溺職者之戒焉。臣無任云云。答曰,省疏具悉。遂事,何必爲引?卿其勿辭行公。
己丑八月二十四日午時,上御萬慶殿。駐津督理駐津從事官入侍時,同副承旨徐誼淳,假注書李吉九,記注官芮成質,記事官曺萬承,駐津督理金明圭,從事官金商悳,以次進伏訖。上曰,史官分左右。仍命曰,駐津督理進前。上曰,卿爲曾經此任,則似當無慮,而今爲往來幾次乎?明圭奏曰,臣本愚昧,雖不堪此任,旣爲特蒙聖恩,三次來往矣。上曰,卿爲曾去時,李中堂間間相接,而有款熟之分耶?明圭奏曰,每於往來時,只見一二次,而且拘於相接之禮,未當親密酬酢矣。上曰,李中堂之顧念我國,不啻到底而已,近聞有異於前日云,未知何故而然也,第探裏許之如何,而且朴定陽事,善爲說辭,可也。明圭奏曰,謹當殫力奉行,而似是往來間訛說矣。上曰,行資几節,自戶曹昨日劃下,或無至急迫拘礙之端乎?明圭奏曰,賞賜厚重,伏不勝惶悚矣。上曰,火輪船,再明日到迫云歟?仍敎曰,再明日登船,則何日入去乎?明圭奏曰,專繫於風勢之順不順,而若無風雨所沮,此晦內可以得達矣。上曰,今爲登程,日內可抵仁川否?明圭奏曰,日已晩矣。明午後似可到矣。上曰,善爲往來也。明圭奏曰,聖敎至此,惶恐萬萬矣。上曰,駐津督理先退。仍命史官就座,又命退,承史以次退出。
上在景福宮。停常參·經筵。
夜自五更至二十六日開東,灑雨下雨,測雨器水深三分。
藥房提調趙秉鎬,副提調金九鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于徐誼淳曰,奉審閣臣入侍。
徐誼淳啓曰,玉堂上下番俱空,事甚未安,副校理宋世鉉呈辭在外,副修撰一員未差,應敎李聖烈,副應敎尹始榮,校理尹泰興,修撰李奭鍾,副修撰申炳休,新除授校理金容圭,副校理鄭顯五,修撰宋奎會,竝卽牌招,推移入直,何如?傳曰,允。
兵曹口傳政事,親軍統衛營軍司馬單趙秉健,哨官單洪眞吉,副司果趙秉輯。
尹命植,以吏曹言啓曰,卽接通禮院牒報,則今二十七日動駕敎是時,左右通禮不可不備員,而右通禮崔在澈,有身病,不得進參云,改差,其代口傳備擬以入之意,敢啓。傳曰,知道。
吏曹口傳政事,以朴淇鍾爲右通禮。
尹命植,以吏曹言啓曰,新除授木川縣監閔恒植,與統禦使閔應植,有四寸應避之嫌,法不當赴任,依法典改差,何如?傳曰,泰仁縣監趙性憙相換。
徐誼淳,以內務府言啓曰,以鬱陵島日人作弊事,修報未詳之越松萬戶徐敬秀,該道臣啓請罷勘矣。事係邊情,宜卽報營,而至於屢月之後,略陳其槪,誠極疎忽,道臣論啓,事禮卽然,而第念開拓未幾,此時遞易可悶,特爲分揀,姑令戴罪擧行,何如?傳曰,允。
又以弘文館言啓曰,校理金容圭,時在忠淸道鴻山地,修撰宋奎會,時在廣州地,經筵入番事緊,請竝斯速乘馹上來事,下諭。傳曰,許遞。
姜,以摠禦營言啓曰,本營騎士將洪大燮,身病猝重,勢難察任,改差,何如?傳曰,允。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
又以統理交涉通商事務衙門言啓曰,幼學李相采,本衙門主事加差下,令該曹口傳下批,何如?傳曰,允。
閔致憲,以義禁府言啓曰,今二十七日動駕時,大駕各差備都事,王世子各差備都事,當以十六員磨鍊,而都事申鉉謨,有身病,不得進參,一員未差,只有八員,無以推移,有身病都事,令該曹口傳相換,未差之代與假都事六員,亦令該曹口傳差出,以爲擧行,何如?傳曰,允。
又以義禁府言啓曰,京畿監司趙東冕狀啓內,陽川縣令高壎,爲先罷黜,其罪狀,令攸司稟處事,啓下矣。高壎,今方待命拿囚之意,敢啓。傳曰,知道。
又以刑曹言啓曰,慶尙監司金明鎭啓本中,開寧縣定配罪人林秉燮,放字書下矣。謹依書下,卽爲放送事,分付道臣之意,敢啓。傳曰,知道。
副校理鄭顯五疏曰,伏以,臣姿品儱侗,才識譾劣,不堪齒數於熙朝百執事之末,而倖竊科第,猥玷密邇,已踰涯分,惟以殫竭微忱,報答洪私,矢心自勉而已。乃於箚討韓容奭等三人也,僚臣之無端規避,固當請覈之不容少緩,而貿昧館規,以致僨誤,朝議厚恕,不之深究,聖恩涵貸,止於薄罰,諸僚臣竝被恩譴,臣亦罷職中一人耳。矇駿無省,稽忽違規,溺職之罪,在所難逭,歷月訟愆,惟俟重勘矣。不自意恩敍遽降,旋除薇垣,未及叩謝,玉署華誥,又下於夢想之表,聖度天大,德意如春,曲費造化,轉罪爲榮,無往非霜雪雨露之敎,而如臣無狀者,何以得此於聖明也?今何可自諉已勘,晏若無故,靦然冒進,重犯無忌憚之科也哉?廉防至重,艮限莫越,玆敢短章自效,仰瀆宸嚴。伏乞聖慈,亟遞臣新授之職,仍堪臣未盡勘之律,以爲具僚之警焉。臣旣俟勘之不暇,何敢贅及他說,而區區憂愛之忱,不能自已者,卽典學一事也,屬値漸涼之時,宜軫節嗇之方,縱未及隻日爲程,三晝爲接,而顧今春宮邸下,睿質天挺,溫文日就,其在養正之道,宜勤遇物之誨,體天行不息之理,懋日新惟懷之德,每在淸燕之暇,益加緝熙之工,選賢良正直之士,時以賜對,討論經史,鑑古證今,從諫法聖,俾有所觀感而興起焉。臣無任云云。省疏具悉。旣已經勘,何必爲引?爾其勿辭察職,尾附事,當留念矣。
己丑八月二十五日酉時,上御萬慶殿。奉審閣臣入侍時,同副承旨徐誼淳,假注書金相昊,記注官芮成質,記事官曺萬承,原任直閣南奎熙,以次進伏訖。上曰,史官分左右。仍命奉審閣臣進前。奎熙進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健元陵,陵上奉審則安寧,碑閣·丁字閣奉審則無頉,仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉,還詣景陵,仍留監祭,將事安寧之意,敢此仰達矣。上曰,諸陵陵上,俱爲太平,碑閣·丁字閣,亦無頉乎?奎熙曰,果爲無頉矣。上曰,何時將事,何時發行乎?奎熙曰,三更量將事,仍卽離發矣。上曰,路雖不遠,所經處農形,何如耶?奎熙曰,沿路穡事,果有大有之占矣。誼淳奏曰,奉審閣臣,當爲出送,而光化西挾門開門標信請出,何如?上可之。仍命史官就座,又命閣臣先退,又命退,承史以次退出。
上在景福宮。停常參·經筵。
自開東至申時,灑雨下雨,測雨器水深七分。
閔致憲啓曰,左副承旨尹命植,今日不爲仕進,卽爲牌招,何如?傳曰,允。
又啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
姜啓曰,卽者兵曹郞廳來言,明日動駕時,別侍衛不可不備,而判書閔泳煥,先廂統衛使進參,不得擧行云,何以爲之?敢稟。傳曰,次堂擧行。
傳于姜曰,今三十日當詣毓祥宮·延祐宮·宣禧宮展拜後,仍詣景祐宮展拜矣。該房知悉。
以親軍壯衛營新鍊兵丁演操時,將卒以下別單,傳于姜曰,正領官李容觀,許用兵使履歷,哨官李斗璜,守令待窠首先擬入,其餘通辯·哨丈·書記·糾飭·什長·兵丁,竝依判下施賞。
以親軍統衛營新鍊兵丁演操時,將官以下別單,傳于姜曰,兵房洪圭加資,哨官南錫麟,守令待窠首先擬入,其餘通辯·哨長·書記·糾飭·什長·兵丁,竝依判下施賞。
傳于姜曰,明日出宮內門路,以思政門爲之。
傳于姜曰,同副承旨許遞,前望單子入之。
姜啓曰,臣與同副承旨徐誼淳伴直矣。纔已許遞出去,伴直無人,右承旨閔致憲,所當牌招,而拘於廳規,不得請牌,何以爲之?敢稟。傳曰,牌招。
傳于姜曰,左副承旨許遞,前望單子入之,承旨前望單子入之,尹相翊·李愚冕落點。
姜,以吏曹言啓曰,臣謹依大臣筵奏,日記廳堂郞就議後,口傳單付以入之意,敢啓。傳曰,知道。
吏曹口傳政事,承政院日記廳堂上五單,行護軍朴容大,工曹參判金宗漢,副護軍金炳秀,參議內務府事金春熙,副護軍閔泳達,郞廳七單,司成金弼洙,吏曹正郞鄭寅昇,司果金思轍·閔哲勳·盧台鉉,奉常判官權泰植,司果朴台淳,已上差下事,承傳。
吏曹口傳政事,義禁府都事申鉉謨,監察金思瑗,已上相換事,承傳。
姜,以吏曹言啓曰,今此永陵修改,先告事由祭典祀官兼大祝副司果崔翼瑞,祭物奉進下去是如可,中路猝得身病,萬無進享之路云,改差,其代以禮曹佐郞鄭道淳塡差,原單子付標以入之意,敢啓。傳曰,知道。
又以吏曹言啓曰,卽接通禮院牒報,則明日動駕敎是時,左右通禮,不可不備員,而右通禮朴淇鐘,有身病,不得進參云,改差,其代口傳備擬以入之意,敢啓。傳曰,知道。
吏曹口傳政事,以閔泳喆爲兵曹正郞,以李在明·具用喜爲佐郞,以洪鍾憲爲右通禮。
姜,以弘文館言啓〈曰〉,下番闕直,事甚未安,修撰一員,副修撰一員未差,修撰李奭鍾,副修撰申炳休,竝卽牌招,推移入直副校理鄭顯五,疏批已下,一體牌招察任,何如?傳曰,允。又以兵曹言啓曰,明日動駕時,本曹郞廳守宮侍衛及各差備,當爲備員,而正郞金商德,奉命出疆,新除授佐郞吳濚鐸·辛光五,俱有身病,不得進參,今姑改差,其代竝令該曹,以在京無故人口傳差出,以爲進參之地,何如?傳曰,允。
又以統理交涉通商事務衙門言啓曰,慶興書記官朴逸憲,掌簿官韓灌錫,竝本衙門主事加差下,令該曹口傳下批,何如?傳曰,允。
上在景福宮。停常參·經筵。
大駕詣宗廟,入齋室後,藥房·內務府·內閣·政院·玉堂·銓郞口傳問安。答曰,知道。世子宮入幕次後,藥房·內務府·內閣·政院·玉堂·銓郞·春桂坊口傳問安。答曰,知道。大王大妃殿·王大妃殿,遣承旨問安。答曰,知道。景慕宮展拜,還入齋室後,藥房·內務府·內閣·政院·玉堂·銓郞·春桂坊口傳問安。答曰,知道。仍詣永禧殿,入齋室後,藥房·內務府·內閣·政院·玉堂·銓郞·春桂坊口傳問安。答曰,知道。世子宮入齋室後,藥房·內務府·內閣·政院·玉堂·銓郞·春桂坊口傳問安。答曰,知道。展拜還入齋室後,藥房·內務府·內閣·政院·玉堂·銓郞·春桂坊問安。答曰,知道。世子宮入幕次後,藥房·內務府·內閣·政院·玉堂·銓郞·春桂坊口傳問安。答曰,知道。還宮後,藥房·內務府·內閣·政院·玉堂·銓郞·春桂坊問安。答曰,知道。世子宮還宮後,藥房·內務府·內閣·政院·玉堂·銓郞·春桂坊問安。答曰,知道。
姜啓曰,司僕寺內乘來言捲簾,取稟。傳曰,捲三面爲之。
傳于李愚冕曰,宗廟冬享大祭,王世子攝行磨鍊,百官依例入參。
李愚冕啓曰,臣以大王大妃殿·王大妃殿,問安進去,下直之意,敢啓。傳曰,知道。
兵曹口傳政事,摠禦營騎士將單林道鎭。
閔致憲啓曰,卽者義禁府都事來言,今日動駕時,衛外擊錚罪人金善卿等四人,依例移送秋曹云矣。敢啓。傳曰,知道。
以慶尙監司金明鎭狀啓,進上藥材,山藥未及充實,限內不得封進,惶恐待罪事,傳于姜曰,勿待罪事,回諭。
李愚冕,以禮曹言啓曰,今八月三十日毓祥宮·延祐宮·宣禧營展拜,仍詣景祐宮展拜時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。又以奎章閣言啓曰,守宮檢校直閣徐相祖,待開門牌招,何如?傳曰,允。又以奎章閣言啓曰,大駕今已還宮,守宮檢校直閣徐相祖,依定式減下,何如?傳曰,允。
姜,以兵曹言啓曰,謹依下敎,隨駕·隨輿·軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,隨駕·隨輿·將校·軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,隨駕·隨輿與留陣軍兵等處,乾犒饋分給之意,敢啓。傳曰,知道。
己丑八月二十七日午時,上與王世子,詣宗廟·永禧殿·景慕宮展謁擧動入侍時,行都承旨金九鉉,左承旨金昇圭,右承旨閔致憲,左副承旨尹相翊,右副承旨李愚冕,同副承旨姜,記事官李載乾·朴暾陽,記事官金鶴洙·曺萬承·鄭世源,原任提學韓章錫,檢校提學金永壽,檢校直提學閔泳煥·金聲根·閔泳韶·洪淳馨,直提學閔丙奭·金宗漢,檢校直閣金文鉉·鄭夏源·金世基·尹·兪鎭弼·李容泰,檢校待敎金弼洙·鄭寅昇·閔亨植·李垠鎔,原任待敎趙東潤,檢校待敎尹雨植·金錫圭,副應敎尹始榮,副修襈申炳休,以次侍立。時至,通禮跪啓請外辨,上具翼善冠·衮龍袍,乘輿出思政門。藥房提調趙秉鎬,副提調金九鉉進前奏曰,侵早勞動,聖體,若何?上曰,一樣矣。王世子具翼善冠·衮龍袍,乘輿隨出。上仍詣勤政門外。通禮跪啓請降輿乘輦,上降輿乘輦。王世子隨詣勤政門。相禮跪請降輿乘輦,王世子降輿乘輦。上進發,由興禮門,出光化門,至宗廟大門外下輦所。通禮跪啓請降輦乘輿,上降輦乘輿,入宗廟大門,至降輿所。通禮跪啓請降輿,上降輿,入齋室,王世子隨詣,至下輦所。相禮跪請降輦乘輿,王世子降輦乘輿,由宗廟大門,仍詣齋室門外。相禮跪請降輿,王世子降輿,入齋室。傳曰,入齋室後及展謁後,東宮問安勿爲之。展拜時至,通禮跪啓請出次,上改具冕服出次。通禮跪啓請執圭,九鉉進圭,上執圭。通禮導上詣板位,西向立。相禮跪請出次,王世子改具冕服,執圭出次。相禮前導,仍詣板位。贊儀唱鞠躬四拜興平身,上行四拜禮,王世子再拜禮。九鉉進前奏曰,侍衛使之待令于西門外乎?上可之。仍由東階,入殿內,王世子隨入殿內,各室奉審訖。上還出,仍步詣永寧殿,入就板位,行四拜禮,王世子隨詣板位,行四拜禮,各室奉審如儀訖。上出殿門,通禮跪啓請釋圭,上釋圭,九鉉跪受。領議政沈舜澤,判府事金弘集·金炳始進前奏曰,晨夕頗寒,侵早勞動,聖體,若何?上曰,一樣矣。東風後仍雨,雨後日氣晴暖,可幸。領議政曰,今年雨澤甚均,秋日晴佳,年形大有云矣。上曰,然矣。九鉉啓曰,當該通禮擧行之際,服色失儀,事未前有,萬萬駭然,所當重戡,而本院請推之外,無他可施之罰,何以爲之乎?上曰,從重推考,可也。上還入齋室,離發時至,通禮跪啓請出次,上改具翼善冠·衮龍袍,出齋室門外。通禮跪請乘輿,王世子乘輿,出廟門降輦所。相禮跪請降輿乘輦,王世子降輿乘輦。通禮前導,上進發至景慕宮大門外。通禮跪啓請降輦乘輿,上降輦乘輿,由東夾門,至齋室門外。通禮跪啓請降輿,上降輿,入齋室。王世子隨詣,至景慕宮大門外。相禮跪請降輦乘輿,王世子降輦乘輿,由東夾門,至齋室門外。相禮跪請降輿,王世子降輿入齋室。展拜時至,通禮跪啓請出次,上改具冕服以出。通禮跪啓請執圭,九鉉進圭,上執圭。通禮前導詣板位,西向立,行再拜禮。王世子改具冕服執圭,隨詣板位,行再拜禮。上陞詣宮內,王世子隨詣宮內奉審,仍詣望廟樓,入就板位,行再拜禮,王世子隨詣板位,行再拜禮。上陞殿內,命閣臣捲帳,奉審訖。王世子隨詣,仍出殿門外。通禮跪啓請釋圭,上釋圭,九鉉跪受。九鉉仍啓曰,作門內車馬攔入,前後申飭,不啻截嚴,而今番又此淆雜,不遵申飭,致勤下詢,不勝惶悚,當該作門將領,所當重戡,而本院請推之外,無他可施之罰,何以爲之乎?上曰,記過,可也。上還入齋室,王世子隨入。少頃,傳曰,諸司預備,離發時至。通禮跪啓請出次,上改具翼善冠·衮龍袍,出齋室門外。通禮跪啓請乘輿,上乘興,出宮門外,至降輦所。王世子改具翼善冠·衮龍袍,出齋室門外。相禮跪請乘輿,王世子乘輿,出宮門外降輦所。通禮跪啓請降輿乘輦,上降輿乘輦,進發至宗廟前路。通禮跪啓請降輦,上降輦步過。相禮跪請乘輦,上乘輦,王世子隨詣乘輦。上進發至永禧殿紅箭門外。通禮跪啓請降輦乘輿,上降輦乘輿,入東夾門,至降輿所。通禮跪啓請降輿,上降輿入齋室,王世子隨詣,至降輦所。相禮跪請降輦乘輿,王世子降輦乘輿,隨詣齋室門外。相禮跪請降輿,王世子隨詣入齋室。展拜時至,通禮跪啓請出次,上改具冕服以出。九鉉進圭,上執圭,入就板位,行四拜禮。王世子改具冕服,行四拜禮,上陞詣殿內。奉審時,命史官·大臣入侍,大臣入侍訖。上曰,今番修改時,柱材之改豎,從某至某,凡幾箇也。領相曰,自二室,至五室後面,改豎三四箇矣。上命閣臣捲帳奉審後,還出神門外。上釋圭,九鉉受圭。仍敎大臣曰,棟樑之朽敗,墻壁之頹圮,如不修改,長夏憂慮,儻復何如哉?修改經夏,甚是萬幸也。領相曰,甚幸甚幸矣。上還入齋室,傳曰,諸司預備,當該通禮從重推考事,駕前下敎。傳曰,隨駕·隨輿·留陣軍兵,令各其營乾犒饋,當該作門將領記過事,駕前下敎。離發時至,通禮跪啓請出次,上改具翼善冠·衮龍袍,出齋室門外。通禮跪啓請乘輿,王世子乘輿,出殿門外降輦所。通禮跪啓請降輿乘輦,上降輿乘輦。相禮跪請王世子降輿乘輦隨駕,上還發至光化門,入興禮門。通禮跪啓請降輦乘輿,上降輦乘輿,由勤政門·入思政門,王世子降輦乘輿隨入。九鉉請標信解嚴,上還內,諸臣以次退出。
上在景福宮。停常參·經筵。
金九鉉啓曰,左副承旨尹相翊,今日不爲仕進,卽爲牌招,何如?傳曰,允。
傳于李愚冕曰,禮房承旨,馳詣受香諸處,奉審摘奸以來。
注書李載乾病,代以朴魯洙爲假注書。
以司謁口傳下敎曰,景祐宮正堂退抹樓鴉靑木面帳三部,樽所床座面紙及下排別紋席,餕餘進上盒袱紫的三幅袱十四件,移安廳窓戶及下排地衣,中排設廳窓戶及下批地衣,內神門三門鴉靑木帳三部,誠一軒退抹樓下排地衣,內齋室窓戶拜位廳柱根塗破傷處修改事,分付戶曹。
以左副承旨尹相翊牌不進罷職傳旨,傳于李愚冕曰,只推。
李愚冕,以議政府言啓曰,卽見江原監司鄭泰好狀啓,則昨今兩年公都會初擇及覆試,當爲設行,而儒生之際此往來,在所當念,竝爲姑停,待明年設行事,請令廟堂稟旨分付矣。年形雖占登稔,民情尙有艱窘,特依狀辭許施,何如?傳曰,允。
閔致憲,以兵曹言啓曰,今八月三十日大駕詣毓祥宮展拜,延祐宮展拜,宣禧宮展拜後,仍詣景祐宮展拜時,隨駕,營門當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,統衛營兵丁三哨,摠禦營步軍一哨,騎士二番,統衛使率領爲先廂,壯衛營兵丁二哨,摠禦營步軍二哨,騎士一番,摠禦使率領爲後廂,禁軍三番隨駕,摠禦營步軍一哨,騎士一番,壯衛兵房代領留陣,餘軍留營,置之。
又以兵曹言啓曰,今八月三十日大駕詣毓祥宮展拜,延祐宮展拜,宣禧宮展拜後,仍詣景祐宮展拜時,王世子隨駕時,陪衛,依前例磨鍊,而禁軍及先後牌軍兵,連以隨駕禁軍及先後廂軍兵仍用矣。今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
又以摠禦營言啓曰,本營別將權用國,身病猝重,勢難察任,改差,何如?傳曰,允。
又以摠禦營言啓曰,本營騎士將林道鎭,以前任尙州營將,尙在任所矣。領軍之職,久曠可悶,改差,何如?傳曰,允。
又以義禁府言啓曰,今三十日動駕時,大駕各差備都事,王世子各差備都事,當以十六員磨鍊,而本府都事十員內,一員未差,只有九員,無以推移,未差之代與假都事六員,竝令該曹口傳差出,以爲擧行,何如?傳曰,允。
兵曹判書閔泳煥疏曰,伏以,臣曩控微懇,乞解本兼諸務,諒由智不周而任不勝,試愈久而效愈蔑,而聖批靳許,惘然失圖。臣於尋常事務之應,凡百簿書之期,實無以勝於人,而受聖主之特知,榮寵徒竊,汔玆盤礴,不審我殿下,何所取而不聽其去也,爲國家計,爲臣身計,莫如一遞之爲得,而且臣有區區猥私,不可以事涉格外,泯然自阻。臣先父墳山,在於京畿龍仁地,朅來不過三宿,職事攸縻,久未展省,森然梓栢,常在夢寐,況値秋序,尤增怵惕,而將兵之臣,丐由尋鄕,典式之所不許,惟及今獲蒙恩諒,竝解諸職,俾不至瘝重務而阻至情,方可以公私兩幸。伏乞聖慈,垂體下之仁,特允辭免之懇,仍許往來之暇,千萬顒祝。臣無任云云。答曰,省疏具悉。卿其勿辭,從便往來。
義禁府啓目,陽川縣令高壎原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在景福宮。停常參·經筵。
金昇圭啓曰,右承旨閔致憲,同副承旨姜,今日不爲仕進,竝卽牌招,何如?傳曰,允。
李愚冕啓曰,明日大駕詣毓祥宮,入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。傳于李愚冕曰,太廟冬享大祭王世子攝行時,誓戒依例磨鍊,處所以景武臺爲之。
以右承旨閔致憲牌不進罷職傳旨,傳于李愚冕曰,只推。
李愚冕啓曰,卽者兵曹郞廳來言,明日動駕時,別侍衛不可不備,而判書閔泳煥,先廂統衛使進參,不得擧行云,何以爲之?敢稟。傳曰,次堂擧行。
傳于李愚冕曰,明日出宮門路,以思政門爲之。
姜,以吏曹言啓曰,卽接通禮院牒報,則明日動駕敎是時,左右通禮不可不備員,而右通禮洪鍾憲,有身病,不得進參云,改差,其代口傳備擬以入之意,敢啓。傳曰,知道。
吏曹口傳政事,以李商新·具用喜·李會龍爲右通禮。
李愚冕,以禮曹言啓曰,宗廟大享王世子攝行時,永寧殿一依親享時例,攝行祭擧行事,載在謄錄矣。來十月初四日宗廟冬享大享大祭王世子攝行時,同日永寧殿,遣大臣攝行事,依禮文擧行,何如?傳曰,允。
又以禮曹言啓曰,來十月初四日宗廟冬享大祭王世子攝行時,王世子省牲省器之節,依例磨鍊乎?敢稟。傳曰,依例磨鍊。
又以奎章閣言啓曰,守宮檢校直閣李承五,待開門牌招,何如?傳曰,允。
姜,以兵曹言啓曰,今此謝恩兼冬至使一行赴燕時,所把驛馬,預先分定,然後可無窘急之弊,今亦依例前期知委,而應把驛馬六十二匹內,忠淸道十三匹,全羅道十四匹,慶尙道二十五匹,來十月十五日京中逢點,江原道六匹,咸鏡道四匹,直送安州,來十月十八日逢點事,各道監司處行移,何如?傳曰,允。
又以司僕寺官提調意啓曰,濟州出來先運年例進上馬八匹,三名日進上馬六十匹,凶咎駑馬二十匹,前武衛所別卜定馬十匹,合馬九十八匹內,十四匹中路故失,四匹到本寺病留除,實納馬八十匹,禾毛色別單書入之意,敢啓。傳曰,知道。
又以義禁府言啓曰,明日動駕時,本府都事,當爲全數進參,而都事鄭寅默,身病猝重,不得進參,令該曹口傳相換,以爲擧行,何如?傳曰,允。吏曹口傳政事,禁府都事鄭寅默,繕工監監役李載覲相換事,承傳。
閔致憲,以刑曹言啓曰,因奉常寺草記批旨,員役熟手等照法刑配之意,已有所草記蒙允,而其中書員千興泰,今年爲十二歲矣。謹按律文,則大明律老幼不拷訊條,有曰年七十以上,十五以下不合拷訊,老小收贖條,有曰年七十以上,十五以下犯流罪以下收贖之文,依此律罪人千興泰,除刑訊收贖放送之意,敢啓。傳曰,知道。
義禁府啓目粘連,向前李裕寅亦,罔念法意之重,致此駭妄之擧,揆以典憲,有難容貸,以此照律,何如?啓依允。
義禁府照目粘連,親軍壯衛營兵房李裕寅矣,本府政啓內,罔念法意之重,致此駭妄之擧,揆以典憲,有難容貸,以此照律罪,杖一百收贖,告身盡行追奪,私罪,奉敎依允。
上在景福宮。停常參·經筵。
大駕詣敏祥宮,入齋室後,藥房·內務府·內閣·政院·玉堂·銓郞口傳問安。答曰,知道。
世子宮入幕次後,藥房·內務府·內閣·政院·玉堂·銓郞·春桂坊口傳問安。答曰,知道。大王大妃殿·王大妃殿,遣承旨問安。答曰,知道。毓祥宮·延祐宮·宣禧宮展拜,還入齋室後,藥房·內務府·內閣·政院·玉堂·銓郞·春桂坊口傳問安。答曰,知道。仍詣景祐宮,入齋室後,藥房·內務府·內閣·政院·玉堂·銓郞口傳問安。答曰,知道。世子宮入齋室後,藥房·內務府·內閣·政院·玉堂·銓郞·春桂坊口傳問安。答曰,知道。展拜還入齋室後,藥房·內務府·內閣·政院·玉堂·銓郞·春桂坊口傳問安。答曰,知道。世子宮還入幕次後,藥房·內務府·內閣·政院·玉堂·銓郞·春桂坊口傳問安。答曰,知道。還宮後,藥房·內務府·內閣·政院·玉堂·銓郞口傳問安。答曰,知道。世子宮還宮後,藥房·內務府·內閣·政院·玉堂·銓郞·春桂坊口傳問安。答曰,知道。
藥房提調趙秉鎬,副提調金九鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪官,口傳問安。答曰,知道。
姜啓曰,司僕寺內乘來言捲簾,取稟。傳曰,捲三面爲之。
尹相翊啓曰,臣以大王大妃殿·王大妃殿問安進去,下直之意,敢啓。傳曰,知道。
傳于李愚冕曰,禮房承旨,馳詣宗廟·景慕宮,奉審摘奸以來。
姜啓曰,今日還宮時,金華門開門標信,不爲啓請,致勤下詢,揆以事體,萬萬未安。臣之矇未覺察,不勝惶悚,當該兵曹堂上,不可無警,推考,何如?傳曰,允。爾亦推考。
又啓曰,兵曹判書閔泳煥掃墳事,今方出去矣。所佩命召及權察親軍統衛使命召·虎符·傳令牌,何以爲之,而將兵之任,不可一刻無摠察之人,何以爲之?敢稟。傳曰,仍佩往來。統衛使·摠禦使兼察。
又啓曰,統衛使·摠禦使兼察事,命下矣。兼察親軍統衛使李鍾健,卽爲牌招聽傳敎,何如?傳曰,允。
傳于姜曰,公事不審之中官高廷翼罷職。
傳于姜曰,晉州牧使趙弼永,摠務官兼差下。
注書朴暾陽病,代以李台健爲假注書。
兵曹口傳政事,摠禦營別將單朴善陽,騎士將單朴廷基。
左副承旨臣尹相翊,同副承旨臣姜等啓曰,卽伏見刑曹啓目判付下者,有韓容奭島置,柳智永島配之命矣。此囚所犯,苟論其罪,合置何辟?刑訊未究,輿憤愈沸,匪意特敎遽下,臣等非不知大聖人好生之德,而莫遏者公議也,莫嚴者王章也,臣等何敢以瀆擾爲懼,遽爾承順乎?職忝惟允,義難緘默,玆敢仰籲,伏乞聖明,亟寢成命焉。惶恐敢啓。答曰,知道。處分已下,卽爲頒布。
左副承旨臣尹相翊,同副承旨姜等再啓曰,敢效徼還之義,顒竢反汗之音,及伏奉批旨下者,不惟不賜開納,乃反有處分已下,卽爲頒布之命,臣等益不勝憂歎之至。罪犯深重,有若尋常罪囚之勘斷者然,揆以刑政,極爲失當,匡救居先,非不知荐瀆之爲懼,成命之下,奉行無路,玆敢疾聲更籲,伏乞亟許收還焉。惶恐敢啓。答曰,知道。惟允之地,不當如是持難矣。
左副承旨臣尹相翊,同副承旨臣姜等三啓曰,伏奉再啓批旨下者,兪音轉邈,衷情益菀,臣等非不知奉承爲恭,其於事關懲討,義在匡救何哉?此所以寧被方命之誅,不敢爲奉行之計也。伏乞更加三思,亟賜反汗焉。惶恐敢啓。答曰,知道。徒事煩啓,是何事體?卽速頒布。
李愚冕,以奎章閣言啓曰,明日卽寶賢堂朔奉審日次,臣進詣擧行之意,敢啓。傳曰,知道。
又以奎章閣言啓曰,大駕今已還宮,守宮檢校直閣李承五,依定式減下,何如?傳曰,允。
又以奎章閣言啓曰,檢書官鄭海運,有身病,勢難供職,今姑減下,仍付兼檢書官,何如?傳曰,允。陞六。
姜,以兵曹言啓曰,謹依下敎,臣閔泳煥,與左捕將臣李鍾健,右捕將臣韓圭卨,同爲開坐,火藥庫失火根因,在囚諸罪人等處,更加嚴覈,則統衛營執事田載豊所告,與前招小無差爽,故嚴棍更査,終無指的之語,主番軍文點石·李永根,巡更軍李昌甲,巡邏軍金允弘,上直書員朴道爀,摠禦營監官異熙成,摠禦營庫直張春植·朴喜永,書員趙宗順等,一一更査,未得端緖,故牢刑嚴覈,一向粧撰,終不直招矣。罪人等,以領率與守護之役,當此乖常之事,宜有聞疑見訝之告,而至於牢刑嚴査,又如是一直抵賴,尤極狡惡,竝嚴囚各該營後,伏俟處分之意,敢啓。傳曰,知道。屢飭盤詰,終無端緖,何可以渠輩之抵賴,令然參恕乎?自有筦庫不謹之罪,火藥庫當日守直之庫直,嚴刑遠配,其餘校卒,竝嚴棍懲勵,特此處分,雖出於斟酌,根因之竟未査得,甚非事體,自該營更加鉤覈。
又以司譯院都提調·提調意啓曰,通文館志續編,依原定式開印,而其編輯之役,刋榻之費,專使譯官,擔當擧行矣。今於訖役之後,不可無酬勞之政,校正官漢學堂上李廷模·朴載銑·高永周·李一泳·方徹鏞·李應昌·韓應參·安桂榮·李一溶·金冕奎·玄明運·李承鈺·金圭善·卞春植·李鍾岷·白義培·李漢翼·金載仁·韓敎序·朴敎承·洪冕祖·邊祐楧·安弘植·朴暾榮·洪奎鉉·玄膺侃·高永濬·金東徹,堂下白鼎培·卞觀植·姜漢秀·安永鎬,竝施加資之典,何如?傳曰,允。
義禁府啓目粘連,向前吳定善亦,火藥燒燼,雖在不虞,常時失飭,罪實難恕是白如乎,倉庫軍器失火守令公罪懸入,旣載法典,又有已例,今亦以此照律,何如?判付。啓,依允。
刑曹啓目,罪人韓容奭·柳智永等原情云云。嚴刑鉤覈之下,忍杖抵賴,終不直招,究厥情節,極爲痛惡,待拷限加刑得情,何如?啓,此輩卽蚩蠢愚昧,不識義理爲何件事之流,而乃敢捫舌於鄕曲之間,悖說悖擧,直是狂妄,何可責之以常情常理,所欲一問者,事體不得已也。今見所招,漫漶橫豎,都無把捉,愈知其全沒分曉,亦何足除究?特推好生之德,亦寓罔治之義,罪人韓容奭,嚴刑三次,遠惡島圍籬安置,柳智永嚴刑島配。
忠淸道·慶尙道幼學宋鍾夾·金容珏·李斗夏·金學圭·沈鍾晩·李奎煥·李濬相·李載淳·兪明源·郭雨鉉·成愰·鄭百源·韓百駿·金商皓·金中鎭·金天圭·兪炳文·洪鍾夏·姜永直·金昌烈·洪鍾晩·黃世淵·金東一·孟仁述·金濟根·鄭松圭·李敏台·金秉喆·趙東俊·柳亨魯·金夏容·鄭東弼·安器玉·沈相德·李在淵·李秉民·宋昌植·尹炳斗·申定均·黃義憲·鄭奎海·申泰永·黃浩淵·兪台源·李秉權·黃甲周·李奎錫·李秉連·金龍鎭·李源彩·李奎復·申錫孝·徐丙武·兪鎭克·李晩圭·李秉龍·兪鎭國·吳光宇·金商翼·金圭顯·鄭範淳·金衡圭·鄭寅澤·閔泳一·鄭台淳·徐相七·宋觀植·申錫河·魚有默·李寅晦·成錫五·姜鳳永·金永源·朴升東·趙承鎬·朴炳達·權春洙·金時翼·任學在·李喆宇·金周鉉·李容九·鄭龍淳·李造翼·金容直等疏曰,伏以,天道至仁,以生成爲德,而亦必有禍淫理,聖度寬容,惟忠恕是主,而不能無懲惡之刑,是以四凶罪而天下咸服,兩觀誅而國內大治,至若孟氏之斥楊·墨,程·朱之辟老·佛,豈其好辯而多事哉?蓋懼夫邪說橫流,惑亂人人,小則易方,大則易世,其害甚於洪水猛獸,而末流之弊,必至於無父無君故也。臣等以遐陬賤躅,學識蔑裂,雖不得裨謨猷於廟堂,曾不掇講義理於家塾,列聖朝培養之氣,配義理而不餒,我殿下化育之功,參天地而無忝,浩浩乎大同之世,但見山高而水淸,怪怪哉,一種之妖,詎料梟鳴而豕突。噫噫痛矣,今者砥平縣三賊,俱是尼尹之遺孽,素藏蠭蠆之毒,欲售鼷鼠之惡,醜詆忠賢,陰斥先王,其無嚴無憚之罪,固難容於覆載之間,故多士聯章而聲討,諸臺合辭而殫劾,則國家之棄此輩,奚異於朽草腐鼠,而奈之何?殿下,始終靳兪,薄施其罰,使輿情愈鬱,士論層激乎?昔我景廟,積年不豫,神精昏迷,不遑於萬機,以爲先王血脈,惟延礽君而已,爰立英考,冊封世弟,此固大聖人至公無私,爲宗社萬年之計者也。噫,彼耇·輝等諸賊,深忌世弟之濬哲,欲行梁冀之凶逆,封鎖宮門,阻遏視之路,憑托坤殿,願聞呼母之聲,姦情滿於胸臆,逆謀形於唇吻,如鬼如蜮,翼虛駕僞,甚至欲廢世弟而擇宗室。于斯時也,我英考,岌岌焉身寄虎吻,如坐網中,我太祖艱大之業,危若累卵,嗚呼,尙忍言哉?是以忠獻公臣金昌集·忠文公臣李頤命·忠翼公臣趙泰采·忠愍公臣李健命,壯心塡海,苦膽憂天,排闥請對,建白世弟之代理,此固出於大經大法也,天顔和暢,卽席允兪,其擎天措泰之功,可以與日月爭光,而求之史牒,寔罕其儔矣。夫何耇·輝諸賊,痛恨姦計之不售,亦恐因此而得禍,操心俞危,慮忠兪深,千岐萬轍,交結構煽者,皆盜弄國柄,矯制嫁禍也,曷嘗有一出於景廟之處分者乎?終焉四大臣忠賢,闔門屠戮,思功悼枉,智愚同痛,故睦虎龍,是告變者,而不願僞勳之錄,尹忠敎,是拯之子,而不參討逆之科,益秉彝之天,人所同得,而皮裏之春秋,不能無內省自疚之故也。況李益炡等六十餘人,乙亥自服之疏,尤可見義理之難誣,鐵限之莫越也。逮夫英考之卽祚也,睿心遠暢,淵思遐通,恩踰冬日,威隆秋霜,而文忠公臣閔鎭遠,抽肝擢膽,黼黻皇猷,論政若訴冤,進忠如趨利,以褒忠旌賢爲大經,以斥黨削姦爲急務,凡所以鑠金銷骨·撓虎漂山之輩,蕩然一空,則此非天生令公,以爲社稷者歟?國是之大定,迄今數百餘年,孽畜之韓容奭輩,跳踉闖肆於太平無事之時,斥呼先正臣文正公宋時烈之名字,肆然論斥,乃欲障百川而橫流,易一世而背陽,此果禮可繩而法可糾者乎?嗚呼,宋先生,孝廟之師傅,而紫陽後一人也,邃學大義,金石之所不渝,鬼神之所可質,則幺麽怪鬼輩,焉敢乃爾於今日乎?又況四大臣忠貞大節,英考之股肱,宗社之棟樑也。今若反斥之以凶逆,則伏不審我英考之神孫,不誅此凶逆,則天下萬世後,亦未知殿下爲何如主也。臣等思之至此,誠不覺骨驚而膽戰。凡今之北面於殿下者,孰肯與此賊,共戴一天乎?噫,彼容奭,雖是蟣虱之微,罪犯罔赦,斷不可以不誅也。柳智永,則引誘驛隷,行賂校宮,免其賤改其姓,而撰其蹟,遽擬於安文成公之故事,此固斯文之亂賊也。本縣監李承喜之阿好貪賂,自比於天王之賜姓,此豈人臣之所敢爲也?及士論之峻發也,反如威罰,甘心死黨,不顧義理之攸在,自蹈綱常之科,是果有四心者耶?嗚呼,尺蚓穿堤,能漂一邑,村煙泄堗,致災千里,姦不可以容小,漸不可以致長者,實由此故也。況此三賊,校儒也,邑宰也,釁生於偏黨,以辛壬之四凶,反稱義理之當然,陰斥英考於不敢言之地,此豈非聖世之妖孽而亂賊乎?此輩之不可容貸於聖明之世,非但一世之公議,抑亦萬世之公議也。伏乞聖神,廓揮乾斷,亟行天討,斬韓容奭之黨,以正誣先朝斥先正之罪,誅徐相集之徒,以示春秋黨與必治之義,則邪說熄·世敎隆,庶幾使魑魅滅影,狐狸絶跡,不得復肆於聖明之域矣。此是我國家萬億年無疆之休矣。臣等無任云云。答曰,省疏具悉。已有斟酌處分,爾等亦當諒悉,其勿更煩,退修學業。
己丑八月三十日午時,大駕與王世子,詣毓祥宮·延祜宮·宣禧宮·景祐宮擧動入侍時,行都承旨金九鉉,左承旨金昇圭,右承旨閔致憲,左副承旨尹相翊,右副承旨李愚冕,同副承旨姜,記事官朴暾陽,假注書朴魯洙,記事官曺萬承·鄭世源,原任提學韓章錫,檢校提學金永壽,檢校直提學閔泳煥·金聲根·閔泳韶·洪淳馨,直提學閔丙奭·金宗漢,檢校直閣金文鉉·鄭夏源·金世基·尹·兪鎭弼·李容泰·金弼洙,檢校待敎鄭寅昇·閔亨植,原任待敎趙東潤·尹雨植,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調趙秉鎬,副提調金九鉉進前奏曰,侵早勞動,聖體,若何?上曰,一樣矣。由勤政門出,通禮跪啓請降輿乘輦,上降輿乘輦,仍出光化門進發,王世子乘輦,隨詣至毓祥宮大門外下輦所。通禮跪啓請降輦乘輿,上降輦乘輿,入東挾門,至齋室門外。通禮跪啓請降輿,上降輿,入齋室,王世子隨詣入次,諸臣侍立。展拜時至,通禮跪啓請出次,上仍具翼善冠·衮龍袍出次。通禮導上行,步詣版位,王世子出次,詣版位。贊儀唱鞠躬再拜興平身,上行再拜禮,王世子行再拜禮,百官行再拜禮,上陞自東階,詣廟內奉審訖。通禮導上出西挾門,詣冷泉亭版位,西向立。通禮跪啓請鞠躬四拜興平身,上行四拜禮,王世子行四拜禮,百官行四拜禮,仍陞詣亭內,奉審訖。傳曰,延祜宮·宣禧宮展拜時,百官行禮置之。傳曰,永昭廟·文禧廟,遣左副承旨奉審以來。傳曰,宜嬪廟,遣內侍看審以來。傳曰,還宮時門路,以秋成門·神武門爲之,內門路,以廣臨門爲之。昇圭進前奏曰,雲劍差備,擧止駭妄,萬萬惶悚,所當重勘,而本院請推之外,無他可施之罰,何以爲之乎?上曰,事過後拿處,可也。駕前下敎通禮導上詣延祜宮,入版位。通禮跪啓請再拜興平身,上行再拜禮,王世子行再拜禮,仍陞詣廟內,奉審訖。通禮導上詣宣禧宮,入版位,通禮跪啓請鞠躬再拜興平身,上行再拜禮,王世子行再拜禮,仍陞詣廟內,奉審訖。通禮跪啓請禮畢,上入小次,王世子隨入,仍命承史權退。少頃,通禮跪啓外辦,上仍具翼善冠·衮龍袍,出齋室門外。通禮跪啓請乘輿,上乘輿,出大門外進發,王世子乘輿,隨詣至景祐宮大門,由東挾〈門〉入,至齋室門外。通禮跪啓請降輿,上降輿,入齋室,王世子隨詣,入少次。少頃,展拜時至,通禮跪啓請出次,上仍具翼善冠·衮龍袍出次。通禮導上行,步詣西神門入就版位,王世子隨詣入版位。贊儀唱鞠躬再拜興平身,上行再拜禮,王世子行再拜禮,百官行再拜禮。上陞自東階,詣廟內,奉審訖。通禮導上出西挾門,詣誠一軒版位,西向立。通禮跪啓請鞠躬四拜興平身,上行四拜禮,王世子行四拜禮,百官行四拜禮,仍陞軒內,奉審訖。傳曰,和嬪廟,遣內侍看審以來。通禮跪啓請禮畢,上入少次,王世子隨入,仍命承史權退。傳曰,隨駕·隨輿與留陣軍兵,令各其營乾犒饋。還宮時至,通禮跪啓請外辦,上仍具翼善冠·衮龍袍,出齋室門外。通禮跪啓請乘輿,上乘輿,出大門外進發,王世子乘輿隨出,由秋成門·神武門,入廣臨門,王世子隨入。九鉉請出標信解嚴,上還內,諸臣以此退出。
上在景福宮。停常參·經筵。
李愚冕啓曰,來初五日朝參日次矣,敢稟。傳曰,停。
禮曹,今九月二十五日,中宮殿誕日陳賀時,應行節目,參考前例磨鍊爲白去乎,依此擧行,何如?判付啓曰,權停爲良如敎。
李愚冕,以奎章閣言啓曰,卽接內需司牒報,則咸興·永興兩本宮十月別大祭造燭封香吉日,今月初十日卯時,衣襨香燭祭品奉詣吉日,同月十一日辰時俱吉云,以此日時擧行之意,敢啓。傳曰,知道。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,今九月二十五日中宮殿誕日陳賀時,王世子致詞陳賀之節,依例磨鍊乎?敢稟。傳曰,權停。
姜,以兵曹言啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,隨駕隨輿將校軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,隨駕隨輿與留陣軍兵等處,乾犒饋分給之意,敢啓。傳曰,知道。
領議政沈舜澤疏曰,伏以,臣獨秉勻軸,贊理岡效,不待衆訕,自知積戾,血籲之控,恩斥之丐,蓋已屢矣。茫茫九閽,高而莫格,公私之間,狼狽滋甚,捫心自失,對人有靦,臣於是,非不知積誠更懇,必準乃已,猶且不敢,汔玆苟冒者,豈有他哉?亶以勉留之勤爲感,瀆聒之煩爲悚,一日二日,强所難强,實由乎怵臣分敬君命,而却有何謨猷籌裨補於國虞民窮者乎?況臣狗馬賤疾,前已罄悉,而自經步濕,化出百崇,外縮內眩氣,不升降,澌綴之狀,醜穢之證,難以縷陳,人有恒言,必曰眠食,不眠不食,其何以生,凡此非一朝一夕之故,卽臣年老氣衰之所由來,而如水漸漬,如火暗爍,其無轉危於將頹,望倖於已劇,有不俟醫者而決,此所謂殆天所廢也。夫以有國機務之重且大,一委於臣,臣病如此,事勢之甚掣礙,體貌之太苟簡,有不可以言盡者矣。臣又思之,其才雖曰不逮,尙可以冒沒而效忠,其病至於無奈,亦何能彈束而涖務乎?所以目下不得不去之端,惟病爲之先焉。此豈但自己性命之關係而已也?以我殿下日月之明,庶垂鑑燭,而今臣惓惓之衷,區區之願,實是爲國,非爲身圖。惟聖慈,天地父母於臣,生成顧復,得有終始,亟解臣議政摠理之銜,而俾臣釋負就閒,安意調病,則從玆餘生,皆我聖明賜也。臣無任屛營祈懇之至,謹冒昧以聞。答曰,省疏具悉卿懇,予於卿,眷毗之專,托付之重,初無間然,卿亦由是而一擔擔了,不以燥濕夷險,而異其趣避,予亦以是,而恃卿之愈篤,而望卿之愈切矣。忽玆巽辭於虞憂轉劇之日者,不得其說,卿雖以愼節,謂將不得不去,而予則曰,一國之毛髮俱病,不啻如卿之暫時美恙,如其病到劇,而醫乃釋手,抑亦曰無治已乎?以卿鎭物之量,憂國之誠,斷不宜此時言私,而且今廟堂之上,只有卿一人,亦無取推諉,則尤不可一日曠務,卿其體此至意,更勿爲辭,益究彌綸之策,是所厚望焉。仍傳于姜曰,此批答遣史官傳諭。
上在景福宮。停常參·經筵。
閔致憲啓曰,左副承旨尹相翊,今日不爲仕進,卽爲牌招,何如?傳曰,允。
傳于姜曰,政官牌招開政。
傳于姜曰,在外同敦寧·敦寧都正許遞,今日政差出。
傳于姜曰,呈告知義禁許遞,今日政差出。
傳于姜曰,前郡守李源永,內禁將除授。
姜啓曰,撥路申飭,前後,何如?而慶尙監司金明鎭雨澤農形狀啓,去七月二十九日封發者,今始到院,啓聞之如是遲滯,事甚稽緩,該道臣不可無警,推考,何如?傳曰,允。
以左副承旨尹相翊牌不進罪職傳旨,傳于閔致憲曰,只推。
傳于姜曰,知事趙秉鎬,廣州留守閔泳韶,竝內務協辦差下。
姜啓曰,知事趙秉鎬,廣州留守閔泳韶,內務協辦差下事,命下矣。今日政下批,何如?傳曰,允。
姜,以吏曹言啓曰,濟州牧判官梁檍,鏡城府判官趙聖春,俱以身病,呈狀乞遞,竝改差,何如?傳曰,允。
又以吏曹言啓曰,新除授金堤郡守閔致崙,興海郡守尹在昌,丹城縣監宋憲琪,泗川縣監金錫烈,刑曹佐郞趙信鎬,懿寧園守奉官尹熙成,俱以身病,呈狀乞遞,竝改差,何如?傳曰,允。
又以吏曹言啓曰,松羅道察訪洪益疇,召村道察訪丁學秀,安奇道察訪林芳洙,俱以身病,呈狀乞遞,竝改差,何如?傳曰,允。
又以吏曹言啓曰,高原郡守李文鉉呈狀內,矣身受由上京矣。還官中路得病,萬無還官之望云,罷黜,何如?傳曰,義興縣監申榕相換。
又以吏曹言啓曰,新除授宣川都護府使具然春,以其身病,呈狀乞遞,改差,何如?傳曰,允。許用履歷。
又以吏曹言啓曰,金郊道察訪金弼鉉,以其身病,呈狀乞遞,改差,何如?傳曰,黃山察訪鄭斗文相換。
又以吏曹言啓曰,新除授泰川縣監金炳洙,身病猝重,萬無赴任之望云,改差,何如?傳曰,三嘉縣監李遇永相換。
又以吏曹言啓曰,新除授林川郡守金奎升,身病猝重,萬無赴任之望云,改差,何如?傳曰,載寧郡守李秀殷相換。
又以吏曹言啓曰,新除授昌寧縣監李熙夏,身病猝重,萬無赴任之望云,改差,何如?傳曰,甑山縣令趙章敎相換。
又以吏曹言啓曰,殷栗縣監洪鍾漢,受由上京矣。中路得病,萬無還官之望云,罷黜,何如?傳曰,襄陽府使鄭基贊相換。
又以吏曹言啓曰,木川縣監閔恒植,泰仁縣監趙性憙相換事,命下矣。泰仁縣監趙性憙,以前任任實縣監,方在解由未出中,何以爲之?敢稟。傳曰,勿拘。
傳于姜曰,宣川府使之代,城津僉使李敏復擬入。
有政。吏批,行判書趙康夏牌招不進,參判宋秉瑞進,參議韓耆東牌招不進,同副承旨姜進。
以吏批言啓曰,行判書趙康夏,參議韓耆東,竝牌招不進,小臣獨政未安,何以爲之?敢稟。傳曰,仍爲之。
姜,以吏批言啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
以尹始榮爲執義,金甲洙爲司諫,方夏鎭·黃輔淵爲持平,尹丙植·李晩煃爲正言,尹承弼爲校理,鄭國鉉爲修撰,宋彙仁爲同敦寧,權命燮爲敦寧都正,金昌熙爲知經筵,趙秉轍爲知義禁,李根命爲同春秋,金禹用爲刑曹佐郞,金榮善爲直講,裴殷星爲典籍,張基鍊爲尙衣主簿,金永圭爲甲山府使,李敏復爲宣川府使,李斗璜爲興海郡守,崔允甲爲金堤郡守,康仁鎬爲濟州判官,李性默爲鏡城判官,姜雲馨爲丹城縣監,南錫獜爲泗川縣監,趙秉周爲召村察訪,丁學秀爲松羅察訪,李源甲爲安奇察訪,協辦內務府事二單趙秉鎬·閔泳韶差下事,承傳。木川縣監閔恒植,泰仁縣監趙性憙相換事,承傳。摠務官單趙弼永兼差下事,承傳。濟衆院主事禹鳳命仕滿三十朔,仍其職陞六,機器局司事鄭台鎔·李瓊仕滿三十朔,仍其職陞六,鍊武公院司韱加設單金鎭成,行護軍洪圭,今加嘉義加資事,承傳。前都正李憲基,年七十一,今加嘉善,侍從臣前正言李容九父加資事,承傳。前五衛將鄭義錫,今加嘉善,副司果金龍淵,今加通政,朝官年八十加資,副護軍尹龍秀·宋聖圭,已上今加嘉善,副司果辛錫元,今加通政,已上朝官年九十,依法典加資,前都正金彦文,今加嘉善,朝官年八十,依法典加資。
兵批,判書閔泳煥病,參判徐丙弼病,參議趙文夏病,參知金大鉉進,右副承旨李愚冕進。以李鼎模爲摠禦營騎士將,兼內禁將單柳河均,今加折衝除授事,承傳。部將加設單鄭寅鶴,守門將加設單金俊哲·姜漢駿,護軍金晳根,副護軍尹命植·徐誼淳·金濟容,副司直金容圭,副司果金在協·金今同·宋奎會·金宅圭,兼宣川鎭水軍僉節制使淸北水軍防禦使單李敏復。
吏批,再政。以尹雨植爲副應敎,朴用元爲掌樂正,林正洙爲引儀,沈相復爲禁府都事,趙運誠爲懿寧園守奉官,鄭謹朝爲典獄參奉。
三政。黃熙英爲正言,朴準基爲掌樂主簿,朴奉奎爲濟原察訪,徐柱輔爲懿寧園守奉官。
四政。朴用鎭爲禁府都事,高原郡守李文鉉,義興縣監申榕,以上相換事,承傳。崇德殿參奉單朴注東。
傳于姜曰,說書有闕之代,前望單子入之。
傳于李愚冕曰,同副承旨許遞,前望單子入之。
承旨前望單子入之,姜友馨落點。
李愚冕,以統理交涉通商事務衙門言啓曰,慶興書記官崔永祉,繙譯官梁宗彦,會寧書記官金錫龍,竝本衙門主事差下,令該曹口傳下批,何如?傳曰,允。
又以刑曹言啓〈曰〉,罪人韓容奭·柳智永,捧招啓目判下內,韓容奭嚴刑三次,遠惡島圍籬安置,柳智永嚴刑島配事,命下矣。圍籬安置,係是義禁府所管,依例移送義禁府,使之擧行之意,敢啓。傳曰,知道。
又以刑曹言啓曰,罪人柳智永,謹依捧招啓目判下,當爲嚴刑島配,而聲討方張,不得擧行之意,敢啓。傳曰,卽速擧行。
應敎李聖烈,副應敎尹始榮,校理尹泰興,副校理鄭顯五,修撰李奭鍾,副修撰申炳休,正字尹雨植等箚曰,伏以臣等,以兩罪人事,旣陳心討之義,未蒙允兪之音,顧玆誠淺辭拙,未克天,惝怳慨惋,衷情愈鬱,玆敢齊聲更籲。噫,彼侮賢護黨,敢斥百世之正論,耐刑誣供,自于三尺之嚴章,如此怪鬼之輩,豈可山包而海容?今此處分,固知大聖人從輕之典,寔出特貸,而其於冒犯攸重,義理不明,何哉?院啓旣張,相箚繼進,公憤莫遏於斯可見矣。伏乞聖明,亟斷乾衷,還寢成命,快伸王章,痛懲亂萌之地,不勝大願。取進止。答曰,省箚具悉。自有斟酌,不必煩瀆矣。
領議政沈舜澤箚曰,伏以,臣卽伏見刑曹啓目判付下者,有罪人韓容奭,遠惡島圍籬安置,柳智永島配之命,大聖人欽恤之仁,固宜將順之不暇,而竊爲國家刑政,有不勝憂歎者,彼兩罪人之罪,臣於前箚,旣明張之矣。我殿下,以臣言之先究覈後用法,不以爲不可,下之司寇,訊覈方張,肆發之悖說,無待乎更審,而斷案已定,不逞之邪類,無待乎自服,而凶節盡露,按獄未畢,酌處遽降,杜撓金石,不加正律,竟使兇逆,假息地上者,寧有是耶?此喉臣儒臣所以力請收旨,更覈未覈,而臣之爲國是王法,凜然憂懼,奚但與月前陳箚時較論哉?伏乞更加三思,亟允諸臣之請焉。取進止。答曰,省箚具悉卿懇,此不過蚩蠢之類,狂忘之爲也,殊無更覈之端,屢回斟量,而有此處分,未可爲失刑,卿其諒之。仍傳于李愚冕曰,此批答遣史官傳諭。
應敎李聖烈,副應敎尹始榮,校理尹泰興,副校理鄭顯五,修撰李奭鍾,副修撰申炳休,正字尹雨植等箚曰,伏以臣等,卽伏見院議啓辭批旨下者,韓容奭島置,柳智永島配之命矣。臣等相顧愕貽,不覺罔然失圖也。噫,彼罪人,負犯,何如,關係,何如?而王章未伸,特敎遽降,臣等固知聖德,出於好生,而莫嚴者邦憲也,莫遏者公憤也,臣等之讀擾,極涉震越,職忝論思,義在明張,玆敢聯籲。伏乞聖明,亟寢成命焉。取進止。答曰,省箚具悉。已諭前批,何可如是?更勿煩瀆。
上在景福宮。傳常參·經筵。
李愚冕啓曰,新除授同副承旨姜友馨,時在忠淸道公州地,斯速乘馹上來事,下諭,何如?傳曰,許遞,前望單子入之。
承旨前望單子入之,李喜元落點。
吏曹口傳政事,交涉衙門主事三單崔永祉·梁宗彦·金錫龍。
李愚冕啓曰,聯箚玉堂之承批後出去,自是例也,而今日聯箚之諸玉堂,不待承批,徑先出去,揆以事體,極爲駭然,當該諸玉堂,竝所當重勘,而本院請推之外,無他可施之罰,何以爲之?敢稟。傳曰,事未前有,極爲駭妄,竝施譴罷之典。
李愚冕,以奎章閣言啓〈曰〉,檢書官鄭海運,旣已減下矣。其代以前薦人趙九淳,依已例除取才差下,令該曹口傳付軍職,使之冠帶常仕,何如?傳曰,允。
又以奎章閣言啓曰,檢書官趙九淳,有身病,勢難供職,減下,其代以前薦人閔泳禧,依已例除取才差下,命該曹口傳付軍職,使之冠帶常事,何如?傳曰,允。
又以弘文館言啓曰,新除授校理尹承弼,時在京畿安山地,經筵入番事緊,請斯速乘馹上來事,下諭。傳曰,許遞。
又以司僕寺一二提調意啓曰,濟州出來後運歲貢馬二百匹,前武衛所別卜定馬二十匹,合馬二百二十匹內,六十匹中路故失,三匹到本寺致斃,十匹水原府別驍士,五匹江華府別驍士,十匹開城府撥站,十五匹京畿監營撥站,三十一匹統衛營,二十五匹壯衛營,十六匹摠禦營,十二匹兵曹軍馬分給除,實納馬三十三匹,禾毛色別單書入之意,敢啓。傳曰,知道。
又以義禁府言啓曰,刑曹啓辭內,罪人韓容奭圍籬安置,係是義禁府所管,依例移送義禁府,使之擧行事,批旨內知道事,命下〈矣〉。罪人韓容奭,嚴刑三吹,遠惡島圍籬安置事,承傳,又爲啓下矣。刑曹在囚罪人韓容奭,卽當拿囚後,嚴刑三次,遠惡島圍籬安置擧行,而罪犯旣係深重,衆論如沸,臺啓峻嚴,格例所在,不得擧行之意,敢啓。傳曰,卽速擧行。
又以刑曹言啓曰,嚴刑島配罪人柳智永,伏承卽速擧行事,命下,而聲討方張,格例所在,不可違越,未得擧行之意,敢啓。傳曰,卽速擧行。
又以義禁府言啓曰,保放罪人吳定善,當爲還囚,照律以入,而病勢一向未差,仍爲保放之意,敢啓。傳曰,知道。
義禁府啓目粘連,向前高壎亦,稅船水沈,旣在掌內,誤以致敗,率爾報營,囚供縱或分疏,法意有難參恕,以此照律,何如?判付啓依允。
應敎李聖烈,副應敎尹雨植,校理尹泰興,副校理鄭顯五,修撰鄭國鉉·李奭鍾,副修撰申炳休等箚曰,伏以臣等,奉讀批旨,有曰更勿煩瀆,固知順承不暇。噫,彼兩罪人之負犯,人得而討之,神鑑而誅之,顧玆覼縷,豈有他哉?公憤輿論轉鬱,所以冒悚而不知止者此也。伏乞聖明,更垂鑑諒,亟寢成命,使亂萌懲,俾義理明,千萬幸止。取進止。省箚具悉。已諭於昨日之批矣。毋復煩聒。
校理尹泰興疏曰,伏以,臣外從弟左承旨臣金昇圭,方帶春秋館修撰官矣。臣之所兼記注之銜,其爲應避,典式攸在,玆敢短章控籲。伏乞聖明,俯垂鑑諒,亟令選部,照例遞改,以存公格,不勝幸甚。臣無任云云。省疏具悉。疏辭下該曹稟處。
上在景福宮。停常參·經筵。
李愚冕啓曰,同副承旨李喜元,今日不爲仕進,卽爲牌招,何如?傳曰,允。
又啓曰,知義禁趙秉轍,除拜後過三日,不爲出肅,依定式推考警責,仍卽牌招察任,何如?傳曰,允。
執義尹始榮,司諫金甲洙等啓曰,噫噫痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眠無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶吐,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製結凶疏,沮遏大計,煽動人心,潛圖國脈者,已有孚於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽快施,神人之憤菀,容有極哉?請物故罪人國榮,亟施孥籍之典。噫噫痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一敢,其阻戲大婚之凶肚,背馳正宗大王之逆節綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見提文書中不道不滿之說,愈出愈凶,至於外朝不知之言,詩句引用之意而極矣。而末乃以渠之傍祖權鞸時事,隱然自況者,尤何等窮天地所無之劇大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤病,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可援用尙魯追施之律,請物故罪人裕,亟施孥戮之典。噫噫痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討異行,王章少伸,尙何足快洩神人之憤也哉?鍾一則藉其蔭,獲添祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉韱緯之書,濟其邪誕之術,二萬石軍糧之積庤,縉紳家火具之潛埋,指耶日而擧事爲期云者,莫非做作妖言,煽動人心之計,而至於第一子指疑之目,十三日至凶之說,與鍾一,一而二,二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉到南陽,凡爲群凶之指使,率皆挺身而樂赴,將臣家將欲火攻,所營何事?店舍綢繆之言,致後丁寧和應,南中兵火之說,延辭爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友,加施孥戮之典,致後·延壽,竝施孥籍之典。噫噫痛矣,亂臣賊子,從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親密守禎,而結爲死黨,延接鳳周,而相與同室,綢繆謀議,打成一片,論災異於南山,而肆發憯悖之說,視奇貨於北謫,而先倡負來之言,醞釀則嘯聚武士也,設施則乘夜火攻也,惟其狡譎飭辭,頑毒忍杖,亂逆之端緖,雖未盡輸,凶憯之情節,無不參涉,神人之共憤,覆載之所難容,萬戮猶輕,三尺已施,而不可誅止其身,失之太輕,請謀反大逆不道知情不告罪人榮瑾,亟施孥戮之典。噫噫痛矣,李奎和之罪,可勝誅哉?今番鞫獄,卽窮天地亘萬古所未有之一大變怪,而其亂根逆柢,明赫是耳。渠本以蟣蝨之類,素蓄梟獍之心,辛亥諸賊之以奇貨,作爲窩窟,斷案已成,凶圖莫掩,而特因好生之大德,一縷尙大,三尺未伸,久爲輿情之益沸,今又賊招之屢出,島會觀相之說塞謫負來之謀,畢露無餘,由前而喜·應之醞釀,跡旣狼藉,由後而禎·瑾之綢繆,情已掀藏,惟其頑忍凶獰,抵賴不服,則尤當嚴加鞫覈,而不可逃議於傅生之科,至於凶謀逆節,無不同參,賊徒匪類,擧皆相通,親密守楨,許以死友,服事榮瑾,作爲血黨,究厥情犯,與兩賊,一而二,二而一也。旣已承款於知情,則豈有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰秘,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未伏,常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰,此而謂無所躬犯而容之,謂不足誅而貸之,付之惟輕,不施極律,則伏莽之戒,燎原之漸,豈不大可懼哉,大可愛哉?請黑山島定配罪人李奎和,更爲設鞫得情,快正典刑焉。噫噫痛矣,朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁之雖是蟣蝨之賤,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑,來告之不暇,而偃息恬憘,不思所以人得以誅之者,此曷故焉?若無平日綢繆於逆順凶馹,則憯牘悖說,胡爲而然哉?此必有所由然而然矣。傳書兩漢之末卽執住,謂以覻氣色而遽逃,藏牘幾日,而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之暇息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至,請黑山島減死定配罪人載仁,亟令王府,嚴鞫得情,快施極律焉。噫噫痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝性,豈或侵染,而乃反糾結異類,看作奇貨,或聚首講習於深夜密室,或揚眉誇張於稠人廣座,毁撤家廟,自歸禽獸之域矣。嘯聚徒黨,便成逋盜之藪,執手告別,事敎主如敎父,甘心護法,常邪書若神明,此是渠莫掩之眞贓,罔赦之斷案,而反有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之端,憑藉外國,罔非鬼蜮之情,鳳周世濟其惡,天生戾氣,洋泊之潛越,醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋,潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪述之肆行禍機之醞釀,無不根窩於此,憂深伏莽,何異黃巾綠林,禍將滔天,有浮洪水猛獸,何幸太陽中天,奸狀莫逃,快伸三尺之章,遄伏肆市之典,神人之憤,庶可少洩,而似此巨魁,不可只誅其身而止,請謀叛不道罪人鍾三·鳳周,竝施孥戮之典焉。噫噫痛矣,演承·洛承之罪,可勝誅哉?所謂邪孽醜類,下生種,斁倫敗常,人不爲人,根深窩成,蔓延蔕固,財色而誑誘,嘯聚其徒黨,鋤而復崩,撲之愈熾,不知何樣禍機,伏在何地?其爲民國無窮之憂,將無所止屆也。演承,渠本簪紳後裔,屢經芻牧之任,分已侈矣。榮固大矣。苟有一分彝性,宜思百倍報效,而乃反糾合邪徒,看作奇貨,凶如子登,而是爲渠叔,妖如洛承,而是爲渠弟,一門淫朋,同惡相濟,積年浸染,賦性至慝,鳳周·在誼,俱是邪窩,夤緣在誼,交通鳳周,惟一·大洙,無非邪類,相議惟一,親知大洙,詭謀秘計,明若串貫而環連,凶圖悖節,互相蛇蟠而蚓結,至於洋醜之敬一,乃是邪學中巨魁也,渡海潛來,隱影匿形,如非偏惑於此,則初無相從之時,而偕弟屈膝,前席之拜禮甚恭,與婢慣面,內室之酒會頻成,通用錢貨,情誼倍加,慇懃,輸送魚脯,饋贐從又絡續,甘心護法,奉敎主若神明,聚首習講,視禍囿爲樂地,此是渠莫掩之眞臟,罔赦之斷案,而鞠庭抵賴,難化猂毒之性,捕査緊干,焉逭鬼面之態?洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸,不若之醜夷,陰包四十年間梟獍已成之腸肚,照洋鏡而觀洋畫,跡何秘於醞釀,倡妖言而造妖書,意專在於眩惑,慫患乃兄,暗滋奸黠之萌,聯絡同黨,打成逋逃之藪,蓋此指劃排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹,究厥情節,其兄其弟,卽一而二,二而一也。近日邪術之肆行,皆緣此輩之接踵,憂深伏奔,何異白蓮黃巾?禍將滔天,有浮洪水猛獸,何幸天道孔昭,神理不潛,魯觀之斧鉞已施,禹鼎之魑魅莫逃,庶幾邦憲不墜,輿憤少洩,而似此凶醜,不可只誅其身而止,請正法罪人演承·洛承,亟施孥戮之典。噫嘻痛矣,鞠廳罪人晩植等之罪,不可勝誅哉?渠以蟣蝨之類,敢懷虺蜮之計,嘯聚徒黨,醞釀布,妖讖之煽惑,財貨之欺騙,已極罔赦之案,排南海出道之說,極其絶悖,德山募丁之計,尤是凶祕,此則近古所無之逆節也。巨魁成七,雖已漏網,晩植等諸罪人之陰謀祕計,心腸貫一,仇機毒矢,情跡無貳,若不大加懲創,亟施典刑,則亂臣賊子,其將接踵而起,寧不大可懼哉?端緖幾露,鞠覈未竟,酌處之處分遽下,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻痛矣,亂臣賊子,從古何限,而豈有如今番鞠獄諸罪人之窮凶絶悖者哉?昌實·汝江,俱以蟣蝨之賤,素畜梟獍之腸,邪述之沈溺,而斁絶彝倫,異類之糾結,而醞釀禍機,敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃,足伸三尺之章,遄伏肆市之典,神人之憤,庶可少洩,而似此君讎國賊,決不可孥戮而止,苟有加於此之極律,則何可不施於此賊乎?至於敦浩,亦一邪徒中巨慝,締結匪類,潛懷異國,形跡極其詭祕,情切尤所狡惡,與汝江一而二,二而一者也。德山凶犯時,隨往同參,卽渠萬戮難貫之斷案,而陰謀祕計,多所與聞,凶肚逆腸,昭不可掩,今此只誅其身,不足蔽其罔赦之極罪,請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣,亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之,無遺育易鍾者審矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也,憑藉讖緯,煽動人心者弼濟,而岐賊實所主張,醞釀禍機,嘯聚黨與者弼濟,而玉賊實爲謀主,萑盜之警,屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼賊卽此兩鉉也,兩鉉便一弼賊也,何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊者乃反以弼濟之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施适·雲之例施之焉。噫嘻痛矣,亘萬古環六合所未聞所未見之極逆大憝,豈有如今番鞠獄罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業,何事?貪利忘義,萬死不顧其身,觀燈詩之誦傳,挑成怨懟之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤,作之者應龍,而受頤揮於潤根,而得手法於應龍,兩筃凶種,打成一塊,前唱後和,綢繆醞釀,其實跡一而二,二而一也。何幸天道孔昭,乾斷赫然,帳殿親問之下,奸狀莫揜,端緖畢露,快伸三尺之章,竝伏市肆之典,神人之憤,庶可少洩,而似此君讎國賊,決不可戮其身而止。請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。噫噫痛矣,亂臣賊子,從古何限,而至於今日,以鞫廳諸罪人言之,沈聃應之符同,金應淵之連腸接肚,驗察之聽計從令,往會則林根實之和應,蛇盤蚓結,鵂鳴狼逐,或有主謀者,或有合勢者,心腸貫一,情跡無二,端緖幾露,鞫覈未竟,酌處之命遽下,臣等愕然失圖,不勝憂忱,請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,令王府更加嚴鞫,快正邦憲,以重獄體焉。噫噫痛矣,今番鞫獄諸罪人,卽振古以來所未有之窮凶絶悖者也。哲均,厚被國恩,濫濟梱帥,苟有一分秉彝,宜思百倍圖報,而奈其陰譎之狀,自著色辭,奰慝之性,便成枝癢,嘯聚匪類,甘作窩主,信惑雜術,釀出禍機,李觀一之邀寘密室,無事不議,朴景良之附耳細語,有言皆從,海舶妥帖,反思用術而驚動,火藥暗投,竟售思亂而樂禍,凶節盡露,斷案已成,東根,本以蟣蝨之賤,素蓄虺蜮之性,伴觀一而同舍,蹤跡甚祕,招景良而分酌,腸肚相連,假托月夜之赴飮,自底火塊之撲面,莫非哲均之所指使,其凶謀祕計,與均一而二,二而一也。至於善敎,性本凶戾,跡又詭譎,出沒京鄕,作哲均之狎客,締結術數,爲觀一之薦主,包藏禍心,潛懷凶圖,不待刑訊,渠自輸款,今不可只誅其身而止,請謀粄不道罪人哲均·東根,知情不告罪人善敎,竝施孥戮之典焉。噫噫痛矣,亂臣賊子,從古何限,而豈有如今番鞫獄諸罪人之窮凶絶慝者乎?秉淵,鬼蜮成性,梟獍其心,結導賢爲神交,蓋其醞釀之有素,仗春晩爲義子,以之奔走而使役,謂氣脈之先占,乃敢自誇,聽相術而自負,潛蓄不軌,僞作官牌而掌庫,已極設心之狡,辦備戎器而私峙,將欲待時而動,求神埋戊,莫非出於妖惑,搬舍團丁,厥惟久於排布,至若渭水·南陽之發口,將心已著,天府敎倉之據形,爲計至憯,凶圖莫掩,逆節畢露,此誠窮天地亘萬古所未有之極惡大憝。何幸天道孔昭,罪人斯得,快伸三尺之章,遄伏肆市之典,而似此凶逆之賊,決不可孥戮而止。苟有加於此之極律,則何可不施於此賊乎?啓豐,賦性凶悖,行己憯慝,逆如秉淵,而結爲心腹之交,凶如導〈賢〉,而又復腸肚之連,搬運隱僻,若形影之相隨,造備器服,乃繆結而和應,至於掌庫之受,甘作凶徒之窩窟,千金不惜,情可見於難測,一串如貫,凶則同於包藏,陰謀祕計,多所參聞,悖肚逆腸,昭不可掩,與秉淵,一而二,二而一也。豈可只誅其身而止?李英俊,渠之姓名,已出賊招,而以其病染,雖不得刑訊,一不盤覈,施以島配,亦有乖於鞫獄之體,請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,快正邦憲焉。噫噫痛矣,赫晉·祐秀·鳳周等罪,可勝誅哉?渠以鄕曲蟣蝨之跡,締結徒黨,糾合匪類,排布之源委,醞釀之脈絡,至凶絶慝,卽窮天地亘古今所未有之極逆大憝也。向因傳敎下者,三罪人令本道用律,雖由於我殿下雲深張大,事從權宜之聖德,而其體至嚴,其法至重,則此獄之究竟不可張大而慮,權宜而行者明矣。今此道啓用辟,巨魁且殲,而諸罪人窮凶餘罪,何可以孥戮而止,破瀦而斷乎?請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。噫噫痛矣,亂臣賊子,從古何限,而豈有如今番在鶴之窮凶極惡者哉?渠以虺蜴之類,濟以梟獍之性,冒禁投匭,藉托闢衛之名,肆意下筆,暗蓄怨懟之心,情節自歸憯慝,援引罔非凶悖,烈焰急潮,倡爲齊嶽楚咻之嚆矢,溫批恩綸,反擬衛君·宋帝之覆車,敢曰不能之句,逆腸已露,又謂無用之說,凶肚莫掩,喜事樂禍,犯分干紀,此誠亘萬古所未有之凶孽也,擧一世所共誅之大憝也。何幸天道孔昭,神理不惑,鞫訊就完,斷案已定,魯觀之斧鉞快施,禹鼎之魑魅莫逃,庶幾邦憲不墜,輿憤少洩,而似此凶逆,不可只誅其身而止,請犯上不道罪人在鶴,亟施孥戮之典焉。噫噫痛矣,亂臣賊子,從古何限,而豈有如今番鞫獄之諸罪人窮天地亘宇宙極逆大憝者乎?言之膽掉,思之骨顫,驥泳·鼎鎬·哲九,俱以梟獍之性,素蓄虺蜮之計,連日包藏,無非失志而怨國,積年醞釀,盡是稱兵而召亂,假托斥倭之名,敢售不匭之圖,會議內堂,募人外道,龍虎兵之爲備,曜金門之突入,排布祕密,謂沁都之先犯,將京城之直向,凶謀奰慝,千金厚資,與時而自當,二字凶言,卜夜而設計,連腸接肚,殆同蛇盤而蚓結,前唱後和,無異鵂鳴而梟應,諸賊之至凶絶悖,一串貫來,厥罪惟均,而情跡莫掩,端緖畢露,惟幸天討略行,王章少伸,尙何足以快洩神人之憤也哉?似此惡逆,不可但以孥戮而止,破瀦而斷矣。請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。噫噫痛矣,達善·斗榮·鍾海·鍾學·東述之惡逆,亘古所未聞所未見,而萬戮猶輕,千剮難贖。噫,諸賊素以陰險梟獍之類,俱蓄狡譎虺蜮之,與驥·鼎而同謀,甘作爪牙,合鍾街而分隊,自許頭領,給錢募軍,假托約日而伐倭,造燈爲號,許將乘夜而犯闕,傳都錄而遵約,做謀極惡,陷沁營而向京,其說至凶,內堂會議,混是不軌之黨,衆招同惡,無非莫掩之跡,究厥心腸,論其罪惡,則與驥·鼎·哲三賊,無處不會,無謀不參,明若串貫而環連,互相蛇盤而蚓結,今此五賊之罪,浮於三賊之次律施之者,豈非失刑之大者乎?輿情憤鬱,國論沸騰,請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。噫噫痛矣,今番鞫獄諸罪人,卽振古以來所未有之至凶絶悖者也。中鎬·然應·建燮·哲鎬·彙靖,俱以鬼蜮之類,素蓄梟獍之性,綢繆締結,外雖托於伐倭,醞釀排布內實售於犯國,擬稱左廂之號,陰圖畢露於造符,自翊六乏之術,凶計莫憯於將斧,事貰神遠,或恐携貳之端,假稱偵探,反助凶逆之計,都峯設施,便同主張,片雲誕術,誑惑自是伎倆,究厥心腸,論其罪惡,則與驥·鼎·哲三賊,三而五也,五而三也。今此五逆之只誅其身,不足以蔽其罔赦之極罪。請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典焉。噫噫痛矣,柳道奭·兪鎭應·魚用海之罪,可勝言哉?衆招同惡,形跡莫掩於捕案,招辭已出於鞫庭,究厥心腸,論其罪犯,不可以尋常處之也。若不到底窮覈,快施當律,則其可曰邦有常憲乎?鞫事未竟,寬典遽降,公議轉益沸鬱,王章易至損。請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。至於物故罪人李炳埴,尤有甚於此三罪人之負犯,素以陰險梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可以處之尋常,輿憤憤鬱,國論沸騰。請物故罪人李炳塡,施以孥戮之典焉。噫噫痛矣,世級漸降,人心日渝,千奇百怪,層生疊出,而豈有如源進者哉?渠以簪纓之列,宜守謹飭之操,奈其賦性祕譎,行己悶忽,喜事之習,自來伎倆,樂禍之心,便作能術,妄肆樞機,殆同狂夫之不擇發,䛑訕朝廷,專出小人之無忌憚,是豈臣分之所敢爲抑亦淵衷之所悉燭也?若此不嚴加處分,則國綱何以振肅?民志亦無以底定,聖鑑深燭,王章少伸,乃施以賜死之典,猶未洩輿情之憤,臣等玆敢相率荐瀆,請賜死罪人源進支屬,亟施散配,以正邦憲焉。噫噫痛矣,應準·會正之罪,可勝誅哉?渠輩俱以世祿簪纓,倂若崇顯,其所敬畏,尤倍餘人,而至於撰咨議禮,不敬無畏之罪,掀露無餘矣。嗚呼,六月之變,卽萬古所未有,擧一世所其憤,而撰咨之文,有曰刦害相臣,仍犯王宮,旣曰犯王宮,終曰宗社生靈之福,當此天地飜覆日月晦塞之時,措辭間全無至痛意,罔極中,乃反以禍爲福,斁倫悖常,胡至此極?是可忍也,誰不可忍也?且以議禮言之,成服磨鍊之節,衣襨從權之擧,何等大變禮,而全不審愼,只以數次疏啓,有若尋常塞責者然,遽爾布領,使中外縞素,致臣民慟慨,苟有人理臣分,寧或若是?思之及此,孰不心寒而骨戰也?夫王章如或未伸,則國網由是漸頹,豈不可大懼哉?兩罪人之所犯,其端雖異,三尺律之莫嚴,厥辜惟均,旣照施以賜死之典,猶未洩憤之心,臣等之不避煩讀,以箚以啓,豈可已而不已者哉?關係旣重,處分猶輕,請賜死罪人應準·會正支屬,竝施散配,以伸邦憲焉。噫嘻痛矣,亂臣賊子,從古何限,而豈有如今番賜死諸罪人之負犯哉?俱以梟獍之性,兼有蛇蚓之結,譸張誣逼,無所畏戢,怨懟之說,肆口無憚,陰奰之行,十目難掩,至慘至凶,胡至此極?俱時乘時樂禍,包藏陰圖,苟有一分彝性,豈其肆然萌心哉?是可忍也,孰不可忍也?今此賜死諸罪人支屬之處分,尙未承蒙,臣等不勝抑鬱,玆敢相率洊瀆。請賜死諸罪人顯德·采夏·載晩·秉昌·宇熙支屬,竝施散配,亟降明命,以伸王章焉。噫嘻痛矣,亂臣賊子,從古何限,而豈有如樂寬之窮凶絶悖者哉?渠以蟣蝨之賤,素畜梟獍之毒,潛懷禍心,肆投凶疏,字字是不敬不道,節節是無忌無憚,至於言必稱下四字,且玆乃今知至民從之一節,是豈萌諸心而發諸口者乎?萬戮猶有餘罪,無非詬天而罵日,一國皆曰可殺,不啻犯分而干紀,指流竄而爲忠,莫掩黨同之疏,網搢抻而盡打,顯售陰奰之計,迨亂軍作變之時,尤著罔赦之案,欲其因亂圖生,不顧關石之莫嚴,自幸轉禍爲福,無難圄之擅出,此可見賊肚之相連,烏得免亂魁之同律歟?鞫獄之設,端緖已旣畢露,處分遽下勘斷,猶未蔽辜,王章無以快伸,輿情轉益沸鬱,請犯上不道罪人樂寬,亟施孥戮之典,俾洩公憤,以絶亂萌焉。噫嘻痛矣,反國之逆,犯闕之賊,古或有之,而豈有如今番諸凶之至憯絶慝者乎?惟彼英植·永孝·玉均·光範·載弼輩,俱是簪纓之裔,尙未毛羽之成,藉家勢而早登仙籍,受國恩而或通禁臠,始若蝴蝶街戲,持身甘牒,遂畜狼子野心,出言皆誕,及夫游歷日東,自謂遍觀天下,神魂迷蕩,視家邦如蔽履,行迹詭祕,認寇敵若同室,輸異類以肝膽,梟鳴鵂應,締凶徒爲心腹,蛇盤蚓結,竟以賣國之習,乃作射天之擧,假托扈衛,而半夜招冠,脅遷乘輿,而幾日恣凶,襟神環門而頓足,覲路塞矣。兵刃充庭蝶血,良人殲矣。自除官職,太阿倒在渠手,公肆猖蹶,宗社幾危一髮,援師整隊而入,猶放槍砲迎格,羽蹕間路而出,還復聲力阻堂,凡此戒首禍魁,雖食肉寢皮,不足以洩神人之憤,而一英植之所恥,而點乭,爲至賊之爪牙,允相,連範逆之腸肚,郵局之宴,氷洞之火,寅鍾之約,背其主張,而已爲掀露,則直是大慝之鷹犬,凶窩之鬼蜮,弘植則旣同玉均泛海之舟,又引載弼犯宮之燈,粧撰雖巧,情跡莫掩,載昌則以弼賊之同氣,與孝·玉之黨惡,雖生髮之未燥,亦凶謀悉參,興宗則通心肝於亂魁,作耳目之賊藪,變化之釀起郵司,逋逃之內仁川,已發就鞫之招,焉逭黨逆之律?興喆則托醫名而締結異國,包禍心而趨拊賤臣,奸細之態,奰慝之跡,旣十手之所指,豈寸舌之可憚?英植之醞釀之謀,慣聞諸生徒聚議,憸黠之性,自詡小錦陵佩號,爲凶鍾而執盃相酬,遇逆孝而摻袖共向,凡此同惡相濟,非但知情不告,至若昌模,則素以韎韋之孽,相從潑皮之類,無職入闕,少無忌憚,伏劍立陛,顯有包藏,奉均·孝貞,卽其前茅,重模·昌奎,亦是同窠,而鞫訊未竟,鬼誅先加,常刑由詘,輿憤蓋激。噫,禹鼎之逃,終必照燭其形,魯觀之誅,先須殄滅無遺,典憲一或隳壞,國憂稟在湫攸,寧不大可懼哉?今此泳孝等四凶之先行攸司,弘植等五賊之亦施孥戮,雖伏承允兪之音,王章猶未盡仲,輿憤尤爲轉激,請輕斃罪人英植,加施适·雲之律,在逃罪人泳孝·玉均·光範·載弼等,刻期逮捕,與謀叛罪人點乭·允相,物故罪人昌模,知情不告罪人弘植·載昌·興宗·興喆·英植,竝加施适·雲已施之典。噫嘻痛矣,亂臣賊子,從古何限,而豈有如許今番鞫獄罪人永植之窮天地亘古今極逆大憝者乎?言之膽棹,思之骨顫,渠以卒伍微賤之類,敢售軍撓醞釀之心,東別營之偸取軍器,其計絶憯,內人房之打破窓戶,無辭自服,四年逋命久矣。王章未伸,晷刻難貸,今乃罪人斯得,蓋其所犯凶逆,與春永,一而二,二而一也。與綢繆而和應,情迹莫掩,卒爛熳而同歸,首從何別?似此惡逆,不可但以孥戮而止,破瀦而斷矣。請謀叛大逆不道罪人永植,亟施适·雲已施之律,以正邦憲焉。噫嘻痛矣,亂臣賊子逆犯,從古何限,而豈有如今番諸鞫囚之至憯絶慝者乎?俱以蟣蝨至賤之類,梟鳴而鵂應,敢售鬼蜮叵測之情,蛇盤而蚓結,言之膽掉,思之骨顫,天地之所不容,神人之所共憤,而始因逃魚之漏網久矣。王章未伸,竟自飛蛾之撲燈,今焉罪人斯得,應浩之日館隨往,宮門把守,興龍之天字軍號,服色新備,啓完之訪師替番,聞兄行兇,昌基之托巡招類,蔑分希官,昌洙之邀兇福而謀於家,應逆孝而遇諸塗,聖郁之謀亂知機,興模之開化得時,若夫上祿之情跡,甘聽福模之指使,招徒赴會,聞變排立,凡此同惡,腸肚相連,論以當律,首脅奚分?大逆不道罪人景純,已施适·雲之律,而其餘諸罪人,不可但以誅身而止,減死而斷矣。典憲一或隳壞,國憂靡所止屆,寧不大可懼哉?請謀叛不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,亟令王府,嚴鞫得情,快正典憲焉。噫嘻痛矣,洪晉游·李道宰·安宗洙·慶光國之罪,可勝誅哉?渠以世祿後裔,或早登仙籍,或調陰塗,受國厚恩,山海崇深,欲報涓埃,糜粉磨放,不足喩其萬一也。夫何梟腸獍肚,素蓄負國之性,蛇盤蚓結,敢售斁倫之心,千罪萬惡,人類之所不齒,至凶絶慝,擧世之所共知。噫,玉均等諸賊,覆載間晷刻難貸之逆,八域含生,不欲共戴,炊骨噬肝,不足雪其憤恥痛也。此輩少無共憤之心,乃有陰附之跡,爲鬼爲蜮,潛通溟海之匿賊,相唱相和,煽動草野之群盜,祕護之意,雖不顯於色辭,暗售之計,乃如見其肺腑,結爲黨與,締結之形跡莫掩,視同骨肉,詭譎之情節畢露,與綢繆而相應,安危攸係,卒爛熳而同歸,首從何別?蓋其所犯凶逆,與玉均等,一而二也,二而一也。拖到三年,尙此暇息,其可曰國有三尺乎?且英植·泳敎之頭領,何敢得保於地下?亟施斬屍之律,以洩神人之憤焉。已斃在逃諸賊姻親族戚之應坐者,置之勿論,晏若無故,則人主法天春生秋殺之意,安在哉?竊有可驚可駭之事,泳孝父之死也,出力掩埋,玉均等之逃也。裁書連通,自有其人,而臣等愚昧,雖未能指的誰某,顧其負犯之重,關係之大,何如也?刻期査得,明正其罪,敢不可已。臣等卽伏奉聯箚批敎,若曰極係張大,或涉䵝昧,竝不允。罪人申箕善·洪晉游·李道宰·安宗洙·慶光國,竝加施圍籬之典,臣等相顧愕眙,不覺抑塞憤鬱之至。今此處分,寔出於包荒納汚之恢廓聖度,臣等非不仰揣,非不欽祝,關有關和,上不得抵仰,下不得奉承,漢法之不敬,春秋之無將,未有甚於此也。防微杜漸,猶其可愼,拔本澄源,寧或少忽?此而不鉤覈鋤治,何樣禍機,未知伏在何地。臣等敢效明張之義,聯陳沫飮之忱,請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,亟正邦憲焉。噫嘻痛矣,朴顥陽·尹雄烈·安寧洙之罪,可勝誅哉?甲申諸逆,卽亘天極地亘萬古溯百代所未有也。凡屬圓顱方趾之類,孰無食肉寢皮之想?天網疎恢,潛逃海外,輿憤沸勝,如在湯中,而一未有快伏王法,擧皆切直欲無生,共戴一天之恨,拖至三年之久,豈意凶徒寔繁,種下生種,申箕善·洪晉游·李道宰·安宗洙·慶光國之黨出焉,而又此朴顥陽輩,接蹱而起,是乃申箕善之一類也,與諸賊相通,謂此時可乘,梟鳴鴟應,顯有和附之態,蛇盤蚓結,莫掩綢繆之跡,究厥罪犯,合置何辟?至於安寧洙,國之陰事,暗相關通,卽賣國之徒,射天之計也。俱是覆載之所不容,神人之所共憤,其所關係之大,果何如也?而臣等卽伏奉聯箚批敎,安寧洙只施島配而止,朴顥陽·尹雄烈,則竝止遠地定配之典,臣等相顧愕眙,不覺抑塞,今此處分,雖出於大聖人涵容之盛德,王章不可屈也,公議不可遏也,鉤覈鉏治,斷不可已。請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈,竝令王府,設鞫得情,亟正邦憲焉。噫嘻痛矣,亂逆之徒,從古何限,而豈有如今番設鞫罪人昌寬之窮天地亘古今極逆大憝者乎?言之膽掉,思之骨顫,渠以賊孝招募之卒,屢出凶漠供招之辭,旬七夕軍巡之說,情節已露,十三員會飮之謀,腸肚相連,差領官而受指使,敢肆梟獍之性,幻姓名而掩蹤跡,尙遲犴狴之廋,逆節畢輸,已是有口難鳴,王章莫嚴,奚但誅身而止?請謀叛不道罪人昌寬,亟施孥戮之典,以雪神人之憤焉。噫嘻痛矣,亂臣賊子,從古何限,而豈有如今番諸賊之窮凶絶悖者哉?渠以蟣蝨之賤,素蓄梟獍之性,許多罪惡,扻露無餘,則臣等之連日冒瀆,是豈可已而不已者乎?惟兪音是竢,及伏奉傳敎下者,申箕善則其綢繆之情迹,不可無鉤覈,有具格拿來之命,而池錫永則以卑微沒覺,不足深誅,有島置之命,臣等相顧愕眙,竊不勝憂歎之至,噫。此罪人之罪惡,何如,關係,何如?而施以島配,有若尋常罪過之一番懲勵者然,固知出於大聖人好生之德,非不欽仰萬萬,而孰異孰美,孰爪孰牙?窮覈無遺,亟施當律,宜不可一日緩者也。凶圖縱懷於蛇盤,祕跡莫究於鵂應,處分之下,輿情愈憤,夫莫遏者公議也,莫嚴者關和也。豈可以沒覺,遽施惟輕之典,終靳盤覈之擧乎?玆敢冒悚聯陳,用效沐浴之義。伏乞聖明,亟奮乾剛之斷,特降允許之音,請薪智島圍籬安置罪人池錫永,亦令王府,一體設鞫,嚴覈得情,快正典刑焉。噫嘻痛矣,申箕善之罪,可勝誅哉?渠以簪纓之裔,早登緋玉之列,厚蒙拂拭之恩,宜切圖報之誠,而蓄抱負國之心,潛結至凶之徒,引入深嚴,冒叨喉院之銜,製給擧條,甘廳招使之計,矯命焉與之傳布,論事焉斷其可否,賦性陰祕,有若伏莽之虺,行跡詭譎,殆同含河之蜮,四載假息,寔出好生之德,十手所指,詎免罔赦之罪,絶穀於行道之中,自知于犯之難逭,忍杖於親鞫之下,尤見奸譎之莫掩,連腸肚於逆堅,同惡相濟,隱頭尾於供招,巧辭粧撰,獄事未竟,寬典遽降,三尺之王章未伸,一縷之頑命尙貸,輿論去益沸鬱,邦憲從以隳懷,以若負犯,不可還貸而止。請呂島加棘還發配罪人申箕善,更加嚴鞫,朝於得情,快正邦刑焉。噫嘻痛矣,韓容奭·柳智永·李承喜之罪,可勝誅哉?渠等本以蟣蝨之賤,素蓄梟獍之性,校宮齋會之席,肆發不道之言,繼出侮賢之說,二百年再回宗祊,危忠卓節,歸之不公,幾百世繼開斯文,正學至道,歸之非正,誘驛騙財,汚穢校宮,智永之駔儈也,分利護黨,恣意易姓,承喜之愚弄也,元惡大憝,容奭爲之巨魁,䝱從贊助,智·喜繼以羽翼,其所設始,不自獨見,則必有指嗾,其所和應,已成符合,則必有窩窟,聖德天大,遽下刑訊於秋曹之命,包荒過中,繼有取招於王府之命,此何可專諉鄕曲愚蠢,而不思所以一番鉤覈而止者乎?容奭之蛇盤,智·喜之鵂應,一串心腸,再出凶逆也,至於呂圭亨·高時協之無端處義於臺籲也,徐相集之聧異規避於堂箚也,說不去意不究者也。請秋曹刑訊罪人韓容奭·柳智永,王府取招罪人李承喜,竝令王府,設鞫得情,快伸王章,以洩神人之憤,不參三司三人,加施孥戮之典,以立人紀焉。答兩司曰,不允。韓容奭·柳智永·李承喜事,已有處分,勿煩,三人事勿煩。
執義尹始榮啓曰,新除授持平方夏鎭,時在平安道定州地,持平黃輔淵,時在慶尙道晉州地,請竝斯速乘馹上來事,下諭。答啓曰,許遞。
司諫金甲洙啓曰,梟示罪人性世,與極逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未鉤覈,只施梟示之律,輿情之憤鬱,固無可言,而不可以己爲梟示,不施當律,請梟示罪人性世,亟施孥戮之典,新除授正言黃熙英,時在慶尙道英陽地,正言李晩奎,時在慶尙道禮安地,請竝斯速乘馹上來事,下諭。答院曰,不允。下諭事,許遞。
兩司合新啓,韓容奭等事中柳智永下四字抹去,荏子島島配五字,添入改措語。
傳于李愚冕曰,臺諫有闕之代,前望單子入之。
李愚冕,以奎章閣言啓曰,檢書官閔泳禧,有身病,勢難供職,減下,其代以前薦人宋星老,依已例除取才差下,令該曹口傳付軍職,使之冠帶常仕,何如?傳曰,允。
又以奎章閣言啓曰,檢書官宋星老,有身病,勢難供職,減下,其代以前薦人洪鍾復,依已例除取才差下,令該曹口傳付軍職,使之冠帶常仕,何如?傳曰,允。
兵曹口傳政事,副司勇趙九淳·閔泳禧。
李喜元,以摠禦營言啓曰,本營騎士將朴廷基,身病猝重,勢難察任,改差,何如?傳曰,允。
又以義禁府言啓曰,罪人韓容奭,嚴刑三次,遠惡島圍籬安置事,雖伏承卽速擧行之命,而罪犯深重,聲討峻嚴,公格法例,莫可違越者,不得擧行之意,敢啓。傳曰,卽速擧行。
又以義禁府言啓曰,罪人韓容奭,嚴刑三次,遠惡島圍籬安置事,連伏承卽速擧行之命,而罪犯深重,臺啓峻嚴,自有格例之不可違越者,末由擧行之意,惶恐敢啓。傳曰,卽速擧行。
又以刑曹言啓曰,嚴刑島配罪人柳智永,連伏承卽速擧行事,命下,而臺啓峻發,格例有不可違越,不得擧行之意,惶恐敢啓。傳曰,卽速擧行。
又以刑曹言啓曰,兵曹啓辭內,謹依下敎,臣閔泳煥,與左捕將臣李鍾健,右捕將臣韓圭卨,同爲開坐,火藥庫失火根因,在囚諸罪人等處,更加嚴覈,則統衛營執事田載豐所告,與前招,小無差爽,故嚴棍更査,終無指的之語,主番軍文點石·李永根,巡更軍李昌甲,巡邏軍金允弘,上直書員朴道爀,摠禦營監官異熙成,摠禦營庫直張春植·朴喜永,書員趙宗順等,一一更査,未得端緖,故牢刑嚴覈,一向粧撰,終不直招矣。罪人等以領率與守護之役,當此乖常之事,宜有聞疑見訝之告,而至於牢刑嚴査,又如是一直抵賴,尤極狡惡,竝嚴囚各該營後,伏竢處分之意,敢啓。傳曰,知道。屢飭盤詰,終無端緖,何可以渠輩之抵賴,全然參恕乎?自有筦庫不謹之罪,火藥庫當今守直之庫直,嚴刑遠配事,命下矣。謹依傳敎,火藥庫庫直朴喜永,嚴刑一次後,全羅道沃溝縣,遠地定配所,卽爲押送之意,敢啓。傳曰,知道。
義禁府照自粘連,陽川縣令高壎矣,本府議啓內,稅船水沈,旣在掌內,誤以致敗,率爾報營,囚供縱或分疏,法意有難參恕,以此照律罪,笞五十收贖,解見任別敍,私罪,奉敎不無斟量者存,特爲分揀。
義禁府照目點連,蕩春新營入直哨官吳定善矣,本府議啓內,火藥燒燼,雖在不虞,常時失飭,罪實難恕是白乎,倉庫軍器失火守令,公罪懸入,旣載法典,又有已例,今亦以此照律罪,杖八十徒二年定配,依法典收贖,公罪,奉敎依允。
執義尹始榮,司諫金甲洙等疏曰,伏以,刑政失當,則綱紀解紐,懲討不嚴,則隄防墮壞,故莫重者王章也,莫遏者輿憤也。噫噫痛矣,韓容奭·柳智永,罪犯,何如,關係,何如?而卽伏見傳敎下者,容奭之島置,智永之島配,固知大聖人好生之德,然使彼怪鬼之輩,遽從惟輕之典,則邦憲從此而虧壞,輿論由是而沸鬱,渠以蟣蝨之類,素懷梟獍之性,敢斥百世之正論,自干三尺之嚴誅,凡此冠天履地,食血茹毛者,孰不欲聲其罪而討其犯乎?臣等職忝臺列,尤切憤激,玆敢冒悚煩籲。伏乞聖明,亟寢成命,俾王章伸而亂賊懼焉。取進止。答曰,省箚具悉。今此處分,亦可爲稱停,其勿更煩。
上在景福宮。停常參·經筵。
藥房提調趙秉鎬,副提調金九鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
閔致憲啓曰,左副承旨尹相翊,今日不爲仕進,卽爲牌招,何如?傳曰,允。
李愚冕啓曰,假注書朴魯洙,有身病,勢難察任,今姑改差,何如?傳曰,允。
朴魯洙改差,代以朱在賓爲假注書。
傳于李愚冕曰,同副承旨許遞,前望單子入之。
承旨前望單子入之,洪時衡落點。
以左副承旨尹相祤牌不進罷職傳旨,傳于李愚冕曰,只推。
行大司憲李淳翼,大司諫尹定求,正言高基升等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請謀返大逆不道知情不告罪〈人〉榮瑾,亟施孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀返不道罪人鍾三·鳳周,竝施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人金致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉,措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚龍海,更令王府,嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請賜死罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·載晩·秉昌·宇熙支屬,竝施散配,亟降明命,以伸王章焉。措辭見上請犯上不道罪人樂寬,亟施孥戮之典,俾洩公憤,以絶亂萌焉。措辭見上請輕斃罪人英植,加施适·雲之律,在逃罪人泳孝·玉均·光範·載弼等,刻期逮捕,與謀反罪人點乭·允相,物故罪人昌楧,知情不告罪人弘植·載昌·興宗·興喆·英植,竝加适·雲已施之典。措辭見上請謀反大逆不道罪人英植,亟施适·雲已施之律,以正邦憲焉。措辭見上請謀反不道罪人應浩·興龍·哲完·興模,知情不告罪人昌基·昌洙·聖郁,竝施孥戮之典,知島減死定配罪人李上禑,更令王府,嚴鞫得情,快正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,亟正邦憲焉。措辭見上請智島島配〈罪〉人安寧洙及安州牧遠地定配罪人朴顥陽,綾州牧遠地定配罪人尹雄烈,竝令王府,設鞫得情,亟正邦憲焉。措辭見上請謀反不道罪人昌寬,亟施孥戮之典,以雪神人之憤焉。措辭見上請薪智島圍籬安置罪人池錫永,亦令王府,設鞫嚴覈,得情,快正典刑焉。措辭見上請呂島加棘還發配罪人申箕善,更加嚴鞫,期於得情,邦憲明焉。措辭見上請秋曹刑訊罪人韓容奭·柳智永,荏子島島配罪人李承喜,竝令王府,設鞫得情,快伸王章,以雪神人之憤,不參之三司三人,加施島配之典,以立人紀焉。措辭見上答兩司曰,不允。韓容奭·柳智永·李承喜事,已有處分,勿煩,三人事勿煩。
正言高基升啓曰,請物故罪人性世,亟施孥戮之典。措辭見上答院曰,不允。
兵曹口傳政事,副司勇宋星老·洪鍾復,以上竝單付。
李愚冕,以奎章閣言啓曰,檢書官洪鍾復,有身病,勢難供職,減下,其代以前薦人閔聖鎬,依已例除取才差下,令該曹口傳付軍職,使之冠帶常仕,何如?傳曰,允。
兵曹口傳政事,副司勇單閔聖鎬。
又以刑曹言啓曰,嚴刑島配罪人柳智永,連伏承卽速擧行事,命下,而臺啓方張,格例莫越,不得擧行之意,惶恐敢啓。傳曰,卽速擧行。
義禁府啓目,高城郡守趙寬在原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
義禁府啓目,雲劍差備李心昌原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
己丑九月初五日申時,上御興福殿。俄國領使接見入侍時,行都承旨金九鉉,假注書李台健,以次侍立訖。上具翼善冠·衮龍袍,南面立交椅前。仍命史官,引入領使,領使由西階陞堂,入右挾門楹內,行打恭禮。上答揖而仍命傳語曰,近日日氣淸涼,善爲安留耶?領使答曰,姑爲善留矣。上命傳語曰,近聞貴國君王安否乎?領使答曰,姑爲太平矣。上命傳語曰,我國之事,另念善導,故請見也。領使答曰,特以優禮接之,豈有忘感乎?上命傳語曰,領使所賜之物,不勝感謝矣。領使答曰,何以感謝?仍曰,蒙貴國下賜,感謝感謝。上命傳語曰,此乃我國土産之物,何如是感謝乎?領使答曰,下賜之物,甚好甚好。以此示之於本國矣。仍又曰,近往上海,還來計矣。上命傳語曰,何日發程耶?領使答曰,在於今旬間矣。上命傳語曰,何時還來乎?領使答曰,往返在於船隻之速遲矣。上命傳語曰,領使來留我國甚好,從速善爲往返,如何?領使曰,蒙此下問,感謝感謝。仍告退,行叩頭禮,退去。上答揖以送之,承史以次退出。
上在景福宮。停常參·經筵。
尹相翊啓曰,新除授承旨洪時衡,方在譴罷中,何以爲之?敢稟。傳曰,蕩滌敍用。
又啓曰,行都承旨金九鉉廚院進,左承旨金昇圭,右承旨閔致憲,不爲仕進,右副承旨李愚冕,式暇出去,同副承旨洪時衡,未肅拜,院中只有臣一人,伴直無人,同副承旨卽爲牌招,何如?傳曰,允。
又啓曰,同副承旨洪時衡,時在京畿果川地,斯速乘馹上來事,下諭,何如?傳曰,許遞,前望單子入之。
承旨前望單子入之,南奎熙落點。
執義尹始榮,司諫金甲洙等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請謀反不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智〈島〉減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟者也,揆以王章,不可島配,而亟施邦憲,以重玉體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請謀反不道罪人哲根·東均,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞠得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反不道知情不告罪人哲鎬·彙靖,竝施孥戮之典焉。措辭見上請〈鹿〉島安置罪人柳道奭,鏡城府定配罪人兪鎭應,朔州府定配罪人魚龍海,更令王府,嚴〈加〉鞫覈,明正典刑焉。至於物故罪人李炳塡,尤有甚於此三罪人之負犯,素以陰譎梟獍之類,同謀逆黨,納招於鞫庭,萬戮猶輕,千剮難贖,邦刑未加,光致身死,而以若罔赦之罪,亦不可以處之尋常,輿情憤鬱,國論沸騰,請物故罪人李炳埴,施以孥戮之典焉。措辭見上請賜死罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·載晩·秉昌·宇熙支屬,竝施散配,亟降明命,以伸王章焉。措辭見上請犯上不道罪人樂寬,亟施孥戮之典,俾洩公憤,以絶亂萌焉。措辭見上請輕斃罪人英植,加施适·雲之律,在逃罪人泳孝·玉均·光範·載弼等,刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植,竝加施适·雲已施之典。措辭見上請謀反大逆不道罪人永植,亟施适·雲已施之律,以正邦憲焉。措辭見上請謀反不道罪人應浩·興龍·哲完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,快正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈,竝令王府,設鞫得情,亟正邦憲焉。措辭見上請謀反不道罪人昌寬,亟施孥戮〈之〉典,以雪神人之憤焉。措辭見上請薪智島圍籬安置罪人池錫永,亦令王府,設鞫嚴覈得情,快正典刑焉,請呂島加棘還發配罪人申箕善,更加嚴鞫,期於得情,邦憲明焉。措辭見上請秋曹刑訊罪人韓容奭·柳智永,荏子島島配罪人李承喜,竝令王府,設鞫得情,快伸王章,以雪神人之憤,不參之三司三人,加施島配之典,以立人紀焉。措辭見上答兩司曰,不允。韓容奭·柳智永·李承喜事,已有處分,勿煩,三人事勿煩。
司諫金甲洙啓曰,請物故罪人性世,亟施孥戮之典。措辭見上答院曰,不允。
傳于尹相翊曰,政官牌招開政。
傳于尹相翊曰,檢校提學金永壽減下。
傳于尹相翊曰,內閣提學有闕之代,前望單子入之。
內閣提學前望單子入之,閔泳煥落點。
傳于尹相翊曰,待敎會圈。
尹相翊啓曰,待敎會圈事,命下矣。今日政下批,何如?傳曰,允。
又啓曰,行吏曹判書趙康夏,參判宋秉瑞,參議韓耆東牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,待明朝一例牌招。
以慶尙監司金明鎭狀啓,薦新進上石榴,節序差早,姑未成熟,限內不得封進,惶恐待罪事,傳于尹相翊曰,勿待罪事,回諭。
尹相翊,以內務府言啓曰,總務官纔已時差矣。凡干捧稅轉輸等規條,參酌事宜另成節目以入待啓下,行會于三南道臣及總務官處,何如?傳曰,允。
又以奎章閣言啓曰,檢書官閔聖鎬,有身病,勢難供職,減下,其代以前薦人曺憲承,依已例除取才,令該曹口傳付軍職,使之冠帶常仕,何如?傳曰,允。
又以奎章閣言啓曰,檢書官曺憲承,有身病,勢難供職,減下,其代以前薦人柳興奭,依例,除取才差下,令該曹口傳付軍職,使之冠帶常仕,何如?傳曰,允。
閔致憲,以刑曹言啓曰,嚴刑島配罪人柳智永,連伏承卽速擧行事,命下,而臺啓方張,法例莫越,不得擧行之意,惶恐敢啓。傳曰,卽速擧行。
又以義禁府言啓曰,罪人韓容奭,嚴刑三次,遠惡島圍籬安置事,連伏承卽速擧行之命,而罪犯深重,臺啓方張,格例所在,不可違越,成命之下,末由擧行之意,惶恐敢啓。傳曰,卽速擧行。
義禁府啓目粘連,向前趙寬在亦,査官頉報,縱云病劇,事體所在,難免警責,以此照律,何如?判付啓依允。
義禁府啓目粘連,向前李心昌亦,寶劍擧行,未能謹愼,有此駭妄,法難參恕,以此照律,何如?判付啓依允。
己丑九月初六日申時,上御興福殿,法國公使接見入侍時,行都承旨金九鉉,假注書朱在賓,以次侍立訖。上具翼善冠·衮龍袍,南面立交椅前。仍命史官,引入公使,公使由西陛陞堂,入楹內,行打恭禮。上擧手答揖,仍命傳語曰,涉海往返,幸得無頉,而近日稍冷,果是安留耶?公使答曰,日氣雖冷,幸而無恙矣。上曰,貴國君王,亦爲太平乎?公使答曰,幸無損節矣。又奏曰,若是下詢,惶感萬萬。公使仍告退,出楹外,行叩頭禮,退去。上答揖以送之,承史以次退出。
上在景福宮。停常參·經筵。
尹相翊啓曰,來十一日朝參日次矣,敢稟。傳曰,停。
又啓曰,新除授同副承旨南奎熙,卽爲牌招,何如?傳曰,允。
又啓曰,右副承旨李愚冕,今日不爲仕進,卽爲牌招,何如?傳曰,允。
傳于南奎熙曰,有實病玉堂許遞,今日政差出。
傳于南奎熙曰,呈告泮長·禮曹參判許遞,今日政差出。
傳于南奎熙曰,鏡城判官李性默,敦寧都正除授。
吏曹,敦寧都正單李性默,今加通政除授事,承傳。
傳于南奎熙曰,在外敦寧都正許遞,今日政差出。
執義尹始榮,司諫金甲洙等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智〈島〉減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,至於古今島減死罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆大道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚龍海,更令王府,嚴加鞫覈,明正典刑焉,至於物故罪人李炳埴,尤有甚於此三罪人之負犯,素以陰譎梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然而以若罔赦之罪,亦不可而處之尋常,輿情憤鬱,國論沸騰,請物故罪人李炳埴,施以孥戮之典焉。措辭見上請賜死罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·載晩·秉昌·宇熙支屬,竝施散配,亟降明命,以伸王章焉。措辭見上請犯上不道罪人樂寬,亟施孥戮之典,俾洩公憤,以絶亂萌焉。措辭見上請輕斃罪人英植,加施适·雲之律,在逃罪人泳孝·玉均·光範·載弼等,刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植,竝加施适·雲已施之典。措辭見上請謀反大逆不道罪人永植,亟施适·雲已施之律,以正邦憲焉。措辭見上請謀反不道罪人應浩·興龍·哲完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,快正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈,竝令王府,設鞫得情,亟正邦憲焉。措辭見上請謀反不道罪人昌寬,亟施孥戮之典,以雪神人之憤焉。措辭見上請薪智島圍籬安置罪人池錫永,亦令王府,設鞫嚴覈得情,快正典刑焉。措辭見上請呂島加棘還發配罪人申箕善,更加嚴鞫,期於得情,邦憲明焉。措辭見上請秋曹刑訊罪人韓容奭·柳智永,荏子島島配罪人李承喜,竝令王府,設鞫得情,快伸王章,以雪神人之憤,不參之三司三人,加施島配之典,以立人紀焉。措辭見上答兩司曰,不允。韓容奭·柳智永·李承喜事,已有處分,勿煩,三人事勿煩。
司諫金甲洙啓曰,請物故罪人性世,亟施孥戮之典。措辭見上答院曰,不允。
傳于南奎熙曰,臺諫竝許遞,今日政差出。
傳于南奎熙曰,丹城縣監姜雲馨,內禁將除授。
傳于南奎熙曰,公事遲滯之中官高廷翼罷職。
傳于南奎熙曰,公事不審之中官吳泰煥罷職。
傳于南奎熙曰,同訓鍊許遞,前望單子入之。
同訓鍊前望單子入之,李裕寅落點。
傳于南奎熙曰,仕滿初仕,今日政差出。
南奎熙,以奎章閣言啓曰,新除授提學閔泳煥,卽爲牌招察任,何如?傳曰,允。
又以奎章閣言啓曰,待敎會圈事,命下矣。提學閔泳煥,檢校直提學金聲根·閔泳韶·趙東冕·洪淳馨,直提學閔丙奭·金宗漢,檢校直閣金文鉉·鄭夏源·金世基·尹·閔泳達·兪鎭弼·李容泰·趙秉輯,檢校待敎金宗圭·金弼洙·鄭寅昇·閔亨植·尹雨植·金錫圭,竝卽牌招,以爲會圈之地,何如?傳曰,允。
又以奎章閣言啓曰,新除授提學閔泳煥敎旨安寶次,濬哲之寶請出之意,敢啓。傳曰,知道。
又以吏曹言啓曰,新除授金堤郡守崔允甲,以其身病,呈狀乞遞,改差,何如?傳曰,允。
又以吏曹言啓曰,懿寧園守奉官徐柱輔,以其身病,呈狀乞遞,改差,何如?傳曰,允。
又以吏曹言啓曰,新除授甲山都護府使金永圭,以其身病,呈狀乞遞,改差,何如?傳曰,允。
又以吏曹言啓曰,思陵令洪祐衍,以其身病,呈狀乞遞,改差,何如?傳曰,禧陵令張玹根相換。
又以吏曹言啓曰,司僕寺正鄭佑默,以其身病,呈狀乞遞,改差,何如?傳曰,允。
又以吏曹言啓曰,昌寧縣監李熙夏,甑山縣令趙章敎相換事,命下矣。甑山縣令趙章敎,以前任平海郡守·杆城郡守,方在解由未出中,泰川縣監金炳洙,三嘉縣監李遇永相換事,命下矣。泰川縣監金炳洙,以前任昌寧縣監,方在解由未出中,三嘉縣監李遇永,以前任唐津縣監,方在解由未出中,殷栗縣監洪鍾漢,襄陽都護府使鄭基贊相換事,命下矣。殷栗縣監洪鍾漢,以前任韓山郡守,方在解由未出中,襄陽都護府使鄭基贊,以前任鎭岑縣監,方在解由未出中,林川郡守金奎升,載寧郡守李秀殷相換事,命下矣。林川郡守金奎升,以前任都護府使,方在解由未出中,何以爲之?敢稟。傳曰,勿拘。
待敎會圈七點,李萬宰·尹斗炳·金晩秀,已上取三人。
有政。吏批,行判書趙康夏進,參判宋秉瑞牌招不進,參議韓耆東進,左副承旨尹相翊進。以李淳翼爲大司憲,尹定求爲大司諫,金台濟爲執義,崔翼瑞爲司諫,黃熙英·盧爲掌令,金泰龍·車斗鎭爲持平,金錫圭爲獻納,李命九·高基升爲正言,朴喜容爲應敎,任澤鎬爲副應敎,鄭寅星爲校理,李義悳爲副校理,沈遠翼·朴齊璟爲修撰,林爰相·申政均爲副修撰,李萬宰爲待敎,李乾夏爲禮曹參判,金錫洪·李在權·金啓哲爲敦寧都正,金文濟爲大司成,尹始榮爲司僕正,吳學泳爲典設主簿,李商翼爲禁府都事,鄭致鶴爲順陵參奉,李建培爲懿寧園守奉官,朴長殷爲甲山府使,禹應權爲金堤郡守,金容觀爲鏡城判官,康龍健爲丹城縣監,金慶浩爲桃源察訪,校書提調單閔泳煥,昌寧縣監李熙夏,甑山縣令趙章敎相換,泰川縣監金炳洙,三嘉縣監李遇永相換,殷栗縣監洪鍾漢,襄陽府使鄭基贊相換,林川郡守金奎升,載寧郡守李秀殷相換,金郊察訪金弼鉉,黃山察訪鄭斗文相換,承文博士二單張德華·申錫廈,著作二單金秉燾·金瑢鍊,正字單李鍾義,副正字二單金庭植·鄭容默,成均館博士單崔在獜,學正二單李應彬·李敎洙,學錄二單金明濬·申翰燮,學諭二單柳淙楨·全永悳,兼春秋三單趙光涵·崔獜休·金晟壎,大護軍金鎭永,今加崇政,前都正李起英·徐濬,副護軍申泰億,今加嘉善,副司果李秉沅·孫鍾遠,前參奉張英汲,以上今加通政,朝官年八十加資,前同知李儀鉉,今加資憲,朝官年九十加資,崇仁殿參奉加設單黃中稷。
兵批,判書閔泳煥,參判趙羲轍病,參議趙文夏病,參知金大鉉入直進,同副承旨南奎熙進,同知單鄭羲錫·朴晩裕,僉知單尹錫奎·李炳權·柳河均,護軍宋世憲,副護軍姜贊·姜友馨·李喜元·洪時衡·權命燮·李性默·崔允甲,副司直尹承弼·方夏鎭·黃輔淵·尹始榮·金甲洙,副司果鄭國鉉·李國應·黃熙英·李晩煃·金學鍾,以上竝單付,兼內禁將單李源永·姜雲馨,今加折衝除授事,承傳。
吏批,再政。以趙秉轍爲禮曹判書,尹容善爲戶曹參議,張基鍊爲南部令,鄭海遠爲氷庫主簿,宋秉琠爲順陵參奉,成俊鎬爲懿寧園守奉官,弘文正字單李萬宰,兼校書正字單李萬宰,兼待敎單李萬宰。
三政。以趙秉吉爲司饔別提,順陵參奉鄭致鶴,今加通政,朝官年八十加資,崇德殿參奉單朴注東。
南奎熙啓曰,卽見兵曹草記,則今日酉時量,京居幼學申泰衡爲名漢,謂有鳴冤之端,從光化西挾門入來,擊永化門云,闕門守直何等嚴重,而有此攔入之擧,萬萬驚駭,常時不能禁飭之兵曹入直堂上從重推考,郞廳及守門將,竝所當重勘,而本院請推之外,無他可施之罰,何以爲之?敢稟。傳曰,允。拿處。南泰熙,以兵曹言啓曰,今日酉時量,有一漢攔入尙賢門,肆然擊永化門之際,被捉於武藝別監,故捉致査問,則渠以京居幼學申泰衡爲名漢,謂有鳴寃之端,抱持原情,從光化西挾門入來云。閤門重地,有此攔入之擧,常時不飭之失,臣不勝惶悚,而攔入之漢,移送秋曹,照法嚴繩,當該守門將,不可無警,令該府拿問處之,何如?傳曰,允。
以右副承旨李愚冕牌不進罷職傳旨,傳于南奎熙曰,只推。
兵曹口傳政事,摠禦營騎士將單洪大燮。
兵曹口傳政事,副司勇單柳興奭。
南奎熙,以奎章閣言啓曰,新除授待敎李萬宰,卽爲牌招察任,何如?傳曰,允。
又以奎章閣言啓曰,檢書官柳興奭,有身病,勢難供職,減下,其代以前薦人金奭鉉,依已例除取才差下,令該曹口傳付軍職,使之冠帶常仕,何如?傳曰,允。
又以親軍壯衛營言啓〈曰〉,本營軍司馬李鍾七,身病甚重,勢難察任,今姑改差,何如?傳曰,允。
領議政沈舜澤疏曰,伏以,臣病至無奈,職在必遞,上章候旨,未蒙開允,誨責諄複,期勉隆摯,臣雖愚昧,豈不知報答,眷毗,而忍敢言私於無所推諉之日也?宜準未準,究竟無期,臣誠皇隘悶蹙,尤不知攸措。顧臣凡庸,六載承弼,用過其能,處非其地,天之所厭,有疾難醫,陳力就列,斷無其望,已爲淵鑑所燭,無待臣更事煩絮,而假使政本重地,備員視事,決不當養疴而苟冒,抛務而自便,況今一國之毛髮俱病,臣亦不敢以聖敎爲不然,然則是誠,何如時也?而唯臣一人,病又如此,任它瘝厥,悠泛度了,臣身安危,姑置無論,其奈國事之日非,國體之日損,何哉?臣雖伏枕昏囈,猶有一段省覺,造物之恩,不敢孤,愛君之誠,不敢渝,惓惓王室,去留俱難,每念及此,如添一病,彼蒼降監,焉敢有誣?臣於是,但憂己之病,而不憂國之病,以可强而謂不可强,是欺君也,臣道勿欺,昔人攸戒,卽臣立朝四十年,素所固守者,則今於皓首殘齡,豈敢懷邪飾僞,甘自陷於欺君之科哉?玆又刳瀝,委非得已,伏惟天地至仁,父母至慈,疾痛呼號,何所不察?儻蒙早賜鐫斥,毋瘝天職,則非直臣調理便幸而已,民國憂虞,庶不至如今日之甚矣。臣無任云云。答曰,省疏具悉卿懇。日昨之批,非徒敷悉,予不欲捨之意,乃亦說與卿不當去之義宜,其有默會警省者,而又何以有此需章之嗣至也?以卿憂愛,必知無恝不慗予,使予獨勞,而身處寬閒,徒欲怡養爲心也。目今遑迫之形,卿所熟稔,政宜戮力共濟,不暇顧他,此何等艱會,而惟卿也,故委任若是其重,惟卿也,故擔着若是其專,卿藉有一時旡妄之祟,求安於少須,勢所無奈,君臣之間,所貴相知心,而靡猷不納,靡言不從,亦可謂相知深矣。今如一直言辭,頓若相忘,則予惟知卿,而卿不予知可乎?卿須亟斷來章,勿煩往復,一念篤棐,幸我民國焉。仍傳于南奎熙曰,此批答遣史官傳喩。
上在景福〈宮〉。停常參·經筵。
南奎熙啓曰,奏御文字,何等審愼,而內閣薦狀公事,有所錯誤,致勤下詢,事甚疎忽,極爲未安,臣之矇然捧入,不勝惶悚,當該閣臣,不可無警,從重推考,何如?傳曰,推考,爾亦推考。
李愚冕啓曰,新除授同訓鍊李裕寅,方在奪告身中,何以爲之?敢稟。傳曰,蕩滌敍用。
行大司憲李淳翼,大司諫尹定求,正言高基升等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,快施典刑焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典焉。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人沈永澤,蛇島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,至於古今島減死罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加設孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀〈反〉大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·熙應·建燮,與謀反大逆知情不告罪人哲鎬·彙靖,竝施孥戮之典。措辭見上請鹿島安置罪〈人〉柳道奭,鏡城府定配罪人兪鎭應,朔州府定配罪人魚龍海,更令王府,嚴加鞫覈,明正典刑焉,至於物故罪人李炳埴,尤有甚於此三罪人之負犯,素以陰譎梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然而以若罔赦之罪,亦不可以處之尋常,輿情憤鬱,國論沸騰,請物故罪人李炳埴,施以孥戮之典焉。措辭見上請賜死罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·載晩·秉昌·宇熙支屬,竝施散配,亟降明命,以伸王章焉。措辭見上請犯上不道罪人樂寬,亟施孥戮之典,俾洩公憤,以絶亂萌焉。措辭見上請輕斃罪人英植,加施适·雲之律,在逃罪人泳孝·玉均·光範·載弼等,刻期逮捕,與謀反罪人點乭·允相,物故罪人昌謨,知情不告罪人弘植·載昌·興宗·興哲·英植,竝加施适·雲已施之典。措辭見上請謀反大逆不道罪人永植,亟施适·雲已施之律,以正邦憲焉。措辭見上請謀反不道罪人應浩·興龍·哲完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,快正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,亟令王府,設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈,竝令王府,設鞫得情,亟正邦憲焉。措辭見上請謀〈反〉不道罪人昌寬,亟施孥戮之典,以雪神人之憤焉。措辭見上請薪智島圍籬安置罪人池錫永,亦令王府,設鞫嚴覈得情,快正典刑焉。措辭見上請呂島加棘還發〈配〉罪人申箕善,更加嚴鞫,期於得情,邦憲明焉。措辭見上請秋曹刑訊罪人韓容奭·柳智永,荏子島島配罪人李承喜,竝令王府,設鞫得情,快伸王章,以雪神人之憤,不參之三司三人,加施島配之典,以立人紀焉。措辭見上答兩司曰,不允。韓容奭·柳智永·李承喜事,已有處分,勿煩,三人事勿煩。
司諫金甲洙啓曰,請物故罪人性世,亟施孥戮之典。措辭見上答院曰,不允。新除授〈執〉義金台濟,時在忠淸道禮山地,掌令黃熙永,時在慶尙道英陽地,掌令盧樟,時在平安道平壤地,金泰龍時在平安道泰川地,持平車斗鎭,時在平安道定州地,請竝斯速乘馹上來事,下諭,新除授司諫崔益瑞,時在京畿高陽地,獻納金錫圭,時在京畿利川地,正言李命九,時在忠淸道瑞山地,請竝斯速乘馹上來事,下諭。答兩司曰,不允。韓容奭·柳智永·李承喜事,已有處分,勿煩,三人事勿煩。答府曰,許遞。答院曰,不允。下諭事,許遞。
李愚冕,以奎章閣言啓曰,新除授待敎李萬宰敎旨安寶次,濬哲之寶請出之意,敢啓。傳曰,知道。
又以奎章閣言啓曰,檢書官尹泰善,有身病,勢難供職,今姑減下,何如?傳曰,允。陞六。
又以弘文館言啓曰,修撰鄭國鉉,許遞出去,下番闕直,事甚未安,新除授修撰沈遠翼·朴齊璟,副修撰林爰相·申正均,竝卽牌招,推移入直,應敎朴喜容,副應敎任澤鎬,校理鄭寅星,副校理李義悳,一體牌招察任,何如?傳曰,允。
又以弘文館言啓曰,修撰朴齊璟,時在忠淸道沔川地,經筵入番事緊,請斯速乘馹上來事。傳曰,許遞。
又以日記廳堂上意啓曰,本廳堂上郞廳,已爲啓下矣。今日會同坐起,事目磨鍊以入之意,敢啓。傳曰,知道。
南奎熙,以兵曹言啓曰,禁軍別將李冕熙,身病猝重,無望供職,呈狀乞遞矣。實病旣如此,改差,何如?傳曰,允。
又以兵曹言啓曰,謹依下敎,火藥庫失火根因,在囚罪人統衛營執事田載豐,主番軍文點石·李永根,巡更軍李昌甲,巡邏軍金允弘,上直書員朴道爀,摠禦營監官異熙成,庫直張春植,書員趙宗順等,嚴棍懲礪後,移送各該營之意,敢啓。傳曰,知道。
又以刑曹言啓曰,兵曹啓辭內,今日酉時量,有一漢,欄入尙賢門,肆然擊永化門之際,被捉於武藝別監,故捉致査問,則渠以京居幼學申泰衡爲名漢,謂有鳴冤之端,抱持原情,從光化西挾門入來云,閤門重地,有此欄入之擧,常時不飭之失,臣不勝惶悚,而欄入之漢,移送秋曹,照法嚴繩,當該守門將,不可無警,令該府拿問處之,何如?傳曰,允事,命下矣。謹按律文,則大明律宮殿門擅入條,有曰凡擅入皇城午門者,杖一百,罪人申泰衡,依此律決杖一百後,懲礪放送之意,敢啓。傳曰,知道。
吏曹啓目粘連,觀此弘文館校理尹泰興上疏,則以爲,臣外從弟左承旨臣金昇圭,方帶春秋館修撰官矣。臣之所兼記注之銜,共爲應避,典式攸在,伏乞聖明,俯垂鑑諒,亟命選部,照例遞改亦爲白有臥乎所,相避之法,在下當遞,弘文館校理尹泰興所帶春秋館記注官之銜,今姑減下,何如?判付啓依允。
上在景福宮。停常參·經筵。
傳于南奎熙曰,日記廳諸般事務,一依丙寅年例擧行。
行大司憲李淳翼,大司諫尹定求,正言高基升等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上諸謀反不道罪人鍾三·鳳周,竝施孥戮之典焉。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸,而邦憲明焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典焉。措辭見上請鹿島安置罪人柳道奭,鏡城府定配罪人兪鎭應,朔州府定配罪人魚龍海,更令王府嚴加鞫覈,明正典刑焉。措辭見上請物故罪人李炳埴,施以孥戮之典焉。措辭見上請賜死罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·載晩·秉昌·宇熙支屬,竝施散配,亟降明命,以伸王章焉。措辭見上請犯上不道罪人樂寬,亟施孥戮之典,俾洩公憤,以絶亂萌焉。措辭見上請輕斃罪人英植加施适·雲之律,在逃罪人泳孝·玉均·光範·載弼等,刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植,竝加适·雲已施之典。措辭見上請謀反大逆不道罪人永植,亟施适·雲已施之律,以正邦憲焉。措辭見上請謀反不道罪人應浩·興龍·哲完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,快正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顥陽,綾州牧遠地定配罪人尹雄烈,竝令王府,設鞫得情,亟正邦憲焉。措辭見上請謀反不道罪人昌寬,亟施孥戮之典,以雪神人之憤焉。措辭見上請薪智島圍籬安置罪人池錫永,亦令王府,設鞫嚴覈得情,快正典刑焉。措辭見上請呂島加棘還發配罪人申箕善,更加嚴鞫,期於得情,邦憲明焉。措辭見上請秋曹刑訊罪人韓容奭·柳智永,荏子島島配罪人李承喜,竝令王府,設鞫得情,快伸王章,以雪神人之憤,不參之三司三人,加施島配之典,以立人紀焉。措辭見上答兩司曰,不允。韓容奭·柳智永·李承喜事,已有處分,勿煩,三人事勿煩。
正言高基升啓曰,請物故罪人性世,亟施孥戮之典。措辭見上答院曰,不允。
南奎熙啓曰,今日育英公院仕記入呈時,學員休暇,當以該院堂上爲稟,而誤以外督辦入稟,致勤下詢,事甚疎忽,極爲未安,臣之矇未覺察,不勝惶悚,當該堂上,不可無警,推考,何如?傳曰,允。爾亦推考。
傳于李愚冕曰,屢悉敷諭,想亦諒會,顧予寡昧,治不從欲,民方困矣,國日非矣。徒勞宵旰之憂,益見艱虞之棘,惟與卿,所嘗惕厲而熟究者,何往非念念於民安國治,而駸駸至於莫可收拾?乃於此時,卿忽言辭者,當乎,否乎?多難興邦,謂其能戒懼而修省也。交相勉勵,孜孜爲理,則轉危爲安,亦豈無其道哉?若其休閒之計,則時不可也,義不忍也。以卿老成,以卿忠愛,乃欲浼浼要退者,寔由予誠禮未摯,自不覺反躬慙歎,而又復如是申複者,亶爲民國地也。特玆宣諭,卿必有財量焉事,遣右副承旨傳諭于領議政。
兵曹口傳政事,副司勇單曺憲承。
兵曹,以金東壽爲禁軍別將。
兵曹口傳政事,禁軍別將單金東壽。
李愚冕,以弘文館言啓曰,下番闕直,事甚未安,修撰一員未差,沈遠翼,副修撰林爰相·申政均,竝卽牌招,推移入直,何如?傳曰,允。
又以弘文館言啓曰,校理鄭寅星,疏批已下,卽爲牌招察任,何如?傳曰,允。
又以弘文館言啓曰,下番無他推移之員,不得已以上番姑降入直之意,敢啓。傳曰,知道。
又以禮曹言啓曰,全羅道觀察使封進,今九月令宗廟薦新石榴,來十月宗廟薦新柚子,今初十日薦進,而景慕宮薦新,則慶尙道例爲封進矣。本道所封,未及上來,莫重薦新,不可後時,依前例以宗廟薦新加封石榴·柚子,同日一體薦新,何如?傳曰,允。
又以成均館同知成均館事·大司成意啓曰,今九月初九日儒生課試,當爲設行,而大提學未差,限內不得爲之之意,敢啓。傳曰,知道。
南奎熙,以義禁府言啓曰,罪人韓容奭,嚴刑三次,遠惡島圍籬安置事,連伏承卽速擧行之命,而罪犯深重,臺啓方張,自有格例之莫可違越者,成命之下,末由擧行之意,惶恐敢啓。傳曰,卽速擧行。
又以刑曹言啓曰,嚴刑島配罪人柳智永,連伏承卽速擧行事,命下,而見今臺啓方張,莫可違越格例,故不得擧行之意,惶恐敢啓。傳曰,知道。
義禁府照目粘連,雲劍差備李心昌矣,本府議啓內,雲劍擧行,未能謹愼,有此駭妄,法難參恕,以此照律罪,笞四十收贖,附過還職,私罪,奉敎依允。
南奎熙,以義禁府言啓曰,兵曹佐郞李在明,守門將李心昌等,竝拿處事,傳旨啓下矣。李在明,今方待命,拿囚,李心昌,前以他罪,方在就囚中,待開坐捧供,何如?傳曰,飭已施矣。分揀放送。
以李在明囚單子,傳于南奎熙曰,飭已施矣。分揀放送。
義禁府照目粘連,高城郡守趙寬在矣,本府議啓內,査官頉報,縱云病劇,事體所在,難免警責,以此照律罪,笞五十收贖,解見任別敍,私罪,奉敎依允爲旀,功減一等爲良如敎。
校理鄭寅星疏曰,伏以,臣本以空疎蔑劣,不合於淸朝耳目之任,而猥參栢府之列,聯章懲討,至有僚員之規避,不卽相箴,終始恬然,此非臺體所可參恕者,而天鑑孔昭,譴旨先下,臣分壞矣,朝綱頹矣。滿心悚惶,恭俟重勘,聖度涵容,罪止薄警,拊躬循省,非罪伊榮,曾未幾日,恩敍特頒,除旨荐降,臣是何人,得此謬恩於日月之照乎?臣聞命感惶,歷日靡定,以此情踪,何敢晏然冒叨,玆敢忙陳短章。伏乞聖慈,遞斥臣職,仍治臣未盡勘之律焉。臣方自訟,不宜贅他,而區區憂愛,惟在聖學,廈氈隻日,頻賜召接,益勉聖益聖之德,克懋新又新之工,是所靳祝之至,不避猥越,敢陳蕘說。伏願殿下澄省焉。臣無任云云。省疏具悉。旣已經勘,何必爲引?爾其勿辭察職,尾附事,當留念矣。
修撰沈遠翼疏曰,伏以,臣以菲才,遭際聖明,策名桂籍,前後歷揚,分已濫矣。常懷兢惕,若臨淵谷,迺於向時,猥忝玉署,會値聯箚之時,違規溺職,合施重律,而大僚奏劾,罰止薄警,曾未幾日,遽下特敍之典,旋有薇院除旨,又伏奉瀛館新命,恩誥聯翩,寵光若偏,臣誠惝怳,益不知措躬之所也。第臣於論思之任,曷嘗一毫彷佛,而今何敢晏若自居,重玷名器哉?臣雖欲包羞忘廉,强顔趨走,其於貽累淸朝,連招譏謗,何哉?揆分揣義,無路承膺,玆敢短章呼籲。伏乞聖慈,俯垂鑑諒,亟遞臣所帶之任,仍治臣未勘之律,以爲人臣不職者之戒焉。臣於自劾之章,不敢贅他,而臣之區區微忱,亶在於聖學一事矣。顧今新涼已生,夜漏漸長,正宜緝熙懋敏之時,況又睿學成就,莫若以身敎之。伏願殿下,日開講筵,使我春宮邸下,濡染德成,日躋高明之域,千萬顒祝。臣無任云云。省疏具悉。旣已經勘,何必爲引?爾其勿辭察職,尾附事,當留念矣。
上在昌德宮,停常參·經筵。
藥房提調趙秉鎬,副提調金九鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
閔致憲啓曰,左副承旨尹相翊,今日不爲仕進,卽爲牌招,何如?傳曰,允。
右副承旨李愚冕書啓,臣於本月初九日三更量,敬奉聖諭,馳往傳諭于南部明禮坊上鐘峴契議〈政〉府領議政沈舜澤所住處,則以爲,臣洊臚癃狀,顒俟德音,及奉聖批,竟靳一兪,臣自嘆菲誠莫格,蕪辭莫感,歷日徊徨,轉不知攸措。匪意喉舌邇臣,奉特諭,夜半區宣,首尾凡一百七十有九字,期之以民安國治,勉之以轉危爲安,眷顧愈隆,非臣敢當。蓋臣病不如此之時,猶未能裨益於國計民生,而況寄命刀圭,百務不入心乎?臣今至此,不惟自爲性命而惜之,精神寧固而後,籌策得攄其忠,氣血充榮而後,驅馳得盡其力。顧臣呻楚綿綴,朝不圖夕,其敢更避煩瀆之嫌,由臣病而病國事哉?至於寔由予以下聖敎,有爲人臣而不敢承聞者,懍然蹙然鑽地不得。雖不敢違抗君命,任情直行,而殿下縱不欲捨臣,强留一日二日,不過床褥間度了,民國狼狽,反甚於今日矣。竊願殿下,不必遲待臣另疏更丐,亟賜鐫斥,瞻天攢手云矣。敢啓。傳曰,知道。
南奎熙啓曰,假注書李台健,有身病,勢難察任,改差,何如?傳曰,允。
李台健改差,代以李河駿爲假注書。
行大司憲李淳翼,大司諫尹定求,正言高基升等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致復·延壽,竝施孥戮之典。措辭見上請謀反不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士元,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀反大逆罪人岐鉉,知情不告罪人玉鉉,一以弼濟者也,揆以王章,不可島配而〈止〉,亟施邦憲,以重玉體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東均,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴,亟施孥戮之典焉。措辭見上請謀〈反〉大逆不道罪人驥永·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反不道知情不告罪人哲鎬·彙靖,竝施孥戮之典焉。措辭見上請〈鹿〉島安置罪人柳道奭,鏡城府定配罪人兪鎭應,朔州府定配罪人魚龍海,更令王府,嚴〈加〉鞫覈,明正典刑焉。至於物故罪人李炳塡,尤有甚於此三罪人之負犯。素以陰譎梟獍之類,同謀逆黨,納招於鞫庭,萬戮猶輕,千剮難贖。邦刑未加,先致身死,而以若罔赦之罪,亦不可以處之尋常,輿情憤鬱,國論沸騰。請物故罪人李炳塡,施以孥戮之典焉。措辭見上請賜死罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·載晩·秉昌·宇熙支屬,竝施散配,亟降明命,以伸王章焉。措辭見上請犯上不道罪人樂寬,亟施孥戮之典,伸洩公憤,以絶亂萌焉。措辭見上請徑〈斃〉罪人英植,加施适·雲之律,在逃罪人泳孝·玉均·光範·載弼等,刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植,竝加施适·雲已施之典。措辭見上請謀反大逆不道罪人永植,亟施适·雲已施之律,以正邦憲焉。措辭見上請謀反不道罪人興浩·興龍·哲完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。措辭見上請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,亟正邦憲焉。措辭見上請智島島配罪人安寧洙及安州牧遠地定配罪人朴顯陽,綾州牧遠地定配罪人尹雄烈,竝令王府,設鞫得情,亟正邦憲焉。措辭見上請謀反不道罪人昌寬,亟施孥戮之典,以雪神人之憤焉。措辭見上請薪智島圍籬安置罪人池錫永,亦令王府,設鞫嚴覈得情,夬正典刑焉。請呂島加棘還發配罪人申箕善,更加嚴鞫,期於得情,邦憲明焉。措辭見上請秋曹刑訊罪人韓容奭·柳智永,荏子島島配罪人李承喜,竝令王府,設鞫得情,夬伸王章,以雪神人之憤。不參之三司三人,加施島配之典,以立人紀焉。措辭見上答兩司曰,不允。韓容奭·柳智永·李承喜事,已有處分,勿煩。三人事,勿煩。
正言高基升啓曰,請物故罪人性世,亟施孥戮之典焉。措辭見上答院曰,不允。
傳于閔致憲曰,臺諫竝許遞,前望單子入之。
以左副承旨尹相翊牌不進罷職傳旨,傳于李愚冕曰,只推。
以李在明囚單子,傳于南奎熙曰,飭已施矣,分揀放送。
南奎熙,以弘文館言啓曰,副校理李義悳,疏批已下,卽爲牌招察任,何如?傳曰,允。
又以弘文館言啓曰,上番姑降入直,事甚未安。修撰一員未差,沈遠翼,副修撰林爰相·申正均,竝卽牌招,推移入直,何如?傳曰,允。
又以義禁府言啓曰,刑曹啓辭內,罪人韓容奭,圍籬安置,係是義禁府所管,依例移送義禁府,使之擧行事,批旨知道事,命下,罪人韓容奭,嚴刑三次,遠惡島圍籬安置事,承傳,又爲啓下矣。刑曹在囚罪人韓容奭,發遣府罪將,拿囚之意,敢啓。傳曰,知道。
又以義禁府言啓曰,罪人韓容奭,嚴刑三次,遠惡島圍籬安置事,連伏承卽速擧行之命,而罪犯深重,臺啓方張,公格法例,不可違越,成命之下,末由擧行之意,惶恐敢啓。傳曰,尙不擧行,是何道理?卽速擧行。
又以刑曹言啓曰,嚴刑島配罪人柳智永,連伏承卽速擧行事,命下,而臺啓方張,法例莫越,不得擧行之意,惶恐敢啓。傳曰,卽速擧行。
吏曹啓目,粘連。觀此慶尙監司金明鎭畢賑狀啓及賑恤廳回啓,則公賑邑善山府使金好謙,捐稟米十六石,錢四千九百兩,密陽府使鄭秉夏,捐稟米十四石,租三百石,錢二千二十兩,星州牧使金甲秀,捐稟租一百三十石,錢二千六百兩,尙州牧使閔種烈,捐稟錢三千三百兩是如爲白有臥乎所,上項四邑守令,熟馬一匹賜給之典是白乎旀。安東府使金學洙,捐稟米三十石,錢一千五百八十兩是如是白乎矣,係是職分內事,今姑置之爲白乎旀。慶山前縣令申台善,捐稟錢一千九百九十兩是如是白臥乎所,兒馬一匹賜給之典爲白乎旀。永川郡守林時益,捐稟租一百三十石,錢一千二百兩是如爲白臥乎所,陞敍調用之典是白乎旀。梁山前郡守趙元植,捐稟錢一千九百七十兩,慈仁前縣監吳弘默,捐稟錢一千六百二十兩,晉州牧使趙弼永,捐稟錢一千五百三十兩,大邱判官洪用觀,捐稟錢一千五百十兩,高靈縣監宋淳爀,捐稟米五石,租八十石,錢七百十兩,晉州前牧使李聖烈,捐稟錢一千四百二十兩,玄風縣監李輔仁,捐稟租六十石,錢九百三十兩,陜川郡守尹泌求,捐稟米三十七石,錢七百三十兩,淸道前郡守鄭基雨,捐稟錢一千二百五十兩,昆陽郡守南廷麟,捐稟錢一千一百八十兩,昌原府使李基赫,捐稟牟一百四十五石,錢九百三十兩,義城前縣令韓應周,捐稟錢一千九十兩,蔚山府使金瀗秀,捐稟米二十石,錢七百四十兩,咸安前郡守李裕直,捐稟錢一千三十兩,宜寧前縣監趙容九,捐稟米十七石,錢七百七十兩,新寧縣監閔泳厚,捐稟錢一千二十兩,龍宮縣監金勝圭,捐稟錢一千二十兩,東萊前府使李容稙,捐稟錢一千兩,盈德前縣令安鍾悳,捐稟錢一千兩是如是白臥乎所,上項十九邑守令,竝兒馬一匹賜給之典是白乎旀。私賑及願補人中,淸道居前監役李源甲,捐稟錢三千兩,大邱居前縣監韓鎭奎,願補租三十五石八斗,錢一千八百八十四兩五錢是如爲白有臥乎所,上項二人,外職調用之典是白乎旀。山淸前縣監黃宇玄,願補錢一千兩是白乎矣,朝官職分內事,今姑置之是白乎旀。竝只係干恩賞,臣曹不敢檀便,上裁,何如?判付啓,依回啓施行爲良如敎。
副校理李義悳疏曰。
上在景福宮。停常參·經筵。
傳于南奎熙曰,再明日眞殿茶禮,當自內親行矣,該房知悉。時原任大臣·閣臣·宗親·二品以上入參。
傳于南奎熙曰,再明日眞殿茶禮時,東宮當自內行禮矣,該房知悉。春桂坊及相禮,使之待令。
南奎熙啓曰,省記之申時來呈,自是例也,而今日兵曹省記,屢度催促,尙未到院,門限已過,今始來呈,事未前有,萬萬駭然。常時不能禁飭之兵曹入直堂上,不可無警,從重推考。郞廳所當重勘,而本院請推之外,無他可施之罰,何以爲之?敢稟。傳曰,允。拿處,。
南奎熙,以奎章閣言啓曰,提學閔泳煥,疏批已下,卽爲牌招察任,何如?傳曰,允。
又以奎章閣言啓曰,檢書官金奭鍾,有身病,勢難供職,減下,其代以前薦人李祖述,依已例除取才差下,令該曹口傳付軍職,使之冠帶常仕,何如?傳曰,允。
又以刑曹言啓曰,嚴刑島配罪人柳智永,卽速擧行事,命下矣。謹依傳敎,罪人柳智永,嚴刑一次後,全羅道靈光郡荏子島定配所,卽爲押送之意,敢啓。傳曰,知道。
兵曹判書閔泳煥疏曰,伏以,臣獲蒙恩暇,歷省先楸,至情幸伸。未及反面,伏奉恩點,以臣爲奎章閣提學者,繼有牙牌宣召。義不敢違傲,隨詣閤門外,祗肅領敎,適値會圈有命,猥濫主其事。退竊思惟,臣自通籍之初,出入周旋於龍圖·天章之間,風雲雨露,薰沐浹髓,爝火涓涔,報答無聞,直不過旅班綴而供起居已耳。我殿下陶甄生成,如天高地厚,一進再進,進進不已。今又褎然而冒據長席,表儀諸寮之首,總攝一院之務,其地步之極隆,委寄之至重,較諸已往,踐履迥然,有不侔者矣。臣以人而百無猶,以才而一不能,雖以現縻之諸職,尙患堪勝之不得,屢辭未準,日夕憂恐。且加匪分新榮,乃使復尋宿趼,未試而受,猶諉試可,蔑效而進,更當何謂?徒見其修簡有謬,則哲爲累,竟至於玷名器興官刺而止,可不懼哉?今臣躬逢聖主,受知特殊,頂踵皆恩,夷險惟命,顧何敢飭辭例讓,如慢如僞爲也?然而寵祿過則愆尤積,涯分溢則悔吝隨,其理孔昭,昔人有訓。左右參倚,一倍悸惕,實不知措躬之所。玆敢輸剖肝膈,冒塵聰聞。伏望聖明,俯垂諒察,亟改臣新授閣銜,俾臣得免於負乘之大戾,公私不勝幸甚。臣無任屛營祈懇之至,謹冒昧以聞。答曰,省疏具悉。卿其勿辭行公。
上在景福宮。停常參·經筵。
傳于李愚冕曰,政官牌招,開政。
傳于李愚冕曰,在外同敦寧·敦寧都正許遞,今日政差出。
傳于李愚冕曰,有實故東壁許遞,今日政差出。
傳于李愚冕曰,右承旨許遞,前望單子入之。
承旨前望單子入之,吳益泳落點。
李愚冕啓曰,臣與右承旨閔致憲伴直矣,纔已許遞出去,伴直無人。同副承旨南奎熙,卽爲牌招,何如?傳曰,允。
李愚冕啓曰,闕內入直,何等謹嚴,而尙瑞院別提張錫祚,典設司別提洪祐德,旣呈省記,擅自徑出,無難闕直,致勤下詢,事未前有,萬萬駭然。竝所當重勘,而本院請推之外,無他可施之罰,何以爲之?敢稟。傳曰,拿處。
李愚冕,以吏曹言啓曰,通禮院右通禮李商新,宗親府正南光熙,兵曹正郞洪贊燮,兵曹佐郞李在明,懿寧園守奉官成俊鎬,俱以身病,呈狀乞遞,竝改差,何如?傳曰,允。
又以吏曹言啓曰,順陵參奉宋秉琠,以其身病,呈狀乞遞,改差,何如?傳曰,允。
又以吏曹言啓曰,新除授甲山都護府使朴長殷,金堤郡守禹應疇,丹城縣監康龍健,俱以身病,呈狀乞遞,竝改差,何如?傳曰,允。
又以吏曹言啓曰,新除授泗川縣監南錫麟,以其身病,呈狀乞遞,改差,何如?傳曰,寧遠郡守朴準祥相換。
又以吏曹言啓曰,新除授甑山縣令李熙夏,以其身病,呈狀乞遞,改差,何如?傳曰,谷城縣監李建膺相換。
南奎熙,以兵曹言啓曰,宣傳官李奎鳳,除授在外,過限未肅拜,訓鍊院都正李普憲,內禁衛將安鶴善,忠壯衛將林樂震,文臣兼宣傳官金錫圭,俱以病難供職,呈狀乞遞,天摩僉使嚴天郁,母年今爲七十五歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
又以兵曹言啓曰,卽接守門將廳牒報,則守門將李鐸榮·李瓚周·朴載雲,俱爲除拜數朔,尙不入仕云,揆以法例,不可仍置,竝改差,何如?傳曰,允。
又以兵曹言啓曰,兼司僕將李奎集,以其病難供職,呈狀乞遞,改差,何如?傳曰,允。許用履歷。
又以兵曹言啓曰,新除授幕嶺萬戶崔之厚,大峴別將李引燁,俱爲母病沈重,萬無登途赴任之望,呈狀乞遞矣。親病旣如此,則有難强令赴任,竝改差,何如?傳曰,允。
南奎熙啓曰,臣吏兵批兼進之意,敢啓。傳曰,知道。
有政。吏批,行判書趙康夏牌招不進,參判宋秉瑞進,參議韓耆東牌招不進,同副承旨南奎熙進。以吏批言啓曰,行判書趙康夏,參議韓耆東,竝牌招不進,小臣獨政未安。何以爲之?敢稟。傳曰,仍爲之。南奎熙啓曰,泰安都護府使今當差出,而本府以防禦重地,不可不擇差,他道邊地竝擬,何如?傳曰,允。以兪鎭沃爲副應敎,宋秉宙爲修撰,趙晉永爲同敦寧,徐丙鼎爲兵曹參判,申潤祖爲敦寧都正,尹弘大爲同義禁,金思轍爲宗府正,崔翼瑞爲右通禮,盧台鉉爲兵曹正郞,朴台淳爲佐郞,趙承顯爲泰安府使,朴熙房爲甲山府使,李康夏爲富寧府使,李永徽爲金堤郡守,洪聖來爲丹城縣監,韓命錫爲機張縣監。思陵令洪祐衍,禧陵令張玹根相換事,承傳。東學訓導單梁柱赫,崇仨殿參奉加設單李時謙。
兵批,判書閔泳煥進,參判徐丙鼎未肅拜,參議趙文夏入直進,參知金大鉉病,右副承旨李愚冕進。以兵批言啓曰,忠淸水使今當差出,而擬望之人乏少,同道防禦使竝擬,何如?傳曰,允。以李章漢爲訓鍊都正,李容復爲宣傳官,金命求爲內禁將,李圭明爲兼司僕將,申商雨爲五衛將,金寬濟爲忠翊將,趙漢國爲文兼,吳台永·金源柱爲守門將,閔致一爲忠淸水使,尹泳奎爲水原中軍,金大脩爲開城中軍,朴度殷爲忠淸水虞候,崔芝厚爲昌洲僉使,李引燁爲天摩僉使。同知單朴興植,加設單李裕寅,僉知單李源永。大護軍李淳翼,護軍李冕熙·趙羲轍·宋彙仁·高俊學,副護軍尹定求·蔡奎鳳·金錫洪·鄭溎·李承模·李普憲·閔致憲·琴錫律,副司直金台濟·黃熙英·盧·金泰龍·車斗鎭·崔翼瑞·金錫圭·任澤鎬,副司果李命九·高基升·朴齊璟·李恒善·朴喬鎭·金行源·白樂淳·尹泰善,以上竝單付。兼泰安鎭兵馬僉節制使湖西水軍防禦使單趙承顯。及第白樂重,今加折衝加資事,承傳。古群山僉使劉善良,龜山僉使韓成範,以上相換事,承傳。
傳于李愚冕曰,楚山府使有闕之代,成川府使徐夔淳擬入。
吏批,再政。以李敎秉爲順陵參奉,鄭溎爲懿寧園守奉官,徐夔淳爲楚山府使。三政。李承溥爲禁府都事,鄭寅一爲懿寧園守奉官,閔致憲爲成川府使。前都正申泰億,前五衛將高俊學,以上今加嘉善,守奉官鄭溎,副司果李承模,以上今加通政,朝官年八十加資。兼保寧府使閔致一。
以吏曹參議韓耆東牌不進罷職傳旨,傳于南奎熙曰,只推。
兵曹口傳政事,副司勇李祖述。
南奎熙,以日記廳堂上意啓曰,本廳始役,自今日爲之,郞廳輪回入直之意,敢啓。傳曰,知道。
又以義禁府言啓曰,時囚罪人韓容奭,嚴刑一次,訊杖第三十度,而依法典,待拷限,更加嚴刑之意,敢啓。傳曰,知道。
又以典圜局言啓曰,本局司事林輔永,身病改差,代別軍職安駉壽差下,令該曹口傳下批,何如?傳曰,允。
義禁府啓目,兵曹佐郞李在明原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付啓,飭已施矣,分揀放送。
上在景福宮。停常參·經筵。
金九鉉啓曰,新除授行左承旨吳益泳,卽爲牌招,何如?傳曰,允。
注書朴暾陽病,代以李源奎爲假注書。
傳于李愚冕曰,太廟冬享大祭時,璿派人依例入參。
傳于李愚冕曰,禮房承旨,馳詣受香諸處,奉審摘奸以來。
李愚冕,以弘文館言啓曰,新除授修撰宋秉宙,時在忠淸道淸安地,經筵入番事緊,請斯速乘馹上來事,下諭。傳曰,許遞。
又以弘文館言啓曰,新除授副應敎兪鎭沃,卽爲牌招察任,何如?傳曰,允。
又以摠禦營言啓曰,本營別將權一圭,騎士將金錫圭,哨官孟德禧,俱有身病,勢難察任,竝改差,何如?傳曰,允。
又以摠禦營言啓曰,本營別將·騎士將·哨官,今當差出,而擬望之人乏少,外任竝擬,何如?傳曰,允。
又以司僕寺提調意啓曰,濟州前判官康仁鎬遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
己丑九月十三日辰時,上與王世子,詣眞殿茶禮,自內親行入侍時,行都承旨金九鉉,行左承旨吳益泳,右承旨金昇圭,左副承旨尹相翊,右副承旨李愚冕,同副承旨南奎熙,記事官朴暾陽,假注書李河駿,記事官曺萬承·鄭世源,原任提學金永壽·韓章錫,提學閔泳煥,檢校直提學金聲根·閔泳韶·洪淳馨,直提學閔丙奭·金宗漢,原任直閣李承五·金永哲,檢校直閣金文鉉·鄭夏源·尹·兪鎭弼·李容泰,原任待敎宋秉瑞,檢校待敎鄭寅昇·金錫圭,以次侍立。時至,通禮跪啓請出次,上具翼善冠·衮龍袍,出齋殿,王世子具翼善冠·衮龍袍以出。通禮導上詣版位,王世子隨入。通禮跪啓請鞠躬四拜興平身,上行四拜禮,王世子行四拜禮,大臣·宗親·儀賓·二品以上,行四拜禮訖。通禮導上詣盥洗位,上盥洗訖。通禮導上詣第一室,尊所監酌,仍詣神位前北向跪。通禮跪啓請三上香,九鉉奉香,奎熙奉爐,上三上香。九鉉奉爵跪進,上執爵,以授奎熙,奎熙跪受,奠于案上。上連獻三爵訖。通禮跪啓請俯伏興平身,上俯伏興平身,仍詣第二室·第三室·第四室·第五室·第六室,行禮竝如上儀訖。通禮導上降復位,跪啓請鞠躬四拜興平身,上行四拜禮,王世子行四拜禮,大臣·宗親·儀賓·二品以上,皆行四拜禮訖。通禮跪啓請禮畢。領議政沈舜澤,判府事金炳始進前奏曰,近日日氣,頗有寒意,侵早勞動,聖體,若何?上曰,一樣矣。仍敎曰,今秋日氣雖好,霜降頗早,穀不實者想多矣。舜澤曰,初秋農形,累有大有之望矣,今爲早霜所損,甚爲不幸。上曰,三南,何如?舜澤曰,三南則均豐,而近畿二三邑稍減云矣。又奏曰,都下竊發又熾,驚惋危怖之變,殆無一夜不然,向後之憂,靡所止屆。今朝家所屢飭,閭里所厚望,惟兩捕廳,無意,於詗察戢治,國法何以立,民生何以生?紀綱至此,豈不寒心?兩捕將姑以末勘,竝施越俸,使之刻期斯得,殪殄無遺。外道近日事,亦然矣。戢盜之責,非獨討捕之任,而事在境內,地方官亦敢曰不知乎?巡按節度之地,視朝令如文具,未聞有一邑守一營將,以不職罷遣者,而攘奪戕害,愈往愈甚,村民夜愁,店旅晝號。苟使戢盜之官,各職其職,豈有傳說如此之理耶?慨咄駭嘆,寧欲無言。各道道帥臣,竝姑先重推,嚴加團束,大行詗戢之意,措辭行會於八道,亦爲關飭於五都恐宜,故敢達矣。上曰,依爲之。此亦紀綱不立之故,極爲痛歎。自廟堂招致左右捕將,別般面飭,可也。上還入齋室,仍命承·史退出,諸臣以次退出。
上在景福宮。停常參·經筵。
慶熙宮崇政門東西行閣失火後,大殿·大王大妃殿·王大妃殿·中宮殿,藥房·內務府·內閣·政院·玉堂·銓郞·朝廷二品以上·六曹堂上口傳問安。答曰,知道。
世子宮·世子嬪宮,藥房·內務府·內閣·政院·玉堂·銓郞·春·桂坊·朝廷二品以上·六曹堂上口傳問安。答曰,知道。
夜自五更至十五日開東,灑雨,測雨器水深二分。
傳于李愚冕曰,禮房承旨,馳詣宗廟·景慕宮,奉審摘奸以來。
南奎熙啓曰,卽見兵曹草記,則今日寅時量,慶熙宮崇政門失火,延及東西行閣云。守直法意,何等謹嚴,而有此回祿之警,萬萬驚悚。失火根因,令該曹到底査覈,當該守直內官及衛將,竝所當重勘,而本院請推之外,無他可施之罰,何以爲之?敢稟。傳曰,失火根因,令該曹嚴査,當該守直內官與衛將,令該府拿問嚴處。
南奎熙,以兵曹言啓曰,卽接慶熙宮入直衛將金佑烈所報,則今日寅時量,崇政門失火,起東行閣,延及西行閣,四十間盡爲燒燼,聞甚驚悚。常時不飭之入直衛將,爲先汰去,其罪狀令該府拿問處之,守直之中官,令該府拿問重勘,何如?傳曰,允。
傳于南奎熙曰,西闕鬱攸之警,延及於崇政門,豈勝驚悚?其重建之役,以今國計,固不可遽議,而此是法殿正門也,事體亦難全然廢置。修葺之節,務從儉約,令戶判就議廟堂,豫爲講究。
李愚冕,以奎章閣言啓曰,明日卽寶賢堂望奉審日次,臣進詣擧行之意,敢啓。傳曰,知道。
又以承文院言啓曰,卽見盛京禮部咨文,本年夏季統巡·會哨緣由事也。回咨按例撰出,以爲入送,何如?傳曰,允。
南奎熙,以親軍壯衛營〈言〉啓曰,本營正領官李容觀,身病甚重,勢難察任,今姑改差,何如?傳曰,允。
又以親軍統衛營言啓曰,本營哨官南錫麟外任,代出身金敎成差下,使之察任,何如?傳曰,允。
上在景福宮。停常參·經筵。
藥房都提調金炳始,提調趙秉鎬,副提調金九鉉啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
南奎熙啓曰,闕內入直,何等嚴重,而尙瑞院·典設司官員,無難闕直,事未前有,萬萬駭然。竝所當重勘,而本院請推之外,無他可施之罰,何以爲之?敢稟。傳曰,拿處。
傳于南奎熙曰,吏曹參議有闕之代,前望單子入之。
吏曹參議前望單子入之,尹吉求落點。
兵曹口傳政事,摠禦營別將單李敏中,騎士將單金洪斗,哨官單趙載崑。
尹相翊,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
南奎熙,以摠禦營言啓曰,本營文案李承周,身病甚重,勢難察任,今姑改差,何如?傳曰,允。
又以司僕寺一二提調意啓曰,大靜前縣監尹正植遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
又以義禁府言啓曰,全羅監司金奎弘狀啓內,光陽縣監金斗鉉,爲先罷黜,其罪狀令攸司稟處事,啓下矣。金斗鉉自任所未及上來云,依例發遣府羅將,所到處拿來,何如?傳曰,待待命拿囚。
左尹金炳翊疏曰,伏以,臣卽冥頑一物耳,何忍復齒於恒人,而有意於當世哉?噫,臣身罪積,殃罰荐酷,孤露餘生,又背偏慈,揆以人情,理宜溘滅。木石之命,苟延一縷,而無情星霜,不爲衰絰者留,二十七月,若駟之過隙。外除之限,禮防縱截,銜恤之衷,彝秉攸均,廓然穹壤,俯仰慙慟。迺者聖朝履簪之恩,遽加於是身,漢城府左尹新命,遠臨窮巷。臣自聞命,心焉如割,只有靡逮之痛塡胸,無汔之涕被面而已。臣以不肖無狀,豈敢髣髴於任使之末,而惟我殿下,恩造天大,拂拭臣是勤,眷注臣若偏,踰分歷揚,輥到卿月。苟以人性,孰不欲圖報萬一,而顧臣歷試以來,殆三十年于玆,何嘗有絲毫可紀之效哉?亦非徒蔑效而止耳。是臣踰濫路熟,辜負山積,上累則哲之明,下犯者止之戒者,實維多矣。而猶不能斂迹榮塗,投身閑處者,時惟臣瞻依俱存,勉臣夷險,誡臣辭受,手提面命,如牖蒙倪。而以至甲申之變,臣以母病救護在鄕,聞變之日,臣母强疾而作,催臣赴京,少無幾微。卽此一事,可驗臣父母平日義方於臣者,而臣之鈍根,終莫之回也。臣之積違天陛,今已三歲餘矣。以臣恩渥之隆,感戴之深,犬馬賤忱,豈無耿耿?而況今寵簡謬重,恩誥特降,宜臣彈束之靡遑,駕屨之不俟,仰瞻觚稜,趨肅文石,則庶可分義得修,誠悃粗伸矣。但臣免絰之暫,而周旋於輦轂之下,見素之俄,而唐突乎簪紳之間,則臣固有萬萬不忍爲之情理,而且臣有萬萬不可强之事實。臣本稟質脆薄,病常易祟,而自遭巨創,五內崩摧,氣血澌枯,心神遁爽,居然爲一廢人耳。雖欲勉抑苦衷,强曳殘骸,復就職責之列,自效蹶之誠,其奈勢無及力不逮,何哉?痛苦則極矣,參倚則熟矣。臣將寓慕桑梓,畢命松楸,祝岡阜於斯生,期塵刹於未來,則是臣區區之願,庶可畢矣。而陳就之望,莫可擬議,玆敢抆血暴懇,縣道封章。伏乞聖慈,俯垂矜諒,亟遞臣所叨職名,仍令選部,永刊仕籍,以安微分之私,以終曲遂之恩,不勝萬幸。臣無任云云。答曰,省疏具悉。卿其勿辭行公。
吏曹參議韓耆東疏曰,伏以,臣以才則自是下愚,以器則不免苦窳。涯分只在於趨走,兜攬彌悚於華貫,寤擗一念,耿耿乎粗守本領,不報爲報而已。萬萬不自意三銓特點,有隕自天,繼又開政有命,召牌儼臨。臣於是,怵畏居先,循墻莫效,靦然冒膺,已帀月于玆矣。夫銓地淸要也,中批異數也。臣之廁迹邇列,垂二十年,庸庸碌碌,無能爲役之狀,宜莫逃於淵鑑,而乃以格外殊寵,遽加於臣身,不少留難。恩至渥也,德至厚也,臣攀誥惶忸,罔知攸爲。而闔門百口,感戴鴻私,區區塵刹,惟有聚首歌詠焉耳。至若見職之與聞通塞,承乏代斲,藉曰責任則然,而笑罵之四至,疵纇之迭現,縱未敢自卹,其爲玷名器而累聖簡,亦豈細故也哉?竊有私心之尤切悶隘者,臣之父年踰七耋,方在郊墅,偶嬰風痺之症,委淹床玆,轉側須人,已至三年之久。而藥餌扶護,無人替行,每因一番赴公,輒致多日曠省,則病懷之倚門望還,臣情之蚤夜焦遑,其當何如也?以公而旣不可一任瘝溺,以私而亦不可一往蹲仍,玆敢略綴短章,仰暴情實。伏乞聖慈,俯賜憫諒,亟將臣所帶吏曹參議之任,劃行鐫改,俾公私耦幸,不勝至祝。臣無任云云。省疏具悉。所請依施。
上在景福宮。停常參·經筵。
尹相翊啓曰,右副承旨李愚冕,今日不爲仕進,卽爲牌招,何如?傳曰,允。
禮曹,冬至兼謝恩使拜表吉日,來十一月初二日巽時,方物封裹來十月二十九日。
以京畿監司趙東冕狀啓,新舊未納,董督各邑,竟未免過限,失飭之責,在所難免,臣亦惶恐俟勘事,傳于南奎熙曰,勿待罪事,回諭。
以右副承旨李愚冕牌不進罷職傳旨,傳于南奎熙曰,只推。
兵曹口傳政事,親軍統衛營哨官單金敎成。
南奎熙,以弘文館言啓曰,副校理李義悳,呈辭出去,上番闕直,事甚未安。副校理宋世鉉在外,應敎朴善容,副應敎兪鎭沃,校理鄭寅星·尹泰興,竝卽牌招,推移入直,何如?傳曰,允。
又以義禁府言啓曰,時囚罪人韓容奭,拷限已滿,加刑一次,訊杖第三十度,而待拷訊限滿,更加嚴刑之意,敢啓。傳曰,知道。
義禁府啓目,尙瑞別提張錫祚,典設別提洪祐德等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
義禁府啓目,慶熙宮守直內官鄭泰昇·李基永,衛將金佑烈等原情云云。傳旨內辭緣,泛稱遲晩,鄭泰昇段,所當請刑是白乎矣,年七十法不當請刑,議處,李基永·金佑烈等段,竝只刑推得情,何如?判付啓,依允爲旀,李基永·金佑烈等段,除刑推議處爲良如敎。
上在景福宮。停常參·經筵。
吳益泳啓曰,來二十一日朝參日次矣,敢稟。傳曰,停。
李愚冕,以議政府言啓曰,卽見完伯狀啓謄報,則光陽事,意慮所未到,而誠一變異也。今日官民之不相孚,胡至此極?嘯聚倡率,莫敢誰何,人家而毁破,公堂而撞碎,官長而舁逐,公錢而攫取,想其光景,與叛亂奚異哉?況其盤據不散,尤極驚駭。必有道臣之嗣後啓聞,而揆以法綱事體,不可但以道査而止。羅州牧使金奎軾,按覈使差下,令該曹口傳下批,使之罔夜馳往該縣,起鬧委由,到底鉤覈,其首倡爲先梟警後,一體登聞事,三懸鈴行會。第以道臣言之,莅營雖曰未久,責備之地,不可無警,姑先從重推考,該縣監,道臣旣請罷拿,其代亦令該曹,勿拘常格,口傳擇差,當日給馬下送,何如?傳曰,允。
又以摠禦營言啓曰,本營別將李敏中,前任水原中軍,騎士將金洪斗,前任富寧府使,哨官趙載崑,前任忠淸水虞候,俱在任所矣。領軍之職,久曠可悶,竝改差,何如?傳曰,允。
上在景福宮。停常參·經筵。
李愚冕啓曰,明日常參·經筵,取稟。傳曰,停。
吳益泳啓曰,左副承旨尹相翊,今日不爲仕進,卽爲牌招,何如?傳曰,允。
議政府薦望,以李敏中爲兵安兵使。
吏曹口傳政事,按覈使單金奎軾。
吏曹口傳政事,以韓昌敎爲光陽縣監。
南奎熙啓曰,假注書李河駿,有身病,勢難察任,今姑改差,何如?傳曰,允。
李河駿改差,代以丁大乾爲假注書。
李愚冕啓曰,禁直法意,何等嚴重,而未肅拜尙瑞院官員,屢度申飭,尙不出肅,以致連日闕直之境,致勤下詢,事體所在,誠極未安。當該官員,所當重勘,而本院請推之外,無他可施之罰,何以爲之?敢稟。傳曰,拿處。
傳于李愚冕曰,入直外,玉堂竝許遞,前望單子入之。
玉堂前望單子入之,應敎李聖烈,校理尹雨植·鄭顯五,修撰李奭鍾,副修撰申炳休落點。
李愚冕啓曰,新除授應敎李聖烈,校理尹雨植·鄭顯五,修撰李奭鍾,副修撰申炳休,方在譴罷中,何以爲之?敢稟。傳曰,蕩滌敍用。
以左副承旨尹相翊牌不進罷職傳旨,傳于南奎熙曰,只推。
李愚冕,以奎章閣言啓曰,檢書官尹泰善減下,代依定式取才差下,何如?傳曰,允。
南奎熙,以機器局言啓曰,本局所管春川製藥所新建之役,極爲浩大,前府使安昌壽,幫辦差下,令該曹口傳下批,何如?傳曰,允。
又以兵曹言啓曰,今二十日一內禁軍番次,而該番將金命求,在外未肅拜,改差,其代依例口傳差出,何如?傳曰,允。
兵曹口傳政事,以任衡準爲內禁將。
南奎熙,以義禁府言啓曰,尙瑞院別提李載敦,典設司主簿吳學泳等,竝拿處事,傳旨啓下矣。李載敦,下去黃海道豐川地云,依例發遣府羅將拿來,吳學泳,前以氷庫別提,柴場監刈事,京畿高陽地出去云,待入來拿囚之意,敢啓。傳曰,知道。待待命拿囚。
又以義禁府言啓曰,京畿監司趙東冕狀啓內,南陽府使閔泳綺,陽城縣監李寅兢,抱川縣監洪鍾喜,陽智縣監全良默等,竝罷黜,其罪狀,令攸司稟處事,啓下矣。閔泳綺·全良默等,今方待命,竝拿囚,李寅兢·洪鍾喜等,俱在任所云,依例發遣府羅將,竝拿來,何如?傳曰,待待命拿囚。
義禁府啓目,粘連,向前張錫祚·洪祐德等亦,禁直旣闕,雖或分疏,揆以法意,難免當勘。竝只以此照律,何如?判付啓,依允。
義禁府照目,粘連,尙瑞別提張錫祚,典設別提洪祐德等矣本府議啓內,禁直旣闕,雖或分疏,揆以法意,難免當勘。竝只以此照律罪,笞四十收贖,竝附過還職,竝只私罪。奉敎依允爲旀,竝只功減一等爲良如敎。
義禁府啓目,南陽府使閔泳綺,陽智縣監全良默等原情云云。問目內辭緣,泛稱遲晩,閔泳綺段,所當請刑是白乎矣,別軍職勿爲請刑,載在法典,議處,全良默段,刑推得情,何如?判付啓,依允爲旀,全良默段,除刑推議處爲良如敎。
義禁府照目,粘連,慶熙宮守直內官鄭泰昇·李基永,衛將金佑烈等矣本府議啓內,守直謹嚴之地,察飭卽其職掌,致此回祿之警,供雖分疏,常時失檢之責,法難參恕。依公廨倉庫失火例,公罪照勘,自有已例。竝只以照律罪,杖八十收贖,公罪。奉敎依允爲旀,鄭泰昇·李基永等段,功減一等爲良如敎。
義禁府啓目,粘連,向前鄭泰昇·李基永·金佑烈等亦,守直謹嚴之地,察飭卽其職掌,致此回祿之警,供雖分疏,常時失檢之責,法難參恕。依公廨倉庫失火例,公罪照勘,自有已例。竝只以此照律,何如?判付啓,依允。
上在景福宮。停常參·經筵。
李愚冕啓曰,明日常參·經筵,取稟。傳曰,停。
傳于李愚冕曰,檢校待敎金弼洙,馳詣華寧殿,奉審摘奸,仍詣健陵·顯隆園,一體奉審以來。
傳于南奎熙曰,政官牌招開政。
傳于南奎熙曰,禮曹堂上竝許遞,今日政差出。
傳于南奎熙曰,在外同敦寧·敦寧都正許遞,今日政差出。
傳于南奎熙曰,呈告同經筵許遞,今日政差出。
傳于南奎熙曰,右承旨·左副承旨許遞,前望單子入之。承旨前望單子入之,金文濟·尹容善落點。
傳于南奎熙曰,少尹外京兆堂上竝許遞,前望單子入之。京兆堂上前望單子入之,判尹姜潤添書落點。
傳于南奎熙曰,工曹堂上竝許遞,今日政差出。
傳于南奎熙曰,密陽府使鄭秉夏,外務參議差下。
傳于南奎熙曰,前縣監康龍健,內禁將除授。
南奎熙,以吏曹言啓曰,南學敎授高雲,西學敎授申性均,順陵參奉李敎秉,懿寧園守奉官鄭寅一,俱以身病,呈狀乞遞,竝改差,何如?傳曰,允。
又以吏曹言啓曰,社稷署令李佐應,以其身病,呈狀乞遞,改差,何如?傳曰,允。
又以吏曹言啓曰,新除授金堤郡守李永徽,以其身病,呈狀乞遞,改差,何如?傳曰,允。
又以吏曹言啓曰,丹城縣監洪聖來,以其身病,呈狀乞遞,改差,何如?傳曰,允。
又以吏曹言啓曰,新除授興海郡守李斗璜,以其身病,呈狀乞遞,改差,何如?傳曰,興陽監牧官宋秉畯相換。
又以吏曹言啓曰,金城縣令沈宜弘呈狀內,矣身受由上京矣,中路得病,萬無還官之望云。罷黜,何如?傳曰,楊根郡守李倬相換。
又以吏曹言啓曰,召村道察訪趙秉周,以其身病,呈狀乞遞,改差,何如?傳曰,金泉察訪金在豐相換。
又以吏曹言啓曰,石城縣監李時宇呈狀內,矣身受由上京矣,身病猝重,萬無還官之望云。罷黜,何如?傳曰,沃溝縣監李東宇相換。
又以吏曹言啓曰,石城縣監李時宇,沃溝縣監李東宇相換事,命下矣。石城縣監李時宇,以前任龍潭縣令,方在解由未出中,沃溝縣監李東宇,以前任鴻山縣監,方在解由未出中,何以爲之?敢稟。傳曰,勿拘。
又以吏曹言啓曰,甑山縣令李熙夏,谷城縣監李建膺相換事,命下矣,谷城縣監李建膺,以前任淸道郡守,方在解由未出中。泗川縣監南錫麟,寧遠郡守朴準祥相換事,命下矣,寧遠郡守朴準祥,以前任嘉山郡守,方在解由未出中。何以爲之?敢稟。傳曰,竝勿拘。
有政。吏批,行判書趙康夏進,參判宋秉瑞牌招不進,參議韓耆東牌招不進,右副承旨南奎熙進。以權榮洙·閔哲勳爲副校理,趙鍾雲爲副修撰,洪鍾軒爲禮曹判書,韓致肇爲工曹判書,李起鎬爲同敦寧,金炳翊爲禮曹參判,朴容大爲工曹參判,趙雲涉爲左尹,李裕寅爲右尹,鄭致鶴·李龍健·表致良爲敦寧都正,閔泳達爲戶曹參議,韓耆東爲禮曹參議,金炳秀爲工曹參議,徐正淳爲知義禁,李裕承爲知春秋,金晩植爲知經筵,宋秉瑞爲同春秋,兪弼煥爲社稷令,金善一爲尙瑞主簿,尹秉授爲南學敎授,趙章夏爲西學敎授,李台健爲典籍,權永胄爲禁府都事,金彦根爲順陵參奉,尹時憲爲懿寧園守奉官,柳廷魯爲金堤郡守,金振玉爲丹城縣監。參議交涉通商事務單鄭秉夏,檢書官單趙九淳。甑山縣令李熙夏,谷城縣監李建膺相換,泗川縣監南錫麟,寧遠郡守朴準祥相換。副護軍洪秀燮,今加嘉善,前都事金允煥今加通政,朝官年八十加資。
兵批,判書閔泳煥病,參判徐丙鼎病,參議趙文夏入直,政事進,參知金大鉉病,左副承旨李愚冕進。同知單李德潤,僉知單姜雲馨·李圭明·申商雨。大護軍趙秉轍·洪澈周·尹宇善,護軍李乾夏·趙晉永·金炳翊·李容翊·金宗漢,副護軍金昇圭·尹相翊·韓耆東·趙秉升·申潤祖·鄭履源,副司直朴喜容·鄭寅星·尹泰興·李義悳·宋世鉉,副司果宋秉宙·林奚相·申政均·趙鍾善,副司勇朴鏞奎,以上竝單付。平安道兵馬節度使單李敏中。
吏批,再政。以林正洙爲景慕宮令。同義禁單徐正淳。三政。
李觀永爲引儀。金城縣監沈宜弘,楊根郡守李倬相換,石城縣監李時宇,沃溝縣監李東宇相換,興海郡守李斗璜,興陽監牧官宋秉畯相換,召村察訪趙秉周,金泉察訪金在豐相換。
吏曹口傳政事,機器局幇辦單安正壽。
李愚冕,以弘文館言啓曰,應敎李聖烈,校理尹雨植·鄭顯五,修撰李奭鍾,副修撰申炳休,竝卽牌招察任,何如?傳曰,允。
南奎熙,以兵曹言啓曰,今九月二十日禁軍戎器點考日次,而本曹有故,不得設行之意,敢啓。傳曰,知道。
義禁府啓目粘連,向前閔泳綺·全良默等亦,閔泳綺段,任內稅米,旣喬準納,前等愆滯,雖云裝發,尙未考尺,難免其責是白乎旀,全良默段,新舊未納,尙今夥然是如,囚供亦爲自首,揆以經法,有難容貸。竝只以此照律,何如?判付。啓,依允。
應敎李聖烈疏曰,伏以,臣材器空疎,識見謏寡,有百不似之誚,無一可能之稱,以臣量臣,亦自知其末如何已。幸値昌辰,偏蒙恩渥,早年承蔭,出典數郡,瘡疣迭現,痼瘼未祛,可謂受其直而怠其事,心常懍然,若墜淵谷。重以濫竊科第,猥忝館銜,尤非夢想所到,而有犯古人不幸之誠也。第伏念立朝事君,竭誠盡忠,卽臣子之本分。臣雖至愚,敢不黽勉,自以爲終身之符,而欲圖萬一涓埃之報乎?迺者玉署聯籲之際,專昧格例,徑出修門,獲承恩譴,臣跧伏惶蹙,罔知措躬之所。千萬不自意,館職復除,恩敍特降,始也然而疑,終焉感極而涕。固知大聖人海涵之德,俾臣磨滅瑕垢,補苴罅漏,而其於怐愗褦襶,何哉?溺職非緣眚災,薄罰殆同謬恩,臣何敢殫冠束帶,廁身周行乎?滿心兢恧,趨膺無路,玆敢具牘自暴,仰干崇嚴。伏乞聖明,俯垂鑑諒,亟遞臣新除授之職,仍治臣未盡勘之律焉。臣於郵罰之中,曷敢以見職自居,而竊有所區區仰陳者。說命曰,念終始典于學,葩經曰,不愆不忘,率由舊章。在昔明君哲辟,莫不以學業上喫緊工夫,以爲出治之本。先自格致而誠正,終乃修齊而治平,此是帝王家一副當規模也。伏願殿下,繼自今益勵自强之志,頻接橫經之士。稍待萬機之暇,特復三講之規,懋積誠意,招致賢俊,使之益光聖德,輔導元良。況今春宮邸下,睿德夙就,令聞日彰,八域含生,夫孰不延頸頌祝,而殿下義方之敎,在此時爲尤急。凡諸經筵開講之際,我邸下亦必侍側,經義疑晦之處,或發問而討論,古今治辭之迹,或商確而評騭,則將見睿姿日益高明,睿學日益開廣,太平萬世之業,實基於此矣。豈不美哉,豈不休哉?臣無任云云。省疏具悉。旣已經勘,何必爲引?爾其勿辭察職。尾附事,當留念矣。
校理尹雨植疏曰,伏以,臣職任論思,孼招自作,一之謂甚,況其再乎?惟我殿下,德垂包荒,罪止薄驚,恤恤乎懷慙起懼,不知所裁。千萬夢想之表,又承瀛館除旨,聞命震駭,心識顚傾,益不勝夔夔虩虩之忱。臣聞苦窳之器,不可大受,臃尰之材,不可中用。矧臣覆車在前,行軼不戒者乎?固知如天聖度,俾臣磨滅瑕垢,補苴罅漏,而其於怐愗褦襶,何哉?臣今怵義懷寵,峨峨然纓冠,式路馬入脩門,則廉防掃如矣,人謂臣何如?左右思量,末由趨膺,玆敢短章仰籲。伏乞聖明,亟遞臣新除授之職,治臣未盡勘之辜,固所大願。今於銜塊之中,何敢以現職自居,而區區犬馬之誠,自有不能已者,玆效獻芹,惟冀納蕘。夫聖人經世大法,惟在典學。說命肇遜敏之告,周頌載緝熙之辭。方今秋景正佳,夜漏稍長,召接臣隣,討論古今,得其要而行之,三代之治,其庶幾乎。且我東宮邸下,美姿天縱,睿學日就,其在躬率之敎,面命之誨,舍經典,奚以哉?伏願聖上,勿以臣言,謂之文具,特留澄省焉。臣無任云云。省疏具悉。旣已經勘,何必爲引?爾其勿辭察職。尾附事,當留念矣。
校理鄭顯五疏曰,伏以,臣本以憃鈍,加之矇騃,凡百攸爲,無往非貿昧不適於用也。臣於夏間,館職違規之罪,固合重繩,而罰不蔽辜,旋蒙寬貸,邇班滓迹,自切慙恧矣。又未幾月,復叨是職,而前月聲討之諸罪人,尙未正邦刑,不勝輿憤,聯箚至三,惟伏俟批旨下矣。臣素患疧疝,適又發肆,終日刺疼,無以底定。時漸黃昏,禁鑰將下,乃敢違例徑出,病實難强,冒犯駭妄,自知己孼之難逭,惟俟威罰之是加。聖度天大,罰止薄譴,滿心惶蹙,歷日冞增,杜門鏟迹,自不復齒於恒人矣。迺於千萬寢夢之表,玉署華誥,天點寵侈,陶鎔於旣虧之姿,拂拭於已穢之質,臣始也震,終焉感泣,誠不知措躬之所也。噫,臣數月之頃,再速重戾,荐霑優渥,臣有何分毫之可取,而得此異數於聖明也?莫非大聖人山包海涵之德不忍一物之棄也。今若諉已經勘,靦然冒膺,則物議之嗤點,當何如哉?艮限莫越,廉防有愧,玆敢短章自列,猥暴微懇。伏乞聖慈,俯垂鑑諒,亟遞臣所叨之銜,仍勘臣未盡勘之罪,以爲爲人臣瘝職者戒焉。臣旣俟勘之不暇,何敢以見職自居,妄效尾附之義,而區區芹曝之誠,竊有所不能自已矣。聖明克明之道,亶在於講學,孜於爲善,切於圖治,以裨日新時敏之工,則春宮邸下,尤當觀感而仰法,志學益篤,睿學彌卲,修齊治平之本,無疆惟休之要,實基於此,而化自成矣。惟殿下念哉懋哉。臣無任云云。省疏具悉。旣已經勘,何必爲引?爾其勿辭察職。尾附事,當留念矣。
修撰李奭鍾疏曰,伏以,臣向叨本職,課日聯箚也,不待承批,徑先出去,致煩請勘之啓,至蒙譴罷之典,滿心悚恧,無地容措。第伏念臣庸陋譾劣,百不猶人,徒荷洪造之私,苟充任使之末,兜攬冒據,動輒做錯。曩在納言之時,自速乖體之辜,不惟不悛,又此犯科,跡似涉於占便,事實由於昧例,咎旣自執,復誰怨尤?其所以溺職而瘝官者,莫臣若也,以臣責臣,合置何辟?聖度天大,特示薄警,若慈父之詔送子。曾未幾日,恩敍迺下,繼伏奉除旨,以臣爲弘文館修撰,乍罰旋榮,旣惶且感。分義所在,固當趨走不暇,而以臣情蹤,何敢晏然肅命乎?略具短章,仰瀆崇聽。伏乞聖慈,俯垂鑑燭,亟遞臣新授之職,更治臣當勘之律,以爲警且僚正朝綱之道焉。臣方自列,不宜他贅,而臣聞朱子賞論天下事,以人主之心,爲天下之本,又曰,君心不正,則天下事無可爲者,理勢然也。然而君心之正,必資學問,學問之方,舍經史奚以哉?讀書窮理,鑑古通今,得失聖賢之心法,發爲帝王之政謨,不勝幸甚。惟我世子邸下,睿質天縱,溫文夙就,方當命哲之會,宜加養正之功,保護敎導,不容少緩。語曰以身敎者從。伏願殿下,欲以止慈之念,將爲貽燕之謀,頻開經筵,先以身敎之,則睿學高明,亦有日新之效矣。臣無任云云。省疏具悉。旣已經勘,何必爲引?爾其勿辭察職。尾附事,當留念矣。
副修撰申炳休疏曰,伏以,臣無狀小臣,荐被恩私,濫叨經幄,前後屢數,咫尺威顔之下,論思蔑效,尋常節趨之間,進退失據,自切惶恧。而至於未承箚批,徑出禁扃,以致喉院論劾,是乃臣自速之辜。實緣愚昧,極涉駭妄,旣底大荷,合置重辟,而聖度淵弘,只施譴罷。曾未數旬,遽蒙恩點,仍紆蕩滌之命,官銜依舊,尤不勝惝怳戰兢之至也。曩忝臺職,有罪薄勘,今此大過,又非无妄,而輒復貫貰,反被榮寵,法紀由臣而屈,朝綱由臣而隳,豈可作孼而倖逭,貪榮而冒膺,不思所以自艾乎?玆陳短章,仰瀆崇聽。伏乞聖明,俯垂鑑諒,亟命遞斥臣職,仍下司敗,治臣當勘之律,以昭法紀,以肅朝綱焉。臣方齋悚,何敢贅辭,而第念近日國事艱虞,民俗渝弊者,職由於聖王之道未明也。欲明斯道,則莫先於崇正學,崇正學之原,亶在人主一心上。而顧今秋序向闌,溫涼適均,玉陞仙仗,午陰猶遲,金蓮御燭,夜漏方稀,日三講對,正其時矣。誠願殿下,廣選賢俊,置諸近列,淸燕之暇,頻開法筵,討論經史,揚扢古今,則治亂得失之政,昭然可鑑。亦惟我春宮邸下,賓師延訪之餘,侍坐觀聽,薰陶涵養,則緝熙之工,溫文之德,允爲傳授家法,而正心以典學,典學以明道,太平無疆之業,可期於今日。惟殿下念之哉。臣無任云云。省疏具悉。旣已經勘,何必爲引?爾其勿辭察職。尾附事,當留念矣。
上在景福宮。停常參·經筵。
藥房提調趙秉鎬,副提調金九鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李愚冕啓曰,明日常參·經筵,取稟。傳曰,停。
又啓曰,新除授同副承旨尹容善,卽爲牌招,何如?傳曰,允。
傳于李愚冕曰,再明日眞殿茶禮,當自內親行矣,該房知悉。時原任大臣·閣臣·宗親·二品以上入參。
傳于李愚冕曰,再明日眞殿茶禮時,東宮當自內行禮矣,該房知悉。春桂坊及相禮,使之待令。
南奎熙啓曰,假注書李源奎,有身病,勢〈難〉察任,今姑改差,何如?傳曰,允。
李源奎改差,代以朴忠彬爲假注書。
李愚冕啓曰,卽伏見昨日吏批政事望單子點下者,則漢城左尹趙雲涉之涉字,誤以燮字入啓,至於蒙點,原望筒今方使之改付標以入,而臣之矇然捧入,不勝惶悚。當該政官,不可無警,推考,〈何如?〉傳曰,允。
南奎熙啓曰,泰安防禦使閔致一,移拜忠淸水使,有除朝辭赴任之命矣。密符以前所受仍佩,諭書則安寶,使院吏齎傳,何如?傳曰,允。
金九鉉,以內醫院都提調·提調意啓曰,駞酪粥,自十月初一日當爲封進,依定式擧行之意,敢啓。傳曰,知道。
李愚冕,以弘文館言啓曰,新除授副修撰趙鍾雲,卽爲牌招察任,應敎李聖烈,校理尹雨植·鄭顯五,修撰李奭鐘,副修撰申炳休,疏批已下,一體牌招察任,何如?傳曰,允。
又以弘文館言啓曰,新除授副校理權榮洙,時在京畿楊根地,經筵入番事緊,請斯速乘馹上來事,下諭。傳曰,許遞。
又以義禁府言啓曰,時囚罪人韓容奭,拷訊限滿,加刑一次,訊杖第三十度,今已準三次矣。韓容奭全羅道康津縣薪智島圍籬安置,而以承傳內辭意具罪目,依例發遣府都事,押送配所,與地方官眼同,使之圍籬安置擧行,何如?傳曰,允。
義禁府照目,粘連,密陽府使閔泳綺,陽智縣監全良默等矣本府議啓內,閔泳綺段,任內稅米,旣爲準納,前等遲滯,雖云裝發,尙未考尺,難免其責是白乎旀,全良默段,新舊未納,尙今夥然是如,囚供亦爲自首,揆以經法,有難容貸。竝只以此照律罪,閔泳綺段,以違令律,笞五十收贖,解見任別敍,全良默段,以不應爲事理重律,杖八十收贖,奪告身三等,竝只私罪。奉敎依允爲旀,竝只議減一等爲良如敎。
上在景福宮。停常參·經筵。
李愚冕啓曰,來二十五日朝參日次,而中宮殿誕日問安相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,禮曹判書洪鍾軒,左尹趙雲涉,右尹李裕寅,除拜後過三日不爲出肅,竝依定式,推考警責,仍卽牌招察任,何如?傳曰,允。
傳于李愚冕曰,政官牌招開政。
傳于尹容善曰,比年以來,申飭戢盜者屢,而不惟不能禁止,乃反翫愒,養其惡習,馴致於縱恣,陸梁京外,匪類之嘯聚豪橫者,莫敢誰何。閭里爲之騷擾,道路或多梗塞,至有狼藉於輦轂之下,此曷故也?矧今年穀登稔,民情稍可紓泰。而無賴之徒,旣異饑寒之所驅,又非穿窬之可比,肆焉而無所顧忌,遭之者必至蕩折,豈直爻象之可駭?亦係民生之難支。此專在譏詗之責,而或憚其氣焰,或慮其黨與,迹面俱露,窩穴可尋,而仍置勿問,又何故也?所以有向者廟飭,而日來傳聞,又復驚駭,朝令每歸之文具而然乎?此由法紀不嚴之故也,其將畏法乎,畏盜乎?謂法可畏,則將無盜矣,謂盜可畏,則是無法也,無法其何以爲國乎?其自今無論掖屬及各營兵額,各宮·各司·班家徒隷,顯有其迹,捉之勿疑,如或有該屬之執頉作鬧者,一竝捉治以治盜之律。鄕外則非但討捕之任,爲其官守者,亦可曰不聞不知乎?各其境內,其或有盜不捕及隱匿不發者,道帥臣必卽擧實論啓,以爲勘處。亦惟在信賞必罰,善能譏捕者之厚賞,不能戢盜者之重罰,著爲令〈式〉,必遵無違。竝將此意,令廟堂嚴加操飭於兩捕廳及各該道。
傳于尹容善曰,公納之愆滯,未有甚於近日。屢煩提飭,一以漫漶捱過爲主,是何事體?稍過一二年,輒諉之舊未收,仍請許代,或停退,雖若爲民邑事勢,獨不念國計之漸絀乎?且況其所淹滯,必知非民間未收,非吏逋則乃官逋也。幻弄之不足,又從以乾沒,此等奸弊,按察之地,豈有不知之理?若知之而掩置,是何異於犯逋乎?今不必更爲定限,爲先以某邑未納之緣何委折,這這査核,卽速消詳啓聞之意,自廟堂罔夜關飭於各該道道臣處,毋或有如前翫愒。
傳于尹容善曰,顧今民國事計之有百艱虞,無一支持,固不待予言,而凡厥在位之所嘗稔悉者也。此蓋由予否德,治不從欲,而亦未聞有以拯救裕紓之策,而開發予衷,此又所興歎者也。雖以目下急切言之,頒廩之久闕,籌餉之見乏,尤不可斯須翫愒者,則只諉之沒策,而一向恬視已乎?思之及此,不覺寒心。戶·惠·餉堂·將臣,自廟堂會議,具支調授濟之方,爛商講究,而從長稟處,予當採納而敷施。
傳于尹容善曰,國禁之嚴防雜技,欲使四民,各勤其業,以食其力,無令惰怠逸處,務作詐僞,以射繳倖之利也。邇來此弊尤甚,遊手無賴之騙人取財者,一日之頃,每至蕩敗人家,幾何其不類於剽奪,而偸竊之興,亦未嘗不由於此,甚可痛駭矣。法司堂上·左右捕將,其各這這搜捕,毋或寬貸,必照法嚴繩。
傳于尹容善曰,土豪武斷之前後飭禁,不啻申嚴,而近來京外,在在可駭。名在朝籍,憑行非理,恬不知愧,稱之士族,藉以爲勢,暋不畏法,是豈飭躬操行之所可爲?而求索侵漁,無所不至,小民無辜,將何以堪?其令內而法司,外而邑倅,隨聞摘發,卽報政府,亦報巡營,斷之以律,毋或拘私而茹吐。此亦爲民祛害之一端,惕厲擧行,自廟堂嚴加操飭。
傳于尹容善曰,同敦寧·敦寧都正許遞,今日政差出。
傳于南奎熙曰,當該閣臣推考。
傳于尹容善曰,今日政遷轉守令,勿拘常格,各別擇差,未準朔中擬入。
傳于南奎熙曰,杆城郡守尹錤,堂上宣傳官加設單付。
尹容善,以吏曹言啓曰,新除授金城縣令李倬,以其身病,呈狀乞遞,改差,何如?傳曰,居昌府使李晩胤相換。
又以吏曹言啓曰,新除授興海郡守宋秉畯,以其身病,呈狀乞遞,改差,何如?傳曰,陽智縣監全養默相換。
又以吏曹言啓曰,寧越都護府使安吉壽呈狀內,矣身受由上京,中路得病,萬無還官之望云。罷黜,何如?傳曰,德山郡守李明宇相換。
又以吏曹言啓曰,順陵參奉金彦根,懿寧園守奉官尹時憲,俱以身病,呈狀乞遞,竝改差,何如?傳曰,允。
又以吏曹言啓曰,龍宮縣監金勝圭呈狀內,矣身受由上京,矣親病沈重,萬無還官之望云。改差,何如?傳曰,允。
又以吏曹言啓曰,懿寧園守奉官魚在源,以其身病,呈狀乞遞,改差,何如?傳曰,允。
又以吏曹言啓曰,成均館典籍沈宜奎·金昶源,俱以身病,呈狀乞遞,竝改差,何如?傳曰,允。
又以吏曹言啓曰,金堤郡守柳廷魯,丹城縣監金振玉,俱以身病,呈狀乞遞,竝改差,何如?傳曰,允。
有政。吏批,行判書趙康夏,參判宋秉瑞,竝牌招不進,參議尹吉求進,同副承旨尹容善進。以吏批言啓曰,行判書趙康夏,參判宋秉瑞,竝牌招不進,小臣獨政〈未安〉,何以爲之?敢稟。傳曰,只出緊任。以金容圭爲副校理,金奎熙爲同敦寧,韓鴻權爲敦寧都正,鄭貴朝爲金堤郡守,金基龝爲丹城縣監。檢書官單閔泳禧,差下事承傳。朴齊普爲杆城郡守,柳台衡爲龍宮縣監。
兵批,判書閔泳煥病,參判徐丙鼎病,參議趙文夏入直進,參知金大鉉病,右副承旨南奎熙進。護軍李起鎬,副護軍鄭致鶴·康龍健·表致良,副司直權榮洙,以上竝單付。兼內禁將單康龍健,今加折衝,除授事,承傳。
吏批,再政。以李鎬奭爲大司成,李鎬英爲禁府都事,兪致眞爲順陵參奉,林基洛爲懿寧園守奉官,鄭賢朝爲仁同府使,權德有爲龍安縣監。三政,崔昌溥·白聚奎爲典籍,尹命植爲刑曹參議,宋斗浩爲懿寧園守奉官。
尹容善,以吏曹言啓曰,懿寧園守奉官宋斗浩,以其身病,呈狀乞遞,改差,何如?傳曰,允。
又以吏曹言啓曰,懿寧園守奉官林基洛,以其身病,呈狀乞遞,改差,何如?傳曰,允。
四政,魚在源爲懿寧園守奉官。金城縣令李倬,居昌府使李晩胤相換,興海郡守宋秉畯,陽智縣監全良默相換,寧越府使安吉壽,德山郡守李明宇,已上相換事,承傳。
尹容善,以議政府言啓曰,向因惠廳草記,上納愆滯之京畿·湖西諸守令,自各該道,啓請罷勘矣。揆以典式,實難寬恕,而第今秋務旁午,許多邑之一時迎送,亦所可悶。竝特爲安徐,使之戴罪擧行,未納之數,令道臣躬檢嚴督,期於趁速淸帳,而如復玩愒,先自道臣,從重論警事,行會,何如?傳曰,允。
行吏曹判書趙康夏疏曰,伏以,臣於日昨政望,有所誤書,喉院論警,問備有命,臣誠皇蹙愧悚,無地自容。夫奏御文字審愼,固何如,而昏矇疎忽,全失照檢,天點已下,猶未覺悟,遂至於退而歷日,始乃付標。苟使臣唱名注擬,到底致勤,豈有朝臣名字,換誤若是之理耶?僨錯至此,何辭敢解?以辜論罰,厥有當蔽。玆敢冒悚自列,仰干威尊。伏乞下臣司敗,議臣當律,以肅朝綱,以安私分焉。臣無任云云。答曰,省疏具悉。旣已問備,何必爲引?卿其勿辭行公。
上在景福宮。停常參·經筵。
吳益泳啓曰,明日常參·經筵,取稟。傳曰,停。
禮曹,來十一月初二日行景慕宮冬享大祭,親祭,取稟。奉敎恭依。
傳于南奎熙曰,同副承旨許遞,前望單子入之。
承旨前望單子入之,金天洙落點。
傳于南奎熙曰,奉審閣臣入侍。
南奎熙啓曰,臣與同副承旨尹容善伴直矣,纔已許遞出去,伴直無人。左副承旨李愚冕,所當牌招,而拘於廳規,不得請牌,何以爲之?敢稟。傳曰,牌招。
以左副承旨李愚冕牌不進罷職傳旨,傳于南奎熙曰,只推。
南奎熙,以戶曹言啓曰,時御所內各司,依定式發遣本曹正郞臣徐雲輔,與兵曹參議臣趙文夏,佐郞臣具用喜,東所衛將臣朴齊植,西所衛將臣金鎭學,南所衛將臣閔德顯,北所衛將臣金商羽,眼同看審,則姑無雨漏處之意,敢啓。傳曰,知道。
又以戶曹言啓曰,臣泳商,與正郞臣徐雲輔,依定式進詣時御所,周回宮墻奉審,則如干有頉處,從便修改之意,敢啓。傳曰,知道。
李愚冕,以弘文館言啓曰,新除授副校理金容圭,時在忠淸道鴻山地,經筵入番事緊,請斯速乘馹上來事,下諭。傳曰,許遞。
吳益泳,以義禁府言啓曰,尙瑞院主簿李燮奎,別提李晩應等,竝拿處事,傳旨啓下矣。李燮奎下去全羅道任實地,李晩應下去忠淸道公州地云,依例發遣府羅將,竝拿處來,何如?傳曰,待待命拿囚。
己丑九月二十二日辰時,上與王世子,詣眞殿茶禮,自內親行入侍時,行都承旨金九鉉,行左承旨吳益泳,右承旨金文濟,左副承旨李愚冕,右副承旨南奎熙,同副承旨尹容善,假注書丁大乾·朴忠彬,記注官芮成質,記事官鄭世源,原任提學金永壽·韓章錫,提學閔泳煥,檢校直提學金聲根·閔泳韶·洪淳馨,直提學閔丙奭·金宗漢,原任直閣李承五·金永哲,檢校直閣金文鉉·鄭夏源·尹·兪鎭弼·李容泰,原任待敎宋秉瑞,檢校待敎鄭寅昇·金錫圭,以次侍立。時至,通禮跪啓請出次,上具翼善冠·衮龍袍,出齋殿。通禮導上詣板位,跪啓請鞠躬四拜興平身,上行四拜禮,王世子行四拜禮,時原任大臣·閣臣·宗親·文武二品以上,皆行四拜禮。通禮導上詣盥洗位,上盥洗訖。通禮導上詣第一室,尊所監酌,仍詣神位前北向跪。通禮跪啓請三上香,九鉉奉香,容善奉爐,上三上香。九鉉奉爵跪進,上執爵,以授容善,容善受奠于案上。上連獻三爵如儀訖。通禮啓請俯伏興平身,上俯伏興平身。次詣第二室·第三室·第四室·第五室·第六室,竝如上儀訖。通禮導上降復位,跪啓請鞠躬四拜興平身,上行四拜禮,王世子行四拜禮,時原任大臣·閣臣·宗親·文武二品以上皆行四拜禮訖。通禮跪啓請禮畢。舜澤進前奏曰,侵早勞動,聖體,若何?上曰,一樣矣。舜澤曰,近日日氣,下霜後反暄,於穡事,不無助益。參以各道傳聞,均之多稔,爲民情甚幸矣。上曰,秋暄果利於穡事也。仍敎曰,昨以五件事,有傳敎,而雖以竊發言之,實由於譏捕之不嚴,苟有法綱,豈敢如此?自廟堂另加申飭。大抵竊發,未嘗不由於奢侈之無節。貴賤衣服,不可辨別,若此不已,必無恒心,而遂至於放辟,而無所憚矣。朝廷之上,自有品秩,尊卑服用,宜別等級,而淆雜猥濫之弊,未有甚於此時,寧不痛歎?今若以細瑣節目,另設禁防,反恐有滋擾之弊。惟大典遵而無違,則庶乎爲振綱立法。自廟堂申明警飭,俾我臣民,痛革舊習,咸與維新也。舜澤曰,昨下傳敎,已是嚴切,今又躬聆聖敎。此皆臣不職之罪,萬萬惶恐,不知所以仰達。而戢盜之本,果莫先於禁奢。至於衣服之文章貴賤,自古伊然。若援大典而禁之,則閭巷無擾,國法可行。謹當退以節目仰奏矣。炳始曰,汰侈之風比甚,以至貴賤無別,此濫分也。今此下敎,非創立新制,乃率由舊章。而先自朝臣,隨品定制,卑賤之類,自當上行下傚矣。凡一出令,終始不渝,永遵無違,始乃有實效矣。上曰,近日各邑吏之上納京司,情費過濫,減省節目,與曾前定式,竝爲疊徵,甚至全數不納,還馱而回程。如是之際,百弊俱作,邑逋由是而夥多,國用由是而窘絀。而今之言者,皆歸咎於守令之數遞,此豈但爲守令數遞之故耶?雖以政目言之,設有特敎之或違政格,銓臣何不覆逆?予何嘗使之勿言乎?廟堂亦須知悉此意而另飭也。舜澤曰,階前萬里,無微不燭,孰不欽頌?況有司之臣,苟聆今日飭敎,各其惕勵,庶有實效。而臣於平日,不能董率,至勤宸念,尤極皇悚矣。炳始曰,今承下敎,在廷諸臣,孰不皇懍,一倍警惕也?上曰,各邑上納未收,旣使道臣,査實狀聞矣。其未收所以然,期於摘發,各罪其罪,斷不少貸。然後可以懲一勵百也。雖曰懲勵,止竟無實,法紀益弛,恬不知畏,今番則廟堂亦以大懲創爲心也。舜澤曰,纔已行會各道,隨啓聞輕重之間,承處分論警矣。炳始曰,事固有不可不稟裁者,而亦何可一一稟請處分乎?有司之臣,各擧其職,則自當事事就正矣。上曰,近日生民之困悴,專由於守令之貪汚。而且不畏法令,惟以廩俸爲先,公納爲後,每每愆滯,常所痛歎矣。舜澤曰,愆納之弊,果或多出於此,而爲守令者,亦豈盡然?苟能先公後私,則必不至如此之甚,而將於愆納査啓,自當隨現定罪矣。上曰,近日雜技盛行,閭里市井,多有蕩産,且京外之土豪武斷,橫恣侵虐,無所忌憚,聽聞日駭。此皆不畏國法之故也。國法行然後朝廷尊矣,朝廷不尊,則國不可爲國。而今朝廷命令,可謂不出闕門,誠極寒心矣。又敎曰,近日風俗渝薄,朝體蕩弛,奉朝令遵廟飭,全無畏憚,視同尋常,此何道理,此何紀綱?且聞諸臣,各於其室,徒自歔欷憂歎,若職事不擧,則輒歸之於上,而若初無干涉者然,何嘗有各職其職,開發予衷者乎?今諸臣在此矣,自當諒悉。而肆予纘承我太祖大王五百年丕丕基,至于寡躬,百度之怠慢,何至於此?不覺惕然有懼也。舜澤曰,聖敎至此,臣尤皇懍,無辭可達矣。炳始曰,今承聖敎,則古所謂有君無臣也,臣等不勝悚惶矣。上曰,從玆以往,予當更加勵精,卿等亦思立紀綱正朝廷之道,勿爲因循,期於振肅也。舜澤曰,今日在廷諸臣,承聆此敎,孰不戒惕改圖,思所以對揚乎?炳始曰,凡事不必別立規制,而信賞必罰,則紀綱自立矣。上曰,率由舊章,以示誠信於四方,則紀綱立而法令行朝廷正矣。舜澤曰,正朝廷以正萬民,自古然矣。炳始曰,朝廷尊,則國體自尊,而見今國計民事,百弊俱生,固難猝乍可矯。然若謂患多而不爲,則去而益多,竟至於眞不可爲矣。假使一日做一事,則一月當做三十事矣,以此做去,何事不可做乎?上曰,然矣。夫子曰足食足兵,民無信不立。聖人之言如是切摰,果然人不可斯須去信矣。舜澤曰,聖敎萬萬攢頌矣。炳始曰,領相承敎後,退當這這操飭,而諸臣亦皆在廷承聆,則固不待廟飭,而自當警勵矣。通禮導上,還入齋殿。王世子隨入。仍命退,諸臣以次退出。
己丑九月二十二日初更,上御萬慶殿。奉審閣臣入侍時,右副承旨南奎熙,假注書丁大乾,記注官芮成質,記事官鄭世源,檢校待敎金弼洙,以次進伏訖。上曰,史官分左右。上曰,奉審閣臣進前。〈閣臣進前〉奏曰,臣承命馳詣華寧殿,殿內奉審則安寧,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉,仍詣顯隆園,園上奉審則安寧,碑閣·丁字閣奉審則無頉。還詣華寧殿,仍留監祭,將事安寧之意,仰達矣。上曰,殿內·陵上·園上皆爲安寧,而碑閣·丁字閣,亦爲無頉乎?弼洙曰,殿內·陵上·園上,俱爲安寧,而碑閣·丁字閣,亦皆爲無頉矣。上曰,華寧殿將事,不似眞殿茶禮,而昏後設行乎?弼洙曰,三更量將事矣。上曰,何時離發耶?弼洙曰,過享後,趁爲發行矣。上曰,所過道路禾穀,盡爲稔熟,而果占豐穰云乎?弼洙曰,穀形比他道稍減云,果乎?弼洙曰,然矣。上曰,路由何處而往來,皆由果川矣。上曰,渡銅雀江乎?弼洙曰,然矣。奎熙奏曰,光化西挾門已下標信開門矣。奉審閣臣出送,何如?上可之。仍命奉審閣臣先退,又命史官就座。又命退,承·史以次退出。
上在景福宮。停常參·經筵。
南奎熙啓曰,明日常參·經筵,取稟。傳曰,停。
傳于南奎熙曰,政官牌招,開政。
傳于南奎熙曰,輔德·說書,今日政差出。
傳于南奎熙曰,在外同敦寧·敦寧都正,許遞,今日政差出。
傳于南奎熙曰,少尹外,京兆堂上竝許遞,今日政差出。
傳于南奎熙曰,在外工曹堂上許遞,今日政差出。
傳于南奎熙曰,禮曹堂上竝許遞,前望單子入之。
禮曹堂上前望單子入之,判書趙秉世,參判李乾夏落點。
傳于南奎熙曰,典圜局摠辦朴齊純減下。
傳于南奎熙曰,協辦內務府事李鍾健,典圜局摠辦差下。
南奎熙啓曰,協辦內務府事李鍾健,典圜局摠辦差下事,命下矣。今日政,下批,何如?傳曰,允。
傳于南奎熙曰,當該承旨推考。
南奎熙,以吏曹言啓曰,摠禦營文案蔡慶默,以前任南平縣監·醴泉郡守,方在解由未出中,何以爲之?敢稟。傳曰,勿拘。
又以吏曹言啓曰,新除授龍安縣監權德有,以其身病,呈狀乞遞,改差,何如?傳曰,允。
又以吏曹言啓曰,成均館典籍白聚奎,懿寧園守奉官魚在源,俱以身病,呈狀乞遞,竝改差,何如?傳曰,允。
有政。吏批,行判書趙康夏進,參判宋秉瑞進,參議韓蓍東進,左副承旨金天洙進。以宋世憲爲輔德,金鶴洙爲說書,金炳軾爲副校理,李鍾承爲工曹判書,南廷益爲判尹,趙鍾弼爲同敦寧,徐正淳爲左尹,李根名爲右尹,金季喆爲敦寧都正,洪承穆爲禮曹參議,崔在澈爲軍資正,辛光五爲典籍,尹爲善爲禁府都事,徐鴻烈爲懿寧園守奉官,金明熙爲龍安縣監。檢書官單宋星老,摠禦營文案單蔡慶默,典圜局摠辦單李鍾健。
兵批,判書閔泳煥病,參判徐丙鼎入直進,參議趙文夏病,參知金大鉉病,同副承旨南奎熙進。同知單李裕寅,僉知單康龍健。上護軍姜潤,大護軍洪鍾軒·韓致肇,護軍金炳翊·趙雲涉·金奎熙,副護軍韓耆東·尹容善·韓鴻權,副司直金容圭,副司果李豐鉉·申景周,以上竝單付,宣傳官加設單尹錤。
吏批,再政。弘文正字單金鶴洙,兼說書單金鶴洙。
傳于南奎熙曰,原任輔德金聲根,檢校差下。
傳于南奎熙曰,兼輔德有闕之代,前望單子入之。
兼輔德前望單子入之。趙同熙落點。
傳于南奎熙曰,傳敎誤書之中官李存謙,從重推考。
兵曹口傳政事,摠禦營別將單趙東燾,騎射將單金錫圭,哨官單孟德禧。
南奎熙,以兵曹言啓曰,來十月初三日王世子詣宗廟齋宿,初四日冬享大祭攝行時,隨輿軍兵,當爲磨鍊矣。何營兵房,率何營馬步軍,幾番幾哨磨鍊,禁軍以幾番磨鍊乎?敢稟。傳曰,統禦營兵丁一哨,摠禦營步軍二哨,騎士二番,摠禦使率領爲先牌,壯衛營兵丁一哨,摠禦營步軍一哨,騎士一番,摠禦營兵房率領爲後牌,禁軍二番磨鍊。
又以兵曹言啓曰,來十月初三日,王世子詣宗廟齋宿,初四日冬享大祭攝行時,陪衛人員,當爲磨鍊,而謹考謄錄,則王世子闕外動輿,以衛內磨鍊時,連以依前例翊衛司全數,兵曹堂上一員,郞廳二員,五衛將四員,宣傳官六員磨鍊,今四月宗廟夏享大祭攝行時,王世子省牲·省器時,翊衛司全數,兵曹堂上一員,郞廳二員,五衛將六員,宣傳官六員磨鍊矣。今番則何以爲之乎?敢稟。傳曰,陪衛依前磨鍊,而五衛將六員爲之。
又以兵曹言啓曰,來十月初三日王世子詣宗廟齋宿,初四日冬享大祭攝行時,道路屛門把守,依今四月宗廟夏享大祭攝行時,王世子省牲·省器時例,令摠禦營定送,而此後,則以此定式施行,何如?傳曰,允。
協辦內務府事金聲根疏曰,伏以,臣忝叨宮官,迄于玆三載,以臣之無似,豈或萬有一所可堪承而然哉?竊伏念仍帶有命,迥出常格,則兢懼居先,而始不遑固辭,丐免陳情,未格聰聽,則悶隘在中,而終不敢瀆擾。此臣所以蹲冒淟涊,寧歸饕榮之科,而莫效崇讓之私也。雖然趨走爲恭,不過人臣之疎節,左右皆正,必愼宮僚之遴簡。而臣於疎節,猶不克自盡,況於遴簡,尤何可久玷乎?至若機務之責臣協恭,亦無異於强僬僥以千斤,其不勝任也審矣。臣恒居有靦,內省多疚,而重以臣之情私,實有切迫。臣父癃病,經暑當寒,自多添證,及時歸護,不容可已,而將身進退,亦難自由。玆控惶悶之衷,仰冀生成之澤。伏乞聖慈,特矜垂諒,將臣所帶春邸補養之銜,內務協辨之任,亟賜竝遞,以重公器,俾遂私幸焉。臣無任云云。答曰,省疏具悉。所辭中春銜依施。
己丑九月二十三日申時,上御興福殿。美國公使及水師提督接見入侍時,行都承旨金九鉉,假注書朴忠彬,以次侍立訖。上具翼善冠·衮龍袍,南面立交椅前,命史官引入公使及水師提督,公使及水師提督等,由西階陞堂,入右挾門楹內,行打恭禮,上答揖。乃命傳語曰,近日日氣甚好,善爲來到安留耶?提督等對曰,善爲來到安留矣。上命傳語曰,貴國君主,亦爲太平耶?提督等對曰,姑爲太平矣。公使·提督等曰,日間歸于本國矣。上命傳語曰,善往也。公使·提督等曰,蒙此下問,感謝感謝。仍告退,行叩頭禮,退出,上答揖以送。承·史以次退出。
上在景福宮。停常參·經筵。
藥房提調趙秉鎬,副提調金九鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?〈中宮殿氣候,何如?〉臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李愚冕啓曰,明日中宮殿誕日問安相値,視事頉稟之意,敢啓。傳曰,知道。
傳于李愚冕曰,同副承旨許遞,前望單子入之。
承旨前望單子入之,李重夏落點。
李愚冕啓曰,臣與同副承旨南奎熙伴直矣,纔已許遞出去,伴直無人。新除授同副承旨李重夏,卽爲牌招,何如?傳曰,允。
兵曹口傳政事,副護軍南奎熙。
李愚冕,以議政府言啓曰,高城郡守趙寬在,以歙谷縣民擾査官稱頉事,該道臣啓請罷勘矣。揆諸事體,宜有請勘,而見今秋務政殷,迎送可念,特爲分揀,使之戴罪擧行,何如?傳曰,允。
又以議政府言啓曰,卽見統禦使閔應植狀啓,則淸州牧曾設初擇赴都會,而統禦設營以後,前規自廢,多士齎鬱。依四都例,特設公都會,每年以詩·賦·講,各一人試取事,請令廟堂稟處矣。旣有四都之例,則亦不可無慰悅多士之道,依狀請著式施行事,分付,何如?傳曰,允。
又以內務府言啓曰,旣見春川留守金箕錫狀啓,則本營今秋等都試,當爲設行,而見今收穫在邇,擧子往來,亦所當念,待明年合設事,請令內務府稟旨分付矣。參以狀辭,不無相妨,依所請退行,何如?傳曰,允。
又以弘文館言啓曰,新除授副校理金炳軾,卽爲牌招察任,何如?傳曰,允。
又以侍講院言啓曰,新除授行輔德宋世憲,說書金鶴洙,竝卽牌招察任,何如?傳曰,允。
又以侍講院言啓曰,原任輔德金聲根,檢校差下事,命下矣。卽爲牌招察任,何如?傳曰,允。
又以侍講院言啓曰,新除授兼輔德趙同熙,卽爲牌招察任,何如?傳曰,允。
又以兵曹言啓曰,來十月初一日入番騎兵,例於今月二十五日點考,而中宮殿誕日相値,不得開坐,二十七日退行之意,敢啓。傳曰,知道。
又以兵曹言啓曰,禁軍別將金東壽,身病甚重,無望供職,呈狀乞遞矣。實病旣如此,改差,何如?傳曰,允。
吳益泳,以義禁府言啓曰,因議政府啓辭,上納愆滯之京畿·湖西諸守令罷勘,竝特爲安徐,使之戴罪擧行事,批旨允下矣。天安郡守李承紀,稷山前縣監兪起濬,定山縣監李敏秀,瑞山郡守李應哲,鴻山前縣監李寬稙,保寧府使吳正善,恩津縣監金鍾遠,連山縣監趙重世,報恩郡守李敬翼,延豐縣監嚴柱興,陽城縣監李寅兢,抱川縣監洪鍾喜等,前以待待命拿囚事行會,勿施,竝戴罪擧行之意,分付各該道道臣,南陽府使閔泳綺,陽智縣監全良默等,已爲勘放,今此行會中勿論,而全良默之奪告身,亦爲勿施,何如?傳曰,允。
又以義禁府言啓曰,全羅監司金奎弘狀啓內,順天營將尹明根,爲先罷點,所犯罪狀,令攸司稟處事,啓下矣。尹明根時在任所,依例發遣府書吏,交代後拿來,何如?傳曰,待待命拿囚。
上在景福宮。停常參·經筵。
中宮殿誕日,大殿·大王大妃殿·王大妃殿,內務府·內閣·政院·玉堂·銓郞·朝廷二品以上·六曹堂上口傳問安。答曰,知道。
中宮殿,內務府·內閣·政院·玉堂·銓郞·朝廷二品以上·六曹堂上單子問安。答曰,知道。
世子宮·世子嬪宮,內務府·內閣·政院·玉堂·銓郞·春·桂坊·朝廷二品以上·六曹堂上口傳問安。答曰,知道。
世子宮還內後,藥房·內務府·內閣·政院·玉堂·銓郞·春·桂坊口傳問安。答曰,知道。
李愚冕啓曰,明日常參·經筵,取稟。傳曰,停。
又啓曰,前檢閱金鶴洙,還付檢閱薦狀公事,啓下矣。令該曹口傳單付,牌招察任,何如?傳曰,允。
傳于李愚冕曰,目下支調之策,向令廟堂會議稟處,而最今切急者,餼料·兵餉之莫可措辦,顧何可虛徐,不思所以周恤之方乎?特下鑄所錢一百萬兩,自內務府,量宜分劃於戶·惠廳·親軍營及各營,以示朝家軫念之至意。
己丑九月二十五日子時,王世子詣景武臺。宗廟冬享大祭攝行受誓戒入對時,行都承旨金九鉉,行左承旨吳益泳,右承旨金文濟,左副承旨金天洙,假注書朴忠彬,記事官鄭世源,原任提學閔應植·韓章錫,檢校直提學金聲根,原任直閣金永哲,檢校直閣鄭夏源,原任直閣南奎熙,檢校直閣閔京鎬·尹,原任待敎韓耆東·閔丙承·趙東潤,檢校待敎鄭寅昇·李垠鎔,師沈舜澤,左賓客鄭範朝,右賓客金永壽,左副賓客閔泳煥,右副賓客韓章錫,檢校輔德金聲根·閔泳韶·金文鉉·閔丙奭,行輔德宋世憲,兼輔德趙同熙,檢校弼善閔泳達,弼善韓元洙,善弼善閔亨植,檢校文學金春熙·尹,文學鄭寅昇,兼文學閔啓鎬,司書金敎獻,兼司書李容泰,說書金鶴洙,兼說書鄭世源,左翊衛閔尙鎬,右翊衛閔泳雲,左司禦沈相璜,右司禦金炳琬,左翊贊李始榮,右翊贊金胤洙,左衛率洪祐相,右衛率閔泳哲,左副率李容九,右副率金成圭,右侍直趙誠熙,右侍直徐相郁,左洗馬權起善,右洗馬金龜洙,以次侍立。時至,相禮跪啓請出次,王世子具遠遊冠·絳紗袍·玄皮靴,乘輿出廣臨門。藥房提調趙秉鎬,副提調金九鉉,進前奏曰,侵昏勞動,睿體,若何?王世子曰,一樣矣。仍出神武門,詣景武臺。相禮跪啓請降輿,王世子降輿。相禮跪啓請執圭,同熙進圭,王世子執圭,詣版位南向立。贊儀唱鞠躬四拜興平身,請享官行四拜禮訖。吏曹判書趙康夏,讀誓文,刑曹判書韓圭卨順聽訖。贊儀唱鞠躬行四拜興平身,諸享官皆行四拜禮訖。相禮跪啓請禮畢。王世子釋圭,同熙受圭。傳曰,陪衛軍兵,令各其營乾犒饋。王世子乘輿,由神武門,入廣臨門還內,諸臣以次退出。
己丑九月二十五日巳時,上御萬慶殿。各國公使接見入侍時,行都承旨金九鉉,假注書朴忠彬,以次侍立訖。上具翼善冠·衮龍袍,南面立交接前。仍命史官引入公使等。公使等由西階陞堂,入楹內,行打恭禮,上擧手答揖。仍命請語曰,間果安留乎?日氣淸涼,必有客懷矣。公使等曰,別無客懷,而姑爲安留矣。公使等曰,中宮殿誕辰,日氣甚佳,萬壽無疆,不勝攢賀之祝矣。上曰,間得家信乎?公使等曰,近未得家書,甚庸沓鬱。公使等曰,下詢至此,惶感無比矣。公使等告退,出楹外,行揖禮以出,上答揖以送。承·史以次退出。
己丑九月二十五日巳時,上御萬慶殿。英國領事接見入侍時,行都承旨金九鉉,假注書朴忠彬,以次侍立訖。上具翼善冠·衮龍袍,南面立交椅前。仍命司謁,引入領事。領事由西階陞堂入楹內,行打恭禮,上擧手答揖。仍命傳語曰,日氣淸涼,無恙安留乎?領事曰,幸無大病矣。領事曰,中宮殿誕辰,日氣淸佳,實協萬壽無疆之祝,而下情尤不勝攢賀萬萬。上曰,連聞家信乎?領事曰,近見家書,果爲太平,甚爲萬幸矣。上曰,果是喜報也。領事告退,出楹外,行揖禮以出,上答揖以送。承·史以次退出。
上在景福宮。停常參·經筵。
李重夏啓曰,明日常參·經筵,取稟。傳曰,停。
注書朴暾陽病,代以李吉九爲假注書。
傳于李重夏曰,弘文提學·藝文提學許遞,前望單子入之。
弘·藝文提學前望單子入之,弘文提學李鎬俊,藝文提學金永壽落點。
李重夏啓曰,來十月初四日行宗廟冬享大祭,王世子攝行,祭文當爲製進。藝文提學金永壽,待明朝牌招,使之製進,何如?傳曰,允。
傳于李重夏曰,左承旨·左副承旨·右副承旨許遞,前望單子入之。
李重夏啓曰,行都承旨金九鉉,廚院進,右承旨金文濟,不爲仕進,左承旨·左副承旨·右副承旨,前望未下,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,閔正植·李鍾弼·金炳吉落點。
以右承旨金文濟牌不進罷職傳旨,傳于李重夏曰,只推。
兵曹口傳政事,摠禦營兵房單李裕寅。
李重夏,以議政府言啓曰,卽見全羅監司金奎弘狀啓,則道內戊子條各樣稅米,特蒙許代,而見今穡事稍登,邑報民訴,請以本米各樣稅納中,已劃貢人條外,竝以本米收納事,請令廟堂稟處矣。昨年許代,軫恤遇歉民情,旣有曠絶之恩施,則道臣此啓,亦非不爲念民力。而第今秋盡冬屆,捧稅在卽矣,新舊本色,一時竝責,自有窒礙之端,依前行會擧行之意,分付,何如?傳曰,允。
又以禮曹言啓曰,來十一月初二日,行景慕宮冬享大祭親行時,省牲·省器之節,依例以親臨磨鍊乎?敢稟。傳曰,依例磨鍊。
又以禮曹言啓曰,來十一月初二日行景慕宮冬享大祭親行時,王世子亞獻之節,依例磨鍊乎?敢稟。傳曰,依例磨鍊。
又以日記廳堂上意啓曰,本廳經費,措劃甚絀,就內閣捧留錢中,隨所入取用,何如?傳曰,允。
又以兵曹言啓曰,謹依下敎,陪衛軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,陪衛軍兵等處,乾犒饋分給之意,敢啓。傳曰,知道。
又以摠禦營言啓曰,本營兵房李泰鉉,身病甚重,勢難察任,今姑改差,何如?傳曰,允。
又以摠禦營言啓曰,謹依下敎,陪衛軍兵等處,乾犒饋分給之意,敢啓。傳曰,知道。
同敦寧趙鍾弼疏曰,伏以,臣於日昨,伏奉除旨,以臣爲同知敦寧府事者,臣感恩怵義,章皇出肅,粗伸叩謝之忱。而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
副校理金炳軾疏曰,伏以,臣於領議政臣沈舜澤,有翁壻應避之嫌,臣之所帶春秋兼銜,揆以格例,在下當遞。玆敢短章陳籲,仰瀆崇嚴。伏乞聖慈,俯賜鑑諒,亟垂遞改,俾存公格,以安私分焉。臣無任云云。省疏具悉。所請依施。
上在景福宮。停常參·經筵。
李重夏啓曰,明日常參·經筵,取稟。傳曰,停。
金九鉉啓曰,右承旨金文濟,左副承旨李種弼,今日不爲仕進,竝卽牌招,何如?傳曰,允。
傳于金炳吉曰,發遣吏郞,諸執事淸齋與否,摘奸以來。
以右承旨金文濟牌不進罷職傳旨,傳于李重夏曰,只推。
金炳吉,以禮曹言啓曰,來十一月初二日行景慕宮冬享大祭,親臨省牲器時,王世子陪參之節,依例磨鍊乎?敢稟。傳曰,依例磨鍊。
李重夏,以兵曹言啓曰,今此動輿時,陪衛不可不備,而五衛將金庭根·趙羲瑗·閔德顯·金商羽·金在敏·金光植,俱以病難供職,呈狀乞遞。竝改差,其代依例口傳差出,以爲備員進參之地,何如?傳曰,允。
又以兵曹言啓曰,今二十九日二兼禁軍番次,而該番將李圭明,身病猝重,無望供職云,改差,其代依例口傳差出,何如?傳曰,允。
又以兵曹言啓曰,來十月十一日當上番騎兵一百五十二名,所着襦衣,本曹點考後,仍令該曹題給之意,敢啓。傳曰,知道。
又以摠禦營言啓曰,本營騎士將金錫圭·洪大燮·柳夔永,俱有身病,勢難察任,竝改差,何如?傳曰,允。
上在景福宮。停常參·經筵。
卯時下霜。
金炳吉啓曰,明日常參·經筵,取稟。傳曰,停。
傳于金炳吉曰,禮房承旨,馳詣受香諸處,奉審摘奸以來。
傳于李重夏曰,承旨順房爲之。
傳于李重夏曰,太廟冬享,東宮將行攝祼之禮,而在予尤切羹慕之忱,當於來初三日展謁,該房知悉。
傳于李重夏曰,再明日王世子齋宿處所,以隆文堂爲之。
李重夏啓曰,假注書朴忠彬,有身病,勢難察任,今姑改差,何如?傳曰,允。
朴忠彬改差,代以黃致鎬爲假注書。
傳于李重夏曰,前駐津從事官留待。
傳于李重夏曰,前駐津從事官入侍。
金炳吉啓曰,明日傳香,禮房承旨,當爲齋宿。右承旨金文濟,所當牌招,而拘於廳規,不得請牌,何以爲之?敢稟。傳曰,牌招。
以右承旨金文濟牌不進罷職傳旨,傳于李重夏曰,只推。
兵曹口傳政事,以李瑗儀爲兼司僕將,以洪在勳·吳信默·李源述·朴寅和·柳寅熙·吳相圭爲五衛將。
兵曹口傳政事,親軍壯衛營正領官單李敏皐。
李重夏,以戶曹言啓曰,臣泳商,與正郞臣徐雲輔,依定式進詣昌德宮·昌慶宮,與守宮內官,眼同看審,則各殿堂以下如干有頉處,從便修改之意,敢啓。傳曰,知道。
又以戶曹言啓曰,慶熙宮依定式發遣本曹郞廳奉審,則有頉處從便修改之意,敢啓。傳曰,知道。
又以戶曹言啓曰,追慕洞碑閣,淨業院碑閣,依定式發遣本曹郞廳奉審,則淨業院碑閣,姑無頉處,追慕洞碑閣如干有頉處,從便修改之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳,摘奸,則姑無頉處之意,敢啓。傳曰,知道。
又以內務府言啓曰,傳曰,目下支調之策,向令廟堂會議稟處,而最今切急者,餼料·兵餉之莫可措辦,顧何可虛徐,不思所以周恤之方乎?特下鑄所錢一百萬兩,自內務府量宜分劃於戶·惠廳·親軍營及各營,以示朝家軫念之至意事,命下矣。挽近頒放之停闕,亶由封樁之枵罄,而宸念憧憧,宵旰憂勤,乃有百萬金之特下,此寔曠古所未有之盛典也。王言一播,群情懽忭,竊不勝欽歎攢頌。謹依聖敎,戶曹二十八萬七千三十三兩零,惠廳二十七萬九千四百七十八兩零,親軍營十二萬三千二百兩,摠禦營二十萬六千二百九十八兩零,參酌分劃,而餘數十萬三千九百八十餘兩,移送親軍營,俾報軍需之意,敢啓。傳曰,知道。
又以禮曹言啓曰,來十月初三日太廟展謁出還宮時,王世子祗迎之節,依例磨鍊乎?敢稟。傳曰,出宮時廣臨門外爲之,還宮時置之。
又以奉常寺都提調·提調意啓曰,祭享所用秋等中脯三百六十三貼,今九月二十八日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
李重夏,以兵曹言啓曰,來十月初三日大駕詣宗廟展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,統衛營兵丁一哨,壯衛營兵丁一哨,摠衛營步軍三哨,騎士三番,統衛使都領,爲先後廂,禁軍二番隨駕,摠禦營步軍二哨,壯衛兵房代領留陣,餘軍留營置之。
大護軍朴齊寬疏曰,伏以,天休滋臻,邦籙彌長,我世子邸下,遵列聖已行之禮,體聖人思孝之德,太廟冬享,攝行成命,此誠萬年無疆之運,千載罕有之慶。當此之時,在廷臣僚,莫不歡欣奔走,與事爲榮,先睹爲夬。況臣以無似,適叨提擧,區區慶忭,有倍餘人,敢不陳力於奉璋之列,周旋於祼鬯之際?獲瞻盛儀,粗伸微忱,乃至榮也,極耀也。第臣素患脚氣,當秋益肆,證形殊劇於麻木,調治無賴於刀圭,以若見狀之蹣跚,實難趁期而蠢動。玆敢畢暴衷懇,仰瀆聰聽。伏乞聖明,俯垂鑑燭,亟遞臣太廟提調之任,俾公私耦便,千萬幸甚。臣無任云云。答曰,省疏具悉。所請依施。
己丑九月二十八日初更,上御萬慶殿。前駐津從事官入侍時,同副承旨李重夏,假注書李吉九,記注官金鎭衡,記事官曺萬承,前從事官成岐運,以次進伏訖。上曰,史官分左右。仍命曰,駐津從事官進前。上曰,善爲往返乎?岐運奏曰,藉仗威靈,無事往返矣。上曰,爾之赴津,今爲幾個月乎?岐運奏曰,臣於丁亥五月赴津,今爲二十九朔矣。上曰,以朔數計之,可謂瓜期矣。岐運奏曰,然矣。上曰,李中書之顧念東事,前後一規,而凡幾度相見乎?岐運奏曰,李鴻章之留心東事,靡不用極,而及今則尤切殷殷。有公事則請見,無公事未見矣。上曰,中國則皇太后爲政以來,百度俱擧,甚盛德事,而於我東事,眷念周到矣。岐運奏曰,皇太后德被生靈,天下咸寧,而於我國事,尤眷眷矣。上曰,中國年形,何如,而或有流民竊發之患云,果然否?岐運奏曰,十八省年形各異。此省則豐稔,而彼省或有歉荒,各省水旱不等,被災無依之民,間或有穿窬之徒矣。上曰,駐津各國領事,合幾員乎?岐運奏曰,現駐者爲英·法·德·俄·美·日本六國領事,而其餘則或有托與國兼理商務者矣。上曰,駐京各國公使,合幾員乎?岐運奏曰,歐美各大邦,竝派有公使,而其各員姓名,則姑不能歷陳矣。上曰,天津公館,年前有損壞處云,今已修理否?岐運奏曰,前經回祿之處,昨秋略加修葺,經費亦不至甚多矣。上曰,金明圭到津後,何日見李中書乎,爾亦偕往乎?岐運奏曰,本月初十日,臣與金明圭往見,而接待極甚溫款,伏不勝感幸,仍卽辭行矣。上曰,爾何日由津起身乎?岐運奏曰,臣於本月二十日,由津赴煙臺,二十六日到仁川港矣。上曰,從事官先退。重夏奏曰,從事官當爲出送,而光化西挾門,開門標信請出,何如?上曰,可之。仍命史官就座,又命從事官先退。又命退,承·史以次退出。
上在景福宮。停常參·經筵。
藥房提調趙秉鎬,副提調金九鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
金文濟啓曰,明日常參·經筵,取稟。傳曰,停。
傳于李重夏曰,傳香承旨,馳詣宗廟·景慕宮,奉審摘奸以來。
傳于李重夏曰,政官牌招,開政。
傳于李重夏曰,直閣會圈。
李重夏啓曰,直閣會圈事,命下矣。今日政,下批,何如?傳曰,允。
傳于李重夏曰,呈告同義禁許遞,今日政差出。
傳于李重夏曰,在外敦寧都正許遞,今日政差出。
李重夏,以奎章閣言啓曰,直閣會圈事,命下矣。提學閔泳煥,檢校直提學金聲根·閔泳韶·趙東冕·洪淳馨,直提學閔丙奭·金宗漢,檢校直閣金文鉉·鄭夏源·閔京鎬·金世基·尹·閔泳達·兪鎭弼·李容泰,檢校待敎金宗圭·金弼洙·鄭寅昇·閔亨植·李垠鎔·金錫圭,竝卽牌招,以爲會圈之地,何如?傳曰,允。
又以吏曹言啓曰,今此宗廟冬享大祭祭官中,時無職名人員,令該曹口傳付軍職,何如?傳曰,允。
又以吏曹言啓曰,金堤郡守鄭貴朝,丹城縣監金箕龝,俱以身病,呈狀乞遞,竝改差,何如?傳曰,允。
又以吏曹言啓曰,東學敎授金秉億,懿寧園守奉官徐鴻烈,俱以身病,呈狀乞遞,竝改差,何如?傳曰,允。
直閣會圈五點,閔泳喆·李茂魯·李聖烈,以上取三人。
有政。吏批,行判書趙康夏牌招不進,參判宋秉瑞進,參議尹吉求牌招不進,同副承旨李重夏進。以吏批言啓曰,行判書趙康夏,參議尹吉求,竝牌招不進,小臣獨政未安,何以爲之?敢稟。傳曰,仍爲之。以崔光協爲同敦寧,李泰永爲敦寧都正,閔泳商爲宗廟提調,李命宰爲同義禁,閔泳喆爲直閣,張錫五爲東學敎授,趙箕夏爲丹城縣監。檢書官單洪鍾復,兼養賢主簿單裴殷星,直長單崔在麟。副司果李應協·韓慶裕·申泰亨,已上今加通政,朝官年八十加資,前都正崔舜河,今加嘉善,朝官年九十加資。
兵批,判書閔泳煥病,參判徐丙鼎病,參議趙文夏入直進,參知金大鉉病,右副承旨金炳吉進。以金象明爲豐山萬戶。大護軍李泰鉉,護軍吳益泳·趙鍾弼,副護軍金天洙·李愚冕·金季喆,以上竝單付。
吏批,再政。以李鵬來爲禁府都事。校書校理單閔泳喆,兼直閣單閔泳喆。三政。李日重爲懿寧園守奉官。
兵曹,以李裕寅爲禁軍別將。
兵曹口傳政事,摠禦營騎士將單尹錫莘·趙羲完·李鎰。
李重夏,以議政府言啓曰,嶺南前中軍金載馥,湖南前監察鄭峻燮,俱以補賑最優,因各該道臣褒啓,已蒙守令差送之恩典,而許久淹滯,殊非懋賞之政,道內瓜近守令作窠差送事,分付銓曹,何如?傳曰,允。
李重夏,以奎〈章〉閣言啓曰,明日卽寶賢堂奉審日次,臣進詣擧行之意,敢啓。傳曰,知道。
又以司饔院監膳提調意啓曰,卽者鷹師契貢人等所訴內,日下生雉,今十月初一日爲始,例以本色封進,而今年則節序差早,草樹尙茂,鷹獵無路,萬無本色封進之望,限獵得間,願以活鷄,姑爲代封云矣。莫重供上,自下不敢擅便,惶恐敢啓。傳曰,知道。
又以弘文館言啓曰,上番副校理臣金炳軾,以宗廟冬享大祭祭官,今日肄儀時,晝仕出去之意,敢啓。傳曰,知道。
又以藝文館言啓曰,宗廟冬享大祭,王世子攝行敎是時,第十一室齋郞上番檢閱臣曺萬承,今日肄儀時,晝仕出去之意,敢啓。傳曰,知道。
上在景福宮。停常參·經筵。
大駕詣景慕宮入齋室後,藥房·內務府·內閣·政院·玉堂·銓郞口傳問安。答曰,知道。
世子宮入幕次後,藥房·內務府·內閣·政院·玉堂·銓郞·春桂坊口傳問安。答曰,知道。
大王大妃殿·王大妃殿,遣承旨問安。答曰,知道。
展謁還入齋室後,藥房·內務府·內閣·政院·玉堂·銓郞·春桂坊口傳問安。答曰,知道。
世子宮,省牲·省器,還入幕次後,藥房·內務府·內閣·政院·玉堂·銓郞·春桂坊口傳問安。答曰,知道。
還宮後,藥房·內務府·內閣·政院·玉堂·銓郞口傳問安。答曰,知道。
世子宮還宮後,藥房·內務府·內閣·政院·玉堂·銓郞·春桂坊口傳問安。答曰,知道。
李根命啓曰,司僕寺內乘,來言捲簾·毛帳,取稟。傳曰,捲三面,毛帳爲之。
又啓曰,來初五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
吏曹口傳政事,以鄭基會爲分內醫提調。
李根命,以奎章閣言啓曰,景慕宮望廟樓今朔奉審無頉之意,敢啓。傳曰,知道。
侍講院言啓曰,原任輔德趙東冕,檢校差下事,命下矣。所當卽爲牌招,而時値夜深,待明朝牌招,何如?傳曰,允。
傳于李重夏曰,入格儒生,崇陽門外施賞。
傳于鄭光淵曰,侍衛軍兵毛具,從便爲之。
李根命啓曰,臣以大王大妃殿·王大妃殿〈問安〉進去,下直之意,敢啓。傳曰,知道。
傳于李重夏曰,當該承旨,從重推考。
注書李秉昊書啓,臣於本月初一日午時量,以外南山植木摘奸事,敬奉聖敎,出崇禮門至南關王廟,主山及案山植木處看審是白乎則,松橡鬱密是白遣,自靑鶴亭至舊失火處,面面周審,則老木稚株,叢帀茂盛是白遣,自典牲署後面至冷井洞,大木參差,擁蓋一山是白遣,詣南壇看審,則壇砌門,竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有稚松是白遣,自雁峰伏兵峴至畫景谷,則樹木茂密是白遣,由斗湖而詣司寒壇看審,則亦爲無頉是白遣,自舞鶴峰所經外南山諸處,一一看審是白乎則,別無斫痕之意,敢啓。傳曰,知道。
李重夏啓曰,卽者,義禁府都事來言,今日動駕時衛外擊錚罪人張容默等十六名,依例移送秋曹云矣,敢啓。傳曰,知道。
兵曹口傳政事,摠禦營騎士將單,金秀郁·宋熙鼎。
李重夏,以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱。雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例,依此爲之,何如?傳曰,允。
李根命,以奎章閣言啓曰,大駕今已還宮,守宮檢校直閣姜,依定式減下,何如?傳曰,允。
鄭光淵,以兵曹言啓曰,每當儲窠之月,虛司果不得不循例區處,而在前積滯之時,有勿拘擬入之例,今亦依此擧行,以爲次次疎滯之地,何如?傳曰,允。
又以親軍營言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
己丑十一月初一日午時,大駕與王世子,詣景慕宮。冬享大祭親行入侍時,行都承旨金九鉉,行左承旨李根命,右承旨閔丙承,左副承旨鄭光淵,右副承旨李愚冕,同副承旨李重夏,假注書柳淙禎,別兼春秋金鶴洙·曺萬承,原任提學金永壽,檢校直提學金聲根·閔泳韶·趙東冕·洪淳馨,直提學金宗漢,檢校直閣金文鉉·鄭夏源,原任直閣南奎熙·閔京鎬,檢校直閣金世基·李容泰·趙秉輯,檢校待敎鄭寅昇·金弼洙,原任待敎尹雨植,校理鄭顯五,副修撰趙鍾雲以次侍立。時至,通禮跪啓請外辦,上具翼善冠·衮龍袍,乘輿出思政門。藥房提調閔泳商,副提調金九鉉進前奏曰,侵早勞動,聖體,若何?上曰,一樣矣。王世子具遠遊冠·絳紗袍,乘輿以出。至勤政門外,通禮跪啓請降輿乘輦,上降輿乘輦,由興〈禮〉門出光化門,王世子隨出光化東挾門。上進發至宗廟下輦所,通禮跪啓請降輦,上降輦步過。傳曰,都承旨馳詣宗廟·永寧殿,奉審以來。通禮跪啓請乘輦,上乘輦,王世子乘輦。進發至景慕宮大門外,通禮跪啓請降輦乘輿,上降輦乘輿,王世子降輦乘輿。入齋室門外,通禮跪啓請降輿,上降輿入齋室。傳曰,隨駕·隨輿與留陣軍兵,令各其營乾犒饋。王世子降輦乘輿,由西挾門至降輿所,降輿步入齋室。展謁時至,通禮跪啓請改具冕服,上改具冕服,王世子改具冕服以出。通禮導上至東挾門入就位,王世子隨入。通禮跪啓請執圭,光淵進圭,上執圭,由正門入詣版位。通禮跪啓請再拜興平身,上行再拜禮,王世子行再拜禮,宗親·文武百官皆行再拜禮。通禮導上,陞自東階,奉審室內,王世子隨後奉審訖。上步詣望廟樓,就版位行四拜禮,王世子行四拜禮。通禮導上至小次,跪啓請釋圭,上釋圭,光淵受圭。上入小次,少頃出次。通禮導王世子詣省器位省器訖,王世子還入小次。少頃,通禮導王世子詣省牲位,省牲如儀訖。領議政沈舜澤,判府事金炳始,右議政趙秉世進前奏曰,近日日氣不和,侵早勞動,聖體,若何?上曰,一樣矣。仍敎曰,今日日氣淸朗,頗有宜矣。舜澤曰,日氣雖似宜矣,冬候之太暄,甚不好矣。又奏曰,向日楊牧處分,有可以仰認尊事體之聖念,而辭敎嚴重,豈勝惶恐?事在无妄,無足深究,而參以事實,恐合原恕,故敢此仰達矣。上曰,此爲事體而然也,所奏旣如是,當有處分矣。又奏曰,展謁禮成,聖慕已伸,而日氣太暄,反涉乖宜,此時侵曉將事,恐違六氣節宣。伏乞亟寢親行之命,以攝行磨鍊焉。上曰,大臣苦懇旣如此,當勉從矣。上還入小次,王世子入小次。傳曰,大臣苦懇旣如此,閟宮冬享大祭,遣大臣攝行,一依親祭例磨鍊。傳曰,還宮門路,以逌覲門·月覲門·神武門爲之。傳曰,還宮內門路,廣臨門爲之。還宮時至,通禮跪啓請改具翼善冠·衮龍袍。乘輿出齋室門外,王世子隨出。由逌覲門·月覲門,入神武門,至廣臨門。九鉉請出標信解嚴。上還內,諸臣以次退出。
上在景福宮。停常參·經筵。
閔丙承啓曰,明日常參·經筵,取稟。傳曰,停。
以水原留守金弘集狀啓,首唱罪人李興完逃走,不善監守之本府中軍李敏皐,爲先罷出,其罪狀,令該府拿問處之,失飭之罪,臣方惶恐俟勘事,傳于鄭光淵曰,此時遞事,亦係急務,中軍李敏皐,特爲分揀,姑令戴罪擧行,在逃罪人,期於捉得,卿其勿待罪事,遣史官傳喩。
傳于鄭光淵曰,前楊州牧使金喆熙,特爲分揀,仍任前職。
注書李秉昊病,代以趙善九爲假注書。
大司憲徐相祖,執義金秉億,司諫金台濟等啓曰,噫嘻痛矣。國榮之通天罪惡,萬戮猶輕,千剮難贖。而尙屬王章,是可曰國有常刑乎?噫,諸賊之眼無國母,姿行胸臆,危逼之逆節,憯毒之兇計,暗相綢繆,罔有紀極,主張者榮賊。亂逆之犯分干紀者,從古何限,而豈有若此賊之至凶極挬者乎?雖以弘·瞻之凶吐,來·黯之毒手,未足以喩其惡也。此實載籍所無之極惡大憝,而聲討未知,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨淸膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製結凶疏,沮遏大計,煽動人心,潛圖國脈者,已有浮於莽·溫之凶。而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤鬱,容有極哉?請物故罪人國榮,亟施孥籍之典。噫嘻痛矣。賊裕之罪,可勝誅哉?辛酉夏一疏,包凶畜禍,暗售梟獍之腸。都人尹姞等句語,排布陰譎,曲突徙薪之援比,指意凶憯。卽此一敢,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣。而末乃以渠之傍祖權鞸時事,隱然自況者,尤何等窮天地所無之劇〈逆〉大憝也?凡在橫目之列者,莫不肯驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之逆憯,陰腸難掩,鞫招之凶慝,致案已成。雖未及結案,便是已結案之劇逆。而且於安默·魯賢·在民三賊伏法之後,其凶謀逆節,尤益彰著。此與身死旣久之後,追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝。雖幸天討異行,王章少伸,尙何足夬洩神人之憤也哉?鍾一則籍其〈門〉蔭,獲添祿仕,國家何負於渠?而梟心獍腸,與生俱生。幸西賊之有警,則曰當爲蜀漢·分院兵助勢之策,湖南伯得差之願,無非劇逆之斷案。而乃與振采·友文等,結爲血黨,五字八字之凶言,猶爲不足,而必以二字,至不道之言,和應於各有變通之說,甚至街路上訩訛而極矣。振采則伎倆妖慝,行止罔忽,出沒京鄕,左道誑惑。連腸接肚於鍾一·光友之徒,憑藉韱緯之書,濟其邪誕之術,二萬石軍糧之積庤,縉紳家火具之憯埋,指卯日而擧事爲期云者,莫非做作妖言,煽動人心之計。而至於第一子指疑之目,十三日至凶之說,與鍾一,一而二二而一。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,迹本卑微,性又奸慝。投身於鍾一,甘作爪牙,許心於振采,結爲兄弟。托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孼,托爲凶徒死士,父事振采,兄事友文。欲輸軍糧則轉到南陽,凡爲群凶之指使,率皆挺身而樂赴。將臣家將欲火攻,所營何事?店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施适·雲之例,致後·延壽,竝施孥籍之典。噫嘻痛矣。亂臣賊子,從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親密守楨而結爲死黨,延接鳳周而相與同室,綢繆謀議,打成一片。論災異於南山,而肆發憯悖之說,祝奇貨於北謫,而先倡負來之言。醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未能輸,凶憯之情節,無不參涉,神人之〈所〉共憤,覆載之所難容,萬戮猶輕。三尺已施,而不可誅止其身,失之太輕。請謀反不道罪人榮瑾,亟施孥戮之典。噫嘻痛矣。李奎和之罪,可勝誅哉?今番鞫獄,卽窮天地亘萬古所未有之一大變怪,而其亂根逆柢,明赫是耳。渠本以蟣蝨之類,素蓄梟獍之心,辛亥諸賊之〈視〉以奇貨,作爲窩屈。斷案已成,凶圖莫掩,而特因好生之大德,一縷尙大,三尺未伸,久爲輿情之益沸。今爲賊招之屢出,島會觀相之說,塞謫負來之謀,畢露無餘。由前而喜·應之醞釀,迹旣狼藉,由後而禎·瑾之綢繆,情已掀薄。惟其頑忍凶獰,抵賴不服,則尤當嚴加鞫覈,而不可逃議於傅生之科。至於凶謀逆節,無不同參,賊徒匪類,擧皆相通。親密守禎,許以死友,服事榮瑾,作爲血黨,究厥情犯,與兩賊,一而二二而一也。旣已承款於知情,則豈有貸於王法乎?又此李奎和則接肚於賊禎,聯脈於賊瑾,思樂禍亂,圖爲不軌之陰祕,糾結計議,已出衆招之丁寧。端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者。而元惡未伏常憲,兩賊尙逭當律,酌處之成命遽降,憤鬱之輿論轉深。言之膽掉,思之骨戰。此而謂無所躬犯而容之,謂不足誅而貸之,付之惟輕,不施極律,則伏莽之戒,燎原之漸,豈不大可懼哉,大可憂哉?請黑山島定配罪人李奎和,更爲設鞫得情,夬正典憲焉。噫嘻痛矣。朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁雖是蟣蝨之賤,旣托仕籍,則不可但以遐土蠢氓論。而腕把至憯之毒,日閱絶悖之說,則奔走號皇,來告之不暇,而偃息恬憘,不思所以人得而誅之者,此曷故焉?若無平日綢繆於逆順·凶馹,則憯牘悖說,胡爲而然哉?此必由所有然而然矣。傳書兩漢之未卽接住,謂以覰氣色而逃逃,藏牘幾日而不爲告官,稱以値事幾之巧湊。直不過鬼形之潛匿,鴞音之巧飾。負犯至重,干係甚大,宜其窮覈情實,殄絶亂萌,施以順·馹已施之律。而三尺不加,一縷尙貸,使之暇息於海島之中,包涵於覆載之間,則其可曰國有典刑乎?臣等之相率聯籲,卽王章之所必伸,輿情之所共憤也。而聖度過加寬容,尙靳兪音,蓋不勝抑鬱之至。請黑山島減死定配罪人載仁,亟令王府,嚴鞫得情,夬施極律焉。噫嘻痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝性,豈或浸染?而乃反綢結異類,看作奇貨,或聚首講習於深夜密室,或揚眉誇張於稠人廣座。毁撤家廟,自歸禽獸之域,嘯聚徒黨,便或逋逃之藪。執手告別,事敎主如敎父,甘心護法,尊邪書若神明。此是渠莫掩之眞贓,罔赦之斷案,而反有王府拿來之令,脫身亡命,是心無父無君,變名易姓,其計至奸至慝。抵賴鞫庭,難化梟獍之端,憑藉外國,罔非鬼蜮之情。鳳周,世濟其惡,天生戾氣,洋泊之潛越醜類,包藏禍心,京闉之綢繆同室,甘爲凶魁。乃祖軍卒之稱,尙〈今〉唾罵,悖孫傳襲之惡,吁亦痛惋。潛懷變國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二二而一也。近日邪說之肆行,禍機之醞釀,無不根窠於此。憂深伏莽,何異黃巾·綠林?禍將滔天,有浮洪水猛獸。何幸太陽中天,奸狀莫逃,夬伸三尺之章,遄伏肆市之典。神人之憤,庶可少洩,而似此臣魁,不可只誅其身而止。請謀反不道罪人鍾三·鳳周,竝施孥戮之典焉。噫嘻痛矣。演承·洛承之罪,可勝誅哉?所謂邪孼醜類,〈種〉下生種,斁倫敗常,人不爲人。根深窩成,蔓延蔕固,財色而誑諉,嘯聚其徒黨,鋤而復崩,撲之愈熾。不知何樣禍機,伏在何地,其爲民國無窮之憂,將無所止屆也。演承,渠本簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨。〈凶〉如子登而是爲渠叔,妖如洛承而是爲渠弟,一門淫朋,同惡相濟,積年浸染,賦性至慝。鳳周·在誼,固是邪窩,夤緣在誼,交通鳳周,惟一·大洙,無非邪類,相議惟一,親知大洙。詭謀祕計,明若串貫而環連,凶圖悖絶,互相蛇蟠而蚓結。至於洋醜之敬一,乃是邪學中巨魁也,渡海潛來,隱影匿形。如非偏惑於此,則初無相從之時,而偕弟屈膝,前席之拜禮甚恭,與婢慣面,內室之酒會頻成。通用錢貨,情誼倍加殷勤,輸送魚〈脯〉,饋贐從又絡續。甘心護法,奉敎主若神明,聚首習講,視禍囿爲樂地。此是渠莫掩之眞贓,罔赦之斷案,而鞫庭抵賴,難化猂毒之性。捕査緊干,焉逭鬼面之態?洛承,戾氣所鍾,天生凶狡。旣受學於尙敎,篤信邪書之傳習,又伴讀於鍾三,深結世好之舊誼。禮事幾萬里外禽獸不若之醜夷,陰包四十年間梟獍已成之腸肚。照洋鏡而觀洋畫,迹何祕於醞釀?倡妖言而造妖書,意專在於眩惑。慫患乃兄,暗滋奸黠之萌,聯絡同黨,打成逋逃之藪。蓋此指劃排布,最爲至憯絶慝,其在綢繆和應,皆歸千罪萬惡。國人之曰可殺,猶屬緩聲,王法之所必誅,不宜少淹。究厥情節,其兄其弟,卽一而二二而一也。近日邪術之肆行,皆緣此輩之接踵。憂深伏莽,何異白蓮·黃巾?禍將滔天,有浮洪水猛獸。何幸天道孔昭,神理不潛,魯觀之斧鉞已施,禹鼎之魑魅莫逃,庶幾邦憲不墜,輿情少洩。而似此凶〈醜〉,不可只誅其身而止。請正法罪人演承·洛承,亟施孥戮之典。噫嘻痛矣。鞫廳罪人晩植等之罪,可勝誅哉?渠以蟣蝨之流,敢懷虺蜮之計,嘯聚徒黨,醞釀〈排〉布。妖讖之煽惑,財貨之欺騙,已極罔赦之案,排南海出道之說,極其絶悖,德山募丁之計,尤是凶祕,此則近古所無之逆節也。巨魁成七,雖已漏綱,晩植等諸罪人之陰謀祕計,心腸貫一,仇機毒矢,情迹無貳。若不大加懲創,亟施典刑,則亂臣賊子,其將接踵而起,寧不大可懼哉?端緖幾露,鞫覈未竟,酌處之處分遽下,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。噫嘻痛矣。亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺而斁絶彝倫,異類之糾結而醞釀禍機。敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃。足伸三尺之章,遄伏肆市之典,神人之憤,庶可少洩。而似此君讐國賊,決不可孥戮而止。苟有加於此之極律,則何可不施於此賊乎?至於敦浩,亦一邪徒中巨慝,締結匪類,潛懷異國,形迹極其詭祕,情切尤所狡惡,與汝江,一而二二而一者也。德山凶變時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩。今此只誅其身,不足蔽其罔赦之極罪。請謀反大逆罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣。亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之,無遺育易種者審矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也。憑藉讖緯,煽動人心者弼濟,而岐賊實所主張,醞釀禍機,嘯聚黨與者弼濟,而玉賊實爲謀主。雀盜之警,屢發於郡邑,莽戒之變,潛伏於嶺關。一境從以騷訛,百靈罹其凶害,究厥心腸,論其罪惡,則弼賊,卽此兩鉉也,兩鉉,便一弼賊也。何幸神目如電,天網莫逃,三賊束手,一時授首,固知作孼者難逭,有罪者必伏。而弼賊之律,旣施以适·雲之例,則今此岐·玉之罪,浮於弼賊者,乃反以弼濟之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施适·雲之例施之焉。噫嘻痛矣。亘萬古環六合所未聞所未見之極逆大憝,豈有如今番鞫獄罪人乎哉?應龍·潤根,俱以蟣蝨之迹,素蓄梟獍之腸。欺人騙財,一生所業何事?貪利忘義,萬事不顧其身。觀燈詩之誦傳,挑成怨憝之階,祭山文之代綴,牢結凶慝之窩。四字隱語,罪有關於宗社,一句悖說,迹難容於穹隤。作之者應龍,而受頤揮於潤根,〈寫之者潤根〉,而得手法於應龍。兩箇凶種,打成一塊,前唱後和,綢繆醞釀,其實迹,一而二二而一也。何幸天道孔昭,乾斷赫然,帳殿親問之下,奸狀莫掩,端緖畢露。夬伸三尺之章,竝伏市肆之典,神人之憤,庶可少洩,而似此君讐國賊,決不可戮其身而止。請大逆犯上不道罪人應龍·潤根,竝施适·雲之例。至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。噫嘻痛矣。亂臣賊子,從古何限,而至於今日以鞫廳諸罪人言之,沈聃應之符同,金應淵之連腸接肚,驗察之聽計從今,往會則林根實之和應。蛇盤蚓結,鵂鳴狼逐,或有主謀者,或有合勢者,心腸貫一,情迹無二。端緖幾露,鞫覈未竟,酌處之命遽下,臣等愕然失圖,不勝憂忱。請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,令王府,更加嚴鞫,夬正邦憲,以重獄體焉。噫嘻痛矣。今番鞫獄諸罪人,卽振古以來,所未有之窮凶絶悖者也。哲均,厚被國恩,濫濟梱帥,苟有一分秉彝,宜思百倍圖報,而奈其陰譎之狀,自著色辭,奰慝之性,便成校癢,嘯聚匪類,甘作窩主,信惑雜術,釀出禍機。李觀一之邀寘密室,無事不議,朴景良之附耳細語,有言皆從。海舶妥帖,反思用術而驚動,火藥暗投,竟售思亂而樂禍,凶節盡露,斷案已成。東根,本以蟣蝨之賤,素蓄蜮虺之性,伴觀一而同舍,蹤迹甚祕,招景良而分酌,腸肚相連。假托月夜之赴飮,自底火塊之樸面,莫非哲根之所指使,其凶謀祕計,與一而二二而一也。至於善敎,性本凶戾,迹又詭譎,出沒京鄕,作哲均之狎客,締結術數,爲觀一之薦主。包藏禍心,潛懷凶圖,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎,竝施孥戮之典焉。噫嘻痛矣。亂臣賊子,從古何限,而豈有如今番鞫獄諸罪人之窮凶絶慝者乎?秉淵,鬼蜮成性,梟獍其心,結導賢爲神交,蓋其醞釀之有素,仗春晩爲義子,以之奔走而使役。謂氣脈之先占,乃敢自誇,聽相術而自負,潛蓄不軌。僞作官牌而掌庫,已極設心之狡,辦備戎器而私峙,將欲待時而動。求神埋戊,莫非出於妖惑,搬舍團丁,厥惟久於排布。至若渭水·南陽之發口,將心已著,天附敖倉之據形,爲民至憯。凶圖莫掩,逆節畢露,此誠窮天地亘萬古所未有之極惡大憝。何幸天道孔昭,罪人斯得,夬伸三尺之章,遄伏肆市之典,而似此凶逆之賊,決不可孥戮而止。苟有加於此之極律,則何可不施於此賊乎?啓豐,賦性凶悖,行己憯慝,逆如秉淵而結爲心腹之交,凶如導〈賢〉而又復腸肚之連,搬運隱僻,苦形影之相隨。造備器服,乃繆結而和應,至於掌庫之受〈牌〉,甘作凶徒之窠窟。千金不惜,情可見於難測,一串如貫,凶則同於包藏。陰謀祕計,多所參聞,悖肚逆腸,昭不可掩,與秉淵,一而二二而一也。豈可只誅其身而止?李英俊,渠之姓名,已出賊招,而以其病染,雖不得刑訊,一不盤覈,施以島配,亦有乖於鞫獄之體。請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李永俊,更令王府,設鞫得情,夬正邦憲焉。噫嘻痛矣。赫晉·祐秀·鳳周等罪,可勝誅哉?渠以鄕曲蟣蝨之迹,締結徒黨,糾合匪類,排布之源委,醞釀之脈絡,至凶絶慝,卽窮天地亘萬古所未有之極逆大憝也。向因傳敎下者,三罪人令本道用律,雖由於我殿下雲深張大,事從權宜之盛德,而其體至嚴至重,則此獄之究竟,不可張大而慮,推宜而行者明矣。今此道啓用辟,巨魁且殲,而諸罪人窮凶餘罪,何可以孥戮而止,破瀦而斷乎?請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。噫嘻痛矣。亂臣賊子,從古何限,而豈有如今番在鶴之窮凶極惡者哉?渠以虺蝪之類,濟以梟獍之性。冒禁投匭,籍托闢衛之名,肆意下筆,暗蓄怨懟之心,情節自歸憯慝,援引罔非凶悖。烈焰急潮,倡爲齊岳楚咻之嚆矢,溫批恩綸,反擬衛君·宋帝之覆車。敢曰不能之句,逆腸已露,又謂無用之說,凶肚莫掩。喜事樂禍,犯分干紀,此誠亘萬古所未有之凶孼也,擧一世所共誅之大憝也。何幸天道孔昭,神理不感,鞫訊就完,斷案已定,魯觀之斧鉞夬施,禹鼎之魑魅莫逃,庶幾邦憲不墜,輿憤少洩。而似此凶逆,不可只誅其身而止。請犯上不道罪人在鶴,亟施孥戮之典焉。噫嘻痛矣。亂臣賊子,從古何限?而豈有如今番鞫獄之諸罪人,窮天地亘宇宙極逆大憝者乎?言之膽掉,思之骨顫。驥泳·鼎鎬·哲九,俱以梟獍之性,素蓄虺蜮之計。連日包藏,無非失志而怨國,積年醞釀,盡是稱言而召亂。假托斥倭之名,敢售不匭之圖,會議內堂,募人外道,龍虎兵之爲備,曜金門之突入,排布祕密,謂沁都之先犯,將京城之直向,凶謀奰慝。千金厚財,與時而自當,二字凶言,卜夜而設計。連腸接肚,殆同蛇盤而蚓結,前唱後和,無異鵂鳴而梟應,諸賊之至凶絶悖,一串貫來,厥罪惟均,而情迹莫掩,端緖畢露。惟幸天討略行,王章少伸,尙何足以夬洩神人之憤也哉?似此惡逆,不可但以孥戮而止,破瀦而斷矣。請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。噫嘻痛矣。達善·斗榮·鍾海·鍾學·東述之惡逆,亘古所未聞所未見,而萬戮猶輕,千剮難贖。噫,諸賊,素以陰險梟獍之類,俱蓄狡譎虺蜮之性,與驥·鼎而曰謀,甘作爪牙。合鍾街而分隊,自許頭領,結錢募軍,假托約日而伐倭,造燈爲號,許將乘夜而犯闕。傳都錄而遵約,做謀極惡,陷江營而向京,其說至凶。內堂會議,混是不軌之黨,衆招同惡,無非莫掩之迹。究厥心腸,論其罪惡,則與驥·鼎·哲三賊,無處不會,無謀不參,明若串貫而環連,互相蛇盤而蚓結。今此五賊之罪,浮於三賊,〈而乃反以三賊〉之次律施之者,豈非失刑之大者乎?輿情憤鬱,國論沸騰。請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。噫嘻痛矣。今番鞫獄諸罪人,卽振古以來,所未有之至凶絶悖者也。中鎬·然應·建燮·哲鎬·彙靖,俱以鬼蜮之類,素蓄梟獍之性。綢繆締結,外雖托於伐倭,醞釀排布,內實售於犯國。擬稱左廂之號,陰圖畢露於造符,自翊六壬之術,凶計莫憯於將斧,事貰神遠,或恐携貳之端,假稱偵探,反助凶逆之計,都峰設施,便同主張,片雲誕術誑惑,自是伎倆。究厥心腸,論其罪惡,則與驥·鼎·哲三賊,三而五五而三也,今此五逆之只誅其身,不足以蔽其罔赦之極罪。請謀反不道罪人中鎬·然應·建燮與謀反大逆不道知情不告罪人哲鎬·彙靖,竝施孥戮之典焉。噫嘻痛矣。柳道奭·兪愼應·魚用海之罪,可勝言哉?衆招同惡,形迹莫掩於捕案,招辭已出於鞫庭。究厥心腸,論其罪犯,不可以尋常處之也。若不到底窮覈,夬施當律,則其可曰邦有常憲乎?鞫事未竟,寬典遽降,公議轉益沸鬱,王章易至隨損。請鹿島安置罪人柳道奭,鏡城府定配罪人〈兪鎭應,朔州府定配罪人〉魚用海,更令王府,嚴加鞫覈,明正典刑焉。至於物故罪人李炳埴,尤有甚於此三罪人之負犯。素以陰險梟獍之類,同謀逆黨,納招於鞫庭,萬戮猶輕,千剮難贖。邦憲未加,先致身死,然以若罔赦之罪,亦不可以處之尋常,輿情憤鬱,國〈論〉沸騰。請物故罪人李炳埴,施以孥戮之典焉。噫嘻痛矣。世級漸降,人心日渝,千奇百怪,層生疊出,而豈有〈如〉許源進者哉?渠以簪纓之列,宜守謹飭之操,奈其賦性祕譎,行己聞忽,喜事之習,自來伎倆,樂禍之心,便作能術,妄肆樞機,殆同狂夫之不擇發,誹訕朝廷,專出小人之無忌憚,是豈臣分之所敢爲?抑亦淵衷之所悉燭也。此若不嚴加處分,則國綱,何以振肅?民志,亦無以底定。聖鑑深燭,王章少伸,乃施以賜死之典,猶未洩輿情之憤,臣等玆相率荐瀆。請賜死罪人源進支屬,亟施〈散配〉,以正邦憲焉。噫嘻痛矣。應準·會正之罪,可勝誅哉?渠輩俱以世祿簪纓,倂若崇顯,其所敬畏,尤倍餘人,而至於撰咨議禮,不敬無畏之罪,掀露無餘矣。嗚呼,六月之變,卽萬古所未有,擧一世所共憤,而撰咨之文,有曰劫害相臣,仍犯王宮。旣曰犯王宮,終曰宗社生靈之福,當此天地翻覆,日月晦塞之時,措辭間全無至痛意,罔極中乃反以禍爲福,斁倫敗常,胡至此極?是可忍也,孰不可忍也?且以議禮言之,成服磨鍊之節,衣襨從權之擧,何等大變怪,而全不審愼,只以數次疏啓,有若尋常塞責者然,遽爾布頒,使中外縞素,致臣民痛慨,苟有人理臣分,寧或若是?思之及此,孰不心寒而骨戰也?夫王章如或未伸,則國綱由是漸頹,豈不可大懼哉?兩罪人之所犯,其端雖異,三尺律之莫嚴,厥辜惟均。旣照施以賜死之典,猶未洩憤惋之心。臣等之不避煩瀆,以箚以啓,豈可已而不已者哉?關係旣重,處分猶輕。請賜死罪人應準·會正〈支屬〉,竝施散配,以伸邦憲焉。噫嘻痛矣。亂臣賊子,從古何限,而豈有如今番賜死諸罪人之負犯哉?俱以梟獍之性,兼有蛇蚓之結,譸張誣逼,無所畏戢,怨懟之說,肆口無憚。陰奰之行,十目難掩,至憯至凶,胡至此極?俱是乘時東禍,包藏陰圖,苟有一分彝性,豈其肆然萌心哉?是可忍也,孰不〈可〉忍也?今此賜死諸罪人支屬之處分,尙未承蒙,臣等不勝抑鬱,玆敢相率洊瀆。請賜死諸罪人顯德·采夏·載晩·秉昌·宇熙支屬,竝施散配,亟降明命,以伸王章焉。噫嘻痛矣。亂臣賊子,從古何限,而豈有如樂寬之窮凶絶悖者哉?渠以蟣蝨之賤,素蓄梟獍之毒。潛懷禍心,肆根凶疏,字字是不敬不道,節節是無忌無憚。至於言必稱下四字,且玆乃今知至民從之一節,是豈萌諸心而發諸口者乎?萬戮猶有餘罪,無非詬天而罵日,一國皆曰可殺,不售犯分而干紀。指流竄而爲忠,莫掩黨同之疏,網搢抻而盡打,顯售陰奰之計。迨亂軍作變之時,尤著罔赦之案。欲其因亂圖生,不顧關石之莫嚴,自幸轉禍之爲福,無難囹圄之擅出,此可見賊肚之相連,烏得免亂魁之同律歟?鞫獄之設,端緖已旣畢露,處分亟下勘斷,猶未蔽辜,王章無以夬伸,輿情轉益沸鬱。請犯上不道罪人樂寬,亟施孥戮之典,俾洩公憤,以絶亂萌焉。噫嘻痛矣。反國之逆,犯闕之賊,古或有之,而豈有如今番諸凶之至憯絶慝者乎?惟彼英植·永孝·玉均·光範·載弼輩,俱是簪纓之裔,尙未毛羽之成,籍家勢而早登仙籍,受國恩而或通禁臠。始若孫蝴街戲,持身甘喋,遂畜狼子野心,出言皆誕。及夫游歷日東,自謂遍觀天下,神魂迷蕩,視家邦如弊履,行迹詭祕,認寇敵若同室,輸異類以肝膽,梟鳴鵂應,締凶徒爲心腹,蛇盤蚓結,竟以賣國之習,乃作射天之擧。假托扈衛,而半夜招寇,脅遷乘輿,而幾日恣凶。襟紳,環門而頓足,覲路塞矣,兵刃,充庭蝶血,良人殲矣。自除官職,太阿倒在渠手,公肆猖蹶,宗社幾危一髮。援師整隊而入,猶放槍砲迎接,羽蹕間路而出,還復聲力阻堂。凡此戒首禍魁,雖食肉寢皮,不足以洩神人之憤。而一英植之所恥,而點乭爲玉賊之爪牙,允相·連範逆之腸肚,郵局之宴,氷洞之大,寅鍾之約,背其主張,而已爲掀露,則直是大慝之鷹犬,凶窩之鬼蜮。弘植則旣同玉均泛海之舟,又引載弼犯宮之燈。粧撰雖巧,情迹莫掩。載昌則以弼賊之同氣,與孝·玉之黨惡,雖生髮之未燥,亦凶謀悉參。興宗則通心肝於亂魁,作耳目之賊藪,變化之釀起郵,逋逃之內仁川,已發就鞫之招。焉逭黨逆之律?興喆則托醫名而締結異國,包禍心而趨拊賤臣,奸細之態,奰慝之迹,旣十手之所指,豈寸舌之可憚?英植之醞釀之謀,慣聞諸生徒聚議,憸黠之性,自詡小錦陵珮號,爲凶鍾而執杯相酬,遇逆孝而摻袖共向。凡此同惡相濟,非但知情不告。至若冒模則素以韎韋之孼,相從潑皮之類。無職入闕,少無忌憚,仗劍立陛,顯有包藏。奉均·孝貞,卽其前茅,重模·昌奎,亦是同窠,而鞫訊未竟,鬼誅先加,常刑由詘,輿情益激。噫,禹鼎之逃,終必照燭其形,魯觀之誅,先須殄滅無遺。典刑一或隳壞,國憂稟在湫攸,寧不大可懼哉?今此泳孝等四凶之先行之攸司,弘植等五賊之亦施孥戮,雖伏承允兪之音,王章猶未盡伸,輿憤尤爲轉激。請輕斃罪人英植,加施适·雲之律,在逃罪人泳孝·玉均·光範·載弼等,刻期逮捕,與謀反罪人點乭·允相,物故罪人昌模,知情不告罪人弘植·載昌·興宗·興喆·英植,竝加施适·雲已施之典。噫嘻痛矣。亂臣賊子,從古何限,而豈有如許今番鞫獄罪人永植之窮天地亘古今極逆大憝者乎?言之膽掉,思之骨顫。渠以卒伍微賤之類,敢售軍撓醞釀之心,東別營之偸取軍器,其計絶憯,內人房之打破窓戶,無辭自服。四年逋命,久矣王章未伸,晷刻難貸,今乃罪人斯得。蓋其所犯凶逆,與春永,一而二二而一也。與綢繆而和應,情迹莫掩,卒爛漫而同歸,首從何別?似此惡逆,不可但以孥戮而止,破瀦而斷矣。請謀反大逆不道罪人英植,亟施适·雲已施之律,以正邦憲焉。噫嘻痛矣。亂臣賊子,從古何限,而豈有如今番諸鞫囚之至憯絶慝者乎?俱以蟣蝨至賤之類,梟鳴而鵂應,敢售鬼蜮叵測之情,蛇盤而蚓結。言之膽掉,思之骨顫,天地之所不容,神人之所共憤。而始因逃魚之漏網,久矣王章未伸,竟自飛蛾之撲燈,今焉罪人斯得。應浩之日館隨往,宮門把守,興龍之天字軍號,服色新備,啓完之訪師替番,聞見行凶,昌基之托巡招類,蔑分希官,昌洙之邀凶福而謀於家,應逆孝而遇諸塗,聖郁之謀亂知機,興模之開化得時。若夫上祿之情迹,甘聽福模之指使,招徒赴會,聞變排立。凡此同惡,腸肚相連,論以當律,首脅奚分?大逆不道罪人景純,已施适·雲之律,而其餘諸罪人,不可但以誅身而止,減死而致矣。典憲一或隳壞,國憂靡所止屆,寧不大可懼哉?請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,亟令王府,嚴鞫得情,夬正典憲焉。噫嘻痛矣。洪晉游·李道宰·安宗洙·慶光國之罪,可勝誅哉?渠以世祿後裔,或早登仙籍,或調陰塗,受國厚恩,山海崇深。欲報涓埃,糜粉磨放,不足喩其萬一也。夫何梟腸獍肚,素蓄負國之性,蛇盤蚓結,敢售斁倫之心?千罪萬惡,人類之所不齒,至凶絶慝,擧世之所共知。噫,玉均等諸賊,覆載間晷刻難貸之逆。八域含生,不欲共戴,炊骨噬肝,不足洩其憤恥痛也。此輩少無共憤之心,乃有陰附之迹,爲鬼爲蜮,潛通溟海之匿賊,相唱相和,煽動草野之群盜。祕護之意,雖不顯於色辭,暗售之計,乃如見其肺腑,結爲黨與,締結之形迹莫掩,視同骨肉,詭譎之情節畢露。與綢繆而相應,安危攸係,卒爛漫而同歸,首從何別?蓋其所犯凶逆,與玉均等,一而二也二而一也。拖到三年,尙此暇息,其可曰國有三尺乎?且英植·泳敎之頭領,何敢得保於地下?亟施斬屍之律,以洩神人之憤焉。已斃在逃諸賊姻親族戚之應坐者,置之勿論,晏若無故,則人主法天,春生秋殺之意安在哉?切有可驚可駭之事,泳孝父之死也,出力掩埋,玉均等之逃也,裁書連通,自有其人。而臣等愚昧,雖未能指的誰某,顧其負犯之重,關係之大,何如也?刻期期得,明正其罪,所不可已。臣等,雖伏奉聯箚批敎,若曰極係張大,或涉䵝昧,竝不允,罪人申箕善·洪晉游·李道宰·安宗洙·慶光國,竝加施圍籬之典。臣等,相顧愕眙,不覺抑塞憤鬱之至。今此處分,寔出於包荒納汚之恢廓聖度,臣等,非不仰揣,非不欽祝。國有關和,上不得抵,下不得奉承。漢法之不敬,春秋之無將,未有甚於此也,防微杜漸,猶其可愼,拔本澄源,寧或少忽?此而不鉤覈鋤治,何探禍機,未知伏在何地。臣等,敢效明張之義,聯陳沫飮之忱。請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,亟正邦憲焉。噫嘻痛矣。朴顥陽·尹雄烈·安寧洙之罪,可勝誅哉?甲申諸逆,卽亘天極地亘萬古溯百代所未有也。凡屬國顱方趾之類,孰無食肉寢皮之想?天網疎恢,潛逃海外,輿憤沸騰,如在湯中,而一未有快伏王法,擧皆切〈齒〉,直欲無生,共戴一天之恨,拖至三年之久。豈無凶徒寔繁,種下生種,申箕善·洪晉游·李道宰·安宗洙·慶光國之黨,出焉?而又此朴顥陽輩,接踵而起,是乃申箕善之一類也。與諸賊相通,謂此時可乘,梟鳴鴟應,顯有和附之態,蛇盤蚓結,莫掩綢繆之迹。究厥罪〈狀〉,合置何辟?至於安宗洙·慶光國之陰事,暗相關通,卽賣國之徒,射矢之計也。俱是覆載之所不容,神人之所共憤,其所關係之大,果何如也?而臣等,卽伏奉聯箚批敎,安宗洙,只施島配而止,朴顥陽·尹雄烈,則竝止遠地定配之典,臣等,相顧愕眙,不覺抑塞。今此處分,雖出於大聖人涵容之盛德,王章不可屈也,公議不可遏也,鉤覈鋤治,斷不可已。請智島島配罪人安宗洙及安州牧遠地定配罪人朴顥陽,綾州牧遠地定配罪人尹應烈,竝令王府,設鞫得情,亟正邦憲焉。噫嘻痛矣。亂逆之徒,從古何限,而豈有如今番設鞫罪人昌寬之窮天地亘古今極逆大憝者乎?言之膽掉,思之骨顫。渠以賊孝招募之卒,屢出凶謨供招之辭。旬七夕軍巡之說,情節已露,十三員會飮之謀,臟肚相連。而受指〈敎之〉後,敢肆梟獍之性,換姓名而掩蹤迹,尙遲犴狴之瘦。逆節畢輸,已是有口難鳴,王章莫嚴,奚但誅身而止?請謀反不道罪人昌寬,亟施孥戮之典,以雪神人之憤焉。噫嘻痛矣。亂臣賊子,從古何限,而豈有如今番諸賊之窮凶絶悖者哉?渠以蟣蝨之賤,素蓄梟獍之性。許多罪惡,掀露無餘,則臣等之連日冒瀆,是豈可已而不已者乎?惟兪音是俟,及伏奉傳敎下者,申箕善則其綢繆之情迹,不可無鉤覈,有具格拿來之命,而池錫永,則以卑微沒覺,不足深誅,有島配之命。臣等,相顧愕眙,竊不勝憂歎之至。噫,此罪人之罪典何如,關係何如,而施以孥戮,有若尋常罪過之一番懲勵者然。固知出於大聖人好生之德,非不欽仰萬萬,而孰言孰殿孰爪孰牙,窮覈無遺,亟施當律,宜不可一日緩者也。凶圖縱俵於蛇盤,祕迹莫究於鵂應,處分之下,輿情益憤。夫莫遏者公議,卽莫嚴者關和也。豈可以沒覺,遽施惟輕之典,終靳盤覈之擧乎?玆敢冒悚聯陳,用效沐浴之義。伏乞聖明,亟奮乾强之斷,特降允許之音。請薪智島圍籬安置罪人池錫永,亦令王府,一體設鞫,嚴覈得情,夬正典刑焉。噫嘻痛矣。申箕善之罪,可勝誅哉?渠以簪纓之裔,早登緋玉之列,厚蒙拂拭之恩,宜切圖報之誠,而蓄抱負國之心,潛結至凶之徒。引入嚴,冒叨喉院之銜,製給擧條,甘聽招使之計。矯命焉與之傳布,詮事焉斷其可否。賦性陰祕,有若伏莽〈之蛇〉,行迹詭譎,殆同含沙之蜮。四載假息,寔出於好生之德,十手所指,詎免罔赦之罪?絶穀於行道之中,自知干犯之難逭,忍禁親鞫之下,尤見奸譎之莫掩。連腸肚於逆堅,同惡相〈濟〉,隱頭尾於供招,巧辭粧撰。獄事未竟,寬典遽降,三尺之王章未伸,一縷之頑命尙貸,輿論去益沸鬱,邦憲從以隳壞。以若負犯,不可還貸而止。請呂島加棘還發配罪人申箕善,更加嚴鞫,期於得情,夬正邦憲焉。噫嘻痛矣。韓容奭·柳智永·李承喜之罪,可勝誅哉?渠等,本以蟣蝨之賤,素蓄梟獍之性。校宮齋會之席,肆發不道之言,繼出侮賢之說,二百年再造宗祊危忠卓節,歸之不公,幾百世繼開斯文正學至道,歸之非正。諉驛騙財,汚穢校宮,智永之駔儈也,分利護黨,咨意易姓,承喜之愚弄也。元惡大憝韓容奭,爲之巨魁,脅從贊助智·喜,繼以羽翼,其所設始,不自獨見,則必有指嗾,其所和應,已成符合,則必有窠窟。聖德天大,遽下刑訊於秋曹之命,包荒過中,繼有取招於王府之命。此何可專諉鄕曲愚蠢,而不思所以一番鉤覈而止者乎?容奭之蛇盤,智·喜之鵂應,一串心腸,再出凶逆。而至於呂圭亨·高時協之無端處議於臺籲也,徐相集之眹異規避於堂箚也,說不去,意不究者矣。請秋曹刑訊罪人韓容奭·柳智永,王府取招罪人李承喜,竝令王府,設鞫得情,夬伸王章,以洩神人之憤,不參三司三人,加施孥戮之典,以立人紀焉。答兩司曰,不允。韓容奭·柳智永·李承喜事,已有處分,勿煩。三人事,勿煩。
司諫金台濟啓曰,梟示罪人性世,與極逆載永,一而二二而一也。換着軍服,潛入禁庭,粧出纏帶,暗售網打,是何等排布設始,是何等凶謀計祕也?設鞫七朔,根因窩窟,終未鉤覈,只示梟示之律,輿情之憤鬱,固無可言,而不可以已爲梟示,不施當律。請梟示罪人性世,亟施孥戮之典。新除授正言黃熙英,時在慶尙道英陽地,正言李晩奎,時在慶尙道禮安地,請竝斯速乘馹上來事,下諭。答院曰,不允。
兩司合新啓,韓容奭·柳智永事中請字下四字抹去,薪智島圍籬安置七字添入,韓容奭下荏子島島配罪人七字添入。答兩司曰,不允。韓容奭·柳智永·李承喜事,已有處分,勿煩。三人事,勿煩。答院曰,不允。下諭事,許遞。
傳于李重夏曰,臺諫竝許遞,前望單子入之。
兵曹口傳政事,摠禦營別將單,李恒儀。
鄭光淵,以議政府言啓曰,卽見黃海監司吳俊泳〈狀〉啓,則本道儒生公都會,當爲設行,而近歉之邑,多士來往,不可不念,待明秋合設事,請令廟堂,稟旨分付矣。年形雖登,事勢有礙,依狀辭許施,何如?傳曰,允。
又以兵曹言啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,隨駕·隨輿·留陣軍兵等處,乾犒饋分給之意,敢啓。傳曰,知道。
李重夏,以義禁府言啓曰,前楊州牧使金喆熙,特爲分揀,仍任前職事,命下矣。時囚罪人金喆熙,分揀放送之意,敢啓。傳曰,知道。
吏曹啓目,粘連,觀此弘文館正字兼說書閔厚植上疏,則以爲,伏以,臣於日昨,伏奉玉署除旨,召牌繼降,臣感恩怵義,雖已張皇出肅,而第臣兄亨植,方帶別兼春秋矣。臣之所兼記事之銜,揆以典式,在下當遞。伏乞聖慈,俯垂鑑諒,亟賜鐫免,俾存公格亦爲白有臥乎所。相避之法,在下當遞,弘文館正字兼說書閔厚植所帶記事官之銜,今姑減下,何如?判府啓,依允。
吏曹啓目,粘連,觀此京畿監司趙東冕狀啓,則以爲,長湍府使洪在羲,素以循良之治,莅玆四朔,修擧百度,而今當內移,甚惜徑遞。災歲民情,則自多失庇之歎,弊局事務,則尙有虧簣之慮,特爲仍任,責成終效事,令該曹,稟旨爲白有乎事。道臣狀辭,旣如此,長湍府使洪在羲,特爲仍任,何如?判付啓,依允。
吏曹啓目,粘連,觀此江原監司鄭泰好狀啓,則以爲,祥雲察訪宋堯俊,莅任以後,淸白自持,亟革預賭之流弊,位土復舊,惟恐傳命之或遲,馬群騰槽。推字牧之惠,以治掌內,捐殘薄之廩,亦補公缺。郵民安堵,頌聲溢路。如此優異之政,合有褒揚之典,令該曹,稟旨分付是白有臥乎所。道臣狀辭旣如此,祥雲察訪宋堯俊,似當施以守令待窠,首先擬入是白乎矣,事係干恩,臣曹不敢擅便,上裁,何如?判付啓,依回啓施行爲良如敎。
吏曹啓目,粘連,觀此平安監司閔泳駿狀啓,則以爲,平壤庶尹洪冕周段,三載居官,一念在民。怡雅之治,繩尺不逾,通鍊之政,施措得宜,積弊漸蘇。茂績旣著,瓜限將迫,民情措去是白遣。殷山縣監趙秉益段,素以端雅之操,施有慈諒之效,治尙寬仁,懋誠實政。有隱皆恤,窮蔀息肩,無奸不剔,豪猾屛迹,群情願借,課日來訴是白如乎。上項兩邑守令,竝只特許仍任,以爲責成,令該曹稟處亦爲白有臥乎內。道臣狀辭,旣如此,平壤庶尹洪冕周,殷山縣監趙秉益,竝依狀請施行,何如?判付啓,依允。
吏曹啓目,粘連,觀此慶尙監司金明鎭狀啓,則以爲,密陽府使鄭秉夏,本之廉明,濟以威惠。歉春賑政,實心拯救,積歲舊納,次第淸帳。捐修四五處廢堤,瘠土賴以蒙利。優施三百包種租,窮蔀終致豐樂,弊局漸蘇,佇見整歆之功。報政尙遠,今下內移之命,闔境願借,訴狀踵至。參以邑勢民情,合有久任責成,特許仍任,俾究成效事,令該曹稟處亦爲白有臥乎所。道臣狀辭,旣如此,密陽府使鄭秉夏,特爲仍任,何如?判付啓,依允。
禮曹參判趙同熙疏曰,伏以,臣以樸樕之材,被雨露之濡,從前歷剔,莫非恩造,而冥升輥進,近愈無漸,侈罔功之賞,玷命德之器。翊雷肆而佐春曹,兼攝內務,此豈臣有分毫榜樣而然哉?特因千一慶會,不懾媸點之來,祗以與事爲榮,寸心圖報,雖蔑涓埃,跬步依止,常近觚稜。第臣父母,病與衰添,種種悶迫之狀,卽我聖上素所矜諒,已許臣從便往來,及時歸護者,而今臣所叨職任,非輕伊重,豈敢恃前恩敎,遽自徑行哉?玆具懇迫之忱,冒瀆崇聽。伏乞聖明,特遞臣本兼諸銜,俾臣往省,以伸至情焉。臣無任云云。答曰,省疏具悉。卿其勿辭,往省焉。
上在景福宮。停常參·經筵。
自未時至人定,灑雨下雨,測雨器水深五分。
自人定至五更,灑雨下雨,測雨器水深一寸七分。
閔丙承啓曰,明日常參·經筵,取稟。傳曰,停。
傳于李重夏曰,有實故玉堂許遞,前望單子入之。
兵曹口傳政事,親軍統衛營哨官單,梁柱默。
義禁府啓目,向前鄭奎三亦,奏御文字,何等嚴重,而未能審愼,有此錯誤,揆以法意,焉逭當勘?以此照律,何如?判付啓,依允。
義禁府啓目,前參奉李範準亦原情云云,傳旨內辭緣,惶恐遲晩。取見其原情,則係是山訟事也,非里有所管,令漢城府稟處,何如?判付啓,依允。
李重夏,以義禁府言啓曰,保放罪人鄭奎三,當爲還囚,議處以入,而病勢一向未差,仍爲保放之意,敢啓。傳曰,知道。
又以義禁府言啓曰,擊錚罪人捧供後,卽爲放送,自有已例矣。李範準,旣已捧供,依此例放送之意,敢啓。傳曰,知道。
己丑十一月初三日申時,上御興福殿。法國公使接見入侍時,行都承旨金九鉉,假注書趙善九,以次侍立訖。上具翼善冠·衮龍袍,南面立交椅前。仍命史官引入公使。公使等,由西階陞堂入楹內,行打恭禮,上答揖。仍命傳語曰,日氣稍寒,所留均好否?公使曰,幸而無恙矣。上曰,近聞貴國安否乎?公使〈曰〉,近聞則太平云矣。公使獻一篋畫本。上曰,何若是珍念?感謝萬萬。公使曰,物薄誠淺,旋不勝悚惶矣。公使告退行揖禮,上答揖以送。又命〈退〉,承·史以次退出。
上在景福宮。停常參·經筵。
李愚冕啓曰,明日方物封裹相値,視事頉稟之意,敢啓。傳曰,知道。
傳于李重夏曰,政官牌招,開政。
傳于李重夏曰,正字外玉堂竝許遞,今日政差出。
傳于李重夏曰,在外同敦寧·敦寧都正許遞,今日政差出。
傳于李重夏曰,呈告藝文提學許遞,今日政差出。
傳于李重夏曰,鎭海縣監李秉泓,內禁將除授。
傳于李重夏曰,公事不審之中官高廷翼,從重推考。
兵曹,以任衡準爲摠禦營兵房。
李重夏啓曰,撥路申飭,前後何如,而卽見慶尙左水使李鍾順,去九月二十六日封發之英國兵船問情事,二十九日封發之英國兵船發向南溟事,及東萊府使金永悳,去九月二十九日封發之英國兵船發向南溟事狀啓,今始到院。邊情登聞,如是遲滯,事甚稽忽。該帥臣·該府使,不可無警,竝從重推考,何如?傳曰,允。
李重夏,以吏曹言啓曰,西學敎授趙章夏,承文院著作金秉燾,成均館學祿金明濬,懿寧園守奉官朴元祚,俱以身病,呈狀乞遞,竝改差,何如?傳曰,允。
又以吏曹言啓曰,迎曙道察訪李熙守,以其身病,呈狀乞遞,改差,何如?傳曰,允。
又以吏曹言啓曰,靑丹道察訪鄭在斗,以其身病,呈狀乞遞,改差,何如?傳曰,允。
有政。吏批,行判書趙康夏牌招不進,參判吳益泳進,參議閔京鎬牌招不進,同副承旨李重夏進。以吏批言啓曰,行判書趙康夏,參議閔京鎬,竝牌招不進,小臣獨政未安,何以爲之?敢稟。傳曰,仍爲之。以尹泰興爲應敎,趙章夏爲副應敎,宋奎會·李義悳爲校理,宋秉宙·南廷綺爲副校理,宋台憲·朴彝陽爲修撰,金思準·鄭圭燮爲副修撰,韓處裕爲同敦寧,兪相伯爲敦寧都正,尹容善爲大司成,李乾夏爲知經筵,鄭基會爲藝文提學,金禹用爲右通禮,鄭寅燮爲西學敎授,李聖烈爲東學敎授,崔用濟爲長津府使,李範善爲龍仁縣令,李錫咸爲迎曙察訪,金在暠爲鎭海縣監,金麟善爲靑丹察訪。交涉主事安吉壽,滿三十朔仍其職陞六,義州府尹金在容,限一窠仍任事,承傳。楊州牧使金喆熙仍任前職事,承傳。長湍府使洪在羲,密陽府使鄭秉夏,以上特爲仍任事,承傳。平壤庶尹洪冕周,殷山縣監趙秉益,以上特爲仍任事,承傳。承文正字單鄭容默,副正字單黃岦,崇靈殿奉事單楊基永,分敎官單金載學。
兵批,判書閔泳煥病,參判曺寅承病,參議張錫裕入直進,參知鄭宜默病,右副承旨李愚冕進。同知單,李顯國,加設單,宋台玉。護軍徐相祖,副護軍李種弼·李喜元·閔啓鎬·金國熙,副司直金秉億·姜敬熙·鄭顯五·金鶴善·朴永斗,副司果申炳休·趙鍾雲·金寅植·朴齊斌·趙民熙·吳翼善·南宮柏·朴潤壽·李庭麟·崔錫疇·李宰鎬,副司勇李康夏,以上竝單付。兼內禁將單李秉泓,今加折衝,除授事承傳。
吏批,再政。以申政均爲掌樂正,崔翼瑞爲刑曹佐郞,徐華輔爲禁府都事,李昇龍爲懿寧園守奉官,朴履陽爲宗廟令。三政,曺斗煥爲司饔判官,吳基善爲禁府都事。孫泓遠爲懿寧園守奉官,前都事李錫九,禁府都事徐華輔,前都事李致求,以上今超通政,朝官年八十加資。四政,吳學泳爲濟用主簿。五政,李達植爲典設主簿。六政,朴用鎭爲引儀。七政,李相鶴爲掌樂主簿。八政,李能九爲禁府都事。九政,金善一爲監察。
李愚冕,以議政府言啓曰,卽見京畿監司趙東冕所報,則各項接濟,惟在免稅,而移劃淸州後,需用無路,沿海各邑,未免歉荒。惠廳別劃儲置米一千五百六十石,依昨年例,劃付本營,俾得取剩,則來春賑資,殘營支放,庶可牽補爲辭矣。該營事力,近益凋殘,沿邑賑資,行將經紀,而無他容措之道。儲置米,只許今年條劃付,使之酌量排比事,分付,何如?傳曰,允。
又以典圜局言啓曰,本局事務浩多,摠禦營文案蔡慶默,委員差下,令該曹口傳下批,何如?傳曰,允。
吏曹口傳政事,典圜局委員單蔡慶默。
李重夏,以統理交涉通商事務衙門言啓曰,本衙門主事李寅榮改差,代進士李時營差下,令該曹口傳下批,何如?傳曰,允。
又以刑曹言啓曰,禮曹啓辭內,因咸鏡監司趙秉式狀請,純陵陵上石物動退,莎草枯損處修改吉日,以今十月十六日·十九日,擇日推移擧行事,啓下後,知委關文,去九月二十六日出給于界首邸吏,告由香·祝,亦爲磨鍊下送矣。卽接該監司移文,則以爲,告由香·祝,今月初九日陪奉下來,而擇日關文,尙不到付,星火下送,俾爲及期擧行之地云。故聞甚驚悚,招致界首邸吏,査問其委折,則所告內,本曹關文,果於去月二十六日本道狀啓軍官李元燮回還便,逢授下送矣。中間淹滯,趁不齎傳,今二十日始爲下去,以至日字之過限,伏俟重律云矣。公文去來,何等愼重,而雖尋常文簿,固不當若是其疎忽,況莫重陵上修改日字知委公文,無難愆滯,致此過限之境,事未前有,不可但以駭歎論。不善擧行之當該界首,移送秋曹,照律嚴勘,狀啓軍官段,莫重公文,無端掩置,過時而發行者,尤極痛駭,令本道依律重繩。修改日字,當爲更擇下送,而擇吉行關之際,自費時日,節屆隆冬,陵上修改,恐難擧行,姑待開春,更爲擇吉修改,允合愼重之道。以此分付道臣,前下送香·祝,還封上送事,知委,何如?傳曰,允事,批下矣。謹依批旨,罪人金錫甫,依大典會通元惡鄕吏條,邀避本役者,杖〈一〉百流三〈千里〉之文,決杖一百後,平安道咸從府定配所,卽爲押送之意,敢啓。傳曰,知道。
又以義禁府言啓曰,保放罪人鄭奎三,當爲還囚,照律以入,而病勢一向未差,仍爲保放之意,敢啓。傳曰,知道。
上在景福宮。停常參·經筵。
藥房副提調金九鉉啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李根命啓曰,明日常參·經筵,取稟。傳曰,停。
又啓曰,臣根命,今日方物封裹進去,下直之意,敢啓。傳曰,知道。
李重夏啓曰,濟用主簿吳學泳,以典設主簿,旣在入直,肅單今始來呈。原單子雖不得不捧入,事體所在,誠極駭然。所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,玉堂上下番俱空,事甚未安。新除授應敎尹泰興,副應敎趙章夏,校理宋奎會·李義悳,副校理宋秉宙·南廷綺,修撰宋台憲·朴彝陽,副修撰金思準·鄭圭燮,竝卽牌招,推移入直,何如?傳曰,允。
又啓曰,左副承旨鄭光淵,以考覈承旨受點矣。所當牌招,而拘於廳規,不得請牌,何以爲之?敢稟。傳曰,牌招。
又啓曰,假注書趙善九,有身病,勢難察任,今姑改差,何如?傳曰,允。
趙善九改差,代以金明濬爲假注書。
以吏曹參議閔京鎬牌不進罷職傳旨,傳于李重夏曰,只推。
傳于李重夏曰,在外判義禁許遞,前望單子入之。
判義禁前望單子入之,閔致序落點。
金九鉉啓曰,行都承旨金九鉉藥院進,行左承旨李根命方物封裹進,右承旨閔丙承內務府進,左副承旨鄭光淵式暇,右副承旨李愚冕須資出去,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
李重夏,以議政府言啓曰,卽見京畿監司趙東冕災實狀啓,則三等分劑,不爲擧論,事目災一百五十結外,不足災四千二百二十九結五十三負一束,特下準劃,甲戌胎封時沿路果川等三邑,流來虛結三百五十八結八十一負一束,已蒙五年減稅,今旣限滿,而皆是川浦汰覆,起墾無路,特令限五年更加展限,後錄諸條,竝請令廟堂稟處矣。其一,被災邑今春錢還立本條,與元還本色米分給條,折半停退,待明秋收捧,今秋當捧米之竝耗,與折半停退還之耗條,準數捧上事也。其一,大興·臨津·長山等餉穀,依已例全數捧留本邑,附近民之自願輸納者,依願許施,耗條,竝以代錢輸送事也。其一,前禁·御兩〈營〉江都留餉米太,及守·摠兩營壯抄牙兵身米,依已例代錢收捧事也。其一,各衙門各宮房屯土,勿拘定摠,從實收稅事也。其一,推奴徵債,限明秋防塞事也。始切雲霓之望,圭璧屢薦,旋獲膏澤之洽,原濕俱蘇。若其凄風嚴霜之間間痒損,自有傳聞之可驗。而今請災摠有違所料,事目外限一千三百結加劃,使之精實排俵。果川等三邑虛結,民隱攸係,合存矜恤,特展五年蠲稅。糴政本有所重,固難遽議,而窮蔀事勢,亦不容不念,竝與諸條附錄而許施,何如?傳曰,允。
又以議政府言啓曰,卽見統禦使閔應植年分狀啓,則事目災三十結外,不足災九百結七十二負三束,特許準劃,各軍木·砲保外,限三分一,特爲代納事,竝請令廟堂稟旨分付矣。始憫杲日,汚濕之秧僅揷,終獲甘澍,斥鹵之稼俱蘇,縱或勝遜之參差,自有長短之截補。事目外限三百結劃下,使之均俵,各軍布依本道已施之例,兵曹·各營,限五分一,各司,純錢代納事,分付,何如?傳曰,允。
又以弘文館言啓曰,上番無他推移之員,不得已以下番,姑陞入直之意,敢啓。傳曰,知道。
又以弘文館言啓曰,校理宋奎會,時在廣州地,副修撰鄭圭燮,時在京畿高陽地,經筵入番事緊,請竝斯速乘馹上來事,下諭。〈傳曰〉,竝許遞。
又以承文院言啓曰,卽見盛京禮部咨文,本年冬季統巡,着派前往事也。回咨按例撰出,以爲入送之地,何如?傳曰,允。
又以承文院言啓曰,使行文書,今將査對,而提調多有病頉,無以備員。議政府右參贊徐相雨,戶曹參判李僖魯差下,使之監進,何如?傳曰,允。
又以摠禦營言啓曰,本營騎士將金秀郁·宋熙鼎,俱有身病,勢難察任,竝改差,何如?傳曰,允。
又以摠禦營言啓〈曰〉,本營文案蔡慶默,典圜委員遷轉矣。其代,前文案李承周還差下,令該曹口傳下批,何如?傳曰,允。
吏曹口傳政事,摠禦營文案單,李承周。
吏曹口傳政事,交涉衙門主事單,李時營。
李重夏,以統理交涉通商事務衙門言啓曰,本衙門主事丁大英,幫辦仁川港通商事務差下,尹顯求,幫辦元山港通商事務差下,令該曹口傳下批,何如?傳曰,允。
吏曹口傳政事,幫辦仁川港通商事務單,丁大英,幫辦元山港通商事務單,尹顯求。
義禁府照目,粘連,假注書鄭奎三矣本府議啓內,奏御文字,何等嚴重,而未能審愼,有此錯誤,揆以法意,焉逭當勘?以此照律,罪杖六十收贖,奪告身一等,私罪。〈判付〉啓,特爲分揀放送。
行知中樞府事鄭範朝疏批,伏以,見今秋冬以來,書筵日開,睿學益臻光明,臣每於陪講之日,仰聽英音,喜不自勝。退而私語曰,昔漢宣帝年十八,通論語·孝經,當時史臣讚頌,載之簡編。而今惟我春宮邸下,甫過孔聖志學之齡,克篤殷宗懋敏之工,不勉而中,無待於外,文理密察,足以有別,是誠萬億無疆之休也。顧臣所帶賓銜,前後積七年之久,終是無一字之補,依离明之末光,沐少海之恩波,爲龍爲光,過福是懼。而第臣病日常多,寧日常少,强一動作,藥餌隨之,近値節候之交互,又添吹霎之呻囈。以此見狀,萬萬無望於時日彈束,復登橫經之班。而況玆朝著之上,端士濟濟,有通而未經者存焉,有才而可堪者多焉。若臣,久據非據,當辭不辭,則自身廉防,顧無足言,而其爲妨賢,當復如何?玆敢控實徹籲於黈纊之下。伏乞聖明,特軫賤疾之難强,將臣左賓客之銜,亟賜鐫免,不勝大願。臣無任屛營祈懇之至,謹昧死以聞。答曰,省疏具悉。卿其勿辭行公。
上在景福宮。停常參·經筵。
鄭光淵啓曰,明日常參·經筵,取稟。傳曰,停。
李重夏啓曰,假注書柳淙楨,有身病,勢難察任,今姑改差,何如?傳曰,允。
假注書柳淙楨改差,代以黃致鎬爲假注書。
傳于李重夏曰,左承旨許遞,前望單子入之。
以慶尙監司金明鎭狀啓,薦新進上生靑魚,晝夜設網,魚跡頓絶,姑未捉得,限內不得封進,惶恐待罪事,傳于李重夏曰,勿待罪事,回諭。
兵曹口傳政事,摠禦營兵房單,任衡準。
李重夏,以議政府言啓曰,卽見忠淸監司李憲稙災實分等狀啓,則舒川等十六邑,置之尤甚,新昌等十七邑鎭,置之之次,保寧等二十邑,置之稍實,事目災一百五十結外,不足災三千九百九十七結二十九負五束,特許準劃,後錄諸條,竝請令廟堂,稟旨分付矣。其一,尤甚邑漁箭·鹽盆·船隻稅錢,己丑秋·庚寅春兩等條,竝許限明秋停退事也。其一,軍保歲抄及各鎭編五軍兵,歲末成冊,竝爲退行事也。其一,洪州等十二邑鎭,各司所納箭竹,特許分數酌減事也。其一,尤甚邑,限明秋勿定配所事也。其一,推奴徵債,限明秋防塞事也。蘊隆之彌久,而桔槹旣勞,渥澤之均霑,而黍稻皆茁,截補長短,不失康年。分劑宜有裁量,依施。似此之歲,災摠梢過始料,事目外限一千二百結,特爲加劃,俾卽躬執精派。漁鹽·船稅,如非大歉之時,不當遽然請停,而況目下經費,十分艱絀者乎?竝按式收納。箭竹尤甚邑折半,之次邑,三分一蠲減,餘外條陳,依狀辭施行,何如?傳曰,允。
又以典圜局言啓曰,本局委員李容相·洪淳英·李忠求,身病猝重,勢難察任,今姑改差,何如?傳曰,允。
又以統理交涉通商事務衙門言啓曰,本衙門主事鄭秉岐,幫辦釜山港通商事務差下,令該曹口傳下批,何如?傳曰,允。
鄭光淵,以兵曹言啓曰,卽接南所入直衛將金萬集牒報,則南水門西邊窓箭一箇缺落云,爲先令紫門監,堅實圍排,卽速修改,而把守軍兵,令該營量宜除出,限〈修〉改間,嚴加守直之意,分付,何如?傳曰,允。
又以親軍統衛營言啓曰,因兵曹草記南水門西邊水門窓箭缺落處,軍四名,將校一人率領,限修改聞,嚴加守直之意,敢啓。傳曰,知道。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
督辦內務府事金永壽疏曰,伏以,臣冒叨宮賓,積六年久,兼縻餉任,亦鑽燧五改矣。伏惟我殿下,日月之明,照燭臣毛髮無遺,已試匪才蔑能之罔效者久,而又胡爲任之之若是其久也?古君子於從政乎,比及三年,知方而足民,責其有成,卽虞考之遺法也。曷嘗有當黜而不黜,又久責成者乎?夫器久則窳,衣久則垢,木久則朽,人亦行動久則肢體痿,思慮久則神精耗,是皆物之常理。寧有久於用而能不渝自全者哉?伏況我春宮邸下,溫文之德,丕彰日就,緝熙之學,方懋時敏。昵近尺地之龍光,厚沐少海之恩波,而藉手無一字裨補,是豈義分之所敢安哉?顧其職,則必資博邃正直之〈人〉,朝夕左右,眷言周行。時彦之已通可擬,穆穆布列,而臣猶暋不知大妨賢路,恬冒固有,一念蟠泊,是尤廉經之壞極矣。至若餉務艱棘,皇汲之實,凡上十餘章,辭亦渴矣。今靡暇張皇更瀆,而苟若早審擇賢,俾勉展籌,裕阜乎未匱之前,補苴乎已罅之後,則奚至今日計謀之劣,不可奈何者哉?朝廷之法,不善任職者斥,不得官守者去。今臣此任,大關國計,非特任職之不善,官守之不得,而不蔽厥辜,則又非特可去而止。臣且老而病矣,衰朽日甚,暴棄是狃。榮衛濩落,精識惛瞀,聽言則褎如而乖越,臨事則懵然而糊塗。吏課簿書之一應行,而亦不能振勵之。近因寒沍,風祟痰邪,日添交攻,形症多惡,傍見亦危,中夜痛楚,求解之聲,自發於譫囈。是乃疾號,情亦可吁。千揣萬量,惟其一遞,可作自效,爲聖明報答之萬一,諒非臣一己之規規占私者也。伏望聖慈,特垂憫恤,將臣賓客·親軍之兩銜,亟賜鞶褫,則爲國幹幸甚,微分幸甚。臣無任云云。答曰,省疏具悉。所辭中賓銜依施。
上在景福宮。停常參·經筵。
閔丙承啓曰,來十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
承旨前望單子入之,金商圭落點。
鄭光淵,以摠禦營言啓曰,本營軍司馬閔泳喆,身病甚重,勢難察任,今姑改差,何如?傳曰,允。
上在景福宮。停常參·經筵。
李愚冕啓曰,明日常參·經筵,取稟。傳曰,停。
李重夏啓曰,今日拜表時,憲府則以監察代行矣。雖無諫院,依例行禮之意,敢啓。傳曰,知道。
傳于李重夏曰,三使臣留待。
傳于李重夏曰,司僕提調有闕之代,金判府事爲之。
傳于李重夏曰,景慕宮都提調有闕之代,右議政爲之。
傳于李重夏曰,吏曹參判有闕之代,前望單子入之。
傳于李重夏曰,三使臣入侍。
李重夏啓曰,撥路申飭,前後何如,而卽見咸鏡監司趙秉式去九月二十二日封發之日本兵船問情事狀啓,今始到院,邊情登聞,如是遲滯,事甚稽忽。該道臣,不可無警,推考,何如?傳曰,允。
傳于李重夏曰,平安監司閔泳駿,知經筵除授。
吏曹,知經筵單閔泳駿今加資憲除授事,承傳。
傳于李重夏曰,平安監司有闕之代,江華留守閔丙奭除授。
傳于李重夏曰,直閣閔泳喆,檢校差下。
傳于李重夏曰,玉堂竝許遞,前望單子入之。
玉堂前望單子入之,應敎金喜洙,副應敎李晩容,校理李秉喬·李重德,副校理王性協·奇陽衍,修撰李儀用·李晩正,副修撰李秀洪·梁漢容落點。
李重夏啓曰,玉堂上下番俱空,事甚未安。新除授應敎金喜洙,副應敎李晩容,校理李秉喬·李重德,副校理王性協·奇陽衍,修撰李儀容·李晩正,副修撰李秀洪·梁漢容,竝卽牌招,推移入直,何如?傳曰,允。
傳于李重夏曰,政官牌招開政。
李重夏啓曰,行吏曹判書趙康夏,參議閔京鎬牌不進推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,參議只推,待明朝一體牌招。
傳于李重夏曰,傳敎誤下之中官李存謙推考。
吏曹口傳政事,幇辦釜山港事務單鄭秉岐。
兵曹口傳政事,摠禦營騎士將單李容顥·韓復履。
李重夏,以奎章閣言啓曰,直閣閔泳喆,檢校差下事,命下矣。卽爲牌招察任,何如?傳曰,允。
又以吏曹言啓曰,贈諡文穆公閔致庠延諡,定行於今十一月十三日廣州草阜面鄕第云矣,敢啓。傳曰,知道。
又以兵曹言啓曰,本曹正郞鄭寅燮,身病猝重,呈狀乞遞,宿衛重地,不可久曠,今姑改差,何如?傳曰,允。
又以摠禦營言啓曰,本營千摠李容復,身病猝重,勢難察任,改差,何如?傳曰,允。
領議政沈舜澤箚曰,伏以臣於兼管諸任,毋論拜命之久近,視務之閒劇,精力不逮,醻酢太多,雖欲無瘝無曠,有不可得者。如社署之莫謹,南殿·閟宮之莫嚴,而奉審修改,每告病未參。如軍監之莫要,譯院之莫氄,而或支料底罄,或考藝蹈謬。又如太僕之厩牧,摠禦之管轄,文簿句檢,紀律操飭,亦皆臣之責,而衰癃惛憒,苟冒度日,則其不使所隷胥徒部伍,益滋懈弛之弊乎?不勝其任,義當必辭,玆具短籲,敢干崇聽。伏乞俯賜鑑亮,竝許遞解,以幸公私,千萬幸甚。取進止。答曰,省箚具悉卿懇。所辭中閟宮太僕提擧之任,今姑勉副,卿其諒之。仍傳于李重夏曰,此批答,遣史官,傳諭。
吏曹參判吳益泳疏曰,伏以臣於玆職,猥叨匪據,一猶不衷,其可再乎?任千勻之重於已赬之肩,策九折之險於旣穿之蹄,將見夫顚倒僵仆而止矣,此所以夙夜懍慄,未敢食息暫安也。曩臣冒膺,畢露醜盭,而今殿下復謬明命,抑或使臣殫竭魯鈍,期收桑楡,而其於材散器窳,曳輪冥擿,何哉?皇明太祖曰,政事得失在庶官,庶官賢者由吏部,吏部得人則政理民安,非人則瘝官曠職。臣今銜恩佩榮,拚廉棄恥,視以倘來,謂之宿趼,甘歸揚粃之科,不顧積薪之嫌,僩然自居於銓鏡至重之地,諒非官人之官,得其人而不瘝無曠之政也。臣且値此寒節,宿痾闖發,呻囈形證,不敢張皇煩䙝,而刀圭罔效,彈束無期,玆敢瀝陳情實,仰瀆崇嚴。伏乞聖明,亟鐫臣所叨亞銓之銜,俾公器無玷,微諒獲遂焉。臣無任云云。答曰,省疏具悉。所請依施。
己丑十一月初八日申時,上御萬慶殿。三使臣入侍時,同副承旨李重夏,假注書金明濬,記注官白時淳,別兼春秋金鶴洙,冬至兼謝恩正使李敦夏,副使李僖魯書狀官尹始榮,以次進伏訖。上曰,史官分左右。仍命三使臣進前。敦夏等進伏。上曰,雖是年年往來之事,遠路氷程行役,極爲關念,須善爲往返也。仍敎曰,今番則發行稍遲,行役不至促迫否?敦夏曰,以昨年言之,別無遲緩,而今二十三四日間到灣,幾日留宿,來月初二日渡江伏計矣。上曰,今番譯官及下隷濫騎仍把等事,各別措飭,俾無貽弊於沿路,可也。敦夏曰,曾前使行之時,雖是另飭,或有民弊云,今番則當另加申飭矣。上曰,抵皇京後,或有可探之事,一一詳探,而且各國公使來留必多矣。若相訪有可聞之事,亦細探也,而書狀與上副使有異,則尤爲廣探,詳記以來,可也。敦夏等曰,謹當依下敎詳探矣。上曰,何日抵皇城耶?敦夏曰,來月二十七日午時,咨文與歲幣,依例進呈,則前期數日入抵矣。上曰,三使臣中,或有曾行者乎?敦夏等曰,俱爲初行矣。上曰,中國之蔘稅除減事,果爲恩施矣。若有可言之階,則善爲致謝,可也。敦夏曰,或有可言之道,謹當致謝矣。仍奏曰,數日前,往袁館,則亦甚款待矣。上曰,三使臣偕往耶?敦夏等曰,偕往矣。上曰,日已暮矣,今日高陽宿站,而明日坡州宿站矣,則日行不過四十里耶?敦夏曰,此兩站外,日行七八十里矣。上曰,三使臣中,有曾經西道守令者乎?敦夏曰,俱無曾經西邑者,惟臣曾拜谷山府使矣。上曰,明年三月晦間,當爲回還否?敦夏曰,明年有閏月,則三月初旬間,似可回還矣。上曰,自此至皇城,不過五十日程矣。敦夏曰,往還之間,每爲百五十日假量矣。上曰,若以水路通涉,則果爲便速,而陸路行役,甚爲關念也。敦夏曰,陸路往來,雖是極難,而水路作行,則又有陸馱之地,尤爲弊端矣。上曰,三使臣先退。仍命史官就座,又命退。承史以次退出。
上在景福宮。停常參·經筵。
金商圭啓曰,明日常參·經筵,取稟。傳曰,停。
又啓曰,左副承旨鄭光淵,今日不爲仕進,卽爲牌招,何如?傳曰,允。
禮曹,今十一月二十九日冬至朝賀時,應行節目,參考前例磨鍊爲白去乎,依此擧行,何如?啓權停例爲良如敎。
傳于李愚冕曰,秋到記,明日勤政殿,命官爲之,左承旨馳往泮宮,今日夕食堂收聚以來。
傳于李愚冕曰,賓客有闕之代,今日政差出。
傳于李愚冕曰,吏曹參判有闕之代,今日政差出。
傳于李愚冕曰,都承旨許遞,前望單子入之。
傳于李愚冕曰,少尹外,京兆堂上竝許遞,今日政差出。
傳于李愚冕曰,在外同經筵·同敦寧·敦寧都正竝許遞,今日政差出。
傳于李愚冕曰,呈告弘文提學·同義禁·兵曹參知許遞,今日政差出。
承旨前望單子入之,南廷哲落點。
李愚冕啓曰,今此試官望中,時無職名人,令該曹口傳付軍職,何如?傳曰,允。
李愚冕啓曰,應敎金喜洙,副應敎李晩容,校理李秉喬·李重德,副校理王性協·奇陽衍,修撰李儀用·李晩正,副修撰李秀洪·梁漢容在外,玉堂上下番俱空,事甚未安。副提學未差之代,今日政差出,何如?傳曰,允。
議政府薦望,以閔泳駿爲江華留守。
傳于李愚冕曰,同訓鍊竝許遞,今日政差出。
李愚冕,以吏曹言啓曰,平山府使鄭周永戶奴呈狀內,矣上典受由上京矣,親病沈重,萬無還官之望云,改差,何如?傳曰,允。
又以吏曹言啓曰,中學敎授尹始榮,東學敎授李聖烈,掌樂院正申政均,司僕寺正尹始榮,徽陵令洪承運,懿寧園守奉官孫泓遠,俱以身病,呈狀乞遞,竝改差,何如?傳曰,允。
又以吏曹言啓曰,承文院判校嚴錫瓘,以其身病,呈狀乞遞,改差,何如?傳曰,允。
又以吏曹言啓曰,南學敎授趙晩植,以其身病,呈狀乞遞,改差,何如?傳曰,允。
又以兵曹言啓曰,宣傳官李根·權應圭·趙羲斌·李容復,內禁衛將尹滋卨,五衛將金東旭·魏洪奭,曹司五衛將尹起元·金疇鉉,昌德宮衛將池漢能·金日成·曺羾振,文臣兼宣傳官金台濟,俱以病難供職,呈狀乞遞,新除授靈興島僉使李東錫,助羅浦萬戶崔斗鉉,具以母病沈重,萬無離側赴任之望,呈狀乞遞,竝改差。全羅兵虞候李敏承,身病猝重,萬無登途赴任之望,呈狀乞遞。實病旣如此,虞候之任,不可循例改差,罷黜,何如?傳曰,允。
又以兵曹言啓曰,宣傳官尹琪,以其病難供職,呈狀乞遞,係是加設窠,減下,何如?傳曰,允。
又以兵曹言啓曰,新除授尙州營將李在珪,身病猝重,萬無登途赴任之望,呈狀乞遞矣。實病旣如此,則有難强令赴任,罷黜,何如?傳曰,允。
又以兵曹言啓曰,慶熙宮衛將洪敬源,以其病難供職,呈狀乞遞,防踏僉使金應淵,母病沈重,萬無登途赴任之望,呈狀乞遞,竝改差,何如?傳曰,允。
又以兵曹言啓曰,陞資拜營將者,瓜滿前以不職遞罷者,勿計朔數多少,還收資級,載在法典矣。前順天營將尹明根,旣已罷黜,所授資級,依例還收之意,敢啓。傳曰,知道。
又以兵曹言啓曰,新除授神光僉使趙應顯,身病猝重,時日之內,萬無登途赴任之望,呈狀乞遞矣。實病旣如此,邊將之任,不可循例改差,罷黜,何如?傳曰,允。許用履歷。
有政。吏批,行判書趙康夏進,參判趙同熙未肅拜,參議閔京鎬進,行左承旨金商圭進。以閔泳商爲右賓客,趙同熙爲吏曹參判,李雲翼·金宗鳳爲掌令,黃熙英爲獻納,朴定陽爲副提學,李承五爲判尹,姜文馨爲同敦寧,吳益泳爲工曹參判,朴周陽爲左尹,李敎應爲右尹,洪承憲爲敦寧都正,南肅熙爲兵曹參知,韓敬源爲知經筵,趙同熙爲同經筵,李乾夏爲同義禁,閔泳商爲弘文提學,尹雨植爲司僕正,李載崐爲掌樂正,尹泰興爲兵曹正郞,朴鳳軫爲承文判校,鄭世源爲中學敎授,朴永斗爲東學敎授,金鶴洙爲南學敎授,金潤鉉爲徽陵令,金升濟爲禁府都事,趙龍澤爲懿寧園守奉官,徐必道爲仁同府使,金在豊爲平山府使,金載馥爲熊川縣監,江華留守單閔泳駿,平安監司單閔丙奭除授事承傳,統衛營文案單孟欽哲差下事承傳,摠禦營文案單李承順仍其職陞六。
兵批,判書閔泳煥進,參判曺寅承病,參議南肅熙病,參知張錫裕入直,右副承旨李愚冕進。啓曰,神光僉使,今當差出,而擬望之人乏少,他道中軍竝擬,何如?傳曰,允。以李奎濬·朴善陽·任衡準·李容觀爲同訓鍊,李升漢·李周永·閔泳一·趙羲昌爲宣傳官,李秉勳爲內禁將,申桑雨·吳榮善·金鎭學·崔義在爲五衛將,李奎白爲忠壯將,尹吉求·尹相衍爲曹司衛將,金九安·崔德俊·崔鳳基爲昌德將,權在稱爲慶熙將,柳冀稷爲訓鍊主簿,張錫五爲文兼,朴齊範·沈完基爲守門將,金在鵬爲神光僉使,姜龍範爲高山里僉使,張錫瑀爲慶州營將,宋鍾淳爲順天營將,柳爲全羅兵虞候,徐丙基爲防踏僉使,崔斗鉉爲靈興島僉使,陳錫吉爲大峴別將,同知單尹滋卨,僉知單李秉泓,五衛將加設單沈希邦·韓昌禎·金德鏞,護軍金九鉉·李根命·吳益泳·趙熙一·朴容大·徐正淳·韓處裕,副護軍鄭宜默·兪相伯·權應奎·趙羲斌·尹錤,副司直尹泰興·趙章夏·宋奎會·李義悳·宋秉宙·南廷綺,副司果宋台憲·朴彝陽·金思準·鄭圭燮·宋岐浩,前順天營將尹明根今降禦侮,兼平安道兵馬水軍節度使·管餉使·親軍西營外使單閔丙奭,兼鎭撫使·親軍沁營外使單閔泳駿。
吏批,再政。以洪淳馨爲禮曹參判,朴用悳爲孝陵令,申仁模爲禁府都事,李鴻基爲懿寧園守奉官,知義禁單李乾夏,兵曹參議單南肅熙,參知單張錫裕,右賓客單閔泳煥,左副賓客單閔泳商。
三政。以金近植爲監察。
四政。以姜敎錫爲典設主簿。
五政。以李相鶴爲引儀。
六政。以李能九爲掌樂主簿。
七政。以黃浩錫爲禁府都事。
八政。以金仁淳爲監察。
兵批,再政。以張定植爲公州營將,閔奎東爲江原監營中軍,李齊求爲助羅浦萬戶,知事單李兢柱。
以左副承旨鄭光淵牌不進罷職傳旨,傳于李愚冕曰,只推。
金商圭,以禮曹言啓曰,今十一月二十九日冬至,大殿·大王大妃殿·王大妃殿·中宮殿朝賀時,王世子進致笥行禮之節,依例磨鍊乎?敢稟。傳曰,權停。
又以禮曹言啓曰,卽接行護軍任百薰單子,則以爲,族叔轍常,嫡·妾俱無子,以其同生弟致常第二子百瀅,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記,稟處事,呈單矣。凡係繼宗立後,兩邊與受明有可據,而不得登聞者,令該曹論理草記事,載在法典,而門長任百薰單辭旣如此,任致常第二子百瀅,立爲任轍常之後,何如?傳曰,允。
李愚冕,以親軍統衛營言啓曰,本營文案金星圭,身病甚重,勢難察任,減下,其代,前委員孟欽哲差下,使之察任,何如?傳曰,允。
又以摠御營言啓曰,本營千摠白樂駿,身病猝重,勢難察任,改差,何如?傳曰,允。
又以摠禦營言啓曰,本營騎士將柳夔永,身病猝重,勢難察任,改差,何如?傳曰,允。
又以摠禦營言啓曰,本營騎士將李容顥,以前任長津府使,尙在任所矣。領軍之職,久曠可悶,改差,何如?傳曰,允。
又以工曹言啓曰,年例端午日節扇進上,依例封進,而迨玆歉憂之方棘,苟有爲民除弊之端,己丑年節扇,特爲停捧事,已有所命下矣。來庚寅年端午日所捧節扇,依例捧納封進之意,敢啓。傳曰,知道。
上在景福宮。停常參·經筵。
藥房都提調趙秉世,行左承旨金商圭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金商圭啓曰,明日常參·經筵,取稟。傳曰,停。
又以內醫院都提調意啓曰,提調閔泳商,今日問安,不爲仕進,卽爲牌招,何如?傳曰,允。
又啓曰,應敎金喜洙,時在京畿楊根地,副應敎李晩容,時在慶尙道禮安地,校理李秉喬,時在水原地,李重德,時在京畿楊州地,副校理王性協,時在開城地,奇陽衍,時在全羅道長城地,修撰李儀用,時在忠淸道恩津地,李晩正,時在慶尙道禮安地,副修撰李秀洪,時在京畿高陽地,梁漢容,時在全羅道南原地,竝斯速乘馹上來事,下諭,何如?傳曰,竝許遞,前望單子入之。
傳于金商圭曰,都承旨許遞,前望單子入之。
傳于左承旨曰,右承旨許遞,前望單子入之。
金商圭啓曰,玉堂上下番俱〈空〉,〈事〉甚未安。新除授副提學朴定陽,卽爲牌招,入直,何如?傳曰,允。
承旨前望單子入之,李寅轍落點。
都承旨前望單子入之,朴定陽落點。
傳于李重夏曰,秋到記講居首通幼學白巉九,製述詩居首三下幼學徐相薰,竝直赴殿試。講之次通幼學李相雲等七人,製述之次草三下幼學尹龍植,竝直赴會試。講之次略進士朴洪鎭等十三人,製述之次次上幼學李鳳魯等二人,竝給二分。講之次略幼學安基有等十四人,製述之次次上進士沈定爕等二人,竝給一分。講之次粗進士張繼洙等二人,製述之次次上進士金正鉉等四人,各奎章全韻一件賜給。
傳于李重夏曰,入格儒生,明日待令。
兵曹口傳政事,護軍單李僖魯。
兵曹口傳政事,摠禦營軍司馬單鄭世源,副司果單尹始榮。
鄭光淵,以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
戶曹參判李僖魯疏曰,伏以臣膺命出疆,纔已辭陛,瞻望觚稜,益切戀結之忱。竊計原濕往回,將至半載之久,則見帶職名,不可虛縻,故玆從縣道,猥陳短章。伏乞聖明,亟許遞改,以安微分焉。臣無任云云。答曰,省疏具悉。所請依施。
上在景福宮。停常參·經筵。
鄭光淵啓曰,明日常參·經筵,取稟。傳曰,停。
李重夏啓曰,右尹李敎應,除拜後過三日不爲出肅,依定式推考警責,仍卽牌招察任,何如?傳曰,允。
傳于李愚冕曰,檢校直閣金世基馳詣仁陵,奉審摘奸,仍留監祭,仍詣獻陵,一體奉審以來。
傳于李愚冕曰,已有其例,行都承旨朴定陽,兼副提學下批。
吏曹,兼副提學單朴定陽。
李愚冕啓曰,玉堂上下番俱空,事甚未安。應敎·副應敎·校理二員·副校理二員·修撰二員·副修撰二員,前望未下,兼副提學朴定陽,卽爲牌招入直,何如?傳曰,允。
又啓曰,假注書黃致鎬有身病,勢難察任,今姑改差,何如?傳曰,允。
黃致鎬改差,代以具然鎬爲假注書。
傳于李愚冕曰,入格儒生,崇陽門外施賞。
李愚冕啓曰,明日傳香,禮房承旨,當爲齋宿,行左承旨金商圭,所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,摠禦營千摠單權應奎·李秉奎,騎士將單朴錫恒·金永珍。
李愚冕,以議政府言啓曰,頃因京畿年分狀啓,事目災一百五十結外,不足災一千三百結加劃之意,覆啓行會矣。卽見該道臣趙東冕狀啓,則復陳農形失稔之狀,仍請見減災二千九百二十九結五十三負一束,亟令準下事,更令廟堂稟處矣。畿農之大違始料,自有可驗之實,而沿邑民情,尤涉矜憫,特以寧失之政,前劃外限三百結加劃,俾卽精俵後登聞,何如?傳曰,允。
又以議政府言啓曰,卽見慶尙監司金明鎭災實分等狀啓,則慶州等四十二邑,寘之稍實,昌原等二十九邑,寘之之次,事目災二百結外,不足災二千六百八十六結十負二束,特許準劃,査得還起一結六十九負八束,竝令當年出稅,新還起十二結七十五負三束,懸錄田案,限三年免稅事,請令廟堂稟旨分付矣。旣經大無之餘,年形登稔,不論尤甚之名,民事厚幸,若其風雹之攸損,亦非山沿之皆同,分劑必有裁量,依施,所請災摠,極爲精約,特許準劃,使之均俵,査起新起之出稅免稅,依狀辭施行,何如?傳曰,允。
又以議政府言啓曰,卽見咸鏡監司趙秉式分等狀啓,則安邊等四邑,寘之稍實,永興等三邑,寘之之次,文川等七邑,寘之尤甚,後錄諸條,竝請令廟堂稟旨分付矣。夏暵秋蝗,痒損旣多,野稼峽農,成就未優,年形近儉,民事告悶,三等分劑,自有裁度,依施。其一,各邑社還設置,雖出於不虞之備,然而名存實無,民願永罷,其所存革,伏俟處分事也。糶糴,所以備不虞也,苟其名不副實,將何爲恃?第當商量處之。其一,今年穡事失稔,其所接濟之方,固當另圖,而公私俱罄,措劃昧方事也。顧恤莫保,最爲目下急務,營邑十分爛確,另圖善護之方。其一,尤甚邑,限明秋勿定配所事也。其一,端川以南,進捧吏,依近例停止事也。其一,推奴徵債,限明秋防禁事也。以上三條,俱係便民,竝許施,何如?傳曰,允。
又以議政府言啓曰,卽見咸鏡北道按撫使南廷順分等狀啓,則吉州等三邑,寘之稍實,富寧等五邑,寘之之次,慶源等二邑,寘之尤甚,後錄諸條,竝請令廟堂稟旨分付矣。其一,尤甚邑,限明秋勿定配所事也。其一,明川·吉州進捧吏,依近例停止事也。其一,推奴徵債,限明秋防禁事也。北農差遜於南農,峽稼最優於野稼,統論全省,足稱樂歲,分劑與附陳,必有斟量,亦多已例,竝依施,何如?傳曰,允。
平安監司閔丙奭疏曰,伏以臣待罪沁府,才短手拙,莫效保釐之責,徒竊廩捧之資,日夕愧懼,自頌自誅,不意西藩特命,有隕自天,臣誠鑽地循墻,計無所出。夫高牙大纛,承流宣化,常情之所聳喜慕榮者,而是又臣祖曾按之地也。星紀八週,棠謳尙傳,臣復擁節而下,夸耀於相鄕父老,則其爲光寵,罕與倫比,顧一身至榮,抛全省殷憂,豈不欲竭蹶樂赴,而第念關西,以檀·箕之舊都,接遼·瀋之要衝,封疆之有綰轂而冠蓋相望,舟車之所湊會而貨財委輸,俗尙則任俠爲能,民生則貿遷爲事,苟非幹諝周通,望實俱優,固不足以鎭制而撫綏。矧玆近歲以來,百弊蝟集,民邑凋瘵,甁罌旣罄,稅額無從徵索,府庫且枵,軍餼每患支調,以致人無恒心。今不如古,若保之聖念雖切,流亡或多,懲貪之邦憲雖嚴,誅求益甚。此際此任,亟宜妙選廷臣,必得如漢良二千石,擧而畀之,然後西顧之憂,始可少紓,而今乃苟充,及於臣名,此奚異於責聾瞽以審辨聲色者乎?揣分量力,有難堪承,玆敢畢暴衷懇,仰瀆尊嚴。伏乞天地父母,念藩寄綦重,察臣言必遞,劃鐫臣平安道觀察使之銜,回授可堪之人,千萬大願焉。臣無任云云。答曰,省疏具悉。卿其勿辭往欽哉。
同敦寧姜文馨疏曰,伏以臣於日昨,伏奉除旨,以臣爲同知敦寧府事者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
上在景福宮。停常參·經筵。
大王大妃殿進御二錢重人參粟米飮,自今日一貼式,限二貼煎入事,榻前下敎。
李寅轍啓曰,明日常參·經筵,取稟。傳曰,停。
又啓曰,左副承旨鄭光淵,同副承旨李重夏,今日不爲仕進,竝卽牌招,何如?傳曰,允。
傳于李愚冕曰,藥院提調許遞,前望單子入之。
內醫提調前望單子入之,金昌熙落點。
傳于李愚冕曰,左副承旨許遞,前望單子入之。
承旨前望單子入之,成岐運落點。
李愚冕啓曰,玉堂上下番俱空,事甚未安。兼副提學朴定陽,疏批已下,卽爲牌招入直,何如?傳曰,允。
李愚冕,以內務府言啓曰,駐箚日本辦事大臣書記官崔名煥,隨員洪禹觀,有身病云,改差,釜山港幫辦兪箕煥,書記官差下,何如?傳曰,允。
行都承旨朴定陽疏。伏以臣自復使命,疾病委苦,大小公役,一未趨參,虧分墮禮,日夕惶懼,千萬匪意,玉署新命,奉誥氷兢,莫省攸措,知申恩點,又在此際。竊謂匪分職名,自在應遞,惟以分器無玷,私分獲安爲幸,特旨誕宣,實兼下批,此固國朝所罕覯之例也,臣誠震惕,何以堪膺?況玉署之職,任重論思,責大啓沃,至於長席,尤有別焉。苟非其人,未嘗備官,而從古與是揀者,或以經術而進,或以文藝而取,雖以先輩極一時之望,有可以藉手者,莫不逡巡於此,矧如臣空疎者乎?學而荒嬉,則一技之無可稱,人而愚陋,則衆望之所不數。惟早竊科第,厚荷洪慈,翶翔涉歷於大夫周行之列,駑駘混處群良,螢爝無補大明,而殿下今日所以命臣者,又不啻僥且濫焉。臣雖萬萬無狀,豈敢以不恒有之古例,安而受之也?且臣數載異域,不服水土,奇祟怪證,萬變千幻,以瘡以眩,以寒〈以〉熱,寧日殆鮮,不復作恒人樣子,㧕亦爲同朝之所共悉,聖朝之所嘗恤也。假使臣不自揣量,感激榮寵,冒兼於不當兼之地,敢膺於不當膺之命,其爲累聖簡而興官刺,顧何如哉?謹具章籲,輸剖肝膈。伏望殿下,俯賜省覽,亟收臣本兼職名,無壞官方,無曠事務焉。臣無任屛營祈懇之至,謹冒昧以聞。答曰,省疏具悉。卿其勿辭行公。
上在景福宮。停常參·經筵。
李愚冕啓曰,明日常參·經筵,取稟。傳曰,停。
又啓曰,同副承旨成岐運,今日不爲仕進,卽爲牌招,何如?傳曰,允。
傳于李愚冕曰,右副承旨許遞,前望單子入之。
成岐運啓曰,明日傳香,禮房承旨,當爲齋宿,行左承旨金商圭,所當牌招,而拘於廳規,不得請牌,何以爲之?敢稟。傳曰,牌招。
傳于成岐運曰,奉審閣臣入侍。
承旨前望單子入之,張泰秀落點。
成岐運,以摠禦營言啓曰,本營騎士將朴錫桓,前任公州營將,金永珍,前任高山里僉使,俱在任所矣。領軍之職,久曠可悶,竝改差,何如?傳曰,允。
戶曹判書閔泳商疏曰,伏以臣於見職,一疏二疏,至於三疏,甘犯瀆擾之罪而猶不知止者,非謂有十分必辭之義蹄,誠以臣天賦甚局,凡於材諝籌略,一切茫昧。臣於卄年之前,曾經本曹郞官,簿書記會,亦不猶人,不意卄年之後,猥叨長官,千頭萬緖,一朝幹當,漫不知何事之爲緊歇,何務之爲緩急,而最是經用不足,大爲目下之可憂。夫經用者,出於民而用之一國,量入支出,加一分不得,減一分不得者也。出於民者,未嘗有加於十年之前,而用之國者,不啻幾倍於十年之後。顧今卿士頒祿,各項放料貢契應下,俱不可晷刻緩也,而廢却不行,已爲幾箇月,則此不可使聞於隣國者也。昔漢臣賈誼所謂公私之積,猶可寒心者,不幸近之矣。雖然,竊伏念漢室當日之積,猶不至如此之甚也。今我國家,初無可言之積,如何所藉乎而量入乎支出乎?借使節用如尹鉉,理財如李溟者,處是任擔是務,於當今之時,猶且逡巡却顧,莫省所以爲計也。何況如臣儱侗䢇孱,擧以畀之,呼於朝曰,是判度支云爾,則一身之顚仆,四至之訕罵,縱不足恤,其於僨國事而玷聖簡何哉?參前倚衡,愈久愈瘝,玆敢疾聲荐籲於聽卑之天。伏乞聖慈,俯垂鑑諒,將臣見帶之職,亟賜禠鞶,不勝大願。臣無任云云。答曰,省疏具悉。度支重任,何可輕遞?卿其勿辭行公。
己丑十一月十三日申時,上御萬慶殿。奉審閣臣入侍時,右副承旨成岐運,假注書金明濬,記注官金鎭衡,別兼春秋鄭世源,檢校直閣金世基,以次進伏訖。上曰,史官分左右。仍命奉審閣臣進前。世基進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢此仰達矣。上曰,陵上,果爲太平乎?世基曰,安寧矣。上曰,何時將事乎?世基曰,三更量將事矣。上曰,渡涉,何處作路乎?世基曰,由西氷庫矣。上曰,今年雖云豊登,似不爲大有矣。世基曰,所經沿路,見其秋收,則果爲豊年矣。上曰,奉審閣臣先退。仍命史官就座,又命退。承史以次退出。
上在景福宮。停常參·經筵。
金商圭啓曰,明日常參·經筵,取稟。傳曰,停。
傳于金商圭曰,禮房承旨馳詣宗廟·景慕宮,奉審摘奸以來。
成岐運啓曰,同副承旨張泰秀,時在全羅道金溝地,斯速乘馹上來事,下諭,何如?傳曰,許遞,前望單子入之。
承旨前望單子入之,洪時衡落點。
成岐運啓曰,假注書金明濬有身病,勢難察任,今姑改差,何如?傳曰,允。
金明濬改差,代以金泰郁爲假注書。
以水原留守金弘集啓本,本府無賴輩作拏事,査覈登聞,而第以前承旨金命基·前郡守尹守榮言之,究當場之激變,實由平日之斂怨,貽羞朝列,莫此爲甚,其罪狀令王府拿問處之事,竝令廟堂稟處事,傳〈于〉成岐運〈曰〉,愚頑之類,無憚作鬧,誠極痛惋,而今旣究覈,區別輕重,則又何待稟覆?卿須依疏辭勘斷,復登聞事,遣史官,傳諭。
以黃海監司吳俊泳狀啓,載寧前郡守李秀殷,三載居官,一念爲治,民情惜去,似此優異之材,今爲還差,以責成效,令該曹稟處事,傳于成岐運曰,事係民情,亦多已例,特爲仍任。
玉堂前望單子入之,應敎李聖烈,副應敎姜敬熙,校理兪致沃·林永相,副校理李在淳·鄭佑默,修撰宋台憲·任澤鎬,副修撰張錫五·金秉庸落點。
金商圭,以奎章閣言啓曰,明日卽寶賢堂望奉審日次,臣進詣擧行之意,敢啓。傳曰,知道。
又以統理交涉通商事務衙門言啓曰,釜山港書記官權在鳳改差,代引儀申鍾協差下,令該曹口傳下批,何如?傳曰,允。
又以春秋館言啓曰,別兼春秋臣鄭世源,以摠禦營軍司馬,今日軍木捧上時,晝仕出去之意,敢啓。傳曰,知道。
成岐運,以刑曹言啓曰,慶尙監司金明鎭啓本中,聞慶縣定配罪人魏德鏞,咸鏡監司趙秉式啓本,安邊府定配罪人金在淑,全羅監司金奎弘啓本,茂長縣定配罪人洪禹錫等,放字書下矣。謹依書下,竝卽放送事,分付各該道臣之意,敢啓。傳曰,知道。
上在景福宮。停常參·經筵。
藥房副提調朴定陽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
成岐運啓曰,明日常參·經筵,取稟。傳曰,停。
李寅轍啓曰,新除授右副承旨洪時衡,卽爲牌招,何如?傳曰,允。
以司謁口傳下敎曰,署理辦事大臣印信二顆,令該曹鑄給。
兵曹口傳政事,摠禦營騎士將二單洪大燮·柳夔永。
吏曹口傳政事,釜山港書記官單申鍾協。
成岐運,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以內務府言啓曰,現今兵餉告絀,無他容措之道,就海西社還餘在中,限五千石,量宜分排於各,而冬候尙暄,火速輸納于親軍營事,分付,何如?傳曰,允。
又以弘文館言啓曰,下番闕直,事甚未安。新除授修撰宋台憲·任澤鎬,副修撰張錫五·金秉庸,竝卽牌招,推移入直,應敎李聖烈,副應敎姜敬熙,校理兪鎭沃·林永相,副校理李在淳·鄭佑默,一體牌招察任,何如?傳曰,允。
又以弘文館言啓曰,校理林永相,時在忠淸道全義地,副校理李在淳,時在水原地,鄭佑默,時在慶尙道尙州地,副修撰金秉庸,時在善山地,經筵入番事緊,請竝斯速乘馹上來事,下諭。傳曰,竝許遞。
按撫使南廷順疏曰,伏以臣聞,人莫不畏天而嚴父,然疾痛必呼父,困迫必呼天。惟我殿下之於臣,仁天也慈父也,豈可徒懷嚴畏,不以疾痛困迫之情一辭仰籲也?臣以無狀,猥膺重叨守北藩,于今四閱歲,蔡邱之瓜,幾至再熟,蓬萊之雲,每結一念,而間嘗屢陳情懇,未蒙恩諒,直由誠意淺薄,未能仰格,而其於關防之地,旬宣懷柔之責,與夫職務之瘝,才具之不逮,猶不敢更僕覼縷,以煩崇聽。念犬馬之齒,已過懸車,螻蟻之質,恒憂采薪,北地水土,又甚不服,尋常呻囈,專以刀圭爲命,而殊方醫藥,不適於對投,自經去年大症,如水浸紙,復元無期。見今炎暑之節,宿痁復肆,冷痰兼注,神識昏瞢,宛轉床褥。以若形現之症,已是收拾不得,拖度揫兌之際,且恐沈綿益添,而抱身羈串,悵關塞之極天,回首觚稜,若星漢之無階。臣情到此,吁,亦慼矣,是固疾痛之甚而困迫之極也。苟畏煩瀆,不思更籲,於仁覆慈育之下,已非人理之所當然。況因循蹲日月,終至大僨誤大罪戾,則雖以我殿下至仁至慈,抑將何以處之?臣以是夙宵憂惶,不得自已,玆伸必呼之義,冀蒙生還之澤。伏乞聖明,俯垂矜諒,劃賜鐫遞,俾公私耦幸焉。臣無任屛營祈懇之至,謹昧死以聞。答曰,省疏具悉。此時此任,何可輕遞?卿其勿辭,益勉藩宣之責。
上在景福宮。停常參·經筵。
李寅轍啓曰,明日常參·經筵,取稟。傳曰,停。
又啓曰,右副承旨洪時衡,今日不爲仕進,卽爲牌招,何如?傳曰,允。
傳于李寅轍曰,承旨房望,順房爲之。
成岐軍,以摠禦營言啓曰,本營騎士將韓復履,身病猝重,勢難察任,改差,何如?傳曰,允。
判府事金弘集疏曰,伏以臣猥奉恩命,保釐華城,今已三閱序矣。出自兩府,兼領分司,是乃成周東都,有宋西京之遺制也。上之眷寄,如是其重,則下之報效,宜有以異乎人者,而顧臣器量,素乏於鎭物,政理未足以化俗,坐糜廩俸,秪增瘝曠之愧,不意日者莠民之擾出,而臣之不職,無所逃罪。噫,玆府,惟我正宗大王經營新邑之地也。奉園寢而衣冠之所月游,介畿湖而金湯亦是天設,其爲控制,與京輦無異,而百年煦濡之澤,浹人肌髓,親賢樂利,於乎不忘。夫何挽近以來,敎弛俗頹,豪橫者不知戢,愚悍者無所憚,積漸雖久,其幾甚微,及其激之使變,勢不可遏,蔑分干紀,已不容言,兩日之間,滿城波蕩,風鶴時驚,池魚亦殃,此誠設邑後所未有之一刼運也。臣旣爲民表率,不能宣明敎化而消亂於未萌,時適在京,又不能臨機彈壓而止亂於已形,一則臣罪,二則臣罪。奏讞之後,要囚逃獄,監守失飭,尙稽刑章,緣臣無狀,重貽九重之憂,此尤臣之大罪也,伏地俟勘,震慄靡蔇。臣聞漢臣韓延壽,以民有骨肉爭訟,卽日移病曰,咎在馮翊,當先退。唐戴州刺使賈崇,以所部有犯十惡者,被御史劾奏。古人之重風化如此。今臣營下之變,視韓延壽·賈崇所値,相去懸甚,而不之劾退,則是重損熙朝淸明之化,而使廷紳受其恥耳。覈事旁午,未敢言私,今始露章自劾,冞切惶怍萬萬。伏乞聖慈,俯垂鑑諒,亟降威罰,治臣之罪,更簡威望夙著者,持節鎭撫,俾斯民革面從善,偕底大道,則在國事誠爲幸甚,而臣之願畢矣。臣無任云云。答曰,省疏具悉卿懇。頑徒干犯,纔已行査以法矣。道齊殫壓,目下至務,而巽章忽至,誠亦意外,如是爲引,萬萬過當。益勉保釐,庸副依毗,是予厚望也。仍傳于成岐運曰,此批答,遣史官,傳諭。
行都承旨朴定陽疏曰,伏以臣於匪分之職,辭不獲命,旣冒肅而就直矣,實非臣之宿疾,有勝於前,而强行彈束,復入脩門也。感載恩光,不敢言私,而病情則愈往愈添,職事則愈往愈曠,滿心皇嬰,日甚一日,安得不仰首呼號於天地父母之前也?夫論思出納之長,俱爲有國要務,而以臣矇學,以臣匪才,誠無可藉之說,徒玷則哲之明。況臣之病,傷於水土,非近日屢日間事,而轉入膏肓,萬無一倖,竝與起居飮食而不同恒人,臣雖欲自掩其疾,以爲盤礴之地,有不可得也。第念官職去就之際,宜其參量公私,或時勉强,而惟疾病之來,莫容人力,則今臣所陳,亦非托辭,庶賜曲恕而深矜之矣,玆敢不避猥越,冒入文字。伏望聖明,俯垂鑑察,將臣本兼諸職,亟賜鐫改,俾臣無所鞅掌,得以調治,則寔生成高厚之至仁大惠也。臣無任云云。答曰,省疏具悉。所辭副學之任,依施。
右副承旨洪時衡疏曰,伏以臣以無似賤品,謬通仕籍,外內歷揚,以至下大夫之列,恩深河海,報蔑涓埃,恒誦濫分之戒。匪意昨年秋七月,以臣爲摠務轉運之役,是任也,管領財賦,句當轉運者也。臣素多疾病,精神昏耗,劉晏之焦苦,王播之剖析,尙矣勿論,雖尋常事爲之隨機應變者,每多先忘後失,惟懼僨誤。臣旣久住晉陽,稔聞糶糴痼瘼,不顧越俎之嫌,有若擔夯者然,廣詢民論之如何方便,詳査軍餉之幾許經用,仍冒僭越,臚列登聞,辭拙語澁,自致糢糊,以速廟堂之論啓,聖德包荒,薄施譴罷,臣悚惶恧蹙,罔知措躬,彷徨近畿,寤寐誦愆,惟威罰是俟。數月之間,夙夜之命,荐降於千萬夢想之外,奉讀恩誥,惶汗浹背。自念以臣視臣,一無可取,就事論事,千無所得,天鑑孔昭,無微不燭,而誤恩又奚爲而如是申複哉?臣雖闒茸,無所比數,詎敢恬然自若,但懷趨走之爲恭,而不思朝綱之太弛乎?伏乞聖慈,特垂鑑諒,亟遞臣所賜職名,仍治臣未盡勘之罪,以爲溺職者之戒焉。臣無任云云。省疏具悉。遂事何必爲引?爾其勿辭察職。
上在景福宮。停常參·經筵。
李寅轍啓曰,來二十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
洪時衡,以典圜局言啓曰,本局事務浩大,前郡守閔泳純,委員差下,令該曹口傳下批,何如?傳曰,允。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
又以義禁府言啓曰,兼水原府留守金弘集啓本內,前承旨金命基,前郡守尹守榮,其罪狀,令王府拿問處之事,啓下矣。金命基·尹守榮等,今方待命,拿囚之意,敢啓。傳曰,知道。
上在景福宮。停常參·經筵。
李愚冕啓曰,明日常參·經筵,取稟。傳曰,停。
傳于成岐運曰,藥房提調許遞,前望單子入之。
傳于成岐運曰,都承旨·左承旨·右承旨許遞,前望單子入之。
承旨前望單子入之,金九鉉·李漢永·吳炳文落點。
成岐運啓曰,新除授同副承旨吳炳文,卽爲牌招,何如?傳曰,允。
兵曹口傳政事,摠禦營騎士將單李弼永。
吏曹口傳政事,典圜局委員單閔泳純。
成岐運,以摠禦營言啓曰,本營兵房任衡準,身病甚重,勢難察任,今姑改差,何如?傳曰,允。
義禁府啓目,前承旨金命基,前郡守尹守榮等原情云云。問目內辭緣,泛稱遲晩,所當請刑是白乎矣,金命基段,曾經侍從,尹守榮段,曾經宣傳官,勿爲請刑,俱在法典,竝只議處,何如?判付啓依允。
戶曹判書閔泳商疏曰,伏以臣量力揆分,擔重剸煩,非可論矣。前後陳暴,亮由刳瀝,而誠未孚格,徒徼曠絶之恩,職蔑效能,益添瘝隳之罪,日夕悸恐,食息靡有間焉,忽又弘提賓銜,除旨聯翩。噫,臣是何人,左右兜攬,一至此哉?夫賓僚之設,三代美規也。啓沃薰陶,裨補睿學,除非端正方直道術博聞者,莫宜居之,而況挽近典式,由文任受點,以資接賢作聖之工乎?臣之不文,通朝共知,曾叨藝苑,歷月虛縻,而不敢呈身,則臣於此銜,非惟自劃,亦固夭廢,苟有螢爝之微照,可補光輪之餘輝,曷不欲出入雷肆,少伸區區願忠也?顧今濟濟卿班,紳笏林立,久次新擬之可堪可擔,自有其人,而今乃苟然輕畀於人望之外,以誤聖簡之難愼,以招物議之嗤姍,一身狼狽,縱未暇自恤,實爲熙朝惜此擧也。至若疾病侵尋,寔難强策,猶屬緩聲,寧復張皇費辭,而斷斷衷赤,庶蒙天日之頫鑑,屛息縮伏,氷炭交攻,玆敢略綴情實,冒瀆尊嚴。伏乞聖明,察臣言之非出僞謾,念臣職之不宜玷䙝,亟鐫本兼諸任,俾圖公私耦幸焉云云。答曰,省疏具悉。此時此任,何可輕遞?卿其勿辭行公。
上在景福宮。停常參·經筵。
成岐運啓曰,明日常參·經筵,取稟。傳曰,停。
又啓曰,行左承旨李漢永,時在黃海道海州地,斯速乘馹上來事,下諭,何如?傳曰,許遞,前望單子入之。
傳于吳炳文曰,政官牌招開政。
傳于吳炳文曰,今二十三日,館學儒生應製,通方外爲之,試紙用大好紙,勤政殿親臨磨鍊,試官以時原任賓客·春坊中擬入。
傳于吳炳文曰,左副承旨許遞,前望單子入之。
承旨前望單子入之,朴容大落點,閔啓鎬添點落點。
吳炳文啓曰,新除授承旨朴容大,資是嘉義,行都承旨金九鉉,乃是嘉善座次,有違格例,何以爲之?敢稟。傳曰,新除授承旨許遞,前望單子入之。
承旨前望單子入之,李命宰落點。
傳于吳炳文曰,判尹外,京兆堂上竝許遞,前望單子入之。
京兆堂上前望單子入之,左尹李容翊落點。
傳于吳炳文曰,有實病玉堂許遞,今日政差出。
傳于吳炳文曰,呈告敦寧都正許遞,今日政差出。
吳炳文,以吏曹言啓曰,承文院判校朴鳳軫,懿寧園守奉官李鴻基,俱以身病,呈狀乞遞,竝改差,何如?傳曰,允。
又以吏曹言啓曰,仁同都護府使徐必道,平山都護府使金在豊,俱以身病,呈狀乞遞,竝改差,何如?傳曰,允。
又以吏曹言啓曰,司僕寺判官李浩善,以其身病,呈狀乞遞,改差,何如?傳曰,宣惠郞廳洪淳迥相換。
有政。吏批,行判書趙康夏牌招不進,參判趙同熙在外未肅拜,參議閔京鎬進,右副承旨吳炳文進。以吏批言啓曰,行判書趙康夏牌招不進,參判趙同熙在外未肅拜,小臣獨政未安,何以爲之?敢稟。傳曰,只出緊任。以金台濟爲應敎,趙民熙爲校理,金炳軾·李輔榮爲副校理,張承遠爲副修撰,金商圭爲右尹,宋冕洙爲敦寧都正,成岐運爲少尹,趙同熙爲同義禁,閔種默爲內醫提調,趙昌晉爲監察,趙東憲爲礪山府使,崔明賢爲平山府使,金魯炫爲仁同府使,劉致善爲金郊察訪,載寧郡守李秀殷特爲仍任事承傳,分敎官單林英洙,駐箚日本書記官單兪箕煥。
兵批,判書閔泳煥病,參判曺寅承病,參議南肅熙病,參知張錫裕入直進,左副承旨成岐運進。同知單金基協,僉知單吳學善·吳致享·李奎白,護軍南廷哲·金商圭·李漢永·沈宜敏·李敎應,副護軍鄭光淵·李重夏·李寅轍·金鶴鎭·洪時衡·尹喆求,副司直金喜洙·李晩容·李秉喬·林永相·李重德·王性協·李聖烈·李在淳·鄭佑默,副司果李儀用·李晩正·李秀洪·金秉庸·梁漢容·鄭煥奎·李復榮·李鍾弼·金孝永·宋岐浩,以上竝單付。
吏批,再政。以李命宰爲同敦寧,朴容大爲戶曹參判,李炳敎爲同經筵,嚴錫瓘爲承文判校,李昌善爲引儀,閔昌鎬爲禁府都事,高和默爲懿寧園守奉官,左尹單金商圭,右尹單李容翊。
三政。權秉耇爲懿寧園守奉官,守奉官高和默,前察訪尹兪鎭·李時培,前都事崔石煥,前忠義朴大業,以上今加通政,朝官年八十加資,副護軍李士興今加嘉善,朝官年八十,依法典加資。
四政。丁寧燮爲懿寧園守奉官,司僕判官李浩善,宣惠郞洪淳迥,以上相換事承傳。
吳炳文啓曰,卽者義禁府都事來言,時囚罪人金命基等,當爲議處,而判義禁閔致序有身病,次堂例不得擧行云。判義禁,卽爲牌招,何如?傳曰,允。
吳炳文,以禮曹言啓曰,卽接抱川幼學李顯哲所志,則以爲,族叔郁,嫡·妾俱無子,以其同姓十八寸弟楫第三子道興,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李顯哲所訴旣如此,李楫第三子道興,立爲李郁之後,何如?傳曰,允。
又以承文院言啓曰,院製述官有闕,代吏文學官李斗憲陞付,其代,幼學沈冕澤差下,付軍職冠帶常仕,何如?傳曰,允。
又以摠禦營言啓曰,本營兵房,今當差出,而擬望之人乏少,外任竝擬,何如?傳曰,允。
兵曹,以李斗鉉爲摠禦營兵房。
吳炳文,以刑曹言啓曰,今此謁聖放榜時,天童軍,例自本曹待令,而文科則全數定給,武科則只給甲乙科事,曾有定式,今亦依此擧行之意,敢啓。傳曰,知道。
又以摠禦營言啓曰,本營騎士將李弼永,以前任平安中軍,尙在任所矣。領軍之職,久曠可悶,改差,何如?傳曰,允。
上在景福宮。停常參·經筵。
藥房提調閔種默,副提調金九鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
成岐運啓曰,明日常參·經筵,取稟。傳曰,停。
又啓曰,新除授行左承旨李命宰,同副承旨閔啓鎬,竝卽牌招,何如?傳曰,允。
禮曹,來庚寅年正月初四日行宗廟春享大祭,親祭,取稟。奉敎敬依。
閔啓鎬啓曰,卽者義禁府都事來言,時囚罪人金命基等,當爲議處,而判義禁閔致序有身病,次堂例不得擧行云。判義禁,卽爲牌招,何如?傳曰,許遞,前望單子入之。
判義禁前望單子入之,沈履澤落點。
兵曹口傳政事,摠禦兵房單李斗鉉。
吳炳文,以弘文館言啓曰,應敎李聖烈,許遞出去,上番闕直,事甚未安。副應敎姜敬熙,校理兪鎭沃,新除授應敎金台濟,校理趙民熙,副校理金炳軾·李輔榮,竝卽牌招,推移入直,副修撰張承遠,一體牌招察任,何如?傳曰,允。
又以弘文館言啓曰,上番闕直,事甚未安。應敎金台濟,副應敎姜敬熙,校理兪鎭沃·趙民熙,副校理金炳軾有身病,李輔榮,副修撰張承遠在外,修撰宋台憲,副修撰張錫五,竝卽牌招,推移姑陞入直,何如?傳曰,允。
又以弘文館言啓曰,副校理李輔榮,時在京畿抱川地,副修撰張承遠,時在慶尙道仁同地,經筵入番事緊,請竝斯速乘馹上來事,下諭,傳曰,許遞。
又以禮曹言啓曰,來十二月初六日大王大妃殿誕日陳賀時,王世子致詞陳賀之節,依例磨鍊乎?敢稟。傳曰,權停。
又以禮曹言啓曰,今十一月二十三日親臨勤政殿,館學儒生應製試取時,王世子祗迎及侍坐之節,何以爲之乎?敢稟。傳曰,依例磨鍊,祗迎寘之。
又以禮曹言啓曰,來庚寅年正月初四日行宗廟春享大祭親行時,永寧殿,依例遣大臣攝行,何如?傳曰,允。
又以禮曹言啓曰,來庚寅年正月初四日行宗廟春享大祭親行時,王世子亞獻之節,依例磨鍊乎?敢稟。傳曰,依例磨鍊。
閔啓鎬,以統理交涉通商事務衙門言啓曰,三南沿海等地,外國之商舶漁船,潛駛圖漏,違犯定章,地方官吏,莫有禁制,致滋流弊,此不容不派員稽察,設法防範。副護軍金楨根,另定査檢官,令該曹口傳單付,不日下送,以爲禁辨之地,何如?傳曰,允。
又以統理交涉通商事務衙門言啓曰元山港書記官鄭顯哲身病,代關北監理署書記官李斗炯移差,關北監理署書記書之代,元山港書記官鄭顯哲差下,竝令該曹口傳下批,麻浦査驗官李斗炯,旣已移差矣,其代,關北監理書記官鄭顯哲仍令移駐,接辨事宜之地,何如?傳曰,允。
又以統理交涉通商事務衙門言啓曰,內務府主事李琠,旣兼摠稅務司幫辦矣,特令派駐麻浦,稽察事宜,何如?傳曰,允。
戶曹判書閔泳商疏曰,伏以臣卽衰癃庸愚之一賤品耳,雕鏤莫施於枯朽,鞭策無效於款段。匪分之職,徒積罪戾,過福之災,必隨顚沛,不惟其才諝學殖之萬難堪承,乃是精神銷鑠,筋力沮敗,決不能擔夯於陳就之列矣,故臣於度支之任,三控血懇。又此弘提與賓銜,罄臚煩煎,而未蒙恩諒,竟屬崇飾例讓而止,則臣於是乎惝怳失圖,寤寐標擗也。嗚呼,從前與選於文苑者,自諉以蔑學,蹲據於大農者,每陳其極弊,朝廷上下,視若文具,而臣則實實有大不然者。爲人臣子而欺罔君父,合寘何辟,臣雖不肖無狀,焉敢爲是?第臣之魚魯不辨,儕流所以嘲戲,臣之塗抹沒策,曹屬所以憂歎,尋常書疏,旣未成樣,銖分應用,亦多束手。有臣如此,而猶且目之曰文任,名之曰賓客,又從以稱之曰戶部尙書,則是無異於鶢鶋之鍾鼓,鼴鼠之滄海矣。以若聖朝官人〈之〉政,緣臣而玷累,將爲後來之口實,此臣之所日籲疾聲,寧犯科於瀆撓,未敢爲冒膺蟠泊計也。今焉情窮意竭,言不知裁。伏乞天地父母,特垂憐愍,將臣所有職名,盡行亟鐫,以完公器,以全微諒,千萬顒竢。臣無任云云。答曰,省疏具悉。所辭如是屢屢,文苑之任,依施。
上在景福宮。停常參·經筵。
吳炳文啓曰,來二十五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
李愚冕啓曰,左副承旨成岐運,今日不爲仕進,卽爲牌招,何如?傳曰,允。
閔啓鎬啓曰,開坐事,命下矣。新除授判義禁沈履澤,卽爲牌招,何如?傳曰,允。
禮曹,來庚寅年正月初十日行社稷祈穀大祭,香祝親傳,取稟。奉敎敬依。
閔啓鎬啓曰,禁直法意,何等嚴重,而今日內務府堂上,不待交替,徑先出去,以致闕直之境,事未前有,萬萬駭然。當該堂上,所當重勘,而本院請推之外,無他可施之罰,何以爲之?敢稟。傳曰,拿處。
以左副承旨成岐運牌不進罷職傳旨,傳于閔啓鎬曰,只推。
吏曹口傳政事,元山港書記官單李斗炯,關北監理署書記官單鄭顯哲,査檢官單金禎根下批事,承傳。
兵曹口傳政事,摠禦營騎士將單韓復履。
吳炳文,以內醫院都提調意啓曰,本院提調,例不得兼帶金吾之任矣。提調閔種默所帶知義禁,今姑許遞,何如?傳曰,允。
又以弘文館言啓曰,上番闕直,事甚未安。副校理一員未差,應敎金台濟,副應敎姜敬熙,校理兪鎭沃·趙民熙,副校理金炳軾,竝卽牌招,推移入直,何如?傳曰,允。
閔啓鎬,以摠禦營言啓曰,本營兵房李斗鉉,以前任礪山府使,尙在任所矣。領軍之職,久曠可悶,改差,何如?傳曰,允。
上在景福宮。停常參·經筵。
吳炳文啓曰,明日常參·經筵,取稟。傳曰,停。
傳于吳炳文曰,直提學有闕之代,前望單子入之。
直提學前望單子入之,鄭夏源落點。
閔啓鎬啓曰,卽者義禁府都事來言,時囚罪人金命基等,當爲議處,而判義禁沈履澤有身病,次堂例不得擧行云。判義禁,卽爲牌招,何如?傳曰,許遞,前望單子入之。
判義禁前望單子入之,趙康夏落點。
閔啓鎬啓曰,開坐事,命下矣。新除授判義禁趙康夏,卽爲牌招,何如?傳曰,允。
傳于吳炳文曰,明日出宮門路,以思政門爲之。
以司謁口傳下敎曰,時原任大臣·閣臣·內務堂郞·承史·玉堂,明日來會。
以李耕稙囚單子,傳于閔啓鎬曰,飭已施矣,分揀放送。
傳于吳炳文曰,當該承旨推考。
臺諫前望單子入之,大司諫成大永,執義金寅植,司諫徐丙善,持平朴彝陽·李承載落點。
兵曹,以李容觀爲摠禦營兵房。
吳炳文,以奎章閣言啓曰,新除授直提學鄭夏源,卽爲牌招察任,何如?傳曰,允。
又以奎章閣言啓曰,〈新〉除授直提學鄭夏源,敎旨安寶次,濬哲之寶請出之意,敢啓。傳曰,知道。
又以禮曹言啓曰,卽接宗廟署所報,則明日館學儒生應製試取時,本署官員,俱爲觀光云矣。依定式,本曹佐郞鄭道淳假官差送,以爲代直後赴試之地,何如?傳曰,允。
閔啓鎬,以義禁府言啓曰,今二十三日館學儒生應製通方外爲之時,本府都事,皆爲赴擧,只有武都事一員,當直入直,而本直公事回公都事及勤政門·隆武樓門禁亂都事,無以推移,假都事五員,令該曹口傳差出,以爲擧行,何如?傳曰,允。
上在景福宮。停常參·經筵。
還內後,藥房·內務府·內閣·政院·玉堂·銓郞口傳問安。答曰,知道。世子宮還內後,藥房·內務府·內閣·政院·玉堂·銓郞·春桂坊口傳問安。答曰,知道。
吳炳文啓曰,明日常參·經筵,取稟。傳曰,停。
傳于李愚冕曰,侍衛軍兵,毛具從便爲之。
傳于吳炳文曰,世子宮,論語第六卷畢講後,賞格草注紙二十卷,白綿紙三十卷,黃筆一百柄,眞墨五十丁,黃蜜十斤,紬十匹,白木十匹,木三十匹入之。
傳于吳炳文曰,師領議政沈舜澤,厩馬一匹面給。左賓客鄭範朝,右賓客閔泳煥,左副賓客閔泳商,右副賓客韓章錫,贊善宋秉璿,書筵官金洛鉉·朴性陽,各熟馬一匹賜給。檢校輔德金聲根·閔泳韶·吳俊泳,各半熟馬一匹賜給。檢校輔德金文鉉·閔丙奭·宋世憲·趙東冕,行輔德閔正植,行兼輔德趙同熙,檢校弼善閔泳達,弼善韓光洙,兼弼善閔亨植,檢校文學金春熙·尹,文學李容泰,兼文學李垠鎔,司書金敎獻,兼司書趙東潤,檢校說書閔泳喆,說書吳正根,兼說書閔厚植,各兒馬一匹賜給。典書官徐九淳·金蘭圭·李範九·朴齊洪,各兒馬一匹賜給。畫員十一員,寫字官十員,各紬一疋,白木二疋,陪吏十人,各紬一疋,白木二疋,書吏十八人,書寫書吏五人,正書朝報書吏二人,正書疏箚書吏一人,陪衛結束色書吏六人,各白木一疋,木二疋,草疏箚書吏二人,草奇別書吏一人,書員二人,各木二疋,其餘員役,各木一疋賜給。
傳于吳炳文曰,左翊衛閔尙鎬,右翊衛閔泳雲,左司禦沈相璜,右司禦金炳琬,左翊贊李始榮,右翊贊金胤洙,左衛率洪祐相,右衛率閔泳亘,左副率李容九,右副率金承圭,左侍直趙誠熙,右侍直徐相郁,左洗馬權起善,右洗馬金龜洙,各兒馬一匹賜給。書吏六人,書寫書吏二人,各白木一疋,木二疋,奇別書吏一人,書員二人,各木二疋,其餘員役,各木一疋賜給。
傳于吳炳文曰,世子宮兼長番九員,各紬二匹,白木一匹,出入番內官十二員,各白木二匹,司鑰二人,待令司謁二人,各白木二匹,別監二十人,各白木一匹,木一匹賜給。
傳于閔啓鎬曰,輕囚放釋。
閔啓鎬啓曰,臣啓鎬敬奉聖敎,馳往義禁府,取考囚徒案,則時囚罪人金命基·尹守榮·柳冀完,繫是重囚,故竝仍囚,因往典獄署,取閱囚徒案,則辭緣鉤覈間嚴囚罪人二名,辭緣推覈間嚴囚罪人一名,係是重囚,緣坐罪人四名,應坐罪人二名,公錢不納罪人五名,公錢備納間嚴囚罪人四名,殺獄逃失罪人一名,公事遲滯罪人一名,上納乾沒罪人一名,稅穀逋欠罪人一名,華債不報罪人一名,基址暗賣於日人罪人一名,日債不報罪人一名,日本物貨偸去罪人一名,不可以輕囚論,故竝仍囚,其餘他矣錢不報各司直囚罪人金鎭元等五名,係是輕囚,故竝依傳敎放送之意,敢啓。傳曰,知道。
吳炳文,以侍講院言啓曰,今日左副賓客閔泳商,相見禮入對時,春桂坊行禮之際,通禮院官員,趁不待令,事甚駭然,請勘事入達矣。入稟大朝,待處分事,令下矣,何以爲之?敢稟。傳曰,拿處。
又以侍講院言啓曰,今日左副賓客閔泳商,相見禮入對時,桂坊,多不待令,未得備員,事甚未安。竝捧現告推考,何如?傳曰,允。
又以侍講院言啓曰,王世子進講論語第六卷,今已畢講,第七卷繼講之意,敢啓。傳曰,知道。
吏曹啓目粘連,觀此慶尙監司金明鎭狀啓,則以爲,尙州牧使閔種烈,五載居官,一念圖治,臨事寬嚴,聽理公平,積年逋帳剔刷,游刃旣恢,歉春賑政究惠,倒廩倒捐,興學課農,輿誦藹蔚,鋤梗束薪,豪猾屛息,百度修擧,四境寧諡,而箇滿將近,民情擧切願借,茂績已著,邑事恐合責成,特許仍任,俾究終效事,令該曹,稟處亦爲白有臥乎所,道臣狀辭旣如此,尙州牧使閔種烈,姑爲仍任,何如?判付。啓。
義禁府啓目,鐵島僉使柳冀完原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?判付。啓,依允。
己丑十一月二十三日辰時,上與王世子詣勤政殿。館學儒生應製,通方外試取入侍時,行都承旨金九鉉,行左承旨李命宰,右承旨李愚冕,左副承旨成岐運,右副承旨吳炳文,同副承旨閔啓鎬,記事官李秉昊,假注書金泰郁,別兼春秋金鶴洙·曺萬承·鄭世源,原任提學閔應植·金永壽,檢校直提學金聲根·閔泳韶·趙東冕,直提學金宗漢·鄭夏源,檢校直閣金文鉉,原任直閣南奎熙,檢校直閣金世基·尹·兪鎭弼·李容泰·趙秉輯,檢校待敎鄭寅昇,原任待敎尹雨植,檢校待敎金錫圭,副校理李㝡承,以次侍立。時至,通禮跪啓請外辦,上具翼善冠·衮龍袍,與王世子乘輿出思政門。藥房提調閔種默,副提調金九鉉進前奏曰,侵早勞動,聖體,若何?上曰,一樣矣。通禮跪啓請降輿,上降輿,陞座于勤政殿,王世子侍座。九鉉曰,出標信開布城,儒生等使之入場,何如?上可之。九鉉奏曰,讀劵官金聲根,對讀官趙東弼,俱有身病矣,不得進參矣。上曰,唯。上命大臣入侍。引議引讀劵官督辦內務府事鄭範朝,督辦交涉通商事務閔種默,刑曹參判鄭夏源,行護軍徐正淳,工曹參判吳益泳,對讀官吏曹參議閔京鎬,參議內務府事金春熙,行副護軍李貞稙,行副護軍尹相翊,行副護軍李重夏,副司果李垠鎔,侍講院文學李容泰,侍講院司書金敎獻,通禮院相禮韓光洙,副司果金鶴洙,掌樂院正李載崑,行四拜禮,以次入就位。右議政趙秉世進前奏曰,親臨試士,侵早勞動,聖體,若何?上曰,一樣矣。世子宮氣候,何如?上曰,平順矣。上曰,領相與金判府事,俱有患節,不得入來云矣。秉世曰,睿學將就,論語第六卷,今已畢講,伏想聖心,尤爲嘉悅矣。於臣等不勝欽頌萬萬矣。上曰,近頗勤讀矣。九鉉奏入門單子訖。上命試官書題修己以安百姓,限申時。範朝等跪書仍讀奏,鶴洙等奉出懸題。上曰,近日日氣,寒又淸矣。上曰,讀劵官鄭範朝,命官爲之。上曰,已有其例,各別收劵,便殿待令,侍衛陪衛與陪立軍兵,令各其營乾犒饋。上曰,大臣與試官權退。仍還宮,諸臣竝賜饌。同日初更量,上御萬慶殿,命大臣入侍。諸臣以次侍立訖。上曰,考試。少頃,上入小次。九鉉,以司謁入稟曰,今番則取幾人乎?上曰,取百人。又賜饌。上出次,編次訖。九鉉曰,讀劵,何以爲之乎?上曰,對讀官讀之。載崑讀奏第一張至六句。上命止之。範朝曰,書等,何以爲之乎?上曰,居首二張,書正三下,十三張,竝書草三下,其餘八十五張,竝書次上。範朝書等訖,九鉉奏曰,坼封,何以爲之乎?上曰,翰林坼封。世源坼封。九鉉等輪回讀奏訖,範朝曰,試劵中有同封內者。屢爲嚴飭之下,有此疊呈,試劵,爲先拔去,照律勘處,何如?上曰,今番則特爲容恕,而屢飭之下,已有疊呈,分付於政院矣,尙未頒布耶?更不敢如是之意,分付於史館所,可也。九鉉曰,假注書金泰郁,擧措駭妄,事未前有,萬萬未安。所當重勘,而本院請推之外,無他可施之罰,何以爲之?敢稟。上曰,拿處,可也。傳曰,館學儒生應製賦居首三下一幼學李紀用,三下二幼學金在恒,竝直赴殿試。之次草三下幼學蔡長默·李秀龍·朴洪鎭,竝付之進士榜末。之次草三下幼學宋夔憲等十人,竝直赴會試。之次次上幼學李世應等十七人,竝給二分。之次次上幼學李鷹宰等十八人,竝給一分。之次次上童蒙韓培協等二十五人,竝付之監試初試榜未。之次次上生員朴齊七等二十五人,各奎章全韻一件賜給。傳曰,入格儒生,明日待令。上命大臣退出。又命試官退出,諸臣以次退出。
上在景福宮。停常參·經筵。
吳炳文啓曰,明日常參·經筵,取稟。傳曰,停。
傳于吳炳文曰,政官牌招開政。
閔啓鎬啓曰,奏御文字,何等審愼,而今日兵曹監軍望單子中,有所錯誤,致勤下詢,事甚疎忽,誠極未安。原單子,今方使之改付標以入,而臣之矇然捧入,不勝惶悚。當該堂上,不可無警,推考,何如?傳曰,從重推考,爾亦推考。
金泰郁拿處,代以朴用柱爲假注書。
傳于閔啓鎬曰,入格儒生,崇陽門外施賞。
成岐運啓曰,明日傳香,禮房承旨,當爲齋宿,右副承旨吳炳文,卽爲牌招,何如?傳曰,允。
以金泰郁囚單子,傳于閔啓鎬曰,飭已施矣,分揀放送。
閔啓鎬啓曰,行吏曹判書趙康夏,參議閔京鎬牌不進推考傳旨及罷職傳旨,今方捧入,而開政命下之後,如是違牌,事甚未安。參判趙同熙在外,判書更爲牌招,何如?傳曰,允。參議只推,待明朝一體牌招。
兵曹口傳政事,摠禦營兵房單李容觀。
閔啓鎬,以奎章閣言啓曰,新差檢書官李康夏,時無職名,令該曹口傳付軍職,使之冠帶常仕,何如?傳曰,允。
又以兵曹言啓曰,謹依下敎,慶熙宮守宮內侍處所軍士權切璧,衛將所軍士呂仁哲處,失火根因,捉致嚴査,內侍處所軍士權切璧所供內,矣身當日守直於內侍處所矣,當日寅時量,猝然火光,橫亘倉皇出視,則始起於崇政門東月廊養蠶所,延及西月廊,故奔走救火而已,失火根因,實所不知云。衛將所軍士呂仁哲所供,一與權切璧所告,別無差爽,故竝還囚臣營後,伏俟處分之意,敢啓。傳曰,決棍放送。
又以兵曹言啓曰,謹依司謁口傳下敎,三淸洞居韓英植·權弘奎兩漢,捉致嚴査,則所告內,渠等以柴草收獲次,各持杻笞,漸入於春生門內,致捉於統衛營左隊哨長,而別無他意云,故兩漢嚴囚臣營後,伏俟處分之意,敢啓。傳曰,各別嚴飭放送。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
又以義禁府言啓曰,通禮院假引儀安溭拿處事,傳旨啓下矣。安溭,係是雜技,依例移送秋曹之意,敢啓。傳曰,特爲分揀放送。
吏曹啓目粘運,觀此黃海監司吳俊泳狀啓,則以爲,載寧前郡守李秀殷,三載居官,一念爲治,捐廩修校,蔚有文風之興起,刷逋釐簿,了無公納之愆滯,欹器就整,已見邑樣之快蘇,歸轅爭攀,尤切民情之惜去。似此優異之材,合爲還差,以責來效,令該曹,稟處亦爲白有臥乎所,前載寧郡守李秀殷,特爲仍任事,命下矣。前林川郡守金奎升,亦爲一體仍任,何如?判付啓依允。
義禁府啓目粘連,向前金命基·尹守榮等亦,激致民鬧,實由歛怨,貽羞朝列,亦難曲恕,揆以經法,不可例勘,竝施以遠配之典,何如?判付啓,名在朝籍,苟能操躬,見重於鄕里,寧有此所遭?可謂辱朝廷,豈勝痛歎,而欲究覈其事實,首倡作鬧者,今旣在逃矣,從何憑問?且不能窮治犯分之罪。此兩囚則頑習莫懲,後弊難杜,所以有斟量者存,金命基·尹守榮,特爲放送爲良如敎。
上在景福宮。停常參·經筵。
藥房提調閔種默·副提調金九鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李愚冕啓曰,明日常參·經筵,取稟。傳曰,停。
金九鉉啓曰,行左承旨李命宰,右副承旨吳炳文,今日不爲仕進,竝卽牌招,何如?傳曰,允。
李愚冕啓曰,卒判宗正卿李彙重喪,遣承旨致祭事,命下矣。何承旨進去乎?敢稟。傳曰,右副承旨進去。
傳于李愚冕曰,傳香承旨馳詣文廟,奉審摘奸以來。
以右副承旨吳炳文牌不進罷職傳旨,傳于成岐運曰,只推。
注書李秉昊病,代以權寶善爲假注書。
傳于成岐運曰,東璧竝許遞,今日政差出。
傳于成岐運曰,在外敦寧都正許遞,今日政差出。
傳于成岐運曰,前銜內官奉慶夏,武斷鄕曲,侵虐平民,聞極痛駭。嚴刑一次,遠惡地定配,以懲惡習。
兵曹口傳政事,親軍西營左領官單閔一鎬,軍司馬單權基魯,軍醫單呂尙律。
以右副承旨吳炳文牌不進罷職傳旨,傳于成岐運曰,只推。
以黃海監司吳俊泳狀啓,谷山府人命壓死事,傳于成岐運曰,當此兩成之時,人命之壓死,若是夥多,聞甚矜惻。死者之生前身·還布,竝蕩減,埋瘞之節,另加顧助事,廟堂措辭,分付。
以慶尙左水使李鍾順狀啓,火藥庫別置於官舍,民家稍絶處山亭,而致有此意外火患,臣常時不善檢飭,萬萬惶恐待罪事,傳于成岐運曰,勿待罪事,回諭。
以慶尙監司金明鎭狀啓,巨濟府人命壓死事,傳于成岐運曰,人命之壓死,民家之漂頹,田畓之潰決,若是夥多,聞甚驚慘。元恤典外,別加顧助,趁卽結構奠接,如有生前身·還布,竝蕩減,俾無一民失所之歎,田畓修築之節,廟堂措辭,分付。
李愚冕啓曰,明日冬至望闕禮習儀時,兩司當爲進參,除在外外,未肅拜·呈告人員,竝待開門牌招,使之進參,何如?傳曰,允。
成岐運,以吏曹言啓曰,礪山府使趙東憲,平山府使崔明賢,懿寧園守奉官丁寧燮,俱以身病,呈狀乞遞,竝改差,何如?傳曰,允。
又以吏曹言啓曰,司僕寺僉正金炳儒,以其身病,呈狀乞遞,改差,何如?傳曰,宣惠郞廳李秉奭相換。
又以兵曹言啓曰,知中樞府事李兢柱,內禁衛將李秉勳,五衛將李敬信·吳致亨·崔義在,昌德宮衛將金九安·崔德俊,文臣兼宣傳官張錫五,守門將沈完基,俱以病難供職,呈狀乞遞,竝改差,何如?傳曰,允。
又以兵曹言啓曰,新除授咸鏡監營中軍李南熙,除拜多日,尙不肅謝,不可仍置,罷黜,何如?傳曰,允。
又以兵曹言啓曰,新除授高嶺僉使尹泳稷,身病猝重,時日之內,萬無登途赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,允。許用履歷。
有政。吏批,行判書趙康夏牌招不進,參判趙同熙未肅拜,參議閔京鎬進,左副承旨成岐運進。以吏批言啓曰,行判書趙康夏牌招不進,參判趙同熙在外未肅拜,小臣獨政未安,何以爲之?敢稟。傳曰,只出緊任。以金炳年爲應敎,曺始永爲副應敎,尹承弼爲副校理,李載崐爲副修撰,尹宇善爲禮曹判書,韓用瑞爲敦寧都正,洪鍾軒爲知義禁,金承澤爲監察,金源植爲礪山府使,權用國爲平山府使,安榏爲嶺源府使,崔漢圭爲穩城府使,蔡慶默爲淸道郡守,趙鍾善爲扶餘縣監,李東燮爲丹陽郡守,尙州牧使閔種烈姑爲仍任事承傳,親軍西營文案單朴來崇,分敎官單尹東稷,前都正李啓善前五衛將金福祿以上今加嘉善,行護軍張復相今加資憲,前都事金箕源,副司勇韓聖玉,副司果崔奎台,前分敎官片永馥以上今加通政,以上朝官年八十加資,司僕僉正金炳儒,宣惠郞廳李秉奭相換事承傳。
兵批,判書閔泳煥進,參判曺寅承入直進,參議南肅熙病,參知張錫裕病,右承旨李愚冕進。啓曰,平安監營中軍,今當差出,而擬望之人乏少,同道守令竝擬,何如?傳曰,允。以尹榮信爲知事,尹滋卨爲同知,鄭永澤爲內禁將,韓用大·尹有憲·朴暾榮爲五衛將,李寬植·孔昌植爲昌德將,姜敬熙爲文兼,韓耆淳爲摠禦哨官,金炳遠爲守門將,趙秉縉爲忠州營將,朴貴鎭爲羅州營將,金永鎭爲平安中軍,洪大燮爲咸鏡中軍,具相祖爲高嶺僉使,趙存鶴爲訓戎僉使,金寬杓爲梨津萬戶,李春善爲笠巖別將,同知單崔義在,加設單權用國,僉知單沈希邦·韓昌禎·金德鏞,上護軍李兢柱,大護軍洪澈周,護軍鄭周永·李斗鉉,副護軍宋冕洙·朴基相,副司直李輔榮·金台濟·姜敬熙,副司果張承遠·宋弼相·宋敦仁·劉漢柱,副司猛沈冕澤。
吏批,再政。以尹致聖爲同敦寧,金聲根爲弘文提學,趙康夏爲平市提調,李範贊爲掌樂正,崔翼瑞爲典籍,李能九爲尙瑞主簿,尹榮斗爲氷庫別提,閔泳胄爲童蒙敎官,宋憲範爲禁府都事,申定均爲懿寧園〈守奉官〉,兪致鳳爲懿寧園守奉官,朴海禹爲順康園守奉官。
兵批,再政。以權在文爲訓鍊僉正,洪淳學爲同知。
吏批,三政。以金命來爲刑曹佐郞,洪佑德爲引儀,金有濟爲掌樂主簿,尹滋復爲禁府都事,姜卨爲懿寧園守奉官,安澤爲順昌園守奉官。
兵批,三政。以元容銓爲宣傳官,同知單朴暾榮。
吏批,四政,以邊錫運爲監察。
五政,以金㝢根爲濟用主簿。
六政。以李相鶴爲宗府主簿,守奉官朴海容今加通政,朝官年八十加資。
兵批,四政。以李普熙爲訓鍊僉正,同知單孔昌植。
五政。以金思瑗爲訓鍊判官。
六政。以朴準模爲訓鍊判官,同知單李寬植,僉知二單,韓用大·尹有憲。
七政。以吳泰泳爲訓鍊主簿,副護軍金基明·李會三,副司果郭林道·廉道希。
成岐運,以議政府言啓曰,故領議政李裕元緬禮在近云。相臣遷窆時,葬需·擔軍之題給,自有法典,今亦依例擧行事,分付該曹,何如?傳曰,允。
又以內醫院都提調·提調意啓曰,前鍼醫李志善,旣已闋服,依例還屬本院,令該曹口傳付軍職,冠帶常仕,何如?傳曰,允。
又以承文院言啓曰,院寫字官預差訓長崔憙鏞有頉,代副司果金永㷽差下,使之勸奬之地,何如?傳曰,允。
又以觀象監言領事提調意啓曰,本監天文學兼敎授崔榮學有頉代,前正朴珣周,術業精明,依例差下,使之付軍職,冠帶常仕,何如?傳曰,允。
又以兵曹言啓曰,謹依下敎,慶熙宮守宮內侍處所軍士權切璧,衛將所軍士呂仁哲,各決棍十度後,放送之意,敢啓。傳曰,知道。
又以兵曹言啓曰,來十二月庚寅正月當上番騎兵一百五十二名所着襦衣,本曹點考後,仍令該曹題給之意,敢啓。傳曰,知道。
又以兵曹言啓曰,謹依下敎,闕門攔入之三淸洞居民韓英植·權弘奎兩漢,各別嚴飭後,放送之意,敢啓。傳曰,知道。
又以統理交涉通商事務衙門言啓曰,釜山港書記官金炳澈改差,代副司果閔泳五差下,令該曹口傳下批,何如?傳曰,允。
吏曹口傳政事,釜山港書記官單閔泳五。
成岐運,以司僕寺提調意啓曰,今番濟州先後運貢馬,沿路故失,若是夥多,不謹護送,以致故失多數之地方官靈巖郡守申泓均,長興府使閔致駿,海南縣監金聖澤,羅州牧使金奎軾,泰仁縣監趙性憙,臨陂縣令權錫耆,金堤郡守李鶴年,令該府竝拿問處之,而金堤郡守李鶴年,旣己身故,勿論,不善擇封之該牧使宋龜浩,外此先後運故失邑守令,竝捧現告,從重推考,何如?傳曰,允。
上在景福宮。停常參·經筵。
吳炳文啓曰,明日常參·經筵,取稟。傳曰,停。
又啓曰,今日冬至望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
又啓曰,同副承旨閔啓鎬,今日不爲仕進,卽爲牌招,何如?傳曰,允。
成岐運啓曰,臣岐運,今日冬至望闕禮習儀進去,下直之意,敢啓。傳曰,知道。
傳于閔啓鎬曰,政官牌招開政。
傳于閔啓鎬曰,工曹堂上竝許遞,今日政差出。
以大司諫成大永,司諫徐丙善,掌令李雲翼,持平朴彝陽牌不進罷職傳旨,傳于閔啓鎬曰,只推。
閔啓鎬啓曰,行吏曹判書趙康夏,參議閔京鎬牌不進推考傳旨及罷職傳旨,今方捧入,而開政命下之後,如是違牌,事甚未安。參判趙同熙在外,判書更爲牌招,何如?傳曰,允。參議只推,待明朝一體牌招。
兵曹口傳政事,親軍統衛營哨官單權永洙,副司果李志善。
閔啓鎬,以吏曹言啓曰,成均館典籍張致良,以其身病,呈狀乞遞,改差,何如?傳曰,允。
又以弘文館言啓曰,新除授應敎金炳年,副校理尹承弼,副修撰李載崐,竝卽牌招察任,何如?傳曰,允。
又以弘文館言啓曰,新除授副應敎曺始永,時在慶尙道金山地,經筵入番事緊,請斯速乘馹上來事,下諭。傳曰,許遞。
又以奉常寺都提調·提調意啓曰,各陵冬至祭享所用藥果,煎造後進上看品,藥果二十立,依定式封進之意,敢啓。傳曰,知道。
又以摠禦營言啓曰,本營騎士將金錫圭·韓復履·吳根善,俱有身病,勢難察任,竝改差,何如?傳曰,允。
又以義禁府言啓曰,前銜內官奉慶夏,嚴刑一次,遠惡地定配,以懲惡習事,承傳啓下矣。奉慶夏,方在京畿交河地云,依例發遣府羅將拿來,何如?傳曰,待待命拿囚。
義禁府啓目粘連,向前柳冀完亦,啓罷雜稅,擅自徵捧,罔念滋弊,無難犯禁,律例莫嚴,重勘焉逭?以此照律,何如?判付啓依允。
領議政沈舜澤箚曰,伏以我東宮邸下,魯論之講,又畢一卷,睿工就將,聖衷嘉悅,凡在日月光下,莫不相告頌祝,況臣職忝于師,慶忭尤倍。迺者天駟上賞,首及於臣,奉旨踧踖,不敢領有。臣於伊日,宣召之下,行步不移,旣未趨賀,而匪分濫典,亦未請收,滿心皇悚,歷日靡屆,玆敢短籲仰瀆。伏乞亟收成旨,毋䙝恩典,以安賤分焉。取進止。批答曰,省箚具悉卿懇。卿其勿辭,安心領受。仍傳曰,此批答,遣史官,傳諭。
上在景福宮。停常參·經筵。
成岐運啓曰,明日常參·經筵,取稟。傳曰,停。
閔啓鎬啓曰,知義禁洪鍾軒,除拜後過三日不爲出肅,依定式推考警責,仍卽牌招察任,何如?傳曰,允。
傳于閔啓鎬曰,奉朝賀金尙鉉疏辭,令二品以上,明日收議。
傳于閔啓鎬曰,明日二品以上收議,以賓廳爲之。
傳于閔啓鎬曰,右副承旨許遞,前望單子入之。
承旨前望單子入之,李希洙落點。
傳于閔啓鎬曰,臺諫竝許遞,今日政差出。
傳于閔啓鎬曰,在外敦寧都正許遞,今日政差出。
傳于閔啓鎬曰,求禮縣監洪埰,內禁將除授。
成岐運啓曰,明日傳香,禮房承旨,當爲齋宿,新除授右副承旨李希洙,卽爲牌招,何如?傳曰,允。
傳〈于〉成岐運曰,發遣吏郞,諸執事淸齋與否,摘奸以來。
閔啓鎬,以吏曹言啓曰,前林川郡守金奎升,誤以仍任回啓,至蒙啓下,臣不勝惶恐。仍任回啓,勿施,何如?傳曰,允。
又以吏曹言啓〈曰〉,丹陽郡守李東爕,扶餘縣監趙鍾善,俱以身病,呈狀乞遞,竝改差,何如?傳曰,允。
又以吏曹言啓曰,成均館直講金榮善,懿寧園守奉官姜,順昌園守奉官安澤,俱以身病,呈狀乞遞,竝改差,何如?傳曰,允。
又以吏曹言啓曰,徽陵參奉申定均,以其身病,呈狀乞遞,改差,何如?傳曰,允。陞六。
傳于閔啓鎬曰,水原判官有闕之代,前望守金奎升除授。
閔啓鎬,以吏曹言啓曰,前郡守金奎升,水原判官除授事,命下矣。以前任林川郡守,方在解由未出中,何以爲之?敢稟。傳曰,勿拘。
有政。吏批,行判書趙康夏牌招不進,參判趙同熙在外未肅拜,參議閔京鎬進,左副承旨成岐運進。以吏批言啓曰,行判書趙康夏牌招不進,參判趙同熙在外未肅拜,小臣獨政未安,何以爲之?敢稟。傳曰,只出緊任。又以吏批言啓曰,廣州府判官,今當差出,而本府以營下劇邑,物重地大,素稱難治,不可不擇差,他道有聲績未準朔守令竝擬,何如?傳曰,允。又以吏批言啓曰,淸州牧判官,今當差出,而本府以營下劇邑,物衆地大,素稱難治,不可不擇差,他道有聲績未準朔守令竝擬,何如?傳曰,允。又以吏批言啓曰,大邱都護府判官,今當差出,而本府以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以李淳翼爲大司憲,以趙命敎爲大司諫,以李聖烈爲執義,以尹起晉爲司諫,以金在鳳·車載弼爲掌令,以權相洛·趙鍾實爲持平,以趙秉健爲獻納,金基鎬·鄭道淳爲正言,朴永斗爲副應敎,鄭基會爲工曹判書,金文鉉爲參判,金宣圭爲敦寧都正,金春熙爲禮曹參議,金文濟爲工曹參議,李東沃爲監察,李吉善爲龍川府使,徐綺輔爲林川郡守,趙奭永爲丹陽郡守,金東敏爲扶餘縣監,鄭峻燮〈爲〉求禮縣監,金商澔爲大靜縣監,朴濟鎭爲崇仁殿參奉,張健翼爲崇靈殿參奉,前都正韓用瑞,前五衛將鄭寅鳳,前監察文應台,以上今加通政,朝官年入十,依法典加資,同知李裕憲今加嘉義,僉知權用國今加嘉善,以上別軍職射放時居首加資事承傳,守奉官金相愉今加通政,朝官年八十,依法典加資。
兵批,判書閔泳煥病,參判曺寅承病,參議南肅熙病,參知張錫裕入直進,同副承旨閔啓鎬進。大護軍李乾夏,護軍吳益泳·尹致聖,副護軍吳炳文·韓用瑞·成大永·閔哲勳·李鉉儀·李翊夏·張厚根·李完夏·吳元默·安寧壽·李珌在·尹吉求·金光鉉,副司直〈李〉莞永·金寅植·徐丙善·李雲翼·金宗鳳·黃熙英·李承載·朴彝陽,副司果金聲圭·李承進·張文燮·韓鳳錫·朴詢周,以上竝單付。
吏批,再政。以金在斗爲同敦寧,張致良爲直講,鄭志喆爲宗廟令,李載敦爲引儀,兪台濬爲禁府都事,金亨湜爲徽陵參奉,李承甲爲引儀,蘇鎭冕爲懿寧園守奉官,金相愉爲順昌園守奉官,宋萬燮爲廣州判官,洪用觀爲淸州判官。
三政。以徐相洛爲刑曹正郞,李京稙爲懿寧園守奉官,趙東淳爲順昌園守奉官,李濟完爲假引儀,李龍和爲大邱判官,洪亮燮爲禮安縣監。
四政。李承獜爲刑曹佐郞,吳錫泳爲錦山郡守,吳學泳爲宗廟令。
五政。以趙明植爲繕工別提,朴健陽爲濟用主簿。
六政。以李悳用爲內務府主事。
七政。以姜敎錫爲尙衣主簿。
閔啓鎬,以禮曹言啓曰,今十一月二十九日冬至朝賀時,大王大妃殿·王大妃殿·中宮殿百官陳賀儀註,直爲書入各殿之意,敢啓。傳曰,知道。
又以統理交涉通商事務衙門言啓曰,釜山港書記官閔泳五,本衙門主事加差下,令該曹口傳下批,何如?傳曰,允。
吏曹口傳政事,交涉衙門主事單閔泳五。
閔啓鎬,以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
義禁府啓目粘連,鐵島僉使柳冀完矣本府議啓內,啓罷雜稅,擅自徵捧,罔念滋弊,無難犯禁,律例莫嚴,重勘焉逭?以此照律,罪杖一百收贖,告身盡行追奪,徒三年定配,私罪。奉敎依允爲旀,功減一等爲良如敎。
奉朝賀金尙鉉疏曰,伏以臣聞宗廟之禮,祖功宗德,稱號甚重,卽百王傳來之鉅典,亦萬世不易之大義也公論也。我朝尤重典禮,恭惟太祖·世祖·宣祖·仁祖·純祖五聖朝廟號之隆,於斯爲盛,蓋曰祖曰宗,節尙則一而功必稱祖,所以別非常也。惟我英宗大王,以不世之主,處極艱之會,廓掃群凶,再奠宗祊,厥享國五十有二年,天德王道,粹然一出於正,三皇·五帝,巍乎其有成功,太虛過雲,已爲數百年之久,而環東土含生之倫,至今有樂利不忘之恩,猗歟,盛哉。幼事仁顯后時方五歲,手擷百種花爲酒以獻,后薨,題其潛邸別舍曰感古堂,以寓追慕之誠。肅廟違豫,左右扶持,皆躬親之,七年如一日。在儲位,屢經危機,色辭不形,應之有道,卒使宮闈之內,和氣藹然,景廟大漸,不脫冠帶,一飯亦一飯,再飯亦再飯。時,賤臣光佐,以嘗藥之任,不設議藥廳,信悖醫李公胤,連試峻攻之劑,王注謂公胤,急用溫劑回陽,光佐執見愈固,竟遭禮陟。王哀毁逾節,事仁元后,雖入耆社,每控手疾趨,備物致養,終始無違。事宣懿后如母后,極其愛敬。遷奉長陵,以舊陵松柏,皆孝廟手植,取其子,手自新播。廟宮之享,必親祼將,陵園之間,殆遍鑾御,此其聖德之本諸孝道也,於戲,其盛矣。辨史誣以伸兩聖,定世室以尊顯宗,創建肇慶之廟,追復端敬之位,此其追先之大節也,於戲,其盛矣。萬東廟旣設,手書扁額以揭之,加築皇壇,竝祀太祖皇帝·毅宗皇帝,每忌辰望拜,著爲定式,此其尊周之義,可以有辭于天下也,於戲,其盛矣。以言乎愛民,則祈穀禱雨之事,輒勞玉祉,蠲徭減租之惠,屢煩丹綸,甯預散廩貯而痛斥鼓鑄,雖多補國用而不許礦採,每守令辭陛,戒以安民,除壓膝之刑,禁刺臂之法,命西曹審擇營將,欽恤之德,洽于民髓,於戲,其盛矣。以言乎節儉,則自御極初,務以大布大帛,移易風俗,壁塗之漫泐者,窓楹剝缺者,黼筵鋪席之渝弊者,經歲不改,紅腐盈溢,留三南大同米之半于邑,戶有可封之俗,官多自愛之人,孝悌興于上,風流篤于下,蔚然若西京盛際,於戲,其盛矣。凡此諸條,悉由於躬行心得,以至夫德崇業廣也,於戲,其至矣盛矣。辛丑建儲已定,不逞之徒,內懷畏忌,鳳輝倡疏,指承肅廟遺意,奉仁元手禮,而謂之愚弄脅迫,又謂之人心疑惑,知景廟有疾無嗣,而謂之顒望螽斯,此諱疾之論所由始,而泰耇奬以赤忠。彼何人斯?其薰一轉爲虎龍之告變,誣獄大起,建儲大臣忠獻公臣金昌集,忠文公臣李頤命,忠翼公臣趙泰采,忠愍公臣李健命,以下竝被慘禍,再轉爲希亮諸賊之猖獗,三轉爲志及·夏徵凶謀,一鏡·虎龍,戮于乙巳,耉·輝等諸賊竝志·夏徵,施逆律於乙亥,希亮等伏誅於戊申,而此則以兵騷亂者也。思晟倡呼於西,重器和應於內,聲勢相連,朝野震駭,王密運神籌,投機制勝,干戈以次悉平,至今徒見山高而水淸,於戲,其盛矣,曷不休哉?古所謂禮樂征伐,自天子出者,必有大力量大勳勞而成之。臣謹按,易云,聰明睿智,神武而不殺。書云,殲厥巨魁,脅從罔治,詩云,相土烈烈,海外有截。是則勘亂闡義之實績,自然有符於三代盛際也。大聖人之德之功,尙闕稱祖之禮,豈不有憾於輿人之情乎,亦豈不有歉於聖上之孝乎?臣犬馬之齒,居然爲八十,癃疾昏眊,尙何敢妥議於國家之大典,而區區愚衷,有不能自已者,玆敢瀝血仰陳。伏乞下臣此章,博詢在廷,斷而行之,則大禮克正,聖孝彌光,太平萬禩,其永無極矣。臣不勝千萬幸甚。臣無任云云。答曰,省疏具悉。惟我英廟,至仁大德,豊功盛烈,於戲,不忘之恩,愈久愈切。今見卿疏,寔出於擧國大同之願,而典禮莫重,當令收議矣。
同知敦寧府事臣尹致聖疏曰,伏以臣於日昨,伏奉除旨,以臣爲同知敦寧府事者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
禮曹參議尹吉求疏曰,伏以臣本生父臣宇善,除拜本曹判書矣。揆以典式,臣固當遞,玆敢忙陳短章,仰瀆崇嚴。伏乞聖明,亟遞臣禮曹參議之銜,以存公格而安私分焉。臣無任云云。省疏具悉。所請依施。
己丑十一月二十七日三更,上御萬慶殿。召對入侍時,參贊官成岐運,檢校直閣趙秉輯,侍讀官兪鎭沃,檢討官宋台憲,假注書朱在賓,記事官玉秉觀,記注官芮成質,各持綱目第十二卷,以次進伏訖。上曰,史官分左右。仍開卷。上曰,上番讀之。鎭沃讀自胡氏曰自古人君,止故得免歸。上曰,釋義。鎭沃釋義訖。上曰,文義奏之。鎭沃曰,胡氏曰能馭人才者,爲治世美談也。若反以柔巽謙屈,施之於甲胄之士,則其驕悍之氣,難可折矣。且以嚴威儼恪,施之於退藏之人,則其廉靖之節,莫可厲矣。是以人君,待遇臣下,當以其禮,使之各得其宜矣。上曰,光武曰,豆粥麥飯之厚意久不報,馮異謝曰,河北之難,巾車之恩不敢忘。君臣之間,勉戒之意,於此可見矣。鎭沃曰,聖敎切當矣。又奏曰,譬國事言之,東決西流,無非自上導之,必勞心於求賢,自有安心於得人之道也。上曰,下番讀之。台憲讀自五月還宮,止囂不聽。上曰,釋義。台憲釋義訖,上曰,文義奏之。台憲曰,帝王之設置守宰,所以分主憂而治百姓也。必久於其職,然後可以考視功能,民受其惠,而光武之時,數昜守宰,視事日淺,無以盡其才,而懼畏擧劾,飾詐希譽,雖欲善治,其可得乎?朱浮以日食之變,由於此,未知其信然,而大抵守令,不可數遷也。上曰,光武雖經大難之後,已承文·景之業,國富而民饒,至于三十而稅一,光武之愛民,推此可知矣。台憲曰,聖敎切當矣。又奏曰,光武之時,天下未盡定,日事征伐,宜其用度之浩繁,而猶能行三十而稅一,其愛民之政,無以加矣。上曰,參贊官讀之。岐運讀自馬援聞隗囂,止雲中郡降。上曰,釋義。岐運釋義訖,上曰,文義奏之。岐運曰,西漢之季,經王莽更始之亂,而民心猶復思漢,光武中興,如因風而呼,不幾年,恢復炎劉之疆土。彼公孫述·隗囂之徒,妄生覬覦,昧於天良,以致兵連禍結,生靈罹害,此乃不知天命,利貪智昏之故也。上曰,西漢之季,亂賊猖獗,而民猶思漢,光武中興,寔由於文·景以來積德累仁,惠澤之入人者深矣。是以凡爲天下國家,重在崇尙德政,垂之久遠也。岐運曰,聖敎切當矣。上曰,閣臣讀之。秉輯讀自芳以事,止迎囂歸冀。上曰,釋義。秉輯釋義訖,上曰,文義奏之。秉輯曰,杜詩之爲政,能盡字牧富庶之績,使一境之民,各得樂其樂而利其利,深仁厚澤,淪肌浹髓,戶祝家頌而久而不忘也。康誥曰如保赤子,其杜詩之謂歟?此所以民比之召信臣,有召父杜母之謠也。守牧,雖一方一州之任,而其係民生休戚,有如是者,可不愼擇其人乎?上曰,漢之興隆,守牧多得賢俊,布置列郡,所以漢代循良,爲歷代所稱也。秉輯曰,聖敎切當矣。上掩卷,仍命史官就座,又命〈退〉。諸臣以次退出。
上在景福宮。停常參·經筵。
藥房提調閔種默,副提調金九鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李命宰啓曰,明日常參·經筵,取稟。傳曰,停。
又啓曰,明日冬至望闕禮,依例爲之之意,敢啓。傳曰,允。
又啓曰,右副承旨李希洙,時在黃海道海州地,斯速乘馹上來事,下諭,何如?傳曰,許遞,前望單子入之。
傳于成岐運曰,傳香承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于成岐運曰,箕子陵補築修改時監董道臣閔泳駿,熟馬一匹賜給。
賓廳收議,領議政臣沈舜澤以爲,自古宗廟之禮,有經有常,祖功宗德,初無等差,而蓋因其所遇之會而異其稱,所以徵信萬世也。我英宗大王,以上聖之姿,纘列祖之緖,精一執中,久道化成,聖神文武,孝敬勤儉之至善大業,由百世等百世,未有盛焉,而惟其尊周之義,戡亂之烈,至今照人耳目,萬億年無疆之休,實基於此,此國人所以歷世雖久,於戲,不忘者也。今此耆臣疏請,卽擧國大同之論,而聖衷興感,詢玆盈廷,典禮莫謹,宜其難愼。然我家自有舊章,惟在上裁,使典章儀文之聞,務歸允當焉。行判中樞府事臣金弘集以爲,惟我英宗大王,功光祖宗,德冒區宇,敬天愛民,建其有極,戡亂則國勢永鞏,闡義則大訓昭垂,五十載巍勳宏烈,斯爲盛矣。蓋祖功宗德,尊尙則一,而特以所遇之會而異其稱,今此廟號,稱祖之論,寔出於崇報之義也。仰惟遹追之宸孝,若稽已行之邦典,孰不欽頌攢祝,而宗廟之禮,至嚴至重,有非臣愚所敢妄議,伏願博詢而裁之。行判中樞府事臣金炳始以爲,恭惟我英宗大王,五紀至治,三代媲隆,巍蕩乎無能名焉,而戡成武烈,誕敷文敎,豐功盛德,猗歟莫尙,於戲,不忘之思,愈久愈切。夫祖功宗德,百王不易之規也。廟號追隆,允合邦禮,愈光聖孝,而莫重典禮,以臣謏陋,不敢質對,伏願博采而廣詢焉。右議政臣趙秉世以爲,因耆臣疏請,以英宗廟號稱祖事,伏承收議之命矣。恭惟我英宗大王,五紀巍蕩之治,武以戡定,文以誕敷,猗歟烈光,以啓我邦家萬億年丕丕基,此詩所謂於戲前王不忘也。今玆廟號追隆,允合崇報,而典禮莫重,不敢質對,伏願廣收盈廷之論而裁行焉。行知中樞府事臣金在顯以爲,宗廟之禮,功曰祖,德曰宗猗我英宗大王五十年治平,德己尊於爲宗,功尤合於稱祖,廟號加隆,實備崇報之義。今日詢議,允愜大同之情,亦有光於尊尊親親之聖孝,以臣耄昏,不敢忘〈妄〉質於莫重之典,惟願博採而裁處焉。行知中樞府事臣尹滋悳以爲,恭惟我英宗大王,聖神文武,久道化成,豐功嵬烈,史不勝書。夫廟號之祖有功,常經也。顧今擧國臣民,以於戲之思,有大同之願,而耆臣陳請,乃詢在廷,亶以禮典之甚重也。臣無容他見,伏願上裁云。行知中樞府事臣鄭範朝以爲,祖功宗德,古今之常經也。恭惟我英宗大王,五紀久道化成之治,卓越百王,比隆三代,盛德大業,巍功偉烈,光古裕後,史不勝書,而於戲,百世之不忘者也。今此耆臣之疏請稱祖,實出於大同之情,而典禮莫重,伏惟上裁焉。督辦內務府事臣沈履澤以爲,猗我英宗大王,盛德巍烈,百世不忘,而今玆廟號追隆之請,寔出擧國同聲之論,則其在祖功之禮,臣無容他見矣。統禦使臣閔應植以爲,恭惟英宗大王,聖德神功,至今有於戲之思。今此廟號追隆之論,寔是擧國大同之願,臣無容更議云。行上護軍臣洪祐昌以爲,惟我英廟,臨御五紀,戡亂闡義,嵬勳盛烈,史不勝書,而今此耆臣疏奏稱祖之典,允協擧國大同之籲,臣無容他見,伏惟上裁焉。行吏曹判書臣趙康夏以爲,祖功宗德,古今不易之典憲,惟我英宗大王,臨御五十二年,文而敷敎,武而定略,麟經昭揭,民彝不墜,誠有辭乎百世,追隆廟號,允合邦禮,臣愚於此,無容他見,伏願上裁焉。行大護軍臣金壽鉉以爲,恭惟我英宗大王,以盛德至善,戡亂闡義,豐功巍烈,沒世不忘,廟號稱祖,允叶彝典,臣無容更陳云。兵曹判書臣閔泳煥以爲,祖功宗德,廟禮莫謹,而以我英宗大王盛德巍勳,追隆廟號,彌光崇報之聖孝,庸答顒望之群情,在禮當然,伏俟上裁云。漢城判尹臣李承五以爲,猗我英宗大王,化成五紀,澤流萬世,聖德旣隆,神功尤大,而廟號稱祖,尙欠未遑,今於博詢之下,自有大同之論。惟願亟擧彝典,以光聖孝,以愜輿情焉。協辦內務府事臣金聲根以爲,於惟我英廟,聖神文武,巍功大德,建諸天地,於戲,不忘。今此典禮之請,乃擧國上下之同情,百世不易之公議也。斷自宸衷,式克行之,則篤前烈副輿忱,而尤有光於聖孝矣。行大護軍臣朴齊寬以爲,竊惟英宗大王廟號稱祖之禮,卽我列聖朝未遑之典也。今此上卿之疏擧,允合大同之公議,臣無容更達矣。行大護軍臣李敎獻以爲,莫重莫嚴之典禮,以臣膚淺之見,何敢質對?惟願博詢而裁處焉。戶曹判書閔泳商以爲,猗我英宗大王,豐功盛德,百世不忘。幸今廟號崇祖之請,允協輿情,同聲之論,其在祖功之儀,臣無容更議云。協辦內務府事臣李鍾健以爲,伏惟我英宗大王,文定武戡,功巍德崇,今此廟號尊祖之義,實是擧國大同之論,以臣膚見,無容更議云。行大護軍臣任商準以爲,莫嚴典禮,以臣膚淺之見,何敢質對?惟願博詢而裁處焉。行大護軍臣洪鍾軒以爲,惟我英宗大王,駿德鴻烈,百世不忘,而今玆廟號追隆之禮,廷論大同,伏俟上裁云。工曹判書臣鄭基會,恭惟我英宗大王,盛德大業,久道化成,豐功丕烈,史不勝書,巍乎蕩蕩,式至今休。廟號稱祖,允愜輿情,僉議詢同,臣無他見云。督辦交涉通商事務臣閔種默以爲,猗我英宗大王,盛德豐功,史不勝書。稱祖稱宗,雖無間於崇報之功之烈,益有光於顯揚,國論廷詢,偕底大同,臣無容他見云。行大護軍臣洪澈周以爲,祖有功,宗有德,古今之彝典也。惟我英宗大王,以堯·舜聖,兼文·武烈,五紀之嵬勳難名,百世之追思兪深。廟號加隆,廷議攸同,臣無容他見,伏惟上裁焉。行大護軍臣金晩植以爲,猗我英宗大王,巍功大德,卓冠百王,史不勝書。今玆追隆之論,允合大同之願,臣無容更議,伏惟上裁云。左參贊臣趙秉鎬以爲,猗我英宗大王,文敎武烈,萬世永賴,於戲,不忘,式至于今,此廟號追隆之論,允愜擧國大同之情,伏惟上裁云。行大護軍臣李奎奭以爲,恭惟我英廟聖德功烈,百世不忘,廟號稱尊,允愜大同之情矣,臣無他見云。行大護軍臣鄭海崙以爲,猗我英宗大王,峻德巍勳,史不勝書,〈治〉鞏洪基,周文之行仁政,戡定湖醜,虞舜之格頑苗。今玆廟號稱祖之請,實是廷臣共公之論,以臣愚昧,安有他見矣?禮曹判書臣尹宇善以爲,恭惟我英宗大王,戡亂致治之巍勳丕烈,於戲,不能忘,而今玆廟號追隆之議,允叶祖功之義,聖孝彌光,廷論詢同,如臣愚昧,無容他見矣。行大護軍臣李奎顔以爲,恭惟英廟仁德功烈,百世不忘,廟號加隆,臣無容他見云。協辦內務府事臣韓章錫以爲,伏以祖有功而宗有德,寔七廟崇報之晠禮,而百王世守之彝典也。恭惟我英宗大王,應有爲之運,建無競之烈,神武克戡亂略,大義昭垂宏業,誕撫五十二年重熙之化,薄海遺黎,商切於戲不忘之思。今此耆臣追闡之議,允叶擧國大同之論,廷詢攸及,豈容他見,而廟號加隆,典禮至重,非臣膚淺所敢質對,伏惟上裁云。行大護軍臣李元會以爲,恭惟英廟仁德功烈,百世不忘,廟號加隆,臣無容他見云。右參贊臣徐相雨以爲,祖功宗德,古史可稽,亦國朝已行之禮也。猗我英廟,文德武功,史不勝書。今玆奉朝賀之疏,卽出擧國大同之情,則臣無贅達矣。行大護軍臣南廷益,猗我英宗大王,道冠百王,化成五紀,德業旣隆,功烈尤盛,廟號稱祖,允協禮典。博詢之下,臣無容更議,惟願上裁云。刑曹判書臣韓圭卨以爲,洪惟我英宗大王,戡亂奠基,仁孝勤儉。今此祖功之議,實是擧國大同之論,以臣膚淺之見,無容更議云。行大護軍臣金永哲以爲,恭惟我英宗大王之久道化成,文致武定,以德則雖尊於爲宗,其功焉益彰於稱祖。今玆廟號之加隆,實叶大同之公議,如臣愚淺,無容他見,惟願上裁云。行大護軍臣白南益以爲,恭惟英宗大王,仁德功烈,百世不忘,廟號加隆,臣無容他見云。知宗正卿府事臣李珪永以爲,恭惟英廟,姿挺上聖,治躋久道,至德嵬功,迥出百王,文謨武烈,永賴萬世。廟號加隆,益有光於崇報,臣無容他見云。行大護軍臣李泰鉉以爲,恭惟英廟,仁德功烈,百世不忘,廟號加隆,臣無容他見云。廣州留守臣閔泳韶以爲,洪惟我英宗大王,義尊春秋,戡定禍亂,克儉克仁,五紀治平,至德豐烈,百世不忘,固無間於稱宗稱祖。今玆耆臣祖功之議,允叶擧國同聲之願,臣何敢贅陳膚淺之見乎云。行大護軍臣趙秉轍以爲,恭惟我英宗大王盛德嵬勳,史冊所罕,而追隆廟號,自有舊章,俯詢之下,臣無容他見矣。行大護軍臣李乾夏以爲,恭惟我英宗大王宏業駿烈,文安武靖,誕啓熙運之重光,實有盛德之難諼。今玆廟號加隆之論,允合祖功宗德之義,亟擧盛典,在禮當然,臣無容他見云。戶曹參判臣朴容大以爲,猗我英宗大王,聖神文武,五紀之巍勳莫尙,百姓之追思愈深。廟號加隆,允合祖功之義,廷議攸同,臣無容他見云。行護軍臣申獻求以爲,恭惟我英宗大王,久道成化,至德莫尙,戡難闡義,休烈丕彰,顯稱祖功,加隆廟號,允合於彝典,尤光於聖孝。今承博詢之命,自有大同之論,伏願上裁云。刑曹參判鄭夏源以爲,洪惟我英宗大王,臨御五十有二載,至德則民無能名,宏烈則史不勝書。宗而未盡摹畫,祖而允合顯揚,其在於戲之思,可見僉同之議,顧臣膚淺,無容贅陳矣。工曹參判臣金文鉉以爲,恭惟我英宗大王,享國五紀,戡亂闡義,豐功盛烈,卓冠百王。廟號稱祖,允愜群情,事係典禮,臣無容更陳云。行護軍臣尹成鎭以爲,伏以廟號之曰祖曰宗,卽有功有德之稱,而德至所之,功亦其有,故猗我英宗大王五十載久道之化,兼有帝堯之勳,武王之烈,則今此追稱之典,寔出大同之論,以臣膚淺,無有他見云。行護軍臣兪晩源以爲,今此耆臣疏請,卽國家未遑之典,臣民大同之論,臣無容他見矣。禮曹參判臣洪淳馨,猗我英宗大王,文敎武烈,萬世永賴。今此廟號加隆,允協輿情,臣無容他議。行護軍臣金奭鎭,惟我英宗大王,戡亂致治,盛德丕烈,萬世永有,式至今休。今此廟號追隆之節,擧國大同之議,廷詢之下,臣無容更達。協辦交涉通商事務臣姜文馨,恭惟我英宗大王,豐功盛烈,實合稱祖之典。今玆加隆之論,卽是大同之願,臣無容他見云。行護軍臣李應夏以爲,祖功宗德,古之彝典也。恭惟我英宗大王,治平五十餘年,盛德嵬烈,允合稱祖之禮,耆臣疏請,輿情攸同,臣無容他見云。護軍臣徐衍淳以爲,恭惟英宗大王,仁德功烈,百世不忘。廟號加隆,允協輿情,臣無容他見云。行都承旨臣金九鉉以爲,猗我英宗大王,治隆五紀,德冠百王,嵬勳盛烈,於乎不忘,廟號崇報,允叶彝典。今此耆臣疏請,寔是擧國同聲之籲,臣無容贅見云。行護軍臣金綺秀以爲,恭惟英廟廟號加隆,大同之見,大同之論,臣無容更議云。行護軍臣吳益泳以爲,惟我英宗大王,丕烈休謨,萬世永賴。今此上卿疏請,允合大同之議,臣無容更達云。行護軍臣李容元以爲,今此耆臣之疏,卽由來大同之論,臣無容他見云。協辦內務府事臣李源逸以爲,猗我英宗大王祖功宗德,有辭乎百世,追隆廟號,允合邦禮。以臣愚見,無容更議,伏願上裁焉。開城留守臣趙秉稷以爲,惟我英宗大王,盛德豐功,蕩無能名,有百世於戲不忘之思,闡揚徽典,寔出大同之願,臣無容他見云。行護軍臣南廷哲以爲,惟我英宗大王,五紀光御,文致太平,武定禍亂,闡義理於春秋,奠宗社於盤泰,盛德神功,史不勝書,於乎不忘之思,彌久彌深。稽之國典,參諸輿論,廟號加隆,允合大同,伏願博詢而聖裁焉。行護軍臣沈宜弘以爲,恭惟英宗大王,仁德功烈,百世不忘,廟號加隆,臣無容他見云。行左承旨臣李命宰以爲,猗我英宗大王,聖神文武,久道化成,五紀之嵬勳莫尙,百世之追思冞深。今玆廟號加隆之論,允協擧國大同之願,而典禮至重,惟望博詢而裁處焉。交涉通商事務臣朴周陽以爲,有功曰祖,自有彝典。今玆耆疏廷議,擧切大同之情,臣無容他見矣。行護軍臣金宗漢以爲,猗我英宗大王,敷文戡武,休有烈光,於戲,不忘,百世如一日。今此廟號追隆之禮,國論廷詢,偕底大同,臣於是,無容他見矣。行輔德臣閔正植以爲,惟我英廟,尊春秋而義理彌光,戡禍亂而宗社再安,晟德嵬烈,百世不忘。今此廟號加隆之請,允叶擧國大同之情,伏願博採而上裁焉。豊善君臣趙東萬以爲,惟我英宗大王,嵬勳盛烈,卓越百王。今此追闡之請,實合崇報之典,臣無容他見云。吏曹參判臣趙同熙以爲,惟我英宗大王,五紀治平,戡亂闡義,嵬乎其有成功,大聖人豐切盛德,以祖功宗德之義,允合祖稱。耆臣今日之言,卽擧國公共之論,臣無容他見矣。左尹臣金商圭以爲,惟我英宗大王,盛德大業,卓越百王,闡義戡亂之豐功丕烈,當有揄揚崇報之典,廷詢之下,臣無容他見矣。行護軍臣趙秉弼以爲,祖功宗德,卽帝王之成典也。恭惟我英宗大王,五紀治平,豐功嵬烈,史不勝書。今此廟號稱祖之請,出於擧國大同之情,詢玆在廷,允合邦禮,臣無容他見矣。親軍統衛營兵房臣洪圭以爲,恭惟英宗大王,仁德盛烈,百世不忘,廟號加隆,臣無容他見云。行護軍臣金完秀以爲,猗我英宗大王,盛德嵬烈,百世不能忘,而今此廟號改稱之請,而是擧國同聲之論,臣無容他見矣。行護軍臣嚴世永以爲,宗有德祖有功,宗廟之典禮也。猗我英宗大王,五十年治平,式至今休,德無能名,功加萬世。今此由宗尊祖之論,卽擧國臣民於乎不忘之思,臣無容更達矣。行護軍臣李起鎬以爲,祖功宗德,有國之典禮也。猗我英宗大王,文戡武定,豐功嵬烈,永有辭於萬歲。今此由宗尊祖,實擧國臣民大同之議,臣無容更達矣。行護軍臣權膺善以爲,宗有德祖有功,宗廟之典禮也。猗我英宗大王,五十年治平,式至今休,德無能名,功加萬世。今此由宗尊祖之論,而卽擧國臣民於戲不忘之思,臣無容更達矣,敢啓,答曰,今見廷議,一辭無異,可知輿情之大同。廟號儀節,設都監擧行。
傳于成岐運曰,莫重典禮,宜備文兼,大提學未差之代,今日會圈。
李命宰啓曰,文衡會圈事,命下矣。時原任大臣·前大提學·政府西壁·六卿·判尹,卽爲命招,使之會圈,何如?傳曰,允。
賓廳啓曰,大提學圈點以入,而前大提學韓章錫,嫌不自書其名,依前例添書圈點之意,敢啓。傳曰,知道。
大提學圈點,七點金尙鉉·尹滋悳·金永壽,六點韓章錫。
李命宰啓曰,時·原任大臣率禮堂,來詣請對矣。傳曰,入侍。
又啓曰,廟號儀節,設都監擧行事,命下矣。政官牌招開政,都監堂·郞差出,何如?傳曰,允。
追上尊號都監堂·郞差出事,命下矣。政官牌招開政,何如?傳曰,允。
傳于李命宰曰,時原任大臣,率禮堂,明日來待。
傳于成岐運曰,在外同敦寧·敦寧都正許遞,今日政差出。
李命宰啓曰,副提學,今當差出,而擬望之人乏少,外任竝擬,何如?傳曰,允。
吏批,行判書趙康夏進,參判趙同熙未肅拜,參議閔京鎬進,行左承旨李命宰進。以閔泳達爲副提學,劉龍孫爲同敦寧,鄭寅興爲敦寧都正,曺寅承爲同義禁,金明輝爲監察,洪鍾亨爲典設主簿,成命鎬爲禁府都事,宋憲範爲徽陵參奉,兪鎭雨爲懿寧園守奉官,林晸基爲順昌園守奉官,吳羲善爲龍川府使。廟號都監追上尊號都監都提調趙秉世,提調三單閔泳商·鄭基會·尹宇善,郞廳六單任箕常·徐雲輔·金悳鎭·尹濬·具用喜·沈性澤,弘文館大提學單韓章錫,藝文館大提學單韓章錫,知成均單韓章錫。
兵批,判書閔泳煥病,參判曺寅承病,參議南肅熙病,參知張錫裕入直進,左副承旨成岐運進。宣沙浦僉使吳聖學,朴完基爲鷺梁別將,護軍金九鉉·金在斗,副護軍李希洙·金宅圭。
吏批,再政。以洪鍾大爲戶曹參議,姜敎錫爲濟用主簿,諸葛炯爲懿寧園守奉官,分敎官單韓萬容。
傳于李命宰曰,都承旨許遞,前望單子入之。
承旨前望單子入之,閔正植落點。
承旨前望單子入之,鄭寅昇添書落點。
兵曹口傳政事,摠禦營騎士將單李右鉉·吳鼎善·南順元·李敏善。
成岐運,以侍講院言啓曰,行兼輔德趙同熙,除拜同義禁矣。宮官例不得兼帶刑獄之官,行兼輔德趙同熙所帶金吾之任,今姑許遞,何如?傳曰,允。
又以義禁府言啓曰,時囚罪人柳冀完,杖一百徒三年定配,照律公事判府內,依允,功減一等事,命下矣。柳冀完,杖一百徒三年,功減一等,杖九十收贖,告身盡行追奪,江原道原州牧丹邱驛徒二年半定配,而以議啓內辭意具罪目,依例發遣府書吏,押送配所,何如?傳曰,允。
又以義禁府言啓曰,靈巖郡守申泓均,長興府使閔致駿,海南縣監金聖澤,羅州牧使金奎軾,泰仁縣監趙性憙,臨陂縣令權錫耆,令該府竝拿問處之事,傳旨啓下矣。申泓均·閔致駿·金聖澤·金奎軾·權錫耆等,俱在任所,趙性憙,以木川縣監,時在任所云,依例發遣府書吏羅將,竝拿來,何如?傳曰,待待命拿囚。
又以刑曹言啓曰,黃海監司吳俊泳啓本中瑞興府到配罪人宋貞基,谷山府到配罪人鄭春成,黃州牧到配罪人徐德潤,忠淸監司李憲稙啓本中報恩郡到配罪人池珉植,溫陽郡到配罪人金完根,懷仁縣到配罪人黃昌淵,鎭川縣到配罪人李周華,江原監司鄭泰好啓本〈中〉鐵原府到配罪人金龍震,狼川縣到配罪人李噲乭等,放字書下矣。謹依書下,竝卽放送事,分付各該道臣之意,敢啓。傳曰,知道。
己丑十一月二十八日三更,上御萬慶殿。時原任大臣率禮堂入侍時,行左承旨李命宰,假注書朴用柱,記注官芮成質,記注官白時淳,判府事金弘集,判府事金炳始,右議政趙秉世,禮曹判書尹宇善,參判洪淳馨,以次進伏訖。上曰,史官分左右。仍命大臣進前。弘集進前奏曰,近日日氣甚寒,聖體,若何?上曰,一樣矣。弘集曰,寢睡·水刺之節,何如?上曰,一樣矣。弘集曰,大王大妃殿氣候,何如?上曰,一樣矣。弘集曰,王大妃殿氣候,何如?上曰,一樣矣。弘集曰,中宮殿氣候,何如?上曰,安順矣。弘集曰,世子宮氣候,何如?上曰,平順矣。弘集曰,世子嬪宮氣候,何如?上曰,平順矣。弘集曰,英宗大王廟號追隆,莫重之典禮也。咸造在廷,詢謀同聲,而都監設行,已有成命矣。洪惟我英宗大王,文謨武烈,卓冠百王,五十二載之間,命討敍秩,史不勝書,於戲,不忘之思,愈久愈切。今幸大論斯發,晠典將擧,上以有光於聖孝,下以允叶於輿情,臣等不任懽忭欽頌之至。炳始曰,惟我英宗大王,文以敷敎,武以戡亂,豐功盛烈,巍蕩莫名,邦基永鞏,式至于今日休矣。乃玆廟號追隆,寔百王不易之典,擧國大同之願,而廷議歸一,晠禮誕擧,尤有光於遹追之聖孝,臣等無任欽仰讚頌之忱。秉世曰,以我英宗大王豐功偉烈,尙闕祖功之禮,爲數百年未遑之事,公議齎鬱。今日詢問,廷論攸同,克擧彝章,追隆廟號,上以聖孝彌光,下以輿情胥悅,不勝慶幸矣。上曰,我英考治隆五紀,德冠百王,文謨武烈,史不勝書,百世於戲之思,愈久愈切。今見卿等之議,廟號追隆,允協輿情,而予小子,尤切感慕之忱矣。又敎曰,有功則稱祖,乃是不易之典,而今日追闡,尙云晩矣。炳始曰,誠如聖敎矣。弘集曰,今玆追闡,允合繼述之義也。秉世曰,臣,謹考邦禮,廟號諡號,曾有改定之例,今當改爲議定,而議號日子,令該曹擇吉擧行,何如?上曰,依爲之。出擧條已行之例,果然矣。弘集曰,右相所奏,當有博考,而諡是象行二字,改之爲宜。至於廟號,則英字固已盡善盡美,更無以加矣。上曰,英字,實備文武之義,果無以加矣。況英字,乃平日遺意也。弘集曰,聖敎誠然矣。廟號之符合遺意,實非偶也。廟號都監·追上尊號都監,合設都監郞廳兼行事。出榻敎英宗大王廟號諡號,更爲議定,令該曹擇日擧行事。出榻敎上曰,廟號將加隆矣。追上顯冊,形容聖德之萬一,允合彝典,而亦我家已行之禮也。弘集曰,惟我英廟之功之德,雖已屢膺徽稱,而尙有形容未盡者。今於廟號追隆之日,又上顯冊,則聖孝冞彰,尤切欽仰而已。炳始曰,玉牒金泥,載揚休烈,尤有光於追闡之義,秪切懽頌萬萬。秉世曰,旣上加隆之廟號,仍擧揚徽之丕典,盡善盡美,無任攢祝矣。上曰,英宗大王·貞聖王后·貞純王后,當追上尊號矣。設都監擧行,議號日子,令儀曹擇入。秉世曰,追上尊號都監設行事有命矣。與廟號都監合設乎,各設乎?上曰,合設擧行,可矣。傳曰,都監稱號,以廟號都監爲之。宇善曰,諸般儀節,筵退後,謹當以草記稟定矣。上曰,依爲之。出擧條弘集曰,領相,以脚部不仁之症,今日雖來詣賓廳,而未得登筵矣。上曰,不至甚苦乎?弘集曰,幾日間,似難行步矣。上曰,大臣就座。命宰奏曰,議號事,命下矣。副提學未差之代,今日政差出,何如?上曰,依爲之。出擧條副提學未差之代,今日政差出事。出榻敎上曰,史官就座。仍命大臣先退,又命退。諸臣以次退出。
上在景福宮。停常參·經筵。
大殿·大王大妃殿·王大妃殿·中宮殿,內務府·內閣·政院·玉堂·銓郞·朝廷二品以上·六曹堂上冬至單子問安。答曰,知道。世子宮·世子嬪宮,內務府·內閣·政院·玉堂·銓郞·春桂坊·朝廷二品以上·六曹堂上冬至單子問安。答曰,知道。
李命宰啓曰,明日常參·經筵,取稟。傳曰,停。
傳于李命宰曰,傳香承旨馳詣宗廟·景慕宮,奉審摘奸以來。
吏曹,兼輔德單閔正植。
傳于閔正植曰,知敦寧許遞,前望單子入之。
知敦寧前望單子入之,鄭基會落點。
傳于閔正植曰,工曹判書有闕之代,前望單子入之。
工曹判書前望單子入之,金益容落點。
傳于鄭寅昇曰,原任文學閔啓鎬,檢校差下。
傳于鄭寅昇曰,說書吳正根,檢校差下。
傳于閔正植曰,說書有闕之代,前望單子入之。
鄭寅昇啓曰,時·原任大臣率禮堂,依下敎來待矣。傳曰,入侍。
說書前望單子入之,朴箕陽落點。
鄭寅昇啓曰,新除授說書朴箕陽,政官牌招開政,下批,何如?傳曰,允。
傳于鄭寅昇曰,在外同敦寧·敦寧都正許遞,今日政差出。
傳于鄭寅昇曰,呈告知經筵·知義禁·知春秋許遞,今日政差下。
傳于閔正植曰,都承旨·春桂坊,一體入侍。
傳于閔正植曰,東宮上疏批答,都承旨持傳。
閔正植啓曰,時·原任大臣率禮堂,來詣請對矣。傳曰,入侍。
傳于鄭寅昇曰,加上尊號都監都提調,領議政爲之。
傳于鄭寅昇曰,追上尊號議號,亦於來月初五日,竝爲定行。
鄭寅昇,以吏曹言啓曰,新除授龍川府使李吉善,以其身病,呈狀乞遞,改差,何如?傳曰,允。
又以吏曹言啓曰,懿寧園守奉官李京稙,順昌園守奉官趙東淳,俱以身病,呈狀乞遞,竝改差,何如?傳曰,允。
又以吏曹言啓曰,懿寧園守奉官諸葛炯,以其身病,呈狀乞遞,改差,何如?傳曰,允。
又以吏曹言啓曰,龍川府使吳羲善,以其身病,呈狀乞遞,改差,何如?傳曰,允。
有政。吏批,行判書趙康夏進,參判趙同熙牌招不進,參議閔京鎬進,同副承旨鄭寅昇進。以徐正淳爲同敦寧,申仁模爲敦寧都正,南廷益爲知經筵,尹宇善爲知義禁,韓章錫爲知春秋,李康錫爲監察,鄭鍈爲禁府都事,鄭益濟爲懿寧園守奉官,李東欽爲龍川府使,弘文正字兼說書單朴箕陽,加上尊號都監都提調單領議政沈舜澤,提調三單閔泳商·金益容·尹宇善,郞廳五單徐雲輔·崔秉煜·朴敎陽·沈性澤·黃哲淵,兼華寧殿令單金圭升,分敎官單楊元相。
兵批,判書閔泳煥病,參判曺寅承病,參議南肅熙病,參知張錫裕入直進,右副承旨閔啓鎬進。同知加設單印應元,僉知加設三單金有聲·金原律·金命遜,大護軍李玄翼,護軍劉龍孫,副護軍鄭寅興,副司正吳正根,副司勇鄭宜慶·金靈三,以上竝單付,內禁將單洪埰今加折衝除授事承傳。
吏批,再政。以崔煥南爲懿寧園守奉官。
三政。懿寧園守奉官李喜鵬·李鴻仁·尹榮升,分監役李洛周·鄭寅喆,已上今加通政,朝官年八十加資。
鄭寅昇,以議政府言啓曰,新除授平安監司閔丙奭,以前任江華留守,勢將先爲交龜後,方赴西藩矣。使之替符於兼留守處,何如?傳曰,沁都·畿沿海防,所重迥別,新留守上來交龜,其間箕營公務,假都事替行事,分付。
又以議政府言啓曰,頃因京畿災結再請狀啓,前劃外三百結加劃之意,覆啓行會矣。卽見該道臣趙東冕狀啓,則復陳農形歉荒之狀,見減災二千六百二十九結五十三負一束,特許準劃事,更令廟堂稟處矣。兩度加劃,非不優多,而道臣苦懇,至於三啓,民隱攸係,終難俵排而然矣。限二百結更劃,使之卽速均派,何如?傳曰,允。
又以議政府言啓曰,頃因湖西年分狀啓,事目災一百五十結外,不足災一千二百結加劃之意,覆啓行會矣。卽見該道臣李憲稙狀啓,則復陳農形失稔之狀,仍請見減災二千七百九十七結二十九負五束,特許準劃事,更令廟堂稟處矣。今年年形,縱有優遜之或錯,統以論之,非歉伊豐,前劃不無酌量,道啓如是申請,三百結,更爲加劃,使之斯速排俵後登聞,何如?傳曰,允。
又以議政府言啓曰,卽見黃海監司吳俊泳災實分等狀啓,則海州等六邑,寘之尤甚,康翎等十二邑,寘之之次,瑞興等五邑,寘之稍實,事目災一百五十結外,不足災五千四百五十四結四十三負,特許準劃,後錄諸條,竝請令廟堂稟旨分付矣。其一,還摠小米,限折半,以相當穀代捧,待明秋還作本色事也。其一,親軍營結作米,以錢上納事也。其一,海州·平山·鳳山司饔院納保米,白川掌樂院納保米,依已例,每各二兩式上納事也。其一,延安等五邑均廳免稅米太,以原詳定執上納事也。其一,推奴徵債,限明秋防塞事也。其一,尤甚邑,限明秋勿定配所事也。始切雲霓之望,終被雨澤之均,枯萎之種,皆就勃興,瘠确之農,亦得碩茂。設有如干爲損,旣非全省攸同,所請之災,甚涉夥然。事自外畓災一千四百結,田災一百結劃下,使之斯速俵頒分等,與附條竝依施。至若結作米,係是莫重軍需,目今事勢尤難,許代以本色收納事,分付,何如?傳曰,允。
又以議政府言啓曰,卽見黃海監司吳俊泳所報,則備陳文化·松禾兩邑川浦白徵之弊,仍請文化縣田畓虛結五百二十五結六十一負八束,松禾縣虛結二百四十結,特爲永減事也。浦落川覆,若是的確,則窮蔀白徵,實所不忍,而浦落之泥生,川覆之還起,亦常理也,寧有一陳而不墾者乎?且以文化言之,如斗之局,虛結何如是夥然也?只以四百結,限三年特許蠲稅。松禾縣則川覆之外,多被礦採之害,事關幽隱,尤所矜恤,虛結二百四十結,限五年蠲稅,期於趁限復摠之意,分付,何如?傳曰,允。
又以議政府言啓曰,卽見全羅監司金奎弘災實分等狀啓,則臨陂等十七邑鎭,寘之尤甚,咸悅等二十四邑鎭,寘之之次,茂朱等十七邑鎭,寘之稍實,事目災二百結及靈光等,限年減稅條一千九百十八結七十八負四束外,不足災四萬三千一百二十一結七十負三束,特許準劃,後錄諸條,竝請令廟堂稟旨分付矣。今夏暵乾,諸路通患,而膏澤之均洽,莫本道若,蓋因昨年大歉,不無戶空地陳之歎矣。縱難期雍兗之熟,亦各有滕薛之長,似此康年,所請災摠,實非始料攸到,事目外限七千結劃下,俾卽精實俵排,而狀本中,昨年川浦沙〈覆〉,何至於近六千結之多乎?此一款,更勿擧論於年分修啓。所謂舊災之一陳無起,莫可移易者,何也?自來秋另飭査櫛,期於還起分等,宜存斟量依施。其一,親軍營砲保三分一代錢,兵曹各營折半代錢,各司各衙門,竝純錢代納事也。綿農設有被損,旣非全省同然,則以今枵竭之勢,尤難擧議,而民情所關,不容不恤,依嶺·湖已施之例,兵曹各營五分一,各司純錢代納,砲保事體有別,寘之。其一,京外所納箭竹,尤甚邑折半,之次邑三分一蠲減事也。此亦省弊之政,尤甚邑折半,之次邑三分一,許令蠲稅。其一,尤甚邑,勿定配所事也。其一,推奴徵債,限明秋防塞事也。兩條俱係便民,依狀辭施行,何如?傳曰,允。
又以奎章閣言啓曰,明日卽寶賢堂朔奉審日次,臣進詣擧行之意,敢啓。傳曰,知道。
又以侍講院言啓曰,原任文學閔啓鎬,檢〈校〉差下事,命下矣。卽爲牌招察任,何如?傳曰,允。
又以侍講院言啓曰,說書吳正根,檢校差下事,命下矣。卽爲牌招察任,何如?傳曰,允。
又以禮曹言啓曰,英宗大王廟號諡號,更爲議定,令該曹擇日擧行事,伏承聖敎矣。令日官金東萬推擇,則來十二月初五日爲吉云,以此日定行乎?敢稟。傳曰,以此日定行。
又以禮曹言啓曰,英宗大王·貞聖王后·貞純王后追上尊號議號日子,令儀曹擇入事,伏承聖敎矣。令日官金東萬推擇,則來十二月初十日爲吉云,以此日定行乎?敢稟。傳曰,以此日定行。
又以禮曹言啓曰,今此冬至諸道所封箋文中,驪州牧使閔炯植,南陽府使閔泳綺,寧邊府使李根澔,俱以應封官兼別軍職,各爲封進,豊德府使趙羲淵,草溪郡守申,陽德縣監尹龍大,雖非應封官,俱以別軍職封進矣。一體看審捧入之意,敢啓。傳曰,知道。
閔啓鎬,以摠禦營言啓曰,本營騎士將吳鼎善,前任忠州營將,李右鉉,前任穩城府使,南順元,前任訓戎僉使,俱在任所矣。領軍之職,久曠可悶,竝改差,何如?傳曰,允。
王世子臣誠惶誠恐頓首頓首謹百拜上言于統天隆運肇極敦倫正聖光義明功大德主上殿下,伏以臣不敢怙恃鞠育之恩,輒有所陳請,亦由若有之恒性,乃與人同有不容自已者焉。竊以有其德,必得其名,自昔聖哲不易之規也,遇是慶,必擧是禮,亦我祖宗相傳之法也。臣忝承儲貳,蒙被父王母妃兩聖殿下止慈至愛,年踰志學,若嬰在懷,訓必義方,以身先敎,人孰不有恩勤顧復之私於父母,而臣以爲惟臣一人而已。臣誠愚鹵,固何可窺測天地之高厚,而亦自有親灸而觀感者。恭惟我聖上,至仁大德,聖神文武,治敎侔擬三代,功烈卓冠百王,鞏基繫于苞桑,惠澤及於肹蠁,長樂養志之誠,懽奉萬年之壽,太室追隆之禮,尤頌今日之慶,久道化成,泰階以平,嵬乎蕩乎,無能名焉。亦惟我坤聖殿下,徽柔懿恭,含弘光大,體坤順而資乾剛,燮陰政而輔君道,壼範純備,史不勝書矣。兩聖殿下,媲功堯·舜,等德妊·姒,功德之盛,猗其休矣。雖日奉玉檢之牒,月擧碧嵩之呼,安足以得萬一之形容,答億兆之頌祝哉?今玆天休滋至,茀祿方進,明年卽我坤聖寶齡,肇屆四旬之慶會也。萬有千歲,眉壽靈長之期,實兆於此,環東土含生之倫,擧皞皞然鼇抃雀躍於壽域之內。其在臣愛日祝岡之誠,歡欣蹈舞,曷有其極,而粵惟我純元聖后,寶齡四旬,飾慶識喜,自有已行之禮,此實我家遺謨之率由於今日者也,而象德闡徽,亦係有國彝則之經常。禮也者,苟合於天理人情,則可以義起,是以制之於前,法之於後。臣之至切之懇,擧國同聲之願,惟在乎太歲元正,奉箋稱賀,進鴻號而發揮大業,稱兕觥而祈祝永年,此臣所以區區微忱之欲圖報塵刹者也。今臣之言,非敢以人子之私而願乎其父母也。詢于朝聽之輿而後,乃敢齋沐仰籲,恭俟處分。伏乞聖明,亟降兪音,俾儀文咸備而神人胥悅焉。臣無任云云。答曰,省疏具悉爾懇。今玆所請,豈不諒爾至切之懇,而顧予寡昧,叨承艱大,日乾夕惕,不遑暇逸,國計民事,轉以窘絀,而悠悠萬想,惟在乎成就爾懋敏之工,付托爾緖業之重,擧國臣民之所顒望,亦惟在乎此矣。乃玆晠禮,非徒予不敢侔擬古昔先王,在爾欲孝於親者,亦猶其文,且非目下急切之事也。元朝稱賀之節,玆以勉從,爾其諒之。
上在景福宮。停常參·經筵。
李愚冕啓曰,來初五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
傳于閔啓鎬曰,原任說書鄭世源,檢校差下。
傳于閔啓鎬曰,吏禮換房。
傳于閔啓鎬曰,都承旨·春桂坊,一體入侍。
傳于閔正植曰,世子宮上疏批答,都承旨持傳。
傳于鄭寅昇曰,少尹外,法司堂上竝許遞,前望單子入之。
法司堂上前望單子入之,刑曹判書尹宇善,參判李根命,參議鄭光淵,判尹金益容,左尹趙秉弼,右尹李容翊落點。
傳于鄭寅昇曰,禮曹判書·工曹判書有闕之代,前望單子入之。
閔啓鎬,以議政府言啓曰,本府公事官申相穆,奔走勤仕,已滿二十四朔,依例六品職遷轉事,捧承傳施行,何如?傳曰,允。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以侍講院言啓曰,新除授說書朴箕陽,卽爲牌招察任,何如?傳曰,允。
又以侍講院言啓曰,原任說書鄭世源,檢校差下事,命下矣。卽爲牌招察任,何如?傳曰,允。
又以侍講院言啓曰,新除授說書朴箕陽,敎書安寶次,濬明之寶請出之意,敢啓。傳曰,知道。
鄭寅昇,以漢城府言啓曰,今己丑年獻民數時,京中及八道戶口摠數抄錄入啓,而濟州三邑民數,姑未齊到。海島之往返遲,有難預料,不得一時磨勘,此則待其上來,添錄之意,敢啓。傳曰,知道。
又以禮曹言啓曰,議號擇日擧行事,伏承筵敎矣。加上尊號議號吉日,令日官金東萬推擇,則今十二月初十日爲吉云,以此日定行乎?敢稟。傳曰,以此日定行。
又以禮曹言啓曰,來庚寅年元朝稱慶陳賀慶名,以王大妃殿寶齡六旬·中宮殿寶齡四旬合二慶稱號,何如?傳曰,允。
又以禮曹言啓曰,來庚寅年元朝王大妃殿寶齡六旬·中宮殿寶齡四旬稱慶陳賀時,大殿·大王大妃殿·王大妃殿·中宮殿箋文·方物·物膳,世子宮方物·物膳,依例封進之意,知委京外,箋文頭辭,令文任撰出,何如?傳曰,允。外道方物物膳置之。
王世子臣誠惶誠恐頓首頓首謹百拜上言于統天隆運肇極敦倫正聖光義明功大德主上殿下,伏以臣之昨者仰請,乃我家常行之經法,實擧國大同之至願也。齎誠冒懇,冀幸允許,及伏奉批旨,聖不自居,辭而不有,豈徒臣忱誠之不能孚格?大小臣民之缺望,當何如,晠世儀文之未備,又將何如也?竊惟聖明,父也君也,臣,子也臣也。爲子而爲其父,私恩固有至切,而爲臣而爲其君,公義自有難掩矣。縱謂臣愚昧蔑識,言不足採,而盈庭之齊祝無異,帀域之顒望愈切,其將何以塞之哉?惟我聖上,豐功盛烈,由百世等百王,莫有者隆,大業重恢,邦基則奠于磐泰,郅化感若,民情焉陜于肌隨,光前裕後,至治馨香。亦惟我坤聖殿下,黃裳協吉,翟禕垂範,陰功彌著於內助,壼德罕覯於往牒,二南至化,八埏感頌。第伏念兩聖殿下之功之德,椽筆特書,寶冊崇奉,歲擧是禮,惟日不足。況自天申休,福祿湊至,又値明年莫大之慶會,其所志喜而闡徽,卽惟祖宗之美規也。國家典禮,未有大於飾慶,臣子至願,豈有過於顯親?臣惟恐金泥玉牒,無足以摹寫功烈,鍾鼓管絃,其何能形頌德音,三呼九爵之禮,亦何以伸頌祝之忱哉?臣以菲姿,忝蒙兩聖殿下止慈之恩,所以欲報答涓埃者,惟以闡揚萬一,盡臣子之我耳,亦烏於不率於舊,不詢乎衆,而自言其私也?以大聖人克讓之德,雖欲謙挹,所可遵者,常行之典也,難可遏者,大同之情也,玆敢冒昧申籲。伏乞俯察徽悃,亟降允兪焉。臣無任懽忭蘄祝之至,謹拜疏以聞。答曰,省疏具悉爾懇。前批旣勉許稱賀,爾之忱誠可伸矣,今又何提說乎?昨年事思之,尙有餘愧矣。予所不欲,而爾必欲强請,則其於將順之意,顧何如也?惟爾方懋于學,魯論一部,行將畢讀,得之心而體于行,有光明緝熙之效焉,則所以愉悅予心者,豈過乎此?若其彌文之事,非所宜汲汲,而苦懇至此,進饌之禮,雖又勉許,以今艱虞,何可張大爲也?待年豐設行,諸般儀節,務從省約,須體予憂勤之意。
己丑十二月初一日三更,上御萬慶殿。都承旨·春桂坊一體入侍時,行都承旨閔正植,假注書朴用柱,記注官芮成質,別兼春秋金鶴洙,檢校輔德金聲根·閔泳韶·金文鉉·閔丙奭,行輔德閔正植,行兼輔德趙同熙,檢校弼善閔泳達,弼善韓光洙,兼弼善閔亨植,檢校文學金春熙·閔啓鎬,文學李垠鎔,司書金敎獻,兼司書趙東潤,檢校說書閔泳喆,兼說書閔厚植,左翊衛閔尙鎬,右翊衛閔泳雲,左司禦沈相璜,右司禦金炳琬,左翊贊李始榮,右翊贊金胤洙,左衛率洪祐相,右衛率閔泳哲,左副率李容九,右副率金成圭,左侍直趙誠熙,右侍直徐相郁,左洗馬權起善,右洗馬金龜洙,以次進伏訖。上曰,史官分左右。仍命都承旨進前。正植奉疏詣前,跪傳于挾侍。上進覽訖,命兼輔德進前,敎曰,昨批已悉予意,而又此疏請,雖出於忱誠之篤,以何功德,當此大擧乎?有難聽從之意,先往告達。上曰,睿疏批旨,都承旨先爲披見也。正植敬奉展覽,奏曰,臣伏見睿疏批旨下者,進饌之節,雖蒙允許,而鴻號之請,終靳一兪。睿忱冞切於連籲,輿情愈菀於顒祝。伏惟我聖上至仁盛德,亦惟我坤聖殿下陰功柔化,民無能名,史不勝書。況睿孝切摯,不得請則不止。伏願亟降兪音,以循睿誠,以副群情焉。上曰,於予心,終有所慊焉。如可聽施,豈不勉從於初疏之批也?仍敎曰,手批與疏本,持傳於王世子。上命史官就座,仍命都承旨·春桂坊先退,又命退。史官以次退出。
上在景福宮。停常參·經筵。
王世子詣勤政殿,入幕次後,藥房·內務府·內閣·政院·玉堂·銓郞·春桂坊口傳問安。答曰,知道。庭請啓辭入啓,入幕次後,藥房·內務府·內閣·政院·玉堂·銓郞·春桂坊口傳問安。答曰,知道。
承批入幕次後,藥房·內務府·內閣·政院·玉堂·銓郞·春桂坊口傳問安。答曰,知道。
再啓入啓,入幕次後,藥房·內務府·內閣·政院·玉堂·銓郞·春桂坊口傳問安。答曰,知道。
承批入幕次後,藥房·內務府·內閣·政院·玉堂·銓郞·春桂坊口傳問安。答曰,知道。
三啓入啓,入幕次後,藥房·內務府·內閣·政院·玉堂·銓郞·春桂坊口傳問安。答曰,知道。
承批入幕次後,藥房·內務府·內閣·政院·玉堂·銓郞·春桂坊口傳問安。答曰,知道。
還內後,藥房·內務府·內閣·政院·玉堂·銓郞·春桂坊口傳問安。答曰,知道。
鄭寅昇啓曰,明日常參·經筵,取稟。傳曰,停。
禮曹判書前望單子入之,韓章錫落點。
工曹判書前望單子入之,尹榮信添書落點。
鄭寅昇,以議政府言啓曰,今日庭請時,未付軍職人,令該曹口傳付軍職,史之入參,何如?傳曰,允。
兵曹口傳政事,大護軍李承五,護軍金商圭,副護軍金稷鉉,以上竝單付。
王世子率百官,庭請啓曰,伏以上天不言,而至誠必遂,聖人不伐,而大同必循,人子而顯親之壽,非至誠所嚴乎,人臣而頌君之德,非大同所願乎?乾象物穆,坤道至靜,蕩蕩乎無能名焉,而贊大易,則曰剛健純粹,曰含弘光大,堯德克讓,舜化無爲,皞皞乎不可尙已,而述二典,則曰平章協和,曰濬哲文明。且夫詩人之歌詠文·武,莫不竝與后妃之德而稱述之,以明王化之所由本。況旣有大德,又有位祿,則惟名與壽,必得之理也。天之所以報聖人者,惟此臣子之所以願乎上者,亦惟此是,故封人有三祝之壽,天保登九如之章。周王壽考之歌,君子萬年之頌,卽後世金泥玉檢,闡徽颺美,以昭受上帝申休之本原也。此臣所以齋誠荐籲,冀格天聰,敢此齋沐,復申盈庭之言,惟聖明垂察焉。惟我殿下,以上聖之姿,撫中興之運,德侔二帝,思兼三王,百度俱擧,萬化惟新,太室觀七世之德而稱殷禮於明禋,長樂隆千乘之養而光宸孝於顯冊,宵旰憂勤,而總攬宏綱,日月重明,弘濟大艱,莫溝壑於幈幪,回綴旒於磐泰,闓澤洋溢乎八表,薰腴昭護於三光,躋斯民於春臺壽域之中,於休乎盛哉。亦惟我中宮殿下,德著俔天,位尊配聖,惟御中壼,二十有四載,徽音克嗣於京室,陰敎普洽於區寓,簪珥進規,柔道永貞,紘紞昭度,芳猷弘宣,彤管之紀,史不勝書,黃裳之吉,文在其中,唐家之良佐,不足多矣,周室之聖女,何以加焉?矧今玉曆,將新於三元,寶籌惟躋於四旬,環海群黎,孰不攢手抃祝?胥以爲大德必得之兆,自今以始,而小子愛日之誠,又豈特齊民之比哉?臣竊仰兩聖之德,配天配地,高明博厚,悠又而無强,而將來萬億年大曆,實基於是矣。臣方受論語有曰,父母之年,不可不知也,一則以喜,志喜當如何?兕觥之祝,嵩山之呼,猶不足以盡其孝,必也勤之琬琰,被之管絃,揚弘烈於無窮,迓庬禠於方至,上答天眷,下副輿情,寔今日不容已之晠擧。此非臣一介之私言,乃諸大夫國人之所同願也。伏望亟回謙光,快賜兪音焉。答曰,前所勉許,亦出於斟酌,屢悉批諭矣,又何爲張大之擧乎?爾之忱誠,非不嘉乃,而此是國朝晠禮也。固不宜輒請,亦何可遽許?予非姑爲靳持,委實無當,不允。
再啓曰,伏以聖王御世,因情制宜,凡天經地緯之所當然,民彝物則之所必然者,則斯行之不少疑難,蓋所以曰禮曰義者,俱不外乎是矣。臣以深愛之誠,循大同之論,抱章陳懇,再籲而再未準,又與大小臣工,咸造大庭,齊聲叫閽,天聽愈邈。今臣之請,卽所謂當然而必然者,而未敢知殿下,何所疑難乎?誠不勝萬萬惶隘。猗玆鳳曆迓新,鴻運回泰,惟我殿下,亦惟我坤聖殿下,寶齡冞邵,海屋添籌,萬有千年眉壽黃髮,自今日始,如月如日如南山之壽,自今日始,臣之蹈舞慶祝,河海莫量。夫遇慶識喜,常理也。雖編戶匹士之孝養厥父母者,皆知父母之年,家人相慶,必欲飾喜稱美而顯揚之,況臣冒其貳極之位,苟不能盡子道,則將何以使國人觀感而興孝乎?傳曰,大德必得其壽,必得其名。然則其壽其名,皆爲大德之所必得也。惟我兩聖大德,以疏以啓,雖以略陳之,然乾坤之象,日月之光,豈臣拙訥。所可形容而道得哉?惟曰堯典·舜典之所贊述,卽贊述我父王殿下也,周南·召南之所詠歌,卽詠歌我母妃殿下也。自臨御以來,二十有六年,治法政謨,史不勝書,敬天法祖,奉先諴小,崇正學興儒敎,嚴科試端士趨,握瑤鏡而臨萬機,布陽春而囿萬物,禮禦聲明,至治醲邵,躋一世於雍熙之域,煥乎其有章也,嵬乎其有功也。閨門之內,風化之始,荇菜謠而黃裳叶吉,瓜瓞綿而朱芾衍祥,內贊治敎,子育黎庶,徽音播於六宮,厚澤被於八域,卓乎懿烈,殆彤編之所未覩也。此皆我兩聖,咸有大德,克享天心,景貺潛周,洪休川至,乃所以必得壽而必得名也。況今慈齡,恰滿四旬之日,臣之攢頌,尤非他時可比,而夫範金縷玉,闡美揄微,乃國朝恒有之彝典也,豈臣之創行而崇飾之也哉?受恩則報,常情所同,顧臣之受我兩聖殿下隆恩,與天無際,而年踰志學,蔑有報效,只欲以彝典所在,少伸萬一之忱,而以平日至道撫愛,有欲必從之念,今於此,獨不諒臣之悃而察臣之言,臣之抑鬱,當復何如哉?盈廷之論,固非臣一人之私願,而衷情所激,不覺自發於聲,冞懦惶懍,靡所止屆。伏乞聖明,亟賜開允,以副區區至祝,不勝大願。答曰,名者,實之賓也。曾謂此事,有補於民國乎?況無其德,而從有其名,於予心安乎?孝於其親之,莫如養志,爾其諒之。
三請啓曰,伏以臣嘗聞,事親以誠。誠者,實也,實有無僞之情,情有莫遏之義者,臣所以齋沐荐籲,不得請則不知止者也。古昔聖帝明王,有嵬乎莫尙之德之功,必崇飾顯颺,報答鴻休,寔逮不悖俟不惑之常經大義,卽我列聖已行之丕禮晠典,朝野臣民之愛戴咸願也。天休不得不對揚,輿情不可不俯循,則非茅臣愛親敬上之忱而已。惟我父王殿下二十六年雍熙之治,輝映竹帛,前所槪陳,無以形容萬一,而天地之德,河海之澤,蓋源於大舜之孝,發以爲盛周之仁,通于神明,光于日月。太室進藏世獻之禮,長禦屢擧闡徽之儀,蠲貢賦以賙其饑,聘玉帛以綏其遠,衛正道而端士趨,簡循良而崇吏術,禮樂敎化之所流行,政令事爲之所施措,自著肹蠁到隆之美,於是乎嘉瑞降屢豐至,躋八域於仁壽,回一元於文明,無彊惟休之運,實基于此也。亦我母妃殿下,德協黃裳,化闡玄紞,于京室而嗣徽,贊乾道而助深,誕敷陰敎,社稷存功,積仁闓澤,史不勝書。況値寶齡,恰躋四旬,景祿益延,萬年,餘慶所湊,群情方蔚,則摭事實稱善美,表章之崇顯之,非徒禮則然也。大德得名之義,無或不然,而特以造化之功,斂而若無,撝謙之誠,抑而不有。奉箋稱觥,縱幸獲準,區區菲忱,自有必遂之願,必行之懇者,非臣私言,卽廷紳之誠,非廷紳之議,亦億兆之咸頌。範金縷玉,備其文也,摹天繪日,昭其象也,鋪鴻藻申庬籙,永垂千萬歲成憲,則於不休哉。伏望聖慈,俯燭微忱,亟賜兪音,紹述列祖之彝章,勉循臣庶之靳祝焉。答曰,以疏以啓,懇懇必不欲遂已者,可見誠孝之愈篤,而予之所靳許者,無其德也,非其時也。廷臣之交恪相勉者只此,而更無務實之事云乎?冒受雖甚愧恧,持難亦覺支離,屢回商量,不得已勉從,終有所不安于中也。
傳于閔啓鎬曰,今日庭請時,侍衛與排立軍兵,令各其營乾犒饋。
傳于鄭寅昇曰,庭請時陪從春桂坊以下,別單書入。
閔正植啓曰,時·原任大臣率禮堂,來詣請對矣。傳曰,入侍。
傳于鄭寅昇曰,加上尊號都監都提調,金判府事爲之承◆。
鄭寅昇啓曰,筵說之三日內修正,例也,而去月二十八日時原任大臣率禮堂入侍筵說,踰日修納,事未前有,萬萬駭然。當該注書,所當重勘,而本院請推之外,無他可施之罰,何以爲之?敢稟。傳曰,推考。
傳于鄭寅昇曰,左副承旨許遞,前望單子入之。
承旨前望單子入之,李耕稙落點。
傳于鄭寅昇曰,臺諫竝許遞,今日政差出。
傳于鄭寅昇曰,在外敦寧都正許遞,今日政差出。
有政。吏批,行判書趙康夏進,參判趙同熙牌招不進,參議閔京鎬進,同副承旨鄭寅昇進。以洪鍾軒爲大司憲,李應夏爲大司諫,朴喜容爲執義,沈九澤爲司諫,趙民熙·鄭寅燮爲掌令,趙鍾雲·宋世鉉爲持平,尹兢爲獻納,張錫五·尹求爲正言,元永一爲敦寧都正,韓圭卨爲知義禁,金奎明爲禁府都事,加上尊號都監都提調單金炳始,提調三單閔泳商·韓章錫·尹榮信,郞廳五單徐雲輔·劉秉洙·元世詢·李鍾協·李喆和,分敎官單崔永烈,前五衛將李光吉今加嘉善,前分敎官楊元相已上今加通政,朝官年八十加資。
兵批,判書閔泳煥病,參判曺寅承病,參議南肅熙入直進,參知張錫裕病,右副承旨閔啓鎬進。僉知單洪埰,大護軍李淳翼,護軍韓偉,副護軍趙命敎·申仁模,副司直李聖烈·尹起晉·全在鳳·車載龜·趙鍾榮·權相洛·趙秉健,副司果金基鶴·鄭道淳·申定均·崔永澤,以上竝單付。
吏批,再政。以曺始永爲校理,李補榮爲副修撰,李乾夏爲知義禁。
傳于閔啓鎬曰,謁聖武科,旣已除初試矣。有難當日擧行,今初八日,先爲開場於雲龍亭,命官爲之。
鄭寅昇,以禮曹言啓曰,追上尊號議號後,王世子當有親上箋文之節。今番則何以爲之?敢稟。傳曰,依例磨鍊。
又以禮曹言啓曰,今此王大妃殿加上尊號議定後,議號單子親受及箋文親上之節,依例磨鍊乎?敢稟。傳曰,依例磨鍊。
又以禮曹言啓曰,今此王大妃殿加上尊號議定後,議號單子親受及箋文親上處所,當爲稟定,而謹稽謄錄,則有親受於便殿,親上於法殿之例,亦有親受親行,俱行於法殿之例。今番則何以爲之乎?敢稟。傳曰,親受親行,勤政殿磨鍊。
又以禮曹言啓曰,追上尊號議定時儀節,當爲磨鍊,而謹稽謄錄,則追上尊號議號單子,無親受之節,而有親臨法殿,受百官進箋之例矣。今亦依此擧行乎?敢稟。傳曰,依此擧行。
又以禮曹言啓曰,來庚寅年元朝王大妃殿寶齡六旬·中宮殿寶齡四旬稱慶陳賀儀節,當爲磨鍊,謹依已例,以親上致詞箋文表裏後,親臨受賀磨鍊乎?敢稟。傳曰,親臨磨鍊。
又以禮曹言啓曰,來庚寅年元朝稱慶,親上致詞箋文表裏于王大妃殿時,王世子行禮之節及親臨受賀時,王世子進致詞箋文·表裏行禮之節,依例磨鍊乎?敢稟。傳曰,依例磨鍊。
又以禮曹言啓曰,來庚寅年正朝朝賀儀節,當爲磨鍊,而與稱慶陳賀相値矣。謹稽謄錄,則在前如此之時,正朝朝賀,以只進表裏磨鍊,今亦依此擧行,何如?傳曰,允。
閔啓鎬,以兵曹言啓曰,謹依下敎,陪衛軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,陪衛軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,陪衛與排立軍兵等處,乾犒饋分給之意,敢啓。傳曰,知道。
上在景福宮。停常參·經筵。
鄭寅昇啓曰,明日常參·經筵,取稟。傳曰,停。
注書李秉昊病,代以具然鎬爲假注書。
兵曹口傳政事,摠禦營騎士將三單韓復履·吳根善·金錫圭。
鄭寅昇,以禮曹言啓曰,大王大妃殿·王大妃殿·中宮殿加上尊號議號吉日,令日官推擇,則今十二月十七日爲上吉,二十日爲次吉云,而十七日則動駕相値,不得循例擇入,以二十日定行乎?敢稟。傳曰,十七日定行。
又以禮曹言啓曰,今此王大妃殿加上尊號議定後親上箋文時,王世子陪參之節,依例磨鍊乎?敢稟。傳曰,依例磨鍊。
鄭寅昇啓曰,明日傳香,禮房承旨,當爲齋宿,行都承旨閔正植,所當牌招,而拘於廳規,不得請牌,何以爲之?敢稟。傳曰,牌招。
鄭寅昇,以禮曹言啓曰,今此追上尊號議定後王世子親上箋文時,以臨殿親受之節,依例磨鍊乎?敢稟。傳曰,勤政殿親受磨鍊。
又以禮曹言啓曰,來庚寅年元朝王大妃殿寶齡六旬·中宮殿寶齡四旬稱慶陳賀時,各殿進獻議政府·六曹物膳及京廳方物·京畿物膳,依前例封進,而世子宮進獻京廳方物·京畿物膳,亦爲封進之意,敢啓。傳曰,知道。
又以弘文館言啓曰,新除授校理曺始永,副修撰李輔榮,竝卽牌招察任,何如?傳曰,允。
上在景福宮。停常參·經筵。
鄭寅昇啓曰,明日殿座相値,視事,頉稟之意,敢啓。傳曰,知道。
又啓曰,事變假注書李鏡昈有身病,勢難察任,今姑改差,何如?傳曰,允。
李鏡昈改差,代以金秉燾爲事變假注書。
鄭寅昇啓曰,筵說之三日內修正,例也,而去月二十九日時原任大臣率禮堂二次入侍筵說及都承旨·春桂坊一體入侍筵說,竝爲踰日修納,事未前有,萬萬駭然。當該假注書,所當重勘,而本院請推之外,無他可施之罰,何以爲之?敢稟。傳曰,從重推考。
鄭寅昇啓曰,因禮曹單子,明日英宗大王廟號諡號追上尊號,貞聖王后·貞純王后追上尊號議定時應參人員,令政院命招事,啓下矣。時原任大臣·館閣堂上·九卿·三司長官·六曹參判以上·奉常寺都提調·提調,竝待開門命招,何如?傳曰,允。
又啓曰,闕內入直,何等嚴重,而尙瑞院官員,無難闕直,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
傳于鄭寅昇曰,明日出宮門路,以思政門爲之。
傳于鄭寅昇曰,右副承旨許遞,前望單子入之。
承旨前望單子入之,閔哲勳添書落点。
鄭寅昇啓曰,卽者兵曹郞廳來言,明日殿座時,別侍衛不可不備,而判書閔泳煥,賓客進參,不得擧行云,何以爲之?敢稟。傳曰,次堂擧行,。
鄭寅昇,以吏曹言啓曰,卽接通禮院牒報,則明日親臨勤政殿箋文敎是時,左右通禮,不可不備員,而右通禮金禹用有身病,不得進參云,改差,其代,口傳備擬以入之意,敢啓。傳曰,知道。
吏曹口傳政事,以金翼濟爲右通禮。
鄭寅昇,以禮曹言啓曰,今此大王大妃殿·王大妃殿加上尊號議定後,議號單子親受及箋文親上之節,依例磨鍊乎?敢稟。傳曰,依例磨鍊。
又以禮曹言啓曰,大王大妃殿·王大妃殿加上尊號議定時,議號單子親受及箋文親上處所,當爲稟定,而謹稽謄錄,則有親受於便殿,親上於法殿之例,亦有親受親上,俱行於法殿之例。今番則何以爲之乎?敢稟。傳曰,親受親上,勤政殿磨鍊。
又以禮曹言啓曰,今此大殿中宮殿加上尊號議定後,王世子親上箋文之節,依例磨鍊乎?敢稟。傳曰,依例磨鍊。
又以禮曹言啓曰,今此大王大妃殿·王大妃殿加上尊號議定後親上箋文時,王世子陪參之節,依〈例〉磨鍊乎?敢稟。傳曰,依例磨鍊。
知敦寧鄭基會疏曰,伏以臣於日昨伏奉除旨,以臣爲知敦寧府事者,臣感恩怵義,因公出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
江華留守閔泳駿疏曰,伏以臣待罪西藩,居然二十有二朔于玆矣。早晩僨誤,自知甚明,惟是策勵駑鈍,幹當公務,以效萬分一涓埃之報,卽臣斷斷矢心者也。其奈智慮本短,瘢疣旣露,碩劃未展於棠舍,實惠莫究於蔀戶,晝宵一念,只在乞解,積誠祈籲,非止一再,而未蒙允許,迄今蹲仍,每中夜數愆,不覺顔騂而背汗,其在聖主嚬笑之愛,當黜而不當陟,宜罰而不宜賞也。忽於頃日,伏奉特旨,以臣爲知經筵事,進爲資憲大夫者,臣聞命惶蹙,不知措躬之所也。夫位八座·亞三孤,于以參贊弘化,阜成綜理,此尙書之賤職所由設也。歷想古來名碩,謨猷足以居廊廟,風範足以超等輩,猶且逡巡却顧,不敢冒進,臣已叨躐,無往不大僥倖極踰濫,而又從而晉之升之,無有其漸,若臣無似,將安所堪承也哉?顧臣二載逖違,戀結觚稜,耿光之覲,於焉在邇,而反不知爲榮,益◆隕越之極,曾未幾日,續接邸報,廟堂剡擧臣江華留守,天點特下,手奉華誥,且悸且恐,誠莫曉何以得此於聖明也。噫,分司,隆寄也,保釐,丕責也。況又股肱畿甸,統水陸之鎭堡,咽喉海防,戒陰雨之綢繆,舟楫樓櫓,近多凋瘵,廩庾儲胥,漸就枵罄,殆不成軍府貌樣,而現今朝著之上,群彦林立,聰明鍊達,掌鎖鑰作長城者,磊落相望,擧而畀之,不患無人,其何可以如臣儱侗顓蒙,已試蔑效,遽然付寄,有若非此莫可者然乎?過禍之災,不衷之譏,猶屬臣一己計,而在熙朝官人之政,恐不當若是苟且也審矣。臣於是時,如添一病,百爾思惟,萬難承膺,玆敢瀝血馳籲於仁覆之下。伏乞聖慈,念爵賞之不可輕畀,諒臣言之非出飾讓,將臣新授資級,亟命收還,居留之任,竝令鐫遞,回授可堪之人,以重公器,以安私分焉。臣無任云云。答曰,省疏具悉。卿其勿辭察任。
右承旨李耕稙疏曰,伏以臣菲劣綿薄,輪翮無取,固不足備數於尋常趨走之末,是臣之自知明者也。向於內務府入直也,不爲交替,徑先出來,竟致闕直。直守之意,何等愼重,而有此疎忽之擧,詎逭駭妄之誅,滿心惶恧,斧鉞是俟,拿處之命,止於薄譴,囚單纔徹,遽降分揀之旨,見職不汰,新除又降,臣聞命惝怳,罔知措躬之所矣。事小且易,尙此僨誤,況此承宣之職,喉院重地,出納惟允者乎?聖度雖大於滌垢,臣罪奚補於息黥?趨走是恭,違越雖怵,揆以義分,萬難承膺,敢暴衷懇,冒瀆尊嚴。伏願聖明,俯垂鑑諒,竝收臣本兼之職,下臣司敗,仍治臣未盡勘之律,以爲人臣溺職者戒焉。臣無任云云。答曰,省疏具悉。往事何必爲引?爾其勿辭察職。
上在景福宮。停常參·經筵。
議號祗迎,還入幕次後,藥房·內務府·內閣·政院·玉堂·銓郞口傳問安。答曰,知道。議號後,大殿·大王大妃殿·王大妃殿·中宮殿,藥房·內務府·內閣·政院·玉堂·銓郞·朝廷二品以上·六曹堂上口傳問安。答曰,知道。
世子宮·世子嬪宮,藥房·內務府·內閣·政院·玉堂·銓郞·春桂坊·朝廷二品以上·六曹堂上口傳問安。答曰,知道。
藥房提調閔種默,副提調閔正植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李命宰啓曰,明日大王大妃殿誕日問安相値,視事,頉稟之意,敢啓。傳曰,知道。
又啓曰,今日議號時,應參人中時無職名人,令該曹口傳付軍職,何如?傳曰,允。
英宗大王廟號改議望,英祖·元祖·光祖,體仁長民曰元,光緖十五年十二月初五日奉敎首望敬依,英宗大王諡號改議望,正,內外賓服曰正,文,忠信接禮曰文,宣,聖善周聞曰宣,武,保大定功曰武,熙敬,夙夜儆戒曰敬,顯,行見中外曰顯,孝,繼志成事曰孝,英宗大王室追上尊號望,中和隆道肅莊彰勳,貞聖王后追上尊號望,元烈,貞純王后追上尊號望,正顯。
傳于閔哲勳曰,侍衛軍兵毛具,從便爲之。
李命宰啓曰,英宗大王廟號諡號追上尊號,貞聖王后·貞純王后追上尊號議號單子,旣已啓下,招致禮曹郞廳,傳授之意,敢啓。傳曰,知道。
以司謁口傳下敎曰,平安監司,除拜已久,爲先使之肅命,沁營密兵符交龜間,仍佩事,分付。
李命宰,以禮曹言啓曰,今此大殿·中宮殿加上尊號議定後,王世子親上箋文時,以臨殿親受磨鍊乎?敢稟。傳曰,勤政殿親臨磨鍊。
又以禮曹言啓曰,謹稽謄錄,則大殿·中宮殿加上尊號時,議號箋文,只上于大殿矣。今亦依此擧行,何如?傳曰,允。
己丑十二月初五日未時,上與王世子詣勤政殿。英宗大王·貞聖王后·貞純王后追上尊號議號入侍時,行都承旨閔正植,行左承旨李命宰,右承旨李耕稙,左副承旨李愚冕,右副承旨鄭寅昇,同副承旨閔哲勳,假注書朱在賓·具然鎬,別兼春秋金鶴洙·曺萬承·鄭世源,原任提學鄭範朝·閔應植·韓章錫,提學閔泳煥,檢校直提學金聲根·閔泳韶·趙東冕·洪淳馨,原任直提學閔丙奭,直提學金宗漢·鄭夏源,原任直閣李承五·金興圭·趙同熙,檢校直閣金文鉉·金世基·尹·李容泰·趙秉輯·閔泳喆,原任待敎韓耆東,檢校待敎鄭寅昇·金弼洙·金錫圭,校理曺始永,修撰宋台憲,以次侍立。時至,通禮跪啓請外辦。上具遠遊冠·絳紗袍,乘輿出思政門。藥房提調閔種默,副提調閔正植進前奏曰,侵早勞動,聖體,若何?上曰,一樣矣。王世子具遠遊冠·絳紗袍,隨後乘輿以出。通禮前導,詣勤政殿。通禮跪啓請降輿。上降輿。通禮跪啓請執圭。上執圭陞座。王世子至勤政門外,降輿執圭,由東門入就位。禮曹正郞捧尊號單子,置于東階上。通禮跪啓請降座。上降座,王世子降座。命宰奉進尊號單子。上奉覽,命踏啓字。命宰跪受書判付,讀奏訖,以授禮曹郞廳。禮曹郞廳跪受,盛于龍亭,由正路以出。通禮跪啓請鞠躬平身,上鞠躬平身,王世子鞠躬平身。通禮導上入小次,承文院官員奉箋文函,入置於案。通禮跪啓請出次,上出次,王世子出次。通禮導上詣版位,相禮導王世子詣版位。通禮跪啓請鞠躬四拜興平身。上行四拜禮,王世子行四拜禮,宗親·文武百官,皆行四拜禮訖。承文院都提調趙秉世奉進箋文,以授命宰,命宰跪受以進。上跪受,以授耕稙。耕稙·命宰,以次跪受,由正路以出。通禮跪啓請鞠躬四拜興平身。上行四拜禮,王世子行四拜禮,宗親·文武百官,皆行四拜禮訖。通禮前導入小次,判府事金弘集,判府事金炳始,右議政趙秉世等,詣中階上,請承傳色奉入尊號單子。上命踏啓字以下。命宰書判付訖。招致禮郞傳授,禮郞跪受,盛于龍亭以出。贊儀唱鞠躬四拜興平身。王世子行四拜禮,宗親·文武百官,皆行四拜禮訖。通禮跪啓禮畢,上降座。判府事金弘集,判府事金炳始,右議政趙秉世等進前奏曰,日吉良辰,議號順成,親上箋文,勞動旣多,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。世子宮氣候,何如?上曰,平順矣。世子嬪宮氣候,何如?上曰,平順矣。通禮前導,還詣思政門外。通禮跪啓請乘輿。上乘輿,王世子隨後乘輿。正植請標信解嚴。由思政門還內。諸臣以次退出。
上在景福宮。停常參·經筵。
大王大妃殿誕日,大殿,內務府·內閣·政院·玉堂·銓郞·朝廷二品以上·六曹堂上口傳問安。答曰,知道。
大王大妃殿,內務府·內閣·政院·玉堂·銓郞·朝廷二品以上·六曹堂上單子問安。答曰,知道。
王大妃殿·中宮殿,內務府·內閣·政院·玉堂·銓郞·朝廷二品以上·六曹堂上口傳問安。答曰,知道。
世子宮·世子嬪宮,內務府·內閣·政院·玉堂·銓郞·春桂坊·朝廷二品以上·六曹堂上口傳問安。答曰,知道。
李命宰啓曰,明日·再明日,睿陵忌辰祭齋戒正日相値,視事,頉稟之意,敢啓。傳曰,知道。
傳于李命宰曰,原任直閣李淳翼,馳詣睿陵,奉審摘奸,仍留監祭,局內諸陵,一體奉審以來。
傳于李耕稙曰,前後直赴殿試人,竝付之今番謁聖榜末,一體放榜。
以前尙瑞別提李載敦拿處傳旨,傳于鄭寅昇曰,分揀。
李命宰,以禮曹言啓曰,今此英祖大王廟號·諡號·追上尊號,貞聖王后·貞純王后追上尊號吉日,以何間推擇乎?敢稟。傳曰,來正月旬前擇入。
又以禮曹言啓曰,以英祖大王廟號·諡號·追上尊號,貞聖王后·貞純王后追上尊號吉日,何間推擇取稟草記,傳曰,來正月旬前擇入事,命下矣。令日官金東萬推擇,則來正月初四日爲吉云,以此日定行乎?敢稟。傳曰,以此日定行。
又以禮曹言啓曰,今此大王大妃殿誕日,諸道所封賀箋中,驪州牧使閔炯植,南陽府使閔泳綺,寧邊府使李根澔,俱以應封官,兼別軍職,各爲封進,豊陽府使趙羲淵,草溪郡守申,陽德縣監尹龍大,雖非應封官,俱以別軍職封進矣。一體看審捧入之意,敢啓。傳曰,知道。
鄭寅昇,以電報總局言啓曰,本局事務,轉益浩大,幼學金永杰,主事差下,令該曹口傳下批,何如?傳曰,允。
吏曹口傳政事,電報局主事單金永杰。
鄭寅昇,以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
又以摠禦營言啓曰,本營千摠李秉奎,身病猝重,勢難察任,改差,何如?傳曰,允。
己丑十二月初六日午時,上御萬慶殿。各國公使召見入侍時,行都承旨閔正植,假注書具然鎬,以次侍立訖。上具翼善冠·衮龍袍,南面立交猗前,仍命司謁,引入公使。公使,由西階陞堂入楹內,行打恭禮。上擧手答揖,仍命傳語曰,間果善留耶?公使曰,無頉度了矣。上曰,今日卽吾國大王大妃殿誕日也。每當此日,慶感無比也。公使曰,年年爲當此日慶,切敢伏祝矣。上曰,欣感也。公使告退,出楹外,行揖禮以出。上答揖以送。承史以次退出。
上在景福宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
閔正植啓曰,藥房提調·副提調,持粟〈米〉飮來待矣。傳曰,封入。
李命宰啓曰,來十一日,朝參日次矣,敢稟。傳曰,停。
李愚冕啓曰,右副承旨鄭寅昇,今日不爲仕進,卽爲牌招,何如?傳曰,允。
兵曹,今十二月初八日謁聖武科雲龍亭命官殿試敎是時,直赴殿試規矩,鐵箭三矢一百三十步一矢,柳葉箭五矢一百二十步一巡二中,鳥銃三柄一巡一中落點,取一技。
以司謁口傳下敎曰,雜人權弘圭,攔入後苑,無難犯斫,至於摳打禁飭之入直將校,極爲無嚴,令秋曹嚴刑遠配。
兵曹口傳政事,摠禦千摠單李鎰。
閔哲勳,以議政府言啓〈曰〉,卽見廣州留守閔泳韶狀啓,則本府儒生公都會,固當設行,而以身病,未得趁時試取,待明年合設事,請令廟堂稟旨分付矣。事勢如此,依狀請許施,何如?傳曰,允。
又以禮曹言啓曰,今此英祖大王廟號·諡號·追上尊號,貞聖王后·貞純王后追上尊號稱慶陳賀時,大殿·大王大妃殿·王大妃殿·中宮殿箋文·方物·物膳,世子宮方物·物膳,依例封進事,知委京外,箋文頭辭,令文任撰出,何如?傳曰,允。外道方物·物膳,寘之。
又以禮曹言啓曰,今此英祖大王廟號·諡號·追上尊號,貞聖王后·貞純王后追上尊號時,親上冊寶之節,依例磨鍊乎?敢稟。傳曰,依例磨鍊。
又以禮曹言啓曰,謹稽謄錄,則在前追上尊號時,頒敎陳賀,每以上冊寶,翌日磨鍊矣。今亦依已例,來正月初五日擧行,而以親臨磨鍊乎?敢稟。傳曰,親臨磨鍊。
又以廟號都監·追上尊號都監都提調言啓曰,宗廟上冊寶時,冊寶欌不可不奉審,然後當爲擧行,奉審吉日,令該曹推擇,何如?傳曰,允。
又以廟號都監都提調意啓曰,改上諡號玉冊文製述官·書寫官及樂章文製述官·金寶篆文書寫官實預差,別單書入之意,敢啓。傳曰,知道。
又以追上尊號都監都提調意啓曰,玉冊文製述官·書寫官及樂章文製述官·金寶篆文書寫官實預差,別單書入之意,敢啓。傳曰,知道。
追上尊號都監,英祖大王玉冊文製述官領議政沈舜澤,預差行上護軍李鎬俊,書寫官行大護軍李裕承,預差行大護軍金永哲,樂章文製述官兵曹判書閔泳煥,預差協辦內務府事金聲根,金寶箋文書寫官行判中樞府事金弘集,預差行上護軍洪祐昌,貞聖王后玉冊文製述官禮曹判書韓章錫,預差行大護軍鄭基會,書寫官吏曹參判趙同熙,預差行護軍李容直,樂章文製述官行吏曹判書趙康夏,預差戶曹判書閔泳商,金寶箋文書寫官右參贊徐相雨,預差判尹金益容,貞純王后玉冊文製述官行知中樞府事尹滋悳,預差行知中樞府事洪祐吉,書寫官行護軍李容元,預差同知敦寧府事徐正淳,樂章文製述官行知中樞府事鄭範朝,預差協辦交涉通商事務閔種默,金寶箋文書寫官行大護軍金昌熙,預差左參贊趙秉鎬。
閔哲勳,以廟號都監·追上尊號都監都提調意啓曰,本都監都廳郞廳二望,別單書入之意,敢啓。傳曰,知道。
又以廟號都監都提調意啓曰,闕內待令郞廳,依近例,以入直部將,輪回察任,何如?傳曰,允。
又以廟號都監·追上尊號都監都提調意啓曰,本都監別看役,安山郡守姜湕,始興縣令方天鏞,行副護軍吳致沃,前縣監趙熙斌差下,使之看役,何如?傳曰,允。
又以廟號都監·追上尊號都監都提調意啓曰,本都監監造官五望,別單書入之意,敢啓。傳曰,知道。
廟號都監·追上尊號都監監造官五單金能秀·金炳大·閔述鎬·金益慶·金敎承。
又以廟號都監·追上尊號都監都提調意啓曰,本都監郞廳監造官分房,別單書入之意,敢啓。傳曰,知道。
又以兵曹言啓曰,直赴殿試人奉承傳抄上武士兪鎭伯等二千五百十三人,隨其錄名,依例許赴於明日殿試之意,敢啓。傳曰,知道。
又以兵曹言啓曰,南水門西邊鐵窓破傷處,今已修改矣。把守軍兵,解送直所之意,敢啓。傳曰,知道。
議政府領議政臣沈舜澤,伏以睿誠攸格,庭籲獲準,我兩聖殿下顯號加隆縟儀將擧,頌天休之滋至,慶邦籙之彌鞏,帀域含生,欣欣相告。若臣懽抃,尤倍餘人,而步履躝跚,竟未趁列,進伏禁中,彌切惶悚。卽伏見恩旨下者,具鞍天駟,首及於臣。假使臣呈身一大庭,昵侍离光,固不宜混被濫典,而況徒忝職名,又竊上賞,苟求其實,寧不皇〈惶〉愧?玆陳短章,乞收成旨。伏望俯鑑愚衷,毋褻匪頒焉。取進止。答曰,省箚具悉卿懇。卿其勿辭,安心領受。仍傳曰,此批答,遣史官,傳諭。
上在景福宮。停常參·經筵。
閔正植啓曰,明日常參·經筵,取稟。傳曰,停。
又啓曰,臣正植今日雲龍亭命官,謁聖武科殿試進去,下直之意,敢啓。傳曰,知道。
以庭請時陪從春桂坊以下別單,傳于閔哲勳曰,師領議政沈舜澤,鞍具馬一匹面給。左賓客鄭範朝,右賓客閔泳煥,左副賓客閔泳商,右副賓客韓章錫,各熟馬一匹面給。檢校輔德閔丙奭,禮貌官檢校文學閔啓鎬,各半熟馬一匹面給。贊善宋秉璿,書筵官金洛鉉·朴性陽,各內下虎皮一令賜給。檢校輔德金聲根·吳俊泳·閔泳韶,各熟馬一匹賜給。金文鉉·趙東冕·宋世憲,行輔德閔正植,行兼輔德趙同熙,各半熟馬一匹賜給。檢校弼善閔泳達,弼善韓光洙,兼弼善閔亨植,檢校文學金春熙·尹,文學李容泰,兼文學李垠鎔,司書金敎獻,兼司書趙東潤,檢校說書閔泳喆·鄭世源·吳正根,說書朴箕陽,兼說書閔厚植,左翊衛閔尙鎬,右翊衛閔泳雲,左司禦沈相璜,右司禦金炳琬,左翊贊李始榮,右翊贊金胤洙,左衛率洪祐相,右衛率閔泳哲,左副率李容九,右副率金成圭,左侍直趙誠熙,右侍直徐相郁,左洗馬權起善,右洗馬金龜洙,典書官徐九淳·金蘭圭·朴齊洪·李範九,各兒馬一匹賜給。內醫都提調右議政趙秉世,內下大豹皮一令賜給。提調督辦交涉通商事務閔種默,副提調行都承旨閔正植,原任直閣李淳翼·金永哲,協辦內務府事李鍾健·趙秉鎬·韓圭卨,行都承旨閔正植,各半熟馬一匹賜給。原任提學金永壽,熟馬一匹賜給。檢校直提學洪淳馨,原任直閣南奎熙,原任待敎韓耆東·閔丙承·尹雨植,協辦內務府事李源逸·趙秉稷,參議內務府事李耕稙,行左承旨李命宰,右承旨李愚冕,左副承旨成岐運,右副承旨閔啓鎬,同副承旨鄭寅昇,副校理尹承弼,修撰任澤鎬,別軍職李鍾林·吳普泳·白命基·徐廷喆·李漢昌,摠禦挾輿把摠金奎煥,兵曹參知張錫裕,禁喧郞廳盧台鉉·具用喜·申商丙,史官金鶴洙,司僕主簿李鍾協·沈性澤·李秉奭,忠壯衛將朴文鎭,忠翊衛將金寬濟,五衛將朴齊植·韓瀅圭·金萬集·金誼淳,統衛兵房洪圭,領官許璡,哨官洪泰潤·洪眞吉,壯衛兵房李奎璿,各兒馬一匹賜給。相禮韓光洙,內下虎皮一令賜給。注書李秉昊,別軍職洪鍾厚,竝陞六。內務主事鄭萬朝·李憲用·閔商鎬·朴奎源,竝陞敍。別軍職李根,統衛領官高永根,壯衛正領官沈寅澤,五衛將金鎭學,竝加資。掌儀李時庠,東西唱引儀洪祐德·李昌善,相禮前引兼引儀閔載德·李纘鎬,百官引接假引儀申奎善·李濟完,竝外職除授。別軍職趙羲淵,許用。兵使履歷申性均,宣傳官李升漢,統衛領官李升會·李敏兢,竝許用水使履歷。摠禦挾輿把摠鄭煥珪,宣傳官李周永,壯衛左參領官李圭桓,竝許用防禦履歷。閔泳一·趙羲昌,竝許用邊地履歷。別軍職韓章烈,許用三品履歷。宣傳官鄭岏永·尹華重·金鎭宇·金參鉉·李根泓,統衛搶劍李海慶,竝仍其職陞六。壯衛哨官李學承·金鍾植,竝守令待窠,首先擬入。崔洛周,外職陞敍。統衛哨長徐應萬,壯衛哨長姜興俊·趙聖遠·秋光燁,竝許用中軍履歷。其餘奏時官·別軍官·畫員·寫字官·禁軍·員役·樂工等,竝依判下施賞。
傳于閔哲勳曰,挾侍金圭復·黃允明,竝加資,資窮,令內府調用。承言色金圭復·李章鎬,各半熟馬一匹賜給。達字高廷翼,擔筒箇吳泰煥,隨駕李裕鼎·李章鎬·柳東燮·李用善·金泓錫·金羲明·金圭錫·李存謙·洪宅柱,各兒馬一匹賜給。隨駕金在寬,令內府調用。薛里邊成一·金成根,掌務洪圭夏·崔錫斗,差備金沃鎭·吳肯曄·曺東承·姜浩敏·金珉賢·崔錫鼎·金馹俊·李東旭,竝內府陞敍。
閔哲勳啓曰,明日傳香,禮房承旨,當爲齋宿,行左承旨李命宰,所當牌招,而拘於廳規,不得請牌,何以爲之?敢稟。傳曰,牌招。
傳于閔哲勳曰,奉審閣臣入侍。
李命宰,以議政府言啓曰,卽見黃海監司吳俊泳狀啓,則長淵之吾叉鎭,處在長山串,卽西海船舶往來之咽喉也。鎭樣凋殘,邊政疎虞,仍設獨鎭,以尊節制,增置軍兵,月朔支放,廨舍船艦,繕修製造,請令廟堂稟旨分付矣。沿海要地,隨時制宜,鎭堡改觀,壯其關防,果有往例之可援者,道臣所請,儘合固圉之方,依狀辭,該僉使以獨邊地施行,令該曹口傳擇差,斯速下送,若其軍額之增減,校胥之支放,繕廨·造艦等事,竝令道臣諒宜善處後,登聞之意,分付,何如?傳曰,允。
又以議政府言啓曰,北道先運襦衣一千一百九十四領,照數捧上,稱量看品後,仍爲監封,逢授於齎去禁軍處,沿路輸運及本道頒給等節,依已例措辭關飭之意,敢啓。傳曰,知道。
又以禮曹言啓曰,今此英祖大王廟號·諡號·追上尊號,貞聖王后·貞純王后追上尊號稱慶陳賀時,外道方物·物膳置之事,命下矣。在前陳賀外道方物·物膳置之之時,各殿進獻議政府·六曹物膳及京廳方物·京畿物膳,則例爲封進,今亦依前例封進。而世子宮進獻京廳方物·京畿物膳,亦爲封進之意,敢啓。傳曰,知道。
又以禮曹言啓曰,今此大殿·中宮殿加上尊號議定後百官進箋時,以臨殿親受磨鍊乎?敢稟。傳曰,依戊子年例爲之。
又以廟號都監·追上尊號都監都提調意啓曰,本都監各房,自今日始役,郞廳監造官中一員,依例入宿記,輪回上直之意,敢啓。傳曰,知道。
又以廟號都監·追上尊號都監都提調意啓曰,謹考謄錄,則諡號玉冊,皆以六簡爲一帖,今亦依已例,以六簡爲一帖。尊號玉冊,則或以五簡爲一帖,或以六簡爲一帖,而近年皆以七簡爲一帖矣。今番則何以爲之?敢稟。傳曰,七簡爲一帖。
又以廟號都監追上尊號都監都提調意啓曰,本都監郞廳任箕常有身病,呈狀乞遞矣。改差,其代,以廣興倉令李敏益差下,使之察任,何如?傳曰,允。
又以廟號都監·追上尊號都監都提調意啓曰,本都監監造官前都事金能秀,前都事閔述鎬,前都事金益慶,前監役金敎承,時無職名,竝令該曹口傳付軍職,使之冠帶常仕,何如?傳曰,允。
閔哲勳,以摠禦營言啓曰,本營千摠權應圭,身病猝重,勢難察任,改差,何如?傳曰,允。
又以摠禦營言啓曰,本營挾輿把摠鄭煥,身病猝重,勢難察任,改差,何如?傳曰,允。
己丑十二月初八日初更,上御萬慶殿。奉審閣臣入侍時,同副承旨閔哲勳,假注書具然鎬,記注官金鎭衡,別兼春秋曺萬承,原任直閣李淳翼,以次進伏訖。上曰,史官分左右。上曰,奉審閣臣進前。淳翼進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣禧陵,陵上奉審則安寧,碑閣·丁字閣奉審則無頉。仍詣孝陵,陵上奉審則安寧,碑閣·丁字閣奉審則無頉。還詣睿陵,仍留監祭,將事安寧之意,敢達矣。上曰,陵上俱爲太平乎?淳翼曰,陵上果太平矣。上曰,何時將事乎?淳翼曰,三更量將事,而因卽發行矣。上曰,所經之地,秋麥皆生苗乎?淳翼曰,姑不生苗矣。上曰,閱路之雪,果多積乎?淳翼曰,比京稍些矣。上曰,雪雖堆積,似是消瀜而然矣。淳翼曰,果然矣。上命史官就座,仍命閣臣先退,又命退。承史以次退出。
上在景福宮。停常參·經筵。
李命宰啓曰,明日殿座相値,親事頉稟之意,敢啓。傳曰,知道。
傳于閔哲勳曰,政官牌招開政。
傳于閔哲勳曰,呈告同經筵在外,敦寧都正許遞,今日政差出。
傳于閔哲勳曰,亞尹·少尹外法司堂上,竝許遞,今日政差出。
傳于閔哲勳曰,在外玉堂許遞,今日政差出。
傳于閔哲勳曰,窠近初士作窠,今日政差出。
李命宰啓曰,因禮曹單子,明日王大妃殿加上尊號議定時,應參人員,令政院命招事,啓下矣。時·原任大臣·館閣堂上·九卿·三司長官·六曹參判,竝待開門命招,何如?傳曰,允。
傳于閔哲勳曰,明日出宮門路,以思政門爲之。
閔哲勳,以吏曹言啓曰,新除授礪山都護府使金源植,以其身病,呈狀乞遞,改差,何如?傳曰,允。
又以吏曹言啓曰,韓山郡守黃浩直呈狀內,矣身受由上京,矣身病猝重,萬無還官之望云,罷黜,何如?傳曰,允。
又以吏曹言啓曰,懿寧園守奉官李喜鵬,以其身病,呈狀乞遞,改差,何如?傳曰,允。
又以吏曹言啓曰,新除授龍川都護府使李東欽,以其身病,呈狀乞遞,改差,何如?傳曰,允。
有政。吏批,行判書趙康夏牌招不進,參判趙同熙進,參議閔京鎬牌招不進,同副承旨閔哲勳進。
以吏批言啓曰,行判書趙康夏,參議閔京鎬竝牌招不進,小臣獨政未安,何以爲之?敢稟。傳曰,仍爲之。
以鄭佑默爲副校理,尹宇善爲知敦寧,金聲根爲刑曹判書,鄭基會爲判尹,徐臣輔爲刑曹參判,姜爲敦寧都正,金文濟爲刑曹參議,李容元爲同經筵,金源植爲龍川府使,趙南植爲礪山府使,申勝休爲韓山郡守,金永述爲旌義縣監,李殷弼爲平陵察訪,李容夏爲尙瑞別提,分敎官單車觀濟,典圜局幫辦李根,以上今加嘉善,陽川縣令高鑂,今加嘉資憲,以上加資事承傳,副護軍李榕,今加嘉善,朝官年九十加資,副護軍張完哲,今加嘉善,前監察金駿植·宋僖宗,前都事李致求,副司果朴元植·吳致瑞,以上今加通政,朝官年八十加資。
兵批,判書閔泳煥病,參判曺寅承病,參議南肅熙病,參知張錫裕入直進,右副承旨鄭寅昇進,同知加設單李根,訓鍊主簿加設單洪鍾厚,宣傳官鄭岏永·尹華重·金鎭宇·金參鉉·李根泓,以上仍其職陞六事承傳。親軍統衛營槍劍肖官李海慶,仍其職陞六事承傳,大護軍尹宇善·金益秀,護軍李根會,副護軍柳興秀·元永一·鄭光淵,副司直金炳軾,副司果李秉昊,副司勇鄭軒時,以上竝單付。
吏批,再政。以李源珪爲工曹參議,朴一陽爲禁府都事,梁堯憲爲懿寧園守奉官,南啓榮爲顯陵參奉,李秀永爲咸興判官。
三政。黃夔仁爲盈德縣令。
以吏曹參議閔京鎬牌不進罷職傳旨,傳于閔哲勳曰,只推。
兵曹口傳政事,副司勇四單,金能秀·閔述鎬·金益慶·金敎承。
李命宰,以禮曹言啓曰,今此英祖大王廟號諡號·追上尊號時儀節,當爲磨鍊,而謹稽謄錄,則哲宗丁巳追上純祖室廟號·諡號時,援用肅宗辛酉追上定宗室廟號·諡號時例,仍行改題主之禮矣,今亦依此磨鍊乎?敢稟。傳曰,依此磨鍊。
又以禮曹言啓曰,謹稽謄錄,則在前太室追上尊號時,改題主一節,不爲磨鍊矣。今此貞聖王后·貞純王后追上尊號時,亦依此例擧行乎?敢稟。傳曰,依此擧行。
又以禮曹言啓曰,謹稽謄錄,則哲宗丁巳追上純祖室廟號·諡號,依已例,請諡宗廟之節,不爲磨鍊矣。今此英祖室廟號·諡號,更爲議上時,亦依此擧行乎?敢稟。傳曰,依此擧行。
又以禮曹言啓曰,今此英祖大王廟號諡號·追上尊號,貞聖王后·貞純王后追上尊號冊寶親上時,王世子行禮之節,依例磨鍊乎?敢稟。傳曰,依例磨鍊。
又以禮曹言啓曰,傳曰前後直赴殿試人,竝付之今番謁聖榜末,一體放榜事,命下矣。謹依除初試庭試時,因特敎付榜之例,隨其直赴年次,付之榜末,一體放榜之意,敢啓。傳曰,知道。
又以追上尊號都監都提調意啓曰,貞純王后金寶篆文書寫官行大護軍金昌熙,有身病,不得書寫,其代以預差議政府左參贊趙秉鎬陞實,便之書寫,而原別單中,改付標以入之意,敢啓。傳曰,知道。
閔哲勳,以親軍統衛營言啓曰,南水門西邊鐵窓破傷處,今已修改,把守將卒解送事,自兵曹草記蒙允矣。把守將卒解送之意,敢啓。傳曰,知道。
鄭寅昇,以刑曹言啓曰,以司謁口傳下敎曰,雜人權弘圭,攔入後苑,無難犯斫,至於毆打禁飭之入直將校,極爲無嚴,令秋曹遠配事,命下矣。謹依傳敎,罪人權弘圭,嚴刑遠配次,發差推捉,則逃避不現,令左右捕廳,刻期詗捉,待捉得擧行之意,敢啓。傳曰,知道。
上在景福宮。停常參·經筵。
議號祗迎,還入幕次後,藥房·內務府·內閣·政院·玉堂·銓郞口傳問安。答曰,知道。
還內後藥房·內務府·內閣·政院·玉堂·銓郞口傳問安。答曰,知道。
議號後大殿大王大妃殿·王大妃殿·中宮殿,藥房·內務府·內閣·政院·玉堂·銓郞·朝廷二品以上·六曹堂上口傳問安。答曰,知道。
世子宮·世子嬪宮,藥房·內務府·內閣·政院·玉堂·銓郞·春·桂坊·朝廷二品以上·六曹堂上口傳問安。答曰,知道。
藥房提調閔種默,副提調閔正植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李命宰啓曰,明日常參·經筵,取稟。傳曰,停。
又啓曰,在前謁聖試士時,有時原任大臣入侍之例,今番則何以爲之?敢稟。傳曰,入侍。
又啓曰,在前謁聖試士時,有宗正卿全數入侍之例,今番則何以爲之?敢稟。傳曰,入侍。
閔正植啓曰,卽者兵曹郞廳來言曰,今日殿座時,別侍衛,不可不備,而判書閔泳煥,賓客進參,不得擧行云,何以爲之?敢稟。傳曰,次堂擧行。
李命宰啓曰,肅單之廳座來呈例也,而盈德縣監黃夔仁,以前任尙衣主簿,旣在闕中,肅單今始來呈,原單子雖不得不捧入,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,推考。
傳于閔正植曰,侍衛軍兵毛具,從便爲之。
王大妃殿加上尊號望,端禧。
兵曹口傳政事,摠禦營挾輿把摠單尹永璣。
李耕稙,以議政府言啓曰,關西先運襦衣二百七十領,紙衣三百二十一領,照數捧上稱量,綿品·紙品,亦爲看審後,仍爲監封,逢授於齎去禁軍處,沿路輸運及本道頒給等節,各別措辭關飭之意,敢啓。傳曰,知道。
李命宰,以弘文館言啓曰,新除授副校理鄭佑默,卽爲牌招察任,何如?傳曰,允。
又以侍講院言啓曰,檢校輔德金聲根,除拜刑曹判書矣。宮官例不得兼帶刑獄之官,檢校輔德金聲根所帶秋曹之任,今姑許遞,何如?傳曰,允。
又以侍講院言啓曰,王世子進講論語,今將垂畢矣。繼講冊子,依例問議于師賓客,何如?傳曰,允。
兼說書閔厚植啓曰,臣以王世子繼講冊子,問議于師賓客事,命下矣。問議于師賓客,則領議政沈舜澤以爲,我東宮邸下,魯論一部,今將畢講,繼講冊子,收議有命,而先儒讀書,自有次序,先論語而繼孟子,蓋其七篇大旨,擴天理遏人欲,其在就將緝熙之工,亶不外於此書之繼講矣。左賓客鄭範朝以爲,爲學次第,本有先賢定論,讀魯論,以爲涵養操存之實,又其次則讀鄒書,以爲體驗充擴之端,今睿學將就之工,亦惟循序而進,書筵繼講之冊,亶在是書矣。右賓客閔泳煥以爲,睿學日就,論語今將垂畢,伏承繼講冊子下詢之命,臣不勝欽誦攢祝之至。朱夫子嘗曰,讀書之法,論語爲先,孟子次之,依此繼講恐好,而臣識見淺短,不敢自質,伏願博詢而裁處焉。左副賓客閔泳商以爲,讀書之法,先賢定論,有曰論語爲先,孟子次之,今玆睿學日新,論語垂畢,當以孟子繼講,頻接書筵恐好,而以臣淺見薄識,不敢質對,伏願博詢,以爲裁度焉。右〈副〉賓客韓章錫以爲,冑筵論語之講,今已垂畢,俯詢繼講之書,睿學日新,欣頌曷旣?竊伏念朱子有言次讀孟子,以觀其發越,可見古人爲學,秩然有序,論語之後,繼以孟子,臣無容他見之意,敢啓。傳曰,收議如此,孟子繼講。
李命宰,以禮曹言啓曰,今此王大妃殿加上尊號吉日,以何間推擇乎?敢稟。傳曰,來正月晦前擇入。
又以尙衣院提調意啓曰,僉正李象恂在外未肅拜,主簿二員,別提一員未差,所重之地,曠直可悶,未差人,令該曹口傳差出,何如?傳曰,允。
鄭寅昇,以兵曹言啓曰,今十二月十七日大駕詣文廟,親行酌獻禮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,統衛營兵丁二哨,摠禦營步軍二哨,騎士二番,統衛使率領爲先廂,壯衛營兵丁二哨,摠禦營步軍二哨,騎士一番,壯衛使率領爲後廂,禁軍二番隨駕,摠禦營步軍一哨,騎士一番,摠禦兵房代領留陣,餘軍留營,置之。
又以兵曹言啓曰,今十二月十七日大駕詣文廟,親行酌獻禮時,王世子隨駕行禮時陪衛,依前例磨鍊,而禁軍及先後牌軍兵,連以隨駕禁軍及先後廂軍兵仍用矣。今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
又以親軍統衛營言啓曰,謹依下敎,侍衛陪衛軍兵等處,乾犒饋分給之意取啓。傳曰,知道。
又以摠禦營言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
己丑十二月初十日未時,上與王世子詣勤政殿,王大妃殿加上尊號議號入侍時,行都承旨閔正植,行左承旨李命宰,右承旨李耕稙,左副承旨李愚冕,右副承旨鄭寅昇,同副承旨閔哲勳,假注書朱在賓·具然鎬,別兼春秋金鶴洙·曺萬承·鄭世源,原任提學鄭範朝·金永壽·閔應植·韓章錫,提學閔泳煥,原任直提學閔泳駿,檢校直提學金聲根·閔泳韶·趙東冕·洪淳馨,原任直提學閔丙奭,直提學金宗漢·鄭夏源,原任直閣李淳翼·李承五·金永哲·金興圭,檢校直閣金文鉉·金世基·趙秉輯·閔泳喆,檢校待敎金弼洙·金錫圭,校理曺始永,修撰宋台憲,以次侍立。時至,通禮跪啓請外辦。上具遠遊冠·絳紗袍,乘輿出思政門。藥房提調閔種默,副提調閔正植,進前奏曰,寢早勞動,聖體,若何?上曰,一樣矣。王世子具遠遊冠·絳紗袍,隨後乘輿以出。通禮前導,上詣勤政殿。通禮跪啓請降輿,上降輿。通禮跪啓請執圭,上執圭陞座,王世子至勤政門外,降輿執圭,由東門入就位。禮曹正郞,奉尊號單子,置于東階上,通禮跪啓請降座,上降座,王世子降座。命宰奉進尊號單子,上捧覽,命踏啓字。命宰跪受書判付,讀奏訖,以授禮曹郞廳。禮曹郞廳跪受,盛于龍亭,由正路以出。通禮跪啓請鞠躬平身,上鞠躬平身,王世子鞠躬平身。通禮導上入小次,承文院官員,奉箋文函,入置於案。通禮跪啓請出次,上出次,王世子出次。通禮導上詣版位,相禮導王世子詣版位。通禮跪啓請鞠躬四拜興平身,上行四拜禮,王世子行四拜禮。宗親·文武百官,皆行四拜禮訖。承文院都提調趙秉世,奉進箋文,以授命宰。命宰跪受以進,上跪受,以授耕稙,耕稙·命宰,以次跪受,由正路以出。通禮跪啓請鞠躬四拜興平身,上行四拜禮,王世子行四拜禮。宗親·文武百官,皆行四拜禮訖。通禮前導入小次。判府事金弘集·金炳始,右議政趙秉世等,詣中階上,請承傳色,奉入尊號單子。上命踏啓字以下,命宰書判付訖。招致禮郞傳授,禮郞跪受,盛于龍亭以出。贊儀唱鞠躬四拜興平身,王世子行四拜禮,宗親·文武百官,皆行四拜禮訖。通禮跪啓禮畢,上降座,判府事金弘集·金炳始,右議政趙秉世等,進前奏曰,議號已定,聖孝冞光,群情胥悅,勞動餘聖體,若何?上曰,一樣矣。大王大妃殿氣候何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。世子宮氣候,何如?上曰,平順矣。世子嬪宮氣候,何如?上曰,平順矣。通禮前導,還詣思政門外。通禮跪啓請乘輿,上乘輿,王世子隨後乘輿。正植請標信解嚴,由思政門還內,諸臣以次退出。
上在景福宮。停常參·經筵。
李愚冕啓曰,明日常參·經筵,取稟。傳曰,停。
鄭寅昇啓曰,三品官之毋得過三日,循例請牌,曾有定式矣。工曹參議李源珪,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
傳于李愚冕曰,左承旨許遞,前望單子入之。
傳于李愚冕曰,右承旨許遞,前望單子入之。
承旨前望單子入之,趙秉弼·金奭鎭落點。
傳于閔哲勳曰,政官牌招開政。
傳于李愚冕曰,削科人宋胄顯,特爲復科,付之今番謁聖榜末。
李愚冕啓曰,行吏曹判書趙康夏,參判趙同熙,參議閔京鎬牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議竝推,待明朝一體牌招。
吏曹口傳政事,尙衣別提韓應一·尹榮斗·李昌善,主簿李直浩·尹喆圭·權用雨·王夔脩·李準榮·崔麟煥。
兵曹口傳政事,摠禦營千摠單李秉勳。
李愚冕,以議政府言啓曰,卽見忠淸監司李憲稙狀啓,則甲戌胎封時,結城等六邑舊災冤徵條蒙頉,給結三百三十六結零,今又限滿,當爲出稅,而伊後地無寸墾,今若責徵,未免渙散,特許恨五年,更加展限事,請令廟堂,稟旨分付矣。荐許展年,寔出恤隱之至意,而壤無更墾,民未還集,今若浸徵於族隣,實係行不得之政也,特爲加限五年蠲稅,而另飭各該邑,使之期充元摠之意行會,何如?傳曰,允。
又以議政府言啓曰,卽見前羅監司金弘奎所報,則羅州等十一邑丙丁毋亡陳結,今旣恨滿,而流民不爲還接,陳地無望墾闢,羅州一千十結二十八負零,光州四百五十五結,順天二百七十五結,金堤一百九十六結五十負,靈岩二百七十七結,臨陂一百九十結,萬頃九十一結五十負,扶安一百二十五結,沃溝一百六十八結二十一負零,咸平二百十一結五十負,興陽八百六十四結八十負,更限幾年,特許停稅爲辭矣。限年減稅,已是朝家曠典,則一陳不起,限滿輒請,烏在其重賦之義乎?第念各該邑,又經昨年大荒,實無以責徵,竝更限三年蠲稅,期圖復摠之意,申飭道臣,何如?傳曰,允。
又以內醫院都提調·提調意啓曰,年例各殿宮進上臘藥所入牛黃一百六部一錢一里七毫,麝香一百七十九部四里八毫,竝令戶曹·宣惠廳進排,而丙申定式牛黃四十部一錢八分六里五毫,以本院春秋兩等元貢中取用,何如?傳曰,允。
又以禮曹言啓曰,以王大妃殿加上尊號吉日,何日推擇,取稟草記,傳曰,來正月晦前擇入事,命下矣。令日官金東萬推擇,則來正月二十七日爲吉云,以此日定行乎?敢稟。傳曰,以此日定行。
又以禮曹言啓〈曰〉,來庚寅年元朝王大妃殿寶齡六旬中宮殿寶齡四旬稱慶陳賀時,宗廟·景慕宮告由祭,正朝節享兼行,社稷·永寧殿告由祭,同日一體設行,祝文添入撰出等事,令藝文館擧行,獻官,依例以一品塡差事分付,何如?傳曰,允。
又以禮曹言啓曰,來庚寅年正月初四日行宗廟春享大祭親行時,省牲省器之節,依例以親臨磨鍊乎?敢稟。傳曰,依例磨鍊。
又以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以摠禦營言啓曰,本營兵房李容觀,身病甚重,勢難察任,今姑改差,何如?傳曰,允。
吏曹啓目粘連,觀此江原監司鄭泰好狀啓,則以爲淮陽都護府使金斗煥,莅任以後,慈惠接民,廉明律己,治績方蔚,殘局庶有蘇醒之望,而見今催料旁午,聞其內移,民情惜去,特爲仍任,以副民望,俾責成效,令該曹,稟旨是如爲白有臥乎所,道臣狀辭旣如此,淮陽府使金斗煥,姑拜仍任,何如?判付啓依允。
義禁府啓目,尙瑞主簿李燮奎原情云云。傳旨〈內〉辭緣,泛稱遲晩,所當請刑是白乎矣,年過七十,法不當請刑,議處,何如?判付啓依允。
義禁府啓目,順天營將尹明根原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在景福宮。停常參·經筵。
鄭寅昇啓曰,明日常參·經筵,取稟。傳曰,停。
傳于閔哲勳曰,檢校直閣兪鎭弼,馳詣顯隆園,奉審摘奸,仍留監祭,健陵·華寧殿,一體奉審以來。
傳于閔哲勳曰,直赴李海昌放榜日,德興大院君祠宇,遣宗正卿致祭。
傳于閔哲勳曰,呈告同敦寧許遞,今日政差出。
傳于閔哲勳曰,兵曹參議·參知許遞,今日政差出。
鄭寅昇啓曰,明日傳香禮房承旨,當爲齋宿,行左承旨趙秉弼,所當牌招,而拘於廳規,不得請牌,何以爲之?敢稟。傳曰,牌招。
閔哲勳,以吏曹言啓曰,司僕寺正尹雨植,南學敎授金鶴洙,成均館典籍崔翼瑞·承履祥,直講張致良,懿寧園守奉官梁堯憲,俱以身病,呈狀乞遞,竝改差,〈何如?〉傳曰,允。
又以吏曹言啓曰,去九月十九日政事中,金堤郡守柳廷魯,未陞六人,誤爲擬望,至蒙恩點,不可仍置,原望筩勿施,何如?傳曰,允。
有政。吏批,行判書趙康夏,參判趙同熙,竝牌招不進,參議閔京鎬進,同副承旨閔哲勳進。
以吏批言啓曰,行判書趙康夏,參判趙同熙,竝牌招不進,小臣獨政未安,何以爲之?敢稟。傳曰,只出緊任。
以金益容爲刑曹判書,金錫洪爲同敦寧,金定圭爲兵曹參議,鄭寅興爲參知,宋在龜爲監察,淮陽府使金斗煥,姑爲仍任事承傳。分敎官單黃鍾玄,副護軍沈寅澤,通津府使高永根,以上今加嘉善加資事承傳。副司果李炳鐵·李元植,已上今加通政,朝官年八十依法典加資。
兵批,行判書閔泳煥病,參判曺寅承入直進,參議金定圭未肅拜,參知鄭寅興未肅拜,右副承旨鄭寅昇進,護軍徐正淳,副護軍姜·南肅熙·張錫裕,以上竝單付。
吏批,再政。以金履麗爲敦寧都正,鄭世源爲司僕正,全錫喬爲典籍,又以閔泳錫爲典籍,尹雨植爲南學敎授,金容根爲司饔主簿,沈相老爲別提,白義行爲直講,朴敦陽爲繕工別提,禹東建爲禁府都事,崔榮鎰爲懿寧園守奉官。
三政。以韓應一爲濟用主簿,李基燮爲懿寧園守奉官。
四政。以朴勝學爲尙衣別提,黃湜爲懿寧園守奉官。
傳于閔哲勳曰,京兆堂上有闕之代,前望單子入之。
傳于鄭寅昇曰,同副承旨許遞,前望單子入之。
鄭寅昇啓曰,臣與同副承旨閔哲勳,伴直矣。纔已許遞出去,伴直無人,左副承旨李愚冕,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,金在容落點。
傳于鄭寅昇曰,義州府尹有闕之代,楊州牧使金喆熙除授。吏曹,守義州府尹單金喆熙除授事,承傳。
以慶尙監司金明鎭狀啓,薦新進上生靑魚,魚跡頓絶,姑未捉得,限內不得封進,惶恐待罪事,傳于鄭寅昇曰,勿待罪事,回諭。
鄭寅昇,以廟號都監都提調意啓曰,丁巳年純祖大王改上諡號玉冊文結辭,以稽首再拜上言書之矣。今番依丁巳已例,擧行,何如?傳曰,允。
又以禮曹言啓曰,來庚寅年正月初四日宗廟春享大祭親行事,已有成命,而英祖大王廟號諡號·追上尊號,貞聖王后·貞純王后追上尊號吉日,亦以同日定行矣。親上冊寶後,親祭兼行之由,祭文中措辭撰進,永寧殿攝行祭祝文中,一體添入事,竝爲分付,何如?傳曰,允。
又以禮曹言啓曰,來庚寅年正月初四日行宗廟春享大祭,親臨省牲省器時,王世子倍參之節,依例磨鍊乎?敢稟。傳曰,依例磨鍊。
又以禮曹言啓曰,今此太室親上冊寶時,王世子行禮之節,依例磨鍊事,命下矣。殿下出宮時,王世子闕門外祗迎後,隨詣之節,依例磨鍊乎?敢稟。傳曰,依例磨鍊,祗迎置之。
又以禮曹言啓曰,今此王大妃殿加上尊號儀節,當爲磨鍊,而謹稽謄錄,則有外殿親傳冊寶,內庭行禮,自內親上致詞箋文·表裏之例,亦有外殿親傳冊寶,親上致詞箋文·表裏之例,今番則何以爲之乎?敢稟。傳曰,外殿行禮磨鍊。
又以禮曹言啓曰,來正月二十七日王大妃殿加上尊號稱慶陳賀時,大殿·大王大妃殿·王大妃殿·中宮殿箋文·方物·物膳,世子宮方物·物膳,依例封進事,知委京外,箋文頭辭,令文任撰出,何如?傳曰,允。外道方物·物膳置之。
又以禮曹言啓曰,來庚寅年正月初四日英祖大王廟號諡號·追上尊號,貞聖王后·貞純王后追上尊號時,告廟·社之節,當爲磨鍊,而節享兼行,多有已例,宗廟·景慕宮告由祭,同月初一日正朝節享兼行,社稷·永寧殿告由祭,同日一體設行,祝文添入撰出等事,令藝文館擧行,依例遣大臣設行,何如?傳曰,允。
又以禮曹言啓曰,謹依傳敎,前後直赴殿講人,隨其直赴年次,付之榜末事,草記啓下矣。卽接四館所牒呈,則戊子九月日次儒生殿講入格幼學沈宜純,同年十月館學儒生應製入格進士洪淳九,幼學朴昌緖,同年十二月館學儒生應製入格幼學李東宰,生員李偰,幼學李鳳淳,同年同月日次儒生殿講以製代講入格幼學金敬圭·宋鍾燁,同年同月柑製入格幼學閔丙漢·韓麟鎬,己丑二月館學儒生應製入格童蒙沈衡澤,幼學李寀·徐基弘,同年同月日次儒生殿講以製代講入格進士鄭淳元,幼學吳羲善·康始甲,同年同月館學儒生應製入格進士金永典·趙英熙,同年三月春到記殿講入格幼學張南正,製述入格進士閔泳復,同年同月三日製入格幼學宋鍾冕,同年同月館學儒生應製入格幼學尹夏一·金龍淳,同年四月館學儒生應製入格幼學鄭濟鎬·閔廣植,同年五月館學儒生應製入格幼學鄭雲景·黃章淵,同年六月育英學員應製入格幼學申大均,進士徐相勛,同年八月日次儒生殿講以製代講入格進士金容岳,幼學鄭萬朝·李範世,同年十月館學儒生應製入格幼學金弼鉉·洪承運,進士李庚稙,幼學池鳳翎·金重煥,同年同月參班璿派儒生應製入格幼學李海昌·李範弘,同年同月館學儒生應製入格幼學金商翰·宋弼周,同年十一月秋到記殿講入格幼學白鶴九,製述入格幼學徐相薰,同年同月館學儒生應製入格幼學李紀用·金在恒合爲四十五人云矣。直赴殿試儒生沈宜純等四十五人,隨其直赴年次,付之榜末,一體放榜之意,敢啓。傳曰,知道。
又以禮曹言啓曰,卽接四館所牒呈,則直赴殿試儒生中,戊子十月館學儒生應製入格幼學孫庚鉉遭故,今番不得付榜云,依例許赴於後科殿試之意,敢啓。傳曰,知道。
又以統理交涉通商事務衙門言啓曰,本衙門主事趙兢夏·李時榮改差,其代前都事張華植,副司果邊錫胤差下,竝令該曹,口傳下批,何如?傳曰,允。
又以兵曹言啓曰,因議政府草記,吾叉浦僉使,以獨鎭施行事,允下矣。兼白翎鎭管吾叉浦水軍同僉節制使,改以吾叉浦水軍僉節制使,下批之意,敢啓。傳曰,知道。
義禁府啓目粘連,向前李燮奎亦,趁不出肅,雖緣事勢,禁直旣闕,法所當勘,以此照律,何如?判付啓,飭已施矣,特爲分揀放送。
義禁府啓目粘連,向前尹明根亦,捕捉亂魁,旣有營飭,趁不馳往,從緣病劇,校卒之未卽起送,道啓之臚列指的,事體所在,難以參恕,以此照律,何如?判付啓依允。
敦寧都正姜疏曰,伏以臣於日昨,伏奉除旨,以臣爲敦寧府都正者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚,臣無任云云。省疏具悉。所請依施。
上在景福宮。停常參·經筵。
鄭寅昇啓曰,明日常參·經筵,取稟。傳曰,停。
又啓曰,新除授同副承旨金在容,時在平安道義州府任所,交代後斯速乘馹上來事,下諭,何如?傳曰,許遞,前望單子入之。
以左副承旨李愚冕牌不進罷職傳旨,傳于鄭寅昇曰,只推。
傳于鄭寅昇曰,吏曹參議有闕之代,前望單子入之。
以司謁口傳下敎曰,江華留守閔泳駿,待其上來,卽爲肅命,交龜前平安監司密·兵符仍佩。
承旨前望單子入之,鄭宜默添書落點。
傳于鄭寅昇曰,工·刑換房。
兵曹,摠禦營兵房單朴善陽·梁柱華·李敏宇。
吏曹口傳政事,交涉衙門主事單張華植·邊錫允。
金奭鎭,以議政府言啓曰,北關後運紙衣六百七十六領,照數稱量,木品·紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以禮曹言啓曰,太廟歲首展謁,例於歲翻後,當爲取稟,而來正月初四日太室追上諡號尊號冊寶親上,春享大祭親行,已有成命矣。在前如此之時,兼行歲首展謁,而版位,設於宗廟廟庭·永寧殿殿庭矣。今亦依此磨鍊乎?敢稟。傳曰,依此磨鍊。
又以禮曹言啓曰,今此英祖大王廟號諡號·追上尊號,貞聖王后·貞純王后追上尊號冊寶內出後,自勤政殿,奉詣宗廟時,殿下王世子,出就殿庭,祗迎後隨詣之節,依例磨鍊乎?敢稟。傳曰,依例磨鍊。
又以禮曹言啓曰,今此英祖大王廟號諡號·追上尊號,貞聖王后·貞純王后追上尊號冊寶內入內出處所,依例以勤政殿磨鍊之意,敢啓。傳曰,知道。
又以禮曹言啓曰,來正月二十七日王大妃殿加上尊號稱慶陳賀時,外道方物·物膳置之事,命下矣。在前陳賀外道方物·物膳置之之時,各殿進獻議政府·六曹物膳及京廳方物·京畿物膳,則例爲封進,今亦依前例封進,而世子宮進獻京廳方物·京畿物膳,亦爲封進之意,敢啓。傳曰,知道。
又以追〈上〉尊號都監郞廳,以都提調意啓曰,英祖大王金寶篆文,書寫官行判中樞府事金弘集,書出正副本,謹此封進,以備睿裁後,入刻之意,敢啓。傳曰,知道。正本入刻。
又以追上尊號都監郞廳,以都提調意啓曰,貞純王后玉冊文草圖書一本,謹此封進,待啓下,令書寫官行護軍李容元,正書入刻之意,敢啓。傳曰,知道。
又以廟號都監都提調意啓曰,英祖大王改上諡號金寶篆文,書寫官行判中樞府事金炳始,書出正副本,謹此封進,以備睿裁後,入刻之意,敢啓。傳曰,知道。正本入刻。
又以追上尊號都監郞廳,以都提調意啓曰,英祖大王玉冊文草圖書一本,謹此封進,待啓下,令書寫官行大護軍李裕承,正書入刻之意,敢啓。傳曰,知道。
又以加上尊號都監都提調意啓曰,玉冊文製述官·書寫官及樂章文製述官·玉寶篆文書寫官實預差,別單書入之意,敢啓。傳曰,知道。
又以加上尊號都監都提調意啓曰,本都監監造官五望,別單書入之意,敢啓,傳曰,知道。
又以加上尊號都監郞廳,以都提調意啓曰,本都監都廳·郞廳二望,別單書入之意,敢啓。傳曰,知道。
加上尊號都監,王大妃殿玉冊文製述官,行知中樞府事金在顯,預差行知中樞府事鄭範朝,書寫官行大護軍朴齊寬,預差行大護軍李玄翼,樂章文製述官漢城府判尹鄭基會,預差行大護軍鄭海崙,玉寶箋文書寫官議政府右議政趙秉世,預差行上護軍洪祐昌,廟號都監·追上尊號都監·都廳二單徐廷厚·李勛卿,加上尊號都監都廳副司果金台濟,弘文館修撰任澤鎬,加上尊號都監監造官五單,黃穎秀·申泰薰·李鍾翼·權載紀·李冀夏。
鄭寅昇,以加上尊號都監郞廳,以都提調意啓曰,本都監郞廳·監造官分房,別單書入之意,敢啓。傳曰,知道。
又以加上尊號都監郞廳,以都提調意啓曰,闕內待令郞廳,依近例,以入直部將,輪回察任,何如?傳曰,允。
又以加上尊號都監郞廳,以都提調意啓曰,本都監別看役,前主簿方漢星,前監察金永模,前敎授崔錫肇差下,使之看役,何如?傳曰,允。
義禁府照目粘連,順川營將尹明根矣,本府議啓內,捕捉亂魁,旣有監飭,趁不馳往,縱緣病劇,校卒之未卽起送,道啓之鑪列指的,事體所在,難以參恕,以此照律,罪笞五十收贖,解見任別敍,私罪。奉啓依允。
吏曹參議閔京鎬疏曰,伏以熙朝建官,何官不愼,而惟吏爲最。在外曰牧民之吏,在內曰官人之吏,牧非其人,庶民不章,官非其人,百工不諧,是以漢有循吏之傳,周重天官之屬,其難愼,亶其然乎?臣以竗年菲才,猥蒙殊遇,淸顯殆遍,涯分已濫,感恩怵義,凜氷揣木,旣而再奉郡檄,四閱歲籥,威未鞭蒲,化遠岐麥,絲毫無補,尺寸皆賜,只與南州士女,歌詠恩澤,仰虞牧之咨食,頌堯封之祝聖。不意月前,召臣以三銓之命,使之察任,臣學識蔑裂,見聞謏寡,外不能牧民,內何以官人?以職方人,萬不稱當。臣於是,震越失守,卽欲循墻,而特以逖違之蹤,冞切戀結之忱,不暇揣度,率爾出膺,間因承乏,一再代斲,激濁揚淸,尙矣無論,忘廉飽恥,卽此莫若,佐雖遜於長,其職則銓,內固重於外,其名亦吏,旣僨其外,敢誤其內,滿心慙惶,撫躬踧踖,期欲必辭,以伸微諒。且臣質本脆弱,飽經瘴濕,頑痰當寒而肆,微感乘虛而闖,証形頗劇,調治蔑效,其何敢强策不能,抗顔仍蹲,不思所以疾痛之呼也哉?玆敢畢暴衷腸,仰瀆聰聽。伏望聖慈,俯垂鑑諒,亟遞臣吏曹參議之任,俾公器無曠,私分獲安,千萬大願,臣無任云云。省疏具悉。所請依施。
上在景福宮。停常參·經筵。
趙秉弼啓曰,明日乃是小寒,自明日日暖間,視事頉稟之意,敢啓。傳曰,知道。
又啓曰,本院今秋冬等褒貶,當爲磨勘,而注書二員未差,不得如例磨勘之意,敢啓。傳曰,知道。
又啓曰,行右承旨金奭鎭,今日不爲仕進,卽爲牌招,何如?傳曰,允。
吏曹參議前望單子入之,洪承憲落點。
傳于趙秉弼曰,政官牌招開政。
傳于趙秉弼曰,此家科聲,事甚奇喜。直赴閔丙漢放榜日,文忠公祠版,遣承旨致祭,撫念昔事,尤憎愴懷,故參判閔昌植祠版,一體致祭。
傳于趙秉弼曰,此家科聲,事甚稀貴,撫念疇昔,尤增感懷,直赴韓麟鎬放榜日,忠肅公韓圭稷祠版,遣承旨致祭。
傳于趙秉弼曰,在外同敦寧·敦寧都正許遞,今日政差出。
傳于鄭宜默曰,江華留守閔泳駿內務協辦差下。
鄭宜默啓曰,江華留守閔泳駿,內務協辦差下事,命下矣。今日政下批,何如?傳曰,允。
鄭宜默,以吏曹言啓曰,成均館直講白義行,懿寧〈園〉守奉官黃湜,俱以身病,呈狀乞遞,竝改差,何如?傳曰,允。
有政。吏批,行判書趙康夏,參判趙同熙竝牌招不進,參議洪承萬進,同副承旨鄭宜默進。以吏批言啓曰,行判書趙康夏,參判趙同熙竝牌招不進,小臣獨政未安,何以爲之?敢稟。傳曰,只出緊任。
以曺寅承爲同敦寧,以李承純爲左尹,以咸得祿·李承模·金相謙爲敦寧都正,監理義州港通商事務單金喆熙,分敎官單李容勳,前郡守郭善熙今加通政,前五衛將金秉鎭今加嘉善,以上朝官年八十加資,崇仁殿參奉加設單趙志浩。
兵批,判書閔泳煥病,參判李裕寅未肅拜,參議金宗圭病,參知鄭寅興入直進,右副承旨鄭寅昇進,護軍金錫洪·金秉鐵,副護軍閔京鎬·閔哲勳·金在容·金殷麗,副司果宋珽仁以上單付。
吏批,再政。以黃輔淵爲直講,金㝢根·趙鍾禹爲引儀,閔丙學爲禁府都事,朴黃欽爲懿寧園守奉官,姜正呂爲武烈祠參奉。
三政。李直浩爲司饔主簿,林正洙爲內務主事,權雲乘爲懿寧園守奉官。
四政。李承一爲景慕宮令,趙得永爲尙衣主簿,郭奎應爲懿寧園守奉官。
五政。金昌濟爲繕工主簿,洪鍾益爲壯衛營軍司馬。
六政。邊錫運爲掌樂主簿,趙賢植爲典設主簿。
七政。姜敎錫爲監察,尹養善爲豊川府使。
傳于鄭宜默曰,兵曹參判有闕之代,前望單子入之。
兵曹參判前望單子入之,李裕寅添書落點。
兵曹口傳政事,摠禦營兵房單朴善陽。
鄭宜默,以議政府言啓〈曰〉,卽見內需司所報,則明禮宮所管梁山郡大渚島,乙酉巨浸以後,垌堰潰缺,田土陳廢,島戶徵稅,浸及陸民,事關幽隱,不可不恤,自本宮,方捐財勸起,本島陳結三百七十結,限復摠聚民間,許令減稅爲辭矣。宮庄,本有綦重,島田如是陳荒,何可橫徵於無關之陸戶乎?民隱攸係,合有矜念,限蘇醒間特許減稅,以爲漸行復摠之意,分付道臣,何如?傳曰,允。
又以奎章閣言啓曰,明日,卽寶賢堂望奉審日次,臣進詣擧行之意,敢啓。傳曰,允。
又以追上尊號都監都提調意啓曰,貞聖王后金寶篆文,書寫官議政府右參贊徐相雨書出正副本,謹此封進,以備睿裁後,入刻之意,敢啓。傳曰,知道。正本入刻。
又以追上尊號都監都提調意啓曰,貞純王后金寶篆文,書寫官議政府左參贊趙秉鎬,書出正副本,謹此封進,以備睿裁後,入刻之意,敢啓。傳曰,知道。正本入刻。
又以加上尊號都監都提調意啓曰,本都監監造官前都事黃穎秀,前監役申泰薰,前都事李鍾翊,前都事權載紀,前都事李冀夏,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司勇黃穎秀·申泰薰·李鍾翊·權載紀·李冀夏,以上竝單付。
鄭宜默,以禮曹言啓曰,來正月初一日稱慶陳賀儀節,當爲磨鍊,與宗廟春享大祭親行齋戒相値矣。在前如此之時,依舊例,稟旨用樂,今亦依此,軒架鼓吹以振作,磨鍊擧行,何如?傳曰,允。
又以禮曹言啓曰,今此王大妃〈殿〉加上尊號時,外殿親傳冊寶,親上致詞箋文表裏後,臨殿受賀之節,依例磨鍊乎?敢稟。傳曰,依例磨鍊。
又以禮曹言啓曰,今此王大妃殿加上尊號時,外殿親傳冊寶,親上致詞篆文表裏處所,依例以勤政殿磨鍊之意,敢啓。傳曰,知道。
又以禮曹言啓曰,今此王大妃殿加上尊號時,冊寶內入內出處所,依例以勤政殿磨鍊之意,敢啓。傳曰,知道。
又以親軍壯衛營言啓曰,本營軍司馬金台濟,身病甚重,勢難察任,今姑改差,何如?傳曰,允。
又以親軍統衛營言啓曰,本營軍司馬金鶴洙,身病甚重,勢難察任,改差,何如?傳曰,允。
上在景福宮。停常參·經筵。
藥房提調閔種默,副提調閔正植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李愚冕啓曰,肅謝法意,何等審愼,而兵曹參判李裕寅,昨日前望蒙點,司饔主簿李直浩,昨日政除拜,而俱在闕中,肅單今始來呈,原單子,雖不得不捧入,事甚稽緩。兵曹參判推考,司饔主簿,所當重勘,而本院請推之外,無他可施之罰,何以爲之?敢稟。傳曰,允。從重推考。
傳于鄭宜默曰,奉審閣臣入侍。
鄭宜默,以宗親府言啓曰,本府郞廳等今秋冬等褒貶等第,當爲磨勘,而堂上,俱有實病實故,限內不得爲之之意,敢啓。傳曰,知道。
又以議政府言啓曰,今己丑年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以內務府言啓曰,今己丑年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,今己丑年秋冬等褒貶,當爲磨勘,而提學一員,直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
又以侍講院言啓曰,今秋冬等褒貶,當爲等第磨勘,而師沈舜澤有身病,傅貳師,俱爲未差,限內不得爲之之意,敢啓。傳曰,知道。
又以弘文館領館事意啓曰,今秋冬等本館褒貶,當爲等第磨勘,而臣有身病,限內不得爲之之意,敢啓。傳曰,知道。
又以中樞府言啓曰,本府郞廳及醫員·錄事等,今己丑年秋冬等褒貶,當爲等第,而領中樞府事臣宋近洙,判中樞府事臣申應朝,俱有在外,臣金弘集,臣金炳始,俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事金炳德在外,不得爲之之意,敢啓。傳曰,知道。
又以忠勳府言啓曰,本府今己丑年秋冬等褒貶,當爲磨勘,而有司堂上鈴春君臣尹榮信,豊善君臣趙東萬,俱有身病,無以備員,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參座之人,今秋冬等褒貶,限內不得磨勘之意,敢啓。傳曰,知道。
又以藝文館言啓曰,本館今秋冬等褒貶,當爲等第磨勘,而以堂上郞廳不備,不得爲之之意,敢啓。傳曰,知道。
又以春秋館郞廳,以領監事意啓曰,本館今秋冬等褒貶,當爲等第磨勘,而以堂上郞廳不備,不得爲之之意,敢啓。傳曰,知道。
又以承文院言啓曰,卽見禮部咨文,本年夏季統巡會哨緣由事也,回咨,按例撰出,以爲入送,何如?傳曰,允。
又以吏曹言啓曰,曹所屬司饔院官員等矣今秋冬等褒貶,當爲等第,而因本院都提調有故,不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員等,今己丑秋冬等褒貶,當爲磨勘,而臣泳商,以廟號都監進,限內不得磨勘之意,敢啓。傳曰,知道。
又以宣惠廳都提調意啓曰,本廳郞廳等,今己丑秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以漢城府言啓曰,本府郞廳及五部官員,今己丑年秋冬等褒貶,當爲等第,而判尹臣鄭基會有身病,限內不得磨勘之意,敢啓。傳曰,知道。
李愚冕,以禮曹言啓曰,本曹今己丑年秋冬等褒貶,當爲磨勘,而堂上有故,限內不得爲之之意,敢啓。傳曰,知道。
又以兵曹言啓曰,今此動駕時,禁軍等別將,當爲率領侍衛,而禁軍別將李裕寅,移拜本曹參判,不得擧行,改差,何如?傳曰,允。
又以兵曹言啓曰,今己丑年秋冬等褒貶等第,磨勘以入,而曹所屬司僕寺·典設司·訓鍊院官員等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今己丑年秋冬等褒貶啓本中,刀擦三處之意,敢啓。傳曰,知道。
又以親軍壯衛營言啓曰,本營軍司馬及諸將官,今己丑秋冬等褒貶,當爲等第,而都提調有身病,限內不得磨勘之意,敢啓。傳曰,知道。
又以親軍統衛營言啓曰,本營軍司馬及諸將官,今己丑秋冬等褒貶,當爲等第,而都提調有身病,限內不得磨勘之意,敢啓。傳曰,知道。
又以摠禦營軍司馬,以都提調意啓曰,本營軍司馬文案及諸將官,今己丑秋冬等褒貶,當爲等第,而臣舜澤有身病,限內不得磨勘之意,敢啓。傳曰,知道。
又以摠禦營言啓曰,本營千摠李鎰,身病猝重,勢難察任,改差,何如?傳曰,允。
又以摠禦營言啓曰,本營騎士將柳夔永,身病猝重,勢難察任,改差,何如?傳曰,允。
鄭宜默,以刑曹言啓曰,本曹郞廳等,今秋冬等褒貶,當爲磨勘以入,而參判·參議,俱有實故,限內不得磨勘以入之意,敢啓。傳曰,知道。
又以刑曹言啓曰,屬司典獄署官員等,今秋冬等褒貶,本曹參議,例與刑房承旨,同爲磨勘,而該房承旨有實故,限內不得磨勘以入之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以義禁府言啓曰,前銜內官奉慶夏,嚴刑一次,遠惡地定配事,承傳啓下矣。奉慶夏,嚴刑一次,訊杖第三十度後,咸鏡道洪原縣遠惡地定配,而以承傳內辭意,具罪目,依例發遣府羅將,押送配所,何如?傳曰,允。
又以工曹言啓曰,今秋冬等褒貶,當爲磨勘以入,而臣等有故,限內不得爲之之意,敢啓。傳曰,知道。
己丑十二月十五日二更,上御萬慶殿。奉審閣臣入侍時,同副承旨鄭宜默,假注書朱在賓,記注官金鎭衡,別兼春秋曺萬承,檢校直閣兪鎭弼,以次進伏訖。上曰,史官分左右。仍命奉審閣臣進前。鎭弼進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健陵,陵上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣顯隆園,仍留監祭,將事安寧之意,敢達矣。上曰,陵園上,俱爲太平,碑閣·丁字閣無頉,而華寧殿殿內,亦爲太平乎?鎭弼曰,皆爲太平矣。上曰,何時行祀乎?鎭弼曰,三更量行祀矣。上曰,雖不遠之地,沿路雪不多積乎?鎭弼曰,果無多積矣。上曰,江流近爲合氷乎?鎭弼曰,姑無合氷,故乘船而往還矣。上曰,自何處還來乎?鎭弼曰,自果川還來矣。上曰,所經之境,秋麥浡然而生乎?鎭弼曰,善爲浡然矣。上曰,閣臣先退。仍命史官就座,又命退,承史以次退出。
上在景福宮。停常參·經筵。
趙秉弼啓曰,明日大駕詣文廟,入齋室後,大王大妃殿王大妃殿問安,何承旨進去乎?敢稟。傳曰,同副承旨進去。
金奭鎭啓曰,左尹李承純,除拜後過三日,不爲出肅,依定式推考警責,仍卽牌招察任?傳曰,允。
閔正植啓曰,卽者兵曹郞廳來言,明日動駕時,別待衛,不可不備,而判書閔泳煥,先廂統衛使進參,不得擧行云,何以爲之?敢稟。傳曰,次堂擧行。
金奭鎭啓曰,卽伏見諸道今秋冬等褒貶啓本,則江原監司鄭泰好,黃海監司吳俊泳,平安監司閔泳駿,慶尙監司金明鎭,按撫使南廷順,守令無一人居中居下,京畿監司趙東冕,全羅監司金奎弘,無一人居下,殊無嚴明殿最之意,竝推考警責,何如?傳曰,允。
鄭宜默啓曰,卽伏見諸道今秋冬等褒貶啓本,則京畿監司趙東冕,全羅監司金奎弘,平安監司閔泳駿,開城留守趙秉稷,江華留守閔丙奭,黃海兵使安鼎玉,平安兵使李敏中,南兵使李奎遠,忠淸水使吳正善,黃海水使南命善,全羅左水使金東韻,右水使李容謙,慶尙左水使李鍾順,邊將無一人居中居下,殊無嚴明殿最之意,竝推考警責,何如?傳曰,允。
趙秉弼啓曰,因禮曹單子,明日大殿·大王大妃殿·王大妃殿·中宮殿加上尊號議定時,應參人員,令政院命招事,啓下矣。時·原任大臣·館閣·堂上·九卿·三司長官·六曹參判,竝待開門,命招,何如?傳曰,允。
又啓曰,直赴韓麟鎬放榜日,忠肅公韓圭稷祠版,遣承旨致祭事,命下矣。何承旨進去乎?敢稟。傳曰,右副承旨進去。
傳于鄭宜默曰,明日出宮門路,以思政門爲之。
傳曰趙秉弼曰,原任輔德閔泳駿檢校差下。
以司謁口傳下敎曰,時·原任大臣·閣臣·內務堂郞·承史·玉堂明日來會。
兵曹口傳政事,以鄭騏澤爲禁軍別將。
兵曹口傳政事,親軍壯衛營軍司馬單尹雨植。
吏曹口傳政事,禁府都事黃浩錫,東部令柳永忠,已上相換事,承傳。
金奭鎭,以議政府言啓曰,卽見監理慶興通商事務金禹鉉所報,則本邑更張之時,使民安接之方,不容不別般示意,依德源例,本府境內儒武中,每年取公都會入格一人武科一人,加資三窠,修報按撫營,付之榜末,以爲啓聞爲辭矣。遐陬儒武,合施慰悅之政,而且有德源已例,文藝則每年秋取一人,付之公都會,武技則取優等二人,一窠直赴,一窠加資,報兵曹施行之意,分付按撫使,何如?傳曰,允。
又以議政府言啓曰,卽見按撫使南廷順狀啓,則慶興府城堞公廨,隨處頹圮,今欲移邑,擧懷不願,仍舊基,重建衙舍,改築城堞,而時値冬沍,使之待開春始役,慶源·鍾城·穩城合八處津民一百六十八戶,移屬該邑,西水羅等三鎭中撫夷萬戶革罷,以其鎭民及錢米,亦爲移劃事,竝請令廟堂,稟處矣。該邑所重,所來自別,而且在三國交界,凡厥恤民豫備之道,固當靡不用極,而凋敗之樣,日甚一日,衙廨盡頹,吏民皆散,今至邑不爲邑之境,言念及此,不覺憂歎,所以有向日關飭者也。移邑一款,民所不願,則果難强行,仍舊重建之節,預爲料理,待春始役,隣近邑八處鎭戶之移屬,撫夷萬戶之革罷,竝依狀請許施,以其民戶·錢米,量宜措處事,分付,何如?傳曰,允。
趙秉弼,以侍講院言啓曰,王世子,孟子,今將繼爲進講,而謹考列聖朝謄錄,則或有竝註進講之例,只有章下註進講之例,又有除註進講之例,今番則何以爲之?敢稟。傳曰,只大文進講,章下註,新受音時兼讀。
又以吏曹言啓曰,去正月二十九日都目政事中監察吳斗泳,未陞六人,誤以擬望,至蒙恩點,不可仍置,原望筒勿施,何如?傳曰,允。
又以禮曹言啓曰,今此王大妃殿加上尊號,外殿親傳冊寶,親上致詞箋文表裏時,王世子行禮之節及親臨受賀時王世子進致詞箋文表裏行禮之節,依例磨鍊乎?敢稟。傳曰,依例磨鍊。
又以禮曹言啓曰,今此大殿·大王大妃殿·王大妃殿·中宮殿加上尊號吉日,以何間推擇乎?敢稟。傳曰,來二月旬間擇入。
又以禮曹言啓曰,今此太室追上尊號,翌日頒敎陳賀時,王世子進致詞箋文表裏行禮之節,依例磨鍊乎?敢稟。傳曰,依例磨鍊。
又以禮曹言啓曰,直赴閔丙漢放榜日,文忠公祠版,遣承旨致祭,故參判閔昌植祠版,一體致祭事,命下矣。其祠版,在於忠淸道忠州地,放榜日,勢不得祗受云,應榜後令本家,擇入祗受,何如?傳曰,允。
鄭宜默,以典圜局言啓曰,本局幇辦李根,身病猝重,勢難察任,今姑減下,何如?傳曰,允。
又以兵曹言啓曰,今番謁聖武科殿試榜目中,多有誤書處,竝付標以入之意,敢啓。傳曰,知道。
又以兵曹言啓曰,今此動輿時,陪衛不可不備,而五衛將李忠呂·尹有憲·朴暾榮·韓容大,俱以病難供職,呈狀乞遞,竝改差,其代依例口傳差出,以爲備員進參之地,何如?傳曰,允。
兵曹口傳政事,以趙悳夏·李元和·林圭學·洪在衡爲五衛將。
鄭宜默以兵曹言啓曰,今十二月十七日,武臣堂上祿試射放日次,而動駕相値,後日退行之意,敢啓。傳曰,知道。
又以刑曹言啓曰,卽接江原監司鄭泰好文移,則淮陽府徒二年定配罪人私奴好吉限滿云矣。取考曹上配案,則私奴好吉詬罵上典罪,丁亥十二月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以義禁府言啓曰,今十七日動駕時,大駕各差備都事,王世子各差備都事,當以十六員磨鍊,而本府都事十員內都事黃浩錫,有身病未肅拜,一員未差,只有八員,無以推移,有身病都事,令該曹口傳相換,未差之代與假都事六員,亦令該曹口傳差出,以爲擧行,何如?傳曰,允。
議政府右議政趙秉世箚曰,伏以邦慶咸湊,縟儀將擧,抃頌懽祝,小大同情。仍伏念臣猥膺特簡,屢辭未準,冒據非據,今三朔于玆矣。聖眷愈隆,諸務兼管,如內局保護之重,太室·閟宮肅敬之地,太常祀典之重,皆非臣疎庸愚陋所可堪承,而如尙方虛縻,厥惟久矣。宜辭不辭,致曠日悚,況今典禮追隆之時,如臣賤名,忝諸堂首,竊以宗廟之中,有事爲榮,奔走蹶,粗效微誠,而臣有甚神精,能自堪於左右醻副乎?凡人臨事,心不專一,鮮克有濟,其理明甚,量能度分,行有不得,冒控情實,仰瀆崇聽。伏願聖明,曲賜照察,將臣兼管,竝賜遞解,毋瘝公務焉。取進止。答曰,省箚具悉卿懇。卿之苦懇旣如是,所辭中尙方提擧之任,今姑勉副,卿其諒之。仍傳于鄭宜默曰,此批答,遣史官傳諭。
行知中樞府事臣金在顯疏曰,伏以天休滋至,諸慶咸湊,睿孝篤摯,以疏以啓,縟儀將擧於一時,群情胥欣於八域,臣以旣耄且病,獨違大同之班,正在惶蹙之中,乃者王大妃殿加上尊號玉冊文製述官,以臣名啓下,事莫重矣,榮莫大矣。安敢不殫誠撰進?第臣見狀,非惟全身不遂,竝與五官俱廢,最是氣息,若斷若續,精神或出或沒,雖尋常數行之書,手麻不能盡,口澁不能呼,矧此琬琰大文字,其何以構思成篇乎?百爾自揣,萬難堪膺,玆敢冒悚控實。伏乞聖慈,俯垂矜諒,特賜變通之恩,仍治逋慢之罪,千萬血祝,臣無任云云。答曰,省疏具悉。所請依施。
平安監司閔丙奭疏曰,伏以追闡先烈禰祖之彝典賁飾,加隆徽號尊親之睿孝益光,行將盡日祝岡,擧在歡天喜地。仍伏念臣自移西臬,彌切兢恧,冒控情實,冀全微諒,及奉批旨,終歸邀榮,臣於是乎寤摽夢囈,歷月日而殆難把定,際有口敎,迫其肅命,使之仍佩符節,恩忽出於常格,時適値於慶會,區區私分,不敢復恤,遂顚倒呈身,有若攬轡澄淸者然。噫,西門鎖鑰,臣果其人乎哉?方今聖明在上,宵旰憂勤,而內無對掦盡職之方,外無綢繆可恃之備,議者每以得人任官,謂之致治良算,至於方伯守宰之能否,尤係民國利病之輕重,大臣·儒臣,以疏以筵,轍提此說,懃懃不已,上亦賜允,可以施行,臣曾屢彯於咫尺,然而說得時易,做得時難,此誠今古之通患也。臣雖顓騃,不能無過計之慮矣。乃以四十餘州府郡縣,付之於空疎一書生,曰爲任得人,庶可責成,則朝家之有做不副說之失,其將緣臣而始矣。臣之去就,關捩如彼,且臣私有難安之義,臣之先本生父,昔尹玆土,竟作九原,藉曰營邑各殊,臣何緣重渡浿水,揚揚居寵爲也?臣之進退,艮限如此,若夫病感頹唐,動彈無望,猶屬緩聲,而遞伯旣因特命,匪久還陛,則顧以全省大去處,致有瘝曠,抑又臣今日難贖之案也,玆敢不避猥越,罄臚憫隘。伏乞聖明,曲垂軫察,亟鐫臣所帶職名,回授可堪之人,以幸公私,千萬血祝,臣無任云云。答曰,省疏具悉。營邑有異,不必如是,卿其勿辭。
上在景福宮。停常參·經筵。
大駕詣文廟,入幕次後,藥房·內務府·內閣·政院·玉堂·銓郞口傳問安。答曰,知道。
世子宮入幕次後,藥房·內務府·內閣·政院·玉堂·銓郞·春·桂坊口傳問安。答曰,知道。
大王大妃殿·王大妃殿,遣承旨問安。答曰,知道。
展謁還入幕次後,藥房·內務府·內閣·政院·玉堂·銓郞口傳問安。答曰,知道。
世子宮還入幕次後,藥房·內務府·內閣·政院·玉堂·銓郞·春·桂坊口傳問安。答曰,知道。
酌獻禮還入幕次後,藥房·內務府·內閣·政院·玉堂·銓郞口傳問安。答曰,知道。
世子宮還入幕次後,藥房·內務府·內閣·政院·玉堂·銓郞·春·桂坊口傳問安。答曰,知道。
還宮後,藥房·內務府·內閣·政院·玉堂·銓郞口傳問安。答曰,知道。
世子宮還宮後,藥房·內務府·內閣·政院·玉堂·銓郞·春·桂坊口傳問安。答曰,知道。
議號祗迎,還入幕次後,藥房·內務府·內閣·政院·玉堂·銓郞口傳問安。答曰,知道。
還內後,藥房·內務府·內閣·政院·玉堂·銓郞口傳問安。答曰,知道。
議號後,藥房·內務府·內閣·政院·玉堂·銓郞·朝廷二品以上·六曹堂上口傳問安。答曰,知道。
世子宮·世子嬪宮,藥房·內務府·內閣·政院·玉堂·銓郞·春·桂坊·朝廷二品以上·六曹堂上口傳問安。答曰,知道。
鄭寅昇啓曰,司僕寺內乘來言,捲簾·毛帳,取稟。傳曰,捲三面,毛帳爲之。
又啓曰,來二十一日,朝參日次矣,敢稟。傳曰,停。
鄭宜默啓曰,奏御文字,何等審愼,而五衛將口傳望李容仁,方在奪告身中,而誤爲擬望,致勤下詢,原望筒,使之改修正以入,而臣之矇然捧入,不勝惶悚,不察之當該兵曹堂上,推考,何如?傳曰,允。爾亦推考。
傳于鄭寅昇曰,侍衛軍兵毛具,從便爲之。
傳于鄭宜默曰,世子宮論語七卷畢講後賞格,草注紙三十卷,白綿紙五十卷,黃筆二百柄,眞墨一百丁,黃密二十斤,紬二十疋,白木三十疋,白五十疋入之。
傳于鄭寅昇曰,師領議政沈舜澤內廐馬一匹面給,左賓客鄭範朝,右賓客閔泳煥,左副賓客閔泳商,右副賓客韓章錫各熟馬一匹面給,贊善宋秉璿,書筵官金洛鉉·朴性陽各熟馬一匹賜給,檢校輔德金聲根·閔泳韶·閔泳駿各半熟馬一匹賜給,檢校輔德吳俊泳·金文鉉·閔丙奭·趙東冕·宋世憲,行輔德閔正植,兼輔德趙同熙,檢校弼善閔泳達,弼善韓光洙,兼弼善閔亨植,檢校文學金春熙·尹·閔啓鎬,文學李容泰,兼文學李垠瑢,司書金敎獻,兼司書趙東潤,檢校說書閔泳喆·鄭世源·吳正根,說書朴箕陽,兼說書閔厚植各兒馬一匹賜給,典書官徐九淳·金蘭圭·李範九·朴齊洪,各兒馬一匹賜給,畫員十一員,書寫官十員,各紬一疋·白木二疋,陪吏十人,各紬一疋·白木二疋,書吏十八人,書寫吏五人,正書朝報書吏二人,正書疏箚書吏一人,陪衛結束色書吏六人,各白木·木二疋,草疏箚書吏二人,草奇別書吏一人,書員二人,各木二疋,其餘員役,各木一疋賜給。
傳于鄭寅昇曰,世子宮兼長番九員,各紬二疋·白木一疋,出入番內官十二員,各白木二匹,司鑰二人,待令司謁二人,各白木二疋,別監二十人,各白木一疋·木一疋賜給。
傳于鄭寅昇曰,左翊衛閔尙鎬,右翊衛閔泳雲,左司禦沈相璜,右司禦金炳琬,左翊贊李始榮,右翊贊金胤洙,左衛率洪祐相,右衛率閔泳哲,左副率李容九,右副率金成圭,左侍直趙誠熙,右侍直徐相郁,左洗馬權起善,右洗馬金龜洙,各兒馬一匹賜給,書吏六人,書寫書吏二人,各白木一疋·木二疋,奇別書吏一人,書員二人,各木二疋,其餘員役,各木一疋賜給。
傳于李愚冕曰,輕囚放釋。
鄭宜默,以奎章閣言啓曰,守宮檢校直閣徐相祖,卽爲牌招,何如?傳曰,允。
傳于鄭宜默曰,趁不待令之承旨,竝從重推考。
趙秉弼啓曰,臣以大王大妃殿·王大妃殿問安進去,下直之意,敢啓。傳曰,知道。
傳于鄭宜默曰,當該承旨推考。
傳于鄭宜默曰,明日出宮門路,以廣臨門爲之。
大殿加上尊號望,堯峻舜徽禹謨湯敬,大王大妃殿加上尊號望,熙祥,王大妃殿加上尊號望,粹顯,中宮殿加上尊號望,正化。
鄭寅昇啓曰,大殿中宮殿議號單子,旣已啓下矣。招致禮曹郞廳,傳授之意,敢啓。傳曰,知道。十七日頒布事。
鄭宜默啓曰,臣宜默,敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則辭緣鉤覈間嚴囚罪人一名,辭緣推覈間嚴囚罪人一名,係是重囚,緣坐罪人四名,公錢不納罪人五名,應坐罪人二名,罪人逃失罪人一名,公事遲滯罪人一名,上納乾沒罪人一名,稅穀欠逋罪人一名,華債不報罪人一名,日債不報罪人一名,基地暗賣罪人一名,日本物貨偸去罪人一名,不可以輕囚論,故竝仍囚,其餘各司直囚罪人尹云權等二名,係是輕囚,故竝依傳敎,放送之意,敢啓。傳曰,知道。
又啓曰,卽者義禁府都事來言,今日動駕時,衛外擊錚罪人李永欽等四十七名,依例移送秋曹云矣,敢啓。傳曰,知道。
傳于鄭寅昇曰,動輿時陪從春·桂坊以下,別單書入。
以司謁口傳下敎曰,文廟酌獻禮時,擧行事行守僕監殿吏,竝帖加,其餘守僕,令該曹,木布題給。
傳于鄭宜默曰,當該承旨推考。
鄭寅昇,以奎章閣言啓曰,大駕今已還宮,守宮檢校直閣徐相祖,依定式減下,何如?傳曰,允。
又以侍講院言啓曰,王世子繼講冊子,以孟子繼講事,命下矣。以此冊擧行之意,敢啓。傳曰,知道。
又以侍講院言啓曰,原任輔德閔泳駿,檢校差下事,命下矣。卽爲牌招察任,何如?傳曰,允。
又以兵曹言啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
又以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,隨駕隨輿與留陣軍兵等處,乾犒饋分給之意,敢啓。傳曰,知道。
又以司僕寺提調意啓曰,今此謁聖文武新恩,當給本寺馬,而在前則武科只給甲乙科,今亦依此磨鍊之意,敢啓。傳曰,知道。
鄭宜默,以義禁府言啓曰,今十八日謁聖文科時,本府都事,皆爲赴擧,只有武都事一員當直入直,而本府入直公事·回公都事及秋成門禁亂都事,無以推移,假都事三員,令該曹,口傳差出,以爲擧行,何如?傳曰,允。
副校理鄭佑默疏曰,伏以臣四寸從兄臣宜默,見帶同副承旨矣。臣之所兼春秋之銜,旣有應避之嫌,揆以格例,在下當遞,玆敢短章陳籲,仰瀆崇嚴。伏乞聖慈,俯垂鑑諒,亟賜遞改,俱存公格,以安私分焉,臣無任云云。省疏具悉。所請依施。
己丑十二月十七日辰時,大駕與王世子,詣文廟,酌獻禮擧動,仍詣勤政殿,議號親受入侍時,行都承旨閔正植,行左承旨趙秉弼,行右承旨金奭鎭,左副承旨李愚冕,右副承旨鄭寅昇,同副承旨鄭宜默,假注書朱在賓·具然鎬,別兼春秋曺萬承·金鶴洙·鄭世源,原任提學閔應植,提學閔泳煥,檢校直提學金聲根·閔泳韶·趙東冕·洪淳馨,直提學金宗漢·鄭夏源,檢校直閣金文鉉·尹·趙秉輯·閔泳喆,檢校待敎鄭寅昇·金弼洙·金錫圭,校理曺始永,修撰宋台憲,以次侍立。時至,通禮跪啓請外辦。上具遠遊冠·絳紗袍,乘輿出思政門。藥房提調閔種默,副提調閔正植,進前奏曰,侵早勞動,聖體,若何?上曰,一樣矣。傳曰,侍衛軍兵毛具,從便爲之。仍詣勤政門外,通禮跪啓請降輿乘輦。出光化門,至宗廟前,傳曰,左承旨馳詣宗廟·永寧殿,奉審以來。仍傳曰,右承旨馳詣景慕宮,奉審以來。通禮跪啓請降輿,上步過,乘輦至碑閣前,步詣周覽後,還詣下輦所幕次前,降輿入幕次,問安勿爲之事,下敎。酌獻禮時至,通禮跪啓請出次,上改具冕服以出。至東神武門外,通禮跪啓請執圭,上執圭,詣版位西向立。通禮跪啓請鞠躬四拜興平身,上行四拜禮,王世子行四拜禮。仍詣神位前奉審,次詣四聖神位前奉審訖。還詣殿階,行判府事金弘集·金炳始,右議政趙秉世奏曰,親祼聖廟,八方多士欣請之節,何可容達?侵早勞動,聖體,若何?上曰,一樣矣。仍步詣明倫堂,入少次。傳曰,原任直閣閔京鎬,馳詣北廟,奉審以來。小頃出次,乘藍輿,詣丕闡堂周覽後,還詣明倫堂東夾室。傳曰,右承旨馳詣啓聖祠,奉審以來。傳曰,侍衛陪衛與排立軍兵令各其營乾犒饋。傳曰,隨駕隨輿留陣軍兵,令各其營乾犒饋。傳曰,諸司預備。傳曰,還宮內門路,以集春門·神武門爲之。傳曰,還宮內門路,以廣臨門爲之。小頃,仍由明倫堂,出東神武門外,入御大次。通禮跪啓請外辦,上出次,乘輿由集春門,至太和門。正植請出標信解嚴。上曰,以已下標信擧行。仍還內,議號時至,上具遠遊冠·絳紗袍,還詣勤政殿。通禮跪啓請降輿,上降輿陞座,王世子具遠遊冠·絳紗袍,至勤政門外降輿,由東門入就位。禮曹正郞捧尊號單子,置于東階上。通禮跪啓請降座,上降座,王世子降座。秉弼捧進尊號單子,上奉覽,命踏啓字。秉弼跪受,書判付讀奏訖,以授禮曹正郞。禮曹郞廳跪受,盛于龍亭,由正路以出。通禮跪啓請鞠躬平身,上鞠躬平身,王世子鞠躬平身。通禮導上入小次,承文院官員,奉箋文函,入置於案。通禮跪啓請出次,上出次,王世子出次。通禮導上詣版位,相禮導王世子詣版位。通禮跪啓請鞠躬四拜興平身,上行四拜禮,王世子行四拜禮。宗親·文武百官,行四拜禮訖。承文院都提調趙秉世,奉進箋文,以授秉弼。秉弼跪受以進,上跪受,以授奭鎭。奭鎭·秉弼,以次跪受,由正路以出。通禮跪啓請鞠躬四拜興平身,上行四拜禮,王世子行四拜禮。宗親·文武百官,皆行四拜禮訖。通禮前導入小次。判府事金弘集·金炳始,右議政趙秉世等,詣中階上,請承傳色,奉入尊號單子。上命踏啓字以下,秉弼書判付訖。招致禮堂傳授,禮郞跪受,盛于龍亭以出。贊儀唱鞠躬四拜興平身,上行四拜禮訖,王世子行四拜禮,宗親·文武百官,皆行四拜禮。通禮跪啓禮畢,上降座。判府事金弘集·金炳始,右議政趙秉世,進前賀訖。通禮前導,還詣勤政門外。通禮跪啓請乘輿,上乘輿,王世子隨後乘輿。正植請出標信解嚴,由思政門還內,諸臣以次退出。
上在景福宮。停常參·經筵。
閔正植啓曰,卽者兵曹郞廳來言,今日殿座時,別侍衛,不可不備,而判書閔泳煥,賓客進參,不待擧行云,何以爲之?敢稟。傳曰,次堂擧行。
傳于閔正植曰,侍衛軍兵毛具,從便爲之。
傳于趙秉弼曰,明日日次儒生殿講,以表代講,通方外爲之,試紙,用大好紙,景武臺親臨磨鍊,試官,今日試官仍用。
傳于鄭宜默曰,明日出宮門路,以廣臨門爲之。
傳于趙秉弼曰,檢校說書閔泳喆減下。
傳于鄭宜默曰,當該承旨,從重推考。
金奭鎭啓曰,吏曹郞廳來言,新恩下批政事,取稟。傳曰,當日爲之。
傳于趙秉弼曰,在外敦寧都正許遞,今日政差出。
李愚冕啓曰,臣愚冕,今日忠肅公韓圭稷祠版致祭進去,下直之意,敢啓。傳曰,知道。
傳于趙秉弼曰,右副承旨·同副承旨竝許遞。
傳于趙秉弼曰,新及第李冕相,右副承旨除授,新及第金永典,同副承旨除授。
傳于金奭鎭曰,新及第李海昌·洪承運,竝校理除授,新及第鄭萬朝·韓麟鎬,竝副校理除授,新及第金敬圭,副正字金永儀,竝修撰除授,新及第鄭雲景·李偰,竝副修撰除授。
有政。吏批,行判書趙康夏,參判趙同熙,竝牌招不進,參議洪承憲進,行左承旨趙秉弼進。
以吏批言啓曰,行判書趙康夏,參判趙同熙,俱以病不來,小臣獨政未安,何以爲之?敢稟。傳曰,只出緊任。
以閔致珏爲敦寧都正,李起鍾爲禮曹參議,新及第李冕相,文科甲科第一人,科前階窮,依法典陞堂上,典設別提單李圭正,武科甲科第一人,分敎官單曺秉元,前都正金相謙,今加嘉善,朝官年九十加資,前監察池學淵,副司果孫東守,以上今加通政,朝官年八十依法典加資,前五衛將柳啓秀,今加嘉善,朝官年八十依法典加資。
兵曹,判書閔泳煥病,參判李裕寅入直進,參議金斗淵未肅拜,參知金永典未肅拜,右承旨金奭鎭進,訓鍊主簿加設單李秉秀·李漢昌,赴戰嶺別將單鄭景浚,中嶺別將單林寅俊,護軍趙秉弼,副護軍鄭宜默·趙駿九·咸得祿,副司直曺始永·尹承弼,副司果宋台憲·任澤鎬·李輔榮·李載崑,以上竝單付。
吏批,再政。以朴周陽爲同經筵,金九鉉爲尙衣提調,金永文爲司僕僉正,洪承運爲東學敎授,朴用鎭爲濟用主簿,閔泳存爲禁府都事,崔鳳鉉爲懿寧園守奉官。
三政。懿寧園守奉官李道亮。
傳于閔正植曰,左承旨·右承旨許遞,前望單子入之。
承旨前望單子入之,吳益泳·金春熙落點。
兵曹口傳政事,摠禦營千摠單李周永,禦將單鄭龍基。
趙秉弼,以禮曹言啓曰,以大殿·大王大妃殿·王大妃殿·中宮殿加上尊號吉日何間推擇,取稟草記,傳曰,來二月旬間擇入事,命下矣。令日官金東萬推擇,則來二月十一日爲吉云,以此日定行乎?敢稟。傳曰,以此日定行。
又以禮曹言啓曰,今十二月十九日親臨景武臺日次儒生殿講,以製代講試取時,王世子祗迎及侍坐之節,何以爲之乎?敢稟。傳曰,依例磨鍊,祗迎置之。
又以禮曹言啓曰,新及第閔泳瓚放榜日,忠肅公閔謙鎬祠版,遣承旨致祭事,命下矣。本家有故,今十二日祗受云,祭文,令藝文館撰出事,分付,可如?傳曰,允。
閔正植,以兵曹言啓曰,前後直赴人,付之今番謁聖榜末事命下,而武科榜目修啓後,遠道直赴人之來訴願付者,數旣不少矣。較其日字之進定,則合有闊俠,一體追付榜末,以示同慶之意,何如?傳曰,允。
又以親軍統衛營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
又以摠禦營言啓曰,本營騎士將,今當差出,而擬望之人乏少,外任竝擬何如?傳曰,允。
己丑十二月十八日巳時,上與王世子,詣景武臺,謁聖文科試取放榜入侍時,行都承旨閔正植,行左承旨吳益泳,右承旨李愚冕,左副承旨金春熙,右副承旨李冕相,同副承旨金永迪,假注書朱在賓·具然鎬,別兼春秋曺萬承·金鶴洙·鄭世源,檢校直提學閔泳韶,直提學金宗漢·鄭夏源,檢校直閣金文鉉·金世〈基〉·尹·兪鎭弼·李容泰·趙秉輯·閔泳喆,檢校待敎鄭寅昇·金弼洙·金錫圭,校理曺始永,修撰宋台憲,以次侍立。時至,通禮跪啓請外辦。上具翼善冠·衮龍袍,乘輿出建善門。藥房提調閔種默,副提調閔正植進前奏曰,侵早勞動,聖體,若何?上曰,一樣矣。仍由廣臨門·神武門,詣景武臺。通禮跪啓請降輿。上降輿陞座。正植讀奏入門單子訖。仍奏曰,侍衛從陞中,有試官蒙點人,使之下去,一體行禮乎?上可之。引儀引讀券官禮曹判書韓章錫,協辦內務府事金聲根,行大護軍李裕承,行大護軍李承五,行大護軍金晩植,行大護軍金永哲,行大護軍李乾夏,刑曹判書金益容,行護軍金鶴根,行護軍金綺秀,工曹參判金文鉉,行護軍徐相祖,協辦內務府事李源逸,行護軍吳益泳,協辦交涉通商事務李命宰,行護軍李根命,行護軍嚴世永,行護軍趙鍾弼,同知敦寧府事曺寅承,行護軍金德圭,行護軍權膺善,對讀官吏曹參議洪承憲,行副護軍金鶴鎭,行副護軍金昇圭,行副護軍李起鍾,行副護軍李貞稙,成均館大司成尹容善,行副護軍李〈敎〉榮,行副護軍徐胄淳,行副護軍趙秉友,戶曹參議洪鍾大,行副護軍沈綺澤,行副護軍李根秀,行副護軍申泰寬,行副護軍趙秉升,行副護軍金炳秀,行副護軍吳有善,兵曹參知鄭寅興,兵曹參議金定圭,行副護軍金天洙,行副護軍金世基,行副護軍尹,行副護軍李容植,行副護軍李鎬奭,行副護軍兪致益,行副護軍吳長善,行副護軍鄭光淵,行副護軍李敎植,參議內務府事李萬敎,副司果金甲洙,副司果徐丙善,副司果李茂魯,司僕寺正鄭世源,副司果金鶴洙,副司果趙範九,副司果李,弘文館副應敎朴永斗,副司果金寅植,宗親府正金思轍,副司果姜敬熙,弘文館修撰宋台憲,副司果李承載,副司果金炳軾,司憲府掌令鄭寅燮,副司果沈遠翼,成均館司成朴用元,副司果申炳休,副司果朴齊璟,副司果徐相耆,副司果丁奎會,弘文館修撰任澤鎬,副司果沈遠彬,副司果李義悳,侍講院說書朴箕陽,副司正閔厚植,副司正吳正根,行四拜禮,以次入就位訖。上命書題賦,限申時,章錫等,跪書讀奏訖。正根等,奉出懸之。傳曰,時·原任大臣·宗正卿入侍。行判府事金弘集,行判府事金炳始,右議政趙秉世,進前奏曰,勞動之餘,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。世子宮氣候,何如?上曰,平順矣。世子嬪宮氣候,何如?上曰,平順矣。仍傳曰,侍衛從陞,竝禁推,上命試官權退。入小次,仍傳曰,侍衛陪衛與排立軍兵,令各其營乾犒饋。傳曰,賓客·別雲劍·兵曹堂上·堂上閣臣·對讀官·入侍承旨,竝讀券官加差下,堂下閣臣·入直玉堂,竝對讀官加差下,使之分考。正植,以司謁入稟曰,收券旣多,考試,何如?上出次,命考試。小頃,入小次,傳曰,今番謁聖取七人。傳曰,明日日次儒生殿講,以製代講,試紙,用大好紙,景武臺親臨磨鍊,試官仍用。小頃,上出次,命科次爲之。賤臣進伏。上曰,今番則勿爲讀券,卽爲書等,而七張皆書正三下。章錫以次書等訖。正植奏曰,坼封何以爲之乎?上曰,承旨坼封,可也。正植坼奏訖,以次呼名。益泳奏曰,出標信開門,場內儒生,使之次次出送乎?上曰,以所受標信擧行,可也。仍入少次,傳曰,此家科聲,誠甚奇稀,而撫念疇昔,冞增愴懷,新及第閔泳瓚放榜日,忠肅公閔謙鎬祠版,遣承旨致祭。傳曰,侍衛從陞,禁推分揀,竝捧現告,從重推考。傳曰,新及第閔泳瓚賜樂。傳曰,甲戌生之參於此榜,事甚稀貴,新及第沈衡澤·康始甲·李範世·金在恒,竝特爲賜樂。傳曰,新及第金永典·鄭萬朝,特爲賜樂。傳曰,新及第鄭淳元,先正臣鄭汝昌宗孫也,特爲賜樂。傳曰,武科新及第白南昇,參上宣傳官,令該曹口傳加設單付。上出次。正植·益泳,唱新來墨戲,使之進退訖。贊儀唱文武百官入就位,行四拜禮,仍行文武放榜如儀訖。命書傳敎曰,還宮當自內爲之矣,該房知悉。正植請出標信解嚴。上曰,以所受標信擧行。仍還內,諸臣以次退出。
上在景福宮。停常參·經筵。
李愚冕啓曰,忠肅公閔謙鎬祠版,遣承旨致祭事,命下矣。何承旨進去乎?敢稟。傳曰,右承旨進去。
吏曹,右副承旨單李冕相,同副承旨單金永典,今加通政,除授事,承傳。
吏曹,校理二單李海昌·洪承運,副校理二單鄭萬朝·韓麟鎬,修撰二單金敬圭·金永儀,副修撰二單鄭雲景·李偰,已上除授事,承傳。
李愚冕啓曰,新除授右副承旨李冕相,同副承旨金永典,竝卽牌招,何如?傳曰,允。
又啓曰,副應敎朴永斗日記廳進,玉堂上下番俱空,事甚未安。應敎金炳秊,修撰金永儀,竝卽牌招入直,何如?傳曰,允。
傳于李愚冕曰,侍衛軍兵毛具,從便爲之。
傳于李愚冕曰,新及第李偰,延城府院君李時昉祀孫也,特爲賜樂,其祠版,遣地方官致祭。
傳于李愚冕曰,說書朴箕陽,檢校差下。
傳于李愚冕曰,說書差出。
傳于李愚冕曰,直閣·待敎會圈。
傳于李愚冕曰,原任提學韓章錫,檢校差下。
傳于李愚冕曰,在外敦寧都正許遞,今日政差出。
傳于李愚冕曰,在外京兆堂上許遞,今日政差出。
傳于李愚冕曰,兵曹參判許遞,今日政差出。
傳于李愚冕曰,當該承旨推考。
李愚冕啓曰,假注書朱在賓·具然鎬,俱有身病,勢難察任,今姑改差,何如?傳曰,允。
朱在賓改差,代以閔丙漢爲假注書。
具然鎬改差,代以閔泳瓚爲假注書。
閔丙漢有頉,代以宋鍾冕爲假注書。
閔泳瓚有頉,代以閔泳復爲假注書。
傳于李愚冕曰,右副承旨·同副承旨竝許遞,前望單子入之。
承旨前望單子入之,鄭誾朝·李貞稙落點。
吳益泳,以奎章閣言啓曰,直閣·待敎會圈事,命下矣。檢校提學韓章錫,提學閔泳煥,檢校直提學金聲根·閔泳韶·洪淳馨,直提學金宗漢·鄭夏源,檢校直閣金文鉉·尹·兪鎭弼·李容泰·趙秉輯,檢校待敎鄭寅昇·金錫圭,竝卽牌招,以爲會圈之地,何如?傳曰,允。
直閣會圈七點,金甲洙·李鎬性·徐公淳·閔泳國·趙民熙·尹昌燮,已上取六人。
待敎會圈七點,閔泳瓚·朴勝吉·朴台熙,已上取三人。
李愚冕,以弘文館言啓曰,修撰金永儀,時在水原地,經筵入番事緊,請斯速乘馹上來事,下諭。傳曰,許遞。
又以吏曹言啓曰,東學敎授朴永斗,以其身病,呈狀乞遞,改差,何如?傳曰,允。
又以吏曹言啓曰,司僕寺僉正李秉奭,懿寧園守奉官郭奎應,俱以身病,呈狀乞遞,竝改差,何如?傳曰,允。
又以吏曹言啓曰,懿寧園守奉官崔象鉉,以其身病,呈狀乞遞,改差,何如?傳曰,允。
有政。吏批,行判書趙康夏進,參判趙同熙進,參議閔京鎬進,左承旨吳益泳進。以閔泳瓚爲說書,金甲洙爲直閣,朴勝吉爲待敎,徐正淳爲兵曹參判,趙東萬爲左尹,金定圭爲敦寧都正,金永典爲兵曹參知,金宗根爲司饔主簿,吳佑泳爲禁府都事,金周植爲懿寧園守奉官,李裕寅爲楊州牧使,弘文正字單朴勝吉,兼待敎單朴勝吉,兼校書正字單朴勝吉,弘文正字單閔泳瓚,兼說書單閔泳瓚,兼校書校理單金甲洙,前都正崔麟亨,今加嘉善,朝官年八十依法典加資,分敎官單韓正錫。
兵批,判書閔泳煥病,參判洪圭病,參議張錫裕入直進,參知鄭宜默病,右承旨李愚冕進,同知加設單李裕寅,護軍李承純,副護軍鄭誾朝·李冕相·金永典·李貞稙·閔致珏,副司果金永儀,以上竝單付。
吏批,再政。以金甲洙爲修撰,金斗淵爲兵曹參議,趙復永爲禮賓主簿,鄭旭榮爲懿寧園守奉官。
三政。趙鍾禹爲尙衣主簿,姜斗熙爲懿寧園守奉官,兼直閣單金甲洙。
宋鍾冕有頉,代以申大均爲假注書。
閔泳復有頉,代以洪淳九爲假注書。
申大均有頉,代以宋鍾燁爲假注書。
洪淳九有頉,代以李範弘爲假注書。
傳于李愚冕曰,右副承旨·同副承旨竝許遞,前望單子入之。
承旨前望單子入之,金炳秀·鄭寅興落點。
傳于吳益泳曰,都承旨·左副承旨·右副承旨竝許遞,前望單子入之。
承旨前望單子入之,徐正淳·金稷鉉·韓耆東落點。
兵曹口傳政事,宣傳官參上加設單白南昇,副護軍鄭寅昇。
韓耆東,以奎章閣言啓曰,原任提學韓章錫,檢校差下事,命下矣。卽爲牌招察任,何如?傳曰,允。
又以侍講院言啓曰,說書朴箕陽,檢校差下事,命下矣。卽爲牌招察任,何如?傳曰,允。
又以侍講院言啓曰,新除授說書閔泳瓚,卽爲牌招察任,何如?傳曰,允。
又以侍講院言啓曰,新除授說書閔泳瓚,敎書安寶次,濬明之寶,請出之意,敢啓。傳曰,知道。
又以加上尊號都監都提調意啓曰,王大妃殿玉冊文製述官行知中樞府事金在顯,纔已疏遞矣。以預差行知中樞府事鄭範朝爲實差,改付標,何如?傳曰,允。
又以日記廳堂上意啓曰,本廳郞廳李載崐,時無職名,令該曹,口傳付軍職,而每番徑稟,甚涉瀆屑,堂郞中時無職名人,自今依例,口傳付軍職之意,分付,何如?傳曰,允。
又以親軍統衛營言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
領議政沈舜澤箚曰,伏以臣卽伏見春坊恩典判下者,臣名忝師,濫蒙康侯之番錫。竊惟我殿下,以我東宮邸下一部論語時敏日就,聖衷嘉悅,廣慶覃惠,而臣於邇來,筋縮步艱,連値慶會,應參未參,悚皇度日,恩反爲優,奉旨踧踖,不敢領有,短籲臚實,仰瀆崇聽。伏乞俯鑑愚衷,亟收成旨,以重匪頒,以安賤分焉。取進止。答曰,省箚具悉卿懇。卿其勿辭,安心領受。仍傳于韓耆東曰,此批答,遣史官傳諭。
己丑十二月十九日巳時,上與王世子,詣景武臺。日次儒生殿講,以製代講,通方外試取入侍時,行都承旨徐正淳,行左承旨吳益泳,右承旨李愚冕,左副承旨金稷鉉,右副承旨鄭寅興,同副承旨韓耆東,假注書朱在賓,別兼春秋曺萬承·金鶴洙·鄭世源,檢校直提學金聲根·閔泳韶·趙東冕·洪淳馨,直提學金宗漢·鄭夏源,檢校直閣金文鉉·金世基·尹·兪鎭弼·李容泰·趙秉輯·閔泳喆,檢校待敎鄭寅昇·金弼洙·金錫圭,校理曺始永,修撰宋台憲,以次侍立。時至,通禮跪啓請外辦。上具翼善冠·衮龍袍,乘輿出建善門。藥房提調閔種默,副提調徐正淳進前奏曰,侵早勞動,聖體,若何?上曰,一樣矣。仍由廣臨門·神武門,詣景武臺。通禮跪啓請降輿,上降輿陞座。正植讀奏入門單子訖。仍奏曰,侍衛從陞中有試官蒙點人,使之下去,一體行禮乎?上可之。引儀引讀券官禮曹判書韓章錫,協辦內務府事金聲根,行大護軍李裕承,行大護軍李承五,行大護軍金晩植,行大護軍金永哲,行大護軍李乾夏,刑曹判書金益容,行護軍金鶴根,行護軍金綺秀,工曹參判金文鉉,行護軍徐相祖,協辦內務府事李源逸,行護軍吳益泳,協辦交涉通商事務李命宰,行護軍李根命,行護軍嚴世永,行護軍趙鍾弼,同知敦寧府事曺寅承,行護軍金德圭,行護軍權膺善,對讀官吏曹參議洪承憲,行副護軍金鶴鎭,行副護軍金昇圭,行副護軍李起鍾,行副護軍李貞稙,成均館大司成尹容善,行副護軍李榮行,副護軍徐胄淳,行副護軍趙秉友,戶曹參議洪鍾大,行副護軍沈綺澤,行副護軍李根秀,行副護軍申泰寬,行副護軍趙秉升,行副護軍金炳秀,行副護軍吳有善,兵曹參知鄭寅興,兵曹參議金定圭,行副護軍金天洙,行副護軍金世基,行副護軍尹,行副護軍李容植,行副護軍李鎬奭,行副護軍兪致益,行副護軍吳長善,行副護軍鄭光淵,行副護軍李敎稙,參議內務府事李萬敎,副司果金甲洙,副司果徐丙善,副司果李茂魯,司僕寺正鄭世源,副司果金鶴洙,副司果趙範九·副司果李,弘文館副應敎朴永斗,副司果金寅植,宗親府正金思轍,副司果姜敬熙,弘文館修撰宋台憲,副司果李承載,副司果金炳軾,司憲府掌令鄭寅燮,副司果沈遠翼,成均館司成朴用元,副司果申炳休,副司果朴齊璟,副司果徐相耆,副司果丁奎會,弘文館修撰任澤鎬,副司果沈遠彬,副司果李義悳,侍講院說書朴箕陽,副司正閔厚植,副司正吳正善,行四拜禮,以次就位訖。上命書題賦,□□□□□□限申時,書頭,各書道號與濟州·開城。章錫等,以次跪書,讀奏訖。正善等,奉出懸之。上命試官權退,仍入小次。傳曰,侍衛陪衛與陪立軍兵,令各其營乾犒饋。傳曰,新恩謝恩,當親受矣,該房知悉。小頃,上出次。正淳奏曰,文武科新恩及率榜人,使之一體行禮乎?上可之。引儀唱鞠躬四拜興平身。文武新恩及率榜人,行四拜禮訖。正淳奏曰,文武新恩等,使之宣醞乎?上可之。正淳出宣醞訖。正淳奏曰,文武新恩,使之陞堂,奏職姓名乎?上可之。文武新恩進前,奏職姓名,退立階下訖。正淳奏曰,文武新恩,使之出送乎?上可之。文武新恩,以次退出。正淳奏曰,說書差出事,命下矣。政官牌招開政乎?上曰,依爲之。出擧條又奏曰,直閣會圈事,命下矣。今日政下批乎?上曰,依爲之。出擧條仍入小次。正淳,以司謁入稟曰,收券旣多,考試,何如?上命考試。傳曰,賓客·別雲劍·兵曹堂上·堂上閣臣·春坊·對讀官·入侍承旨,竝讀券官加差下,堂下閣臣·春坊·入直玉堂,竝對讀官加差下,使之分考。正淳以司謁,入稟取幾人,命取百人。小頃,上出次,敎曰,夜已深矣,科次便殿待令。仍命書傳敎曰,還宮當自內爲之矣,該房知悉。正淳請出標信解嚴。上曰,以已下標信擧行。仍還內,諸臣以次退出。小頃,正淳以司謁,入稟科次,命入侍,賤臣進伏考試訖。正淳奏曰,讀券何以爲之乎?上曰,對讀官讀之。正善讀奏第一張,至三句。上命止之。章錫曰,書等何。
上在景福宮。停常參·經筵。
藥房提調閔種默,右承旨李愚冕啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李愚冕啓曰,新除授左副承旨金稷鉉,同副承旨韓耆東,竝卽牌招,何如?傳曰,允。
又啓曰,臣愚冕,今日忠肅公閔謙鎬祠版致祭進去,下直之意,敢啓。傳曰,知道。
又啓曰,肅謝法意,何等審愼,而禮賓主簿趙復永,昨日政除拜,而以尙衣主簿,旣在闕中,肅單今始來呈,原單子,雖不得不捧入,事甚稽緩,極爲駭然。所當重勘,而本院請推之外,無他可施之罰,何以爲之?敢稟。傳曰,從重推考。
加上尊號都監,大殿玉冊文製述官領議政沈舜澤,預差行知中樞府事鄭範朝,書寫官行大護軍李承五,預差行大護軍金永哲。玉寶篆文書寫官行判中樞府事金弘集,預差永平君李景應。樂章文製述官統禦使閔應植,預差行吏曹判書趙康夏。大王大妃殿玉冊文製述官行知中樞府事尹滋悳,預差行判中樞府事金在顯,書寫官京畿監司趙東冕,預差行護軍金宗漢。玉寶篆文書寫官左參贊趙秉鎬,預差行大護軍韓敬源。樂章文製述官督辦內務府事沈履澤,預差行大護軍金昌熙。王大妃殿玉冊文製述官督辦內務府事金永壽,預差行上護軍李鎬俊,書寫官禮曹參判洪淳馨,預差行護軍趙熙一。玉寶篆文書寫官行大護軍洪澈周,預差行大護軍南廷益。樂章文製述官行大護軍李淳翼,預差行大護軍鄭海崙。中宮殿玉冊文製述官禮曹判書韓章錫,預差漢城判尹鄭基會,書寫官廣州留守閔泳韶,預差行大護軍李裕承,玉寶篆文書寫官右議政趙秉世,預差行上護軍洪祐昌。樂章文製述官兵曹判書閔泳煥,預差協辦內務府事金聲根。
傳于韓耆東曰,入格儒生,崇陽門外施賞。
韓耆東啓曰,親軍壯衛使韓圭卨,掃墳事明日廣州地出去矣。所佩命召及虎符傳令牌兼帶右邊捕盜大將命召及大將牌·傳令牌,何以爲之,而將兵之任,不可一刻無摠察之人,捕將重任,亦不可暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,壯衛使摠禦使兼察,捕將他邊大將兼察。
又啓曰,壯衛使摠禦使兼察,捕將他邊大將兼察事命下矣。兼察親軍壯衛使右邊捕盜大將李鍾健,卽爲牌招聽傳敎,何如?傳曰,允。
宋鍾燁有頉,代以趙英熙爲假注書。
李範弘有頉,代以李紀用爲假注書。
傳于韓耆東曰,再明日柑製,通方外爲之,試紙,用大好紙,景武臺親臨磨鍊。
兵曹口傳政事,副護軍單金炳秀。
趙英熙有頉,代以李東宰爲假注書。
李紀用有頉,代以李範世爲假注書。
傳于韓耆東曰,新及第沈宜純,校理除授,新及第李寀,修撰除授。
韓耆東,以議政府言啓曰,關西後運襦衣二百二十九領,照數捧上,稱量看品後,仍爲監封,逢授於齎去禁軍處,沿路輸運及本道頒給等節,依已例,措辭關飭之意,敢啓。傳曰,知道。
又以奎章閣言啓曰,新除授直閣金甲洙,待敎朴勝吉,竝卽牌招,推移入直,何如?傳曰,允。
又以奎章閣言啓曰,新除授直閣金甲洙,待敎朴勝吉,敎旨安寶次,濬哲之寶請出之意,敢啓。傳曰,知道。
又以弘文館言啓曰,下番闕直,事甚未安。新除授修撰金甲洙,卽爲牌招入直,何如?傳曰,允。
又以禮曹言啓曰,四賢祠祭,例以二月中丁日設行,而來庚寅年二月中丁,在十七日,與英陵忌辰相値矣。依定式,以三丁日退行之意,敢啓。傳曰,知道。
又以禮曹言啓曰,來二月十一日大殿·大王大妃殿·王大妃殿·中宮殿加上尊號稱慶陳賀時,大殿·大王大妃殿·王大妃殿·中宮殿箋文·方物·物膳,世子宮方物·物膳,依例封進事,知委京外,箋文頭辭,令文任撰出,何如?傳曰,允。外道方物·物膳置之。
又以廟號都監都提調意啓曰,英祖大王加上諡號玉冊文草圖書一本,謹此封進,待啓下,令書寫官司憲府大司憲洪鍾軒,正書入刻之意,敢啓。傳曰,正書入刻。
又以加上尊號都監都提調意啓曰,本都監都廳郞廳二望,別單書入之意,敢啓。傳曰,知道。
又以加上尊號都監都提調意啓曰,本都監監造官六望,別單書入之意,敢啓。傳曰,知道。
加上尊號都監郞廳二單,金思轍·李茂魯。
加上尊號都監監造官六單,閔在鎬·宋昌老·李敏昌·金秊圭·南廷薰·鄭基旭。
韓耆東,以加上尊號都監都提調意啓曰,本都監別看役,安山郡守姜湕,始興縣令方天鏞,前縣監秦尙彧,前府使金宗源,前委員金相愚,副司果李應完,副司果韓應昌,副司果李興善差下,使之看役,何如?傳曰,允。
又以加上尊號都監都提調意啓曰,闕內待令郞廳,依近例以入直部將,輪回察任,何如?傳曰,允。
又以加上尊號都監都提調意啓曰,玉冊文製述官·書寫官,玉寶篆文書寫官及樂章文製述官實預差,別單書入之意,敢啓。傳曰,知道。
又以加上尊號都監都提調意啓曰,本都監郞廳·監造官分房,別單書入之意,敢啓。傳曰,知道。
又以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以兵曹言啓曰,今十二月十七日武臣堂上祿試射放,後日退行事,草記蒙允矣。今二十一日設行,而試官望,備擬以入之意,敢啓。傳曰,知道。
又以親軍壯衛營言啓曰,本營兵房李奎璿,身病甚重,勢難察任,今姑改差,何如?傳曰,允。
又以摠禦營言啓曰,本營騎士將鄭龍基,以前任豊川府使,尙在任所矣。領軍之職,久曠可悶,改差,何如?傳曰,允。
協辦內務府事韓圭卨疏曰,伏以隆功追颺於原廟,鴻號齊擧於太歲,聖孝睿誠,于前有光,臣民慶忭,曷有其已?仍伏念臣之父祖墳墓,在於廣州地,職事所縻,久曠省掃,春露秋霜,情理結轖,今當改燧,衷私益切,玆敢短章控籲。伏望聖慈,俯賜諒燭,將臣所帶本兼諸職,亟許遞免,仍許臣往來之暇,俾伸至情,千萬顒祝,臣無任云云。答曰,省疏具悉。卿其勿辭,從便往來。
上在景福宮。停常參·經筵。
傳于徐正淳曰,今日大院君晬辰,令都承旨問候以來。
金稷鉉啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
吏曹校理單沈宜純,修撰單李寀,已上除授事,承傳。
禮曹,來庚寅年二月初三日行景慕宮春享大祭香祝親傳,取稟。奉敎敬依。
傳于金稷鉉曰,再明日日次儒生殿講,勤政殿親臨磨鍊。
傳于金稷鉉曰,政官牌招開政。
金稷鉉啓曰,卽者社稷署官員來言,今此臘享大祭神位版出安奉還時,提調一員,當爲進參,而都提調沈舜澤,提調徐相雨,俱有身病,不得進參云,提調卽爲牌招,何如?傳曰,提調許遞,令該曹口傳差出。
吏曹,輔德單閔正植,李東宰有頉代,閔廣植爲假注書。
李範世有頉,代以徐相勛爲假注書。
閔廣植有頉,代以朴昌緖爲假注書。
徐相勛有頉,代以黃章淵爲假注書。
朴昌緖有頉,代以金泰郁爲假注書。
黃章淵有頉,代以徐相薰爲假注書。
金泰郁〈有頉,代〉以金應權爲假注書。
徐相薰有頉,代以鄭淳元爲假注書。
傳于韓耆東曰,明日出宮門路,以廣臨門爲之。
韓耆東啓曰,省記之申時來呈,自是例也,而屢度申飭,一直稽緩,致勤下詢,事體所在,萬萬駭然,常時不能檢飭之兵曹入直堂上,從重推考,當該郞廳,所當重勘,而本院請推之外,無他可施之罰,何以爲之?敢稟。傳曰,允。從重推考。
又啓曰,行吏曹判書趙康夏,參判趙同熙,參議洪承憲牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
韓耆東,以弘文館言啓曰,下番姑降入直,事甚未安。新除授修撰金敬圭·李寀,副修撰鄭雲景·李偰,竝卽牌招,推移入直,校理李海昌·沈宜純,副校理韓麟鎬,一體牌招察任,何如?傳曰,允。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
又以禮曹言啓曰,來二月十一日大殿·大王大妃殿·王大妃殿·中宮殿加上尊號稱慶陳賀外道方物·物膳置之事,命下矣。在前陳賀外道方物·物膳置之之時,各殿進獻議政府·六曹物膳及京廳方物·京畿物膳,則例爲封進,今亦依前例封進,而世子宮進獻京廳方物·京畿物膳,亦爲封進之意,敢啓。傳曰,知道。
又以禮曹言啓曰,今十二月二十二日親臨景武臺,柑製儒生試取時,王世子祗迎之節,何以爲之乎?敢稟。傳曰,依例磨鍊,祗迎置之。
又以加上尊號都監都提調意啓曰,本都監監造官前監役閔在鎬,前參奉宋昌老,前都事李敏昌,前都事金秊圭,前都事南廷薰,前都事鄭基旭,時無職名,竝令該曹,口傳付軍職,史之冠帶常仕,何如?傳曰,允。
又以兵曹言啓曰,明日景武臺親臨,柑製儒生試取時,本曹堂上侍衛,當爲備員,而參判有闕之代,令政院稟旨變通,仍令該曹,口傳差出,待下批牌招,以爲進參之地,何如?傳曰,允。
又以義禁府言啓曰,今二十二日柑製通方外爲之時,本府都事皆爲赴擧,只有武都事一員,當直入直,而本府入直公事·回公都事及秋成門禁亂都事,無以推移,假都事三員,令該曹,口傳差出,以爲擧行,何如?傳曰,允。
兵曹判書閔泳煥疏曰,伏以臣於日前政望,有所錯擬,喉院論警,問備有命,臣誠皇恧,歷日靡措。夫秉持銓衡,塡闕補窠,金科玉條,違越不得,而臣今矇然失檢,自底溺職,以臣之失罰蔽惟輕,於公於私,實有不安于中者也。義重侍衛,未暇自劾,今始冒籲,仰干威尊。伏乞聖明,勿以臣已勘爲盡勘,勘臣當勘,以爲不職者戒焉,臣無任云云。答曰,省疏具悉。旣已問備,何必爲引?卿其勿辭行公。
同敦寧曺寅承疏曰,伏以臣於日昨,伏奉除旨,以臣爲同知敦寧府事者,臣感恩怵義,章皇出肅,亦當赴公,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚,臣無任云云。答曰,省疏具悉。所請依施。
副提學閔泳達疏曰,伏以臣之猥叨玉署之長,荏苒旬有餘日矣。承命之初,不遑他顧,顚倒出膺,太近於忘廉無恥,晏若固有者,此豈臣榮祿之貪饕而然乎,亦豈臣才具之襯當而然乎?典式莫嚴,循墻之計未遂,慶禮獲覩,駕屨之義居先,趨走歡忭,暫圖與榮,而退伏思惟,愈往懍惕矣。噫,臣於見職,本非寢夢之攸到,則寧或有張皇稱述,妄效古人克讓之美哉?第其地分之至淸,責任之綦重,世推爲下大夫之極峻選。況玆低望特點,尤出尋常萬萬,臣是何人,曲被殊渥,至此曠絶也?顧臣年紀眇少,學識疎闇,悾悾無尺寸之可以藉手,而瞻依孔邇於日月,涵濡若偏於雨露,通籍五紀,兜攬殆遍,其奈驢技素短,旣蔑涓埃之酬報,鼴量易滿,恒懼負乘之招災,惟以退守謹約,倖逭大戾,爲貼額銘肺之一副信契,詎意謬恩荐加,裒然置臣於諸學士之首,經幄論思,非臣蒙蔀之所能稱塞也,詞掖修潤,非臣雕氷之所得塗抹也。此固臣忖度之審,而抑亦淵鑑之明,照燭無遺矣。臣若托以已肅,淟涊蹲仍,則是自欺而欺天,臣之區區義諦,宜不欲久玷,竟累聖簡而止也。且臣從前濫竽,非顯則膴,而徒懷嚴畏,曾未敢煩籲丐免,追惟悚慙,背汗尙浹,今又冒據非據,含默終始,自居以四維之外,求諸常理,諒無是處,玆暴衷懇,仰瀆崇聽。伏望聖慈,俯賜鑑察,亟許遞改臣所帶副提學之任,以幸公私焉,臣無任云云。省疏具悉。所請依施。
上在景福宮。停常參·經筵。
藥房提調閔種默,副提調徐正淳啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣候,可如?世子嬪宮氣〈候〉,何如?臣等不任區區伏慮,敢來問安,竝此仰稟。答曰,知道。
吳益泳啓曰,卽者兵曹郞廳來言,今日殿座時,別侍衛,不可不備,而判書閔泳煥,賓客進參,不得擧行云,何以爲之?敢稟。傳曰,次堂擧行。
傳于吳益泳曰,酌獻聖廟,而東宮畢講魯論,來謁展誠,予心嘉喜,宜有示意。大司成尹容善,特爲加資,廟司司成朴用元,守令待窠,首先擬入,掌議鄭雲晳,瓜近初仕,作窠擬入,東西齋任及執事儒生,各五經百編一件賜給,事知守僕,帖加成給,其餘守僕·典僕·書吏等,令該曹參考前例,木布從〈厚〉題給。
傳于吳益泳曰,師領議政沈舜澤,內下大豹皮一令賜給,左賓客鄭範朝,右賓客閔泳煥,左副賓客閔泳商,右副賓客韓章錫,各熟馬一匹賜給,檢校輔德金聲根·閔泳韶·閔泳駿·金文鉉·閔丙奭·趙東冕,行輔德閔正植,行兼輔德趙同熙,禮貌官檢校弼善閔泳達,各半熟馬一匹賜給,弼善韓光洙,兼弼善閔亨植,檢校文學金春熙·尹·閔啓鎬,文學李容泰,兼文學李垠鎔,司書金敎獻,兼司書趙東潤,檢校說書閔泳喆·鄭世源·吳正根,說書朴箕陽,兼說書閔厚植,左翊衛閔尙鎬,右翊衛閔泳雲,左司禦沈相璜,右司禦金炳琬,左翊贊李始榮,右翊贊金胤洙,左衛率洪祐相,右衛率閔泳哲,左副率李容九,右副率金成圭,左侍直趙誠熙,右侍直徐相郁,左洗馬權起善,右洗馬金龜洙,典書官金蘭圭·朴齊洪各兒馬一匹賜給,內醫都提調右議政趙秉世,內下大豹皮一令賜給,原任提學金永壽·閔應植,內醫提調閔種默,副提調閔正植,漢城判尹鄭基會,協辦內務府事閔泳商·趙秉鎬,各半熟馬一匹賜給,行都承旨閔正植,直提學金宗漢·鄭夏源,原任直閣南奎熙·閔京鎬,檢校待敎鄭寅昇,原任待敎閔丙承·尹雨植,參議內務府事金春熙·李耕稙,兵曹參議金定圭,正郞盧台鉉,佐郞申商雨·朴台淳·具用喜,相禮韓光洙,校理曺始永,修撰宋台憲,陪從史官鄭世源,承文判校嚴錫瓘,檢書官李康夏·李祖述,司僕主簿沈性澤·李鍾協,漢城主簿魚在潤,中部都事尹相起,西部都事趙用熙,東部都事鄭瓚朝,宣傳官閔泳一·李周永·趙羲昌·鄭東應·許玧·洪岐厚,尙衣主簿趙復永,別軍職元禹常·李鍾林·吳普泳·李敎奭·徐廷喆·韓章烈·李秉秀·李漢昌,禁府都事洪·安佑默·兪哲濬·朴容奭,五衛將朴齊植,統衛領官金景熙,哨官金泳九·李敦鎬·申昌熙·金敎成,壯衛哨官朴東卿·李承遠·金鍾桓各兒馬一匹賜給,假注書朱在賓陞六,內務主事金永完·趙漢哲·閔商鎬·李悳用竝陞敍,掌議李時庠,禁府都事南基完竝守令待窠,首先擬入,禁府都事河道一察訪待窠,首先擬入,壯衛領官徐丙勳許用兵使履歷,摠禦把摠尹泳璣許用防禦履歷,宣傳官吳一泳,別軍職閔峻植,統衛哨官申弘植,壯衛哨官高濟賢,竝許用三品履歷,宣傳官洪在莢,摠禦哨官李世夏,統禦哨官金一鉉·元稷,竝仍其職陞六,別軍職吳衡鐸,五衛將趙悳夏·洪在衡,壯衛領官宋秉畯,竝許用營將履歷,五衛將朴廷學,統衛領官金宗源,竝許用邊地履歷,引儀洪祐德·李昌善,相禮前引兼引儀閔載德,引儀李寅斗·鄭重垈,竝相當職調用,相禮前引兼引儀李心泰,六品職待窠擬入,其餘醫官·奏時官·事知員役·樂工等,竝依判下施賞。
傳于吳益泳曰,玉印差備李裕昇半熟馬一匹賜給,挾侍金圭復·金圭錫,竝加資,資窮令內府調用,達字吳泰煥,擔筒箇洪宅柱,問安李存謙,隨駕金在寬·黃允明·梁萬基·金弘吉各兒馬一匹賜給,薛里金成根,掌務崔錫斗,差備姜浩敏·金馹俊,掌設李東旭,竝令內府陞敍。
傳于鄭寅興曰,侍衛軍兵毛具,從便爲之。
傳于鄭寅興曰,日寒如此,輕囚放釋。
傳于鄭寅興曰,寒氣如此,內外各營入直軍兵及各門守門軍薄衣與流丐,遣宣傳官,摘奸以來。
傳于鄭寅興曰,東壁許遞,今日政差出。
傳于鄭寅興曰,貶下守令,今日政差出。
以司謁口傳下敎曰,文廟酌獻禮時,擧行守僕鄭德河·李憲均,書吏洪得周·金漢奎·李道均·李俊軾·李元植·李熙晩·崔弘濟,庫直金基亮,竝帖加成給。
鄭寅興啓曰,假注書金應權有身病,勢難察任,今姑改差,何如?傳曰,允。
鄭淳元有頉,代以金容岳爲假注書。
金應權改差,代以宋胄顯爲假注書。
金容岳有頉,代以金弼鉉爲假注書。
宋胄顯有頉,代以金重煥爲假注書。
鄭寅興啓曰,臣寅興,敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則鉤覈間嚴囚罪人一名,辭緣推覈間嚴囚罪人一名係是重囚,緣坐罪人四名,應坐罪人二名,公錢不納罪人三名,公事遲滯罪人一名,上納乾沒罪人一名,稅穀欠逋罪人一名,因傳敎,嚴囚罪人一名,基地暗賣罪人一名,日債不報罪人一名,日本物貨偸去罪人一名,不可以輕囚論,故竝仍囚,其餘各司直囚罪人金龍順等七名,係是輕囚,故竝依傳敎,放送之意,敢啓。傳曰,知道。
傳于鄭寅興曰,呈告戶曹參議許遞,今日政差出。
吏曹口傳政事,以趙秉轍爲社稷提調,以金炳翊爲兵曹參議。
兵曹口傳政事,吾叉浦僉使柳完秀。
兵曹口傳政事,副司勇閔在鎬·宋昌基·李敏昌·金年圭。
兵曹口傳政事,行副護軍柳夔永。
傳于吳益泳曰,出宮門路,以思政門爲之。
鄭寅興,以吏曹言啓曰,西學敎授鄭寅燮,懿寧園守奉官姜斗熙,俱有身病,呈狀乞遞,竝改差,何如?傳曰,允。
又以吏曹言啓曰,侍從臣父年七十以上人,每於歲首抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
又以吏曹言啓曰,穩城都護府使崔漢建呈狀內,矣身身病沈重,萬無赴任之望云,改差,何如?傳曰,允。
又以吏曹言啓曰,長津都護府使崔用濟呈狀內,矣身身病猝重,萬無赴任之望云,改差,何如?傳曰,允。
有政。吏批,行判書趙康夏牌招不進,參判趙同熙進,參議洪承憲牌招不進,右副承旨鄭寅興進。
以吏批言啓曰,行判書趙康夏,參議洪承憲牌招不進,小臣獨政未安,何以爲之?敢稟。傳曰,仍爲之。
以金甲洙爲應敎,徐公淳爲副應敎,兪晩源爲同敦寧,李冕相爲戶曹參議,洪祐德爲司饔別提,崔用濟爲三水府使,崔鳴烈爲穩城府使,林川郡守徐綺輔,今加通政,副司果沈能肅,今加通政,侍從臣沈宜純父故加資,前分敎官李容勳,今加通政,分敎官單金安基,大司事尹容善,今加嘉善。
兵批,判書閔泳煥病,參判金炳翊病,參議金斗入直進,參知金永典病,行左承旨吳益泳進,護軍曺寅承,副護軍洪鍾大·金基老·許溶·沈能肅,副司直金炳秊·朴永斗·洪承運,以上竝單付。
吏批,再政。以閔載德爲引儀,金相翊爲禁府都事,韓獜鎬爲西學敎授,成蘭鎬爲懿寧園守奉官,兼直閣單金甲洙,懿寧園守奉官金相瀯·李會文·金道聲,守奉官成蘭鎬,今加通政,年八十加資。
吳益泳,以議政府言啓曰,以工馬故失事,不善護送之羅州等六邑守令,自太僕寺,啓稟請勘矣。典式攸載,固難低昂,而見今歲邑垂暮,稅政旁午,此時瘝曠,極係可悶,且多參恕之例,竝特爲分揀,使之戴罪擧行,何如?傳曰,允。
又以禮曹言啓曰,今十二月二十三日親臨勤政殿,日次儒生殿講時,王世子祗迎及侍坐之節,何以爲之乎?敢稟。傳曰,依例磨鍊,祗迎置之。
又以加上尊號都監都提調意啓曰,本都監各房,今日始役,郞廳監造官中一員,依例入省記,輪回上直之意,敢啓。傳曰,知道。
又以加上尊號都監都提調意啓曰,玉冊,或以五簡爲一貼,或以六簡爲一貼,而謹考謄錄,則近年皆以七簡爲一貼矣。今番則何以爲之乎?敢稟。傳曰,七簡爲一貼。
鄭寅興,以摠禦營言啓曰,本營兵房朴善陽,身病甚重,勢難察任,今姑改差,何如?傳曰,允。
又以摠禦營言啓曰,本營兵房,今當差出,而擬望之人乏少,外任竝擬,何如?傳曰,允。
己丑十二月二十二日辰時,上與王世子,詣景武臺,柑製儒生通方外試取入侍時,行都承旨徐正淳,行左承旨吳益泳,右承旨李愚冕,左副承旨金稷鉉,右副承旨鄭寅興,同副承旨韓耆東,假注書具然鎬,別兼春秋金鶴洙·曺萬承·鄭世源,檢校直提學金聲根·閔泳韶·趙東冕·洪淳馨,直提學金宗漢·鄭夏源,檢校直閣金文鉉·金世基·尹·兪鎭弼·李容泰·趙秉輯·閔泳喆,檢校待敎鄭寅昇·金弼洙·金錫圭,待敎朴勝吉,校理沈宜純,修撰李偰,以次侍立。時至,通禮跪啓請外辦,上具翼善冠·衮龍袍,乘輿出廣臨門。藥房提調閔種默,副提調徐正淳,進前奏曰,侵早勞動,聖體,若何?上曰,一樣矣。仍由神武門,詣景武臺。通禮跪啓請降輿。上降輿陞座,傳曰,柑製景武臺命官爲之。傳曰,讀券官金聲根,命官爲之。正淳奏曰,侍衛從陞中,有試官蒙點人,使之下去,一體行禮乎?上可之。贊儀唱四拜,讀券官協辦內務府事金聲根,行護軍趙秉弼,行護軍金元性,對讀官行副護軍金昇圭,禮曹參議李起鍾,副司果尹昌燮,司僕寺正鄭世源,行四拜禮,以次入就位訖。上命書題表擬,虞楊州民人等進厥苞橘柚,限申時,聲根等,跪書讀奏記。昌燮等,奉出懸之。傳曰,還宮當自內爲之矣,該房知悉。仍還內。聲根等,盡取試奏,奉進便殿,以司謁,入稟科次。上命入侍,賤臣進伏。正淳曰,今番則取幾人乎?上曰,取二十人。聲根等考試訖。正淳曰,讀券何以爲之乎?上曰,對讀官讀之。昌燮讀奏第一張,至三句。上命〈止〉之。聲根曰,書等何以爲之乎?上曰,一張書正三下,第二張書草三下,其餘竝書次上,聲根書等訖。正淳曰,坼封何以爲之乎?上曰,承旨輪回坼封,可也。正淳等,坼封讀奏訖。上命書傳敎曰,柑製表居首三下幼學林炳斗,直赴殿試,之次草三下幼學金敎煥等二人,竝直赴會試,之次次上幼學尹柱轍等三人,竝給二分,之次次上幼學鄭在豊等四人,竝給一分,之次次上進士高鼎柱等十人,各奎章全韻一件賜給。傳曰,入格儒生,明日待令。上命試官先退,仍命承史退出,諸臣以次退出。
己丑十二月二十二日戌時,上御萬慶殿。柑製考試,戶判入侍時,行都承旨徐正淳,假注書具然鎬,別兼春秋曺萬承,記注官芮成質,戶曹判書閔泳商,以次侍立訖。上曰,戶判進前。泳商進前。上曰,玉冊刻役,何日可以告竣乎?泳商曰,連爲董役,而有所愼重之事,尙此遷就矣。上曰,有何愼重而然乎?泳商曰,太廟各室王后位追上玉冊文中祖妣二字,或有或無,以祝式言之,則遠代王后,皆書祖妣二字,而至於玉冊,尙無一定之規,故今番貞聖·貞純兩聖后玉冊中祖妣二字之當書與否,未敢質定矣。上曰,明日戶·禮判,進詣宗廟第一室神德王后,第十二室貞聖王后追上玉冊,竝爲別奉審以來也。泳商曰,謹當依聖敎,別奉審以來矣。
上在景福宮。停常參·經筵。
還內後,藥房·內務府·內閣·政院·玉堂·銓郞口傳問安。答曰,知道。
世子宮還內後,藥房·內務府·內閣·政院·玉堂·銓郞·春·桂房口傳問安。答曰,知道。
傳于徐正淳曰,侍衛軍兵毛具,從便爲之。
以吏曹參議洪承憲牌不進罷職傳旨,傳于金稷鉉曰,只推。
傳于金稷鉉曰,有實故玉堂許遞,前望單子入之。
摘奸宣傳官白南昇書啓曰,臣於本月二十二日酉時量,以薄衣摘奸事,敬奉承政院所下傳敎,闕內自建春門,至光化門各處入直軍兵及各門守直騎兵軍等處,布諭聖念,細細看審是白乎,則入直軍兵,別無薄衣呼寒之慮是白乎矣。各門騎兵軍中上下所看最薄者,這這抄出後,姓名竝以後錄于左是白齊,建春門,平山騎兵梁順吉,平山騎兵李白川,平山騎兵李岩回,平山騎兵李桂成,平山騎兵崔億石,平山騎兵林天伊,平山騎兵朴奇男,春生門,利川騎兵金德源,利川騎兵許石伊,神武門,利川騎兵朴相甫,利川騎兵韓聖根,利川騎兵李江陵,利川騎兵金日文,利川騎兵崔壽男,秋成門,楊州騎兵金大日,楊州騎兵李順甫,楊州騎兵金奉澤,楊州騎兵許同伊,信川騎兵裴必甫,迎秋門,信川騎兵金老味,信川騎兵洪文甫,信川騎兵庾沃川,信川騎兵馬石草,雲峯騎兵金千石,安峽騎兵田昌植,楊口騎兵高學伊,光化東西挾門,礪山騎兵宋昌彔,金堤騎兵元日甲,南原騎兵金學伊,珍山騎兵趙三用,昌平騎兵李奉石,興德騎兵崔安同,任實騎兵朴順喆,襄陽騎兵金大振,通川騎兵李萬億,義城騎兵李必孫,義城騎兵白君百,義城騎兵白九先,杆城騎兵李凡伊,杆城騎兵金金石,杆城騎兵崔聖道,以上四十五名。
摘奸宣傳官金參鉉書啓,臣於本月二十二日酉時量,以薄衣及流丐摘奸事,敬奉承政院所下傳敎,馳往龍虎營新營·統衛營新營·北一營·下火藥庫·下都監·下南倉·光熙門五間水口·興仁之門·惠化門·肅靖門,入直軍兵及各門守直軍等,一一詳審是白乎,則所着衣服,雖有厚薄之不齊,俱無呼寒之患是白乎矣。光熙門卜直軍梁順興·李白釗,興仁之門卜直軍李乭伊·李桂天,惠化門卜直軍崔億大·林天吉等六名,薄着畏寒之狀,實爲矜惻是白遣,仍往東部舟橋流丐幕,面面詳審是白乎,則流丐三十二名,呼寒啼飢,景狀矜惻,故一一勞問後,雖一名,無或逐出幕外之意,各別申飭於領首流丐處是白遣,次往中部廣通橋上下幕是白乎,則上幕流丐五十八名,下幕流丐四十七名,飢寒之狀,比諸舟橋流丐幕,別無差殊,故亦爲一體申飭是白齊。傳曰,知道。空石與顧恤之方,令該廳題給,守門軍薄衣,當摠禦營題給事,分付。
摘奸宣傳官李奎燮書啓,臣於本月二十二日酉時量,以薄衣及流丐摘奸事,敬奉承政院所下傳敎,馳往摠禦營新營·南營·東營·西營·彰義門·敦義門·昭義門·崇禮門,入直軍兵及各門守直軍等,一一詳審是白乎,則所着衣服,雖有厚薄不齊,俱無呼寒之患是白乎矣。彰義門卜直軍韓春石·金老味,敦義門卜直軍金卜伊·朴卜伊,昭義門卜直軍金興順·李壽萬,崇禮門卜直軍金点同·金乭伊等八名,薄着畏寒之狀,實爲矜惻是白遣,仍往南門外流丐幕,面面看審是白乎,則流丐二十八名,呼寒啼飢,景狀矜惻,故一一勞問後,雖一名,無或逐出幕外之意,各別申飭於領首流丐處是白齊。傳曰,知道。空石與顧恤之方,令該廳題給,守門軍薄衣,令摠禦營題給事,分付。
金弼鉉有頉,代以吳羲善爲假注書。
金重煥有頉,代以鄭濟鎬爲假注書。
吳羲善有頉,代以尹夏一爲假注書。
鄭濟鎬有頉,代以康始甲爲假注書。
尹夏一有頉,代以金商翰爲假注書。
康始甲有頉,代以沈衡澤爲假注書。
傳于韓耆東曰,入格儒生,崇陽門外施賞。
金商翰有頉,代以李鳳淳爲假注書。
沈衡澤有頉,代以金宇善爲假注書。
傳于鄭寅興曰,新及第李鳳淳,兵曹參議除授。
傳于鄭寅興曰,同訓鍊許遞,前望單子入之。
韓耆東,以奎章閣言啓曰,待敎朴勝吉,疏批已下,卽爲牌招察任,何如?傳曰,允。
又以親軍統衛營言啓曰,本營西道參軍具憲植,身爲參軍,肆自擅離,不勤供職,此不可尋常置之,爲先汰去之意,敢啓。傳曰,知道。
弘文正字朴勝吉疏曰,伏以臣年淺學蔑,直一蒙騃耳。僥倖科第,已犯古人所謂不幸者,榮途進取,未嘗注想。迺者奎華新命,有隕於寢夢之表,臣誠惝怳震惕,靡所措躬,繼而牙牌宣召,義例莫越,逡巡祗肅,而量能度分,尤不知其何以爲計也。建置是閣,今爲百有餘年,奉琬琰之謨訓,贊笙鏞之皇猷,使學士大夫,處深嚴而備顧問,其任也要,其責也重,矧玆參外待制,新進發軔之始,能否未露之時,尤不可不循名而責其實也。臣家本儒素,世守謹約,不敢以華貫淸秩期焉,而只欲安分保拙,益讀未讀之書,以待學識之稍進,庶或有藉手,無貽父母之憂耳。豈謂是職之極選,而低望特點,遽及於臣乎?顧臣迷劣謏寡,全沒方向,莫自逃於淵鑑之下矣。且臣父之平日勖臣,不外乎戒盈持謙,而今玆見叨,大違素分,增家庭若驚之懼,貽聖簡太褻之累,殊寵雖極榮耀,微諒屢回參倚,未敢以已肅,恬若固有,披瀝衷蘊,冒瀆聰聞。伏乞殿下,俯賜省覽,亟遞臣新授職名,以重官方,以安私分焉,臣無任云云。省疏具悉。爾其勿辭察職。
己丑十二月二十三日巳時,上與王世子,詣勤政殿。日次儒生殿講入侍便殿,未畢講入侍時,行都承旨徐正淳,行左承旨吳益泳,右承旨李愚冕,左副承旨金稷鉉,右副承旨鄭寅昇,同副承旨韓耆東,假注書具然鎬,別兼春秋金鶴洙·曺萬承·鄭世源,檢校直提學金聲根·閔泳韶·趙東冕·洪淳馨,直提學金宗漢·鄭夏源,檢校直閣金文鉉·金世基·尹·兪鎭弼·李容泰·趙秉輯·閔泳喆,直閣金甲洙,檢校待敎鄭寅昇·金弼洙·金錫圭,待敎朴勝吉,校理沈宜純,修撰李偰,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調閔種默,副提調徐正淳,進前奏曰,侵早勞動,聖體,若何?上曰,一樣矣。仍詣勤政殿,通禮跪啓請降輿,上降輿陞座。正淳奏曰,侍衛從陞中有試官蒙點人,使之下去,一體行禮乎?上可之。贊儀唱四拜。考官督辦交涉通商事務閔種默,協辦內務府事李源逸,行護軍金永穆,參考官行副護軍尹吉求,行副護軍尹相翊,行副護軍李貞稙,奎章閣直閣金甲洙,侍講院說書閔泳瓚等,行四拜禮,以次入就位訖。上命開講。正淳奏曰,考講以抽籤爲之乎,以大文爲之乎?上曰,抽籤爲之,可也。親受講三人訖。仍命書傳敎曰,日次儒生殿講未畢講,便殿待令。上乘輿由思政門,入便殿小次。仍命入侍。賤臣進伏。正淳奏曰,注書趁不待令,以致擧行之稽晩,事未前有,萬萬駭然。所當重勘,而本院請推之外,無他可施之罰,何以爲之乎?上曰,事過後拿處,可也。仍命開講,親受講二人訖。入小次,講畢。上出次,命書傳敎曰,日次儒生殿講。
己丑十二月二十三日戌時,上御萬慶殿。日次儒生考講,戶判·禮判入侍時,行都承旨徐正淳,假注書具然鎬,別兼春秋曺萬承,記注官芮成質,戶曹判書閔泳商,禮曹判書韓章錫,以次侍立訖。上曰,戶判·禮判進前。泳商·章錫進前。上曰,卿等奉審太室兩聖后玉冊,所載之文果,何如?泳商曰,兩玉冊,俱書皇祖妣,而神德王后玉冊,則曰孝孫國王臣矣。章錫曰,皇字之書於遠代,嗣字之書於王后位,似是古昔儀文,未備而然矣。上曰,然矣。王后玉冊之敬書祖妣二字,旣有此可据之文,且宗廟祝式亦然,今玆追上兩冊,敬依此例,何如耶?章錫曰,端敬王后玉冊,則不書祖妣二字,神德·貞聖兩聖后玉冊,則皆書祖妣二字,或書或不書,各有可照之例,且此非大關於典禮者,惟在上裁,而聖意之屢勤考据,亶出於愼重之念,祝式所在,亦可爲明證之一端,援此爲定,聖敎允當矣。上曰,大臣之意何如云耶?章錫曰,臣等亦與大僚私議,俱無異辭矣。上曰,僉議如是,兩聖后追上玉冊,敬書祖妣二字事,分付都監,可也。又敎曰,此事雖非典禮之大關,宜有一定之規,以此筵說,詳載於都監儀軌·禮曹謄錄,以爲日後考据之資,而禮判,時帶檢校提學,亦令記載於日省錄,可也。泳商·章錫對曰,謹當依此聖敎奉行矣。上曰,奉審玉冊欌內安寧否?泳商曰,安寧矣。仍命先退。上曰,今日筵說,承旨申飭注書,使之詳細記載於政院日記也。正淳曰,謹當申飭矣。
上在景福宮。停常參·經筵。
禮曹,今此英祖大王廟號諡號追上尊號改題主,貞聖王后·貞純王后追上尊號習儀,初度今十二月二十七日,二度同月二十八日,三度同月二十九日。
吏曹,兵曹參議李鳳淳除授事,承傳。
吏曹,兵曹參議單金永典,參知單李鳳淳。
傳曰,政官牌招開政。
傳于韓耆東曰,原任司書金貞圭,檢校差下。
傳于韓耆東曰,右副承旨許遞,前望單子入之。
承旨前望單子入之,張錫龍落點。
具然鎬拿處,代以鄭奎三爲假注書。
金秉燾拿處,代以李鏡昈爲假注書。
傳于韓耆東曰,有實病玉堂許遞,今日政差出。
傳于韓耆東曰,入格儒生,崇陽門外施賞。
傳于韓耆東曰,判義禁外金吾堂上,竝許遞,今日政差出。
傳于韓耆東曰,秋判外秋曹堂上,竝許遞,今日政差出。
李鳳淳陞資,代以朴謙載爲假注書。
金亨善有頉,代以金南載爲假注書。
朴謙載有頉,代以金龍淳爲假注書。
金南載有頉,代以劉載斗爲假注書。
韓耆東,以吏曹言啓曰,南學敎授尹雨植,仁同都護府使金魯鉉,俱以身病,呈狀乞遞,竝改差,何如?傳曰,允。
又以吏曹言啓曰,成均館典籍鄭奎三,尙瑞院主簿李燮奎,懿寧園守奉官金相瀯,俱以身病,呈狀乞遞,改差,何如?傳曰,允。
又以吏曹言啓曰,去十一月二十七日政事中監察李東沃,未陞六人,誤爲擬望,至蒙恩點,臣不勝惶恐,原望筒勿施,何如?傳曰,允。
又以吏曹言啓曰,懿寧園守奉官權用承,以其身病,呈狀乞遞,改差,何如?傳曰,允。
又以吏曹言啓曰,靑巖道察訪李容中,靑丹道察訪金獜善,俱以身病,呈狀乞遞,改差,何如?傳曰,允。
有政。吏批,行判書趙康夏,參判趙同熙牌不進,參議閔京鎬進,同副承旨韓耆東進。
以吏批言啓曰,行判書趙康夏,參判趙同熙,竝牌招不進,小臣獨政未安,何以爲之?敢稟。傳曰,只出緊任。
以金思轍爲副應敎,李㝡承爲校理,黃弼秀爲副修撰,李命宰爲刑曹參判,閔泳達爲參議,閔泳商爲知義禁,鄭周永爲同義禁,宋甲鏞爲監察,崔聖東爲仁同府使,金聖澤爲豊川府使,尹養善爲三和府使,金獜善爲靑巖察訪,安敎民爲靑丹察訪,分敎官單朴昌魯,副護軍印應遠,今嘉善加資事,承傳。
兵批,判書閔泳煥病,參判金炳翊病,參議李鳳淳未肅拜,參知金永典入直進,右副承旨金稷鉉進,護軍兪晩源·徐臣輔,副護軍鄭宜默·金斗淵·金文濟,副司直沈宜純·徐公淳,副司果黃德元·鄭雲景,以上竝單付。
吏批,再政。以張衛爲同敦寧,趙秉聖爲宗府正,李海昌爲南學敎授,任基穆爲監察,李龜範爲尙瑞主簿,具然鎬爲典籍,崔明煥爲禁府都事,鄭雲哲爲懿陵參奉,鄭海準爲懿寧園守奉官,崔奎源爲兼引儀,李容中爲海南縣監。
三政。朴用承爲懿寧園守奉官。
四政。金晉柱爲懿寧〈園〉守奉官。
韓耆東啓曰,豊川都護府使,今當差出,而本府以邊上重地,不可不擇差,他道守令竝擬,何如?傳曰,允。
傳于韓耆東曰,南陽府使有闕之代,同訓鍊安鼎玉除授。
吏曹,南陽府使安鼎玉除授事,承傳。
兵曹口傳政事,摠禦營兵房單閔泳綺。
韓耆東,以議政府言啓曰,頃因湖南年分狀啓,事目災二百結外,不足災七千結加劃之意,覆啓行會矣。卽見該道臣金奎弘狀啓,則復陳農形失稔之狀,仍請不足災三萬六千一百二十一結七十負三束,特許準劃事,更令廟堂,稟旨分付矣。民情不可不恤,國計亦不可不念,所以前劃之多費斟量者也。道臣再啓,又此懇到,限二千結特許加劃,使之卽速均派後登聞,何如?傳曰,允。
又以戶曹言啓曰,時御所內,各司依定式,發遣本曹正郞臣徐雲輔,與兵曹參知臣金永典,佐郞臣申商雨,東所衛將臣全誼淳,西所衛將臣金英錫,南所衛將臣金萬集,北所衛將臣吳學善,眼同看審,則姑無雨漏處之意,敢啓。傳曰,知道。
又以禮曹言啓曰,今此大王大妃殿·王大妃殿加上尊號儀節,當爲磨鍊,而謹稽謄錄,則有外殿親傳冊寶,內庭行禮,自內親上致詞箋文·表裏之例,亦有外殿親傳冊寶,親上致詞箋文·表裏之例,今番則何以爲之乎?敢稟。傳曰,親傳冊寶,內庭行禮磨鍊。
又以禮曹言啓曰,今此大殿中宮殿加上尊號時,王世子親上冊寶之節,依例磨鍊乎?敢稟。傳曰,依例磨鍊,外殿親傳,內庭行禮爲之。
又以加上尊號都監郞廳,以都提調意啓曰,玉冊在前,則或以五簡爲一貼,或以六簡爲一貼,而謹考謄錄,則近年皆以七簡爲一貼矣。今番則何以爲之乎?敢稟。傳曰,七簡爲一貼。
又以追上尊號都監郞廳,以都提調意啓曰,貞聖王后玉冊文草圖書一本,謹此封進,待啓下,令書寫官吏曹參判趙同熙,正書入刻之意,敢啓。傳曰,知道。
又以司饔院監膳提調意啓曰,各殿宮日下生雉,因草記蒙允,姑爲代封矣。今則山雉漸出,自明日爲始,依例復舊封進之意,敢啓。傳曰,知道。
又以親軍壯衛營言啓曰,謹依宣傳官書啓判下,本營字內崇禮門卜直軍金点同·全乭伊,昭義門〈卜〉直軍全興順·李壽萬等處,各木綿一疋,去核二斤題給之意,敢啓。傳曰,知道。
又以摠禦營言啓曰,本營千摠李周永,身病猝重,勢難察任,改差,何如?傳曰,允。
又以摠禦營言啓曰,謹依宣傳官書啓判下,本營字內光熙門卜直軍梁順興·李白釗,興仁之門卜直軍李乭伊·李桂天,惠化門卜直軍崔億大·林天吉處,各木綿一疋,去核二斤題給之意,敢啓。傳曰,知道。
金稷鉉,以義禁府言啓曰,議政府啓辭內,以貢馬故失事,不善護送之羅州等六邑守令請勘,竝特爲分揀,使之戴罪擧行事,批旨允下矣。羅州牧使金奎軾,靈巖郡守申泓均,長興府使閔致駿,海南縣監金聖澤,臨陂縣令權錫耆,泰仁前縣監趙性憙等,前以待待命拿囚事行會勿施,竝特爲分揀,使之戴罪擧行之意,分付各該道道臣之意,敢啓。傳曰,知道。
春川留守金箕錫疏曰,伏以寶籙增休,曠慶洊湊,太室之駿烈將闡,四殿之鴻徽已情,定文允愜,忭祝無疆,迨此典禮之屢會,卿士臣工,癃疾疲躄,莫不趨走胥欣於嘉祥協氣之中,而臣抱貞痼,五朔彌劇,轉側須人,動彈末由,一未得陳力就列,獲覩盛儀,惶霣迫塞,靡所止屆。第臣病實,有不敢章皇煩瀆,而形症奇怪,初非无妄爲崇,源委深痼,難期復作完人,是臣尫質先萎於蒲柳,頹景已迫於崦嵫,勢攸必至,何嗟及矣?惟以重寄在身,瘝曠日久,懾讋交中,只添病上之一病,蓋其職任之綦重,事務之叢委,以一更創制,視他營有別。矧有繕廨未竣,董工厝事,維日時急,必須剛健明鍊,責以榦當,則原非如臣癃聵所可擔夯,而今焉僨敗旣積,句勘無期,徒作養病之坊,駸駸至全抛不問,非第臣微諦之危懼,適足爲國榦之狼狽,惟臣罪戾,其將焉逭?且內府之任,機務縝密,許久虛縻,亦不可一仍蹲冒,此臣所以中夜屢興,丐解之言,發於譫囈者也,玆敢收召病思,略綴控籲。伏乞天地父母,深軫疾痛之呼,特垂憫恤之降,將臣鎭禦督辦之兩銜,竝亟鐫改,遂使臣投置閑散,安意調息,苟延一縷,則餘生日月,皆我聖上賜也,臣無任云云。答曰,省疏具悉。此時此任,何可輕遞?卿其勿辭,益勉保釐之責。
同敦寧兪晩源疏曰,伏以臣於日昨,伏奉除旨,以臣爲同知敦寧府事者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚,臣無任云云。答曰,省疏具悉。所請依施。
上在景福宮。停常參·經筵。
藥房提調閔種默,副提調徐正淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
金稷鉉啓曰,今此皇曆,京畿監營二件一件營上,一件勅使所經邑分上,黃海監營二件一件營上,一件勅使所經邑分上,平安監營四件一件營上,三件勅使所經邑分上,水原府·開城府·春川府·江華府·廣州府·江原監營·忠淸監營·全羅監營·慶尙監營·咸鏡監營·按撫營·統禦營各一件營上事,自本院,依例成送,有旨下送京各司,應爲頒賜二十六件,亦爲依例頒給之意,敢啓。傳曰,知道。
傳于金稷鉉曰,政官牌招開政。
傳于金稷鉉曰,檢校輔德吳俊泳·宋世憲,竝減下。
傳于金稷鉉曰,文學李容泰,檢校差下。
傳于金稷鉉曰,文學有闕之代,今日政差出。
兵曹口傳政事,副司果單李容泰。
傳于金稷鉉曰,少尹外京兆堂上,竝許遞,前望單子入之。
傳于金稷鉉曰,寶造成時監董堂上以下,別單書入。
金稷鉉啓曰,延祥詩春帖子製述人,旣已抄啓矣。大提學韓章錫,待明朝牌招,使之出韻科次,何如?傳曰,允。
傳于金稷鉉曰,同副承旨許遞,前望單子入之。
金稷鉉啓曰,臣與同副承旨韓耆東,伴直矣。纔已許遞出去,伴直無人,左副承旨李愚冕,所當牌招,而拘於廳規,不得請牌,何以爲之?敢稟。傳曰,牌招。
傳于金稷鉉曰,吏曹參議有闕之代,今日政差出。
傳于金稷鉉曰,呈告敦寧都正許遞,今日政差出。
金稷鉉啓曰,行吏曹判書趙康夏,疏批已下,一體牌招,何如?傳曰,允。
金稷鉉,以弘文館言啓曰,新除授副應敎金思轍,校理李㝡承,副修撰黃弼秀,竝卽牌招察任,何如?傳曰,允。
又以兵曹言啓曰,明日勤政殿親臨誓戒時,本曹堂上侍衛,當爲備員,而參判金炳翊有身病,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以尹容善爲兵曹參判。
金稷鉉,以侍講院言啓曰,左副賓客閔泳商,除拜知義禁矣。宮官例不得兼帶刑獄之官,左副賓客閔泳商所帶金吾之任,今姑許遞,何如?傳曰,允。
又以吏曹言啓曰,掌樂院正李範贊,奉常寺參奉柳榮壯,懿寧園守奉官金晉桓,俱以身病,呈狀乞遞,竝改差,何如?傳曰,允。
又以吏曹言啓曰,新除授仁同都護府使崔聖東,以其身病,呈狀乞遞,改差,何如?傳曰,允。
金稷鉉啓曰,臣吏·兵批兼進之意,敢啓。傳曰,知道。
有政。吏批,行判書趙康夏進,參判趙同熙進,參議未差,右副承旨金稷鉉進。
以閔泳達爲吏曹參議,閔泳國爲文學,李炳敎爲同敦寧,趙蘭柱爲敦寧都正,鄭寅昇爲大司成,尹容善爲知義禁,金宗漢爲平市提調,朴淇鍾爲掌樂正,申舜熙爲禁府都事,白常洙爲懿寧園守奉官,金德鉉爲仁同府使,前縣監趙蘭柱,今加通政,加資事承傳,分敎官單崔基鼎,奉常參奉單金泰郁。
兵批,判書閔泳煥病,參判未差,參議李鳳淳入直進,參知金永典病,右副承旨金稷鉉進。
黃龍別將尹基鎰,大護軍鄭基會,護軍李容翊·張衛·金炳翊,副護軍鄭寅興·韓耆東·金定圭·趙蘭柱,以上竝單付,兼三和鎭水軍僉節制使淸南水軍防禦使單尹養善。
吏批,再政。以尹瀗爲刑曹參議,同義禁單尹容善。
承旨前望單子入之,洪承穆落點。
京兆堂上前望單子入之,〈判尹〉尹榮信,左尹李容翊,右尹趙鍾弼落點。
傳于金稷鉉曰,工曹判書有闕之代,前望單子入之。
傳于金稷鉉曰,新及第申大均·黃章淵,竝校理除授。
金稷鉉,以議政府言啓曰,卽見水原留守金弘集狀啓,則本府公都會,當爲設行,而連値事故,在京未還,待明年合設事,請令廟堂,稟旨分付矣。歲色垂暮,事勢有礙,依狀請施行,何如?傳曰,允。
又以侍講院言啓曰,原任司書金貞圭,檢校差下事,命下矣。卽爲牌招察任,何如?傳曰,允。
又以侍講院言啓曰,文學李容泰,檢校差下事,命下矣。卽爲牌招察任,何如?傳曰,允。
行吏曹判書趙康夏疏曰,伏以臣奉戴恩光,提擧平市,今已數月于玆,檢市廛平斗斛,卽其責耳。臣今握銓理財,所管不一,簿領甚繁,精力不遠,苟或醻副失當,其害立至,未解一念,未嘗食息忘,而以其除拜未幾,嚴畏未瀆,瘝曠日甚,彌切悚皇,玆敢短籲控實,冒塵崇聽。伏望殿下,俯賜省覽,亟遞臣提擧之任,毋曠公務,以安賤分焉,臣無任云云。答曰,省疏具悉。所辭中平市提擧之任,依施。
吏曹參議洪承憲疏曰,伏以臣猥叨銓部,已有若個日矣。恩點纔下,政牌踵臨,義在蹶,計違控免,恬然蹲仍,以迄于今,感惶踧恧,如無所容。夫天官重任也,參佐峻選也,鑑別流品,調甄陞汰,以副熙朝激揚之政,縱曰有仰成之地,有時代斵,與聞通塞之際,唱注緊漫之司,其有銓綜之責則均矣,是豈夫夫所可苟玷者哉?如臣冗疎,如臣謏陋,較量於人職界分,參猗乎公私關頭,始旣冒沒,終又淟涊,貽累則哲,坐妨賢路,決知其萬萬無此理矣。且念臣稟受素脆,自幼善病,少失將理,輒有薪憂,近因連經公役,崇於積憊,夜又退自政席,觸以毒感,頑痰注而欽啖阻,虛汗流而嗽咯劇,晝衾夜爐,呻囈不省,時日之內,彈束無望,虛縻職名,如添一病,玆敢略具短牘,臚實仰籲。伏乞聖慈,俯賜鑑諒,將臣所有銓銜,亟許遞改,以安公器,以安微分,不勝大願,臣無任云云。省疏具悉。所請依施。
上在景福宮。停常參·經筵。
還內後,藥房·內務府·內閣·政院·玉堂·銓郞口傳問安。答曰,知道。
李愚冕啓曰,右副承旨洪承穆,時在忠淸道槐山地,斯速乘馹上來事,下諭,何如?傳曰,許遞,前望單子入之。
鄭宜默啓曰,知義禁李裕承,除拜後過三日,不爲出肅,依定式,推考警責,仍卽牌招察任,何如?傳曰,允。
李愚冕啓曰,肅謝法意,何等審愼,而今日南學敎授李海昌肅單中,有所錯誤,致勤下詢,臣之矇然捧入,不勝惶悚,當該通禮院官員及南學敎授,竝所當重勘,而本院請推之外,無他可施之罰,何以爲之?敢稟。傳曰,竝從重推考,爾亦推考。
又啓曰,卽者兵曹郞廳來言,今此親臨宗廟春享大祭誓戒時,別侍衛,不可不備,而判書閔泳煥,賓客進參,不得擧行云,何以爲之?敢稟。傳曰,次堂擧行。
傳于李愚冕曰,慶基殿修改時,監董道臣以下,別單書入。
李愚冕啓曰,來正月初一日王大妃殿寶齡六旬,中宮殿寶齡四旬稱慶陳賀,頒敎文,當爲製進。大提學韓章錫,旣在闕中,史之製進,何如?傳曰,允。
傳于李愚冕曰,頒敎文中赦句添入。
李愚冕啓曰,頒敎文中赦句添入事,命下矣。大提學韓章錫,旣在闕中,史之添入,何如?傳曰,允。
又啓曰,頒敎文中赦句添入事,命下矣,某罪以下宥之乎?敢稟。傳曰,雜犯死罪以下竝宥。
吏曹,校理申大均·黃章淵,已上除授事,承傳。
傳于李愚冕曰,房望順房爲之。
鄭宜默啓曰,卽見泰安防禦史閔致一,移拜忠淸水史除朝辭赴任事,諭書有旨祗受狀啓,則去十月十一日封發者,今始到院,撥路申飭,前後何如,而如是遲滯,萬萬未安,該防禦史,不可無警,推考,何如?傳曰,允。
李愚冕啓曰,假注書鄭奎三有身病,勢難察任,今姑改差,何如?傳曰,允。
以具然鎬·金秉燾囚單子,傳于李愚冕曰,飭已施矣,分揀放送。
傳于李愚冕曰,延祥春帖製述人持平趙鍾雲,從重推考。
鄭奎三改差,代以張世瑢爲假注書。
劉載斗有頉,代以徐基弘爲假注書。
承旨前望單子入之,李敎稙落點。
李愚冕啓曰,今日親臨誓戒時,承旨當爲備員,新除授右副承旨李敎稙,卽爲牌招,何如?傳曰,允。
工曹判書前望單子入之,李淳翼落點。
傳于李愚冕曰,出宮門路,以思政門爲之。
傳于李愚冕曰,侍衛軍兵毛具,從便爲之。
吏曹口傳政事,機器局司事單李承愚,統理交涉主事單洪禹觀。
傳于李愚冕曰,同副承旨許遞,前望單子入之。
承旨前望單子入之,洪承穆落點。
傳于李愚冕曰,批答遲滯之中官洪宅柱,從重推考。
李愚冕,以弘文館言啓曰,新除授校理申大均·黃章淵,竝卽牌招察任,何如?傳曰,允。
吳益泳,以禮曹言啓曰,今此大王大妃殿·王大妃殿加上尊號時,外殿親傳冊寶,內庭行禮,自內親上致詞,大殿·中宮殿加上尊號時,王世子外殿親傳冊寶,內庭行禮,自內親上致詞箋文表裏後,親臨勤政殿受賀之節,依例磨鍊乎?敢稟。傳曰,依例磨鍊。
又以禮曹言啓曰,今此大殿·中宮殿加上尊號時,王世子外殿親傳冊寶處所,當以勤政殿磨鍊,而大殿·中宮殿親受處所,以何殿磨鍊乎?敢稟。傳曰,康寧殿爲之。
又以禮曹言啓曰,今此大王大妃殿·王大妃殿加上尊號時,外殿親傳冊寶,處所,當以勤政殿磨鍊,而大王大妃殿·王大妃殿親受處所,以何殿磨鍊乎?敢稟。傳曰,親受處所,康寧殿爲之。
又以禮曹言啓曰,今此大王大妃殿·王大妃殿加上尊號內庭行禮時,中宮殿行禮之節,依例磨鍊乎?敢稟。傳曰,依例磨鍊。
又以禮曹言啓曰,今此大王大妃殿·王大妃殿加上尊號內庭行禮時,王世子嬪行禮之節,依例磨鍊乎?敢稟。傳曰,依例磨鍊。
又以禮曹言啓曰,今此大殿·中宮殿加上尊號內庭行禮時,王世子嬪行禮之節,依例磨鍊乎?敢稟。傳曰,依例磨鍊。
李愚冕,以統理交涉通商事務衙門言啓曰,本衙門主事李源兢外任代,前主事洪禹觀差下,令該曹口傳下批,何如?傳曰,允。
又以廟號都監·追上尊號都監都提調意啓曰,冊寶封裹日時,令日官劉章協推擇,則今十二月二十九日卯時爲吉云,以此日時擧行之意,敢啓。傳曰,知道。
又以統理交涉通商事務衙門言啓曰,仁川海關繙譯官沈魯漢,令該曹口傳付軍職,使之冠帶常仕,何如?傳曰,允。
又以礦務總局言啓曰,平壤煤礦,去益浩大,中和府使申復均,監務差下,使之檢察,何如?傳曰,允。
又以機器局言啓曰,本局司事李龜範遷轉代,前判官李承愚差下,令該曹口傳下批,何如?傳曰,允。
又以摠禦營言啓曰,本營千摠,今當差出,而擬望之人乏少,外任竝擬,何如?傳曰,允。
領議政沈舜澤箚,伏以天休滋至,邦慶咸湊,縟儀將擧,吉日載涓,臣民顒仰,莫不攢頌。況如臣者,奉有王大妃殿加上尊號都監都提調之命,奔走竭蹶,以效微誠,榮莫大焉,願且切矣。第臣筋縮步艱,萬難自力,同朝之所共諒,聖明之所已燭,而會同之日,擔舁而赴,臣身雖勉强,國體太苟簡,非不萬萬皇悚,然千一慶會,歡忭居先,任他譏笑,行所難行,自謂差過幾日,庶或復常,刀圭罔效,形證愈加,今雖欲自揜如前,盡瘁爲期,有不可能也。然則臣之所叨,果何等莫重敬之地,而以臣視臣,未效一日之責,使儀文物采之句檢措辦,專諉於諸堂·諸郞,而息偃在床,虛縻不去乎?伏望殿下,俯察臣淹病之狀,亟解臣敦工之銜,以竣大事,以安賤分焉。取進止。批答曰,省箚具悉卿懇。愼節非不奉慮,此不過一時无妄之祟也,自當遄復,而且敦務之董飭,亦非有甚勞形役,何乃如是爲辭?卿其安心調理。仍傳于李愚冕曰,此批答,遣史官傳諭。
上在景福宮。停常參·經筵。
李愚冕啓曰,新除授同副承旨洪承穆,卽爲牌招,何如?
又啓曰,臣愚冕,今日追上尊號都監初度習儀進去,下直之意,敢啓。傳曰,知道。
傳于李敎稙曰,政官牌招開政。
傳曰,追上廟號尊號再度習儀,兼行於三度習儀。
張世瑢有頉,代以池鳳翎爲假注書。
徐基弘有頉,代以張南正爲假注書。
池鳳翎有頉,代以宋弼周爲假注書。
張南正有頉,代以白鶴九爲假注書。
洪承穆啓曰,來正月初四日行宗廟春享大祭親祭祭文,初五日英祖大王廟號·諡號·追上尊號,貞聖王后·貞純王后追上尊號翌日稱慶陳賀頒敎文,當爲製進。大提學韓章錫,待明朝牌招,使之製進,何如?傳曰,允。
傳于洪承穆曰,知敦寧許遞,前望單子入之。
知敦寧前望單子入之,韓章錫添書落點。
傳于洪承穆曰,在外敦寧都正許遞,今日政差出。
白鶴九有頉,代以金應權爲假注書。
宋弼周有頉,代以金在恒爲假注書。
金在恒有頉,代以具然鎬爲假注書。
洪承穆,以吏曹言啓曰,參禮道察訪趙鏞達,以其身病,呈狀乞遞,改差,何如?傳曰,允。
又以吏曹言啓曰,新除授豊川都護府使尹養善呈狀內,矣身親病沈重,萬無赴任之望云,改差,何如?傳曰,允。許用履歷。
又以吏曹言啓曰,新除授仁同都護府使金德鉉,以其身病,呈狀乞遞,改差,何如?傳曰,允。
又以吏曹言啓曰,懿寧園守奉官白常洙,以其身病,呈狀乞遞,改差,何如?傳曰,允。
又以兵曹言啓曰,宣傳官李升漢·李周永·閔泳一,內禁衛將鄭永澤,羽林衛將元在貞,慶熙宮衛將權在稱,訓鍊院判官金鍾赫,文臣兼宣傳官尹皞燮·姜敬熙,守門將金炳遠,俱以病難供職,呈狀乞遞,改差,何如?傳曰,允。
又以兵曹言啓曰,新除授助羅浦萬戶李齊永母,年今爲七十六歲,法不當遠離赴任之望,呈狀乞遞矣。邊將之親年七十五歲以上者,許遞其任,載在法典,改差,何如?傳曰,允。
有政。吏批,行判書趙康夏,參判趙同熙竝牌招不進,參議閔泳達進,右副承旨李敎稙進。
以吏批言啓曰,行判書趙康夏,參判趙同熙竝牌招不進,小臣獨政未安,何以爲之?敢稟。傳曰,只出緊任。
以洪澈周爲禮曹判書,洪承憲爲敦寧都正,李養實爲仁同府使,金東煥爲參禮察訪,崇仁殿參奉加設單廬鼎鉉,崇靈殿參奉加設單張錫杓,分敎官單李漢永,陽川縣令高鑂,今加正憲,崇德殿參奉加設單朴煃。
兵批,判書閔泳煥進,參判尹容善病,參議李鳳淳病,參知金永典入直,同副承旨洪承穆進。
以兵批言啓曰,慶尙左兵虞候,今當差出,而擬望之人乏少,他道水虞候竝擬,何如?傳曰,允。
以沈履澤爲知事,李根爲同訓鍊,具然春·尹昌根·李龍憲爲宣傳官,吳信默爲內禁將,尹光軾爲羽林將,洪敬源爲慶熙將,李海昌·金敬圭爲文兼,洪在悳·盧鎭九·趙鎭泰爲守門將,李容冕爲濬源殿守門將,閔泳綺爲黃海兵使,金在鵬爲滿浦僉使,沈希邦爲惠山僉使,金允濟爲慶州營將,金樂瀅爲慶尙左兵虞候,延徹羽爲西山僉使,崔斗鉉爲助羅浦僉使,沈道觀爲長木浦別將,五衛將加設單都致寬·金光學·申壽永·高靑龍·朴茂景·朴鳳文·徐萬龍·洪在鉉·金斗鉉,大護軍尹宇善,護軍李炳敎·朴善陽,副護軍金稷鉉·趙藺柱·李周永·閔泳一,副司直李海昌·李㝡承,以上竝單付。
吏批,再政。金綺秀爲同敦寧,鄭海崙弘文提學,鄭基晩爲引儀,李庚殷爲禁府都事,閔泳寬爲懿寧園守奉官,鄭喆朝爲假引儀。
兵批,再政。以石泰魯爲左捕從,鄭暢鉉爲右捕從,尹錫禎爲神光僉使,趙基業爲全羅右水虞候。
吏批,三政。金容根爲長興判官。
兵批,三政。李源昌·韓啓錫爲訓鍊僉正,全台鉉爲判官。
四政。鄭岏永爲中樞都事,李根泓爲訓鍊判官,崔浩英爲主簿。
五政。李鶴永·李秉在爲宣傳官,以李容觀爲壯衛營兵房。
兵曹口傳政事,摠禦營千摠單李圭昇。
洪承穆,以侍講院言啓曰,新除授文學閔泳國,時在京幾驪州地,書筵入番事緊,斯速乘馹上來事,下諭,何如?傳曰,允。
又以禮曹言啓曰,今此大王大妃殿·王大妃殿加上尊號外殿親傳冊寶,內庭行禮,自內親上致詞箋文·表裏時及親臨受賀時,王世子行禮之節,依例磨鍊乎?敢稟。傳曰,依例磨鍊。
又以廟號都監都提調意啓曰,英祖大王改上諡號玉冊文·金寶文眞書各一件,謹此封進,而眞書各一件,世子宮,亦爲封進之意,敢啓。傳曰,知道。
又以追上尊號都監都提調意啓曰,英祖大王玉冊文·金寶文,貞聖王后玉冊文·金寶文,貞純王后玉冊文·金寶文眞書各一件,謹此封進,而眞書各一件,世子宮,亦爲封進之意,敢啓。傳曰,知道。
又以廟號都監·追上尊號都監都提調意啓曰,今此改上諡號時玉冊金寶,追上尊號時玉冊金寶,詣太廟班次圖一件,謹此封進,而一件,世子宮,亦爲封進之意,敢啓。傳曰,知道。
同敦寧李炳敎疏曰,伏以臣於日昨,伏奉除旨,以臣爲同知敦寧府事者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚,臣無任云云。答曰,省疏具悉。所請依施。
上在景福宮。停常參·經筵。
傳于李敎稙曰,吏曹參判有闕之代,前望單子入之。
吏曹參判前望單子入之,李命宰落點。
李愚冕啓曰,卽見兵曹草記,則昨夜路上傳漏,不爲擧行,至於未打人定之境云,人定自有定時,法意何等愼嚴,而有此稽忽,事甚駭然。常時不能禁飭之兵曹堂上,不可無警,從重推考,何如?傳曰,允。
洪承穆,以兵曹言啓曰,傳漏法意,人定所重,何等愼嚴,而昨夜衛將所書員,路上傳漏,不爲擧行,至於未打人定之境,事未前有,萬萬驚駭,當該衛將所書員徐義順,不飭之官牌朱景稙·高宅範·申乭伊等,竝移法司,照律嚴繩,未打鐘之鐘閣守直官金錫恒,令攸司科治,而常時不飭之失,臣不勝惶悚之意,敢啓。傳曰,知道。傳漏打鐘,初不擧行,揆以法意,誠極駭然,竝令本曹,査覈其委折後,嚴棍懲勵。
傳于李敎稙曰,頒敎文中赦句添入。
洪承穆啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下竝宥。
又啓曰,頒敎文中赦句添入事,命下矣。大提學韓章錫,旣在闕中,使之添入,何如?傳曰,允。
傳于李敎稙曰,吏·兵批歲抄點下者,依例捧傳旨。
傳于洪承穆曰,召對爲之。
傳于李敎稙曰,漢城判尹許遞,前望單子入之。
判尹前望單子入之,卞元奎落點。
徐正淳啓曰,明日傳香禮房承旨,當爲齋宿,行右承旨吳益泳,所當牌招,而拘於廳規,不得請牌,何以爲之?敢稟。傳曰,牌招。
洪承穆啓曰,明日正朝望闕禮習儀時,兩司當爲進參,除在外外,呈告人員,竝待開門牌招,使之進參,何如?傳曰,允。
以黃海監司吳俊泳狀啓延安府南大池待明春疏鑿事,令廟堂稟旨分付事,傳于洪承穆曰,此與尋常儲水灌漑有異,待春溫董力疏鑿,冒墾冒耕,一切嚴禁,毋或如前淤塞事,自廟堂預先別般操飭。
傳于洪承穆曰,公事遲滯之差備中官劉喜大汰去。
洪承穆,以侍講院言啓曰,新除授文學閔泳國,自鄕上來云,卽爲牌招察任,何如?傳曰,允。
又以奎章閣言啓曰,直閣金甲洙,疏批已下,卽爲牌招察任,何如?傳曰,允。
又以侍講院言啓曰,新除授文學閔泳國,敎書安寶次,濬明之寶請出之意,敢啓。傳曰,知道。
又以奉常寺都提調·提調意啓曰,各陵園正朝祭享所用藥果煎造後,進上看品藥果二十立,依定式封進之意,敢啓。傳曰,知道。
又以廟號都監·追上尊號都監都提調意啓曰,今此改上諡號廟號及追上尊號時,各樣儀註笏記各六件,謹此書入,而各樣儀註笏記各二件,世子宮,亦爲封進之意,敢啓。傳曰,知道。
又以廟號都監追上尊號都監都提調意啓曰,本都監各房工役,今已完畢,匠手竝皆放送,堂上·郞廳,輪回仕進,監造官,仍爲上直之意,敢啓。傳曰,知道。
又以漢城府言啓曰,朝官年八十應資老人,每年歲首依法典陞資事,定式矣。令各該部搜訪報來後,加資人職姓名,別單書入,而輔國知事李景夏,輔國奉朝賀金尙鉉,今年爲八十,旣已資窮,不得循例入錄之意,敢啓。傳曰,知道。
又以兵曹言啓曰,來正月初三日大駕詣宗廟齋宿,初四日太室追上尊號親上冊寶,春享大祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,統衛營兵丁二哨,摠禦營步軍二哨,騎士二番,統禦使率領爲先廂,壯衛營兵丁二哨,摠禦營步軍二哨,騎士一番,壯衛使率領爲後廂,禁軍三番隨駕,摠禦營步軍一哨,騎士一番,該營兵房,代領留陣,餘軍留營,置之。
又以兵曹言啓曰,來正月初三日大駕詣宗廟齋宿,初四日太室追上尊號親上冊寶,春享大祭親行時王世子隨駕,親上冊寶時行禮時及春享大祭時行亞獻時陪衛,依前例磨鍊,而禁軍及先後牌軍兵,連以隨駕禁軍及先後廂軍兵仍用矣。今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
又以摠禦營言啓曰,本營千摠李圭昇,以前任三和府使,尙在任所矣。領軍之職,久曠可悶,改差,何如?傳曰,允。
又以摠禦營言啓曰,本營騎士將李敎春·韓復履·吳根善,俱有身病,勢難察任,竝改差,何如?傳曰,允。
又以摠禦營言啓曰,本營挾輿把摠尹泳璣,身病猝重,勢難察任,改差,何如?傳曰,允。
協辦內務府事李喬翼疏曰,伏以臣本庸品蔑識,通籍三十餘年,閒司漫職,已不堪勝,內務重任,尤非近似,只以感激恩造,怵畏分義,因循虛縻者,居然歲月且久矣。重以賤齒加長,宿痼轉肆,自入是秋,諸般危惡之誣,式日斯劇,外雖形殼僅存,中則氣血俱竭,奄奄床玆,運動須人,似此難醫之疾,無藥可救,見今視蔭之狀,通朝所知,陳力供職,尙矣勿論,候班常禮,亦且末由,以官守則尸素之愧,久矣,以臣分則墮壞之罪,極矣,此臣所以夙夜懍惶,病上添病者也。況臣厚受國恩,與天無極,竭蹶圖報,夷險不擇,卽彝性然也,何敢飾讓占便,自歸於辜恩慢義之科哉?竊伏念天地之於物,生成爲心,父母之於子,疾病惟憂,殿下於臣,天地也,父母也,玆敢悉陳病實,祈蒙鑑諒。伏乞聖慈,念職事之不可久曠,察臣言之非出虛假,亟遞臣所帶內務府事及譯院提擧之銜,仍令銓曹,永勿檢擬於政注之間,俾臣得以投閒置散,安意調治,則臣之至願遂矣。臣無任云云。答曰,省疏具悉。所辭中內務協辦之任,依施。
吏曹參判趙同熙疏曰,伏以臣所叨職名,卽周官少宰之謂佐建邦之六典者,而我朝則掌選,是其事耳,國有百職,各程其才,才一不稱,職一隨廢。況於百職本源之地,乃使之否才如臣,與聞其間,軒秩馭世之大具者,不亦舛乎?陳籲則終歸尋例,違命則反涉辜恩,遂諉羝藩之會,罔恤鵜梁之刺,拚廉伸謝,抗顔代斲,瞽采聾音,無裨絲毫,仰累則哲,俯速嗤點,此不容低回時日,增其瘝戾,而連値慶會,不遑言私,顧其心則去就之判已熟矣。臣之樗下,無所繩墨,特圈牢之養耳。學不足以需世,才不足以從政,智慮又不足以周物,雨露之濡,不遺槎枿,塼埴之功,若偏苦窳,數月以來,所承誥牒,峙若束筍,所進卿秩也,而出自罔功,所縻峻簡也,而擬非恒格,濫吹冥升,往愈無漸,以其班聯最後,乃居聞望所先,臣是何人,誤恩至此?器小而受之大,力弱而擔之重,不顚則仆,不傾則覆,臣用是怵畏,若隕淵谷,而春坊輔導之任,內府機務之要,尤非如臣空疎者所可蹲仍冒據也。且臣累月嬰病,柴削太甚,近又感咳斯添,委身床笫,過煩則眩,有惱則痞,將此之狀,供此之職,其勢亦末由也,玆控衷懇,仰瀆崇聽。伏乞聖慈,俯垂鑑諒,將臣本兼諸職,竝賜鞶褫,俾官事毋曠,微分獲安,臣無任云云。答曰,省疏具悉。所辭中亞銓之任,依施。
應敎金甲洙疏曰,伏以臣,椎魯淺陋一不學後進耳,名忝文籍,跡廁瀛選,趨走淸聯,依近末光,只知榮寵之侈濫,涯量之僥踰,而雋塗進就,更未敢一念妄。迺者奎垣特除,有隕自天,卽一代極榮,軌至妙掄也。臣是何人,遽承此異渥於聖明哉?始駴終惑,莫省所以,天牌儼臨,典式莫越,冒昧叨肅,仍就豹直,西淸東壁,岧嶤深嚴,圖書笙鏞,左右輝映,顧其職則拚雲漢而掌寶瑞,責以風猷獻納,啓沃論思,以臣揆臣,判非一毫髣髴,怳忽自疑,蚤夜食息之靡敢自安者也。歷日踧踖,攀誥而退,臣父見臣憂形干色曰,吾以匪才,三叨是閣,過福之咎,不衷之戒,于玆二十稔,涓埃蔑效,辜負愈滋,常所惶恧,而今焉門闌烜爀,父子叔姪,一班聯武,殆同朝之所稱,前人之所罕有,以何力量,以何福分,其將消弭之乎?釜滿人槪,人滿天槪,理所必至,矧汝本蔑學殖,懶無立志,漢省燃藜,非可望也,唐殿判花,非可强也,闡龍圖鋪鴻藻,潤色辭命,賁飾聲明,又非如汝所可能者,則上累聖簡,下墜家聲,不亦凜然可懼乎?臣自聞是語,一倍迫塞,汗漐及踝,直欲鑽地而不可得,公私參倚,是豈臣晷刻抗顔,靦恬仍冒者哉?玆敢不避猥屑,疾聲呼籲。伏望聖慈,俯賜鑑燭,亟遞臣新授職名,俾妥本分,千萬顒祝,臣無任云云。省疏具悉。爾其勿辭察職。
己丑十二月二十八日四更,上御萬慶殿。召對入侍時,參贊官洪承穆,侍讀官黃章淵,檢討官黃弼秀,待敎朴勝吉,假注書金應權,記注官白時淳·金鎭衡,各持綱目第十二卷,以次進伏訖。上曰,史官分左右。仍開卷。上曰,上番讀之。章淵讀自吳漢軍食盡,止使馮異傳之。上曰,釋義。章淵釋義訖。上曰,文義奏之。章淵曰,祭遵,眞漢之賢者也,其爲人,謹約恭勤,小心奉公,取士每用儒術,何其賢也?夫儒術者,爲學之眞源,治國之大本也,祭遵取士,而能用儒術,此其所以爲賢也。勤約恭謹,小心奉公,雅歌投壺,皆祭遵之平日模規流風,而無非儒術中出來,惟一祭遵,猶用此道而樹功,況人君保民之政乎?上曰,自古文武竝用,長久之術,漢光武,亦用此道矣。其後每思祭遵之賢,其意可知也,由此觀之,今日君臣相勉之道,豈有過於此者乎?章淵對曰,聖敎切當,萬萬欽仰。上曰,下番讀之。弼秀讀自公孫述遣兵,止積穀六萬斛。上曰,釋義。弼秀釋義訖。上曰,文義奏之。弼秀曰,自王莽篡逆以後至更始,漢室微弱,盜賊蜂起矣。光武中興,豁達大度,同符高祖,文學才器,前世無比,駕馭群雄,統禦四海,此時隗囂·公孫述之徒,不知天時人和,拒逆漢室,何足誅哉?上曰,隗囂·公孫述,焉知天時人和哉?弼秀曰,聖敎知當矣。又奏曰,馬援屢屢曉諭,而不準歸和,其皆敗亡宜矣。上曰,參贊官讀之。承穆讀,自秋八月歙,止誠不願。上曰,釋義。承穆釋義訖。上曰,文義奏之。承穆曰,光武恢廓之姿,兼從諫不咈之德,今此班彪,陳降羌領護之請,而不少持難,特置護羌校尉,自是以後,久無叛反之患,蓋聽諫如流,實帝王監德之大要也,伏願聖明,懋哉懋哉。上曰,爲人君上,何可不聽諫臣之言?蓋此時多用賢士,而光武之中興,未始不賴以此也。承穆曰,聖敎至當矣。上曰,閣臣讀之。勝吉讀自帝嘉之,止可爲至戒。上曰,釋義。勝吉釋義訖。上曰,文義奏之。勝吉對曰,臣所讀字旨之內,別無仰達矣。上掩卷,仍命史官就座,又命退,諸臣以次退出。
上在景福宮。停常參·經筵。
藥房提調閔種默,副提調徐正淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
洪承穆啓曰,今日正朝望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
又啓曰,臣承穆,今日正朝望闕禮習儀進去,下直之意,敢啓。傳曰,知道。
又啓曰,三品官之毋得過三日,循例請牌,曾有定式矣。敦寧都正洪承憲,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
傳于吳益泳曰,政官牌招開政。
傳于吳益泳曰,臺諫竝許遞,今日政差出。
傳于吳益泳曰,在外玉堂竝許遞,今日政差出。
傳于吳益泳曰,判尹許遞,今日政差出。
傳于吳益泳曰,呈告同春秋·同成均許遞,今日政差出。
傳于吳益泳曰,敦寧都正許遞,今日政差出。
以寶造成時監督堂上別單,傳于吳益泳曰,監督堂上親軍營提調金永壽,內下豹皮一令賜給,戶曹判書閔泳商,內下虎皮一令賜給,郞廳副司果李根敎,戶曹正郞朴憲陽竝陞敍,監督姜湕外職陞敍,其餘畫員·擇日官·員役·工匠等,竝依例判下施賞。
以咸鏡監司趙秉式啓本三水府竄配罪人李周憲,謂以急地難處,出入官門,擅離配所,貽弊遐陬,勒奪有夫之女,加責定數之料,放債捧債,殆無所不至。武斷之舊習未悛,殘民之呼訴日至,同府爲奴罪人泰淵,卽凶逆秉淵之弟也。罔念罪律攸重,而任自往來於甲山等地,至登民狀,有駭聽聞,甲山府使林冕鎬,爲先罷黜,其罪狀,令攸司稟處,三水前府使金載九段,不可以已遞勿論,其罪狀,亦令攸司稟處事,傳于李敎稙曰,配囚之擅離作弊,聞極痛惋,此由於法紀之解弛,道臣知義禁加差下,李周憲及泰淵,竝拿致營庭,嚴刑一次後,還發配所,不能探束,任其往來之兩邑守令,竝令該府,拿問勘處。
以咸鏡監司趙秉式狀啓咸興府人命渰死事,傳于李敎稙曰,人命之渰死,若是夥多,聞甚驚慘。元恤典外,別加顧助,如有生前身還布,竝蕩減事,廟堂措辭分付。
吳益泳,以議政府言啓曰,賀儀隔日,罷散人敍用,令該曹口傳付軍職,使之參班,何如?傳曰,允。
又以吏曹言啓曰,英祖大王廟號諡號·追上冊寶敎是時,捧玉冊官前獻納尹兢周,捧金寶官前掌令趙民熙,貞聖王后追上尊號敎是時,捧玉冊官前掌令鄭寅燮,時無職名,竝令該曹口傳付軍職,何如?傳曰,允。
又以吏曹言啓曰,富平府使閔俊鎬,以其身病,呈狀乞遞,改差,何如?傳曰,允。
又以吏曹言啓曰,懿寧園守奉官車炳觀,以其身病,呈狀乞遞,改差,何如?傳曰,允。
又以吏曹言啓曰,新除授龍川府使金源植,以其身病,呈狀乞遞,改差,何如?傳曰,允。
又以吏曹言啓曰,仁同府使李養實,懿寧園守奉官閔泳寬,俱以身病,呈狀乞遞,竝改差,何如?傳曰,允。
又以吏曹言啓曰,新除授礪山府使趙南軾,以其身病,呈狀乞遞,改差,何如?傳曰,允。
兵曹口傳政事,大護軍鄭洛鎔,副司果趙民熙·鄭寅燮·尹兢周,以上竝單付。
傳于吳益泳曰,有實病玉堂許遞,今日政差出。
傳于吳益泳曰,龍川府使之代,前府使閔俊鎬除授。
傳于李敎稙曰,延日縣監李敏燮,內禁將除授。
傳于吳益泳曰,今日政,遷轉守令,勿拘常格,各別擇差。
有政。〈吏批〉,行判書趙康夏牌招不進,參判趙同熙進,參議閔泳達牌招不進,行右承旨吳益泳進。以吏批言啓曰,行判書趙康夏,參議閔泳達,竝牌招不進,小臣獨政未安,何以爲之?敢稟。傳曰,仍爲之。以李起鎬爲大司憲,李源珪爲大司諫,沈九澤爲執義,趙漢國爲司諫,朴淇鍾·金翼濟爲掌令,金錫學·閔泳錫爲持平,韓獜鎬爲獻納,金熙圭·高溶爲正言,李㝡承爲副校理,李義悳·朴寅壽爲修撰,任澤鎬·鄭顯五爲副修撰,李玄翼爲判尹,金相謙爲同敦寧,金商圭爲刑曹參判,申彊休爲敦寧都正,李鎬翼爲同經筵,趙東萬爲同春秋,趙同熙爲同成均,趙民熙爲兵曹正郞,金碩根爲司僕判官,曺洪文爲永懷園令,金禹用爲禮曹佐郞,崔錫富平府使,李南熙爲仁同府使,金源植爲礪山府使,成岐運爲靈光郡守,金命洙爲石城縣監,車濟模爲延日縣監,權用雨爲成歡察訪,趙炳柱爲居山察訪,崇仁殿令加設四單朴敏奎·尹斗炯·尹泰熙·朴殷植,崇靈殿令加設單金羲弼,崇仁殿參奉加設二單金光潤·車鳳周,崇靈殿參奉加設單金弼碌。
兵批,判書閔泳煥病,參判尹容善病,參議李鳳淳入直進,參判金永典病,右副承旨李敎稙進。上護軍卞元圭,大護軍洪鍾軒·李喬翼,護軍尹泳奎·李鎬翼·金綺秀,副護軍李翰榮·申撤·李在珪·尹泳稷·李南熙·申正均,副司直朴喜容·沈九澤·趙鍾雲·宋世鉉,副司果金敬圭·李寀·李偰·張錫五·尹忠求·黃弼秀·閔秉顯·李鍾相·嚴采文·韓公履,以上竝單付,宣傳官洪在英,部將元稷,摠禦哨官李世夏,以上仍其職陞六事,承傳。
吏批,再政。以李秉喬爲副校理,朴齊敎爲工曹參議,李冕相爲少尹,洪學周爲掌樂正,曺始永爲右通禮,沈僖澤爲崇陵令。以李龜範爲平市主簿,又以趙鍾京爲平市主簿,兪致元爲禁府都事,閔泳奭爲健元陵參奉,宋鍾徽爲翼陵參奉,車炳觀爲懿寧園守奉官,趙南軾爲南原府使。
三政。馮錫龜爲英陵令,金光植爲懿寧園守奉官。
四政。李應達爲昌陵令。
五政。崔光在爲敬陵令。
六政。李南錫爲肇慶廟令。
七政。李敏奎爲永禧殿參奉。
以司謁口傳下敎曰,星壇淸道,以兵房代之。
以吏曹參議閔泳達牌不進罷職傳旨,傳于李敎稙曰,只推。
兵曹口傳政事,親軍壯衛營兵房單李容觀。
吳益泳,以議政府言啓曰,卽見京畿監司趙東冕狀啓,則本道儒生公都會,固當設行,而歲色垂暮,擧子來往,易致窘急,待明秋設行事,請令廟堂,稟旨分付矣。勢有相妨,例多可援,依狀請施行,何如?傳曰,允。
又以議政府言啓曰,卽見江華留守閔丙奭狀啓,則本府儒生戊子己丑公都會,當爲設行,而歲除迫近,催科方張,待明秋合設事,請令廟堂,稟旨分付矣。歲色垂窮,事勢相妨,依狀請許施,何如?傳曰,允。
又以議政府言啓曰,卽見江原監司鄭泰好啓本,則通川郡民鬧更起,重囚逃失之由自該郡査覈,具案報來,故後錄馳啓,請令廟堂,稟處矣。擾端之更起,抑何故焉?重囚之擅放,是可忍也?所謂尹稷,未知何許獰頑之物,而始爲座首,構鬧而恐嚇,終以罪囚,發文而煽動,脅人討財,罔有其極,肆凶縱惡,無所不至,三尺本嚴,萬戮猶輕,令監營中軍,馳往該邑,大會軍民,梟首警衆,在逃之尹永昌,另飭譏詗,卽爲用律後,登聞事分付,何如?傳曰,允。
又以議政府言啓曰,卽見光陽縣按覈使金奎軾啓本,則民擾委由,行査登聞矣,請令廟堂稟處矣。蓋覈獄,大政也,苟不十分明愼,或致一毫疎漏,則安得無失刑之歎乎?屢閱査本,竊有可疑者,卽在囚白智洪也。渠爲體吏,罔念捧公,伺巧機而做譎計,指公貨而歸私用者,孰使之然也?於斯一款,綢繆煽動,情跡莫掩,宜其從實捧招,而竟無下落,是豈査體乎?更令築底窮覈,卽速馳聞後稟處,朴昌圭,激成民授,迫逐官長,三尺本嚴,一律難貸,令該鎭營,大會軍民,梟首警衆,其餘座首金瓊文,戶長朴昶徽,未能斷場力救,揆以死長之義,亦不宜全恕,竝刑配,第其論跋之辭,多有煩猥,該按覈使,姑先從重推考,前縣監金斗鉉,事出不意,罪無深究,拿勘特爲安徐,何如?傳曰,允。
又以議政府言啓曰,卽見江原監司鄭泰好啓本,則歙谷縣作擾諸罪人,行査論刑,恭俟廟堂稟處矣。蓋此邑,以省內至殘之局,在海澨最遠之地,俗習焉本自蚩蠢,官長,則未免撫摩,激變而衆情如沸,知機而隻身乃避,前後擧措,誠極駭妄,而前縣監安昌然,已經勘處,今無更論,罪人李喜載,官政得失,在渠不關,而奚爲發文聚黨,民冤有無,於渠何干,而竟至毁家惹鬧,首倡之稱,口供自在,令監營中軍,馳往在囚邑,大會軍民,梟首警衆,高太陽,現爲體吏,盍念補政?締結雜類,縱肆奸習,嚴刑二次,遠惡島定配,車成植,素以鬼蜮,自同鷹犬,出入公堂,紹介賂門,馴致無前之變,此囚之罪,浮於高吏,何可以令前出往,遷延時日乎?亟速報捉嚴刑二次,遠惡島限己身定配,勿揀赦前,金在奎·李珍實·崔光淳,俱在頭目之任,謂無毫髮之失,專事粧撰,尤涉狡惡,竝刑配,方明述以下諸囚,令本道懲礪放送,何如?傳曰,允。
又以內務府言啓曰,卽見江華留守閔丙奭狀啓,則本營武士等昨秋今春都試,今秋當爲設行,而歲除迫近,擧子來往,易致窘急之慮,待明春合設事,請令內務府,稟旨分付矣。値此迫歲,必有所礙,依狀辭施行,何如?傳曰,允。
李敎稙,以戶曹言啓曰,故領議政李裕元遷窆時葬需,令該曹題給事,議政府草記允下矣。葬需,木三十疋·米十石·太五石·石灰一百石,當爲題給,而本家在於京畿楊州地,葬需,令本道題給之意,分付本道,何如?傳曰,允。
吳益泳,以廟號都監都提調意啓曰,改上諡號玉冊文製述官·書寫官及樂章文製述官,金寶篆文書寫官實預差,旣已啓下矣。元陵表石陰記製述官·書寫官·大字篆文書寫官實預差,別單書入之意,敢啓。傳曰,知道。
廟號都監,英祖大王改上諡號時,元陵表石陰記製述官禮曹判書韓章錫,預差漢城判尹鄭基會,書寫官行大護軍李淳翼,預差行大護軍鄭海崙,大字篆文書寫官協辦內務府事金聲根,預差行大護軍李承五。
李敎稙,以摠禦營言啓曰,本營諸將官今年射講,未滿次數,都計劃,不得修啓之意,敢啓。傳曰,知道。
又以統理交涉通商事務衙門言啓曰,長淵吾叉鎭,係是西海船舶往來之咽喉也。華商之私貿偸運者,不容不査緝禁辦,該鎭僉使柳完秀,査檢官差下,使之承辦,稽察事宜,何如?傳曰,允。
又以摠禦營言啓曰,謹依宣傳官書啓判下,彰義門卜直軍韓春石·金老味,敦義門卜直軍金卜伊·朴卜伊,昭義門卜直軍全興順·李壽萬,崇禮門卜直軍金点同·金乭伊處,各木綿一疋,去核二斤題給之意,敢啓。傳曰,知道。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
又以摠禦營言啓曰,今十二月二十九日三十日年終放砲時,使臣李鍾健,率將官·將校·別波陣監放,而器械數爻及姓名單子,書入之意,敢啓。傳曰,知道。
同敦寧金綺秀疏曰,伏以臣於日昨,伏奉除旨,以臣爲同知敦寧府事者,臣感恩怵義,固宜竭蹶趨走,而第臣本無敦寧,揆以格例,在所當遞,敢陳短章,仰瀆崇聽。伏乞聖明,俯賜鑑諒,照例遞改,以存公格,以安私分,千萬幸甚,臣無任云云。答曰,省疏具悉。所請依施。
上在景福宮。停常參·經筵。
大殿大王大妃殿·王大妃殿·中宮殿世子宮,藥房·內務府·內閣·政院·玉堂·銓郞·百官除夕單子問安。答曰,知道。
張錫龍啓曰,明日正朝望闕禮,依例爲之之意,敢啓。傳曰,知道。
傳于吳益泳曰,禮房承旨馳詣社稷·宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
傳于李敎稙曰,明日出宮門路,以思政門爲之。
行右承旨吳益泳書啓,臣承命,馳詣社稷尊所奉審則無頉,祭物·祭器·祭井看審則精潔,諸執事·進排官摘奸則無頉,仍詣宗廟尊所奉審則無頉,祭物·祭器·祭井看審則精潔,諸執事·進排官摘奸則無頉,仍詣永寧殿尊所奉審則無頉,祭物·祭器·祭井看審則精潔,諸執事·進排官摘奸則無頉,仍詣永禧殿尊所奉審則無頉,祭物·祭器·祭井看審則精潔,諸執事·進排官摘奸則無頉,仍詣景慕宮尊所奉審則無頉,祭物·祭器·祭井看審則精潔,諸執事·進排官摘奸則無頉,仍詣文禧廟尊所奉審則無頉,祭物·祭器·祭井看審則精潔,諸執事·進排官摘奸則無頉,永昭廟一體奉審則無頉,仍詣毓祥宮尊所奉審則無頉,祭物·祭器·祭井看審則精潔,諸執事·進排官摘奸則無頉,冷泉亭·延祐宮·宣禧宮一體奉審則無頉,仍詣景祐宮尊所奉審則無頉,祭物·祭器·祭井看審則精潔,諸執事進排官摘奸則無頉,誠一軒一體奉審則無頉,仍詣星壇壇上神位板奉審則無頉,祭物·祭器·祭井看審則精潔,諸執事·進排官·佾舞工人摘奸則無頉矣。臣則仍留監祭,待將事,還奉神位板後,復命之意,敢啓。傳曰,知道。
兵曹,摠禦營兵房李根·李昌濂·白樂倫。
兵曹口傳政事,摠禦營騎士將三單,鄭煥敎·柳錫衡·徐德禧。
張錫龍,以奎章閣言啓曰,明日,卽寶賢堂朔奉審日次,臣進詣擧行之意,敢啓。傳曰,知道。
又以內醫院都提調提調意啓曰,內醫崔榮悳,本院陞敍事,判下矣。依判下,內醫崔榮悳,御醫差下,何如?傳曰,允。
又以弘文館言啓曰,副修撰黃弼秀,許遞出去,下番闕直,事甚未安。新除授修撰朴寅壽·李義悳,副修撰任澤鎬·鄭顯五,竝卽牌招,推移入直,副校理李㝡承·李秉喬,一體牌招察任,何如?傳曰,允。
又以弘文館言啓曰,副校理李秉喬,時在水原地,修撰朴寅壽,時在京畿砥平地,經筵入番事緊,請竝斯速乘馹上來事,下諭。傳曰,允。
又以禮曹言啓曰,來正月初一日王大妃殿寶齡六旬,中宮殿寶齡四旬稱慶陳賀時,殿下親上致詞箋文·表裏于王大妃殿儀註,直爲書入王大妃殿,王世子賀大王大妃殿·王大妃殿·中宮殿儀註,直爲書入各殿,而百官賀大王大妃殿·王大妃殿·中宮殿儀註,亦爲書入各殿之意,敢啓。傳曰,知道。
又以廟號都監·追上尊號都監都提調意啓曰,英祖大王改上諡號玉冊金寶印出一件,追上尊號玉冊金寶印出一件,貞聖王后追上尊號玉冊金寶印出一件,貞純王后追上尊號玉冊金寶印出一件,冊寶同粧一貼,列書製述官·書寫官職姓名,謹此封進,而世子宮,亦爲封進之意,敢啓。傳曰,知道。
又以廟號都監都提調意啓曰,元陵表石,今當改建,而丁巳年,仁陵表石磨用,雖有已例,本陵表石,則正廟朝御筆,事體不可磨淨,新備造成,何如?傳曰,允。
又以尙衣院都提調意啓曰,僉正李象恂,主簿王夔修,別提朴勝學,俱以在外未肅拜,主簿一員未差,所重之地,曠直可悶,未差人,令該曹口傳差出,未肅拜人,亦爲變通,推移入直,何如?傳曰,允。
又以承文院言啓曰,卽見盛京禮部咨文,本年夏季統巡會哨緣由事也,回咨,按例撰出,以爲入送,何如?傳曰,允。
又以成均館大司成意啓曰,每於歲末,圓點儒生準點,別單書入事,曾有定式矣。依定式,當年條準圓點儒生,別單書入之意,敢啓。傳曰,知道。
又以親軍營言啓曰,本營郞廳權鍾濂,今旣瓜滿,而見今營務旁午,難付生手,姑爲仍任,何如?傳曰,允。
又以兵曹言啓曰,來庚寅年各處頒給信漢符別單,各宮房新定式頒給信漢符別單及文宰武臣蔭官二品以上人員章標頒給別單,修整以入之意,敢啓。傳曰,知道。
又以兵曹言啓曰,謹依下敎,在囚鍾閣入直習讀及官牌書員等査覈,則習讀官金錫恒所告內,身爲入直官,不能預先探察,至有人定之未打,萬萬惶悚云。官牌朱景植·高宅範·申乭伊所告內,傳漏不勤申飭,以致未傳之境,萬萬惶悚云,衛將所書員徐義順所告內,軍士未卽派定,至於闕站,萬萬惶悚云,而屢度査覈,竝無他所供,故嚴棍懲勵之意,敢啓。傳曰,知道。
又以摠禦營言啓曰,本營騎士將鄭煥敎,前任滿蒲僉使,柳錫衡前任惠山僉使,徐德禧前任慶州營將,俱在任所矣。領軍之職,久曠可悶,竝改差,何如?傳曰,允。
又以刑曹言啓曰,全羅監司金奎弘啓本金溝縣到配罪人安奎大放字書下矣。謹依書下,卽爲放送事,分付道臣之意,敢啓。傳曰,知道。
又以右邊捕盜廳言啓曰,今二十四日,別監金光五·朴光杓泥醉,作鬧於防曲之地,與捕校李正煥·洪範錫,互相毆打,以致防曲之失守,揆以法綱,誠極痛歎。李正煥·洪範錫段,縱曰被打,手犯掖屬,萬萬無嚴,故自臣廳,爲先嚴棍牢囚,防曲作挐之金光五·朴光杓,係是別監,有不敢擅便之意,敢啓。傳曰,知道。已飭別監矣。捕校,亦爲申飭放送。
