上在景福宮。停常參·經筵。
大殿·大王大妃殿·王大妃殿·中宮殿,內務府·內閣·政院·玉堂·銓郞·百官正朝單子問安。答曰,知道。世子宮·世子嬪宮,內務府·內閣·政院·玉堂·銓郞·春桂坊·百官單子問安。答曰,知道。大殿,詣勤政殿。親上致詞箋文表裏,祗迎入慕次後,藥房·內務府·內閣·政院·玉堂·銓郞口傳問安。答曰,知道。王世子入幕次後,藥房·內務府·內閣·政院·玉堂·銓郞·春桂坊口傳問安。答曰,知道。還內後,藥房·內務府·內閣·政院·玉堂·銓郞口傳問安。答曰,知道。王世子還內後,藥房·內務府·內閣·政院·玉堂·銓郞·春桂坊口傳問安。答曰,知道。陳賀後,大殿·大王大妃殿·王大妃殿·中宮殿,藥房·內務府·內閣·政院·玉堂·銓郞口傳問安。答曰,知道。世子宮·世子嬪宮,藥房·內務府·內閣·政院·玉堂·銓郞·春桂坊口傳問安。答曰,知道。還內後,藥房·內務府·內閣·政院·玉堂·銓郞口傳問安。答曰,知道。王世子還內後,藥房·內務府·內閣·政院·玉堂·銓郞·春桂坊口傳問安。答曰,知道。
傳曰,今日卽元朝也,令左副承旨,雲峴宮問候以來。
傳曰,李奉朝賀·宋領府事·申判府事衣資食物,令該曹輸送,遣地方官存問。
傳曰,故右議政朴珪壽妻貞敬夫人李氏,衣資食物,令該曹輸送。
傳曰,發遣吏郞,諸執事淸齋興否,摘奸以來。
禮曹啓曰,太廟歲首展謁吉日,以何間推擇乎?敢稟。傳曰,旬前擇入。
又啓曰,景慕宮展謁,每於孟春孟秋取稟事,曾有定式矣。今春展謁吉日,以何間推擇乎?取稟。傳曰,旬前擇入。
又啓曰,太廟歲首展謁日,一體展謁於永禧殿,而酌獻禮當次之年,則歲首展謁,只行於太廟事,定式矣。今年卽永禧殿酌獻禮年次,今番太廟展謁時,永禧殿展謁之禮,依前例不爲磨鍊之意,敢啓。傳曰,知道。
又啓曰,今正月二十二日王大妃殿誕日陳賀時,王世子致詞陳賀之節,依例磨鍊乎?敢稟。傳曰,權停。
又啓曰,以太廟展謁取稟草記,傳曰,旬前擇入事,命下矣。展謁吉日,令日官金東萬推擇,則今正月初七日爲吉云,以此日定行乎?敢稟。傳曰,以此日定行。
又啓曰,以景慕宮展謁取稟草記,傳曰,旬前擇入事,命下矣。展謁吉日,令日官金東萬推擇,則今正月初七日爲吉云,以此日定行乎?敢稟。傳曰,以此日定行。
又啓曰,今正月初七日宗廟·景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
又啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
吏曹啓曰,在前頒赦時,有別歲抄書入之例,今番則何以爲之乎?敢稟。傳曰,書入。
政院啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
又啓曰,卽見徽陵正朝祭獻官金泰郁書啓,則大祝金萬濟,趁不待令,以致祝史朴齊普代行之擧,又見宣陵正朝祭獻官李鶴榮書啓,則大祝朴柱,趁不待令,以致本陵令金秀藎代行之擧,揆以祀典,極爲驚悚。當該大祝,竝所當重勘,而本院請推之外,無他可施之罰,何以爲之,而不審塡差之吏曹堂上,亦不可無警,從重推考,何如?傳曰,允。拿處。
敎中外大小臣僚耆老軍民閑良人等書。王若曰,雖舊邦命維新,上天回三元嘉會,曰大德壽必得,東朝望九旬寶齡,載頌陵岡,誕告朝野,恭惟孝裕獻聖宣敬正仁慈惠弘德純化文光元成肅烈明粹協天隆穆壽寧禧康顯定徽安欽倫洪慶大王大妃殿下,含弘光大,徽柔懿恭。昔皇考少陽代聽,化基京室,逮小子大曆嗣服,功光宗祊,自塗莘任·姒以來,未有斯盛,於史乘傳記所載,孰能與侔?顧予垂三紀,致治實是荷,餘庥積慶,萬機奉義方之訓,慈天高臨,八域導太和之祥,邦運亨泰,無疆休恤,以親心而爲心,建極會歸,斂時福而錫福,博厚悠久而成者遠,式至今休,顧復拊育之恩斯勤,欲報靡極,瞻漢殿而千乘隆養,敍箕疇而五福康寧,女中勛·華,鞏鴻圖而斂抗裘之化,太上父母,詒燕謨而供含飴之歡,南極明爛之星,可驗天心之佑吉,化國舒長之日,更願山斗之與齊,屬歲紀載屆戊躔,而天休昭受申用,卲齡數協九九,古后妃罕得之籌,寶籙期啓千千,今國家肇有之慶,夫以知年之喜,尙欲賁飾升平,況玆我禮亦宜,詎無豊亨豫大?然順志所以養志,伊愛親莫如悅親,沖挹之盛德宜揚,鴻典將擧於是月,懇惻之慈念克體,兕觥欲稱於來秋,致孝雖在無違,自多中外之齎鬱,飾慶猶有未盡,曷副上下之同情?迺以獻發之初,遂行告布之禮,萱芽新茁,藹藹靑陽之暉,篚幣恭將,朶朶紅雲之色,三光之明,六氣之順,擧嵩而呼,百神所佑,諸福所臻,如川方至,犧罍載薦於淸廟,鳳綸誕宣於昕庭,天地泰而體發生,群物皆以自樂,雷雨解而行赦宥,王政先斯施仁。自本月初一日昧爽以前,除謀反大逆謀叛,子孫謀殺毆罵祖父母父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚强竊盜外,雜犯死罪以下,徒流付處,安置充軍,已至配所未至配所,已發覺未發覺,已決正未決正,咸宥除之,敢以宥旨前事,相告言者,以其罪罪之,在官者各加一資,資窮者代加。於戲,顯顯受祿于天,洋洋降福維日,協氣方達,徧爲德於群黎,吉慶連綿,庶興孝於一國,故玆敎示,想宜知悉。藝文提學趙康夏製進
勸農綸音。王若曰,咨爾八方四甸藩臬州郡曁縣兆庶黎元,民非后何戴?后非民罔與守邦。邦本惟民,民食惟天,肆於六府,重在土穀,亦奧八政,先敍食貨,財成輔相,責在予躬,服勤務本,職在爾民,豫事則立,隨時爲大,屬玆玄陰載嬗,靑陽肇啓,三之日于耟,四之日擧趾,自今伊始,不可緩也。言念民隱,宵旰靡安,維溝維洫,厥有疆理,維黍維稻,厥有重穋,力不相齊,時不可失,哿矣其饒,哀此無告,同井相恤,周官有制,出日以作,堯民時雍,曰惟爾烝,不識不知,是訓是則,凡爲民牧,盍念究澤,董爾邱民,服事南畝,暋勞東作,爾牛爾耟,爾糧爾糇,于胥諮度,于胥賙貸,弗爲胡成,弗勤胡獲?一勞永寧,乃亦有秋,予敷心腹,播告之修,體予憂勤,其各知悉。行都承旨金聲根製進
傳曰,侍衛陪衛與排立軍兵,竝令各其營乾犒饋。
傳曰,今日異於他日,輕囚放釋。
政院啓曰,臣泳敬,敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則辭緣推覈間嚴囚罪人一名,辭緣査覈間嚴囚罪人二名,緣坐罪人五名,公錢不納罪人四名,應坐罪人二名,上納乾沒罪人三名,不可以輕囚論,故竝仍囚之意,敢啓。傳曰,知道。
傳曰,都承旨·春桂坊,同爲入侍。
傳曰,侍衛軍兵,毛具從便爲之。
傳曰,禮房承旨馳詣星壇,奉審摘奸以來。
兵曹口傳政事,部將加設五單,申㝡熙·崔俊常·徐廷喆·李起英·金東萬。
李日彦拿處,代以崔翼瑞爲假注書。
行右副承旨尹致聖書啓,臣承命馳詣星壇,壇上神位版奉審則無頉,祭物祭器祭井看審則精潔,諸執事·進排官·佾舞工人摘奸則無頉矣。臣則仍留監祭,待將事,還奉神位版後,復命之意,敢啓。傳曰,知道。
奎章閣啓曰,景慕宮望廟樓,今朔奉審無頉之意,敢啓。傳曰,知道。
戶曹啓曰,奉朝賀李裕元,領府事宋近洙,判府事申應朝,衣資食物,令各其地方官輸送,仍令存問之意,分付,何如?傳曰,允。
吏曹啓曰,別歲抄書入事,命下矣。居中居下,勿揀赦前,一體書入乎?敢稟。傳曰,書入。
政院啓曰,卽者吏曹郞廳來言,百官加下批政事,取稟。傳曰,當日爲之。
兵曹啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
親軍別營啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
傳曰,中官金載弘,世子宮中官羅世煥,竝百官加親授。
義禁府啓曰,平安監司南廷哲狀啓內,孟山縣監鄭元弘罪狀,令攸司稟處事,啓下矣。鄭元弘下去安州地云,依例發遣府羅將,拿來,何如?傳曰,待待命拿囚。
又啓曰,全羅監司李憲稙狀啓內,裝載官群山僉使鄭煥堯,不可以已遞參恕,令該府拿問勘處事,啓下矣。鄭煥堯,前因傳旨,方在待待命拿囚中,待就囚,添問目捧供,何如。傳曰,允。
王世子疏曰,伏以奉顯冊而讚述聖德,進隆號而闡揚洪業,有國之懿典,我家之常禮也。臣以顓蒙,叨忝儲闈,縱荷恩勤遇物之誨,尙蔑將就進德之效,居恒兢畏,若臨淵氷,而乃其典禮所當行,臣民之所共望者,則彝情攸在,有不能自已也。惟我殿下,乃聖乃神,乃文乃武,媲隆唐·虞,庶績咸熙,動法祖宗,舊章率由,一念憂勤,而丕顯昧爽,萬機密勿,而總攬宏綱,愛物之心,及於肖翹,至治之化,被于肹蠁,恤民隱則德音屢發於絲綸,正士趨則公道每恢於科試,大難戡定,亟回綴旒之勢,百度畢擧,重鞏苞桑之基,以其德則禹勤湯敬,何以尙焉,以其功則殷宗·周宣,不足多焉,蕩蕩乎民無能名,而史不勝書矣。亦惟我中宮殿下,以俔天之德,協厚坤之象,風化侔於二南,陰功溢於八埏,猗歟盛矣。夫有非常之功,必受非常之號,建無窮之業,亦有無窮之聞。年前廷臣之以兩聖進號,積誠迭請,亦旣屢矣,而殿下謙謙退抑,不卽準許,輿情之齎鬱久矣。臣於殿下,父子也,子爲父言,猶屬一人之私,而擧國臣民之同聲顒祝,小大惟均,則今臣之言,非一人之言,而擧國大同之言也,伏願亟降允兪焉。臣無任齎誠顒祝之至,謹冒悚以聞。答曰,省疏具悉爾懇。予以否德,叨承丕基,兢兢焉惟恐不克負荷,夫豈有何功可言,何德可稱,而遽爲此萬萬不當之請也?惟予付托之重,一國蘄嚮之切,亶在於爾之勤學進德,慥慥於斯爾,欲以親心爲心,則尤不爲彌文之爲也。矧今憂虞日甚,萬幾叢脞,國計民生之艱絀遑汲,日不暇給,非不諒爾之忱誠,而旣無其實,又非其時。所請不允。
戊子正月初一日□時,上詣勤政殿月臺。大王大妃殿寶齡望九稱慶親上致詞箋文表裏,頒敎陳賀入待時,行都承旨金聲根,行左承旨趙秉稷,行右承旨趙熙一,行左副承旨尹成鎭,行右副承旨尹致聖,同副承旨盧泳敬,假注書李丙逌,別兼春秋閔宗植·金永迪,直提學趙東冕,檢校直閣朴鳳彬·金文鉉·鄭夏源·李範晉·金世基·尹·兪鎭弼,檢校待敎鄭寅昇·趙東潤·閔愚植,待敎李垠鎔,校理閔泳達,修撰鄭佑默,以次侍立。時至,通禮跪啓請外辦,上具遠遊冠·絳紗袍,乘輿出思政門,藥房提調吳俊泳,副提調金聲根,進前問候訖。仍詣勤政殿月臺,通禮跪啓請降輿,上降輿,王世子具遠遊冠·絳紗袍,隨後以出。通禮導上,詣褥位北向立,仍跪啓請執圭,聲根進圭,上執圭。通禮跪啓請四拜,上行四拜禮,王世子行四拜禮,通禮跪啓請跪,上跪,聲根曰,對擧,何承旨爲之乎?上曰,右副承旨爲之也。代致詞官,進讀致詞訖,引儀引承文院都提調·濟用監提調,陞詣簷階下西向立,承文院官員·濟用監官員,各捧致詞箋文凾·表裏凾,以次跪授,承文院都提調,濟用監提調,以次跪授熙一·致聖,熙一·致聖,以次跪受以進,上受之,以授熙一·致聖,熙一·致聖跪受,還置於案。通禮仍導上,詣祗送位西向立,熙一·致聖,奉致詞箋文表裏凾,安於龍亭,由正路出,上鞠躬,過後平身,上釋圭,入小次。少頃,通禮導上詣版位,啓請執圭,上執圭跪,熙一·致聖復命。通禮跪啓請四拜,上行四拜禮,王世子行四拜禮訖,仍釋圭,入幕次。陳賀時至,通禮跪啓請出次,上出次陞座。通禮跪啓請執圭,上執圭,王世子侍座,聲根請出標信開作門,使文武二品以上入就位。上曰,以已下標信擧行,可也。贊儀唱四拜,宗親文武百官,行四拜禮,仍跪,熙一跪啓傳敎,宣敎官李石榮宣敎訖。贊儀唱四拜,宗親文武百官,行四拜禮。贊儀唱,跪搢笏三叩頭,宗親文武百官,跪搢笏三叩頭。贊儀唱山呼,宗親·文武百官,齊聲呼千歲。又唱山呼,宗親·文武百官,齊聲呼千歲。又唱再山呼,宗親·文武,齊聲呼千千歲。贊儀唱出笏四拜,宗親·文武百官出笏四拜,仍跪。宣箋官李瑞永,進讀箋,宣箋目官讀奏訖。贊儀唱俯伏興平身,宗親·文武百官,俯伏興平身。典儀跪啓禮物凾請付攸司,通禮跪啓禮畢。領議政沈舜澤,左議政金弘集,判府事金炳始,進前問候訖。聲根曰,申飭之下,稱以身病,不爲仕進,揆以事體,極爲無嚴。當該假注書所當重勘,而本院請推之外,無他可施之罰,何以爲之乎?上曰,拿處,可也。出榻敎通禮啓請釋圭,上釋圭,聲根受圭。上降座乘輿,至思政門,兵曹判書跪稟放仗,聲根請出標信解嚴。上還內,王世子還內,諸臣以次退出。
戊子正月初一日□時,上御萬慶殿。都承旨·春桂坊同爲入侍時,行都承旨金聲根,假注書李丙逌,別兼春秋閔宗植·金永迪,輔德金聲根,兼輔德李裕承,文學韓光洙,兼文學李貞稙,司書李鎬冕,兼司書金世基,說書鄭世源,兼說書閔愚植,左翊衛金炳洙,右翊衛朴駿彬,左司禦鄭海䄵,右司禦兪起濬,左翊贊金炳祖,右翊贊李重益,左衛率南廷獻,右衛率閔配鎬,左副率金麟洙,右副率沈相璜,左侍直閔泳哲,右侍直金胤洙,左洗馬李容九,右洗馬趙誠熙,以次進伏訖。上曰,史官分左右。仍敎曰,今當手批,使都承旨傳諭,而予有何功德,爲此張大之擧乎?予心甚赧然矣。不必如是之意,手批前,先爲往告于王世子也。聲根曰,伏承聖敎下者,何可以不當不允乎?睿疏懇惻,臣僚大同之願如此,而過度撝謙,群情抑鬱矣。上曰,予有何以功以德,徽號受之乎?且當憂虞之時,有此之擧,甚張大而然矣。上曰,史官就座。又命退,諸臣以次退出。
上在景福宮。停常參·經筵。
藥房提調吳俊泳,副提調金聲根啓曰,三陽泰來,百福鼎臻,褥儀誕擧,群情胥悅,臨殿受賀,勞動旣多,伏未審夜間,聖候若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,吏曹郞廳來言,應資老人加資下批政事,取稟。傳曰,當日爲之。
傳曰,禮房承旨,馳詣宗廟·永寧殿,奉審摘奸以來。
傳曰,定平府使申甲熙,端川府使林冕鎬,竝內禁將除授。
傳曰,在外敦寧都正許遞,今日政差出。
禮曹,來二月初五日行先農祭,香祝親傳,取稟。奉敎敬依。
傳曰,都承旨·春桂坊,同爲入侍。
傳曰,東宮疏批,都承旨傳諭。
傳曰,同敦寧許遞,今日政差出。
政院啓曰,各道應資老人抄啓,每於歲末,修正上送,自是例也,而忠淸監司閔泳商,黃海監司趙秉轍,全羅監司李憲稙,應資老人狀啓,尙未修啓,事極稽忽,不可無警,竝推考,何如?傳曰,允。
傳曰,左副承旨·右副承旨·同副承旨許遞,前望單子入之。
承旨前望單子入之,洪時衡·閔正植·尹相衍落點。
吏曹啓曰,昭慶園守奉官崔明九,永懷園守奉官鄭海珏,俱以身病,呈狀乞遞,竝改差,何如?傳曰,允。
吏曹啓曰,前判敦寧洪祐吉,今陞輔國矣。依例送西之意,敢啓。傳曰,知道。
又啓曰,侍從臣父年七十以上人,每於歲首抄啓加資事,載在法典矣。侍從臣父年七十以上人,別單書入之意,敢啓。傳曰,知道。
又啓曰,慶尙道密陽居幼學吳成伯呈狀內,矣身父折衝九錫,今年爲一百歲,幼學韓命九呈狀內,矣身父折衝應良,今年爲一百歲,全羅道南原居幼學李致一呈狀內,矣身父折衝敏宗,今年爲一百歲,幼學吳致奎呈狀內,矣身父折衝存常,今年爲一百歲,黃海道遂安居幼學韓命吉呈狀內,矣身父折衝赫烈,今年爲一百歲,幼學全仁道呈狀內,矣身父折衝永大,今年爲一百歲,京畿南陽居幼學姜聖九呈狀內,矣身父折衝必信,今年爲一百歲,而俱爲見漏於該道應資老人抄啓中云。故考見政案,則其年俱爲的實矣。今日政加資,下批之意,敢啓。傳曰,知道。
兵曹啓曰,前判敦寧洪祐吉,自吏曹送西矣。資級係是輔國,當爲知中樞下批,而時無見窠,依例作闕下批之意,敢啓。傳曰,知道。
有政。吏批,行判書李秉文,參議金疇鉉病,參判朴周陽進。吏批啓曰,行判書李秉文,參議金疇鉉,俱以病不來,小臣獨政未安,何以爲之?敢稟。傳曰,仍爲之。以吳濟默爲同敦寧,李周松爲敦寧都正,李範一爲監察,權國鉉爲端川府使,具然八爲定平府使。前判敦寧洪祐吉,今加輔國,行護軍朴性陽·李容國,今加嘉義,前都正沈英慶·李興浩·尹桂,副護軍李殷春·洪大奎·趙廷祖,前僉知朴文逵,水使李勉培,副護軍梁柱甲,前參議李寅龜,中軍具光植,副護軍李世榮,已上今加嘉善,前監役金國淵,都事李周松·金殷植,副司果李大源·姜,已上今加通政,朝官年八十,依法典加資。江原監司鄭泰好,今加資憲,年七十,前校理鄭日永父,前牧使鄭翼永,今加通政,年七十,前右副承旨鄭元和父,監役權克善,年七十,侍從臣前校理權潚父,幼學宋冕洙,年七十,前校理宋秉宙父,幼學安宗河,年七十,前正言安秉鐸父,幼學朴宗,年七十,侍從臣前持平朴斗杓父,已上今超通政加資事,承傳。
再政,以趙秉周·李冀夏爲義禁府都事,徐鶴起爲昭慶園守奉官,申敬熙爲永懷園守奉官。分敎官單楊秉翼。
三政,以宋命淳爲永懷園守奉官。
兵批,行判書閔應植病,參判金泰郁病,參議金奎軾入直進,參知沈東獻病。以金應淳爲舊所非浦別將。知事單洪祐吉,同知單金尙俊,僉知單梁柱翼·南宮濮·李寬稙,內禁將二單申甲熙·林冕鎬,副司果林益洙·金弘珪,知事作闕單元世。
義禁府啓曰,徽陵正朝祭大祝金萬濟,宣陵正朝祭大祝朴柱等拿處事,傳旨啓下矣。朴柱,今方待命,拿囚,金萬濟,方在忠淸道公州地云,依例發遣府羅將拿來,何如?傳曰,待待命拿囚。
王世子疏曰,伏以臣之日者齎誠冒懇,卽祖宗之家法也。固非臣子之所敢私,而殿下亦不宜過自謙牧於列朝由來之規矣。及伏奉批旨,以國計民事之憂虞,不卽允許,尤以仰大聖人爲國爲民懇惻之盛念,而臣於是,徊徨悶迫,實不知攸措矣。唯我殿下,德業功烈,可以建天地而光日月,弘濟艱難,迓續景命,重恢我萬億年無窮之基之德之功,旣卓越百王,將有辭千秋矣。亦惟我中宮殿下,坤元含章,壼德昭著,黃裳之吉,協于羲繇,玄紞之化,被于陬澨,於不休哉。殿下以大舜之孝,奉千乘之養,盡三朝之禮,屢進範金之章,克展報暉之誠,以殿下所事於東朝之心,念臣今日之所願於殿下之心,則宜有以諒燭此微衷者矣。玆敢不避煩猥,又此洊陳,伏乞聖明,勉回沖挹,亟賜一兪焉。臣無任云云。答曰,覽爾疏諒爾忱。事苟不安於心,亦不宜勉强而行,予則知爾莫如,而爾豈不知予之心也?夫大德必得其名者,實有是德之謂,非其實而受其名,於心安乎?爲孝之道,以養志爲貴,爾今年屆志學,惟時懋敏,德業將就,以悅予心,孝之大也,更勿煩懇,益勉講劘之工焉。
戊子正月初二日□時,上御萬慶殿。都承旨·春桂坊同爲入侍時,行都承旨金聲根,假注書李丙逌,別兼春秋閔宗植·韓光洙,輔德金聲根,兼輔德李裕承,弼善金永迪,兼文學李貞稙,司書李鎬冕,兼司書金世基,說書鄭世源,兼說書閔愚植,左翊衛金炳洙,右翊衛朴駿彬,左司禦鄭海䄵,右司禦兪起濬,左翊贊金炳祖,右翊贊李重益,左衛率南廷獻,右衛率閔配鎬,左副率金麟洙,右副率沈相璜,左侍直閔泳哲,右侍直金胤洙,左洗馬李容九,右洗馬趙誠熙,以次進伏訖。上曰,史官分左右。仍敎曰,昨批備言予心,而又此陳疏,雖知忱誠之篤,無其實而有其名,可乎?萬萬不可。今將手批矣,先以此意往告也。聲根曰,伏奉睿疏,入侍歡欣,萬萬有倍餘人,而允兪之音,未蒙處分,睿忱冞切於連籲,輿情愈鬱於顒祝矣。上曰,非其實而受其名,於心安乎?事苟不安於心,不宜勉强而行之矣。上曰,史官就座仍命退,諸臣以次退出。
上在景福宮。停常參·經筵。
政院啓曰,新除授行左副承旨閔正植,右副承旨尹相衍,同副承旨洪時衡,竝卽牌招,何如?傳曰,允。
傳曰,都承旨·春桂坊同爲入侍。
傳曰,東宮上疏批答,都承旨持傳。
兵曹口傳政事,護軍尹致聖。
政院啓曰,時·原任大臣,有稟達事,來詣閤外請對矣。傳曰,入侍。
王世子疏曰,伏以臣之洊陳衷悃,亶出於歷古不易之晠典,擧國大同之至願也。伏奉批旨,終靳允兪,勉臣以學業之將就,謙挹之盛德,非不欽仰,訓誨之勤念,尤切感戴,而秉彝攸在,不敢遂已矣。惟我殿下御極,垂二十五載,至仁大德,豊功盛烈,巍乎蕩乎,天地莫尙,克靖禍亂,緖業焉泰山磐石之基,復奠於宗社之安,肇修人紀,孝思焉祝岡愛日之誠,彌篤於長樂之養,孜孜爲政,至于中昃,懇懇求言,坐而待朝,郅化浹民,屢豊呈祥,考諸往牒,而未始有焉,亦唯我中宮殿下,以徽柔懿恭之德,著含弘光大之化,翟褕穆臨,比體聖功,珩璜垂範,必法女史志養以誠,克紹東朝之事,純元內治以正,有若太姒之配文王,壼儀之隆,於古罕覩矣。顧臣眇眜,偏蒙我兩聖止慈之恩,義方之敎,覆育之私,欲報萬一,靡所不用其極。夫以鏤之琬琰,而不足以摸畫其德,播之筦絃,而不足以形容其功,殿下猶且謙牧靳持,則不易之典,將不可講矣。大同之願,亦何以遂乎?臣所以懇拳不已,不得請,則不獲止者也。伏望聖明,俯察微忱,又循輿情,亟賜聽施焉。臣無任云云。答曰,省疏具悉爾懇。課日疏懇,益見忱誠之彌篤,知行之夙就,予甚嘉悅,而至於此稱述之事,顧何可冒受乎?非欲崇謙,實愧予心矣。
戊子正月初三日□時,上御萬慶殿。都承旨·春桂坊,同爲入侍時,行都承旨金聲根,假注書崔翼瑞,別兼春秋閔宗植·金永迪,輔德金聲根,兼輔德李裕承,文學韓光洙,兼文學李貞稙,司書李鎬冕,兼司書金世基,說書鄭世源,兼說書閔愚植,左翊衛金炳洙,右翊衛朴駿彬,左司禦鄭海䄵,右司禦兪起濬,左翊贊金炳祖,右翊贊李重益,左衛率南廷獻,右衛率閔配鎬,左副率金麟洙,右副率沈相璜,左侍直閔泳哲,右侍直金胤洙,左洗馬李容九,右洗馬趙誠熙,以次進伏訖。上曰,史官分左右。聲根奏曰,天佑東方,王世子邸下春秋鼎盛,仰徹睿疏,懇請鴻號,萬億年敬天之休,千一運河淸之會,環靑邱數千里含生之倫,擧欣欣有喜,嵩呼䱯抃,而臣躬逢晠際,參叨宮寮,仰瞻盛擧,微忱不勝欽頌。臣伏念撝謙,雖爲愈光於聖德飾賁,合宜勉循於睿誠,敢以上下大同之忱,又此仰達矣。上曰,睿忱輿情,予固諒悉,而無其實也,非其時也,何其勉强而從之乎?聲根曰,愈音未下,睿忱愈鬱,惟我聖明,堯勛舜華,文謨武烈,家傳心法,猗我邸下,以大德之必得其名,仰請懇至,冀降允許之命,千萬顒祝。上曰,如可聽施,何不勉從而靳兪也?上命史官就座,又命退,諸臣以次退出。
戊子正月初三日□時,上御萬慶殿。時原任大臣請對入侍時,行都承旨金聲根,假注書崔翼瑞,別兼春秋閔宗植·金永迪,領議政沈舜澤,左議政金弘集,判府事金炳始,以次進伏訖。上曰,史官分左右。舜澤等進前問候,各殿問候訖。上曰,因何事請對乎?舜澤曰,東宮邸下,欲揄揚我殿下曁我中宮殿下大德至仁,仰請顯號,至于三疏,此非但睿孝純至,亦一國臣民大同之願也。竊惟臨御以來,今二十五年,仁心仁聞,浹人肌膚,德政德敎,塗人耳目,上而功光祖宗,下而謨貽後昆,至治馨香,敬迓天休,國史野秉,固有不勝其書者,亦我中宮殿下,如周太姒之嗣太姙,二南風化,普被八埏,陰功柔化,所助者深,瓜瓞諸祥,本支百世,式至萬億無疆。凡厥愛戴忱誠,莫不欲摹畫萬一,而況我東宮邸下根天之孝,愛日之誠,有足以感動宸聽,則以我殿下止慈之念,尤何忍徒執撝謙,不思允兪乎?我殿下將進號於太母殿下矣。我東宮邸下之視此,而欲進號於兩殿者,在聖衷,尤豈不嘉悅乎?臣等敢玆齊聲仰籲,伏願亟降成命焉。弘集曰,洪惟我殿下豊功盛烈,邁古哲王,深仁厚澤,洽于民心,亦惟我中宮殿下,嗣徽京室,垂裕後昆,二南之化,頌播彤管,其在擧國臣民愛戴之忱,雖日上鴻號,摹畫天日,曷足以少伸萬一哉?況今東宮邸下,睿孝出天,思欲揄揚,此罕有之盛典也,而封章再三,尙此靳允,小大悶鬱,不能自已。敢玆前席仰請,亟降處分,俾光睿孝,千萬顒祝。炳始曰,恭惟我殿下文謨武烈,至治弘化,巍蕩乎民無能名,亦惟我中宮殿下,媲德塗娀,嗣徽姙·姒,壼化隆洽,陰功昭著,鏤玉範金,揄揚聖德,大小同願,而況我東宮邸下止孝之心,屢進琅凾,圖所以闡徽賁飾,而汔未蒙允,臣等所以悶迫求對者也。惟願亟降成命焉。上曰,東宮上疏,出於至誠至孝,而際此艱虞,何可議此典禮乎?卿等庶幾諒予之心矣。舜澤曰,以殿下豊功偉烈,若是謙挹,而年前臣等,亦有此請,緣臣誠淺辭拙,未能孚格,下敎至嚴,齎鬱而退。何幸東宮邸下,斷自睿衷,今日疏請,至誠藹然。以我聖上慈愛之切,嘉悅之至,尤何忍强拂睿孝,不之兪許乎?弘集曰,今承下敎,聖不居聖,謙謙冞光,又以國計民憂,亹亹不已,此乃堯·舜兢兢業業之意也。夫有堯·舜之德,而膺勛·華之號,則斯民無不被堯·舜之澤矣。今玆東宮懇摯之誠孝如此,擧國大同之顒望如彼,其在推止慈答洪休之義,有不可終辭者矣。炳始曰,東宮邸下今日之請,曾·閔之孝思篤備,尊親爲大,文·姒之徽烈闡揚,與天同德,聖衷雖自謙抑,竊想嘉悅,有所體諒者矣。上曰,予之眞情,已悉於疏批,卿等亦歷見之矣。顧今民國事計,無一就緖,而豈其豫大可議之時乎?萬萬不可也。舜澤曰,俄於東宮入對時,伏聆懇迫睿旨,將率百官庭請爲敎矣。弘集曰,臣等仰覩東宮,睿姿夙就,孝心肫篤,封章屢懇,有足孚感,此誠太平萬世之基也。在殿下體諒之地,尤當嘉悅,而苟究睿孝之所自,寔惟我殿下以身爲敎,貽謨燕翼之盛也。宗祊之慶,孰大於此乎?亟從所請,鋪張閎烈,是臣等切至之祝也。炳始曰,兩聖殿下至仁大德,已備盡於東宮疏陳,固無待乎臣等之言矣。上曰,其在列聖朝功德隆盛之時,或有東宮陳請受號之擧,而以予否德,何敢當此?況今民國事計,憂虞多端,其何可議此乎?玆於日後,幸底治安,而其時有此請,或可勉從,然今則不必如是矣。弘集曰,我殿下臨御二十五載,久道化成,群生愛戴,思見揄揚之盛,成命一下,誕擧縟典,則環東土百萬蒼生,孰不歡欣蹈舞,以幸其遂願哉?且又寶籙靈長,治化郅隆,民國益加理安。于斯時也,更循輿情而受鴻號,豈不尤有光於聖德乎?炳始曰,東宮封章時,臣等獲覩盛擧,而睿孝懇摯,每發於辭敎之間,臣等亦不勝欽誦,而亟下兪音,然後乃有聖衷嘉悅之本意矣。上曰,東宮至誠,予豈不諒?而但際此時,心實有愧,萬無以聽從也。炳始曰,睿孝之切至,已爲體諒,典則之攸在,輿情之齎鬱,又非不洞燭,而猶且靳許者,職由乎民國事計乎?今承下敎,爲民爲國,辭旨則惻怛,大聖人治道,亦不外乎憂國愛民,卽此一念,亦可以讚述闡颺矣。上命大臣就座。舜澤曰,未蒙允許之處分,旋承退去之下敎,臣等之抑鬱姑舍,東宮睿忱,果何如耶?弘集曰,纔於東宮入對時,臣等以卽當求對力請之意面達矣。而今玆亦未蒙許可,惶悶抑鬱,不知所以爲計也。上曰,東宮之孝心,亦必諒予意之所在也。上曰,史官就座。命大臣先退,又命退,諸臣以次退出。
上在景福宮。停常參·經筵。
王世子詣勤政殿。入幕次後,藥房·內務府·內閣·政院·玉堂·銓郞·春桂坊口傳問安。答曰,知道。
庭請初啓,還入幕次後,藥房·內務府·內閣·政院·玉堂·銓郞·春桂坊口傳問安。答曰,知道。
承批還入幕次後,藥房·內務府·內閣·政院·玉堂·銓郞·春桂坊口傳問安。答曰,知道。
再啓,還入幕次後,藥房·內務府·內閣·政院·玉堂·銓郞·春桂坊口傳問安。答曰,知道。
承批還入幕次後,藥房·內務府·內閣·政院·玉堂·銓郞·春桂坊口傳問安。答曰,知道。還內後,藥房·內務府·內閣·政院·玉堂·銓郞·春桂坊口傳問安。答曰,知道。
藥房提調吳俊泳,副提調金聲根啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
王世子率百官庭請啓曰,伏以惟天至大,惟地至博,蕩蕩乎無能名焉,而夫名者,名其實也,有其實,則不得不有其名,是以包犧作易,象天之健而名之曰乾,象地之厚而名之曰坤。蓋天地之大且博焉,而猶得以名之者,亶以其健其厚,皆其實也,其所以名之,容可已乎?故雖堯讓舜恭之德,其於勳·華之稱,曷嘗有謙,而不居之文,見於才上之冊也哉?臣竊謂聖主哲后之道,惟體天地而法堯·舜而已。且親莫如父子,而其懇由至切之情,義莫如君臣,而其言出大同之論,則以君父止慈止仁之心,亦庶幾諒其情而循其論,今臣陳籲歷日,兪音邈然,滿心齎鬱,繼以悶隘,齋沐申控,以冀垂察焉。洪惟我殿下,挺上聖之姿,拊重熙之運,兆叶庚橫,文帝之恢漢業也,躬行寅畏,高宗之興殷道也,長樂盡孝奉之誠,而煥爛乎金泥瑤牒,禰室定世獻之禮,而苾芬乎雕纂玉豆,監先王而成憲是遵,諴小民而永命是祈,三晝講對,巍巍日月之光明,萬機摠攬,兢兢宵旰之憂勤,敷文敎則洋溢之化,沛然若江河,欽刑政則仁愛之性,藹然如陽春,匹夫匹婦之或飢,則船粟以哺之,一水一旱之爲災,則帑金以賑之,闓澤究於下,而九宇謐,嘉休昭于上,而屢歲穰,聖武所加,廓氛祲之再掃,神算所運,壯軍容之一新,自御極以來,二十有五載,禮樂聲明之治,薰腴浸醲,囿一世躋之春臺,郅隆三英,卓越百王,猗其盛矣。亦惟我坤聖殿下,德配聖人,琴鍾諧葛覃之章,位尊國母,璋芾啓瓞綿之祥,贊至治而化行八域,唐宗之良佐,不足道也,闡徽音而頌騰六宮,周室之賢妃,今復作矣。若夫頃年否往而泰,蒼穹垂佑,危轉而安,璇闈延籙,寔宗社莫大之慶,史牒未有之盛也。惟我兩聖深仁盛德,有如是熙洽,則顯號彝章,亦如是稱述,卽民彝物則,當然底理,而伏況列聖朝已行,我家禮自有則,下之所以請之,上之所以從之,豈不爲繼述之美事乎?且臣之屢懇,非臣之私言也,滿庭百僚,齊聲而籲,率土群生,攢手而祝,縱我殿下,聖不自聖,謙而又謙,其何可終遏擧國之同情也哉?不揆嚴畏,敢此冒瀆,伏願聖上,勉回宸聽,快賜允可,以光聖德,以副輿頌焉。答曰,爾之有此心爲此擧,可喜其儼然夙就,而惟此事之不能勉許,猶此靳持者,亦豈無斟量而然也?
王世子率百官庭請再啓曰,伏以子而事親,臣而事君,其道一也。親有莫大之恩,而子欲報焉,君有莫盛之德,而臣欲顯焉,皆出於天經人彝之所不容已者,則今臣以子道而兼臣道,豈不欲報親之恩,而顯君之德乎?顧臣菲姿,猥膺主鬯,蚤夜兢凜,靡所止屆,寔賴我父王母妃,至慈至仁,撫愛之提誨之,式至今志學之齡,丕承洪庥,與天無極。伏況我殿下,聖謨神功,大業隆化,豈如臣拙訥,所能贊述其萬一也哉?聽之在朝,聽之在野,咸曰堯·舜之道也,文·武之政也,曾·閔之行也,周·孔之學也。漢唐以來,明主哲后,未有盛於吾君也,箕範所云卿士從庶民從,是之謂大同者此也,猗歟休哉,亦惟我坤聖殿下,徽音丕彰,柔敎穆宣,啓百世本支之祥,朱芾衍慶,著二南風化之始,玄紞昭度,經曰大德必得其名,今我兩聖,有其德而得其名,卽經旨可按也,其曰親有莫大之恩,君有莫盛之德者,正爲臣今日道,而欲報者至情也,欲顯者大公也。至情與大公,不當偏廢,而臣之此請,可以一擧而兩行之矣。以疏以啓,忱誠未格,天聽莫回,兪音尙靳,臣心之失圖,當何如也?擧國群情之抑鬱,又當何如也?竊伏覩殿下,一政令一施措,動法祖宗謨訓,而今此彝章,卽列聖朝已行之典也,亦豈非殿下所當法者乎?衷情益激,言不知裁,伏願聖上穆然三思,犂然一兪,誕行盛典,以副區區至祝,以答群情焉。答曰,以疏以啓,懇懇不已,忱誠之切摯,予豈不諒只?夫欲愛親而尊親者,曷若養志而順志乎?爾試思之,德無可稱,時亦非宜,且廷紳,苟欲勉予,國計民事,豈無急於此者乎?崇飾浮美,予不欲爲也,而今相持者,已曠日矣。徒煩往復,反涉張皇,積費商量,不得已勉從,良非予之本意,實內省而自愧也。
傳曰,陪衛與排立軍兵,令各其營乾犒饋。
政院啓曰,時原任大臣,率禮堂,來請閤外請對矣。傳曰,入侍。
傳曰,粵在癸酉尊號時,援引英廟朝已行之例,著爲我家之懿典,而亦予今日情禮之不容已也。大王大妃殿加上尊號都監,王大妃殿加上尊號都監,合設擧行。
傳曰,加上尊號都監都提調,金判府事爲之。
傳曰,廟宮展謁,更侍下敎。
傳曰,端川府使權國鉉,內禁將除授。
傳曰,弘藝文提學許遞,今日政差出。
傳曰,同敦寧·敦寧都正許遞,今日政差出。
兵曹,內禁將單李秉洙,今加折衝除授事,承傳。
傳曰,再明日人日製,通方外爲之,試紙用大好紙,勤政殿親臨磨鍊。
傳曰,今日之有此擧,乃由於東宮陳籲之懇懇不已也,予甚愧焉,而其誠孝之篤摯,凡節之夙就,亦安得無嘉悅之心乎?其在識喜,宜有示意,春桂坊以下,別單書入。
兵曹啓曰,謹依下敎,陪衛與排立軍兵等處,乾犒饋分給之意,敢啓。傳曰,知道。
親軍別營啓曰,謹依下敎,陪衛與排立軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,陪衛與排立軍兵等處,乾犒饋分給之意,敢啓。傳曰,知道。
有政。吏批,行判書李秉文,參判朴周陽,參議金疇鉉進。以閔丙承爲副提學,徐鶴淳爲同敦寧,金東壽爲右尹,鄭熅爲敦寧都正,鄭範朝爲弘文提學,金永壽爲藝文提學,金相潤爲端川府使,宋秉義·李敏昇爲義禁府都事。加上尊號都監都提調單金炳始,提調三單鄭範朝·閔泳煥·李喬翼,郞廳五單徐雲輔·白時洽·李範善·宋完鎭·金炳卨,行護軍申光鱗,今加嘉義,副護軍李聲呂,今加嘉善,已上年九十,依法典加資。前都正朴海朝,五衛將金樂仁,已上今加嘉善。副司果尹泰兢,今加通政,已上朝官年八十,依法典加資。
再政,左尹單金東壽,右尹單沈相學。
兵批,行判書閔應植庭請進,參判金泰郁入直進,參議金奎軾庭請進,參知沈東獻陪衛進。同知單金昌鎬,僉知單金炳河·鄭龍基·閔致琓,副司正李丙逌。
戊子正月初四日□時,上御萬慶殿。時原任大臣,率禮堂請對入侍時,行都承旨金聲根,假注書崔翼瑞,記注官玉秉觀,別兼春秋閔宗植,領議政沈舜澤,左議政金弘集,判府事金炳始,禮曹判書閔泳煥,參判金奎弘,參議洪鍾運,以次進伏訖。上曰,史官分左右。舜澤進前問候訖,仍奏曰,以我東宮邸下根天之孝,至於疏籲庭請,勉回謙衷,降此兪音。我殿下曁我中宮殿下,至仁盛德,豊功偉烈,今可繪摹揄揚,範金鏤玉,式遵列朝舊章,永有辭於後世,歡抃慶祝,曷以形達?弘集曰,篤摯之睿誠,仰格謙挹之宸衷,勉回止慈止孝,俱有光焉。顒望之餘,萬萬慶幸,而今日之擧,曠前盛典也,盈庭百僚,獲覩爲榮,尤不勝抃蹈之至。炳始曰,勉回聖上撝謙之德,俾光東宮闡颺之孝,情禮允愜,千秋有辭,神人胥悅,八域同慶,臣獲覩莫大之晠典,不勝蹈舞之忱矣。上曰,今日之擧,因東宮之屢陳懇懇,雖爲喜悅,而慊愧實多,卿等又從以苦請,不得已勉從,予心實慼然也。舜澤曰,聖不自聖,乃是盛德之日新,此臣民所以愈欲揄揚者也。弘集曰,睿孝如是懇摯,安得不體諒乎?炳始曰,東宮邸下,屢日陳疏,以尙靳兪音,連有悶迫之敎矣。俄於承批蒙允後,睿衷之懽欣,顯於辭敎之際,臣等尤以是萬萬慶祝矣。上曰,旣無其實,又非其時,故期欲不從,而東宮以未卽得請,誠意懇迫,至於含淚矣。舜澤曰,苟非睿孝之卓越,謙衷莫回,而成命纔下,擧國舞蹈矣。設都監,稱號以加上尊號都監爲之,政官牌招開政,都監堂郞差出,何如?上曰,依爲之。出榻敎仍敎曰,粵在癸酉,援用英廟朝已行之例,今日此事,豈有異哉?各殿加上尊號,一體擧行,可也。舜澤曰,我殿下誕膺鴻名,而援用英廟朝已行之典禮,亦於兩殿,竝進顯冊,益有光於聖孝聖德矣。弘集曰,我殿下中宮殿下,盛德至善,誕膺鴻號,又進徽稱於各殿,此實邦家已行之禮也,惟有欲頌而已。炳始曰,兩殿尊號之加上,非但有已行之懿典,尤愜於今日情禮,群心愈洽慶幸矣。上曰,比來天氣尙寒,東宮以此事多日勞攘,而諸大臣亦必困憊,予心不安也。舜澤曰,東宮勞損,非不仰念,吉祥和氣,充塞兩間,日氣自然和暢,萬萬慶幸矣。弘集曰,慶祝之極,不知爲憊,而俄於庭班,仰瞻東宮,誠意藹然,莫不歡欣相慶矣。上曰,久寒之餘,今日頗溫和矣。弘集曰,今日天氣淸朗,可知天人助喜,吉祥和氣,充溢兩間矣。泳煥曰,議號有當日擧行之例,亦有擇日擧行之例,今番則何以爲之乎?上曰,擇日擧行,可也。出擧條泳煥曰,諸般儀節,筵退後謹當以草記稟定矣。上曰,依爲之。出擧條聲根曰,議號時,三司長官,當爲進參,副提學未差之代,今日政差出,何如?上曰,依爲之。出榻敎舜澤曰,廟宮展謁只隔,春寒尙峭,此時勞動,恐欠節宣,動駕日字,姑待和暖,涓吉行之,恐好矣。上曰,大臣所奏如此,當退行矣。上命史官就座,仍命大臣先退,又命退,諸臣以次退出。
上在景福宮。停常參·經筵。
政院啓曰,行左副承旨閔正植,今日不爲仕進,卽爲牌招,何如?傳曰,允。
又啓曰,卽者兵曹郞廳來言,明日殿座時,別侍衛不可不備,而行判書閔應植有身病,不得擧行云,何以爲之?敢稟。傳曰,次堂擧行。
禮曹啓曰,今初六日親臨勤政殿,人日製試取時,王世子侍坐之節,何以爲之乎?敢稟。傳曰,依例磨鍊。
傳曰,明日出宮門路,以思政門爲之。
禮曹啓曰,議號擇日擧行事,伏承筵敎矣。令日官金東萬推擇,則今正月十五日爲吉云,以此日定行乎?敢稟。傳曰,以此日定行。
承文院啓曰,卽見盛京禮部咨文出來者,則本年春季統巡着派前往事也。回咨按例撰出,以爲入送,何如?傳曰,允。
承文院啓曰,院製述官金炳旭仕滿,代吏文學官沈相亮陞付,其代幼學權思昞差下,付軍職,冠帶常仕,何如?傳曰,允。
義禁府啓曰,明日人日製,通方外爲之,時本府都事,皆爲赴擧,只有武都事一員,當爲當直入直,而新除授武都事鄭志植有身病,未肅拜,當直入直,無以推移,本府入直公事·回公都事及勤政門·隆文樓門·隆武樓門禁亂都事,亦無以推移。有身病都事,令該曹口傳相換,假都事五員,亦令該曹口傳差出,以爲擧行,何如?傳曰,允。
兵曹啓曰,明日勤政殿親臨人日製儒生試取時,本曹堂上侍衛,當爲備員,而參知沈東獻有身病,不得進參,令政院稟旨變通,仍令該曹,以在京無故人,口傳差出,待下批牌招,以爲進參,何如?傳曰,允。許遞。
吏曹口傳政事,以崔鳳九爲兵曹參知。
吏曹,兵曹參議單崔鳳九,參知單金奎軾。
上在景福宮。停常參·經筵。
還內後,藥房·內務府·內閣·政院·玉堂·銓郞口傳問安。答曰,知道。
世子宮還內後,藥房·內務府·內閣·政院·玉堂·銓郞·春桂坊口傳問安。答曰,知道。
禮曹啓曰,今此大王大妃殿·王大妃殿加上尊號議定後,議號單子親受及箋文親上之節,依例磨鍊乎?敢稟。傳曰,依例磨鍊。
又啓曰,今此大殿·中宮殿加上尊號議定後,王世子親上箋文之節,依例磨鍊乎?敢稟。傳曰,依例磨鍊。
傳曰,侍衛軍兵,毛具從便爲之。
傳曰,賓客·別雲劍·兵曹堂上·堂上·閣臣·春坊·入侍承旨·堂上對讀官,竝讀券官加差下,堂下閣臣·春坊·入直玉堂,竝對讀官加差下,使之分考。
傳曰,人日製賦居首三下幼學尹忠求,直赴殿試,之次草三下幼學尹鎭元等十人,竝直赴會試,之次次上幼學鄭元憲等十六人,竝給二分,之次次上幼學廉夏鏞等十八人,竝給一分,之次次上幼學宋錫禹等二十二人,竝付之監試初試榜末,之次次上生員李建用等三十三人,各奎章全韻一件賜給。
傳曰,入格儒生,明日待令。
傳曰,入格儒生鄭海䄵·李重益,此是桂坊也,守令待窠,首先擬入。
傳曰,侍衛陪衛與排立軍兵,令各其營乾犒饋。
傳曰,吏禮換房。
戶曹啓曰,本曹正郞金奭根,纔已報瓜,而難付生手,姑爲仍任,何如?傳曰,允。
吏曹口傳政事,禁府都事鄭志植,訓鍊僉正安允中,以上相換事,承傳。
戊子正月初六日辰時,上詣勤政殿。王世子侍座,人日製儒生試取入侍時,行都承旨金聲根,行左承旨趙秉稷,行右承旨趙熙一,行左副承旨閔正植,右副承旨尹相衍,同副承旨洪時衡,史官缺,別兼春秋閔宗植·金永迪,直提學趙東冕,檢校直閣朴鳳彬·金文鉉·鄭夏源·李範晉·金世基·尹·兪鎭弼,檢校待敎鄭寅昇·趙東潤,待敎李垠鎔,校理李承載,修撰李瑞永,以次侍立。時至,通禮跪啓請外辦,上具翼善冠·衮龍袍,乘輿出思政門。藥房提調吳俊泳,副提調金聲根,進前問候訖。上至勤政殿,降輿陞座,王世子侍座。聲根曰,儒生入門次,出標信開布城乎?上命以已下標信擧行,可也。聲根讀奏入門單子訖,引儀引讀券官沈履澤·金昌熙·閔種默·李裕承·金奭鎭·鄭夏源,對讀官李耕稙·鄭寅學·黃耆淵·申泰寬·丁奎會·李勛卿·沈九澤·金炳䄵·鄭日永·申炳休,行四拜禮,以次就位。上命試官進前,命書賦題,合德音之致禮之大者也。履澤跪書讀奏訖,炳休捧出懸題。傳曰,賓客·別雲劍·兵曹堂上·堂上閣臣·春坊·入侍承旨·堂上對讀官,竝讀券官加差下,堂下閣臣·春坊·入直玉堂,竝對讀官加差下,使之分考。少頃,通禮跪啓禮畢,上降座乘輿,至思政門,正植請出標信解嚴。由思政門還內,王世子還內,諸臣以次退出。
戊子正月初六日酉時,上御萬慶殿。王世子侍座,科次入侍時,行都承旨金聲根,行左承旨趙秉稷,行右承旨趙熙一,行左副承旨閔正植,右副承旨尹相衍,同副承旨洪時衡,史官缺,別兼春秋閔宗植·金永迪,直提學趙東冕,檢校直閣朴鳳彬·金文鉉·鄭夏源·李範晉·金世基·尹·兪鎭弼,檢校待敎鄭寅昇·趙東潤,待敎李垠鎔,校理李承載,修撰李瑞永,讀券官沈履澤·金昌熙·閔種默·李裕承·金奭鎭·鄭夏源,對讀官李耕稙·鄭寅學·黃耆淵·申泰寬·丁奎會·李勛卿·沈九澤·金炳䄵·鄭日永·申炳休,以次侍立。上命考試,又僉科次,履澤書等,聲根坼封讀奏訖。傳曰,人日製賦居首三下幼學尹忠求,直赴殿試,之次草三下幼學尹鎭元等十人,竝直赴會試,之次次上幼學鄭元憲等十六人,竝給二分,之次次上幼學廉夏鏞等十八人,竝給一分,之次次上幼學宋錫禹等二十二人,竝付之監試初試榜末,之次次上生員李達周等三十三人,各奎章全韻一件賜給。傳曰,入格儒生,明日待令。傳曰,入格儒生鄭海䄵·李重益,此是桂坊也,守令待窠,首先擬入。上命退,諸臣以次退出。
上在景福宮。停常參·經筵。
政院啓曰,來十一日朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日專經文臣殿講日次,而元陵忌辰祭齋戒相値,頉稟之意,敢啓。傳曰,知道。
禮曹啓曰,大王大妃殿·王大妃殿加上尊號議定時,議號單子親受及箋文親上處所,當爲稟定,而謹稽謄錄,則有親受於便殿,親上於法殿之例,亦有親受親上,俱行於法殿之例,今番則何以爲之乎?敢稟。傳曰,親受親上,勤政殿磨鍊。
禮曹啓曰,今此大王大妃殿·王大妃殿加上尊號議定後,親上箋文時,王世子陪參之節,依例磨鍊乎?敢稟。傳曰,依例磨鍊。
又啓曰,今此大殿·中宮殿加上尊號議定後,王世子親上箋文時,以臨殿親受磨鍊乎?敢稟。傳曰,勤政殿親臨磨鍊。
又啓曰,今此大殿·中宮殿加上尊號議定後,百官進箋時,以臨殿受賀磨鍊乎?敢稟。傳曰,依壬申年例磨鍊。
又啓曰,謹稽謄錄,則大殿·中宮殿加上尊號時,議號箋文,只上于大殿矣。今亦依此擧行,何如?傳曰,允。
傳曰,入格儒生,崇陽門外施賞。
傳曰,右副承旨許遞,前望單子入之。
承旨前望單子入之,金疇鉉落點。
傳曰,吏曹參議有闕之代,前望單子入之。
吏曹參議前望單子入之,尹相衍落點。
傳曰,政官牌招開政。
傳曰,同敦寧·敦寧都正許遞,今日政差出。
政院啓曰,臣與右副承旨尹相衍伴直矣。纔已許遞出去,伴直無人,新除授同副承旨金疇鉉,卽爲牌招,何如?傳曰,允。
又啓曰,臣吏兵批兼進之意,敢啓。傳曰,知道。
兵曹啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
親軍別營啓曰,謹依下敎,傳衛陪衛與排立軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
傳曰,發遣吏郞,諸執事淸齋與否,摘奸以來。
承文院啓曰,院吏文學官權思炳呈遞,代幼學李度翼差下,付軍職,冠帶常仕,何如?傳曰,允。
傳曰,明日出宮門路,以思政門爲之。
承文院啓曰,院吏文學官李度翼有頉,代幼學沈相璿差下,付軍職,冠帶常仕,何如?傳曰,允。
奎章閣啓曰,頒賜冊子安寶次,奎章之寶請出之意,敢啓。傳曰,知道。
禮曹啓曰,今此大王大妃殿·王大妃殿定尊號後,殿下親上箋文頭辭及箋文,大殿·中宮殿定尊號後,王世子親上箋文頭辭及箋文,百官箋文頭辭及箋文,竝令藝文館·承文院依例擧行,何如?傳曰,允。
又啓曰,今此正朝諸道方物中,忠淸監司閔泳商,所封方物,依前例,自臣曹看品後,使之呈納矣。卽聞該營色吏,只納大殿方物,而仍爲逃躱,以致各殿宮方物之不得呈納云。進獻事體,何等愼重?而今因下吏之逃躱,致此方物之闕封,事未前有,萬萬驚悚。當該色吏,令本道捉致嚴懲後,別定色吏,罔夜封進事,分付。雖以道臣言之,常時不能申飭之失,在所難免,從重推考,何如?傳曰,允。
吏曹啓曰,端川府使金相潤,旌義縣監全鍾泰,俱以身病,呈狀乞遞,竝改差,何如?傳曰,允。
又啓曰,迎華道察訪趙慶相,金泉道察訪魯夢翊,高山道察訪金允集,俱以身病,呈狀乞遞,竝改差,何如?傳曰,允。
又啓曰,昭慶園守奉官徐鶴起,永懷園守奉官柳昌植,俱以身病,呈狀乞遞,竝改差,何如?傳曰,允。
有政。吏批,行判書李秉文,參判朴周陽,竝牌不進,參議尹相衍進。吏批啓曰,行判書李秉文,參判朴周陽,竝牌招不進,小臣獨政未安,何以爲之?敢稟。傳曰,只出緊任。以李寅周·鄭㵓·任百薰爲同敦寧,成大永爲敦寧都正,金泳奎爲端川府使,南啓章爲旌義縣監,方漢七爲迎華察訪,趙慶相爲金泉察訪,魯夢翊爲高山察訪。戶曹正郞金奭根,姑爲仍任事,承傳。
再政,以姜倫根爲監察,洪祐純·金聲中爲義禁府都事,韓敬烈爲昭慶園守奉官,柳昌植爲永懷園守奉官,前府使李濟萬今加嘉善,副司果鄭鍾國·鄭一源,已上今加通政,年八十依法典加資。
三政,以李炳連爲監察,李述淵爲義禁府都事,沈萬之爲永懷園守奉官。
四政,以許塘爲監察。
兵批,行判書閔應植病,參判金泰郁病,參議崔鳳九入直進,參知金奎軾病。副司勇權思炳。
上在景福宮。停常參·經筵。
親傳香入幕次後,藥房·內務府·內閣·政院·玉堂·銓郞口傳問安。答曰,知道。
還內後,藥房·內務府·內閣·政院·玉堂·銓郞口傳問安。答曰,知道。
政院啓曰,假注書李丙逌有身病,勢難察任,今姑改差,何如?傳曰,允。
又啓曰,臣依定式,進詣香室奉審,則香祝樻祝板袱子精潔之意,敢啓。傳曰,啓道。
傳曰,侍衛軍兵,毛具從便爲之。
承文院啓曰,院吏文學官沈相璿有頉,代幼學鄭先基差下,付軍職,冠帶常仕,何如?傳曰,允。
李丙逌改差,代以朴時奎爲假注書。
傳曰,禮房承旨,馳詣社稷奉審摘奸以來。
政院啓曰,事變假注書金鎭衡有身病,勢難察任,今姑改差,何如?傳曰,允。
戊子正月初八日辰時,上詣勤政殿月臺。社稷祈穀大祭香祝親傳入侍時,行都承旨金聲根,行左承旨趙秉稷,行右承旨趙熙一,行左副承旨閔正植,右副承旨洪時衡,同副承旨金疇鉉,史官缺,別兼春秋閔宗植·金永迪,直提學趙東冕,檢校直閣朴鳳彬·金文鉉·鄭夏源·李範晉·金世基·尹·兪鎭弼,檢校待敎鄭寅昇·趙東潤·閔愚植,校理李承載,修撰鄭佑默,以次侍立。時至,通禮跪請啓請外辦,上具翼善冠·衮龍袍,乘輿出思政門。藥房提調吳俊泳,副提調金聲根,進前問候訖。上至勤政殿月臺,通禮跪啓請降輿,上降輿。通禮導上詣褥位南向立,引儀引獻官金壽鉉,詣褥位之左,香室官員,奉香祝跪授秉稷,秉稷東向跪進,上受之以授壽鉉,壽鉉跪受興。通禮導上,詣階下秪送位西向立,壽鉉奉香祝,由正路出,上鞠躬,過則平身,入小次。少頃,通禮跪啓請出次,上出次乘輿。至思政門,正植請出標信解嚴。上還內,諸臣以次退出。
上在景福宮。停常參·經筵。
傳曰,政官牌招開政。
傳曰,內閣提學有闕之代,前望單子入之。
金鎭衡改差,代以鄭恒鎭爲事變假注書。
傳曰,有實故玉堂許遞,今日政差出。
傳曰,陽德縣監劉興敏,敦寧都正除授。
傳曰,臺諫竝許遞,前望單子入之。
臺諫前望單子入之,持平金持元落點。
傳曰,慶州府尹有闕之代,副護軍金喆熙除授。
傳曰,副護軍李鍾德,同敦寧除授。
內閣提學前望單子入之,鄭範朝落點。
傳曰,公事不審之中官李存謙推考。
傳曰,端川府使金泳奎,禁軍將除授。
吏曹,同敦寧單李鍾德,今加嘉善,敦寧都正單劉興敏,今超通政除授事,承傳。
吏曹啓曰,慶州府尹有闕之代,副護軍金喆熙除授事,命下矣。以前任黃州牧使,方在解由未出中,何以爲之?敢稟。傳曰,勿拘。
吏曹啓曰,昭慶園守奉官韓敬烈,永懷園守奉官沈憲之,西學敎授閔泳達,俱以身病,呈狀乞遞,竝改差,何如?傳曰,允。
有政。吏批,行判書李秉文,參判朴周陽,竝牌招不進,參議尹相衍進。吏批啓曰,行判書李秉文,參判朴周陽,竝牌招不進,小臣獨政未安,何以爲之?敢稟。傳曰,只出緊任。以李茂魯爲修撰,金道根爲敦寧都正,安允中爲端川府使,李就坤爲陽德縣監,鄭基和爲大同察訪。校書提調單鄭範朝。
再政,以鄭佑默爲西學敎授,尹喜民·徐相萬·尹相弼爲義禁府都事,吳善泳爲昭慶園守奉官。任恒準爲永懷園守奉官,前都正金鎭權·李會峻,前五衛將金光浩,已上今加嘉善。學官朴受英,分敎官楊秉翼,已上今加通政。前五衛將權容遠,今加資憲,已上朝官年八十,依法典加資。
三政,以鄭錫基爲永懷園守奉官。分敎官單尹學殷,同敦寧單李鍾德,敦寧都正單劉興敏,慶州府尹單金喆熙,已上除授事,承傳。
兵批,行判書閔應植病,參判金泰郁進,參議金奎軾呈辭,參知沈東獻替直。同知單李錫沇,僉知單尹栽·安桓·洪在德,副司猛沈相璿·鄭光基,內禁將金泳奎。
承文院啓曰,院吏文學官鄭先基有頉,代幼學李承哲差下,付軍職,冠帶常仕,何如?傳曰,允。
判府事金炳始箚曰,伏以聖德如天,闡徽之晠典將擧,睿孝準海,屢懇之忱誠仰孚,此實曠古未有之盛,國家莫大之慶,歡聲愜氣,洋溢區宇,凡在臣隣,孰不以獲睹爲幸,有事爲榮?臣猥伏奉上號都監都提擧之命,惟當欣忭竭蹶之未暇,何敢爲辭免之計?而臣之素纏貞痼,跨冬沈綿,近因峭寒,猝又添劇,委頓床玆,漫沒省覺,今此典禮之緊重,儀節之繁縟,其所審愼,顧何如也?以臣昏頹之狀,萬無以管攝句檢,玆敢忙陳短牘。伏乞聖慈,特垂鑑諒,亟賜變通,以幸公私焉。取進止。答曰,省箚具悉卿懇。愼節不過一時愆損,而此任非劇務也,且慶禮也,將攝中董飭,亦無不可,勿復爲辭。仍傳曰,此批答,遣史官傳諭。
上在景福宮。停常參·經筵。
藥房提調吳俊泳,副提調金聲根啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,臣時衡,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣。敢啓。傳曰,知道。
傳曰,弘藝文提學許遞,前望單子入之。
弘文提學前望單子入之,金永壽落點。
藝文提學前望單子入之,閔應植落點。
吏曹,慶州府尹單金喆熙除授事,承傳。
奎章閣啓曰,新除授提學鄭範朝敎旨安寶次,璿哲之寶請出之意,敢啓。傳曰,知道。
奎章閣啓曰,新除授提學鄭範朝,卽爲牌招察任,何如?傳曰,允。
弘文館啓曰,新除授修撰李茂魯,卽爲牌招察任,何如?傳曰,允。
傳曰,左副承旨許遞,前望單子入之。
承旨前望單子入之,洪承五落點。
承文院啓曰,院吏文學官李承哲呈遞,代幼學朴齊哲差下,付軍職,冠帶常仕,何如?傳曰,允。
親軍別營啓曰,本營騎士將李景漢,身病猝重,勢難察任,改差,何如?傳曰,允。
吏曹啓曰,典籍黃世英名字,改以熙英事告狀,令藝文館給帖,何如?啓依允。
上在景福宮。停常參·經筵。
政院啓曰,啓聞事體,何等審愼?而卽見統制使李奎顔春操取稟狀啓到院者,則當請內務府稟處,而請議政府稟處者,揆以事體,誠極未安。原狀啓所當還下送,而係是軍務,雖不得不捧入,該帥臣不可無警,推考,何如?傳曰,從重推考。
又啓曰,卽伏見全羅右水使趙秉勳去秋冬等褒貶啓本,則邊將無一人居下,殊無嚴明殿最之意,推考警責,何如?傳曰,允。
議政府啓曰,道臣行部,專爲民事然也,課歲請寢,實係可悶,而第其民邑事力,値此窮春,尤多窘艱,八道巡歷,竝停止,畿內陵園,北道陵寢奉審,依近例以秩高守令替行事,分付,何如?傳曰,允。
內務府啓曰,謹依下敎,鍊武公院諸般規制,成節目以入之意,敢啓。傳曰,知道。
又啓曰,歲再蒐補,國有常典,固不宜積久寢擱,而昨秋年成未齊,民力擧多艱絀,此際徵調,合有可念,今春八道·四都水陸諸操巡歷巡點,竝姑停止,若其官鎭門聚點,堤堰移役,毋循文具,期責實效事,分付,何如?傳曰,允。
承文院啓曰,院吏文學官朴齊哲呈遞,代幼學具弘植差下,付軍職,冠帶常仕,何如?傳曰,允。
上在景福宮。停常參·經筵。
政院啓曰,左副承旨洪時衡,今日不爲仕進,卽爲牌招,何如?傳曰,允。
以左副承旨洪時衡牌不進罷職傳旨,傳曰,只推。
兵曹口傳政事,別營騎士將單趙載明。
判府事金炳始箚曰,伏以臣日者陳懇,實出於萬不獲已,而辭不達而誠未格,竟靳兪音,溫諄之敎,雖極感惶,悶隘之情,愈益靡措。値玆千載罕覯之慶,苟有一分可强之道,預有榮焉,辭何敢也?第臣病劇情苦,許多難强之狀,有不敢煩瀆於如今吉慶之會,而臨事而籍手者,惟精與力也。神思出沒,不能抖擻,肢體委苶,輒欲僵仆,況暇論精力之逮不逮乎?貼席危喘,無望蠢作,敦工重務,不宜虛徐,玆又冒悚荐籲。伏乞聖慈,俯垂諒察,亟賜許免,俾公私兩得其宜焉。答曰,省箚具悉卿懇。卿旣以爲罕覩之會,而予之必欲煩卿董飭,意非偶然,卿何用此苦辭爲乎?愼節調將理遣,自可勿藥,而如是往復,徒增予愧恧,卿其諒之,强所難强,良是厚幸也。仍傳曰,此批答,遣史官傳諭。
上在景福宮。停常參·經筵。
政院啓曰,大王大妃殿·王大妃殿加上尊號議定時,親上箋文,當爲製進,藝文提學閔應植,待明朝牌招,使之製進,何如?傳曰,允。
傳曰,發遣吏郞,諸執事淸齋與否,摘奸以來。
承文院啓曰,院吏文學官具弘植呈遞,代幼學金容集差下,付軍職,冠帶常仕,何如?傳曰,允。
又啓曰,院吏文學官金容集呈遞,代幼學趙重默差下,付軍職,冠帶常仕,何如?傳曰,允。
義禁府啓目,文廟正朝祭齋郞張熙原情云云。傳旨內辭緣,泛稱遲晚,刑推得情,何如?啓除刑推議處爲良如敎。
又啓目,假注書李日彦原情云云。傳旨內辭緣,泛稱遲晚,刑推得情,何如?啓除刑推議處爲良如敎。
又啓目,宣陵正朝祭大祝朴柱原情云云。傳旨內辭緣,泛稱遲晚,所當請刑是白乎矣,曾經侍從,勿爲請刑,載在法典,議處,何如?啓依允。
上在景福宮。停常參·經筵。
政院啓曰,右副承旨金疇鉉,今日不爲仕進,卽爲牌招,何如?傳曰,允。
又啓曰,事變假注書鄭恒鎭有身病,勢難察任,今姑改差,何如?傳曰,允。
又啓曰,因禮曹單子,明日大殿·大王大妃殿·王大妃殿·中宮殿加上尊號議定時,應參人員命招事,啓下矣。時·厚任大臣·九卿·館閣堂上·六曹參判·三司長官,竝待開門命招,何如?傳曰,允。
傳曰,禮房承旨,與右承旨,分詣社稷·宗廟·永寧殿·景慕宮,奉審摘奸以來。
奎章閣啓曰,明日卽觀文閣大奉審,奉謨堂奉審日次,時原任閣臣,進詣擧行之意,敢啓。傳曰,知道。
弘文館啓曰,下番闕直,事甚未安。修撰李瑞永,副修撰尹承弼,竝卽牌招,推移入直,何如?傳曰,允。
傳曰,政官牌招開政。
傳曰,右副承旨許遞,前望單子入之。
承旨前望單子入之,尹致聖落點。
傳曰,明日出宮門路,以思政門爲之。
政院啓曰,卽者兵曹郞廳來言,明日殿坐時,別侍衛不可不備,而判書閔應植,賓客進參,不得擧行云,何以爲之?敢稟。傳曰,次堂擧行。
傳曰,端川府使安允中,禁軍將除授。
傳曰,同敦寧許遞,今日政差出。
傳曰,內閣提學未差之代,今日政差出。
尙衣院啓曰,僉正吳健泳,身病未肅拜,主簿安秉宅,有實病,主簿南基完,別提李能九,俱以差祭,所重之地,曠直可悶,令該曹口傳,他司相換,何如?傳曰,允。
兵曹啓曰,明日議號單子親受親上箋文時,本曹堂上侍衛,當爲備員,而參知金奎軾,呈辭受由,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹啓曰,前監察李鍵學·成益運,未陞六人,誤爲擬望,至蒙恩點,臣不勝惶悚,原望筒勿施,何如?傳曰,允。
典圜局啓曰,加差司事李容馹,係是額外,勿施,何如?傳曰,允。
又啓曰,昭慶園守奉官吳善永,永懷園守奉官鄭錫基,西學敎授鄭佑默,俱以身病,呈狀乞遞,竝改差,何如?傳曰,允。
吏曹口傳政事,以李寅晚爲兵曹參知。
吏曹口傳政事,尙衣僉正吳健泳,司饔僉正任箕常相換,尙衣主簿安秉宅,中樞都事許樟相換事,承傳。
鄭恒鎭改差,代以白文行爲事變假注書。
有政。吏批,行判書李秉文牌不進,參判朴周陽進,參議尹相衍牌不進。吏批啓曰,行判書李秉文,參議尹相衍,竝牌招不進,小臣獨政未安,何以爲之?敢稟。傳曰,仍爲之。以閔應植爲內閣提學,李淳翼爲大司憲,李耕稙爲大司諫,李瑞永爲執義,尹起晉爲司諫,趙秉聖·趙吉夏爲掌令,閔泳達爲獻納,權景直爲持平,車有聲·劉百源爲正言,金鍾鐸爲敦寧都正,金春熙爲大司成,趙秉式爲知義禁,徐相雨爲知經筵,金晚植爲知春秋,尹昌燮爲西學敎授,李敬權爲端川府使。分敎官單金宗鎭。
再政,以鄭誾朝爲副應敎,姜敬熙爲校理,申政均爲副校理,李範昌爲修撰,金龍基爲義禁府都事,鄭亨浚爲昭慶園守奉官,李龍憲爲永懷園守奉官,前都正李會迪·金宗鐸·鄭一善,副護軍金得鉉,已上今加嘉善。前監察韓哲,副司果愼炳宇,已上今加通政,已上朝官年八十,依法典加資。
兵批,行判書閔應植病,參判金泰郁入直,參議李寅晚未肅拜,參知崔鳳九病。同知單朴興鎭,僉知單車德種·李景欽·任夏準,副司果李承哲·具弘植,副司猛金容集·趙重默,內禁將單安允中。
傳曰,自今日至明日弛禁。
承文院啓曰,院吏文學官趙重默呈遞,代幼學安淑差下,付軍職,冠帶常仕,何如?傳曰,允。
行戶曹判書鄭範朝疏,答曰,省疏具悉。卿其勿辭行公。
上在景福宮。停常參·經筵。
上詣勤政殿。入小次後,藥房·內務府·內閣·政院·玉堂·銓郞口傳問安。答曰,知道。王世子詣勤政殿。入小次後,藥房·內務府·內閣·政院·玉堂·春桂坊·銓郞口傳問安。答曰,知道。親上箋文祗迎入幕次後,藥房·內務府·內閣·政院·玉堂·銓郞口傳問安。答曰,知道。王世子親上箋文祗迎入小次後,藥房·內務府·內閣·政院·玉堂·春桂坊·銓郞口傳問安。答曰,知道。還內後,藥房·內務府·內閣·政院·玉堂·銓郞口傳問安。答曰,知道。王世子還內後,藥房·內務府·內閣·政院·玉堂·春桂坊·銓郞口傳問安。答曰,知道。議號後,大殿·大王大妃殿·王大妃殿·中宮殿,藥房·內務府·內閣·政院·玉堂·銓郞·朝廷二品以上口傳問安。答曰,知道。世子宮·世子嬪宮,藥房·內務府·內閣·政院·玉堂·春桂坊·銓郞·朝廷二品以上口傳問安。答曰,知道。
藥房提調吳俊泳,副提調金聲根啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,副提學閔丙承陳疏,副校理李石榮加上尊號都監都廳進,修撰李茂魯別兼春秋進,玉堂上下番俱空,事甚未安。應敎兪鎭沃,副應敎鄭誾朝,校理姜敬熙·李承載,副校理申政均,修撰李範昌,副修撰宋世鉉·尹承弼,竝卽牌招,推移入直,何如?傳曰,允。
又啓曰,副提學閔丙承,疏批已下,卽爲牌招,何如?傳曰,允。
賓廳,大殿加上尊號望,正聖光義明功大德,大王大妃殿加上尊號望昌福,王大妃殿加上尊號望莊昭,中宮殿加上尊號望元聖。
又啓曰,大殿·中宮殿議號單子,旣已啓下矣。招致禮郞傳授之意,敢啓。傳曰,知道。
傳曰,侍衛軍兵,毛具從便爲之。
傳曰,侍衛陪衛與排立軍兵,令各其營乾犒饋。
奎章閣啓曰,景慕宮望廟樓,今望奉審無頉之意,敢啓。傳曰,知道。
又啓曰,臣等進詣觀文閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又啓曰,提學鄭範朝,疏批已下,卽爲牌招察任,何如?傳曰,允。
又啓曰,新除授提學閔應植,卽爲牌招察任,何如?傳曰,允。
又啓曰,新除授提學閔應植,敎旨安寶次,濬哲之寶請出之意,敢啓。傳曰,知道。
以吏曹參議尹相衍牌不進罷職傳旨,傳曰,只推。
兵曹口傳政事,副司果尹。
副提學閔丙承疏。省疏具悉。爾其勿辭察職。
戊子正月十五日午時,上詣勤政殿。議號單子親受,大王大妃殿·王大妃殿箋文親上,王世子進箋親受入侍時,行都承旨金聲根,行左承旨趙秉稷,行右承旨趙熙一,行左副承旨尹致聖,右副承旨洪時衡,同副承旨洪承五,史官缺,別兼春秋閔宗植·金永迪,直提學趙東冕,檢校直閣朴鳳彬·金文鉉·鄭夏源·李範晉·金世基·尹·兪鎭弼,檢校待敎鄭寅昇·趙東潤,待敎李垠鎔,校理李承載,修撰尹承弼,以次侍立。時至,通禮跪啓請外辦,上具遠遊冠·絳紗袍,乘輿出思政門。藥房提調吳俊泳,副提調金聲根,進前問候訖。至勤政殿,降輿陞座,聲根進圭,上執圭,王世子侍座,領議政沈舜澤等,奉議號單子進呈,上降座,舜澤跪授致聖,致聖跪受以進,上受之,奉覽訖,踏啓字,以授致聖,致聖跪受,書判付讀奏訖,以授禮曹正郞,禮曹正郞奉置龍亭以出,上釋圭,入小次。少頃,通禮跪啓請出次,上出次。聲根進圭,上執圭,通禮導上,詣版位北向立。通禮啓請四拜,上行四拜,王世子行四拜。通禮跪啓請跪,上跪,王世子跪,承文院都提調陞詣簷堦下西向立,代致詞官跪讀致詞訖。承文院都提調奉箋文函,跪授致聖,致聖傳奉跪進,上受之,以授致聖,致聖跪受,還置於案。通禮導上,詣秪送位西向立,致聖奉箋文函,安于龍亭,由正路出,上鞠躬,過則平身,上釋圭,入小次。少頃,出次執圭,詣版位北向跪,致聖復命。通禮啓請四拜,上行四拜,王世子行四拜,上釋圭,入小次。領議政奉大殿·中宮殿議號單子進呈,王世子親受如儀。少頃,通禮跪啓請出次,上出次,陞座執圭。秉稷曰,侍衛重地,承傳宣傳官,無難擅離,以致開作門標信遲滯之境,事甚駭然。竝所當重勘,而本院請推之外,無他可施之罰,何以爲之乎?上曰,記過,可也。出榻敎王世子詣版位北向跪,進箋如儀訖,通禮跪啓禮畢。領議政沈舜澤,左議政金弘集,判府事金炳始,進前問候訖,上釋圭降座。通禮啓請乘輿,上乘輿,至思政門,兵曹判書跪稟放仗,聲根請出標信解嚴。上還內,王世子隨入,諸臣以次退出。
上在景福宮。停常參·經筵。
傳曰,左承旨·右副承旨許遞,前望單子入之。
政院啓曰,假注書崔翼瑞有身病,勢難察任,今姑改差,何如?傳曰,允。
又啓曰,臣與右副承旨洪時衡伴直矣,纔已許遞出去矣,伴直無人。行左副承旨尹致聖,所當牌招,而拘於廳規,不得請牌,何以爲之?敢稟。傳曰,牌招。
傳曰,夫用之則行,舍之則藏,用舍在乎時,行藏在乎己,惟其不能用而舍之,所以不欲行而藏之,雖然不以無道,必天下,聖人之道,故聖人之心,不能忘天下矣。昔乃祖先正以其道爲道,以其心爲心,起自林樊,歷事我先王君民堯·舜家戶絃誦流風餘韻,式至今猶有存者,惟卿,以先正之孫,講明先正之道與心,亦以先正之所事我先王,誠願繩糾我寡昧,啓迪我元良,而矧今玄陰載嬗,靑陽肇回,君子道長,小人道消,君臣上下,正宜奮發元善,懋昭明德,茂對天時,迓續邦命,肆予悉敷衷曲,冀回遐心,卿須幡然簉朝,亟登經席,鳶魚飛躍,討論費隱之說,勸開書筵,日月光明,輔導緝熙之工,以之而致君澤民,以之而修己安人,明良交泰,體用該備,此非格致誠正修齊治平之眞正學問乎?惟卿,無棄予禮遇未至,誠意未孚,副此渴企,試展夙抱焉事,遣地方官,傳諭于宋贊善。
傳曰,邱園之戔帛,旣無勤聘,瑾瑜之蘊櫝,豈欲自衒?惟卿,劬經砥行,致知格物,德望足以模範一世,經綸足以拯濟群生,而竟是抱道林泉,便若忘世者,由予不好而其所受敎,欲其入而閉之門也。予嘗內省自疚,隰桑之詩,虛誦旣見之喜,杕杜之詠,只切肯適之歎,而卿以愛君憂國之忱,推己及人之心,盍念格予心之遂非,補予職之有闕,流俗之詖淫邪僻,終不欲回倒,而衛正窮蔀之疲癃殘疾,亦不欲扶元而向蘇乎?方今乾元資始,泰陽來大,春深長樂,益切頤期之頌,日升儲闈,正屆志學之齡,祈祝愛戴,秉彝攸同,而體天地之發育,懋君臣之資須,此其時也。予敷心腹腎腸,歷告于卿,毋音金玉,不俟駕屨,式遄其行,賁然來思,庸副予如渴之望焉事,遣地方官,傳諭于金書筵官。
傳曰,士君子讀書窮經,將以需世致用,而苟使長往不返,永矢不告,則不幾近於沮·溺之果於忘世乎?予知之矣。惟予誠意未孚,禮遇不勤,使賢者遯于荒,白駒空谷,終鞱賁彩,丹鳳高崗,未聞和音,宜予自訟之不暇,而今泰陽屬道長之時,震邸屆志學之齡,應以愛戴之忱,益切輔翼之願,卿其幡然惠來,試展蘊抱,牖予寡昧之失德,迪予元良之典學,是所渴望,其庶諒悉事,遣地方官,傳諭于朴書筵官。
政院啓曰,來十一日專經文臣殿講日次,而親臨與命官,何以爲之?敢稟。傳曰,再明日勤政殿,親臨磨鍊。
傳曰,吏曹參議有闕之代,前望單子入之。
崔益瑞改差,代以辛光五爲假注書。
漢城府啓曰,今年回榜人,別單書入之意,敢啓。傳曰,知道。
禮曹啓曰,今此大殿·大王大妃殿·王大妃殿·中宮殿加上尊號吉日,以何間推擇乎?敢稟。傳曰,三月望前擇入。
又啓曰,以大殿·大王大妃殿·王大妃殿·中宮殿加上尊號吉日,何間推擇取稟草記,傳曰,三月望前擇入事,命下矣。令日官金東萬推擇,則來三月十三日爲吉云,以此日定行乎?敢稟。傳曰,以此日定行。
承旨前望單子入之,金明圭·李命宰落點。
政院啓曰,新除授承旨金明圭,以前任寧邊府使,方在解由未出中,何以爲之?敢稟。傳曰,勿拘。
兵曹啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
親軍別營啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
義禁府啓目粘連,向前李日彦,亦廳座失待,雖緣病狀,法例攸在,難以參恕,以此照律,何如?啓依允。
又啓目粘連,向前張熙,亦服制之拘忌,享帖之還送,其所自明,容有可援?祀典攸重,難以全恕,以此照律,何如?啓依允。
又啓目粘連,向前朴柱,亦享帖晚到,縱有其說,事係祀典,法意嚴重,施以定配之典,何如?啓依允。
吏曹參議尹相衍疏。省疏具悉。所請依施。
上在景福宮。停常參·經筵。
政院啓曰,行左副承旨金明圭,右副承旨李命宰,今日不爲仕進,竝卽牌招,何如?傳曰,允。
又啓曰,來二十一日朝參日次矣。敢稟。傳曰,停。
又啓曰,撥路申飭,前後何如,而卽見平安監司南廷哲年分收租成冊上送事狀啓,則去十二月二十二日封發者,今始到院,揆以事體,誠極稽忽,該道臣不可無警,推考,何如?傳曰,允。
以司謁口傳下敎曰,觀文閣當改建矣。御眞移奉于長安堂,擇日擧行。
禮曹啓曰,明日親臨勤政殿,專經文臣殿講時,王世子侍座之節,何以爲之乎?敢稟。傳曰,依例磨鍊。
傳曰,明日出宮門路,以思政門爲之。
政院啓曰,今此試官望中,時無職名人,令該曹口傳付軍職,何如?傳曰,允。
兵曹啓曰,明日勤政殿親臨專經文臣殿講時,本曹堂上侍衛,當爲備員,而參議崔鳳九有身病,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
禮曹啓曰,來三月十三日大殿·大王大妃殿·王大妃殿·中宮殿加上尊號稱慶陳賀時,大殿·大王大妃殿·王大妃殿·中宮殿箋文方物物膳,世子宮方物物膳,依例封進事,知委京外,箋文頭辭,令文任撰出,何如?傳曰,允。外道方物物膳置之。
吏曹口傳政事,以尹容植爲兵曹參議。
親軍前營啓曰,前營軍司馬李瑞永,身病甚重,勢難察任,改差,何如?傳曰,允。
義禁府啓曰,時囚罪人朴柱,施以定配之典,議處公事,判付內依允矣。朴柱,咸鏡道高原郡定配,而以議啓內辭意,具罪目,依例發遣府羅將,押送配所,何如?傳曰,允。
又照目,假注書李日彦矣本府議啓內,廳座失待,縱緣病狀,法例攸在,難以參恕,以此照律,罪笞四十收贖,附過還職,私罪,奉敎依允。
又照目,景祐宮齋郞張熙矣本府議啓內,服制之拘忌,享帖之還送,其所自明,容有可援?祀典攸重,難以全恕,以此照律,罪笞四十收贖,附過還職,私罪,奉敎依允爲旀,功議各減一等爲良如敎。
上在景福宮。停常參·經筵。
還內後,藥房·內務府·內閣·政院·玉堂·銓郞口傳問安。答曰,知道。王世子還內後,藥房·內務府·內閣·政院·玉堂·春桂坊·銓郞口傳問安。答曰,知道。
政院啓曰,卽者兵曹郞廳來言,今日殿座時,別侍衛不可不備,而判書閔應植賓客進,不得擧行云,何以爲之?敢稟。傳曰,次堂擧行。
傳曰,侍衛軍兵,毛具從便爲之。
弘文館啓曰,新除授修撰李範昌,時在水原地,經筵入番事緊,請斯速乘馹上來事,下諭。答曰,許遞。
傳曰,當該承旨·春坊,竝推考。
傳曰,不善擧行之宣傳官·各將領,竝記過。
奎章閣啓曰,御眞移奉吉日,令日官推擇,則今十九日爲吉,以此日擧行之意,敢啓。傳曰,知道。
加上尊號都監啓曰,闕內待令郞廳,以入直部將,輪回察任之意,敢啓。傳曰,知道。
又啓曰,玉冊文製述官·書寫官·玉寶篆文書寫官·樂章文製述官實預差,別單書入之意,敢啓。傳曰,知道。
又啓曰,本都監別看役閔命植·吳慶然·方天鏞·李一泳·李應完·崔鶴永·玄興澤·柳春浩差下,何如?傳曰,允。
又啓曰,本都監監造官六望,別單書入之意,敢啓。傳曰,知道。
又啓曰,本都監郞廳監造官分房,別單書入之意,敢啓。傳曰,知道。
又啓曰,本都監都廳郞廳二望,別單書入之意,敢啓。傳曰,知道。
加上尊號都監都廳二單金永迪·鄭誾朝,監造官六單金近植·黃哲淵·洪祐奭·金炳軾·金永駿·趙學永。
加上尊號都監,大殿玉冊文製述官領議政沈舜澤,預差金永壽,書寫官李承五,預差李淳翼,玉寶篆文書寫官左議政金弘集,預差李載元,樂章文製述官閔應植,預差尹秉鼎,大王大妃殿玉冊文製述官金在顯,預差鄭基會,書寫官金晚植,預差金益容,玉寶篆文書寫官洪祐昌,預差尹宇善,樂章文製述官趙康夏,預差金昌熙,王大妃殿玉冊文製述官尹滋悳,預差李載完,書寫官洪鍾軒,預差趙秉式,玉寶篆文書寫官金壽鉉,預差洪澈周,樂章文製述官沈履澤,預差閔種默,中宮殿玉冊文製述官金尙鉉,預差曺錫輿,書寫官閔泳煥,預差吳俊泳,玉寶篆文書寫官李秉文,預差李喬翼,樂章文製述官鄭範朝,預差鄭海崙。
傳曰,專經文臣殿講居首人,依例捧傳旨。
戊子正月十八日辰時,上詣勤政殿。王世子侍座,專經文臣殿講入侍時,行都承旨金聲根,行左承旨趙熙一,行右承旨尹致聖,行左副承旨金明圭,右副承旨李命宰,同副承旨洪承五,注書缺,別兼春秋金永迪·韓光洙,直提學趙東冕,檢校直閣朴鳳彬·金文鉉·鄭夏源·李範晉·金世基·尹·兪鎭弼,檢校待敎鄭寅昇·趙東潤·閔愚植,待敎李垠鎔,校理李承載,修撰尹承弼,以次侍立。時至,通禮跪啓請外辦,上具翼善冠·衮龍袍,乘輿出思政門。藥房提調吳俊泳,副提調金聲根,進前問候訖。至勤政殿,上降輿陞座,王世子侍座,聲根讀奏入門單子訖,引儀引考官鄭基會·金奭鎭·李正魯,參考官尹相衍·閔丙承·趙東弼·南奎熙及應講人,以次就位,行四拜訖,上命試官進前。聲根曰,省記趁不來呈,當該吏兵曹郞廳,所當重勘,而本院請推之外,無他可施之罰,何以爲之乎?上曰,拿處,可也。出榻敎聲根曰,宣傳官擧行之際,做錯非細,所當重勘,而本院請推之外,無他可施之罰,何以爲之乎?上曰,記過,可也。出榻敎上命開講,以次應講訖,通禮跪啓禮畢,上降座乘輿,至思政門外,聲根請出標信解嚴。上還內,王世子還內,諸臣以次退出。
上在景福宮。停常參·經筵。
政院啓曰,行左副承旨金明圭,今日不爲仕進,卽爲牌招,何如?傳曰,允。
弘文館啓曰,校理姜敬熙,以育英公院學員,今日晝仕出去,而入番間,除草記往來之意,敢啓。傳曰,知道。
政院啓曰,假注書朴時奎有身病,勢難察任,今姑改差,何如?傳曰,允。
傳曰,頒敎文中赦句添入。
政院啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下竝宥。
又啓曰,頒敎文中赦句添入事,命下矣。藝文提學閔應植,旣在闕中,使之添入,何如?傳曰,允。
朴時奎改差,代以申養均爲假注書。
禮曹啓曰,英陵各祭享香祝,本齋官例於前期三日,祗受陪往,而若値忌辰及節享迫近之時,同爲祗受事,曾有定式矣。來二月二十七日行忌辰祭受香時,同月二十四日行寒食祭香祝,同爲祗受事,分付,何如?傳曰,允。
又啓曰,永禧殿酌獻禮,當次之年,則本殿春奉審,例於酌獻禮前擧行矣。今正月二十五日臣曹與戶曹堂上,進去奉審後,稟處,何如?傳曰,允。
又啓曰,皇壇壇上及祭器等物,每年孟春,戶禮曹堂上奉審事,曾有定式矣。今正月二十五日,臣曹與戶曹堂上,進去奉審後,稟處,何如?傳曰,允。
又啓曰,寧陵王后位忌辰,來二月二十四日,與寒食節享相値,依禮文,只行忌辰祭,祝文中,措辭添入,而寧陵大王位寒食祭,依例設行事,知委,何如?傳曰,允。
承文院啓曰,院吏文學官安淑呈遞,代幼學林圭哲差下,付軍職,冠帶常仕,何如?傳曰,允。
上在景福宮。停常參·經筵。
藥房提調吳俊泳,副提調金聲根啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,假注書申養均,時無職名,令該曹依例付軍職,冠帶常仕,何如?傳曰,允。
傳曰,政官牌招開政。
以鄭承鉉·金濟容·李臣燁囚單子,傳曰,竝分揀放送。
傳曰,端川府使李敬權,禁軍將除授。
傳曰,在外敦寧都正許遞,今日政差出。
傳曰,左右尹許遞,今日政差出。
傳曰,有實病玉堂許遞,今日政差出。
禮曹啓曰,大報壇祭享,每年三月上旬內擇日設行事,曾有定式矣。吉日,令日官崔浚推擇,則上旬內連値拘忌,只初四日爲吉云矣。元陵忌辰祭齋日,雖爲相値,壇享擇日,勿拘齋日事,已有正廟朝受敎,以初四日定行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
以春桂坊以下別單,傳曰,師領議政沈舜澤,內廐馬一匹鞍具面給,左賓客鄭範朝,右賓客沈履澤,左副賓客金永壽,右副賓客閔應植,各熟馬一匹面給,贊善宋秉璿,書筵官金洛鉉·朴性陽,各內下虎皮一令賜給,行輔德金聲根,禮貌官行兼輔德李裕承,行都承旨金聲根,各半熟馬一匹面給,弼善金永迪,兼弼善閔宗植,文學韓光洙,兼文學李貞稙,司書李鎬冕,兼司書金世基,說書鄭世源,兼說書閔愚植,左翊衛金炳洙,右翊衛朴駿彬,左司禦鄭海年,右司禦兪起濬,左翊贊金炳祖,右翊贊李重益,左衛率南廷獻,右衛率閔配鎬,左副率金麟洙,右副率沈相璜,左侍直閔泳哲,右侍直金胤洙,左洗馬李容九,右洗馬趙誠熙,協辦內務府事閔泳奎·朴鳳彬·李範晉,參議內務府事閔丙承·李耕稙,檢校直閣鄭夏源·尹,檢校待敎鄭寅昇·趙東潤,待敎李垠鎔,行左承旨趙秉稷,行右承旨趙熙一,行左副承旨閔正植,右副承旨尹相衍,同副承旨洪時衡,別兼春秋閔泳敦,兵曹參知沈東獻,佐郞金濟容,正郞吳有善,輦輿差備司僕主簿沈定澤·宋完鎭,玉轎差備司僕僉正金炳儒,禁軍別將梁柱顯,左營兵房金在殷,右營兵房元禹常,後營兵房李允用,前營領官鄭益鎔,右營領官高永根,別抄領官高永根,海防營左領官李斗鉉,忠翊將李儒行·李貞佑·吳顯耆,忠壯將閔章鎬·金鳳熙,五衛將金商羽·鄭海旭·韓瀅圭·李忠呂,各兒馬一匹賜給,內醫都提調領議政沈舜澤,內下大豹皮一令賜給,提調行大護軍吳俊泳,副提調行都承旨金聲根,協辦內務府事閔泳煥,原任直閣金永哲,各半熟馬一匹賜給,相禮閔宗植,內下鹿皮一令賜給,內務府主事金永完,別軍職尹亨大,右營領官高鎭赫,竝陞敍,假注書崔翼瑞,內務府副主事洪永悳,別軍職申㝡熙,竝陞六,掌議李奭鎭,外職除授,東西唱假引儀崔奎遠·申奎善,百官引接假引儀李心元·李寅斗,竝相當職調用,宣傳官李容觀加資,尹九成·李秉翼,別軍職李鍾林·李裕寅,禁軍番將元在貞,竝許用邊地履歷,宣傳官鄭周默,別軍職申性均,左營領官沈寅澤,竝許用防禦履歷,宣傳官李觀濟·尹泳璡·李起郁·李鵬烈·尹景根,竝仍其職陞六,別軍職徐廷圭,許用水使履歷,趙羲林·韓圭復·閔致悅,挾輦把摠具周鉉,竝許用三品履歷,五衛將朴亨祐,許用營將履歷,其餘奏時官·畫員·寫字官·內醫·哨官·員役等,竝依判下施賞。
傳曰,承旨色金圭履·李章鎬,各半熟馬一匹賜給,挾侍金圭復·李章鎬,竝加資,資窮令內府調用,達字差備高廷翼,擔筒箇差備吳泰煥,隨駕李裕鼎·黃允明·柳東燮·李用善·朴漢應·金錫勳·金泓錫·羅世煥·沈周鉉·李成夏,各兒馬一匹賜給,隨駕金在寬,令內府調用,薜里邊成一·李冕鎬,掌務洪圭夏·朴鍾祿,差備金沃鎭·金成根·吳肯曄·鄭文容·姜浩敏·金珉賢·朴昌禧·崔錫斗,竝內府陞敍。
吏曹啓曰,淳昌郡守閔泳稷,身病甚重,萬無還官之望云,罷黜,何如?傳曰,長興府使宋綺老相換。
又啓曰,昭慶園守奉官鄭亨復,永懷園守奉官李能憲,俱以身病,呈狀乞遞,竝改差,何如?傳曰,允。
承文院啓曰,卽見都京禮部咨文,上年夏季統巡會哨緣由事也,回咨按例撰出,以爲入送之地,何如?傳曰,允。
又啓曰,院吏文學官林圭哲呈遞,代幼學韓益鏞差下,付軍職,冠帶常仕,何如?傳曰,允。
弘文館啓曰,上番闕直,事甚未安。應敎兪鎭沃,校理李承載,副校理申政均,竝卽牌招,推移入直,何如?傳曰,允。
加上尊號都監啓曰,本都監監造官金近植·黃哲淵·洪祐奭·金炳軾·金永駿·趙學永,時無職名,竝令該曹,口傳付軍職,冠帶常仕,何如?傳曰,允。
有政。吏批,行判書李秉文牌不進,參判朴周陽進,參議未差。吏批啓曰,行判書李秉文,牌招不進,參議未差,小臣獨政未安,何以爲之?敢稟。傳曰,仍爲之。以金炳年爲校理,鄭日永爲修撰,鄭顯奭爲左尹,金在殷爲右尹,李憲瑜爲敦寧都正,閔丙承爲工曹參議,朴承模爲端川府使。內務主事單洪永悳陞六事,承傳。宣傳官李容觀,今加嘉善,加資事,承傳。
再政,以朴宗珽爲禁府都事,金溥鉉爲昭慶園守奉官,金永祐爲永懷園守奉官。分敎官單金泓汶,前中軍梁健植,今加資憲,行護軍權思健,今加嘉義,已上朝官年九十,依法典加資。前都正洪在鏞,前五衛將南啓湜,都正姜明圭,監役林俊,已上今加嘉善。守奉官李憲瑜,監察趙鍾鎬,已上今加通政,朝官年八十,依法典加資。
三政,以閔晉鎬爲禁府都事。禁府都事朴宗珽,今加通政,朝官年八十,依法典加資。
兵批,行判書閔應植病,參判金泰郁,參議李寅晚入直進,參知尹容植呈辭。同知單韓尙國,僉知單李秉洙·金泳奎·安允中,五衛將加設單李薰應·張致瑛·金翼張,宣傳官加設單李承遠,訓鍊主簿加設單申㝡熙,副司果扈熙淳,副司正申養均,副司猛安淑·林圭哲,宣傳官李觀濟·尹泳璡·李起郁·李鵬烈·尹景根·尹養大,仍其職陞六事,承傳。右營哨官洪·申昌熙,仍其職陞六事,承傳。及第李元純·魚在漢,今加折衝,加資事,承傳。
義禁府啓曰,慶尙監司李鎬俊狀啓內,義城居前縣監申正遠罪狀,令攸司稟處事,啓下矣。申正遠方在慶尙道義城地云,依例發遣府羅將拿來,何如?傳曰,待待命拿囚。
吏曹參議前望單子入之,金永悳落點。
上在景福宮。停常參·經筵。
政院啓曰,來二十五日,朝參日次矣,敢稟。傳曰,停。
又啓曰,明日傳香禮房承旨,當爲齋宿,行右承旨尹致聖,所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,副司勇金近植·黃哲淵·洪祐奭·金炳軾·金永駿·趙學永。
兵曹啓曰,今月二十三日,一兼禁軍番次,而該番將未差,其代依承傳口傳擬入,何如?傳曰,允。
傳曰,發遣吏郞,諸執事請齋與否,摘奸以來。
弘文館啓曰,上番闕直,事甚未安,校理金炳年,卽爲牌招入直,修撰鄭日永,一體牌招察任,何如?傳曰,允。
傳曰,公事遲滯之差備中官鄭南龍汰去。
內醫院啓曰,內醫玄東完,本院陞敍事,僉下矣。依判下,內醫玄東完,御醫差下,何如?傳曰,允。
承文院啓曰,院吏文學官韓益鏞呈遞,代幼學盧錫台差下,付軍職冠帶常仕,何如?傳曰,允。
領議政沈舜澤箚曰,伏以東宮邸下,至誠庭籲,勉回謙沖,將擧丕彝,此誠國朝罕覯之慶,而萬億年無疆之休,其自今始,大小拚頌,曷有其已?卽伏見春桂坊別單書下者,臣名忝師,錫之以鞍具廐馬夫,蕃庶寵齎,本所以勸能酬勞,而臣躬逢千一嘉會,爲榮爲幸而已,以能而能於何有,以勞而勞亦何論,匪頒,昭辟所愼也,殊錫,微分所愧也,俯仰惕恧,不敢乘謝,至若內局之文豹恩典,雖不疊授,聞命惶懼,玆具短籲,仰冀鑑諒。伏乞還收恩旨,則私心感頌,如新受賜矣。答曰,省箚具悉卿懇。卿其勿辭,安心領受。仍傳曰,此批答,遣史官傳諭。
上在景福宮。停常參·經筵。
王大妃殿誕日,大殿·大王大妃殿·中宮殿,內務府·內閣·政院·玉堂·銓郞·百官口傳問安。答曰,知道。王大妃殿,內務府·內閣·政院·玉堂·銓郞·百官單子問安。答曰,知道。世子宮·世子嬪宮,內務府·內閣·政院·玉堂·春桂坊·銓郞·百官口傳問安。答曰,知道。
政院啓曰,親軍左營使韓圭卨,以南關王廟獻官,明日受香出去矣。所佩虎符及傳令牌·兼帶右邊捕盜大將命召及大將牌·傳今牌,何以爲之,而將兵之任,不可一刻無摠察之人,捕將重任,亦不可暫曠。在前如此之時,有他邊大將兼察之例,今番則何以爲之?敢稟。傳曰,兼察置之,仍佩往來,捕將他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將李鍾健,卽爲牌招聽傳敎,何如?傳曰,允。
又啓曰,假注書辛光五,有身病,勢難蔡任,今姑改差,何如?傳曰,允。
傳曰,禮房承旨,馳詣受香諸處,奉審摘奸以來。
兵曹口傳政事,前營軍司馬單金炳年。
辛光五改差,代以金秉庸爲假注書。
兵曹啓曰,再明日親臨勤政殿陳賀時,本曹堂上侍衛,當爲備員,而參知尹容植,呈辭受由,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
承文院啓曰,院吏文學官盧錫台呈遞,代幼學李信雨差下,付軍職冠帶常仕,何如?傳曰,允。
禮曹啓曰,今正月二十四日,大王大妃殿加上尊號稱慶,王世子賀大王大妃殿·王大妃殿·中宮殿儀註及百官賀各殿儀註,別爲書入各殿之意,敢啓。傳曰,知道。
吏曹口傳政事,以金貞圭爲兵曹參知。
兵曹啓目粘連,觀此平安兵使李鍾承狀啓,則虞候李秉翊,剛毅擧職,詳明處事,閭里無竊發之患,治績頌公平之惠,瓜雖未屆,願留相續,群情莫遏,玆致據實登聞爲白去乎,待箇滿,限一瓜仍任,以爲責成事,令該曹稟處亦爲白有臥乎所,戢盜焉無竊發之患,治績焉頌公平之惠,可見群情之願留,依狀請待瓜滿,限一瓜仍任,俾責成效,何如?啓依允。
上在景福宮。停常參·經筵。
政院啓曰,卽伏見忠淸水使吳正善去秋冬等褒貶啓本,則邊將無一人居中居下。殊無嚴明殿最之意,推考警責,何如?傳曰,允。
傳曰,宗廟·景慕宮展謁,以今二十七日爲之。
傳曰,江華留守閔泳奎,刑曹判書除授。
奎章閣啓曰,今此大王大妃殿上冊寶翌日,臣等進詣勤政殿東月臺,請出新冊,舊寶,奉安于本院之意,敢稟。傳曰,知道。
吏曹,刑曹判書閔泳奎,今超資憲除授事承傳。
傳曰,明日出宮門路,以思政門爲之。
兵曹啓曰,今正月二十七日,大駕詣宗廟展謁,仍詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,左營兵丁三哨,步軍一哨,騎士二番,左營使率領,爲先廂,海營兵丁二哨,步軍一哨,騎士一番,別營使率領,爲後廂,禁軍二番隨駕,右營兵丁一哨,海營兵丁一哨,騎士一番,右營兵房代領留陣,餘軍留營置之。
又啓曰,今正月二十七日,大駕詣宗廟展謁,仍詣景慕宮展謁時,王世子隨駕時,陪衛依前例磨鍊,而禁軍及先後牌軍兵,連以隨駕,禁軍及先後廂軍兵仍用矣。今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
政院啓曰,頒敎文正書,何等審愼,而有所錯誤,致勤下詢,事甚疎忽,極涉未安。原赦文今方改書以入,而臣之矇未覺察,不勝惶悚,當該兵曹郞廳,所當重勘,而本院請推之外,無他可施之罰,何以爲之乎?敢稟。傳曰,從重推考,爾亦推考。
戶曹啓曰,釜山港捧下簿書,尙不修報,萬萬駭忽,去冬三朔捧下,星火修上事嚴飭,而該監理官李容稙,不可無警,施以重推之典,何如?傳曰,允。
傳曰,刑曹判書有闕之代,前望單子入之,洪澈周落點。
奎章閣啓曰,提學閔應植,疏批已下,卽爲牌招察任,何如?傳曰,允。
行兵曹判書閔應植疏。答曰,省疏具悉。卿其勿辭行公。
上在景福宮。停常參·經筵。
詣勤政殿。親上冊寶,入小次後,藥房·內務府·內閣·政院·玉堂·銓郞口傳問安。答曰,知道。
王世子詣勤政殿。入小次後,藥房·內務府·內閣·政院·玉堂·春桂坊·銓郞口傳問安。答曰,知道。還內後,藥房·內務府·內閣·政院·玉堂·銓郞口傳問安。答曰,知道。王世子還內後,藥房·內務府·內閣·政院·玉堂·春桂坊·銓郞口傳問安。答曰,知道。陳賀後,大殿·大王大妃殿·中宮殿,內務府·內閣·政院·玉堂·銓郞口傳問安。答曰,知道。世子宮·世子嬪宮,內務府·內閣·政院·玉堂·春桂坊·銓郞口傳問安。答曰,知道。
政院啓曰,頒赦文安寶,何等審愼,而有所錯誤,致勤下詢,事甚疎忽,極涉未安。原赦文使之改書,安寶以入,而臣之矇未覺察,不勝惶悚,當該尙瑞院官員,所當重勘,而本院請推之外,無他可施之罰,何以爲之乎?敢稟。傳曰,從重推考,爾亦推考。
又啓曰,假注書金秉庸,時無職名,令該曹依例付軍職,冠帶常仕,何如?傳曰,允。
又啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
傳曰,侍衛軍兵毛具,從便爲之。
傳曰,侍衛陪衛,與排立軍兵,令各其營乾犒饋。
傳曰,今曰異於他日,輕囚放釋。
禮曹啓曰,東·南·北關王廟殿內外有頉處,修改吉日時,以今正月二十七日午時,已爲推擇啓下,而伊日動駕相値,當爲退行,故令日官金東萬,更爲推擇,則來二月初二日巽時爲吉云。以此日時擧行,何如?傳曰,允。
傳曰,參議內務府事趙東冕,同經筵除授。
親軍海防營啓曰,謹依下敎,侍衛陪衛,與排立軍兵等處,乾犒饋分給之意,敢啓。傳曰,知道。
政院啓曰,臣承五敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則辭緣推覈間嚴囚罪人一名,辭緣査覈間嚴囚罪人二名,緣坐罪人五名,應坐罪人二名,公錢不納罪人五名,嚴刑遠配間嚴囚罪人一名,査覈間嚴囚罪人二名,不可以輕囚論,故竝仍囚,其餘各司直囚罪人申千甫等二名,係是輕囚,故竝依傳敎放送之意,敢啓。傳曰,知道。
傳曰,右副承旨許遞,前望單子入之。
承旨前望單子入之,洪鍾運落點。
親軍前營啓曰,謹依下敎,侍衛陪衛,與排立軍兵等處,乾犒饋分給之意,敢啓。傳曰,知道。
政院啓曰,吏曹郞廳來言,百官加下批政事,取稟。傳曰,當日爲之。
傳曰,兵曹參議·參知許遞,今日政差出。
傳曰,親上致詞箋文表裏及陳賀時,各差備以下,別單書入。
傳曰,元朝座堂受賀時,禮貌官·輔德·相禮,竝加資。
傳曰,座堂受賀時,禮貌官·輔德·相禮,竝加資。
傳曰,秋判外,秋曹堂上竝許遞,今日政差出。
傳曰,親上冊寶時及陳賀時,禮房承旨·對擧承旨·宣敎官·宣箋官·左右通禮·禮貌官·輔德·兼弼善·相禮,竝加資。
傳曰,元朝親上致詞箋文表裏及陳賀時,禮房承旨·對擧承旨·宣敎官·宣箋官·左右通禮·禮貌官·輔德·對擧·輔德兼弼善·相禮,竝加資。
傳曰,兼弼善有闕之代,前望單子入之。
兼弼善前望單子入之,鄭誾朝落點。
傳曰,親上冊寶及陳賀時,各差備以下,別單書入。
傳曰,元朝座堂受賀時,各差備以下,別單書入。
傳曰,座堂受賀時,各差備以下,別單書入。
傳曰,上號都監都提調以下,別單書入。
傳曰,在外臺諫·同敦寧·敦寧都正,竝許遞,今日政差出。
傳曰,今日親行上冊之禮,用伸祝崗之忱,懽忭大小同情,而其在覃慶之義,宜有及老之擧,文臣三品·侍從武臣·梱帥·蔭官三品準職以上八十一歲人,各加一資,其在廣惠,亦不所無示意,市民徭役,限一朔,泮人懸房贖限二十日,竝爲蠲除。
傳曰,慈齡彌卲,寶冊親上,予小子知年之忱,難老之祝,尤倍於他時,而斂時敷庶,亦廣慶之意,耆老儒生,來月初三日,當親臨景武臺,應製試取矣。該房知悉,令京兆八十一歲以上,考籍收單。
傳曰,中官申震夏,世子宮中官金泓錫,竝百官加親授。
傳曰,今番賞典中,一人雖兼數事,毋得疊授。
傳曰,原任待敎閔丙承,檢校差下。
傳曰,秋曹堂上竝許遞,前望單子入之。
刑曹堂上前望單子入之,判書韓圭卨落點。
兵曹啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
加上尊號都監啓曰,本都監各房,自今日始役,郞廳監造官中一員,依例入省記,輪回上直之意,敢啓。傳曰,知道。
吏曹啓曰,同經筵單趙東冕,今加嘉善除授事承傳。
奉常寺啓曰,東籍親耕所種九穀,先農祭後,卽爲起墾之意,敢啓。傳曰,知道。
敦寧府啓曰,今此大王大妃殿加上尊號,今已禮成矣。卽當記載於御牒譜冊,依例修整次,設都監之意,敢啓。傳曰,知道。
禮曹啓曰,今此大王大妃殿·王大妃殿加上尊號儀節,當爲磨鍊,而謹稽謄錄,則有外殿親傳冊寶,內庭行禮,自內親上致詞箋文表裏之例,亦有外殿親傳冊寶,親上致詞箋文表裏之例。今番則何以爲之乎?敢稟。傳曰,外殿親傳冊寶,內庭行禮磨鍊。
又啓曰,今此大殿·中宮殿加上尊號時,王世子親上冊寶之節,依例磨鍊乎?敢稟。傳曰,依例磨鍊。外殿親傳,內庭行禮爲之。
又啓曰,大王大妃殿寶齡望九,祗告廟社,頒敎中外,此誠國家莫大之慶,設科取士,乃是應行之典,今番慶科,以何科設行,而何間擇吉乎?敢稟。傳曰,除初試庭試爲之,日字來三月念間擇入。
吏曹啓曰,新除授端川都護府使朴承模,身病猝重,呈狀乞遞,改差,何如?傳曰,允。
又啓曰,宣敎官李石榮加資事,僉下矣。雖已資窮,未經準職,何以爲之?,取稟。傳曰,勿拘。
又啓曰,昭慶園守奉官金溥鉉,永懷園守奉官金永祐,俱以身病,呈狀乞遞,竝改差,何如?傳曰,允。
又啓曰,在前頒赦時,有別歲抄書入之例,今番則何以爲之乎?敢稟。傳曰,書入。
吏曹啓曰,別歲抄書入事,命下矣。居中居下,勿揀赦前,一體書入乎?敢稟。傳曰,一體書入。
兵曹啓曰,守門將李秉寅,以其病難供職,呈狀乞遞,改差,何如?傳曰,允。
又啓曰,同知中樞府事朴寬弘,內禁衛將李敬權,五衛將具然八·李翼鎬·朴馨來·咸宗顯,曹司五衛將任夏準,昌德宮衛將洪奉燮·李錫沆·兪鎭箕,慶熙宮衛將劉弘贊,訓鍊院主簿林得秀,文臣兼宣傳官尹,部將鄭在鎬,守門將安滈·金良弼·崔秉益,俱以病難供職,呈狀乞遞,竝改差,何如?傳曰,允。
侍講院啓曰,新除授兼弼善鄭誾朝,所當牌招,而時値夜深,待明朝牌招,何如?傳曰,允。
禮曹啓曰,來二月初三日親臨景武臺,應製試取時,王世子侍座之節,何以爲之乎?敢稟。傳曰,依例磨鍊。
吏曹啓曰,西學敎授尹昌燮,以其身病,呈狀乞遞,改差,何如?傳曰,允。
有政。吏批,行判書李秉文進。以兪鎭沃爲執義,閔泳達爲掌令,金錫龍·李承載爲持平,宋世憲爲正言,金台濟爲副校理,申晢求爲同敦寧,趙東冕爲刑曹參判,鄭基勉爲敦寧都正,李石榮爲禮曹參議,李瑞永爲兵曹參議,吳炳文爲兵曹參知,閔宗植爲刑曹參議,李晚正爲左通禮,嚴冑永爲右通禮,金思轍爲司成,李鎬冕爲相禮,洪鍾檍爲西學敎授,成載玟爲監察,沈膺澤爲禁府都事,姜周熙爲昭慶園守奉官,安兢泰爲永懷園守奉官,黃龍儀爲端川府使,協辦內務府事單趙東潤,行右承旨尹致聖,行左承旨趙熙一,今加嘉義,司成金裕成,副校理李石榮,執義李瑞永,左通禮吳炳文,右通禮尹起元,今加通政,行都承旨金聲根,今加嘉義,相禮閔宗植,今加通政,淳昌郡守閔泳稷,長興府使宋綺老,以上相換事承傳,左參贊徐瑨淳,今加崇祿。
再政。以尹昌燮爲獻納,閔泳達爲應敎,朴喜容爲校理,李起東爲副修撰,金裕成爲戶曹參議,嚴錫瓘爲兵曹正郞,趙載洪爲監察,金益五爲昭慶園守奉官,尹應五爲禁府都事,前監察南起鎬,前學官林柱亨,已上今超通政,朝官年八十,依法典加資,博文局主事李鴻來·韓喆重·秋栢曄·鄭萬敎·玄快運·吳世昌,交涉主事朴世煥,已上仍其職陞六事承傳。
三政。以李中斗爲掌令,李完和爲監察。
四政。以柳得秀爲監察。
五政。以李圭應爲監察。
六政。以金顯完爲監察。
七政。以張柱鶴爲監察。兵批,行判書閔應植進,參判金東郁侍衛進,參議李瑞永未肅拜,參知吳炳文未肅拜。以梁柱甲·柳在魯·具光植爲同知,柳翊衡爲內禁將,柳寅熙·李範澈·韓鎭明·吳鳳秀·崔日貴·柳時鳳爲五衛將,洪鍾益爲曹司衛將,金元基·李文伯·朴世永爲昌德將,金佑烈爲慶熙將,魚秉翼·李敦憲爲訓諫僉正,黃龍升爲主簿,閔泳達爲文兼,李啓薰·韓商敎·洪泰謨爲守門將,崔鍵爲部將,李晥淳·張勉植·金在疇·李重億爲守門將,朴來漢爲鳥嶺別將,李承祿爲白馬別將,濟州監牧官金在漢,同知單孫昶榮,僉知單李敬權,守門將趙鍾成,仍其職陞六事承傳,平安兵虞候李秉翊,待瓜滿,限一瓜仍任事承傳,副司果鄭忠鉉·黃啓淳·蔡俊豊,副司正金秉庸,副司猛李信雨·韓益鏞·盧錫台。
再政。以徐塘·李得秀爲訓鍊判官,同知單金元基,僉知單柳翊衡·柳時鳳·洪鍾益。
三政。以朴容斌爲訓鍊主簿。
敎中外大小臣僚耆老軍民閑良人等書,王若曰,聖母所成者遠,七八旬又望九旬,大德必得其名,十九冊更加一冊,爰稽彝典,誕告多方,恭惟孝裕獻聖宣敬正仁慈惠弘德純化文光元成肅烈明粹協天隆穆壽寧禧康顯定徽安欽倫洪慶大王大妃殿下,以女中聖神姿,開我東仁壽域,毓餘慶於文翼,維商之有娀方將,嗣徽音於純元,在周則太姜思媚,昔寧考代聽庶政,四載儆誠之所助者深,遞皇兄丕承洪基,一念保護之靡不用極,基二南而正國吉祥,皆源於太和,資萬物而承天剛方,不出於至靜,盛德至善,則塗人耳目,仁心令聞,則浹民膚肥,母臨君師,徽柔懿恭之所以著,聖比堯·舜,含弘光大之無能名,前後位號之彌隆,烝黎願戴,中間憂戚之屢閱,彼蒼難諶,顧寡躬式至今休,荷慈恩亦孔之厚,明德昭儉於綈練,金刀之再昌攸基,宣仁敷化於簾帷,奎華之大平自此,整頓艱屯之會,俾宗祊安于泰磐,恩勤顧復之私,自沖齡洎乎鼎盛,爰祉施于子,鸞司撤正牙之儀,以謀貽厥孫,鶴禁係延頭之望,迨鳳紀維戊之歲,卽駿命不已之期,黃裳彌尊,寶算添九九其數,玄篚敬奉,茀籙衍萬萬斯年,雖慈衷無樂於斯,在孝思有喜則志,降遐福岡如川至,實是五百年創遭,欲報德嶽崇海深,若爲萬一分仰答,聖不自有,固仰沖挹之愈光,戒在無違,惟知將順之爲美,然惟擧國之情莫遏,矧有我家之禮已行,碧潭瑤觴,姑遲待於秋屆,翠岱玉檢,載先擧於月元,桑海添麻姑之籌,徠汝臣僚而同慶,藻裳舞萊老之綵,偕我元良而供歡,迺於本年正月二十四日,謹奉冊寶,加上尊號曰泰運,告太室而薦犧尊,莅昕庭而宣鳳綍,恒月之昌祿永享,厚坤之隆德載颺,瞻萱闈於瑞日祥雲,方草木皆有以自樂,獻桃盤於南山北斗,如松栢無不爾求承,盡在覆育之中,孰不欣忭于下,布德行惠,屬天地回泰之時,蕩垢滌瑕,沛雷雨作解之澤,自本月二十四日昧爽以前,除謀反大逆謀叛,子孫謀殺驅罵祖父母父母,妻妾謀殺夫,奴婢謀殺主,謀故殺人,魘魅蠱毒,關係國家綱紀,贓汚强竊盜外,雜犯死罪以下,徒流付處,安置充軍,已至配所未至配所,已發覺未發覺,已決正未決正,咸宥除之,敢以宥旨前事,相告言者,以其罪罪之,在官者各加一資,資窮者代加,於戲,王政先斯施仁,治道莫如興孝,俾爾熾俾爾昌,頌燕喜難老,願乎上願乎下,斂龜疇而錫民,故玆敎示,想宜知悉。藝文提學閔應植製進。
戊子正月二十四日午時,上詣勤政殿。王世子隨詣,大王大妃殿加上尊號冊寶親傳,仍行頒敎陣賀入侍時,行都承旨金聲根,行左承旨趙熙一,行右承旨尹致聖,行左副承旨金明圭,右副承旨李命宰,同副承旨洪承五,注書缺,別兼春秋閔宗植·金永迪,直提學趙東冕,檢校直閣朴鳳彬·金文鉉·鄭夏源·李範晉·金世基·尹·兪鎭弼,檢校待敎鄭寅昇·趙東潤·閔愚植,待敎李垠鎔,副校理申政均,修撰宋世鉉,以次侍立。時至,通禮跪啓請外辦。上具遠遊冠·絳紗袍,乘輿出思政門。藥房提調吳俊泳,副提調金聲根,進前問候訖。詣勤政殿月臺。上降輿,通禮導上,詣版位北向立。聲根進圭,上執圭。聲根曰,對擧,何承旨爲之乎?上曰,左承旨爲之。通禮啓請四拜,上行四拜禮,王世子行四拜禮。通禮啓請跪,上跪,代致詞官跪讀致詞訖,引儀引都監都提調,陞詣簷階下西向跪。捧冊官·捧寶官,入自正門,捧冊函寶盝,由正門出,跪授都提調,都提調跪受,以授致聖·熙一,致聖·熙一,傳捧跪進。上受之,以授尙傳,尙傳跪受,還置於案。通禮啓請四拜,上四拜,王世子四拜。通禮導上詣祗送位,冊寶龍亭,由正路出,都提調以下及致聖·熙一隨之。上鞠躬,過則平身,上釋圭,入幕次。少頃,陳賀時至,通禮跪啓請出次,上出次陞座,聲根進圭,上執圭,王世子侍座。聲根曰,二品以上人參次,開作門標信請出矣。上曰,以已下標信擧行,可也。引儀〈引〉宗親·文武百官入就位,王世子詣版位,行四拜禮,宗親·文武百官,行四拜禮。王世子跪,宗親·文武百官跪,代致詞官進前跪讀訖。王世子四拜,宗親·文武百官四拜。王世子跪,宗親·文武百官跪。致聖跪啓傳敎,宣敎官李石榮宣敎訖。王世子四拜,宗親·文武百官四拜。王世子搢圭三叩頭,宗親·文武百官搢笏三叩頭。贊儀唱山呼,王世子擧手加額曰千歲,宗親·文武百官擧手加額曰千歲。又唱山呼,王世子擧手加額曰千歲,宗親·文武百官擧手加額曰千歲。又唱再山呼,王世子擧手加額曰千千歲,宗親·文武百官擧手加額曰千千歲。王世子執圭四拜,宗親·文武百官出笏四拜訖。王世子跪,宗親·文武百官跪。宣箋官李瑞永讀箋訖,王世子還侍座,宗親·文武百官跪,宣箋官李瑞永讀箋,宣箋目官讀奏訖。典儀啓請禮物函請付攸司,通〈禮〉啓跪禮畢。領議政沈舜澤,左議政金弘集,判府事金炳始,進前問候訖。上釋圭,聲根受圭,上降座乘輿,至思政門外。兵曹判書跪稟放仗,聲根請出標信解嚴。上還內,王世子還內,諸臣以次退出。
上在景福宮。停常參·經筵。
藥房提調吳俊泳,副提調金聲根啓曰,親上冊寶,聖孝冞光,臨殿受賀,勞動旣多。伏未審夜間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
政院啓曰,同副承旨洪鍾運,今日不爲仕進,卽爲牌招,何如?傳曰,允。
傳曰,史曹參判有闕之代,前望單子入之。
傳曰,傳命誤傳之中官李有泰,從重推考。
奎章閣啓曰,原任待敎閔丙承,檢校差下事,命下矣。卽爲牌招入直,何如?傳曰,允。
又啓曰,今日臣等,請出大王大妃殿冊寶,奉安于本院之意,敢啓。傳曰,知道。
政院啓曰,卽者宗廟署官員來言,再明日展謁時,提調一員當爲進參,而都提調金弘集隨駕進,提調趙秉世,奉命在外,不得進參云,在外何以爲之乎?敢稟。傳曰,在外許遞,令該曹口傳差出。
承文院啓曰,院吏文學官李信雨呈遞,代幼學李斗憲差下,付軍職冠帶常仕,何如?傳曰,允。
統理交涉衙門啓曰,釜山港書記官李玄稙,本衙門主事加差下,令該曹口傳下批,何如?傳曰,允。
又啓曰,仁川港書記官任午準·金益昇·禹慶善·洪禹觀·姜華錫,釜山書記官金炳澈,義州書記官洪悳祖,關北書記官李斗炯·陳洪九,旣派在各港矣。職務相妨,所帶本衙門主事之任,竝今姑減下,何如?傳曰,允。
弘文館啓曰,下番闕直,事甚未安,修撰鄭日永,副修撰尹承弼,新除授副修撰李起東,竝卽牌招,推移入直,應敎閔泳達,校理朴喜容,副校理金台濟,一體牌招察任,何如?傳曰,允。
內醫院啓曰,前鍼醫李在琫,旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹啓曰,再明日動駕時,正郞一員未差之代,令該曹口傳差出,以爲進參,何如?傳曰,允。
又啓曰,來朔入番騎兵點考,依前例內司點考之意,敢啓。傳曰,知道。
禮曹啓曰,永禧殿今春奉審,則殿內無頉之意,敢啓。傳曰,知道。
義禁府啓曰,今二十七日動駕時,大駕各差備都事,王世子各差備都事,當以十六員磨鍊,而本府都事十員內,都事尹喜民,有身病,未肅拜,一員未差,無以推移。有身病都事,令該曹口傳相換,未差之代,與假都事六員,亦令該曹,口傳差出,以爲擧行,何如?傳曰,允。
吏曹參判前望單子入之,姜文馨落點。
吏曹啓曰,今此景慕宮春享大祭攝行祭初獻官,當爲一品中塡差,而領議政沈舜澤,藥院都提調,例不得塡差,左議政金弘集,判府事金炳始,完平君李昇應,俱有身病,不得塡差,判宗正卿李載元·李載冕,俱以承候官,例不得塡差,知事金在顯·洪祐吉,上護軍曺錫輿·徐衡淳,左參贊徐瑨淳,俱以年七十以上,例不得塡差,行吏曹判書李秉文,政官例不得塡差,行戶曹判書鄭範朝,督辦內務府事沈履澤·金永壽·閔應植,俱以賓客,例不得塡差,上護軍尹秉鼎,在外,無可差之員,何以爲之?敢稟。傳曰,督辦中塡差。
傳曰,不念公事之所重,無難閪失,極爲該妄,差備中官韓基潤,遠地定配。
以司謁口傳下敎曰,公事閪失之別監尹基俊,遠地定配。
加上尊號都監啓曰,玉冊在前,則或以五簡爲一貼,或以六簡爲一貼,而近年皆以七簡爲一貼矣。今番則何以爲之?敢稟。傳曰,七簡爲之。
禮曹啓曰,臣泳煥與戶曹判書臣鄭範朝,進詣皇壇奉審,則奉室第三位神扆袱內拱扆榻袱內拱大草屯四件,中竹四箇竝破,壇上黃花席二件,饌卓四件,饌卓布四件,座面紙二件,黃帕一件,樽卓一件,樽卓布一件,省器卓一件,黃蓋二雙,大牲匣二坐,籩十箇,木豆二箇,黃香亭擔乼一艮衣,鍮燭臺·鍮樽缸·鍮香爐·鍮爐·鍮爵各一坐,龍句器二箇,黃幕一浮內二幅,甲黃帳一浮內二幅,內簷甲黃帳二浮內二幅,油遮日道里具內二十張,白布遮日一浮內一幅,白木內揮帳二浮內一幅,黃綿絲大束乼·中束乼·小束乼各一艮衣,大束乼·中束乼各二艮衣竝破,敬奉閣大草芚四件中竹四箇,非禮不動褓闕字牌面帳一件,典祀廳仰遮油芚一件,從享位紫紬褥二件,彩花登每二件,白布遮日一浮內一幅,時遮日二浮中束乼·小束乼各一艮衣,饌幕白布遮日一浮內一幅,小束乼二艮衣竝破,改備事,分付各該司,何如?傳曰,允。
又啓曰,以大王大妃殿寶齡望九慶科取稟草記,傳曰,除初試庭試爲之,日字來三月念間擇入事,命下,以大王大妃殿加上尊號慶科取稟草記,傳曰,除初試庭試爲之,日字來三月念間擇入事,命下矣。兩次慶科,當爲合設擧行,科名以大王大妃殿寶齡望九,大王大妃殿加上尊號,合二慶,慶科庭試稱號,而在前庭試,除初試設行時,有卽日放榜之例,亦有擇日放榜之例。今番則何以爲之乎?敢稟。傳曰,擇日擧行。
又啓曰,以大王大妃殿寶齡望九,大王大妃殿加上尊號,合二慶,慶科庭試,卽日放榜,擇日放榜,取稟草記,傳曰,擇日擧行事,命下矣。令日官金東萬推擇,則文武科庭試來三月二十日,放榜四月初四日午時爲吉云。以此日時定行,何如?傳曰,允。
領議政沈舜澤箚曰,伏以東朝之顯號加上,大庭之褥儀載擧,闡德徽於來許,騰春祝於萬壽,聖孝彌光,環域俱聳,如臣無似,首忝提擧,儀節則只遵舊章,工役則專藉諸堂,幸而竣事,慙愧冞切,迺者都監別單,恩賞普施,閑駟厚頒,至及臣身,且惶且感,何敢領有?臣於年來,忝是役蒙是恩者,非一二遭矣。然而匪頒之式,不副名實乞收之請,徒飾辭讓,上下未孚,竟止彌文,其在聖朝嚬笑之義,微臣辭受之節,豈不爲仰累愼惜,俯愧廉防也?惟聖明曲諒之,亟收康侯之錫,俾彝典重而賤分安焉。答曰,省箚具悉卿懇。卿其安心領受。仍傳曰,此批答,遣史官傳諭。
吏曹矣判朴周陽疏。答曰,省疏具悉。所請依施。
上在景福宮。停常參·經筵。
政院啓曰,刑曹參判趙東冕,除拜後過三日,不爲出肅,依定式推考警責,仍卽牌招察仕,何如?傳曰,允。
又啓曰,三品官之無得過三日,循例請牌,曾有定式矣。刑曹參議閔宗植,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,行右承旨尹致聖,今日不爲仕進,卽爲牌招,何如?傳曰,允。
又啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
傳曰,明日還宮時,貢市堂上,率貢市人,光化門外待令。
傳曰,公事遲滯之中官李有泰,從重推考。
宗親府啓曰,大王大妃殿加上尊號,今已禮成矣。卽當紀載於璿源譜略,而國朝御牒·八高祖圖,王妃世譜,亦當一體修正矣。多有自本府擧行之例,今番則何以爲之乎?敢稟。傳曰,自本府擧行。
內務府啓曰,卽見德源府使李重夏所報,則開港後,支放條各邑上納錢,自今爲始勿爲劃給事,旣有均廳關飭,則每年應下錢一萬八千二百二十兩,特爲措劃充代云矣。支放原有恒定,事勢必多窘路,不容無參酌充代之擧,就本港稅銀中,限一千五百圓,課歲劃給,而令該監理,量宜分給,成節目報本府,反貼遵行,何如?傳曰,允。
弘文館啓曰,下番闕直,事甚未安,校理金炳年,卽爲牌招,姑降入直,何如?傳曰,允。
吏曹口傳政事,以閔泳煥爲宗廟提調。
吏曹口傳政事,交涉衙門主事單李玄稙,禁府都事尹喜民,訓鍊判官許瑭相換事承傳。
傳曰,雨雪如此,明日動駕,更待下敎。
禮曹啓曰,今此大王大妃殿·王大妃殿加上尊號時,外殿親傳冊寶處所,當以勤政殿磨鍊,而大王大妃殿·王大妃殿親受處所,以何殿磨鍊乎?敢稟。傳曰,親受處所,興福殿爲之。
又啓曰,今此大殿·中宮殿加上尊號冊寶,王世子親上處所,當以勤政殿磨鍊,而大殿·中宮殿親受處所,以何處磨鍊乎?敢稟。傳曰,興福殿爲之。
上在景福宮。停常參·經筵。
政院啓曰,假注書申養均,有身病,勢難察任,今姑改差,何如?傳曰,允。
傳曰,政官牌招開政。
傳曰,都目政事,今二十九日爲之。
弘文館啓曰,下番闕直,事甚未安,修撰鄭日永,副修撰李起東·尹承弼,竝卽牌招,何如?傳曰,允。
禮曹啓曰,今此大王大妃殿·王大妃殿加上尊號時,外殿親傳冊寶,內庭行禮,自內親上致詞箋文表裏,大殿·中宮殿加上尊號,王世子外殿親傳,冊寶,內庭行禮,自內親上致詞箋文表裏後,親臨勤政殿受賀之節,依例磨鍊乎?敢稟。傳曰,依例磨鍊。
義禁府啓曰,差備中官韓基潤,遠地定配事,承傳啓下矣。韓基潤,全羅道雲峰縣遠地定配,而以承傳內辭意,具罪目,依例發遣府羅將,押送配所,何如?傳曰,允。
刑曹啓曰,以司謁口傳下敎曰,公事閪夫之別監尹基俊,遠地定配事,命下矣。謹依傳敎,罪人尹基俊,全羅道錦山郡遠地定配所,卽爲押送之意,敢啓。傳曰,知道。
又啓曰,薪智島減死定配罪人朴孝良,押送之除,不善團束,致此逃失之始興縣擧行刑吏與領去將差,押上刑配事,草記蒙允,而卽接始興兼任陽川縣令高鑂所報,則該縣擧行刑吏徐在英,領去使令洪士哲,定將羅押上云矣。罪人徐在英·洪士哲,各嚴刑一次後,在英忠淸道永同縣,士哲全羅道興陽縣,定配所,竝卽押送之意,敢啓。傳曰,知道。
又啓曰,右捕廳移來罪人車文亨,身爲譏校,誤捉平民,似此罪犯,不可尋常處之。罪人車文亨,全羅道咸悅縣遠惡地定配所,卽爲押送之意,敢啓。傳曰,知道。
申養均改差,代以金翼濟爲假注書。
傳曰,有實故玉堂許遞,今日政差出。
傳曰,承文副正字趙秉輯,校理除授。
吏曹啓曰,石城縣監李台珽,以其身病,呈狀乞遞,罷黜,何如?傳曰,牙山縣監韓龍源相換。
傳曰,臺諫竝許遞,前望單子入之。
臺諫前望單子入之,持平全在鳳落點。
吏曹啓曰,沃川郡守尹秉觀呈狀內,矣身受由上京矣。中路得病,萬無還官之望云。罷點,何如?傳曰,淳昌郡守宋綺老相換。
兵曹啓曰,同知中樞府事梁柱甲·柳在魯·吳光植,宣傳官李秉翼·鄭周默,內禁衛將柳翼衡,五衛將李範澈·韓鎭明·崔日貴·柳時鳳·吳鳳秀,曹司五衛將洪鍾益,忠翊衛將李貞祐·李儒行,昌德宮衛將金元基·朴世永·李文伯,訓鍊院主簿黃龍升,部將崔鍵,守門將金在疇·李晥淳·張勉植·李重億,俱以病難供職,呈狀乞遞,竝改差,部將李昌鎬,除授在外,過限未肅拜,汰去,何如?傳曰,允。
又啓曰,新除授全羅監營中軍趙正湜,身病猝重,萬無登途赴任之望,呈狀乞遞矣。實病旣如此,則有難强令赴任,改差,何如?傳曰,允。
又啓曰,宣傳官李相翼·李庠珪·白性基,俱以除授在外,過限未肅拜,係是加設窠,竝減下,何如?傳曰,允。
吏曹啓曰,端川府使黃龍儀,以其身病,呈狀乞遞,改差,何如?傳曰,允。
又啓曰,昭慶園守奉官金善五,永懷園守奉官安兢泰,俱以身病,呈狀乞遞,竝改差,何如?傳曰,允。
傳曰,同敦寧許遞,今日政差出。
傳曰,呈告泮長許遞,今日政差出。
以司謁口傳下敎曰,蔓蔘進上之每年春秋爲二十斤式,而前後所儲,宜乎不少,曾無一斤之所用,儲留告罄云,必是自下乾沒而然也,揆以事體,萬萬無嚴,此不可尋常置之而勿問。該掌務官及藥色書吏,各別査實役,刑配磨鍊。
吏曹啓曰,沃川郡守尹秉觀,淳昌郡守宋綺老相換事,命下矣。沃川郡守尹秉觀,以前任珍山郡守,淳昌郡守宋綺老,以前任長興府使,俱在解由未出中,何以爲之?敢稟。傳曰,勿拘。
又啓曰,前監察李炳連,未陞六人,誤爲擬望,原望筒勿施,何如?傳曰,允。
以吏曹參議金永悳牌不進罷職傳旨,傳曰,只推。
有政。吏批,行判書李秉文牌不進,參判姜文馨進,參議金永悳牌不進。吏批啓曰,行判書李秉文,參議金永悳,竝牌招不進,小臣獨政未安,何以爲之?敢稟。傳曰,仍爲之。以尹昌燮爲司成,李義悳爲副修撰,朴海朝·鄭㵓·金錤權爲同敦寧,朴宗·沈膺澤·吳重默爲敦寧都正,閔宗植爲大司成,李範一爲端川府使,李怭爲仁同府使,李周赫爲長淵府使,金慶善爲濟州判官,徐相萬爲廣興奉事,沃川郡守尹秉觀,淳昌郡守宋綺老,已上相換事承傳。
再政。以尹起元爲刑曹參議,閔亨植爲義禁府都事,金紀龍爲昭慶園守奉官,洪植榮爲永懷園守奉官,徐丙冑爲義禁府都事。
三政。以李鍾浩爲永懷園守奉官,李顯翼爲昭慶園守奉官,大護軍李勉宇,今加正憲,行護軍韓致肇,今加資憲,永懷園守奉官洪植榮,今超通政,朝官年八十,依法典加資事承傳。兵批,行判書閔應植進,參判金泰郁病,參議李瑞永病,參知吳炳文入直。以鄭㵓爲同知,李敎獜·李根周爲宣傳官,蔡奎龍爲內禁將,李恒稙·金光洙·鄭萬源·鄭在性·金奎興爲五衛將,李奎曾爲曹司衛將,許橔·千一成爲忠翊將,金永準·朴準興·白永鎭爲昌德將,李載夏爲訓鍊主簿,白南喆·兪鎭泰爲部將,吳相善·李商雨·朴廷錫·趙鍾相爲守門將,李弼世爲全羅中軍,崔鳳羽爲臨淄僉使,金宗範爲古豊山萬戶,同知單吳鳳秀,僉知單柳寅熙·李範澈,龍淵別將單金昇炳,金城別將單張之瀚,副司果李成根·白樂重,親軍西營軍司馬單李鍾相。
再政。以李基容爲部將。
敦寧都正鄭基勉疏。省疏具悉。所請依施。
行大護軍梁憲洙疏。答曰,省疏具悉。所請依施。
行護軍李重七疏。答曰,省疏具悉,所請依施。
上在景福宮。停常參·經筵。
傳曰,副正字鄭翰謨,校理除授。
傳曰,直閣李容泰,待敎李垠鎔,竝檢校差下。
傳曰,翰圈爲之。
傳曰,政官牌招開政。
傳曰,直閣待敎會圈。
禮曹啓曰,今此大王大妃殿·王大妃殿加上尊號內庭行禮時,王世子嬪行禮之節,何以爲之乎?敢稟。傳曰,依例磨鍊。
又啓曰,今此大殿·中宮殿加上尊號內庭行禮時,王世子嬪行禮之節,何以爲之乎?敢稟。傳曰,依例磨鍊。
又啓曰,今此大王大妃殿·王大妃殿加上尊號,外殿親傳冊寶,內庭行禮,自內親上致詞箋文表裏時及親臨受賀時,王世子行禮之節,依例磨鍊乎?敢稟。傳曰,依例磨鍊。
又啓曰,今此大王大妃殿·王大妃殿加上尊號內庭行禮時,中宮殿行禮之節,依例磨鍊乎?敢稟。傳曰,依例磨鍊。
吏曹,校理單趙秉輯·鄭翰謨除授事承傳。
政院啓曰,假注書金秉庸,有身病,勢難察任,今始改差,何如?傳曰,允。
又啓曰,翰圈爲之事,命下矣。別兼春秋閔泳敦·韓光洙·金敎獻,竝卽牌招,以爲會圈之地,何如?傳曰,允。
傳曰,今日政遷轉守令,勿拘常格,各別擇差,未準朔中擬入。
傳曰,左右尹許遞,今日政差出。
傳曰,在外同敦寧·敦寧都正許遞,今日政差出。
統理交涉衙門啓曰,博文局主事潘奭周,有身病減下,其代前僉正金得鍊差下,令該曹口傳下批,何如?傳曰,允。
又啓曰,濟衆院主事田慶煥,有身病減下,其代幼學白南駿差下,令該曹口傳下批,何如?傳曰,允。
奎章閣啓曰,直閣·待敎會圈事,命下矣。檢校提學金永壽,提學鄭範朝·閔應植,檢校直提學閔泳煥,直提學趙東冕·閔泳駿,檢校直閣朴鳳彬·金文鉉·鄭夏源·李範晉·金世基·尹·兪鎭弼,檢校待敎金宗圭·閔丙承·鄭寅昇·趙東潤·閔愚植,竝卽牌招,以爲會圈,何如?傳曰,允。
又啓曰,直閣李容泰,待敎李垠鎔,竝檢校差下事,命下矣。檢校直閣李容泰,奉命出壃,待復命日牌招,檢校待敎李垠鎔,卽爲牌招察任,何如?傳曰,允。
親軍別營啓曰,本營騎士將趙載明,身病猝重,勢難察任,改差,何如?傳曰,允。
弘文館啓曰,下番闕直,事甚未安,修撰李茂魯,新除授副修撰李義悳,竝卽牌招,推移入直,校理鄭翰謨,一體牌招察任,何如?傳曰,允。
吏曹啓曰,新除授端川府使李範一,以其身病,呈狀乞遞,改差,何如?傳曰,允。
又啓曰,仁同府使李怭,以其身病,呈狀乞遞,改差,何如?傳曰,允。
又啓曰,熊川縣監趙昌鎬,以其身病,呈狀乞遞,改差,何如?傳曰,允。
又啓曰,石城縣監李台珽,牙山縣監韓龍源相換事,命下矣。石城縣監李台珽,以前任始興縣令,方在解由未出中,牙山縣監韓龍源,以前任井邑縣監,方在解由未出中,何以爲之乎?敢稟。傳曰,勿拘。
又啓曰,永懷園守奉官李鍾錫,昭慶園守奉官李顯翼,俱以身病,呈狀乞遞,竝改差,何如?傳曰,允。
傳曰,仁同府使李珽,前縣監李庠珪,竝內禁將除授。
傳曰,沔川郡守金寅根,敦寧都正除授。
傳曰,平海郡守朴春遠,內禁將除授。
直閣會圈六點,趙秉輯·金敎獻·閔泳達,以上取三人。
待敎會圈六點,尹雨植·朴台熙·吳正根,以上取三人。
翰林會圈三點,鄭世源·金鶴洙·閔愚植·趙東潤·李垠鎔·曺萬承·徐相集·尹雨植,以上取八人。
傳曰,翰林召試,明日勤政殿,親臨磨鍊。
金秉庸改差,代以金道濬爲假注書。
傳曰,明日出宮門路,以思政門爲之。
親軍別營啓曰,本營騎士將權中璿·全泰亨·洪大燮·閔龜鎬,哨官張俊泓·朴義炯,俱有身病,勢難察任,竝改差,何如?傳曰,允。
政院啓曰,翰林召試,明日勤政殿親臨磨鍊事,命下矣。領·監事以下,館閣堂上,竝待開門命招,何如?傳曰,允。
以咸鏡監司李敦夏狀啓,端川府使韓圭晉,除拜求禮縣監,而該府使莅臨未幾,事無不擧,來暮之誦,借寇之願,裹足抱狀,滿庭齊籲,特爲仍任,令該曹稟旨分付事,傳曰,特爲仍任。
奎章閣啓曰,新除授直閣趙秉輯,待敎尹雨植敎旨安寶次,濬哲之寶請出之意,敢稟。傳曰,知道。
又啓曰,新除授直閣趙秉輯,事當牌招,而時値夜深,待明朝牌招察任,何如?傳曰,允。
又啓曰,新除授待敎尹雨植,事當牌招,而時値夜深,待明朝牌招入直,何如?傳曰,允。
內務府啓曰,本府副主事徐翰奎,聞有身病,改差,其代前監役張煥星差下,何如?傳曰,允。
吏曹,敦寧都正單金寅根,今加通政除授事承傳。
禮曹啓曰,今正月二十九日親臨勤政殿翰林召試時,王世子侍座之節,何以爲之乎?敢稟。傳曰,依例磨鍊。
以親上致詞箋文表裏及陳賀時各差備以下別單。
傳曰,進表裏濟用提調沈履澤,熟馬一匹賜給,左通禮尹起元,右通禮吳炳文,竝加資,捧箋文官李臣燁,兒馬一匹賜給,捧表裏官金炳幹·李昌世,致詞官沈宜奎,致詞排進官鄭恒鎭,箋文陪進官鄭益周,竝陞敍,贊儀李鼎善,以其子濟寬,卽付倉計士,待窠陞實,東西唱李時泓·徐恒輔,代致詞官申奎善,香官白文行,外職調用,正書忠義金重潤,相當職調用,其餘奏時官·員役·樂工等,竝依判下施賞。
以親上冊寶及陳賀時各差備以下別單,傳曰,進表裏濟用提調沈履澤,熟馬一匹賜給,宣敎官李石榮,宣箋官李瑞永,左通禮尹起元,右通禮吳炳文,竝加資,展敎官具用喜·金禹用,展箋官王彦商·白時洽,捧箋文官李臣燁,各兒馬一匹賜給,捧表裏官金炳幹·李昌世,致詞陪進官鄭恒鎭,箋文陪進官辛光五,竝陞敍,致詞官金熹鎭陞六,贊儀李鼎善,以其子濟寬,卽付倉計士,待窠陞實,東西唱引儀李時泓·徐恒輔,代致詞官申奎善,香官白文行,外職調用,宣箋目官閔載德,正書忠義金重潤,相當職調用,其餘奏時官·員役·樂工等,竝依判下施賞。
以親上冊寶及陳賀時春桂坊以下別單,傳曰,師領議政沈舜澤,內下大豹皮一令賜給,左賓客鄭範朝,右賓客沈履澤,左副賓客金永壽,右副賓客閔應植,贊善宋秉璿,書筵官金洛鉉·朴性陽,各熟馬一匹賜給,禮貌官行輔德金聲根,對擧兼弼善閔宗植,竝加資,行兼輔德李裕承,弼善金永迪,文學韓光洙,兼文學李貞稙,司書李鎬冕,兼司書金世基,說書鄭世源,兼說書閔愚植,左翊衛金炳洙,右翊衛朴駿彬,左司禦鄭海年,右司禦兪起濬,左翊贊金炳祖,右翊贊李重益,左衛率南廷獻,右衛率閔配鎬,左副率金麟洙,右副率沈相璜,左侍直閔永哲,右侍直金胤洙,左洗馬李容九,右洗馬趙誠熙,各兒馬一匹賜給,致詞官沈宜奎,陪進官鄭恒鎭,箋文陪進官鄭益周,竝陞敍,其餘奏時官·畫員·寫字官·員役·樂工等,竝依判下施賞。
以座堂受賀時春桂坊以下別單,傳曰,師領議政沈舜澤,內下大豹皮一令賜給,左賓客鄭範朝,右賓客沈履澤,左副賓客金永壽,右副賓客閔應植,贊善宋秉璿,書筵官金洛鉉·朴性陽,各熟馬一匹賜給,禮貌官行輔德金聲根,相禮閔宗植,竝加資,行兼輔德李裕承,弼善金永迪,兼弼善閔宗植,文學韓光洙,兼文學李貞稙,司書李鎬冕,兼司書金世基,說書鄭世源,兼說書閔愚植,左翊衛金炳洙,右翊衛朴駿彬,左司禦鄭海年,右司禦兪起濬,左翊贊金炳祖,右翊贊李重益,左衛率南廷獻,右衛率閔配鎬,左副率金麟洙,右副率沈相璜,左侍直閔泳哲,右侍直金胤洙,左洗馬李容九,右洗馬趙誠熙,各兒馬一匹賜給,掌儀李奭鎭,守令待窠,首先擬入,東西唱引儀李心元·李寅斗,代致詞官申奎善,竝外職調用,其餘奏時官·畫員·寫字官·員役·樂工等,竝依判下施賞。
傳曰,玉冊差備李敏和,玉寶差備羅顯植,尙傳李裕鼎加資,資窮令內府調用,承傳色李裕鼎加資,資窮代加,玉冊差偏金聲玉,玉寶差備李存謙,承傳色韓晢東,薛里沈恩和·文世顯,掌務李在五·安炳奎,差備宋漢祖·金宅鼎,竝加資,柳源浩·金永應·康厚根·崔鳳和,竝內府陞敍,玉冊差備河在源·白仁正,玉寶差備金秉燮·曺東承,案差備金德和·高興俊·姜德業·金馹俊,讀冊案差備鄭致寬·林華植,褥席差備徐相喜·卞應俊·宋漢祖·李健夏,各兒馬一匹賜給。
以加上尊號都監都提調以下別單,傳曰,都提調領議政沈舜澤,鞍具馬一匹面給,提調鄭範朝·朴齊寬·李喬翼·閔泳煥,各熟馬一匹賜給,都廳金裕成·李石榮,竝加資,郞廳金奭根·金宗鳳·李範善·沈定澤·李鍾協·徐雲輔·宋完鎭·朴齊普·金澤秀,別工作金堯璇,竝陞敍,監造官沈健澤·金商德·金應鎭·徐鴻淳·鄭揆朝·洪鍾奫·李寅協·金永國·李正烈·曺華承·閔種植·李範會·李重顯·李裕宰·沈在淑·吳衡根·徐相耆·李允性·閔膺鎬·李明載·李承麟·李敏九·尹寓善·權碩鉉·權應洙·尹明大·洪承永·任弘準·朴序陽·閔元植,竝陞六,玉冊文製述官奉朝賀李裕元,內下大豹皮一令賜給,書寫官尹宇善,樂章文製述官趙康夏,各熟馬一匹賜給,捧玉冊官宋台憲·金炳年,擧玉冊案執事趙冕夏·金炳琬,褥席執事朴容奭,捧玉寶官申政均·柳冕鎬,擧玉寶案執事李錫僖·尹濬,褥席執事宋圭晉,各兒馬一匹賜給,別看役方漢德,守令待窠擬入,金相愚·吳慶善·劉坰·金學永,竝守令除授,其餘計士·日官·寫字官·畫員·錄事·領陪部將·捕校·員役·工匠等,竝依判下施賞。
以親上致詞箋文表裏官陳賀時,各差備以下別單,傳曰,師領議政沈舜澤,內下大豹皮一令賜給,左賓客鄭範朝,右賓客沈履澤,左副賓客金永壽,右副賓客閔應植,贊善宋秉璿,書筵官金洛鉉·朴性陽,各熟馬一匹賜給,禮貌官行輔德金聲根,對擧兼弼善閔宗植竝加資,行兼輔德李裕承,弼善金永迪,文學韓光洙,兼文學李貞稙,司書李冕鎬,兼司書金世基,說書鄭世源,兼說書閔愚植,左翊衛金炳洙,右翊衛朴駿彬,左司禦鄭海年,右司禦兪起濬,左翊贊金炳祖,右翊贊李重益,左衛率南廷獻,右衛率閔配鎬,左副率金麟洙,右副率沈相璜,左侍直閔泳哲,右侍直金胤洙,左洗馬李容九,右洗馬趙誠熙,各兒馬一匹賜給,致詞官沈宜奎,陪進官鄭恒鎭,箋文陪進官鄭益周,竝陞敍,其餘奏時官·畫員·寫字官·員役·樂工等,竝依判下施賞。
以座堂受賀時春桂坊以下別單,傳曰,師領議政沈舜澤,內下大豹皮一令賜給,左賓客鄭範朝,右賓客沈履澤,左副賓客金永壽,右副賓客閔應植,贊善宋秉璿,書筵官金洛鉉·朴性陽,各熟馬一匹賜給,禮貌官行輔德金聲根,相禮閔宗植,竝加資,行兼輔德李裕承,弼善金永迪,兼弼善閔宗植,文學韓光洙,兼文學李貞稙,司書李鎬冕,兼司書金世基,說書鄭世源,兼說書閔愚植,左翊衛金炳洙,右翊衛朴駿彬,左司禦鄭海年,右司禦兪起濬,左翊贊金炳祖,右翊贊李重益,左衛率南廷獻,右衛率閔配鎬,左副率金麟洙,右副率沈相璜,左侍直閔泳哲,右侍直金胤洙,左洗馬李容九,右洗馬趙誠熙,各兒馬一匹賜給,掌儀李奭鎭,守令待窠,首先擬入,東西唱引儀李明鎬·李昌善,代致詞官李心泰,外職調用,其餘奏時官·畫員·寫字官·員役·樂工等,竝依判下施賞。
有政。吏批,行判書李秉文進。以李喜道爲同敦寧,以趙昌夏爲左尹,李昌錫爲右尹,金履用爲敦寧都正,趙秉輯爲直閣,尹雨植爲待敎,張禎善爲仁同府使,李裕寅爲坡州牧使,鄭英默爲熊川縣監,李秉瑜爲監察,朴長彬爲慶源府使,池漢奎爲平海郡守,申用均爲求禮縣監,宋在華爲沔川郡守,石城縣監李台珽,牙山縣監韓龍源相換事承傳。
再政。以李容恪爲禁府都事,金龍哲爲昭慶園守奉官,蔡相倫爲永懷園守奉官,尹相殷爲三嘉縣監,左尹單李昌鎬,右尹單趙昌夏,兼校書校理單趙秉輯,兼直閣單趙秉輯,弘文正字單尹雨植,兼校書正字單尹雨植,兼待敎單尹雨植,分敎官單張翰源。
三政。以李麟永爲昭慶園守奉官,柳秉奎爲永懷園守奉官。
四政。以鄭志植爲庇仁縣監。
兵批,行判書閔應植病,參判金泰郁病,參議李瑞永病,參知吳炳文入直進。同知單韓鎭明,僉知單蔡奎龍·李恒稙·鄭萬源。
吏曹啓目粘連,觀此咸鏡監司李敦夏狀啓,則義陵參奉尹鍊善呈狀內,新除授奉事尹鉉善有四寸應避之嫌,相避之法,在下當遞,義陵參奉尹鍊善,依例改差,何如?啓依允。
上在景福宮。停常參·經筵。
還內後,藥房·內務府·內閣·政院·玉堂·銓郞口傳問安。答曰,知道。王世子還內後,藥房·內務府·內閣·政院·玉堂·春桂坊·銓郞口傳問安。答曰,知道。
傳曰,今日政遷轉守令,勿拘常格,各別擇差,未準朔中通瀜擬入。
傳曰,在外臺諫·同敦寧·敦寧都正許遞,今日政差出。
傳曰,銓郞未差之代,今日政差出。
傳曰,同經筵竝許遞,今日政差出。
傳曰,東壁許遞,今日政差出。
傳曰,皇朝人·忠臣·淸白吏子孫·西北松都人·落仕最久人,各別收用事,分付兩銓。
傳曰,雖非親政,注書依例陞六。
傳曰,注薦爲之。
傳曰,庇仁縣監鄭忠植,熊川縣監鄭英默,求禮縣監申用均,竝內禁將除授。
傳曰,泮長許遞,今日政差出。
傳曰,領·監事,更爲命招。
傳曰,侍衛軍兵毛具,從便爲之。
傳曰,督鍊使之稱,一時權宜,改以鎭禦使下批。
金翼濟陞六,代以朴魯洙爲假注書。
金道濬陞六,代以鄭容默爲假注書。
吏曹口傳政事,濟衆院主事單白南俊,博文局主事單金得鍊。
兵曹啓曰,今日勤政殿親臨翰林召試時,本曹堂上侍衛,當爲備員,而參議李瑞永,有身病,不得進參,令政院稟旨變通,仍令該曹,以在京無故人,口傳差出,待下批牌招進參之地,何如?傳曰,允。許遞。
傳曰,當該閣臣,從重推考。
傳曰,呈告工曹參議許遞,前望單子入之。
工曹參議前望單子入之,金永悳落點。
統理交涉衛門啓曰,釜山港,距邑稍遠,該監理分往難便,商務漸旺,事案逾繁,本衙門主事兪箕煥,幇辦釜山港通商事務加差下,令該曹口傳下批,何如?傳曰,允。
親軍別營啓曰,本營騎士將·哨官,今當差出,而擬望之人乏少,外任竝擬,何如?傳曰,允。
內務府啓曰,慶尙中軍,方帶南營兵房矣。凡干事務,較前甚繁,宜有討捕之銜,且多他道可援之例,大邱營將,從今使之兼付事,分付銓曹,何如?傳曰,允。
又啓曰,駐津督理未差之代,行護軍李根命差下,何如?傳曰,允。
又啓曰,本府副主事南宮檍在外,主事洪永悳,副主事洪祐相,實病難强,竝姑減下,何如?傳曰,允。
議政府啓曰,本府有司堂上有闕矣。督辦交涉通商事務趙秉式差下,使之察任,何如?傳曰,允。
典圜局啓曰,萬里倉鑄役浩大,而委員黃道源,有身病,改差,其代前部將洪成濂差下,何如?傳曰,允。
吏曹口傳政事,以尹起元爲兵曹參議。
傳曰,咸昌縣監李用儀,敦寧都正除授。
傳曰,望筒遲滯之吏兵判推考。
傳曰,同仁萬戶禹忠植,安原萬戶李根應,遞付京職。
傳曰,今番翰林召試,取四人。
禮曹啓曰,郊壇四孟朔,遣禮郞,看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
又啓曰,今此稱慶陳賀時,諸道所封箋文中,江華留守閔泳奎,纔已遭故,所封箋文,依前例不爲捧入之意,敢啓。傳曰,知道。
吏曹啓曰,成均館典籍洪在現·禹濟一·朴鳳軫·朴鼎壽,咸昌縣監許相烈,鐵山僉使金元哲,平海郡守池漢奎,俱以身病,呈狀乞遞,竝改差,何如?傳曰,允。
傳曰,咸昌縣監之代,司僕主簿沈定澤除授。
吏曹,兵曹參議單吳炳文,參知單尹起元。
奎章閣啓曰,新除授直閣趙秉輯,時在忠淸道淸風地,斯速乘馹上來事,下諭,何如?傳曰,允。
弘文館啓曰,校理鄭翰謨,時在京畿安城地,經筵入番事緊,請斯速乘馹上來事,下諭。答曰,許遞。
又啓曰,下番闕直,事甚未安,修撰鄭日永,副修撰李起東,竝卽牌招入直,何如?傳曰,允。
禮曹啓曰,圖畫署有別遞兒祿窠,而自前以畫員實官中,久勤人次次許付矣。付祿人趙重默,以軍官在外,代當次金濟完,依例許付,何如?傳曰,允。
弘文館啓曰,下番無他推移之員,不得已以上番姑降入直之意,敢啓。傳曰,知道。
傳曰,仁同府使洪翰燮,鐵山府使李承益,興海郡守尹龜善,漆原縣監南允元,求禮縣監具大稙,竝禁軍將除授。
傳曰,鐵山府使李鳳魯,興海郡守李莊夏,漆原縣監元浚,仁同府使李斗煥,求禮縣監梁鼎煥,平海郡守曺錫七,竝禁軍將除授。
吏曹啓曰,成均館典籍金翼濟·金道濬,掌樂院正李俒,昭慶園守奉官李麟永,永懷園守奉官柳重奎,咸昌縣監金晉洙,仁同府使金景植,俱以病乞遞,竝改差,何如?傳曰,允。
傳曰,望筒遲滯之吏兵判,從重推考。
親軍別營啓曰,本營左別將李熙斌,身病猝重,勢難察任,改差,何如?傳曰,允。
傳曰,鐵山府使金魯昇,興海郡守洪禧俊,漆原縣監李興權,求禮縣監李丙烈,竝禁軍將除授。
傳曰,望筒遲滯之吏兵判,從重推考。
傳曰,鐵山府使李琦憲,求禮縣監權驥老,竝禁軍將除授。
兵曹啓曰,坼見諸道褒貶啓本,則平安兵使李鍾承啓本中,昌州僉使李昇洛,以殫誠修廨爲目,牛峴僉使金賢國,以可期來效爲目,吾老梁萬戶白明弘,以雖曰抱病爲目,按撫使南廷順啓本中,潼關僉使申弘一,以念切防守爲目,獨仇味僉使張周翼,以人旣難得爲目,造山萬戶金起聲,以十室殘堡爲目,前統制使李奎顔啓本中,蛇梁萬戶金瀅植,以始無顯疵爲目,薺浦萬戶金基英,以心存捄瘼爲目,慶尙左水使韓弘烈啓本中,西生僉使李喜雨,以宜警濫杖爲目,則俱宜置下考,而置諸上考。殊無嚴明殿最之意,各諸道帥臣,竝推考警責。昌州僉使李昇洛,牛峴僉使金賢國,西生僉使李喜雨,潼關僉使申弘一,獨仇味僉使張周翼,吾老梁萬戶白明弘,蛇梁萬戶金瀅植,薺浦萬戶金基英,造山萬戶金起聲,竝下考施行,何如?傳曰,允。
又啓曰,同知中樞府事鄭㵓,僉知中樞府事宋淳德,宣傳官李容觀·李根周·李敎麟,內禁衛將蔡奎龍,五衛將金奎興·李恒稙·金光洙·鄭萬源·鄭在性,曹司五衛將李奎曾,忠翊衛將許橔·千一成,昌德宮衛將金永俊·朴準興·白永顉,文臣兼宣傳官趙吉夏·閔泳達,部將兪鎭泰·李基容,守門將趙鍾相·吳相善·朴廷錫·李商雨,俱以病難供職,呈狀乞遞,全羅監營中軍李弼世,文城僉使廉斗河,俱以親病沈重,萬無離側赴任之望,呈狀乞遞,竝改差,何如?傳曰,允。
又啓曰,因內務府草記,大邱營將兼付於中軍事,命下矣。慶尙監營中軍兼親軍南營兵房,改以慶尙監營中軍兼討捕使親軍南營兵房,下批之意,敢啓。傳曰,知道。
傳曰,年齡雖高,氣力尙康,豈意遽見逝單於積年阻面之餘,撫念疇昔,典型已邈,愴衋曷喩?卒李判宗正卿喪,遣承旨致祭,原致賻外,錢五百兩,木布各一同,令度支輸送。
都政。吏批,行判書李秉文,參判姜文馨進,參議未差。吏批啓曰,今都目大政,各岐仕滿應遷者相避及未準朔監察·禁府都事·戶曹·刑曹·工曹·漢城府郞官·平市署官員·五部令各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,依例勿拘陞擬,何如?傳曰,允。以曺鎭百爲典設別提,趙元植爲梁山郡守,宋秉弼爲庇仁縣監,金元哲爲鐵山府使,金景植爲仁同府使,典籍單金熙圭,內務主事單尹明大,副主事張煥星,已上陞六事承傳。
二政。以金炳休爲懷德縣監,秦成濂爲殷栗縣監,李用儀爲咸昌縣監,石泰淵爲興海郡守。
三政。以金奭熙爲順興府使,朴齊恂爲抱川縣監,李範植爲咸昌縣監,李鳳魯爲鐵山府使。
四政。以李遇永爲昌寧縣監,丁喜燮爲熊川縣監,柳悳魯爲全義縣監,許相烈爲咸昌縣監。
五政。以柳台衡爲蔚珍縣監,王性濬爲豊基郡守,吳昌顯爲咸昌縣監,宋秉琮爲唐津縣監。
六政。以李寅冕爲高城郡守,徐丙壽爲奉化縣監,安昌烈爲榮川郡守,元浚爲漆原縣監,前都事徐恒龍,監察金鼎漢,司果金文哲,已上今加通政,朝官年八十加資,以趙秉承爲內務府主事,金炳肅爲寧越府使。
七政。以李承益爲鐵山府使,徐錫元爲仁同府使。
八政。以韓憲敎爲氷庫主簿,徐相隣爲朔寧郡守,鄭東箕爲聞慶縣監,洪禧俊爲興海郡守,南允元爲漆原縣監。
九政。以李範善爲昭慶園令,曺斗煥爲交涉主事,鄭恒朝爲定山縣監,安邦賢爲鐵山府使,李爀斗爲監察。
十政。以黃浩直爲丹城縣監,李琦憲爲鐵山府使,尹龜善爲興海郡守,李斗煥爲仁同府使,林宜相爲監察,崔瑀瑞爲工曹正郞。
十一政。以李敏秀爲永禧殿令,金東敏爲工曹正郞,申台善爲比安縣監,李敎興爲求禮縣監。
十二政。以朴敎陽爲景慕宮令,趙性一爲平市主簿,李明鉉爲漆原縣監,李弘烈爲咸昌縣監,柳僴爲監察。
十三政。以沈奎澤爲刑曹正郞,李裕亨爲內務府主事,趙奭永爲懷仁縣監,任得文爲咸昌縣監,金東旭爲監察。
十四政。以李鴻敎爲刑曹佐郞,趙爰夏爲金川郡守,洪翰燮爲仁同府使,林宣相爲監察,金永哲爲典醫提調。
十五政。以李昌世爲刑曹佐郞,梁鼎煥爲求禮縣監,曺錫七爲平海郡守,申定均爲興海郡守,任宣鎬爲仁同府使。
十六政。以尹宅善爲引儀,柳致源爲監察,李莊夏爲興海郡守,金錫萬爲禁府都事,南夏元爲監察,李種夏爲漆原縣監,趙秉穆爲濟用別提。
十七政。以尹宅善爲引儀,白東奭爲鐵山府使,元厚常·金芳淑爲監察,李種元爲漆原縣監,典圜局委員單洪成濂差下事承傳。
十八政。以鄭敬源爲交涉主事,朴齊文爲高原郡守,嚴龍煥爲鐵山府使,李潤本爲漆原縣監,前五衛將金商俊,副護軍金濟熙,前都正金鎭國,已上今加嘉善,監察許永根,前都事金秉鎭·朴英植,司果邊永壽,已上今加通政,朝官年八十加資。
十九政。以趙秉大爲睿陵令,李章夏爲禁府都事,朴輔景爲興海郡守,韓命源·韓致愈爲禁府都事。
二十政。以朴受綱爲懿陵令,林煥奎爲監察,李建鎬爲鐵山府使,具大植爲求禮縣監,鄭峻永爲仁同府使。
二十一政。以朴受綱爲漣川縣監,白南周爲平海郡守,李秉德爲興海郡守,李興種爲漆原縣監,李丙烈爲求禮縣監。
二十二政。以李象弼爲懿寧園令,柳錫衡爲漆原縣監,權驥老爲求禮縣監,金魯昇爲鐵山府使,申範熙爲監察,柳濟寬爲禁府都事。
二十三政。以張熙爲平市令,趙鼎九爲刑曹參議,朴台鎭·嚴基元爲監察,玄在鶴爲漆原縣監。
二十四政。以李容九爲機器局司事,金翼濟·金道濬爲典籍,朴起彦·羅永學爲監察。
二十五政。以沈宜奎·金憙鎭爲典籍,王夔修爲東部令,趙命起·李集義爲監察,崇靈殿參奉加設單崔商岳。
二十六政。以崔翼瑞·朴圭能爲典籍,李直浩爲長陵令,成載蘅爲監察。
二十七政。以沈宜奎·崔翼瑞爲正言,鄭一源爲寧陵令,姜明圭·吳漢默·黃浩爲同敦寧,鄭新采·李松心·李命敎爲敦寧都正,駐津督理單李根命差下事承傳。
二十八政。以朱景煥·韓龍甲爲典籍,鄭錫基爲昭慶園守奉官,朴禮和爲永懷園守奉官。
二十九政。以金翼濟·李性默爲持平,朴周憲爲長興主簿,吳賢根·孟鴻遠爲監察。
三十政。以申政均·宋秉宙爲掌令,南命熙·李啓鶴·鄭謙洙爲監察。
三十一政。以李商新爲獻納,尹泰和·吳學泳爲機器局司事,金百鍊爲監察,咸時若爲智陵直長。
三十二政。以李奎承爲機器局委員,文致化·柳悳秀·李臣穆爲禁府都事,崔軒榮爲永懷園守奉官。
三十三政。以兪致誠爲機器局委員,尹泳爲監察,丁大緯·李承麟爲禁府都事,金近喜爲昭慶園守奉官。
三十四政。以洪淳馨爲大司憲,閔宗植爲大司諫,李錫僖爲社稷令,張忠植爲監察,權學洙爲禁府都事,水原中軍李敏中,今加嘉善加資事承傳。
三十五政。以李燮奎爲機器局委員,李泰瑩爲監察,宋憲珪·李啓昇爲禁府都事,沈世澤爲昭慶園守奉官。
三十六政。以尹昌燮爲應敎,朴彝陽爲副應敎,沈能肯爲機器局司事,朴益東爲校理,趙炳奎爲監察。
三十九政。以朴蘭壽爲同經筵,金宗圭爲大司成,安永元爲監察,吳正默爲咸昌縣監,南宮杓爲求禮縣監。
四十政。以閔正植·趙昌夏爲同經筵,南命熙爲漢城主簿,金文圭爲機器局司事,金命燮爲監察。
四十一政。以鄭宓源爲監役,金東源爲典籍,朴敦陽爲繕工別提,安重基爲監察,李敎弼爲永懷園守奉官。
四十二政。以朴敎陽爲機器局司事,兪致海爲監察,李鉉九爲禁府都事,吳必善爲昭慶園守奉官,楊命奭爲永懷園守奉官。
四十三政。以李晥淳爲監察,金耆洛爲禁府都事,田載南爲昭慶園守奉官,金宇根爲永懷園守奉官,金世基爲吏曹正郞。
四十四政。以柳星喜爲監察,申台熙爲禁府都事,安奎復爲昭慶園守奉官,趙宗植爲永懷園守奉官,閔馨植爲景慕宮今,沈相璜爲漢城主簿。
四十五政。以金璡鉉爲監察,趙東直爲禁府都事,韓夔源爲昭慶園守奉官,任憲秉爲永懷園守奉官。
四十六政。以朴允和爲監察,趙敎夏爲禁府都事,李敏輔爲昭慶園守奉官,姜冀欽爲永懷園守奉官。
四十七政。以金炳燾爲機器局司事,文英錫爲監察,鄭基旭·白斗鎭爲禁府都事,李學彬爲永懷園守奉官。
四十八政。以李始榮爲機器局司事,鄭景輔爲監察,崔命夏爲禁府都事,羅憲奎爲昭慶園守奉官,趙世顯爲永懷園守奉官。
四十九政。以閔泳悳爲儀賓都事,李悳用爲監察,黃瑛爲昭慶園守奉官,李周奭爲監察,高敬中爲永懷園守奉官。
五十政。以李淵默爲典籍,金文圭爲平市主簿,朴珪和爲和陵參奉,成敬鎬爲禁府都事,公事官二單李奎韶·申相穆。
五十一政。以金炳稷爲掌樂正,閔泳達爲司成,尹奎炳爲機器局司事,朴廷基爲監察,朴來憲爲禁府都事,兼校書校理單金世基。
五十二政。以龍聖淵爲監察,鄭志喆爲尙瑞別提,李心泰爲兼引儀。
五十三政。以鄭益源爲監察,金翼性·趙重夏爲禁府都事,金炳軾爲恭陵參奉,李容九爲章陵參奉,李敎秀爲溫陵參奉,金建漢爲南部都事,李容德爲監役,韓纘殷爲義陵參奉,韓處裕爲和陵參奉,李奎鎭爲昭慶園守奉官,陳弼濟爲永懷園守奉官,閔丙承爲吏曹參議。兵批,行判書閔應植進,參判金泰郁別侍衛進,參議吳炳文入直,參知尹起元侍衛進。以李奎奭爲知訓鍊,鄭夏源爲同知,尹錫仁爲宣傳官,金鴻求爲內禁將,李道咸爲大阜島僉使,徐丙潤爲僉知,元禹常爲兼訓鍊都正,李啓興爲宣傳官,徐廷斗爲訓鍊僉正,尹鎬善爲安原萬戶,申采熙爲同仁萬戶,柳冀光爲晉州營將,韓昌履爲淸州營將,李圭桓爲京畿中軍,李圭選爲按撫中軍,閔寬植爲南虞候,李晢鎬爲訓鍊僉正,李秉萬爲左捕從,朴永道爲開城中軍,李寅聲爲全羅中軍,李秉斗爲忠淸兵虞候,南命稷爲訓鍊正,洪埰爲宣傳官,尹秉憲·李敬器爲訓鍊僉正,李承河爲全羅兵虞候,鄭翰謨·申性均爲文兼,具然恒爲阿耳僉使,金東植爲滿浦僉使,李秉協爲江原中軍,張基濂·李彰夏爲訓鍊副正,權驥老爲訓鍊主簿,金啓淵爲德積僉使,韓永模爲吾又浦僉使,洪澤厚·姜彝會·韓炯履爲訓鍊僉正,高性弼爲所斤僉使,高尙旻爲代登僉使,李彰夏爲宣傳官,張彦植爲訓鍊判官,具範書爲別營哨官,李來復爲守門將,廉學淳爲慶尙左水虞候,鄭峻永爲宣傳官,金奎爕爲文城僉使,田容善爲西生僉使,趙心庸爲車嶺僉使,崔大完爲正方別將,洪爲訓鍊副正,白命基爲中樞都事,李鍾奭·洪祐謙爲訓鍊判官,崔鳴烈爲部將,崔錫坤爲牛峴僉使,金亨燮爲恃寨僉使,李宗珍爲潼關僉使,玄仁寬爲薺浦萬戶,元在鍮爲蛇梁萬戶,許熽爲宣傳官,黃耆淵爲曹司五衛將,李鍾奭爲宣傳官,沈相元爲訓鍊主簿,李在熙爲全羅右水虞候,金瀅兌·南昌元爲五衛將,金永俊爲安義僉使,張始潤爲昌洲僉使,禹辰石爲元山別將,安正旭·洪台燮爲五衛將,張柱鶴爲訓鍊判官,尹錫晉爲訓鍊主簿,申國熙爲城津僉使,兪鎭浩爲柔遠僉使,鄭濟國爲獨仇味僉使,金鍾奭爲於蘭萬戶,李龍國爲呂島萬戶,李如筠爲長壽別將,金恒濟爲五衛將,朴啓煥·朴興植爲昌德將,胡熙淵爲吾老梁萬戶,康潤翕爲造山萬戶,李儒行·李貞祜爲忠翊將,崔漢基爲黃海中軍,柳寅衡爲神光僉使,洪必裕爲訓戎僉使,徐有聲爲昌德將,李鍾奭·李彰夏爲訓鍊僉正,李聖宇爲訓鍊判官,金柄洙爲安原萬戶,趙載五·李漢翼爲宣傳官,元浚爲訓鍊僉正,安佑默爲訓鍊主簿,鄭在坤爲守門將,宋秉畯爲中樞經歷,具然昌爲訓鍊僉正,金奎煥爲訓鍊主簿,洪馹燮爲別營哨官,金東旭爲中樞都事,李得秀爲訓鍊僉正,李鵬烈爲訓鍊判官,高濟賢爲訓鍊主簿,張敎源爲守門將,李奎邦爲別營哨官,尹泳璡爲訓鍊判官,李錫珩爲宣傳官,鄭圭瓚·申栢爲部將,洪祐相爲左副率,許塘·申佐熙爲訓鍊僉正,沈夏澤·李徹純·李冕珪爲別營哨官,申呈熙爲右捕從,韓用奎爲訓鍊主簿,李敏中爲水原中軍,李大稙爲惠山僉使,李寬熙爲訓鍊主簿,李復宇爲守門將,朴宜豊爲三島僉使,朴明和爲宣傳官,李秉哲·具然膺爲別營哨官,張敎憲·趙英中·崔尙覲爲部將,林啓賢·崔九永·姜德曾·吳淵承·姜昌源爲守門將,李龍善爲肇慶廟守門將,李連宅爲濬源殿守門將,金鍾九爲訓鍊判官加設,高濟昇·鄭浣·姜胤吉爲訓鍊主簿加設,同知加設單金仁梧·崔鎭衡·李文伯·羅弘錫·鄭在性·崔日貴,栗浦權管單金漢鉀,梁永萬洞權管單金魯學,晉州營將柳冀先,淸州營將韓昌履,京畿中軍李奎桓,按撫中軍李圭選,南虞候閔寬植,開城中軍朴永道,已上今加折衝加資事承傳,訓鍊僉正加設單金若性·徐漢淳·裴翰永·趙羲駿·石炫周·李守鳳·申錫麟·朴來卿·金東學·朴錠基·康龍健·張容鎭·金仁培·鄭文鎔,判官加設單田箕性·申奎模,主簿加設單李基相·金振澔·李碩薰·趙鍾明,副司果丁華燮·崔致愼·黃啓鉉·元熙福·張利杓·鄭仲信·金章述·洪鍾明·金柱穎,副司果吳大泳·沈羲澤·李載稷·李完輝·李漢膺·洪壽謨·韓國善·李宗甲·李承信·崔永祺,同知單金光洙·白永鎭·朴世永·朴準興,僉知單金奎興·許㯙·千一成,內禁將單李庠珪·朴泰遠·李泌,訓鍊主簿加設單李龍吉,本院去官訓鍊判官趙載弘·金鍾九·文世鎭·韓僉奎,以上加設,依定式減下,同知單尹啓煥,僉知單李忠呂·閔丙文·金鳳熙·李泌·朴泰遠·李庠珪·黃潤秀。
領議政沈舜澤箚曰,伏以卽伏見司謁口傳下敎者,以蔓蔘事,至有該掌務官·藥色書員査實刑配之命。臣於是,滿心惶恐,靡所容措。此料之年例應捧,自有其數,而曾無所用,敢曰告罄,罪關罔赦,宜施當律,而臣旣長於是院,苟使操飭有素,則豈至於是也?溺職之失,臣亦難逭,冒悚自劾,干瀆威尊。伏乞亟被譴罰,以警具僚焉。答曰,省箚具悉卿懇。此不過懲勵其院屬,於卿何有,而如是爲引乎?誠萬萬過矣。卿其安心。仍傳曰,此批答,遣史官傳諭。
大護軍吳俊泳,行都承旨金聲根聯名疏。答曰,省疏具悉。卽因事體而然矣。卿等勿辭行公。
戊子正月二十九日辰時上御勤政殿。王世子侍座,翰林召試試取入侍時,行都承旨金聲根,行左承旨趙熙一,行右承旨尹致聖,行左副承旨金明圭,右副承旨洪承五,同副承旨洪鍾運,前假注書金翼濟·金道濬,別兼春秋韓光洙·金敎獻,直提學趙東冕,檢校直閣朴鳳彬·金文鉉·鄭夏源·李範晉·金世基·尹·兪鎭弼,檢校待敎閔丙承·鄭寅昇·趙東潤·尹雨植·李垠鎔,副校理申政均,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調吳俊泳,副提調金聲根,進前問候訖。上詣勤政殿陞座,王世子侍座,聲根讀奏入門單子訖。引儀引領事沈舜澤,藝文提學閔應植,直提學金聲根,同春秋副校理申政均,行四拜禮,以次就位。上命試官進前,命書銘題,應植跪書讀奏,政均奉出懸題,上入小次,少頃命科次。傳曰,今番召試,取四人。舜澤稟書等,聲根折封讀奏訖。敎獻進前奏曰,臣以本館事,有所仰達者矣。左右史不可不備,翰林召試被選人趙東潤,令該曹口傳單付,牌招入直,何如?上曰,依爲之。出榻敎敎獻曰,時政記纂修事緊,翰林召試被選人趙東潤,付職後署前出仕,何如?上曰,依爲之。出擧條通禮跪啓禮畢,上降座乘輿,至思政門前,聲根請出標信解嚴。上由思政門還內,諸臣以次退出。
上在景福宮。停常參·經筵。
藥房提調吳俊泳,副提調金聲根啓曰,親臨召試,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,同副承旨洪鍾運,今日不爲仕進,卽爲牌招,何如?傳曰,允。
吏曹口傳政事,檢閱單趙東潤。
傳曰,政官牌招開政。
弘文館啓曰,下番闕直,事甚未安,修撰李茂魯,副修撰李義悳,竝卽牌招,推移入直,應敎尹昌變,副應敎朴彝陽,校理朴益東,一體牌招察任,何如?傳曰,允。
政院啓曰,注書有闕之代,被薦人趙東潤·李鍾七·徐相集薦狀,依例成送吏曹之意,敢啓。傳白,知道。
傳曰,呈告禮曹參判·同義禁許遞,今日政差出。
傳曰,在外敦寧都正許遞,今日政差出。
傳曰,禮房承旨,馳詣宗廟·景慕宮,奉審摘奸以來。
傳曰,同副承旨許遞,前望單子入之。
承旨前望單子入之,閔宗植添書落點。
傳曰,大司諫有闕之代,前望單子入之。
大司諫前望單子入之,金裕行落點。
傳曰,明日出宮門路,以思政門爲之。
政院啓曰,假注書朴魯洙·鄭容默,時無職名,令該曹依例付軍職,冠帶常仕,何如?傳曰,允。
傳曰,宗廟·景慕宮展謁,來月初二日爲之。
傳曰,來初三日當賜饌矣。時原任大臣·耆社堂上,來待于景武臺。
傳曰,守令·邊將入侍。
奎章閣啓曰,明日卽長安堂朔奉審日次,臣進詣擧行之意,敢啓。傳曰,知道。
親軍別營啓曰,本營騎士將朴正秉,前仕訓戎僉使南致源,前任京畿中軍,崔泓柱前任按撫中軍,朴元和前任開城中軍,金兌容前任南兵虞候,俱在任所矣。領軍之職,久曠可悶,竝改差,何如?傳曰,允。
又啓曰,本營騎士將李仁植前任坡州牧使,李奎鴻前任大阜島僉使,李源松前任慶源府使,尹斗植前任神光僉使,李漢用前任滿浦僉使,哨官車好鎭前任慶尙左水虞候,裴榮樂前任全羅右水虞候,俱在任所矣。領軍之職,久曠可悶,竝改差,何如?傳曰,允。
又啓曰,本營騎士將,今當差出,而擬望之人乏少,外任竝擬,何如?傳曰,允。
吏曹口傳政事,平海郡守白南益,興海郡守李秉德,已上相換事承傳。
傳曰,發遣吏郞,諸執事淸齋與否,摘奸以來。
政院啓曰,注書有闕之代,被薦人李鍾七,徐相集·李秉喬薦狀,依例成送吏曹之意,敢啓。傳曰,知道。
傳曰,典圜局摠辦鄭洛鎔,協辦內務府事差下。
傳曰,江華留守有闕之代,後營使鄭洛鎔除授。
傳曰,鎭禦使未差之代,海防使金箕錫除授。
政院啓曰,典圜局摠辦鄭洛鎔,協辦內務府事差下事,命下矣。今日政下批,何如?傳曰,允。
又啓曰,親軍後營使鄭洛鎔,移拜江華留守,海防使金箕錫,移拜鎭禦使矣。將兵之任,不可一刻無摠察之人,何以爲之?敢稟。傳曰,後營使,前營使兼察,海防使,鎭禦使兼察,仍傳虎符及傳令牌。
禮曹,來二月初二日行景慕宮春享大祭香祝親傳,取稟。還入奉敎,攝儀改書下。
吏曹,江華留守單鄭洛鎔除授事承傳。
有政。吏批,行判書李秉文受由,參判姜文馨進,參議閔丙承式暇。以趙秉健爲副校理,兪晚源爲禮曹參判,朴齊純爲敦寧都正,金在殷爲兼同義禁,趙東潤爲注書,行護軍李恒信,今加資憲,年八十歲人,加一資事承傳,協辦內務府事單鄭洛鎔差下事承傳。
再政。以李鍾七爲注書,李僑爲禁府都事,閔暹鎬爲昭慶園守奉官。兵批,行判書閔應植病,參判金泰郁病,參議吳炳文病,參知尹起元入直進。知事加設單李興善,同知單洪台燮,僉知單金鴻求·黃耆淵·金瀅兌,副司果申善熙,鎭禦使單金箕錫,兼鎭撫使單鄭洛鎔。
戊子正月三十日未時,上御萬慶殿。守令·邊將入侍時,右副承旨洪承五,假注書缺,記注官張益厚,記事官趙東潤,以次進伏,興海郡守李秉德,奉化縣監徐丙壽,求禮縣監南宮杓,進伏楹外,德積僉使金啓淵,吾叉浦僉使韓永模,所斤僉使高性弼,序立階下訖。上曰,史官分左右。承五曰,守令,使之進前,奏職姓名,邊將,使宣傳官,奏職姓名乎?上可之。秉德以次進前,奏職姓名訖,宣傳官奏啓淵等職姓名訖。承五曰,守令·邊將,使之退出乎?上可之。東潤曰,臣以本館事,有所仰達者矣。翰林召試被選人,閒月付職,自是古規,而若値左右史不備之時,則不待月限,經稟連付,亦多已例。被選當次人徐相集,令該曹口傳付職,牌招入直,何如?上曰,依爲之。閒月付職,可也。出榻敎東潤曰,時政記纂修事緊,新除授檢閱徐相集,署前出仕,何如?上曰,依爲之。出擧條上曰,史官就座,又命退,諸臣以次退出。日記廳堂上朴容大郞廳申炳休朴台淳
上在景福宮。停常參·經筵。
政院啓曰,來初五日,朝參日次矣,敢稟。傳曰,停。
又啓曰,同副承旨閔宗植,今日不爲仕進,卽爲牌招,何如?傳曰,允。
又啓曰,新除授注書李鍾七,卽爲牌招入直,何如?傳曰,允。
又啓曰,後營使前營使兼察,海防使鎭禦使兼察,仍傳虎符及傳令牌事,命下矣。兼察親軍前營使閔泳煥,兼察海防使金箕錫,竝卽牌招,聽傳敎,何如?傳曰,允。
又啓曰,虎符親納,例也,而前親軍後營使鄭洛鎔,前海防使金箕錫,謂有身病,使其營校替納,事甚未安,竝推考,何如?傳曰,允。
又啓曰,卽見諸道守令·邊將薦擧單子,則長連縣監崔丙斗,康翎縣監趙秉縉,遂安郡守徐玉淳,定平府使具然恒,平安監司南廷哲,黃海監司趙秉轍,珍島府使申政均,谷山府使李軒卿,鍾城府使洪殷謨薦擧人職銜中,陵號殿號宮號署號,平行書之,寧越府使李寅冕,有違格例,淮陽府使金甲秀,尾紙狹窄,無踏啓處,事甚疎忽,萬萬未安,原單子雖不得不捧入,不可無警,竝推考,何如?傳曰,允。
又啓曰,卽者兵曹郞廳來言,明日動駕時,別侍衛,不可不備,而行判書閔應植賓客進參,不得擧行云,何以爲之?敢稟。傳曰,次堂擧行。
又啓曰,今戊子年京外守令·邊將薦擧單子二百九十七張,依例捧入,而其中應薦不薦人,令該曹察推,何如?傳曰,允。
禮曹啓曰,東·南·北關王廟殿內外有頉處修改吉日時,以來二月初二日巽時,已爲推擇啓下,而伊日動駕相値,當爲退行,故令日官金東萬,更爲推擇,則同月初四日巽時爲吉云。以此日時擧行,何如?傳曰,允。
又啓曰,卽接京畿監司金明鎭移文,則以爲,喬桐府鄕校大成殿鋪陳,年久破傷,不可不今春釋菜,兼告修改告由,移還安祭香祝,自本曹啓稟下送云矣。喬桐府鄕校聖殿鋪陳修改,當於今春釋菜,兼告擧行告由,移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
兵曹啓曰,大王大妃殿寶齡望九,大王大妃殿加上尊號合二慶慶科,除初試庭試,來三月二十日設行事,自禮曹,推擇啓下,而武科則例有初試,依定式分京外試取矣。吉日令日官金東萬推擇,則來二月二十七日爲吉云。以此日擧行,而取考謄錄,則在前慶科庭試武科取人之數,多寡不同,或取三四百人,或取五六百人,今番則取幾人乎?敢稟。傳曰,取五百人。
禮曹,今二月初八日王世子生辰,百官賀習儀乙良,百官除良,禮貌官兺,預爲講習,王世子具冕服出座繼照堂,宗親文武百官,以黑團領行禮事,知委擧行,何如?啓權停例爲良如敎。
傳曰,禮房承旨,馳詣景慕宮,奉審摘奸以來。
內務府啓曰,轉運郞廳丁學敎,職務相妨,改差,其代委員李相億陞差,機器局委員李圭遠,轉運郞廳加差下,何如?傳曰,允。
禮曹啓曰,謹稽謄錄,則大祭肄儀與動駕及殿座相値,則有退行之例矣。今二月初六日行社稷大祭肄儀,在初二日,而伊日與動駕相値,初三日則殿座相値,依已例以初四日退行之意,敢啓。傳曰,知道。
又啓曰,永禧殿酌獻禮,每於間二年仲春,稟旨擇吉事,曾有定式矣。酌獻禮吉日,以何間推擇乎?敢稟。傳曰,來三月旬間擇入。
又啓曰,以永禧殿酌獻禮取稟草記,傳曰,來三月旬間擇入事,命下矣。酌獻禮吉日,令日官金東萬推擇,則來三月初十日爲吉云。以此日定行乎?敢稟。傳曰,以此日定行。
弘文館啓曰,應敎尹昌燮,時在忠淸道靑山地,經筵入番事緊,請斯速乘馹上來事,下諭。答曰,許遞。
以司謁口傳下敎曰,前營屬楊花津移付別營,德積鎭,付之前營事,分付。
兵曹啓曰,宣傳官趙羲淵,以其病難供職,呈狀乞遞矣。係是加設窠,減下,何如?傳曰,允。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
統理交涉通商事務衙門啓曰,本衙門主事李建鎬外除,代幼學金永汶差下,令該曹,口傳下批,何如?傳曰,允。
親軍後營啓曰,本營兵房李允用,身病猝重,勢難察任,改差,何如?傳曰,允。
又啓曰,本營軍司馬金永迪,身病猝重,勢難察任,改差,何如?傳曰,允。
弘文館啓曰,下番闕直,事甚未安,修撰鄭日永,副修撰李起東,竝卽牌招,推移入直,新除授校理趙秉健,一體牌招察任,何如?傳曰,允。
奉常寺啓曰,祭享所用春等中脯,今初一日始造之意,敢啓。傳曰,知道。
傳曰,同副承旨許遞,前望單子入之。
承旨前望單子入之,金春熙落點。
傳曰,明日出宮內門路,以思政門爲之。
政院啓曰,臣與同副承旨閔宗植,伴直矣。纔已許遞出去,伴直無人,新除授同副承旨金春熙,卽爲牌招,何如?傳曰,允。
又啓曰,前檢閱趙東潤,還付檢閱,薦狀公事啓下矣。令該曹,口傳單付,牌招入直,何如?傳曰,允。
親軍海防營啓曰,本營兵房金東壽,身病甚重,勢難察任,改差,何如?傳曰,允。
又啓曰,本營軍司馬鄭誾朝,身病甚重,勢難察任,改差,何如?傳曰,允。
上在景福宮。停常參·經筵。
大駕詣宗廟,入齋室後,藥房·內務府·內閣·政院·玉堂·銓郞口傳問安。答曰,知道。王世子詣宗廟,入齋室後,藥房·內務府·內閣·政院·玉堂·春桂坊·銓郞口傳問安。答曰,知道。展謁,還入齋室後,藥房·內務府·內閣·政院·玉堂·銓郞口傳問安。答曰,知道。王世子展謁,還入齋室後,藥房·內務府·內閣·政院·玉堂·春桂坊·銓郞口傳問安。答曰,知道。詣景慕宮,入齋室後,藥房·內務府·內閣·政院·玉堂口傳問安。答曰,知道。王世子,詣景慕宮,入齋室後,藥房·內務府·內閣·政院·玉堂·春桂坊·銓郞口傳問安。答曰,知道。展謁還入齋室後,藥房·內務府·內閣·政院·玉堂·銓郞口傳問安。答曰,知道。王世子展謁,還入齋室後,藥房·內務府·內閣·政院·玉堂·春桂坊·銓郞口傳問安。答曰,知道。還宮後,藥房·內務府·內閣·政院·玉堂·銓郞口傳問安。答曰,知道。王世子還宮後,藥房·內務府·內閣·政院·玉堂·春桂坊·銓郞口傳問安。答曰,知道。
傳曰,當詣健元陵·綏陵,展謁親祭,仍詣元陵·景陵展謁矣。該房知悉,日子,來三月念間擇入。
奎章閣啓曰,守宮檢校直閣南奎熙,卽爲牌招,何如?傳曰,允。
弘文館啓曰,下番闕直,事甚未安,修撰李茂魯,副修撰李義悳,卽爲牌招入直,何如?傳曰,允。
禮曹啓曰,今此永禧殿酌獻禮親行出還宮時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
兵曹口傳政事,副司果鄭誾朝。
政院啓曰,臣以大王大妃殿·王大妃殿問安進去,下直之意,敢啓。傳曰,知道。
傳曰,隨駕隨輿與留陣軍兵,領各其營乾犒饋。
傳曰,貢市堂上,率貢市人入侍。
傳曰,前後嚴飭何如,而馬匹,攔入於獬豸之內,萬萬駭然,捧現告以入。
傳曰,明日出宮門路,以廣臨門爲之。
禮曹啓曰,傳曰,當詣健元陵·綏陵,展謁親祭,仍詣元陵·景陵展謁矣。該房知悉,日子,來三月念間擇入事,命下矣。幸行吉日,令日官金東萬推擇,則來三月二十日爲吉云。以此日定行乎?敢稟。傳曰,以此日定行。
政院啓曰,假注書尹雨植,有身病,勢難察任,今姑改差,何如?傳曰,允。
尹雨植改差,代以李秉昊爲假注書。
親軍右營啓曰,本營哨官白樂善,擧措駭妄,爲先汰去之意,敢啓。傳曰,知道。
兵曹啓曰,謹依下敎,隨駕與隨輿軍兵等處,乾犒饋分給之意,敢啓。傳曰,知道。
奎章閣啓曰,大駕,今已還宮,守宮檢校直閣南奎熙,依定式減下,何如?傳曰,允。
兵曹口傳政事,親軍後營兵房單趙載觀。
親軍前營啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
親軍別營啓曰,謹依司謁口傳下敎,前營屬楊花鎭,移付本營之意,敢啓。傳曰,知道。
又啓曰,謹依下敎,隨駕隨輿與留陣軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
親軍右營啓曰,謹依下敎,本營留陣將校軍兵等處,乾犒饋分給之意,敢啓。傳曰,知道。
戊子二月初二日辰時,大駕·王世子,詣宗廟·景慕宮展謁,擧勤入侍時,行都承旨金聲根,行左承旨趙熙一,行右承旨尹致聖,行左副承旨金明圭,右副承旨洪承五,同副承旨金春熙,注書缺,別兼春秋金永迪,記事官趙東潤,直提學趙東冕,檢校直閣朴鳳彬·金文鉉·鄭夏源·李範晉·金世基·尹·兪鎭弼,檢校待敎閔丙承·鄭寅昇·趙東潤·李垠鎔,待敎尹雨植,校理朴益東,修撰李茂魯,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調吳俊泳,副提調金聲根,進前問候訖,至勤政門外。通禮跪啓請降輿乘輦,上降輿乘輦,出光化門,至宗廟大門外,上降輦乘輿,至齋室門外,降輿,入齋室。少頃,通禮跪啓請出次,上改具冕服以出。聲根進圭,上執圭。通禮導上由東神門,詣版位,啓請四拜,上行四拜禮,王世子行四拜禮。聲根稟侍衛,西神門外待令乎?上可之。通禮導上陞詣廟內,各室奉審訖,仍詣永寧殿版位。通禮啓請四拜,上行四拜禮。仍詣殿內,各室奉審訖,由東神門出,時·原任大臣,進前問候訖。聲根曰,贊儀奏笏之際,做錯非細,致勤下詢,事甚未安,所當重勘,而本院請推之外,無他可施之罰,何以爲之乎?上曰,拿處,可也,出駕敎上,釋圭,聲根受圭。通禮啓請乘輿,上乘輿,至南神門外,降輿,步過,還乘輿,還入齋室。少頃,通禮跪啓請出次,上改具翼善冠·衮龍袍以出,乘輿出廟大門外。通禮跪啓請降輿乘輦,上降輿秉輦,進發至景慕宮大門外。通禮跪啓請降輦乘輿,上降輦乘輿,至齋室門外,降輿,入齋室。少頃,通禮跪啓請出次,上改具冕服以出,聲根進圭,上執圭。通禮導上詣版位,啓請再拜,上行再拜禮,王世子行再拜禮,仍詣廟內奉審訖,仍詣望廟樓版位。通禮啓請四拜,上行四拜禮,王世子行四拜禮,仍爲奉審訖,上釋圭,聲根受圭,上還入齋室。少頃,通禮跪啓請出次,上改具翼善冠·衮龍袍,乘輿以出,至宮大門外。通禮跪啓請降輿乘輦,進發至宗廟洞口,降輦,步過,還乘輦,至光化門外。傳曰,貢市堂上,率貢市人入侍。詢瘼訖,由光化門,至勤政門外。通禮跪啓請降輦乘輿,上降輦乘輿,至思政門外。兵曹判書跪稟放仗。聲根請出標信解嚴。上還內,王世子還內。諸臣以次退出。
上在景福宮。停常參·經筵。
傳曰,今日府大夫人晬辰,令右承旨,問候以來。
禮曹啓曰,來三月二十日,健元陵·綏陵展謁親祭,仍詣元陵·景陵展謁,出宮時王世子闕門外祗送,還宮時城門外祗迎及隨駕等節,何以爲之乎?敢稟。傳曰,祗迎隨駕之節,依例磨鍊。
親軍別營啓曰,本營左別將李奎性,前任水原中軍,騎士將金允恒,前任黃海中軍,金翼南,前任城津僉使,金埰榮,前任惠山僉使,俱在任所矣。領軍之職,久曠可悶,竝改差,何如?傳曰,允。
漢城府啓曰,耆老儒生呈單者,爲八十人,未及考籍者,爲一百五十九人,分秩錄入之意,敢啓。傳曰,知道。
李秉昊有頉,代以朴時奎爲假注書。
以贊儀李鼎善拿處傳旨,傳曰,分揀。
傳曰,右承旨許遞,前望單子入之。
承旨前望單子入之,沈相學落點。
政院啓曰,今日殿座時,承旨當爲備員,新除授行右承旨沈相學,卽爲牌招,何如?傳曰,允。
親軍右營啓曰,本營哨官白樂善汰去,代沈熙澤差下,何如?傳曰,允。
傳曰,侍衛陪衛與排立軍兵,令各其營乾犒饋。
傳曰,發遣吏郞,淸齋與否,摘奸以來。
傳曰,軍士房承旨入侍。
傳曰,右承旨許遞,前望單子入之。
承旨前望單子入之,朴鳳彬落點。
電報局啓曰,立桿在邇,事務浩大,本局學徒幼學白喆鏞,主事差下,幼學尹仁植·趙斗桓,出身李起泓,委員差下,竝令該曹,口傳下批,使之幹務,何如?傳曰,允。
傳曰,明日出宮門路,以思政門爲之。
傳曰,輕囚放釋。
兵曹,健元陵·綏陵·元陵·景陵幸行時,軍令,三月二十日出宮,鳳凰洞少駐,自闕門十五里,健元陵展謁,自鳳凰洞六里,以上二十一里,親祭綏陵展謁親祭,仍詣元陵展謁,景陵展謁,還詣鳳凰洞少駐,當日還宮。
吏曹口傳政事,電報局主事單白喆鏞,委員單尹仁植·趙斗桓·李起泓。
傳曰,耆老儒生應製賦居首三下一幼學兪龜煥,三下二幼學徐相鳳,三下三幼學朴和圭,竝直赴殿試,之次草三下幼學朴升祐·韓命源·尹敎一·尹馦鎭·姜鎭斗·金準熙·李駿翼,竝付之監試會試榜末,之次草三下幼學柳啓秀·李彙瀂·郭瑨·孫敬奭·朴命祚·李圭宅·沈宜昌·沈志赫·鄭海應·洪淳昌,竝五衛將除授,加設單付。
傳曰,今日耆老試取,卽覃慶優老之盛擧,而唱名不宜拖久,直赴人竝除殿試,今初六日放榜,付之監試會試榜末人,亦同日放榜。
傳曰,入格儒生,明日待令。
傳曰,還宮,當自內爲之矣。該房知悉。
傳曰,左承旨許遞,前望單子入之。
承旨前望單子入之,閔宗植落點。
政院啓曰,親軍別營使李鍾健,左營使韓圭卨,以東·南關王廟修改事,明日出去矣。李鍾健兼帶左邊捕盜大將,命召及大將牌·傳令牌,韓圭卨兼帶右邊捕盜大將,命召及大將牌·傳令牌,何以爲之?敢稟。傳曰,竝仍佩往來。
禮曹啓曰,今此慶科庭試文武科,以來三月二十日前,已推擇啓下,而伊日幸行相値,庭試不可不退定,故令日官金東萬推擇,則來三月二十二日爲吉云。以此日定行,何如?傳曰,允。
禮曹啓曰,今此式年生進放榜,以來三月十三日前,已推擇啓下,而與稱慶陳賀相値,放榜當爲退行,而文科講經武科覆試以下,亦當次第退定,故令日官金東萬推擇,則生進放榜,來三月十六日午時,文科講經及武科覆試,同月二十五日,文科會試講經後,間一日文武科殿試,四月十九日,文武科放榜,同月二十七日巽時,雜科覆試,五月初二日,雜科放榜,同月十三日午時爲吉云。以此日時退行,而原粘目中,改付標以入之意,敢啓。傳曰,知道。
親軍別營啓曰,侍衛陪衛與排立軍兵等處,乾犒饋分給之意,敢啓。傳曰,知道。
兵曹啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
兵曹啓曰,在前幸行時,斥堠伏兵傳語軍,以畿邑所屬束伍步軍擧行矣。今番依此磨鍊,何如?傳曰,依此磨鍊。
兵曹啓曰,在前幸行時,先廂步軍一哨除出,晝停所作門矣。鳳凰洞少駐時,亦依此擧行之意,敢啓。傳曰,知道。
兵曹啓曰,今此幸行時,迎秋門外留陣,何營使率何營軍兵留陣乎?敢稟。傳曰,海防營兵丁一哨,該營兵房代領留陣。
兵曹啓曰,在前幸行當日還宮時,侍衛以全數磨鍊,而昨年幸行時,兵曹堂上一員,郞廳二員,五衛六員隨駕矣。今番則何以爲之乎?敢稟。傳曰,依昨年例爲之。
兵曹啓曰,幸行時,回鑾後隨駕軍兵犒饋,每以乾物分給矣。今亦依此擧行乎?敢稟。傳曰,知道。
兵曹啓曰,在前幸〈行〉時,挾輦軍四百名,或三百名,餘軍二百名,或一百名磨鍊,而昨年幸行時,挾輦軍一百十名,餘軍六十名磨鍊矣。今番則何以爲之乎?敢稟。傳曰,依昨年例磨鍊。
敦寧都正朴齊純疏。省疏具悉。所請依施。
戊子二月初三日辰時,上詣景武臺。王世子侍座,耆老儒生應製試取入侍時,行都承旨金聲根,行左承旨趙熙一,行右承旨尹致聖,行左副承旨金明圭,右副承旨洪承五,同副承旨金春熙,注書缺,記事官趙東潤·徐相集,直提學趙東冕,檢校直閣朴鳳彬·金文鉉·鄭夏源·李範晉·金世基·尹·兪鎭弼,檢校待敎閔丙承·鄭寅昇·趙東潤·李垠鎔,待敎尹雨植,校理朴喜容,修撰李茂魯,以次侍立。時至,通禮跪啓請外辦,上具翼善冠·衮龍袍,乘輿出建善門。藥房提調吳俊泳,副提調金聲根,進前問候訖,由神武門,詣景武臺。通禮跪啓請降輿,上降輿陞座,王世子侍座,聲根曰,出標信,開布城,儒生入之乎?上命以已下標信擧行,聲根讀奏入門單子,讀劵官領議政沈舜澤·金在顯·李僖魯,對讀官趙秉友·兪致益·金炳稷·姜日馨,行四拜禮,以次就位訖。上命試官進前,在顯進前,命書賦題見壽域復盛於今世。在顯跪書讀奏,日馨奉出懸題。上曰,八十老人,筆力如是精剛,此眞人瑞也。舜澤曰,非但八十,卽九十老人,而筆力如此,人瑞之聖敎,果至當矣。上命時·原任大臣耆堂入侍。舜澤曰,春日和暢,勞動餘,聖體,若何?上曰,一樣矣。舜澤曰,慈壽彌卲,玉度萬安,殿下以知年愛日之試,行廣慶覃恩之擧,召見耆社諸臣,又設耆老應製,此誠國家罕有之盛事也。昔在英宗丙子,正宗甲寅,哲宗甲寅,皆有此盛擧,至今稱之,而臣等復見於今日矣。惟天惟祖宗,眷佑我邦家,東朝引翼之休,肇自萬壽,而我聖上準海之孝,于前有光,非但參筵諸臣齊頌之呼嵩而已,遐邇含生之倫,亦應聞風而舞蹈於薰腴吉祥之中矣。上曰,此是我家罕有之盛擧也。舜澤曰,臣等之今日參筵,亦萬萬榮耀矣。上命大臣就座,仍命耆老堂上進前。內侍進御床,各賜饌于大臣耆堂,承史閣臣諸侍衛試官宣饌後,舜澤曰,祗受珍饌,旣醉以飽矣。舜澤曰,監試會試不遠,自有應辦擧行,而其人貢救弊冊子,有應辦置之之踏啓字文蹟以後,凡事多有難便,舊規不宜永革,且茶啖與試官盤纏,亦已除給,則在貢人,未嘗不爲施惠矣。自今監試應辦等節,使貢人,依前擧行似好,故敢達矣。上曰,依爲之。上命試官權退,入小次,上出次,命軍土房承旨入侍。聲根曰,軍令待令入侍時,例以承傳宣傳官擧行矣。今亦依例擧行乎?上可之。宣傳官,引行兵曹判書閔應植陞堂,跪請軍令,以授宣傳官,宣傳官跪受,以授聲根,聲根跪受,讀奏訖,仍傳挾侍,挾侍跪受以進。上命踏啓以下,挾侍跪傳聲根,聲根跪受,書判付讀奏訖,以授宣傳官,宣傳官跪受,以授應植,應植跪受,宣傳官呼起來,應植退出。上入小次,聲根稟先張已入,出標信開布城,呈劵儒生次次出送。上命以已下標信擧行,可也。少頃,上出次,命考試,仍命科次。舜澤稟書等,聲根坼封讀奏訖。傳曰,耆老儒生應製賦居首三下一幼學兪龜煥,三下二幼學徐相鳳,三下三幼學朴和圭,竝直赴殿試,之次草三下幼學朴升佑·韓命源·尹敎一·尹馦鎭·姜鎭斗·金準熙·李駿翼,竝付之監試會試榜末,之次草三下幼學柳啓秀·李彙瀂·郭瑨·孫敬奭·朴命祚·李圭宅·沈宜昌·沈志赫·鄭海應·洪淳昌,竝五衛將除授,加設單付。傳曰,耆老試取,卽覃慶優老之盛擧,而唱名不宜拖久,直赴人竝除殿試,今初六日放榜,付之監試會試榜末人,亦同日放榜。傳曰,入格儒生,明日待令。傳曰,還宮,當自內爲之矣。該房知悉。通禮跪啓禮畢,上還內,諸臣以次退出。
上在景福宮。停常參·經筵。
親傳香入幕次後,藥房·內務府·內閣·政院·玉堂·銓郞口傳問安。答曰,知道。
還內後,藥房·內務府·內閣·政院·玉堂·銓郞口傳問安。答曰,知道。
政院啓曰,卽者兵曹郞廳來言,今日親傳香時,別侍衛不可不備,而行判書閔應植有身病,不得擧行云,何以爲之?敢稟。傳曰,次堂擧行。
又啓曰,各道守令·邊將薦擧單子,正月內修正上送,自是例也,而慶尙道薦單,今始來到,事甚未安。原單子,雖不得不捧入,該道臣不可無警,推考,何如?傳曰,允。
又啓曰,卽見甲山府使具然韶守令薦擧單子到院者,則年月有違格例,事甚未安。原單子,雖不得不捧入,不可無警,從重推考,何如?傳曰,允。
又啓,卽見慶尙道守令薦擧單子到院者,則尙州牧使閔種烈,蔚山府使金瀗秀,陵號平行書之,密陽府使趙駿九,年月有所錯誤,事甚疎忽,萬萬未安。原單子,雖不得不捧入,該守令,竝從重推考,何如?傳曰,允。
傳曰,禮房承旨馳詣文廟·先農壇,奉審摘奸以來。
傳曰,入格儒生入侍。
傳曰,耆老狀元直赴兪龜煥,特爲賜樂。
禮曹,來二月初六日行社稷大祭香祝親傳,取稟。還入奉敎,攝儀改書下。
禮曹啓曰,來三月二十日,健元陵·綏陵親祭時,王世子亞獻之節,依例磨鍊乎?敢稟。傳曰,依例磨鍊。
傳曰,左副承旨許遞,前望單子入之。
承旨前望單子入之,李愚冕落點。
兵曹口傳政事,右營哨官單沈熙澤。
禮曹啓曰,今番耆老儒生應製直赴人,竝除殿試,今初六日放榜事,命下矣。同日放榜時,親臨與權停例,何以爲之,而處所,以何處擧行乎?敢稟。傳曰,勤政殿親臨磨鍊。
又啓曰,今二月初六日耆老儒生應製,付之監試會試榜末人放榜時,依式年生進放榜時例,只侍臣及四館官員黑團領,諸生幱衫軟巾,勤政殿權停例行禮事,知委擧行,何如?傳曰,與文科放榜,一體親臨磨鍊。
又啓曰,今二月初六日親臨勤政殿耆老儒生應製直赴殿試人及付之監試會試榜末人放榜時,王世子侍座之節,何以爲之乎?敢稟。傳曰,依例磨鍊。
注書李鍾七病,代以李胤鍾爲假注書。
傳曰,發遣吏郞,諸執事淸齋與否,摘奸以來。
加上尊號都監啓曰,大殿玉冊文草圖書,謹此封進,待啓下令書寫官李承五,正書入刻之意,敢啓。傳曰,知道。
又啓曰,大王大妃殿玉冊文草圖書一本,謹此封進,待啓下令書寫官金晚植,正書入刻之意,敢啓。傳曰,知道。
又啓曰,王大妃殿玉冊文草圖書一本,謹此封進,待啓下令書寫官洪鍾軒,正書入刻之意,敢啓。傳曰,知道。
又啓曰,中宮殿玉冊文草圖書一本,謹此封進,待啓下令書寫官閔泳煥,正書入刻之意,敢啓。傳曰,知道。
親軍左營啓曰,臣圭卨,進詣南廟修改處,監董後,別單書入之意,敢啓。傳曰,知道。
親軍別營啓曰,本營右別將鄭愚植,身病猝重,勢難察任,改差,何如?傳曰,允。
又啓曰,本營騎士將洪大燮,身病猝重,勢難察任,改差,何如?傳曰,允。
又啓曰,臣鍾健,進詣東廟修改處,監董後,別單書入之意,敢啓。傳曰,知道。
典圜局啓曰,司事李景寅改差,代幼學金齊顯差下,令該曹,口傳下批,何如?傳曰,允。
內務府啓曰,校書副正字劉起龍,前縣監玉昌鎬,優助軍需,誠意嘉尙,守令待窠,首先檢擬事,分付銓曹,何如?傳曰,允。
戊子二月初四日辰時,上詣勤政殿月臺。文廟釋奠祭香祝親傳入侍時,行都承旨金聲根,行左承旨朴鳳彬,行右承旨金明圭,左副承旨洪承五,右副承旨閔宗植,同副承旨金春熙缺,記事官趙東潤·徐相集,直提學趙東冕,檢校直閣朴鳳彬·金文鉉·鄭夏源·李範晉·金世基·尹·兪鎭弼,檢校待敎閔丙承·鄭寅昇·趙東潤,待敎尹雨植,校理朴喜容,修撰李茂魯,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調吳俊泳,副提調金聲根,進前問候訖,至勤政殿月臺,降輿。通禮導上詣褥位,南向跪,引儀引獻官陞自東階,詣褥位之左,香室官員奉香祝,跪授鳳彬,鳳彬傳奉,東向跪進,上受之,以授獻官,獻官跪受,興。通禮導上詣祗送位,西向立,獻宮奉香祝,由正路出,上鞠躬,過則平身,仍入小次。少頃,通禮跪啓請出次,上出次,乘輿至思政門外,聲根請出標信解嚴。上還內,諸臣以次退出。
戊子二月初四日申時,上御萬慶殿。入格儒生入侍時,同副承旨金春熙,注書缺,記事官趙東潤·徐相集,以次進伏,儒生序立階下訖。
上在景福宮。停常參·經筵。
自開東至未時,灑雨下雨,測雨器水深四分。
藥房提調吳俊泳,副提調金聲根啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
奎章閣啓曰,御眞移奉于寶賢堂事,命下矣。吉日,令日宮推擇,則今初六日巽時爲吉云。以此日時擧行之意,敢啓。傳曰,知道。
傳曰,吏曹判書有闕之代,前望單子入之。
吏曹口傳政事,典圜局司事單金齊顯。
傳曰,禮房承旨,馳詣社稷,奉審摘奸以來。
吏曹判書前望單子入之,趙在淳添書落點。
傳曰,明日出宮門路,以思政門爲之。
親軍別營啓曰,本營兵房李文永,身病甚重,勢難察任,改差,何如?傳曰,允。
又啓曰,本營別將,今當差出,而擬望之人乏少,外任竝擬,何如?傳曰,允。
兵曹啓曰,禁軍別將梁柱顯,身病猝重,勢難察任,改差,何如?傳曰,允。
親軍別營啓曰,本營騎士將,今當差出,而擬望之人乏少,外任竝擬,何如?傳曰,允。
兵曹口傳政事,別營別將單徐廷圭,騎士將三單,權中璿·李景漢·全泰亨,哨官二單,張俊泓·朴義炯。
行吏曹判書李秉文疏。答曰,省疏具悉。所請依施。
行兵曹判書閔應植疏。答曰,省疏具悉。本兼重務,何可輕遞?卿其勿辭行公。
同副承旨金春熙疏。省疏具悉。疏辭,下該曹稟處。
上在景福宮。停常參·經筵。
還內後,藥房·內務府·內閣·政院·玉堂·銓郞口傳問安。答曰,知道。王世子還內後,藥房·內務府·內閣·政院·玉堂·春桂坊·銓郞口傳問安。答曰,知道。
政院啓曰,假注書李胤鍾,時無職名,令該曹,依例付軍職冠帶常仕,何如?傳曰,允。
傳曰,耆老科,異於他科,新及第兪龜煥·徐相鳳·朴和圭,特爲加資,僉知加設單付。
傳曰,耆老科直赴兪龜煥·徐相鳳·朴和圭,特爲賜樂。
兵曹口傳政事,別營騎士將單李秉德,禁軍別將單李泰鉉。
兵曹,大阜島僉使兼親軍海防營右領官水師別將南陽監牧官單李道咸。
傳曰,今初八日,館學儒生應製,通方外爲之,試紙用大好紙,景武臺命官爲之,試官臨時稟旨。
親軍壯衛營啓曰,本營前哨哨官南宮杓外任,代出身吳根泳差下,使之擧行,何如?傳曰,允。
兵曹啓曰,今日殿座時,出入番禁軍等,別將當爲率領侍衛,而禁軍別將李泰鉉未肅拜,不得擧行,以一番羽林衛將趙存鳳,使之兼別將擧行,何如?傳曰,允。
傳曰,禁軍將領記過。
加上尊號都監啓曰,大殿玉寶篆文書寫官左議政金弘集,書出正副本,謹此封進,以備睿裁後,入刻之意,敢啓。傳曰,正本入刻。
又啓曰,大王大妃殿玉寶篆文書寫官洪祐昌,書出正副本,謹此封進,以備睿裁後,入刻之意,敢啓。傳曰,正本入刻。
又啓曰,王大妃殿玉寶篆文書寫官金壽鉉,書出正副本,謹此封進,以備睿裁後,入刻之意,敢啓。傳曰,正本入刻。
又啓曰,中宮殿玉寶篆文書寫官李秉文,書出正副本,謹此封進,以備睿裁後,入刻之意,敢啓。傳曰,正本入刻。
傳曰,發遣吏郞,諸執事淸齋與否,摘奸以來。
內務府啓曰,鬱陵島,係是海路要衝,設置島長,開拓有年,而規制草創,尙多窒礙云。平海郡所屬越松鎭萬戶作窠,使該島長兼帶,仍令該曹,口傳下批,以爲往來檢察事,分付,何如?傳曰,允。
典圜局啓曰,司事金齊顯改差,其代幼學李宜聃差下,令該曹,口傳下批,何如?傳曰,允。
司僕寺啓曰,今此健元陵·綏陵·元陵·景陵展謁,王世子隨駕時,補把驛馬,分排知委各驛,何如?傳曰,允。
又啓曰,今此健元陵·綏陵·元陵·景陵展謁,王世子隨駕時,各差備馬,知委畿內驛,直爲入把,何如?傳曰,允。
吏曹啓目粘連,觀此同副承旨金春熙上疏,則以爲,臣季父左議政金弘集,方帶春秋館事矣。臣之所兼春秋之銜,揆以格例,在下當遞,所帶春秋館修撰官之銜,今姑減下,何如?啓依允。
戊子二月初六日午時,上詣勤政殿。王世子侍座,耆老大小科放榜入侍時,行都承旨金聲根,行左承旨朴鳳彬,行右承旨金明圭,左副承旨李愚冕,右副承旨閔宗植,同副承旨金春熙,注書缺,記事官趙東潤·徐相集,直提學趙東冕,檢校直閣金文鉉·鄭夏源·李範晉·金世基·尹·兪鎭弼,檢校待敎閔丙承·鄭寅昇·趙東潤·李垠鎔,待敎尹雨植,校理朴益東,副修撰李義悳,以次侍立。時至,通禮跪啓請外辦。上具遠遊冠·絳紗袍,乘輿出思政門。藥房提調吳俊泳,副提調金聲根,進前問候訖,至勤政殿,降輿陞座。聲根進圭,上執圭,王世子侍座。聲根請出標信開作門,耆老大小科擧人,入庭行禮乎?上可之。引儀引宗親文武百官及耆老大小科擧人,入庭行四拜禮訖,仍頒紅白牌,賜花,宣醞訖。聲根奏曰,贊儀奏笏之際,做錯非細,事甚駭然。所當重勘,而本院請推之外,無他可施之罰,何以爲之乎?上曰,拿處,可也。出榻敎聲根曰,通禮擧行之際,擧措駭然,所當重勘,而本院請推之外,無他可施之罰,何以爲之乎?上曰,拿處,可也。出榻敎耆老科擧人等,行四拜禮訖,退出。代致詞官進前讀奏,宗親文武百官行四拜禮,通禮跪啓禮畢。傳曰,耆老科,異於他科,新及第兪龜煥·徐相鳳·朴和圭,特爲加資,僉知加設單付。上釋圭,聲根受圭。上降座乘輿,至思政門外。聲根請出標信解嚴。上還內,王世子還內。諸臣以次退出。
上在景福宮。停常參·經筵。
政院啓曰,來十一日,朝參日次矣。敢稟。傳曰,停。
兵曹口傳政事,左營哨官單吳根泳。
傳曰,發遣吏郞,諸執事淸齋與否,摘奸以來。
以司謁口傳下敎曰,南壇淸道,以兵房代行。
傳曰,禮房承旨,馳詣受香諸處,奉審摘奸以來。
禮曹,來二月初九日行南壇祭香祝親傳,取稟。還入奉敎,攝儀改書下。
傳曰,明日應製時,命官,領議政爲之,試官,時原任賓客·文任春坊·閣臣及入直玉堂爲之。
傳曰,試所承旨,都承旨進去。
傳曰,傳命遲滯之中官高廷翼,從重推考。
傳曰,再明日日次儒生殿講,以製代講,通方外爲之,試紙用大好紙,景武臺親臨磨鍊。
奎章閣啓曰,新除授直閣趙秉輯,自鄕上來云。事當牌招,而時値夜深,待明朝牌招入直,何如?傳曰,允。
兵曹啓曰,因內務府草記,越松萬戶作窠,鬱陵島島長兼帶,口傳下批事,命下矣。三陟鎭管越松浦水軍萬戶,改以三陟浦鎭管越松浦水軍萬戶兼鬱陵島島長,下批之意,敢啓。傳曰,知道。
義禁府啓曰,明日館學儒生應製,通方外爲之時,本府都事,皆爲赴擧,只有武都事一員,當爲入直,而本府入直公事回公都事及秋成門禁亂都事,無以推移,假都事三員,令該曹,口傳差出,以爲分排擧行,何如?傳曰,允。
親軍別營啓曰,謹依統長潘敬淵口傳下敎,後營前新營,付屬本營矣。下都監入直軍中五十名除出,將校一人率領,守直之意,敢啓。傳曰,知道。
戊子二月初七日午時,上御萬慶殿。新恩謝恩進士謝恩親受入侍時,行都承旨金聲根,行左承旨朴鳳彬,行右承旨金明圭,左副承旨李愚冕,右副承旨閔宗植,同副承旨金春熙,注書缺,記事宮趙東潤·徐相集,待敎尹雨植,以次進伏訖。上曰,史官分左右。聲根曰,新恩後陪人,亦使之隨入乎?上可之。引儀引新恩兪龜煥·徐相鳳·朴和圭,進士朴升祐·韓命源·尹敎一·尹馦鎭·姜鎭斗·金準熙·李駿翼,以次入就位,行四拜禮訖。聲根曰,使之宣醞乎?上可之。宣醞訖,龜煥等行四拜後,陪人一體行四拜禮訖。聲根曰,新恩及進士,使之陞殿奏職姓名乎?上可之。龜煥等,以次陞殿奏職姓名,退立階下訖。聲根曰,使之退出乎?上可之。上曰,史官就座,仍命退,諸臣以次退出。
上在景福宮。停常參·經筵。
世子宮生辰,大殿·大王大妃殿·王大妃殿·中宮殿,內務府·內閣·政院·玉堂·銓郞·二品以上·六曹口傳問安。答曰,知道。世子宮,內務府·內閣·政院·玉堂·春桂坊·銓郞·二品以上·六曹單子問安。答曰,知道。世子嬪宮,內務府·內閣·政院·玉堂·春桂坊·銓郞·二品以上·六曹口傳問安。答曰,知道。
以司謁口傳下敎曰,時原任大臣·奉朝賀,時原任賓客·閣臣·春桂坊·內務府堂上·外衙門堂上·宗親堂上·主事·宗正卿·二品以上·六曹·兩司長官·承史,當賜饌矣。留待。
傳曰,禮房承旨與同副承旨,分詣受香諸處,奉審摘奸以來。
傳曰,今日異於他日,輕囚放釋。
禮曹啓曰,今初九日親臨景武臺日次儒生殿講以製代講試取時,王世子侍座之節,何以爲之乎?敢稟。傳曰,依例磨鍊。
義禁府啓曰,通禮院假引儀黃義喆拿處事,傳旨啓下矣。黃義喆,係是雜技,依例移送秋曹之意,敢啓。傳曰,知道。
傳曰,明日出宮門路,以廣臨門爲之。
政院啓曰,臣愚冕,敬奉聖敎,馳往義禁府,取考囚徒案,則時囚罪人李晚正,以左通禮擧行之際,擧措駭然,罪名不輕,故仍囚,仍往典獄署,取閱囚徒案,則辭緣推覈間嚴囚罪人一名,辭緣査覈間嚴囚罪人二名,緣坐罪人五名,應坐罪人二名,公錢不納罪人二名,日債不報罪人二名,査覈間嚴囚罪人一名,不可以輕囚論,故竝仍囚,其餘各司直囚罪人趙致伯等三人,係是輕囚,故竝依傳敎放送之意,敢啓。傳曰,知道。
傳曰,各貢事勢之艱絀,莫近日若,而職由經用不敷,支調積愆,駸駸至於收拾不得,興念及此,矜悶何言?特下內帑錢十萬兩,自廟堂,量宜分劃于戶惠廳,以示朝家軫恤之意。
以司謁口傳下敎曰,今日異於他日,日前獬豸內馬匹攔入之現告人,竝特爲分揀。
以司謁口傳下敎曰,今日異於他日,向日拿處之通禮與贊儀,竝特爲分揀放送。
禮曹啓曰,宗廟·永寧殿·景慕宮春奉審吉日,以今月初九日,已爲推擇啓下,而伊日殿座相値,故令日官金東萬,更爲推擇,則今二月十三日爲吉云。以此日擧行,何如?傳曰,允。
傳曰,景武臺館學應製試取時,排立軍,令各其營乾犒饋。
傳曰,時·原任大臣入侍。
戊子二月初八日酉時,上御萬慶殿科次。時·原任大臣同爲入侍時,行都承旨金聲根,行左承旨朴鳳彬,行右承旨金明圭,左副承旨李愚冕,右副承旨閔宗植,同副承旨金春熙,注書缺,記事官趙東潤·徐相集,領議政沈舜澤,左議政金弘集,判府事金炳始,命官沈舜澤,試官時原任賓客·文任·春坊·閣臣·入直玉堂,以次侍立訖。上曰,大臣進前。舜澤曰,春日晴佳,勞動餘,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣度,何如?上曰,泰平矣。舜澤曰,世子嬪宮氣度,何如?上曰,平順矣。舜澤曰,今日,卽東宮生辰也。下情慶祝,年年尤切矣。上曰,每當此日,嘉悅無比,而今年則尤倍於前矣。東宮年今十五,儼然成就,凡事庶可理解,誠極欣幸也。舜澤曰,溫文仁孝,令聞日章,此臣等所以相慶獻賀者也。上曰,俄已賜饌,果已領受乎?舜澤曰,祗受而飽飫矣。上曰,八方多士,濟濟來會,爲國家之慶也。舜澤曰,多士不待科令而咸聚京師,歡聲協氣,洋溢雨間,曾於國家之慶所罕覩者也。天人助順,曷不休哉?詩曰,四方來賀,卽此之謂也。上曰,堅氷已解,春水方盛,各道船運之穀,何時來泊乎?舜澤曰,連聞江上傳說,早裝之船隻,或有上來云。然則各邑先捧穀包,行將次第輸泊,而目下遑汲之事勢,不宜任他,發船纔以不日裝發之意,已有關勅於三南道臣,而未知擧行之如何,方憧憧矣。上曰,穀包今若多數上來,則最爲萬幸也。舜澤曰,聖敎然矣。今若如數早泊,遑汲可舒,目前萬幸,豈有大於此事乎?上曰,間見美國使臣所報,國書已善呈,別無他事云,可幸也。舜澤曰,層溟異國,恒所爲鬱,今承下敎,果極幸豁矣。仍奏曰,伏見傳敎下者,軫念貢人事,特下帑金,非但渠輩之受惠感恩而已,瞻聆攸及,莫不欽頌矣。上曰,貢人事勢,萬萬矜悶,以十萬兩劃下,然此奚足爲救急乎?舜澤曰,經用之艱絀,雖貢人,亦詳悉而洞察幽隱,有此特頒,非但爲目前紓急也。聖意之恒所軫恤,何可不仰揣而感頌乎?上曰,南路電線,今將排設,而我國人有能摸行者,則不必專賴於他國,若只有一洋師,則可以竢事云,甚幸甚幸,雖以財力銀五萬兩,似可得之矣。舜澤曰,電線,大役也。我國人將摸行,則我國亦未可曰無才幹也,財力之有得,亦可幸也。上命考試,仍命科次。聲根曰,史官一員,趁不待令,事甚未安,推考,何如?上曰,依爲之。出榻敎舜澤,稟書等,聲根坼封讀奏訖。傳曰,館學儒生應製賦居首三下一童蒙李熙模,三下二幼學陳甲鉉,三下三幼學金庭植,竝直赴殿試,之次草三下幼學李鍾渥·吳鱗泳·宋秉兢·尹相井·張榮玉·鄭樞澤·朴德陽·金炳樂·崔得鉉·李成源,竝付之進士榜末,之次草三下幼學李鍾五等十二人,竝直赴會試,之次次上幼學宋文會等十四人,竝給二分,之次次上幼學白哲鎭等十四人,竝給一分,之次次上童蒙金完培等二十三人,竝付之監試初試榜末,之次次上幼學姜相周〈等〉二十四人,各奎章全韻一件賜給。傳曰,入格儒生,明日待令。上命大臣先退,又命退,諸臣以次退出。
上在景福宮。停常參·經筵。
兵曹啓曰,謹依下敎,排立軍兵等處,乾犒饋分給之意,敢啓。傳曰,知道。
親軍別營啓曰,謹依下敎,排立軍兵等處,乾犒饋分給之意,敢啓。傳曰,知道。
傳曰,侍衛與排立軍兵,令各其營乾犒饋。
傳曰,賓客別雲劍兵曹堂上·堂上閣臣·入侍承旨,竝讀劵官加差下,堂下閣臣·春坊入直玉堂,竝對讀官加差下,使之分考。
傳曰,還宮,當自內爲之矣。該房知悉。
親軍別營啓曰,本營騎士將李秉德,以前任三和府使,尙在任所。領軍之職,久曠可悶,改差,何如?傳曰,允。
兵曹口傳政事,別營別將單崔致永。
傳曰,入格儒生入侍。
傳曰,當該對讀官,竝推考。
傳曰,科次入侍諸承旨,同爲入侍。
傳曰,日次儒生殿講以製代講賦居首三下幼學鄭奎三,表居首三下幼學徐相耆,竝直赴殿試,賦之次草三下幼學李鍾赫等七人,表之次草三下生員徐相國等三人,竝直赴會試,賦之次次上幼學河達泓等十人,表之次次上生員李容九等四人,竝給二分,賦之次次上幼學楊奭鎭等十人,表之次次上進士兪鎭贊等四人,竝給一分,賦之次次上幼學金基濚等十七人,表之次次上幼學徐益煥等十三人,竝付之監試初試榜末,賦之次次上幼學李河駿等二十人,表之次次上幼學沈相鼎等十人,各奎章全韻一件賜給。
傳曰,入格儒生鄭海年,此是桂坊也。守令待窠首先擬入。
傳曰,入格儒生,明日待令。
議政府啓曰,傳曰,各貢事勢之艱絀,莫近日若,而職由經用不敷,支調積愆,駸駸至於收拾不得,興念及此,矜悶何言?特下內帑錢十萬兩,自廟堂,量宜分劃于戶惠廳,以示朝家軫恤之意事,命下矣。聖念垂恤,帑金特頒,各貢人窮春遑汲之狀,庶可稍紓,瞻聆攸及,曷任攢頌?戶曹七萬兩,惠廳三萬兩,分排劃給之意,敢啓。傳曰,知道。
親軍別營啓曰,謹依下敎,本營兼內吹今春等習角賞單判下姜道吉等一百二十五名處,各木綿二疋,施賞之意,敢啓。傳曰,知道。
義禁府啓曰,時囚罪人李晚正,特爲分揀放送事,命下矣。李晚正放送之意,敢啓。傳曰,知道。
戊子二月初九日辰時,上詣景武臺。王世子侍座,日次儒生,殿講以製代講試取入侍時,行都承旨金聲根,行左承旨朴鳳彬,行右承旨金明圭,左副承旨李愚冕,右副承旨閔宗植,同副承旨金春熙,注書缺,記事官趙東潤·徐相集,直提學趙東冕,檢校直閣金文鉉·鄭夏源·李範晉·金世基·尹·兪鎭弼,檢校待敎閔丙承·鄭寅昇·李垠鎔,待敎尹雨植,校理朴喜容,修撰李茂魯,以次侍立。時至,通禮跪啓請外辦。上具翼善冠·衮龍袍,乘輿出建善門。藥房提調吳俊泳,副提調金聲根,進前問候訖,由神武門,詣景武臺。上降輿陞座,王世子侍座,聲根請出標信開布城,儒生入之乎,上命以已下標信擧行可也。聲根,讀奏入門單子訖。引儀引讀劵官金永壽·金昌熙·李裕承,對讀官宋秉瑞·金永悳·李敎榮,行四拜禮,以次就位。上命試官進前,命書題,京表擬唐堯群臣賀,擧天地盡在春風和氣中,鄕賦,濟濟多士,克廣德心。永壽跪書讀奏,敎榮奉出懸題。東潤進前奏曰,臣以本館事,有所仰達者矣。四處外史庫,列聖朝實錄曝曬,十年一次,近有定式,而明年爲年限矣。卽見江原監司鄭泰好狀啓謄報,則江陵五臺山史庫,多有朽傷幾至傾頹,莫重之地,秪見從外奉審,極爲疎忽云矣。曝曬之節,不待年限,卽爲擇日擧行,而三處外史庫實錄曝曬,一體擧行,何如?上曰,依爲之。出擧條上入小次,聲根請出標信開布城,呈券儒生,次次出送。上命以已下標信擧行,可也。傳曰,賓客外,別雲劍·兵曹堂上·堂上閣臣·堂上對讀官·入侍承旨,竝讀劵官加差下,堂下閣臣·春坊入直玉堂,竝對讀官加差下,使之分考。傳曰,科次入侍諸承旨,同爲入侍。傳曰,還宮,當自內爲之矣。該房知悉。通禮跪啓禮畢,上還內,諸臣以次退出。
戊子二月初九日戌時,上御萬慶殿。科次入侍時,行都承旨金聲根,行左承旨朴鳳彬,行右承旨金明圭,左副承旨李愚冕,右副承旨閔宗植,同副承旨金春熙,注書缺,記事官趙東潤·徐相集,直提學趙東冕,檢校直閣金文鉉·鄭夏源·李範晉·金世基·尹·兪鎭弼,檢校待敎閔丙承·鄭寅昇·李垠鎔,待敎尹雨植,校理朴喜容,修撰李茂魯,以次侍立。上命科次,永壽稟書等,聲根坼封讀奏訖。傳曰,日次儒生殿講以製代講賦居首三下幼學鄭奎三,表居首三下幼學徐相耆,竝直赴殿試,賦之次草三下幼學李鍾赫等七人,表之次草三下生員徐相國等三人,竝直赴會試,賦之次次上幼學河達泓等十人,表之次次上生員李容九等四人,竝給二分,賦之次次上幼學楊奭鎭等十人,表之次次上進士兪鎭贊等四人,竝給一分,賦之次次上幼學金基瀅等十七人,表之次次上幼學徐益煥等十三人,竝付之監試初試榜末,賦之次次上幼學李河駿等二十人,表之次次上幼學沈相鼎等十人,各奎章全韻一件賜給。傳曰,入格儒生,明日待令。上命退,諸臣以次退出。
上在景福宮。停常參·經筵。
藥房提調吳俊泳,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
親軍別營啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
親軍海防營啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
兵曹啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
典圜局啓曰,萬里倉鑄所,今月初十日鼓鑄之意,敢啓。傳曰,知道。
傳曰,政官牌招開政。
傳曰,入格儒生入侍。
傳曰,新及第徐相鳳,禮曹參議除授。
傳曰,新及第兪龜煥,兵曹參議除授。
傳曰,新及第朴和圭,工曹參議除授。
傳曰,在外同敦寧許遞,今日政差出。
以吏曹參議閔丙承牌不進,罷職傳旨,傳曰,只推。
傳曰,有實病實故玉堂許遞,今日政差出。
傳曰,秋曹堂上竝許遞,前望單子入之。
刑曹堂上前望單子入之,判書李鍾承添書落點。
傳曰,今日政遷轉守令,勿拘常格,各別擇差,未準朔守令中擬入。
傳曰,巨濟府使朴炳容,內禁將除授。
傳曰,在外敦寧都正許遞,今日政差出。
傳曰,興德縣監吳瑞源,敦寧都正除授。
傳曰,巨濟府使之代,郭山郡守李鎰擬入。
吏曹,禮曹參議單徐相鳳,兵曹參議單兪龜煥,工曹參議單朴和圭,已上除授事承傳。
吏曹,敦寧都正單吳瑞源,今加通政除授事,承傳,兵曹參議單尹起元,參知單兪龜煥。
吏曹啓曰,迎華察訪方漢七,金泉察訪趙慶相,碧沙察訪金在豐,俱以身病,呈狀乞遞,竝改差,何如?傳曰,允。
又啓曰,成均館司成閔泳達,西學敎授洪鍾檍,永懷園守奉官陳弼濟,昭慶園守奉官閔暹鎬,俱以身病,呈狀乞遞,竝改差,何如?傳曰,允。
又啓曰,長連縣監崔丙斗,身病猝重,萬無還官之望云,罷黜,何如?傳曰,嘉山郡守朴準祥相換。
傳曰,瑞山郡守李東弼,內禁將除授。
傳曰,長水察訪尹豊禎,蔚山監牧官李基澈相換。
傳曰,藍浦縣監之代,仁同府使鄭峻永擬入。
傳曰,右承旨·左副承旨許遞,前望單子入之。
承旨前望單子入之,宋秉瑞·金宗圭落點。
政院啓曰,來十八日專經武臣殿講日次,而親臨與命官,何以爲之?敢稟。傳曰,再明日勤政殿親臨磨鍊。
注書李鍾七病,代以尹兢周爲假注書。
有政。吏批,判書趙在淳,參議閔丙承,竝牌招不進,參判姜文馨進。吏批啓曰,判書趙在淳,參議閔丙承竝牌招不進,小臣獨政未安,何以爲之?敢稟。傳曰,仍爲之。以金喜洙爲應敎,李範升爲副應敎,鄭翰謨爲副校理,宋秉宙爲修撰,李寅龜·沈英慶·李興浩爲同敦寧,朴周陽爲刑曹參判,權克善·金聲集·金永祚爲敦寧都正,李瑞永爲刑曹參議,趙東冕爲同春秋,朴齊璟爲司成,李鳳珪·金祖熙爲公事官,沈性澤爲司僕主簿,韓永錫爲典籍,鄭宜默爲西學敎授,李圭昇爲三和府使,金秉彦爲穩城府使,李鎰爲巨濟府使,曺秉武爲興德縣監,李敏承爲瑞山郡守,趙慶相爲迎華察訪,金在豊爲金泉察訪,方漢七爲碧沙察訪,朴啓興爲高山察訪,新及第兪龜煥·徐相鳳·朴和圭,已上今超通政,特爲加資事承傳,行護軍徐明淳·韓慶衍·李容國·李寅周·尹滋久·鄭來錫·鄭致宗·鄭重愚,牙原君李應華·晉安君柳惠魯,已上今加資憲,行護軍李章沼·兪勝煥·李圭信,已上今加嘉義,已上八十一歲,加一資事,承傳,前五衛將金宗憲,今加資憲,前五衛將閔元植,前僉知趙九淳·南潤元,已上今加嘉善,副司果尹瑞榮,已上今加通政,朝官年八十,依法典加資,西營文案單趙應國,分敎官單高致弘,長水察訪尹豐禎,蔚山監牧官李基徹,已上相換事,承傳。
再政。以丁奎會爲掌令,李敎榮爲禮曹參議,嚴柱漢爲兵曹參知,鄭翼永爲工曹參議,閔泳達爲司僕正,李寅友·李祖信爲禁府都事,李是鈺爲昭慶園守奉官,尹綱烈爲永懷園守奉官,李升來爲龍安縣監,劉起龍爲郭山郡守,禮曹參議徐相鳳,兵曹參知兪龜煥,已上今加嘉善,朝官年八十,依法典加資,工曹參議朴和圭,今加嘉善,朝官年九十,依定式加資。
三政。以洪述龍爲永懷園守奉官,鄭峻永爲藍浦縣監,玉昌鎬爲孟山縣監,兵曹參議單嚴柱漢,參知單尹起元。
四政。以閔東植爲仁同府使。
兵批,行判書閔應植病,參判金泰郁入直進,參議嚴柱漢未肅拜,參知尹起元病。以趙羲容爲別營騎士將,李春來爲三田渡別將,黃水玉爲臨津別將,同知單徐有聲,僉知單安正旭·金恒濟·朴興鎭,加設單兪龜煥·徐相鳳·朴和圭,內禁將單鄭志植·鄭英默·申用均·具大植·李承益·李斗煥·洪翰燮·南允元·李莊夏·尹龜善·曺錫七·元浚·朴炳容·李東弼,以上今加折衝,訓鍊判官加設單李觀濟·尹養大,主簿加設單申昌熙·洪憘,副司果禹忠植·李根應,副司正李胤鍾,部將加設南宮檍。
禮曹參議李石榮疏。省疏具悉。所請依施。
戊子二月初十日午時,上御萬慶殿。入格儒生入侍時,右副承旨閔宗植,注書缺,記事官趙東潤·徐相集,以次進伏。
上在景福宮。停常參·經筵。
政院啓曰,右承旨宋秉瑞,同副承旨金宗圭,今日不爲仕進,竝卽牌招,何如?傳曰,允。
又啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
又啓曰,奏御文字,何等審愼,而司饔院副提調望單子,有所錯誤,致勤下詢,事甚疎忽,萬萬未安。臣之矇然捧入,不勝惶悚,原單子,使之改修正以入,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
傳曰,明日出宮門路,以思政門爲之。
弘文館啓曰,下番闕直,事甚未安,修撰鄭日永,副修撰李起東·李義悳,新除授修撰宋秉宙,竝卽牌招,推移入直,應敎金喜洙,副應敎李範升,副校理鄭翰謨,一體牌招察任,何如?傳曰,允。
傳曰,禮房承旨,馳詣受香所,奉審摘奸以來。
禮曹啓曰,今十二日親臨勤政殿專經武臣殿講時,王世子侍座之節,何以爲之乎?敢稟。傳曰,依例磨鍊。
政院啓曰,卽者刑曹郞廳來言,試劵偸竊罪人金漢俊,當爲照律勘處,而判書李鍾承在外,次堂例不得擧行云,何以爲之?敢稟。傳曰,許遞,前望單子入之。
刑曹判書前望單子入之,韓圭卨落點。
兵曹口傳政事,親軍別營騎士將單洪大燮。
親軍別營啓曰,本營騎士將全泰亨,身病猝重,勢難察任,改差,何如?傳曰,允。
議政府薦望,以李敎昌爲平安兵使。
傳曰,直閣趙秉輯,檢校差下。
兵曹啓曰,明日親臨勤政殿專經武臣殿講時,本曹堂上侍衛,不可不備。參知尹起元有身病,不得進參,令政院,稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
電報局啓曰,南電線立桿始役吉日,令日官推擇,則今二月十八日巽時爲吉云。以此日時擧行,何如?傳曰,以此日定行。
又啓曰,立桿在邇,事務浩大,本局學徒司果李羲宣·鄭秉漢,司勇金東植,出身姜元善,幼學趙重恩·徐相旭·吳範善·朴奎會·權輔仁·李熙悳·鄭斗容,竝主事差下,令該曹,口傳下批,使之幹務,何如?傳曰,允。
親軍前營啓曰,本營軍司馬金炳年,身病猝重,勢難察任,改差,何如?傳曰,允。
上在景福宮。停常參·經筵。
傳曰,同副承旨許遞,前望單子入之。
承旨前望單子入之,鄭憲時落點。
政院啓曰,三品官之毋得過三日循例請牌,曾有定式矣。刑曹參議李瑞永,工曹參議鄭翼永,除拜後過三日不爲出肅,事體所在,誠極未安,竝從重推考,仍卽牌招察任,何如?傳曰,允。
又啓曰,今日殿座時,承旨當爲備員,右副承旨鄭憲時,卽爲牌招,何如?傳曰,允。
又啓曰,卽伏見黃海監司趙秉轍去秋冬等褒貶啓本,則守令無一人居中居下。殊無嚴明殿最之意,推考警責,何如?傳曰,允。
又啓曰,卽者兵曹郞廳來言,今日殿座時,別侍衛不可不備,而行判書閔應植,陳疏不得擧行云,何以爲之?敢稟。傳曰,次堂擧行。
兵曹口傳政事,親軍海防營兵房單李斗鉉,左領官單閔致驥,軍司馬單呂圭亨。
吏曹口傳政事,電報局主事單李羲宣·鄭秉漢·金東植·姜元善·趙重恩·徐相旭·吳範善·朴奎會·權輔仁·李熙悳·鄭斗容。
傳曰,政官牌招開政。
弘文館啓曰,下番無他推移之員,不得已以上番姑降入直之意,敢啓。傳曰,知道。
又啓曰,上番姑降入直,事甚未安,修撰鄭日永·宋秉宙,副修撰李起東·李義悳,竝卽牌招,推移入直,何如?傳曰,允。
親軍別營啓曰,本營騎士將,今當差出,而擬望之人乏少,外任竝擬,何如?傳曰,允。
兵曹啓曰,專經武臣講官加抄啓人員,竝別單書入之意,敢啓。傳曰,知道。
弘文館啓曰,副應敎李範升,疏批已下,卽爲牌招察任,何如?傳曰,允。
又啓曰,新除授副校理鄭翰謨,時在京畿安城地。經筵入番事緊,請斯速乘馹上來事,下諭。傳曰,允。
傳曰,侍衛軍兵雨具,從便爲之。
傳曰,專經武臣殿講未畢講,便殿待令。
傳曰,再明日春到記,勤政殿命官爲之,明日夕食堂,左承旨收取以來。
傳曰,在外臺諫許遞,今日政差出。
傳曰,仁同府使閔東植,內禁將除授。
傳曰,同敦寧·敦寧都正,竝許遞,今日政差出。
吏曹啓曰,昭慶園令李範善,以其身病,呈狀乞遞,改差,何如?傳曰,氷庫別提鄭有恂相換。
又啓曰,恭陵參奉金炳軾,以其身病,呈狀乞遞,改差,何如?傳曰,監役李源商相換。
又啓曰,谷山府使李範祖戶奴呈狀內,矣上典身病猝重,萬無赴任之望云,改差,何如?傳曰,淸州牧使宋道淳相換。
又啓曰,谷山府使李範祖,淸州牧使宋道淳相換事,命下矣。淸州牧使宋道淳,以前任慶州府尹,方在解由未出中,何以爲之?敢稟。傳曰,勿拘。
又啓曰,長連縣監崔丙斗,嘉山郡守朴準祥相換事,命下矣。長連縣監崔丙斗,以前任萬頃縣令,方在解由未出中,嘉山郡守朴準祥,以前任興德縣監,方在解由未出中,何以爲之?敢稟。傳曰,勿拘。
又啓曰,西學敎授鄭宜默,昭慶園守奉官李是鈺,永懷園守奉官洪述龍,俱以身病,呈狀乞遞,竝改差,何如?傳曰,允。
有政。吏批,判書趙在淳進,以下八字刀割以金容元爲執義,金憙鎭爲持平,朴鼎壽爲正言,徐相鳳·兪龜煥·朴和圭爲同敦寧,柳遠綺·沈魯順·睦齡錫爲敦寧都正,趙鼎九爲大司成,宋世鉉爲西學敎授,李鼎稙·趙秉旭爲禁府都事,李建昇爲昭慶園守奉官,宋敎仁爲永懷園守奉官,閔致稷爲仁同府使,長連縣監崔丙斗·嘉山郡守朴準祥,已上相換事承傳。
再政,以崔中執爲永懷園守奉官,崔昱鎭爲昭慶園守奉官。
兵批,行判書閔應植陳疏,參判金泰郁別侍衛進,參議嚴柱漢入直進,參知未差。以崔商興爲西營哨官,僉知單鄭志植·鄭英默·申用均,副司果林永權·金海永·宋啓鳳,親軍西營左領官單全龍九,右領官單韓養浩,內禁將單李敎興·任宣鎬·李鍾元·李琦憲·玄在鶴·權驥老·金魯昇·洪羲俊·李興權·李丙烈·梁鼎煥·尹光國·黃斗淵·李鳳魯·閔東植,以上今加折衝,平安道兵馬節度使單李敎昌。
傳曰,專經武臣居首人,依例捧傳旨。
刑曹啓曰,謹依下敎,試劵偸竊罪人金漢俊·馬聖甫,決杖一百,懲勵放送之意,敢啓。傳曰,知道。
親軍右營啓曰,兼內吹李厚吉等處,各木二疋施賞之意,敢啓。傳曰,知道。
吏曹口傳政事,以趙南軾爲兵曹參知。
行兵曹判書閔應植疏。答曰,省疏具悉。本兵重任,何可輕遞?卿其勿辭行公。
副應敎李範升疏。省疏具悉。遂事何必爲引?爾其勿辭察職,尾附事,當留念矣。
戊子二月十二日辰時,上詣勤政殿,王世子侍座。專經武臣殿講入侍時,行都承旨金聲根,行左承旨朴鳳彬,右承旨宋秉瑞,左副承旨閔宗植,右副承旨鄭憲時,同副承旨金春熙,注書缺,記事官趙東潤,徐相集,直提學趙東冕,檢校直閣金文鉉·鄭夏源·李範晉·金世基·尹·兪鎭弼,檢校待敎閔丙承·鄭寅昇·李垠鎔,待敎尹雨植,校理朴喜容,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調吳俊泳,副提調金聲根進前問候訖,上至勤政殿,降輿陞座。引儀引考官金壽鉉·閔種默·白南益,參考官申泰寬·徐誼淳·李奎鶴·許璡,行四拜禮,以次就位。上命開講,武臣以次應講。聲根曰,卽者刑曹郞廳來言,試劵偸竊之金漢駿等,當爲照律勘處,而判書韓圭卨未肅拜,次堂例不得擧行云。卽爲牌招,何如?上曰,依爲之。出擧條傳曰,專經武臣殿講未畢試,便殿待令。通禮跪啓禮畢,上降座乘輿,至思政門外。聲根請出標信解嚴。上還內,王世子還內,諸臣以次退出。
上在景福宮。停常參·經筵。
傳曰,平安監司,留待。
弘文館啓曰,上番姑降入直,事甚未安,修撰鄭日永·宋秉宙,副修撰李起東·李義悳,竝卽牌招,推移入直,何如?傳曰,允。
傳曰,平安監司,入侍。
禮曹啓曰,今此大王大妃殿·王大妃殿加上尊號內庭行禮時,大殿所進致詞箋文,中宮殿所進致詞,王世子所進致詞箋文,王世子嬪所進致詞,大殿·中宮殿加上尊號內庭行禮時,王世子所進致詞箋文,王世子嬪所進致詞,竝令前期撰進,以爲肄習之地,何如?傳曰,允。
又啓曰,今此大殿·大王大妃殿·王大妃殿·中宮殿加上尊號時,內外習儀,當爲擇日擧行,而謹稽謄錄,則乙卯·甲子·辛丑·壬子·戊辰年,皆以內外習儀各一度,稟旨磨鍊,癸酉·癸未·丙戌·丁亥年,則外習儀,以初二三度磨鍊,而內庭習儀,只行一度矣。今番則何以爲之乎?敢稟。傳曰,依丁亥年例爲之。
又啓曰,謹稽謄錄,則加上尊號內庭行禮時,用樂,例以瞽師女伶擧行,而乙卯以後,連因特敎除之,辛丑年上尊號時,亦有置之之命,而因下敎用樂之節,依丁亥年例,設軒懸於通明殿正陽門外庭,登歌之樂於正陽門外上磨鍊,癸酉·癸未·丙戌·丁亥年,亦依此例擧行矣。今番則何以爲之乎?敢稟。傳曰,依丁亥年例爲之。
又啓曰,每於上尊號時,冊寶造成後,擇日內入待正日,還爲請出行禮捧進,亦有百官行禮節次,而丁亥年,大殿·中宮殿上尊號冊寶,王世子親上時,正日冊寶請出一節,不爲磨鍊,自內親上時,百官則外庭行禮,而待中使臨時出傳,同時擧行矣。今亦依此磨鍊,何如?傳曰,依此磨鍊。
親軍營啓曰,觀文閣改建始役吉日時,令日官推擇,則今二月十四日巽時爲吉云。以此日時擧行之意,敢啓。傳曰,知道。
統理交涉通商事務衙門啓曰,西路電線架設有年,沿途巡弁兵督率檢察,不容少緩,鐵山府使李建鎬,電務委員差下,使之董察,何如?傳曰,允。
慶尙監司李鎬俊疏。答曰,省疏具悉。此時此任,何可輕遞?卿其勿辭,益勉旬宣之責。
戊子二月十三日午時,上御萬慶殿。平安監司入侍時,右副承旨鄭憲時,假注書□□□,記事官趙東潤·徐相集,平安監司閔泳駿,以次進伏訖。
上在景福宮。停常參·經筵。
政院啓曰,同敦寧兪龜煥,除拜後過三日不爲出肅,依定式推考警責,仍卽牌招察任,何如?傳曰,允。
傳曰,藥院都提調有闕之代,前望單子入之。
內醫都提調前望單子入之,左議政金弘集落點。
傳曰,吏曹參議有闕之代,前望單子入之。
吏曹參議前望單子入之,兪致益落點。
傳曰,禮房承旨,馳詣宗廟·景慕宮,奉審摘奸以來。
政院啓曰,假注書李胤鍾,有身病,勢難察任,今姑改差,何如?傳曰,允。
司僕寺啓曰,今番寒食祭去馬,則自宮房貰用之意,分付,何如?傳曰,允。
親軍別營啓曰,本營騎士將許鎬,以前任穩城府使,尙在任所矣。領軍之職,久曠可悶,改差,何如?傳曰,允。
禮曹啓曰,卽接京畿監司金明鎭移文,則以爲,安山郡社稷神室,年久頹圮,今方重修而移還安祭香祝,照例磨鍊下送云矣。安山郡社稷神室修改時,告由移還安癸香祝,令該司照例磨鍊下送事,分付,何如?傳曰,允。
宗廟署望祭獻官啓曰,今望祭時,大祝副司果鄭斗欽,不爲來待。莫重享事,有此無前之擧,萬萬驚悚,大祝鄭斗欽,令該府拿問處之,其代,令該曹,卽速改付標,以爲將事之地,何如?傳曰,允。
傳曰,考官李承五,讀劵官金昌熙,命官爲之。
兵曹啓曰,正郞吳有善,身病猝重,勢難察任,改差,何如?傳曰,允。
李胤鍾改差,代以李尙柔爲假注書。
奎章閣啓曰,明日,卽寶賢堂望奉審日次,臣進詣擧行之意,敢啓。傳曰,知道。
政院啓曰,祀典所重,何等謹嚴,而今日宗廟望祭摘奸時,大祝鄭斗欽,初不待令,事未前有,萬萬駭然,所當重勘,而本院請推之外,無他可施之罰,何以爲之,而原祭單子,使之改付標以入,不審塡差之當該吏曹堂上,不可無警,從重推考,何如?傳曰,允。拿處。
又啓曰,奏御文字,何等審愼,而宗廟大祝鄭斗欽拿處傳旨,有所漏落,致勤下詢,事甚疎忽,極爲未安。臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
以韓昌敎·李泰鎔·尹景根·李秉武·麻斗元·閔承根·洪宜燮·李熙相·張容鎭·李昌翼·金演夏囚單子。傳曰,飭已施矣。分揀放送。
傳曰,潭陽府使申泰鼎,敦寧都正除授。
吏曹,敦寧都正單申泰鼎除授事,承傳。
吏曹參議閔丙承疏。省疏具悉。所請依施。
行大護軍李承五疏。答曰,省疏具悉。旣有已例,卽爲考講。
領議政沈舜澤箚曰,伏以臣見縻藥院之任,已有日矣。明日,卽是日次,固當趨造起居,而臣今嬰感添嗽,委頓床笫,氣虛汗流,暈眩轉甚。以若見狀,不可以風,誠切自效,而病未效誠,職不宜曠,而病自曠,冒悚具牘,仰冀鑑憐。伏乞亟遞臣所帶內局職名,以便公私焉。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
上在景福宮。停常參·經筵。
藥房提調吳俊泳,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
奎章閣啓曰,景慕宮望廟樓,今望奉審,無頉之意,敢啓。傳曰,知道。
傳曰,春到記講居首通幼學尹相祐,製述詩居首三下進士李萬宰,竝直赴殿試,講之次通進士李吉九等二十一人,製述之次草三下幼學朴正熙,竝直赴會試,講之次通幼學李相敦等八人,製述之次次上進士李重哲等二人,竝給二分,講之次略幼學趙冕均等六人,製述之次次上進士宋泰鉉等二人,竝給一分,講之次略幼學金宗杰等五人,製述之次次上生員宋秉徽等四人,各奎章全韻一件賜給。
傳曰,入格儒生,待令。
傳曰,入格儒生,崇陽門外施賞。
傳曰,政官牌招開政。
傳曰,文學有闕之代,今日政差出。
宗親府啓曰,丙戌年丁亥年加上尊號禮成後,璿源譜略修正,尙未告訖矣。今此修正時,國朝御牒書寫官監印堂上,仍帶辦理,跋文製述官,令政院稟旨擧行,諸般節次,依前草記施行,何如?傳曰,允。
政院啓曰,假注書李尙柔,時無職名,令該曹,依例付軍職冠帶常仕,何如?傳曰,允。
又啓曰,因宗親府草記,璿源譜略跋文製述官,令政院稟旨擧行事,允下矣。跋文,文衡當爲製進,而大提學未差,何以爲之?敢稟。傳曰,前前大提學製進。
傳曰,書筵官朴性陽,今年爲八耋云,幽德之節,尤切嚮往,令度支,衣資食物,優數輸送,遣地方官存問,以示禮遇之意。
傳曰,有實故實病玉堂許遞,今日政差出。
傳曰,呈告知敦寧·工曹參判許遞,今日政差出。
傳曰,仁同府使閔致稷,內禁將除授。
傳曰,同敦寧同義禁許遞,今日政差出。
傳曰,臺諫竝許遞,前望單子入之。
傳曰,挾輦把摠孫璟憲,內禁將除授。
禮曹啓曰,今此大王大妃殿·王大妃殿加上尊號冊寶內入內出處所及大殿·中宮殿加上尊號冊寶內入內出處所,依例以勤政殿磨鍊之意,敢啓。傳曰,知道。
又啓曰,今此加上尊號內庭習儀,只行一度事,啓下矣。處所,以何殿磨鍊乎?敢稟。傳曰,興福殿爲之。
吏曹啓曰,濟州牧判官金慶善,昭慶園守奉官李建昇,永懷園守奉〈官〉崔中執,俱以身病,呈狀乞遞,竝改差,何如?傳曰,允。
吏曹啓曰,式年監試會試時,監試官,例以文監察分差矣。蔭官二員,依近例作窠,權付司果,其代當以槐院參上差出,而可擬之人乏少,以曾經臺侍,排擬以入之意,敢啓。傳曰,知道。
義禁府啓曰,宗廟望祭大祝鄭斗欽拿處事,傳旨啓下矣。鄭斗欽,下去全羅道長興地云,依例發遣府羅將拿來,何如?傳曰,待待命拿囚。
有政。吏批,判書趙在淳進。以閔泳達爲文學,金若濟·金秉億爲掌令,李俒爲副應敎,金炳稷爲校理,李恒信爲知敦寧,具元植·李鍾祿·韓鎭象爲同敦寧,金弘圭爲工曹參判,李奎顔爲知義禁,姜文馨·李殷春爲同義禁,金甲洙爲兵曹正郞,金顯浩·金泳一爲監察,白箕鎭·沈啓澤爲禁府都事,金晶爲昭慶園守奉官,朴啓亨爲永懷園守奉官,李晥淳爲仁同府使,康仁鎬爲濟州判官,電務委員單李建鎬差下事,承傳,行護軍李容晦·李夏圭·蔡東陽,已上今加資憲,年八十一歲人,加一資事,承傳,副護軍李鍾祿·洪鍾晚,已上今加嘉善,副司果柳相春·張用權,已上今超通政,朝官年八十,依法典加資,分敎官張奎鎭。
再政。以李範升爲掌樂正,李能烈·李夔龍爲監察,申喆熙爲永懷園守奉官,兼文學單閔泳達。
三政。以安基鎬·張錫希爲監察。
四政。以金基璜·崔鼎獻爲監察。
五政。以吳秉勳·金義性爲監察。
兵批,行判書閔應植病,參判金泰郁呈辭,參議嚴柱漢病,參知趙南軾入直進。以朴景三爲訓鍊習讀,同知加設單李允用,僉知單具大植·李承益·李斗煥,副司果鄭基夏·金祥翼,副司正李尙柔,副司勇崔章燮·高世龍。
以吏曹參議兪致益牌不進,罷職傳旨,傳曰,只推。
侍講院啓曰,新除授文學閔泳達,所當牌招,而時値夜深,待明朝牌招,何如?傳曰,允。
文學韓光洙疏。省疏具悉。所請依施。
上在景福宮。停常參·經筵。
傳曰,政官牌招開政。
弘文館啓曰,校理朴喜容許遞出去,上番闕直,事甚未安,副校理金台濟內務府進,鄭翰謨在外,應敎金喜洙,校理朴益東,新除授副應敎李俒,校理金炳稷,竝卽牌招,推移入直,何如?傳曰,允。
又啓曰,上番闕直,事甚未安,應敎金喜洙,副應敎李俒,校理金炳稷·朴益東有身病,副校理金台濟內務府進,鄭翰謨在外,修撰鄭日永,副修撰李起東·李義悳,竝卽牌招,推移姑陞入直,何如?傳曰,允。
傳曰,同副承旨許遞,前望單子入之。
傳曰,同敦寧·敦寧都正許遞,今日政差出。
兵曹口傳政事,以全泰亨爲別營騎士將。
鄭憲時啓曰,臣與同副承旨金春熙伴直矣。纔已許遞出去,伴直無人,左副承旨閔宗植,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,兪致益落點。
戶曹啓曰,書筵官朴性陽衣資食物,令地方官輸送,仍令存問之意,分付該道道臣,何如?傳曰,允。
議政府啓曰,式年監試會試,隔在數日矣。前禁衛營廨舍未修,難以開場云。一所,依已例移設於明倫堂,何如?傳曰,允。
統理交涉衙門啓曰,關西電務委員,今旣差送矣。畿·海電途,亦不可無檢飭之員,坡州牧使李裕寅,鳳山郡守安鼎玉,竝電務委員差下,使之董察,何如?傳曰,允。
傳曰,今日政遷轉守令,勿拘常格,各別擇差,未準朔中擬入。
吏曹啓曰,仁同都護府使李晚淳,長水縣監金堯勛,俱以身病,呈狀乞遞,竝改差,何如?傳曰,允。
又啓曰,掌樂院正李範升,昭慶園守奉官金晶,永懷園守奉官申喆熙,俱以身病,呈狀乞遞,竝改差,何如?傳曰,允。
有政。吏批,判書趙在淳牌招不進,參議未差,參判姜文馨進。吏批啓曰,判書趙在淳牌招不進,參議未差,小臣獨政未安,何以爲之?敢稟。傳曰,仍爲之。以張錫龍爲大司憲,鄭煥翼爲大司諫,金喜洙爲執義,金容圭爲司諫,金宗鳳·劉百源爲持平,權潚爲獻納,姜濬永·金東柱爲正言,李承皐爲同敦寧,金裕成爲敦寧都正,金昌熙爲弘文提學,尹起晉爲掌樂正,金斗旭爲仁同府使,閔璿鎬爲潭陽府使,李憲愚爲長水縣監,行護軍李種淵·李泰永,已上今加嘉義,年八十一歲人,加一資事,承傳,副護軍姜沂馨·金致尙,前五衛將鄭海應,已上今加嘉善,副司果金東厚,今加通政,已上朝官年八十,依法典加資,前五衛將尹相和,今加嘉善,四子一孫登科人加資,電務委員二單,李裕寅·安鼎玉。
再政。以趙吉夏爲應敎,閔丙承爲戶曹參議,李在祏爲禮曹佐郞,洪慶杓·金七鉉爲禁府都事,金冀斗爲昭慶園守奉官,李僖信爲永懷園守奉官,李晚胤爲金堤郡守,金堯莢爲和順縣監,分敎官單禹東淵。
三政。以鄭志喆爲司饔主簿,具然鼎爲永懷園守奉官。
四政。以尹泰和爲尙瑞別提。
五政。以李載敦爲機器局司事。
兵批,行判書閔應植病,參判金泰郁呈辭,參議嚴柱漢病,參知趙南軾入直進。內禁將閔致稷·孫璟憲,已上今加折衝除授事,承傳。
以左副承旨閔宗植牌不進,罷職傳旨,傳曰,只推。
上在景福宮。停常參·經筵。
政院啓曰,右副承旨兪致益,今日不爲仕進,卽爲牌招,何如?傳曰,允。
又啓曰,來二十一日,朝參日次矣,敢稟。傳曰,停。
兵曹口傳政事,以朴彝陽爲親軍前營軍司馬。
弘文館啓曰,新除授應敎趙吉夏,卽爲牌招察任,何如?傳曰,允。
又啓曰,上番校理臣金炳稷,以照訖講一所試官,今日書仕出去之意,敢啓。傳曰,知道。
以司謁口傳下敎曰,來三月十三日加上尊號內庭行禮時,儀仗差備下典·女伶,抄集於閭閻,每多騷擾,今番則以各宮婢子,使之擧行事,分付。
傳曰,吏曹參議有闕之代,前望單子入之。
吏曹參議前望單子入之,鄭寅學落點。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,右副承旨兪致益,今日不爲仕進,卽爲牌招,何如?傳曰,允。
傳曰,時原任師傅·賓客,時任春桂坊子壻弟姪中,今番生進覆試,如有應擧者,竝特付榜末。
傳曰,忠文公閔台鎬之子,見參解額云,撫念增懷,特付會試榜末。
傳曰,先正臣鄭文敬·趙文烈宗孫,方赴監試會圍云,聞甚奇喜,特付榜末,以示曠感之意。
傳曰,解額中年今十五歲之人,竝特付會試榜末,以示奇喜之意。
以司謁口傳下敎曰,鎭禦使,依四都留守例,從便往來。
礦務摠局啓曰,今二月十九日,入接本衙門之意,敢啓。傳曰,知道。
禮曹啓曰,今此戊子式年監試覆試試官,當爲磨鍊,而堂下無故可擬之人乏少,依近例以堂上官,通瀜擬入之意,敢啓。傳曰,知道。
又啓曰,卽接四館所牒呈,則以爲,乙酉八月日次儒生殿講以製代講入格幼學金明昊·朴瀅東·金祥連·金禹鼎·金祥翼·李鍾祥·金震虎·金榮㴤·李海龍,同年十月館學儒生應製入格幼學金象儀·李中崙·朴春權·白洙·郭轅·朴齊景,丙戌二月館學儒生應製入格幼學朴喜七·金明濟·金然雲,同年同月人日製幼學趙光心·李培暹·尹泰元·申泰洙·金在珣,同年三月館學儒生應製入格幼學洪鍾翊·崔時榮·洪在鳳·朴允吉·張炓翼·申洪均·申命河·廉卿煥·蔡基德·朴楫,同年八月日次儒生殿講以製代講入格幼學金明錫·秦學明·李文羽·孫萬鉉·金然陪·秦圭鳳·閔東奎,丁亥二月館學儒生應製入格幼學金相輔·金說濟·尹豐璿·方春榮·李基瓚,同年同月日次儒生殿講以製代講入格幼學李容元·徐魯淳·林海溢,同年五月館學儒生應製入格幼學姜華錫·沈裕澤·全鳳儀,同年八月日次儒生殿講以製代講入格幼學尹榮升·李完根·黃兢秀·李祐烈·朴珍星等五十六人,付之監試初試榜末事,命下,而見漏於恩賜榜中,今番監試覆試許赴與否,自本曹,啓稟施行云矣。雖不見錄於原榜,依已例竝使之許赴事,分付,何如?傳曰,允。
又啓曰,卽接四館所牒呈,則去丁亥八月九日製入格幼學洪寅植·洪定植·尹鳳儀·趙重國·申炳·李鍾烈·崔景雲·趙重洛·李時瀅·李年夏·張斗鴻·朱离鍾·魚東善·金亥龍·金輔漢·李範錫·具晚喜·金時雲·金宅圭·睦源明·李一成·朴泳煥·閔鳳植·金兢秀·李健榮·金永聲·徐相春·李乙在·金敎莘,同年十月館學儒生應製入格幼學申敬均·閔泳郁·閔泳鳳·閔泳晉·李泰薰·李義鍾,童蒙沈弘澤,幼學韓鎭泰·姜鳳永·趙元書·趙鍾奎·李正稙·李學宰·朴勝轍·趙綺夏·鄭允謨·尹圭榮·李鍾演·宋光植·趙東宇·洪根永·姜禮欽·黃起魯·黃起璿·李仁榮,同年十二月館學儒生應製入格幼學李明鎬·金益九·張禹垣,童蒙沈明燮,幼學趙昇夏·桂昌都·金南·金鳳浩·宋秉泳·李濬鍾·尹時憲·徐相九·朴京雲·宋淳八·尹東一·具聖弼·徐重煥·申建休·李鴻敎·趙奭允·李文善·柳夢秀·朴宗赫·朴道源·潘熙模,同年同月日次儒生殿講以製代講入格幼學姜哲允·金魯薰·金龍源·金永權·張鎭·鄭參鎭·金容聖·金東弼·尹圭榮·張益柔·朴秉憲·張·金尙弼·元穉常·李正求·李載覲·沈臺石·趙琦夏·盧暻愚·愼寧國·鄭元謨·睦用錫·吳根善·徐廷大·趙鳳相,戊子正月人日製入格幼學宋錫禹·呂禹燮·金賴·鄭寅旭·朴洪錫·朴漢·洪淳鳳·權鼎洙·李洪九,童蒙沈龍澤,幼學金萬溶·具然萬·李然求·金敎哲·劉根昶·金敬集·金敎授·金萬鉉·宋柱赫·李圭益·安永斗·李萬應,同年二月館學儒生應製入格幼學金完培·朴相翰·鄭德采·朱垣善·趙容善·朱景俊·宋琦浩·申敬均·蔡淳學·李枝達·張元植·金在鴻·申徒均·安洪中·李東珪·元容和·李應乾·李祥稙·李錫根·宋秉翰·宋秉完·韓鼎烈·金明錫,同年同月日次儒生以製代講入格幼學金基濚·金始洙·柳錫瀅·許炯·鄭漢朝·孔在軾·河漢明·池鎬永·姜慶善·朴魯定·李丙植·韓基錫·李東和·朴悌植·柳棨魯·黃果淵·權洙淵·徐益煥·徐相天·申貞均·李永·朴齊行·宋鍾洽·李範澈·李範麟·尹亨善·朴曾龍·金奭基·李中烈·洪觀植,竝付之監試初試榜末事,命下,竝於今番,依例許赴事報來矣。洪寅植等一百五十一人,竝使之許赴於今番監試覆試,何如?傳曰,允。
又啓曰,大小科陳試人,草記許赴事,曾有定式矣。壬午式年監試初試入格幼學李會璹·李昌軫,同年增廣監試初試入格幼學鄭彦朝·姜震馨·申馝,同年十月應製付之監試初試入格幼學李兢宰,陞補初試入格幼學兪鎭瀅·洪昇厚·李建永·文挺豪·金振鎬,公都會初試入格幼學嚴柱鶴,癸未二月應製付之監試初試入格幼學金圭穆·金思軾,同年十一月應製付之監試初試入格幼學金炳璿,陞補初試入格幼學金鎬承,小學初試入格幼學權守敬,公都會初試入格幼學金益謨·朴承台·沈宜鳳·高在亨·白鳳基,甲申二月人日製付之監試初試榜末入格幼學廉承龍,同年應製付之監試初試榜末入格幼學鄭顯福·任,公都會初試入格幼學張鳳煥·李中喆,乙酉式年監試初試入格幼學裴觀喜·金錫殷·朴應烈·尹煥重·李秀德·李梓善·李相慶·李殷弼·鄭奭謨·印同奎·李敦鈺·韓基昌·金東浩·安弘遠·金龍浩·申學均·鄭駿時·呂海觀·金龍鍵·李準和·洪祐震·洪祐廷·蔡弼欽·洪擎日,同年增廣監試初試入格幼學趙漢肅·白南圭·金壎·權鼎河·愼宗翼·尹宣根·朴炳龍·崔翬鏞·曺益煥·金輔獻·金斗用·成胤永·盧憲秀·張錫奎·金錫九·鄭吉錫·李用宰·金益英·鄭兌裕·金祉淵·李大永·李元宰·康兌鏞·高光文·鄭重鎭,俱爲陳試,故取考其所受公文,則明白無疑,而在喪及父子俱參人,竝許陳試,法典所載,一竝許赴於今此式年監試覆試,何如?傳曰,允。
親軍營啓曰,幼學李文熙,製造機器局司事加差下,令該曹,口傳下批,何如?傳曰,允。
副司果李承載疏。省疏具悉,往事何必爲引?試牌體重,卽爲入來。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,右副承旨兪致益,今日不爲仕進,卽爲牌招,何如?傳曰,允。
傳曰,政官牌招開政。
傳曰,總務官洪鍾永之子,得參解額云,特付進士榜末。
吏曹口傳政事,機器局司事單李文熙。
傳曰,傳敎誤書之中官黃允明,推考。
傳曰,在外臺諫·同義禁,竝許遞,今日政差出。
傳曰,故祭酒宋來熙之孫,故贊善任憲晦之子,俱參解額云,竝特付會試榜末。
傳曰,同敦寧·敦寧都正,竝許遞,今日政差出。
傳曰,呈告兵曹參判·知經筵,竝許遞,今日政差出。
傳曰,仁同府使金斗旭,前府使金相潤,竝禁軍將除授。
傳曰,桂坊有闕之代,令該曹口傳差出。
傳曰,延平府院君李貴·文忠公兪棨·文穆公李翔宗孫,俱參解額云,竝特付會試榜末。
傳曰,仁同府使之代,金浦郡守趙存億擬入。
傳曰,今日政,遷轉守令,勿拘常格,各別擇差,未準朔中擬入。
傳曰,判尹·少尹外,京兆堂上,竝許遞,今日政差出。
傳曰,有實病玉堂許遞,前望單子入之。
玉堂前望單子入之,校理李鎬冕落點。
禮曹啓曰,卽接四館所牒呈,則幼學李範肇,丙戌三月應製,特蒙付之進士榜末之恩典,而遭外艱,無以赴試云矣。待闋服付之榜末之意,分付,何如?傳曰,允。
又啓曰,卽接四館所牒呈,則今此監試覆試應赴儒生中,丙戌年小學入格幼學呂永弼名字,改以永根,丁亥年應製入格幼學李鴻敎名字,改以淙敎,竝於今番覆試時,啓稟釐正,以爲赴試之地云矣。竝依所訴施行之意,分付,何如?傳曰,允。
兵曹啓曰,今二月二十日,禁軍戎器點考日次,而本曹有故,不得設行之意,敢啓。傳曰,知道。
吏曹啓曰,鎭岑縣監宋淳爀,親病沈重,萬無還官之望云,改差,何如?傳曰,高靈縣監鄭基贊相換。
兵曹口傳政事,以沈相璜爲左翊贊。
吏曹啓曰,仁同府使之代,金浦郡守趙存億擬入事,命下矣。趙存億,以前任竹山府使,方在解由未出中,何以爲之?敢稟。傳曰,勿拘。
又啓曰,西學敎授宋世鉉,以其身病,呈狀乞遞,改差,何如?傳曰,允。
又啓曰,昭慶園守奉官金冀斗,永懷園守奉官具然鼎,俱以病難供職,呈狀乞遞,竝改差,何如?傳曰,允。
有政。吏批,座目缺,以尹相賢爲大司諫,趙性鶴爲司諫,李起東爲持平,李榮善·金蘭友·魚用龜爲同敦寧,朴和圭爲兵曹參判,李應夏爲左尹,李祉秀爲右尹,鄭斗錫爲敦寧都正,南廷益爲知經筵,趙東冕爲同義禁,趙存億爲仁同府使,李純宰爲臨陂縣令,副護軍朴宗珽,今加嘉善,前監役李龍根,副司果金東鎰,今超通政,朝官年八十,依法典加資,行護軍柳瓚,今加嘉義,五子登科人,依法典加資。
再政。以趙範九爲副修撰,韓光洙爲相禮,金敎獻爲西學敎授,閔丙億爲禁府都事,金在寔爲禁府都事,金思直爲昭慶園守奉官,崔承弼爲永懷園守奉官,李輔仁爲金浦郡守,金炳祖爲開寧縣監,左尹單李祉秀,右尹單李應夏,分敎官單鄭啓永。
三政。以金文圭爲漢城主簿,朴在鳳爲禁府都事,鄭祖海爲永懷園守奉官,李奭鎭爲陽城縣監,永懷園守奉官崔承弼,禁府都事金在寔,已上今超通政,朝官年八十,依法典加資。
四政。以金基駿爲平市主簿,李時庠爲引儀。
五政。以李奎承爲典設別提,姜敎錫爲機器局司事。
兵批,行判書閔應植病,參判未差,參議嚴柱漢入直進,參知趙南軾病,同知加設單鄭海應,僉知單洪翰燮·南允元·南昌熙,內禁將金相潤,今加折衝除授事,承傳,春川府鎭禦使單金箕錫。
以司謁口傳下敎曰,四處外史庫列聖朝實錄曝曬開庫吉日,更爲推擇以入。
上在景福宮。停常參·經筵。
藥房提調吳俊泳,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,右副承旨兪致益,今日不爲仕進,卽爲牌招,何如?傳曰,允。
傳曰,右副承旨許遞,前望單子入之。
承旨前望單子入之,金炳秀落點。
傳曰,當該承旨推考。
傳曰,貞淑翁主祀孫,聞在解額中云,特付會試榜末。
傳曰,文穆公鄭逑祀孫,延原府院君李光庭,忠簡公李東標宗孫,俱參解額云,竝特付會試榜末。
以司謁口傳下敎曰,時原任師傅·賓客,時任春桂坊,相禮子壻弟姪之解額者,竝付榜末,已有傳敎,此亦出於廣施之意,而若無子壻弟姪之人,則兄若孫及同異姓四寸中,只一人特付榜末事,分付試所。
禮曹,來四月初三日行宗廟夏享大祭親祭,取稟。奉敎敬依。
政院啓曰,副校理金台濟內務府進,鄭翰謨在外,玉堂上下番俱空,事甚未安。應敎趙吉夏,副應敎李俒,校理李鎬冕·朴益東,修撰鄭日永·宋秉宙,副修撰趙範九·李義悳,竝卽牌招,推移入直,何如?傳曰,允。
禮曹啓曰,陳試人許赴事,已爲草記允下,而癸未陞補初試入格幼學宋鍾遠·尹忠求,乙酉式年監試初試入格幼學朴章采,俱以遭故陳試,而今番許赴事,來呈矣。取考其所受公文,則明白無疑,依例許赴於今此式年監試覆試之意,敢啓。傳曰,知道。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十五日朝參日次矣。敢稟。傳曰,停。
又啓曰,兵曹參判朴和圭,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,同副承旨金炳秀,今日不爲仕進,卽爲牌招,何如?傳曰,允。
又啓曰,明日傳香禮房承旨,當爲齋宿,行左承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,假注書尹兢周,有身病,勢難察任,今姑改差,何如?傳曰,允。
又啓曰,副校理金台濟內務府進,鄭翰謨·副修撰趙範九在外,玉堂上下番俱空,事甚未安。應敎趙吉夏,副應敎李俒,校理李鎬冕·朴益東,修撰鄭日永·宋秉宙,副修撰李義悳,竝卽牌招,推移入直,何如?傳曰,允。
傳曰,時御所諸殿閣之迄未營建,雖緣經用之不敷,亦係不可已之事,重建之役,令親軍營戶曹專管擧行,始役日字,今月晦前擇入。
傳曰,親軍營提調金永壽,戶曹判書鄭範朝,竝重建所堂上差下,親軍營郞廳李根敎,戶曹正郞徐雲輔,竝郞廳差下。
傳曰,政官牌招開政。
傳曰,文簡公金宗直祀孫,聞在解額中云,特付會試榜末。
傳曰,淑靜公主祀孫,聞在解額中云,特付會試榜未。
傳曰,貞安翁主祀孫,聞在解額中云,特付會試榜末。
傳曰,泮長許遞,今日政差出。
傳曰,同敦寧·敦寧都正許遞,今日政差出。
傳曰,秋判外,秋曹堂上竝許遞,今日政差出。
禮曹啓曰,來四月初三日,宗廟夏享大祭親行時,王世子亞獻之節,依例磨鍊乎?敢稟。傳曰,依例磨鍊。
又啓曰,來四月初三日行宗廟夏享大祭親行時,永寧殿,依例以遣大臣攝行磨鍊,何如?傳曰,允。
尹兢周改差,代以李丙逌爲假注書。
吏曹啓曰,刑曹正郞尹泰馹,以其身病,呈狀乞遞,改差,何如?傳曰,允。
又啓曰,鎭岑縣監宋淳爀,高靈縣監鄭基贊相換事,命下矣。鄭基贊以前任井邑縣監·延豊縣監·義城縣令·懷德縣監,方在解由未出中,何以爲之?敢稟。傳曰,勿拘。
奉常寺啓曰,各陵園墓寒食祭享所用藥果煎造後,看品藥果二十立封進之意,敢啓。傳曰,知道。
兵曹啓曰,訓戎僉使洪必裕,以其身病猝重,萬無赴任之望,呈狀乞遞,罷黜,何如?傳曰,神光僉使柳寅衡相換。
重建所啓曰,時御所諸殿閣重建始役吉日,令日官□□□推擇,則今二月二十四日酉時爲吉云,以此日時擧行之意,敢啓。傳曰,知道。
親軍營啓〈曰〉,觀文閣定礎吉日時,令日官□□□推擇,則今二十六日卯時爲吉云,以此日時擧行之意,敢啓。傳曰,知道。
吏曹啓曰,昭慶園守奉官金思直,永懷園守奉官鄭祖海,俱以身病,呈狀乞遞,竝改差,何如?傳曰,允。
典圜局啓曰,萬里倉鑄錢旁午,前僉使吳慶然,前察訪吳永烈,前僉使金相愚,委員差下,何如?傳曰,允。
禮曹啓曰,卽接行護軍朴蘭壽單子,則以爲,四寸兄斗壽,嫡妾俱無子,以其同姓八寸弟喜壽第三子齊晉,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受明有可據,而不得登聞者,許令該曹論理草記事,載在法典,而門長朴蘭壽單辭旣如此,朴喜壽第三子齊晉,立爲朴斗壽之後,何如?傳曰,允。
有政。吏批,判書未差,參判姜文馨牌招不進,參議鄭寅學進。
吏批啓曰,判書未差,參判姜文馨牌招不進,小臣獨政未安,何以爲之?敢稟。傳曰,只出緊任。以沈東臣爲同敦寧,李載純爲刑曹參判,李就根·金近喜·金演義爲敦寧都正,徐誼淳爲刑曹參議,金疇鉉爲大司成,李庚稙爲刑曹正郞,重建所堂上二單金永壽·鄭範朝,郞廳李根敎·徐雲輔,鎭岑縣監宋淳爀,高靈縣監鄭基贊,已上相換。前都正鄭新采·梁道洙,五衛將林錫範,已上今加嘉善。再政。以李長稙·任能宰爲禁府都事,金商珪爲昭慶園守奉官,金致礪爲永懷園守奉官,分敎官單金最鍾,李圭賢爲永懷園守奉官。〈缺
兵批,行判書閔應植病,參判朴和圭未肅拜,參議嚴柱漢入直進,參知趙南軾病,同知單韓鎭明,僉知單李莊夏·尹龜善·曺錫七。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,假注書李丙逌,時無職名,令該曹依例付軍職,冠帶常仕,何如?傳曰,允。
又啓曰,假注書李尙柔,有身病,勢難察任,今姑改差,何如?傳曰,允。
又啓曰,副修撰趙範九,時在忠淸道舒川地,斯速乘馹上來事,下諭,何如?傳曰,許遞。
又啓曰,各道守令·邊將薦擧單子之每於正月內上送,自是例也,而咸鏡南道統禦營薦單,今始來到,事甚疎忽,極爲未安。原單子雖不得不捧入,該統禦使閔敬鎬,不可無警,推考,何如?傳曰,允。
傳曰,吏曹判書有闕之代,前望單子入之。
傳曰,廣平大君祀孫,聞在解額中云,特付會試榜末。
李尙柔改差,代以李種文爲假注書。
禮曹啓曰,卽接懿寧園守奉官所報,則今此寒食節享,本園兩官,當爲備員,而令李象弼,以身病未肅拜,無以擧行云矣。今姑改差,其代卽令該曹,以在京無故人,口傳差出,以爲備員將事之地,何如?傳曰,令該曹口傳相換。
吏曹口傳政事,懿寧園令李象弼,禮賓主簿金在夏,已上相換事,承傳。
兵曹啓曰,參判朴和圭有身病,宿衛重地,替直無路,令政院稟旨變通,仍令該曹,以在京無故人,口傳差出,待下批牌招,以爲推移入直之地,何如?傳曰,允。
義禁府啓曰,咸鏡道高原郡定配罪人朴柱議處公事,還入判付內,不無斟量者存,特爲分揀放送事,命下矣。朴柱放送事,分付該道道臣之意,敢啓。傳曰,知道。
禮曹啓曰,卽接公州幼學林弘圭所志,則以爲,族弟翼圭嫡妾俱無子,以其同生兄鳳圭第二子斗喆,欲爲繼後,兩家諸族,相議完定,而生養家父母俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,載在法典,而門長林弘圭所訴旣如此,林鳳圭第二子斗喆,立爲林翼圭之後,何如?傳曰,允。
上在景福宮。停常參·經筵。
政院啓曰,左副承旨閔宗植,今日不爲仕進,卽爲牌招,何如?傳曰,允。
又啓曰,明日常參·經筵,取稟。傳曰,停。
傳曰,生進覆試原榜外,年來解額旣多,合有廣選之擧,一二所各加取五十人事,分付。
傳曰,禮房承旨馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
吏曹口傳政事,以尹致聖爲兵曹參判。
親軍右營啓曰,本營兵房金在殷,身病甚重,勢難察任,改差,何如?傳曰,允。
內務府啓曰,卽見忠淸兵使洪在羲狀啓,則本營兵制,尙多未遑,設置將官,統率節制,在所不已,兵房一員·領官一員·文案一員·軍司馬一員·哨官五員,自本營望報兵曹啓下單付,而合行事宜,竝請令內務府,稟處矣。抄兵鍊技亦旣有年,則不可無統領之節,將官等望報單付,依狀請施行,外他事宜,益加講究,從長措處之意,分付,何如?傳曰,允。
尙衣院啓曰,僉正任箕常有身病,未肅拜,別提李能九監刈出去,主簿南基完·許樟,俱以差祭,曠直可悶,令該曹口傳相換,何如?傳曰,允。
漢城府啓曰,今年回榜人鄭遠韶,今始上京,別單書入之意,敢啓。傳曰,知道。
吏曹口傳政事,尙衣僉正任箕常,司饔僉正吳健泳相換,尙衣主簿南基完,典牲主簿韓應一相換,尙衣主簿許樟,中樞經歷宋秉畯相換事,承傳。
重建所啓曰,河陽縣監姜湕,知事金載禹·李用俊,振威縣令方天鏞,礦務局主事玄興澤,前學官高永善,竝別看役差下,何如?傳曰,允。
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,政官牌招開政。
傳曰,尊號都監初度習儀,兼行於再度習儀。
政院啓曰,卽見景祐宮寒食祭獻官尹定求書啓,則謁者李心泰摘奸後,私自出去,不爲待令云,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿問重勘。
忠淸監司閔泳商狀啓,黃澗呈,以書筵官朴性陽呈狀內,伏以性陽,濫叨筵銜,已有年所,辭免不得,只自悶默俟罪,不意今者,恩諭復降,辭旨隆重,實非蟣蝨賤臣所敢承當,卽宜復控情實,以冀恩斥,而見今狗馬之病,轉成膏肓,精神迷亂,語言錯誤,雖數行文字,猝難締構,欲俟病勢稍間,則曠日彌久,尤增逋慢之罪,敢將私稟,特賜報營,以爲轉聞之地,幸甚云矣,入啓。踏啓字。
傳曰,同敦寧·敦寧都正許遞,今日政差出。
吏曹啓曰,昭慶園守奉官金商珪,永懷園守奉官李圭賢,俱以身病,呈狀乞遞,竝改差,何如?傳曰,允。
交涉衙門啓曰,濟衆院主事金弘泰改差代,幼學李觀夏差下,令該曹口傳下批,何如?傳曰,允。
吏曹啓曰,昭慶園守奉官金福日,永懷園守奉官朴尙初,俱以身病,呈狀乞遞,竝改差,何如?傳曰,允。
重建所啓曰,應行諸事,參考前例磨鍊,別單書入之意,敢啓。傳曰,知道。
有政。吏批,判書未差,參議鄭寅學牌招不進,參判姜文馨進。
吏批啓曰,判書未差,參議鄭寅學牌招不進,小臣獨政未安,何以爲之?敢稟。傳曰,仍爲之。以金喜洙爲副修撰,兪晚源爲同敦寧,李鍾觀·金鋼·權慶銓爲敦寧都正,曺錫輿爲藝文提學,金商圭爲同經筵,方漢七爲連原察訪,劉漢益爲碧沙察訪,副護軍洪鍾益·鄭煴,前都正鮮于棅,今加嘉善,副司果金元喜·沈宜益,今加通政,朝官年八十,依法典加資。再政。以尹起晉爲執義,金九鉉爲禮曹參判,宋道憲·洪鍾夔爲禁府都事,金福日爲昭慶園守奉官,朴尙初爲永懷園守奉官,玄致璋爲武烈祠參奉,分敎官單陰陽石。三政。以丁奎會爲掌樂正,金蓍鎰爲昭慶園守奉官,周敬壽爲永懷園守奉官。
兵批,行判書閔應植病,參判尹致聖入直進,參議嚴柱漢病,參知趙南軾病,僉知單元浚·朴炳容·李東弼,副司正李丙逌,訓戎僉使洪必裕,神光僉使柳寅衡,已上相換事,承傳。
副校理鄭翰謨疏曰,臣以臣家成宗之長子,宗議因大宗之爲重,俾主先祖之祀矣。命途險釁,當人之所不當,欲言則臣罪尤大,欲默則臣情莫暴。臣父據實陳疏,至有還本之請,繼以廟稟曹議,循理稱當,允許之恩,特出於眷恤聖念,感戴洪私,有淚披面,而措躬無所,退蟄鄕廬,特旨迥出於陞品,恩點相屬於政注,馹召有命,不俟駕屨,自是臣分,而其於賤私之難安何哉?臣情到此,吁亦㥻矣。冒控衷赤,伏乞亟命選部,永刋仕籍,俾餘生得畢於化囿之中焉。省疏具悉。爾門諸議旣云歸正,該曹呈單,亦已稟覆,今不必以此更提矣。爾其勿辭察職。
上在景福宮。停常參·經筵。
藥房提調吳俊泳,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
又啓曰,左副承旨閔宗植,今日不爲仕進,卽爲牌招,何如?傳曰,允。
傳曰,再明日日次儒生殿講,勤政殿親臨磨鍊。
以吏曹參議鄭寅學牌不進罷職傳旨,傳曰,只推。
吏曹口傳政事,濟衆院主事單李觀夏。
弘文館啓曰,新除授副修撰金喜洙,卽爲牌招察任,何如?傳曰,允。
吏曹啓曰,今此大報壇祭獻官,當爲時·原任大臣中塡差,而領府事宋近洙,判府事申應朝,領敦寧金炳德,俱以在外,領議政沈舜澤有身病,左議政金弘集,藥院都提調,例不得塡差,判府事金炳始,上號都監都提調,例不得塡差,大臣中無可差之員,何以爲之乎?敢稟。傳曰,資窮宗親中塡差。
兵曹啓曰,再明日勤政殿親臨日次儒生殿講時,參議嚴柱漢,參知趙南軾,俱有身病,不得進參,竝令政院,稟旨變通,仍令該曹,以在京無故人口傳差出,待下批牌招,以爲進參,何如?傳曰,允。
禮曹啓曰,今二十七日親臨勤政殿日次儒生殿講時,王世子侍座之節,何以爲之乎?敢稟。傳曰,依例磨鍊。
政院啓曰,明日召對,取稟。傳曰,爲之。
傳曰,都承旨·左承旨許遞,前望單子入之。
承旨前望單子入之,南廷哲·洪淳學落點。
吏曹口傳政事,以趙文夏爲兵曹參議,盧泳敬爲參知。
議政府啓曰,卽見補土堂上驪州牧使洪祐慶狀啓,則英陵·寧陵局內汰落處,補築物力,磨鍊後錄,請令廟堂,稟處矣。其一,役處浩大,物力錢五千兩區劃事也。其一,空石五千立分定各邑事也。其一,抹木二千五百箇,杻抹木四石,巨薪二百五十馱,分定各邑事也,鐵器械雜物,自邑貰用事也。其一,相地官·奏時官,令各該司定送事也,補築之役,不宜少緩,容入之需,參諸已例,以惠廳錢三千兩區劃,使之撙節排比,趁速告竣,木物空石,令各邑措備,機械自本邑,從便貰用,相地官·奏時官定送事,分付各該司,何如?傳曰,允。
吏曹,輔德單金聲根。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,試官之出榜詣闕,例也,而式年監試覆試一所監試官金基璜,二所監試官崔鼎獻,謂有身病,自外徑歸,事甚未安。竝推考,何如?傳曰,允。
又啓曰,同敦寧兪晚源,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,臣秉瑞,今日加上尊號都監初再度兼行習儀進去,下直之意,敢啓。傳曰,知道。
又啓曰,因兵曹啓目,督鍊使,改以春川府鎭禦使下批,所佩兵符,令政院改造下送事允下,而兵符,今纔改造矣。春川府鎭禦使金箕錫,旣在闕中,仍爲傳授,何如?傳曰,允。
又啓曰,兼察親軍海防營使金箕錫,以春川府鎭禦使,今方下直出去矣。所佩虎符及傳令牌,何以爲之,而將兵之任,不可一刻無摠察之人,何以爲之?敢稟。傳曰,仍佩往來,別營使兼察。
傳曰,政府草記遲滯之中官吳泰煥,罷職。
傳曰,鎭禦使留待。
傳曰,鎭禦使入侍。
傳曰,明日出宮門路,以思政門爲之。
傳曰,來三月初一日三日製,通方外爲之,試紙用大好紙,勤政殿命官爲之。
親軍別營啓曰,本營左別將徐廷圭,身病猝重,勢難察任,改差,何如?傳曰,允。
傳曰,吏曹參判許遞,前望單子入之。
吏曹參判前望單子入之,兪鎭學添書落點。
兵曹口傳政事,親軍左營兵房單尹泳奎,護軍金在殷。
政院啓曰,新除授行都承旨南廷哲,以前任平安監司,姑未上來,斯速乘馹上來事,下諭,何如?傳曰,允。
又啓曰,親軍海防營使別營使兼察事,命下矣。兼察親軍海防營使李鍾健,卽爲牌招聽傳敎,何如?傳曰,允。
傳曰,左副承旨許遞,前望單子入之。
傳曰,新榜生員申澤秀,進士李虎榮·金宅圭,竝賜樂。
傳曰,新榜進士鄭翼謨,淑靜公主祀孫,特爲賜樂。
傳曰,新榜進士李胄夏,廣平大君祀孫,李載覲,恩全君祀孫,竝特爲賜樂。
傳曰,新榜生員申徒均,貞淑翁主祀孫,特爲賜樂。
傳曰,新榜進士朴元緖,貞安翁主祀孫,特爲賜樂。
傳曰,新榜生員趙炳淳,先正臣文烈公祀孫,特爲賜樂。
傳曰,新榜生員李鼎九,文穆公李翔祀孫,特爲賜樂。
傳曰,新榜進士尹相鍾·鄭寅旭,特爲賜樂。
以加上尊號都監都提調言啓曰,玉冊玉寶詣闕班次圖一件封進,而一件,世子宮,亦爲封進之意,敢啓。傳曰,知道。
又啓曰,冊寶封裹吉日,令日官金東萬推擇,則來三月初十日爲吉云,以此日定行之意,敢啓。傳曰,知道。
又啓曰,玉冊文玉寶文書出眞書各四件,諺書各三件書入,而眞書各四件,世子宮亦爲書入之意,敢啓。傳曰,知道。
兵曹啓曰,庭試武科初試設場,在於明日,而殿座相値,不得擧行矣。殿座時,兩所設場,姑爲停止,大駕還內後,卽爲試取之意,分付,何如?傳曰,允。
又啓曰,今此試官望中,時無職名,依例口傳付軍職,以入之意,敢啓。傳曰,知道。
戊子二月二十六日午時,上御萬慶殿。鎭禦使入侍時,同副承旨金炳秀,假注書李丙逌,記注官張益厚,記事官徐相集,鎭禦使金箕錫,以次進伏訖。
戊子二月二十六日酉時,上御萬慶殿。召對入侍時,參贊官鄭憲時,侍讀官朴益東,檢討官李義悳,待敎尹雨植,假注書李丙逌,記注官玉秉觀,記事官徐相集,各持綱目第九卷,以次進伏訖。上曰,史官分左右。
上在景福宮。停常參·經筵。
政院啓曰,明日常參·經筵,取稟。傳曰,停。
承旨前望單子入之,尹容植落點。
政院啓曰,今日殿坐,承旨當爲備員,新除授左副承旨尹容植,卽爲牌招,何如?傳曰,允。
傳曰,日次儒生殿講未畢講,便殿待令。
武一所啓曰,今日開場,先自柳葉箭·片箭試取之意,敢啓。傳曰,知道。
武二所啓曰,今日開場,柳葉箭·片箭,同爲試取之意,敢啓。傳曰,知道。
傳曰,日次儒生殿講通居首進士洪祐晢等二十三人,竝直赴會試,之次略生員韓敬澤等十八人,竝給二分,之次略幼學吳喜相等二人,竝給一分,之次略幼學洪是厚等二人,各奎章全韻一件賜給。
傳曰,入格儒生,明日待令。
傳曰,左承旨許遞,前望單子入之。
承旨前望單子入之,金善根落點。
傳曰,開城留守有闕之代,光州牧使閔泳愚除授。
政院啓曰,新除授承旨金善根,資是嘉義,行都承旨南廷哲,乃是嘉善,座次有違格例,何以爲之?敢稟。傳曰,新除授承旨許遞,前望單子入之。
武一所啓曰,今日試取,而日暮姑停之意,敢啓。傳曰,知道。
吏曹,開城留守閔泳愚,今加嘉善除授事,承傳。
兵曹啓曰,卽接南所入直衛將金鎭民牒報,則南水門東邊水門鐵箭二箇顚仆云,爲先令紫門監,堅實圍排,卽速修改,而把守軍兵,令該營,量宜除出,限修築間嚴加守直之意,分付,何如?傳曰,允。
親軍別營啓曰,因兵曹草記,南水門東邊水門鐵箭顚仆處,東營入直軍四名除出,將校一人率領,限修改間嚴加守直之意,敢啓。傳曰,知道。
戊子二月二十七日辰時,上御勤政殿。王世子侍座日次儒生殿講試取入侍時,行都承旨南廷哲,左承旨洪淳學,右承旨宋秉瑞,左副承旨尹容植,右副承旨鄭憲時,同副承旨金炳秀,假注書□□□,記事官趙東潤·徐相集,直提學趙東冕,檢校直閣金文鉉·鄭夏源·李範晉·金世基·尹·兪鎭弼,檢校待敎閔丙承·鄭寅昇·李垠鎔,待敎尹雨植,校理朴益東,修撰李義悳,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調吳俊泳,副提調南廷哲,進前問候訖,詣勤政殿,上降輿陞座。王世子侍座。引儀引考官趙康夏·李裕承·金宗漢,參考官金疇鉉·李萬敎·趙秉聖·尹雨植,行四拜禮,以次就位,上命開講。儒生等,以次應講。傳曰,日次儒生殿講未畢講,便殿待令。通禮跪啓禮畢,上還內。王世子還內。諸臣以次退出。
戊子二月二十七日戌時,上御萬慶殿。日次儒生殿講未畢講試取入侍時,行都承旨南廷哲,左承旨洪淳學,右承旨宋秉瑞,左副承旨尹容植,右副承旨鄭憲時,同副承旨金炳秀,假注書□□□,記事官趙東潤·徐相集,直提學趙東冕,檢校直閣金文鉉·鄭夏源·李範晉·金世基·尹·兪鎭弼,檢校待敎閔丙承·鄭寅昇·李垠鎔,待敎尹雨植,校理朴益東,修撰李義悳,以次侍立。上命開講。廷哲曰,寶劍一員,謂有身病,不爲待令,事甚未安。推考,何如?上曰,從重推考,可也。出榻敎儒生等應講訖。傳曰,日次儒生殿講通居首進士洪祐晢等二十三人,竝直赴會試,之次略生員韓敬澤等十八人,竝給二分,之次略幼學吳喜相等二人,竝給一分,之次略幼學洪是厚等二人,各奎章全韻一件賜給。傳曰,入格儒生,明日待令。上命退。諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
承旨前望單子入之,李永落點。
傳曰,入格儒生,崇陽門外施賞。
傳曰,兵曹判書有闕之代,督辦內務府事金永壽除授。
吏曹,行兵曹判書單金永壽除授事,承傳。
兵曹口傳政事,上護軍金永壽,別營別將單李昌濂。
政院啓曰,明日召對,取稟。傳曰,爲之。
又啓曰,新除授行兵曹判書金永壽,卽爲牌招,傳授命召,何如?傳曰,允。
又啓曰,假注書李丙逌,有身病,勢難察任,今姑改差,何如?傳曰,允。
又啓曰,明日傳香禮房承旨,當爲齋宿,新除授行左承旨李永,所當牌招,而拘於廳規,不得請牌,何以爲之?敢稟。傳曰,牌招。
又啓曰,明日次對,兩司當爲進參,除在外試所進去外,呈告人員,竝待開門牌招,何如?傳曰,允。
傳曰,政官牌招開政。
義禁府啓曰,來三月初一日三日製,通方外爲之時,本府都事皆爲赴擧,只有武都事一員,當直入直,而本府入直公事回公都事,及勤政門·隆文樓門·隆武樓門禁亂都事,無以推移,假都事五員,令該曹口傳差出,以爲擧行,何如?傳曰,允。
兵曹啓曰,本曹正郞金甲洙,與新除授判書金永壽,爲父子應避,依法典在下當遞,正郞金甲洙,今姑改差,何如?傳曰,允。
武一所啓曰,昨日未畢試柳葉箭·片箭,仍爲試取之意,敢啓,傳曰,知道。
武二所啓曰,昨日未畢試柳葉箭·片箭,仍爲試取之意,敢啓。傳曰,知道。
武一所啓曰,柳葉箭·片箭今已畢試,仍爲鐵箭·鳥銃,鱗次試取之意,敢啓。傳曰,知道。
武二所啓曰,柳葉箭·片箭今已畢試,仍爲鐵箭·鳥銃,鱗次試取之意,敢啓。傳曰,知道。
武一所啓曰,鐵箭·鳥銃無一人入格矣。鱗次開講試取之意,敢啓。傳曰,知道。
武二所啓曰,鐵箭·鳥銃無一人入格矣。鱗次開講試取之意,敢啓。傳曰,知道。
武一所啓曰,各技皆已畢,仍爲修整榜目之意,敢啓。傳曰,知道。
武二所啓曰,各技皆已畢,仍爲修整榜目之意,敢啓。傳曰,知道。
傳曰,同敦寧·敦寧都正竝許遞,今日政差出。
傳曰,有實故玉堂許遞,今日政差出。
兵曹口傳政事,德積僉使金啓淵,平薪僉使林奉雲,以上相換事,承傳。
吏曹啓曰,大邱都護府判官李聖烈,以其身病猝重,萬無還官之望云,罷黜,何如?傳曰,全州判官金稷鉉相換。
又啓曰,光州牧使,今當差出,而本州以湖南雄邑,物衆地大,素稱難治,不可不擇差,同道及他道有聲績未準朔守命中,竝擬,何如?傳曰,允。
又啓曰,昭慶園守奉官金蓍鎰,永懷園守奉官周敬壽,俱以身病,呈狀乞遞,竝改差,何如?傳曰,允。
以京畿監司金明鎭狀啓,宗廟薦新物種中,生蛤絡蹄,日氣尙寒,到處極貴,不得限內封進,惶恐待罪事,傳曰,勿待罪事,回諭。
傳曰,在外吏曹參判許遞,前望單子入之。
吏曹參判前望單子入之,金晳根落點。
李丙逌改差,代以盧台鉉爲假注書。
有政。吏批,判書未差,參判金晳根牌招不進,參議鄭寅學進。
吏批啓曰,判書未差,參判金晳根牌招不進,小臣獨政未安,何以爲之?敢稟。傳曰,只出緊任。以洪嘉裕爲校理,申炳休爲副校理,鄭佑默爲副修撰,姜沂馨·金得鉉·盧觀河爲同敦寧,金在斗·文喆圭·張羽鎭爲敦寧都正,閔泳稷爲光州牧使,金智亨爲長津府使,司書單李鎬冕,大邱判官李聖烈,全州判官金稷鉉,已上相換事,承傳。再政。以朴周陽爲同經筵,魚允德·李徽承爲禁府都事,朴麟瑞爲昭慶園守奉官,金應吉爲永懷園守奉官,前五衛將金錫胤,今加嘉善。副司果張士坤·高熙伯,今加通政。已上朝官年八十,依法典加資。三政。以林處虎爲昭慶園守奉官,崔命珊爲永懷園守奉官,承文博士二單,趙昌均·李寅衡,著作二單安炳乾·金昶源,正字二單李琬熙·張德華,副正字二單林鳳坤·申錫廈。
兵批,行判書金永壽病,參判尹致聖病,參議趙文夏病,參知盧泳敬入直進。副司果洪壽萬·李敏鎬·白冀洙,親軍沁營左領官單沈能奎,軍司馬李膺善,忠淸兵營領官李鍾大,軍司馬單金泰鉉,哨官單郭林道·朴啓東·金榮辰·廉道希·金儒衡,以上下批事,承傳。
義禁府啓目,景祐宮寒食祭謁者李心泰原情云云。傳旨內辭緣,泛稱遲晚,刑推得情,何如?啓。除刑推議處爲良如敎。
行兵曹判書閔應植疏。答曰,省疏具悉。所請依施。
上在景福宮。停常參·經筵。
自辰時至人定,灑雨下雨,測雨器水深四分。
藥房都提調金弘集,提調吳俊泳,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,明日常參·經筵,取稟。傳曰,停。
奎章閣啓〈曰〉,明日卽寶賢堂朔奉審日次,臣進詣擧行之意,敢啓。傳曰,知道。
弘文館啓曰,新除授副校理申炳休,副修撰鄭佑默,竝卽牌招察任,何如?傳曰,允。
又啓曰,新除授校理洪嘉裕,時在忠淸道忠州地,經筵入番事緊,請斯速乘馹事,下諭。答曰,許遞。
議政府啓曰,有司堂上趙秉式,今日賓對,懸病不進,令政院,卽爲牌招,使之進參,何如?傳曰,允。
傳曰,禮房承旨馳詣社稷·宗廟·永寧殿·景慕宮,奉審摘奸以來。
傳曰,大臣政府堂上引見。
傳曰,統制使入侍。
吏曹啓曰,昭慶園守奉官朴麟瑞,永懷園守奉官金應吉,俱以身病,呈狀乞遞,竝改差,何如?傳曰,允。
又啓曰,大邱判官李聖烈,全州判官金稷鉉相換事,命下矣。金稷鉉,以前任信川郡守·善山府使,方在解由未出中,何以爲之?敢稟。傳曰,勿拘。
親軍別營啓曰,本營騎士將全泰亨,身病猝重,勢難察任,改差,何如?傳曰,允。
又啓曰,本營騎士將,今當差出,而擬望之人乏少,外任竝擬,何如?傳曰,允。
以掌令金若濟·金秉億,獻納權潚,持平金宗鳳·李起東,正言金東柱牌不進罷職傳旨,傳曰,只推。
政院啓曰,試官之出榜詣闕,自是例也,而慶科庭試武科初試一所監試官張錫龍·姜濬永,二所監試官尹起晉·趙性鶴,謂有身病,自外徑歸,事甚未安,推考,何如?傳曰,允。
又啓曰,今此試官望中,時無職名人,令該曹,口傳付軍職,何如?傳曰,允。
戊子二月二十九日午時,上御萬慶殿。大臣政府堂上引見入侍時,左副承旨閔宗植,假注書盧台鉉,事變假注書□□□,記注官張益厚,記事官徐相集,領議政沈舜澤,左議政金弘集,行戶曹判書鄭範朝,行兵曹判書金永壽,行大護軍尹宇善·吳俊泳,督辦交涉通商事務趙秉式,別營使李鍾健,禮曹判書閔泳煥,刑曹判書韓圭卨,校理朴益東,以次進伏訖。上曰,史官分左右。舜澤進前奏曰,連日晴佳,好雨又來,此時聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣度,何如?上曰,平順矣。舜澤曰,世子嬪宮氣度,何如?上曰,平順矣。仍敎曰,今日之雨,甚好矣。舜澤曰,麥畦菜田,可以滋潤發生矣。上曰,次對爲之。舜澤曰,今日賓對,卽殿下今歲諮訪之一初也。天時以陽和,煦噓萬物,王政以仁惠,懷保小民,書曰,視民如傷,又曰,若保赤子,曰如傷曰若保,夫豈徒然哉?如傷則必思安之之道,若保則又思養之之道,此三代所以固本寧邦者也。我殿下夙夜憂勤,一念在民,輕徭薄賦,非不爲安民,而長吏數易,則民不能安矣。厚生利用,非不爲養民,而法紀不立,則民不能養矣。洞察蔀隱,發政施仁,苟非實行,便歸彌文,百方以安之,其安也爲虛,千塗以養之,其養也爲苟。彼雖蚩蚩,至愚而神,無形之碞,可不顧畏哉?矧今皇穹眷棐我邦家,五百年所罕有之大慶茂禧,我殿下皆有之矣。億兆蒼生,咸頌殿下之福,而舞蹈康莊,思見盛化,竊願殿下,對天之時,體天之仁,惟新其德,用答景命,安民以實,養民亦以實,則三代固本寧邦之治,其自今始,敢將一國蘄嚮,敷衍以達,惟殿下念哉。上曰,安民養民,卽諴小祈永之本,予之夙宵憂勤者,實在於此矣。出擧條舜澤曰,東宮邸下,今躋志學之齡,學焉日就,孝焉海準,臣猥忝匪分之任,獲遂先睹之忱,榮耀已極,歡祝倍切,而殷春永日,書筵方開,凡在瞻聆,孰不慶頌?臣於是區區仰勉者,雖使保傅諭導,賓僚啓迪,莫若家學庭訓,以身先敎,今殿下必先左矩右繩,動皆中度,以至一語一默,一念一事,必以世子之所當法者,心傳而躬導,則王季之敎文王,文王之敎武王,不過率由是道也,伏願益加留神焉。上曰,東宮學業之進就,恒切期勉,而亦有望於如卿老成,正言正事以輔翼矣。出擧條舜澤曰,我殿下典軫貢民之勢,特頒內帑之金,曠恩大惠,至仁厚澤,閭里市井,欣欣相告,咸曰恤民惠民之政,未嘗有如今之時,歡聲攸沸,和氣可導,而愚臣過計之憂,切有有始無終之慮,貢弊已痼,無策可捄,國儲大枵,有志難繼,反覆思惟,苦無良算,所可一分着手者,惟在節省而已。夫王者之於財用,取之以經,用之以經,則國與民俱足,取之不經,用之不經,則國與民俱竭,歷代龜鑑,可不愼歟?惟我朝取於民有常,用於國有法,列聖朝金科玉條,不出於孔聖之節用愛民,而結人心凝天命,以培千萬年不拔之基,遺之我殿下者也。今土宇不減於古,稅糧不減於古,而贏絀不同,其故何也?殿下,試以祖宗之用,取而較之,則耗財之由與理財之方,可坐而算矣。留神於是,隨事稽査,某爲急先之用應儲,某爲不急之務應汰,某爲有益之物應備,某爲無益之稅應蠲,某爲先祖之舊應遵,某爲尾閭之竇應塞,觸類引伸,漸次減省,此爲端本澄源,而民之受賜,不但以十萬特下而言也。易曰,節以制度,不傷財不害民,惟殿下,澄察焉。上曰,節財裕國之方,爲今日交勉之最要之者矣。出擧條舜澤曰,向因戶惠廳草記,群山倉欠逋稅穀,嚴査準充後,登聞之意,行會矣。卽見該道臣李憲稙狀啓,則都沙工及諸沙格,牢囚嚴査,而斛捧見縮,任賂偸竊,雖是致欠之端緖,各軍債償條,則一辭抵賴,而戶惠廳米各五百石,先爲收刷,待解氷裝發,所犯沙工等,畢刷後,自本營按律酌處計料爲辭矣。米太六千包之逋欠,自有漕輸以來所未聞者也。處分截嚴,行會已久,拖到歲底,只刷千石,玩愒朝令,寧欲無言,第未知其間徵捧,又爲幾許,而如是不已,準完無期,揆以事體,慨歎極矣。三懸鈴更關於道臣,使之刻期督刷,罔夜輸納,而如或一直愆拖,則該僉使,先罷後拿,不飭之道臣,一體論警嚴飭,何如?上曰,尙此玩愒,誠極可駭,依所奏嚴督準刷,可也。出擧條舜澤曰,卽見平安前兵使李鍾承狀啓,則枚擧寧遠前郡守全龍九牒呈以爲,本郡在西·北兩道之交,新設團衛士五十名,逐朔試閱,依寧邊別衛士例砲放計劃,居首者付之本營秋都試砲科榜末事,請令廟堂,稟處矣。以若嶺隘險要,宜其設砲鍊藝,而亦不容無激賞之政,特爲依狀請許施,何如?上曰,依爲之。出擧條舜澤曰,挾輦挾輿把摠,例以曾經三四品守令擬望,而近日前銜,每患苟艱,不可無變通矣。各營自辟,不當以資格有拘,而若以曾經營將人,通瀜擧擬,其在責成,宜無異同,自今除拜滿十二朔後,許用邊地履歷,若以曾經守令擬差,則一遵舊式施行,可爲權宜振疏之政,而事係官制,下詢登筵大臣·兵判·營使處之,何如?上曰,大臣·兵判·營使之意,何如?弘集曰,武堂下曾經守令,近頗苟艱,而堂上則多滯云,領相所奏,必有斟量,臣亦別無他見矣。永壽曰,臣亦無容更達矣。鍾健曰,臣亦無容更達。泳煥曰,大臣·兵判之意旣如是,臣無容更達矣。圭卨曰,臣亦無所仰達矣。上曰,大臣·兵判·將臣之意如此,依爲之。出擧條舜澤曰,內外各衙門之用粉版牌直囚典獄,所以尊體貌而嚴號令者也。夫何藉公營私之弊,未有甚於近日,橫侵債民,徒肥牌隷,種種聽聞,駭歎極矣。遂事固不可追究,而自今非公務攸關,毋得出牌,如是仰奏之後,復或入聞,則該堂郞從重論警之意,申飭,何如?上曰,聽訟自有其官,他衙門何故出牌?依所奏嚴飭,可也。出擧條舜澤曰,京畿句管有闕矣。行大護軍朴齊寬差下,何如?上曰,依爲之。出榻敎舜澤曰,登科十年人之每歲筵奏陞六,例也,聞有限滿人云,分付該曹,六品職調用,何如?上曰,依爲之。出擧條舜澤曰,歲後賓封,異於他時,而臺臣之無一進參,誠甚未安。違牌諸,竝從重推考,何如?上曰,依爲之。出榻敎弘集曰,景籙維新,吉慶荐臻,慈齡彌卲,而呼崇之縟儀誕擧,聖德將闡,而準海之睿孝有光,陽春布和,闔澤旁流。此誠千載罕睹之盛會,凡厥臣民,莫不歡欣蹈舞,咸頌吾君之壽考福祿者,寔出於愛戴之誠也。領相纔陳新年禱祝之辭,而臣又敷衍仰奏,敢效古人規勉之義,冀幸殿下之垂察焉。書曰,斂時五福,用敷錫厥,庶民于汝極,錫汝保極,詩曰,宜民宜人,受祿于天,保佑命之,自天申之,是知人君之福祿,亶在於愛民而已。漢之文帝,躬行恭儉,民以殷富,而克享太平,宣帝專尙吏治,民以安樂,而號稱中興,三代以下,西京之治爲最,而二帝之所以行之者如此,蓋民富則國以富,民安則國自安。故節財用擇守令二者,實愛民之要道也,而其大本,則在於勤聖學澄聖慮,以爲萬化之原。朱子曰,今日急務,第一是勸得人主,收拾身心,保惜精神,此所謂淸明在躬,志氣如神,氣像好時,百事可做者也。苟能於此,深契而力行焉,則不但於進德出治,大有補益,而養福得壽之術,亦不外是矣。然則詩·書所稱受祿保極之盛,可復見於今日,是臣區區攢手而顒祝者也。上曰,爲治之大經大法,不外乎卿今所奏,敢不服膺,而愈望卿明其謨而補不逮矣。出擧條上曰,解氷已久,稅船尙不來泊,又無裝發之報,未知緣何遲滯,而何時可以齊泊乎,誠可悶也。舜澤曰,多穀之準檢計裝,勢不得不遲緩,而以目下經用艱絀遑汲,果日復日待矣。然而海路事有難臆料,匪久似可次第到泊矣。上曰,各殿重建之始役,雖出於不得已,而顧今國計何以辦財?是爲萬萬悶沓,不至撓民而竣事,是所望也。舜澤曰,此是國之鉅役也。聖念至及於撓民,萬萬欽誦,而財用艱絀,役事浩大,惟在有司之臣制節監董之如何。然以今衆民之力之勢,若至侵撓,則困窮之中,益復困窮,亦非殿下視如傷之意也。第今辦財無他道理,有難猝乍間仰奏,而其於不可已之事,亦何可已也?古人有云,有志事竟成,亦豈無竣事之道乎?上曰,大臣就座。宗植曰,諸宰奏事。範朝曰,無所奏矣。宗植曰,玉堂所懷奏之。益東曰,伏以臣庸才蔑學,早竊科第,濫叨橫經之列,固何敢以見職自居,而區區淺誠,只是勉聖學一事也。自古帝王致治之道,莫不由於講學,而講學之本,在於誠勤。故不誠而學者,未之有也,不學而治者,未之有也。停講之餘,召接之命,已有再矣。群情欣忭,而方今春晷漸暢,頻接臣隣,學問討論,日以爲常,則東宮邸下,亦從以勤學,睿德日就矣。此豈非以身率敎之道乎?太平之治,無疆之福,不期而自至矣。伏願殿下,澄省焉。上曰,所陳當留念矣。出擧條上曰,史官就座。命大臣先退,又命退。諸臣以次退出。
戊子二月二十九日未時,上御萬慶殿。統制使入侍時,同副承旨金炳秀,假注書盧台鉉,記注官張益厚,記事官徐相集,統制使閔敬鎬,以次進伏訖。
戊子二月二十九日酉時,上御萬慶殿。召對入侍時,參贊官鄭憲時,侍讀官朴益東,檢討官宋秉宙,待敎尹雨植,假注書盧台鉉,記注官張益厚,記事官徐相集,各持綱目第九卷,以次進伏訖。上曰,史官分左右。日記廳堂上朴容大郞廳申炳休郭琦
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來初五日朝參日次矣。敢稟。傳曰,停。
又啓曰,翰林召試被選人李垠鎔薦狀公事,啓下矣。令該曹口傳單付,牌招入直,何如?傳曰,允。
又啓曰,事變假注書白文行有身病,勢難察任,今姑改差,何如?傳曰,允。
奎章閣啓曰,景慕宮望廟樓今朔奉審,無頉之意,敢啓。傳曰,知道。
傳曰,讀劵官鄭海崙命官爲之。
兵曹口傳政事,副司果金甲洙,別營騎士將單李啓好。
禮曹啓曰,今三月二十二日大王大妃殿寶齡望九,大王大妃殿加上尊號合二慶慶科庭試文科,親臨與命官,何以爲之,而處所以何處擧行乎?敢稟。傳曰,景武臺親臨磨鍊。
議政府啓曰,本府公事官李奎韶,通計前仕,仕日已滿,依近例六品職遷轉事,分付,何如?傳曰,允。
尙衣院啓曰,僉正吳健泳,主簿韓應一,俱有實病,別提李能九監刈出去,主簿宋秉畯前營進,無入直之員,竝令該曹口傳相換,何如?傳曰,允。
吏曹口傳政事,檢閱單李垠鎔。
白文行改差,代以李日彦爲事變假注書。
禮曹啓曰,卽接社稷署所報,則明日三日製試取時,本署官員,俱爲觀光云矣。依定式,本曹正郞李臣燁,假官差送,以爲代直後,赴試之地,何如?傳曰,允。
傳曰,三日製賦居首三下幼學李炳焄·張漢奎·鄭載東·金秀鏞·朴守彬·朴榥·金晉洙·林鎭五·黃石圭·金宗祐·金炳潤·金弼周·李鍾泰·金炳昊·崔永浩·申錫允·金彝鉉·李星載·李敏茂·方楨孝·吳壽烈,竝付之進士榜末,之次草三下幼學李奎應等八人,竝直赴會試,之次次上幼學元昇周等十人,竝給二分,之次次上幼學張世基等十人,竝給一分,之次次上幼學金永燾等十人,各奎章全韻一件賜給。
傳曰,入格儒生入侍。
傳曰,入格儒生趙誠熙,此是桂坊也,守令待窠,首先擬入。
以司謁口傳下敎曰,今初八日南殿動駕時,出宮作路,以水標橋爲之,還宮作路,以廣通橋爲之事,分付。
戶曹啓曰,軍資判官金澤秀,今已瓜滿,難付生手,姑爲仍任,何如?傳曰,允。
弘文正字尹雨植疏。省疏具悉。疏辭下該曹,稟處。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,今初八日永禧殿親行酌獻禮祭文,當爲製進,藝文提學曺錫輿,待明朝牌招,使之製進,何如?傳曰,允。
傳曰,政官牌招開政。
傳曰,入格儒生崇陽門外施賞。
傳曰,在外知敦寧·同敦寧·敦寧都正竝許遞,今日政差出。
傳曰,左右尹許遞,今日政差出。
傳曰,今日政遷轉守令,勿拘常格,各別擇差,未準朔中擬入。
傳曰,行首宣傳官,以亞將擬入。
傳曰,黃海兵虞候趙羲聞,內禁將除授。
傳曰,有實故玉堂許遞,今日政差出。
傳曰,臺諫竝許遞,前望單子入之。
臺諫前望單子入之,持平黃鍾岐添書落點。
傳曰,今此重建之役,卽不容已者,而以若民情,如或煩弊,實非予軫念之意,特下內帑錢五十萬兩,樽節補用事,分付。
傳曰,椒島僉使趙羲中,宣傳官加設單付。
傳曰,發遣吏郞諸執事,淸齋與否,摘奸以來。
傳曰,副護軍李升漢,宣傳官加設單付。
內務府啓曰,安眠島封山潛伐之弊,聞甚狼藉,故自本府定監官,使之糾察矣。該帥臣憑托營飭,漫漶防報,上司行會,視若弁髦,揆諸事體,誠極駭然。前忠淸水使具然昌,施以罷職之典,雖以道臣言之,不可無警,忠淸監司閔泳商,推考,何如?傳曰,允。
吏曹口傳政事,尙衣主簿韓應一,繕工別提金堯璇相換,尙衣主簿宋秉畯,長興主簿朴周憲,已上相換事,承傳。
吏曹啓曰,淸安縣監李重翼,中路得病,萬無還任之望云,罷黜,何如?傳曰,鎭安縣監申永均相換。
又啓曰,成均館典籍金東源·金熙圭,俱以除拜過限未肅拜,竝改差,何如?傳曰,允。
奎章閣啓曰,咸興·永興兩本宮四月別大祭時,造燭封香吉日,今二十七日巽時,衣襨香燭祭品奉詣吉日,今二十八日午時俱吉云。以此日時,擧行之意,敢啓。傳曰,知道。
統理交涉衙門啓曰,漁採章程,尙未議訂,而前主事朴準禹,甘聽日人山田荒治所慫慂,贗造漁稅節目,盜加印押,排捧其稅,現露於日本裁辦之際,至有日使移照請査之境,身爲朝官,不顧事體,悖違約旨,貽羞他國,此而不嚴加懲勵,將無以昭信外交,其罪狀,爲先令攸司稟處,何如?傳曰,允。
兵曹啓曰,大王大妃殿寶齡望九,大王大妃殿加上尊號合二慶慶科庭試武科殿試節目,當爲磨鍊,而凡於殿設,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,景武臺親臨磨鍊。
又啓曰,宣傳官尹九成·李啓興,內禁衛將金相潤,五衛將南昌元·金瀅兌·李恒稙·金恒濟·安正旭,昌德宮衛將朴啓煥·朴興植·徐有聲,俱以病難供職,呈狀乞遞。新除授恃寨僉使金亨燮,母年今爲七十五歲,吾老梁萬戶胡熙淵,母年今爲七十五歲,林土別將崔秉學,母年今爲七十五歲,俱以法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
有政。吏批,兼判書洪祐吉在外,參判金晳根進,參議鄭寅學牌招不進。
吏批啓曰,兼判書洪祐吉在外,參議鄭寅學牌招不進,小臣獨政未安,何以爲之?敢稟。傳曰,仍爲之。以權榮洙爲應敎,宋榮大爲副應敎,丁奎會爲校理,徐明淳爲知敦寧,李乾夏爲同敦寧,李僖魯爲左尹,李泰鉉爲右尹,尹吉求爲敦寧都正,南廷益爲知春秋,尹昌燮爲兵曹正郞,鄭恒鎭·金炯穆爲典籍,孔秀東·張亨植爲監察,閔致駿爲長興府使,崔斗星爲龍川府使,閔泳國爲江界府使,尹根學爲平陵察訪,軍資判官金澤秀,姑爲仍任事,承傳。元山港書記官朴義秉,掌簿官尹秉秀,已上陞六事,承傳。前監役楊聖秀,前都事金龍浩,副司果李采根·李承渾·咸仁軾·吳命奎,已上今加通政,朝官年八十,依法典加資。前縣監朴昌胤,副司果崔斗星今加通政加資事,承傳。淸安縣監李重翼,鎭安縣監申永均,已上相換事,承傳。
再政。以吳有善爲掌樂正,金元鉉·金得珠爲監察,李潤稙·宋鍾植爲義禁府都事,孫錫洪爲昭慶園守奉官,朴準謨爲永懷園守奉官,金甲秀爲錦山郡守,兼甕津府使單南命善,分敎官單金載郁。
三政。以金東讚·高宅榮爲監察,韓正澤爲昭慶園守奉官,李炳斗爲永懷園守奉官,李承紀爲淮陽府使。
四政。以朴東憲爲井邑縣監。
兵批,行判書金永壽進,參判尹致聖病,參議趙文夏入直,參知盧泳敬病。
兵批啓曰,黃海水使,今當差出,而擬望之人乏少,他道防禦使,竝擬,何如?傳曰,允。以閔應植爲知事,洪鍾晚爲同知,鄭騏澤·趙羲轍·李斗鉉爲同訓鍊,趙載觀·尹泳翰爲宣傳官,南允元爲內禁將,李序翼·卞洪基·尹致一·文益章·李章夏·羅熙明爲五衛將,鄭萬源爲忠壯將,孫翼謨·鄭翊朝·邊重益爲昌德將,李奎燦·兪鶴柱爲別營哨官,趙斗源·金聲重爲守門將,朴珪熙爲慶尙左兵使,南命善爲黃海水使,李昇俊爲黃海兵虞候,宋龜浩爲椒島僉使,金致敬爲恃寨僉使,朴根燮爲吾老梁萬戶,崔碩現爲林土別將,僉知單李琦憲·任宣鎬·李種元,宣傳官加設單趙羲中·李升漢,已上單付事,承傳。內禁將單趙羲聞今加折衝除授事,承傳。副司果金芝圭·尹周植·白樂駿·河正泓,兼管理使閔泳愚。
再政,以李庠珪爲群山僉使。
上在景福宮。停常參·經筵。
政院啓曰,右副承旨鄭憲時,今日不爲仕進,卽爲牌招,何如?傳曰,允。
又啓曰,明日常參·經筵,取稟。傳曰,停。
以吏曹參議鄭寅學牌不進罷職傳旨,傳曰,只推。
傳曰,藝文提學許遞,前望單子入之。
藝文提學前望單子入之,金永壽落點。
傳曰,禮房承旨馳詣大報壇,奉審摘奸以來。
政院啓曰,假注書李種文有身病,勢難察任,今姑改差,何如?傳曰,允。
又啓曰,今初八日永禧殿親行酌獻禮祭文,當爲製進,新除授藝文提學金永壽,卽爲牌招,使之製進,何如?傳曰,允。
傳曰,召對爲之。
弘文館啓曰,新除授應敎權榮洙,副應敎宋榮大,校理丁奎會,竝卽牌招察任,何如?傳曰,允。
政院啓曰,明日召對,取稟。傳曰,爲之。
傳曰,今番幸行時,諸般擧行,依京擧動例爲之,務從省約,出還宮時植炬置之,凡係役民事,皆以儲置米會減,十里外斥堠伏兵傳語軍置之,外驛補把,亦爲除之事,分付。
禮曹啓曰,鎭禦使旣已辭朝矣。在前春川府所封薦新與進獻各樣物種,自今爲始,依統制營例,自鎭禦營直爲封進之意,分付,何如?傳曰,允。
親軍別營啓曰,本營左別將李昌濂,身病猝重,勢難察任,改差,何如?傳曰,允。
又啓曰,本營別將,今當差出,而擬望之人乏少,外任竝擬,何如?傳曰,允。
親軍前營啓曰,楊花津移付別營,注文鎭付之本營之意,敢啓。傳曰,知道。
吏曹啓目粘連,觀此弘文正字尹雨植上疏,則以爲,臣四寸兄容植,見帶左副承旨矣。臣之所帶兼春秋記事官之銜,旣有應避之典,照例遞改,以存公格矣。相避之法,在下當遞,記事官之銜,今姑減下,何如啓。依允。
又啓目,成均館典籍韓永錫,副正字朴台淳·鄭玄謨·李東基,訓導車斗鎭,察訪金炯翼,俱以登科十年人,依法典陞六,何如,啓依允。
戊子三月初三日酉時,上御萬慶殿。召對入侍時,參贊官金炳秀,侍讀官申炳休,檢討官宋秉宙,檢校直閣兪鎭弼,假注書盧台鉉,記事官朴宗玕·李垠鎔,各持綱目第九卷,以次進伏訖。上曰,史官分左右。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,知敦寧徐明淳,左尹李僖魯,除拜後過三日,不爲出肅,依定式推考警責,仍卽牌招察任,何如?傳曰,允。
傳曰,政官牌招開政。
傳曰,發遣吏郞諸執事淸齋與否,摘奸以來。
內醫院啓曰,院鍼醫金堯璇,時帶尙衣院主簿矣。番次相妨,令該曹口傳,閑司相換,何如?傳曰,允。
吏曹口傳政事,尙衣主簿金堯璇,氷庫主簿韓憲敎,已上相換事,承傳。
傳曰,有實故玉堂許遞,今日政差出。
傳曰,兵曹參議參知許遞,今日政差出。
傳曰,呈告兵曹參判許遞,今日政差出。
傳曰,今日政遷轉守令,勿拘常格,各別擇差,未準朔中擬入。
政院啓曰,明日召對,取稟。傳曰,爲之。
電報局啓曰,電役旁午,事務浩大,前主事李起弘,使之起復擧行,何如?傳曰,允。
吏曹啓曰,井邑縣監朴東憲,以病乞遞,改差,何如?傳曰,允。
兵曹啓曰,今此幸行時,斥堠伏兵傳語軍,依前判下,啓目擧行,何如?傳曰,依判下擧行。
又啓曰,來三月初八日大駕詣永禧殿親行酌獻禮時,隨駕營門,當爲磨鍊矣。何營軍兵隨駕,何營軍兵留陣,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,左營兵丁二哨,別營步軍一哨,騎士一番,左營使率領,爲先廂,後營兵丁一哨,別營步軍二哨,騎士一番,別營使率領,爲後廂,禁軍三番隨駕,海營兵丁一哨,別營步軍一哨,騎士一番,海營兵房代領留陣,餘軍留營置之。
又啓曰,來三月初八日大駕詣永禧殿,親行酌獻禮時,王世子隨駕時陪衛,依前例磨鍊,而禁軍及先後牌軍兵,連以隨駕禁軍及先後廂軍,仍用矣。今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
義禁府啓曰,因統理交涉通商事務衙門草記,前主事朴準禹其罪狀,令攸司稟處事,允下矣。朴準禹今方待命,拿囚之意,敢啓。傳曰,知道。
有政。吏批,參判金晳根進。以金晚植爲大司憲,趙秉友爲大司諫,姜日馨爲執義,尹喆培爲司諫,閔泳國·李承載爲掌令,洪鍾檍爲持平,尹承弼爲獻納,李倬·宣俊采爲正言,吳有善爲校理,兪龜煥爲兵曹參判,李種弼爲兵曹參議,洪承憲爲兵曹參知,趙熙一·李容益爲同義禁,李成九·李敬輔爲監察,金永鎭爲龍川府使,李鶴䄵爲井邑縣監,崔龍三爲景陽察訪,尙衣主簿黃厚淵,引儀尹宅善,已上相換事,承傳。副護軍韓赫烈,前五衛將申錫憲·崔相憲,已上今加嘉善,朝官年九十,依定式加資,副司果崔允中,前監察金宗河,前守奉官李鍾國,已上今加通政,朝官年八十,依法典加資。
再政。以金喜洙爲掌樂正,鄭誾朝爲司成,柳廷植爲兵曹佐郞,方夏鎭·辛光五·尹鎭衡爲典籍,韓允弘·李鍾鎬爲監察,鄭述敎·金魯洙爲義禁府都事,柳泰根爲昭慶園守奉官,李憲應爲永懷園守奉官,宋秉學爲林川郡守,閔泰植爲雲峰縣監,分敎官單秦行源,兵曹參議單洪承憲,參知單李種弼。
三政。以劉漢謙·康以爟爲監察,郭鳳順爲昭慶園守奉官,金龍一爲永懷園守奉官,尹熙周爲光陽縣監。
四政。以李承殷爲義禁府都事,姜基馨·南周昇爲監察。
五政。以柳興元爲監察。
兵批,行判書金永壽病,參判未差,參議盧泳敬差祭,參知李種弼入直進。同知單孫翼謨,僉知單李敎興·玄在鶴·權驥老,副司果李英輔·金炯翼·方夏鎭·金昌圭,副司勇李學仁,注文僉使單金相應。
兵曹,今二十二日慶科庭試武科時,直赴會試人規矩,鐵箭三矢一百十步一矢,片箭三矢一百二十步一巡一中,柳葉箭五矢一百二十步一巡二中,鳥銃三柄一巡一中,講書粗以上,取一技落點。直赴殿試人,柳葉箭五矢一百二十步一巡二中,鳥銃三柄一巡一中,講書粗以上,取一技落點。
忠淸監司閔泳商狀啓,永同呈,以贊善宋秉璿呈狀內,伏以秉璿以草茅賤品,濫叨選籍,久爲國人之所嗤點,恒自蹙縮,若無容措,迺者聖諭又出夢想之外,辭旨之隆,毗寄之重,愈往愈加,此豈如庸陋小臣所敢承當者哉?聞命惝怳,益不覺背汗沾衣也。顧此百不近似之實,前後控籲,罄竭無餘,而微誠未格,天聽愈邈,撫躬自悼,求死不得,今宜衷懇,以冀恩斥,而夙抱風痰之症,近又添劇,兟兟以度,心神難可抖擻。故數行短疏,無以構成,反覆思惟,萬不獲已,敢玆具由仰籲。伏乞卽賜報營,俾得轉聞,收還召旨,以安賤分,千萬幸甚云矣事,入啓。踏啓字。
戊子三月初四日酉時,上御萬慶殿。召對入侍時,參贊官鄭憲時,侍讀官申炳休,檢討官宋秉宙,檢校直閣兪鎭弼,假注書盧台鉉,記注官張益厚,記事官李垠鎔,各持綱目第九卷,以次進伏訖。上曰,史官分左右。
上在景福宮。停常參·經筵。
自前夜四更至開東,灑雨下雨,測雨器水深一寸三分。
自開東至申時,灑雨下雨,測雨器水深九分。
藥房提調吳俊泳,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
政院啓曰,同副承旨金炳秀,今日不爲仕進,卽爲牌招,何如?傳曰,允。
以同副承旨金炳秀牌不進罷職傳旨,傳曰,只推。
政院啓曰,明日常參·經筵,取稟。傳曰,停。
又啓曰,事變假注書李日彦有身病,勢難察任,今姑改差,何如?傳曰,允。
又啓曰,假注書朴台熙,時無職名,令該曹依例付軍職,冠帶常仕,何如?傳曰,允。
又啓曰,今十三日大殿·大王大妃殿·王大妃殿·中宮殿加上尊號稱慶陳賀頒敎文,當爲製進,藝文提學金永壽,待明朝牌招,使之製進,何如?傳曰,允。
傳曰,禮房承旨馳詣先蠶壇,奉審摘奸以來。
弘文館啓曰,副校理申炳休差祭出去,上番闕直,事甚未安。副校理鄭翰謨在外,應敎權榮洙,副應敎宋榮大,校理丁奎會,新除授校理吳有善,竝卽牌招,推移入直,何如?傳曰,允。
兵曹啓曰,新除授參判兪龜煥,參議洪承憲,參知李種弼,竝卽牌招,推移入直,何如?傳曰,允。
李日彦改差,代以李丙逌爲事變假注書。
親軍別營啓曰,本營別將洪謹周前任黃海水使,騎士將李啓好前任長津府使,倶在任所,領軍之任,久曠可悶,竝改差,何如?傳曰,允。
吏曹啓目,權知承文院副正字姜益秀名字,改以弼秀,趙丁善名字,改以鍾善,前掌令姜永壽名字,改以永祺,前敦寧參奉李貞烈名字,改以廷烈,前主簿韓命圭名字,改以台圭,前縣監安膺浩名字,改以膺良,前監察鄭景輔名字,改以秀弼,李承泰名字,改以承集,出身沈泰衡名字,改以彦澤,左營哨官吳根泳名字,改以建泳告狀,令藝文館給帖,何如?啓依允。
戊子三月初五日三更,上御萬慶〈殿〉。召對入侍時,參贊官鄭憲時,侍讀官吳有善,檢討官宋秉宙,待敎尹雨植,假注書朴台熙,記注官玉秉觀,記事官李垠鎔,各持綱目第九卷,以次進伏訖。上曰,史官分左右。仍開卷,上曰,上番讀之。有善讀自詔擧質樸敦厚,止宜從橋。上曰,釋義。有善釋義訖。上曰,文義奏之。有善曰,國家取人之道,質樸敦厚者,聰敏穎悟者,皆可用之。然其時聰敏之才雖有之,而質樸之風猶少,故元帝必以是詔擧矣。上曰,取人當以質樸聰敏參互,尙其質樸,當先於聰敏矣。有善曰,聖敎切當矣。又奏曰,人臣於君父,當以安危爲念,而元帝欲捨橋而乘船,則廣德以船危而橋案,告之矣。上曰,下番讀之。秉宙讀自詔曰大夫,止罷就第。上曰,釋義。秉宙釋義訖。上曰,文義奏之。秉宙曰,元帝欲捨橋乘船,薛廣德言雖過當,出於忠愛之誠。故直諫如此,而孝元猶有未安之色。然繼有張猛之曉解,遂使其君從諫如流,豈不美哉?上曰,古之千金之子,尙惟坐不垂堂,豈以萬乘天子,其可乘危乎?元帝此擧,未免失當,而薛廣德之如是直諫,亦稍過矣。然元帝終聽其言,則由後觀之,上下俱有光矣。秉宙曰,聖敎切當矣。上曰,參贊官讀之。憲時讀自城門校尉,止古今之通義也。上曰,釋義。憲時釋義訖。上曰,文義奏之。憲時曰,劉更生疏陳之語,以虞舜·文·武德化所致,朝野咸和,諸祥畢湊,及至幽厲,一切反是爲辭矣。大抵人主察祥異之應,明安危機,然後可以爲治也。上曰,堯·舜·文·武之治,如此其郅隆,而下至幽·厲,失德甚大,朝廷不和,豈非觀感而監戒者哉?憲時曰,聖敎切當矣。劉更生之疏,誠切實矣。憲時曰,劉更生之此時此疏,可謂直諫,後世至今稱之矣。上曰,閣臣讀之。雨植讀自陛下開三代之業,止不亦難乎。上曰,釋義。雨植釋義訖。上曰,文義奏之。雨植曰,大抵用賢則德敎化於民,而祥瑞自致,任佞則譖愬亂於朝,而災異數見,是乃天地之常經,而劉更生極陳此說,以曉元帝之不逮,其盡忠輔國之志,於斯可見矣。上曰,用賢則政致,任佞則反是,大抵君子與君子同道,小人與小人共濟,則其國隨以治亂焉。元帝之退斥臣,旣如是,似不免昏闇矣。雨植曰,聖敎切當矣。又奏曰,退諂進賢,自古爲難,而元帝之進退不明,尤有甚焉。上曰,猶豫不斷,誠甚矣。上掩卷,仍命史官就座,又命退。諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,事變假注書李丙逌,時無職名,令該曹依例付軍職,冠帶常仕,何如?傳曰,允。
傳曰,檢校直閣李範晉,馳詣健陵,奉審摘奸,仍留監祭,顯隆園·華寧殿,一體奉審以來。
傳曰,頒敎文中,赦句添入。
政院啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下,竝宥。
又啓曰,頒敎文中赦句添入事,命下矣。藝文提學金永壽,旣在闕中,使之添入,何如?傳曰,允。
兵曹啓曰,再明日動駕時,本曹堂上郞廳侍衛,當爲備員,而參判兪龜煥有身病,佐郞柳廷植在外,不得進參,令政院稟旨變通,佐郞今姑改差,竝令該曹,以在京無故人口傳差出,參判待下批牌招,竝爲進參,何如?傳曰,允。許遞。
義禁府啓曰,今初八日動駕時,大駕各差備都事,王世子各差備都事,當以十六員磨鍊,而本府都事十員內,二員未差,只有八員,無以推移,未差都事之代與假都事六員,令該曹口傳差出,以爲擧行,何如?傳曰,允。
義禁府啓目,前主事朴準禹原情云云。問目內辭緣,泛稱遲晚,刑推得情何如,啓。除刑推議處爲良如敎。
戊子三月初六日酉時,上御萬慶殿。召對入侍時,參贊官金炳秀,侍讀官吳有善,檢討官宋秉宙,檢校待敎尹雨植,假注書盧台鉉,記事官朴宗玕·李垠鎔,各持綱目第九卷,以次進伏訖。上曰,史官分左右。
上在景福宮。停常參·經筵。
堂后失火後,大殿·大王大妃殿·王大妃殿·中宮殿,內務府·內閣·政院·玉堂·銓郞口傳問安。答曰,知道。世子宮·世子嬪宮,內務府·內閣·政院·玉堂·銓郞·春桂坊口傳問安。答曰,知道。
宋秉瑞啓曰,明日再明日健陵忌辰祭齋戒正日相値,視事頉稟之意,敢啓。傳曰,知道。
又啓曰,明日大駕詣永禧殿入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
李永啓曰,右副承旨鄭憲時,今日不爲仕進,卽爲牌招,何如?傳曰,允。
金炳秀啓曰,事變假注書李丙逌有身病,勢難察任,今姑改差,何如?傳曰,允。
李丙逌改差,代以白文行爲事變假注書。
傳于金炳秀曰,政官牌招開政。
傳于金炳秀曰,呈告泮長·工曹參議許遞,今日政差出。
傳于金炳秀曰,敦寧都正許遞,今日政差出。
吏曹口傳政事,以趙存禹爲兵曹參判,金持薰爲兵曹佐郞。
傳于金炳秀曰,明日出宮內門路,以思政門爲之。
金炳秀,以吏曹言啓曰,成均館典籍方夏鎭·辛光五,昭慶園守奉官郭鳳順,永懷園守奉官金龍一,俱以身病,呈狀乞遞,改差,何如?傳曰,允。
又以吏曹言啓曰,新除授光陽縣監尹熙周,以其身病,呈狀乞遞,改差,何如?傳曰,允。
鄭憲時,以兵曹言啓曰,明日動駕時,本曹郞廳侍衛,當爲備員,而新除授佐郞金持薰在外未肅拜,今姑改差,其代,仍令該曹,以在京無故人,今日政差出,以爲進參之地,何如?傳曰,允。許遞。
又以兵曹言啓曰,同知中樞府事洪鍾晚,五衛將李序翼·卞洪基·尹致一·文益章·李章夏·羅喜明,昌德宮衛將鄭翊朝·孫翼謨·邊重益,守門將趙斗源,俱以病難供職,呈狀乞遞,竝改差,守門將尹弼永,除授在外,過限未入仕,汰去,何如?傳曰,允。
有政。吏批,判書未差,參判金晢根進,參議鄭寅學牌招不進,右副承旨鄭憲時進。以吏批言啓曰,判書未差,參議鄭寅學牌招不進,小臣獨政未安,何以爲之?敢稟。傳曰,仍爲之。以崔允中爲敦寧都正,李喜元爲工曹參議,洪承五爲大司成,朴台淳·韓永錫爲典籍,吳景善·崔承弼爲監察,金泌根爲光陽縣監,盧仁洙·朴逌銓爲監察,前同知金興淳今加嘉義,前監察趙完碧,監役玄壽益,副司果權致宣,前都事洪在永,已上今超通政,朝官年八十加資。
兵批,判書金永壽進,參判趙存禹病,參議李種弼入直,參知洪承憲病,同副承旨金炳秀進。以兵批言啓曰,黃海兵使,今當差出,而擬望之人乏少,同道守令,竝擬,何如?傳曰,允。以徐泓淳爲同知,白樂倫爲同訓鍊,趙翼顯爲宣傳官,趙載明·千一成·金儀象·朴昌胤·兪鎭斗·李承斗爲五衛將,崔致甲·林聖五·晉貴祚爲昌德將,具永書·白樂重爲守門將,李和鎭爲濬源殿守門將,安鼎玉爲黃海兵使,閔貞植爲多大僉使,朴萬吉爲楊花別將,同知單邊重益,加設單朴洪九·洪基弘·李恒稙,僉知三單尹光國·黃斗淵·李鳳魯,部將加設單沈熙澤,宣傳官趙載五,訓鍊僉正吳泰泳,以上相換事,承傳。宣傳官李承遠,訓鍊僉正尹秉憲,以上相換事,承傳。宣傳官李學承,中樞都事白命基,以上相換事,承傳。護軍洪鍾晚·兪龜煥,副護軍尹九成·金疇鉉·鄭翼永·尹吉求,副司果金基洪·姜重熙·張煥奎·宋基彦,副司正朴台熙,以上竝單付。
吏批,再政。以白泰鎭·宋基道爲監察,閔駿鎬·鄭璿基爲禁府都事,金永元爲昭慶園守奉官,鄭世圭爲永懷園守奉官,徐廷圭爲鳳山郡守。
吏批,三政。以朴泰俊爲昭慶園守奉官,金鍾振爲永懷園守奉官,金憙鎭爲兵曹佐郞,分敎官單李源玟。
傳于鄭憲時曰,救火將卒,令各其營乾犒饋。
以司謁口傳下敎曰,無論班家下隷與閭閻,無賴雜類,無名設禊,作弊民間事,前後申飭,不啻截嚴,而一向如前,不竣舊習云,究厥所爲,極爲痛惡。自刑·漢·兩司·左右捕廳,這這摘發,一一搜捉,所謂禊冊,一竝燒火,禊中頭目漢,爲先刑配,而如是嚴飭之後,若或掩置,該家主斷當別般嚴處事,各別分付于刑曹·漢城府及左右捕廳。
鄭憲時,以親軍別營言啓曰,本營騎士將閔龜鎬,身病猝重,勢難察任,改差,何如?傳曰,允。
又以親軍別營言啓曰,本營兵房姜潤,身病甚重,勢難察任,今姑改差,何如?傳曰,允。
義禁府啓目粘連,向前李心泰亦,犯典所重,何等愼嚴,而任自出去,縱云病劇,竟致失待,罪固難恕,施以定配之典,何如?判付啓,飭已施矣。分揀放送。
上在景福宮。停常參·經筵。
堂后失火翌日,大殿·大王大妃殿·王大妃殿·中宮殿,內務府·內閣·政院·玉堂·銓郞·朝廷二品以上·六曹堂上口傳問安。答曰,知道。世子宮·世子嬪宮,內務府·內閣·政院·玉堂·銓郞·春桂坊·朝廷二品以上·六曹堂上口傳問安。答曰,知道。
藥房都提調金弘集,提調吳俊泳,副提調南廷哲啓曰,堂后失火,出於旣昏之後,伏想聖心驚動,丙枕靡安,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣〈候〉,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,世子嬪宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,世子嬪宮,口傳問安,答曰,知道。
金炳秀啓曰,戌時量,右史堂失火,雖卽撲滅,不至延燒之境,而東庫所藏外日記,多入於燒燼之中,萬萬驚悚。失火根因,令該曹到底査覈,當該入直檢閱·注書,不能禁飭之失,在所難免,所當重勘,而本院請推之外,無他可施之罰,何以爲之?敢稟。傳曰,允。雖卽撲救,日記之多入燒燼,極爲驚歎,另飭收拾,仍卽補充,此雖出於偶然,有關事體,當該檢閱·注書,竝拿問勘處。
金炳秀,以奎章閣言啓曰,守宮檢校直閣金永哲,待開門牌招,何如?傳曰,允。
南廷哲啓曰,時原任大臣爲承候來待矣。傳曰,入侍。
又啓曰,時原任閣臣爲承候來待矣。傳曰,入侍。
傳于李永曰,永禧殿動駕再明日爲之。
傳于李永曰,永禧殿酌獻禮後,仍詣儲慶宮展拜矣。該房知悉。
傳于鄭憲時曰,傳命遲滯之中官朴漢應罷職。
以司謁口傳下敎曰,不善擧行之當該司謁,令攸司科治。
李永,以禮曹言啓曰,來四月初三日行宗廟夏享大祭親行時,省牲省器之節,依例以親臨磨鍊乎?敢稟。傳曰,依例磨鍊。
鄭憲時,以兵曹言啓曰,謹依下敎,救火將卒等處,乾犒饋分給之意,敢啓。傳曰,知道。
又以親軍海防營言啓曰,謹依下敎,救火將卒等處,乾犒饋分給之意,敢啓。傳曰,知道。
又以親軍別營言啓曰,謹依下敎,救火將卒等處,乾犒饋分給之意,敢啓。傳曰,知道。
又以兵曹言啓曰,因大臣筵奏,堂后失火根因査問次,右史堂廳直趙者斤釗·申福興,堂后使令金宗範·金仁昌·崔奇鉉,水工李南吉等,竝捉致,臣曹詳細査問是乎則,右史堂廳直趙者斤釗所供內,今月初七日日暮後,未擧燭前,以召對座目推尋次,先向玉堂時,官房鎖鑰之路,逢上番廳直申福興,以鍮硯覓來次,傳授開金,而仍向詣閤處是白如可,居無何,忽聞堂后失火之傳聞是乎則,失火根因,實未詳知是如是乎旀,上番廳直申福興所供內,矣身隨官員,在詣閤處,而路逢趙者斤釗,授右史堂房開金,托以鍮硯覓來,故直入右史堂開鑰後,以所持唐硫黃起火,燃于房內所在鍮燭臺市燭,燭餘寸餘,而近西南隅房帳,不過一尺餘也。覓得鍮硯,急於回還,未及滅燭,旋又下鑰,還來詣閤處後,居未半刻,忽聞堂后失火之傳語而已。更無所供是如爲白乎旀,堂后使令金宗範·金仁昌·崔奇鉉等所供內,今月初七日人定後,注書急呼矣身等,以爲有綿煙之臭,自越房而來,汝等急往視之云,故矣身等開戶視之。右史堂障子戶壁之間,火焰突出,急燃簷桷,四環延燒。故未及近前,急入注書房及夾房,急收日記冊百餘卷,而餘儲三百餘卷,則火焰延及越房,措手莫及,不得加數收拾是如爲白乎旀,水工李南吉所供內,右史堂左右房,日暮前,已爲點火房堗,而注書房則燃油短檠而上廳是白遣,右史堂則時無守直之人,故初不燃油擧行是如爲白乎旀,金宗範等更招內,右史堂之燃燭未滅,仍鎖門鑰,的有申福興之納供,則此火根因,似在於房內是乎則,更無可供之辭云。故諸漢竝姑拘留臣營之意,敢啓。傳曰,知道。移送秋曹,依律處治。
又以親軍別營言啓曰,本營兵房騎士將,今當差出,而擬望之人乏少,外任竝擬,何如?傳曰,允。
兵曹,以白樂倫爲親軍別營兵房。
鄭憲時,以義禁府言啓曰,時囚罪人李心泰,施以定配之典,議處公事判付內,依允矣。李心泰慶尙道聞慶縣定配,而以議啓內辭意,具罪目,依例發遣府羅將,押送配所,何如?傳曰,允。
義禁府啓目粘連,向前朴準禹亦,僞造節目,暗加印押,執跡現發,若是明的,律例莫嚴,焉逭當勘,以此照律,何如?判付。啓,依允。
嘉善大夫行承政院都承旨兼經筵參贊官春秋館修撰官藝文館直提學尙瑞院正臣南廷哲,嘉善大夫行承政院左承旨兼經筵參贊官春秋館修撰官協辨內務府事臣李永,通政大夫承政院右承旨兼經筵參贊官春秋館修撰官臣宋秉瑞,通政大夫承政院左副承旨兼經筵參贊官春秋館修撰官臣尹容植,通政大夫承政院右副承旨兼經筵參贊官春秋館修撰官臣鄭憲時,通政大夫承政院同副承旨兼經筵參贊官春秋館修撰官臣金炳秀等,誠惶誠恐,頓首頓首,謹百拜上言于統天隆運肇極敦倫主上殿下,伏以臣等,直處通密之地,不能先事操飭,致有此堂后鬱攸之警,不職之責,固無所逃,況因此而五夜之寢睡靡安,積年之記載多燬,惶恐震懍,尤無所容,藉曰災出無妄,人非故爲,苟能於平日念念警省,克盡察飭之方,則深嚴重地,寧有是也?玆敢聯陳短章,庸效自列之義,伏乞聖明,亟遞臣等之職,仍施當勘之律,以爲不職者戒焉。臣等無任屛營祈懇之至,謹昧死以問。答曰,省疏具悉。事出無妄,於卿等何有?特爲事體,施以重推之典。
戊子三月初八日辰時,上御萬慶殿。時原任大臣,時原任閣臣承候入侍時,行都承旨南廷哲,記事官李鍾七,記事官徐相集,李垠鎔,領議政沈舜澤,左議政金弘集,判府事金炳始,檢校提學金永壽,檢校直閣金世基,以次進伏訖。上曰,史官分左右。仍命大臣進前。舜澤進前奏曰,昨夜堂后失火,出於意外,聖心必致驚動矣。聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。上曰,去夜堂后猝然失火,甚爲驚動,政院日記,多入於灰燼云,是尤可悶也。舜澤曰,聞英廟朝,亦有政院失火,日記被燒之時矣。弘集曰,火起閤外,幸卽就息,然震驚大內,亦非細故,伏望安神定念,默圖消弭焉。上曰,數十年間闕內失火,不知爲幾次,此由人事不謹之致,然亦可異也。炳始曰,闕內火警,誠頻有之,是宜惕然儆省處也,政院日記三百餘卷之被燒,其爲關係,甚不少矣。上曰,純祖癸亥延和堂回祿時,日記幾百卷被燒,取考備局及各司謄錄而補輯矣。弘集曰,癸亥則春秋館所奉實錄,亦不戒于火矣。上曰,然矣。今亦不可不博考他處文蹟而補輯,春桂坊,有正書朝報之多年收藏者云矣。炳始曰,此甚緊幸,而內閣日省錄,亦可以取考矣。上曰,朝報與日省錄,竝可爲依據,自政院從速補修,可也。炳始曰,承旨則職事煩撓,日記補修,似不可無專管之人矣。弘集曰,往在己酉,恩彦君事蹟洗草時,亦有分承旨注書差出設廳專管之例,而癸亥日記補修時例,必有可援者矣。上曰,詳考癸亥時例爲之也。舜澤曰,今日南殿酌獻禮親行,已有成命,而聖心驚慮之餘,又復勞動,恐非常宣之宜,且是禮卽年例也。改卜吉日而行之爲好,故敢達矣。上曰,雖是年例,而祀典綦重,退行殊爲未安也。弘集曰,今日動駕,非但有違於節宣之方,經夜驚動,亦恐有欠於齋潔,伏望益加鎭定,聖心而行之焉。炳始曰,伏想殿下仍未就寢,而東宮亦當受驚,此時動駕,誠極爲憧憧矣。上曰,大臣之懇如此,不得已勉從,而數日間可退矣。仍命書傳敎曰,大臣所懇旣如此,今日動駕,更待下敎。出傳敎舜澤曰,失火根因,令兵曹査覈勘處事云云。上曰,依爲之。舜澤曰,堂后改建,事係時急,令戶惠廳相議擧行,恐好矣。上曰,改建令戶惠廳爲之,而卽速擧行,可也。仍敎曰,闕內各處所,多有破突處云,戶曹何不趁卽修理乎?炳始曰,戶曹則每患經用窘絀而然,內外公廨多不修葺,誠可悶歎矣。弘集曰,藥房鍼醫廳,棟折已久,不卽修完,恐終有全頹之慮,可悶矣。上曰,鍼醫廳果如此乎?大凡公廨少損時,不卽修葺,以致役事之浩大可歎,今聞東九陵齋室,無處不傷,將至今數修理之擧矣。炳始曰,陵官請報禮曹,自禮曹文移戶曹,然戶曹則亦緣力絀,未卽修理矣。弘集曰,戶曹工役,易致多費,小小修理,若使本陵自行,則必不至此,從前有此論矣。上曰,各陵祭器,多有見失云,從當一番摘奸,而萬萬驚悚矣。舜澤曰,砂祭器則隨缺傷,自廚院新造以送矣。弘集曰,鍮祭器見失,隨卽論報,則亦當新造,而陵官每畏罪而掩置,極爲未安矣。上曰,此因律文太重而然,合有變通也。仍敎曰,救火器具,莫善於水龍,今番亦用水龍,而卽爲救止矣。舜澤曰,水龍救火,其法最好,闕內各處,多爲備置好矣。上曰,袁世凱聞火警,來到闕,故謝以夜深,勿令入闕,而淸人來者爲數百日警部,亦率巡査及日本木來者數百云,何其多也?洋人亦多來云矣。弘集曰,淸人日人之多數,似竝商民而然矣。昏夜禁中,他國人若混入,則必致雜沓之境,勿許進入,誠爲得當矣。上曰,政院日記之被燒者,其年條卷數,承旨退出詳考,可也。廷哲曰,日記冊與承旨房望,今日內當考正修正以入矣。上命大臣先退。仍命史官就座,又命退。諸臣以次退出。
上在景福宮。停常參·經筵。
李永啓曰,明日永禧殿親行酌獻時値,視事頉稟之意,敢啓。傳曰,知道。
傳于宋秉瑞曰,政官牌招開政。
傳于宋秉瑞曰,在外臺諫許遞,今日政差出。
傳于宋秉瑞曰,呈告同春秋許遞,今日政差出。
傳于宋秉瑞曰,在外敦寧都正許遞,今日政差出。
傳于宋秉瑞曰,直提學閔泳駿,待敎尹雨植,竝檢校差下。
傳于宋秉瑞曰,直提學·直閣有闕之代,前望單子入之。
直提學前望單子入之,金聲根落點。
直閣前望單子入之,閔泳達落點。
宋秉瑞啓曰,新除授直閣閔泳達,今日政下批,何如?傳曰,允。
金炳秀啓曰,事變假注書白文行有身病,勢難察任,今姑改差,何如?傳曰,允。
白文行改差,代以姜弼秀爲事變假注書。
傳于宋秉瑞曰,奉審閣臣入侍。
傳于宋秉瑞曰,明日出宮內門路,以思政門爲之。
宋秉瑞,以吏曹言啓曰,通禮院相禮韓光洙,以其身病,呈狀乞遞,改差,何如?傳曰,允。
又以吏曹言啓曰,成均館典籍朴台淳·韓永錫,昭慶園守奉官朴泰俊,永懷園守奉官金鍾振,俱以身病,呈狀乞遞,竝改差,何如?傳曰,允。
又以吏曹言啓曰,新除授光陽縣監金泌根,以其身病,呈狀乞遞,改差,何如?傳曰,允。
有政。吏批,判書未差,參判金晢根牌招不進,參議鄭寅學進,右承旨宋秉瑞進。以吏批言啓曰,判書未差,參判金晢根牌招不進,小臣獨政未安,何以爲之?敢稟。傳曰,只出緊任。以權榮洙爲司諫,宋秉宙爲掌令,宋彦會爲持平,金春熙爲敦寧都正,閔正植爲同春秋,李鎬冕爲相禮,尹斗植爲光陽縣監。
兵批,行判書金永壽病,參判趙存禹入直進,參議洪承憲病,參知李鍾弼入直,同副承旨金炳秀進。以康仁九爲西營哨官,同知單鄭翊朝,加設四單申泰亨,沈進弼·韓用豹,僉知單金魯昇·洪禧俊·朴昌胤,副護軍崔允中,副司直閔泳國·黃鍾岐,副司果洪鍾萬·河壽萬,副司勇曺鎭維,以上竝單付。
吏批,再政。以鄭誾朝爲應敎,李倬爲修撰,權溥淵爲典籍,安鍾永·金商振爲禁府都事,洪承學爲昭慶園守奉官,鄭鴻朝爲永懷園守奉官。
李永,以吏批言啓曰,思陵參奉申學均,以其身病,呈狀乞遞,改差,何如?傳曰,莊陵參奉任百璿相換。
吏批,三政。以朱景煥爲正言,趙秉翊爲司成,林榮壽爲昭慶園守奉官,趙琦元爲永懷園守奉官,兼司書單李鎬冕,兼校書校理兼直閣單閔泳達,前都正尹炳周今加嘉善,前都事柳相玉,副司果李寅明·金舜河,已上今加通政,朝官年八十,依法典加資。思陵參奉申學均,莊陵參奉任百璿,已上相換事,承傳。
吏曹判書前望單子入之,洪祐吉落點。
宋秉瑞,以議政府言啓曰,卽見廣州留守洪鍾軒狀啓,則春等都試及武士火砲科,固當設行,而曠日赴試,農務相妨,窮春齎糧,亦所當念,竝待秋合設事,請令廟堂稟旨,分付矣。農務政殷,事勢有妨,依狀請許施,何如?傳曰,允。
李永,以禮曹言啓曰,來四月初三日行宗廟夏享大祭親臨省牲省器時,王世子陪參之節,依例磨鍊乎?敢稟。傳曰,依例磨鍊。
又以禮曹言啓曰,今三月初十日儲慶宮展拜時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
又以禮曹言啓曰,今此加上尊號冊寶內入及三度習儀內庭習儀,以今三月初十日,前已推擇啓下,而伊日動駕相値矣。內入及習儀,自當退定,更爲擇吉擧行,何如?傳曰,不必退定,元定日擧行。
又以禮曹言啓曰,今三月十三日大王大妃殿·王大妃殿加上尊號冊寶親傳儀註及自內親上冊寶進致詞箋文表裏儀註,直爲書入大王大妃殿,而自內親上冊寶進致詞箋文表裏儀註,亦爲書入中宮殿·世子嬪宮之意,敢啓。傳曰,知道。
又以禮曹言啓曰,今三月十三日大殿·中宮殿加上尊號冊寶,王世子親傳儀註,及自內親上冊寶進致詞箋文表裏儀註,直爲書入中宮殿,而自內親上冊寶進致詞箋文表裏儀註,亦爲書入世子嬪宮之意,敢啓。傳曰,知道。
又以加上尊號都監都提調意啓曰,本都監各房工役,今已完畢,匠手竝皆放送,堂上郞廳輪回仕進,監造官仍爲上直之意,敢啓。傳曰,知道。
尹容植,以重建所言啓曰,交泰殿·康寧殿·麟趾堂·紫薇堂定礎吉日時,令日官金載霖推擇,則今三月初十日巽時爲吉云,以此日時,擧行之意,敢啓。傳曰,知道。
戊子三月初九日初更,上御萬慶殿。奉審閣臣入侍時,同副承旨金炳秀,記注官玉秉觀,記事官徐相集,檢校直閣李範晉,以次進伏訖。上曰,史官分左右。仍命閣臣進前。範晉進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯隆園,園上奉審則安寧,碑閣·丁字閣奉審則無頉。仍詣華寧殿,殿內奉審則安寧。還詣健陵享所,仍留監祭,將事安寧之意,敢達矣。上曰,陵上·園上與殿內,皆爲太平,而碑閣·丁字閣,亦無頉乎?範晉曰,俱爲安寧矣。上曰,何時將事乎?範晉曰,三更量將事矣。上曰,今番之雨,沿路農形,何如耶?範晉曰,雨澤旣洽,牟麥勃興,民情洽然矣。上曰,涉自何津乎?範晉曰,涉自銅雀津,而春水方生,上流初漲矣。上命閣臣先退。炳秀奏曰,下標信,開光化西挾門,閣臣使之出送,何如?上可之。仍敎曰,日記與分房冊收拾考出之意,已有所下敎矣。間果搜出者爲幾許耶?炳秀曰,與諸承旨深搜廣覓,尙此未覓,不勝惶恐萬萬矣。上曰,分房冊,自前多有閪失云,信然耶?炳秀曰,前日所失,則不至夥多,而今番蒼黃之時,只爲投出於火遠處,而未及齊置一處,則自多閪失矣。上曰,日省錄及正書奇別,只有書坐直承旨一員,而伴直與仕進,無以考準矣。自前已行承旨之家,若有從宦日錄,則當時仕直與伴直,亦可以昭考矣。倘或有如是錄置者耶?炳秀曰,凡在朝士之家,多有從宦錄矣。上曰,然則卽須廣探分房冊,更爲修正,可也。炳秀曰,謹奉下敎爲之矣。上命史官就座,仍命退。承史以次退出。
上在景福宮。停常參·經筵。
大駕詣永禧殿,入齋室後,藥房·內務府·內閣·政院·玉堂·銓郞口傳問安。答曰,知道。世子宮入幕次後,藥房·內務府·內閣·政院·玉堂·銓郞·春桂房口傳問安。答曰,知道。展拜,還入齋室後,藥房·內務府·內閣·政院·玉堂·銓郞口傳問安。答曰,知道。世子宮還入幕次後,藥房·內務府·內閣·政院·玉堂·銓郞·春桂房口傳問安。答曰,知道。酌獻禮後,藥房·內務府·內閣·政院·玉堂·銓郞·朝廷二品以上口傳問安。答曰,知道。世子宮,藥房·內務府·內閣·政院·玉堂·銓郞·春桂房·朝廷二品以上口傳問安。答曰,知道。還宮後,藥房·內務府·內閣·政院·玉堂·銓郞口傳問安。答曰,知道。世子宮還宮後,藥房·內務府·內閣·政院·玉堂·銓郞·春桂房口傳問安。答曰,知道。
藥房提調吳俊泳,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
南廷哲啓曰,司僕寺內乘來言,捲簾,取稟。傳曰,捲三面爲之。
李永啓曰,明日常參·經筵,取稟。傳曰,停。
以檢閱李垠鎔,注書李鍾七,假注書朴台熙拿處傳旨,傳于鄭憲時曰,不無斟量者存,特爲分揀。
李永,以奎章閣言啓曰,守宮檢校直閣金永哲,待開門牌招,何如?傳曰,允。
又以奎章閣言啓曰,直提學閔泳駿,檢校差下事,命下矣。時在平安監營任所,藩任遞來後,察任之意,下諭,何如?傳曰,允。
又以奎章閣言啓曰,待敎尹雨植,檢校差下事,命下矣。卽爲牌招察任,何如?傳曰,允。
又以奎章閣言啓曰,新除授直提學金聲根,卽爲牌招察任,何如?傳曰,允。
又以奎章閣言啓曰,新除授直閣閔泳達,卽爲牌招入直,何如?傳曰,允。
又以奎章閣言啓曰,新除授直提學金聲根,直閣閔泳達敎旨安寶次,濬哲之寶請出之意,敢啓。傳曰,知道。
又以侍講院言啓曰,與前大臣入對時,鍮硯桂坊趁不待令,事未前有,萬萬未安。所當重勘,而本院請推之外,無他可施之罰,何以爲之?敢稟。傳曰,從重推考。
兵曹口傳政事,副司正單尹雨植·姜弼秀有頉,代以李日彦爲事變假注書。
尹容植啓曰,臣以大王大妃殿·王大妃殿問安進去,下直之意,敢啓。傳曰,知道。
金炳秀啓曰,假注書朴台熙有身病,勢難察任,今姑改差,何如?傳曰,允。
朴台熙改差,代以姜弼秀爲假注書。
傳于金炳秀曰,都承旨·左承旨·右副承旨竝許遞,前望單子入之。
金炳秀啓〈曰〉,臣與右副承旨鄭憲時伴直矣。纔已許遞出去,伴直無人,左副承旨尹容植,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,金聲根·朴容大·張錫龍落點。
金炳秀啓曰,卽者義禁府都事來言,今日動駕時,衛外擊錚罪人張文燮等三名,依例移送秋曹云矣。敢啓。傳曰,知道。
傳于金炳秀曰,忠淸兵營新抄兵丁,不可不一番招上演操,令帥臣領率上來,其間公務,虞候替行事,下諭。
金炳秀,以弘文館言啓曰,新除授修撰李倬,卽爲牌招察任,何如?傳曰,允。
又以加上尊號都監都提調意啓曰,加上尊號時各樣儀注十本,諺書儀註四本,謹此書入,而大王大妃殿,諺書儀註二本,王大妃殿,諺書儀註二本,中宮殿,諺書儀註四本,世子宮,各樣儀註九本,世子嬪宮,諺書儀註三本,亦爲封進之意,敢啓。傳曰,知道。
又以加上尊號都監都提調意啓曰,玉冊·玉寶印出各八件,冊寶同粧一貼,列書製述官·書寫官職姓名,謹此封進,而世子宮,亦爲封進之意,敢啓。傳曰,知道。
又以奎章閣言啓曰,大駕今已還宮,守宮檢校直閣金永哲,依定式減下,何如?傳曰,允。
又以兵曹言啓曰,謹依下敎,隨駕與隨輿軍兵等處,乾犒饋分給之意,敢啓。傳曰,知道。
又以親軍海防營言啓曰,謹依下敎,隨駕與隨輿軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,隨駕與隨輿軍兵等處,乾犒饋分給之意,敢啓。傳曰,知道。
又以親軍別營言啓曰,本營兵房白樂倫前任黃海兵使,騎士將邊基燮前任多大僉使,俱在任所矣。領軍之職,久曠可悶,竝改差,何如?傳曰,允。
戊子三月初十日辰時,大駕與王世子詣永禧殿酌獻禮。儲慶宮展拜擧動入侍時,行都承旨南廷哲,行左承旨李永,右承旨宋秉瑞,左副承旨尹容植,右副承旨鄭憲時,同副承旨金炳秀,記事官李鍾七,假注書朴台熙,記事官趙東潤·徐相集,提學鄭範朝,直提學趙東冕·金聲根,檢校直閣朴鳳彬·金文鉉·鄭夏源·李範晉·金世基·尹·兪鎭弼·趙秉輯,直閣閔泳達,檢校待敎閔丙承·鄭寅昇·趙東潤·尹雨植·李垠鎔,校理吳有善,副修撰鄭佑默,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調吳俊泳,副提調南廷哲進前奏曰,侵早勞動,聖體,若何?上曰,一樣矣。通禮跪啓請降輿乘輦,上降輿乘輦。通禮跪啓請執圭,廷哲進圭,上執圭,由勤政門·興禮門,出光化門。王世子具翼善冠·衮龍袍,乘輦以出。上進發,至永禧殿紅箭門下輦所。通禮跪啓請降輦乘輿,上降輦乘輿,由殿大門,詣齋室門外。通禮跪啓請降輿,上降輿入齋室。王世子降輿隨入,諸臣侍立。傳曰,東宮問安,勿爲之。傳曰,隨駕與隨輿軍兵,令各其營乾犒饋。展謁時至,通禮跪啓請出次,上改具冕服出次。通禮跪啓請執圭,廷哲進圭,上執圭。通禮導上詣版位,王世子改具冕服,入就版位。贊儀唱鞠躬四拜興平身,上行四拜禮。王世子行四拜禮,上陞自東階入殿內,王世子隨詣奉審各室訖。上還出東門外。通禮跪啓請釋圭,上釋圭。廷哲跪受圭,通禮導上還入齋室,王世子隨入酌獻禮。時至,通禮跪啓請出次,上出次。通禮導上詣版位,贊儀唱鞠躬四拜興平身,上行四拜禮。王世子行四拜禮。贊禮導上詣盥洗位,盥洗訖,王世子詣盥洗位,盥洗訖。上陞自東階,詣第一室尊所。永酌酒,上入詣神位前,跪搢圭。廷哲奉香,秉瑞奉爐,上三上香。永奉酌跪進,上執爵以授秉瑞,秉瑞跪受,奠于神位前,上執圭,俯伏興少退跪。大祝趙秉翊跪讀祝文訖,上俯伏興平身,次詣各室,酌獻如上儀,王世子隨詣各室,行禮如儀訖。贊禮導上降復位,贊儀唱鞠躬四拜興平身,上行四拜禮,王世子行四拜禮。贊禮導上詣望瘞位,望瘞。通禮跪啓禮畢,領議政沈舜澤,判府事金弘集·金炳始進前奏曰,酌獻盛禮也。侵早勞動,聖體,若何?上曰,一樣矣。仍敎曰,酌獻禮成果,甚慶幸也。贊禮導上還至東門外,通禮跪啓請釋圭,上釋圭,廷哲受圭,上還入齋室,王世子隨入。傳曰,儲慶宮行禮時,百官行禮,置之。廷哲啓曰,臚唱之際,做錯非細,事甚未安。當該通禮院官員,所當重勘,而本院請推之外,無他可施之罰,何以爲之乎?上曰,事過後拿處,可也。出駕敎傳曰,水標橋修補時,監董堂上入侍。海防使金箕錫,行戶曹判書鄭範朝進前。上曰,石橋甚堅固善築矣。幾朔竣役乎?箕錫曰,三朔告竣矣。上曰,所入物力幾許耶?箕錫曰,七萬餘兩矣。上曰,橋役善成,監董牌將及工匠等,令度支考例施賞,可也。範朝曰,謹當依敎矣。離發時,通禮跪啓請外辦,上改具翼善冠·衮龍袍出次。通禮跪啓請乘輿,上乘輿,出殿大門外。通禮跪啓請降輿乘輦,上降輿乘輦。王世子乘輦,隨後進發。至苧洞屛門,奉朝賀李裕元,祗迎于路左。上止輦,遣史官存問,仍命入侍。裕元進前。上曰,近日凡節,何如?裕元曰,漸益不逮,行步不仁,所見極悶。上曰,行步外寢食,如何乎?裕元曰,寢食僅僅,而行步無異全廢,今日動駕過臣洞前,而不敢偃處私次,曳出洞口,而實非疇昔樣矣。上曰,何日上來,而向來暫爲上來,旋卽下去乎?裕元曰,客苦甚難,卽爲下去矣。仍奏曰,今日日氣甚好,回鑾泰平,群情胥悅,侵早勞動,聖體,若何?上曰,一樣矣。裕元曰,世子宮氣候,何如?上曰,平順矣。裕元曰,臣之賊子,伏蒙天恩,獲參進士榜末,又蒙賜樂之典,萬萬榮感矣。臣之子石榮,隨臣上京,今日見臣行步不便,扶臣於路左,是亦咫尺之地,臣不能禁止,萬萬惶悚矣。上笑而送之,命退。仍發至儲慶宮大門外下輦所,通禮跪啓請降輦乘輿,上降輦乘輿,入大次,王世子乘輿隨入。傳曰,問安勿爲之。展拜時至,通禮導上詣版位,北向立,王世子隨入。通禮跪啓請鞠躬再拜興平身,上行再拜禮,王世子行再拜禮,上陞詣廟內奉審訖。通禮導上還入大次,王世子還入。還宮時至,通禮跪啓〈請〉外辦,上出次,王世子出次。通禮跪啓請乘輿,上乘輿,出宮門外。通禮跪啓請降輿乘輦,上降輿乘輦。王世子乘輦,隨後還發,由鍾路至六曹前路,入光化門,由興禮門,入勤政門。通禮跪啓請降輦乘輿,上降輦乘輿,入思政門,王世子乘輿隨入。廷哲請出標信解嚴。上還內,諸臣以次退出。
上在景福宮。停常參·經筵。
朴容大啓曰,明日常參·經筵,取稟。傳曰,停。
朴容大啓曰,事變〈假注書〉李日彦,稱以身病,今日廳坐,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。以白文行爲事變假注書。
以右副承旨尹容植牌不進罷職傳旨,傳于朴容大曰,只推。
傳于朴容大曰,政官牌招開政。
傳于朴容大曰,臺諫竝許遞,今日政差出。
傳于朴容大曰,光陽縣監尹斗植,內禁將除授。
兵曹口傳政事,上護軍閔應植。
朴容大,以兵曹言啓曰,再明日勤政殿親臨頒敎陳賀時,本曹堂上侍衛當備員,而參議洪承憲內務府進,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以沈相穆爲兵曹參議。
傳于朴容大曰,右承旨·左副承旨·同副承旨竝許遞,前望單子入之。
朴容大啓曰,臣與同副承旨金炳秀伴直矣。纔已許遞出去,伴直無人,行都承旨金聲根,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,宋秉瑞·趙鍾弼·洪承憲落點。
朴容大,以吏曹言啓曰,昭慶園守奉官林榮壽,永懷園守奉官趙琦元,俱以身病,呈狀乞遞,竝改差,何如?傳曰,允。
朴容大啓曰,臣吏兵批兼進之意,敢啓。傳曰,知道。
有政。吏批,兼判書洪祐吉在外未肅拜,參判金晢根進,參議鄭寅學牌招不進,行左承旨朴容大進。
以吏批言啓曰,兼判書洪祐吉在外未肅拜,參議鄭寅學牌招不進,小臣獨政未安,何以爲之?敢稟。傳曰,仍爲之。
又以吏批言啓曰,熊川縣監丁喜燮呈狀內,矣身受由上京矣。還官之路,中路得病,萬無還官之望云,罷黜,何如?傳曰,文川郡守南廷煥相換。
又以吏批言啓曰,熊川縣監丁喜燮,文川郡守南廷煥相換事,命下矣。熊川縣監丁喜燮,以前任豊基郡守,方在解由未出中,文川郡守南廷煥,以前任黃澗縣監·庇仁縣監·蔚珍縣監,方在解由未出中,何以爲之?敢稟。傳曰,勿拘。
又以吏批言啓曰,通禮院左通禮李晚正,右通禮李勝宇,俱以身病,呈狀乞遞矣。竝改差,何如?傳曰,允。以徐相祖爲大司憲,李漢永爲大司諫,韓光洙爲執義,李在淳爲司諫,朴齊永·李觀會爲掌令,以張炳翊·龍龍甲爲持平,金昌錫爲獻納,金熹鎭·朴圭能爲正言,都鎬陽·李顯謨爲監察,李能燮爲光陽縣監。
兵批,行判書金永壽病,參判趙存禹病,參議洪承憲病,參知李鍾弼入直進,行左承旨朴容大進。同知單崔致甲,加設單鄭濟孝·鄭煥哲,僉知三單李興權·李丙烈·梁鼎煥,大護軍金晚植,護軍南廷哲·張錫龍·趙羲轍·白樂倫,副護軍趙秉友·宋秉瑞·金炳秀,副司直宋秉宙·李承載·洪種檍·宋彦會·姜日馨·權榮洙·尹承弼,副司果宣俊采·李景煥,兼內禁將段尹斗植,今加折衝除授事,承傳。以上竝單付。
吏批,再政。以崔翼瑞爲兵曹佐郞,姜濬永爲典籍,宋秉大爲禁府都事,府都事金性河爲昭慶園守奉官,金鍾煥爲永懷園守奉官,宋文賢爲監察,分敎官單張永昌,前監察金贊一,副司果李鳳基·李遇植,已上今加通政,朝官年八十,依法典加資。
吏批,三政。昭姜思周爲昭慶園守奉官,安鳳燮爲永懷園守奉官,張錫裕爲左通禮,李鳳圭爲右通禮。
以吏曹參議鄭寅學牌不進罷職傳旨,傳于朴容大曰,只推。
朴容大,以內務府言啓曰,圖們界址覆勘事,又有北洋咨文矣。勘界使李重夏,使之斯速起程,以爲訂期會勘,何如?傳曰,允。
又以奎章閣言啓曰,今此大殿·大王大妃殿·王大妃殿·中宮殿上冊寶翌日,臣等進詣勤政殿東月臺,請出新冊,舊寶權安于本院之意,敢啓。傳曰,知道。
又以禮曹言啓曰,今三月十三日稱慶陳賀時,大王大妃殿·王大妃殿·中宮殿,百官陳賀儀註,直爲書入各殿之意,敢啓。傳曰,知道。
又以禮曹言啓曰,今三月二十二日親臨景武臺,大王大妃殿寶齡望九,大王大妃殿加上尊號合二慶慶科庭試文武科試取時,王世子侍坐之節,何以爲之乎?敢稟。傳曰,依例磨鍊。
又以兵曹言啓曰,今此健元陵·綏陵·元陵·景陵幸行時,各差備所把驛馬,磨鍊書入,而本曹驛馬外不足之數,依近例京畿驛馬十五匹補把事,分付本道之意,敢啓。傳曰,知道。
又以兵曹言啓曰,昌德宮曜金門開門時,守門將一員定送,使之看檢之意,敢啓。傳曰,知道。
又以統理交涉通商事務衙門言啓曰,濟衆院主事朴永培有頉代,進士李龍善差下,令該曹口傳下批,何如?傳曰,允。
吏曹口傳政事,濟衆院主事段李龍善。
又以親軍後營言啓曰,本營軍司馬金敎獻,身病甚重,勢難察任,改差,何如?傳曰,允。
又以親軍海防營言啓曰,謹依下敎,水標橋修補時,看役將校四人,書吏二人,合六人處,布木各一疋式,工匠旗手合三十一名等,各木一疋頒給之意,敢啓。傳曰,知道。
檢閱李垠鎔疏曰,伏以,臣以百無似之姿,犯一不幸之戒,唱名之日,卽忝閣銜,曾未幾月,又被翰選人之稱,淸道華貫,必曰翰閣,是以先輦名碩,鴻匠茂才,皆於此逡巡却顧,而臣以童子,備官而兼有之矣。以若蒙騃,尙有兢懼之心,恒切過福之憂,乃於日前,鬱攸示警於右史堂咫尺天陛之下,未撲烈焰,三百日記之冊,化爲灰燼,殿宮震驚,朝臣波奔,臣卽當日入直之人,萬萬驚惶,莫省攸蔇。惟我聖上始下拿勘之命,旋施分揀之澤,使微臣職名,因以自如,是日也,適値南殿親課,東宮主鬯,此是我國家莫盛之禮,而罕有之慶也。簪筆從邁,典式難越,怵畏義分,冒沒呈身,圭瓚已徹,輦輿穩旋,未勘之蹤,始可以言私矣。夫堂后卽左右史供職之所也。其綦重,迥異於他司,出納惟允之命令,中外可考之文蹟,九重言動記注,列朝由來之古實,皆在于此。且伏念我聖上初元重建舊闕之日,費聖算用民而肯構者也。今焉史冊與棟宇,竝入於熇熇之中,一則臣不飭之失也,二則臣不飭之失也。如論厥辜,合置何罰,言之及此,久益懍慓,玆敢短章自劾,冒陳天地父母之前。伏乞聖慈,俯賜鑑察,亟施當〈律〉,以昭法紀,以安私分焉,臣無任云云。省疏具悉。旣已經勘,何必爲引?爾其勿辭察職。
上在景福宮。停常參·經筵。
宋秉瑞啓曰,明日陳賀相値,視事頉稟之意,敢啓。傳曰,知道。
朴容大啓曰,新除授右承旨宋秉瑞,左副承旨洪承憲,右副承旨趙鍾弼,竝卽牌招,何如?傳曰,允。
傳于宋秉瑞曰,今十六日,當詣毓祥宮·延祐宮·宣禧宮展拜,仍詣景祐宮展拜矣。該房知悉。
洪承憲,〈以〉兵曹言啓曰,今此幸行時,隨駕軍兵,當爲磨鍊矣。何營軍兵隨駕,何營軍兵留都,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,前營兵丁二哨,後營兵丁一哨,別營步軍二哨,騎士二番,前營使率領爲先廂,左營兵丁三哨,別營步〈軍〉一哨,騎士二番,左營使率領爲後廂,禁軍三番隨駕,右營兵丁一哨,步軍一哨,海營兵丁一哨與各營餘軍,右營兵房代領留都,海營標下軍與兵丁一哨,後營兵房代領,新南營留營,餘軍留營,依例爲之。
又以兵曹言啓曰,今此幸行時,王世子隨駕事,命下矣。隨輿軍兵,當爲磨鍊,而謹考謄錄,則幸行隨駕時,翊衛司全數,兵曹堂上郞廳各一員,五衛將二員,挾輿軍六十名,餘軍二十名,禁軍三十人磨鍊,先後牌軍兵,以大駕先後廂軍兵,仍用矣。亦爲依此磨鍊乎?敢稟。傳曰,陪衛依此磨鍊,五衛將四員,挾輿軍一百名,餘軍二十名爲之,禁軍五十人隨輿,先後牌軍兵,以先後廂軍兵仍用。
又以兵曹言啓曰,今此健元陵·綏陵·元陵·景陵幸行時,王世子隨駕時,各樣所把馬,以京畿驛馬三十五匹,入把之意,敢啓。傳曰,知道。
又以兵曹言啓曰,今此幸行時,侍衛不可不備,而五衛將兪鎭斗·李承斗·李忠呂·閔德顯,俱以病難供職,呈狀乞遞,竝改差,其代依例口傳擬入,何如?傳曰,允。
兵曹口傳政事,以朴珍煥·金相鎬·李泰煥·辛琦錫爲五衛將。
傳于宋秉瑞曰,幸行更待下敎。
傳于宋秉瑞曰,明日出宮門路,以思政門爲之。
以統長潘敬淵手本,同官別監李東榮,莫重侍衛咫尺,毆打羅將,無嚴之狀,萬萬驚駭,爲先除下後,令攸司科治事,傳于尹容植曰,衛內咫尺之地,罔念法意,無難毆打,究厥所爲,無嚴極矣。令左營使嚴棍二十度後,出付秋曹,遠惡島定配,苟能常時操飭,豈至於此?統長潘敬淵汰去,令攸司科治,行首武藝廳千翼周除下,亦令秋曹從重科治。
以李時泓囚單子,傳于尹容植曰,分揀放送。
兵曹口傳政事,親軍別營兵房單金在殷,騎士將單閔龜鎬。
宋秉瑞,〈以〉議政府言啓曰,賀儀隔日,未付軍職人,令該曹口傳付軍職,使之參班,何如?傳曰,允。
又以吏曹言啓曰,今此差備官中時無職名人,令該曹口傳付軍職,何如?傳曰,允。
又以禮曹言啓曰,今三月十六日毓祥宮·延祐宮·宣禧宮展拜,仍詣景祐宮展拜時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
又以禮曹言啓曰,今此式年生進放榜,以今三月十六日,前已推擇啓下,而伊日動駕相値,放榜當爲退行,而文科講經,武科覆試,亦當次第退定。故令日官金東萬更爲推擇,則生進放榜,今三月二十七日巽時,文科講經,武科覆試,同月二十八日爲吉云。以此日時退定,原粘目中,改付標以入之意,敢啓。傳曰,知道。
洪承憲,〈以〉兵曹言啓曰,本曹正郞尹昌燮,身病猝重,呈狀乞遞,宿衛重地,不可久曠,今姑改差,何如?傳曰,允。
兵曹口傳政事,副司果李勝宇。
又以兵曹言啓曰,明日勤政殿親臨頒牌陳賀時,本曹郞廳侍衛,當爲備員,而正郞一員未差之代,仍令該曹,以在京無故人口傳差出,以爲進參之地,何如?傳曰,允。
吏曹口傳政事,以沈九澤爲兵曹正郞。
趙鍾弼,〈以〉親軍左營言啓曰,謹依統長潘敬淵手本批旨,武藝別監李泰榮,嚴棍二十度後,出付秋曹之意,敢啓。傳曰,知道。
尹容植刑曹言啓曰,以統長潘敬淵手本,同官別監李泰榮,莫重侍衛咫尺,毆打羅將,無嚴之狀,萬萬驚駭。爲先除下後,令攸司科治事,傳曰,衛內咫尺之地,罔念法意,無難毆打,究厥所爲,無嚴極矣。令左營使,嚴棍二十度後,出付秋曹,遠惡島定配,苟能常時操飭,豈至此?統長潘敬淵汰去,令攸司科治,行首武藝廳千翼周除下,亦令秋曹從重科治事,命下矣。謹依傳敎,罪人李泰榮,全羅道扶安縣蝟島,遠惡島定配所,卽爲押送,統長潘敬淵不能操飭之罪,考律勘處,行首武藝廳千翼周,亦爲考律重勘之意,敢啓。傳曰,知道。
又以義禁府言啓曰,朴準禹,係是流配,依法典不付功議以入之意,敢啓。傳曰,知道。
義禁府照目粘連,交涉衙門前主事朴準禹,矣本府議啓內,僞造節目,暗加印押,執跡現發,若是明的,律例莫嚴,焉逭當勘,以此照律罪,杖一百收贖,而流三千里定配,以喪後勘斷,依法典收贖,只告身盡行追奪,私罪奉敎依允爲旀,究厥罪犯,不可容貸,收贖,置之。
領議政沈舜澤,左議政金弘集,判府事金炳始箚曰,伏以,陵寢親祼,吉日在邇,春露旣濡,宸慕將伸,臣等欽仰攢頌,方擬從邁於羽旄之後,周旋於尊疊之間,陪奉盛儀,有事爲榮,而近因日候不調,感症流行,路傍閭里,往往欠淨,此時觸冒勞動,豈不有違於大聖人節宣保嗇之道乎?愚衷耿耿,玆敢具牘聯陳,伏乞聖明,淵然三思,亟寢成命,以副萬姓庶幾之祝焉。臣等不任千萬顒望之至。取進止。答曰,省箚具悉卿等之懇。卿等之苦懇旣如是,不得已勉從。仍傳于尹容植曰,此批答,遣史官傳諭。
忠淸監司閔泳商疏曰,伏以,慈壽益邵,擧縟禮於我家,睿孝冞彰,奉徽稱於各殿,中外相慶,小大同情,仍伏念臣待罪湖臬,歲星再週矣。粵自受命之時,非不自知夫材朽而病伴,不堪擔夯,必招顚躓,而秪緣恩感,委寄義重,往欽辭之不獲,遂昏恕而冒膺,此則臣之罪也。旣赴之後,曷敢不抖擻神舍,豎起脊梁,圖效於職分之萬一,而眢井莫施汲綆,瘏馬不任驅坂矣。坐視衆瘼之萃止,行無一事之對揚,徒竊厚廩,虛抛時月,此又臣之罪也。夫以去就自重,臣實不敢,而世有綜核之議,朝有黜陟之典,亦宜靜而竢之。然其所僨誤,愈往愈大,至於安眠島事而極矣。蓋此事顚末,纖悉於秋曹査案,而旋以內府勘斷,至煩紸纊,則臣何敢張皇費辭,重犯瀆撓之科也?當初糊塗,自速辜盭,畢竟薄勘,止於問備,臣於是,涵渥訟愆,尤不省措躬之所。況前水使臣具然昌,旣因此譴罷,而臣獨倖逭。嗚呼,廉恥者,人之所以爲人,而有國之所重天下之大防也。此而一或出入,餘何足觀?不顧從他嗤罵,徒懷榮祿,徘徊不能去,則是眞不識世間有羞恥事耳。臣雖奊詬,寧容抗顔蹲據,復玷旬宣之地乎?瞻天蘄祝,瀝綴肝血,伏乞聖慈,諒臣情之難强,念重任之毋瘝,先遞臣所帶職名,仍治臣前後逋慢,以重民事,以昭法紀焉。臣無任屛營祈懇之至,謹昧死以聞。答曰,省疏具悉。向日問備,卽因事體而然也。何必爲引?卿其勿辭,益勉旬宣之責。
上在景福宮。停常參·經筵。
上冊寶後,大殿,內務府·內閣·政院·玉堂·銓郞·朝廷二品以上·六曹堂上口傳問安。答曰,知道。世子宮,內務府·內閣·政院·玉堂·銓郞·春桂坊·朝廷二品以上·六曹堂上口傳問安。答曰,知道。還內後,藥房·內務府·內閣·政院·玉堂·銓郞口傳問安。答曰,知道。陳賀後,大殿·大王大妃殿·王大妃殿·中宮殿,內務府·內閣·政院·玉堂·銓郞口傳問安。答曰,知道。世子宮·世子嬪宮,內務府·內閣·政院·玉堂·銓郞·春桂坊口傳問安。答曰,知道。
宋秉瑞啓曰,明日常參·經筵,取稟。傳曰,停。
尹容植啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
朴容大,以吏曹言啓曰,在前頒赦時,有別歲抄書入之例,今番則何以爲之?敢稟。傳曰,書入。
又以吏曹言啓曰,別歲抄書入事,命下矣。勿揀赦前,一體書入乎?敢稟,傳曰,一體書入。
傳于宋秉瑞曰,陳賀時,禮房承旨·宣敎官·宣箋官·左右通禮·禮貌官·輔德·相禮,竝加資。
傳于宋秉瑞曰,冊寶親傳時,禮房承旨·對擧承旨,竝加資。
傳于宋秉瑞曰,座堂受賀時,禮貌官·輔德·相禮,竝加資。
傳于宋秉瑞曰,輔德姑爲仍帶。
傳于宋秉瑞曰,陳賀時各差備以下,別單書入。
傳于宋秉瑞曰,座堂受賀時,各差備以下,別單書入。
傳于宋秉瑞曰,加上尊號都監都提調以下,別單書入。
傳于宋秉瑞曰,銓郞有闕之代,前望單子入之。
傳于宋秉瑞曰,今十七日館學儒生應製,通方外爲之,試紙用大好紙,景武臺親臨磨鍊,侍衛陪衛與入直武士,亦當試藝矣。試官·兵判各營使入直閣臣·玉堂,兵曹郞廳爲之,中日閣·雲龍亭·興武亭·北一營,分所試取。
以陳賀時各差備以下別單,傳于宋秉瑞曰,師領議政沈舜澤內下大豹皮一令賜給。左賓客鄭範朝,右賓客沈履澤,左副賓客金永壽,右副賓客閔應植,各內下中豹皮一令賜給。贊善宋秉璿,書筵官金洛鉉·朴性陽,各內下大鹿皮一令賜給。禮貌官行輔德金聲根,宣敎官吏曹正郞金世基,宣箋官副司果李勝宇,左通禮張錫裕,右通禮李鳳奎,竝加資。行兼輔德李裕承,弼善金永迪,兼弼善鄭誾朝,文學閔泳達,兼文學李貞稙,司書李鎬冕,兼司書金世基,說書鄭世源,兼說書閔愚植,左翊衛金炳洙,右翊衛朴勝彬,左司禦鄭海年,右司禦兪起濬,左翊贊李重益,右翊贊沈相璜,左衛率南廷獻,右衛率閔配鎬,左副率金麟洙,右副率洪祐相,左侍直閔泳哲,右侍直金胤洙,左洗馬李容九,右洗馬趙誠熙,展敎官兵曹正郞嚴錫瓘,佐郞崔翼瑞,展箋官兵曹正郞蔡相夏,佐郞具用喜,香官白文行,箋文陪進官承文判校金大鉉,東西唱引儀李時泓·徐恒輔,代致詞官兼引儀鄭重岱,宣箋目官假引儀李纘鎬,各兒馬一匹賜給。致詞官陪進官承文副正字林衡坤,權知副正字玄明昊,箋文陪進官權知副正字車炳虎,竝陞六。正書忠義文熙源相當職調用。贊儀李鼎善,以其弟舜善,內醫調用。其餘寫字官·奏時官·員役·樂工等,竝依判下施賞。
以座堂受賀時各差備以下別單,傳于宋秉瑞曰,師領議政沈舜澤內下大豹皮一令賜給。左賓客鄭範朝,右賓客沈履澤,左副賓客金永壽,右副賓客閔應植,各內下中豹皮一令賜給。贊善宋秉璿,書筵官金洛鉉·朴性陽,各內下大鹿皮一令賜給。禮貌官行輔德金聲根,相禮李鎬冕加資。行兼輔德李裕承,弼善金永迪,兼弼善鄭誾〈朝〉,文學閔泳達,兼文學李貞稙,司書李鎬冕,兼司書金世基,說書鄭世源,兼說書閔愚植,左翊衛金炳洙,右翊衛朴勝彬,左司禦鄭海年,右司禦兪起濬,左翊贊李重益,右翊贊沈相璜,左衛率南廷獻,右衛率閔配鎬,左副率金麟洙,右副率洪祐相,左侍直閔泳哲,右侍直金胤洙,左洗馬李容九,右洗馬趙誠熙,東西唱引儀李時泓,假引儀申奎善,各兒馬一匹賜給。輦輿差備官司僕主簿宋完鎭·沈性澤,玉轎差備官司僕僉正金炳儒,竝陞敍。掌議李時庠,以其子卽付倉計士,待窠陞實。代致詞官假引儀黃義喆相當職調用。其餘寫字官·奏時官·員役·樂工等,竝依判下施賞。
以加上尊號都監都提調以下別單,傳于宋秉瑞曰,都提調行判府事金炳始內廐鞍具馬一匹面給,子壻弟姪中初仕調用。提調行戶曹判書鄭範朝,工曹判書李喬翼,禮曹判書閔泳煥,都廳吏曹正郞金永迪,應敎鄭誾朝,竝加資。郞廳戶曹正郞徐雲輔,禮曹佐郞白時洽,氷庫別提李範善,司僕主簿宋完鎭,濟用主簿金炳卨,竝陞敍。監造官副司勇金近植·黃哲淵·洪祐奭·金永駿·趙學永,假監役金炳軾,別工作監役金悳鎭,竝陞六。大殿玉冊文製述官領議政沈舜澤內廐馬一匹面給。書寫官行大護軍李承五加資。玉寶篆文書寫官左議政金弘集內廐馬一匹面給。樂掌文製述官行上護軍閔應植,大王大妃殿玉冊文製述官行知事金在顯,書寫官行大護軍金晚植,各熟馬一匹賜給。玉寶篆文書寫官行大護軍洪祐昌加資。樂章文製述官協辦內務府事趙康夏,王大妃殿玉冊文製述官兼水原留守尹滋悳,書寫官廣州留守洪鍾軒,玉寶篆文書寫官行護軍金壽鉉,樂掌文製述官督辦內務府事沈履澤,各熟馬一匹賜給。中宮殿玉冊文製述官奉朝賀金尙鉉加資。書寫官禮曹判書閔泳煥,玉寶篆文書寫官行上護軍李秉文,樂章文製述官行戶曹判書鄭範朝,各熟馬一匹賜給。大殿捧玉冊官修撰鄭日永,副司果宋秉宙,擧玉冊案執事禁府都事南益熙·李宰夏,褥席執事長興主簿李鍾協,擧讀玉冊案執事宣惠郞廳趙冕夏,褥席執事刑曹佐郞李昌世,捧玉寶官副修撰李義悳,副司果權榮洙,擧玉寶案執事工曹佐郞尹璿,漢城主簿金文圭,褥席執事漢城主簿南命熙,擧讀玉寶案執事司僕主簿沈性澤,褥席執事司饔主簿趙賢植,大王大妃殿捧玉冊官副司果趙吉夏,軍資正柳冕鎬,擧玉冊案執事繕工主簿尹秉綬,禁府都事李世卿,褥席執事濟用主簿金炳卨,擧讀玉冊案執事禮賓主簿尹相耇,褥席執事濟用判官金炳琬,捧玉寶官副司果尹昌燮·李勝宇,擧玉寶案執事氷庫別提李範善,典牲主簿朴夏陽,褥席執事尙瑞主簿洪亮燮,擧讀玉寶案執事宣惠郞廳張錫龜,褥席執事中部都事申佐均,王大妃殿捧玉冊官副司果權潚,兵曹正郞金思轍,擧玉冊案執事漢城判官洪鍾益,引儀黃厚淵,褥席執事司僕判官李浩善,擧讀玉冊案執事司饔判官朴履陽,褥席執事尙衣主簿尹宅善,捧玉寶官副司果朴益東·副應敎宋榮大,擧玉寶案執事濟用別提趙秉穆,假監役金炳軾,褥席執事典設別提曺鎭百,擧讀玉寶案執事工曹佐郞李會源,褥席執事禁府都事朴容奭,中宮殿捧玉冊官副司果金甲洙·宋台憲,擧玉冊案執事宣惠郞廳朴受晚,工曹正郞沈僖澤,褥席執事工曹正郞金東敏,擧讀玉冊案執事禁府都事宋圭晉,褥席執事禁府都事趙重夏,捧玉寶官副司果徐丙善·沈遠彬,擧玉寶案執事司僕主簿宋完鎭,廣興守李哲永,褥席執事北部都事李範翊,擧讀玉寶案執事尙瑞主簿尹顯求,褥席執事軍資判官金澤秀,各兒馬一匹賜給。禮貌官兼引儀李昌善守令除授。閔載德六品職首先擬入。別看役前五衛將閔命稙·柳春浩,許用營將履歷。前府使吳慶然,前僉正李應完,礦務局主事玄興澤守令待窠,首先擬入。振威縣令方天鏞外職陞敍,前知事李一泳加資。前僉正崔鶴永,以其弟直付倉計士,待窠陞實。其餘待令捕校·領陪·部將·寫字官·計士·擇日官·錄事·奏時官·員役·樂工等,竝依判下施賞。
傳于宋秉瑞曰,玉冊差備金在寬·李敏和,玉寶差備金圭復竝加資,資窮代加。姜禹錫加資。大王大妃殿玉冊差備李定國,玉寶差備朴漢應加資,資窮,令內府調用。玉冊差備李允亨,玉寶差備鄭海復加資。尙傳李裕鼎加資,資窮代加。王大妃殿玉冊差備金羲明,玉寶差備孔在衡加資,資窮,令內府調用。玉冊差備潘學榮,玉寶差備吳圭善加資。尙傳姜性浩加資,資窮代加。中宮殿玉冊差備兪在應·鄭泰吉,竝加資,資窮代加。玉寶差備朴正淳·文用奎,竝加資。尙傳黃允明加資,資窮,令內府調用。
傳于趙鍾弼曰,輕囚放釋。
傳于宋秉瑞曰,今番賞典中,一人雖兼數事,毋得疊授。
宋秉瑞啓曰,吏曹郞廳來言,百官加下批政事,取稟。傳曰,當日爲之。
傳于宋秉瑞曰,呈告知敦寧許遞,前望單子入之。
知敦寧前望單子入之,洪祐吉落點。
傳于宋秉瑞曰,秋判·少尹外,法司堂上竝許遞,今日政差出。
傳于宋秉瑞曰,泮長許遞,今日政差出。
傳于宋秉瑞曰,同敦寧·敦寧都正·戶曹參議·禮曹參議·兵曹參議·參知,竝許遞,今日政差出。
趙鍾弼啓曰,臣鍾弼敬奉聖敎,馳往義禁府,取考囚徒案,則時囚罪人朴準禹,不可以輕囚論,故仍囚。李日彦係是輕囚,故依傳敎放送,仍往典獄署,取閱囚徒案,則辭緣査覈間嚴囚罪人四名,緣坐罪人五名,應坐罪人二名,公錢不納罪人二名,定配間嚴囚罪人一名,投石日人罪〈人〉一名,不可以輕囚論,故竝仍囚。其餘各司直囚罪人裵正云等二名,係是輕囚,故竝依傳敎,放送之意,敢啓。傳曰,知道。
宋秉瑞,以禮曹言啓曰,今此稱慶陳賀時,諸道所封箋文中坡州牧使李裕寅,以應封官,兼別軍職,各爲封進,興海郡守白南周,雖非應封官,以別軍職封進矣。一體看審捧入之意,敢啓。傳曰,知道。
戊子三月十三日巳時,上與王世子,詣勤政殿。大王大妃殿·王大妃殿加上尊號頒敎陳賀入侍時,行都承旨金聲根,行左承旨朴容大,右承旨宋秉瑞,左副承旨洪承憲,右副承旨趙鍾弼,同副承旨尹容植,記事官李鍾七,假注書姜弼秀,記事官趙東潤·徐相集,檢校直提學閔泳煥,直提學趙東冕·金聲根,檢校直〈閣〉朴鳳彬·金文鉉·鄭夏源·李範晉·金世基·尹·兪鎭弼·趙秉輯,直閣閔泳達,檢校待敎金宗圭·閔丙承·鄭寅昇·趙東潤·趙漢國·閔愚植·李垠鎔·尹雨植,應敎鄭誾朝,副應敎宋榮大,校理吳有善,副校理申炳休,修撰鄭日永·李倬,副修撰鄭佑默·李義悳,博士鄭世源,正字閔愚植,以次侍立。時至,通禮跪啓請外辦,上具遠遊冠·絳紗袍,乘輿出思政門。藥房提調吳俊泳,副提調金聲根進前奏曰,侵早勞動,聖體,若何?上曰,一樣矣。仍詣勤政殿,降輿陞座。王世子具遠遊冠·絳紗袍,乘〈輿〉隨後以出,至勤政門,降輿執圭,由東挾門侍座,進冊寶。時至,都監都提調以下及宗親文武百〈官〉入就位,王世子詣拜位,上降座。聲根跪進圭,上執圭,步詣版位。通禮跪啓請鞠躬四拜興平身,上行四拜禮。王世子行四拜禮,都監都提調以下宗親文武百官行四拜禮。通禮跪搢圭,上跪搢圭,王世子跪,宗親文武百官跪。都監都提調捧冊函,寶盝次跪進,上受之,以授秉瑞·鍾弼,秉瑞·鍾弼跪授,以授尙傳,尙傳跪受。通禮跪啓請執圭,俯伏興平身,上執圭,行四拜禮。王世子行四拜禮,宗親文武百官行四拜禮。通禮導上降就祗迎位,王世子降就祗迎位。尙傳各捧大王大妃殿·王大妃殿冊函·寶盝,由正門。通禮跪啓請鞠躬,上鞠躬,王世子鞠躬。通禮跪啓請平身,上平身,王世子平身。通禮跪啓請釋圭,上釋圭,聲根受圭。上入小次,王世子入便次。陳賀時至,上乘座。跪根跪進圭,上執圭。贊儀鞠躬四拜興平身,宗親文武百官皆行四拜禮。贊〈儀〉唱跪,宗親文武百官皆跪,代致詞官讀致詞訖。贊儀唱鞠躬四拜興平身,宗親文武百官行四拜禮。秉瑞出東挾門,西向立,稱有敎,宣敎官宣訖。贊儀唱鞠躬四拜興平身,宗親文武百官行四拜禮。贊儀唱跪搢笏三叩頭,宗親文武百官跪搢笏三叩頭。贊儀唱山呼,宗親文武百官拱手加額千歲。贊儀唱再山呼,宗親文武百官拱手加額曰千千歲。宣箋目官宣箋目訖,贊〈儀〉唱俯伏興平身,宗親文武百官平身。典禮跪啓禮物請付攸司,通禮跪禮畢。領議政沈舜澤,左議政金弘集,判府事金炳始進前奏曰,臨殿受賀,臣民胥悅,無疆攢祝之至,勞動◆餘,聖體,若何?上曰,一樣矣。舜澤曰,大王大妃殿氣候,何如?上曰,一樣矣。王大妃殿氣候,何如?上曰,一樣矣。舜澤曰,中宮殿氣候,何如?上曰,安順。舜澤曰,世子宮氣度,何如?上曰,平順矣。上降座釋圭,聲根跪受圭。上乘輿至思政門外。聲根請出標信解嚴。上還內,諸臣以次退出。進冊寶時至,王世子具遠遊冠·絳紗袍,執圭拜位。相禮跪贊請四拜興平身,王世子行四拜禮,都監都提〈調〉以下及宗親文武百官行四拜禮。相禮跪贊請跪搢至,王世子搢圭。宗親文武百官跪,都監都提調捧冊函·寶盝,以次跪進,王世子受之,以授尙傳。相禮跪贊請執圭,俯伏興平身,王世子行四拜禮,宗親文武百官行四拜禮。相禮導王世子降就祗迎位。大殿·中宮殿冊函·寶盝,由正門出。王世子鞠躬,宗親文武百官鞠躬。相禮跪贊請平身,王世子平身,宗親文武百官平身。相禮跪贊請禮畢,王世子乘輿還內。王世子受賀前例,見春坊日記。
上在景福宮。停常參·經筵。
藥房提調吳俊泳,副提調金聲根啓曰,景籙誕膺,顯冊丕揚,親臨受賀,勞動旣多,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,世子嬪宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
朴容大啓曰,明日常參·經筵,取稟。傳曰,停。
傳于朴容大曰,禮房承旨馳詣宗廟·景慕宮,奉審摘奸以來。
傳于趙鍾弼曰,在外吏曹判書許遞,前望單子入之。
朴容大啓曰,卽者吏曹郞廳來言,政事當日爲之事命下,而參判金晳根,參議鄭寅學,俱以病不來,判書前望未下,不得開政云,參判·參議,竝卽牌招,何如?傳曰,允。
吏曹判書前望單子入之,金壽鉉落點。
趙鍾弼啓曰,新除授吏曹判書金壽鉉,一體牌招,何如?傳曰,允。
注書李鍾七病,代以玄明昊爲假注書。
傳曰,行護軍韓喆愚,參議交涉通商事務李明宰,竝百官加親授。
傳于趙鍾弼曰,春坊擬望時,勿拘相避。
傳于趙鍾弼曰,兼輔德有闕之代,今日政差出。
傳于趙鍾弼曰,兼弼善·兼司書有闕之代,前望單子入之。
兼司書前望單子入之,鄭寅昇落點。
傳于趙鍾弼曰,銓郞未差之代,今日政差出。
朴容大,以吏曹言啓曰,西學敎授金敎獻,昭慶園守奉官金性河,永懷園守奉官金鍾煥,俱以身病,呈狀乞遞,竝改差,何如?傳曰,允。
又以吏批言啓〈曰〉,行承政院都承旨金聲根,今陞資憲矣。依例送西後,兼都承旨下批之意,敢啓。傳曰,知道。
又以吏批言啓曰,行戶曹判書鄭範朝,今陞輔國矣。本曹時無相當窠,依例送西後,兼判書下批之意,敢啓。傳曰,知道。
又以兵曹言啓曰,行戶曹判書鄭範朝,行都承旨金聲根,自吏曹送西矣。鄭範朝資級係是輔國,知中樞有闕之代,依例下批,金聲根資級係是資憲,亦當知中樞下批,而輔〈國〉判書,俱爲見帶,只有李邦鉉一人,依例作闕,下批之意,敢啓。傳曰,知道。
有政。吏批,判書金壽鉉進,參判金晳根進,參議鄭寅學進,右副承旨趙鍾弼進。以金文鉉爲兼輔德,趙秉聖爲應敎,韓光洙爲弼善,閔泳敦爲司書,李裕承爲判尹,洪在鏞爲同敦寧,宋秉瑞爲刑曹參判,李命宰爲左尹,趙鍾弼爲右尹,李象奎爲敦寧都正,李鎬冕爲戶曹參議,鄭誾朝爲禮曹參議,李勝宇爲兵曹參議,張錫裕爲參知,金世基爲刑曹參議,金永迪爲大司成,姜日馨爲左通禮,李會英爲右通禮,韓光洙爲相禮,洪鍾檍爲西學敎授,金述鉉·金昞奎爲監察,金鳳根·金箕麟爲禁府都事,權燦斗爲昭慶園守奉官,金洪錫爲永懷園守奉官,鄭寅昇·閔泳達爲吏曹正郞,吏曹正郞金世基,副司果李勝宇,左通禮張錫裕,右通禮李鳳奎,吏曹正郞金永迪,應敎鄭誾朝,相禮李鎬冕,已上今加通政,右承旨宋秉瑞,右副承旨趙鍾弼,已上今加嘉善,行都承旨金聲根,兼輔德李裕承,已上今加資憲,行戶曹判書鄭範朝,奉朝賀金尙鉉,已上今加輔國,禮曹判書閔泳煥,工曹判書李喬翼,行大護軍李承五,已上今加正憲加資事,承傳。行護軍韓喆愚今加嘉義,行副護軍李命宰今加嘉善,已上百官加親授。
兵批,行判書金永壽病,參判趙存禹病,參議盧泳敬病,參知李鍾弼入直進,左副承旨洪承憲進。知事單鄭範朝·金聲根,同知單林聖五,加設單金寶勳·李周夏·孫永耇·申泰亨·李熙淳,僉知三單金斗旭·金相潤·趙羲聞,上護軍洪祐昌,大護軍李邦鉉·金昌熙·徐明淳·李裕承·盧觀河,護軍李僖魯·李乾夏·宋秉瑞·趙鍾弼·趙邦敎·金晉求,副護軍姜·李敎榮·金致根·沈相穆·李鍾弼·洪承五·李勝宇·李鳳奎·張錫裕·金世基·金永迪·鄭誾朝·朴履喆·李鎬冕·孫亮玉·金思益,副司果朴永秀·李龍夏·金舜鉉·梁柱榮,以上竝單付。知事作闕單李邦鉉。
吏批,再政。以〈金〉昌鉉爲昭慶園守奉官,兼戶曹判書單鄭範朝,兼都承旨單金聲根,兼弼善單韓光洙,左尹單趙鍾弼,右尹單李命宰,前同敦寧盧觀河今加資憲,都正趙邦敎·金晉求·金思益,已上今加嘉善,副司果孫亮玉今加通政,已上朝官年八十,依法典加資。行大護軍洪祐昌今加崇政加資事,承傳。朴鼎祐爲監察,尹昌燮爲司僕正,協辦交涉通商事務單李命宰。
又以宗親府言啓曰,大殿加上尊號,大王大妃殿加上尊號,王大妃殿加上尊號,中宮殿加上尊號,今已禮成,卽當紀載於璿源譜略,而國朝御牒,八高祖圖,王妃世譜,亦當一體修正矣。在前如此之時,或有設廳之例,多有自本府擧行之例,今番則何以爲之?敢稟。傳曰,自本府擧行。
又以奎章閣言啓曰,明日卽寶賢堂望奉審日次,臣進詣擧行之意,敢啓。傳曰,知道。
又以奎章閣言啓曰,今日臣等,請出大殿·大王大妃殿·王大妃殿·中宮殿冊寶,奉安于本院之意,敢啓。傳曰,知道。
又以奎章閣言啓曰,大殿·大王大妃殿·王大妃殿·中宮殿冊寶,奉安于北漢行宮事,命下矣。吉日令日官崔性弼推擇,則今月十五日爲吉云,以此日擧行,而何閣臣進去乎?敢稟。傳曰,允。提學閔應植進去。
又以敦寧府言啓曰,今此大殿加上尊號,大王大妃殿加上尊號,王大妃殿加上尊號,中宮殿加上尊號,今已禮成矣。卽當紀載於御牒譜冊,依例修整次,設都監之意,敢啓。傳曰,知道。
又以禮曹言啓曰,今此大殿·大王大妃殿·王大妃殿·中宮殿加上尊號,及是國家莫大之慶,設科取士,亦係應行之典,今番慶科,以何科設行,而何間擇吉乎?敢稟。傳曰,以別試磨鍊。
又以禮曹言啓曰,今三月十七日親臨景武臺儒生應製武士試藝時,王世子侍座之節,何以爲之乎?敢稟。傳曰,依例磨鍊。
又以侍講院言啓曰,新除授兼司書鄭寅昇,所當牌招,而時値夜深,待明朝牌招,何如?傳曰,允。
洪承憲,以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以親軍右營言啓曰,本營屬北漢管城將李奭應,身病甚重,勢難察任,改差,何如?傳曰,允。
又以親軍別營言啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
又以親軍海防營言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
趙鍾弼,以義禁府言啓曰,時囚罪人朴準禹,流三千里定配,以喪後勘斷,依法典收贖照律公事判付內,究厥罪犯,不可容貸,收贖置之事,命下矣。朴準禹,依本律,杖一百收贖,告身盡行追奪,慶尙道晉州牧,流三千里定配,而以議啓內辭意,具罪目,依例發遣府羅將,押送配所,何如?傳曰,允。
上在景福宮。停常參·經筵。
藥房提調吳俊泳,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
朴容大啓曰,明日動駕,再明日殿座相値,視事頉稟之意,敢啓。傳曰,知道。
又啓曰,大駕詣毓祥宮,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
傳于朴容大曰,傳香承旨馳詣宣武祠·靖武祠,奉審摘奸以來。
傳于尹容植曰,右承旨·右副承旨竝許遞,前望單子入之。
承旨前望單子入之,姜文馨·李起鍾落點。
朴容大啓曰,新除授行右承旨姜文馨,同副承旨李起鍾,卽〈爲〉牌招,何如?傳曰,允。
以吏曹參議鄭寅學牌不進罷職傳旨,傳于尹容植曰,只推。
玄明昊陞六,代以盧台鉉爲假注書。
傳于李起鍾曰,挾侍中官金圭復·李用善,世子宮挾侍中官李裕鼎·黃允明竝加資,資窮,令內府調用。
傳于李起鍾曰,中官洪大淵·趙龍翼·李有泰,世子宮中官沈周鉉·李成夏,竝百官加親授。
傳于李起鍾曰,臺諫竝許遞,前望單子入之。
兼弼善前望單子入之,金炳吉落點。
銓郞前望單子入之,佐郞金炳吉落點。
傳于尹容植曰,明日出宮內門路,以思政門爲之。
以贊儀李鼎善,引儀李時泓拿處傳旨,傳于尹容植曰,分揀。
尹容植,〈以〉兵曹言啓曰,明日動駕時,本曹堂上守宮及侍衛,當爲備員,而參判趙存禹有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以金明圭爲兵曹參判。
兵曹口傳政事,親軍後營軍司馬單徐丙善。
朴容大,以內醫院都提調·提調意啓曰,贊儀李鼎善,以其弟內醫調用事,判下矣。依判下,前典醫監判官李舜善,內醫差下,令該曹付軍職,冠帶常仕,何如?傳曰,允。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以侍講院言啓曰,新除授行兼輔德金文鉉,卽爲牌招察任,何如?傳曰,允。
又以侍講院言啓曰,新除授弼善韓光洙,司書閔泳敦,竝卽牌招察任,何如?傳曰,允。
又以侍講院言啓曰,新除授兼弼善金炳吉,卽爲牌招察任,何如?傳曰,允。
尹容植,以兵曹言啓曰,今三月十六日大駕詣毓祥宮展拜,延祐宮展拜,宣禧宮展拜,仍詣景祐宮展拜時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,左營兵丁三哨,別營步軍一哨,騎士二番,左營使率領爲先廂,海營兵丁二哨,別營步軍二哨,騎士一番,別營使率領爲後廂,禁軍三番隨駕,海營兵丁一哨,別營騎士一番,海營兵房代領留陣,餘軍留營,置之。
又以兵曹言啓曰,今三月十六日大駕詣毓祥宮展拜,延祐宮展拜,宣禧宮展拜,仍詣景祐宮展拜時,王世子隨駕時陪衛,依前例磨鍊,而禁軍及先後牌軍兵,連以隨駕禁軍及先後廂軍兵,仍用矣。今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
又以親軍前營言啓曰,本營軍司馬朴彝陽,身病甚重,勢難察任,改差,何如?傳曰,允。
李起鍾,以義禁府言啓曰,今十六日動駕時,大駕各差備都事,王世子各差備都事,當以十六員磨鍊,而本府都事十員內,二員未差,只有八員,無以推移未差,都事之代,與假都事六員,竝令該曹口傳差出,以爲分排擧行,何如?傳曰,允。
領議政沈舜澤箚曰,伏以,天休滋至,邦籙無疆,四慶之寶牒竝陳,三呼之縟儀載擧,仰宸誠於遵憲,頌睿孝於顯親,凡在日月光下,孰不舞蹈抃祝?迺者廣慶覃恩,普及勞臣,蕃庶寵錫,臣亦與焉。愧渥惶縮,不敢領有,臣猥承玉冊文製述之命,墨藝本疎,宜其固辭,而竊以我殿下二十五年聖德神化,豐功偉烈,闡揚排纂,用詔無窮,執後爲榮,效誠爲幸,不自量力,殫精摛藻,竟不能摹繪萬一,此臣所以大皇懼者也。今若以此而居勞,以此而蒙恩,其在聖朝程能計功之政,不其濫且褻乎?又伏見春坊別單判下者,以臣名忝師,至蒙文皮恩賜,匪頒踰分,尤增悚愧。伏乞俯鑑愚衷,竝命收還,俾賞典重而賤分安焉。取進止。答曰,省箚具悉卿懇。卿其勿辭,安心領受。仍傳于李起鍾曰,此批答,遣史官,傳諭。
左議政金弘集箚曰,伏以,四殿之顯號丕闡,貳極之誠孝冞光,於萬斯年,寶籙永鞏,凡在朝野,胥切蹈抃,卽伏見都監別單下者,不意賤名,亦列其間,至蒙錫馬之恩,聞命惶愧,跼蹐難容。今玆玉寶書寫,不過暫時之役耳。臣躬睹揄揚之晟典,粗效摹繪之微誠,爲榮實多,何勞之有,而乃與敦工趨事之臣,均被寵賚,揆諸古聖懋賞之訓,不其謬乎?再三揣量,冒受無說,伏望聖明,鑑臣愚悃,卽允所辭,臣之感戴殊渥,深于拜賜矣。取進止。答曰,省箚具悉卿懇。卿其勿辭,安心領受。仍傳于李起鍾曰,此批答,遣史官,傳諭。
行判中樞府事金炳始箚曰,伏以,天休滋至,邦籙維新,四殿之德美丕闡,鴻號同進,貳極之誠孝仰格,彝典率循,寔我東曠前之大慶也。凡在朝野,孰不蹈舞歡忭,而臣祗承明命,以董工役,周旋乎聲明物采之間,顧臣身爲榮爲幸,誠萬萬於人矣。曷嘗有絲毫可紀之勞乎?卽伏見別單下者,恩數之謬及,益復悚恧,天廐駿馬,繁纓有赫,重之蔭錄,尤係異渥,懋賞之政,所宜愼惜,臣以罔功,何敢冒受?玆綴短牘,仰陳衷懇,伏乞亟許收還,俾公無濫而私獲安焉。取進止。答曰,省箚具悉卿懇。卿其勿辭,安心領受。仍傳于李起鍾曰,此批答,遣史官,傳諭。
上在景福宮。停常參·經筵。
大駕詣毓祥宮,入齋室後,藥房·內務府·內閣·政院·玉堂·銓郞口傳問安。答曰,知道。世子宮入幕次後,藥房·內務府·內閣·政院·玉堂·銓郞·春桂坊口傳問安。答曰,知道。大王大妃殿·王大妃殿,遣承旨問安。答曰,知道。毓祥宮·延祐宮·宣禧宮展拜,還入齋室後,藥房·內務府·內閣·政院·玉堂·銓郞·春桂坊口傳問安。答曰,知道。仍詣景祐宮,入齋室後,藥房·內務府·內閣·政院·玉堂·銓郞口傳問安。答曰,知道。世子宮入齋室後,藥房·內務府·內閣·政院·玉堂·銓郞·春桂坊口傳問安。答曰,知道。展拜,還入齋室後,藥房·內務府·內閣·政院·玉堂·銓郞·春桂坊口傳問安。答曰,知道。世子宮還入幕次後,藥房·內務府·內閣·政院·玉堂·銓郞·春桂坊口傳問安。答曰,知道。還宮後,藥房·內務府·內閣·政院·玉堂·銓郞口傳問安。答曰,知道。世子宮還宮後,藥房·內務府·〈內閣〉·政院·玉堂·銓郞·春桂坊口傳問安。答曰,知道。
金聲根啓曰,司僕寺內乘來言,捲簾,取稟。傳曰,捲三窓爲之。
朴容大啓曰,在前親臨庭試時,有原任大臣入侍之例,今番則何以爲之?敢稟。傳曰,入侍。
又啓曰,在前親臨庭試時,有宗正卿全數入侍之例,今番則何以爲之?敢稟。傳曰,入侍。
姜文馨,以奎章閣言啓曰,守宮檢校直閣徐相祖,卽爲牌招,何如?傳曰,允。
又以弘文館言啓曰,新除授應敎趙秉聖,卽爲牌招察任,何如?傳曰,允。
李起鍾啓曰,臣以大王大妃殿·王大妃殿問安進去,下直之意,敢啓。傳曰,知道。
傳于李起鍾曰,明日出宮門路,以廣臨門爲之。
李起鍾啓曰,卽者義禁府都事來言,今日動駕,衛外擊錚罪人金啓顯一名,依例移送秋曹云矣。敢啓。傳曰,知道。
姜文馨,以禮曹言啓曰,以大殿·大王大妃殿·王大妃殿·中宮殿加上尊號慶科取稟草記,傳曰,以別試磨鍊事,批下矣。在前別試設行時,咸聚京中,分三所,初場賦表,終場策問,除講經試取,今亦依此設行,科名以大殿·大王大妃殿·王大妃殿·中宮殿加上尊號慶科別試稱號,而初試額數,多寡不同,今番則取幾人乎?敢稟。傳曰,取千人。
又以奎章閣言啓曰,大駕今已還宮,守宮檢校直閣徐相祖,依定式減下,何如?傳曰,允。
李起鍾,以義禁府言啓曰,今十七日館學儒生應製通方外爲之時,本府都事皆爲赴擧,只有武都事一員,當直入直,而本府入直公事,回公都事及秋成門禁亂都事,無以推移,假都事三員,令該曹口傳差出,以爲擧行,何如?傳曰,允。
知事鄭範朝疏曰,伏以,我東宮,以尊親之孝,克回我聖上謙謙之光,乃稽彝典,乃揀穀朝而行是禮也。猗我聖上奉冊,而太任·太姒之闡其徽也,又我東宮奉冊,而乾元坤元之頌其德也。千一晟會,萬億洪休,擧天地間祥光盈溢,凡在含生之倫,不覺手舞而足蹈。臣於是時,猥忝董工之列,惟趨走供仕,與睹縷玉鐫金之盛而已。榮之極矣,勞之云乎?乃者別單判下,加臣一資爲輔國,臣且惶且惑,莫省所以,臣固無勞可酬,而設有可酬之勞,此何等重典也,穹秩也,而擧以畀之,不少難愼乎?夫朝廷之上,儼然與大官抗禮者惟此耳。體貌尊重,超絶等夷,自非老成宿德,決不可苟然冒充者,則庸碌如臣者流,曷嘗有一毫妄念攸及,而今乃夤緣倖會?濫褻寵章,愛之不若弊袴之藏,錫之不思鞶帶之禠,則其於周官眡功之義,商臣懋賞之戒,又何如也?且臣之名位太盛矣。雖以邇來所被恩數言之,旣帶度支之長,旋縻閣學之淸且峻,未幾月而又陞正一品之階,苟曰無盈虛消息之理,則已如有之,臣之盈盛至此,而得無災乎?以我聖上至仁至慈,眷臣愛臣之念,庶有以憫察於此矣。臣不敢張皇爲辭,以速瀆屑之罪,略控情實,蘄幸於聽卑之下。伏乞聖明,俯垂鑑諒,特命收還臣新授品秩,俾公私兩幸焉,臣無任云云。答曰,省疏具悉。卿其勿辭行公。
戊子三月十六日午時,大駕與王世子,詣毓祥宮·延祐宮·宣禧宮·景祐宮。擧動入侍時,兼都承旨金聲根,行左承旨朴容大,行右承旨姜文馨,左副承旨洪承憲,右副承旨尹容植,同副承旨李起鍾,假注書姜弼秀·盧台鉉,記事官趙東潤·徐相集,檢校直提學閔泳煥,直提學趙東冕,檢校直閣朴鳳彬·金文鉉·鄭夏源·李範晉,原任直閣趙同熙·金世基·尹·兪鎭弼·趙秉輯,直閣閔泳達,檢校待敎金宗圭·閔丙承·鄭寅昇·趙東潤·趙漢國·閔愚植·李垠鎔,副校理宋彦會,修撰洪祐禎,以次侍立。時至,通禮跪啓請外辦。上具翼善冠·衮龍袍,乘輿出廣臨門。藥房提調吳俊泳,副提調金聲根進前奏曰,侵早勞動,聖體,若何?上曰,一樣矣。由思政門,出勤政門。通禮跪啓請降輿乘輦,上降輿乘輦。仍出光化門進發,王世子乘輦隨詣,至毓祥宮大門外下輦所。通禮跪啓請降輦乘輿,上降輦乘輿,入東挾門。通禮跪啓請降輿,上降輿入齋室。王世子隨詣入次,諸臣侍立展拜。時至,通禮跪啓請出次,上改具冕服以出。通禮跪啓請執圭,聲根進圭,上執圭。通禮導上詣版位,王世子改具冕服以出,入詣版位。贊儀唱鞠躬再拜興平身,上行再拜禮,王世子行再拜禮,百官行再拜禮。上陞自東階,詣廟內奉審訖。容大啓曰,行禮時,左通禮不爲待令,右通禮擧行之際,做錯非細,事未前有,俱極駭然。竝所當重勘,而本院請推之外,無他可施之罰,何以爲之乎?上曰,事過後拿處,可也。出駕敎傳曰,延祐宮·宣禧宮展拜時,百官行禮,置之。傳曰,永昭廟·文禧廟,遣左承旨奉審以來。傳曰,和嬪廟,遣內侍看審以來。通禮導上出挾門,詣冷泉亭版位,北向立。通禮跪啓請鞠躬四拜興平身,上行四拜禮,王世子行四拜禮。仍陞詣亭內,奉審訖。通禮導上還出挾門,步詣延祐宮,入版位。通禮跪啓請再拜興平身,上行再拜禮,王世子行再拜禮。仍陞詣廟內奉審訖。通禮導上,仍步詣宣禧宮版位。通禮跪啓請鞠躬再拜興平身,上行再拜禮,王世子行再拜禮,仍陞詣廟內奉審訖。通禮跪啓請禮畢,上入小次,王世子隨入。仍命承史權退。少頃,通禮跪啓〈請〉外辦。上改具翼善冠·衮龍袍,出齋室門外。通禮跪啓請乘輿,上乘輿,出宮大門外。通禮跪啓請降輿乘輦,上降輿乘輦。王世子改具翼善冠·衮龍袍,隨出,乘輦進發,至景祐宮大門外下輦所。通禮跪啓請降輦乘輿,上降輦乘輿,入東挾門。通禮跪啓請降輿,上降輿入齋室,王世子隨詣入次。少頃,展拜時,通禮跪啓請出次,上改具冕服以出,步詣西神內。通禮導上入就版位,王世子改具冕服,隨詣入版位。引儀唱鞠躬四拜興平身,上行四拜禮,王世子行四拜禮,百官行四拜禮。上命閣臣捲捧純祖大王·翼宗大王御眞奉審。少頃,出殿門外,還詣版位。通禮跪啓請禮畢,領議政沈舜澤,判府事金弘集·金炳始進前奏曰,日氣乍冷,侵早勞動,聖體,若何?上曰,一樣矣。舜澤曰,世子宮氣候,何如?上曰,平順矣。仍還入齋室。傳曰,隨駕隨輿與留陣軍兵,令各其營乾犒饋。還宮時,通禮跪啓請外辦,上出次。通禮跪啓請乘輿,上乘輿出宮大門外。通禮跪啓〈請〉降輿陞輦,上降輿陞輦。王世子隨出乘輦進發,至光化門前路,入光化門,由勤政門,入思政門。王世子隨入。聲根請出標信解嚴。上還內,諸臣以次退出。
上在景福宮。停常參·經筵。
朴容大啓曰,來二十一日朝參日次矣。敢稟。傳曰,停。
姜文馨啓曰,明日常參·經筵,取稟。傳曰,停。
又啓曰,三皇忌辰日,親行望拜禮,前期一日以稟事,曾有定式矣。今十九日毅宗皇帝忌辰日親行望拜禮,何以爲之?敢稟。傳曰,遣承旨奉室奉審。
朴容大,以吏曹言啓曰,卽接通禮院牒報,則親臨景武臺應製敎是時,左右通禮,不可不備員,而左通禮姜日馨,姜通禮李會英,俱以拿處,不得進參云,改差其代,以在京無故人,口傳備擬以入之意,敢啓。傳曰,知道。
吏曹口傳政事,以宋秉宙爲左通禮,以朴齊斌爲右通禮。
李起鍾啓曰,卽見兵曹草記,則昨日二所巡將安敎麟,巡將落點之下,趁不待令,至於亞次巡將代行之境云。巡將法意,何等嚴重,而有此代行之擧,事未前有,萬萬駭然。當該巡將,所當重勘,而本院請推之外,無他可施之罰,何以爲之,而不能檢飭之兵曹堂上,不可無警,推考,何如?傳曰,允。拿處。
李起鍾,以兵曹言啓曰,巡將法意,何等嚴重,而昨日二所巡將安敎麟,巡將落點之下,趁不待令,至於亞次巡將代行之境,事未前有,萬萬駭然。該巡將,令該府拿問勘處之,何如?傳曰,允。
兵曹口傳政事,管城將單李升烈。
姜文馨,以禮曹言啓曰,大殿·天王大妃殿·王大妃殿·中宮殿加上尊號慶科別試文武科吉日,令日官金東萬推擇,則初試來五月十三日,殿試同月二十八日,故榜六月十一日午時爲吉云,以此日時定行,何如?傳曰,允。
李起鍾,以兵曹言啓曰,今三月十七日武臣堂上祿試射日次,而殿座相値,後日退行之意,敢啓。傳曰,知道。
又以兵曹言啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,隨駕隨輿與留陣軍兵等處,乾犒饋分給之意,敢啓。傳曰,知道。
又以親軍海防營言啓曰,謹依下敎,隨駕隨輿與留陣軍兵等處,乾犒饋分給之意,敢啓。傳曰,知道。
戊子三月十七日午時,上與王世子,詣景武臺。館學儒生應製通方外試取入侍時,行都承旨金聲根,行左承旨朴容大,行右承旨姜文馨,左副承旨洪承憲,右副承旨尹容植,同副承旨李起鍾,假注書姜弼秀·盧台鉉,記事官趙東潤·徐相集,檢校直提學閔泳煥,直提學趙東冕,檢校直閣朴鳳彬·金文鉉·鄭夏源·李範晉,原任直閣趙同熙·金世基·尹·兪鎭弼·趙秉輯,直閣閔泳達,檢校待敎金宗圭·閔丙承·鄭寅昇·趙東潤·趙漢國·閔愚植·李垠鎔,副校理宋彦會,修撰洪祐禎,以次侍立。時至,通禮跪啓請外辦,上具翼善冠·衮龍袍,乘輿出建善門。藥房提調吳俊泳,副提調金聲根進前奏曰,侵早勞動,聖體,若何?上曰,一樣矣。仍由廣臨門·神武門,詣景武臺。通禮跪啓請降輿,上降輿陞座。聲根讀奏入門單子訖。仍奏曰,侍衛從陞中,有試官蒙點人,使之下去,一體行禮乎?上可之。引儀引讀券官領議政沈舜澤,行知中樞府事鄭範朝,督辦內務府事沈履澤,行上護軍曺錫輿,行護軍李正魯,行護軍南廷哲,協辦交涉通商事〈務〉朴周陽,對讀官行副護軍李愚冕,吏曹參議鄭寅學,行副護軍李根秀,參議交涉通商事務鄭憲時,行副護軍吳長善·申泰寬,副司果徐丙善,弘文館應敎趙秉聖,兵曹正郞金思轍,弘文館副校理申炳休,弘文館副修撰鄭佑默,行四拜禮,以次就位。上命試官進前。上命書題。〈缺〉限申時,範朝等跪書讀奏訖。佑默等奉出懸之。上命試官權退。上入少次。少頃,聲根以司謁入稟曰,先張已入,出標信開布城,呈券儒生,使之次次出送,何如?上曰,以已下標信擧行,可也。傳曰,侍衛陪衛與排立軍兵,令各其營乾犒饋。傳曰,別軍職李根英·徐廷喆·金東萬,宣傳官梁景煥竝賜第。傳曰,賓客·別雲劍·兵曹堂上·堂上閣臣·堂上對讀官·入侍承旨,竝讀券官加差下,堂下閣臣·春坊·入直玉堂,竝對讀官加差下,使之分考。聲根奏曰,收券已多,考試何如?上可之。宣傳官跪稟懸燈,上曰,唯。聲根曰,今番則取幾人乎?上曰,取百人。舜澤等考試訖。聲根曰,讀券何以爲之乎?上曰,對讀官輪回讀之。佑默等讀奏第一張至三句。上命止之。舜澤曰,書等何以爲之乎?上曰,一張書正三下,九張書草三下,其餘竝書次上。舜澤書等訖。聲根曰,坼封何以爲之乎?上曰,承旨坼封也。聲根等坼封讀奏訖。上命書傳敎曰,館學儒生應製,賦居首三下幼學朴達名,直赴殿試,之次草三下幼學黃鍾衡·張德翰,竝付之進士榜末,之次草三下幼學金老鵬等七人,竝直赴會試,之次次上幼學陳瑞鉉等二十人,竝給二分,之次次上幼學洪景嵒等二十人,竝給一分,之次次上幼學金錫浩等二十人,竝付之監試初試榜末,之次次上幼學尹夔善等三十人,各奎章全韻一件賜給。傳曰,入格儒生明日待令。傳曰,還宮當自內爲之矣。該房知悉。聲根請出標信解嚴。上還內,諸臣以次退出。
上在景福宮。停常參·經筵。
自開東至人定,灑雨下雨,測雨器水深三分。自人定至十九日開東,灑雨下雨,測雨器水深三分。
尹容植啓曰,明日常參·經筵,取稟。傳曰,停。
傳于尹容植曰,召對爲之。
尹容植啓曰,明日召對,取稟。傳曰,爲之。
以黃海監司趙秉轍狀啓,薦新生石首魚,嚴飭設網,尙無魚形,限內不得封進,惶恐待罪事,傳于尹容植曰,勿待罪事,回諭。
尹容植,以內醫院都提調·提調意啓曰,計士金允錫,以其從兄院鍼醫金東錫,移差內醫,擇日官崔興淵,以其子內醫調用事,判下矣。依判下,院鍼醫金東錫,前典醫監僉正崔榮悳,內醫差下,令該曹付軍職,冠帶常仕,何如?傳曰,允。
又以兵曹言啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
李起鍾,以刑曹言啓曰,以統長口傳下敎曰,門隻破碎之金石吉,移送秋曹定配事,命下矣。謹依傳敎,罪人金石吉,江原道鐵原府定配所,卽爲押送之意,敢啓。傳曰,知道。
尹容植,以親軍前營言啓曰,今三月十七日試藝未畢試,今日當爲設行,而雨勢相値,不得開場之意,敢啓。傳曰,知道。
又以親軍後營言啓曰,今三月十七日試藝未畢試,今日當爲設行,而雨勢相値,不得開場之意,敢啓。傳曰,知道。
又以親軍海防營言啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,侍衛陪衛與排立軍兵等處,乾犒饋分紛之意,敢啓。傳曰,知道。
左議政金弘集疏曰,伏以,臣之冒據匪據,居然歲易而又有月矣。向來一出,是豈臣竊自揣量,或可堪承而然哉?衷悃罄而迹近崇讓,恩禮褻而罪著逋慢,情窮勢迫,回旋不得,遂乃拚棄四維,黽勉叩謝,而前席面暴。又未格聽,時則天休滋至,邦禮荐擧,頌慈慶而九袠誕啓,循睿誠而四冊竝颺,經冬歷春,長在歡聲協氣之中,臣躬逢千一之晟會,抃蹈居先,與睹爲榮,不敢復事瀆擾,而低回蹲仍,以迄于玆。今焉賁典告完,微忱粗伸,臣可以言去矣。臣本愚陋,不足備數於三事之列,則其爲宜去,不待今日而始決也。自臣忝叨以來,無一建白,無一猷爲,而其所竊者,中書之名位與太倉祿米而已。今有傭工於此問,其技則曰未能,與之食則受之,人必嗤之爲賤工,論臣劣狀,殆亦近之,卽使尋常有司之職。且不宜然,而況政本具瞻之地乎?雍容少事之日,且不宜然,而況國步極艱之會乎?顧今紀綱之頹弛,民生之窮蹙,公私之匱竭,視往時尤有甚焉。藉得有識慮有才具者,日坐廊廟之上,淬礪精神,左右協贊,尙恐其未克有濟,乃以不肖如臣者,苟然充位,一味伴食,徒貽聖上宵旰之勞,而曾莫少補其萬一,有臣如此,將焉用之?靜夜思惟,不覺汗淚之交流也。且臣蒲柳之質,年漸向衰痰火氣痞,便成痼疾,眠啖頓減,精神迷錯,重以負乘之懼,念切求解,內自重熬,又添一病,譬如駑馬病蹇,放牧日久,一朝復加銜勒,則必欲卸脫而仰鳴不已者也。臣情到此,惟有一去,可以遂願,而得免於上孤恩遇,下積皐戾之歸也。是敢輸寫肝膈,具牘陳籲。伏乞聖慈,念相職之不可虛縻,察臣言之亶出實情,將臣所有議政總理之銜,竝行遞改,俾天工毋曠,而私分獲安焉,臣無任云云。答曰,省疏具悉卿懇。自卿復入中書之日,予所以眷注之深,倚毗之重,方期濟川之責,而席未暇煖,胡爲此求去之言也?卿雖辭遜,爲求去之計,而顧今國步之艱棘,紀綱之頹弛,生民之窮蹙,公私之匱竭,儘如卿言,對危棊而坐漏船,不足以喩其遑汲,以卿忠愛之誠,一視夷險,與共休戚,則固不宜言去也。卿又引疾爲求去之端,而念卿强壯,尙未及古人服官之年,藉或有無妄愼節,善自調護,卽可勿藥,以卿識慮之明,只知有國,不知有身,則亦不宜言去也。一言蔽曰,非可去之時,無可去之義,望須亟斷來章,益殫謨猷,同我元輔,協贊彌綸,以副予懇摯之意。仍傳于李起鍾曰,此批答,遣史官,傳諭。
戊子三月十八日二更,上御萬慶殿。召對入侍時,參贊官李起鍾,直閣閔泳達,侍讀官吳有善,檢討官李義悳,假注書姜弼秀,記事官朴宗玕·李垠鎔,各持綱目第九卷,以次進伏訖。上曰,史官分左右。仍開卷,上曰,上番讀之。有善讀自卽共爲薦顯奏,止春二月赦。上曰,釋義。有善釋義訖。上曰,文義奏之。有善曰,人臣之進用,得其正道而進,則可以爲賢人,從其邪道而進,則必爲小人。其時楊與·賈捐之,旣知石顯之爲人,苟欲合之,始毁其短,而終譽其美,雖石顯,豈不聞其邪謀乎?故因白其事,而孝元使石顯治之者此也。上曰,人之進用於國家者,必與賢人而從之,可也。楊與·賈捐之,急於進用,知其石顯之奸,而求以爲合,則與·捐之之爲人可知,而其罪亦可允乎?有善曰,聖敎切當矣。仍奏曰,與·捐之,雖稱士流,而只患得失之人,故不擇邪正之路矣。上曰,下番讀之。義悳讀自以韋玄成爲丞相,止大變其俗。上曰,釋義。義悳釋義訖。上曰,文義奏之。義悳曰,古語云,上有好者,下必有甚焉。公卿如有恭讓好仁,則上行下效,民知所法,而此時之俗,廉恥簿紀綱頹,地震日食之變,實由於此。故匡衡能言其時弊,可以爲後世鑑戒者也。上曰,以此疏觀之,則匡衡非但爲漢家名臣,後世皆足以鑑戒者也。義悳曰,聖敎切當矣。仍奏曰,匡衡,讀書之人,疏意無非切至,皆出於稽古之力,後世稱爲漢朝之文章宜矣。上曰,參贊官讀之。起鍾讀自夫朝廷者,止宜先正者也。上曰,釋義。起鍾釋義訖。上曰,文義奏之。起鍾曰,朝廷者,敎化之原本,公卿者,四方之標準也,上行下郊,捷於影響,匡衡所以有善惡四端之分言也,人主所宜翕受敷施也。上曰,匡衡此言,爲成化興禮之本,善惡之際,尤宜愼擇矣。起鍾曰,聖敎切當矣。上曰,閣臣讀之。泳達讀自臣聞天人之際,止今從之。上曰,釋義。泳達釋義訖。上曰,文義奏之。泳達曰,匡衡言其君臣治亂之道,以天人之際,相感之理爲言,而至於近忠正遠巧佞,尤爲古今人主之所當體行者也。上曰,疏意無非切至,而至若近忠正遠巧佞之事,非特此時之爲法,後世亦可爲法者也。泳達曰,聖敎切當矣。上掩卷,仍命史官就座,又命退。諸臣以次退出。
上在景福宮。停常參·經筵。
姜文馨啓曰,明日常參·經筵,取稟。傳曰,停。
李起鍾啓曰,右邊捕盜大將韓圭卨以左營使,未畢試試取事,慕華館今方出去矣。所佩命召及大將牌·傳令牌,何以爲之?敢稟。傳曰,仍佩往來。
傳于姜文馨曰,戶房承旨與禮曹堂上·戶曹郞廳,依定式馳詣宣武祠奉審以來。
傳于朴容大曰,政官牌招開政。
傳于姜文馨曰,前別兼春秋權潚·韓光洙還差下。
姜文馨啓曰,前別兼春秋權潚·韓光洙還差下事,令下矣。竝令該曹口傳單付,牌招察任,何如?傳曰,允。
吏曹口傳政事,別兼春秋單權潚·韓光洙。
傳于朴容大曰,同敦寧·敦寧都正許遞,今日政差出。
以監役閔泳升拿處傳旨,傳于李起鍾曰,分揀放送。
李起鍾啓曰,卽伏見黃海水使洪謹周去秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
傳于李起鍾曰,光陽縣監李能燮,內禁將除授。
姜文馨啓曰,明日召對,取稟。傳曰,爲之。
兵曹口傳政事,親軍前營軍司馬單沈遠彬。
兵曹口傳政事,副司勇金東錫·崔榮悳,以上竝單付。
朴容大,以吏曹言啓曰,司僕寺正尹昌燮,掌樂院正金喜洙,通禮院右通禮朴齊斌,永懷園守奉官裵錫龜,昭慶園守奉官金昌鉉俱以身病,呈狀乞遞,竝改差,何如?傳曰,允。
有政。吏批,判書金壽鉉牌招不進,參判金晳根牌招不進,參議鄭寅學進,行左承旨朴容大進。以吏批言啓曰,判書金壽鉉,參判金晳根,竝牌招不進,小臣獨政未安,何以爲之?敢稟。傳曰,只出緊任。以朴宗珽·趙邦敎·金晉求爲同敦寧,閔俊鎬·金龍浩·金南喆爲敦寧都正,李會祉·金商淳爲監察,李達容爲光陽縣監。
兵批,行判書金永壽病,參判金明圭病,參議張錫裕入直進,參知李勝宇病,同副承旨李起鍾進。同知單卞洪基,僉知三單李序翼·文益章·李章夏,護軍徐相祖·李漢永·洪在鏞·趙存禹,副護軍朴承夏·李鳳奎,副司直李在淳·朴齊永·李觀會·張炳翊·韓龍甲·金昌錫,副司果金憙鎭·朴圭能·金炳軾·金悳鎭·林衡坤·車炳虎·玄明昊·金近植·黃哲淵·洪祐奭·金永駿·趙學永,以上竝單付。
吏批,再政。以李起東爲右通禮,林永相爲司僕正,李承載爲掌樂正,趙秉吉·李善永爲禁府都事,吳赫善爲昭慶園守奉官,鄭春永爲永懷園守奉官。前都正吳重默今加嘉善,副司果李始榮今加通政,朝官年八十,依法典加資,分敎官單趙廷鶴。金利達·李在玉爲監察。
三政。金仁弘爲昭慶園守奉官,鄭泰鉉爲永懷園守奉官,金謙源·李雲植爲監察。
朴容大,以議政府言啓曰,卽見開城前留守金善根狀啓,則今春等試射及都試,當爲設行,而今已遞任,有難限內擧行,待秋合設事,請令廟堂稟處矣。參以事勢,有難趁限試取,依狀請施行,何如?傳曰,允。
李起鍾,以兵曹言啓曰,今此試藝時,鳥銃沒技入格之類,別單書入之意,敢啓。傳曰,知道。
又以親軍別營言啓曰,今此侍衛·陪衛與入直武士試藝時,鳥銃沒技及入格別單書入之意,敢啓。傳曰,知道。
又以義禁府言啓曰,二所巡將安敎麟拿處事,傳旨啓下矣。安敎麟,下去京畿始興地云,依例發遣府書吏,拿來,何如?傳曰,待待命拿囚。
戊子三月十九日四更,上御萬慶殿。召對入侍時,參贊官李起鍾,侍讀官吳有善,檢討官李義悳,直閣閔永達,假注書盧台鉉,記注官林奭禧,記事官徐相集各持綱目第九卷以次進伏訖。上曰,史官分左右。仍開卷,上曰,上番讀之。有善讀自秋七月,止足以決,上曰,釋義。有善釋義訖,上曰,文義奏之。有善曰,將相之議,各有其異,爲其相業,則每以安民爲先,而當其比歲不登,不欲興兵遠征之計也。爲其將任,則專以用兵爲責,而恐其皇威未振,只欲帥師克討之策也,所以韋玄成·馮奉世之言,不同矣。上曰,將相之職,雖曰,有異,蓋漢家之窮兵瀆武,其來久矣,不以德化而懷之,專以征伐禦之者,不可。然則奉世之言,不及於玄成之意也。有善曰,玄成之意,奉世之言,各自有理,而安民,是萬全之策,用兵,是一時之計也,文武竝用,亦爲國之道矣。上曰,文武竝用之說,雖有之,三代之時,則但以德懷之,遠夷來服,至於秦·漢之時,則雖以兵威之,遠夷不服。以是觀之,則專事征伐,都不如專尙德化矣。有善曰,聖敎極爲切當矣。上曰,下番讀之。義悳讀自丞相·御史,止爭之不能得,上曰,釋義。義悳釋義訖,上曰,文義奏之。義悳曰,玄成,以此時歲比不登,民力困瘁,故不欲輕動師旅,終無所對,而馮奉世,當此西羌初反之際,將欲不失其時而討平之策也。上曰,慮有夷狄輕邊之心,奉世獨請征伐者也。義悳曰,聖敎切當矣。恐其示弱於夷狄,或有輕邊之慮,故欲其施威於遠夷而然也。上曰,孝元之時,朝廷無人,蠻夷頻數反覆,征伐不息,以文·景之時,觀之,似不當如是,世道之降衰,亦可知也。義悳曰,三代興隆之時,則蠻夷盡入於德化之中,莫不欽慕,心悅誠服,可謂不伐而化之者也,後世則徒事征伐,不知其以德服人之道也。上曰,參贊官讀之。起鍾讀自有詔益二千人,止弟子員千人。上曰,釋義。起鍾釋義訖,上曰,文義奏之。起鍾曰,馮奉世以倍用四萬人者,欲一擧疾決也,丞相·御史之只欲屯守者,爲念民情也。兩言俱無不可,然竟如奉世之言,然後乃有成功,寔由於量度時勢之致也,此則奉世之言,似有勝矣。上曰,旣不欲戰伐則已也,苟欲戰伐,始之只益二千,果誤矣。起鍾曰,初不至大發兵者,似是重違丞相念民之意也。上曰,復鹽鐵官,可也。起鍾曰,用度莫贍故也。上曰,罷此官未幾,今又復設,必無補於用度,適足以貽累後世也。起鍾曰,聖敎切當矣。上曰,閣臣讀之。泳達讀自以用度不足,止在周堪·張猛者責問,上曰,釋義。泳達釋義訖,上曰,文義奏之。泳達曰,復鹽鐵官,此是用度不足之故也,然自古及今,國家惟正之供,自在,而每多經用不足之弊,此可爲萬世帝王家鑑戒也。上曰,其時有用度不節之端,故似或如是矣。泳達曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
藥房提調吳俊泳,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
朴容大啓曰,明日常參·經筵,取稟。傳曰,停。
又啓曰,行右承旨姜文馨,左副承旨洪承憲今日不爲仕進,竝卽牌招,何如?傳曰,允。
兵曹,內禁將單李能燮,今加折衝除授事,承傳。
兵曹口傳政事,副司果單權潚。
吏曹,今此戊子式年文科覆試典禮考講,一所試官趙秉翊·裵殷星,二所試官趙鎭卨·宋琯玉。
李起鍾啓曰,假注書姜弼秀有身病,勢難察任,今姑改差,何如?傳曰,允。
姜弼秀改差,代以崔在道爲假注書。
以左副承旨洪承憲牌不進罷職傳旨,傳于李起鍾曰,只推。
李起鍾啓曰,明日召對,取稟。傳曰,爲之。
李起鍾,以禮曹言啓曰,平壤武烈祠祭,例以八月中丁日設行,而今年八月中丁在於十八日,與崇陵忌辰祭相値,在前本祠祭與國忌相値,則以三丁日退行事,曾有定式矣,來八月武烈祠祭,依定式以三丁二十八日磨鍊以入之意,敢啓。傳曰,知道。
又以親軍營言啓曰,觀文閣立柱吉日時,令日官金載霖推擇,則今三月二十一日寅時爲吉云,以此日時擧行之意,敢啓。傳曰,知道。
又以重建所言啓曰,交泰殿·康寧殿·麟趾堂·紫薇堂立柱吉日時,令日官金載霖推擇,則今三月二十一日未時爲吉云,以此日時擧行之意,敢啓。傳曰,知道。
又以親軍右營言啓曰,今此侍衛·陪衛與入直武士分所試藝時,本營將官·將校·兵丁等鳥銃入格別單書入之意,敢啓。傳曰,知道。
又以義禁府言啓曰,今二十二日慶科庭試時,本府都事皆爲赴擧,只有武都事一員,當直入直,而本府入直公事·回公都事及秋成門·金華門禁亂都事,無以推移。假都事四員,令該曹口傳差出,以爲擧行,何如?傳曰,允。
戊子三月二十日五更,〈上〉御萬慶殿。召對入侍時,參贊官李起鍾,侍讀官吳有善,檢討官李義悳,假注書盧台鉉,記注官張益厚,記事官徐相集各將綱目第九卷以次進伏訖。上曰,史官分左右。仍敎曰,閣臣有何病,不得登筵乎?起鍾曰,聞是關格云矣。上曰,明日又如是,他閣臣卽爲變通,期於入參也。起鍾曰,謹依下敎矣。上開卷,仍敎曰,上番讀之。有善讀自皆稽首謝,止在郡國者,上曰,釋義。有善釋義訖,上曰,文義奏之。有善曰,胡氏雖以周堪不能早去爲恨,然人臣之去就,豈可容易乎?其時周堪,旣受國厚恩,位至卿相,則雖見國事之日非,尤不當決然而捨去。盡心輔國,竭力事君,冀其復治,而胡氏之言,則必戒其後世貪榮昌恥,知進而不知退者也。上曰,其在君臣之義不忍去之者,人情天理,豈不然乎?周堪,雖或見疎,猶有愛君之心,可也。有善曰,其在同休戚之義,豈可以一時疎密,決其去就乎?孟子所謂齊王其庶幾改之者,此也。上曰,元帝終不能專用周堪,則周堪,反因石顯而白事者,期欲救世而出於不得者也。有善曰,聖敎切當矣。上曰,下番讀之。義悳讀自初貢禹奏言,止褒大其功。上曰,釋義。義悳釋義訖,上曰,文義奏之。義悳曰,書曰,七世之廟,可以觀德。以此觀之,祖宗廟,親盡則當祧可知,而又在郡國之廟,不合於古禮,故貢禹宰之也。上曰,祖宗廟在郡國者,實非古禮,而似甚褻慢也。義悳曰,聖敎切當矣。上曰,參贊官讀之。起鍾讀自成玉之嗣,止群下之心,上曰,釋義。起鍾釋義訖,上曰,文義奏之。起鍾曰,元帝,雖好儒術,頗改先帝之政,恐非三年無改之意也。匡衡以創業之難繼世之重,敷陳明白,繼之以治亂之機,言尤切直,如此之人,使朝夕左右顧問思論,則裨益弘多矣。上曰,創業繼世之說,是帝王之所當鑑法者,而孝元得此諷諫,不知採納,誠可愛惜也。起鍾曰,聖敎切當矣。夫守成難於創業,而孝元之不能翕受,果如聖敎。上曰,如此人,處之高位而任用,豈不有光於帝德乎?武帝知汲黯,則猶不及於武帝遠矣。起鍾曰,君之使臣,臣之事君,不在位之高下也,在於任之勿疑而已矣。上掩卷,仍命史官就座,又命退,諸臣以次退出。
上在景福宮。停常參·經筵。
尹容植啓曰,明日殿座相値,視事頉稟之意,敢啓。傳曰,知道。
又以來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
傳于李起鍾曰,右承旨·左副承旨許遞,前望單子入之。
承旨前望單子入之,宋秉瑞·金炳秀落點。
傳于李起鍾曰,判尹有闕之代,前望單子入之。
金炳秀啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事,副司果朴齊斌。
傳于金炳秀曰,明日出宮門路,以廣臨門爲之。
金炳秀啓曰,吏曹郞廳來言,大臣置處政事,取稟。傳曰,當日爲之。
傳于金炳秀曰,政官牌招開政。
傳于李起鍾曰,上護軍閔應植,督辦內務府事還差下。
李起鍾啓曰,上護軍閔應植,督辦內務府事還差下事,命下矣。今日政下批,何如?傳曰,允。
以司謁口傳下敎曰,上號都監監造官,別工作,效勞旣多,六品職隨窠調用事,分付銓曹。
傳于李起鍾曰,呈告工曹判書·判義禁許遞,今日政差出。
傳于李起鍾曰,在外同敦寧·敦寧都正許遞,今日政差出。
傳于李起鍾曰,鏡城判官朴珽夏,敦寧都正除授。
傳于李起鍾曰,按撫中軍李圭選,內禁將除授。
傳于李起鍾曰,機張縣監南順元,內禁將除授。
傳于李起鍾曰,光陽縣監李達容,內禁將除授。
李起鍾,以吏曹言啓曰,議政府左議政金弘集勉副事,命下矣。當爲置處,而本曹時無相當窠,依例送西之意,敢啓。傳曰,知道。
又以吏曹言啓曰,通禮院左通禮宋秉宙,成均館典籍金振聲,昭慶園守奉官金仁弘,永懷園守奉官鄭泰鉉俱以身病,呈狀乞遞,竝改差,何如?傳曰,允。
又以吏曹言啓曰,价川郡守申泰休呈狀內,矣身受由上京,矣身病猝重,萬無還官之望云,罷黜,何如?傳曰,藍浦縣監鄭峻永相換。
又以兵曹言啓曰,左議政金弘集,勉副送西事,命下矣。領中樞一窠,判中樞二窠,他大臣俱爲見帶,依例判中樞加設下批之意,敢啓。傳曰,知道。
又以兵曹言啓曰,同知中樞府事徐弘淳·宋應來,內禁將李能燮,五衛將金商羽·趙載明·千一成·金儀鳳·朴珍煥·朴昌胤·李泰煥·金相鶴·辛琦錫,曹司五衛將金天洙,昌德宮衛將崔致甲·林聖五·晉貴祚,文臣兼宣傳官鄭翰謨·申性均,守門將白樂重俱以病難供職,呈狀乞遞,新除授忠淸兵虞候李秉斗親病沈重,萬無離側赴任之望,呈狀乞遞,潼關僉使李宗珍母年,今爲七十五歲,薺浦萬戶玄仁寬母年,今爲八十歲,俱以法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
有政。吏批,判書金壽鉉牌招不進,參判金晳根進,參議鄭寅學牌招不進,左副承旨尹容植進。以吏批言啓曰,判書金壽鉉,參議鄭寅學竝牌招不進,小臣獨政未安,何以爲之?敢稟。傳曰,仍爲之。又以吏批言啓曰,价川郡守申泰休,藍浦縣監鄭峻永相換事,命下矣。价川郡守申泰休,以前任光陽縣監方在解由未出中,何以爲之?敢稟。傳曰,勿拘。以〈李〉裕承爲工曹判書,洪祐昌爲判義禁,宋膺洙爲同敦寧,趙鍾弼爲刑曹參判,李載純爲右尹,朴奎璜爲敦寧都正,沈遠彬爲左通禮,朴根植·金完玉爲監察,宋柱勳爲典籍,李承河爲光陽縣監,韓白奎爲鏡城判官,趙相植爲機張縣監。左議政金弘集勉副事,承傳,禁軍別將李泰鉉今加資憲,內禁將吳有善今加嘉善,已上加資事,承傳。前都正宋膺洙,五衛將韓應憲,已上今加嘉善,朝官年八十,依法典加資,副護軍李玄陽今加嘉善,朝官年九十,依定式加資。督辦內務府事單閔應植。
兵批,行判書金永壽進,參判李命宰病,參議張錫裕病,參知李勝宇入直進,同副承旨李起鍾進。以兵批言啓曰,慶尙左兵使,格浦僉使,今當差出,而擬望之人乏少,同道水使及他道營將,竝擬,何如?傳曰,允。以沈英慶·李會晙爲同知,金在宗爲內禁將,鄭寅德·閔夔鎬·李惇應·吳鼎善·金奎錫·李秉和·閔德顯·朴齊植·金溶集爲五衛將,李載魯爲曹司五衛將,池龍起·裵相慶·李圭珖爲昌德將,宋淳鐸·洪鍾檍爲文兼,李寅湜爲守門將,韓弘烈爲慶尙左兵使,鄭學淳爲全羅左水使,李秉恒爲格浦僉使,張德仁爲咸鏡監營中軍,李宗珍爲安撫中軍,閔奎東爲忠淸兵虞候,梁柱弘爲全羅兵虞候,金錫源爲潼關僉使,金大鉉爲薺浦萬戶,任國衡爲慈母別將,金昌燮爲九月別將。同知單吳大勳,僉知單元復,護軍徐弘淳·宋應來。以鄭完植爲訓鍊習讀。
吏批,再政。以申獻求爲左尹,方漢培·禹相珪爲監察,李憲承·鄭達鎔爲禁府都事,金柱熙爲昭慶園守奉官。李俊鎬爲永懷園守奉官,价川郡守申泰休,藍浦縣監鄭峻永,已上相換事,承傳。
兵批,再政。以金秀郁爲安東營將,李秉禹爲訓鍊主簿,鄭益鎔爲慶尙左水使。
吏批,三政。以安相良爲昭慶園守奉官,金膺穳爲永懷園守奉官,田慶豊爲監察。
兵批,三政。以具然昌爲左捕從。
四政。以李泰鎔爲訓鍊僉正。
五政。以梁道煥爲宣傳官。
六〈政〉。〈以〉洪祐謙爲訓鍊僉正。
七政。以權在文爲訓鍊判官。
八政。以張忠植爲訓鍊主簿。判府事加設單金弘集,同知單吳有善,加設單金文哲·金履澤·金遠植,宣傳官尹秉憲,訓鍊判官尹泳璡,以上相換事,承傳,護軍金明圭·朴宗璲·趙邦敎·金晉求·宋應洙,副護軍閔俊鎬·金龍祺·金南喆·金奎錫·梁石應,內禁將單李圭選,以上竝單付。
傳于李起鍾曰,讀〈券〉官金判府事更爲命招。
傳于李起鍾曰,公事不審之中官洪宅柱,從重推考。
以吏曹參議鄭寅學牌不進罷職傳旨,傳于李起鍾曰,只推。
尹容植,以宗親府言啓曰,璿源譜略修正事,命下矣。國朝御牒書寫官一員,監印堂上一員以宗正卿中差出,而跋文製述官,令政院稟旨擧行,何如?傳曰,允。
又以議政府言啓曰,卽見補土堂上驪州牧使洪祐慶狀啓,則英陵·寧陵局內汰落處,今旣畢役,而劃下錢三千兩外,加入條二百九十七兩二錢,本邑公錢,先爲挪用,劃下之節,請令廟堂稟處矣。役處旣大,容入隨多,參諸事勢,不可不計報,準此數劃給事,分付惠廳,何如?傳曰,允。
又以禮曹言啓曰,今此式年監試覆試榜目中,無初試及冒年參榜之說,狼藉入聞,故仍令四館所詳査以報矣,卽接其所報,則以爲,原榜入格仁川幼學申象熙,寧邊幼學金箕河,平壤幼學李載昶,新溪幼學趙相璧,茂長幼學李秉奎,慶州幼學李圭一,昌城幼學安國民,恩賜入格黃州幼學黃鎬淵,定山幼學金庠熙,韓山幼學李養鍵,順興幼學朴鍾鳳,安州幼學金東潤,公州幼學崔龍洙,高陽幼學安敦享,恩津幼學李鍾璇,新溪幼學金錫恒,尙州幼學李龍升,平壤幼學邊復圭,海州幼學崔象鉉,洪川幼學吳星根,羅州幼學羅祗洪,鐵山幼學崔用煥,星州幼學鄭寅發,晉州幼學盧文炳,京居幼學朴奎會,俱無應赴之初試而冒參,鴻山幼學吳漢泳,安東幼學李敎純,利川幼學李舜載,延安幼學張世翰,開城幼學高漢基,寧邊幼學鄭震瑞,京居幼學劉養浩,坡州幼學吳琦善,順興幼學李起鎬,水原幼學方又榮,三水幼學張益柔,金海幼學金璡郁,俱以年紀相左,而肆然呈券,至於參榜云矣,揆以士習,萬萬痛駭。上項三十七人,一竝拔去,原榜付標以入,而其罪狀,令該曹依律勘處,何如?傳曰,允。
又以禮曹言啓曰,今三月三日製入格幼學李炳焄·張命翰·鄭載東·金秀庸·朴守彬·朴榥·金晉洙·林鎭五·黃石圭·鄭舜勳·金宗祐·金柄潤·金弼周·李鍾泰·金秉昊·崔永浩·申錫允·金彜鉉·李星載·李敏茂·方禎孝·吳壽冕,同日館學儒生應製入格幼學張德翰·黃鍾衡竝付之進士榜末事,命下矣。依例付之今番監試覆試進士榜末,以爲一體放榜之意,敢啓。傳曰,知道。
又以兵曹言啓曰,明日景武臺親臨慶科庭試試取時,本曹堂上侍衛當爲備員,而參判金明圭有身病,不得進參,令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以李命宰爲兵曹參議。
又以兵曹言啓曰,大殿·大王大妃殿·王大妃殿·中宮殿加上尊號慶科別試文武科初試,來五月十三日設行事,自禮曹推擇,啓下矣,取考謄錄,則武科初試依文科例,咸聚京師試取,而或取六百,九百人,或取千人矣。今番則取幾人乎?敢稟。傳曰,取千人。
又以兵曹言啓曰,今此試藝時賞格木當爲分給,而見今一軍色遺儲不敷,勢難策應。在前如此之時,亦以二軍色所儲中取用矣,亦依已例限九同取用,何如?傳曰,允。
又以親軍別營言啓曰,今三月二十二日大王大妃殿寶齡望九,大王大妃殿加上尊號合二慶慶科庭試武科景武臺親臨殿試敎是時,本營將校騎士軍兵直赴應試人,別單書入之意,敢啓。傳曰,知道。
又以親軍別營言啓曰,今番試藝時,本營左別騎士登科者爲四十五人,右別騎士登科者爲四十五人,帳幕軍登科者爲五名,挾輦軍登科者爲五名,而一色中五卒登科,則該將領請賞,曾有已例矣。左別將折衝李昌濂,右別將折衝崔致永,帳幕軍次知執事折衝李春亨,挾輦軍次知執事嘉善金學源,當照例加資,而事係恩典,不敢擅便,令該曹考例稟處,何如?傳曰,允。
又以親軍別營言啓曰,本營騎士將金泰享·閔龜鎬,哨官朴義炯俱有身病,勢難察任,竝改差,何如?傳曰,允。
左議政金弘集疏曰,伏以臣於日前,猥徹一疏,言雖涉於干瀆,情實出於迫至,庶幾仁覆之天,曲垂體恤,鞶帶之褫,不俟終朝,及伏奉批旨下者,十行恩言,誨諭備至,殆若臣之去留,有足關係者然,臣誠悸恐怵惕,莫省所喩也。臣聞人臣事君,進退爲大,其進而盡忠,弘濟艱難,德業聞望,足以厭服衆心者,上也,或揣分量力,早決于退,實則不能,而亦免於患得患失者,抑其次也,臣旣庸愚,其上固不敢望,而當勉爲其次矣。竊惟人君之處其臣,亦然,程其功能而進退之,其或不以爲可斥,而知其求退出於至誠,則猶且不得不許,蓋所以全終始禮使之義也。君臣之際,雖以義合,亦以恩結,相體相悉,理宜如此,臣事我殿下數十年間,過蒙拔擢,至於此極,欲報之德,河海莫量。苟有毫末可以自效,磨放糜粉,在所甘心,而忽辭官讓祿,如占便避事之爲者,寧有是理?誠以較絜公私,自知甚審,不忍犯覆鍊之戒,而累則哲之明也,然則今臣求退,亦所以爲報也。若謂臣年病未至衰淹,不宜終棄,則聽臣之退,使臣翺翔西樞,優閑調養,起居顧問,得以從大臣之後,一片圖報之誠,少無間於去留矣。伏乞聖明,鑑臣血忱,亟賜成就,則朝廷無曠職之患,而賤臣獲遂願之榮,千萬幸甚。臣無任云云。答曰,省疏具悉卿懇。日昨之批,已罄予敷心之諭,意謂卿犂然改圖,而又此巽牘再至,不覺訝歎萬萬。方今民國事計,茫茫無涯畔,卿雖處閒,尙欲起而共之,旣在其位,予豈欲捨卿,而卿之苦懇,如是切摯,一向靳許,殊非禮遇之道。所辭議政之銜,今姑勉副,予心悵缺,曷有其已?卿須體予至意,勿以釋負有間,益殫匡弼之義,時進嘉謨,補予不逮,深所望也。仍傳曰,此批答,遣史官傳諭。
上在景福宮。停常參·經筵。
宋秉瑞啓曰,明日常參·經筵,取稟。傳曰,停。
傳于宋秉瑞曰,讀券官金判府事更爲命招。
李起鍾啓曰,假注書崔在道時無職名,令該曹依例付軍職,冠帶常仕,何如?傳曰,允。
以姜日馨·李會英囚單子,傳于李起鍾曰,飭已施矣,分揀放送。
傳曰,明日館學儒生應製,通方外爲之,試紙用大好紙,景武臺,親臨磨鍊,試官仍用。
傳于李起鍾曰,明日出宮門路,以廣臨門爲之。
宋秉瑞,以禮曹言啓曰,今三月二十三日親臨景武臺,館學儒生應製試取時,王世子侍坐之節,何以爲之乎?敢稟。傳曰,依例磨鍊。
又以禮曹言啓曰,傳曰,前後直赴殿試人,竝赴之今番庭試榜末事,命下矣,取考謄錄,則在前除初試庭試時,有直赴人付之榜末之命,則隨其直赴年次,付之榜末,一體放榜,曾有已例,今亦依此擧行之意,敢啓。傳曰,知道。
又以禮曹言啓曰,謹依傳敎,前後直赴殿試人,隨其直赴年次,付之榜末事,草記啓下矣,卽接四館所牒呈,則戊子正月人日製入格幼學尹忠求,同年二月館學儒生應製入格童蒙李熙模,幼學陳甲鉉·金庭植,同年同月日次儒生殿講以製代講入格幼學鄭奎三·徐相耆,同年同月春到記殿講入格幼學尹相祐,製述入格進士李萬宰,同年三月館學儒生應製入格幼學朴達名合爲九人云矣,直赴殿試儒生尹忠求等九人,隨其直赴年次,付之榜末,一體放榜之意,敢啓。傳曰,知道。
李起鍾,以兵曹言啓曰,直赴殿試奉承傳抄上武士兪鎭伯等六百六十八人,直赴會試奉承傳別衛士宋漢成等七人,隨其錄名,依例許赴於明日殿試之〈意〉,敢啓。傳曰,知道。
又以兵曹言啓曰,今此慶科庭試武科殿試敎是時,直赴殿試人應試,別單書入之意,敢啓。傳曰,知道。
又以兵曹言啓曰,濟州丙戌年增廣別試初試入格人邵行宗,來訴臣曹,願赴於今番庭試矣,本州以候風駕海之致,初試人,隨其上來,許赴於當前他科,載在法典,故取考榜目及該牧公文,則初試入格,果爲的實,依法典許赴於今日殿試之意,敢啓。傳曰,知道。
又以兵曹言啓曰,今三月十七日武臣堂上祿試射後日退行事,草記蒙允矣,今二十四日設行,而試官望備擬以入之意,敢啓。傳曰,知道。
又以親軍前營言啓曰,今此侍衛·陪衛與入直武士試藝時,將官以下鳥銃沒技及入格別單書入之意,敢啓。傳曰,知道。
又以親軍後營言啓曰,今此侍衛·陪衛與入直武士試藝時,將官以下鳥銃沒技及入格,別單書入之意,敢啓。傳曰,知道。
又以親軍別營言啓曰,本營右別將崔致永身病猝重,勢難察任,改差,何如?傳曰,允。
又以親軍別營言啓曰,本營騎士將哨官,今當差出,而擬望之人乏少,外任竝擬,何如?傳曰,允。
又以親軍別營言啓曰,本營兵房金在殷身病甚重,勢難察任,今姑改差,何如?傳曰,允。
又以親軍別營言啓曰,本營兵房別將今當差出,而擬望之人乏少,外任竝擬,何如?傳曰,允。
兵曹口傳政事,以趙載恒爲親軍別營兵房。
行判府事金弘集箚曰,伏以臣於日昨,伏奉綸批,獲准所請,歸身閑秩,恩造如天,感戴何極?適會今日親臨庭試,有時·原任大臣入侍之命,夤緣叩謝,瞻望耿光,在臣微分,幸莫大焉。第臣所苦痰火之症,挾感添劇,表寒裏熱,頭眼眩暈,不省四到,達宵失睡,一味宛轉,是庸齎誠未遂,方以闕禮爲悚,卽又伏見試望點下,以臣爲讀券官者,試體綦嚴,寵召踵臨,而臣病狀如右,實無趨承之路,尤不勝惶隕萬萬,玆敢短箚仰籲。欲望聖慈,亟賜變通,以重試事,仍降威罰,以警具僚焉。取進止。答曰,省箚具悉卿懇。昨夕勉副,出於相孚,又有此命,諒非偶然。況多有已例者乎?愼節奉慮,而不過一時微恙,試體自別,卽爲膺命。仍傳于李起鍾曰,此批答,遣史官傳諭。
戊子三月二十二日巳時,上與王世子詣景武臺,慶科庭試試取入侍時,兼都承旨金聲根,行左承旨朴容大,行右承旨宋秉瑞,左副承旨尹容植,右副承旨金炳秀,同副承旨李起鍾,記事官李鍾七,假注書崔在道,記事官徐相集·李垠鎔,直提學趙東冕,檢校直閣朴鳳彬·金文鉉·鄭夏源·李範晉·金世基·尹·兪鎭弼·趙秉輯,直閣閔泳達,檢校待敎閔丙承·鄭寅昇·趙東潤·閔愚植·李垠鎔·尹雨植,校理丁奎會,副校理鄭佑默以次侍立。時至,通禮跪啓請外辦,上具翼善冠·衮龍袍乘輿出廣臨門,藥房提調吳俊泳,副提調金聲根進前奏曰,侵早勞動,聖體,若何?上曰,一樣矣。仍出神武門詣景武臺,通禮跪啓請降輿,上降輿陞座,聲根讀奏入門單子訖,仍奏曰,侍衛從陞中,有試官蒙點人,使之下去,一體行禮乎?上曰,可之。引儀引讀券官左議政金炳始,行上護軍閔應植,行大護軍金永哲,金晚植,判尹李裕承,行大護軍吳俊泳·徐相雨,鈴春君尹榮信,行大護軍南廷益,協辦內務府事朴鳳彬·鄭夏源,行護軍金奭鎭·尹致成·李應夏·金綺秀,左尹趙鍾弼,宗正卿李載純,行護軍張世容,刑曹參判宋秉瑞,行護軍徐相祖·趙秉弼·申獻求·張錫龍,對讀官參議內務府事趙同熙,行副護軍尹相衍·洪承五,吏曹參議鄭寅學,行副護軍洪淳學·趙秉友·李根秀·洪承穆,參議內務府事朴齊純,行副護軍閔宗植,參議內務府事金春熙,刑曹參議金世基,行副護軍金奎軾·沈相漢·李源珪·曺寅承,工曹參議李喜元,參議內務府事李萬敎·李暐,兵曹參議李勝宇,行副護軍徐誼淳,大司成金永迪,禮曹參議鄭誾朝,戶曹參議李鎬冕,行副護軍李大稙·吳炳文·李秉皐,直閣閔泳達,副司果趙秉輯·金敎獻,吏曹佐郞金炳吉弼善韓光洙修撰鄭日永·鄭翰謨兵曹正郞沈九澤副司果任善準校理丁奎會副司果李範昌·權榮洙·申政均·朴齊斌·宋彦會·趙秉健·鄭寅星副校理吳有善,掌樂正李承載,應敎趙秉聖,副司果洪鍾檍,副修撰李義悳,副司果沈遠彬·尹起晉,司僕正林永相,兵曹正郞金思轍,副修撰鄭佑默,正字閔愚植,檢閱徐相集入就位,行四拜禮訖,上命書題,上有聖母成之者遠,賦,限申時,炳始等跪書讀奏訖,佑默等奉出懸題,上命試官權退,上入小次,少頃,聲根以司謁入稟曰,先張已入,請出標信,開布城,呈券儒生,使之次次出送,何如?上曰,以已下標信擧行,可也。傳曰,明日館學儒生應製,通方外爲之,試紙用大好紙,景武臺親臨磨鍊,試官仍用。出傳敎聲根以司謁入稟曰,收券已多,考試,何如?上曰,可之。仍傳曰,賓客·別雲劍·兵曹堂上·堂上閣臣·春坊·入侍承旨·堂上對讀官,竝讀券官加差下,堂下閣臣·春坊·入直玉堂,對讀官加差下,使之分考。出傳敎仍傳曰,前直赴殿試,竝付之今番庭試榜末。聲根以司謁入稟曰,今番庭試,取幾人乎?上曰,取五人。上出次,仍命科次爲之。聲根曰,讀券,何以爲之乎?上曰,對讀官讀之。佑默等讀奏第一張至五句,上命止之,炳始曰,書等,何以爲之乎?上曰,背書一張書正三下,炳始書等訖,聲根曰,坼封,何以爲之乎?上曰,承旨坼封,可也。聲根等坼封讀奏訖,上命書傳敎曰,還宮當自內爲之矣,該房知悉。聲根請出標信解嚴,上還內,諸臣以次退出。
上在景福宮。停常參·經筵。
宋秉瑞啓曰,明日常參·經筵,取稟。傳曰,停。
禮曹,今二十七日巽時生·進放榜時,只侍從及四館員黑圓領,諸生幱衫欽巾,勤政殿權停例行禮事,知委擧行,何如?判付。啓,依所啓施行爲良如敎。
朴容大啓曰,因宗親府草記,璿源譜略跋文製述官,令政院稟旨擧行事,允下矣。譜牒跋文,文衡當爲撰進,而大提學未差,何以爲之?敢稟。傳曰,前前大提學製進。
尹容植,以兵曹言啓曰,今日景武臺親臨館學儒生應製試取時,本曹郞廳·侍衛當爲備員,而佐郞崔翼瑞有身病,今姑改差,其代仍令該曹,以在京無故人口傳差出,以爲進參之地,何如?傳曰,允。
兵曹口傳政事,親軍別營兵房單趙載恒,別將單李廷珪,騎士將單柳冀春·李賢稙·任宣鎬,哨官單李承河。
李起鍾啓曰,奏御文字,何等審愼,而兵曹別營別將望單子,有所錯誤,致勤下詢,事甚疎忽,極涉未安,原單子,使之改修正以入,而臣之矇然捧入,不勝惶悚。當該兵曹堂上,不可無警,推考,何如?傳曰,從重推考,爾亦推考。傳于李起鍾曰,當該承旨推考。
宋秉瑞,以禮曹言啓,今三月二十七日親臨勤政殿生·進放榜時,王世子侍坐之節,何以爲之乎?敢稟。傳曰,依例磨鍊。
又以司譯院都提調·提調意啓曰,漢學堂下譯官朴台銑·吳大永·鄭羲賓,淸學堂下譯官李漢文·崔性默·玄宜健·金東徹履歷具備,竝加資,以爲前頭任使之地,何如?傳曰,允。
尹容植,以兵曹言啓曰,謹依下敎侍衛·陪衛軍兵等處,乾犒饋分給之意,敢稟。傳曰,知道。
又以親軍別營言啓曰,謹依下敎侍衛·陪衛與排立軍兵等處,乾犒饋分給之意,敢啓。傳曰,知道。
又以親軍海防營言啓曰,謹依下敎侍衛·陪衛軍兵等處,乾犒饋分給之意,敢啓。傳曰,知道。
戊子三月二十三日辰時,上與王世子詣景武臺,館學儒生應製通方外試取入侍時,兼都承旨金聲根,行左承旨朴容大,行右承旨宋秉瑞,左副承旨尹容植,右副承旨金炳秀,同副承旨李起鍾,記事官李鍾七,假注書崔在道,記事官徐相集·李垠鎔,檢校直提學閔泳煥,直提學趙東冕,檢校直閣朴鳳彬·金文鉉·鄭夏源·李範晉·金世基·兪鎭弼·趙秉輯,直閣閔泳達,檢校待敎閔丙承·鄭寅昇·趙東潤·閔愚植·李垠鎔·尹雨植,校理丁奎會,副校理鄭佑默以次侍立。時至,通禮跪啓請外辦,上具翼善冠·衮龍袍乘輿出廣臨門,藥房提調吳俊泳,副提調金聲根進前奏曰,侵早勞動,聖體,若何?上曰,一樣矣。仍出神武門詣景武臺,通禮跪啓請降輿,上降輿陞座,聲根讀奏入門單子訖,仍奏曰,侍衛從陞中有試官蒙點人,使之下去,一體行禮乎?上可之。引儀引讀券官左議政金炳始,行上護軍閔應植,行大護軍金永哲·金晚植,判尹李裕承,行大護軍吳俊泳·徐相雨,鈴春君尹榮信,行大護軍南廷益,協辦內務府事朴鳳彬·鄭夏源,行護軍金奭鎭·尹聖·李應夏·金綺秀,左尹趙鍾弼·宗正卿李載純,行護軍張世容,刑曹參判宋秉瑞,行護軍徐相祖·趙秉弼·申獻求·張錫龍,對讀官參議內務府事趙同熙,行副護軍尹相衍·洪承五,吏曹參議鄭寅學,行副護軍洪淳學·趙秉友·李根秀·洪承穆,參議內務府事朴齊純,行副護軍閔宗植,參議內務府事金春熙,刑曹參議金世基,行副護軍金奎軾·沈相漢·李源珪·曺寅承,工曹參議李喜元,參議內務府事李萬敎·李暐,兵曹參議李勝宇,行副護軍徐誼淳·大司成金永迪,禮曹參議鄭誾朝,戶曹參議李鎬冕,行副護軍李大稙·吳炳文·李秉皐,直閣閔泳達,副司果趙秉輯·金敎獻,吏曹佐郞金炳吉,弼善韓光洙,修撰鄭日永·鄭翰謨,兵曹正郞沈九澤,副司果任善準,校理丁奎會,副司果李範昌·權榮洙·申政均·朴齊斌·宋彦會·趙秉健·鄭寅星,副校理吳有善,掌樂正李承載,應敎趙秉聖,副司果洪鍾檍,副修撰李義悳,副司果沈遠彬·尹起晉,司僕正林永相,兵曹正郞金思轍,副修撰鄭佑默,正字閔愚植,檢閱徐相集入就位,行四拜禮訖,上命書題,八荒開壽域,賦,限申時,應植等跪書讀奏訖,佑默等奉出懸之。聲根奏曰,前後申飭顧何如,而布城之內,雜人無難出入,致勤下詢,事未前有,萬萬駭然。當將領所當重勘,而本院請推之外,無他可施之罰,何以爲之乎?上曰,記過,可也。出擧條上命試官權退,上入小次,少頃,聲根,以司謁入稟曰,先張已入,出標信開布城,呈券儒生,使之次次出送,何如?上曰,以已下標信擧行,可也。傳曰,侍衛·陪衛與排立軍兵乾犒饋。聲根奏曰,收券已多,考試,何如?上可之。宣傳官跪稟懸燈,上曰,唯。聲根奏曰,昨日庭試入格儒生宋胄顯,換粘祕封,肆然呈券,揆以士習,萬萬無嚴。坼封時,未及照察,臣不勝惶悚,而原榜目中,爲先拔去,出付秋曹,依律嚴勘,何如?上曰,依爲之。爲先移送秋曹,嚴覈,可也。出擧條仍奏曰,今番則取幾人乎?上曰,取百人。炳始等考試訖,聲根曰,讀券,何以爲之乎?上曰,對讀官輪回讀之。佑默等讀奏第一張至三句,上命止之。炳始曰,書等,何以爲之乎?上曰,一張書正三下,九張書草三下,其餘竝書次上,炳始書等訖,聲根曰,坼封,何以爲之乎?上曰,承旨坼封也。聲根等坼封讀奏訖,上命書傳敎曰,館學儒生應賦居首三下進士兪鎭贊直赴殿試,之次草三下幼學金在燮等九人,竝直赴會試,之次次上生員張源植等二十人,竝給二分,之次次上幼學權直善等二十人給一分,之次次上幼學李建瑋等二十人,竝付之監試初試榜末,之次次上生員丁大煜等三十人,各奎章全韻一件賜給。應植奏曰,疊呈儒生,爲先拔去,移送秋曹,照律勘處,何如?上曰,依爲之。出擧條傳曰,入格儒生,明日待令。傳曰,還宮當自內爲之矣,該房知悉。上還內,諸臣以次退出。
上在景福宮。停常參·經筵。
朴容大啓曰,明日常參·經筵,取稟。傳曰,停。
注書李鍾七病,代以金顯翊爲假注書。
傳于金炳秀曰,入格儒生,崇陽門外施賞。
傳于金炳秀曰,原任直提學金聲根,直閣閔泳達竝檢校差下。
金炳秀啓曰,兼都承旨金聲根廚院進,行左承旨朴容大,〈行右承旨〉宋秉瑞不爲仕進,左副承旨尹容植式暇,同副承旨李起鍾式暇出去,院中只有臣一人,伴直無人。行右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,吏曹郞廳來言,新恩下批政事,取稟。傳曰,當日爲之。
傳于金炳秀曰,有實故玉堂許遞,今日政差出。
傳于金炳秀曰,在外知敦寧許遞,今日政差出。
傳于金炳秀曰,在外同敦寧·敦寧都正許遞,今日政差出。
傳于金炳秀曰,光陽縣監李承河,內禁將除授。
朴容大,以議政府言啓曰,今番庭試武壯元人,當爲區處,而時無見窠,令該曹六品職加設單付,以爲隨闕陞實,何如?傳曰,允。
又以吏曹言啓曰,明陵忌辰祭典祀官兼大祝崔翼瑞時無職名,令該曹口傳付軍職,何如?傳曰,允。
又以吏曹言啓曰,永懷園守奉官金應穳,昭慶園守奉官安相良俱以身病,呈狀乞遞,竝改差,何如?傳曰,允。
又以吏曹言啓曰,通禮院左通禮沈遠彬,承文院檢校趙鎭萬,成均館典籍宋柱勳俱以身病,呈狀乞遞,竝改差,何如?傳曰,允。
又以吏曹言啓曰,今番庭試武壯元人當爲區處,而時無見窠,令該曹六品職加設單付,以爲隨闕陞實事,廟啓允下矣。尙衣院別提一員,加設單付以入之意,敢啓。傳曰,知道。
有政。吏批,判書金壽鉉病,參判金晳根病,參議鄭寅學進,右副承旨金炳秀進。以吏批言啓曰,判書金壽鉉,參判金晳根俱以病不來,小臣獨政未安,何以爲之?敢稟。傳曰,只出緊任。以林永相爲副校理,李承載爲修撰,鄭基會爲知敦寧,金在植爲同敦寧,柳秉喆爲敦寧都正,成耆運·鄭明時爲監察,殷奎燮爲光陽縣監,李秀薰爲金井察訪。典籍單吳春泳,文科甲科第一人,尙衣別提加設單李振夏,武科甲科第一人,前都正金在植今加嘉善,前五衛將李喆圭今加嘉義,已上朝官年八十,依法典加資,行副護軍宋啓榮今加嘉善,朝官年九十,依定式加資,副司果申義益·李鳳來,已上今加通政加資事,承傳,分敎官單張翰源,崇仁殿參奉加設單裵栻。
兵批,行判書金永壽病,參判李命宰病,參議張錫裕,參知李勝宇入直進,行左承旨朴容大進。同知單李秉和,僉知單尹致一·兪鎭斗·李承斗,兼內禁將單李承河,訓鍊主簿加設單李根英·徐廷哲·金東萬,護軍宋膺洙·金樂仁·李爀,副護軍朴奎鎭,副司直申炳休,副司果李倬·李宗烈·朴東植·安汝卿·姜善永,親軍西營右領官單李弼永,右副領官單沈宜壽。
吏批,再政。以閔應植爲判敦寧,權榮洙爲掌樂正,李倬爲司僕正,李觀會爲左通禮,宋柱燾爲承文校檢,鄭台燮爲監察,宋秉珣·金炳皞爲禁府都事。
吏批,三政。以崔炳道·閔相鎬爲昭慶園守奉官,李夔在·許瑨爲永懷園守奉官。
吏曹口傳政事,以金錫龍爲兵曹佐郞。
朴容大以內醫院都提調·提調意啓曰,領率醫官近甚苟艱,堂上醫官李恕根,領率差下,堂下內醫李基徹,今爲上掌務三次,當依定式加資,而時帶察訪,待遞任後施行,內醫則作闕,其代加出,當次人玄東憲陞實,何如?傳曰,允。
又以禮曹言啓曰,大祀誓戒之夜,如値陵寢忌辰,則誓戒正時,退定於齋所呼唱起寢之前,留門初更爲之事,曾有受敎定式矣。來四月初三日行宗廟夏享大祭,誓戒在今三月二十六日三更四點子時正刻,而明陵忌辰祭相値,誓戒正時,依定式進定於二更,何如?傳曰,允。
又以禮曹言啓曰,來五月初二日行景慕宮夏享大祭親行時,王世子亞獻之節,依例磨鍊乎?敢稟。傳曰,依例磨鍊。
金炳秀,以親軍別營言啓曰,本營兵房趙載恒,前任慶尙左兵使,右別將李廷珪,前任全羅左水使,騎士將李稙,前任格浦僉使柳冀春,前任咸興中軍哨官李承河,前任全羅兵虞候俱在任所矣。領軍之職,久曠可悶,竝改差,何如?傳曰,允。
禮曹來五月初二日,行景慕宮夏享大祭親祭,取稟,奉敎恭依。
戊子三月二十四日,上御萬慶殿。召對入侍時,參贊官李起鍾,直閣閔泳達,侍讀官吳有善,檢討官鄭佑默,假注書崔在道,記注官玉秉觀,記事官徐相集各持綱目第九卷以次進伏訖。上曰,史官分左右。仍開卷,上曰,上番讀之。有善讀自傳曰,審好惡止以崇聖德,上曰,釋義。有善釋義訖,上曰,文義奏之。有善曰,人之稟質,互有長短,以其所有餘,充其不足,則可得中之人,而人君則當取其長棄其短而用之,則合而爲中和之德矣。上曰,人之性情,常患剛柔之偏,而太剛則戒於暴,太柔則戒於弱矣,必審其所戒而用人,可也。有善曰,聖敎切當矣。夫如是,則巧僞之徒,不得行迎合之計,而亦何敢比周而望進乎?上曰,下番讀之。佑默讀自臣又聞室家之道,止見於外也。上曰,釋義。佑默釋義訖,上曰,文義奏之。佑默曰,大凡治國平天下之道,必以修身齊家,爲本矣。妃后之際,適長之位,彝倫未明,次序無別,何以貴正體,何以尊宗統乎?至若當親而疎,當尊而卑,則奸侫時動,國事日非矣。是故,聖人明人倫而正基兆,防其端而禁未然,深討當日之亂綱,遠垂後世之鑑戒焉。上曰,人倫未明,尊卑無序,則自多亂綱。是故,古之人君治平之道,必以正倫立綱,爲本矣。佑默曰,聖敎切當矣。上曰,參贊官讀之。起鍾讀自聖人動靜遊燕止不隄塞也。上曰,釋義。起鍾釋義訖,上曰,文義奏之。起鍾曰,人君之一靜一動,莫不是爲法於遠近也。若當親疎所厚薄,至於私恩害公義,則其何以治國乎?匡衡此疏,無非切實,而下端所言,尤多可戒也。上曰,家齊而國治,國治而天下平,以私恩害公義,果非治平之道也,此等處,可以鑑法於後世也。起鍾曰,聖敎切當矣。上曰,閣臣讀之。泳達讀自是歲河決止各有占驗,上曰,釋義。泳達釋義訖,上曰,文義奏之。泳達曰,易之爲道,樂天知命,自有定理,京房之末學,徒長於災變占候之驗,不明乎語默盈虛之幾,終至自亡其身,焦延壽得我道以亡身之常語,尤有可驗也。上曰,易之爲理,必在正大,然後可以保命行道,京房之專事索隱行怪,宜取自亡其身,推觀焦延壽之常語,可謂得理於易學者也。泳達曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
還內後,藥房·內務府·內閣·政院·玉堂·銓郞口傳問安。答曰,知道。
世子宮還內後,藥房·內務府·內閣·政院·玉堂·銓郞·春桂坊口傳問安。答曰,知道。
藥房副提調金聲根啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大〈妃〉殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
宋秉瑞啓曰,明日常參·經筵,取稟。傳曰,停。
朴容大啓曰,同副承旨李起鍾今日不爲仕進,卽爲牌招,何如?傳曰,允。
金炳秀啓曰,假注書金顯翊時無職名,令該曹依例付軍職,冠帶常仕,何如?傳曰,允。
傳于李起鍾曰,此時迎送之弊,不可不念。前全羅兵使具然昌,特爲分揀,姑令戴罪擧行。
李起鍾,以兵曹言啓曰,明日勤政殿親臨受誓戒時,本曹堂上·侍衛當爲備員,而參判李命宰外衙門進,不得進參。令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以朴鳳彬爲兵曹參判。
傳于李起鍾曰,出宮門路,以思政門爲之。
朴容大,以議政府言啓曰,卽見慶尙監司李鎬俊所報,則枚擧義城縣令韓應周牒呈,以爲,本縣甲申條親軍營納三手木二十三同四十一疋零,稅作木八同三十六疋零,均役廳納大同木五同四十八疋,田稅木五同二十九疋,軍資監納木三同十壹疋,盡爲當年吏逋而該吏逃故,指徵無處,某樣措辦,纔爲萬餘金,上項木每疋價錢十二兩式,特許代納,爲辭矣。邑勢則凋殘到極,吏逋則徵督無路。所重公納,拖淹歲年,言念法意,良覺寒心。今玆某樣辦財,參酌時價,亦由於該倅費心措劃而然也。特依報辭施行,趁速淸帳事,分付,何如?傳曰,允。
宋秉瑞,以奎章閣言啓曰,原任直提學金聲根,檢校差出事,命下矣。卽爲牌招察任,何如?傳曰,允。
又以奎章閣言啓曰,直閣閔泳達,檢校差下事,命下矣。卽爲牌招入直,何如?傳曰,允。
又以禮曹言啓曰,因兼都承旨金聲根筵奏,庭試入格儒生宋胄顯,換粘祕封,肆然呈券,爲先拔去,依律嚴勘事,命下矣。原榜目中,拔去付標以入,而以乙科入格人吳春泳,陞爲甲科之意,敢啓。傳曰,知道。
又以弘文館言啓曰,新除授副校理林永相,修撰李承載竝卽牌招察任,何如?傳曰,允。
李起鍾,以兵曹言啓曰,今三月二十五日丙子午初初刻八分立夏,改火進上時,宗廟署·社稷署·永禧殿·永寧殿·景慕宮·毓祥宮·景祐宮依例改火,議政府·內閣·承政院·侍講院·翊衛司·漢城府一體頒火之意,敢啓。傳曰,知道。
又以刑曹言啓曰,今三月二十三日親臨景武臺館學儒生應製通方外試取入侍時,讀券官閔應植所啓,疊呈儒生,爲先拔去,移送秋曹,照律勘處,何如?上曰,依爲事,命下矣。謹依傳敎罪人茂朱居沈相益,四處跟探,終無形跡,不得捉致,發關該道,使之捉上,待押來擧行之意,敢啓。傳曰,知道。
刑曹啓曰,今三月二十三日親臨景武臺館學儒生應製通方外試取入侍時,兼都承旨金聲根所啓,昨日庭試入格儒生宋胄顯,換粘祕封,肆然呈券,揆以士習,萬萬無嚴。坼封時,未及照察,臣不勝惶悚,而原榜目中,爲先拔去,出付秋曹,依律嚴勘,何如?上曰,依爲之。爲先移送秋曹,嚴覈可也事,命下矣。謹依傳敎,罪人宋胄顯,到底嚴覈,則所供內,渠以廣州所居儒生,務工經學,素昧科工,而當此慶科,隨衆赴擧,家貧所致,僅備一張試紙而入場矣,不幸誤書,竟至落望。從弟大顯,在傍咄歎,給渠已書封內之副件試紙一張,使之改書封內而呈券云,故坼糊見之,則此亦已誤書,割去更書者也。又爲割改,紙薄透瘡,故不得已截去原紙,付黏他紙,改書封呈於最晚,而當初誤書罔措之際,專心呈券之慾,借得他紙,罔念換封之嫌,有所改黏,夢寐之外,此券入格,承此嚴命,極爲惶蹙。自顧情狀,實由家貧,眞若饒居,優備試紙,必無借人副紙之理,又若挾雜言之,僅備一張試紙之家勢,從何周旋,以至偸人券換封之擧乎?其時實狀,非渠之獨自暗圖,乃有衆目所瞻,皆謂之矜憐云矣。觀此所供,始終發明,縱有可原,罔念國試之嚴重,敢犯難赦之罪案,計出僥倖,焉逭當律?專事粧撰。如是白賴,去益狡譎,固當依律嚴勘,而旣伏承嚴覈之命,故謹捧招以入之意,敢啓。傳曰,知道。依律勘處,三月二十五日頒布事。
行判中樞府事臣金弘集箚曰,伏以日前庭試榜出之後,追伏聞甲科試券封彌有頉,致勤下詢,仍有原榜中拔去,令秋曹嚴覈之處分,此蓋出於嚴科制愼刑典之聖意,臣固欽誦萬萬。第念,擧子之罪狀,査覈得實後,自當依本律施行,而伊日坼封讀券之際,不卽摘發之承旨,不可無警,施以問備之典。臣以主試之人,亦未及當場覺察,不勝惶悚,玆敢短箚首實。伏乞聖明,亟賜譴何,俾科體重而賤分安焉。取進止。答曰,省箚具悉卿懇。日昨試券事,士習之駭悖,寧欲無言。不審之承旨,施以重推之典,卿則初無可引之端,須卽安心。仍傳于李起鍾曰,此批答,遣史官傳諭。
上在景福宮。停常參·經筵。
金炳秀啓曰,明日常參·經筵,取稟。傳曰,停。
李起鍾啓曰,知敦寧鄭基會除拜後,過三日不爲出肅,依定式推考警責,仍卽牌招察任,何如?傳曰,允。
兵曹口傳政事,親軍別營領官單李章漢。
金炳秀,以戶曹言啓曰,臣鄭範朝與正郞臣徐雲輔,依定式進詣昌德宮,昌慶宮,與守宮內官眼同看審,則各殿堂以下,如干有頉處,從便修改之意,敢啓。傳曰,知道。
又以戶曹言啓曰,軍資判官李承緯,今已報瓜,而捧稅方殷,難付生手,姑爲仍任,何如?傳曰,允。
又以戶曹言啓曰,廣興令朴齊普,今已報瓜,而捧稅方殷,難付生手,姑爲仍任,何如?傳曰,允。
又以禮曹言啓曰,今番監試覆試榜中,慶州幼學李圭一以無初試,利川幼學李舜載以年紀相左,俱已拔去啓下,而以其初試之的實,年紀之不差,有所呼訴,故更爲詳考,則李圭一之乙酉公都會初試,李舜載之年紀的實,俱爲無疑矣。當初考準時,未及詳察,以至拔去之境,臣不勝惶恐,而旣無可疑之端,則啓稟參恕,曾有已例,李圭一·李舜載,就原榜付標,還爲去籤以入,而白牌,令該曹卽爲成給,何如?傳曰,允。
以兵曹言啓曰,新除授慶尙左水使鄭益鎔以其母年七十八歲,法不當遠離赴任,戶奴呈狀乞遞矣。梱帥之親年七十五歲以上者,許遞其任,載在法典,改差,何如?傳曰,將老赴任。
又以兵曹言啓曰,謹依下敎侍衛·陪衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎侍衛·陪衛與排立軍兵等處,乾犒饋分給之意,敢啓。傳曰,知道。
又以親軍海防營言啓曰,謹依下敎侍衛與陪衛軍兵等處,乾犒饋分給之意,敢啓。傳曰,知道。
上在景福宮。停常參·經筵。
傳于朴容大曰,齋宿處所,以桂坊爲之。
傳于朴容大曰,東宮齋宿,以桂坊一體磨鍊。
傳于朴容大曰,政官牌招開政。
宗親府,國朝御牒書寫官單李載元病,代李珪永。
傳于李起鍾曰,銓郞有闕之代,前望單子入之。
傳于李起鍾曰,兼司書有闕之代,前望單子入之。
銓郞前望單子入之,正郞韓光洙落點。
兼司書前望單子入之,尹落點。
傳于李起鍾曰,有實故玉堂許遞,今日政差出。
李起鍾,以禮曹言啓曰,今此戊子式年文科覆試講經試官當爲磨鍊,而擬望之人乏少,承旨竝擬,何如?傳曰,允。
又以禮曹言啓曰,今此戊子式年文科覆試講經試官當爲磨鍊,而堂下無故可擬之人乏少,依近例以堂上官,通融擬入之意,敢啓。傳曰,知道。
臺諫前望單子入之,大司憲李珪永,大司諫成大永,執義洪學周,司諫白義行,掌令李承九,持平嚴錫瓘·金基璜落點。掌令申炳休,獻納宋台憲,正言朴喜容·趙範九添書落點。
傳于李起鍾曰,外務督辦趙秉式牌招。
傳于李起鍾曰,當該承旨推考。
傳于李起鍾曰,在外同敦寧·敦寧都正竝許遞,今日政差出。
李起鍾啓曰,明日傳香禮房承旨,當爲齋宿,行右承旨宋秉瑞所當牌招,而拘於廳規,不得請牌,何以爲之?敢稟。傳曰,牌招。
又啓曰,來四月初三日行宗廟夏享大祭,親祭祭文當爲製進,藝文提學金永壽,待明朝牌招使之製進,何如?傳曰,允。
兵曹口傳政事,副司果單鄭寅昇。
李起鍾,以吏曹言啓曰,通禮院右通禮李起東,西學敎授洪鍾檍俱以身病,呈狀乞遞,竝改差,何如?傳曰,允。
又以吏曹言啓曰,機張縣監趙相植以其身病,呈狀乞遞,改差,何如?傳曰,長連縣監朴準祥相換。
又以吏曹言啓曰,昭慶園守奉官閔相鎬,永懷園守奉官許瑨俱以身病,呈狀乞遞,竝改差,何如?傳曰,允。
又以吏曹言啓曰,新除授光陽縣監殷奎燮以其身病,呈狀乞遞,改差,何如?傳曰,允。
有政。吏批,判書金壽鉉牌招不進,參判金晳根進,參議鄭寅學進,左副承旨尹容植進。以吏批言啓曰,判書金壽鉉,參議鄭寅學竝牌招不進,小臣獨政未安,何以爲之?敢稟。傳曰,仍爲之。以南周元爲校理,趙秉楫爲副校理,金德圭爲同敦寧,金永祿爲敦寧都正,吳尙鉉爲右通禮,權潚爲西學敎授,張仁建·李志圭爲監察,崔鶴圭爲光陽縣監。兼春秋館記注官校書校理單韓光洙,前營兵房白南益,右營兵房元禹常,已上今加資憲,左營兵房尹泳奎今加嘉義,前縣監李敬儀今加通政,已上加資事,承傳,前五衛將崔宗成·洪在甲,副護軍李錫永,已上今加嘉善,前監察金在熙·金永豊·玄先吉,副司果薛龍瑞,已上今加通政,朝官年八十加資,奉常直長單李日彦,奉事單白文行,副奉事單金明濬。
兵批,行判書金永壽病,參判李命宰病,參議張錫裕病,參知李勝宇入直進,同副承旨李起鍾進。同知單閔夔鎬,加設二單金漢權·李廷烈,僉知三單金羲鳳·羅喜明·鄭萬源,護軍金在植,副護軍柳秉喆,副司直丁奎會·鄭翰謨,副司果申鍾熙,副司正金顯翊·崔在道,以上竝單付。
吏批,再政。以李正相·金承翊爲監察,林應相·李敏道爲禁府都事,李昌雨爲昭慶園守奉官,鄭在栢爲永懷園守奉官。忠淸兵營文案單洪理燮,崇仁殿參奉加設單張宗植。
三政。李達謨·高鳳來爲監察,宋炳浩爲昭慶園守奉官,鄭斗燮爲永懷園守奉官。
尹容植,以戶曹言啓曰,臣範朝與正郞臣徐雲輔依定式進詣時,御所周回宮墻奉審,則如干有頉處,從便修改之意,敢啓。傳曰,知道。
又以戶曹言啓曰,時御所內各司,依定式發遣本曹正郞臣徐雲輔與兵曹參知臣張錫裕,佐郞臣金濟容,東所衛將臣金溶集,西所衛將臣閔德顯,南所衛將臣金鎭民,北所衛將臣柳寅熙眼同看審,則姑無雨漏處之意,敢啓。傳曰,知道。
又以戶曹言啓曰,慶熙宮,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,泥洞築臺戲竹軒,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,追慕洞碑閣·淨業院碑閣,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
李起鍾,以侍講院言啓曰,新除授兼司書尹時在京畿安山地,書筵入番事緊,請斯速乘馹上來事,下諭,何如?傳曰,允。
又以禮曹言啓曰,卽接四館所牒呈,則今年二月春到記殿講,入格進士李吉九,幼學金錫民·金錫圭·李相稷·孔在星·姜周馨·朴世翼·李漢久·金昌勳·鄭在健·張鉦·金泰鴻·李章燮·嚴柱用·孫廷琰·趙光涵·宋珍瀅·尹相鼎·玄錫萬·金秉禧·朱卞奎,以上直赴會試事,命下,竝於今番許赴事,報來矣。進士李吉九等二十一人,直赴於文科覆試講經之意,分付,何如?傳曰,允。
又以禮曹言啓曰,大小科陳試人草記許赴事,曾有定式矣。辛巳年通讀初試入格幼學李中燦,壬午式年文科初試入格幼學金尙五·李相岳·崔國鏞·李建鎬,癸未年春到記殿講直赴會試入格幼學金定濟·梁學堯給二分,入格幼學李鍾元·李璉圭,同年秋到記殿講直赴會試入格幼學金昌潤·白用濟,同年通讀初試入格幼學金元圭,甲申年春到記殿講直赴會試入格幼學李鍾五·盧廷濟·奇宇冕,同年秋到記殿講直赴會試入格幼學李鍾烈,同年通讀初試入格幼學林秉軾·張錫五,乙酉式年文科初試入格幼學金壽老·金甲基·金南奎·金懿秀·金星燦·愼炳銖·王晶煥·鄭秉翼·李秉烈·朴勝恒·車驥貞·車雲衡·吉永柱·趙炳均·玄龍泰·白軫行·朴治呂·安秉洽·趙恒均·安應奎·安基洛·全世紋·許性斗·方就奎·金鴻洛·盧承祐·辛錫泰·崔弘濟·宋憲燮·任衡宰·吳慶俊·朴來龍·李夏榮·金祉永·洪淳默·宋鎬,同年春到記殿講直赴會試入格幼學李鶴永·韓鎭晟·金升煥·金斗煥·楊景蓍·安珪鎭俱爲陳試,故取考其所受公文,則明白無疑,一竝許赴於今此式年文科覆試講經之意,敢啓。傳曰,知道。
又以親軍別營言啓曰,本營左別將李昌濂身病猝重,勢難察任,改差,何如?傳曰,允。
吏曹正郞鄭寅昇疏曰,伏以臣於春銜銓郞,屢奉恩旨,至榮極耀,若偏於臣身,而姿旣鹵莽,學又寡謏,周旋乎雷肆而未效輔導之責,進退乎天曹,而徒招曠瘝之譏,已試而蔑效,乍遞而旋縻者,有年矣。苟有絲毫之可補,則豈敢飾讓辭退,有若規便者然乎?膺命而出肅,偏感聖眷之隆摯也,控籲而丐免,寔緣微才之不逮也。況臣近以痰癖之證,風火上升,胃土內爍,自昨公退,證形添劇,委頓床笫,無以殫束,玆敢不避猥屑,略暴衷情。伏乞聖明,俯垂鑑諒,亟遞臣本兼之職,以安私分焉。臣無任云云。省疏具悉。所請依施。
上在景福宮。停常參·經筵。
尹容植啓曰,明日常參·經筵,取稟。傳曰,停。
朴容大啓曰,行右承旨宋秉瑞,今日不爲仕進,卽爲牌招,何如?傳曰,允。
尹容植啓曰,江界防禦使南命善移拜黃海水使,慶尙左水使韓弘烈移拜左兵使,有除朝辭赴任之命矣。密符則以前所受仍佩,諭書則安寶,使院吏齎傳,何如?傳曰,允。
傳于宋秉瑞曰,生·進謝恩,當親受矣,該房知悉。
傳于宋秉瑞曰,進士李載覲,初仕待窠擬入。
傳于宋秉瑞曰,回榜進士黃基河,工曹參議特爲除授,吏曹·工曹參議單黃基河,今超通政,特爲除授事,承傳。
傳于宋秉瑞曰,生·進中七十歲以上人,竝特爲敦寧都正加設單付。
金炳秀,以弘文館言啓曰,新除授校理南周元,副校理趙秉輯竝卽牌招察任,何如?傳曰,允。
兵曹以李奎顔爲親軍別營兵房。
金炳秀,以兵曹言啓曰,來四月初二日大駕詣宗廟齋宿,初三日夏享大祭親行時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍以幾番幾哨磨鍊,餘軍留營,何以爲之乎?敢稟。傳曰,前營兵丁一哨,後營兵丁一哨,別營步軍二哨,騎士二番,前營使率領爲先廂,左營兵丁三哨,別營步軍一哨,騎士一番,左營使率領爲後廂,禁軍三番隨駕,海營兵丁一哨,別營步軍一哨,騎士一番別營兵房代領留陣,餘軍留營,置之。
又以兵曹言啓曰,今四月初二日大駕詣宗廟齋宿,初三日夏享大祭親行時,王世子隨駕亞獻時陪衛依前例磨鍊,而禁軍及先後牌軍兵,連以隨駕禁軍及先後廂軍兵,仍用矣,今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
又以武一所差備試官意啓曰,臣所,今日平明開場,而擧子捧單數,自天字半字,合爲十七人矣,先自木箭·鐵箭試取之意,敢啓。傳曰,知道。
又以武二所差備試官意啓曰,臣所,今日平明開場,應射擧子捧單數,天字半字,合爲十四人矣,先自木箭試取之意,敢啓。傳曰,知道。
又以武一所差備試官意啓曰,臣所,今日木箭·鐵箭應射擧子十七人內,木箭入格十四人,鐵箭入格十四人矣,木箭·鐵箭,今已畢試,片箭·騎芻·騎槍·鳥銃當爲試取,而無一人入格,仍爲開講試取之意,敢啓。傳曰,知道。
又以武一所差備試官意啓曰,臣所,今日應講擧子十四人俱爲入格矣,各技皆已畢試,仍爲修整榜目之意,敢啓。傳曰,知道。
又以武二所差備試官意啓曰,臣所,今日木箭應射擧子十四人內,入格十二人矣,鐵箭鱗次試取之意,敢啓。傳曰,知道。
又以武二所差備試官意啓曰,臣所,今日鐵箭應射擧子十二人,皆爲入格矣,各技皆以畢試,今方榜目修整以入之意,敢啓。傳曰,知道。
李起鍾啓曰,試官之出榜詣闕,例也,而式年武科覆試一所監試官李珪永·朴喜容,二所監試官成大永·金基璜謂有身病,自外徑歸,事甚未安,竝推考,何如?傳曰,允。
又以義禁府言啓曰,總務官兼轉運御史洪鍾永狀啓內,高敞縣監李景寅爲先罷黜,其罪狀,令攸司稟處事,啓下矣。李景寅方在全羅道咸平地云,依例發遣府羅將,拿來,何如?傳曰,待待命拿囚。
領敦寧府事金炳德疏曰,伏以臣,抱有苦衷,屢煩哀籲,自速支離之罪矣,昨春封章,復陳積誠之懇,又未獲準,非不抑塞,未敢繼瀆者,是豈臣改圖易慮,果有一半分可已之望而然哉?良以伊時批旨,委宛隆摯,至諭以宜其優遊,則卿有休養之方,認作懸車,則予無悵缺之心,終又以兩全俱得之道,首尾百餘言,辭敎曲費造化,雖使臣自占無過此便,字字莊誦,感涕隨零,自古人臣之得此於君父者,亦幾人乎?況且至願,終當有許遂之日,臣奉此丁寧之明旨,便是已蒙之處分,固宜蚤晏恭竢而已。第臣之逋踪,偃處於鄕外,臣之賤名,尙忝於朝籍,徒竊廩稍,積違班綴,未退如退,自歸不誠,名實舛矣,義分隳矣,此已臣轉益惶隘者也。至若耆舊乞退,今非其時,聖敎如是記念,固欽誦萬萬,而臣於是,冞增恧蹙,値玆艱虞,苟有裨補,宜其耇造猷詢之是資,而輇薄癃廢之如臣者,雖有十輩,灼知其無益於民國事計,則亟賜退斥,亦豈非此時綜實之先務也?且臣病狀之危惡,難保幾日之遲延。向者賀班强赴,其昏聵凜綴之實,庶或淵鑑燭照,擔舁趣還,重添宿痾。竊恐未及遂願,一朝溘先,非惟臣蘊結之至恨,永爲難瞑,其將欲許之隆恩,竟無可施,則棄君命於草莽,實自臣身而始,臣之孤負之辜,尤安所自贖。此臣所以重言複言,有不容已,臣情到此,可謂切急而至慽矣,玆庸不避瀆屑,哀鳴申暴。伏乞聖慈,憐臣懇迫之私,察臣顒祝之忱,特降一兪,與縻三字,俾有以歌詠聖澤,追紹先蹟,罔非洪造攸賜也。臣無任云云。答曰,省疏具悉卿懇。自數年來,予非不知卿之苦心,而卿亦當諒予之至意也,當此國事益艱,民情多虞,卿不宜遽退也,予不可遽許矣。曩日賀班,獲接風猷,深慰阻思之正勤,竊幸精力之尙旺,而忽於意外,復申前說,必欲奉身乃已乎?萬萬非平昔恃賴而仰望者也。予旣以終副至願,成說於卿矣,踐言自當有時,卿須亟斷煩複,姑俟年至,毋孤予倚毗之誠。仍傳于李起鍾曰,此批答,遣地方官傳諭。
行兵曹判書金永壽疏曰,統天隆運肇極敦倫正聖光義明功大德主上殿下,伏以臣於中權重寄,一誤明命,不衷之懼,蔑效之悚,歲俱深追。惟警惕,匪意恩叨,再及鉛割,臣誠惝恍,怵義居先,受符署判,靦恬若已分固有,櫜鞬趨列,韎韋唱注,亦已經月矣。至若需辦之匱罄,奸藪之添痼,較疇昔日甚一日,雖華扁而視之,斂手却顧,以若折桅之載敗枰之着,無望將伯助而過行訓㫼矣。矧又以籌餉事務之久縻虛瘝,冒昧披瀝,築誠祈幸,不啻一再,今焉情窮辭竭,則淵鑑孔昭,不待申暴,而宜有以處臣者也。且重建宮役,猥承管攝之命,救陾削馮,工作浩穰,民趨子來,董勵斯亟,專繫有司之智慮幹當,尤非臣憃愚疎闇所可擎夯,則一肩赬而兩擔已重,四蹄蹶而十駕莫追,而一是强策前向,理不當說不去者也。此臣所以踧踖憂畏,蚤夜靡措,而臣之風痺貞祟,注春愈劇,土鑠而食阻,火升而喘作,煩不交睫,眩不擡頭,委伏床笫,叫嚷衾被,彈束陳就,萬萬非時日可期,一念求解,方寸煎煼,庸敢罄悃陳章,仰干崇聽。伏望聖慈,矜臣憫臣,竝鐫臣本兼之銜,俾公私耦幸焉。臣無任屛營祈懇之至。謹昧死以聞。答曰,省疏具悉。本兼重務,何可輕遞?卿其勿辭行公。
行吏曹佐郞金炳吉疏曰,伏以臣竊伏念,我聖上設置銓郞,掄揀諸寮,蓋所以追據舊制,俾贊新化,其官銜之淸華,責任之重大,顧何如哉?前而除拜者罔非當世之俊彦,後而儲望者,亦皆一時之英才,而今以如臣愚魯,濫介其間,是瓦礫間於珪璋之列,鷰雀側於鵷鷺之班。臣之猥竊恩寵,福過招眚,姑捨勿論,而其爲玷聖簡辱朝廷,當如何哉?暫膺,雖怵義分,仍冒實愧廉防,玆敢仰籲于天地父母。伏願聖明,俯垂鑑諒,亟遞臣所帶吏曹佐郞之銜,以重公器,以安微分焉。臣無任屛營祈懇之至。謹昧死以聞。省疏具悉。所請依施。
戊子三月二十八日未時,上御萬慶殿。生·進新恩謝恩親受入侍時,兼都承旨金聲根,行右承旨宋秉瑞,左副承旨尹容植,右副承旨金炳秀,同副承旨李起鍾,檢校待敎趙東潤,假注書崔在道·金顯翊,記事官朴宗玕,記注官張益厚以次進伏訖。上曰,史官分左右。聲根奏曰,左承旨試所進,右承旨有實病,不得仕進,更爲牌招,姑未入來矣。聲根又奏曰,生·進及率榜人,一體行禮乎?上可之。聲根曰,使之宣醞乎?上可之。生·進及率榜人行四拜訖,秉瑞出楹外宣醞,聲根奏曰,生·進次第陞堂,奏職姓名乎?上曰,以生東進西,第次擧行後,使卽出送,可也。上以生員先入,奏職姓名,回榜生員黃基河先入奏職姓名,上曰,年歲,幾何?基河曰,八十二歲矣。上曰,居在何地?基河曰,居黃海道延安地矣。上曰,有官職乎?基河曰,職得五衛將矣。上曰,生子,幾何?基河曰,四也。上曰,有孫,幾何?基河曰十二也。上曰,有曾孫乎?基河曰,三也。上曰,回榜生員,多孫多子,有福之人也。聲根曰,壽福雙全之人矣。上曰,回榜人當賜饌矣,退待閤外,可也。生員徐鎭穆等,以次陞堂奏職姓名而出,進士李昌善等,亦以次陞堂奏職姓名,而退立階下訖。上曰,生·進中年七十以上人,竝抄集姓名以入。聲根奏曰,就座前,經入楹內當該史官,不可無警。行公推考,何如?上曰,依爲之。出擧條聲根奏曰,進士中有不着木靴之人,雖昧於筵體,揆以事體,駭然極矣。當該進士,問名停擧,何如?上曰,依爲之。出擧條上命史官就座,仍命退,承·史以次退出。
上在景福宮。停常參·經筵。
尹容植啓曰,明日再明日三明日,宗廟夏享大祭親祭齋戒相値,視事頉稟之意,敢啓。傳曰,知道。
又啓曰,臣容植,宗廟夏享大祭親祭肄儀進去下直之意,敢啓。傳曰,知道。
傳于尹容植曰,左承旨·右副承旨·同副承旨竝許遞,前望單子入之。
承旨前望單子入之,金昇圭·鄭寅學·閔宗植落點。
尹容植啓曰,新除授右副承旨閔宗植卽爲牌招,何如?傳曰,允。
傳于尹容植曰,吏曹參議有闕之代,前望單子入之。
吏曹參議前望單子入之,朴齊純落點。
傳于尹容植曰,政官牌招開政。
傳于尹容植曰,左副承旨·同副承旨許遞,前望單子入之。
承旨前望單子入之,李暐·閔致憲落點。
閔宗植,以弘文館言啓曰,上番副校理臣林永相,下番副修撰臣李義悳俱以宗廟夏享大祭祭官,今日肄儀時,晝仕出去之意,敢啓。傳曰,知道。
傳于閔宗植曰,有實病玉堂許遞,今日政差出。
閔宗植啓曰,假注書崔在道有身病,勢難察任,今姑改差,何如?傳曰,允。
崔在道改差代,李鍾文爲假注書。
閔宗植啓曰,明日傳香,禮房承旨當爲齋宿,行左承旨宋秉瑞所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者兵曹郞廳來言,明日親臨齋宿時,別侍衛不可不備,而行判書金永壽賓客進,不得擧行云,何以爲之?敢稟。傳曰,次堂擧行。
傳于閔宗植曰,明日出宮門路,以思政門爲之。
傳于宋秉瑞曰,發遣吏郞,諸執事淸齋與否,摘奸以來。
傳于宋秉瑞曰,在外敦寧都正許遞,今日政差出。
以京畿監司金明鎭狀啓,宗廟薦新黃石首魚,節序差早,姑未産出,限內不得封進,惶恐待罪事,傳于宋秉瑞曰,勿待罪事,回諭。
兵曹口傳政事,親軍別營兵房單李奎顔,別將單李熙斌。
宋秉瑞,以吏曹言啓曰,禮曹佐郞李在祏以其身病,呈狀乞遞,改差,何如?傳曰,允。
又以吏曹言啓曰,昭慶園守奉官宋炳浩,永懷園守奉官鄭斗燮俱以身病,呈狀乞遞,竝改差,何如?傳曰,允。
又以吏曹言啓曰,光陽縣監崔鶴圭以其身病,呈狀乞遞,改差,何如?傳曰,允。
有政。吏批,判書金壽鉉,參判金晳根竝牌招不進,參議朴齊純進,行左承旨宋秉瑞進。以吏批言啓曰,判書金壽鉉,參判金晳根竝牌招不進,小臣獨政未安,何以爲之?敢稟。傳曰,只出緊任。以安禧遠爲副校理,朴齊寬爲知敦寧,李愚冕爲敦寧都正,金錫龍爲兵曹正郞,李熙守爲監察,吳泰默爲監察,李秉和爲光陽縣監,趙相璧爲機張縣監,朴準祥長連縣監相換事,承傳,敦寧都〈正〉加設二十單,曺錫三·趙鶴植·金禹楨·張亨五·姜箕景·李元水·金善喜·金昇鎭·柳思龍·洪明濬·高在亨·鳳翰·崔機長·朴用元·李起震·田耆然·李仁民·崔在翼·金錫胤·吳在詠。
兵批,行判書金永壽病,參判朴鳳彬病,參議張錫裕入直進,參知李勝宇病,右副承旨閔宗植。同知單池龍起,僉知三單李承河·李能燮·尹斗植,城〈津〉別將單金允哲,大護軍鄭基會,護軍朴容大,副護軍金炳秀·李起鍾·李喜元·金永祿·金奎錫·梁錫應,副司直林永相,以上竝單付。
吏批,再政。以李命宰爲同春秋,金炳吉爲相禮,崔秉煜爲禮曹佐郞,李在祏爲兵曹佐郞,鄭擇永·朴震浩爲監察,尹濟勳·河大運爲禁府都事,金相鎭爲昭慶園守奉官,許岱爲永懷園守奉官,廣興令朴齊普,軍資判官李承緯,已上姑爲仍任事,承傳。
三政。池聖韻爲昭慶園守奉官,李廷夔爲永懷園守奉官。
宋秉瑞,以內醫院都提調·提調意啓曰,親享隔日,分提調,令該曹口傳差出,何如?傳曰,允。
又以侍講院言啓曰,新除授兼司書尹,自鄕上來云,卽爲牌招察任,何如?傳曰,允。
閔宗植,以兵曹言啓曰,明日桂坊親臨齋宿時,本曹堂上侍衛當爲備員,而參判朴鳳彬有身病,不得進參。令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
又以親軍前營言啓曰,本營兵房白南益身病甚重,勢難察任,改差,何如?傳曰,允。
鄭範朝疏曰,伏以臣於前疏,猥陳本曹事勢,言不達意,瀆撓是懼,及奉恩批,辭旨鄭重,諭之以勿辭,命之以就議,臣滿懷惶蹙,不翅如受賜之初。惟當殫竭心膂,以圖萬分一報塞,而臣之所言者,國計也,群情也,若臣一己之私,則雖有攙帶丐免,猶未暇備辭悉暴,誠以所重與所急者在,而不敢贅且蔓耳,非臣之冒據硬擔,輒自任以職事也。夫版曹之枋,責在有司,有司得其人,則穀祿可平,倉廩可實,而有司不得其人,則財用雖足,無能理者,蓋自昔伊然矣。況値匱竭遑悶之會,乃以愚如臣拙如臣者,名之曰,有司,握籌而不辨縱橫,署簿而不記出入,要會計歲,無一猷爲,詎有不才若是,而可使治千乘之賦哉?爲今之計,雖使矯捄有術·支調有資,優可以代匱紓急,莫若亟免臣職,而得有司之良者,以善其後,臣之此言,非敢占便也,亦非敢逭責也。臣之受國厚恩,與天無極,雖磨頂放踵,顧何足惜,而誠恐因臣之不去,而版曹無可爲之日也,且臣之賓銜,旣再叨矣,又閱歲矣。周旋乎雷肆之列,而涓涔無賴於少海,依近乎明兩之光,爝火豈補於太陽?榮極寵溢,何敢言私,而第臣素苦痰火,注春益肆,榮衛損而神精耗,重之以臂脚拘攣,眩暈怔營,昏昏無省,宛轉床褥,實無時日間彈束之望,公務之致滯,已極憂悶,陪講之未參,尤切惶隘,玆敢悉輸衷赤,冒悚仰籲。伏乞聖明,特加垂憐,將臣度支賓客之任,劃卽鐫改,不勝公私幸甚。臣無任屛營祈懇之至,謹昧死以聞。答曰,省疏具悉。本兼重任,何可輕遞?卿其勿辭行公。
知敦寧府事鄭基會疏曰,伏以臣於日昨,伏奉除旨,以臣爲知敦寧府事者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任屛營祈懇之至,謹昧死以聞。答曰,省疏具悉。所請依施。
上在景福宮。停常參·經筵。
桂坊齋宿後,藥房·內務府·內閣·政院·玉堂·銓郞口傳問安。答曰,知道。世子宮,藥房·內務府·內閣·政院·玉堂·銓郞·春桂坊口傳問安。答曰,知道。
藥房提調吳俊泳,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于宋秉瑞曰,禮房承旨,馳詣宗廟·景慕宮奉審摘奸,仍詣受香所奉審摘奸以來。
宋秉瑞啓曰,新除授左副承旨閔致憲卽爲牌招,何如?傳曰,允。
閔宗植啓曰,今日親臨齋宿時,承旨當爲備員,而新除授同副承旨李暐試所進,何以爲之?敢稟。傳曰,許遞,前望單子入之。
承旨前望單子入之,曺寅承落點。
閔宗植啓曰,今日親臨齋宿時,承旨當爲備員,同副承旨曺寅承卽爲牌招,何如?傳曰,允。
傳于宋秉瑞曰,呈告泮長許遞,前望單子入之。
大司成前望單子入之,南廷哲落點。
傳于閔致憲曰,銓官罷職。
傳于閔致憲曰,近日雲·寶劍之謀避,便成痼弊。凡於動駕時,侍衛不備,豈有如許無憚之習乎?今番懸頉之別雲劍李重七,寶劍林百鉉,施以譴削之典。
傳于閔致憲曰,當該承旨推考。
傳于閔致憲曰,副護軍閔泳綺別軍職差下。
閔宗植,以吏曹言啓曰,卽接通禮院牒報,則今此親臨桂房齋宿敎是時,左右通禮,不可不備,而右通禮吳尙鉉有身病不得進參云,改差,其代,口傳備擬以入之意,敢啓。傳曰,知道。
吏曹口傳政事,以李僖魯爲兵曹參判,金晚植爲分內醫提調,金命基爲右通禮。
金昇圭,以戶曹言啓曰,田賦攷,明日當爲修正以入,而因黃海·全羅道收租案,有誤錄改修之致,限內不得磨勘之意,敢啓。傳曰,知道。
宋秉瑞,以弘文館言啓曰,副校理林永相許遞出去,上番闕直,事甚未安。副校理趙秉輯內閣進,應敎趙秉聖,副應敎宋榮大,校理南周元·吳有善,新除授副校理安禧遠竝卽牌招推移入直,何如?傳曰,允。
閔致憲,以義禁府言啓曰,來四月初二日動駕時,大駕各差備都事,王世子各差備都事,當以十六員磨鍊,而本府都事十員內,四員差祭,二員文一所禁亂官進,二員未差,只有二員,無以推移,未差都事之代,與假都事十二員,令該曹口傳差出,以爲分排擧行,何如?傳曰,允。
忠淸監司閔泳商疏曰,伏以臣於日者,自首瘝溺之實,惟譴是何俟,及承批旨,不惟不賜斥退,反紆殊眷,許以益勉,臣仰感俯怵,莫知所以爲計也。事務鞅掌,措處焉昧方,艱虞溢目,拯濟焉沒策,上不能宣布聖德,下不能彈壓一路,至於尋常按例者,亦事事戛戛,短拙畢露,瑕類莫掩,靜言思惟,若阽焦原。恩雖荷往事之勿追,臣何安素飱而不去,重之以病與齒長,神思昏憒,公私醻應,輒多遺失,縱欲忘己循物,强策而振刷,其於商蚷之馳河,僬僥之扛鼎,何哉?近因春夏交候,風眩之症,有倍於曩時,筋骸攣而肢體痺,轉輾伏枕,刀圭罔效,顧此承流察俗之地,豈其臣養病之坊,況又箇滿而當遞者乎?左右參倚,秪增惶蹙,玆敢畢瀝肝膈,仰瀆聰聽。伏乞聖慈,特垂矜憐,亟鐫臣方面之任,以卒生成之澤云云。答曰,省疏具悉。此時此任,何可輕遞?卿其勿辭,益勉旬宣之責。
戊子三月三十日巳時,上與王世子詣桂坊,宗廟夏享大祭齋宿入侍時,兼都承旨金聲根,行左承旨宋秉瑞,右承旨金昇圭,左副承旨閔致憲,右副承旨閔宗植,同副承旨曺寅承,記事官李鍾七,假注書李鍾文,記事官趙東潤·徐相集,檢校直提學閔泳煥·金聲根,直提學趙東冕,檢校直閣朴鳳彬·金文鉉·鄭夏源·李範晉·金世基·尹·兪鎭弼·趙秉輯·閔泳達,檢校待敎閔丙承·閔愚植·李垠鎔·尹雨植,校理吳有善,副修撰李義悳以次侍立。時至,通禮跪啓請外辦,上具翼善冠·衮龍袍乘輿出思政門,藥房提調吳俊泳,副提調金聲根進前奏曰,侵早勞動,聖體,若何?上曰,一樣矣。仍詣桂坊入小次,命書傳敎曰,侍衛·陪衛與排立軍兵,令各其營乾犒饋。諸臣次權退詣閤。
上在景福宮。停常參·經筵。
桂坊齋宿後,藥房·內務府·內閣·政院·玉堂·銓郞口傳問安。答曰,知道。
世子宮,藥房·內務府·內閣·政院·玉堂·銓郞·春桂坊口傳問安。答曰,知道。
宋秉瑞啓曰,來初五日,朝參日次矣,敢稟。傳曰,停。
宋秉瑞啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,右承旨進去。
閔宗植啓曰,知敦寧朴齊寬除拜後,過三日不爲出肅,依定式推考警責,仍卽牌招察任,何如?傳曰,允。
傳于宋秉瑞曰,召對爲之。
傳于宋秉瑞曰,發遣吏郞,諸執事淸齋與否摘奸以來。
曺寅承啓曰,卽者兵曹郞廳來言,明日動駕時,別侍衛不可不備,而行判書金永壽賓客進參,不得擧行云,何以爲之?敢稟。傳曰,次堂擧行。
兵曹口傳政事,親軍前營兵房單金在殷,僉知加設單閔泳綺。
閔宗植,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,明日,卽寶賢堂朔奉審日次,臣進詣擧行之意,敢啓。傳曰,知道。
宋秉瑞,以禮曹言啓曰,各陵·園所,今春植木及播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
又以禮曹言啓曰,文科講經二所參試官鄭寅學,纔已譴罷,無以備員考講,就望單子中,改付標以入之意,敢啓。傳曰,知道。
金聲根,以兵曹言啓曰,明日動駕時,侍衛不可不備,而五衛將李惇應·金奎錫·閔夔鎬俱以身病猝重,無望供職云,竝改差與未差之代,口傳差出,以爲備員進參之地,何如?傳曰,允。
兵曹口傳政事,以具渶祖·盧壽一·李忠呂·朴昌胤爲五衛將。副護軍李暐。
金聲根,以兵曹言啓曰,謹依下敎侍衛與陪衛軍兵等處,乾犒饋分給之意,敢啓。傳曰,知道。
又以親軍左營言啓曰,本營兵房尹泳奎身病甚重,勢難察任,今姑改差,何如?傳曰,允。
又以親軍別營言啓曰,謹依下敎侍衛與陪衛軍兵等處,乾犒饋分給之意,敢啓。傳曰,知道。
又以親軍海防營言啓曰,謹依下敎侍衛與陪衛軍兵等處,乾犒饋分給之意,敢啓。傳曰,知道。
戊子四月初一日初更,上御桂坊齋宿,召對入侍時,參贊官曺寅承,侍讀官安禧遠,檢討官鄭佑默,檢校直閣趙秉輯,假注書李種文,記注官林奭禧,別兼春秋金敎獻各持綱目第九卷以次進伏訖。上曰,史官分左右。仍開卷,上曰,上番讀之。禧遠讀自以孝廉爲郞止上曰,賢之,上曰,釋義。禧遠,釋義訖,上曰,文義奏之。禧遠曰,自古人君之治不治,惟在於人臣輔導之善不善也。京房,雖非正人君子之學,其言則可謂深切而著明矣。若使漢元,聽其言而用其人,則萬化必成,瑞應必著,而終不覺石顯之巧佞,以致國政日亂,此臣所以歎惜者也。上曰,但知聞其言而不能行其言,故然矣。禧遠曰,聖敎切當矣。上曰,下番讀之。佑默讀自房曰,然則止以往知來耳,上曰,釋義。佑默釋義訖,上曰,文義奏之。佑默曰,周之幽·厲,用人巧佞,國事日非,秦之二世,任事豎刀,政治日亂,此是萬世帝王家前轍有戒矣。今元帝,盍不覺悟,捨賢而任不肖,政壞而溺亦亂,至此之極也歟?臣切爲之慨嘆焉。上曰,自古帝王用賢,猶日不足,爲心,然後庶可治平,而漢元之時,奸臣顓權,政亂至此,豈不爲後世鑑戒耶?佑默曰,聖敎切當矣。仍奏曰,治國,在用人之如何矣。上曰,參贊官讀之。寅承讀自房因免冠至宜自知之,上曰,釋義。寅承釋義訖,上曰,文義奏之。寅承曰,災異之昭載,莫如春秋,蓋其二百四十二年之間,必致詳於此者,聖人所以爲後世帝王鑑戒者也。夫用賢致理,則禎祥必興,不然則災異輒見,治忽災祥之相頒,有如是,人主於此,尤當警省也。上曰,弛災之道,在於用賢,而元帝不能,故房言及此也。寅承曰,書云,任賢勿貳,去邪勿疑,苟能如是,何患乎弭災也?上曰,閣臣讀之。秉輯讀自上曰不知止下詔止之,上曰,釋義。秉輯釋義訖,上曰,文義奏之。秉輯曰,元帝豈不知京房之指謂石顯也?故試京房之的指石顯,而以不知做辭,及旣的指而日已諭,此於人君曲學,庶獲謙讓這意,而終不能退石顯,專由短於勇斷而然也。嗚呼,果不能於退佞,亦不能躋聖主之域,其所以元帝之用人處事,可不惜哉?上曰,人主用賢,每患不能盡其才,不知則已,知而不用,反不如不知,以今視昔,豈不慨惜乎?秉輯曰,聖敎切當矣。寅承曰,古人曰,知臣莫如君,苟知其賢,必盡其才而用之,然後功業成,若知而不能用,用之不能盡,則同歸於不知,而功業墜矣,京房,輕薄小人,固不足論也。其時濟世賢才,豈無其人,而奈元帝之庸暗,何哉?今者聖敎,誠萬萬切當矣。上曰,京房之言,雖若近似,其人則果不足與爲也。上掩卷,仍命史官就座。又命退,諸臣以次退出。
上在景福宮。停常參·經筵。
桂坊齋宿後,藥房·內務府·內閣·政院·玉堂·銓郞口傳問安。答曰,知道。
世子宮,藥房·內務府·內閣·政院·玉堂·銓郞·春桂坊口傳問安。答曰,知道。
大駕詣宗廟入齋室後,藥房·內務府·內閣·政院·玉堂·銓郞口傳問安。答曰,知道。
世子宮入齋室後,藥房·內務府·內閣·政院·玉堂·銓郞·春桂坊口傳問安。答曰,知道。
大王大妃殿·王大妃殿,遣承旨問安。答曰,知道。
展拜還入齋室後,藥房·內務府·內閣·政院·玉堂·銓郞口傳問安。答曰,知道。
世子宮還入齋室後,藥房·內務府·內閣·政院·玉堂·銓郞·春桂坊口傳問安。答曰,知道。
省牲省器後,藥房·內務府·內閣·政院·玉堂·銓郞·春桂坊口傳問安。答曰,知道。
祭物看審後,藥房·內務府·內閣·政院·玉堂·銓郞·春桂坊口傳問安。答曰,知道。
徑宿後,藥房·內務府·內閣·政院·玉堂·銓郞·春桂坊口傳問安。答曰,知道。
親祭還入齋室後,藥房·內務府·內閣·政院·玉堂·銓郞·春桂坊口傳問安。答曰,知道。
世子宮還入齋室後,藥房·內務府·內閣·政院·玉堂·銓郞·春桂坊口傳問安。答曰,知道。
還宮後,藥房·內務府·內閣·政院·玉堂·銓郞口傳問安。答曰,知道。
世子宮還宮後,藥房·內務府·內閣·政院·玉堂·銓郞·春桂坊口傳問安。答曰,知道。
宋秉瑞啓曰,司僕寺內乘來言,捲簾,取稟。傳曰,捲三面。
又啓曰,明日常參·經筵,取稟。傳曰,停。
閔宗植,以奎章閣言啓曰,守宮檢校直閣南奎熙卽爲牌招,何如?傳曰,允。
金昇圭啓曰,臣以大王大妃殿·王大妃殿問安進去下直之意,敢啓。傳曰,知道。
宋秉瑞啓曰,禮貌官來言,百官稟旨就次。傳曰,知道。
曺寅承啓曰,神武門守直,何等嚴重,而南神武門將,無難擅離,致勤下詢,事未前有,萬萬駭然。竝所當重勘,而本院請推之外,無他可施之罰,何以爲之?敢稟。傳曰,事過後拿處。
宋秉瑞啓曰,大王大妃殿·王大妃殿夕問安,何承旨進去乎?敢稟。傳曰,右承旨進去。
閔宗植啓曰,臣以大王大妃殿·王大妃殿夕問安進去下直之意,敢啓。傳曰,知道。
閔致憲啓曰,今日動駕時,衛外擊錚罪人金大集等十二名,依例移送秋曹云矣,敢啓。傳曰,知道。
曺寅承,以奎章閣檢書官,以守宮檢校直閣意啓曰,夜間閣內諸處無事之意,敢啓。傳曰,知道。
又以兵曹言啓曰,謹依下敎隨駕·隨輿軍兵等處,乾犒饋分給之意,敢啓。傳曰,知道。
又以兵曹言啓曰,謹依下敎侍衛·陪衛與留陣軍兵等處,乾犒饋分給之意,敢啓。傳曰,知道。
又以兵曹言啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎侍衛與陪衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎隨駕·隨輿與留陣軍兵等處,乾犒饋分給之意,敢啓。傳曰,知道。
又以親軍海防營言啓曰,謹依下敎侍衛與陪衛軍兵等處,乾犒饋分給之意,敢啓。傳曰,知道。
行大護軍金昌熙疏曰,伏以臣於月前,偶嬰時行輪症,數旬委痛,備經危惡,大勢雖幸少愈,眞元尙未蘇完,風眩夙疾,又復添肆,雖或力疾,一再參班,而脚腿拘攣,若將顚踣,同列見之,莫不憫然。歸則一倍澌頓,宛轉床席者有日,迺於再昨,忽蒙親享動駕時別雲劍長望恩點,陪扈義重,何敢言私,而以臣病狀,萬無以跨馬馳驟於繖蓋之間,是敢不獲已懸頉矣。仍伏聞齋室移次之際,侍衛不備,致勤下詢,臣於是滿心戰栗,四大非有,蒼黃舁疾,進伏朝房,以俟威罰,不意喉院,將臣病實入稟,至有改付標之擧,臣又負罪而退,經宵追惟,餘汗浹背。昨伏見傳敎下者,以雲·寶劍事,責飭截嚴,懸頉人施以重譴之典,而臣名不及焉,臣誠震越駴惑,左右究而不得其說,臣竊妄意或者聖明,以臣舁疾朝房而有所末減歟,是有大不然者。若論懸頉之,臣實無別,而罪同罰異,寔有欠於淸朝棕核之政矣,且臣獨倖逭,情私尤增惶蹙,玆敢短章首實,敢效自劾。伏乞聖慈,諒臣言之寔由衷曲,察臣情之亶出義防,特下臣司敗,亟施當勘之律,俾朝綱肅而賤分安焉。臣無任云云。答曰,省疏具悉。何必如是爲引?卿其勿辭行公。
戊子四月初二日午時,大駕與王世子,詣宗廟夏享大祭親祭擧動入侍時,兼都承旨金聲根,行左承旨宋秉瑞,右承旨金昇圭,左副承旨閔致憲,右副承旨閔宗植,同副承旨曺寅承,記事官李鍾七,假注書李種文,記事官趙東潤·徐相集,檢校直提學閔泳煥·金聲根,直提學趙東冕,檢校直閣朴鳳彬·金文鉉·鄭夏源·李範晉·金世基·尹·兪鎭弼·趙秉輯·閔泳達,檢校待敎閔丙承·閔愚植·李垠鎔·尹雨植,校理吳有善,副修撰李義悳以次侍立。時至,通禮跪啓請外辦,上具遠遊冠·絳紗袍乘輦出門,藥房提調吳俊泳,副提調金聲根進前奏曰,侵早勞動,聖體,若何?上曰,一樣矣。仍由門出光化門,王世子隨駕以出,上進發至宗廟大門外降輦所,通禮跪啓請釋圭,上釋圭,聲根受圭,由東夾門入齋殿,王世子隨入展謁。時至,通禮跪啓請出次,上改具冕服,出齋殿西門,聲根進圭,上執圭詣版位,通禮跪啓請鞠躬四拜興平身,上行四拜禮,王世子行四拜禮,上仍詣廟內第一室奉審,次詣各室奉審如儀訖,通禮導上詣看器位,視滌濯,執事者以次擧羃告潔,上仍詣永寧殿行望殿禮,王世子隨詣,亦如上儀,上仍詣殿內奉審看器訖,入幕次,王世子隨入,少頃,通禮跪啓請出次,上出次,通禮導詣省牲位南向立,王世子隨詣,禮儀使閔泳煥啓請省牲,掌牲官率其屬牽牲北向跪,擧手曰腯,諸大祝各巡牲一匣,西向擧手曰充,俱還復位省牲訖,禮儀使導上詣齋殿,王世子隨詣。領議政沈舜澤進前奏曰,勞動之餘,聖體,若何?上曰,一樣矣。舜澤曰,世子宮氣候,何如?上曰,平順矣。仍至齋殿門外,通禮跪啓請釋圭,上釋圭,聲根受圭,上仍入齋殿,王世子亦入,諸臣以次侍立。傳曰,典牲提調,從重推考,進排官,事過後拿處。傳曰,隨駕·隨輿與留陣軍兵,令各其營乾犒饋。出傳敎仍命侍衛權退。
上在景福宮。停常參·經筵。
曺寅承啓曰,明日親臨放榜相値,視事頉稟之意,敢啓。傳曰,知道。
注書李鍾七病,代以柳成麟爲假注書。
傳于閔宗植曰,回還三使臣留待。
傳于閔宗植曰,回還三使臣入侍。
傳于閔宗植曰,東宮初行亞祼之禮,甚庸嘉悅,宜有志喜,春·桂坊以下,別單書入。
傳于閔宗植曰,夏禴親享,東宮亞獻,其在嘉悅,宜有示意,都提調判府事金弘集,大豹皮一令賜給,提調閔泳煥,虎皮一令賜給。
傳于閔宗植曰,偕我元良,親祼太廟,仰惟悅豫,尤庸嘉喜,終獻官以下,別單書入。
以宗廟夏享大祭王世子亞獻禮時春·桂坊以下別單,傳于閔宗植曰,師領議政沈舜澤,內下大豹皮一令賜給,內醫都提調判府事金弘集,內下大豹皮一令賜給,左賓客鄭範朝,右賓客沈履澤,左副賓客金永壽,右副賓客閔應植,贊善宋秉璿,兼輔德金聲根,書筵官金洛鉉·朴性陽,內閣提學閔應植,內醫提調行大護軍吳俊泳,副提調兼都承旨金聲根各熟馬一匹賜給,進圭兼禮貌官行兼輔德金文鉉,相禮金炳吉,別軍職鄭周永竝加資,弼善金炳吉,文學閔泳達,兼文學李貞稙,司書閔泳敦,兼司書尹,說書鄭世源,兼說書閔愚植,協辦內務府事李喬翼,兼都承旨金聲根各半熟馬一匹賜給,左翊衛金炳洙,右翊衛朴駿彬,左司禦鄭海年,右司禦兪起濬,左翊贊李重益,右翊贊沈相璜,左衛率南廷獻,右衛率洪祐相,左侍直閔泳哲,右侍直金胤洙,左洗馬李容九,右洗馬趙誠熙,直提學趙東冕,原任直閣李承五·金永哲·趙同熙,檢校直閣李範晉·尹,檢校待敎尹雨植,協辦內務府事朴鳳彬,參議內務府事李耕稙,主事趙秉承,副主事趙漢哲,別兼春秋韓光洙,注書李鍾七,掌議李時庠,中門唱兼引儀閔載德·李明鎬,東西唱引儀李時泓·徐恒輔,尙衣別提李能九,別軍職趙載觀,右營兵房元禹常,後營兵房趙載觀,領官金宗源各兒馬一匹賜給,別軍職徐廷圭許用兵使履歷,李裕寅,右營領官沈寅澤許用水使履歷,別軍職李鍾林·權用國,宣傳官尹泳翰·李升漢·許熽·趙益顯,前營領官李章漢,右營領官高永根,別營挾輿把摠李景漢,海防營左領官閔致驥竝許用防禦履歷,別軍職吳普泳·閔興植竝〈陞〉敍,李根英·金東萬,忠義柳昌熙·朴承燁竝陞敍,部將李海昇·鄭泰植,宣傳官徐榮九·蔡奎恒·具興祖·李鼎泰·趙羲觀·尹庸善竝仍其職陞六,右營領官高鎭赫相當職調用,五衛將具渶祖·朴昌胤竝許用營將履歷,其餘醫官·奏時官·寫字官·畫員·哨官·哨長·糾飭什長·執事·員役·樂工等竝依判下施賞。
以宗廟夏享大祭親行時終獻官以下別單,傳于閔宗植曰,終獻官領議政沈舜澤,鞍具馬一匹面給,進幣瓚爵官吏曹判書金壽鉉,薦俎官督辦內務府事沈履澤,禮儀使禮曹判書閔泳煥各熟馬一匹賜給,奠幣瓚爵官吏曹參議朴齊純,典祀官奉常正金明來,堂上執禮行副護軍尹相衍,堂下執禮副司果兪鎭弼,執尊校理吳有善,副司果朴用元,司僕正李倬,副司果任大準·鄭應哲·趙性鶴,應敎趙秉聖,副應敎宋榮大,副司果徐丙善·金若濟·丁奎會·宋世鉉,兵曹正郞金思轍,副司果宋淳鐸·鄭寅星·鄭承鉉,兵曹正郞沈九澤,大祝副修撰李義悳,副司果李茂魯,正言朴喜容,副校理趙秉輯,掌令申炳休,副司果金敎獻·林永相,副修撰鄭佑默,副司果趙秉健·李中斗·權潚,掌令李承九,副司果高雲·李勛卿,副司正尹雨植,副司果金甲洙,祝史副司果南廷綺·李臣榮·宋彦會·李起東·王濟肯·申克休·車有聲·安孝濟·鄭勉洙,修撰鄭日永,副司果李濟承·李商新,右通禮金命基,副司果金秉億·尹昌燮,左通禮李觀會,奉常僉正李命源,齋郞副司果朴淇鍾·李晚煃,奉常主簿張斗植,副司果徐行輔·權泰植,副司正李雲翼,典籍權博淵,副司正盧台鉉,副校理安禧遠,副司正李蓍宰,副司果張鼎壽,副司正趙寧九,持平金基璜,副司正尹兢周,副司果金東柱,副司正李起鎰·曺萬承,奉俎官戶曹正郞徐雲輔,敦寧參奉李承壽,司僕主簿宋完鎭,西部都事李錫珪,濟用主簿金炳卨,漢城判官洪鍾益,司饔別提李敎奭,長興主簿尹喆圭,典設別提尹致恒,繕工主簿尹秉煥,司饔主簿趙賢植,漢城主簿南命熙,禁府都事李世卿·南益熙,工曹佐郞李會源,禁府都事朴容奭·宋圭晉,盥洗位兵曹佐郞具用喜,兵曹正郞金錫龍,爵洗位禮曹正郞王彦商,禮曹佐郞劉秉洙,亞獻盥洗位兵曹佐郞李在祐,禮曹正郞李臣燁,終獻盥洗位承文判校金大鉉,協律郞掌樂正權榮洙,謁者兼引儀李昌善·李心泰,贊引假引儀申奎善·黃義喆,祭監監察李奭鍾·郭致年,七祀獻官副司果金應漢,祝史刑曹佐郞金禹用,齋郞北部令尹榮斗,功臣獻官廣興守李哲永,祝史禮曹佐郞白時洽,齋郞東部令王夔修各兒馬一匹賜給,廟司令金商絢,掌牲令典牲判官姜龜秀,贊者引儀李時泓·徐恒輔竝陞敍,第一室大祝司成趙秉翊加資,禮房承旨宋秉瑞半熟馬一匹賜給,左通禮李觀會,右通禮金命基,贊儀李鼎善,東西唱引儀李時泓·徐恒輔,通禮前導假引儀李寅斗·申奎善,百官引接假引儀崔奎源·黃義喆,香官金明濬,各兒馬一匹賜給,正書忠義金重潤,相當職調用,其餘奏時〈官〉·守僕·員役等竝依判下施賞。
傳于閔宗植曰,宮闕令金羲明·梁萬基·金弘吉·劉應祿·金載弘·李夏慶竝加資,薛里邊成一,掌務洪圭夏·朴鍾祿,差備鄭文容·金珉賢,掌設姜浩敏·朴昌禧竝令內府陞敍。
傳于閔宗植曰,玉印差備李章鎬,先行都薛里金在寬各半熟馬一匹賜給,挾侍金圭復·黃允明竝加資,達字差備洪宅柱,擔筒箇差備金萬祿·金泓錫·文用奎·沈周鉉·李炳鼎各兒馬一匹賜給,挾侍李裕鼎·柳東燮各內下鹿皮一令賜給。
傳于閔宗植曰,今番賞典中,一人雖兼數事,無得疊授。
傳于曺寅承曰,政官牌招開政,賞典下批。
傳于曺寅承曰,判義禁外金吾堂上竝許遞,今日政差出。
傳于曺寅承曰,秋判外秋曹堂上竝許遞,今日政差出。
傳于曺寅承曰,有實故玉堂許遞,今日政差出。
傳于曺寅承曰,光陽縣監李秉和,內禁將除授。
傳于曺寅承曰,同敦寧·敦寧都正許遞,今日政差出。
閔宗植,以吏曹言啓曰,大同察訪鄭基和以其身病,呈狀乞遞,改差,何如?傳曰,允。
又以吏曹言啓曰,掌樂正權榮洙,昭慶園守奉官池聖欽,永懷園守奉官李廷夔俱以身病,呈狀乞遞,改差,何如?傳曰,允。
又以吏曹言啓曰,昌樂道察訪黃輔淵以其身病,呈狀乞遞,改差,何如?傳曰,獒樹察訪朴永薰相換。
又以戶曹言啓曰,本曹正郞徐雲輔,纔已報瓜矣。曹務方殷,難付生手,姑爲仍任,何如?傳曰,允。
有政。吏批,判書金壽鉉牌招不進,參判金晳根牌招不進,參議鄭寅學進,右副承旨閔宗植進。
又以吏批言啓曰,判書金壽鉉,參判金晳根,牌招不進,小臣獨政未安,何以爲之?敢稟。傳曰,只出緊任。以趙範九·李茂魯爲修撰,李承載爲副修撰,李寅輔爲同敦寧,金完秀爲刑曹參判,金炳吉爲參議,宋基龍爲敦寧都正,趙秉翊爲工曹參議,趙秉世爲知義禁,李鍾承〈爲〉同義禁,羅斗成·李治恒爲監察,洪喜英爲光陽縣監,張俊廷爲大同察訪。兼輔德金文鉉今〈加〉嘉義,司成趙秉翊,相禮金炳吉,以上今加通政加資事,承傳,戶曹正郞徐雲輔,姑爲仍任事,承傳,前縣監康履綴,前都正朴準燮,副護軍韓命源,已上今加嘉善,五衛將劉仁晳,今加資憲,已上朝官年八十,依法典加資,工曹參議黃基河,前都正曺錫三·趙鶴植·李仁式·張亨五·田耆然·李元采·金善喜·李起震·柳思龍·朴用元·高在亨·張鳳翰·崔機植,已上今加嘉善,前守奉官吳秉植,今超通政,朝官年八十,依法典加資,昌樂察訪黃輔淵,獒樹察訪朴永薰,已上相換事,承傳,別營別將李昌濂·崔致永,已上今加嘉善,五子登科人,加資事,承傳。
兵批,判書金永壽,參判李僖魯,參議李勝宇,參知張錫裕,同知加設單洪大鵬,大護軍白南益,護軍趙鍾弼·金德圭·趙載恒,副護軍尹容植·金永迪·金世基·黃基河·李愚冕·李敬儀,副司果鄭日永·李承載·李寬植,副司正柳成獜,兼內禁將李秉和除授事,承傳。
吏批,再政。洪嘉裕爲掌令,金道濬爲正言,金宗漢爲同經筵,閔哲勳爲掌樂正,李貞稙爲相禮,任大準爲司成,柳寵錫·金貞鉉爲監察,金玄圭·李元珪爲禁府都事,高永昇爲昭慶園守奉官,劉漢烈爲永懷園守奉官。知義禁單李鍾承。
三政。李敏輔爲昭慶園守奉官,明濟赫爲永懷園守奉官。
閔宗植,以禮曹言啓曰,傳敎前後直赴殿試人,竝付之今番庭試榜末,一體放榜事,命下矣。戊子三月館學儒生應製入格進士兪鎭贊就庭試榜目末端,付標添書以入之意,敢啓。傳曰,知道。
傳于閔宗植曰,前後直赴殿試人,竝付之今番庭試榜末,一體放榜。
閔宗植,以奎章閣言啓曰,大駕今已還宮,守宮檢校直閣南奎熙,依定式減下,何如?傳曰,允。
曺寅承,以兵曹言啓曰,守門所重,何等嚴重,今日宗廟大祭時,正門守門訓鍊僉正李一魯,東挾門守門將訓鍊院僉正趙箕夏·李敏濟,西挾〈門〉守門將訓鍊院僉正邊錫麟·具相祖擅離當門,致勤下詢,臣不勝惶悚,而揆以法紀,萬萬駭然。當該〈守〉門將李一魯·趙箕夏·李敏濟·邊錫麟·具相祖竝令該府,拿問勘處,何如?傳曰,允。
又以兵曹言啓曰,回榜人之京以別單,外以狀聞後,加一資成給紅牌,自是定式,而南部居嘉善金景淵道光七年丁武科及第,昨年爲回榜之年,而未諳規例,持紅牌今纔來訴,故考諸榜目,則果爲的實,金景淵回榜紅牌,依例成給,何如?傳曰,允。
又以親軍海防營言啓曰,謹依下敎隨駕·隨輿與留陣·赴陣兵丁等處,乾犒饋分給之意,敢啓。傳曰,知道。
行知中樞府事金在顯疏曰,伏以太廟親禴,聖孝克伸於僾肅,震鬯亞祼,睿度儼成於式禮,凡在相祀之列,擧切欣祝之忱。仍伏念,臣以癃耄,猥管牲署,今於親臨省牷之時,不能以碩腯進待,至蒙重推之典,萬萬惶懍,無地自容。夫大享鼎俎,所供莫重,齋而躬朝,選而告充,卽古之禮也,亦臣之職也,始忽於預飭,終速於自孽,而薄被問備,罰不蔽辜,退而經宵,滋益悚恧,玆敢短章自劾。伏望聖明,下臣司敗,更議未盡勘之律,以警不職焉。臣無任云云。答曰,省疏具悉。昨日問備,卽因事體之然,不必如是爲引。卿其勿辭,此後則益加操飭焉。
戊子四月初三日子時,大駕與王世子,詣宗廟夏享大祭親祭入侍時,兼都承旨金聲根,行左承旨宋秉瑞,右承旨金昇圭,左副承旨閔致憲,右副承旨閔宗植,同副承旨曺寅承,記事官李鍾七,假注書李種文,記事官趙東潤·徐相集,檢校直提學閔泳煥·金聲根,直提學趙東冕,檢校直閣朴鳳彬·金文鉉·鄭夏源·李範晉·金世基·尹·兪鎭弼·趙秉輯·閔泳達,檢校待敎閔丙承·閔愚植·李垠鎔·尹雨植,校理吳有善,副修撰李義悳以次侍立。時至,通禮跪啓請外辦,上具冕旒冠·黑黪袍·素玉帶·赤舃以出,王世子具冕服隨出,禮儀使導上至東神門外,啓請執圭,聲根進圭,上執圭,入詣版位西向立,王世子隨詣版位。執禮請行事,禮儀使啓請行事,軒架作,保太平之樂,保太平之舞,作樂八成,執禮請四拜禮,禮儀使啓請鞠躬四拜興平身,上行四拜禮,王世子行四拜禮。作樂九成,執禮請行晨祼禮,禮儀使導上詣盥洗位,啓請搢圭,上搢圭盥洗訖。禮儀使啓請執圭,上執圭,禮儀使導上,陞自阼階,詣第一室尊所西向立,登歌作,保太平之樂,保太平之舞,作樂。執尊擧羃,瓚酌官酌鬱鬯,禮儀使導詣神位前北向,啓請跪搢圭,上跪搢圭,聲根奉香,長復奉爐,上三上香,禮儀使啓請執瓚灌地,進幣瓚爵官金壽鉉奉瓚跪進,上執瓚灌地,以瓚授奠幣瓚爵官朴齊純,禮儀使啓請執幣獻幣,齊純奉幣跪進,上執幣,授奠幣瓚爵官,齊純跪受奠于案,禮儀使啓請執圭,俯伏興平身,上執圭,俯伏興平身,次詣各室,上香灌鬯奠幣竝如上儀訖,登歌止。禮儀使導上降復位,執禮請進饌,軒架作,豐安之樂,諸祝史撤毛血盤,授齋郞而出,典祀官引饌,入自正門,捧俎官等各奉牲匣,薦俎官捧奠于各室訖,執禮請行初獻禮,禮儀使導上詣第一室尊前西向立,因詣神位前,跪搢圭,禮儀使啓請執爵獻爵,上執爵,以爵授齊純,奠于神位前,執圭俯伏興,少退跪,樂止,大祝進東向跪讀祝訖,上俯伏興平身,次詣各室,酌獻讀祝文,竝如上儀行禮訖,禮儀使導上降復位,保太平之舞退,定大業之舞進,執禮請行亞獻禮,王世子行亞獻禮如儀,執禮請行終獻禮,終獻官領議政沈舜澤,行終獻禮訖,禮儀使導上詣飮福位,禮儀使啓請受爵,壽鉉奉爵跪進,上受爵飮訖,壽鉉受爵以授大祝,復於坫,禮儀使啓請受俎,薦俎官沈履澤奉俎跪進,上受俎以授聲根,出授司饔院官訖,上執圭,俯伏興平身,禮儀使導上降復位,啓請四拜,上行四拜禮,王世子行四拜禮,執禮請撤籩豆,大祝入撤籩豆,登歌止,雍安之樂,七祀功臣·祝史·齋郞各撤籩豆訖,軒架作,興安之樂,禮儀使啓請四拜,上行四拜禮,王世子行四拜禮訖,執禮請望燎,禮儀使導上詣望燎位望燎訖,執禮唱禮畢。禮儀使導上出神門外,通禮跪啓請釋圭,上釋圭,聲根受圭,上還入齋殿,王世子隨入。上曰,還宮時祗迎之。少頃還宮時,通禮跪啓請外辦,上改具翼善冠·衮龍袍以出,通禮跪啓請乘輿,上乘輿出廟門外,通禮跪啓降輿乘輦,上降輿乘輦,王世子隨駕,上進發由鍾路入光化門,由興禮門入勤政門,通禮跪啓請降輦乘輿,上降輦乘輿,入思政門,王世子隨入,聲根請出標信解嚴,上還內,諸臣以次退出。
戊子四月初三日初更,上御萬慶殿。回還三使臣入侍時,右副承旨閔宗植,假注書李種文,記注官玉秉觀·張益厚,正使趙秉世,副使金完秀,書狀官閔哲勳以次進伏訖。上曰,史官分左右。仍命三使臣進前,秉世等進前,上曰,遠路無事往還乎?秉世曰,王靈攸曁,無事往還矣。上曰,書狀官聞見錄,已爲見之,而別無他事耶?秉世曰,別無他事也。上曰,皇帝,幾次仰瞻乎?秉世曰,十餘次赴公,每爲仰瞻,而近前仰瞻,爲四次矣。二次保和殿宴禮,二次紫光殿宴會時,進前於榻上宣醞,故詳爲仰瞻矣。上曰,皇帝威儀,何如?秉世曰,以九年前副使時,所見較之,稍可長成矣。上曰,嘉禮尙遲,或因財力之不足耶?秉世曰,似非財不足,而今年則聞是不行矣。上曰,皇太后近雖撤簾,間或參政云耶?秉世曰,然矣。上曰,以錢弊,民心不便云,果然否?秉世曰,錢有大小,擇用之,故如是矣。上曰,柵門軍兵,幾何云耶?秉世曰,數爻則雖未的知,似是不少矣。上曰,黃沙潰決云,果然否?秉世曰,然矣。聞今修築,所費甚多云矣。上曰,所覩,何如於前度耶?秉世曰,物態比前稍減矣。上曰,親諭考績,甚盛事也。秉世曰,黜陟臧否,實爲盛事也。上曰,校刊經書,乃是好事也。秉世〈曰〉,各捐銀資,以設書局,果爲勸學之本矣。上曰,各國公使,時或往見否?秉世曰,已無公幹,且無熟面,未有往見矣。上曰,以我國事,別無得聞耶?秉世曰,初無所聞也。上曰,與駐津從事官,或有往復耶?秉世曰,互相往復矣。上曰,蔘政,何如?秉世曰,聞灣置者,則非久斥賣云矣。上曰,一行往還之間,竝皆無病耶?秉世曰,副使入去時,中路得病,屢經危域,今幸快愈,他亦無故矣。上曰,近日小旱,所經春耕,何如?秉世曰,牟麥茁長,頗有豐占矣。上曰,廈門火藥庫失火,屛州地震,俱是災異也。哲勳曰,然矣。上曰,西苑淸漪園舊址,改以頤和園者,在於何處乎?哲勳曰,在於關內,而今年,卽皇太后六旬稱慶,故以頤養之道,四月初十日移奉於此云矣。上曰,玉牒,似是譜略也。秉世曰,然矣。上曰,廓留喀國人貌樣,與言語服色,何如,員數亦幾許,其國排置,何如,其國人或來見耶?完秀曰,貌樣與言語,與洋近似,服色則到館後皆着淸服,員數則上·副价外,從人頗多,其排置,未詳聞矣。上曰,昨秋農形,何如,雨雪均適耶?完秀曰,初旱晚潦,未免歉荒,又行祈雪祭矣。上曰,象數,幾何?哲勳曰,往見馴象所,則有二大象在焉,且聞有三少象云,而此則未之見矣。秉世曰,使行之專賴者廚房,而近年物價甚高,以原差下之物,萬無以抵當。今番回還時,不虞備三百餘金,盡爲用之,猶未免昌披,此則別般措劃,然後使行,可以往還矣。上曰,似然矣。上命三使臣先退,仍命史官就座,又命退,承·史以次退出。
上在景福宮。停常參·經筵。
經宿翌日,大殿·大王大妃殿·王大妃殿·中宮殿,內務府·內閣·政院·玉堂·銓郞·朝廷二品以上·六曹堂上口傳問安。答曰,知道。
世子宮·世子嬪宮,內務府·內閣·政院·玉堂·銓郞·春桂坊·朝廷二品以上·六曹堂上口傳問安。答曰,知道。
藥房都提調金弘集,提調吳俊泳,副提調金聲根啓曰,太廟親祼,誠禮克伸,移次經宿,侵晨回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮·世子嬪宮氣度平順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
宋秉瑞啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
曺寅承啓曰,諭書正書,何等審愼,而慶尙右兵使朴珪熙諭書,有所漏落,致勤下詢,事甚疎忽,極涉未安。臣之矇未覺察,不勝惶悚,原諭書,改修正以入,當該假注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,假注書柳成麟時無職名,令該曹依例付軍職,冠帶常仕,何如?傳曰,允。
又啓曰,事變假注書白文行有身病,勢難察任,今姑改差,何如?傳曰,允。
白文行改差,代以金明濬爲事變假注書。
以江原道放未放成冊,傳于曺寅承曰,尹敎善·柳令均放。
以忠淸道放未放成冊,傳于曺寅承曰,李觀永·吳得善·李寬英·李海祚·李武應·李晙沼·李道振放。
以黃海道放未放成冊,傳于曺寅承曰,李敎榮·金鳳善·林興周放。
以全羅道放未放成冊,傳于曺寅承曰,申先郁·金光勳·文有用·李恩植放。
以平安道放未放成冊,傳于曺寅承曰,朴寅煥·朴基琫·卞元圭·吳衡鐸放。
以慶尙道放未放成冊,傳于曺寅承曰,金鏞元·廉致壽放。
以司謁口傳下敎曰,海防營哨長久勤,以德浦萬戶自辟差送。
閔宗植,以奉常寺都提調意啓曰,祭享所用春等中脯三百六十三貼,今四月初四日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
曺寅承,以義禁府言啓曰,各道放未放成冊啓下,全羅道泰仁縣遠地定配罪人申先郁,任實縣遠地定配罪人金光勳,寶城郡遠地定配罪人文有用,益山郡定配罪人李恩植,慶尙道醴泉郡遠地定配罪人金鏞元,豊基郡遠地定配罪人廉致壽,平安道江東縣遠地定配罪人朴寅煥,中和府流三千里定配罪人朴基琫,順川郡遠惡地定配罪人卞元圭,嘉山郡遠地定配罪人吳衡鐸,黃海道平山府金巖驛徒三年定配罪人李敎榮,延安府深洞驛徒三年定配罪人金鳳善,定配罪人林興周,忠淸道報恩郡含林驛徒三年定配罪人李觀永,忠州牧連原驛徒三年定配罪人吳得善,淸風府黃江驛徒三年定配罪人李寬英,庇仁縣靑化驛徒三年定配罪人李海祚,堤川縣泉隨驛徒三年定配罪人李武應,牙山縣長時驛徒三年定配罪人李晙沼,木川縣迎春驛徒三年定配罪人李道振,江原道鐵原府豊田驛徒三年定配罪人尹敎善,金化縣生昌驛徒三年定配罪人柳令均等依下敎放字書下矣。申先郁·金光勳·文有用·李恩植·金鏞元·廉致壽·朴寅煥·朴基琫·卞元圭·吳衡鐸·李敎榮·金鳳善·林興周·李觀永·吳得善·李寬英·李海祚·李武應·李晙沼·李道振·尹敎善·柳令均等放送事,分付各該道道臣之意,敢啓。傳曰,知道。
吏曹參判金晳根疏曰,伏以太廟親祼,孝彌切於見墻,貳極亞獻,喜有托於主鬯,歡欣慶忭,臣不任攢祝之至。仍伏念臣,本以文質無當之才,偏蒙我聖上拂拭之恩,輥晉冥升,濫濟貳卿之列,邇來華誥聯翩,罔非踰涯,居恒憂懼,寢夢惟驚。雖以位著不備,承乏苟充,不但才分之自知不稱,桑楡晚景,疾病支離,神精凋耗,動輒錯謬,陳力就列,斷無其望,迺者亞銓恩命,又及於千萬無似之身,此豈臣夢寐之所曾到耶?惝怳震駴,閱月而不自定也。夫是職,貳天官而佐銓衡,甄別人物,激揚流品,責任之重,地望之隆,最稱一代之峻選,則固非如臣者所可擬議。況臣性本疎迂,材又緜薄,初無尺寸之資,又蔑絲毫之補,上不能對揚晠化,下不能稱愜物情,不無僨敗之患,而倘微我殿下天地包容之量,父母慈育之恩,臣何以獲免大戾乎?竊自謂區區臣計,惟在於閑官散秩,庶幾歌詠聖澤,以圖不報之報而已,豈料今日荐叨是任也?以歲計則不過五載,而前後特授,有若非臣莫可者然,舍置霧列之群彦,輕授鹵莽之賤臣,則臣心之愧恥,固不足言,豈不貽四方之譏而累則哲之明乎?臣所以怵焉兢惕,夙宵靡寧,反復揣量,末由冒據。伏乞聖慈,諒臣至懇,亟命鐫遞臣所帶亞銓之銜,以重名器,以安私分,不勝大願。臣無任屛營祈懇之至,謹昧死以聞。答曰,省疏具悉。所請依施。
上在景福宮。停常參·經筵。
藥房提調吳俊泳,副提調金聲根啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
金昇圭啓曰,明日常參·經筵,取稟。傳曰,停。
閔宗植啓曰,明日傳香,禮房承旨當爲齋宿,行左承旨宋秉瑞所當牌招,而拘於廳規,不得請牌,何以爲之?敢稟。傳曰。牌招。
曺寅承啓曰,假注書李種文·柳成麟有身病,勢難察任,竝姑改差,何如?傳曰,允。
李種文改差,代以尹忠求爲假注書,柳成麟改差,代以李萬宰爲假注書。
曺寅承啓曰,左邊捕盜大將李鍾健以親軍別營使,慕華館砲放看審次,今方出去矣。所佩命召及大將牌·傳令牌,何以爲之?敢稟。傳曰,仍佩往來。
傳于閔宗植曰,吏曹參判有闕之代,前望單子入之。
閔宗植啓曰,吏曹郞廳來言,大臣置處政事,取稟。傳曰,當日爲之。
傳于曺寅承曰,呈告知經筵·知春秋許遞,今日政差出。
傳于曺寅承曰,有實故實病玉堂許遞,今日政差出。
傳于曺寅承曰,同敦寧·敦寧都正許遞,今日政差出。
傳曰,新恩謝恩,當親受矣,該房知悉。
閔宗植,以吏曹言啓曰,議政府領議政沈舜澤勉副事,命下矣,本曹時無相當窠,依例送西之意,敢啓。傳曰,知道。
又以吏曹言啓曰,銀溪道察訪李會淳以其身病,呈狀乞遞,改差,何如?傳曰,允。
又以吏曹言啓曰,祥雲道察訪宋秉祐以其身病,呈狀乞遞,改差,何如?傳曰,允。
又以吏曹言啓曰,司僕寺正李倬以其身病,呈狀乞遞,改差,何如?傳曰,允。
又以吏曹言啓曰,懿寧園令金在夏以其身病,呈狀乞遞,改差,何如?傳曰,引儀趙相晉相換。
又以吏曹言啓曰,光陽縣監洪喜英,昭慶園守奉官李敏輔,永懷園守奉官明濟赫俱以身病,呈狀乞遞,竝改差,何如?傳曰,允。
有政。吏批,判書金壽鉉病,參判未差,參議鄭寅學進,右副承旨閔宗植進。
又以吏批言啓曰,判書金壽鉉病不來,參判未差,小臣獨政未安,何以爲之?敢稟。傳曰,只出緊任。
兵批啓曰,領議政沈舜澤勉副送西事,命下矣。當爲隨品置處,而領中樞一窠·判中樞二窠,他大臣俱爲見帶,依例從座目判中樞加設下批之意,敢啓。傳曰,知道。
政事。以宋台憲爲校理,宋彦會爲副校理,韓命源爲同敦寧,李鎬冕爲敦寧府〈都〉正,李裕承爲知經筵,金聲根爲知春秋,韓用雨爲監察,張德善爲監察,金寧濟爲光陽縣令,宋秉祐爲銀溪察訪,金尙弼爲祥雲察訪。領議政沈舜澤勉副事,傳敎,兼掌令閔哲勳減下。
兵批,判書閔泳煥病,參判李禧魯病,參議李承宇進,參知張錫裕病,同副承旨曺寅承進。判府事加設單沈□,同知單裵相度,僉知單鄭寅德·金在亨·李載魯,護軍金晳根·金寅黼·李昌濂·崔致永·康履轍,副護軍宋基龍,副司直南周元·安禧遠,副司果金永俊·李庭春,以上竝單付,守判府事趙秉世,回還正使依定式減下。
吏批,再政。以朴用元爲獻納,金永迪爲戶曹參議,閔啓鎬爲司僕正,朴勝鉉·李春西爲監察,朴景勳·徐贊奎爲禁府都事,李敏鴻爲昭慶園守奉官,柳寅昇爲永懷園守奉官。
三政。以許格爲昭慶園守奉官,洪埰爲永懷園守奉官。
閔鼎植,以弘文館言啓曰,下番闕直,事甚未安。副修撰李義悳,新除授趙範九·李茂魯,副修撰李承九竝卽牌招推移入直,何如?傳曰,允。
又以弘文館言啓曰,修撰趙範九時在忠淸道庇仁地,經筵入番事緊,請斯速乘馹上來事,下諭。傳曰,許遞。
曺寅承,以親軍別營言啓曰,本營哨官沈夏澤,擧措駭妄,爲先汰去之意,敢啓。傳曰,知道。
又以親軍海防營言啓曰,本營軍司馬呂圭亨以其身病,勢難察任,今姑改差,何如?傳曰,允。
閔宗植,以刑曹言啓曰,禮曹啓辭內,今此式年監試覆試榜目中,無初試及冒年參榜之說,狼藉入聞,故仍令四館所詳査以報矣。卽接其所報,則以爲,原榜入格仁川幼學申象禧,寧邊金箕河,平壤李載昶,新溪趙尙璧,茂長李秉奎,慶州李奎一,昌城安國民恩賜入格,黃州黃鎬淵,定山金庠熙,韓山李養鍵,順興朴鍾鳳,安州金東潤,公州崔龍洙,高陽皮敎亨,恩津李鍾璇,新溪金錫恒,尙州李龍升,平壤邊復圭,海州崔象鉉,洪州吳聖根,羅州羅祗洪,鐵山崔用煥,星州鄭寅發,晉州盧文炳,京居朴奎會俱無應赴之初試而冒參,鴻山吳漢泳,安東李敎純,利川李舜載,延安張世翰,開城高漢基,寧邊鄭震瑞,京居劉養浩,坡州吳琦善,順興李起鎬,水原方又榮,三水張益柔,金海金璡郁俱以年紀相左,而肆然呈券,至於參榜云矣,揆以士習,萬萬痛駭。上項三十七人,一竝拔去,原榜付標以入,而其罪狀,令該曹依律勘處,何如?傳曰,允事,批下矣,謹依批旨,罪人申象熙·李秉奎·鄭寅發·朴奎會·盧文炳·崔龍煥·吳聖根·邊復圭·金錫恒·皮敎亨·趙相璧·金箕河·吳漢泳·高漢基·劉養浩·李起鎬·張益柔,金璡郁·方又榮·吳琦善·鄭震瑞·張世翰·李敎純等先爲捉得,依大典會通諸科條科場冒入者限己身降定水軍之文,依例令兵曹擧行,其中李圭一之乙酉公都會初試,李舜載之年紀的實,俱爲無疑,李圭一·李舜載,就原榜付標處,還爲去籤,白牌卽爲成給事,又自禮曹草記蒙允矣。此兩人勿論,其餘平壤李載昶,昌城安國民,定山金庠熙,順興朴鍾鳳,公州崔龍洙,恩津李鍾璇,尙州李龍升,海州崔尙鉉,羅州羅秪洪,安州金東潤,黃州黃鎬淵,韓山李養鍵等四處跟探,終無形迹,發關各該道,使之卽爲捉上,待押來擧行之意,敢啓。傳曰,知道。
領議政沈舜澤疏曰,伏以太室禴享,龍旂是承,聖慕克伸,回鑾萬安,我王世子邸下,初行祼獻,周旋中禮,洋洋陟降,秩祜申錫,大小相慶,中外咸頌,仍伏念臣,前後籲祈已屢矣,企望雖切,天聽高邈,特諭臣義難更瀆,强掘廟算,遂復直前。夫竭駑駘之力,勉報隆恩,以答朝野之望,臣之心也,然而智識有局,昧於籌策,事堯·舜之主,而尺寸莫效,徒備元輔之位而已,其于民國大計,毫無補也。非唯無補,從以病民害國,有不可勝言者,則寧負違命之罪,不如去之爲得,而連値邦家大慶,普土同賀,不敢言私,式至今日。臣自愧微誠之未格,而人亦深尤臣祈請之不力,其以道理,責于臣者則謂臣不能效忠,因機納牖,其以形跡,疑于臣者則謂臣愈往愈戀,蔽妨賢路,其以情地,愛于臣者則謂臣早當解綬,以去明心,臣一身是非,雖不足恤,然目見國憂艱棘,一至于此,而泯沒悠泛,日復一日,律以古大臣進退,誠亦有愧者,多矣。昔宋相韓琦請去,其君留之,琦乃盡取士大夫責望之書以奏,其君遂聽其去。夫人主於臣體下之情,而亦當使之有容於天下也。臣之陋劣,旣非琦比,而人之責于臣疑于臣者,又萬倍於琦,臣自度之,何以見容?早夜思惟,寸衷憂鬱,萬不得已,從愛臣者之言,而亦非臣之忍負于殿下也。且於相府古事,愈往昧然,使莫尊之朝體,由臣而或有虧壞,其所愧悚,尤當如何?伏乞聖慈,天地父母於臣,亟賜退斥,俾陶甄顧復,得有以終始,而甌卜良弼,日贊萬機,民國有所倚施,則誠萬萬幸甚。臣無任云云。答曰,省疏具悉卿懇。予之所以倚注而委寄,卿之思欲篤棐而裨益者,宜其相知之深而無間然矣。忽玆巽章之來,其義,何居?不覺瞠然而惑,憮然而歎也。民國大計,卿旣言之,而猶以爲稍裕而漸安,容可言休乎?法紀愈見其頹墮,經用愈見其艱絀,群黎困悴,莫之懷保,百工恬嬉,莫之振刷。此蓋虞憂之略言其槪,而駸駸至於莫可收拾,政賴卿沈深之量彌綸之策,維持而鎭安之。且以左揆之釋務,方切缺然,曾未幾而卿又言去,巖廊,其將空虛乎?顧安有似此爻象,亦必無似此國體?以卿忠愛,以卿老成,宜有以熟揣深裁者,而復如是苦懇,抑有何不可已〈之〉義諦?予不欲强迫靳持者,情志之相孚也,禮敬之愈摯也。議政之銜,今姑勉副,卿不以暫解爲心,殫竭匡輔。是卿義與分之所當然,又以是厚望焉。仍傳于曺寅承曰,此批答,遣史官傳諭。
戊子四月初五日申時,上御興福殿。新恩謝恩親受入侍時,兼都承旨金聲根,右承旨金昇圭,左副承旨閔致憲,右副承旨閔宗植,同副承旨曺寅承,假注書李種文·柳成麟,記注官林奭禧,記事官朴宗玕,檢校直閣趙秉輯以次進伏。文科甲科吳春泳,乙科朴羲寅,丙科蔡弘伯·李羲一·尹忠求·李熙模·陳甲鉉·金庭植·鄭奎三·徐相耆,尹相祐·李萬宰·朴達名·兪鎭贊,武科李振夏等序立階下訖。上曰,史官分左右。聲根奏曰,左承旨宋秉瑞有身病,不得入侍矣。上曰,唯。聲根曰,文武新恩及率榜人,使之一體行禮乎?上可之。引儀唱四拜,文武新恩及率榜人,行四拜禮訖,聲根奏曰,新恩等使之宣醞乎?上可之。宗植承命宣醞訖,聲根奏曰,文武新恩,使之陞堂,奏職姓名乎?上可之。春泳,陞堂奏職姓名,上曰,春泳,吳學士之後孫耶?聲根曰,春泳,故判書取善之侄也。其次羲寅,陞堂奏職姓名,上曰,誰家子孫耶?聲根曰,未能詳知矣。其次弘伯等以次陞堂,奏職姓名,至李熙模陞堂奏職姓名,上曰,年今幾何?熙模曰,十五歲矣。上曰,何時登科耶?熙模曰,今年二月初八日應製蒙恩矣。上曰,汝之父母俱在耶?熙模曰,俱在矣。上曰,汝之父,何業耶?熙模曰,別無所業矣。上曰,汝之父同來耶?熙模曰,同來矣。上曰,來留何處耶?熙模曰,來留泥洞矣。其次甲鉉等以次陞堂,奏職姓名訖,聲根奏曰,武科則只使甲科一人,陞堂奏職姓名乎?上可之。振夏,陞堂奏職姓名訖,聲根奏曰,文武新恩使之退出乎?上可之。仍命史官就座,又命退,承·史以次退出。
戊子四月初五日五更,上御萬慶殿。召對入侍時,參贊官閔宗植,侍讀官南周元,檢討官李茂魯,檢校直閣趙秉輯,假注書李種文,記注官林奭禧,記事官朴宗玕各持綱目第九卷以次進伏訖。上曰,史官分左右。仍開卷,上曰,上番讀之。周元讀自房去至新豊止未可謂大忠也,上曰,釋義。周元釋義訖,上曰,文義奏之。周元曰,京房以占候之術,要得其君,竊非忠直事上之道,其小忠,無足稱道也。上曰,人臣事君以正直,然後可謂爲臣之道,而京房則以術數要君,實非正道也。周元曰,聖敎切當矣。上曰,下番讀之。茂魯,讀自昔秦時止太陽無色者也,上曰,釋義。茂魯釋義訖,上曰,文義奏之。茂魯曰,引喩正先,似或妥當,而涌水之說,竊非正論。京房,卽占候小技,何足取信?然而其言則爲救時良藥也。上曰,京房,每以術數爲言,雖非正直之道,顧其時則猶賢乎無言也。茂魯曰,聖敎切當矣。仍奏曰,小術事君,果非正直,而其爲言也,或不無可採者,則以元帝之庸懦,竟不能遠斥小人,豈不慨惜乎?上曰,參贊官讀之。宗植讀自唯陛下止以爲信驗,上曰,釋義。宗植釋義訖,上曰,文義奏之。宗植曰,京房以占候之術,纔得爲郞,而能欲去上親信之閹宦,其言則雖可,其事則難以見施。況元帝之庸懦乎?此後世人君·人臣之所當法鑑也。上曰,此時欲去小人而未效,非房之術不明,乃元帝之庸懦,故烏得免後世譏議乎?宗植曰,聖敎切當矣。上曰,閣臣讀之。秉輯讀自顯知之止亦難乎其免矣。上曰,釋義。秉輯釋義訖,上曰,文義奏之。秉輯奏曰,君臣之間,有交淺深,交深而語默審愼,盡其職事其君,猶可爲宜,況京房之交淺者乎?事元帝纔爲郞,其交淺,於斯極矣。又是不量元帝之庸懦而不曉,以如干占候之術,陳此考功法,又欲去上親信臣,後見未效而死,烏得免乎?上曰,爲人臣者,惟當盡其職,事其君而已,不必以交之淺深爲言也,而胡氏之論,只以交之淺深爲主,似非穩當矣。秉輯曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
自辰時至申時,灑雨下雨,測雨器水深四分。
閔宗植啓曰,明日常參·經筵,取稟。傳曰,停。
傳于閔宗植曰,今初九日館學儒生應製,通方外爲之,試紙用大好紙,景武臺親臨磨鍊。
尹忠求有頉,代以兪鎭贊爲假注書,李萬宰有頉,代以鄭奎三爲假注書,兪鎭贊有頉,代以李羲一爲假注書,鄭奎三有頉,代以蔡弘伯爲假注書。
閔宗植啓曰,人定法意,何等嚴重,而今日光化門鍾打傳之後,誤爲疊打,事未前有,萬萬驚悚。常時不能操飭之兵曹入直堂上,不可無警。從重推考,當該打鍾軍,令攸司依律勘處,何如?傳曰,允。
閔宗植,以弘文館言啓曰,校理南周元許遞出去,上番闕直,事甚未安。副校理趙秉輯內閣進,應敎趙秉聖,副應敎宋榮大,校理吳有善,新除授校理宋台憲,副校理宋彦會竝卽牌招推移人直,何如?傳曰,允。
又以兵曹言啓曰,打鍾法意,何等嚴重,而今日人定下鍾後,又打光化門鍾,故不勝驚駭。爲先査問,則光化門上傳漏軍士元一甲爲名漢,矇然無知,誤爲疊打云,事未前有,萬萬駭然。元一甲,姑先捉付於該門,把守兵丁,從當照法嚴繩,而常時不能檢飭之失,臣不勝惶恐之意,敢啓。傳曰,知道。
護軍金奭鎭疏曰,伏以太廟親行夏禴,聖孝克伸,震儲初行亞祼,禮儀備成,凡在駿奔之列,擧切蹈舞之忱。仍伏念,臣以無似,厚被洪造,猥忝宰列,奔走報答,惟在趨班,何敢爲請暇之計,而第臣私情,竊有區區懇迫者。臣之本生偏母,在於忠淸道文義地,年迫七旬,病淹床笫,貞痼之祟,旣非時日可瘳,致養之方,又難晨昏可展,而溫淸之誠,扶護之節,經年歲而未效子職,寤寐耿耿,無以自抑。一或得暇而曠日,則令式莫越,又欲暫覲而旋蹤,則情私切迫,臣情到此,其亦窮且隘矣,人之所願乎有子者,以其老而便養焉,病而扶將之也。如臣不肖,烏在其爲人子之道乎?竊觀古人事君日長,事親日短之語,未嘗不三復欽歎,反躬慙恧。且臣雖蒙恩暇,旣非長往,時時呼籲,極涉悚惶,玆將情實,仰瀆崇嚴。伏乞聖慈,俯垂矜諒,特許臣從便往來,俾遂微願,千萬顒祝。臣無任云云。答曰,省疏具悉。所請依施。
上在景福宮。停常參·經筵。
宋秉瑞啓曰,來十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
閔宗植啓曰,同副承旨曺寅承,今日不爲仕進,卽爲牌招,何如?傳曰,允。
李羲一有頉,代以朴羲寅爲假注書,蔡弘伯有頉,代以李熙模爲假注書。
傳于閔宗植曰,判府事沈舜澤,復拜相職。
閔宗植啓曰,判府事沈舜澤復拜相職事,命下矣。政官牌招開政下批,何如?傳曰,允。
傳于閔致〈憲〉曰,敦寧都正許遞,今日政差出。
傳于閔致憲曰,光陽縣監金寗濟,內禁將除授。
有政。吏批,判書金壽鉉牌招不進,參判未差,參議朴齊純進,左副承旨閔致憲進。以吏批言啓曰,判書金壽鉉牌招不進,參判未差,小臣獨政未安,何以爲之?敢稟。傳曰,只出緊任。以宋淳鐸爲修撰,韓景履·田舜起·成仁軾爲敦寧都正,韓用斌·洪性佾爲監察,朴思圭爲光陽縣監,秋秉行爲金郊察訪。領議政沈舜澤復拜相職事傳敎,世子師單沈舜澤。
兵批,同知單李圭珯,副護軍李鎬冕,副司果趙範九,副司勇金允河·朴詹淳,以上竝單付,兼內禁將單金寗濟,今加折衝除授事,承傳。
吏批,再政。以金台濟爲西學敎授,李學宰·尹永健爲禁府都事。
吏批,三政。以元世文爲昭慶園守奉官,金鼎鎬爲永懷園守奉官。前五衛將李輔翼,今加資憲,前監察金奇相,今加通政,朝官年八十加資。
朴羲寅有頉,代以陳甲鉉爲假注書,李熙模有頉,代以金庭植爲假注書。
宋秉瑞以禮曹言啓曰,今四月初九日親臨景武臺,館學儒生應製試取時,王世子侍座之節,何以爲之乎?敢稟。傳曰,依例磨鍊。
曺寅承,以親軍別營言啓曰,本營兵房李奎顔身病甚重,勢難察任,今姑改差,何如?傳曰,允。
閔致憲,以義禁府言啓曰,再明日館學儒生應製通方外爲之時,本府都事,皆爲赴擧,只有武都事一員,當直入直,而本府入直公事,回公都事及秋成門禁亂都事,無以推移。假都事二員,令該曹口傳差出,以爲擧行,何如?傳曰,允。
奉朝賀李裕元箚曰,伏以臣於日前動駕時,適在京第,不敢偃處私次,趨詣洞口,粗伸瞻旄之誠,其時僚相,過臣所在處,後陪錄事,追後橫過,下隷輩,略有警責其所屬,臣卽令止之,本事如斯而已,今於領相疏語,微及此事,臣不勝悚恧,無地自容。夫朝體之截嚴,從古伊然,而臣神精,去益昏耄,房闥事爲,不能照察,況乎街上過去之事也?都是臣一縷尙存,頻頻往來城闉故也,倩人草疏,敢效自劾之義。伏乞聖上,諒臣矜臣,治臣當勘之律,以警具僚焉。取進止。答曰,省箚具悉卿懇。旣係微細,不必深究,以此事如是强引,誠萬萬過當。仍傳于曺寅承曰,此批答,遣史官傳諭。
判府事沈舜澤箚曰,伏以臣卽伏見奉朝賀臣李裕元自引之箚,滿心皇恧,靡所容措。臣之疏語,直不過自論相府古事而已,若使臣早知右僚,因此難〈安〉,則臣何敢下筆如是?今讀箚辭,尤增悚愧,臣始旣昧例,終欠審愼,由前由後,所措非細,而況事旣由臣,而竟致右僚之陳箚上煩,則臣豈敢晏然恬然,不思所以遄被威罰乎?伏乞亟降處分,以安微私焉。取進止。答曰,省箚具悉卿懇。似此微事,如是互引,不其張大乎?宜其有老成之斟量也。仍傳于曺寅承曰,此批答,遣史官傳諭。
上在景福宮。停常參·經筵。
閔宗植啓曰,明日殿座相値,視事,頉稟之意,敢啓。傳曰,知道。
金聲根啓曰,行左承旨宋秉瑞,今日不爲仕進,卽爲牌招,何如?傳曰,允。
陳甲鉉有頉,代以尹相祜爲假注書,金庭植有頉,代以朴達名爲假注書,尹相祜有頉,代以柳成麟爲假注書。
傳于閔宗植曰,卿之苦心,只在一遞,予之注意,決難相捨。所以暫許旋授,意非徒然,卿亦宜有裁量者。必不待敦勉,而國不可一日無相。況今國勢,何如,民事,何如?此時廟務之尤不可一日虛徐,卿當洞諒,不須多誥。望卿卽隨史官簉朝,以副予至意事,遣史官傳諭于領議政,仍與偕來。
事變假注書金明濬書啓,臣於本月初八日辰時量,敬奉聖諭,馳往傳諭于南部明禮坊上鍾峴契議政府領議政沈舜澤所住處,則以爲,臣敢徹至懇,幸蒙恩諒,竊謂我殿下,簡召忠碩,以正百度,爲民國攢手顒竢,豈意又未幾日,特旨復拜,綸諭繼宣,偕來有命,臣震懍慄蹙,跼蹐罔措,亦不能無憾於天地之大也。苟如是也,雖愚臣,未必求去,殿下未必聽臣之去,而君臣上下,情志未孚,在國事,小無裨益,在國體,大有虧損,徒使百官萬民之聽聞,有以議聖朝爰立之政,非臣之故,奚爲至此?此臣自作難逭之罪也。臣罪臣知,宜有自訟,章皇附對,有所不敢,謹當日間,冒沒簉朝,而王人之奉命相守,尤增悚隘。伏願先賜召還焉云矣,臣旣承仍與偕來之命,故姑爲仍留之意,敢啓。傳曰,知道。
傳于閔宗植曰,聞領相不日簉朝云,爲國事萬幸。偕來史官還入,以安大臣之心。
傳于閔宗植曰,初十日次對,依例來會。
宋秉瑞啓曰,卽者社稷署官員來言,今此修改告由祭神位版出安奉還時,提調一員當爲進參,而都提調沈舜澤,提調尹宇善俱有身病,不得進參云,提調卽爲牌招,何如?傳曰,提調許遞,令該曹口傳差出。
吏曹口傳政事,以徐相雨爲社稷提調。
金聲根啓曰,卽者兵曹郞廳來言,明日殿座時,別侍衛不可不備,而行判書金永壽賓客進,不得擧行云,何以爲之?敢稟。傳曰,次堂擧行。
閔致憲,以兵曹言啓曰,再明日景武臺親臨館學儒生應製試取時,本曹堂上侍衛當爲備員,而參判李僖魯,有身病,不得進參。令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以徐相鳳爲兵曹參判。
閔宗植,以吏曹言啓曰,卽接通禮院牒報,則以爲,明日親臨景武臺館學儒生應製敎是時,左右通禮,不可不備,而右通禮金命基有身病,不得進參云,改差,其代,口傳備擬以入之意,敢啓。傳曰,知道。
吏曹口傳政事,以宋秉宙爲右通禮。
閔宗植,以吏曹言啓曰,卽接司僕寺牒報,則以爲,明日親臨景武臺館學儒生應製試取敎是時,本寺正,例爲進輿差備,而正閔啓鎬在外,不得進參云,改差,其代,口傳備擬以入之意,敢啓。傳曰,知道。
吏曹口傳政事,以李重德爲寺僕正。
閔致憲,以兵曹言啓曰,明日景武臺親臨館學儒生應製試取時,本曹正郞金思轍身病猝重,不得進參。今姑改差,其代,仍令該曹以在京無故人口傳差出,以爲進參之地,何如?傳曰,允。
吏曹口傳政事,以兪鎭弼爲兵曹正郞。
傳于曺寅承曰,明日出宮門路,以廣臨門爲之。
兵曹,以崔致永爲親軍別營兵房。
兵曹口傳政事,親軍別營兵房單崔致永。
宋秉瑞,以弘文館言啓曰,新除授修撰宋淳鐸卽爲牌招察任,何如?傳曰,允。
又以禮曹言啓曰,卽接景慕宮官員所報,則明日館學儒生應製試取時,本宮官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
閔致憲,以兵曹言啓曰,明日景武臺親臨館學儒生應製試取時,本曹堂上侍衛當爲備員,而新除授參判徐相鳳在外未肅拜,不得進參。令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
又以刑曹言啓曰,承政院啓辭內,人定法意,何等嚴重,而今日光化門鍾打傳之後,誤爲疊打,事未前有,萬萬驚悚。常時不能操飭之兵曹入直堂上,不可無警,從重推考,當該打鍾軍,令攸司依律勘處,何如?傳曰,允事,批下矣,謹按律文,則大明律制書有違條有曰,凡奉制書,有所施行,而違者,杖一百,罪人元日甲,依此律決杖一百,懲勵放送之意,敢啓。傳曰,知道。
上在景福宮。停常參·經筵。
宋秉瑞啓曰,明日常參·經筵,取稟。傳曰,停。
傳于曺寅承曰,傳香承旨,馳詣社稷,奉審摘奸以來。
宋秉瑞啓曰,試官之出榜詣闕,例也,而式年文科覆試二所監試官嚴錫瓘·宋台憲謂有身病,自外徑歸,事甚未安。竝推考,何如?傳曰,允。
傳于金聲根曰,明日當御隆武堂,演操忠淸兵營兵丁矣,該房知悉。東宮侍座之節,依例磨鍊,不緊侍衛·陪衛,竝置之。
金聲根啓曰,卽者兵曹郞廳來言,明日殿座時,別侍衛不可不備,而行判書金永壽,先詣迎接信地,不得擧行云,何以爲之?敢稟。傳曰,次堂擧行。
閔致憲啓曰,卽者義禁府都事來言,時囚罪人安敎麟,當爲議處姜龜秀等捧供,而知義禁趙秉世·李鍾承有身病,同義禁趙鍾弼試所進,只有判義禁洪祐昌一員,不得備員開坐云。試所進,何以爲之,而知義禁竝卽牌招,何如?傳曰,允。同義禁許遞,前望單子入之。
金吾堂上前望單子入之,同義禁朴周陽落點。
傳于曺寅承曰,明日出宮門路,以萬始門爲之。
閔致憲啓曰,明日次對,兩司當爲進參,除在外,試所進去外,未肅拜呈告人員,竝待開門牌招,何如?傳曰,允。
吏曹口傳政事,以李炳敎爲兵曹參判。
閔致憲,以兵曹言啓曰,明日隆武堂親臨演操時,本曹郞廳侍衛當爲備員,而佐郞具用喜身病猝重不得進參。今姑改差,其代,仍令該曹以在京無故人口傳差出,以爲進參之地,何如?傳曰,允。
又以親軍後營言啓曰,本營軍司馬徐丙善身病甚重,勢難察任,今姑改差,何如?傳曰,允。
又以親軍海防營言啓曰,謹依下敎,侍衛·陪衛兵丁等處,乾犒饋分給之意,敢啓。傳曰,知道。
又以親軍別營言啓曰,本營哨官李圭復,受由下鄕,過限不來。揆以紀律,極爲駭然,汰去,何如?傳曰,允。
又以親軍別營言啓曰,謹依下敎侍衛·陪衛與排立軍兵等處,乾犒饋分給之意,敢啓。傳曰,知道。
領議政沈舜澤箚曰,伏以臣,卽伏見別單判下者,以臣名忝終獻,至蒙錫馬之典,臣攀旨皇懼,不敢自安。伏惟我殿下,僾然展慕之餘,尤以震邸之初行祼獻,表喜施恩,普及享臣,而臣之陪覩盛儀,周旋於樽罍之間,已極榮幸,何勞可紀,敢冒上賞乎?在典爲褻,在分爲濫,至於春坊恩典,尤不宜疊授者也,玆具短籲,竝乞收還。伏望俯察愚衷,亟允所請焉。取進止。答曰,省箚具悉卿懇。卿其勿辭,安心領受。仍傳于曺寅承曰,此批答,遣史官傳諭。
戊子四月初九日午時,上與王世子詣景武臺。館學儒生應製通方外試取入侍時,兼都承旨金聲根,行左承旨宋秉瑞,右承旨金昇圭,左副承旨閔致憲,右副承旨閔宗植,同副承旨曺寅承,假注書盧台鉉·趙信鎬,記事官徐相集·李垠鎔,檢校直提學閔泳煥·金聲根,直提學趙東冕,檢校直閣朴鳳彬·金文鉉·鄭夏源·李範晉,原任直閣金世基·尹·兪鎭弼·趙秉輯,直閣閔泳達,檢校待敎閔丙承·閔愚植·尹雨植,副校理宋彦會,副修撰李承九以次侍立。時至,通禮跪啓請,上具翼善冠·衮龍袍乘輿出建善門,藥房提調吳俊泳,副提調金聲根進前奏曰,侵早勞動,聖體,若何?上曰,一樣矣。仍由廣臨門·神武門詣景武臺,通禮跪啓請降輿,上降輿陞座,聲根讀奏入門單子訖,仍奏曰,侍衛從陞中,有試官蒙點人,使之下去一體行禮乎?上可之。引儀引讀券官行判中樞府事金炳始,行兵曹判書金永壽,協辦內務府事趙康夏,行大護軍鄭基會,協辦內務府事朴鳳彬·鄭夏源,行護軍閔正植,對讀官行副護軍金文濟,參議內務府事洪承憲,戶曹參議金永迪,參議交涉通商事務鄭憲時,兵曹參議李勝宇,通禮院右通禮宋秉宙,弘文館應敎趙秉聖,兵曹正郞金思轍,弘文館修撰李茂魯,吏曹正郞閔泳達,副司果權潚入就位,行四拜禮訖。上命書題賦錫玆祉福,限申時,永壽等跪書讀奏訖,泳達等奉出懸之,上命試官權退,上入少次。少頃,聲根以司謁入稟曰,先張已入,出標信開布城,呈券儒生,使之次次出送,何如?上曰,以已下標信擧行,可也。傳曰,侍衛·陪衛與排立軍兵,令各其營乾犒饋。傳曰,賓客·別雲劍·兵曹堂上·堂上閣臣·堂上對讀官·入侍承旨竝讀券官加差下,堂下閣臣·春坊·入直玉堂竝對讀官加差下,使之分考。聲根奏曰,收券已多,考試,何如?上可之。宣傳官跪稟懸燈,上曰,唯。聲根曰,今番則取幾人乎?上曰,取百人。炳始等考試訖,聲根曰,讀券,何以爲之乎?上曰,對讀官輪回讀之。聲根奏曰,考試之際,對讀官輪回遲滯,致勤下詢,事甚未安。推考,何如?上曰,從重推考。此後更勿如是之意,申飭,可也。泳達等讀奏第一張,至三句,上命止之。炳始等曰,書等,何以爲之乎?上曰,一張書正三下,九張書草三下,其餘竝書次上。炳始書等訖,聲根曰,坼封,何以爲之乎?上曰,承旨坼封,可也。聲根等坼封讀奏訖,上命書傳敎曰,館學應製賦居首三下幼學朴忠彬,直赴殿試,之次草三下童蒙李源大·趙東健,童蒙李應雨竝付之進士榜末,之次草三下幼學鄭萬朝等六人竝直赴會試,之次次上幼學權用政等二十人竝給一分,之次次上幼學安奇洙等二十人竝付之監試初試榜末,之次次上進士任昌宰等二十六人竝奎章全韻一件賜給。傳曰,入格儒生,明日待令。傳曰,還宮,當自內爲之矣,該房知悉。聲根,請出標信解嚴,上還內,諸臣以次退出。
上在景福宮。停常參·經筵。
藥房提調吳俊泳,行左承旨宋秉瑞啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
宋秉瑞啓曰,明日常參·經筵,取稟。傳曰,停。
又以內醫院提調意啓曰,副提調金聲根今日問安,不爲仕進,卽爲牌招,何如?傳曰,允。
又啓曰,今日殿座時,承旨當爲備員,兼都承旨金聲根不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,兼都承旨金聲根牌不進,無以備員。所當更爲牌招,而拘於廳規,不得請牌,何以爲之?敢稟。傳曰,更爲牌招。
閔致憲啓曰,奏御文字,何等審愼,而今日監軍望單子中,有所錯誤,致勤下詢,事甚疎忽,極爲未安。臣之矇然捧入,不勝惶悚,原單子,使之改修正以入,而當該兵曹堂上,不可無警,推考,何如?傳曰,從重推考,爾亦推考。
宋秉瑞啓曰,臣依定式進詣香室奉審,則香祝櫃·祝板·袱子精潔之意,敢啓。傳曰,知道。
閔致憲啓曰,臣致憲,今日入直禁軍戎器點考進去下直之意,敢啓。傳曰,知道。
閔致憲啓曰,臣依定式進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,開坐事,命下矣。新除授同義禁朴周陽卽爲牌招,何如?傳曰,允。
注書李鍾七病,代以金顯翊爲假注書。
傳于閔宗植曰,大臣·政府堂上引見。
傳于曺寅承曰,入格儒生,崇陽門外施賞。
傳于宋秉瑞曰,還宮門路,以廣臨門爲之。
傳于曺寅承曰,淸州兵丁回糧,令親軍營從厚題給。司謁口傳內,井浦萬戶,改稱以別將,自今六月爲始,付之右營,別抄自辟,而瓜限,以十二朔爲定。
吏曹口傳政事,以鄭道淳爲兵曹佐郞。
曺寅承,以兵曹言啓曰,謹依下敎侍衛·陪衛軍兵等處,乾鎬饋分給之意,敢啓。傳曰,知道。
慶尙道儒生李能年疏曰,伏以周武王,式商容之閭,漢太祖,先闕里之祀,蓋所以重天理之常而順人心之安也。閭巷匹庶之事,呼籲不已,則必有可伸之日,況儒賢之道德學問禮節之撐天地爭日月師表者乎?竊伏念,先儒臣文康公張顯光從祀聖廡之請,凡九度于玆矣。惟我殿下,以聰明之聖,承艱大之業,政令施措之間,有雷厲風飛之威,昔之未遑者已遑,前所未作者已作,文風蔚於一時,德敎加於四方,前代儒賢之表章斯道,如文敬公臣金集,文烈公臣趙憲,年前已從享,而獨未遑於文康公臣張顯光,朝家之盛典,豈可曰,無欠,士林之公議,亦可曰,盡伸乎?伏願殿下,特垂淵鑑,如以臣等之言,有所未盡,則試取文康公臣張顯光文集,徐考其文學造詣淵源正脈焉。文康公臣張顯光,天姿純粹,德器宏深,自在童丱,儼然老成,初見性理·心·近錄·皇極篇,一開卷便已融會,不待師敎,窮透奧理,年甫十餘,作宇宙要括帖,題其篇曰,能做天下第一事業,方爲天下第一人物,其自得之竗,自期之大,於斯可見矣。躬行心得之竗,加之以眞積力久之工,受的傳於李文純公滉,主朋斯道,平日工夫,以誠敬爲本,以修齊爲務,上溯唐·虞精一之心,下任伊·傅啓沃之責,外而氣象巖巖,內而襟量淵淵,天地之大,性命之奧,豁然貫通。以言乎學業則其所用工,以治心爲先,於其坐壁,列題心法十二目,而始於道德誠敬,終於博原高明,以爲恒居自省之要實踐之工,發而爲書,經緯說性理說宇〈宙〉說五先生禮跋圖書發揮等篇皆所以明理數之本源,而探頤之工,尤精於易,爲之圖而縱橫錯綜,爲之說而明白纖悉,卷目有九,而放爲屢千言,參天地達事物,而推吾道之本源,總萬殊於一理,開示來學之工,深得乎朱夫子啓蒙旨訣。至若喪制手錄正婚議諸篇,無不本之於儀禮,而又多折衷於家禮,行之於家,用之於國。以言乎出處,則年纔弱冠,被選於才行卓異之薦,屢召不赴,與門人論出處之義,有三不可二可恥之說,其略曰,學未優則不可仕也,學已優而時不可則不可仕也,時則可而禮未至則不可仕也,欲潔其身而亂大倫,一恥也,欲假其名索其價,二恥也,及拜縣官莅任之初,爲文勅戒邑中,而以尊德行,敦孝悌,勵廉恥,爲先務。在昏朝時,屢徵不起,以守貞固之義,及仁祖大王改玉,以山林宿德,膺聘而起,朝野倚重,首除國子司業,國朝初無是職,至是特設,蓋待以師儒之任也。自此以後,逸躋八座,再次卜相,登筵勉德,封章陳戒,非止一再,而其中建極之疏,推演反覆,幾至萬言,其他三不忘大機軸之說,皆以一心爲主,聖批隆重,至有書紳服膺之敎。以言乎節義,則聞神宗皇帝昇遐,爲位痛哭曰,東民自壬辰後,父父子子,得有今日,皆聖天子力也,聞丙子南漢之報,深入永陽之立巖,巖在東海上,改其名曰卓立巖,以寓蹈海之義。以言乎成德用功,則賊臣弘立,前驅渡江,聞文元公臣金長生·文康公臣張顯光在朝,歎曰,此數人,必不以非道事其君,旋卽退兵,可見人心之畏服也。其平居,渾然礭然,沈默擬重,充積之久,斐然而章,卷而韜晦,獨保幽貞,窮而無悶,優遊自得,濂溪風月,武夷雲烟,八耋邱園,嘐嘐樂道。所居之室,自號曰,旅軒,而爵祿不入於其心,齒德俱邵於當世,在國家,爲蓍龜之重,在山林,有山斗之望,嶠南講學之徒,知所依歸,束修盈門,莫不質疑而考德,心悅而誠服,鼓舞薰陶,隨才而成,如群飮於河,各充其量。夫以間世之才,膺期而生,學問如是醇精,德行如彼卓越,承先賢而羽翼乎斯道,啓後學而標準乎當世,其事君莅民之蹟,則大有補於治化,其闡道育才之功,則大有關於世敎。當休明之時,則啓沃聖心,値危亂之際,則扶植倫綱,其道學也,德行也,事功也,兼有於一身,垂耀於百代,則此非臣等之私言,上自朝家之褒奬,下曁士林之稱述,自有彰明可考者也。仁祖賜祭文曰,五百膺期,大東偉器,眞知實踐,體段已具,優遊理窟,與化爲徒,正廟朝遣禮官致侑,親製祭文曰,養性林樊,潛心經旨,淵〈源〉有自,陶山·退水,氣緯理經,立言垂示,發揮圖書,啓鍵抽祕,文正公臣宋浚吉辭贊善疏曰,宿德蓍望,如金長生·張顯光然後,朝家禮遇之厚,宜無不至云,而其後兩賢,已陞廡矣。文元公臣金長生,道義之交也,以禮說問答,命送其子文敬公臣〈金〉集,又使文正公臣宋時烈,往候於私第亦屢矣,而兩賢已陞廡矣。庚戌年正廟朝批答,若曰,先正金麟厚·趙憲從祀文廟事,多士屢次陳籲,每蘄允兪,今於爾等所請,何異於是,先正經術行誼,予所欽尙,豈後於爾等,爲敎,文正公臣金麟厚,文烈公臣趙憲,已皆陞廡矣。哲廟朝批旨,若曰,文康操履進修之篤,造詣淵〈源〉之重,予所欽尙,而士林此論之發,久矣,逮至我殿下,前後陳疏,已四度矣。章甫之峻發,此殆近數百年,同時請廡諸賢,幾盡從祀,而獨未遑於文康公臣張顯光,實爲多士之抑鬱,亦爲朝家之欠典,玆敢不避煩瀆,裹足呼籲於崇嚴之下。伏乞聖慈,深察文康公臣張顯光道德學問,有可以躋享聖廡,特推崇報之典,誕降允兪之命,以光聖德,以幸斯文焉。臣等無任云云。省疏具悉。張文康之學問操履,不待爾等之言,常所欽誦,而今此所請,以其事體愼重,有難遽議,爾等退去。
慶尙道儒生沈麟澤等疏曰,伏以道學,有國之元氣,儒賢,百世之宗師也,非道學,無以扶植世敎,非儒賢,無以振作善類,故在昔帝王所以留意於斯文者,莫不崇奬儒賢,以爲興學之規,此誠古今之通誼,帝王之盛典也。夫先聖先師之祀學,粵自三代,而洎于東漢,始祀孔子於太學,歷代帝王,增修祀典,至於漢儒唐賢,董仲舒,以明道一言,而程子獨許以儒者之像,韓文公,以原道數篇,而朱子特許其闢異之功,以續夫千五百年不傳之緖,而得躋於七十二子腏食之後,則況後賢道德,出於董·韓之上者乎?惟我聖朝文治之隆,卓冠千古,興學設敎,群賢輩出,吾道復明,上則嘉言善政,爲邦家之光,下則立敎明倫,爲人彝之則,以立人紀,以正世道,自箕聖以來,風俗之正,綱常之明,未有若是之盛者也。是以,列聖朝特以先正臣道學之尤著者,一一陞享而崇奬之,爲朝家象賢之典,而正士林趨向之路,豈不猗歟盛哉?迄今朝家祀典之未遑,士林公議之未伸者,有五賢焉。昔在中廟盛時,有若臣金淨,諡曰文簡,其在仁廟朝,有若臣金尙憲,諡曰文正,其在肅廟朝,有若臣權尙夏,諡曰文純,有若臣閔鎭遠,諡曰文忠,其在英廟朝,有若臣李縡,諡曰文正,而凡此五臣者,其學,已爲當世儒林之宗匠,其道,足爲百代師門之儀表也,臣等雖識蔑見淺,請以所聞於平昔者,一一陳奏之。伏願聖明,俯垂諒鑑焉。謹按文簡公金淨,生質純粹,天分高明,蓋自學語之初,已有希聖之志,箴警之間,可見造道之心,同德竝時,協力輔政,期做堯·舜之治者,是文正公臣趙光祖也。文正之於文簡,最相推許,最爲資益,故進講性理書則有經幄之薦,刊布近思錄則爲跋文之託,其學問高明,於斯可見矣。故文純公臣李滉則曰,沖庵學問,高人一等,沖庵,卽淨之號也。文成公臣李珥則曰,學回狂瀾,文紹希聲,文正公臣宋時烈則以儒敎始興,稱之,文烈公臣趙憲則以東土孟子,稱之,又其他諸賢之稱美,不勝枚陳,而且以平生事功,言之,請復溫陵則彝倫之綱,正矣,請削濫勳則僥倖之門,杜矣。喪葬祭禮,以化耽羅之民,書契盟約,以服馬島之夷,設賢科而進俊良之才,尊小學而敦蒙養之規,此特擧其大略也。蓋其出處也,後先於趙光祖,伯仲於趙光祖,而逮于己卯,同被大禍,守正斥邪之慘,一至於此,則天不欲做唐·虞之治而然耶?天鑑孔昭,卓然名節,終焉昭雪,其後列聖朝致祭之典,皆所以眷眷優寵,而至於正廟朝,己未致祭文曰,文正一隊,卿其眉目,獨有未遑,大享庭祫。蓋大享庭祫四字,可見聖意之有在,而至若趙光祖,則與淨同道而已享於前,金淨,則與光祖同道而獨遺於後,此所以士林之公議,愈久而愈鬱,愈鬱而愈新者也,故先之館學儒生,齎疏請廡,繼以八路章甫,合辭叫閽。至有四疏,皆蒙優批,而尙未得躋享,則天其或有待於今日也耶?謹按文正公臣金尙憲,三朝元老,一德宗臣,氣像則頹波砥柱,心事則靑天白日,而自少好學,以小學律其己,平生立志,以春秋明其義,當丙子板蕩之時,擎天大節,獨辦熊魚,只以一死字,爲衛君父扶社稷之大計。斥和議則剛大不枉之氣,裂國書則威武不屈之志,而及其拘瀋之日,甘心就死,如赴樂地,畢竟全節而歸,則此全由於素所蓄積之義理,而義理之所由生者,豈非平日學問之力乎?至于晚年,因辭左相之除命,退處石室,讀書不倦,力學愈篤,則烏可徒指其節義成名而蔽其道學也哉?噫,文正公臣宋時烈,著其實蹟,其略曰,先生,其質淸而明,其氣剛而大,其志高而潔,其行方而直,所學正而精,所養深而厚,卒以明天理正人心,以繼箕子·圃隱之統,則天意之所在,其亦昭昭矣。大明之季,禮義先亡,遂至於陸沈而不救,然則天之所以生先生者,不專爲我東方,而與天地俱弊,可也。蓋我東方陞享之諸先賢,何莫非箕子·圃隱之統,而今於尙憲,獨許其嫡統之繼,則尙憲之學問道德,推可知矣。況竝世同志,協贊王室者,卽文敬公臣金集,而以同功一體,竝從太廟之享,然金集則向已躋享聖廡,尙憲則未及優典,是以,今日士林之齎恨,尤倍於庚戌上疏之日也。謹按文純公臣權尙夏,天姿敦厚,操履謹實,粵自弱齡,已有典雅君子之容貌,早遊先正臣宋時烈之門,與聞大道,薰陶德性,於面命口授之際,受其單傳密符,而嫡統甚的,爲世醇儒。琴書四十年屛跡山林,則賁園錢帛,屢被恩命,力辭不就,只以講道進德,爲眞樂,其有得於賢師者,眞個獨傳其宗,而至於萬東廟創建,卽吾東方春秋大義理也。遂其師未就之志,而使崇禎日月,復明於海宇,我國家扶綱明統之功,永有辭於天下萬世矣。至于丁酉,溫宮召對,爲君臣一初際會,而使之近接前席,特賜顔色,對揚之際,如復見都兪氣像,而仍辭斂退,屢封縣道之章,每以前聖精一之心,勉君德而懇至。且伸辨師誣,其言凱切,蓋其誠正格致之十分精力,到老不倦,做得實地,而考其所著則曰太極圖說,曰陰陽五行說,曰四七理氣辨,曰礪山箚疑之序,曰楚山語錄,曰華陽語錄等篇,發明天人之際,深透性命之原,全體大用,有繼往開來之功。第其他抽鍵啓鑰之妙訣,不可張皇畢陳,而其始爲學之本,由溪·潭而溯洛·閩,以承洙·泗之源,故其師宋時烈以朱子秋月照寒水之句,名其所居之齋曰寒水,以寓微意。夫師之於門弟也,苟不見踐履的確之實,則烏可如是推重乎?第伏見肅廟敦諭之敎,逈出尋常,可知思賢如渴,而其曰,養德山林,夙負重望,又曰,卿以先正嫡傳,夙抱儒林重望。景廟在邸時,賜諭曰,予之尊信仰成,亶在於碩德儒臣,蓋當時任道之責,惟尙夏一人,則豈是待儒賢例諭而已哉?謹按文忠公臣閔鎭遠,天稟剛直,志氣淸明,孝友忠愛,出於天性,而自少有志於學,秉心謙沖,不欲以學問自居,然蹟其平生行事,則無非學問中做得者也。蓋厥初敎訓,實有家庭之間,父有文貞公臣維重,叔有文忠公臣鼎重,其外祖,卽文正公臣宋浚吉也,其學之門路正矣,其道之原委深矣。耳濡目染,習與性成,眞可謂師不外求而師在是也,中間出爲世用,夷險一節,盡瘁於國事,殆無一日之暇,然而志未嘗不在於學也。自東南遷謫以後,拾取經傳諸書,而日有程課,尤致力於先正臣李珥所著聖學輯要一部,竝集註與總論,反覆誦讀,沈潛爛熟,而終又手寫其大文,以爲朝夕寓目之資,日與學者,孜孜講究,的見義理之奥,灼知心性之微,優入乎高明廣大之域,蔚然爲儒林領袖,而又觀其親所自著之漫錄與奏議等書,則可知其學問道德之本末大略也。早遇肅廟之盛際,賢俊滿朝,鎭遠,獨以學問謨猷,爲上下重,常以堯·舜君民,爲自任責矣。當景廟辛丑,與四大元老,定宗社之策,及英廟踐祚,以先祖遺老,進鼎席之任,世道大責,叢集一身,而與文憲公臣鄭澔,首論辛·壬誣案盡白之,凜然以明義理,嚴忠逆,匡君德,正人心爲己任,而觀其平居,樂易和厚,可知其爲有德君子,而及當義理之辨,有賁·育莫奪之勇,以故慍于群小,屢進屢躓,尤惓惓深憂於宗國之不振紀綱之不立,至老而不惰,濱死而靡悔,此其德業學問之終始大節也。其所奏箚,至誠惻怛,簡當明白,專出於義理,則文元公臣金元行所謂鎭遠平生,好讀朱子書,能做大事業,力學之實,便可見矣。謹按文正公臣李縡,則其幼也,淸通英粹之姿,自然天成,其長也,高明精睿之見,卓然地步。其在八歲時,作詩曰,游魚思碧海,睡鶴夢滄洲,其初句則已有底溯學淵源之大意,其後句則先做了守道林泉之眞樂。矧乎內有偏慈,則織事喩學,而時日之工夫,積累矣,外有賢叔,則課程施敎,而家庭之見聞,習熟矣。然則其學問成就之精微,已自童觀,而竗年登科,以程伊川一不幸之訓,志不在於仕進,雖屢蒙恩秩,常自花田舊廬,至老讀書,鷄欲鳴則輒起誦念,尤肆其精力,苟非好學之至,安能如是乎?又於諸書院,定爲學規,實心勸講,嘗曰,靜庵·栗谷,我師也,又曰,吾於栗翁,受罔極之恩,靜·栗,卽趙文正·李文成之號也。蓋其平日,嘗以吾東方諸先正,爲尊慕師法之地,而特其姿稟氣味,有默契於二賢,故於二賢也,欽慕之尤深,服膺之益篤,其見於著述者,朱子語類則有抄節之要,栗谷全書則有刪定之功。其曰宙衡,曰四禮便覽,曰檢身錄,曰近思尋源,曰書社輪誦,曰五先生徽言,曰尊攘等諸篇,皆所以剖析至微,發揮幽竗,深遡前儒未發之源,迪啓後學未聞之論,體用兼備,格致甚明,則其有功於斯文者,如是其大且切矣。臣等竊伏念,所陳五賢者,其精明之學,純正之德,其有淵源道統之所由來者,審矣。或有資益同時而齊德者,或有尙友古人而繼統者,或有親灸函筵而傳授宗旨者,或有私淑門徒而成就道德者,其學問之塗轍,雖殊,其所以貫道傳統則一也。是故,孟子曰,前聖後聖之揆,若合符節,夫聖與賢之地位,雖不同,考其行則苟出於天理之公,性命之正,則亦皆聖人之徒也。噫,名節事業,如五臣,學問道德,如五賢,則朝家之崇奬,士林之尊慕,以一初一院之享,不足以報之,宜其從祀聖廡,使斯文有光也。恭惟我主上殿下,以天縱之聖,承萬億年無疆之休,湯敬日躋,文德緝熙,東宮邸下,入太學之年,睿學日就,聞正言而行正道,凡係興學之方,崇賢之禮,靡不尊尙而褒奬之,先聖朝未遑之典,至是而大備儀文,歷幾年多士之請,至是而次第允兪。臣等伏見頃年先正臣文烈公趙憲·文敬公金集,特爲躋配,則振起士風,聳動觀聽,庶幾爲文明一治之階也,臣等以爲,五臣之於二賢,亦無優劣可言,則向所謂天其或有待於今日者,果耶?夫士林公共之議,固義理也,一道義理,卽一國之義理,一國義理,卽天下之義理,而今之論者或曰,多士此擧,事則可也,不係時務之急也,臣等以爲不然。蓋正俗救時之方,莫先於扶正道明正學,此其時也,烏可以不急務爲論哉?臣等,雖蟣蝨賤微,亦忝章甫之末,生長乎鄒魯海東邦,作育乎殷周風化,猶知尊賢衛道之爲重,而裹繭千里,不避猥越之誅,敢竭必陳之誠,冒犯天威,仰瀆於紸纊之下。伏願聖明,上以體列聖朝褒諭之至意,下以採諸先賢推詡之確論,考其實蹟,絢其公議,而亟命有司,使五臣者,一體從祀於聖廡,以新一代之觀瞻,以樹萬世之風敎,邦家幸甚,斯文幸甚。臣等瞻天望日不任云云。答曰,省疏具悉。諸賢之邃學大節,扶世敎而立人紀,恒所景仰,而今此所請,其在重其事愼其典之意,有未可遽議,爾等退修學業。
戊子四月初十日未時,上御萬慶殿。大臣·政府堂上引見入侍時,右副承旨閔宗植,假注書柳成麟,事變假注書金明濬,記注官張益厚·林奭禧,領議政沈舜澤,兼戶曹判書鄭範朝,行兵曹判書金永壽,吏曹判書金壽鉉,協辦內務府事趙康夏,漢城府判尹李奎顔,副校理宋彦會以次進伏訖。上曰,史官分左右。仍命大臣進前,舜澤進前奏曰,雨餘日氣晴佳,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。仍敎曰,近日雨來雖頻,尙未周洽,慰滿三農則殆不足也。舜澤曰,以若近暵,雨雖未洽,槪聞野麥登稔云,爲民事甚幸矣。上曰,次對爲之。舜澤曰,臣今肅命而登筵矣,以此職有此奏,豈臣求退之素志也哉?旣不敢章皇附對,又不敢支煩疏籲,欲借方寸之地,悉暴肝膈之懇者,誠不得已也。臣五年承弼,有僨無補,日月之明,豈其遺照,而特以眷毗之厚禮遇之隆,譴斥不加,至于今日,乃反復使已退之身,仍縻已遞之職,誨勉責成,愈往愈摯,而獨不念國事之由臣日非耶?臣材器而可遞也,事理而可遞也,以材以理,俱合必可遞之時矣,臣雖欲不遞得乎,殿下雖不令遞解,亦恐其行不得也。臣聞上天,以遂物爲仁,聖朝,以成人爲德,臣雖微似肖翹,愚如豚魚,亦咸囿中物也,殿下若垂矜察,豈不使遂之成之耶?臣只因情私之懇迫,若昧義分之嚴畏,咫尺之前,瀆聒至此,以此獲準,在臣爲幸,而雖以此獲譴,亦所甘受。伏望聖明,特念筵席許副之古事,亟降德音,俾遂至願,而改卜良弼,以幸民國焉。上曰,予於卿,眷毗倚注,何時不切,而見卿今日簉朝,尤切喜幸者,亶爲民國事也,體此至意,一以民國爲心,勿復巽讓,深有所厚望焉。出擧措舜澤曰,臣五年作相,曷嘗有一事之報效者乎?事堯·舜之主,而庶績不能咸熙者,皆臣之罪也。是故,區區至願,惟在一遞,一則爲民國事也,二則爲民國事也,今承恩言,尤切惶愧矣。上曰,國事多艱,實賴卿忠悃,而甲申以後,如非卿之匡輔彌綸,何以維持乎?塗人耳目,自有不可揜者。況予心,惟卿知之,卿心,惟予知之。君臣之間,知心如此,而卿豈可奉身而退乎?勿復辭巽,直前擔做,亟濟時艱,是予之望也。舜澤曰,知心之聖敎,非不惶感,而臣之暫解旋縻,在國體,極爲苟艱,在賤分,尤爲靡措,所以仰丐終始遂物之至仁大德矣。上曰,暫解旋授,列聖朝多有之,故予今繼述而行之矣。卿何以復授,反爲求退乎?舜澤曰,古之德望器量,爲民國輕重者,暫解旋授,固其宜矣,然如臣者,已試蔑效,有僨無補,其何敢知進而不知退?遲一日則於國有一日之害,退早一日則於國有一日之幸矣。上曰,予若副卿若懇,則顧今民國艱虞,與誰共之乎?以予倚毗,必不捨卿,以卿忠愛,必不遐予也。舜澤曰,臣之必欲求去,政在於民國艱虞,而聖敎至此,只恨有命而無才也,且臣賤齒已衰,宿病又痼,以才而無以堪承,以病而無以自力,日月高臨,庶賜鑑燭矣。上曰,大臣,非筯力奔走之職,而民國訏謨,自然用心用慮,然苟其專意於此,則或有忘病之時,勿藥有喜矣。舜澤曰,疾病於人,殆天所廢,神氣精力,未暇殫竭於民國事矣。上曰,卿若以獨賢爲難,則備員夾贊,豈無其道?但元輔則惟卿姑處其位,益殫承弼,則當有爲卿奉副之日矣。舜澤曰,聖敎萬萬感悚,而備員亦今日急務也,然而如臣無似,冒據匪據,五年之間,一績弗成,有何將來之期望乎?天鑑孔昭,其必有處臣者矣。上曰,漢之蕭何·曹參,宋之韓琦·富弼,古之名相也,然而計其年數而辭免,未之聞焉。卿則效古之良弼,予則學古之聖主,其於治國安民之道,豈不爲上下兩美哉?舜澤曰,以臣庸陋,何敢方之於蕭·曹·韓·富,而以我殿下聰明睿智,求古先哲王發政施仁,治國安民,卓然爲東方聖主,是臣平日所顒竢攢祝者,而躬聆聖敎,實萬世無疆之休也。上曰,卿之言老言病,予非不念,而實爲民國事計,無以副卿面懇,諒予至意,愼勿又辭也。舜澤曰,臣雖愚頑如豚魚木石,豈不仰感聖眷,而臣情如觸藩,愈往惶隘矣。上曰,政院日記,不可不斯速纂輯設廳,而堂·郞差出,卽爲經紀也。舜澤曰,昔在英廟盛際,財用不至,如今日艱絀,而設廳竣事,拖至三年,則其事之浩大,可知矣。況在今日,財用辦備,然後始可設廳擧行矣。上曰,今予敷心之言,靡有不盡,卿須深諒而勿辭,可也。舜澤曰,縷縷聖敎,何敢方命,而區區株守,筵席體嚴,猶不敢罄暴矣。上命大臣就座,宗植曰,諸宰奏事。範朝等曰,無所奏。宗植曰,玉堂所懷奏之。彦會進前奏曰,伏以臣,謏識蔑學,濫廁經幄,循省惶恧,不敢以見職自居,而區區愚衷,有不能自已者。第伏念,人主一心,萬化之原也,存養此心,實資學問,而惟誠惟勤,厥效乃著。以夏禹之大聖,而寸陰是惜,以周文之至德,而純亦不已,故啓克善繼,而四海咸歸,武乃丕承,而萬邦底綏,宜後王所鑑法者也。伏覩我東宮邸下,仁孝天成,睿知日就,而今年,卽又古聖師志學之年也,尤當益懋緝熙之工,而懋玆之方,惟在殿下以身先之之敎。伏願繼自今一念孜孜,無時間斷,法大禹惜陰之勤,體文王不已之誠,則啓之繼,武之承,亦復獲覩於今日,而萬億年無疆之休,寔在於此矣。曷不盛哉?見今春夏際交,寒暄適宜,殿角風薰,漏箭晝永,臨筵講討,穩合于時,勿以萬穖之毋遑,克軫十寒之存戒,猛加儆省焉。上曰,所陳當留念矣。出擧條宗植曰,今日賓對不參兩司·諸臺,竝推考,何如?上曰,依爲之。出榻敎上曰,大臣先退。仍命史官就座,又命退,諸臣以次退出。
上在景福宮。停常參·經筵。
金昇圭啓曰,明日常參·經筵,取稟。傳曰,停。
閔致憲啓曰,假注書柳成麟有身病,勢難察任,今姑改差,何如?傳曰,允。
柳成麟改差,代以權寶善爲假注書。
傳于宋秉瑞曰,藥院都提調有闕之代,前望單子入之。
金昇圭啓曰,卽者禮曹郞廳來言,今此式年文科會試試官,明日本曹堂上,當爲備員擬入,而判書閔泳煥呈辭受由,次堂例不得擧行云,何以爲之?敢稟。傳曰,判書許遞,前望單子入之。
禮曹判書前望單子入之,趙秉世添書落點。
傳于曺寅承曰,育英公院堂上入侍。
閔致憲啓曰,今日出宮時,神武門守門將金宗學不爲祗迎,事未前有,萬萬駭然。所當重勘,而本院請推之外,無他可施之罰,何以爲之?敢稟,傳曰,拿處。
金聲根啓曰,今日入侍時,有全數進參之命,而行左承旨宋秉瑞不爲仕進,卽爲牌招,何如?傳曰,允。
以司謁口傳下敎曰,信箭所重,果何如,而不念審愼,致有破傷之弊,擧行兵丁,固當依律嚴處,而特用輕典,姑貸一縷,移送秋曹,遠惡地定配事分付,以大司諫成大永,獻納朴用元,掌令申炳休,持平嚴錫瓘·金基璜,正言朴喜容牌不進罷職傳旨,傳于閔致憲曰,只推。
閔致憲,以承文院言啓曰,卽見盛京禮部咨文,本年夏季統巡着派前往事也。回咨按例撰出,以爲入送之地,何如?傳曰,允。
金昇圭,以重建所言啓曰,慈慶殿·含元殿·慶成殿·延生殿·欽敬閣開基吉日時,令日官金載霖推擇,則今四月十一日巽時爲吉云,以此日時擧行之意,敢啓。傳曰,知道。
兵曹口傳政事,親軍後營軍司馬單,朴喜容。
金昇圭,以禮曹言啓曰,今此戊子式年文科會試試官,當爲磨鍊,而堂下無故可擬之人乏少,依近例以堂上官,通瀜擬入之意,敢啓。傳曰,知道。
閔致憲,以兵曹言啓曰,因刑曹草記,今此式年監試覆試時,科場冒入罪人申象熙·李秉奎·鄭寅發·朴奎會·盧文炳·崔用煥·吳聖根·邊復圭·金錫恒·皮敎亨·趙相璧·金箕河·吳漢泳·高漢基·劉養浩·李起鎬·張益柔·金璡郁·方又榮·吳琦善·鄭震瑞·張世翰·李敎純,限己身降定水軍,令兵曹擧行事,傳曰,知道事,命下矣。冒入罪人朴奎會慶尙道咸陽郡,張益柔永川郡,趙相璧昌寧縣,吳漢泳知禮縣,劉養浩星州牧,申象熙忠淸道全義縣,鄭寅發定山縣,金箕河扶餘縣,方又榮林川郡,張世翰淸州牧,李秉奎江原道高城郡,李起鎬蔚珍縣,金璡郁通川郡,李敎純平海郡,崔用煥黃海道平山府,邊復圭鳳山郡,皮敎亨延安府,吳琦善康翎縣,鄭震瑞黃州牧,盧文炳平安道咸從府,吳聖根三和府,高漢基中和府,金錫恒江西縣水軍充定,定驛子押送之意,敢啓。傳曰,知道。
又以兵曹言啓曰,謹依下敎,侍衛·陪衛·軍兵等處,乾犒饋分給之意,敢啓。傳曰,知道。
又以兵曹言啓曰,昨日出宮時,神武門守門將金宗學不爲祗迎,揆以事體,萬萬駭然。該守門將,爲先汰去,其罪狀,令該府拿問勘處,何如?傳曰,已有處分矣。
又以親軍右營言啓曰,侍衛·陪衛與入參軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,侍衛·陪衛與入參軍兵等處,乾犒饋分給之意,敢啓。傳曰,知道。
又以親軍海防營言啓曰,謹依下敎,侍衛·陪衛與入參兵丁等處,乾犒饋分給之意,敢啓。傳曰,知道。
義禁府啓目,典牲署判官姜龜秀,主簿朴夏陽等原情云云。傳旨內辭緣,泛稱遲晚,竝只刑〈推〉得情,何如?判付。啓,除刑推議處爲良如敎。
義禁府啓目,神武門守門將李一魯·趙箕夏·李敏濟·邊錫獜·具相祖等原情云云。傳旨內辭緣,泛稱遲晚,李一魯·李敏濟·邊錫獜等段,竝所當請刑是白乎矣,曾經宣傳官勿爲請刑,載在法典,竝只議處,趙箕夏·具相祖等段,竝只刑推得情,何如?判付,啓,依允爲旀,趙箕夏等段,除刑推議處爲良如敎。
判府事金弘集箚曰,伏以臣仰荷恩造,曲遂至願,優閑自適,感頌靡涯,顧何敢復有干瀆,而惟是總理之銜,尙縻在身,區區微諒,竊不自安。向來濫叨,已切不稱之愧,而臣近日薪憂頻作,上痞下泄,憊眩轉甚,其何可長時告病,重速瘝官之自幸也哉?且臣承乏內局,亦旣閱序矣。日次起居,多未如誠,隳分闕禮,去益滋悚。伏乞聖慈,亟垂體諒,竝許卸免,以便公私,不勝幸甚。取進止。答曰,省箚具悉卿墾。自卿相職之辭,予心悵觖,復不須言,而以卿憂愛之誠,亦必不能釋然于中矣。今此總理之銜,間劇,自與廟務有間,宜無甚妨於調養,望勿苦辭,益殫訏謨。藥院之任,今姑勉副,卿其諒之。仍傳于曺寅承曰,此批答,遣史官傳諭。
戊子四月十一日申時,上御乾淸宮。育英公院堂上入侍時,兼都承旨金聲根,左承旨宋秉瑞,右承旨金昇圭,左副承〈旨〉閔致憲,右副承旨閔宗植,同副承旨曺寅承,假注書金顯翊·權寶善,事變假注書金明濬,記注官玉秉觀,記事官朴宗玕,育英公院堂上閔種默·鄭夏源,以次進伏訖。上具翼善冠·衮龍袍,南面立交椅前。仍命史官引入敎師。敎師由西階陞堂,入右挾門楹內,行打恭禮。上答揖。仍命傳語曰,近日俱爲善留耶?敎師對曰,俱爲好留矣。上命傳語曰,貴國消息得聞否?敎師曰,姑未得聞矣。上命開講,學員等以次應講。傳曰,未畢講,明日待令。上降座,諸臣以次退出。
上在景福宮。停常參·經筵。
金昇圭啓曰,明日常參·經筵,取稟。傳曰,停。
曺寅承啓曰,假注書金顯翊·權寶善,時無職名,竝令該曹,依例付軍職,冠帶常仕,何如?傳曰,允。
傳于金聲根曰,育英公院堂上入侍,內醫院都提調前望單子入之,判府事金□□落點。
傳于金聲根曰,承旨房望,順房爲之。
傳于曺寅承曰,副司果金命基,兵曹參知除授。
重建所別單,交泰殿上樑文製述官判府事金炳始,預差水原留守尹滋悳,書寫官判敦寧閔應植,預差上護軍李秉文,懸板書寫官知宗正卿李載完,康寧殿上樑文製述官奉朝賀李裕元,預差知事金在顯,書寫官督辦內務府事沈履澤,預差大護軍李淳翼,懸板書寫官兼都承旨金聲根,麟趾堂上樑文製述官領府事宋近洙,預差協辦內務府事閔種默,書寫官上護軍曺錫輿,預差督辦交涉通商事務趙秉式,懸板書寫官大護軍金昌熙,紫薇堂上樑文製述官領議政沈舜澤,預差協辦內務府事趙康夏,書寫官協辦內務府事閔泳煥,預差大護軍韓敬源,懸板書寫官工曹判書李裕承。
曺寅承,以統理交涉通商事務衙門言啓曰,元山港掌簿官尹秉秀改差,代司勇申珩模差下,令該曹口傳下批,何如?傳曰,允。
宋秉瑞,以重建所言啓曰,交泰殿·康寧殿·麟趾堂·紫薇堂上樑吉日時,令日官金載霖推擇,則今四月十五日未時爲吉云,以此日時擧行之意,敢啓。傳曰,知道。
又以重建所言啓曰,交泰殿·康寧殿·麟趾堂·紫薇堂上樑文製述官·書寫官實預差,懸板書寫官,別單書入之意,敢啓。傳曰,知道。
金昇圭,以禮曹言啓曰,今四月十九日戊子式年文科殿試時,親臨與命官,何以爲之,而處所,以何處擧行乎?敢稟。傳曰,景武臺親臨磨鍊。
又以禮曹言啓曰,來五月初二日行景慕宮夏享大祭親行時,省牲·省器之節,依例以親臨磨鍊乎?敢稟。傳曰,依例磨鍊。
曺寅承,以司僕寺一二提調意啓曰,兼內乘沈宜浩,以其身病,呈狀乞遞矣。不可强令察任,今姑改差,其代,令該曹口傳差出何如?傳曰,允。
兵曹口傳政事,以洪圭爲內乘。
閔宗植,以刑曹言啓曰,以司謁口傳下敎曰,信箭所重,果何如,而不念審愼,致有破傷之弊,擧行兵丁,固當依律嚴處,而特用輕典,姑貸一縷,移送秋曹,遠惡地定配事,分付事,命下矣。謹依傳敎,罪人韓聖千,平安道碧潼郡遠惡地定配所,卽爲押送之意,敢啓。傳曰,知道。
義禁府啓目粘連,向前姜龜秀·朴夏陽等亦,常時未能檢飭,莫重犠牲,至於瘦損,法意所在,難免當勘。竝只以此照律,何如?判付。啓,依允。
義禁府啓目粘連,向前安敎麟亦,受牌失待,殊涉駭然,揆以法意,難免警責。以此照律,何如?判付。啓,依允。
義禁府啓目粘連,向前李一魯·趙箕夏·李敏濟·邊錫麟·具相祖等亦,守門法意,何等謹嚴,致此擅離,焉逭應勘?竝只以此照律,何如?判付。啓,依允。
領議政沈舜澤疏曰,伏以臣冒登文陛,齎誠敶辭,天語溫諄,筵席體嚴,不得罄暴而退,俯仰皇怍,靡所措躬。夫人臣事君,進退爲大,庶官猶然,而況大官乎?進而無退,退而旋進,未嘗有如臣無常者。心跡不同,一身兩截,以臣視臣,有愧屋漏,而若又視同常事,認若固然,於退於進,虛辭實受,則是欺心也,是欺君也。噫,臣愚拙庸陋,百無一長,惟不欺君三字,卽所以平生藉手,銘佩以是,造次以是,殆四十年如一日,而今於白首宦成之日,乃以一毫飾辭,上欺我殿下,揆諸彝情恒理,寧或有是哉?顧今日國家虞憂,非更僕可數,而現前遑汲,莫之收拾者,最是財用竭矣,民業窮矣,紀綱弛矣,法章廢矣。苟使臣幹局力量,有可以矯整振刷,則當可爲之時,居可爲之位,何不自爲其所當爲,而讓與別人,祈免不已乎?卽此一款,臣心無他,天日之明,庶賜鑑燭。然淺誠未格,拙言未孚,竟使上天遂物之仁,有始無終,而朝廷擧措,苟艱莫甚,耳目瞻聆,瞠訝莫曉,皆由臣進退無常之故也。反躬慙恧,尙何言哉?今若謂以肅命而行對,復持廟算,則財用民業,紀綱法章,一如前日樣子,朝野觖望,民國受害,畢竟公私大狼狽以後,殿下雖悔斥臣不早,竊恐無及矣。皇隘憂懍,言不知裁。惟聖明,更加淵思,亟鐫臣職,國家幸甚,臣無任云云。答曰,省疏具悉卿懇。日昨前席之諭,已敷悉無餘蘊,卿當諒予,而忽此巽牘,又何故也?進退之爲大,卿言是矣。一進一退之間,有關民國事計者,大官去就然也,卿今進之矣,何遽言退?以卿體國之斷斷,愛君之惓惓,只有必進之義,初無可退之端。至若現前遑汲之狀,奚止於卿疏歷論,而其所矯整振刷,豈非卿今日之專責,亦非予平昔之厚望者乎?病家之必欲使熟諳脈理深察源委老醫〈治〉之者,固理之常也。迨玆虞憂,求助於卿者,亦類乎是,則在卿急病讓夷之義,其何忍恬然恝然?望卿念時艱之不可虛徐,體予意之愈切懇摯,益究其拯濟之策,勿復以此相聞焉。仍傳于金昇圭曰,此批答,遣史官傳諭。
幼學洪奎植疏曰,伏以,臣以蒙騃弱喘,遭家不弔,忝先累親,是懼是惕矣。不意去年七月初四日政,以臣爲淑善翁主嗣孫,特除爲健元陵參奉,臣祗奉聖旨,始焉感泣,末乃惝怳,罔知所以攸措,而亦不知所以致此之由也。伊來閱歲彷徨,蹙踧若窮人之無所歸矣。竊欲肅謝,則有乖倫常,仍欲隱默,則有所不敢於聖恩,遷就于今,逋慢斯極。玆犯瀆撓之罪,敢效疾痛之呼,冀得少暴於天地父母之下,伏願矜諒垂察焉。臣先父參判臣承億,以臣先曾祖永明尉臣顯周之次孫,於其同生兄承幹殀死後,出後爲從叔故參判臣祐健嗣子,而遂爲先朝先臣永安尉柱元嗣孫矣。往在乙丑,特蒙殿下下敎,以兄亡弟及之義,更立宗家嗣孫,還歸本房,而及其祖永明尉之卒逝也,雖服承重,而慟其先兄早死,又無主鬯之嗣,謀於諸宗,以臣之本生四寸弟觀植,繼其先兄,欲傳宗重,而體執固讓,不敢自居之意,將上章自明矣。不幸志未果就,身先遽歿,臣所後母金,率來臣以爲己子,諭臣以先父遺意,托宗重於觀植。及臣父喪畢之後,以觀植名,改題淑善翁主祀版傍題,由前則臣先父之還歸本房,卽是自上裁處者也。此宗黨國人之所共知也。由後則觀植之立後主祀,止於臣家私議,而臣先父生時,不及啓稟者也。此宗黨國人之所未詳也。然若以淑善翁主祀孫,特蒙調用之恩命,則臣何敢以觀植所處之地自居乎?然則臣先父之以弟及兄,卽一時之權宜也。臣四寸弟觀植之繼嗣傳重,乃百世之經常也。臣之所不敢肅謝恩命者,所必明辨者乎,所不必明辨者乎?榮名雖重,禮防亦大,所惡有甚於所欲,則臣之狼狽情蹤,豈不可哀而可戚哉?臣雖年幼識淺,亦嘗聞之,別嫌愼微,乃士君子持身之要道,而況臣家,世沐列聖朝同休戚之恩焉,家有重宗嗣尙謹厚之風焉,而至於臣之身,貽忝厥祖,以之而倫理相奪,以之而公器玷汚,臣自顧之,死則易,而肅謝恩命則難矣。伏願殿下,察臣邇言而矜臣愚衷,曲賜裁斷焉。臣不勝云云。省疏具悉。年前奉有慈敎而歸正者,則今不當如是爲言矣
戊子四月十二日巳時,上御乾淸宮。育英公院堂上入侍時,兼都承旨金聲根,右承旨金昇圭,左副承旨閔致憲,右副承旨閔宗植,同副承旨曺寅承,假注書金顯翊·權寶善,事變假注書金明濬,記注官玉秉觀,記事官朴宗玕,育英公院堂上閔種默·鄭夏源,以次進伏訖。上曰,史官分左右。育英公院堂上進前。種默等進前。上命史官引入敎師。敎師等由西階陞堂,入右挾門楹內,行打恭禮。上答揖。仍命傳語曰,敎師夜來善過否?對曰,感謝矣。學員以次講畢,敎師將退。上曰,敎師果有勤勞矣。嗣後亦篤勤敎誨,期有成就,則使各國聞洋敎師善敎朝鮮人云云,則豈不美哉?若有不善學之人,勿有憐惜,語諸堂上,使有入聞,亦當功罪矣。誠實敎誨,使有實效,豈不好哉?對曰,謹當如敎云矣。上曰,敎〈師〉似困憊矣。仍命退,有留待之命。仍賜饌,祗受以退。諸臣以次退出。
上在景福宮。停常參·經筵。
金昇圭啓曰,明日常參·經筵,取稟。傳曰,停。
又啓曰,同副承旨曺寅承,今日不爲仕進,卽爲牌招,何如?傳曰,允。
傳于閔致憲曰,右副承旨許遞,前望單子入之。
承旨前望單子入之,黃耆淵落點。
傳于金昇圭曰,呈告藝文提學許遞,前望單子入之。
藝文提學前望單子入之,金昌熙落點。
閔致憲啓曰,假注書金顯翊有身病,勢難察任,今姑改差,何如?傳曰,允。
金顯翊改差,代以朴時奎爲假注書。
傳于閔致憲曰,政官牌招開政。
傳于閔致憲曰,吏曹參判有闕之代,今日政差出。
傳于閔致憲曰,兼弼善未差之代,今日政差出。
傳于閔致憲曰,臺諫竝許遞,今日政差出。
傳于閔致憲曰,有實故玉堂許遞,今日政差出。
傳于閔致憲曰,少尹外京兆堂上·敦寧都正竝許遞,今日政差出。
傳于閔致憲曰,典牲提調金在顯,司譯提調鄭範朝相換。
傳于閔致憲曰,呈告參贊·同春秋許遞,今日政差出。
傳于閔致憲曰,今日政遷轉守令,勿拘常格,各別擇差,未準朔中通瀜擬入。
傳于閔致憲曰,恩津縣監之代,成歡察訪林斗喆擬入。
吏曹,兵曹參知單金命基,今加通政除授事,承傳。
金昇圭,以吏曹言啓曰,挾侍中官金圭復·黃允明加資事,命下矣。俱以係是資窮,何以爲之?敢稟。傳曰,竝令內府調用。
又以吏曹言啓曰,宮闈令金羲明·梁萬基·金弘吉加資事,命下矣。俱以係是資窮,何以爲之?敢稟。傳曰,各熟馬一匹賜給。
又以吏曹言啓曰,成均館司成任大準,成均館典籍李寅璟·洪秀寅,成均館司藝沈觀燮,昭慶園守奉官元世文,永懷園守奉官金鼎鎬,俱以身病,呈狀乞遞,竝改差,何如?傳曰,允。
又以吏曹言啓曰,咸從都護府使金和鍵,以其身病,呈狀乞遞,改差,何如?傳曰,允。
又以吏曹言啓曰,新除授光陽縣監朴思圭,以其身病,呈狀乞遞,改差,何如?傳曰,允。
又以吏曹言啓曰,掌樂院主簿徐九淳,以其身病,呈狀乞遞,改差,何如?傳曰,漢城判官洪鍾益相換。
又以吏曹言啓曰,寧越都護府使金炳肅呈狀內,矣身身病猝重,萬無赴任之望云。罷黜,何如?傳曰,丹陽郡守禹成圭相換。
又以吏曹言啓曰,金溝縣令金炳億呈狀內,矣身受由上京,矣親病猝重,萬無還官之望云。改差,何如?傳曰,古阜郡守李憙翼相換。
又以吏曹言啓曰,三登縣令尹成求呈狀內,矣身受由上京,矣身病猝重,萬無還官之望云。罷黜,何如?傳曰,白川郡守安駿玉相換。
又以兵曹言啓曰,中樞經歷河順一,以其病難供職,呈狀乞遞。改差,何如?傳曰,監察元厚常相換。
有政。吏批,判書金壽鉉進,參判未差,參議朴齊純進,右承旨金昇圭進。以金文鉉爲吏曹參判,閔泳達爲兼弼善,朴性陽爲大司憲,朴和圭爲大司諫,朴文一〈爲〉執義,李命新爲司諫,金甲洙·金獜燮爲掌令,盧鎭奕·金熙圭爲持平,金敬濬爲獻納,吳春泳·韓永錫爲正言,閔啓鎬爲應敎,尹起晉爲副應敎,鄭基會爲右參贊,尹秉鼎爲判尹,金商圭爲左尹,李斗鉉爲右尹,閔泳煥爲弘文提學,李承五知義禁,趙鍾弼爲同春秋,崔喜倜爲敦寧都正,閔哲勳爲司成,徐相耆·車炳虎爲典籍,洪仁學·宋鍾羽爲監察,金思弼·朴齊萬爲禁府都事,南章祐昭慶園守奉官,金榮浩爲咸從府使,馬志洪爲永懷園守奉官,趙正顯爲光陽縣監,李載哲爲高敞縣監,崇仁殿參奉加設單鄭就綺,前五衛將柳相烈今加嘉善,五子登科,監牧官崔宗俊今加嘉義,四子一孫,已上登科加資事,禮曹覆啓判下。行護軍鄭周永今加嘉義,副司果林相宣,前監察金仁植·李允根·安樂中·金德來,前監役鄭必和,以上今加通政,朝官年八十加資。典牲提調金在顯,司譯提調鄭範朝,已上相換事,承傳。
兵批,判書金永壽病,參判李炳敎病,參議未差,參知金命基入直進,左副承旨閔致憲進。同知單申錫憲,加設六單南宮·趙允中·崔萬鍾·李東秀·具新元·張士坤,僉知單金寧濟,兼內禁將二單南順元·李達容,訓鍊主簿加設二單金儒鳳·朴啓東,守門將加設五單郭林道·金榮辰·洪廷龍·金秦洪·廉道希,大護軍李奎顔,鄭海崙,護軍申獻求·柳達源·李僖魯·徐相鳳,副護軍成大永·韓景履·崔宗俊·張錫裕·閔宗植,副司直宋榮大·洪學周·白義行·洪嘉裕·申炳休·嚴錫瓘·金基璜·朴用元·趙秉聖,副司果朴喜容·金道濬·李斗漢·鄭喜淵·沈洛薰·金昇圭·徐相弼·徐商雲·尹秦達·池相洽,副司正權寶善,副司勇白樂承·崔容圭,宣傳官鄭煥敎·徐榮九·蔡奎恒·具興祖·李鼎秦·趙羲觀·尹康善,以上仍其職陞六事,承傳。部將沈熙澤·李敏昇·鄭東植,以上仍其職陞六事,承傳。守門將洪爀鍾·黃信浩·趙榮·朴載益,以上仍其職陞六事。
吏批,再政。金思轍爲掌樂正,玄明昊爲典籍,吳世一·任秉箕爲監察,金在瑚爲昭慶〈園〉守奉官,金炯奎爲永懷園守奉官,安潤明爲河東府使,徐晚輔爲溫陽郡守,懿寧園令金在夏,引儀趙相晉,以上相換事,承傳。三政,林斗喆爲恩津縣監,李錫永爲英陽縣監,申錫龍爲成歡察訪。
以同副承旨曺寅承牌不進罷職傳旨,傳于金昇圭曰,只推。
傳于金昇圭曰,忠淸兵使洪在羲,內下虎皮一令賜給。
傳于金昇圭曰,朝士之頒祿,軍旅之放料,至於屢朔闕如,雖由乎徑用之艱絀·積儲之匱竭,而興意及此,號玉何安?目今急物之福,莫先於此願何可荏苒玩愒而已乎?其所以缺乏之源委,將所以接濟之方策,戶·惠堂·餉堂爛商講究後,乾議廟堂,以爲從長稟處。
吏曹口傳政事,元山港書記官單申珩模。
金昇圭,以禮曹言啓曰,來五月初二日行景慕宮夏享大祭親臨省牲·省器時,王世子陪參之節,依例磨鍊乎?敢稟。傳曰,依例磨鍊。
閔致憲,以兵曹言啓曰,今月十九日戊子式年武科殿試節目,當爲磨鍊,而凡於殿試,親臨與命官,前期稟旨後擧行事,曾有定式矣。今番則何以爲之?處所,以何處擧行乎?敢稟。傳曰,景武臺親臨磨鍊。
又以親軍左營言啓曰,本營軍司馬金思轍身病甚重,勢難察任,今姑改差,何如?傳曰,允。
又以親軍後營言啓曰,本營兵房趙載觀身病甚重,勢難察任,今姑改差,何如?傳曰,允。
又以刑曹言啓曰,試券疊呈罪人沈相益,發關該道,待押來擧行之意,已有所草記蒙允,而今纔押上。故謹按律文,則太典會通有曰,科場用奸者邊遠充軍。疊呈罪人沈相益,依此律慶尙道安義縣邊遠充軍定配所,卽爲押送之意,敢啓。傳曰,知道。
義禁府照目粘連,二所巡將安敎麟矣,本府議啓內,受牌先待,殊涉該然,〈揆〉以法意,難旣警責。以此照律罪,笞五十收贖,解見任別敍,私罪,奉敎依允。
義禁府照目粘連,典牲署判官姜龜秀,主簿朴夏陽等矣,本府議啓內,常時未能檢飭,莫重犧牲,至於瘦損,法意所在,難免當勘。竝只以此照律罪,各笞四十收贖,附過還職,竝只私罪,奉敎依允爲旀,竝只功減一等爲良如敎。
義禁府照目粘連,宗廟正門守門將李一魯,東挾門守門將趙箕夏·李敏濟,西挾門守門將邊錫獜·具相祖等矣,本府議啓內,守門法意,何等謹嚴,致此擅離,焉逭應勘?竝只以此照律罪,各笞五十收贖,解見任別敍,竝只私罪,奉敎依允爲旀,竝功減一等爲良如敎。
上在景福宮。停常參·經筵。
宋秉瑞啓曰,明日常參·經筵,取稟。傳曰,停。
又啓曰,右副承旨曺寅承,今日不爲仕進,卽爲牌招,何如?傳曰,允。
傳于閔致憲曰,傳香承旨馳詣宗廟·景慕宮,奉審摘奸以來。
閔致憲啓曰,假注書權寶善有身病,勢難察任,今姑改差,何如?傳曰,允。
權寶善改差,以金秉庸爲假注書,金秉庸有頉,代以蔡弘伯爲假注書。
傳于閔致憲曰,出身林東植,忠愍公慶業之宗孫也,參上宣傳官加設單付。
傳于趙秉升曰,文學有闕之代,前望單子入之。
趙秉升,以侍講〈院〉言啓曰,新除授文學金敎獻,卽爲牌招察任,何如?傳曰,允。
又以奎章閣言啓曰,明日卽寶賢堂夏孟朔大奉審日次,奉謨堂奉審日次,時·原任閣臣,依節目進詣擧行之意,敢啓。傳曰,知道。
又以奎章閣言啓曰,明日寶賢堂望奉審日次,臣進詣擧行之意,敢啓。傳曰,知道。
又以弘文館言啓曰,除授應敎閔啓鎬,副應敎尹起晉,竝卽牌招察任,何如?傳曰,允。
又以禮曹言啓曰,今四月十九日親臨景武臺式年武科殿試試取時,王世子侍坐之節,何以爲之乎?敢稟。傳曰,依例磨鍊。
又以禮〈曹〉言啓曰,卽接永同縣監閔致純所志,則以爲九寸侄台鎬,嫡妾俱無子,以其同姓十八寸弟矩鎬第二子泳璇,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,載在法典,而門長閔致純所訴旣如此,閔矩鎬第二子泳璇,立爲閔台〈鎬〉之後,何如?傳曰,允。
同副承旨黃耆淵疏曰,伏以臣昨伏奉同副承旨除旨,感恩怵義,纔已出肅,而第臣與都承旨臣金聲根,有四寸娚妹應避之嫌,揆以公法,在下當遞。伏望照〈例〉許改,俾存公格,千萬幸甚。臣無任云云。省疏具悉。疏辭,下該曹稟處。
上在景福宮。停常參·經筵。
藥房提調吳俊泳,副提調金聲根啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
宋秉瑞啓曰,明日常參·經筵,取稟。傳曰,停。
又啓曰,右承旨金昇圭,左副承旨閔致憲,今日不爲仕進,竝卽牌招,何如?傳曰,允。
又啓曰,吏曹參判金文鉉,除拜後過三日不爲出肅,依定式推考警責,仍卽牌招察任,何如?傳曰,允。
曺寅承啓曰,假注書蔡弘伯,時無職名,令該曹依例付軍職,冠帶常仕,何如?傳曰,允。
傳于曺寅承曰,同副承旨有闕之代,前望單子入之。
承旨前望單子入之,趙秉升落點。
以右承旨金昇圭牌不進罷職傳旨,傳于曺寅承曰,只推。
親軍後營,以李鶴榮爲兵房。
曺寅承,以內醫院都提調意啓曰,進供藥材,何等審愼,而昨年秋等咸鏡監營所封鹿茸,還退改封中茂山茸一對,今於剉切之時,顯有麤劣之痕,致勤下詢,揆以事體,萬萬驚駭。今方還下送,使之卽速改封進,而不善監封之道臣及封進官,竝施以譴罷之典,伊時失檢之本院提調,捧現告從重推考,首醫與掌務官·審藥,竝令攸司科治,何如?傳曰,允。
又以奎章閣言啓曰,臣等進詣寶賢堂,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以統理交涉通商事務衙門言啓曰,元山港繙譯官朴承憲有闕〈之〉代,幼學金器寀差下,令該曹口傳下批,何如?傳曰,允。
吏曹口傳政事,元山港繙譯官單金器寀。
吏曹啓目粘連,觀此承政院同副承旨黃耆淵上疏,則以爲臣與兼都承旨金聲根,有四寸娚妹應避之嫌,揆以公法,在下當遞。伏望照例許改,俾存公格,而相避之法,在下當遞,同副承旨黃耆淵,依例改差,何如?判付。啓,依允。
上在景福宮。停常參·經筵。
曺寅承啓曰,明日常參·經筵,取稟。傳曰,停。
傳于曺寅承曰,召對爲之。
曺寅承啓曰,試官之出榜詣闕,例也,而式年文科會試監試官申炳休·朴喜容,謂有身病,自外徑歸,事甚未安,竝推考,何如?傳曰,允。
傳于曺寅承曰,兵曹判書有闕之代,前營使閔泳煥除授。
吏曹,兵曹判書單,閔泳煥除授事,承傳。
曺寅承啓曰,新除授兵曹判書閔泳煥,卽爲牌招,傳授命召,何如?傳曰,允。
趙秉升啓曰,命召親納,例也,而前行兵曹判書金永壽謂有身病,使其營校替納,事甚未安,推考,何如?傳曰,允。
又啓曰,前營使有闕之代,左營使韓圭卨兼帶察任事,命下矣。兼帶前營使韓圭卨,卽爲牌招,聽傳敎後,傳授虎符及傳令牌,何如?傳曰,允。
內務府,親軍前營使單韓圭卨,後營使單閔泳翊,海防營使單閔泳翊。
以司謁口傳下敎曰,後營使·海防使閔泳翊授符間,兼察右營使閔應植兼察。
趙秉升啓曰,後營使·海防使閔泳翊授符間,兼察右營使閔應植兼察事,命下矣。兼察親軍後營使·海防使閔應植,卽爲牌招聽傳敎,何如?傳曰,允。
曺寅承,以禮曹言啓曰,卽接前府使李鍾緖所志,則以爲二十寸弟泰緖,嫡妾俱無子,以其同姓十八寸弟昌緖第三子敦秀,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,載在法典,而門長李鍾緖所訴旣如此,李昌緖第三子敦秀,立爲李泰緖之後,何如?傳曰,允。
趙秉升,以兵曹言啓曰,禁軍別將李泰鉉,以其身病,無望供職,呈狀乞遞,改差,何如?傳曰,允。
又以刑曹言啓曰,內醫院啓辭內,進供藥材,何等審愼,而昨年秋等咸鏡監營所封鹿茸,還退改封中茂山茸一對,今於剉切之時,顯有麤劣之痕,致勤下詢,揆以事體,萬萬驚駭。今方還下送,使之卽速封進,而不善監封之道臣及封進官,竝施以譴罷之典,伊時失檢之本院提調,捧現告從重推考,首醫與掌務官·審藥,竝令攸司科治,何如?傳曰,允事批下矣。首醫李能基,掌務官崔奎憲,審藥金錫潤不能審察之罪,俱爲遲晚,自臣曹考律勘處之意,敢啓。傳曰,知道。
上護軍李秉文疏曰,伏以臣於久病委淹之中,卽見內醫院草記,則以昨年秋等咸鏡監營所封鹿茸中茂山一對麤劣事,至請該道臣及封進官譴罷,而臣以伊時本院提調,蒙重推之典,反躬追省,臣莫曉臣事,五內隕越,無地自容。人臣職掌,重莫重於嘗藥,而監捧之際,不能審擇,致使劣品,現露於淵鑑之下,論臣罪辜,固不可以問備而止。伏枕惶蹙,短章自劾,伏乞聖明,亟令攸司,議臣當勘之律,以爲溺職者戒焉。臣無任云云。答曰,省疏具悉。旣以問備,不必如是爲引矣。
行兵曹判書金永壽疏曰,伏以臣頃控刳瀝之懇,寔由疾痛之呼,而情急而辭不婉,文拙而意未達,旣不能孚格天心,適足以虧壞廉防,其謂罄輸衷實,有若非飾則僞,不敬而慢,臣分到此,其辜焉逭?只伏俟方命之誅,更不敢丐免爲計,惟惕然而竦,凜然而懼者,以職事之一埤瘝溺,若漏船傾廈之急須支塞,則臣何敢伈泄度日,不思所以自爲之道哉?夫中權司命,籌餉司會,竝是軍國事務之最綦重劇愼要,今不必張遑復陳,而以臣眇然一白面冗拙之材,一任使管鈐韜而典金穀,據匪當據,强所不强,何異乎奴耕婢織之兼責一力,左圓右方之專劃竝手者哉?臣雖欲勉竭智思之效塵刹,而有不可得者,理也勢也。且臣之蹲冒宮賓,今閱五歲,衛列趨陪,講肆周旋,爲榮爲寵而已。輔翼贊導,毫無藉手之實,屋愧淵懼,蹙蹙于中,一是蟠泊,恬不知退,則妨賢沒恥,亦豈臣微諒之所敢安?至若臣賤疾之沈痼,只緣榮衛之衰耗,雜祟乖症,非一朝夕可醫,而近以任事之兼管,心神費惱,憂畏樷集,病形倍添,尋常簿墨,從多留滯,顧以堂堂重寄,辜負隳曠,一至於斯,臣安得不一籲再籲,期獲準可迺已歟?伏望聖慈,憫之恤之,將臣本兵·賓客提擧之任,竝賜劃鐫,俾公器無䙝,私諦獲妥,千萬至祝。臣無任云云。答曰,省疏具悉。屢懇如此,所辭中本兵之任,依施。
上在景福宮。停常參·經筵。
夜一更,灑雨下雨,測雨器水深三分。
金昇圭啓曰,來二十一日朝參日次矣。敢稟。傳曰,停。
又啓曰,明日常參·經筵,取稟。傳曰,停。
右承旨金昇圭書啓,臣於本月十七日子時量,敬奉聖諭,馳往傳諭于南部明禮坊上鍾峴契議政府領議政沈舜澤所住處,則以爲,臣洊控血懇,顒竢恩兪,不意惟允邇臣,擎傳手批,責之以無意擔夯,勉之以弘濟艱虞,猥以一介去留,有若輕重朝廷者然,臣是何人,敢當此罕有之恩禮耶?皇駴震蹙,靡所容措。噫,臣今白首,致位至此,才不能裨補治理,誠不足感格天心,而惟其一段秉彝,只知有國,不知有家,任安危同休戚,豈係於有職無職哉?然而屢章瀆聒,致煩酬應,誠有不獲已者存焉耳。君曰聽予,而臣則曰固辭,上曰輔予,而臣則曰蔑郊,位大官而自壞臣分,罪將何如,爲人臣而敢違王命,律當何如?當勘未勘,寵遇反窮迫悚隘,曾有如臣者否。跡同觸藩,勢實維谷,徑情直行,有所不敢,惟伏地戰灼而已云矣。敢啓。傳曰,知道。
傳于曺寅承曰,左副承旨·同副承旨許遞,前望單子入之。
承旨前望單子入之,閔丙承·李起鍾,落點。
曺寅承啓曰,假注書蔡弘伯有身病,勢難察任,今姑改差,何如?傳曰,允。蔡弘伯改差,代以白文行爲假注書。
又啓曰,兵曹判書閔泳煥旣已肅謝,而兼帶弘文提學,不爲肅謝,直爲出去,事甚未安,推考,何如?傳曰,允。
又啓曰,虎符親納,例也,而前親軍·海防營使金箕錫,謂有身病,使其營校贊納,事甚未安,推考,何如?傳曰,允。
傳于曺寅承曰,前營使有闕之代,韓圭卨兼帶察任,後營使·海防使未差之代,右營使閔泳翊兼帶察任。
兵曹,親軍前營使單韓圭卨,親軍後營使單閔泳翊,親軍海防營使單閔泳翊,以上兼帶察任事,承傳。
傳于曺寅承曰,政官牌招開政。
傳于曺寅承曰,呈考工曹參判·泮長許遞,今日政差出。
傳于曺寅承曰,在外臺諫許遞,今日政差出。
傳于曺寅承曰,同敦寧·敦寧都正許遞,今〈日〉政差出。
傳于曺寅承曰,英陽縣監李錫永,內禁將除授。
傳于曺寅承曰,有實故玉堂許遞,今日政差出。
傳于曺寅承曰,同春秋許遞,今日政差出。
曺寅承,以吏曹言啓曰,寧越都護府使金炳肅,丹陽郡守禹成圭相換事,命下矣。寧越都護府使金炳肅,以前任金溝縣令·江東縣監·鎭川縣監·朔寧郡守,方在解由未出中,何以爲之?敢稟。傳曰,勿拘。
又以吏曹言啓曰,昭慶園守奉官金在瑚,通禮院左通禮李觀會,右通禮宋秉宙,永懷園守奉官金炯奎,俱以身病,呈〈狀〉乞遞,竝改差,何如?傳曰,允。
又以吏曹言啓曰,三登縣令尹成求,以前任靈山縣監·金溝縣令,方在解由未出中,白川郡守安駿玉,以前任魯城縣監·朔寧〈郡守〉·砥平縣〈監〉·洪川縣監,方在解由未出中,何以爲之?敢稟。傳曰,勿拘。
又以吏曹言啓曰,金溝縣令金炳億,古阜郡守李憙翼,以前任茂長縣監·寶城郡守,方在解由未出中,何以爲之?敢稟。傳曰,勿拘。
有政。吏批,判書金壽鉉牌招不進,參議朴齊純牌招不進,判判金文鉉進,左副承旨曺寅承進。以吏批言啓曰,判書金壽鉉,參議朴齊純竝牌招不進,小臣獨政未安,何以爲之?敢稟。傳曰,仍爲之。以金洛鉉爲大司憲,金昌錫爲執義,洪鍾橲爲掌令,鄭恒鎭·禹齊一爲持平,鄭翰謨爲獻納,鄭日永·金炯穆爲正言,呂圭亨·金甲洙爲校理,趙榮夏爲同敦寧,尹成鎭爲工曹參判,鄭時鉉爲敦寧都正,金世基爲大司成,宋秉瑞·李殷春·朴齊淵爲同春秋,徐行輔爲左通禮,金禹用爲右通禮,李錫祐·李英燁爲監察,黃致賢爲英陽郡監,李祜信爲工曹參議,孫光鉉爲重林察訪,三登縣令尹成求,白川郡守安駿玉相換,金溝縣令金炳億,古阜郡守李憙翼相換,寧越府使金炳肅,丹陽郡守禹成圭相換。
兵批,判書閔泳煥病,參判李炳敎病,參議未差,參知金命基入直進,左副承旨曺寅承進。同知單李泰煥,加設單崔仁錫,僉知二單南順元,宣傳官加設單林東植,部將李圭相仍其職陞六事,承傳。護軍南廷哲·趙榮夏·金弘圭·韓命源·趙秉升·李勝宇·崔喜倜·閔致憲·沈相萬,副司直朴文一·宋台憲·吳有善·金獜奕·盧鎭奕·金熙圭·金敬濬,副司果吳春泳·韓永錫·金允河·朴道淳·朴昌熙·金齊舜·朴成根·權壽采·李圭承·閔邦一·金學鍾,副司正蔡弘伯,以上竝單付。忠淸兵營軍司馬金泰宖,仍其職陞六事,承傳。
吏批,再政。以崔翼瑞爲掌令,馬鍾文·金福星爲監察,金鴻鎭·李台翼爲禁府都事,金元澤爲昭慶園守奉官,金弘濟爲永懷園守奉官,嚴錫瓘爲刑曹佐郞。三政。李基馥·金千根爲監察,洪在敏爲昭慶園守奉官,柳奭喜爲永懷園守奉官。
兵曹,以鄭周永爲禁軍別將。
兵曹口傳政事,親軍後營兵房單李鶴榮。
又以兵曹言啓曰,再明日景武臺親臨式年文科殿試試取時,本曹堂上·郞廳侍衛,當爲備員,而參議李勝宇有身病,不得進參,令政院稟旨變通,新除授佐郞鄭道淳在外未肅拜,今姑改差,其代,竝令該曹,以在京無故人口傳差出,參議,待下批牌招,以爲進參之地,何如?傳曰,允。許遞。
吏曹口傳政事,以趙秉翊爲兵曹參議,卞應洙爲佐郞。
曺寅承,以統理交涉通商事務衙門言啓曰,濟衆院主事李龍善改差,代幼學金濚根差下,令該曹口傳下批,何如?傳曰,允。
吏曹口傳政事,濟衆院主事單金濚根。
義禁府啓目,守門將金宗學原情云云。傳旨內辭緣,泛稱遲晚,刑推得情,何如?判付。啓,除刑推議處爲良如敎。
領議政沈舜澤疏曰,伏以臣於當復膺之地,亟出而拜命者,誠以迷執一定,矢不二三,而筵懇疏籲,俱未獲潗,前席奬勉,曠絶今古,隆批誨責,諄複鄭重,臣誠感極而涕,愧汗〈浹背〉,尤不知此身攸處也。臣敢因聖敎而有所仰者。凡人之病,脈理〈而〉熟諳,源委而深察,金石草木,投無不宜,固醫之良也。脈理源委之不諳不察,而妄試鍼焫,膏肓轉深,亦醫之庸也。其未試之前,孰良孰〈庸〉?固不可辨,而試之屢歲,竟無些效,則欲治其病者,將退其庸而進其良以代之乎?不求〈良〉而庸醫之是聽,置其病於度外乎,而爲其醫者,亦將恬然不血,脈理日以益傷,源委日以益深而後已乎?今臣所値,殆類是矣。臣固螻蟻之微命耳,猶且愛惜身軀,凡有疾痛,尙欲擇醫治之,況以民國之重,由臣至此乎?殿下於臣,生成如天地,顧復〈如〉父母,而乃至今日,有始無終,俾臣昧進退之義,而速顚倒之譏,則非但臣所不欲,宜殿下所不欲於臣也。抑臣才能所不逮,至於覆公餗,而猶且去而復來,强所難强,瘝職務而羞具瞻,則非但臣所不忍,宜亦殿下所不忍於臣也。言雖僭,臣情實苦,更此仰籲,冒煩聰聽。伏乞聖慈,憫然垂恤,亟賜開允,則實公私之大幸也。臣無任云云。答曰,省疏具悉卿懇。前批敷悉,謂當感回,巽贖之忽又踵至,甚非所圖。方今民國事計,茫無涯涘,凡百庶僚,宜共猛加淬礪,恪愼厥事。矧以體國元輔,而欲脫然釋去,無意擔夯,又何以勸哉?其將渙散頹墮,無以振作,卿之去就,其如是綦重,顧何可雍容作暇豫乎?百回思量,卿非言去之時,予無聽施之理,須勿更提,益勉篤棐,弘濟艱虞,是所厚望焉。仍傳于曺寅承曰,此批答,遣右承旨傳諭。
宋泰仁等疏曰,伏以自生民以來,〈未〉有盛於夫子。故歷世帝王,設俎豆之禮,致崇極之報,蓋以明正學敦世敎,必在於尙賢,而尙賢之道,莫尙於典祀。是以夫子之廟,及門諸子之攀睿化而奉弘規者,咸與配食,而如漢之董仲舒·鄭玄,唐之韓愈,宋之周·張·二程,朱文公,竝從祀廟庭,此後世陞廡之所以爲美典也。逮夫我朝,體明之運化,隆有宋儒賢之敎,匹休閩·洛,數百年之間,先賢之追配文廟,前後相望,猗歟盛哉。竊惟嶠南一道,素以名賢輩出之鄕,至于先正臣文純公李滉,號爲海東夫子,而儒化大闡,學敎愈明,當日及門之賢,得正脈而傳嫡統,卽先正臣文忠公柳成龍是已。其淵源端的,學問之醇正,行誼之卓越,文章之渾厚,可以爲百世之儒宗,可以享瞽宗之報典,一體尊奉,已有百世公共之議,而英廟丙辰,則伏閤而未得天聽,純廟乙丑,則構疏而未及封進,迄今數百年,尙未蒙陞廡之命,則輿論之抑鬱,愈久愈深,而亦豈非聖世之欠典也哉?惟我殿下,踐祚以來,崇儒重道,化理淸明,東宮邸下,睿德日新,典學夙就,此正明正學尊先賢之一大機會也。臣等迺於癸未,再度封章,至蒙聖批有曰,嶺外諸先正陞廡之論,屢次疏擧,而朝家之靳許者,卽重其禮之義也。又曰,嶺·湖皆有此疏,可見崇學衛道之誠,而朝家之靳施者,乃重其禮之義也。臣等聚首莊誦,欽仰我殿下尊道尙賢之意,出尋常萬萬,而所以鄭重之者,將以來公議之益廣也。臣等彝衷所激,亦安敢以嚴畏而自外,不思所以積誠而更陳之乎?謹按文忠公臣柳成龍,穎悟之姿,醇正之學,自在童丱,便自淬礪,十歲讀孟子書,至伯夷目不視惡色,慨然想慕其爲人,至或夢寐見之。又嘗喟然發得游聖門之歎。及長,登李文純之門,文純一見異之曰,此子,天所生也,他日樹立必大。因授近思錄等書,其付托之重期許之深,可以想見矣。蓋其爲學也,以精思力踐爲要,以存心養性爲本,莊敬篤實,爲律己之則,禮樂敎化,爲經濟之具,存之爲全德,畜之爲弘量,氣大而發之於正,才廣而用之於厚。常曰,聖賢之學,以思爲本,不思則口耳耳。又曰,學問思辨,省察克治,固是急務,然若無培養涵育之力,則亦何所憑據?此可見平日眞知實踐之工,而及其出而立朝,以格君心爲己任。入對之際,開陳義理,剖柝精微,論鬼神之理,則雲氣雨澤之說,究竟於子思不誠無物之旨,語天人之竗,則寒暑裘葛之對,反復乎夫子知天知人之訓。辛巳之箚,懇懇於實德治體之要,至蒙非副學不能爲之之褒,乙未之啓,眷眷於明體適用之學,而特承繕寫屛入座右之恩。十行之札,奬之以一德無瑕,筵臣之批,稱之以當今大賢,知卿莫如之敎,望之起敬之褒,至今炳若日星。先是,嘗以聖節使書狀官赴京也,斥僧道二流之班,而快洗鴻臚之陋規,辨王·陳兩家之謬,而特尊薛文淸之正學,能使皇朝多士,辨趣向之邪正,而至有新安人吳京之贈詩致書,以爲若在孔門,卽七十子其人云爾。文純又以書賀之曰,陸禪懷襄於天下,公能發此正論,點檢其迷,不易得也。天使司憲,上宣廟書曰,柳成龍忠誠固硬,仁義篤信。故文忠公臣李恒福曰,此老盛德,不可以一節名,又以詩誄之曰,此道久淪沒,斯人今又亡。文忠公臣李廷龜曰,經術醇儒,文章宗匠。文康公臣李睟光曰,統緖陶山,淵源洙·泗。其他名賢碩儒之尊慕而贊美之者,有曰日星中天,喬嶽大川。又曰工兼博約,理契鳶魚。論其學訣則莊敬之工,表裏如一,論其文章則錦繡河漢,精義流出,論其氣象則曰萬古和風,一川明月,或曰涵養旣久,踐履斯篤,或曰受天間氣,爲世宗儒。肆惟宣祖大王賜祭文曰,早托賢師,克承善誘,學究淵源,道聞仁義,亦越正宗大王,於皇朝諸將往復書帖,特賜題跋曰,奎華煥發,雲漢昭回,列聖朝推奬之重,至於如是,則固可謂柳成龍千古公案。雖以當時及門諸賢言之,如文莊公臣鄭經世·文簡公臣李埈·忠簡公臣全湜·參議臣金應祖莫不親灸薰陶,蔚然爲一世宗師,則柳成龍繼往開來之功,實斯文之大宗匠也。嗚呼,臣等嘗伏見先儒之言曰,志節行誼之美,足以維持名敎,訓迪著述之善,足以羽翼聖經,則皆以從祀聖廡。今此柳成龍之於二者,可謂俱無所歉,而又況成德傳心之學,著書垂訓之意,多發前人之所未發,大有功於開來者乎?凡其所著書,有曰永慕錄·愼終錄者,言孝親之仁也,曰懲毖錄·聖諭錄者,寓忠君之義也,喪禮考證者,酌古今而達情禮也,讀史蠡測者,辨是非而嚴褒貶也,陽明集序,則本之格物窮理之學,而痛辨禪家換面之非,知行之說,深見精微詣極之理,而打破俗儒口耳之學,其衛道闢異之功,實有光於聖門矣。且伏念大嶺以南,稱爲鄒魯之鄕者,蓋以李文純倡道於前,柳文忠垂敎於後,凡厥冠儒服儒之倫,無不知孔·孟·程·朱之當師,忠君愛國之當務,而咸以爲陶山心學,文忠受之,流傳百世,久益無弊者,眞的實語也。今距文忠之世,已經三百餘年,而永嘉府十條鄕約,羅列於揭板之上,凡其德業相勸·過失相規之義,不啻若藍田之古例,而孝悌忠信禮義廉恥之敎,實倣乎白鹿之古規。聞其風而讀其書者,亦莫不尺步繩趨,而無有犯約中之戒,則其所以補聖世而壽斯道者,又何如也?大抵文廟從祀,自有正典,只觀學問道德之深造高明,則柳成龍之純正篤實,正合陞廡。伏乞聖明,特賜允兪之命,上以體列聖推奬之盛意,下以副多士尊衛之輿情,以爲明朝典振士風之道焉。臣等無任云云。省疏具悉。學識事功,自有傳誦,而今此所請,有非所以遽議。爾等退修學業。
上在景福宮。停常參·經筵。
李起鍾啓曰,明日殿座相値,視事頉稟之意,敢啓。傳曰,知道。
曺寅承啓曰,右副承旨閔丙承,今日不爲仕進,卽爲牌招,何如?傳曰,允。
傳于李起鍾曰,吏曹參議有闕之代,前望單子入之。
吏曹參議前望單子入之,閔致憲添書落點。
白文行有頉,代以金河璉爲假注書。
傳于李起鍾曰,明日殿試,景武臺命官爲之。
李起鍾,以吏曹言啓曰,重林道察訪金星濟,以身病,呈狀乞遞,改差,何如?傳曰,允。
又以吏曹言啓曰,博文局主事吳暢燮,以其身病,呈狀乞遞,改差,何如?傳文,允。
兵曹口傳政事,親軍左營軍司馬單閔泳敦。
以平安監司南廷哲狀啓,平壤府民家失火事,傳于鄭憲時曰,民家之一時燒燼,若是夥多,聞甚驚慘。元恤典外,各別加顧助,結構奠接,俾無一民失所棲遑之弊事,廟堂各別措辭分付。
李起鍾,以戶曹言啓曰,卒李判宗正卿喪,原致賻外,錢五百兩·布木各一同,別爲輸送事,命下矣。卒判宗正卿李彙重喪,原致賻外,錢五百兩·布木一同,別爲輸送之意,敢啓。傳曰,知道。
又以弘文館言啓曰,新除授校理呂圭亨·金甲洙,竝卽牌招察任,何如?傳曰,允。
又以觀象監領事·提調意啓曰,本監天文學三曆官崔哲鎬有頉,代前正崔光植塡差事,命下矣。謹依此塡補之意,敢啓。傳曰,知道。
又以兵曹言啓曰,今番戊子式年武科殿試時,直赴殿試人,應試區別,別單書入之意,敢稟。傳曰,知道。
又以兵曹言啓曰,直赴殿試人之唱第前作故者,付之榜末,成給紅牌,曾有其例矣。馬兵閔浩植,日傘差備梁仁洙二人作故,今番殿試時,依例付之榜末,成給紅牌,何如?傳曰,允。
又以兵曹言啓曰,直赴殿試奉承傳抄上武士兪鎭伯等一千三人,隨其錄名,依例許赴於明日殿試之意,敢啓。傳曰,知道。
又以親軍前營言啓曰,本營兵房金在殷身病甚重,勢難察任,改差,何如?傳曰,允。
又以親軍左營言啓曰,本營兵房梁柱顯身病甚重,勢難察任,今姑改差,何如?傳曰,允。
又以親軍別營言啓曰,本營挾輿把摠李景漢身病猝重,勢難察任,改差,何如?傳曰,允。
義禁府啓目粘連,向於金宗學亦,祗迎法意,何等敬嚴,罪著不愼,難免警責。以此照律,何如?判付。啓,依允。
吏曹參議朴齊純疏曰,伏以臣於銓職,今已再叨矣。去年秋,奉特旨授臣是職,臣怵於義分,黽勉出膺,一遭從政,旋卽缷免,豈意七八朔之間,復叨是職,榮耀偏〈體〉,兢懼彌切。臣之受命,適當太廟親祼之時,只以執事爲榮,不遑控辭,仍復牌召屢承,代斲已多,雖粗效趨走之恭,而轉深惶蹙之私。且臣素患痰癖之祟,乘此火旺之氣,多日勞碌,一倍添劇,橫亘肚胸,痛及〈肢〉體,委頓床笫,蠢動無望。玆將疾聲之呼,冒干聽卑之聰,伏乞聖明,特垂矜諒,亟賜鐫改,俾銓務無曠,賤分得安,不勝幸甚。臣無任云云。省疏具悉。所請依施。
戊子四月十八日五更,上御乾淸宮。召對入侍時,參贊官李起鍾,侍讀官呂圭亨,檢討官李範昌,檢校待敎趙漢國,假注書盧台鉉,記事官李垠鎔·閔愚植,各持綱目第九卷,以次進伏訖。上曰,史官分左右。仍開卷。上曰,上番讀之。圭亨讀自元帝,止塞爭也。上曰,釋義。圭亨釋義訖。上曰,文義奏之。圭亨曰,采良家女,備後宮,似是漢家舊規,而杜欽引據周禮,欲成帝之助德養壽,斯誠此時對病下藥之良劑也。上曰,此時古法,則以古證今,語得其當,卽人臣之所當先務也。圭亨曰,杜欽晚節,不足稱,而至若此言,有先見之高明。惜王鳳之不能聽用也。上曰,其人雖不足稱,其言有可取則取之,可也,欽之言,誠有可取矣。圭亨曰,所謂不以人廢言,聖敎切當矣。上曰,下番讀之。範昌讀自故后妃,止有間適之心。上曰,釋義。範昌釋義訖。上曰,文義奏之。範昌曰,古昔聖王制禮,一娶九女不再娶,所以防嫉妬重繼嗣也,此制廢已久矣。杜欽能引經據義,欲救原養德於始初之隆,防微杜漸於未然之前矣。其人不足稱,而其言則可采。成帝苟能從其言,則後必無趙飛燕等事也。上曰,不有古法則已矣,旣有古法,則爲治者,捨此而何所據乎?使成帝若聽杜欽之言,則後豈有許多家變乎?範昌曰,聖敎切當矣。非徒此事爲然,凡事必遵古禮而行之,則必無後悔之端矣。事不師古而能爲治者,未之有也。上曰,參贊官讀之。起鍾讀自是以晉獻,止常以爲憂。上曰,釋義。起鍾釋義訖。上曰,文義奏之。起鍾曰,杜欽援古因時,有此切實之論,而太后謂以古事無有,不之聽焉,王鳳亦不能自立制度,此出於阿美之習。使此良箴,不見試用,誠爲漢家慨惜也。上曰,苟事之善,雖無古禮,尙可採用,況乎有周家之禮,而切於時用者哉?甚是歎惜處也。起鍾曰,事若可行,何論故事之有無乎?如以此言,行之當世,著爲漢家後世之法,豈不美哉?上曰,然矣。仍敎曰,閣臣讀之。漢國讀自鳳白之太后,止大水至。上曰,釋義。漢國釋義訖。上曰,文義奏之。漢國曰,且莫車,顓渠閼氏之子也,雕陶莫臯,大閼氏之子也。顓渠以爲百姓未附,不欲立其子,大閼以爲後世必亂,不欲立其子,其智慮之遠,處義之當,果非夷狄之俗也。上曰,夷狄傳國之法,未能詳知,而至約令與弟,中國則似無此法也。漢國曰,水至,卽民間訛言,而王鳳未能鎭壓,反使吏民,益加擾動,位雖高,而爲人則甚輕薄也。上曰,人之訛言,何時不無,而王鳳居在高位,未能察機,是人與位果不相稱矣。漢國曰,聖敎切當矣。上掩卷。仍命史官就座,。又命退,諸臣以次退出。
上在景福宮。停常參·經筵。
曺寅承啓曰,明日常參·經筵,取稟。傳曰,停。
宋秉瑞啓曰,工曹參判尹成鎭,除拜後過三日不爲出肅,依定式推考警責,仍卽牌招察任,何如?傳曰,允。
李起鍾啓曰,假注書金河璉,時無職名,令該曹依例付軍職,冠帶常仕,何如?傳曰,允。
假注書朴時奎有身病,勢難察任,今姑改差,何如?傳曰,允。
朴時奎改差,代以蔡東英爲假注書。
傳于李起鍾曰,讀券官鄭海崙,考官閔泳煥,竝命官爲之。
傳于李起鍾曰,總理大臣入侍。
傳于李起鍾曰,政官牌招開政。
傳于李起鍾曰,三營將臣所佩符信,參互已例,更爲造給,而親軍統衛使,親軍壯衛使命召·虎符·傳令牌,傳授摠禦使,命召·虎符傳授。
以司謁口傳下敎曰,統衛使受符間,兵判權察,仍傳命召·虎符·傳令牌。
李起鍾啓曰,統衛使受符間,兵判權察,仍傳命召·虎符·傳令牌事,命下矣。權察親軍統衛使閔泳煥,卽爲牌招聽傳敎,仍傳命召及虎符·傳令牌,何如?傳曰,允。
李起鍾啓曰,新除授親軍壯衛使韓圭卨,卽爲牌招,傳授命召及虎符·傳令牌,摠禦使李鍾健,卽爲牌招,傳授命召及虎符,何如?傳曰,允。
李起鍾,以議政府言啓曰,錦伯已箇滿矣。此道臣出按以後,實心對揚,雍容做治,今當瓜熟,群情願借。忠淸監司閔泳商,限一年特爲仍任,何如?傳曰,允。
又以弘文館〈言〉啓曰,副校理宋彦會呈辭出去,上番闕直,事甚未安。副校理趙秉輯內閣進,應敎閔啓鎬,副應敎尹起晉,校理呂圭亨·金甲洙,竝卽牌招,推移入直,何如?傳曰,允。
兵曹判書閔泳煥疏曰,伏以臣於式年武科殿試考官之望,伏蒙恩點,又伏奉命官爲之之命矣。秩非崇品,而膺是任,係是常格之外,臣何敢晏然冒當哉?玆獻短章,仰瀆崇嚴,伏乞亟賜變通,以嚴試規,以安微分,不勝幸甚。臣無任云云。答曰,省疏具悉。旣有已例,卿其勿辭,卽爲考疏。
戊子四月十九日辰時,上御萬慶殿。總理大臣入侍時,同副承旨李起鍾,假注書金河璉,記注官林奭禧,別兼春秋權潚,領議政沈舜澤,判府事金弘集,以次進伏訖。上曰,史官分左右。舜澤進前奏曰,朝來陰雲,頗有雨意,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。上曰,近日雨意頗緊,尙未快洽,見兩南狀啓,間或雨洽,而畿內旱甚,爲民事悶然。舜澤曰,臣亦見兩南謄報,而畿內則麥農失稔云,爲民事憧憧,非但在於旱憂矣。舜澤曰,承洞金判府事有身病,不得登筵之意,有所往復於臣等矣。上曰,今日召見大臣,專爲營制變通,而目下急務,莫先於此矣。聞各國軍制,隨時改革,而多從布操,近日中國之神機營綠營軍制,亦有變通,則此乃時措之宜,不得不然者也。年來各營分置,冗費實多,且每營五百兵,不合於演操之規。故今欲只存三營,合右後及海防而稱統衛營,合前左而稱壯衛營,別營則稱摠禦營矣。舜澤曰,自古營制之或分或合,蓋出於隨時操宜,而今聆聖敎,臣無容他見,聖智神算,祗不勝欽頌萬萬矣。弘集曰,歷代軍制,固多沿革,雖不得不因時制宜,而皆有一定不易之規,然後可以幾百年遵守無弊也。竊以六七年來,營制凡幾變,而變通之際,規制未定,故又有此變通之擧矣。今也聖算之黙運已久,則必立一定之規,以爲幾百年遵守之圖,是臣之望也。上命書傳敎曰,軍制者,因時措置,隨便增革,求適於用而已。其爲關係之重,急先之務,莫此爲大。現今軍額未夥,而營號彌多,規制不一,而接濟愈繁,旣未得精鍊,又無以厚養,宜思所以變通之道。只置三營,合右營·後營·海防營,稱之以統衛,合前營·左營,稱之以壯衛營,別營稱之以摠禦營,凡所節制與規式,各營將臣,就議摠理大臣,成節目以入。出傳敎又命書傳敎曰,右營使·後營使·海防使閔泳翊,統衛使下批,前營使·左營使韓圭卨,壯衛使下批,別營使李鍾健,摠禦使下批。出傳敎上曰,年前因吳提督營制,五百兵爲一營,而今欲試布操,則不能成一軍之制云矣。弘集曰,一營五百,乃褊將之部曲,實非大國三軍,次國二軍之制矣。上曰,今若合營,則以其冗費,優可以厚養其兵也。弘集曰,豈但養兵爲然?汰冗祛濫,實爲治國之要道也。上曰,春川,卽東北闕隘也。昔在丁卯虜亂,只以二百精兵,得捷於石坡嶺,其後,置防略使,又議設防禦營而不果。亦或有監營移設之論,其形勝之堪爲保障,與南漢·江都無異,而今旣爲鎭禦營,則不可不移屬畿甸,設置留守,然後庶爲捍衛綢繆之圖矣。舜澤曰,營制變通,卽有國大政也。鎭禦營之移屬畿甸,設置留守,亦係官制,其在事體,博行詢議似宜,故敢達矣。弘集曰,春川,卽古之國都也。其形勝,實爲上游之最,且今旣設營,則置留司而重其體制,亦可爲時措之宜矣。上命書傳敎曰,〈關防之重,所以〉固屛翰而嚴捍衛,綢繆之備,統轄之專,邦畿以壯,緩急可恃,此四都之所由設也。若其制置之隨宜創始,名稱之因時變通,蓋亦屢矣,而皆相度地宜,參酌時措而然也。春川,乃東北咽喉之最爲要阨,不可無另置留臺。鎭禦使,改以春川府留守兼鎭禦使下批。畿甸及關東之附近幾邑,竝使之管攝,其規例,一如四都之有屬邑,諸般制置之方略,該守臣商確磨鍊,就議總理大臣稟處。出傳敎上曰,考見水原·廣州設置留守時例,則皆於藥房入侍,只與大臣詢議,而將臣·銓臣,未嘗登對矣。弘集曰,年前營制變通時,則時·原任大臣·各營將臣,登筵皆有所奏矣。上曰,此則因次對故也。弘集曰,今日下敎,未登筵大臣處,領相自當詳爲往復,而銓官亦可以相議矣。上曰,如是爲之,好矣。舜澤曰,日前恩數,萬萬榮感皇懍,而由臣屢聒,致煩酬應,尤爲臣罪之大矣。一介去留,何補於民國,若是其過中乎?以臣無狀,誠不敢當矣。上曰,以大臣去就,有所手批者,果罕有之事。昔在英廟朝,亦嘗施於二三大臣,而予則李奉朝賀,曾有手批矣。舜澤曰,宸墨璀璨,恩言煌煌,什襲而爲臣家傳世之寶,生生世世,爲犬爲馬,不知所以仰酬,而民國艱虞如此,臣獨視務,實有行不得者。向日前席聖敎,奉若金石,宿德新儲,惟在聖簡,遄行甌卜,日以靳祝矣。上曰,大臣所懇,予亦當有成就之日,更勿爲辭也。上曰,前有戶惠堂就議廟堂之敎,而未收米布,築底究覈,別般示警,使知政府之有紀綱焉。舜澤曰,今日果有諸堂就議,而未收誠夥多矣。必無民間未捧,而似爲逋藪,迄玆愆納,此亦紀綱立法令行,則收刷亦不難矣。從當更爲商確筵奏,而該道臣該守令,苟能奉行朝令,則豈至於是?誠極慨歎矣。弘集曰,今日筵敎內外營制之變通,實有國重事,而設置規制,此猶節目間事也。語其要則在於衆心成城而已。欲使斯民,皆知親上死長之義,則非有恩信之固結其心,何以哉?領相,纔以紀綱不立爲奏,而上之恩信,素孚於下,則豈有上有令而下不從之理乎?上曰,卿言果甚好矣。上命史官就座,仍命大臣先退。上曰,今合六營爲三營,而統衛爲中營,色當尙黃,壯衛爲左營,色當尙靑,摠禦爲右營,色當尙白矣。手旗·招搖旗,各隨其營方色爲之,而凡屬軍制,亦以中左右營擧行事,知委各營也。起鍾曰,謹依下敎知委矣。命退,諸臣以次退出。
上在景福宮。停常參·經筵。
藥房提調吳俊泳,副提調金聲根啓曰,伏本審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金昇圭啓曰,明日常參·經筵,取稟。傳曰,停。
李起鍾啓曰,奏御文字,何等審愼,而今日監軍望單子,有所錯誤,致勤下詢,事甚疎忽,誠極未安。原單子,使之改付標以入,而臣之矇然捧入,不勝惶悚。當該兵曹堂上,不可無警,推考,何如?傳曰,允。爾亦推考。
傳于李起鍾曰,營制旣已變通矣。統衛·壯衛兩營都提調,以親軍都提調例兼,摠禦營,亦置都提調,定式下批。
傳于李起鍾曰,秋判·少尹外法司堂上竝許遞,今日政差出。
傳于李起鍾曰,有實病·實故玉堂許遞,今日政差出。
傳于李起鍾曰,在外同敦寧·敦寧都正·工曹參議許遞,今日政差出。
傳于李起鍾曰,在外臺諫許遞,今日政差出。
又以吏曹言啓曰,今番式科,探花郞第二人第三人,當付七品職,而時無蔭直長窠,何以爲之?敢稟。傳曰,奉常直長加設單付。
又以吏曹言啓曰,刑曹佐郞嚴錫瓘,成均館司成閔哲勳,典籍玄明昊·車炳虎,昭慶園守奉官洪在敏,永懷園守奉官柳奭喜,英陽縣監黃致賢,俱以身病,呈狀乞遞,竝改差,何如?傳曰,允。
有政。吏批,判書金壽鉉牌招不進,參判金文鉉牌招不進,參議閔致憲進,同副承旨李起鍾進。以吏批言啓曰,判書金壽鉉,參判金文鉉,竝牌招不進,小臣獨政未安,何以爲之?敢稟。傳曰,只出緊任。
李起鍾啓曰,議政府啓曰,式年武科壯元人,當爲區處,而時無六品職可擬之窠,令該曹加設單付,隨闕陛實之意,分付,何如?傳曰,允。
又〈以〉吏批言啓曰,式年武科壯元人,當爲區處,而時無六品職可擬之窠,令該曹加設單付,隨闕陞實事,廟啓允下矣。尙瑞院別提一窠,加設單付,以入之意,敢啓。傳曰,知道。
以尹致聖爲大司憲,徐相鳳爲大司諫,金思轍爲執義,宋淳鐸·韓永錫爲持平,閔泳序爲正言,鄭圭燮爲副應敎,尹喆培爲校理,姜日馨爲副修撰,元禹常爲判尹,吳重默爲同敦寧,金弘圭爲刑曹參判,金宗漢爲左尹,李源逸爲右尹,李承潤爲敦寧都正,尹定求爲刑曹參議,姜爲工曹參議,宣俊采爲刑曹佐郞,金洪基·全鳳達爲監察,韓承文爲英陽縣監,典籍單金懿秀,文科甲科第一人。奉常直長加設單李章燮,文科甲科第二人。李㝡承,文科甲科第三人。尙瑞別提加設單張錫祚,武科甲科第一人。忠淸監司閔泳商,限一年仍任事,承傳。春川留守單金箕錫,下批事,承傳。前五衛將金成汝,僉知閔敎顯今加嘉善,前監察李國彦·李仁植·韓宗英,守奉官金元澤,已上今加通政,朝官年八十依法典加資。
兵批,判書閔泳煥病,參判李炳敎病,參議趙秉翊入直政事進,參知金命基病,同副承旨李起鍾進。同知加設單趙錫奎,上護軍尹秉鼎,大護軍李泰鉉,護軍金完秀·金商圭·趙榮夏·徐相鳳,副護軍金炳吉·李祐信·鄭時鉉,副司直金昌錫·鄭恒鎭·禹濟一·金甲洙·尹起晉,副司果李英技·全臣謙·申宗厚·金炯穆·李義悳,以上竝單付。新及第張錫祚,武科甲科第一人,送東敍用。副司正金河璉·吳台泳·朴齊範,副司勇白樂元,以上竝單付,兼鎭禦使單金箕錫。
吏批,再政。以李範昌爲修撰,洪嘉裕爲掌樂正,李肇信爲司成,鄭玄謨爲典籍,禹商濬·趙秉民爲監察,閔敬鎬·洪祐億爲禁府都事,李鍾壽爲昭慶園守奉官,金沇爲永懷園守奉官,左尹單李源逸,右尹單金宗漢,崇仁殿參奉加設單黃顯奎。三政。李基和爲昭慶園守奉官,安光協爲永懷園守奉官。四政。守奉官安光協,今超通政,朝官年八十一依法典加資。以宋圭鳳爲永懷園守奉官,故同知李貞禧贈吏參例兼,故通德李昌玉贈吏議,已上同春秋李殷春兩代。故大司諫李鎭弄贈吏參·弘提例兼,故承旨李秉喆贈吏議,已上前同敦寧李興浩兩代。故副護軍金健浩贈戶參例兼,故學生鄭在勳·尹琮,已上贈童敎,以上孝行卓異,贈職事,承傳。故學生韓鎭厚贈吏參例兼,韓敬源贈吏議,韓光翼贈僕正,前同敦寧韓命源三代。故監察尹洛淵贈左承旨,故學生朴鳳游·李海屋·劉泰元·徐代淳·吳泰俊·劉大成·柳韻湲,以上贈童敎,故學生柳春昱贈監察,以上孝行卓異,贈職事,承傳。
傳于李起鍾曰,當該承文院官員,從重推考。
金昇圭,以禮曹言啓曰,今四月二十七日巽時式年文武科放榜時,親臨與權停例,何以爲之,而處所,以何處擧行乎?敢稟。傳曰,勤政殿親臨磨鍊。
又以禮曹言啓曰,今四月二十七日親臨勤政殿,式年文武科放榜時,王世子侍坐之節,何以爲之?敢稟。傳曰,依例磨鍊。
又以弘文館言啓曰,校理金甲洙許遞出去,上番闕直,事甚未安。副應敎未差,副校理宋彦會在外,趙秉輯內閣進。應敎閔啓鎬,校理呂圭亨,竝卽牌招,推移入直,何如?傳曰,允。
李起鍾,以義禁府言啓曰,江原監司鄭泰好狀啓內,鐵原居前宣傳官金興求罪狀,令攸司稟處事,啓下矣。金興求方在江原道鐵原地云,依例發遣府羅將拿來,何如?傳曰,待待命拿囚。
義禁府照目粘連,神武門守門將金宗學矣,本府議啓內,祗迎法意,何等敬嚴,罪署不愼,難免警責。以此照律罪,笞四十收贖,附過還職,私罪,奉敎依允。
書筵官朴性陽疏曰,伏以聖德冞隆,尊號載進,臣民慶忭,小大同情。如臣疲癃,跧伏草野,獨阻賀班,虧損彝分,夙夜悚蹙。不意今三月晦日,守土之臣,來宣傳敎辭意,以臣年及八耋,特賜衣資食物,臣尤極惶感,不知所喩。見今國計板蕩,民生殿屎,雖升斗之粟,尺寸之布,亦當慮或屑越,況玆匪頒之恩,迥出尋常,顧臣無狀,何以得此?古人所謂願賜一國之饑寒者,實是先獲臣心也。仍伏念臣之濫叨筵銜,積有年所,而非直姿性鹵莾,且緣癃病成痼,未嘗一登雷肆之筵,昵侍溫文之儀,視彼鄕曲編戶之氓,少無異同,而未效涓埃之報,反受非常之恩,越分傷廉,罪當如何?朝家惠養之意,不啻漢朝之歲時存問,而微臣悚恧之私,殆同齊人之竊吹濫竽,臣雖迷頑,其何敢以榮爲喜也?伏願聖明,曲遂下情,刊臣選籍,俾之草衣木食,安心邱壑,則雖死之日,猶生之年,瞻天望闕,臣不勝云云。答曰,省疏具悉卿懇。徵招屢勤,志尙愈邁,寔由予誠意之淺鮮,愧恧殊深。切擬夤緣一面於向日慶會,又孤此虛佇之懷,可勝悵觖?東宮方屆志學,輔翼開導之方,惟在如卿宿德,朝夕左右周旋,以正言正事,成就溫文。見今薰晷舒長,書筵連開,亟圖幡然,卽起登途,庸副予如渴之思。向送衣資食物,卽禮遇耆舊之意,其勿爲辭,安心領受。侍傳于李起鍾曰,此批答,遣地方官傳諭。
上在景福宮。停常參·經筵。
金昇圭啓曰,來二十五日朝參日次矣。敢稟。傳曰,停。
又啓曰,明日常參·經筵,取稟。傳曰,停。
又啓曰,左副承旨曺寅承,今日不爲仕進,卽爲牌招,何如?傳曰,允。
以左副承旨曺寅承牌不進罷職傳旨,傳于李起鍾曰,只推。
傳于李起鍾曰,藥院都提〈調〉有闕之代,前望單子入之。
藥院都提調前望單子入之,領議政沈舜澤落點。
傳于李起鍾曰,右副承旨許遞,前望單子入之。
李起鍾啓曰,臣與右副承旨閔丙承伴直矣。纔已許遞出去,伴直無人。左副承旨曺寅承,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,李喜元落點。
傳于李起鍾曰,親軍都提調,金判府事爲之,摠禦都提調,領議政爲之。
傳于李起鍾曰,藍浦縣監申泰休,統禦營領官加差下。
金昇圭,以弘文館言啓曰,上番闕直,事甚未安。應敎閔啓鎬,校理呂圭亨有身病,副校理宋彦會在外,趙秉輯內閣進。新除授副應敎鄭圭燮,校理尹喆培,竝卽牌招,推移入直,修撰李範昌,副修撰姜日馨,一體牌招察任,何如?傳曰,允。
李起鍾,以親軍統營言啓曰,右營·後營·海防營,今旣合營矣。前右營兵房元禹常,前後營兵房李鶴榮,前海防營兵房李斗鉉,竝減下,而本營兵房差出一款,侍處分擧行之意,敢啓。傳曰,知道。
又以刑曹言啓曰,換粘祕封罪人宋冑顯嚴覈草記,傳曰,知道。依律勘處事,批下矣。謹按律文,則大典會通諸科條有曰,科場用奸者邊遠充軍。罪人宋冑顯,咸鏡道永興府邊遠充軍,定配所,卽爲押送之意,敢啓。傳曰,知道。
又以刑曹言啓曰,兵曹啓辭內,因大臣筵奏,堂后失火根因査問次,右史堂廳直趙者斤釗·申福興,堂后使令金宗範·金仁昌·崔奇鉉,水工李南吉等,竝捉致臣曹,詳細査問是乎則,右史堂廳直趙者斤釗所供內,今月初七日暮後未擧燭前,以召對座目推尋次,先向玉堂時,官房鎖鑰,路逢上番廳直申福興,以鍮硯覓來次,傳授開金,而仍向詣閤處是白如可,居無何,忽聞堂後失火之傳聞是乎則,失火根因,實未詳知是如乎旀。上番廳直申福興所供內,矣身隨官員在詣閤處,而路逢趙者斤釗,授右史堂房開金,托以鍮硯覓來,故直入右史堂開鑰後,以所持唐硫黃起火,燃于房內所在鍮燭臺市燭,燭餘寸餘,而近西南隅房帳,不過一尺餘也。覓得鍮硯,急於回還,未及滅燭,旋又下鑰,還來詣閤處後,居未半刻,忽聞堂后失火之傳語而已,更無所供是如是乎旀。堂后使令金宗範·金仁昌·崔奇鉉等所供內,今月初七日人定後,注書急呼矣身等,以爲有綿烟之臭,自越房而來,汝等急往視之云。故矣身等開戶視之,右史堂障子戶壁之間,火焰突出,急燃簷桷,四環延燒。故未及近前,急入注書房及夾房,急收日記冊百餘卷,而餘儲三百餘卷,則火焰延及越房,措手莫及,不得加數收拾是如是白乎旀。水工李南吉所供內,右史堂左右房日暮前,已爲點火房堗,而注書房則燃油短檠而上廳是白遣,右史堂則時無守直之人,故初不燃油擧行是如爲白乎旀。金宗範等更招內,右史堂之燃燭未滅,仍鎖門鑰,的有申福興之納供,則此火根因,似在房內是乎則,更無可供之辭云。故諸漢竝姑留臣營之意,敢啓。傳曰,知道。移送秋曹,依律處治事批下矣。謹按律文,則大明律失火條有曰,守衛宮殿及倉庫,離所守失火者杖一百。罪人趙者斤釗·申福興·金宗範·金仁昌·崔奇鉉·李南吉等,各決杖一百,懲勵放送之意,敢啓。傳曰,知道。
以慶尙監司李鎬俊狀啓,薦新竹筍,節候差早,姑未萌芽,限內不得封進,惶恐待罪事,傳于李起鍾曰,勿待罪事,回諭。
判府事金炳始箚曰,伏以臣之叨藥院之任,甫有日矣。固何敢言辭,而臣之貞痼,自是罔醫,又復濱衰,諸般惡祟之迭攻,有不可枚陳,而最是火鬱而痰眩頻作,土敗而飮嚼不下,形殼徒存,神識俱爽。以見狀而雖欲殫束,勢末由也。起居遂闕,悚蹙彌切。玆敢冒徹短牘,伏乞亟許鐫免,以幸公私焉。取進止。答曰,省箚具悉卿懇。愼節奉慮,所辭藥院之任,今姑勉副,卿其心安調理。仍傳于李起鍾曰,此批答,遣史官傳諭。
上在景福宮。停常參·經筵。
夜自三更至五更,灑雨下雨,測雨器水深三分。
宋秉瑞啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
李起鍾啓曰,密符親納,例也,而前開城留守金善根謂有身病,使其褊裨替納,事甚未安,推考,何如?傳曰,允。
以左副承旨曺寅承牌不進罷職傳旨,傳于李起鍾曰,只推。
宋秉瑞啓曰,新除授右副承旨李喜元,卽爲牌招,何如?傳曰,允。
又啓曰,右副承旨李喜元時在忠淸道忠州地,斯速乘馹上來事,下諭,何如?傳曰,許遞。前望單子入之。
承旨前望單子入之,鄭憲時落點。
傳于宋秉瑞曰,政官牌招開政。
傳于李起鍾曰,兵判,摠禦營提調,依例例兼單付。
宋秉瑞,以弘文館言啓曰,上番闕直,事甚未安。副應敎鄭圭燮有身病,校理尹喆培副校理宋彦會在外,趙秉輯內閣進。應敎閔啓鎬,校理呂圭亨,竝卽牌招,推移入直,何如?傳曰,允。
又以弘文館言啓曰,校理尹喆培時在京畿積城地,經筵入番事緊,請斯速乘馹上來事,下諭?傳曰,許遞。
以李元會爲統衛營兵房。
傳于宋秉瑞曰,在外同敦寧·敦寧都正·同春秋許遞,今日政差出。
傳于宋秉瑞曰,有實病玉堂許遞,今日政差出。
傳于宋秉瑞曰,同訓鍊許遞,今日政差出。
宋秉瑞,以吏曹言啓曰,新除授英陽〈縣〉監韓承文,以其身病,呈狀乞遞,改差,何如?傳曰,允。
又以吏曹言啓曰,掌樂院正洪嘉裕,成均館典籍鄭玄謨,西學敎授金台濟,昭慶園守奉官李基和,永懷園守奉官宋圭鳳,俱以身病,呈狀乞遞,竝改差,何如?傳曰,允。
又以兵曹言啓曰,同知中樞府事沈英慶·李會晙,宣傳官趙載觀·趙翼顯·尹泳翰·許熽,內禁衛將吳有善·李達容,五衛將鄭寅德·李秉和·盧壽一·吳鼎善·朴昌胤,曹司五衛將李載魯,文臣兼宣傳官洪鍾檍·宋淳鐸,俱以病難供職,呈狀乞遞,守門將鄭在坤·李圭復,俱以除授在外,過限未入仕,竝改差,何如?傳曰,允。
又以兵曹言啓曰,宣傳官趙羲中除授在外,過限未肅拜,係是加設窠,減下,何如?傳曰,允。
有政。吏批,判書金壽鉉牌招不進,參判金文鉉牌招不進,參議閔致憲進,同副承旨李起鍾進。以吏批言啓曰,判書金壽鉉,參判金文鉉,竝牌招不進,小臣燭政未安,何以爲之?敢稟。傳曰,只出緊任。以申性均爲校理,鄭承謨爲修撰,李翼相爲同敦寧,趙始永·鄭成容·安光協爲敦寧都正,金文鉉·朴和圭爲敦寧都正,崔商翼·咸洛基爲監察,李容琦爲英陽縣監,親軍都提調單金炳始,摠禦都提調單沈舜澤,前都正洪在茂今加嘉善,前監察金憲祚,守門將金在洙,已上今加通政,朝官年八十加資。
兵批,判書閔泳煥進,參判李炳敎病,參議趙秉翊病,僉知金命基入直,同副承旨李起鍾進。以兪晚源·趙熙一爲同知,徐丙鼎·李昌濂·李鶴榮·李容益爲同訓鍊,許璡爲訓鍊都正,梁柱顯爲兼訓鍊都正,李奎鶴·李秉勳·申百熙·李啓興爲宣傳官,趙翼顯·李相翼爲內禁將,鄭遠韶·盧光懋·金澧根·李貞漢·金奎會爲五衛將,金永悳·沈膺澤爲曹司衛將,權潚·尹爲文兼,尹泳璡爲訓鍊判官,李敬器爲摠禦哨官,柳·具然昌爲守門將,李啓英爲摠禦哨官,同知加設單趙載觀·朴鳳燮,護軍吳重默·沈英慶·李會晙·洪在茂,副護軍李承潤·蔡奎常·趙翼顯·尹泳翰·許熽·趙羲中·宋鳳老·尹致學·金聖浩·金憲祚·金在洙,副司直尹喆培,副司果李茂魯,副司勇彭翰周,以上竝單付。
吏批,再政。以趙東冕爲典醫監提調,金甲洙爲掌樂正,申炳休爲西學敎授,金鎭衡爲典籍,尹周植·蘇鎭禹·崔斗鉉爲監察,申栢·丁大檍爲禁府都事,李斗相爲昭慶園守奉官,李圭輔爲永懷園守奉官,崇仁殿參奉加設單連昌洙。
兵批,再政。以梁道煥爲訓鍊僉正,李鍾奭爲左捕從,李相坤爲右捕從。
吏批,三政。以李爲禁府都事,李靖楗爲昭慶園守奉官,金鼎淵爲永懷園守奉官,李圭輔今超通政,年七十,侍從臣前正言李鍾國父加資事,承傳。
兵批,三政。以河龍濟爲宣傳官,權在文·林炳鎬爲訓鍊僉正。
四政。以尹喜民爲訓鍊僉正,具興祚·李起郁爲判官。
五政。以張忠植爲訓鍊判官,任麒鎬·柳錫煥爲宣傳官。
六政。以鄭益源爲訓鍊主簿。
李起鍾,以承文院言啓曰,今番節使回便帶來咨文中,有方物移準事,使臣加賞事矣。以前期使行奉表伸謝之意,撰出先通咨文,以爲入送之地,何如?傳曰,允。
上護軍李秉文疏曰,伏以所叨醫監·尙方兩提擧,虛縻瘝溺,今閱歲年矣。夫當官盡職,惟材與力是視,不以事務之緊漫閒劇,差殊有間,而尙方則御供衣襨,管檢惟重,醫監則生徒功課,董勵斯嚴,俱不可曰閒司漫務,而臣是兼貫尸居,庸墨度日,左僨右誤,不省可否事,已是靦恬騂汗。且臣萎蒲衰質,近添風痺,半身肢節,麻木不仁,片言聲音,訥澁不成,胃鑠而食全阻,痰閼而泄頻作,榮衛濩落,刀圭無賴,委頓床玆,轉側須人,尋常應行之簿書署押,留滯積久,自致隳曠,此臣所以求解之願。寢惟發囈,寤言如醒,只不覺病祟之一添,則臣安敢不仰首哀籲於仁覆之下乎?伏望聖慈,曲垂矜恤,亟遞臣兩提擧之銜,俾得安意調治,則餘生日月,卽我殿下賜也。千萬至祝。臣無任云云。答曰,省疏具悉。所辭中醫監提擧之任,依施。
工曹參議姜疏曰,伏以臣家在安城地,而去年夏間,母病添劇,專報日至,臣情私悶迫,急於往護,不遑呼籲天陛,揆以義分,萬萬悚惶。母病纔痊,身又嬰疾,浹旬危劇,漫不省察,時値景祐宮動駕,賤名受點於內閣守宮,敢以在外現告,自顧負犯,嶺海猶輕,何圖匪怒之敎,轉致回咷之笑,只止薄竄,旋蒙賜環,恩敍繼至,臣非木石,寧不感激洪造,而自訟獲戾,益不勝惶隕恧蹙。乃者工曹參議除旨,忽下於千萬夢想之外,臣雙擎惝怳,誠莫知措躬之所也。記簪之恩,旣極感惶,俟屨之戒,焉敢怠慢?固當竭蹶趨承,以效寸忱之不暇,而以若蹙伏訟愆之踪,不可抗顔於縉紳之列,無論職任緊漫之分,亦何可自同平人,復齒於器使之末乎?參前倚衡,萬無承膺之道。玆敢不避猥屑,冒瀆崇嚴,伏乞聖慈,俯垂鑑諒,亟遞臣新除授之職,以重公器,仍治臣未盡勘之罪,以安私分,千萬幸甚。臣無任云云。省疏具悉。旣已經勘,何必爲引?爾其勿辭察職。
上在景福宮。停常參·經筵。
宋秉瑞啓曰,明日常參·經筵,取稟。傳曰,停。
曺寅承啓曰,新除授右副承旨鄭憲時,卽爲牌招,何如?傳曰,允。
李起鍾啓曰,玉堂上下番俱空,事甚未安。應敎閔啓鎬,校理呂圭亨有身病,副校理宋彦會在外,趙秉輯內閣進。副應敎鄭圭燮,修撰李範昌,副修撰李承九·姜日馨,新除授校理申性均,修撰鄭承謨,竝卽牌招,推移入直,何如?傳曰,允。
兵曹口傳政事,親軍統衛營兵房單李元會。
李起鍾,以弘文館言啓曰,上番無他推移之員,不得已以下番姑陞入直之意,敢啓。傳曰,知道。
上在景福宮。停常參·經筵。
自午時至酉時,灑雨下雨,測雨器水深三分。
李起鍾啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
又以親軍營言啓曰,觀文閣上樑文製述官·書寫官實預差·懸板書寫官,別單書入之意,敢啓。傳曰,知道。
親軍營,觀文閣上樑文製述官判敦寧閔應植,預差行大護軍李淳翼,書寫官行大護軍李承五,預差行大護軍金永哲,懸板書寫官協辦內務府事朴鳳彬。
李起鍾,以刑曹言啓曰,今番監試覆試時,無初試參榜之平壤幼學李載昶,發關本道,待押來擧行事,已有所草記蒙允,而今纔自現,依降定水軍之律,令兵曹擧行之意,敢啓。傳曰,知道。
上在景福宮。停常參·經筵。
藥房提調吳俊泳,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿,氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金昇圭啓曰,明日常參·經筵,取稟。傳曰,停。
傳于鄭憲時曰,戶曹判書有闕之代,判敦寧閔應植除授。
吏曹,戶曹判書單,閔應植除授事,承傳。
傳于鄭憲時曰,公事遲滯之中官沈周鉉推考。
金昇圭啓曰,端午帖製述人,旣已抄啓矣。弘文提學閔泳煥,待明朝牌招,使之出韻科次,何如?傳曰,允。
又啓曰,來五月初二日,行景慕宮夏享大祭親祭祭文,當爲製進。藝文提學金昌熙,待明朝牌招,使之製進,何如?傳曰,允。
傳于鄭憲時曰,公事誤下之中官洪宅柱,從重推考。
鄭憲時,以重建所言啓曰,慈慶殿·含元殿·慶成殿·延生殿·欽敬閣定礎吉日時,令日官金載霖推擇,則今四月二十六日未時爲吉云。以此日時擧行之意,敢啓。傳曰,知道。
金昇圭,以弘文館言啓曰,修撰鄭承謨時在忠淸道忠州地,經筵入番事緊,請斯速乘馹上來事,下諭。傳曰,許遞。
鄭憲時,以親軍營言啓曰,觀文閣上樑吉日時,令日官金載霖推擇,則今四月二十六日未時爲吉云,以此日時擧行之意,敢啓。傳曰,知道。
又以摠禦營言啓曰,本營兵房崔致永,身病甚重,勢難察任,今姑改差,何如?傳曰,允。
兼戶曹判書鄭範朝疏曰,伏以臣之情窮勢迫,公與私一也。受任以來,前後章上者,凡六矣。間或借方寸之地而面達者,亦屢矣。天聽愈邈,恩批愈摯,每徹一番疏籲,輒增一番惶隘。然而猶此不之止者,豈全昧分義而然哉?誠有所不能自已者存耳。第本曹難支之弊,日月之明,照燭無遺,向奉綸旨,惻怛懇摯,其所對揚,固有司職,而寸籌莫展,不能稱塞萬一,揆分量才,悚與日滋。臣又忝重建監董之列,經費策應,雖非所專管,而課日供仕,董率工役,卽臣之職也。兼縻賓銜,方値書筵日開之時,洊雷明离,輔翼我東宮緝熙就將之學,亦臣之責也。斷斷一念,惟在乎趨走殫竭,期效涓埃之報,而奈臣之病情,日甚一日,氣力燥耗,痰火上升,形骸消爍,精神昏迷,遇事則全沒頭緖,就列則若將顚仆。以若聖明,特賜矜諄,亟遞臣本兼之銜,仍治臣瀆䙝之罪焉。臣無任云云。答曰,省疏具悉。所辭旣如是,度支之任依施。
上在景福宮。停常參·經筵。
宋秉瑞啓曰,明日文武科放榜相値,視事頉稟之意,敢啓。傳曰,知道。
又啓曰,左副〈承旨〉曺寅承,同副承旨李起鍾,今日不爲仕進,竝卽牌招,何如?傳曰,允。
又啓曰,弘文提學閔泳煥,疏批已下,卽爲牌招,何如?傳曰,允。
傳于鄭憲時曰,明日出宮門路,以思政門爲之。
以左副承旨曺寅承,同副承旨李起鍾牌不進罷職傳旨,傳于鄭憲〈時〉曰,只推。
兵曹,以李昌濂爲摠禦營兵房。
宋秉瑞,以議政府言啓曰,卽見平安監司閔泳駿狀啓,則鐵島鎭介在黃·平交界,各處商船,流入大同江咽喉處,而再昨年自海防營設稅之後,該鎭增衍其數,操縱濫捧,商旅阻絶,懋遷壅閼,箕壤生靈之資食船粟者,將未免失哺。上項設稅,一竝革祛事,請令廟堂稟處矣。設或有補於公,旣知貽害於民,則豈可恬然坐視而莫之恤乎?群情之嗷嗷,觀於道啓,亦可驗悉,依狀請亟令革撤之意,分付該營及兩西道臣,何如?傳曰,允。
鄭憲時,以兵曹言啓曰,闕內外動駕動輿時槍劍軍,每以前左右後四營兵丁中抄擇侍衛·陪衛,而今合爲統衛·壯衛兩營矣。日後動駕動輿時,以兩營兵丁抄擇擧行,何如?傳曰,允。
兵曹判書閔泳煥疏曰,伏以臣祗奉文苑恩誥,今旬有餘日于玆矣。揣分瞿瞿,不敢爲進身叩謝計,迺者端午帖于命臣考選,天牌儼臨,循墻不得,益復惝怳,靡所措躬。夫朝廷之官,錢穀甲兵之重,雖其材器不適,猶可以勉焉自勵,惟文學之事不然,懸有定價,衡錘靡差,可襲而取之也。是故,不專功令章程,經傳造詣,而進居館閣之職,其能潤色大猷,鋪敍大柵者,臣未之聞焉。臣幼而失學,早又竊科,鍾漏珂佩,奔走靡暇,與架籤縹緗疎,抑亦殿下之所已悉燭,而況臣不才,厚沐洪造,從前踐歷之踰濫,凡今叨冒之委湊,不趐如僬僥之負鼎,駕駘之服乘,夙宵憧憧,不克堪承。又以有國詞命,責之於臣,臣旣無章程·造詣之素所服習,其何可潤色鋪敍,以鳴國家之盛耶?假使臣識博才全,優於需世,我殿下,父母於臣,恩斯勤斯,固宜節其過飽,爲臣惜福,而今乃靡官不做,必先於人,是豈臣戒盈持約之素志也?昔宋宗授蘇軾知制誥,或以培養,有難之者。夫以軾長江巨河之文,尙欲培養而用之,愛人以德,蓋如此。臣亦以宋朝之處,竊有厚望於今日,敢徹章籲,仰塵淸覽,伏願聖明,俯賜省察,亟改臣新授弘文提學之任,俾名器毋玷而賤分獲安焉。臣無任云云。答曰,省疏具悉。卿其勿辭行公。
上在景福宮。停常參·經筵。
李起鍾啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
兵曹口傳政事,總禦營兵房單李昌濂。
行戶曹判書閔應植疏曰,伏以臣器小而受大,力弱而擔重,夷考其前後職名,則形渥而背浹,往往有通宵不寐之時。誠以本領如臣,叨冒至此,而其不能僨敗者,求諸今昔,無有此理,則區區微諒,亶在乎積誠蘄暴,取次缷免,以究生成之大化矣。迺者地部特除,又隕自天,已赬之肩而壓之以千匀,旣穿之蹄而策之以九折,臣俯仰公私,莫省其稅駕也。臣本疎闇,闊於事務,至若金穀去處,尤是性靈心計之透不得焉。家常飯衣噉着,尙難抖擻安排,而乃以一國財賦之柄,畀之于臣,責其周流而引汲之,的知其推將不去。夫質劑之在縢,筦鑰之在篋,最其易知易領,而所守非人,則竝與縢篋而失焉。今各司之相須,諸省列郡之攸係,旣非縢篋可比,則所以委任之必愼其人,而況枵罄轉甚,迫于竿頭,匪頒之待,尙矣休論,稍食之調,闕亦旣多。聖敎憂勤,俯詢矯救,其所對揚之責,專於計臣,則此時此任,萬萬非臣之憒劣所可承當。雖欲淟涊爲一日計,其可得乎?噫,臣身之不自有,久矣。濫䙝之誚,盈盛之戒,有不敢暇恤,而惟以一副夷險,銘鏤肝肺,凡誤恩之求,輒冒厚顔,竊庶乎萬一報答,而利病之捷於國計者,莫切乎見職,則亦安得自阻仁覆,孤負我殿下至恩隆渥也哉?且臣所閣職賓銜,一往虛縻,秪速嗤點,其於壞廉防而乖名實,亦非細故。斷斷衷赤,毫非雕飾,伏望日月之明,燭臣情實,亟遞臣本兼諸任,俾公務無曠,私分獲安,千萬幸甚。臣無任云云。答曰,省疏具悉。卿其勿辭行公。
戊子四月二十七日午時,上與王世子詣勤政殿。式科文武科放榜入侍時,兼都承旨金聲根,行左承旨宋秉瑞,右承旨金昇圭,左副承旨曺寅承,右副承旨鄭憲時,同副承旨李起鍾,假注書金河璉·蔡東英,記事官朴宗玕,別兼春秋權潚·韓光洙·金敎獻,檢校直提學閔泳煥·金聲根,檢校直閣朴鳳彬·金文鉉·鄭夏源·金世基·尹·兪鎭弼·趙秉輯·閔泳達·閔丙承·閔愚植·尹雨植,校理呂圭亨,副修撰姜日馨,以次侍入。時至,通禮跪啓請外辦。上具遠遊冠·絳紗袍,乘輿出思政門。藥房提調吳俊泳,副提調金聲根進前奏曰,侵早勞動,聖體,若何?上曰,一樣矣。通禮跪啓請降輿。上降輿陞座。贊儀唱四拜,文武百官入就位,行四拜禮。聲根奏曰,文武新恩,今將入庭,請出標信,開作門。上曰,以已下標信擧行,可也。又奏曰,侍衛從陞人中,有率榜人,使之下去,一體行禮乎?上可之。仍命頒牌。聲根進前奏曰,奏笏擧行,做錯非細,甚爲駭然。當該通禮院官員,所當重勘,而本院請推之外,無他可施之罰,何以爲之乎?上曰,特爲安徐,更勿如是之意,申飭,可也。聲根承命頒牌訖。引儀唱四拜,文武新恩及率榜人行四拜禮,退出。通禮跪啓禮畢,請降座乘輿。上乘輿,入思政門。命出標信解嚴,上還內。諸臣以次退出。
上在景福宮。停常參·經筵。
宋秉瑞啓曰,明日常參·經筵,取稟。傳曰,停。
傳于金聲根曰,政官牌招開政。
鄭憲時啓曰,假注書金河璉有身病,勢難察任,今姑改差,何如?傳曰,允。
金河璉改差,代以李㝡承爲假注書。
鄭憲時啓曰,假注書蔡東英有身病,勢難察任,今姑改差,何如?傳曰,允。
蔡東英改差,代以鄭在健爲假注書。
傳于李起鍾曰,右承旨·左副承旨,竝許遞,前望單子入之。
承旨前望單子入之,沈相學·閔致憲落點。
傳于李起鍾曰,順房爲之。
傳于宋秉瑞曰,兼輔德有闕之代,前望單子入之。
兵曹口傳政事,親軍壯衛營兵房單金在殷。
宋秉瑞啓曰,吏曹判書金壽鉉牌不進推考傳旨,今方捧入,而開政命下之後,如是違牌,事甚未安。參判金文鉉陳疏,參議未差,判書更爲牌招,何如?傳曰,待明朝牌招。
傳于宋秉瑞曰,吏曹參議有闕之代,副護軍金昇圭除授。
宋秉瑞,以內醫院都提調·提調意啓曰,親享隔日,分提調,令該曹口傳差出,何如?傳曰,允。
又以吏曹言啓曰,宗廟朔祭大祝具用喜,時無職名,令該曹口傳付軍職,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇次第看審,則各壇壇上及四面紅箭門·墻垣·階砌,俱爲無頉,後看護等節,另加申飭之意,敢啓。傳曰,知道。
又以禮曹言啓曰,卽接前監役李根斗所志,則以爲八寸弟根成,嫡妾俱無子,以其同姓八寸兄根恒第四子樟魯,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,載在法典,而門長李根斗所許,旣如此,李根恒第四子樟魯,立爲李根成之後何如?傳曰,允。
鄭憲時,以兵曹言啓曰,來五月初一日大駕詣景慕宮齋宿,初二日夏享大祭親行隨駕,營門當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留陣營,何以爲之乎?敢稟。傳曰,統衛兵丁二哨·摠禦營步軍二哨·騎士二番,統衛使率領爲先廂,壯衛營兵丁二哨·摠禦營步軍一哨·騎士二番,壯衛使率領爲後廂,禁軍三番隨駕,摠禦步軍一哨·騎士一番,該營兵房代領留陣,餘軍留營,置之。
又以兵曹言啓曰,五月初一日大駕詣景慕宮齋宿,初二日夏享大祭親行時,王世子隨駕,行亞獻時陪衛,依前例磨鍊,而禁軍及先後牌軍兵,連以隨駕禁軍及先後廂軍兵仍用矣。今番則何以爲之乎?敢稟。傳曰,陪衛依例磨鍊,而禁軍及先後牌軍兵,以先後廂軍兵仍用。
吏曹參判金文鉉疏曰,伏以臣卽古家之不才後進耳。姿本儱侗,百不猶人,而猥荷洪庇,世所稱德擧藝選,容易歷揚,釋褐不幾年,驟躋卿月之班,自顧無狀,受恩如天,圖報無地,中心兢惕,食息靡懈。夫雷肆,地則淸要,職兼輔翼,掄揀克峻,僅備其人。以臣無似,忝恩濫廁,銅龍虬漏,橫經周旋,鶴禁靑綾,退食委蛇。曩於太廟祼將之禮,罔功冥升,榮已極矣,分斯濫矣。至若亞銓,是何謬恩之荐疊,若斯之亟也?量窄而受夥者,不欹則溢,材弱而任重者,惟顚與仆,卽必至之勢也。若臣所叨之任,雖使古名碩號稱,聲望文識,裒然爲擧世標範者當之,必瞠然乎却步,況臣至愚極劣,最居人下者乎?臣於是未暇以可堪與不可,控爲說辭,自歸於仕宦之飾讓。故日昨政命,章皇出肅,非謂承當,特以叩謝是急,廉維反輕而然。初無榜樣,已試蔑效,淵鑑之所畢燭,廷紳之所見諒,而每懷嚴畏,不敢言私,時月盤礴,難免衆咻。以臣自視,直不過貪恩饕榮焉已。且臣夙嬰貞痼,針焫罔效,迨此風火之交,忽復闖肆,實難蠢動。臣身辛楚,私不遑恤,職務瘝溺,公耳添罪,敢陳疾痛之呼,仰冀生成之澤。伏乞聖慈,亟遞臣所帶宮官銓職之銜,俾完公事,以保微命焉。臣無任云云。答曰,省疏具悉。所辭中春銜,依施。
戊子四月二十八日五更,上御乾淸宮。召對入侍時,參贊官李起鍾,檢校待敎閔丙承,侍讀官宋彦會,檢討官姜日馨,假注書蔡東英,記注官林奭禧,別兼春秋金敎獻,各持綱目第九卷,以次進伏訖。上曰,史官分左右。仍開卷。上曰,上番讀之。彦會自以召信臣爲少府,止稀有安居。上曰,釋義。彦會釋義訖。上曰,文義奏之。彦會曰,漢時素稱多良吏,而未有若召信臣之優著賢能。民感其惠,號稱以父,則可知其實心愛民,視之如子也。苟論治行,非獨爲當世第一,溯古以往,亦罕疇匹,後居官任職之臣,可以取法於此矣。上曰,國家用人,惟賢是取,而隨其功能,施以爵賞,故人有非常之行,國有非常之典,如信臣賢能,合膺擢用,後世爲人臣者,所當效則也。彦會曰,聖敎切當矣。元帝知信臣之賢,而擢任少府之職,亦深得先王爵賞之義也。上曰,下番讀之。日馨讀自開通溝瀆,止歲省費數千萬。上曰,釋義。日馨釋義訖。上曰,文義奏之。日馨曰,漢家用人,專用良吏,其所以爲良吏,卽不過節用而愛民也。以制度則不傷財不害民,故財用足而百姓親,財足民親而未有不治之國。今召信臣之爲少府,而歲省費數千萬者,其亦爲郡之規而移於朝也。苟若愼擇良吏,酬功登庸,如西漢之爲,則亦西漢之治也。上曰,爲吏者,爲國省費,乃安民阜財之道也。召信臣明習治民,恪勤奉公,可謂漢之良吏,而元帝之徵用,宜矣。日馨曰,聖敎切當矣。上曰,參贊官讀之。起鍾讀自夏封甘延壽,止按驗之。上曰,釋義。起鍾釋義訖。上曰,文義奏之。起鍾曰,陳·甘,雖薄有其功,論以大義,宜罪而不宜賞也。是時亦有彼此之論,至於裂土封爵,恐非信賞必罰之義也。上曰,信賞必罰,果是有國大典也。孝元不能焉,此尤小人擅權之害也。起鍾曰,聖敎切當矣。上曰,閣臣讀之。丙承,讀自湯上疏,止以過軍。上曰,釋義。丙承釋義訖。上曰,文義奏之。丙承曰,輸財不法,宜乎司隷之按驗,而陳湯上疏,自明其志,究其實則掩其過而明其功,不忠不公,自在其中矣。上曰,漢元之時,君弱臣强,紀綱不振,故陳湯不顧矯罪之犯,自言其功,於臣分萬萬非矣。丙承曰,聖敎切當矣。上掩卷。仍命史官就座。又命退諸臣,以次退出。
上在景福宮。停常參·經筵。
宋秉瑞啓曰,明日再明日景慕宮夏享大祭親祭齋戒相値,視事頉稟之意,敢啓。傳曰,知道。
又啓曰,卽者典牲署郞廳來言,來五月初二日行景慕宮夏享大祭親臨省牲時,提調當爲進參,而提調鄭範朝有身病,不得進參云,卽爲牌招,何如?傳曰,典醫監提調金永哲相換。
兼輔德前望單子入之,閔丙承落點。
宋秉瑞啓曰,明日傳香,禮房承旨當爲齋宿。行右承旨宋秉瑞,所當牌招,而拘於廳規,不得請牌,何以爲之?敢稟。傳曰,牌招。
李㝡承有頉,代以李中久爲假注書。
鄭在健有頉,代以金相昊爲假注書。
李中久有頉,代以宋在會爲假注書。
金相昊有頉,代以朴忠彬爲〈假〉注書。
宋在會有頉,代以〈李〉章燮爲假注書。
朴忠彬有頉,代以朴用柱爲假注書。
宋秉瑞啓曰,吏曹參判金文鉉,疏批已下,一體牌招,何如?傳曰,允。
吏曹,吏曹參議單,金昇圭除授事,承傳。
又啓曰,新除授吏曹參議金昇圭,一體牌招,何如?傳曰,允。
傳于鄭憲時曰,戶曹判書閔應植,重建所堂上加差下。
傳于李起鍾曰,同敦寧·敦寧都正·金吾堂上,竝許遞,今日政差出。
傳于李起鍾曰,有實故玉堂許遞,今日政差出。
傳于李起鍾曰,少尹外京兆堂上,竝許遞,今日政差出。
鄭憲時,以吏曹言啓曰,新除授英陽縣監李容琦,以其身病,呈狀乞遞,改差,何如?傳曰,允。
又以吏曹言啓曰,通禮院右通禮金禹用,西學敎授申炳休,永懷園守奉官金鼎淵,俱以身病,呈狀乞遞,竝改差,何如?傳曰,允。
又以兵曹言啓曰,本曹正郞沈九澤,身病猝重,呈狀乞遞。宿衛重地,不可久曠,今姑改差,何如?傳曰,允。
又以吏批言啓曰,侍從臣父年七十以上人,每於歲首,抄啓加資,而新有應推恩人,雖非歲首,抄啓加資事,載在法典矣。今日政,侍從臣父年七十以上人,別單書入之意,敢啓。傳曰,知道。
有政。吏批,判書金壽鉉牌招不進,參判金文鉉牌招不進,參議金昇圭進,同副承旨李起鍾進。以吏批言啓曰,判書金壽鉉,參判金文鉉,竝牌招不進,小臣燭政未安,何以爲之?敢稟。傳曰,只出緊任。以金敎獻爲應敎,金思轍爲修撰,鄭範朝爲判敦寧,白南益爲判尹,趙秉弼爲左尹,李寅龜爲右尹,洪在茂爲同敦寧,尹秉鼎爲判義禁,金蘊淳·李裕承爲知義〈禁〉,鄭周永爲同義禁,李靖楗爲敦寧都正,金禹用爲刑曹佐郞,李慶坤·李魯儀爲監察,李勛卿爲兵曹正郞,張啓煥爲英陽縣監,統禦營文案四單李寅祐·金星圭·李秉睿·李商在,摠禦營文案單李承周,守奉官李靖楗,今超通政,年七十,前持平李翊焌父,加資事,承傳。典牲提調鄭範朝,典醫監提調金永哲,已上相換事,承傳。轉運委員單禹慶善,以上竝單付。
兵批,行判書金永壽病,參判李炳敎病,參議趙秉翊入直進,參知金命基病,同副承旨李起鍾進。以朴宗仁爲德浦僉使,崔達鉉爲明月萬戶,知事加設單元禹常,同知單金澧根,加設單李肇寅·錢若雨,僉知三單鄭遠韶·盧光懋·金永悳,壬海別將單朴贊奎,護軍李翼相·金宗漢,副護軍曺寅承·李喜元·趙始若·鄭成容·安光協,副司直閔啓鎬,副司果鄭承謨·朴承燁·李寅敦·尹玄求·李龜魯·李容雲·金炳華·玄寬榮·安世祿·朴鍾圭·閔在鎬·鄭漢錫·金煥有·金瀅植·朴昌植·李錫基·柳昌熙,副司勇金洪濟,以上竝單付。
吏批,再政。以姜日馨爲執義,閔應植爲禮賓提調,李羲鳳爲通禮,李羲悳爲西學敎授,張錫圭·李台瑛爲監察,趙載熙·鄭海年爲禁府都事,盧觀洙爲昭慶園守奉官,玄棻爲永懷園守奉官,兼文學單金敎獻,副護軍李冕永,前五衛將權·盧光懋·鄭遠韶,已上今加嘉〈善〉。副司果崔齊崗,前監察李益濟,已上今超通政,朝官年八十依法典加資。重建所堂上單閔應植。三政,以金鍾華·李泰會爲監察,鄭源泰爲昭慶園守奉官,李珪淵爲永懷園〈守奉官〉,尹起晉爲副修撰。四政。以秦咸一爲監察,朴基秀爲永懷園守奉宮,兵曹,親軍統衛營領官高鎭赫·金宗源·閔致驥·李道咸,哨官鄭煥敎·洪培·沈熙澤·朴世根·申昌熙·金振澔·玄興澤·洪鍾赫·蔡奎昇·尹弘植·趙慶相·具俊喜·閔麟鎬·南錫獜·金鴻濟·李源鎬·權友燮·尹養大,軍醫鄭斗永·全在興·金在韶·康錫鉉,親軍壯衛營領官沈寅澤·李章漢,哨官李守鳳·李斗璜·李承遠·朴來卿·李學承·崔洛周·宋秉畯·金鍾桓·趙鍾成·朴錠基·權鍾濂,摠禦營別將李熙斌·李勉培,騎士將權中璿·任宣鎬·金泰亨·趙羲容·洪大燮·閔龜鎬,把摠具達祖·權一圭,軍司馬閔泳達·金兢鉉,哨官李愚用·洪淳億·李冕珪·李秉憲·洪馹燮·具範書·李載鎬·李鍾煥·李柄鼎·李基元·兪鶴柱·李圭淵·李奎邦·朴光鉉·具然膺·李徹純·李奎鑅·趙健夏·李秉哲·李恒魯·張俊泓·朴義炯,以上下批事,承傳。
傳于李起鍾曰,適當慶會,今番雜科初試,竝特爲直赴會試。
李起鍾,以內務府言啓曰,仁川港書記官禹慶善,轉運委員勿拘加差下,何如?傳曰,允。
又以侍講院言啓曰,新除授兼輔德閔丙承,卽爲牌招,何如?傳曰,允。
又以兵曹言啓曰,再明日動駕時,本曹郞廳,守宮及侍衛各差備,當爲備員,而正郞兪鎭弼內閣進,不得進參,今姑改差,其代,仍令該曹以在京無故人口傳差出,以爲進參之地,何如?傳曰,允。
又以兵曹言啓曰,因刑曹草記,今番監試覆試時,無初試參榜幼學李載昶,依降定水軍之律,令兵曹擧行事,傳曰,知道事,命下矣。無初試參榜罪人李載昶,黃海道鳳山郡水軍充定,定驛子押送之意,敢啓。傳曰,知道。
又以兵曹言啓曰,今此動駕時,侍衛不可不備,而五衛將盧光懋·金澧根·李貞漢·金奎會,俱以病難供職,呈狀乞遞,竝改差,其代,依例口傳擬入,何如?傳曰,允。
又以親軍統衛營言啓曰,前海防營所屬麻湖洗心亭出屯兵丁,卽爲還營,出屯永爲置之意,敢啓。傳曰,知道。
又以義禁府言啓曰,來初一日動駕時,大駕各差備都事,當以十六員磨鍊,而本府都事十員內,都事李宰夏有身病不得進參,二員未差,只有七員,無以推移。有身病都事,令該曹口傳相換,未差之代與假都事六員,亦令該曹口傳差出,以爲擧行,何如?傳曰,允。
上在景福宮。停常參·經筵。
藥房提調吳俊泳,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,〈知道〉。大王大妃殿·王大妃殿,氣候一樣,中宮殿氣候安順,卿等不必入侍矣。大王大妃殿·王大妃殿,口傳問安。答曰,知道。世子宮·世子嬪宮,口傳問安。答曰,知道。
宋秉瑞啓曰,明日大駕詣景慕宮,入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
傳于宋秉瑞曰,傳香承旨馳詣宗廟·景慕宮,奉審摘奸以來。
宋秉瑞啓曰,玉堂上下番俱空,事甚未安。應敎金敎獻別兼春秋進,副校理宋彦會差祭,趙秉輯內閣進。副應敎鄭圭燮,校理呂圭亨·申性均,修撰李範昌,副修撰李承九,新除授修撰金思轍,副修撰尹起晉,竝卽牌招,推移入直,何如?傳曰,允。
李章燮有頉,代以尹兢周爲假注書。
閔致憲啓曰,卽者兵曹郞廳來言,明日動駕時,別侍衛不可不備,而判書閔泳煥以統衛使先廂進,不得擧行云,何以爲之?敢稟。傳曰,次堂擧行。
傳于宋秉瑞曰,遣吏郞,諸執事淸齋與否,摘奸以來。
傳于宋秉瑞曰,明日出宮門路,以嚮旭門爲之。
傳于金聲根曰,藍浦縣監申泰休,內禁將除授。
兵曹口傳政事,盧壽一·趙載明·朴壽遠·崔五吉爲五衛將。
以京畿監司金明鎭狀啓,宗廟·景慕宮薦新生眞魚,節序差早,姑未産出,限內不得封進,惶恐待罪事,傳于宋秉瑞曰,勿待罪事,回諭。
以平安監司閔泳駿狀啓,朔州府民家失火事,傳于沈相學曰,當此農節,民家燒燼,若是夥多,聞甚矜慘。元恤典外別加顧助,趁卽結構奠接,無有一民失所棲遑之弊事,廟堂措辭關飭。
吏曹口傳政事,以尹宇善爲分內醫提調。
吏曹口傳政事,以金思轍爲兵曹正郞。
宋秉瑞,以奎章〈閣〉言啓曰,守宮檢校直閣徐相祖,待開門牌招,何如?傳曰,允。
又以奎章閣言啓曰,明日卽寶賢堂朔奉審日次,臣進詣擧行之意,敢啓。傳曰,知道。
又以侍講〈院〉言啓曰,卽接翊衛司所報,則明日景慕宮夏享大祭親行,王世子隨駕敎是時,本司當爲全數陪衛,而右翊衛朴駿彬呈辭受由,無以備員云,何以爲之?敢稟。傳曰,永禧殿令吳友善,令該曹口傳相換。
吏曹口傳政事,右翊衛朴駿彬,永禧殿令吳友善,已上相換事,承傳。
閔致憲,以兵曹言啓曰,禁軍祿試射,今朔內當依定式試取,而本曹有故,不得設行,後日退行之意,敢啓。傳曰,知道。
上在景福宮。停常參·經筵。
宋秉瑞啓曰,來初五日朝參日次,而綏陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,司僕寺內乘來言,捲簾,取稟。傳曰,捲三面。
又啓曰,大王大妃殿·王大妃殿,夕問安,何承旨進去乎?敢稟。傳曰,左副承旨進去。
閔致憲啓曰,臣以大王大妃殿·王大妃殿問安進去,下直之意,敢啓。傳曰,知道。
又啓曰,臣以大王大妃殿·王大妃殿夕問安進去,下直之意,敢啓。傳曰,知道。
宋秉瑞啓曰,禮貌官來言,百官稟旨就次。傳曰,知道。
又啓曰,翰林召試被選當次人閔愚植,薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單閔愚植。
以義禁府赦單子,傳于李起鍾曰,尹滋善·鄭選朝·金萬濟·鄭斗欽放。
傳于李起鍾曰,明日還宮門路,以思政門爲之。
兵曹口傳政事,副司果閔哲勳。
兵曹口傳政事,親軍壯衛營正領官單李容觀。
沈相學,以內務府言啓曰,仁川·東萊·德源·會寧四處互市之地,貨物漸殖,稅則自在,而課歲所收,宜自京司,句檢出入,從今以往,令度支專管事,分付,何如?傳曰,允。
又以吏曹言啓曰,今者景慕宮夏享大祭祝史閔哲勳,時無職名,令該曹口傳付軍職,何如?傳曰,允。
又以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,依此爲之,何如?傳曰,允。
又以典圜局言啓曰,本局萬里倉鑄所之役浩大,前縣監李益淳,委員差下,使之董役,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣檢書官,以守宮檢校直閣意啓曰,夜間閣內諸處無事之意,敢啓。傳曰,知道。
李起鍾,以兵曹言啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又以兵曹言啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
又以親軍營言啓曰,本營郞廳金永典,今旣瓜滿,而見今營務旁午,難付生手,姑爲仍任,何如?傳曰,允。
又以親軍統衛營言啓曰,謹依下敎,本營隨駕·隨輿將校·軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,隨駕·隨輿與留陣軍兵等處,乾犒饋分給之意,敢啓。傳曰,知道。
閔致憲,以義禁府言啓曰,今日動駕時,本府都事,當爲全數進參,而新除授都事李圭瑞,身病沈重,不得進參,令該曹口傳相換,以爲擧行,何如?傳曰,允。
判府事金炳始疏曰,伏以臣病伏鄕廬,綿惙視蔭,遂無人世之想,只切弧稜之戀而已。第臣前後叨濫,有百疵疣,靡裨補者,何職不然,而惟於親軍提擧之任,尤有甚焉。向臣所以屢回力辭,而特蒙恩諒者也。由前瘝曠,罪雖倖逭,從他嗤點,尙有餘譏。今忽以臣代臣於數年之後,非徒臣艮限之義,有自劃,朝家所以處置者,誠萬萬謬擧也。藉使臣氣力精識,無減於疇昔,値玆規制更張,事務殷繁,尤非曩日之比,而矧臣未昧之形,僅存如縷,非復與恒人命者乎?臣於邇來,喪禍之洊疊,有不敢輒煩,而臣雖冥如木石,心肝摧折,黯然日鑠,積祟夤緣闖發,乖証襍還竝肆,轉側運動,尙猶不得,酬接關決,亦何暇論哉?將謂管攝有人,無所事事乎,則公然素餐,徒費廩粟,殊非國體之允當,亦豈私分之自安?以病以情,斷不宜冒膺矣。玆敢從縣道,略綴衷實,仰瀆崇嚴,伏望聖慈,特垂矜諒,亟賜遞斥,俾存國體,以安私分焉。臣無任云云。答曰,省疏具悉卿懇。此銜卽親軍營與統衛·壯衛兩營之三提擧,而初非餉務之以卿代卿於數年之後也。今當各營稱號之變通,不得不統稱親軍,故致卿訝惑,而惟玆特簡,寔出於倚毗之重者也。愼節之彌苦,殊庸奉慮,而此非奔湊殫勞之任,卿勿辭巽,卽速登途,以幸國事。仍傳于李起鍾曰,此批答,遣史官傳諭。
戊子五月初一日午時,大駕與王世子詣景慕宮。夏享大祭擧動入侍時,兼都承旨金聲根,行左承旨沈相學,行右承旨宋秉瑞,左副承旨閔致憲,右副承旨鄭憲時,同副承旨李起鍾,記事官李鍾七,假注書尹兢周,別兼春秋金敎獻,記事官閔愚植,檢校提學金永壽,提學閔應植,檢校直提學閔泳煥·金聲根,直提學趙東冕,檢校直閣金文鉉·鄭夏源·李範晉·金世基·尹·兪鎭弼·趙秉輯·閔泳達,檢校待敎閔丙承·閔愚植·尹雨植,校理呂圭亨,修撰李範昌,以次侍立訖。上與王世子,具遠遊冠·絳紗袍,出嚮旭門。藥房提調吳俊泳,副提調金聲根進前奏曰,侵早勞動,聖體,若何?上曰,一樣矣。仍出奉宜門。通禮跪啓請降輿乘輦。上降輿乘輦。秉瑞進圭。上執圭。仍傳曰,禮房承旨,馳詣宗廟·永寧殿,奉審以來。出駕前下敎由門出光化門進發,至宗廟前路。通禮跪啓請降輦。上降輦步過,復乘輦。仍下敎曰,鋪陳擧行,若是疎忽,事體所在,極爲駭然。當該進排官,拿問重勘。出駕前下敎至宮大門外,通禮跪啓請降輦乘輿。上降輦乘輿,入齋室後,問安。少頃,通禮跪啓請外辦。上具冕服而出。通禮前導,詣神門外板位,行再拜禮訖。由東階詣廟內奉審,仍詣省器位,視洗濯。執事擧羃告潔,詣省牲位視牲。掌牲官率其屬牽牲進前跪,擧手曰腯。大祝吳有善巡牲一帀,擧手曰充。上仍爲奉審望廟樓,行四拜禮訖。領議政沈舜澤,判府事金弘集進前曰,勞動餘,聖體,若何?上曰,一樣矣。仍敎曰,近來雨意雖有而猶未洽,嶺南尤多早乾云,甚庸爲念。領議政沈舜澤曰,嶺南幾邑,初頗旱,而旋卽得雨。判府事金弘集曰,今亦連有雨意矣。上還入齋殿,傳曰,肄儀當親監矣。該房知悉。出榻敎聲根奏曰,樂章擧行,以九成乎,以一成乎?上曰,以九成爲之,可也。上還入齋殿,傳曰,祭物當親看審矣。該房知悉,出榻敎少頃,上出齋殿。傳曰,隨駕·隨輿與留陣軍兵,令各其營乾犒饋。出榻敎傳曰,明日還宮內門路,以思政門爲。出榻敎
上在景福宮。停常參·經筵。
宋秉瑞啓曰,明日常參·經筵,取稟。傳曰,停。
注書李鍾七病,代以李章燮爲假注書。
李章燮有頉,代以崔秉鎭爲假注書。
傳于李起鍾曰,閟宮親祼,同我元良,神人胥悅,冞切嘉幸。終獻官以下,別單書入。
傳于李起鍾曰,東宮荐行亞獻之禮,其所嘉悅,不可無示意之擧。春桂坊以下,別單書入。
傳于李起鍾曰,躬祼宮享,春邸亞祼,嘉悅良深,宜有志喜。都提調領府事宋近洙,大豹皮一令賜給,提調李淳翼,虎皮一令賜給。
兵曹口傳政事,親軍統禦營正領官單許璡,軍司馬單韓光洙。
兵曹,內禁將單申泰休,今加折衝除授事,承傳。
宋秉瑞,以永禧殿提調意啓曰,本殿端午祭享隔日,官員不可不備員,而參奉林正洙有病,新除授令朴駿彬在外,令該曹變通之地,何如?傳曰,允。令該曹口傳相換。
又以奎章閣言啓曰,大駕今已還宮,守宮檢校直閣徐相祖,依定式減下,何如?傳曰,允。
又以議政府言啓曰,向日祗奉朝士頒祿,軍旅放料,缺之源委,接濟方策,戶曹堂餉堂,就議廟堂,從長稟處之命。又於前席,伏聆聖敎,與財賦諸臣,稽査博議,則親軍營·戶曹·宣惠廳,俱以軍餉經用衙門,統計一年,入不當出,顧今遑岌事勢,治國不可爲國,國計寒心,胡至此極?爲今之計,惟在節省。年來不恒不緊之可合矯釐者,令有司之臣,親執簿書,商確便宜,使之條列報府,更爲稟處,而至於未收,皆惟正之供也。彼耕田之民,皆知正供之趁期,則豈有民間未捧,而積歲愆納乎?必是邑守之冒法挪貸,官吏之犯科偸弄也。金石弛廢,莫近年若,前後朝飭,慢不擧行,如無一番大懲創,國綱何以振肅乎?各樣上納過限未考尺者,苟究其本,職由於各該道帥臣之不猛察而嚴督故也。玩愒失飭,誰任其責?姑先施以重推之典。未收各邑,竝限三朔,使之準數輸納于各衙門,而如復愆滯,未卽考尺,則該守令啓聞罷拿事,措辭行會於各該道帥臣。自今守令解由,申明舊典,不計前後,一竝拘礙事,分付兩銓,何如?傳曰,允。各項公納之經年愆滯,都是道·帥臣·邑守之看作尋常,初不檢察而然,揆以法意,寧不寒心?廟堂別般嚴飭,定限行會,而如是之後,又復一向伈泄,終無實效,則是眼無國綱也,弁髦朝令也,亦豈無大懲創之道乎?竝以此意,三懸鈴知委於各道道帥臣。
又以奉常寺提調意啓曰,各陵園端午祭享所用藥果煎造後,進上看品藥果二十立,依定式封進之意,敢啓。傳曰,知道。
戊子五月初二日子時,大駕詣景慕宮。夏享大祭親祭入侍時,兼都承旨金聲根,行左承旨沈相學,行右承旨宋秉瑞,左副承旨閔致憲,右副承旨鄭憲時,同副承旨李起鍾,記事官李鍾七,假注書尹兢周,別兼春秋金敎獻,記事官閔愚植,檢校提學金永壽,提學閔應植,檢校直提學閔泳煥·金聲根,直提學趙東冕,檢校直閣金文鉉·鄭夏源·李範晉·金世基·尹·兪鎭弼·趙秉輯·閔泳達,檢校待敎閔丙承·閔愚植·尹雨植,校理呂圭亨,修撰李範昌,以次侍立。時至,上具冕服以出。禮儀使趙秉世導上至神門外,啓請執圭。聲根進圭,上執圭,詣板位西向立。禮儀使啓請行事。軒架作,啓熙運之樂,啓熙運之舞作,樂九成。禮儀使啓請鞠躬再拜興平身。上行再拜興平身。禮樂九成,禮儀使導上詣盥洗位,啓請搢圭。上搢圭,盥洗訖。禮儀使啓請執圭。上執圭。禮儀使導上由東階,陞詣尊所東向立,登歌作。啓熙運〈之〉樂,啓熙運之舞作。執尊擧羃,瓚爵官酌鬱鬯,禮儀使導上詣神位前北向立,啓請跪搢圭。上搢圭。行右承旨宋秉瑞奉香,同副承旨李起鍾奉爐。上三上香。禮儀使啓請執瓚灌地,進幣瓚爵官金壽鉉捧瓚進跪。上執瓚灌地訖,以瓚授奠幣瓚爵官金昇圭。禮儀使啓請執幣獻幣。上執幣,以授瓚爵官,瓚爵官奠于案。禮儀使啓請執圭,俯伏興平身。上執圭俯伏興平身。登歌止,禮儀導上降復位,祝史捧毛血盤肝膋㽅,奠于神位前。祝史取肝出戶,燔於爐炭,還尊所。典祀官引饌,入自正門,軒架作,肅安之樂。捧俎官等,各捧牲匣,祝史進撤毛血盤,自東階授齋郞,至西階,大祝迎引於階上。薦俎官閔應植詣神位前北向跪,奠薦牛羊豕訖。禮儀使導上至神位前。上詣神位前,北向跪搢圭。禮儀使啓請執爵獻爵,瓚爵官捧爵跪進。上以爵授瓚爵官,瓚爵官跪受,奠于神位前。禮儀使跪啓請執圭俯伏興,少退跪。樂止,大祝進,東向跪讀祝訖。樂作,上俯伏興平身。禮儀使導上復位,啓熙運之舞退,報恩之舞進。王世子行亞獻禮如儀。領議政沈舜澤行終獻禮,亦如儀訖。執禮曰,行飮福禮,禮儀使導上詣飮福位跪搢圭。禮儀使跪啓請受爵,瓚爵官捧爵跪進,上受爵,以授瓚爵官。瓚爵官捧俎跪進,上受俎,以捧瓚爵官訖。上執圭,俯伏興平身降復位。禮儀使啓請再拜。上行再拜禮。執禮曰,撤籩豆。大祝入撤籩豆,登歌作,康安樂止,軒架作景安之樂。禮儀使啓請再拜。上行再拜。禮儀使導上詣望燎位。大祝捧祝詣坎,贊禮啓禮畢。禮儀使前導,上還齋殿出門。禮儀使啓請釋圭。上釋圭。上入齋殿。上曰,堂下執禮奏笏之際,有所錯誤矣。相學奏曰,本院請推之外,無他可施之罰,何以爲之乎?上曰,從重推考,可也。仍敎曰,近日不用純色祭冠,禮儀甚不當。此後各別申飭。還宮時,通禮啓請外辦。上與王世子,改具遠遊冠·絳紗袍以出。領議政沈舜澤,判府事金弘集進前奏曰,侵夜勞動,聖體,若何?上曰,一樣矣。左右通禮前導,至宮大門外,跪啓請降輿乘輦,執圭。上降輿乘輦執圭,駕至宗廟前路,通禮跪啓請降輦。上降輦步過,復乘輦。由鐵物橋,自光化門,至思政門,上降輦乘輿入門。出標信解嚴,諸臣以次退出。
上在景福宮。停常參·經筵。
自人定至初四日開東,灑雨下雨,測雨器水深二分。
藥房提調吳俊泳,副提調金聲根啓曰,閟宮親祼,誠禮克伸,侵晨回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮·世子嬪宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
宋秉瑞啓曰,明日常參·經筵,取稟。傳曰,停。
鄭憲時啓曰,明日傳香,禮房承旨當爲齋宿,行右承旨宋秉瑞,所當牌招,而拘於廳規,不得請牌,何以爲之?敢稟。傳曰,牌招。
崔秉鎭有頉,代以趙信鎬爲假注書。
傳于李起鍾曰,今初七日館學儒生應製,通方外爲之,試紙用大好紙,景武臺親臨磨鍊。
以景慕宮夏享大祭,王世子亞獻禮時,春·桂坊以下別單,傳于李起鍾曰,師領議政沈舜澤,內下大豹皮一令賜給。內醫都提調沈舜澤,內下大豹皮一令賜給。左賓客鄭範朝,右賓客沈履澤,左副賓客金永壽,右副賓客閔應植,贊善宋秉璿,書筵官金洛鉉·朴性陽,內醫提調吳俊泳,副提調金聲根,各熟馬一匹賜給。進圭兼禮貌官兼輔德金聲根,相禮李貞稙,別軍職李允用,竝加資。檢校提學金永壽,內閣提學閔應植,協辦內務府事閔種默·鄭洛鎔,兼輔德閔丙承,弼善韓光洙,兼弼善閔泳達,文學金敎獻,兼文學李貞稙,司書閔泳敦,兼司書尹,說書閔愚植,各半熟馬一匹賜給。直提學趙東冕,檢校直閣金文鉉·李範晉·尹,檢校待敎尹雨植,參議內務府事趙同熙·閔丙承,左翊衛金炳洙,右翊衛吳友善,左司禦鄭海年,右司禦兪起濬,左翊贊李重益,右翊贊沈相璜,左衛率南廷獻,右衛率閔配鎬,左副率金麟洙,右副率洪祐相,左侍直閔泳哲,右侍直金胤洙,左洗馬李容九,右洗馬趙誠熙,兵曹參判李炳敎,佐郞卞應洙,史官權潚,注書李鍾七,內務府主事李祐珪,尙衣別提李能九,掌議李時庠,東西唱引儀李時泓·徐恒輔,相禮前假引儀崔奎源·李寅斗,別軍職元禹常,宣傳官許,忠壯將閔章鎬·金鳳熙·鄭萬源,忠翊將李儒行·李貞祐,親軍統衛營領官高永根,各兒馬一匹賜給。別軍職閔泳綺,宣傳官李啓興,摠禦營挾輿把摠權一圭,竝許用防禦履歷。別軍職尹亨大,宣傳官鄭熙悅,竝許用三品履歷。申百熙·李秉勳,親軍統衛營領官申泰休,竝許用邊地履歷。別軍職金東萬陞敍,崔俊相,內務府主事張煥星,竝陞六。宣傳官尹錫勛·梁在萬·金炳堯·具然昇,部將崔尙覲·成夏泳·呂養燮,竝仍其職陞六。親軍壯衛營領官李章漢,許用水使履歷。五衛將盧壽一·趙載明,竝許用營將履歷。其餘醫官·奏時官·哨官·哨長·寫字官·畫員·守僕·員役等,竝依判下施賞。
以景慕宮夏享大祭親行時終獻官以下別單,傳于李起鍾曰,終獻官領議政沈舜澤,鞍具馬一匹面給。進幣瓚爵官吏曹判書金壽鉉,薦俎官行戶曹判書閔應植,禮儀使禮曹判書趙秉世,各熟馬一匹賜給。禮房承旨宋秉瑞,半熟馬一匹〈賜給〉。奠幣瓚爵官吏曹參議金昇圭,典祀官奉常正金命來,堂上執禮行副議軍金永悳,堂下執禮副司果兪鎭弼,執尊副校理趙秉輯,祝史副司果閔哲勳,齋郞副司正李雲翼,捧俎官戶曹正郞徐雲輔,盥洗位兵曹佐郞李在祐,禮曹佐郞崔秉煜,爵洗位兵曹正郞金錫龍·蔡相夏,亞獻盥洗位兵曹佐郞卞應洙,典籍權博淵,終獻盥洗位禮曹佐郞劉秉洙,掌牲令典牲判官姜龜秀,協律郞掌樂正金甲洙,贊者引儀李時泓·徐恒輔,謁者兼引儀李心泰,贊引假引儀申奎善·黃義喆,祭監監察郭致年·金容觀,各兒馬一匹賜給。宮司令元世洵陞敍,大祝副司果吳有善加資,謁者兼引儀李昌善,六品職待窠擬入,其餘奏時官·守僕·員役·樂工等,竝依判下施賞。
傳于李起鍾曰,政官牌招開政,賞典下批。
傳于李起鍾曰,今番賞典中,一人雖兼數事,毋得疊授。
傳于李起鍾曰,在外同敦寧·敦寧都正,竝許遞,今日政差出。
李起鍾,以禮曹言啓曰,今五月初七日親臨景武臺,館學儒生應製試取時,王世子侍座之節,何以爲之乎?敢稟。傳曰,依例磨鍊。
李起鍾,以兵曹言啓曰,參知金命基有身病,參判李炳敎,參議趙秉翊,俱爲差祭,宿衛重地,替直無路。參知令政院稟旨變通,仍令該曹,以在京無故人,口傳差出,待下批牌招,以爲推移入直之地,何如?傳曰,允。許遞。
傳于李起鍾曰,禮曹參議·兵曹參議,竝許遞,今日政差出。
李起鍾,以吏曹言啓曰,穆陵令洪鍾喜,以其身病,呈狀乞遞,改差,何如?傳曰,崇陵令鄭完淳相換。
又以吏曹言啓曰,英陽縣監張啓煥,昭慶園守奉官鄭源泰,永懷園守奉官朴基秀,俱以身病呈狀乞遞,竝改差,何如?傳曰,允。
又以吏曹言啓曰,世子宮挾侍中官李裕鼎·黃允明加資事,命下矣。係是資窮,何以爲之?敢稟。傳曰,竝令內府調用。
有政。吏批,判書金壽鉉進,參判金文鉉進,參議金昇圭進,同副承旨李起鍾進。以權潚爲兼文學,洪祐禎爲修撰,黃基河爲同敦寧,都必和·車仁錫·崔井奎爲敦寧都正,李貞稙爲禮曹參議,吳有善爲兵曹參議,尹爲相禮,金錫誾爲監察,朴準璿爲禁府都事,金永復爲禁府都事,李興根爲昭慶園守奉官,金東植爲永懷園守奉官,趙聲九爲英陽縣監,副司果吳有善,今加通政,兼輔德金聲根,今加正憲,相禮李貞稙,今加通政,行護軍李允用,今加資憲,以上加資事,承傳。副護軍李遇植,今加嘉善,前監察姜薈,副司果李載聖,已上今超通政,朝官年八十,依法典加資。
兵批,判書閔泳煥病,參判李炳敎病,參議愼炳佑入直進,參知吳有善病,右副承旨鄭憲時進。知事加設單李允用,護軍洪在茂,副護軍鄭誾朝·趙秉翊·李靖楗·吳有善·李貞稙,副司果徐相準,副司勇車璟淳,以上竝單付。
吏批,再政。以姜炯觀爲昭慶園守奉官,柳應烈爲永懷園守奉官,兵曹參議單金命基,參知單吳有善。
吏批,三政。穆陵令洪鍾喜,崇陵令鄭光淳,已上相換事,承傳。
吏批,四政。以金肯善爲監察。
吏曹口傳政事,永禧殿令朴駿彬,繕工主簿尹秉綬,已上相換事,承傳。
李起鍾,以弘文館言啓曰,修撰李範昌差祭出去,下番闕直,事甚未安。修撰一員未差,副修撰李承九·尹起晉,竝卽牌招,推移入直,何如?傳曰,允。
又以摠禦營言啓曰,本營右別將李勉培,身病猝重,勢難察任,改差,何如?傳曰,允。
又以摠禦營言啓曰,本營騎士將閔龜鎬,身病猝重,勢難察任,改差,何如?傳曰,允。
領府事宋近洙疏曰,伏以臣頹齡已迫,癃疾漸痼,床笫之間,喘息僅存,連値慶賀,莫伸忭祝之忱,自陷逋傲,秪俟譴何之命,而臣於殿宮提擧之任,一再仰籲,未蒙恩諒,因循數載,不敢更瀆。曩在南殿親祼之時,竊以謂自當遞汰矣。依舊虛縻,一任瘝曠,閟宮夏享,見又只隔,而尙未聞鐫改,緣臣無事,壞損事體,乃至於此,罪上添罪,無地自容。庸敢泥首席藁,短章自列,伏乞聖慈,亟刊臣所叨之職,仍治臣當勘之律,俾賤分安而朝綱肅焉。臣無任云云。答曰,省疏具悉卿懇。前後慶禮之俱未得參,以予悵缺之心,想仰戀結之忱,而勢固然矣。何必深引?所辭兩提擧之任,今姑許副,卿其諒之。仍傳于李起鍾曰,此批答遣地方官傳諭。
戊子五月初三日申時,上御興福殿。法國公使葛林德接見入侍時,兼都承旨金聲根,假注書尹兢周,以次侍立訖。上具翼善冠·衮龍袍,南面立交椅前,仍命史官,引入公使。公使陞中堂,入楹內,行打恭禮。上擧手答揖。仍命傳語曰,貴國大統領泰平耶?公使曰,泰平矣。上曰,何時離發,而無事來到乎?公使曰,離發後四十日而抵達矣。上曰,曾是往來之人,而今又爲住箚,尤可慰幸。從此兩國,宜爲永好。公使曰,如是慰問,感謝無比。上曰,冒雨入來,甚爲不安。公使曰,以現謁之誠,豈以此爲難乎?仍告退,出楹外,行打恭禮。上答揖。仍命退承史,諸臣以次退出。
上在景福宮。停常參·經筵。
明日常參·經筵,取稟。停。
假注書尹兢周有身病,勢難察任,今姑改差,何如?傳曰,允。
明日傳香,禮房承旨,當爲齋宿,行右承旨宋秉瑞,所當牌招,而拘於廳規,不得請牌,何以爲之?敢稟。傳曰,牌招。
傳于李起鍾曰,傳香承旨馳詣宗廟·景慕宮,奉審摘奸,仍詣受香諸處,奉審摘奸以來。
傳于李起鍾曰,直提學趙東冕馳詣綏陵,奉審摘奸,仍留監祭,局內諸陵,一體奉審以來。
傳于李起鍾曰,右承旨許遞,前望單子入之。
承旨前望單子入之,李重七落點。
新除授承旨李重七,方在譴削中,何以爲之?敢稟。傳曰,蕩滌敍用。
明日傳香承旨,當爲齋宿,而行右承旨李重七,所當牌招,拘於廳規,不得請牌,何以爲之?敢稟。傳曰,牌招。
又以侍講院言啓曰,新除授兼文學權潚,卽爲牌招察任,何如?傳曰,允。
又以弘文館言啓曰,下番闕直,事甚未安,修撰李範昌,副修撰李承九差祭,副修撰尹起晉有身病。新除授修撰洪祐楨,卽爲牌招入直,何如?傳曰,允。
又以重建所言啓曰,慈慶殿·含元殿·慶成殿·延生殿·欽敬閣立柱吉日時,令日官金載霖推擇,則今五月初五日午時爲吉云,以此日時擧行之意,敢啓。傳曰,知道。
吏曹口傳政事,兵曹參議愼炳祐·南啓輪·趙南軾。
又以兵曹言啓曰,參判李炳敎差祭,參議未差,新除授參知吳有善未肅拜,替直無路。參知吳有善,卽爲牌招,推移入直之地,何如?傳曰,允。
又以摠禦營言啓曰,本營別將,今當差出,而擬望之人乏少,外任竝擬,何如?傳曰,允。
兵曹判書閔泳煥疏曰,伏以臣閟宮親享,展聖慕於致愨,震邸亞祼,儼睿度於中禮,欣忭頌祝,小大同情。仍伏念臣提擧長興庫,劣有歲月,才不達志,智未周務,瘝曠之懼,恒如集木。迺者鑾輿過廟,而下鋪陳未克待令,至有進排官拿問重勘之嚴旨。顧臣旣不能先事操飭,又不能臨時董飭,致此擧行之萬萬疎忽。若論其罪,臣實爲首,滿心慙悚,靡所容措,豈可專諉於郞官,而怡然自爲倖逭之計乎?玆敢冒控引章,仰瀆崇嚴,伏乞聖明,俯賜鑑諒,亟勘臣當勘之律,以爲溺職者之戒焉。臣無任屛營祈懇之至,謹昧死以聞。答曰,省疏具悉。日昨進排官拿勘,卽因事體而然也,卿亦施推考之典。
上在景福宮。停常參·經筵。
藥房提調吳俊泳,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。大王大妃〈殿〉進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
金聲根啓曰,藥房提調·副提調持粟米飮來待矣。傳曰,封入。
李起鍾啓曰,明日常參·經筵,取稟,停。
尹兢周改差,代以李丙逌爲假注書。
李丙逌有頉,代以盧台鉉爲假注書。
兵曹口傳政事,壯禦營別將單趙存億,騎士將單李元漢。
李起鍾啓曰,明日傳香禮房承旨,當爲齋宿,行右承旨李重七,所當爲牌招,而拘於廳規,不得請牌,何以爲之?敢稟。傳曰牌招。
又啓曰,兼都承旨金聲根藥院進,行左承旨沈相學,左副承旨閔致憲不爲仕進,行右承旨李重七陳疏,右副承旨鄭憲時式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。牌招。
李起鍾,以弘文館言啓曰,下番闕直,事甚未安,修撰李範昌,副修撰李承九差祭,修撰洪祐楨有身病。副修撰尹起晉,卽爲牌招入直,何如?允。
又以摠禦營言啓曰,本營左別將李熙斌,身病猝重,勢難察任,今姑改差,何如?允。
領議政沈舜澤箚曰,伏以閟宮禴享,親祼展慕,越我貳極,肇獻亞爵,朱絃疏越,◆爾多盛,盛禮旣成,小大抃頌。卽伏見傳敎下旨者,臣以終獻官,至承錫馬之命矣。臣躬襯薰蒿,手奠尊罍,獲覩盛儀,榮輝已極,而乃以執事之勞,至受罔功之賞,實非義分之所敢出也。臣固知聖念表喜齎出常,雖不勝感皇欽誦,而功賞太䙝,辭受當愼,不敢領有,冒陳愚衷,而至於藥院·春坊文豹之特賜,一人數事,尤不宜疊受者也。伏乞竝命收回,以重賞典,以安私分焉。取進止。答曰,省箚具悉卿懇。卿其勿辭,安心領受。仍傳曰,此批答,遣史官傳諭。
右承旨李重七疏曰,伏以臣頃承重譴,措躬靡所,縮伏訟愆,寢夢猶駴,千萬不自意,承宣除旨,有隕自天,繼以蕩敍,召牌儼臨,寵光所及,枯核發榮,非臣隕結,所可以仰酬其萬一也。竊伏念人臣趨走之義,何時不以恭爲主,而況乎親祼事重,備在陪扈之列者,何敢晏然言私,而臣積瘁憂惱,遂成勞瘵,土敗而食飮閼,火升而眩暈作,重添行路之憊,伊時猝患急霍,委淹床笫。際玆別雲劍長望恩點,遽及於臣身,現狀萬無陳就之望,乃敢不獲已懸頉,而旣未能力疾班綴,以效奔奏,又未能舁身闕外,以俟處分,臣罪於是益大,尤無所逃。畢竟莫重侍衛,緣臣不備,繼降責飭,辭敎嚴截,苟議其罪,合寘何辟,四大戰栗,惶汗如流,直欲鑽地而不可得也。罰止革職,已屬末勘,曾未幾何,資級依舊。凡有國爲政,莫先於振肅朝綱,而若使如臣重負,謂可以薄警而蔽辜,則非所以明罰薰威,昭示有位者也。聖念縱軫於涵貸,私心尤切於悚蹙,臣何敢自同無故,彯結周行,重陷於冒昧無嚴之科也哉?徊徨怵惕,未敢趨膺。玆引章自列,仰暴情實,伏乞聖慈,俯垂鑑諒,將臣新授職名,亟賜鐫斥,仍命有司,更議臣當勘之律,以昭法紀,以安賤分,千萬幸甚。答曰,省疏具悉。旣已經勘,何必爲引?卿其勿辭行公。
上在景福宮。停常參·經筵。
金聲根啓曰,藥房三提調持粟米飮來待矣。傳曰,封入。
李重七啓曰,殿座相値,視事頉稟之意,敢啓。傳曰,知道。
傳于李重七曰,奉審閣臣入侍。
以左副承旨閔致憲牌不進罷職傳旨,傳于李重七曰,只推。
傳于李起鍾曰,左副承旨·右副承旨許遞,前望單子入之。
承旨前望單子入之,閔丙承·鄭履源,落點。
傳于李重七曰,明日出宮門路,以廣臨門爲之。
李起鍾啓曰,假注書盧台鉉·趙信鎬,俱有身病,勢難察任,竝姑改差,何如?傳曰,允。
趙信鎬改差,代以閔泳錫爲假注書。
盧台鉉改差,代以李能馥爲假注書。
閔泳錫有頉,代以李吉九爲假注書。
李能馥有頉,代以張錫五爲假注書。
李吉九有頉,代以崔圭升爲假注書。
張錫五有頉,代以宋在三爲假注書。
崔圭升有頉,代以姜仁會爲假注書。
宋在三有頉,代以金冕洙爲假注書。
傳于李起鍾曰,宮闈令李存謙加資,祭侍金圭復·柳東燮,各內下鹿皮一令賜給。
傳于李起鍾曰,挾侍李裕鼎·黃允明,竝加資。玉印差備金羲明,先行都薜里金在寬,各半熟馬一匹賜給。達字差備洪宅柱,擔筒箇差備金萬祿,隨駕金弘吉·梁萬基·文用奎,問安沈周鉉,各兒馬一匹賜給。薛里邊成一,掌務洪圭夏·朴鍾祿,差備崔錫斗·朴昌禧,竝令內府陞敍。
傳于李起鍾曰,前別軍職鄭騏澤·李根澔,別軍職竝還〈差〉下。
兵曹口傳政事,親軍統衛營領官單柳冀完。
李重七,以弘文館言啓曰,下番闕直,事甚未安。副修撰尹起晉有身病。修撰李範昌·洪祐楨,副修撰李承九,竝卽牌招,推移入直,何如?傳曰,允。
又以弘文館言啓曰,下番闕直,事甚未安。李範昌·洪祐楨,副修撰李承九有身病。副修撰尹起晉,卽爲牌招入直,何如?傳曰,允。
又以禮曹言啓曰,永禧殿官員所報,則明日館學應製試取時,本殿官員,俱爲觀光云矣。依定式假官一員,令吏曹以成均官員,口傳啓下,以爲代直後赴試之地,何如?傳曰,允。
又以統理交涉通商事務衙門言啓曰,元山港掌簿官申珩模,繙譯官金器寀,駐日本書記官安吉壽,竝本衙門主事差下,令該曹口傳下批,何如?傳曰,允。
李起鍾,以摠禦營言啓曰,本營別將,今番差出,而擬望之人乏少,外任竝擬,何如?傳曰,允。
又以摠禦營言啓曰,本營右別將趙存億,以前任仁同府使,尙在任所矣。領〈軍〉之職久曠,可悶,改差,何如?傳曰,允。
又以義禁府言啓曰,今初七日館學儒生應製,通方外爲之時,本府都事,皆爲赴擧,只有武都事一員當直入直,而本府入直公事,回公都事及秋成門禁亂都事,無以推移。假都事三員,令該曹口傳差出,以爲擧行,何如?傳曰,允。
吏曹判書金壽鉉疏曰,伏以臣卽眇然一書生耳。窾啓無聞,軍旅未學,而三數年來,猥叨戎垣,連綰二符,至于中權之銜而極矣。第臣見職之萬不堪勝,姑毋論已,追惟前蹟,有百瘡疣,無一稱塞,慙惶悸栗,不啻若懷氷而握湯,不意寢夢之表,統衛使權察之命,又奚以爲而至哉?迨玆諸營之分屬,紀律草創,措置鞅掌,金皷之進退,泉谷之句檢,無往非緊重急切之務。苟能殫心寅協,庶乎藉手共濟,而其奈臣顓蒙疎闇,孚信不足以綜理?軍制承命,殆閱月于玆,戎籌未就,軍心未定,壁壘之精彩無望,罇俎之折衝昧方,究竟辜負隆寄,招譏輿論而止,此不待智者而後知也,明矣。臣若貪寵戀權,恬然蹲冒,廉維由臣而壞,重任由臣而瘝,貽累聖明,諒非細故也。顧今練達機宜,明習時措,以對揚威武,不患無其人,而何必以歷試蔑效之如臣者,强其所不强也哉?玆敢不避猥越,冒控短籲,伏望聖慈,俯垂鑑諒,亟改臣權察之任,使營務無曠,私分獲安焉。臣無任云云。答曰,省疏具悉。卿其勿辭行公。
戊子五月初六日午時,上御乾淸宮。奉審閣臣入侍時,同副承旨李起鍾,假注書趙信鎬,記事官閔愚植,直提學趙東冕,以次進伏訖。上曰,史官分左右。仍敎曰,奉審閣臣進前。東冕進前奏曰,臣承命馳詣綏陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣景陵,陵上奉審則安寧,碑閣·丁字閣奉審則無頉。還詣綏陵,仍留監祭,將事安寧之意,敢此仰達矣。上曰,諸陵上俱爲太平,碑閣·丁字閣,亦皆無頉乎?東冕曰,諸陵上果皆安寧,而碑閣·丁字閣亦無頉矣。上曰,何時將事乎?東冕曰,三更量將事,旋卽離發矣。上曰,新作路往來乎?東冕曰,然矣。上曰,路雖不遠,沿路農形,何如?東冕曰,兩麥均登矣。上曰,近日旱氣,亦無太甚乎?東冕曰,雖無大雨,間日驟雨,似免太甚矣。上曰,移秧,何如?東冕曰,方爲移秧矣。起鍾曰,兼春秋玉秉觀,無端徑出,入侍時不爲待令,事未前有,萬萬駭然。所當重勘,而本院請推之外,無他可施之罰,何以爲之乎?上曰,拿處,可也。上曰,史官就座。仍命奉審閣臣先退。又命退承史,以次退出。
上在景福宮。停常參·經筵。
來十一日朝參日次,而睿陵忌辰祭齋戒相値,頉稟之意,敢啓。傳曰,知道。
李起鍾啓曰,明日常參·經筵,取稟。傳曰,停。
金培胤有頉,代以梁柱赫爲假注書。
金泰郁有頉,代以李鏡昈爲假注書。
姜仁會有頉,代以朴勝恒爲假注書。
金冕洙有頉,代以楊源成爲假注書。
朴勝恒有頉,代以金培胤爲假注書。
楊源成有頉,代以金泰郁爲假注書。
兵曹口傳政事,同知加設單鄭騏澤。
吏曹口傳政事,交涉主事三單,申珩模·金器寀·安吉壽·鄭履源。以內務府言啓曰,謹依下敎,春川府留營制置之方,商確磨鍊,成節目以入之意,敢啓。傳曰,知道。
又以兵曹言啓曰,宣傳官李升漢,以其身病難供職,呈狀乞遞矣。係是加設窠,減下,何如?傳曰,允。
又以摠禦營言啓曰,謹依下敎,侍衛·陪衛,與排立軍兵等處,乾犒饋分給之意,敢啓。傳曰,知道。
傳曰,侍衛·陪衛與排立軍兵,令乾犒饋。
傳曰,還宮當自內爲之,該房知悉。
傳曰,館學儒生應製,賦居首三下進士金炳軾,直赴殿試。之次草三下幼學孫璜秀·吳起爀,竝付之進士榜末。之次草三下幼學鄭萬朝等七人,竝直赴會試。之次次上幼學金佐國等二十人,竝給二分。之次次上幼學韓珏履等二十人,竝〈給〉一分。之次次上幼學權瀚等二十四人,竝付之監試初試榜末。之次次上進士洪大厚等二十六人,各奎章全韻一件賜給。
傳曰,入格儒生吳友善,此是桂坊也,守令待窠,首先擬入。
傳曰,入格儒生,明日待令。
戊子五月初七日辰時,上與王世子詣景武臺。館學儒生應製,通方外試取入侍時,兼都承旨金聲根,行左承旨沈相學,行右承旨李重七,左副承旨閔丙承,右副承旨李起鍾,同副承旨鄭履源,假注書趙信鎬·盧台鉉,記事官李垠鎔·閔愚植,檢校直提學閔泳煥·金聲根,直提學趙東冕,檢校直閣朴鳳彬·金文鉉·鄭夏源·李範晉·金世基·尹·兪鎭弼·趙秉輯·閔泳達,檢校待敎閔丙承·閔愚植·尹雨植,校理宋彦會,副修撰尹起晉,以次侍立。時至,通禮跪啓請外辦。上具翼善冠·衮龍袍,乘輿出廣臨門。藥房提調吳俊泳,副提調金聲根,進前奏曰,侵早勞動,聖體,若何?上曰,一樣矣。仍由神武門,詣景武臺。通禮跪啓請降輿。上降輿陞座。聲根讀奏入門單子訖。仍奏曰,待衛從陞中,有試官蒙點人,使之下去,一體行禮乎?上可之。引儀引讀券判府事金弘集,督辦內務府事金永壽,行大護鄭海崙·金昌熙,行護軍趙熙一,金宗漢,協辦內務府事李源逸,行副護軍吏曹參議金昇圭,行副護軍尹相衍,參議內務府事洪承憲,副護軍尹吉求·金炳秀,兼文學權潚,親軍統衛營軍司馬韓光洙,副司果李茂魯·閔哲勳·姜敬熙,修撰尹起晉,入就位,行四拜禮訖。上命書題賦降之百福,限申時,永壽等跪書,仍讀奏訖。敬熙等奉出懸之。上命試官權退。上入小次。聲根,以司謁入稟曰,先張已入,出標信開布城,呈券儒生,使之次次出送,何如?上曰,已下標信擧行,可也。仍傳曰,侍衛·陪衛與排立軍兵,令各其營,乾犒饋分給。上出次。聲根奏曰,收券已多,考試,何如?上曰,可也。宣傳官跪稟懸燈。上曰,唯。聲根曰,今番則取幾人乎?上曰,取百人。永壽等考試訖。聲根奏曰,讀券何以爲之乎?上曰,對讀輪回讀之。起晉讀奏第一張訖。上命止之。弘集奏曰,書等何以爲之乎?上曰,賦一張書正三下,一張書草三下,其餘竝書次上張。弘集等書等訖。聲根曰,坼封何以爲之乎?上曰,承旨坼封,可也。聲根等坼封讀奏訖。上命書傳敎曰,館學儒生應製賦居首三下進士金炳軾,直赴殿試。之次草三下孫璜秀·吳起爀,竝付之進士榜末。之次草三下幼學鄭萬朝等七人,竝直赴會試。之次次上幼學金佑國等二十五人,竝給二分。之次次上幼學權瀚等二十四人,竝付之監試初試榜末。之次次上進士洪大厚等二十六人,各奎章全韻一件賜給。傳曰,入格儒生吳友善,此是桂坊也,守令待窠,首先擬入。傳曰,入格儒生,明日待令。仍傳曰,還宮當自內矣,該房知悉。上還內。諸臣以次退出。
上在景福宮。停常參·經筵。
李重七啓曰,明日常參·經筵,取稟。傳曰,停。
沈相學啓曰,三皇忌辰日親行望拜禮,前期一日以稟事,曾有定式矣。今初十日太祖高皇帝忌辰日親行望拜禮,何以爲之?敢稟。傳曰,北苑望拜禮,當親行矣。
李起鍾啓曰,明日傳香禮房承旨,當爲齋宿,行右承旨李重七,所當牌招,而拘於廳規,不得請牌,何以爲之?敢稟。傳曰,牌招。
傳于鄭履源曰,入格儒生,崇陽門外施賞。
傳于鄭履源〈曰〉,赴美國參贊官留待。
傳于鄭履源曰,赴美國參贊官入侍。
梁柱赫有頉,代以朴文相爲假注書。
李鏡昈有頉,代以金錫泰爲假注書。
朴文相有頉,代以趙光涵爲假注書。
金錫泰有頉,代張志濂爲假注書。
趙光涵有頉,代李錫泳爲假注書。
張志濂有頉,代曺基榮爲假注書。
李重七,以禮曹言啓曰,今此慶科別試文科初試,分三所設行事,已爲啓下矣。處所當以一所前禁衛營,二所成均館,三所明倫堂設場,而前禁衛營廨舍未修,無以開場。一所移設於前摠戎東營,何如?傳曰,允。
又以觀象監領事·提調意啓曰,本監地理學相地官金錫熙有頉,代前僉正崔獻圭塡補之意,敢啓。傳曰,知道。
鄭履源,以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
判敦寧鄭範朝疏曰,伏以臣伏奉除旨,以臣爲判敦寧府事者,誠萬萬感惶,而臣於是銜,卽宿趼也。始之所辭,以無敦寧,則今焉所處,與前奚間乎?玆敢據實控籲,伏乞聖明,俯賜鑑諒,照例遞免,以存公格,以安分焉。臣無任云云。答曰,省疏具悉。所請依施。
知事金聲根疏曰,伏以臣百不猶人,直一空洞無物者已,待罪喉院,旣乏山甫匪懈之誠,忝官春宮,又蔑晏殊謹厚之譽,不宜蹲仍,終底僨誤,而及奉奎署華誥,卽古寶文直學。自知蔑劣,尤極踰濫,寧不欲鑽地而入,循墻而走也?然而壹是恬若固有,不遑丐免者,連値邦慶之川至,獲參班綴之嵩呼,叨陪廟宮駿奔,恭瞻璋瓚亞祼,凡厥臣庶,擧切愛戴之情,矧在邇密,冞增欣抃之忱。是以與聞爲榮,不揆廉防之嚴,殫竭爲義,欲報塵刹之微,而曾不於夢想攸到,恩數洊降,五朔之內,三遷其資,於焉至正憲階。噫,漢之賈誼,一歲而超太中,唐之張鎬,二朞而至宰相,時人譏之,史氏書之,傳以爲躁進者之鑑戒,而臣之五朔三資,方諸一歲二朞,疾徐懸絶,驟躐無藝。臣雖至愚,亦聞器盈必覆,步急必躓,惴惴慄慄,若隕淵谷,而臣身危怛,猶不暇恤。竊伏念朝家至難且愼者,爵以命德,賞以酬功,而臣之功之德,固不當擬議,至若趨走之恭,不過職分內事,亦無勞勩之可絶。今此間月增秩,前所罕有,而誠爲誤恩也。由臣而貽累於大聖人德懋懋官功懋懋賞之政。思之及此,寵益自驚。古之崇讓,今焉按例,便成虛文,只犯瀆擾。故臣有若貪戀,輒卽承膺,而驟進不已,終莫能一暴懍惕之實,幸蒙察憐之澤,則亦豈上下相孚之美事乎?前日而受,今日而辭,人必嗤點,而一命而傴,再命而僂,三命而欲逃者,正是臣今日道也。除因藥院日次之候,尙方表裏之進,義不敢虛徐,旣入禁扃,粗伸叨謝,而言念公器,實難仍䙝。玆不得不刳肝瀝血,悉陳積中之懇,仰蘄體下之仁。伏乞聖慈,特垂鑑諒,還收臣洊授資秩,竝遞臣仍兼職名,俾官方重而私分安,千萬至願。臣無任云云。答曰,省疏具悉。卿其勿辭行公。
戊子五月初八日五更,上御乾淸宮。赴美國參贊官入侍時,同副承旨鄭履源,假注書盧台鉉,記事官閔愚植,赴美國參贊官李完用,以次進伏訖。上曰,史官分左右。仍命參贊官進前。完用進前。上曰,遠路無事往返,而亦有何身病耶?完用奏曰,今此駕海往返,莫非憑仗王靈,而臣之發行時,爲慮海瘴,如干藥裹所貯中,有附子丸,而抵美後試服矣。仍受其害,賤病難醫,至有電煩,萬萬惶悚,而今則少可,生還故國,重瞻觚稜,少舒戀結之忱矣。上曰,公使官亦善在乎?完用曰,館中皆無事矣。上曰,國書果善呈,而彼果善待否?完用曰,國書幸爲善呈,而美國大統領及外部長官之優待我國公使,一如待他國公使之例矣。上曰,各國公使果同住,而爲幾國乎?完用曰,各國公使竝駐於華盛頓內,而合爲三十國矣。上曰,我國公館與大統領所住,相去爲去幾何?完用曰,相去不甚遠矣。上曰,今番之行,往日爲幾日,還日爲幾日乎?完用曰,臣於去年十月初四日,自釜港登船,至月十四日,到泊于桑港,合爲四十日,回還時,今年三月二十二日,自桑港發船,四月二十七日還泊釜港,合爲三十六日矣。上曰,自橫濱爲幾里,去時或見丹香山否?完用〈曰〉,自橫濱至桑港,水路未能詳知,而聞船人之言,則水路有三條,一則從赤道北五十度,以英里計之爲四千六百里,一則從赤道北三十度,此是赴桑港之直路,而中越水嶺,以英里爲四千七百里,路雖直而稍遠者,以其水嶺高險也。一則從赤道北二十度,以英里爲五千五百九十五里,而往時曾從此路。丹香雖未目見,過路但見布哇國矣。上曰,幾日抵布哇乎?完用曰,自橫濱發行,十一日到布哇矣。上曰,居處,非溫突,以鐵筒,通石炭之氣於房中,其煖不下於溫突矣。至於水土,則黃濁不佳,令人亦易生病矣。上曰,自此送電,何日見之乎?完用曰,臣之住美,奉覽電奇,爲四五次,而今番命臣先來之電,奉承於三月初六日巳時,以我國命電日時計之,則自可下燭其遲速矣。上曰,似於三月初五日申酉時間也。完用曰,以此計之,不滿一日矣。上曰,駐美之各國公使,或無水土不服之病耶?完用曰,但中國公署參贊官徐壽朋有病,而症甚不輕云矣。上曰,往還今爲八朔,則留館爲幾個月,而亦無月費不足之歎否?完用曰,留館不過三朔餘,而月費幸免不足矣。上曰,史官就座。仍命參贊官先退。又敎曰,左右史今不備員,豈有如許事體乎?卽爲査實,另加嚴飭,更不得如是,可也。履源曰,當依下敎,而萬萬悚惶矣。上命退承史,以次退出。
上在景福宮。停常參·經筵。
傳于鄭履源曰,政官牌招開政。
沈相學啓曰,明日北苑望拜禮,再明日三明日,睿陵忌辰祭齋戒正日相値,視事頉稟之意,敢啓。傳曰,知道。
又啓曰,明日北苑望拜禮時,九卿當爲進參,而左參贊未差之代,今日政差出,待下批牌招,以爲淸齋之地,何如?傳曰,允。
又啓曰,明日北苑望拜禮時,兩司長官當爲進參,而行大司諫徐相鳳在外,何以爲之,而大司憲尹致聖病不進,卽爲牌招,以爲淸齋之地,何如?傳曰,竝許遞,今日政差出。
李錫泳有頉,代以劉興龍爲假注書。
曺基榮有頉,代以尹履璿爲假注書。
劉興龍有頉,代以金達俊爲假注書。
尹履璿有頉,代以張齊翰爲假注書。
鄭履源啓曰,禁直法意,何等嚴重,而藝文館官員,連日闕直,事未前有,萬萬駭然。當該兼春秋,所當重勘,而本院請推之外,無他可施之罰,何以爲之?敢稟。傳曰,拿處。
傳于鄭履源曰,呈告知義禁·同春秋,竝許遞,今日政差出。
傳于鄭履源曰,同敦寧·敦寧都正,許遞,今日政差出。
傳于鄭履源曰,渭原郡守之代,法聖僉使吳順泳擬入。
兵曹口傳政事,副護軍金世基。
兵曹,親壯衛營軍司馬閔泳敦下批事,承傳。
兵曹口傳政事,摠禦營別將軍單趙羲謙。
傳于鄭履源曰,明日出宮門路,以廣臨門爲之。
鄭履源啓曰,明日傳香禮房承旨,當爲齋宿。行右承旨李重七,所當牌招,而拘於廳規,不得請牌,何以爲之?敢稟。傳曰,牌招。
李重七,以吏曹言啓曰,成均館司成李肇信,西學敎授李義悳,英陽縣監趙聲九,昭慶園守奉官姜炯觀,永懷園守奉官柳應烈,俱以身病,呈狀乞遞,改差,何如?傳曰,允。
有政。吏批,判書金壽鉉牌招不進,參判金文鉉進,參議金昇圭牌招不進,同副承旨鄭履源進。以吏批言啓曰,判書金壽鉉,參議金昇圭,竝牌招不進,小臣獨政未安,何以爲之?敢稟。傳曰,仍爲之。以金晢根爲大司憲,李敎榮爲大司鍊,吳俊泳爲左參贊,金永壽爲判敦寧,李殷春爲同敦寧,李珪淵爲敦寧都正,鄭誾朝爲大司成,韓致肇爲知義禁,兪龜煥爲同春秋,李範升爲司成,朴喜容爲西學敎授,徐贊輔爲監察,洪在倫爲仁同府使,吳順泳爲渭原郡守,李敏夏爲英陽縣監,春川府判官單任龜鎬,內務府主事單張煥星,奉常參奉單柳榮壯,壯衛營文案單權東壽·吳獜燮,前都正洪時殷,今加嘉善,副司果金翼輝·金鏞·李善榮,已上今加通政,朝官年八十,依法典加資。
兵批,判書閔泳煥病,參判李炳敎病,參議愼炳佑入直進,參知吳有善病,同副承旨鄭履源進。同知單盧光懋,同知加設單禹宅榮·朴鍾爀·金商鉉·金錫俊,僉知三單崔五吉·朴壽遠·沈膺澤,訓鍊判官加設單李秉輝,護軍宋秉瑞·黃基河·洪時殷·李鶴榮·梁柱顯·崔致永·李斗鉉,副護軍曺寅承·閔致憲·全命基·都必和·車仁錫·崔井奎·李升漢·白樂殷·金鏞·金翼輝,副司果黃羲哲·梁文景·閔致休·任達龍·朴承燁·柳昌熙,晉州營將柳肯秀,以上換差事啓下。鎭禦營從事官單任龜鎬,以上竝單付。
吏批,再政。以金永九爲禁府都事,張時潤爲禁府都事,金景鎬爲昭慶園守奉官,李秉台爲永懷園守奉官。
三政,以洪淳和爲昭慶園守奉官,魚公愚爲永懷園守奉官,左參贊單鄭基會,右參贊單吳俊泳。
李重七,以奎章閣言啓曰,參下檢書官宋岐玉·李昌翼,俱有身病,勢難供職,竝減下,何如?傳曰,允。竝陞六。
又以禮曹言啓曰,今五月初十日北苑望拜禮親行時,王世子祗迎陪參之節,何以爲之乎?敢稟。傳曰,依例磨鍊,祗迎置之。
又以禮曹言啓曰,卽接廣州留守洪鍾軒移文,則以爲本府崇烈殿正間椽木,年久朽傷,滲漏殆甚,修改之節,一時爲急,移還安香祝幣,照例磨鍊下送云矣。崇烈殿修改時告由移還安祭香祝,令該司照例磨鍊下送,以爲從便卜日設行之意,分付,何如?傳曰,允。
鄭履源,以兵曹言啓曰,新除授椒島僉使宋龜浩,身病猝重,萬無登途赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,允。許用履歷。
又以摠禦營言啓曰,本營挾輿把摠權一圭,身病猝重,勢難察任,改差,何如?傳曰,允。
又以摠禦營言啓曰,本營騎士將李允漢,身病猝重,勢難察任,改差,何如?傳曰,允。
兵曹判書閔泳煥疏曰,伏以臣卽眇然一書生耳。窽啓無聞,軍旅未學,而三數年來,猥叨戎垣,連綰二符,至于中權之銜而極矣。第臣見職之萬不堪承,姑毋論已,追惟前績,有百瘡疣,無一稱塞,慙惶悸栗,不啻若懷氷而握湯。不意寢夢之表,統衛使權察之命,又奚爲而至哉?迨玆諸營之分屬,紀律草創,措置鞅掌,金鼓之進退,泉谷之句檢,無往非緊重急切之務。苟能殫心寅協,庶乎藉手共濟,而其奈臣顓蒙疎闇?孚信不足以厭服物情,才諝不足以綜理軍制,承命殆閱月于玆,戎籌未就,軍心未定,壁壘之精彩無望,罇俎之折衝昧方,究竟辜負隆寄,招譏輿論而止,此不待智者而後智也,明矣。臣若貪寵戀權,恬然蹲冒,廉維由臣而壞,重任由臣而瘝,貽累聖明,諒非細故也。顧今練達機宜,明習時措,以對揚威武,不患無其人,而何必以歷試蔑效之如臣者,强其所不可强也哉?玆敢不避猥越,冒控短籲,伏望聖慈,俯垂鑑諒,亟改臣權察之任,使營務無曠,私分獲安焉。臣無任云云。答曰,省疏具悉。戎務緊重,何必如是?卿其勿辭,措置之方,從速擧行。
上在景福宮。停常參·經筵。
傳曰,還宮門路,以永光門爲之。
藥房提調臣吳俊泳,副提調臣金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于李重七曰,檢校直閣兪鎭弼,馳詣睿陵,奉審摘奸,仍留監祭,局內諸陵,一體奉審以來。
張齊翰有頉,代以盧台鉉爲假注書。
金達㻐有頉,代以全永悳爲假注書。
全永悳有頉,代以李載乾爲假注書。
傳于沈相學曰,戶房承旨與禮曹堂上·戶曹郞廳,依定式宣武祠奉審以來。
傳于李重七曰,發遣吏郞,諸執事淸齋與否,摘奸以來。
兵曹口傳政事,知事單鄭範朝。
兵曹口傳政事,摠禦營別將單沈遠澤。
議政府望,以宋龜浩爲濟州牧使。
以吏曹參議金昇圭牌不進罷職傳旨,傳曰,只推。
以司謁口傳下敎曰,近以民間失兒事,閭里驚騷,莫此尤甚。已有屢度飭敎,而尙無根因之眞的現捉,漸益胥動,寧不寒心?自刑·漢兩司·左右捕廳,刻期詗捕,築底盤覈,昭示法律,而人民中若有眞犯之自手捕捉者,切勿私自戕斃,直告法司,則其眞犯者,亟施一律,捉得者施以重賞。至或有譸張浮訛,致擾民間者,必因根囮而然也。如此陰惑邪慝之輩,入於的實詗獲者,則亦當一體刑賞矣。卽令刑·漢兩司·左右捕廳,眞諺翻謄,昭詳懸錄,揭付坊曲事,分付。
李重七,以吏曹言啓曰,新除授濟州牧使宋龜浩,方在罷散中,何以爲之?敢啓。傳曰,蕩滌敍用。
又以奎章閣言啓曰,參下檢書官宋岐玉·李昌翼,竝減下,仍付兼檢書官,其代以前薦人尹泰善·金永淑,依已例除取才差下,令該曹口傳付軍職,使之冠帶常仕,何如?傳曰,允。
閔丙承,以親軍壯衛營言啓曰,本營參領官,今當差出,而擬望之人乏少,外任竝擬,何如?傳曰,允。
又以親軍壯衛營言啓曰,本營軍醫幼學趙基俊加差下,令該曹口傳付軍職,何如?傳曰,允。
戊子五月初十日巳時,上與王世子詣景武臺。北苑望拜禮親行入侍時,兼都承旨金聲根,行左承旨沈相學,行右承旨李重七,左副承旨閔丙承,右副承旨李起鍾,同副承旨鄭履源,假注書盧泰鉉,記事官李垠鎔·閔愚植,〈檢校〉直提學閔泳煥·金聲根,檢校直閣金文鉉·鄭夏源·李範晉·金世基·尹·兪鎭弼·趙秉輯·閔泳達,檢校待敎閔丙承·閔愚植·尹雨植,校理宋彦會,副修撰尹起晉,以次侍立。時至,通禮跪啓請外辦。上具翼善冠·衮龍袍,乘輿出建善門。藥房提調吳俊泳,副提調金聲根進前,奏曰,侵早勞動,聖體,若何?上曰,一樣矣。仍由廣臨門,出神武門,詣降輿所降輿,入幕次。王世子隨詣入幕次。望拜禮時至,通禮跪啓請出次。上改具翼善冠·黑圓領袍出次,步詣版位北向立。通禮跪啓請鞠躬四拜興平身。上行四拜禮,王世子行四拜禮訖。文武二品以上參辨儒武,行四拜禮。通禮跪啓請三上香。聲根奉香,重七奉爐,上三上香。通禮跪啓請鞠躬四拜興平身。上行四拜禮,王世子行四拜禮。文武二品以上參辨儒武,行四拜禮訖。通禮跪啓禮畢。領議政沈舜澤,判府事金弘集·金炳始進前,奏曰,侵早勞動,聖體,若何?上曰,一樣矣。上命書傳敎曰,戶房承旨與禮曹堂上·戶曹郞廳,依定式馳詣宣武祠,奉審以來。上還入幕次,改具翼善冠·衮龍袍,出幕次,乘輿入神武門,由廣臨門,至建善門。聲根請出標信解嚴。上還內。諸臣以次退出。
上在景福宮。停常參·經筵。
金聲根啓曰,藥房提調·副提調,持粟米飮來待矣。傳曰封入。
進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
傳于李重七曰,禮房承旨馳詣受香諸處,奉審摘奸以來。
李起鍾啓曰,假注書李載乾,時無職名,令該曹依例付軍職,冠帶常仕,何如?傳曰,允。
傳于鄭履源曰,向日北伯處分,卽存事體而然也,特爲分揀。
兵曹口傳政事,副司果宋岐玉·李昌翼,副司勇尹泰善·金永淑,以上竝單付。
兵曹口傳政事,副司勇單崔基俊。
兵曹口傳政事,摠禦營騎士將單全永默。
鄭履源,以議政府言啓曰,慶科別試,開場隔日,不可無糾摘之擧,副司果李·朴喜容·姜敬熙·閔哲勳,竝文公事官差下,何如?傳曰,允。
又以摠禦營言啓曰,本營左別將沈遠澤,以前任濟州牧使,尙在任所矣。領軍之職,久曠可悶,改差,何如?傳曰,允。
又以義禁府言啓曰,今十三日慶科別試文武科初試時,本府都事,皆爲赴擧,只有武都事一員,當直入直,而本府入直公事·回公都事及文一二三所·武一二所禁亂都事,無以推移,假都事七員,令該曹口傳差出,以爲擧行,何如?傳曰,允。
上在景福宮。停常參·經筵。
金聲根啓曰,藥房提調·副提調,持粟米飮來待矣。傳曰,封入。
鄭履源啓曰,明日常參·經筵,取稟。傳曰,停。
李起鍾啓曰,明日召對,取稟。傳曰,爲之。
傳于李起鍾曰,奉審閣臣入侍。
傳于李起鍾曰,秋判·左尹·少尹外,法司堂上竝許遞,前望單子入之。
法司堂上前望單子入之,判尹趙康夏,右尹朴容大,刑曹參判閔正植,參議李耕稙落點。
吏曹左尹單朴容大,右尹單趙秉弼。
以司謁口傳下敎曰,聞日前無賴雜類輩,無難惹鬧於宣禧墓守直齋所云,豈有如許變怪?此不可尋常置之,作挐諸漢,亟令左右捕廳·刑·漢兩司,刻期詗捉,卽速稟處事,分付。
李起鍾啓曰,今此慶科別試文科初試試官,當爲磨鍊以入,而擬望之人乏少,閣臣及承旨竝擬,何如?傳曰,允。
傳于鄭履源曰,試望遲滯之吏曹堂上,從重推考。
傳曰,當該注書,從重推考。
兵曹口傳政事,親軍壯衛營副領官單徐丙勳,參領官單趙國顯·尹泳稷·朴昌胤·申從均·李世基·李圭桓,以上竝單付。
兵曹口傳政事,摠禦營把摠單李容軾·李起鍾。
以禮曹言啓曰,卽接永禧殿官員所報,則今此別試初試試取時,本殿官員,俱爲觀光云矣。依定式假官一員,令吏曹,以成均館官員,口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則今此別試初試試取時,本宮官員,俱爲觀光云矣。依定式假官一員,令吏曹,以成均館官員,口傳啓下,以爲代直後赴試之地,何如?傳曰,允。
又以禮曹言啓曰,今此慶科別試文科初試,恩賜應赴儒生中,乙酉四月館學儒生應製給一分入格幼學洪仁錫名字,改以鍾郁,同年九月館學儒生應製給一分入格幼學金然軾名字,改以然龜,丁亥十月館學儒生應製給二分入格幼學李成珪名字,改以東珪,同年十二月館學儒生應製給一分入格幼學洪鍾鶴名字,改以鍾煥,竝於今番啓稟釐正,以爲赴試之地事,各爲呈狀矣。竝依所訴施行之意,分付四館所,何如?傳曰,允。
又以禮曹言啓曰,卽接四館所牒呈,則丙戌十月秋到記殿講入格給一分幼學李兢淵,丁亥三月春到記殿講入格給二分幼學金載泳,同年八月秋到記殿講入格給一分幼學崔雲鍾,戊子二月春到記殿講入格給二分幼學李相敦·宋鍾炫·金東運·朴繼述·張定相,給一分幼學金亨洙·趙冕均·文鎭瑊·朴來夏,俱以講經生,兼有製工,今番別試,從願許赴事報來矣。製述講經直赴會試及給分人,勿論增式年·別試從願許赴事,載在法典,幼學李兢淵等十二人,依願許赴於今此別試文科初試,使之較藝等第之意,分付何如?傳曰,允。
又以禮曹言啓曰,大小科陳試人草記許赴事,曾有定式矣。辛巳十二月館學儒生應製入格給一分幼學李圭三,壬午九月九日製入格給二分進士李範贊,甲申二月人日製入格給一分幼學李海昌,同年三月參班儒生應製入格給二分幼學曺秉五,給一分生員尹秉綬,同年八月日次儒生殿講,以製代講入格給二分幼學趙重觀,同年同月九日製入格給二分幼學金道奎,給一分幼學朴离陽·朴敬陽·裴秉旭,乙酉四月館學儒生應製入格給二分幼學洪仁錫,俱爲陳試,故取考其所受公文,則明白無疑,依法典一竝許赴於今此別試文科初試,使之較藝等第之意,分付,何如?傳曰,允。
又以禮曹言啓曰,卽接四館所牒呈,則戊子五月館學儒生應製入格進士金炳軾,直赴殿試乙酉九月秋到記製述入格進士李赫儀,同年同月館學儒生應製入格幼學朴龍翰·劉南燮·崔商岳·石鍾律·崔商翼·宋在成·吳載復·崔民榮·愼宗駿·金永極,進士安鍾悳·李肯來·李載覲,幼學朴勝億,同年十月館學儒生應製入格生員,鄭元謨,幼學呂圭秉·李潤贊·朴載鎬·許玟·柳誠烈·洪愈燮·梁柱玾·李秉彙·鄭翰時·金命鎬·丁璣燮·權文淵·金之鋌·吉鍾林,同年十一月柑製入格幼學崔運周,丙戌二月館學儒生應製入格生員金永學,幼學朴夔祚·金和永·李太洪·劉升烈·韓永五·姜鳳會·趙炳斗·金鎭華·尹會榮·尹時學·許訥·李奎淵·高飛龍·金昌謨·奇宇翊,同年同月人日製入格幼學丁英碩·金仁濟·崔貞元·安義鎬·徐相虎·鄭寅鳳·秦相彦·洪淳珏·金時龍,同年同月日次儒生殿講,以製代講入格幼學李圭麟,同年三月三日製入格幼學趙秉斗·閔配鎬·趙秉奎·李會亨·申鶴均·李容弼·李思驥·洪基鵬·李冕珪·宋龍默·白樂臨·崔在穆·韓用健·金承業·愼宗翼·崔翼鵬·鄭秀顯·韓錫冕·愼宗鳳,同年同月館學儒生應製入格幼學尹榮兌·李奎祿·金龜永·金洛龍·李相斗·周時斗·朴文國·李鉉周,進士金炳耆,同年同月春到記製述入格幼學李會鍾,同年同月參班儒生應製入格進士李起鐵,同年八月日次儒生殿講,以製代講入格幼學金秉繪·張容漢·金炯元·邊龍躍·李敏稙·金敏中·李鍾祺·文聖學·秦淇·秦烋,同年九月七夕製入格幼學沈雨澤·姜圭熙同年十月秋到記製述入格幼學元世洵,丁亥正月柑製入格生員李英勳,同年二月館學儒生應製入格幼學郭宗海·李鴻來·申台熙·申完熙·申鳳均·李用根·金仁柱,進士金元錫,幼學洪洛周·金東柱·禹日善·金昌演·李泰鍵·張鏈·南基纘·李鍾倫,同年同月日次儒生殿講,以製代講入格進士權碩鉉,幼學成會永·安秉承·金好璟·洪承德·金彰鉉·劉文·朱翼燦·鄭學鉉,同年同月人日製入格幼學鄭雲泰,同年三月三日製入格幼學金顯周·李敬鍾·元容錫·金世在·趙東奎·李龜燮·具滋元·李昌鉉·李貞龍·李彦柱·金建鎬·申松·金永爐·崔國仁·金禹鉉·田在和·金顯燾·姜之永·金熙洙·金炳瑞,同年五月館學儒生應製入格幼學姜蒓·張鐸·吳熙永·崔夔鏞·李廷柱·洪性仁·吳義善·李允會·李昌純·李相斗,同年六月日次儒生殿講入格生員金演禧,進士任昌宰,幼學朴勝轍,進士鄭弼源,幼學南定熙·吳致默·金東瑄·徐相天·卞鍾相,同年同月七夕製入格幼學尹命五,同年七月日次儒生殿講入格進士李舜夏,幼學李鍾弼·朴用厚·尹敎性·尹性普·李雨相·李喜龍·宋鍾燁·徐相弘·沈宜純·李寀,同年八月日次儒生殿講,以製代講入格鄭志幹·尹乘龍·趙東億·柳基雲·崔鳳珏·趙東七·高用相·林世勳·金洪濟·李起燮·李鍾應,同年同月秋到記製述入格進士李元性,同年同月九日製入格幼學金在昇·文石圭·吳熙昌·李祥夏,進士宋基玉,幼學趙膺淳,進士朴駿彬,生員徐相佑,同年九月日次儒生殿講,以製代講入格幼學李浚在·朴勝烈·李錫永·金奎德·李晚馨,同年十月館學儒生應製入格幼學尹斗炳·李鍾淵·李南薰·韓鼎河·朴齊璿·李貞錫·吳悳善·李良雨·李容恪·劉沺·李友翼,同年十一月日次儒生殿講入格生員李慶秀,進士鄭文和,幼學金鎭達·李憲榮·趙大熙·鄭允謨·兪鎭哲·金商五,同年十二月柑製入格幼學趙綺夏,同年同月館學儒生應製入格進士尹鍾永·徐聖煥,幼學秦學明·李奎龍·羅秉箕·李觀夏·李秀白·李孝善·黃永植,同年同月日次儒生殿講,以製代講入格幼學李奎明·崔潤琦·李承悳·洪範植·柳昌福·李台健·孫宅義·鄭世基·曺秉一·李熙駿,戊子正月人日製入格幼學尹鎭元·金聲稷·黃濬喆,生員辛泳學,幼學張德根·崔榮淳·張鳳翰·權泌·李秀俊·韓昌律,同年二月館學儒生應製入格幼學李鍾五·尹世憲·李寅根·林有鍵·鄭秀春,進士李五應,幼學方時榮·李義彪·金泰植·李命)·金秉洪·柳吉秀,同年同月日次儒生殿講,以製代講入格幼學李鍾赫·金基冕·梁敬默·崔萬淳·吳心泳·姜悳熙·林秉斗,生員徐相國,幼學崔炳日·吳星根,同年同月春到記製述入格幼學朴正熙,同年同月日次儒生殿講入格進士洪祐晢·李義魯·尹柱聖·李佑相·閔景植·李容弼·南晚熙·申商雨·尹夏榮·鄭鳳時·曺秉柱·李弼榮·申肅雨·李喜轍,同年三月三日製入格幼學李奎應,進士尹斗炯·幼學鄭台源·金濟熙·朴勝萬·朴琦淳·沈相轍·許潚,同年同月館學儒生應製入格幼學金志鵬·朴基淳·韓東鯉·沈理燮·閔興植·李周鉉·韓東直,同年同月館學儒生應製入格幼學金在燮·朴春植·金鉉,進士鄭汶鉉,幼學李錫禹·孫基周·金駿煥·朴魯連·金衡培,同年四月館學儒生應製入格幼學鄭萬朝·申基均·李東翼,進士李奎夏,幼學金胤錫·張道相,同年五月館學儒生應製入格幼學朴齊龍,進士崔禹瑞,幼學徐楨禧·尹亨鍾·金鯉熙·洪禹疇,以上直赴會試,乙酉六月日次儒生殿講入格幼學趙亨植·趙東直·李禧寧,同年七月參班儒生應製入格幼學申弼均,同年同月七夕製入格生員趙夔夏,幼學韓泰用,同年八月日次儒生殿講,以製代講入格幼學殷成鎭·朴最陽·張榮學·李根洙·尹斗漢·李炳城·宋榮浩·金顯晉·白益洙·黃峕淵·柳遠衡·徐泰煥·安命肅·徐祚煥·朴準大·趙漢復·宣炳翼,同年同月館學儒生應製入格幼學徐相老,進士李敏夏,幼學金文洙,生員蔡相協,幼學李用儀·吳碩根·金春洙·趙漢元·林敎相·韓象鉉,同年同月日次儒生殿講入格進士金敎憲,生員鄭悳鎭,進士徐丙學·李能宰·朴敬陽,幼學吳喜相·沈羲慶·申永休·曺憲承·韓基學·柳文秀,同年九月九日製入格幼學鄭海年,進士金裕定,幼學曺相燮,同年同月秋到記製述入格進士朴是秉·閔孝植,同年同月館學儒生應製入格幼學趙奭奎·梁基昌·朴敏羲,進士洪在琦,幼學李晉和·宋善榮·李榮建·金秉龜·崔道珪·鄭斗鉉·朴奎源·李起錫·趙重九·韓基牧·李愚萬,進士兪鎭德·李琬夏,生員李健宇,同年十月館學儒生應製入格幼學金容秀·嚴琪永·鄭璋鉉·金裕秀·金有聲·金太植·丁奎寅·鄭在祐·李周承·金瑢琪·李容吉·金觀夏·池寧淳·李鍾麒·盧鳳周·金基千·鄭泰鳳·崔東顯,同年十一月柑製入格幼學尹是榮,生員洪淳逈,丙戌二月館學儒生應製入格幼學李好淵·李挺植·金仁喆·宋興仁·宋淳爀·韓奭履·李錫疇·李根奎·李秉奎·崔昇模·申栒·鄭旼永·韓用六·張之薰·羅恒洙·金鎭翊,同年同月人日製入格生員金奎,幼學車斗勳·李義緖·劉秉根·趙羲昌·權承益·金能涉·吳應龍·朴之炳·金珽泰·金仁奎·李寅泰,同年同月日次儒生殿講,以製代講入格進士李冕相·李恒冕,同年三月三日製入格進士李憙翼,幼學趙奎夏·尹榮鎭·朴成龍·金宗燁·朴鍾榮·柳斗浩·孫相彧·鄭殷錫·邊宏基·丁克纘·朴奎秉·曺中龍·尹台善·愼宗厚·柳雲燮·金大燁·李東燁·廉洛龜·朴鍾華·朴鍾千·金井奎·白膺周,進士金奉圭,幼學金鳳鉉,同年同月館學儒生應製入格幼學鄭完·吳冕泳·李大熙·李龍默·〈韓〉泰煥·文聖謨·朴星陽,同年同月春到記製述入格進士尹相協·尹命善,同年同月參班儒生應製入格幼學李台稙·金炳奭,同年八月日次儒生殿講,以製代講入格幼學秦相穆·金碩濟·金潤碩·金士俊,生員邊錫胤,幼學南胄熙·方啓寅·太誠說·太誠億·崔承泮·太誠默·尹萬榮·尹明采·權洪奎,同年九月七夕製入格幼學金永駿·沈健澤,進士趙賢植,同年十月秋到記製述入格生員金炳祖,進士李升鉉,丁亥正月柑製入格生員申肯休,同年二月館學儒生應製入格幼學南哲熙·金奭濟·丁學榮,生員宋秉轍,幼學金稷洙,生員李始榮,進士金泰喜,幼學金冕培,進士李元和,幼學洪淳蚊·朴宗周·柳鳴九·宋東植·張斗臣·姜濚錫·朴勝文·李容相,同年同月日次儒生殿講,以製代講入格幼學秦尙彦·成三永·李星健·秦喜元·崔在衡·柳弘茂·吳恒默·韓基應·金道熙·金㝡基,同年同月人日製入格幼學申喆熙·金基駿,同年三月三日製入格生員丁大莢,幼學李春相·吳壽泳·白基元·鄭哲海·韓敏敎·韓膺洙·金安湜·柳舜東·李亘瑞·李起淵·崔商始·尹秉一·盧秉麟·車鳳奎·康基豊·洪鍾一·朴齊淳·金德鳳·崔致殷·劉一龍·李鳳相·吳泰奎·金履燮,同年同月春到記製述入格進士尹春培,幼學尹滋民,同年五月館學儒生應製入格幼學林逸相·李敎寧·鄭光世·申泰俊·孫恂·權用軾·任友常·任恒常·任章淳·金相瑢·鄭寅羲·李明會·韓鼎禹·宋最植·金熙均,同年六月日次儒生殿講入格進士李憲用,幼學趙宇植,同年同月七夕製入格幼學朴左陽·宋鍾夾,同年七月日次儒生殿講入格進士吳弼常·韓憲敎·嚴翼昇,同年八月日次儒生殿講,以製代講入格幼學元世演·朴莊鎭·宋榮根·鄭龍儉·李鍾援·李赫寧·李承柱·愼鏞達·黃聖淵·許玟,進士任百鉉,幼學金蘭植·李秉實·南永元·張基鳳,同年同月秋到記製述入格生員金肅源,同年同月九日製入格幼學秋敎聖·吳重鉉·韓世良·宋相求·李鍾根·蔡世弼·金準洙·黃敏基·蔡若禹·李憲榮·申達瑀·李一柱·高羲明·睦源誠,同年九月日次儒生殿講,以製代講入格幼學南晚熙·洪承胤,同年十月館學儒生應製入格幼學李元宇·朴承燦·宋東玉·李成珪·李容鶴·李東健·李命和·林斗春·林有秉·徐相表·徐丙秀·洪淳元·李德魯·金重圭·宋壽會,同年十一月日次儒生殿講,以製代講入格進士吳弼相,幼學沈夏慶·李承儀·李喜相·尹學榮·安泰遠,同年十二月柑製入格幼學任天璣,生員宋鼎鉉,同年同月館學儒生應製入格進士姜敏熙,幼學南舜熙·崔有基·朴濟相·朴世秉·朴鶴秉·愼履晠·朴相稷·李敏容·金達承·黃錫鵬·朴齊璣·李秉綸·崔仁植·宋秉績,同年同月日次儒生殿講,以製代講入格幼學金文濟·慶環·李英夏·李秀俊·洪承天·邊奎悳·金基洙·崔炳老·皮敎亨·李漢稙·洪承祿·金正台·金弼鍾·張世英,戊子正月人日製入格幼學鄭元憲·黃耆英·李根達·趙秉鎬·李載亮·李殷秀·李夢駿·李象益·李淳鍾·李象悳·朴鳳煥·金驪秀·金敬鉉,同年二月館學儒生應製入格幼學宋文會·李演龍·郭承坤·尹相五·金大濟,進士徐喆淳,幼學金龍基·趙東賢·朴杓·車軫永·朴檍·李羲秀·李炎燁,同年同月日次儒生殿講,以製代講入格幼學河達泓·李秀琬·趙仁元·金器纘·柳浩烈·鄭寅奎·金秉稷·千應燮·崔承灝·李殷弼,生員李容九,幼學安綺·權亨奎·尹泰健,同年同月春到記製述入格進士李重哲,同年同月日次儒生殿講入格生員韓敬澤·李健宇,進士洪淳九,幼學李種弼·朴用厚·韓基學·趙斗元·李鍾世·沈世鎭·李敬珪·尹容燮·崔炳憲·李澈儀·閔泰旭,同年三月三日製入格幼學元昇周·尹相殷·趙誠熙·盧洪璟·金商悳·金錫龍,進士洪鍾翊·金鎭協,幼學蔡果榮·池通河,同年同月館學儒生應製入格幼學陳琮鉉·權錫龍·全景祇·權夏淳·尹洪求·具漢綺·金容九·金圭贊·徐丙元·崔雲燮·金克鳳·金德基·金學基·李得寧·李承魯·金思霂·鄭弼敎·許塾·李錫濬·黃瓚,同年同月館學儒生應製入格生員張源植,幼學李康夏·孫相奎·羅基灝·尹炳澤·安斗喆·張榮頊·趙東翊·朴鳳煥,生員張榮億,幼學具泰淵·魚命洙·金鵬鉉·徐錫龍·全乘祜·朴熙赫·洪祐益·李基龍·李沼春·鄭冀鎔,同年四月館學儒生應製入格幼學金奎贊,生員朴經遠,幼學梁元均·金龍瑞·李章夏·尹樂浩·朴基祥·徐相鉉·李健承,童蒙金進榮,幼學李根培·李範九·孫章鉉·鄭準民,進士孫昌鉉,幼學方基翰·李錫正·趙龍善·金秉孝,同年五月館學儒生應製入格幼學金佐國·朴準陽,進士鄭丙朝,幼學崔夔鏞·趙秉均·金龍秀·玄承燮·黃泰鏞·韓俊敎·朱雨相,進士兪鎭德,幼學金秉湜·趙秉喜·崔鶴鏞·金基炫·張潤植·李重輔·朴黎鎭·吳友善,以上給二分,乙酉六月日次儒生殿講入格幼學趙明夏·曺宜承·梁祐冕·李日贊·成健鎬·趙秉均,同年七月參班儒生應製入格幼學金命洙·洪健植,同年同月七夕製入格進士申觀朝,幼學趙重九,同年八月日次儒生殿講,以製代講入格幼學金檉基·權相五·姜禮欽·郭瓚·安鍾麟·吳冕泳·張氣·金基天·吳達泳·金鎬益·洪駿植,進士李斗憙,幼學金琪煥·權相魯·鄭在完,進士曺奭永,幼學康斗鉉·朴準標,同年同月館學儒生應製入格幼學徐完淳·趙基河·朴鎭瀅·李重熙·金昞禧·李曄·李曦·李東彦·劉沽·李根浩,同年同月日次儒生殿講,入格幼學李丙珪·趙秉奎·徐相哲·安鍾晦·朴亨圭·南氣元,同年九月九日製入格幼學李錫僖,幼學金孝根·朴容默,同年同月秋到記製述入格進士李庚斗,同年同月館學儒生應製入格幼學洪大燮,生員朴齊七,幼學李學鎬·宋學倫·韓道夏·金洛獜·韓澤根·李豊儀·李起鏞·朱璧·金然軾·嚴錫祚·李昌俊·李昌秀·李裕宰·趙昇熙·柳學根·任慶常,同年十月館學儒生應製入格幼學李秉獻·金鳴愚·金炳游·金奎淳·尹彦永·李承益·李承默·李兢睦·金聲奎·徐相敏·許涑·曺仁俊·李駿默·鄭敬謨·趙喆夏·張榮國·朴珪夏,同年十一月柑製入格幼學金鼎涉·權錫璨,丙戌二月館學儒生應製入格幼學李集翰·鄭成朝·金明禧·金承禧·金履禧·金樂禧·金宗禧·金鳳禧·金大禧·朴承鶴·朴承舜·朴永祚·朴承範·李圭璧·溫秉璿·尹顯求,同年同月人日製入格幼學徐賢輔·金憲洙·柳仁榮·吳世俊·李錫禹·李根泰·高允植·李建夏·朴冀鎬·申仁熙·尹鳳儀,同年同月日次儒生殿講,以製代講入格幼學金炳燾,同年三月三日製入格幼學白世基·李命承·鄭元世·柳遠昌·李右魯·鄭元哲·洪淳華·李承喆·孫斗鉉·李圭常·權相琦·金賢基·安甲檉·金獻基·崔希泰·金正業·嚴始永·李之行·吳致雍·張秉周·姜獜周·崔命翊·李觀熙·李尙圭·金顯龍,同年同月館學儒生應製入格進士李龍儀,幼學吳善興·沈承一·尹世永·成載德·具然昇·金相奎·趙範錫·鄭鎔·李鍾和·鄭八和,同年同月春到記製述入格進士朴敦陽,同年同月參班儒生應製入格幼學張成龍·張龍元,同年八月日次儒生殿講,以製代講入格幼學劉溫·韓肯敎·張烈·崔萬容·文相烈·柳寅濯·柳根昶·金斗星·閔泳晚·金榮漢·朴贊赫·鄭星采·李昌燁·李正睦·沈相,同年九月七夕製入格幼學李重斗,進士朴洪奎·李亮宰·李範獜,同年十月秋到記製述入格進士申觀朝,幼學閔明植,丁亥正月柑製入格進士南廷獻,同年二月館學儒生應製入格幼學金輝炳·崔俊龍·徐相世·蔡奎龍·安駿煥·徐相春·鄭鳳好·沈相鶴·尹履炳·沈相台,生員金晚性,幼學李一會·李樂儀·鄭夏燮·丁桓燮,同年同月日次儒生殿講,以製代講入格幼學鄭贊容·李基煥·李根奭·李敎欽·李基澤·李泰鎭·朴基夏·趙鍊·康弘淳·康基錫·權檍,同年同月人日製入格幼學權炳崙·韓寅燦,同年三月三日製入格幼學李弼榮·李琠·沈遠鳳·李鍾獜·李鍾承·李光默·元長義·李鍾九·金聲稷·成載德·朴廣秀·金仁柱·金在錫·李羲鼎·李艇鉉·李培遠·蔡漢默·沈宜慶·朴致雲·元羲肇·朴容轍·朴鳳來·蔡東翼·金憲榮,同年同月春到記製述入格進士金容範,同年五月館學儒生應製入格幼學沈冕澤·洪承奭·南基星·金東璹·鄭然埰·張應一·閔東相·鄭秉岐·尹公燮·南廷肅·李極和·朱基錫·洪應燮·金升鉉·高龍鉉,同年六月日次儒生殿講入格幼學尹聖善,同年同月七夕製入格幼學權夔植·趙成圭,同年八月日次儒生殿講,以製代講入格幼學鄭日朝·李錫震·金宗鉉·李用熙·李根輔·李守五·崔世鳴·李熙德·李熙輔·段世浩·柳德秀·趙錫龍·徐丙祜·柳錫東·趙秉佶,同年同月秋到記製述入格進士李徽善,生員辛泳學,同年同月九日製入格幼學趙敬龍·洪友善·李道滉·金炳張·李台翼·安敎駿·金秀馨·金炳鉉·李會龍,生員尹鍾協,幼學朱在南·康弘淳·睦景錫·鄭徹朝,生員金炳朝,同年十月館學儒生應製入格幼學柳基雲·柳基仁·姜弼秀·李觀夏·李容夏·李駿相·金敎駿·愼圭晠·朴來春·金敎援·沈相俊·朱圭南,生員鄭基恒·金奎復,進士申泰兢,同年十一月日次儒生殿講入格幼學柳益茂,同年十二月柑製入格幼學張俊華·崔秉燁,同年同月館學儒生應製入格生員趙應國,幼學李秉燦·車箕永·尹悳溥,童蒙張成洛,幼學李京宰·李元植·崔啓夏·李起弘·黃泰鏞·洪鍾鶴·崔秉淳·李奇夏·李明鎬·李憲永,同年同月日次儒生殿講,以製代講入格幼學李鶴瀅·吳宗煥·黃·金履壎·劉興敏·金景興·金達燮·趙鏞煥·權壽南·金鼎鉉·吳炳儀·韓基殷·鄭基範,戊子正月人日製入格幼學廉夏龍·金九性·李南鍾·金景鎬·李範年·朴允柱,進士鄭丙朝,生員尹鍾協,進士金永直,幼學朴承錫·羅永春·安弼承·印東植·朱培獜·沈樂昇·李圭興·崔鎭禹,同年二月館學儒生應製入格幼學白哲鎭·趙鳳煥·李景薰·邊復圭,童蒙宋道喜,幼學李明壽·李建鎬·金鍾海·洪觀植,童蒙丁裕燮·金濟學,幼學金溶根,童蒙趙仲鎬·朴二甲,同年同月日次儒生殿講,以製代講入格幼學楊奭鎭·朱鑽華·趙根銖·徐桂河·朴震龍·徐炳旭·金赫熙·李鎭台·權軾采·柳錫元,進士金正鉉,幼學鄭元永,進士尹昌圭,同年同月春到記製述入格進士宋泰鉉·韓昌洙,同年同月日次儒生殿講入格幼學柳錫珪,同年三月三日製入格幼學張世基·任鳳鎬·申震求·任象鎬·林齊相·閔肯勳·李兢宰·魏溥淵·曺憲承,同年同月館學儒生應製入格幼學洪景嵒·尹永鍵·黃赫謨·尹命學·李駿夏·申長休·李鍾賢·安聖閏·王師覺·趙性龍,童蒙韓英澤,幼學崔國俊·李敬淵·宋澤鎭·安基應·李膺禮·鄭錫範·明海承·閔夏植·金顯謨,同年同月館學儒生應製入格幼學權直善·金良濟·張升龍·朴承赫·鄭彩朝·李日選·李根東,童蒙李華榮,幼學尹華鏞·孫相善·李元植·黃白周·李炳翼·趙慶原·黃龍雲·徐基冕·金晟垕·鄭在淳·鄭在驥·李漢春,同年四月館學儒生應製入格幼學權用政·權用昌·李祖殷·金熙斗·姜興秀·閔暹鎬·金澤琓·朴魯郁·金鍾洙·洪祐定·李行翼·韓晚胄·孫承孝·林致相·金秉勳,童蒙鄭泰赫,幼學朴永東·尹相泰·尹相奎·尹相弼,同年五月館學儒生應製入格幼學韓珏履·張鑏·河相萬·金濟年·鄭晠儉·張·朴源禧·金最煥·李台信,童蒙張成洛,幼學趙觀夏·洪淳寬·趙昌元·李達薰·崔順翼·尙夔鉉·閔佑鉉·李重起·權承翼·姜敦熙,以上給一分事,命下,竝於今番別試文科,分等許赴事報來矣。直赴殿試進士金炳軾,直赴於別試文科殿試,直赴會試進士李赫儀等三百二十五人,今番別試文科殿試,旣兼會試,依例許赴,給二分幼學趙亨植等四百八十一人,給一分幼學趙明夏等四百六十人,依例許赴於別試文科初試,使之較藝等第之意,分付,何如?傳曰,允。
又以禮曹言啓曰,卽接大護軍金蘊淳單子,則以爲族曾孫永圭嫡妾俱無子,以其同姓十二寸兄寧均第二子忠鎭,欲爲繼後,兩家諸族,相議完定,而寧均夫妻,俱爲作故,拘於常規,不得循例禮斜,依法典草記稟處事呈單矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金蘊淳單辭旣如此,金寧均第二子忠鎭,立爲金永圭之後,何如?傳曰,允。
鄭履源,以摠禦營言啓曰,本營哨官兪鶴柱,直在西營,不待交替,徑先出去,極爲駭然,爲先汰去之意,敢啓。傳曰,知道。
戊子五月十二日申時,上御乾淸宮。奉審閣臣入侍時,同副承旨鄭履源,假注書盧台鉉,別兼春秋金敎獻,記事官閔愚植,檢校直閣兪鎭弼,以次進伏訖。上曰,史官分左右。上曰,閣臣進前。鎭弼進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣禧陵,陵上奉審則安寧,碑閣·丁字閣奉審則無頉。仍詣孝陵,陵上奉審則安寧,碑閣·丁字閣奉審則無頉,還詣睿陵,仍留監祭,將事安寧之意,敢此仰達矣。上曰,諸陵上果皆泰平乎?鎭弼曰,果皆安寧矣。上曰,碑閣·丁字閣亦無頉乎?鎭弼曰,無頉矣。上曰,何時將事,何時發行耶?鎭弼曰,三更量將事,撤享後卽發矣。上曰,近日稍旱,農形,何如?鎭弼曰,牟麥幾盡收穫,移秧則尙未了畢,民情擧望時雨之下,而雨若沛然,則盡爲移秧矣。上曰,何路往返耶?鎭弼曰,大路往返矣。上曰,史官就座。仍命奉審閣臣先退。又命退承史,以次退出。
上在景福宮。停常參·經筵。
鄭履源啓曰,明日常參·經筵,取稟。傳曰,停。
傳于鄭履源曰,近來科弊,便成痼瘼,莫可奈何,寧不駭歎?大抵士習之正與不正,在於有司之公與不公,掌試者苟有一分向國之誠,其敢不精白對揚,而甘自陷於營私背公之科乎?予以此事,前後提飭,果何如,而弊益滋興,迄無實效,是果掌試者之所可安乎?雖以士子言之,今玆赴擧,將欲出身事主,爲此需用,而忘廉沒恥,依舊奔競,則豈不愧古人先欺君之戒乎?然而只責士習之不正,不責有司之不公,則又何以厭服多士之心也?須自廟堂,嚴立科條,另加申飭,而予亦有入聞之道,竝以此意,別般知委於三所,俾各着念擧行。
兵曹口傳政事,摠禦營別將單李恒儀。
鄭履源,以兵曹言啓曰,世子左賓客鄭範朝,纔遞實職矣。資級係是輔國,知中樞有闕之代,依例口傳下批之意,敢啓。傳曰,知道。
又以武一所試官意啓曰,臣所今日平明開場,擧子捧單數,自天字至宿字半字,合爲六百六十人矣。先自片箭試取之意,敢啓。傳曰,知道。
又以武二所差備官,以試官意啓曰,臣所今日平明開場,應射擧子捧單數,自天字,以至列字半字,合爲七百三十五人矣。片箭鳥銃,同爲試取之意,敢啓。傳曰,知道。
又以武一所差備官,以試官意啓曰,臣所今日片箭應擧子六百六十人內,入格三百五十人矣。片箭今已畢試,鳥銃鱗次試放之意,敢啓。傳曰,知道。
又以武二所差備官,以試官意啓曰,臣所今日片箭鳥銃,同爲試取,而擧子七百三十五人內,片箭入格四百八十人,鳥銃入格二十人,合爲五百人矣。今方修整榜目以入之意,敢啓。傳曰,知道。
吏曹判書金壽鉉,吏曹參判金文鉉,吏曹參議金昇圭,聯名疏曰,伏以臣等,輪翮鈍滯,遇事荒昧,本不合於銓綜重任,居恒悚恧,至於今番慶科別試文科初試試望擧行,而瑕絀益現露無餘矣。蓋科期已有涓日,試望亦有常格,優可以先事安排,隨命捷應,而此猶不能,以致擬望之遲滯,竟蒙重推之典,滿心惶隕,無所容措。玆敢短章自劾,仰瀆崇嚴。伏乞聖明,下臣等司敗,以爲不職者戒焉。臣等無任云云。答曰,省疏具悉。旣已問備,何必爲引?卿等勿辭行公。
戊子五月十三日五更,上御乾淸宮。召對入侍時,參贊官鄭履源,檢校直閣金世基,侍讀官宋彦會,檢討官尹起晉,假注書李載乾,別兼春秋權潚,記事官閔愚植,各持綱目第九卷,以次進伏訖。上曰,史官分左右。仍開卷。上曰,上番讀之。彦會讀自旣至論功,止久之不決。上曰,釋義。彦會釋義訖。上曰,文義奏之。彦會曰,甘·陳,縱成塞外征伐之功,擅自矯制,大失臣子之道,奚可擬議於爵賞哉?雖然石顯之議,實非存國體正臣道而言,卽欲暗逞私嫌,沮遏論功也。至若劉向之疏,乃以公共之言,明發其事,由是觀之,甘·陳此擧,亦不可謂無功也。且夫軍中之事,緩急有時,權變殊宜,亦難以徒守經法也。但一心向國,效力殫誠,固可謂臣職矣。此不可執一而定論也。其於賞罰之地,當斟酌功罪之輕重,不失得中之道而已,此在人主之明斷裁處也。上曰,論人功罪,必以公正爲言,可也,而石顯,內欲酬嫌,外借執法,豈有如許巧人乎?此實由於元帝之不能察人故也。至於內嘉甘·陳之功,而難違衡·顯之議,特久不決,亦可見其懦弱之甚矣。彦會曰,聖敎切當矣。上曰,下番讀之。起晉讀自劉向上疏曰,止掃谷吉之恥。上曰,釋義,起晉釋義訖。上曰,文義奏之。起晉曰,甘延壽·陳湯,矯制興師,禽滅郅支單于,則其功罪相半,而人主賞罰之權,蓋欲示民懲勸者也。且此事罪之,則近於不勸功,賞之,則無以懲其罪。故胡氏說亦有別加任使而厚報之未晚云者,似或此也。但後世爲人臣者,苟有甘·陳斷斷爲國之心,而行其事,則猶可恕也。若無是心,而妄效擅制之事,則難免悖逆之罪,此實人臣之所可深戒者也。上曰,延壽·湯,矯制平敵,功則可嘉,罪亦難貰,可謂賞罰,俱難便當也。何以則可以論其罪酬其功,使得懲勵而激勸之乎?起晉曰,古語有知臣莫如主,今甘·陳賞罰之間,使其得中於無怨自服之地者,惟在漢元帝攸其輕重於可疑之間也。上曰,參贊官讀之。履源讀自且使呼韓,止爲善之利也。上曰,釋義。履源釋義訖。上曰,文義奏之。履源曰,甘延壽·陳湯,非不矯制,而功則存矣身在萬里之外,軍中之事,不可奏請而行之。故特是臨機權變,不敢故自擅行,劉向陳疏論功,似亦此義也。上曰,以矯制言之,則不可無罪,以捕獲單于言之,則不可無功,賞罰之間,誠難偏擧也。履源曰,聖敎切當矣。上曰,閣臣讀之。世基讀自李廣利,止百有餘人。上曰,釋義。世基釋義訖。上曰,文義奏之。世基曰,劉向,以功利言之,匡衡以遂事譏之,賞功亦不可遽施也。上曰,此不可以功利,但爲論賞,久不決者,良由是矣。世基曰,如此人須後成功,竝施兩功收用,似可得宜也。上曰,可也。上掩卷,仍命史官就座。又命退諸臣,以次退出。
上在景福宮。停常參·經筵。
閔丙承啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
傳于李起鍾曰,傳香承旨,馳詣宗廟·景慕宮,奉審摘奸以來。
傳于李起鍾曰,右承旨許遞,前望單子入之。
承旨前望單子入之,金文濟落點。
傳于李起鍾曰,再明日館學儒生應製,通方外爲之,試紙用大好紙,景武臺親臨磨鍊。
兵曹口傳政,親軍統衛營參領官單李升會·尹滋卨。
親軍統衛營,以洪台燮爲管城將。
李起鍾,以奎章閣言啓曰,明日卽寶〈賢〉堂望奉審日次,臣進詣擧行之意,敢啓。傳曰,知道。
又以禮曹言啓曰,今此慶科別試文科殿試節目,當爲磨鍊,而凡於殿試親臨與命官,前期稟旨擧行事,曾有定式矣。今番則何以爲之,而處所以何處擧行乎?敢稟。傳曰,景武臺親臨磨鍊。
又以禮曹言啓曰,今此別試文科初試時,陳試人許赴事,已爲草記允下,而壬午九月九日製入格給二分,幼學金演卨,乙酉三月參班儒生應製入格給二分幼學金炳穆,俱爲陳試,竝於今番別試初試,許赴較藝事,今始來呈矣。依例許赴之意,分付,何如?傳曰,允。
又以弘文館言啓曰,副修撰尹起晉,呈辭出去,下番闕直,事甚未安,修撰李範昌·洪祐楨,副修撰李承九,竝卽牌招,推移入直,何如?傳曰,允。
閔丙承,以武一所差備試官意啓曰,臣所今日應放擧子一百四十五人,俱爲入格矣。各技皆已畢試,仍爲修整榜目之意,敢啓。傳曰,知道。
又以親軍統衛營言啓曰,本營參領官申泰休,副領軍陞差,使之察任之意,敢啓。傳曰,知道。
又以親軍統禦營言啓曰,本營屬北漢管城將李升烈,身病甚重,勢難察任,改差,何如?傳曰,允。
戊子五月十四日三更,上御乾淸宮。召對入侍時,參贊官閔丙承,檢校直閣金世基,侍讀官宋彦會,檢討官洪祐楨,假注書盧台鉉,別兼春秋權潚,記事官閔愚植,各持綱目第九卷,以次進伏訖。上曰,史官分左右。仍開卷。上曰,上番讀之。彦會讀自今康居之國,止食邑各三百戶。上曰,釋義。彦會釋義訖。上曰,文義奏之。彦會曰,國家之施用賞罰,欲其觀懲功過者也。是以明主,必愼重於此,一嚬一笑,亦自愛之,而惟漢家,則濫賞於用武之場,若有一旅之勞,不惜千戶之封。故如常惠·鄭吉·甘延壽·陳湯之徒,前後踵出,由是論之,國家一時濫授之失,便啓後日希倖之路,可不愼乎?上曰,賞罰不可失其輕重之宜。故自古聖王,必愼賞明罰焉。漢家之濫賞如此,甚非所以愼明之義也。彦會曰,聖敎切當矣。上曰,下番讀之。祐楨讀自於是杜欽,止勿奉奏可。上曰,釋義。祐楨釋義訖。上曰,文義奏之。祐楨曰,甘·陳之矯制,雖失臣子之道,而制閫之任,亦不可無緩急應變之道。故劉向一疏,明發其端,乃至赦其罪而議其功,可見其功大而矯小也。苟議其功,當如鄭吉故事,拘於衡·顯之爭,封邑大減。此由元帝之懦弱,不能明斷者也。上曰,擅自矯制,實非人臣可爲之道,而況至軍旅大事,若是無嚴,則末流之弊,其將何如哉?爲人臣者,固當深戒也。祐楨曰,聖敎切當矣。上曰,元帝雖寬弘恭儉,而終至優游不斷者,此必是無果毅之致也。祐楨曰,聖敎切當矣。夫寬弘恭儉,固是帝王之德,而必以果毅兼濟,然後可以謂純德也。上曰,參贊官讀之。丙承讀自六月太子,止可相國也。上曰,釋義。丙承釋義訖。上曰,文義奏之。丙承曰,國家取人,宜以聰敏好學爲先,而元帝則不然。但以絲竹鼓之間,有移易元良之心,以後觀之,未免闇昧之主也。上曰,元帝不能察人,朝無正人君子,則豈可爲治乎?此時亦非無正人君子也。至於君不用之,雖有之亦無益也。丙承曰,聖敎切當矣。上曰,閣臣讀之。世基讀自於是上默然笑,止至是卽位。上曰,釋義。世基釋義訖。上曰,文義奏之。世基曰,太子,天下之本,不可搖動也。丹史之隨機諷諫,善解上意,不愧爲漢之賢臣也。上曰,父子之間,人所難言,而丹之效忠如是,可謂正人也。若使此人,善輔太子,漢業其庶幾,而恨不大用矣。世基曰,聖敎切當矣。上掩卷,仍命史官就座。又命退,諸臣,以次退出。
上在景福宮。停常參·經筵。
藥房副提調金聲根啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
閔丙承啓曰,明日殿座相値,視事頉稟之意,敢啓。傳曰,知道。
又啓曰,明日召對,取稟。傳曰,爲之。
又啓曰,右副承旨李起鍾,今日不爲仕進,卽爲牌招,何如?傳曰,允。
傳于鄭履源曰,政官牌招開政。
傳于鄭履源曰,永禧殿都提調有闕之代,領議政爲之,景慕宮都提調有闕之代,金判府事爲之。
傳于鄭履源曰,在外同敦寧·敦寧都正許遞,今日政差出。
傳于鄭履源曰,英陽縣監李敏夏,前縣監趙聲九,內禁將除授。
傳于鄭履源曰,明日出宮門路,以廣臨門爲之。
兵曹口傳政事,管城將單洪台燮,親軍壯衛營哨官二單吳元泳·高濟賢。
鄭履源啓曰,試官之出榜詣闕,例也,而慶科別試武科初試二所監試官宋淳鐸·閔泳序,謂有身病,自外徑歸,事甚未安,竝推考,何如?傳曰,允。
又啓曰,試官之出榜詣闕,例也,而慶科別試武科初試二所監試官韓永錫·鄭日永,謂有身病,自外徑歸,事甚未安,竝推考,何如?傳曰,允。
有政。吏批,判書金壽鉉牌招不進,參判金文鉉牌招不進,參議金昇圭進,同副承旨鄭履源進,以吏批言啓曰,判書金壽鉉,參判金文鉉,竝牌招不進,小臣獨政未安,何以爲之?敢稟。傳曰,只出緊任。以徐臣輔爲同敦寧,尹國柱爲敦寧都正,鄭泰鎭爲監察,洪祐謙爲仁同府使,金文顯爲英陽縣監,兼春川府留守單,金明鎭例兼單付事,承傳,濟州牧使單宋龜浩。
兵批判書閔泳煥病,參判李炳敎病,參議愼炳佑病,參知吳有善入直進,同副承旨鄭履源進。以金東軫爲大興僉使,同知單鄭遠韶,加設單林炳億·丁演敎·金獜浩,訓鍊主簿加設單崔俊相,宣傳官尹錫勛·梁在萬·金炳堯·具然昇·崔尙覲·成夏永·呂養燮,以上仍其職陞六事,承傳。大護軍白南益,護軍李重七·金弘圭·李寅龜·李殷春,副護軍尹定求·崔弘燮·李珪淳·李命坤·金翼輝,副司果趙元植·李鍾會·洪承學·韓致訥·林昌植,副司勇孫命龜,以上竝單付,兼內禁將二單趙聲九·李敏夏,兼濟州鎭兵馬水軍節制使全羅道水軍防禦使單宋龜浩,兼楊州鎭兵馬僉節制使鎭禦營左營將單李容元,兼忠州鎭兵馬僉節制使鎭禦營右營將單李肯鉉。
吏批,再政。以閔鍾默爲知經筵,金聲根爲弘文提學,韓千鳳爲監察,趙東旭·李益培爲禁府都事,李淑會爲昭慶園守奉官,李根兌爲永壞園守奉官,行護軍李鍾德,今加嘉義,年七十梱帥臣李章漢父加資事,承傳。
三政。李寅榮爲監察,南宮佑爲昭慶園守奉官,金聲圭爲永壞園守奉官,檢書官二單金永淑·尹泰善。
四政。金昺爲監察,崔東柱爲永壞園守奉官。
鄭履源,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,今五月十六日親臨景武臺館學儒生應製試取時,王世子侍坐之節,何以爲之乎?敢稟。傳曰,依例磨鍊。
又以禮曹言啓曰,今此別試文科初試陳試人許赴事,已爲草記允下,而乙酉二月館學儒生應製入格給一分幼學朴承德,前已陳試,今番別試初試,許赴較藝事,今始來呈矣。依例許赴之意,分付,何如?傳曰,知道。
又以兵曹言啓曰,大殿大王大妃殿·王大妃殿·中宮殿加上尊號慶科別試武科殿試節目,當爲磨鍊,而凡於殿試,親臨與命官,前期稟旨後,磨鍊事,曾有定式矣。今番則何以爲之,而處所以何處擧行乎?敢稟。傳曰,景武臺親臨磨鍊。
又以兵曹言啓曰,明日景武臺親臨館學儒生應製試取時,本曹郞廳侍衛,當爲備員,而正郞李勛卿,身病猝重,不得進參,今姑改差,其代,仍令該曹,以在京無故人,口傳差出,以爲進參之地,何如?傳曰,允。許遞。
又以義禁府言啓曰,明日館學儒生應製,通方外爲之,時本府都事皆爲赴擧,只有武都事一員,當直入直,而本府入直公事·回公都事及秋成門禁亂都事,無以推移,假都事三員,令該曹口傳差出,以爲擧行,何如?傳曰,允。
戊子五月十五日三更,上御乾淸宮。召對入侍時,參贊官李起鍾,檢校直閣兪鎭弼,侍讀官宋彦會,檢討官洪祐楨,假注書李載乾,別兼春秋金敎獻,記事官閔愚植,各持綱目第九卷,以次進伏訖。上曰,史官分左右。仍開卷。上曰,上番讀之。彦會讀自後數月,止以定大基。上曰,釋義。彦會釋義訖。上曰,文義奏之。彦會曰,關睢,王道之始也。孔子編詩,首係三百之篇,匡衡之疏,深得此意也。朱子曰,匡衡,做得相業,全然不是,只是所上疏議論甚好,說詩關睢等處甚好,亦是有所師授,講究得道,臣亦以是說仰達焉。上曰,人臣陳疏,非止一二,而至於此等疏,語意尤好好也。彦會曰,聖敎切當矣。大臣章奏,固當言言剴切,而今當踐祚之初,奏上此疏,尤合大官體也。上曰,下番讀之。祐楨讀自臣聞六經,止以饗萬方。上曰,釋義。祐楨釋義訖。上曰,文義奏之。祐楨奏曰,人主聖性,雖是天縱,而使聖性益聖,莫如講論六經,著明善惡吉凶之分也。必求聖人言行之要於孝經·論語上,以爲涵養之方,竊爲最上工夫,誠願殿下,亦以是鑑法焉。上曰,六經之文,何莫非聖人之訓,而至若孝經·論語,尤多精要,爲人君者,當緊着心眠也。祐楨曰,聖敎切當矣。上曰,參贊官讀之。起鍾讀自傳曰君子,止玄菟太守。上曰,釋義。起鍾釋義訖。上曰,文義奏之。起鍾曰,人君之所當愼者,實莫先於動靜威儀也。故孝成卽位之初,匡衡首以此獻戒,亦可謂知所言也。上曰,閣臣讀之。鎭弼讀自司隷校尉,止爲高陵令。上曰,釋義。鎭弼釋義訖。上曰,文義奏之。鎭弼曰,匡衡,素以文章,況在大臣之位,宜可摧抑石顯之勢,而反爲阿附曲從,貪位謀祿,非所以大臣之體也,亦非文士之道也。上曰,大臣位高體重,待之必以正正方方,而但嫌於重傷,知其罪而不罪,竊非爲治之事體也。鎭弼曰,聖敎切當矣。上掩卷,仍命史官就座。又命退,諸臣以次退出。
上在景福宮。停常參·經筵。
沈相學啓曰,明日常參·經筵,取稟。傳曰,停。
李起鍾啓曰,明日召對,取稟。傳曰,爲之。
傳于李起鍾曰,右承旨許遞,前望單子入之。
承旨前望單子入之,兪致喜添書落點。
閔丙承啓曰,新除授同副承旨兪致喜,卽爲牌招,何如?傳曰,允。
傳于鄭履源曰,同副承旨許遞,前望單子入之。
承旨前望單子入之,李命宰落點。
以司謁口傳下敎曰,前海防營支放軍需,移付親軍營。
閔丙承,以電報總局言啓曰,本局委員尹仁植,身病猝重,强難察任,改差,其代學徒幼學洪鍾櫶,主事差下,令該曹口傳下批,何如?傳曰,允。
戊子五月十六日午時,上與王世子,詣景武臺。館學儒生應製,通方外試取入侍時,兼都承旨金聲根,行左承旨嚴世永,行右承旨沈相學,左副承旨閔丙承,右副承旨李起鍾,同副承旨洪鍾運,假注書盧台鉉,記事官李垠鎔,記事官閔愚植,檢校直提學閔泳煥·金聲根,直提學趙東冕,檢校直閣朴鳳彬·金世基·尹·兪鎭弼·趙秉輯·閔泳達,檢校待敎閔丙承·趙漢國·閔愚植·尹雨植,副校理宋彦會,修撰洪祐禎,以次侍立。時至,通禮跪啓請外辦,上具翼善冠·衮龍袍,與王世子,乘輿出建善門。藥房副提調金聲根,進前奏曰,侵早勞動,聖體,若何?上曰,一樣矣。仍由廣臨門·神武門,詣景武臺。通禮跪啓請降輿,上降輿陞座,聲根讀奏入門單子訖。仍奏曰,侍衛從陞中有試官蒙點人,使之下去,一體行禮乎?上可之。引儀引讀券官行判中樞府事金弘集,行大護軍金昌熙,行大護軍鄭海崙,知宗正卿府事李載完,行護軍李正魯,行護軍金永穆,協辦內務府事李源逸,對讀官四望,行副護軍李愚冕,行副護軍洪承五,參議內務府事洪承憲,成均館大司成鄭誾朝,戶曹參議金永迪,行副護軍李鎬冕,副司果兪鎭弼,副司果尹,弘文館副校理趙秉輯,副司果宋世鉉,副司果趙鍾雲,弘文館副校理宋彦會,入就位,行四拜禮訖。上命書題賦爲萬世開太平,限申時,昌熙等跪書,仍讀奏訖。彦會等奉出縣之,上命試官權退,上入小次。聲根,以司謁入稟曰,先張已入,出標信開布城,呈券儒生,使之次次出送,何如?上曰,以已下標信擧行,可也。上出次。傳曰,賓客·別雲劍·兵曹堂上·堂上閣臣·春坊堂上·對讀官·入侍承旨,竝讀券官加差下,堂下閣臣·春坊入直玉堂,竝對讀官加差下,使之分考。傳曰,侍衛陪衛與排立軍兵,令各其營,乾犒饋分給。聲根奏曰,收券已多,考試,何如?上曰,可也。宣傳官跪稟懸燈。上曰,唯。聲根奏曰,今番則取幾人乎?上曰,取百人。仍敎曰,讀券官·對讀官入侍。聲根曰,讀券何以爲之乎?上曰,對讀官讀之。彦會讀奏第一張,上命止之。弘集奏曰,書等何以爲之乎?上曰,一張書正三下,九張書草三下,其餘竝書次上。弘集書訖。聲根曰,坼封何以爲之乎?上曰,承旨坼封也。聲根等,坼封讀奏訖。上命書傳敎曰,館學儒生應製賦居首三下幼學金永儀,直赴殿試,之次草三下幼學吳熙績等九人,竝直赴會試,之次次上幼學朴寅〈曄〉等二十人,竝給二分,之次次上幼學韓永䄂等二十人,竝給一分,之次次上幼學金殷鏈等二十四人,竝付之監試初試榜末,之次次上生員李鍾國等二十六人,各奎章全韻一件賜給。傳曰,入格儒生鄭海年,此是桂坊也。守令待窠,首先擬入。出傳敎傳曰,入格儒生,明日待令。傳曰,還宮當自內爲之矣。該房知悉。上還內,諸臣以次退出。
上在景福宮。停常參·經筵。
沈相學啓曰,來二十一日朝參日次,而顯隆園忌辰祭正日相値,頉稟之意,敢啓。傳曰,知道。
李起鍾啓曰,明日召對,取稟。傳曰,爲之。
又啓曰,假注書李載乾,有身病,勢難察任,今姑改差,何如?傳曰,允。
傳于李起鍾曰,入格儒生崇陽門外施賞。
吏曹口傳政事,電報局主事單洪鍾檍。
李起鍾,以議政府言啓曰,因勘界使李重夏上疏批旨內勘界事,令廟堂稟處,六鎭俱以關北重地,素稱貧瘠,而比年屢經勘界往來之役,一倍蕩殘,益無以支存云,言念民情,不覺惻然。其在懷保之道,不可無拔例之六,六邑還上,特爲蠲給,以示朝家撫綏軫恤之意事,命下矣。勘界一款,頃已移咨北洋,待回覆,當有措處,至若北還事,聖念垂惻,特命蠲給,德意攸曁,不任感戴之至。今方三懸鈴行會於按撫使,謹將批旨,眞諺翻謄,揭示坊里,俾各知悉,而設有已捧者,這這還給,毋或有從中相蒙之弊,擧行形止,卽爲馳聞事,分付,何如?傳曰,允。
又以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
判義禁尹秉鼎疏曰,伏以臣罪戾深重,命道奇薄,幼年失怙,不記父面,惟有偏母,依以爲命,臣之母,卽玆母而嚴父也。上下六十餘之間,敎誨臣成就臣,俾有今日,罔非臣母之訓也。母年癃耋,竊擬終養於鄕里,自壬午以來,三上乞養之疏,進輒乞退,皆蒙允可之音。臣感戴洪恩,庶遂至願,往年乙酉,卽臣父棄背之年也。方擬與臣母,共守邱墓,竟一年寓慕,以伸至情,不幸以是年,臣母,又奄然而沒,前後乙酉,乃臣父臣母俱沒之讐年也。於是乎終養之願乖矣,守墓之計左矣。俯仰穹壤,此何人斯?臣抱此至痛,頑縷雖存,而陽界之意,索然久矣。先王制禮,不敢過也。隙駒壑蛇,三霜已訖,冠裳如舊,而榮途一念,死灰已冷,狐邱烏哺情理,末由復遂,螭頭雉尾趨拜,漠若前生,欲養而不得養。臣旣不孝於親,告退而不復進。臣又不忠於君,歷選朝紳,疇有如臣之無常者乎?千萬不自意,記簪之聖德,不以臣遐棄,擧不祥於苫塊之餘,授之以判京兆之職,侈謬恩於崇顯之間,除之以判金吾之任,誥命聯翩於旬日之頃,臣是何人?得此於聖明也,第伏念臣便是前日已退之身也。親在而與入荒寒廣漠之濱,親沒而獨就繁華樂康之。束帶彯纓,洋洋翶翔,人將謂斯何?臣雖豚魚,粗知義分,逖違多年,一瞻耿光,是臣之願也。然欲出而不忍者存焉。足將進而却顧者有之,誠以惟孝于親,然後可以移孝于事君也。況臣犬馬之齒已積,蒲柳之質易朽,病與年俱深,三官不利,風與火相侵,百爲不振。曾在少壯之年,尙不堪爲趨走之恭。矧玆衰頹病淹之時,受恩如天,圖效無地,莫如仍伏畎畂,早自爲所,歌詠聖澤,以爲不報之報。雖死之日,猶生之年,左右參倚,進身末由,玆敢略暴衷懇,仰瀆崇嚴。伏乞聖明,俯垂鑑諒,愍臣情之可慼,察臣言之非䤭,亟遞臣見帶之任,俾公務無至久瘝,私分得以自安。臣無任云云。答曰,省疏具悉。卿其勿辭行公。
戊子五月十七日五更,上御乾淸宮。召對入侍時,參贊官李起鍾,檢校直閣兪鎭弼,侍讀官呂圭亨,檢討官洪祐禎,假注書盧台鉉,記事官李垠鎔,記事官閔愚植,各持綱目第九卷,以次進伏訖。上曰,史官分左右。仍開卷。上曰,上番讀之。圭亨讀自群下多是尊,止關內侯。上曰,釋義。圭亨釋義訖。上曰,文義奏之。圭亨曰,自古災異之現,必有所應,人君當以修德禳災,則自致消滅矣。成帝卽位之初,星孛之災,天之所以示警,而成帝不知戒懼,深可慨歎也。上曰,人君修德,何時不好,而至於孝成之時,尤當以修德爲先也。圭亨曰,聖敎切當矣。上曰,下番讀之。祐楨讀自夏四月,止優詔不許。上曰,釋義。祐楨釋義訖。上曰,文義奏之。祐楨曰,此時災異之現,詔令公卿大夫,無所有諱,而朝中直言者少,諱忌者多,而獨諫大夫楊興以爲,陰盛侵陽之象。此乃直言正論,成帝之所當虛受聽用,而竟不能焉。後之人君,宜所鑑戒也。上曰,非常之災,當時公卿,皆爲隱諱,而楊興如是直言,此乃爲人臣職分之所當盡,而亦可爲後來之鑑法也。祐楨曰,聖敎切當矣。上曰,參贊官讀之。起鍾讀自秋八月,止石壇之屬。上曰,釋義。起鍾釋義訖。上曰,文義奏之。起鍾曰,南·北郊所以祀天也。在祀典宜所先行,而至若甘泉·汾陰之祠,乃是汗漫不緊者也。僞飾諸物,尤極䙝瀆,一時竝罷,成帝此擧,極爲得體也。上曰,成帝爲政,無足可稱,而至於此擧,歷考平日,最爲穩當也。起鍾曰,兩月相承,亦是天災。卽位之初,以此爲先務,亦可爲弭災之方也。上曰,䙝神瀆祭,謬例已久,而成帝乃能有此擧,尙有故家典型而然也。起鍾曰,聖敎萬萬切當矣。上曰,閣臣讀之。鎭弼讀自皆從匡衡,止嘉之女。上曰,釋義。鎭弼釋義訖。上曰,文義奏之。鎭弼曰,成帝卽位之,從匡衡之請,而仍罷諸祠。又減天下賦錢,從諫之道,養民之政,可謂先王致治之法也。上曰,從諫猶爲善事,而至於減天下之賦錢,尤極王政所急先務也。鎭弼曰,聖敎〈切當〉矣。上掩卷,仍命史官就座。又命退,諸臣以次退出。
上在景福宮。停常參·經筵。
李起鍾啓曰,明日常參·經筵,取稟。傳曰,停。
沈相學啓曰,左副承旨閔丙承,今日不爲仕進,卽爲牌招,何如?傳曰,允。
傳于李起鍾曰,檢校直閣趙秉輯,馳詣顯隆園,奉審摘奸,仍留監祭,健陵·華寧殿,一體奉審以來。
李起鍾啓曰,試官之出榜詣闕,例也,而慶科別試文科初試一所監試官金晳根·李商新,二所監試官李敎榮·崔翼瑞,三所監試官姜日馨·鄭翰謨,謂有身病,自外徑歸,事甚未安,竝推考,何如?傳曰,允。
李起鍾啓曰,明日召對,取稟。傳曰,爲之。
李載乾改差,代以尹忠求爲假注書。
以左副承旨閔丙承,牌不進罷職傳旨,傳于李起鍾曰,只推。
李起鍾啓曰,臣與行右承旨李命宰,伴直矣。病稟出去,院中只有臣一人,伴直無人,同副承旨鄭履源,卽爲牌招,何如?傳曰,允。
以同副承旨鄭履源牌不進罷職傳旨,傳于李起鍾曰,只推。
傳于李起鍾曰,右承旨許遞,前望單子入之。
傳于李起鍾曰,同副承旨許遞,前望單子入之。
承旨前望單子入之,嚴世永·洪鍾運落點。
傳于李起鍾曰,政官牌招開政。
李起鍾啓曰,卽者義禁府都事來言,時囚罪人尹喆圭等,當爲議處,而判義禁尹秉鼎在外,次堂例不得擧行云,何以爲之?敢稟。傳曰,許遞,今日政差出。
又啓曰,吏曹判書金壽鉉,參判金文鉉,參議金昇圭牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議,只推,待明朝一體牌招。
李起鍾,以議政府言啓曰,江陵五臺山璿源閣,行將修改矣。宗府郞之進去監董,事體固然,而來往之際,不無貽弊,且有可援之例,道內居副司果鄭澐,宗府正口傳加設單付,使之奉審修理後,登聞,何如?傳曰,允。
又以內務府言啓曰,謹依下敎,統衛營·壯衛營·摠禦營規制節目,與各營將臣,爛商書入之意,敢啓。傳曰,知道。
又以內務府言啓曰,春川府旣陞留營矣。凡百制置,不容不辦財,然後自可就緖,而由來凋殘之局,歲入零星,他無措劃,許令鼓鑄於西江伏波亭·濯纓亭,量宜分設,而令該營度支,以爲句檢,何如?傳曰,允。
又以禮曹言啓曰,今五月二十八日親臨景武臺慶科別試文武科殿試試取時,王世子侍坐之節,何以爲之乎?敢稟。傳曰,依例磨鍊。
又以兵曹言啓曰,南水門鐵窓破傷處,今已修改矣。把守軍兵,解送直所之意,敢啓。傳曰,知道。
又以摠禦營言啓曰,本營兵房李昌濂,身病甚重,勢難察任,今姑改差,何如?傳曰,允。
義禁府啓目,前宣傳官金興求原情云云。問目內辭緣,泛稱遲晚,所當請刑是白乎矣,曾經宣傳官,勿爲請刑,載在法典,議處,何如?判付。啓,依允。
義禁府啓目,高敞縣監李景寅原情云云。傳旨內辭緣,泛稱遲晚,刑推得情,何如?判付,啓,除刑推議處爲良如敎。
義禁府啓目,兼春秋朴宗玕原情云云。傳旨內辭緣,泛稱遲晚,刑推得情,何如?判付,啓,除刑推議處爲良如敎。
義禁府啓目,兼春秋玉秉觀原情云云。傳旨內辭緣,泛稱遲晚,所當請刑是白乎矣,曾經侍從,勿爲請刑,載在法典,議處,何如?判付。啓,依允。
義禁府啓目,長興主簿尹喆圭原情云云。傳旨內辭緣,泛稱遲晚,刑推得情,何如?判付,啓,固當照處,而不無斟量者存,特爲分揀放送。
上在景福宮。停常參·經筵。
李起鍾啓曰,明日常參·經筵,取稟。傳曰,停。
宗親府璿源譜略·國朝御牒書寫官單李寅應。
李起鍾,以重建所言啓曰,慈慶殿·延生殿·慶成殿·含元殿·欽敬閣上樑文製述官·書寫官〈實〉預差,懸板書寫官別單書入之意,敢啓。傳曰,知道。
重建所慈慶殿上樑文製述官領敦寧金,預差行上護軍尹秉鼎,書寫官漢城判尹趙康夏,預差行大護軍金晚植,懸板書寫官行大護軍成彝鎬,延生殿上樑文製述官知中樞府事金在顯,預差議政府左參贊鄭基會,書寫官行大護軍李淳翼,預差知敦寧朴齊寬,懸板書寫官刑曹參判閔正植,慶成殿上樑文製述官水原留守尹滋悳,預差兼承政院都承旨金聲根,書寫官協辦內務府事閔種默,預差鈴春君尹榮信,懸板書寫官行護軍金永穆,含元殿上樑文製述官奉朝賀金尙鉉,預差行大護軍鄭海崙,書寫官協辦內務府事李喬翼,預差禮曹判書趙秉世,懸板書寫官協辦交涉通商事務李命宰,欽敬閣上樑文製述官知中樞府事洪祐吉,預差行大護軍金昌熙,書寫官行大護軍金益容,預差行大護軍南廷益,懸板書寫官行護軍宋秉瑞。
兵曹,今五月二十八日大殿大王大妃殿·王大妃殿·中宮殿加上尊號慶科別試武科景武臺親臨殿試敎是時,直赴殿試人規矩,片箭三矢一百三十步,一巡一中,柳葉箭五矢一百二十步,一巡二中,鳥銃三柄一巡一中,落點三技取一技。
兵曹,今五月二十八日大殿·大王大妃殿·王大妃殿·中宮殿加上尊號慶科別試武科景武臺親臨殿試敎是時,原榜人及直赴會試人規矩,片箭三矢一百三十步,一巡一中,柳葉箭五矢一百二十步,一巡二中,鳥銃三柄一巡一中,落點三技取二技。
傳于沈相學曰,三營使,鍊武公院辦理事務差下。
傳于李起鍾曰,有實故玉堂許遞,今日政差出。
傳于李起鍾曰,同敦寧·敦寧都正許遞,今日政差出。
傳于李起鍾曰,仁同府使洪祐謙,內禁將除授。
閔丙承啓曰,假注書尹忠求,時無職名,令該曹依例付軍職,冠帶常仕,何如?傳曰,允。
李起鍾,以吏曹言啓曰,英陽縣監金文鉉,西學敎授朴喜容,昭慶園守奉官南宮洛,永懷園守奉官崔東柱,俱以身病,呈狀乞遞,改差,何如?傳曰,允。
又以吏曹言啓曰,昆陽郡守李龍漢呈狀內,矣身受由上京矣,中路得病,萬無還官之望云,罷黜,何如?傳曰,祥原郡守李敏恒相換。
又以吏曹言啓曰,平昌郡守李萬翼呈狀內,矣身受由上京矣。身病猝重,萬無還官之望云,罷黜,何如?傳曰,積城縣監洪承泰相換。
又以吏曹言啓曰,金井道察訪李秀薰,碧沙察訪劉漢翼,俱以身病,呈狀乞遞,竝改差,何如?傳曰,允。
兵曹言啓曰,同知中樞府事尹載熙,宣傳官李秉勳·申百熙,內禁將趙翼顯·洪祐謙,五衛將具漢祖·朴壽遠·趙載明·盧壽一·鄭遠韶·崔五吉,曹司五衛將金永悳·沈膺澤,昌德宮衛將池龍起·裴相度·李圭珖,訓鍊院主簿高濟賢,文臣兼宣傳官權潚·尹,守門將李寅湜,俱以病難供職,呈狀乞遞,竝改差,馬島萬戶金東浩,金甲島萬戶宋榮奎,首陽別將金應浩,俱以除拜六朔,尙不辭朝,揆以法例,萬萬駭然,竝罷黜,何如?傳曰,允。
又以兵曹言啓曰,訓鍊院判官嚴斗源,訓鍊院主簿李寬熙,俱以病難供職,呈狀乞遞,竝改差,何如?傳曰,允。
又以兵曹言啓曰,新除授神光僉使洪必裕,身病猝重,萬無赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,薪島僉使吳錫泳相換。
又以兵曹言啓曰,新除授南虞候閔寬植,身病猝重,萬無赴任之望,呈狀乞遞矣。實病雖如此,虞候之任,不可循例改差,罷黜,何如?傳曰,咸興中軍張德仁相換。
吏曹口傳政事,宗府正加設單鄭澐。
兵曹口傳政事,親軍統衛營副領官單申泰休。
兵曹,以趙載恒爲摠禦營兵房。
有政。吏批,判書金壽鉉,牌招不進,參判金文鉉進,參議金昇圭,牌招不進,右副承旨李起鍾進。以吏批言啓曰,判書金壽鉉,參議金昇圭,竝牌招不進,小臣獨政未安,何以爲之?敢稟。傳曰,仍爲之。
以鄭日永爲校理,南廷綺爲修撰,琹琪憲爲同敦寧,崔晉顯·金命元·李起豊爲敦寧都正,李秉文爲判義禁,南啓官爲監察,朴用元爲西學敎授,朴齊純爲仁川府使,朴永善爲仁同府使,兪廷柱爲英陽縣監,尹慶儀爲陽德縣監,劉漢翼爲金井察訪,金興信爲碧沙察訪,昆陽郡守李龍漢,祥原郡守李敏恒,已上相換事,承傳。
兵批,判書閔泳煥進,參判李炳敎病,參議愼炳佑病,參知吳有善入直,左副承旨閔丙承進。以兵批言啓曰,阿耳僉使今當差出,而擬望之人乏少,他道營將竝擬,何如?傳曰,允。
以李敎獻爲知訓鍊,宋應來爲同知,李昌權·金景熙爲宣傳官,李章漢·李宜淳爲內禁將,李弼相·閔載鎬·高益謙·柳達源·兪致觀·高鎭赫爲五衛將,閔致憲·趙光植爲曹司五衛將,李秉吉爲忠翊將,金溶圭·趙光錫·李均恒爲昌德將,鄭熙悅爲訓鍊僉正,張元善爲判官,朴鳳浩·金時源爲主簿,沈憲澤爲部將,韓光洙·李茂魯爲文兼,安弼柱·韓文源爲守門將,愼宗源爲摠禦營哨官,李民熙爲春川中軍,柳肯秀爲椒島僉使,申泰休爲大阜島僉使,閔台植爲法聖僉使,具然恒爲聖堂僉使,李斗鎔爲加德僉使,鄭基和爲慶尙左兵虞候,李龍喆爲宣沙浦僉使,李基準爲蛇渡僉使,李殷求爲文山萬戶,張軫豊爲馬島萬戶,金昞淳爲金甲島萬戶,鄭一環爲首陽別將,同知加設單丁賢燮,護軍徐臣輔·尹載熙,副護軍金文濟·鄭履源·兪致喜·李秉勳·申百熙·李容仁·崔弘燮·尹國柱·金聲麗·尹泳璣·具然河·朴永瓚·副性均,副司果尹起晉·林淳國·池寬祿·張德悟·元翊常·朴春翊·表鳳錫·韓用斌,以上竝單付。
吏批,再政。以金永薰爲正言,尹光學·李肯來爲義禁府都事,朴宗近爲昭慶園守奉官,金聲麗爲永懷園守奉官,崇仁殿參奉加設單鄭載憲,監理仁川港通商軍務單朴齊純。
兵批,再政。以具昌書爲宣傳官,金升淵爲訓鍊主簿,李道熙爲左捕從,李寅聲爲公州營將,李南熙爲阿耳僉使,李潤華爲晉州營將,同知單高益謙,僉知單閔載鎬·兪致觀·李秉吉,內禁將單洪祐謙。
吏批,三政。李廷來爲昭慶園守奉官,明濟仁爲永懷園守奉官,前五衛將李周夏,今加嘉善,守奉官金聲麗,今超通政,朝官年八十,依法典加資。
兵批,三政。張彦植爲訓鍊僉正,申星熙爲部將,李敬器爲守門將,崔曔東爲尙州營將,趙聖奎爲全羅中軍。
吏批,四政。全重彬爲永懷園守奉官,黃正祿爲武烈祠參奉,方漢德爲藍浦縣監,洪宜燮爲工曹佐郞,辦理鍊武公院事務三單閔泳翊·韓圭卨·李鍾健。
兵批,四政。朴容斌爲訓鍊判官,申柏爲右捕從,邊錫獜爲摠禦哨官,僉知單閔致憲·趙光植。
五政。李起郁爲訓鍊僉正,具永書爲主簿,李相坤爲部將。
六政。李可熙爲訓鍊判官,金斗植爲守門將,李奎炫爲右捕從,神光僉使洪必裕,薪島僉使吳錫泳相換事,承傳。
七政。尹泳璡爲訓鍊僉正,李秉憲爲主簿。
八政。李鼎泰爲訓鍊判官,張斗參爲摠禦哨官。
九政。林淳弼爲宣傳官,副司勇金宅夏·金聖武,以上竝單付,五衛將加設單皮琦弘·吳士吉·徐應萬·金光玉·金鼎默·金商基·閔弘植·李春植·秋光輝。
閔丙承,以統理交涉通商事務衙門言啓曰,博文局主事吳暢燮減下,其代幼學趙秉載差下,令該曹口傳下批,何如?傳曰,允。吳暢燮陞六。
又以摠禦營言啓曰,南水門鐵窓破傷處,今已修改,把守軍兵解送事,自兵曹草記矣。把守東營入直軍還入直所,將校解送之意,敢啓。傳曰,知道。
又以摠禦營言啓曰,本營騎士將金泰亨,身病猝重,勢難察任,改差,何如?傳曰,允。
戊子五月十九日申時,上御興福殿。法國公使召見入侍時,兼都承旨金聲根,假注書尹忠求,以次侍立訖。上命史官,公使引入,公使由西階陞堂,入閾內,行打恭禮,上答揖。勞問後,公使奏曰,本國大統領,使臣慇懃致誠於大朝鮮國大君主前,兼有微物送獻矣。上命傳語官曰,貴國大統領平安,公使遠來,亦無恙乎?公使曰,電報得聞大統領安過,臣亦無擾善在,而伏承下詢,極爲惶感萬萬矣。上曰,貴國大統領送惠諸品,非卽在物,其意誠多感多感矣。以此意通知於貴大統領,可也。公使曰,謹當通報,而海外薄品之物,何足稱謝矣?上曰,近日天氣漸熱,且以風土殊宜,能無難耐之事乎?公使曰,別無難堪矣。上曰,來留館所,尙未定乎?公使曰,姑未定,而從當區處計料矣。公使仍告退。上曰,退留安過也。上命退承史,諸臣以次退出。
戊子五月十九日二更,上御乾淸宮。召對入侍時,參贊官李起鍾,侍讀官呂圭亨,檢討官李範昌,檢校待敎趙漢國,假注書尹忠求,記事官李垠鎔·閔愚植,各持綱目第九卷,以次進伏訖。上曰,史官分左右。仍開卷。上曰,上番讀之。圭亨讀自關內大雨,止大慙恨。上〈曰〉,釋義。圭亨釋義訖。上曰,文義奏之。圭亨曰,人情物態,古今無異,所謂訛言,或有以訛傳訛,以十傳百,無端而有者,或有不逞之徒,欲爲樂時作亂者,造出謠言,以煽人心,待其擾動,因而售計者。今此王鳳專權,人心不服,乃有此訛言,向使王鳳所奏,施以御船工城,則安知不墮其奸謀,致有別樣禍機者乎?賴有王商持重識體,一言以鎭之,極可美也。上曰,聽信訛言,以致煽動,推此觀之,則王鳳之輕燥,王商之鎭壓,兩人賢否,於此而辦,人主用人,亦當於是知所擇矣。圭亨曰,猝然遇急之時,尤可以觀人矣。上曰,下番讀之。範昌讀自八月,止免爲庶人。上曰,釋義。範昌釋義訖。上曰,文義奏之。範昌曰,國家用人黜陟之際,不可不審愼,而許嘉·王鳳,俱是國戚也。嘉無明白過失,而鳳有專權誤國之罪也。乃因欲專任鳳策免,豈不慨惜哉?成帝知人,旣不明,而雖或略知者,進退又若是顚倒,漢業之衰,未嘗不由於是矣。上曰,進賢退愚,是乃爲治之要,而許旣無可罪之過,則烏因欲用王鳳而免之哉?進退不得其當,成帝之用人,未免後世之嗤笑矣。範昌曰,聖敎切當也。夫黜陟一人,苟循於私,而不出於公,則其害若是之甚,至有專誤國之境,雖似微事,而關係甚大,用人之際,可不愼哉?亦足爲後世人君之鑑戒也。上曰,參贊官讀之。起鍾讀自坐多取封邑,止不徒然矣。上曰,釋義。起鍾釋義訖。上曰,文義奏之。起鍾曰,匡衡,始以讀書之士,亦或有上疏直言之時,而今更以多取封邑,免爲庶人,誠所慨歎也。雖在大臣,旣有罪焉,以罪施罰,亦所得宜也。上曰,人臣務以淸白爲貴,而匡衡,位居大臣,躬犯贓律,蓋不爲物欲所蔽者鮮矣。誠爲後人所鑑戒處也。起鍾曰,聖敎切當矣。雖在微小職,惟當務盡淸白,況在具瞻之列者乎?上曰,閣臣讀之。漢國讀自以王商,止不可之大者也。上曰,釋義。漢國釋義訖。上曰,文義奏之。漢國曰,谷永,見王鳳專權,陰欲託附,以申伯之忠,比之於王鳳,未免奸譎輩之所爲也。是故人君在上,不可不明辨其賢愚邪正之分也。上曰,奸譎輩之附勢,每如是,君子則不然,常以正直持身,不爲引撓於權要之地也。漢國曰,聖敎切當矣。上掩卷,仍命史官就座。又命退,諸臣以次退出。
上在景福宮。停常參·經筵。
藥房提調吳俊泳,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李起鍾啓曰,明日常參·經筵,取稟。傳曰,停。
又啓曰,新除授行左承旨嚴世永,時在京畿仁川府任所,同副承旨洪鍾運,時在積城地,竝斯速乘馹上來事,下諭,何如?傳曰,竝許遞,前望單子入之。
承旨前望單子入之,金炳秀·盧泳敬落點。
又啓曰,新除授右副承旨金炳秀,同副承旨盧泳敬,竝卽牌招,何如?傳曰,允。
吏曹口傳政事,博文局主事單趙秉載。
兵曹口傳政事,摠禦營兵房單趙載恒。
李起鍾,以議政府言啓曰,卽見平安監司閔泳駿,前兵使李鍾承狀啓,則枚擧渭源郡守鄭煥堯牒呈,以爲本郡民崔致默先墓,在於楚山地,而中國人榮硯耕等,持本官傳令,開設鉛店於逼近處。故諸族聚會防禁之際,不知姓名之中國人,以鐵杖,亂打崔士元·崔齊崇,竟爲致命。依章程文移于通溝留懷仁縣官員,而徒費歲月,有難成案犯証,屍屬押送一款,以待朝家處分云矣。越境而開礦,聚黨而戕人,揆諸邊禁,參以刑政,不容不取招成案,依狀辭,卽令押送于懷仁縣官員處,以爲據理懲辦,何如?傳曰,允。
又以弘文館言啓曰,新除授校理鄭日永,副修撰南廷綺,竝卽牌招察任,何如?傳曰,允。
又以礦務總局言啓曰,本局主事崔夢現,身病甚重,勢難察任,改差,何如?傳曰,允。
閔丙承,以親軍統衛營言啓曰,本營參領官李道咸,身病甚重,勢難察任,改差,何如?傳曰,允。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
〈以〉摠禦營言啓曰,謹依節目判下,本營分授宮墻坐鋪都城門把守軍及內外山禁松校卒,依例定送之意,敢啓。傳曰,知道。
書筵官金洛鉉疏曰,伏以寶齡享遐福,東朝祝無疆之籌,睿孝闡聖徽,震邸贊上號之擧,宗社大慶,率普胥欣。仍念臣廉防莫越,癃病難强,跡阻賀班,義蔑彝分,揆以常憲,合被重何?際伏聞前月政,恩授風憲之長,臣驚惶震慓,靡所容措。夫是職也,地望淸峻,爲任綦重,雖在廷濟濟,固當綜覈名實,至於草野隱淪,自非宿德,不可輕授。今何遽加於虛名誣世之一賤臣,有若例授之輪御也哉?臣聞爵以賢德,則珪組重於邱山,職及卑汚,則紱冕同於沙泥。近來官方太濫,亦緣如臣者,冒據匪據而然也。雖聞旋蒙鞶裭,而重器已玷,不可不磨。伏乞聖明,竝刊臣選籍以後諸御,俾名器無䙝,私分獲安焉。臣又伏聞經筵書筵,逐日連開,此誠濟艱之一大會也。臣不勝歡欣顒祝,思見德化之盛也。第未知有以舜精一之傳,進講者乎?臣聞人主一心,萬化之源也。道心精一則安,人心不聽命於道心則危。故召公戒周武王曰,不寶遠物,又曰,不作無益害有益,又曰,不貴異物賤用物。傳曰,聖王貴五穀,人命所係,不可以無益異物而害之也。伏願殿下,亟講精一之工,深軫召公之戒,節財用振紀綱,近濟艱虞,遠接舜·禹,千萬幸甚。臣無任云云。答曰,省疏具悉卿懇。向來慶禮,亦未奉晤,翹佇東岡,寤寐永歎,際見巽章,尤覺沖悵,陳勉諸語,字字切至,亶出憂愛之誠,予豈不警惕而佩服乎?臺銜之遞,卿其安心,從近賁然,啓沃寡躬,輔翼元良,源所望也。仍傳曰,此批答遣地方官傳諭。
上在景福宮。停常參·經筵。
盧泳敬啓曰,來二十五日朝參日次矣,敢稟。傳曰,停。
又啓曰,明日常參·經筵,取稟。傳曰,停。
閔丙承啓曰,判義禁李秉文,除拜後過三日,不爲出肅,依定式推考警責,仍卽牌招察任,何如?傳曰,允。
禮曹,來七月初九日行宗廟·永寧殿秋享大祭,香祝親傳,取稟。奉敎敬依。
盧泳敬啓曰,明日召對,取稟。傳曰,爲之。
傳于盧泳敬曰,奉審閣臣入侍。
傳于金炳秀曰,入稟遲滯之中官金漢宗,從重推考。
金炳秀,以摠禦營言啓曰,本營騎士將權中璿·任宣鎬·洪大燮,俱有身病,勢難察任,竝改差,何如?傳曰,允。
兵曹口傳政事,摠禦營騎士將單李龍坤,千摠單金東韻·白性基。
盧泳敬啓曰,奏御文字,何等審愼,而兵曹摠禦營騎士將望單子,有所錯誤,致勤下詢,事甚疎忽,極爲未安。原單子今方改付標以入,而臣之矇未覺察,不勝惶悚,當該兵曹堂上,不可無警,推考,何如?傳曰,從重推考,爾亦推考。
上在景福宮。停常參·經筵。
盧泳敬啓曰,明日常參·經筵,取稟。傳曰,停。
傳于盧泳敬曰,禮房承旨,馳詣健元陵,奉審摘奸,仍留監祭,局內諸陵,一體奉審以來。
傳于金炳秀曰,吏曹參判有闕之代,前望單子入之。
金炳秀啓曰,卽者義禁府都事來言,時囚罪人尹喆圭等,當爲議處,而判義禁李秉文,有身病,未肅拜,次堂例不得擧行云。判義禁卽爲牌招,何如?傳曰,允。
金炳秀,以議政府言啓曰,各廛民之朝家顧恤,由來自別,而挽近凋殘轉甚,弊端滋興。以靑布廛言之,藥院·尙方,進排物種,較前夥多,殆將難支,此皆下屬輩,憑托勒索而然也。由是而抱狀呼籲,厥惟久矣。此不容不嚴立科條,亟速矯正。綿紬廛年前捄瘼,未始非到底曲軫,而物價日益刀騰,應受不免積淹,了無實效。屢月徹閉,念其事勢,誠極矜悶,就其進排細屬中幾件,參量貿取於所産邑,俾爲一分安業之道,而另成節目,竝令恪遵勿替事,甘飭各該司,何如?傳曰,允。
又以內務府言啓曰,轉運之役,見方浩繁,機器局司事李文熙,委員差下,何如?傳曰,允。
又以弘文館言啓曰,副校理宋彦會,差祭出去,上番闕直,事甚未安,應敎金敎獻,別兼春秋進,副校理趙秉輯,內閣進,副應敎鄭圭燮,校理呂圭亨·鄭日永,竝卽牌招,推移入直,何如?傳曰,允。
又以弘文館言啓曰,上番無他推移之員,不得已以下番姑陞入直之意,敢啓。傳曰,知道。
又以礦務總局言啓曰,幼學李景燮,本局主事差下,使之察任,何如?傳曰,允。
又以礦務總局言啓曰,本局事務,轉益浩大,吉州牧使李根,咸鏡道關北監理差下,使之專管句檢,而令該曹口傳下批,何如?傳曰,允。
吏曹口傳政事,咸鏡道關北監理單李根。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
又以摠禦營言啓曰,本營騎士將李就坤,以前任陽德縣監,尙在任所矣。領軍之職,久曠可悶,改差,何如?傳曰,允。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
兵曹口傳政事,摠禦營騎士將三單李有夏·李道咸·閔泳完。
又以刑曹言啓曰,以統長口傳下敎曰,金永奎·閔泳元,極爲無嚴,嚴刑一次,遠地定配事,命下矣。罪人等,時在廣州地,發關該府,使之捉上,待押來擧行之意,敢啓。傳曰,知道。
知中樞府事金聲根疏曰,伏以上之使下,各當其材,而之其所不能,則不强責,下之事上,必致其身,而於所所不能,則不强進者,乃古往今來君愛臣忠一副當道理也。臣於驟躐之資,兜攬之職,揣分量能,亦所不堪。頃暴衷赤,冀格上蒼,而誠淺辭拙,未蒙許可,咎積悔生,冞懼負乘,將不知何以則獲遂微私,而倖逭大戾矣。忽於此際,又伏奉文苑除旨,五內震懍,尤莫省攸措。於惟我聖明,以臣爲何如人,而以是任爲何如職也?臣不但短於才猷,最短於文學,幼而鈍滯,未解術蛾之工,長益荒嬉,只肆射鴻之思,遂不辨經史之句讀,奚暇爲詞章之鍊習?其在同朝,擧知博陸之無文,或有製草,率多馬周之倩手,銀根學士,伏獵侍郞,於古有之,而今臣是已,鹵莽滅裂,置散猶愧,而千不近萬不似之謬恩,奚爲而至哉?夫國家之設置是職,審愼其選者,經幄之論思,係乎此,黼黻之潤色,係乎此。是以自古在昔,文章擅華國之手,鑑識恢照物之量,有足以贊聖謨而振儒敎,洽然爲一代之碩匠,能勝其任者,所宜居之,而非爲臣子之侈其爵榮其身而已。以臣之不文,一朝焉容易畀之,但使侈榮,則祖宗朝名器之重,由臣而輕,大聖人欽哲之明,由臣而蔽,臣之罪,於是乎愈大矣。殿下天地於臣,父母於臣,曲施生成,過加慈育,豈或不諒臣所不能,而竟使臣陷乎罪也?臣身狼狽,尙不遑恤,而伏況我王世子邸下,睿智天縱,德業日就,殿下遇物之誨,詒謨之方,不越乎得人任官,而以至難愼極淸華之文任。任之於懵不識字之如臣者,則烏在其示以觀法乎?且四隣之觀聽甚廣,一世之議論莫嚴,必以今日之擧,而將謂熙朝之無人,其不大可懼而深可恥乎?臣聞宋名臣司馬光,謂不嫺四六,力辭翰林,以其宿德,於其不能,則亦自止,不苟於居官,尙如此,而臣之不敢企及於光者,不止萬千,所不能者,不止四六。所叨者非翰林比,則今臣難冒,不待臣自陳,人固知之,而亦天鑑之所垂燭也。謂天可欺乎,謂人可欺乎?天固不敢欺,人實不可欺,而臣之心,且何忍自欺?文苑一步,矢不着跟,斷斷此心,可質天人,以臣受恩罔極,苟有尺寸之能,庶可裨補右文之化,未至於玷聖簡而速衆謗,則必不多引古今,飾爲辭巽之計矣。寧犯慢命之誅,而莫渝守株之固,其於在內不俟屨之禮,義分都虧,罪合萬殞。伏乞聖慈,諒臣苦懇,非出崇讓,將臣弘文館提學之職,亟賜鐫改,仍命選部,永刊臣文任檢擬,竝遞臣本兼諸銜,俾上下不强其所不能,而官不必備。惟其人,則國家幸甚,臣亦受賜如新,臣不勝大願至祝。臣無任云云。答曰,省疏具悉。卿其勿辭行公。
吏曹參判金文鉉疏曰,伏以臣聞聖人官人,猶匠用木,金尺玉繩,不差圭撮,長短方圓,各適其制,而材苟擁腫,器必呰窳,卽自然之理與勢也。惟我殿下,德軼三代,摠裁萬幾,洞徹洪纖,審度輕重,而曷以有此任事之鑿枘相反也?臣性本鈍滯,學且榛蕪,量不過斗筲,識不辨錙銖,合置冗散。況此見職,鑑衡人物,調劑淸濁,世道汚隆,朝象萃渙,其所關係,非輕伊重,決非如臣魯下,所可玷䙝。故猥控疾痛之呼,恭俟體諒之恩,隆批反紆,微分愈懼,齎悚黽勉,非有自任之能。竊以爲塵刹之報,或在於趨走之恭,奈臣貞疾,當暑添劇,神識眩暈,步履蹣跚,更欲自力,不可時月而期,官與俱瘝,尤涉惶蹙,敢冒瀆擾,悉暴情實。伏願聖明,曲賜矜恤,亟遞臣所帶銓銜,以重公器,以安私分焉。臣無任云云。答曰,省疏具悉。所請依施。
戊子五月二十二日二更,上御乾淸宮。奉審閣臣入侍時,同副承旨盧泳敬,假注書尹忠求,記事官李垠鎔·閔愚植,檢校直閣趙秉輯,以次進伏訖。上曰,史官分左右。仍敎曰,奉審閣臣進前。秉輯進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉。仍詣華寧殿,殿內奉審則安寧,還詣顯隆園,仍留監祭,將事安寧之意,敢此仰達矣。上曰,園上陵上殿內,俱爲安寧〈乎〉?秉輯曰,俱爲安寧矣。上曰,碑閣·丁字閣,俱爲無頉乎?秉輯曰,亦爲無頉矣。上曰,何時將事乎?秉輯曰,三更量將事矣。上曰,何時發行乎?秉輯曰,將事後卽爲發行矣。上曰,近日旱氣太甚,言念農務,爲之悶然矣。秉輯曰,方亢旱,而民情日日望雨矣。上曰,沿路所見移秧幾何?秉輯〈曰〉,似爲過半矣。上曰,往來由何路乎?秉輯曰,由果川而渡銅雀津矣。上曰,江水或無因旱減縮耶?秉輯曰,比前似爲稍減矣。上曰,若江水有減,則旱甚可知矣。秉輯曰,聖敎誠然矣。上曰,史官就座。仍命奉審閣臣先退。又命退承史,以次退出。
戊子五月二十二日五更,上御乾淸宮。召對入侍時,參贊官盧泳敬,檢校直閣尹,侍讀官鄭日永,檢討官李承九,假注書盧台鉉,記事官李垠鎔·閔愚植,各持綱目第九卷,以次進伏訖。上曰,史官分左右。仍開卷。上曰,上番讀之。日永讀自陛下誠深,止災異訖息。上曰,釋義。日永釋義訖。上曰,文義奏之。日永曰,方以災異,召直言之士,則谷永進見,當以務德修政,陳勉其王道之正大,卽人臣事君之事,而但陳偏私之說,以今觀之,果未免穩當矣。上曰,諫君之辭,當以治平之道,深諫其正正方方爲可,而只以湛溺偏駁之說,阿好而進,谷永之言,竊非以正事君之道也。日永曰,聖敎切當矣。上曰,下番讀之。承九讀自杜欽亦倣,〈止〉流至衆庶。上曰,釋義。承九釋義訖。上曰,文義奏之。承九曰,自古聖明之世,陰陽必和,萬物各得其宜矣。當成帝之時,佳氣尙凝,陰陽不和,至於桃李秋實,切非太平治世之氣像也。上曰,天下之事,不出理外,陰陽和合,然後可以治平矣。陰陽不和,雖因節氣之失,未必不由於人,而物之非時,災異所致,則豈非深戒處乎?承九曰,聖敎切當矣。上曰,參贊官讀之。泳敬讀自是故鄕黨,止兩川分流也。上曰,釋義,泳敬釋義訖。上曰,文義奏之。泳敬曰,古昔明王,器使賢能,用作宰相,則燮陰陽順四時,奉天授人,和氣致祥。今迺薛宣,職忝中丞,奏以陰陽否隔,不究源委,祗以歸咎於吏政之多苛者,竊非直言極諫者也。上曰,理陰陽致和氣,是乃宰相之職,而今薛宣,以氣凝不和,顧憚其大,歸咎於小,奏以吏政之多苛所致者,是豈御史中丞之職分乎?泳敬曰,聖敎切當矣。上曰,閣臣讀之。讀自今屯氏河絶,止四萬所。上曰,釋義。釋義訖。上曰,文義奏之。曰,馮逡易浚之言,卽治政之務也。以用度不足,終不能浚,乃致郡縣田頃廬舍之大害,此所謂見小忘大,豈不恨不致治乎?上曰,在昔三代盛時,以平水土奠民居,務爲國家之大政,而今也不聽馮逡之言,使民至於壞室離散之境,古今之事,從此可辨矣。曰,聖敎切當矣。上掩卷,仍命史官就座。又命退,諸臣以次退出。
上在景福宮。停常參·經筵。
夜四更五更灑雨下雨,測雨器水深三分。
金炳秀啓曰,明日常參·經筵,取稟。傳曰,停。
金炳秀啓曰,假注書尹忠求,有身病,勢難察任,今姑改差,何如?傳曰,允。
又啓曰,同副承旨盧泳敬,奉命出去,伴直無人,左副承旨李起鍾,所當牌招,而拘於廳規,不得請牌,何以爲之?敢稟。傳曰,牌招。
吏曹參判前望單子入之,趙東冕落點。
兵曹口傳政事,護軍金文鉉。
兵曹口傳政事,摠禦營騎士將單宋一儹。
以左副承旨李起鍾牌不進罷職傳旨,傳于金炳秀曰只推。
金炳秀,以內務府言啓曰,卽見全羅右水使趙東勳兩度啓本,則俱是官鎭聚點設行事也。戎政所關,已極嚴重,狀聞事體,何等審愼,而一體疊啓,同日封發,事未前有,甚涉駭然。該帥臣施以緘推之典,雖以喉院言之,出納之地,難免失檢,當該承旨推考,何如?傳曰,允。
又以親軍統衛營言啓曰,謹依內務府節目判下,本營分授宮墻吐鋪都城各門把守軍及內外禁松校卒,依例定送之意,敢啓。傳曰,知道。
又以親軍壯衛營言啓曰,謹依內務府節目判下,本營分授宮墻坐鋪都城門把守軍及內外山禁松校卒,另飭定送之意,敢啓。傳曰,知道。
又以親軍壯衛營言啓曰,本營印信,今旣新鑄矣。前前營關防一顆,印信一顆,前左營關防一顆,印信一顆,竝收送禮曹之意,敢啓。傳曰,知道。
又以鎭禦營言啓曰,本營與度支句檢之伏波亭·濯纓亭鼓鑄,今次第紀,不可無監董與監官矣。長湍府使高永根,監董差下,使之董役,前府使金宗源,前縣監趙載明,前縣監千一成,前判官崔宗默,前監察金永謨,礦務局主事玄興澤,中樞都事安秉宅,繕工別提宋秉畯,前五衛將黃道源,前五衛將洪泰潤,花島別將金溎炫,前虞候劉坰,監官差下,申飭鼓鑄之意,敢啓。傳曰,知道。
兵曹判書閔泳煥疏曰,伏以臣以百無肖似之姿,當萬不堪承之任,黽勉從事,居然閱月于玆,間嘗一再行政,百醜畢露。雖欲自掩而有不得者,止竟僨誤,勢所必至,果於日昨,摠禦營騎士將望單入啓也。偶有做錯,矇失照檢,瘝溺之罪,固莫避於日月之明,而聖度包荒,警止問備,臣職旣忝長,不敢以責有所歸,晏若無故,自爲倖逭之計,歷日慙悚,不容泯默。玆敢冒控引章,仰瀆崇嚴。伏乞聖慈,下臣司敗,亟施當律,以勵具臣,千萬幸甚。臣無任云云。答曰,省疏具悉。旣已問備,何必爲引?卿其勿辭行公。
上在景福宮。停常參·經筵。
盧泳敬啓曰,明日常參·經筵,取稟。傳曰,停。
盧泳敬啓曰,明日召對,取稟。傳曰,爲之。
傳于盧泳敬曰,奉審承旨入侍。
尹忠求改差,代以白文行爲假注書。
盧泳敬啓曰,春川府鎭禦使,改以春川府留守,兼鎭禦使下批矣。密符則以前所受仍佩,兵符今旣改造,而該留守金箕錫,亦已上京,卽爲牌招,與敎諭書,一體傳授,舊兵符使之還納,以爲燒火之地,何如?傳曰,允。
傳于李起鍾曰,邇來雖有鋤浥之潤,旋卽開霽,尙靳一霈,夏至已過,秧節漸晚,言念民事,誠切憂悶,初次祈雨祭,不卜日虔誠設行事,分付儀曹。
盧泳敬,以禮曹言啓曰,傳曰邇來,雖有鋤浥之潤,旋卽開霽,尙靳一霈,夏至已過,秧節漸晚,言念民事,誠切憂悶,初次祈雨祭,不卜日虔誠設行事,分付儀曹事,命下矣。初次祈雨祭,不卜日今二十六日,三角山·木覓山·漢江,依例遣堂下三品官,虔誠設行事知委,何如?傳曰,允。
李起鍾,以親軍統衛營言啓曰,本營哨官洪,身病猝重,勢難察任,改差,何如?傳曰,允。
又以摠禦營言啓曰,本營騎士將李有夏,前任聖堂鎭僉使,李道咸前任大阜島僉使,閔泳完前任公州營將,俱在任所矣。領軍之職,久曠可悶,竝改差,何如?傳曰,允。
戊子五月二十四日申時,上御乾淸宮。奉審承旨入侍時,同副承旨盧泳敬,假注書盧台鉉,記事官李垠鎔·閔雨植,以次進伏訖。上曰,史官分左右。仍命奉審承旨進前。泳敬進前奏曰,臣承命馳詣健元陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。還詣健元陵,仍留監祭,將事安寧之意,敢此仰達矣。上曰,陵上俱爲太平,碑閣·丁字閣,俱爲無頉乎?泳敬曰,詳細看審,則俱爲安寧矣。上曰,何時將事,何時離發乎?泳敬曰,三更將事,仍卽發行,到東門外,天已向曙矣。上曰,日旱如此,所經農形,倘無惜乾之難否?泳敬曰,旱旣太甚,移秧未半,民情穡事,極爲渴悶矣。上曰,秧事方殷,化霈尙遲,言念民情,誠切憂悶。泳敬曰,若過旬日,則果爲遑急矣。上曰,史官就座。泳敬曰,史官趁不待令,致勤下詢,事甚未安,當該史官,竝所當重勘,而本院請推之外,無他可施之罰,何以爲之乎?上曰,從重推考。更勿如是之意,申飭可也。仍命退,承史以次退出。
上在景福宮。停常參·經筵。
藥房提調吳俊泳,副提調金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
盧泳敬啓曰,明日常參·經筵,取稟。傳曰,停。
傳于盧泳敬曰,禮房承旨,馳詣受香諸處,奉審摘奸以來。
傳于盧泳敬曰,政官牌招開政。
傳于盧泳敬曰,駐箚美國紐約總領事厚禮節,受任有年,積勞著譽,可趨授從二品銜,庸示嘉尙之意。
傳于盧泳敬曰,呈告同義禁許遞,今日政差出。
傳于盧泳敬曰,在外同敦寧·敦寧都正許遞,今日政差出。
傳于盧泳敬曰,都承旨許遞,前望單子入之。
承旨前望單子入之,南廷哲落點。
金炳秀啓曰,卽見兵曹草記,則尙瑞院別提尹泰和,無難闕直云,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿問嚴處。
金炳秀,以兵曹言啓曰,闕內入直,何等嚴重,而尙瑞院別提尹泰和,無難闕直,事未前有,萬萬駭然,其罪狀,令該府拿問嚴處,何如?傳曰,允。
傳于盧泳敬曰,吉州牧使李根,宣川府使尹吉炳相換。
以慶尙監司李鎬俊狀啓,進上生竹筍,節序差早,限內不得封進,惶恐待罪事,傳于盧泳敬曰,勿待罪事,回諭。
盧泳敬,以吏曹言啓曰,成均館司成李範升,典籍金鎭衡,昭慶園守奉官李廷來,永懷園守奉官全重彬,俱以身病,呈狀乞遞,竝改差,何如?傳曰,允。
又以吏曹言啓曰,新除授英陽縣監兪廷柱,陽德縣監尹慶儀,俱以身病,呈狀乞遞,竝改差,何如?傳曰,允。
有政。吏批,判書金壽鉉,牌招不進,參判趙東冕進,參議金昇圭,牌招不進,同副承旨盧泳敬進,以吏批言啓曰,判書金壽鉉,參議金昇圭,竝牌招不進,小臣獨政未安,何以爲之?敢稟。傳曰,仍爲之。
以裴德厚爲同敦寧,金殷植爲敦寧都正,李鎬冕爲大司成,金東壽爲同義禁,閔泳煥爲藝文提學,辛光五爲典籍,李舜鏞爲監察,安錫永爲陽德縣監,高亨裕爲英陽縣監,金甲洙爲司成,嘉善大夫銜單厚禮節,受任有年,積勞著譽,可超授從二品銜,庸示朕嘉尙之意事,承傳,長湍府使高永根,特爲限一窠仍任事,承傳,平昌郡守李萬翼,積城縣監洪承泰,以上相換事,承傳,轉運委員單李文熙,礦務局主事單李景燮,機器局委員單金宗植,仍其職陞六事,承傳,春川文案單金在淳。
兵曹判書閔泳煥病,參判李炳敎病,參議愼炳佑入直進,參知吳有善病,右副承旨金炳秀進。以金廷泌爲赤梁僉使,同知單金溶圭,加設單吳士善·徐應萬·韓履周·金啓榮·禹仁源·金光玉,僉知單李章漢·李宜淳·李弼相,護軍梁錤憲,副護軍洪鍾運·崔晉顯·鄭誾朝·金命元·李起豊,副司果洪淳億·吳暢燮,副司勇金壽錫,副司正尹忠求,以上竝單付,南虞候閔寬植,咸興中軍張德仁相換事,承傳。
吏批,再政。以李學祚爲監察,以金哲夏·朴載胄爲禁府都事,洪在九爲昭慶園守奉官,李洵用爲永懷園守奉官,趙秉聖爲掌樂正。
三政。安贊奎爲監察,李晚斗爲昭慶園守奉官,朴永俊爲永懷園守奉官,副司果金季祥,前假監後李培根,守奉官洪在九,已上今超通政,朝官年八十,依法典加資。
四政。以申尙俊爲監察,鄭益洪爲永懷園守奉官。
五政。以金信性爲監察。
六政。以劉漢俊爲監察。
七政。以金商淳爲監察。
盧泳敬啓曰,明日召對,取稟。傳曰,爲之。
盧泳敬,以重建所言啓曰,慈慶殿·延生殿·慶成殿·含元殿·欽敬閣上樑吉日時,令日官金載霖推擇,則今五月二十六日寅時爲吉云。以此日時擧行之意,敢啓。傳曰,知道。
金炳秀,以摠禦營言啓曰,本營騎士將宋一儹,以前任加德僉使,尙在任所矣。領軍之職,久曠可悶,改差,何如?傳曰,允。
吏曹啓目粘連,觀此京畿監司金明鎭狀啓,則以爲長湍府使高永根,百里分憂,一念圖報,臨事通敏,邑務就緖,持心勤勵,愚民服化,聲績旣著於前後施措,願借可驗於大小呼籲,今已箇滿,輿望益切。特爲仍任事,令該曹稟處亦爲白有臥乎所,道臣狀辭旣如此,長湍府使高永根,限一窠仍任,何如?判付,啓,依允。
判府事金炳始疏曰,伏以臣以難强之實,必辭之義,冒瀆崇嚴,冀蒙體諒,及伏奉批旨,不惟不賜允許,恩言鄭重,誨諭備摰,臣奉讀以還,且惶且感,尤靡所容措。第今戎政方釐,營制更始,此誠軍國之一大機務也。以此時授是任,尤愼其簡,如臣庸碌,初非可擬,況屢試而蔑效者乎?兩營之名號雖殊,親軍之責務依舊。豈可使已僨之跡,復蹈前轍,而且沿革之便宜,措置之句當,浩穰煩冗。又非往日之比,則抑謂臣知與年進,向所不能,今乃可勉乎?臣今老矣,筋力日益弛脫,志氣日益頹墮,無堪陳就,暇論職思。臣之從前力辭而獲免者,祗緣臣不才之無以承當,而今則兼之癃廢之疾,縱欲彈竭,勢末由也。尸素而重添虛縻之悚,逋慢而孤負特簡之眷。臣罪於是爲大,惶蹙戰悶,不揆僭猥,冒敢荐籲。伏乞聖明,俯賜矜恤,亟鐫臣前疏所辭提擧之任,以幸公私焉。臣無任云云。答曰,省疏具悉卿懇。前批已諭不當引之義,而又何巽章之再到乎?親軍之銜,雖若宿趼而營制改定,戎務益張,此時此任,尤所難愼,則特簡之至意,豈徒然哉?矧是無事乎陳就,亦非有妨於調養,卿其諒之,勿復爲辭。仍傳于盧泳敬曰,此批答遣史官傳諭。
協辦內務府事李鍾健疏曰,伏以臣於見職,黽勉從事,無一攸當,有百僨誤,報蔑絲毫,罪積邱山,至於今番騎士將擬望事,而做錯極矣。竊伏惟奏御文字,何等審愼,擬越望筒,何等緊重,而臣本蒙騃,茫未覺察,變幻人之姓字,至於上徹,致勤下詢,以臣論臣,厥罪何居?乃者喉院論啓,騎堂自列,靜究厥由,莫非臣罪。夫騎將之望,自臣營擬越于兵曹,兵曹只憑臣營之擬望入啓而已。初何知李弁之誤爲金弁,且凡人之名字,亦或有同。安知不有同其名,而致疑於臣營之錯否歟?然則誤錯者,卽臣也,非騎堂也。罪則臣自做之,罰使騎省當之,是豈臣心之所安也哉?臣於此,其情愈蹙,其罪愈重,玆敢忙陳短章,恭俟威罰。伏乞聖明,俯垂鑑燭,特命司法,勘臣當勘之律,以爲人臣不職者之戒焉。臣無任云云。答曰,省疏具悉。卿亦不無失檢之責,施以重推之典。
戊子五月二十五日四更,上御乾淸宮。召對入侍時,參贊官盧泳敬,檢校直閣尹,侍讀官呂圭亨,檢討官李承九,假注書白文行,記事官李垠鎔·閔愚植,各持綱目第九卷,以次進伏訖。上曰,史官分左右。仍開卷。上曰,上番讀之。圭亨讀自以王尊,止拜京兆尹。上曰,釋義。圭亨釋義訖。上曰,文義奏之。圭亨曰,草竊小寇,不滿數百,堂堂大漢,不能淸平,拖至歲餘,其時京兆尹之溺職可知。王尊受任,視事,旬日,而奏功,誠可嘉矣,而盜賊之不足平,亦可驗矣。用人之際,可不愼乎?上曰,得人則旬日而平,不得人則歲餘而不能平。此可見人才用舍之關係至大也。非但京兆尹,凡係爲人臣子,當官盡職,莫不皆然,宜所觀感而取則也。圭亨曰,聖敎允當矣。上曰,下番讀之。承九讀自大將軍鳳,止湯坐免。上曰,釋義。承九釋義訖。上曰,文義奏之。承九曰,古之明王哲辟,務在得人,得人然後可以治國矣。夫陳湯,識邊事,曉軍務,揣虜情,可以爲用。故此鳳之所以薦湯也。上曰,得人道,何時不然乎?雖然,陳湯之功,不足大用,則鳳之此奏,未洽之事也。承九曰,聖敎切當矣。上曰,參贊官讀之。泳敬讀自後以言事,止宜爲君者也。上曰,釋義。泳敬釋義訖。上曰,文義奏之。泳敬曰,爪牙之將,有罪可宥,而陳湯則前有威武,後坐言事,繫獄當死,谷永進聞鼓,思將記功忘過之語,其爲訟湯也,甚切矣。上曰,國之功臣,不可不重,而陳湯,以言當死,谷永,以功訟罪,是豈非後世人主,所以遇功臣之戒乎?泳敬曰,聖敎切當矣。上曰,閣臣讀之。讀自夫犬馬,止爲士伍。上曰,釋義。釋義訖。上曰,文義奏之。曰,陳湯之功不小,而以言非當死,故谷永訟湯之疏,可謂美矣。蓋將功贖罪,卽國之盛德也。至於湯,熟習外務,且成大功,則雖云有罪,其在厲死難之臣,不可不遇以非常褒奬,收用其功能,則漢帝之不察,推此可知也。上曰,其時陳湯,有功於國,實爲爪牙之臣,而終至繫獄之境,豈不慨惜?夫犬馬有勞,必加帷蓋,況國之功臣者乎?是以保全功臣,然後可謂君臣相遇之道矣。豈不爲後世人君之鑑戒也哉?曰,聖敎切當矣。上掩卷,仍命史官就座。又命退,諸臣以次退出。
上在景福宮。停常參·經筵。
盧泳敬啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
傳于盧泳敬曰,向者提飭,不啻申複鄭重,則爲有司者,宜倍小心警惕,思所以精白對揚,而及其榜出之後,聽聞自有喧藉,試體亦多淆雜,苟有一分顧忌之心,豈至於是也?駭歎之極,寧欲無言。文科別試一二三所試官,竝刊削,原榜目勿施,監試官亦安有糾察之本意乎?竝施以罷職之典,別試初試,更爲設行。
以吏曹參議金昇圭牌不進罷職傳旨,傳于盧泳敬曰只推。
盧泳敬,以礦務總局言啓曰,本局主事李景燮減下,其代前司果金增集差下,令該曹口傳下批,何如?傳曰,允。
判敦寧金永壽疏曰,伏以臣於籌餉之任,虛縻四稔,而冒叨宮賓,亦五年久矣。辭不一再,每歸飾僞,辜積百端,徒添瘝弱,此職未卸之前,無往非竢勘之日也。蹙伏自訟之不暇,而一直揚揚,若有爲者然,靦恬沒恥,安有如臣者乎?第餉需支調之罄匱艱棘,莫今日若,有司臣之發慮展籌,必究裕阜之方,庸紓我殿下宵旰萬一之憂,職也分也。且我春宮邸下,睿學光明,胄筵日開,惟文學博䆳,操履正直者,端合其朝夕左右,而臣匪其人,俱是久據蔑效,漫不省專責之歸,譬若惰農自安,難望有秋,賈胡留連,貽譏失利,則自分去就,匪斯今矣。臣誠兢淵愧漏,丐解一念,寤驚如酲,寐吪發寱,結爲貞痼之祟,而近因火旺,諸症迭劇,猥不敢張皇䙝瀆,而病不能强力,力不能制病,尤何論抖檢紊簿,剸理繁緖者哉?此臣所以蚤夜蘄祝者,以兩任審簡惟人,毋令已僨已隳之地,又添一日之益瘝焉已。仰首疾聲,他不遑顧,悉輸衷實,敢干威尊。伏乞聖慈,竝遞臣餉任及賓銜,回授時彦,俾公務修擧,私諦獲安,千萬顒祝。臣無任云云。答曰,省疏具悉。此時此任,何可徑遞?卿其勿辭行公。
戊子五月二十六日三更,上御乾淸宮。召對入侍時,參贊官盧泳敬,檢校直閣尹,侍讀官呂圭亨,檢討官李承九,假注書盧台鉉,記事官徐相集·閔愚植,各持綱目第九卷,以次進伏訖。上曰,史官分左右。仍開卷。上曰,上番讀之。圭亨讀自會西域都護,止必無可憂也。上曰,釋義。圭亨釋義訖。上曰,文義奏之。圭亨曰,陳湯,習於邊事,烏孫有警,不得不召問也。此擧之可爲法者有二焉。湯誠有奉使顓命,取財傷廉之罪,而至於防胡之策,料敵之神則可貴也。成帝始以罪罪之,而今於有事之時,不以前過,竝廢其言,特爲召見詢問,施以異刑者,亦可法也。上曰,陳湯,纔出繫獄,奪爵爲士,而卽赦其罪,召見問策,凡用人之法,罪其爲罪,取其可取,然後能合爲始之道矣。豈可求人之盡善盡美處乎?圭亨曰,聖敎切當矣。上曰,下番讀之。承九讀自上曰何以言之,止陛下勿憂。上曰,釋義。承九釋義訖。上曰,文義奏之。承九曰,兵者,所以備不虞之時,而器械精利,然後可以備不虞。故兵法云,器械不利,以其卒與敵也。夫胡之兵刃弓弩,不如漢之巧,故五而當一,由此觀之,器械者不可不利也。上曰,器械精利,然後可以成戰鬪之功矣。雖治平之世,不得不然。況當邊務方劇之時,尤所當先務也。承九曰,聖敎切當矣。上曰,參贊官讀之。泳敬讀自且兵輕行,止吉語聞。上曰,釋義。泳敬釋義訖。上曰,文義奏之。泳敬曰,兵難遙度,而陳湯素多籌策,且習邊事,計日解度之語,若合符節,可謂漢家爪牙之將。然若比於三代時文武全才之將,則果有欠焉。上曰,兵事有緩急,道路且有遠近,陳湯之指日度解,皆由於察緩急計遠近之致也,則豈可因此,而比於三代文武兼備之將帥乎?泳敬曰,聖敎切當矣。上曰,閣臣讀之。讀自居四日,止塞河決。上曰,釋義。釋義訖。上曰,文義奏之。曰,河水之決,卽中國之大患也。漢有天下以來,設置水衡之司,歛錢備患者久矣,而不得其人,則徒費國財民力而已。今王延世於三十六日之間,大功告成,漢之以關內候爵賞,固其宜也。上曰,河決,自古爲中國之患,而今乃一時隄塞,其非得人之故歟?非但河隄爲然,凡事必因其才而任用,則事無不成者矣。曰,聖敎切當矣。上掩卷,仍命史官就座。又命退,諸臣以次退出。
上在景福宮。停常參·經筵。
盧泳敬啓曰,明日常參·經筵,取稟。傳曰,停。
閔丙承啓曰,左副承旨李起鍾,今日不爲仕進,卽爲牌招,何如?傳曰,允。
禮曹,再次祈雨祭,不卜日今二十九日,龍山江·楮子島,依例遣宰臣,虔誠設行事,知委,何如?判付。啓,依所啓施行爲良如敎。
盧泳敬啓曰,副護軍沈琦澤,初不呈辭而出去,肅單徑先來呈,至於入啓,事未前有,極爲未安。臣之矇然捧入,不勝惶悚,原單子勿施,而不可無警,從重推考,何如?傳曰,允。爾亦推考。
傳于盧泳敬曰,政官牌招開政。
金炳秀啓曰,卽者義禁府都事來言,時囚罪人尹喆圭等,當爲議處,而判義禁李秉文,有身病,未肅謝,次堂不得擧行云,判義禁卽爲牌招,何如?傳曰,允。
傳于盧泳敬曰,呈告弘文提學·知春秋·工曹參議許遞,今日政差出。
傳于盧泳敬曰,同敦寧·敦寧都正許遞,今日政差出。
金炳秀啓曰,判義禁李秉文牌不進,推考傳旨,今方捧入,而開坐命下之後,如是違牌,事甚未安,更爲牌招,何如?傳曰,許遞,今日政差出。
傳于盧泳敬曰,在外金吾堂上許遞,今日政差出。
傳于盧泳敬曰,發遣吏郞,諸執事淸齋與否,摘奸以來。
以左副承旨李起鍾牌不進罷職傳旨,傳于盧泳敬曰,只推。
吏曹口傳政事,礦務局主事單金增集。
兵曹口傳〈政事〉,摠禦營騎士將單全泰亨·李寬植·洪大燮·權中璿。
盧泳敬,以吏曹言啓曰,新除授英陽縣監高亨裕,陽德縣監安錫永,俱以身病,呈狀乞遞,竝改差,何如?傳曰,允。
有政。吏批,判書金壽鉉牌招不進,參判趙東〈冕〉牌招不進,參議金昇圭進,同副承旨盧泳敬進,以吏批言啓曰,判書金壽鉉,參判趙東冕,竝牌招不進,小臣獨政未安,何以爲之?敢稟。傳曰,只出緊任。
以韓喆愚爲大司憲,任冕鎬爲大司諫,林永相爲執義,吳尙鉉爲司諫,南光熙爲掌令,金炳年爲獻納,朴齊寬爲判尹,趙榮夏爲左尹,兪龜煥爲右尹,李淳翼爲弘文提學,洪時殷爲同敦寧,金文鉉爲刑曹參判,金聲麗爲敦寧都正,趙秉翊爲刑曹參議,洪祐昌爲判義禁,柳承根爲工曹參議,李玄翼爲知春秋,李允用爲知義禁,金敬默爲監察,尹致學爲英陽縣監,洪聖則爲英陽縣監,崔周憲爲居山察訪,吉州牧使李根,宣川府使尹吉炳相換事,承傳。
兵批,判書閔泳煥病,參判李炳敎病,參議愼炳佑病,參知吳有善入直進,右副承旨金炳秀進,同知單趙光錫,僉知加設單金鼎默·金商基·閔弘植·李圭植·秋光輝,護軍裵德原,副護軍姜·金殷植·李㙖·沈樂遠·洪在九·李培根·朴基采,以上竝單付。
吏批,再政。以李秉文爲左參贊,李裕承爲知敦寧,韓敬源爲知經筵,趙東冕爲同成均,金應俊爲監察,朴基夏·朴馨來爲禁府都事,徐相弘爲昭慶園守奉官,沈東燮爲永懷園守奉官。
三政。金聲根爲工曹判書,許栢爲禁府都事,金尙說爲監察,金重弼爲昭慶園守奉官,安承烈爲永懷園守奉官。
四政。李容夏爲監察,權漢洙爲昭慶園守奉官,李永基〈爲永懷園守奉官〉。
五政。韓公績爲監察。
六政。鄭益弘爲監察。
〈七政〉。金九鶴爲監察。
八政。朴英守爲監察,前五衛將鄭箕文,今加嘉善,前監察李承周,守奉官金重弼,副司果金碩成·張福成,以上今加通政,朝官年八十加資事,承傳。
盧泳敬,以禮曹言啓曰,傳曰向者提飭,不啻申複鄭重,則爲有司者,宜倍小心警惕,思所以精白對揚,而及其榜出之後,聽聞自有喧藉,試體亦多淆雜,苟有一分顧忌之心,豈至於是也?駭歎之極,寧欲無言。文科別試一二三所試官,竝刊削,原榜目勿施,監試官亦安有糾察之本意乎?竝施以罷職之典,別試初試更爲設行事,命下矣。令日官金東萬,更爲推擇,則文科初試來七月二十六日,文武科殿試八月初九日,文武科放榜同月二十八日巽時爲吉云。以此日時定行,何如?傳曰,允。
金炳秀,以刑曹言啓曰,罪人金永奎·閔泳元,時在廣州地,發關捉上,待押來擧行之意,已有所草記蒙允,而罪人金永奎·閔泳元,今纔押來,故各嚴刑一次後,永奎全羅道順天府,泳元慶尙道安義縣,遠地定配所,竝卽押送之意,敢啓。傳曰,知道。
又以義禁府言啓曰,尙瑞院別提尹泰和,拿問嚴勘事,傳旨啓下矣。尹泰和,下去京畿金浦地云,依例發遣府羅將,拿來,何如?傳曰,待待命拿囚。
吏曹啓目,交涉衙門主事朴正源名字,改以奎源,前參奉金永禹名字,改以永善,前五衛將沈弘潤名字,改以宜敏事爲等如,告狀依例令藝文館給帖,何如?判付。啓,依允。
戊子五月二十七日四更,上御乾淸宮。召對入侍時,參贊官盧泳敬,檢校直閣尹,侍讀官呂圭亨,檢討官洪祐禎,假注書白文行,記事官徐相集·閔愚植,各持綱目第九卷,以次進伏訖。上曰,史官分左右。仍開卷。上曰,上番讀之。圭亨讀自杜欽薦王延世,止古今同之。上曰,釋義。圭亨釋義訖。上曰,文義奏之。圭亨曰,日食之爲災異,雖曰度數之當然,而蓋以陽氣勝陰,則當食不食。故春秋,有蝕則必書者此也。今之言者曰,日食非災也,度數當然,曆法預定其期,豈可曰非常之異乎?言則然,而實有不然者,人君以災異之。故恐懼修省,思所以彌災禳禍,則轉災爲福,所得不其多乎?成帝之因日食,詔陳過失,殊足稱矣。上曰,日食之度數,古人亦已預知,而雖曰倘來之事,必以此爲恐懼修省之端,警愓反己,實爲君之法也。成帝詔陳過失,允合於古人喜聞過之善,此則可謂盛德事矣。圭亨曰,聖敎切當矣。上曰,下番讀之,祐禎讀自且財幣之省,止易知條奏。上曰,釋義。祐禎釋義訖。上曰,文義奏之。祐禎曰,椒掖用度,有可減則減之宜也。杜欽·谷永,人不足稱,而此言則可用也。太上皇,高祖之父也。廢其寢廟,殊爲欠典,今此復設,誠如平常之言,成帝納之亦宜矣。上曰,國之刑政,固當審愼,而此時則何如是紊,昔漢高祖,約法三章,以致太平,此無他,輕重諸罰,有權之故也。大抵刑無倫要,則下無所措,民多見欺矣。成帝減省之言,誠可嘉也。祐禎曰,聖敎切當矣。上曰,參贊官讀之。泳敬讀自時有司,止以待降者。上曰,釋義。泳敬釋義訖。上曰,文義奏之。泳敬曰,凶奴之患於中國,其來久矣,而在漢尤甚,弱則稱臣入朝,强則發兵侵邊,其所獰譎,動輒生釁,誠難心腹置之,亦難兵力滅之,防禦良策,莫若以逸待勞,隨勢制宜也。上曰,凶奴爲害,三代盛時,猶所未免,況今之漢乎?多詐反覆,只懷二心,勢弱爲臣,勢强爲讎。臣不可信,讎不可滅,禦之之策,不過是來則莫拒,窮則莫追而已者也。泳敬曰,聖敎切當矣。上曰,閣臣讀之。讀自稱臣,止不肯令遣漢使。上曰,釋義。釋義訖。上曰,文義奏之。曰,自古凶奴,易降易反,其意不可測。況今單于,以殺不還,必詐,欲因隙也。谷永·杜欽,知彼不受之論,卽大漢之得體可見。上曰,先以奉獻,後以不還如此,凶奴詐降之心,知以不受,蓋不失漢朝大體之意明也。曰,聖敎切當矣。上掩卷,仍命史官就座。又命退,諸臣以次退出。
上在景福宮。停常參·經筵。
夜自二更至二十九日開東,灑雨下雨,測雨器水深一寸八分。
李起鍾啓曰,明日常參·經筵,取稟。傳曰,停。
傳于盧泳敬曰,禮房承旨,馳詣受香諸處,奉審摘奸以來。
上在景福宮。停常參·經筵。
自開東至人定,灑雨下雨,測雨器水深八寸一分,自人定至六日初一日開東,灑雨下雨,測雨器水深四寸八分。
藥房副提調南廷哲啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?〈中宮殿氣候,何如〉?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
盧泳敬啓曰,明日常參·經筵,取稟。傳曰,停。
李起鍾啓曰,右副承旨金炳秀,今日不爲仕進,卽爲牌招,何如?傳曰,允。
盧泳敬啓曰,左參贊李秉文,判尹朴齊寬,除拜後過三日,不爲出肅,依定式推考警責,仍卽牌招察任,何如?傳曰,允。
傳于盧泳敬曰,禮房承旨,馳詣宗廟·景慕宮,奉審摘奸以來。
傳于盧泳敬曰,政官牌招開政。
傳于盧泳敬曰,同敦寧·敦寧都正許遞,今日政差出。
傳于盧泳敬曰,右承旨許遞,前望單子入之。
承旨前望單子入之,徐誼淳落點。
傳于盧泳敬曰,今日政遷轉守令,勿拘常格,各別擇差,未準朔中擬入。
傳于盧泳敬曰,藥院提調許遞,前望單子入之。
內醫提調前望單子入之,李淳翼落點。
傳于盧泳敬曰,左承旨許遞,前望單子入之。
承旨前望單子入之,趙秉稷落點。
傳于盧泳敬曰,同中樞鄭騏澤·趙載觀,壯衛兵房金在殷,竝鍊務公院協理差下,統衛領官許璡·柳冀完,壯衛領官徐丙勳·申從均,竝鍊務公院參理差下。
盧泳敬啓曰,吏曹參議金昇圭,疏批已下,一體牌招,何如?傳曰,允。
盧泳敬,以吏曹言啓曰,報恩郡守宋秉斗呈狀內,矣身受由上京矣。還官之路,中路得病,萬無還官之望云,罷黜,何如?傳曰,永柔縣令李敬翼相換。
又以吏曹言〈啓曰〉,西學敎授朴用元,英陽縣監尹致孝,陽德縣監洪聖則,昭慶園守奉官權漢洙,永懷園守奉官安承烈,俱以身病,呈狀乞遞,竝改差,何如?傳曰,允。
又以吏曹言啓曰,慶山縣令李周弼呈狀內,矣身受由上京矣。還官之路,猝得身病,萬無還官之望云,罷黜,何如?傳曰,咸平縣監鄭基雨相換。
有政。吏批,判書金壽鉉,牌招不進,參判趙東冕進參議金昇圭,牌招不進,右副承旨盧泳敬進,以吏批言啓曰,判書金壽鉉,參議金昇圭,竝牌招不進,小臣獨政未安,何以爲之?敢稟。傳曰,仍爲之。
又以吏批言啓曰,慶山縣令李周弼,咸平縣監鄭基雨相換事,命下矣。慶山縣令李周弼,以前任始興縣令,方在解由未出中,咸平縣監鄭基雨,以前任咸興判官·昌寧縣監·金化縣監·務安縣監,方在解由未出中,報恩郡守宋秉斗,永柔縣令李敬翼相換事,命下矣。報恩郡守宋秉斗,以前任開寧縣監,方在解由未出中,永柔縣令李敬翼,以前任泰仁縣監,方在解由未出中,何以爲之?敢稟。傳曰,勿拘。
以徐相祖爲大司憲,韓喆愚爲同敦寧,李堣爲敦寧都正,閔義東爲西學敎授,姜龜秀爲司饔判官,金弘瑨爲監察,沈宜春爲慶興府使,李舜鏞爲靑陽縣監,吳學敏爲英陽縣監,趙駿九爲兔山縣監,崔河淡爲陽德縣監,親軍統衛營都提調單判府事金弘集,親軍壯衛營都提調單判府事金炳始,鍊務公院協理三單鄭騏澤·趙載觀·金在殷,參理四單許璡·柳冀完·徐丙勳·申從均,以上竝單付。
兵批,判書閔泳煥病,參判李炳敎病,參議愼炳佑入直進,參知吳有善病,右副承旨盧泳敬進。同知單李均恒,加設單金小錫,護軍洪時殷·鄭箕文,副護軍金炳秀·金聲麗·金重弼·金碩成·張福錫·權時喜·宋在植,以上竝單付。
吏批,再政。以朱雲煥爲典牲判官,張用杰爲監察,金年奎爲禁府都事,崔箕錫爲禁府都事,柳遠奎爲假監役,閔丙星爲順陵參奉,李南庸爲昭慶園守奉官,金宅洙爲永懷園守奉官,鄭秉夏爲密陽府使,李邦赫爲慈城郡守,前都正柳秉喆,今加嘉善,副司果姜東爀,前守奉官李洵用,已上今加通政,朝官年八十,依法典加資,分奉常主簿加設單王彦鑑,直長加設單韓錫冕,崇義殿參奉單王在儁,以上竝單付。
三政。金潤鉉爲敦寧判官,張顯哲爲監察,張英汲爲昭慶園守奉官,朴瓚陽爲永懷園守奉官,金宏臣爲富平府使,崔汝吉爲監察,金冕圭爲司饔別提,李中珏爲昭慶園守奉官,金弘顯爲永懷園守奉官,鄭煥敎爲安山郡守。
五政。崔鳳瑞爲監察,尹相耇爲引儀。
六政。金萬鍊爲監察,韓憲敎爲禮賓主簿。
七政。張鴻善爲監察,李珉應爲尙衣主簿。
八政。金昌學爲濟用主簿,慶山縣令李周弼,咸平縣監鄭基雨相換,報恩郡守宋秉斗,永柔縣令李敬翼,已上相換事,承傳。
盧泳敬,以奎章閣言啓曰,明日卽寶賢堂朔奉審日次,臣進詣擧行之意,敢啓。傳曰,知道。
又以奉常寺都提調·提調意啓曰,東籍親耕田所種大麥打作,則所出爲六石十四斗,小麥打作,則所出爲一石之意,敢啓。傳曰,知道。
又以統理交涉通商事務衙門言啓曰,幼學李秀岳,仁川港書記官差下,令該曹口傳下批,何如?傳曰,允。
左尹趙榮夏疏曰,伏以臣不肖無狀,獲戾于神明,乙酉丙戌,荐罹酷禍于本生所后,揆以人理,宜卽溘然,而木石冥頑,一縷尙延于玆,星霜四週,冠裳一變,慨廓餘哀,穹壤無涯。迺者記簪之恩,迥出尋常,數月之間,除旨聯翩,臣手擎華誥,告喜無地,不洎之愴,弸轖于胸,無從之淚,縱橫于面而已。仍伏念臣素無通方之識,又乏適用之材,而獲忝科名,歷揚外內,厚被生成之澤,混到卿月之班。堯天舜日,縱蔑涓埃之報,潘輿毛檄,粗伸烏鳥之私,及至今日,含恤茹痛之餘生,可謂不如死之久矣。更何忍靦其面目,復有當世之念哉?且臣質本虛脆,年又衰謝,舊祟新嬰,近尤侵尋,委身床笫,便成一癃痼。今雖欲勉抑苦衷,强曳殘骸,復就陳刀之列,其勢末由矣。夫闋制之後,出而從政,卽先哲攸行,則臣是何人,而敢修邊幅,欲效飾讓之爲哉?以情則如彼悲苦,以病則若是委淹,實無彈束趨走之望,不避瀆擾,冒陳衷懇。伏乞聖慈,俯賜矜諒,亟遞臣新授職名,使微分少安。臣無任云云。答曰,省疏具悉。卿其勿辭行公。
吏曹參議金昇圭疏曰,伏以臣忝冒銓職,自以爲能勝其任哉?臣見聞諛陋,神識昏憒,尋常政格,全無夙講,甄別人品,尤非可論,恒若集木,恐致覆餗,果於日昨都憲之差出也。擧以曾所未通人韓喆愚,注意於首望,迺至蒙點,臣之顚錯之失,瘡疣之甚,已無可言,而累聖簡虧政籤,亦已大矣。臣聞繩墨,不爲拙工而改之,彀率,不爲拙射而變之,則選部定格,不可緣臣而違之。伏乞聖明,更令臣曹都憲之謬注,元望勿施,而亟令司敗,以繩臣罪,以肅朝綱,千萬幸甚。臣無任云云。省疏具悉。不無失檢之責,爾則施以重推之典。
上在景福宮。停常參·經筵。
趙秉稷啓曰,來初五日,朝參日次,而景陵忌辰祭齋戒,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,新除授同副承旨徐誼淳,卽爲牌招,何如?傳曰,允。
傳于徐誼淳曰,少尹外,京兆堂上許遞,前望單子入之。
京兆堂上前望單子入之,判尹趙康夏,左尹李命宰落點。右尹姜文馨添書落點。
徐誼淳啓曰,新除授判尹趙康夏,左尹李命宰,右尹姜文馨,方在刊削中,何以爲之?敢稟。傳曰,竝蕩滌敍用,仍任前職。
吏曹,左尹單姜文馨,右尹單李命宰。
傳于徐誼淳曰,左副承旨·右副承旨許遞,前望單子入之。
徐誼淳啓曰,臣與右副承旨盧泳敬伴直矣。纔已許遞出去,伴直無人,行左承旨趙秉稷,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,李耕稙·南奎熙落點。
徐誼淳啓曰,新除授承旨李耕稙·南奎熙,方在刊削中,何以爲之?敢稟。傳曰,蕩滌敍用,仍任前職。
傳于徐誼淳曰,有實故玉堂許遞,前望單子入之。
玉堂前望單子入之,副應敎金思轍,副修撰金秉億落點。
徐誼淳啓曰,新除授玉堂金思轍·金秉億,方在刊削中,何以爲之?敢稟。傳曰,蕩滌敍用。
以司謁口傳下敎曰,璿源殿殿內滲漏處,與捲簾索破傷·退蘆簟破傷,敬安堂東墻垣頹圮,御齋室溫突破傷,守宮處所破傷諸處,卽爲修改事,分付戶曹。
徐誼淳,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,圭璧再擧,靈應斯捷,一雨優洽,三農慰滿,渴望之餘,萬萬喜幸,祈雨祭,仍爲停止。龍山江·楮子島報謝祭,依已例待立秋擇日設行,而今番之雨,旣始於初次行事後三日之內,三角山·木覓山·漢江報謝祭,一體設行,何如?傳曰,允。
又以兵曹言啓曰,卽接宗廟署入〈直〉訓鍊院主簿金升淵牒報,則宗廟大門東邊墻垣六間許頹圮云,臣泳煥,馳詣看審後,爲先令繕工監,堅實圍排,依例樹柵,而衛軍二名定立,限改築間嚴加守直,令該曹,急築修築,亦令巡邏營門,申飭校卒,各別巡察之意,分付,何如?傳曰,允。
上在景福宮。停常參·經筵。
徐誼淳啓曰,明日常參·經筵,取稟。傳曰,停。
趙秉稷啓曰,左副承旨李耕稙,右副承旨南奎熙,今日不爲仕進,竝卽牌招,何如?傳曰,允。
徐誼淳啓曰,司諫吳尙鉉,旣入闕中,不爲傳啓,直爲出去,事甚未安,推考,何如?傳曰,允。
又啓曰,因兵曹啓目,統禦使,以南兵使復舊下批,所佩兵符,令政院,改造下送事,允下矣。兵符,今旣改造,該兵使所佩右一隻,定禁軍下送,使之祗受,舊兵符上送本院,以爲燒火事,下諭,何如?傳曰,允。
兵曹口傳政事,大護軍單朴齊寬。
傳于徐誼淳曰,說書有闕之代,前望單子入之。
傳于徐誼淳曰,同訓鍊許遞,前望單子入之。
同訓鍊前望單子入之,林百鉉落點。
徐誼淳啓曰,新除授同訓鍊林百鉉,方在刊削中,何以爲之?敢稟。傳曰,蕩滌敍用。
徐誼淳,以親軍統衛營言啓曰,右營·後營·海防營,今旣合營矣。前右營軍司馬尹秉·李贊熙,前後營軍司馬朴喜容·徐殷淳,文案李敏五,前海防營軍司馬張悳根,文案李象元,竝減下,而俱係實職,尹秉,係是特敎差下,何以爲之乎?敢稟,傳曰,知道。尹秉姑爲仍帶。
傳于徐誼淳曰,前軍司馬李贊熙,訓鍊僉正加設單付,徐殷淳·張悳根,文案李敏五·李象元,竝機器局司事差下,六品職待窠首先遷轉。
徐誼淳啓曰,今日建春門下鑰時,誤爲橫鎖云,闕門鎖鑰,何等嚴重,而不能審愼,致此橫鎖,萬萬駭然,爲先出給鑰匙,使之改鎖,而當該司鑰,令攸司科治,門考宣傳官及守門將,竝所當重勘,而本院請推之外,無他可施之罰,何以爲之?敢稟。傳曰,允。竝拿處。
說書前望單子入之,趙東潤落點。
徐誼淳,以議政府言啓曰,本府公事官朴英鎭,奔走勤仕,已滿二十四朔,依例六品職遷轉事,捧承傳施行,何如?傳曰,允。
又以弘文館言啓曰,新除授副應敎金思轍,副修撰金秉億,竝卽牌招察任,何如?傳曰,允。
又以禮曹言啓曰,卽接社稷署所報,則今番雨後,本壇西壝門柱根,朽傷顚仆,卽爲告由修改云矣。見今潦雨尙未開霽,待快晴擇日擧行,何如?傳曰,允。
又以承文院言啓曰,院寫字官前銜劉漢春·全恒默·白萬甲·金肯洙·韓應曄·韓應淑·文胤錫·劉漢稷·崔炳逸·李泰煥·李圭禎·禹泰完·金然壽陞實代,肄習金仁枋·徐龍熙·李鳳善·李鴻善·張應完·全淑·劉·柳文煥·朴鶴來·韓萬源·金最熙·金奎明·李泰鏞,依例付軍職冠帶常仕,學生劉漢膺·劉喆相·崔鳳基·金萬洙·劉文相·崔炳逌·金相泰·金相益·金相復·郭正根·朴基昌·韓應泰·洪泰協·金麟洙·劉宅相·金重爀·白儀鏞·金禹鉉·金繼鉉·金相郁·白永周·金鎭洵·白鍾協,筆才頗有成就之望,屬于本院肄習,使之鍊業,何如?傳曰,允。
又以侍講院言啓曰,新除授說書趙東潤,所當牌招,而時値夜深,待明朝牌招,何如?傳曰,允。
又以兵曹言啓曰,卽接南所入直衛將金鎭民牒報,則南水門東邊水門鐵窓一隻,爲雨水所激破傷云,爲先令紫門監,堅實圍排,卽速修改,而把守軍兵,令該營,量宜除出,限修改間,嚴加守直之意,分付,何如?傳曰,允。
又以親軍統衛營言啓曰,本營哨官洪改差代,守門將洪鍾爀差下,使之察任,何如?傳曰,允。
又以親軍統衛營言啓曰,因兵曹草記,南水門東邊水門鐵窓破傷處,軍四名,將校一人率領,限修改間嚴加守直之意,敢啓。傳曰,知道。
義禁府啓目粘連,向前朴宗玕亦,禁直旣闕,縱有其說,法意攸在,難免當勘,以此照律,何如?判付。啓,依允。
義禁府啓目粘連,向前玉秉觀亦,禁直無難徑出,入侍竟致失待,揆以法意,自有當勘,以此照律,何如?判付。啓,依允。
義禁府啓目粘連,向前李景寅亦,吏鄕等趁不起送,有植事體,無賴輩敺打鎭校,罪在失檢,揆諸法意,難以參恕,以此照律,何如?判付。啓,依允。
義禁府啓目粘連,向前金興求亦,名在朝籍,專事豪橫,敢以官長脅制之習,至有亂民嘯聚之擧,道啓臚列,若是狼藉,其在懲後,實難例勘,施以定配之典,何如?判付。啓,依允。
徐誼淳,以內務府言啓曰,幼學鄭機好·李學均,竝本府副主事差下,主事金台濟,聞有實病,減下,何如?傳曰,允。
說書鄭世源疏曰,伏以臣年逾三紀之多,知蔑一官之效,學殖則魯魚未辨,材具則樗櫟無用。然而聖明不知臣不肖,擢之以科第,縻之以宮銜。臣於是感感遭遇,俯竭駑鈍,只將夷險不擇,或爲涓埃之積,六載四叨,不敢爲逡巡之計,而止竟循名,責實則未嘗說一書諷一義,能爲職分之所當爲。此臣所以進靦退慓,無終食之間,或忘求解也。且臣質本虛脆,病又沈綿,比年以來,刀圭爲日,而近因潦烘一倍添劇,攻內則痰火上衝,鼠飮不滿,肆外則感熱來潮,蠢動將蹶,補瀉雜進,初無可適,榮衛俱和,久昧其方,玆不得不冒陳短牘,仰蘄生成之澤。伏乞天地父母,特垂矜憐,遞臣所帶職名,俾得安意調疴,獲尋生路,千萬幸甚。臣無任云云。省疏具悉。所請依施。
上在景福宮。停常參·經筵。
徐誼淳啓曰,明日常參·經筵,取稟。傳曰,停。
又啓曰,新除授說書趙東潤,政官牌招,開政下批,何如?傳曰,允。
傳于閔丙承曰,判義禁外金吾堂上竝許遞,今日政差出。
傳于閔丙承曰,在外工曹參議許遞,今日政差出。
傳于閔丙承曰,呈告戶曹參判·同義禁·同春秋許遞,今日政差出。
傳于閔丙承曰,同敦寧·敦寧都正許遞,今日政差出。
閔丙承,以吏曹言啓曰,安山郡守鄭煥敎,慈城郡守李邦赫,靑陽縣監李舜鏞,英陽縣監吳學敏,昭慶園守奉官李中珏,永懷園守奉官金弘顯,俱以身病,呈狀乞遞,竝改差,何如?傳曰,允。
又以弘文館言啓曰,副應敎金思轍,副修撰金秉億,疏批已下,竝卽牌招察任,何如?傳曰,允。
有政。吏批,判書金壽鉉牌招不進,參判趙東冕牌招不進,參議金昇圭進,同副承旨徐誼淳進,以吏批言啓曰,判書金壽鉉,參判趙東冕,竝牌招不進,小臣獨政未安,何以爲之?敢稟。傳曰,只出緊任。以趙鍾弼爲同敦寧,李載純爲戶曹參判,郭儀稙爲敦寧都正,趙康夏爲知義禁,金聲根爲知義禁,尹吉求爲工曹參議,李命宰爲同義禁,徐相鳳爲同春秋,金思轍爲兵曹正郞,許載淸爲監察,申雲祥爲安山郡守,張世國爲慈城郡守,南秉樞爲靑陽縣監,朴昌祐爲英陽縣監,韓鎭奎爲陽德縣監,弘文正字單趙東潤,協辦內務府事單趙康夏,協辦交涉通商事務單姜文馨·李命宰,參議內務府事李耕稙,以上仍任前職事,承傳,機器局司事四單徐殷淳·張德根·李象元·李敏五,內務府主事二單,鄭機好·李學均,副司果李顯道,今加通政,朝官年八十加資。
兵批,判書閔泳煥病,參判李炳敎病,參議愼炳佑進,參知吳有善病,同副承旨徐誼淳進。以安瑞鉉爲井浦別將,張興植爲長山別將,同知加設單吳致政,訓鍊僉正加設單李贊熙,護軍趙榮夏·兪龜煥·韓喆愚·林百鉉,副護軍李起鍾·盧泳敬·柳承根,副司直鄭圭燮,副司果南廷綺,副司正鄭世源,以上竝單付。
吏批,再政。以權潚爲副應敎,張載謙爲監察,韓東旭·李奭永爲禁府都事,林魯應爲昭慶園守奉官,朴齊七爲永懷園守奉官。
三政。崔德訥爲監察,金永輔爲昭慶園守奉官,曺麟永爲永懷園守奉官。
四政。金尙英爲監察,李友善爲昭慶園守奉官,任璨宰爲永懷園守奉官。
五政。金麗洙爲監察。
六政。李華瑞爲監察。
七政。金南順爲監察。
兵曹口傳政事,親軍統衛營哨官單洪鍾爀。
閔丙承,以宗親府言啓曰,璿源譜略修正時,前司果李獻洙,副司果李周郁,別看役差下,使之察任,何如?傳曰,允。
又以統理交涉通商事務衙門言啓曰,仁川港書記官李秀岳,本衙門主事差下,令該曹,口傳下批,何如?傳曰,允。
又以戶曹言啓曰,謹奉傳敎,璿源殿殿內滲漏處,與捲簾索退蘆蕈破傷修改吉日時,令日官崔性弼推擇,則今月初四日巽時爲吉云。以此日時擧行之意,敢啓。傳曰,知道。
又以兵曹言啓曰,闕門鎖鑰,何等愼嚴,而今於夜巡摘奸,則建春門下鑰,誤爲橫鎖,事未前有,萬萬驚悚。未能檢察之門考宣傳官及守門將,竝令該府拿問勘處,何如?傳曰,允。
徐誼淳,以刑曹言啓曰,今番監試覆試時,無初試參榜之海州崔象鉉,發關本道,待押來擧行事,已有草記蒙允,而今纔自現,依降定水軍之律,令兵曹擧行之意,敢啓。傳曰,知道。
又以義禁府言啓曰,咸鏡北道按撫使南廷順狀啓內,穩城前府使許鎬罪狀,令攸司稟處事,啓下矣。許鎬,方在咸鏡北道鍾城地云,依例發遣府書吏,拿來,何如?傳曰,待待命拿囚。
又以義禁府言啓曰,時囚罪人金興求,施以定配之典,議處公事判付內,依允矣。金興求,慶尙道草溪郡定配,而以議啓內辭意,具罪目依例發遣府羅將,押送配所,何如?傳曰,允。
義禁府照目粘連,兼春秋玉秉觀矣本府議啓內,禁直無難經出,入侍竟致失待,揆以法意,自有當勘,以此照律,罪笞四十收贖,附過還職,私罪奉敎依允。
義禁府照目粘連,高敞縣監李景寅矣本府議啓內,吏鄕等趁不起送,有植事體,無賴輩敺打鎭校,罪在失檢,揆諸法意,難以參恕,以此照律,罪杖八十收贖,奪告身三等私罪,奉敎依允爲旀,功減一等爲良如敎。
義禁府照目粘連,兼春秋朴宗玕矣本府議啓內,禁直旣闕,縱有其說,法意攸在,難免當勘,以此照律,罪笞四十收贖,附過還職,私罪奉敎依允。
左副承旨李耕稙疏曰,伏以臣姿性庸愚,學術空疎,固不足備數於尋常任使之末,而遭遇明時,濫叨科第,揚歷華顯,驟躋下大夫之列,居常愧懼,若隕淵谷。乃於向日,獲參試席,自速僨誤,嚴旨之下,義分蔑如,果有駁正之論,辭義嚴峻,聖度天大,特加涵貸,匪怒責諭,只止鐫削,又未幾何。遽降銀臺,寵誥恩敍繼至,霜雪雨露,無往非敎,聖眷縱大於滌垢,臣罪奚補於息黥?今若徒恃寵靈,抗顔立朝,自齒恒人,恬然趨走於出納惟允之地,則是不識世間有羞恥事者也。百爾思量,承膺無路,敢控微衷,短章自效。伏願聖明,俯垂鑑諒,亟降反汗之音,還收臣新授職名,下臣司敗,仍治臣當勘之律,以爲人臣溺職者戒焉。臣無任云云。省疏具悉。旣已經勘,何必爲引?爾其勿辭察職。
右副承旨南奎熙疏曰,伏以臣以疎才謏學,濫廁華顯,恩重邱山,效蔑涓埃,兢惕之心,恒切于中。日者猥參試席,自致僨誤,物議喧籍,滿心悚恧,恭俟嚴譴。迺推恢容之衷,只施刊削之典,罰不蔽辜,方增隕越,銀臺除旨,忽下於跧伏訟愆之中,恩敍旋降,召牌踵臨,簪履之收,旣極感惶,駕屨之義,亦非全昧,而以若有罪未盡勘之蹤,何可揚揚冒進乎?參倚前衡,萬無承膺之道,玆敢披瀝衷懇,仰瀆崇嚴。伏乞聖慈,俯垂鑑諒,亟遞臣職,仍治臣罪,以安私分,千萬幸甚。臣無任云云。省疏具悉。旣已經勘,何必爲引?爾其勿辭察職。
慶尙道儒生金景洛等疏曰,伏以國朝之崇奬儒賢,莫大於聖廡從祀,而聖廡從祀之請,莫煩於今日也。夫以莫大之請,而爲莫煩之歸者,臣等豈不誠萬萬凜怵,而猶且月日,以伏陳請而不已者,豈不以所請之賢,果係當廡,而非臣等之所私阿而然哉?臣等之請,卽一道之請也,一道之請,卽一國公共之論也。洪惟我列聖祖宗,以堯·舜·文·武之治爲治,先正儒賢,以孔·孟·程·朱之學爲學,時則有若先正臣文純公李滉者出,而倡道設敎,大開門墻,洙·泗三千,滄洲五百,幸得復見於小邦數千百載之後,逮至宣廟盛際,文貞公臣金宇顒,卽文純高弟,而臣等今日所請當廡之賢也。臣等請究言之,宇顒,天姿高明,學問純正,家庭詩禮,有自承受,而早遊文貞公臣曺植之門,旣又親炙陶山,受其嫡傳,蓋其事君事親治己治人之大節懿行,凡所以焜耀邦乘,儀表儒紳者,有非臣等愚昧所敢管蠡,而至若天君傳性理之大關鍵也,聖學箴敎化之大根本也。其所以發前人所未發,而有功於斯文,有補於君德者,爲何如也?四字御書,有存心存性之旨訣,八條要務,爲立國興邦之大本,具僚同德,玉堂聚星,聖敎之褒也。斥絶奸弘,漆路贈月,先見之明也。入而登朝,朝著肅淸,出而補郡,郡績彰聞正大光明,如靑天白日,表裏瀅澈,如氷壼秋月。若乃朝晝侍講屢數百言,深以夫大人格君之道,而惓惓有堯·舜其君之心,人心道心惟精惟一。以禮以義制心制事,爲之宗旨,而天人性命之原,古今治亂之跡,旁搜遠溯,盡言無隱,懇懇忠愛之心,勸勉之意,出自肝膈,當時諸賢,無不推以冠之曰,自有經筵以來所未嘗有也。及夫壬辰,島警大猖,則扈駕龍灣,條陳利害,經略措畫,大非文臣之空談大言,而上心嘉納,效績爲多。奈之何斯文不幸,天意莫諶,年未耄耋,位未宰衡,而輔世之敎,中途奄休,宣廟朝嗟惜如失之聖衷,至今攢仰,而致祭文有曰,經術淵源,啓沃密勿,輔台不及,愛予以德。肅廟朝致侑文曰,究心古道,用力經學,儒林山斗,縉紳冠冕,剴切章奏,庶幾謨訓。正廟朝親製祭文又曰,摳衣退門,踐履親切,從遊栗老,識解超脫,天人之對,聖心斯悅,自予在邸,懷仰如渴,三晝晉討,寔賴開發,矧爾淵源,先正是述,三聖之褒優,旣如是隆洽。文穆公臣鄭逑祭之曰,景慕退陶,常切欽趾,熟複朱書,不離造次,伊·閩正脈,不出敬義,又狀其行,而文康公臣張顯光跋之曰,沈潛涵泳,表裏洞澈,折義理於毫髮之間,察危亂於幾微之際。文成公臣李珥石潭錄有曰,乙亥丙子之間,金宇顒,以格君致治,爲己任云云之數君子者,決不爲阿好謬讚,則此可爲千古信筆,而抑又有大焉。卽續綱目一部是已,臣等伏未知殿下萬幾之暇,曾經乙覽否乎?此固夫子春秋紫陽綱目再傳之筆,而天地古今正氣所會,可以建諸質諸,百世以俟,而惟我正廟校正謄出,進講胄筵,仍命剞劂,以行于世者也。嗚呼,道孔·朱之道,文孔·朱之文,而獨不從祀於孔·朱之廟乎?且其平日家居也宦遊也,先聖畫像,朝夕瞻拜,寒暑不廢,生而尊慕如是,而沒不得配食丁享,尤豈非晠世之欠典?往在癸未,一省章甫,籲呼請廡,而聖批若曰,腏享聖廡,不可遽施。卽重其禮,天筆之下,何敢擬議,而反復其義,感祝不已者,不可遽三字。自有有待底意,重事之道,固宜不可輕忽。然擧國公共之論,亦不可久滯,則向之不施者在今而施,未爲遽也。伏念殿下,繼述祖烈,欽崇儒化。況今學敎日弛,土趨日靡,固知聖心之常有所軫念乎斯,而興起斯文,闡明斯道,扶世敎而壽國脈,正其時也。臣等千里叫閽,冀蒙盛典,敢將列聖朝奬許之文,諸先生贊美之辭,以陳明白可據之實,而不揆猥屑,仰瀆崇嚴。伏乞聖明,遹追先王令典,特命文貞公臣金宇顒從祀聖廡,上以恢道學之傳,下以副多士之望,則異日君子美之,國史書之,世世士士,皆稱曰金宇顒從享聖廡,在於我殿下之某年某月,豈不休哉,豈不盛哉?臣等無任云云。省疏具悉。尊賢崇道,非不嘉乃爾等之言,而事係愼重,未可遽允,諒悉退去。
上在景福宮。停常參·經筵。
自卯時至人定,灑雨下雨,測水器水深八分。
南奎熙啓曰,明日常參·經筵,取稟。傳曰,停。
閔丙承啓曰,左副承旨李耕稙,右副承旨南奎熙,今日不爲仕進,竝卽牌招,何如?傳曰,允。
傳于南奎熙曰,檢校直閣金文鉉,馳詣景陵,奉審摘奸,仍留監祭,局內諸陵,一體奉審以來。
徐誼淳啓曰,假注書白文行有身病,勢難察任,今姑改差,何如?傳曰,允。
白文行改差,代以李雲翼爲假注書。
南奎熙啓曰,吉州防禦使李根,宣川防禦使尹吉炳相換,有除朝辭赴任之命矣。密符則竝以前所受仍珮,諭書則安寶後使院吏齎傳,何如?傳曰,允。
傳于徐誼淳曰,前軍司馬金有濟,前文案李承一,竝機器局司事差下,六品職待窠首先遷轉。
傳于徐誼淳曰,闕直之別軍職李允用·李秉輝,竝拿處。
傳于徐誼淳曰,批答誤下之中官高廷翼,推考。
吏曹口傳政事,交涉衙門仁川港書記官單李秀岳。
南奎熙,以侍講院言啓曰,兼輔德金聲根,除拜知義禁矣。官官例不得兼帶刑獄之官,兼輔德金聲根所帶金吾之任,今姑許遞,何如?傳曰,允。
又以戶曹言啓曰,璿源殿殿內滲漏處,與捲簾索退蘆簟破傷修改吉日時,已爲推擇啓下,而今日雨勢如此,待快晴更爲擇日擧行之意,敢啓。傳曰,知道。
又以弘文館言啓曰,新除授副應敎權潚,卽爲牌招察任,何如?傳曰,允。
又以親軍機器局言啓曰,委員李敎奭·金台善,司事李庚稙,俱有身病,竝改差,何如?傳曰,允。
又以親軍壯衛營言啓曰,前營·左營,今旣合營矣。前前營軍司馬金有濟,左營文案李承一,竝減下,前左營文案吳麟燮,係是特敎差下,何如爲之?敢啓。傳曰,知道。吳麟燮,姑爲仍帶。
副應敎金思轍疏曰,伏以臣學未通方,才不猶人,而濫竊科第,猥廁侍從之列,居常兢惕,如集干木。向者別試試官之命,忽下於千萬意慮之外,其在趨走之義,黽勉冒赴,畢竟僨誤,人言踵至,聖度包容,罰不弊辜,曾未幾日。恩敍自天,玉署除旨繼下,庚牌儼臨,臣於是,惶恐震越,莫省攸措。夫試役體重,維末試,溺職一也,不可以下位而容貸也審矣。恩眷雖極感惶,情踪實難冒應,甘死漫命之誅,疾聲呼籲於紸纊之下。伏乞聖明,俯垂鑑諒,下臣司敗,亟治臣未盡勘之罪,不勝大願。臣於丐免之章,不敢贅他,而竊觀帝王之治,莫尙乎節儉,克勤克儉,夏禹所以治隆也。愼乃儉德,殷宗所以永圖也。故孔夫子惓惓於節用愛人之訓,鄒孟氏諄諄以制節謹度之義,自古賢聖,莫不以節儉,爲經邦制治之先。伏願殿下,懋哉懋哉。臣無任屛營祈懇之至,謹昧死以聞。省疏具悉。旣已經勘,何必爲引?爾其勿辭察職,尾附事,當留念矣。
副修撰金秉億疏曰,伏以臣庸才蔑學,猥竊科第,忝在侍從之列,榮已極矣,分已足矣。每戒不量而妄進,只自隨分而投閒。迺於前月,猥膺別試一所參試之任,畢境僨誤,可立而俟,及其榜出,物議譁然,人言果至,臣仰騂俯汗,蹙蹙不敢自安,退伏郊坰,恭俟重勘,聖恩天大,略施譴削,又未幾日。伏奉玉署特旨,繼有蕩敍之命,臣惶隕震越,尤罔知措躬之所也。竊伏念罪重罰輕,大關邦憲,雖以我殿下包荒之度,無所不容貸,而顧臣釁累,實難承膺,坐違牌召,冞增罪戾。玆敢忙陳短章,仰瀆崇嚴。伏乞聖慈,亟收臣新除之命,仍勘臣未盡勘之律,以肅朝綱,以勵臣分,千萬幸甚。臣於自列之章,不敢贅他,而區區忠愛之誠,有不能自已者,敢效執藝之悃,伏望聖明,誠垂察焉。伏惟我殿下,以天縱之聖,加以時敏之勤,課日召對,聖學緝熙,臣不勝欽仰萬萬,而竊以爲人君之學,異於匹庶。以古聖王治民馭衆之仁,思欲施今日政令,以古賢臣告戒陳勉之言,便以爲今日耳聞。蚤夜孳孳,日新又新,則非徒聖學之光明而已。其於凡百施措,莫不從心。伏願殿下,請加三思焉。臣無任屛營祈懇之至,謹昧死以聞。批曰,省疏具悉。旣已經勘,何必爲引?爾其勿辭察職,尾附事,當留念矣。
全羅道儒生李東莢等疏曰,伏以我東方,雖壤地偏少僻陋,典章法度,侔擬中華,蓋由於箕聖之八條之敎,而聖賢之君相傳授而然也。有若群哲則薛弘孺聰·崔文昌致遠,倡於新羅,安文成裕·李文忠齊賢,興於高麗矣。文孝公李穀,學於李文忠,其子文靖公牧隱先生李穡,私淑於文孝公,而文忠公鄭夢周,出於先生之門弟,先生之道統圖說,昭揭史冊,溯源乎孔·孟·顔·曾·程·朱之統,繼東方絶學之後,請行三年喪,而又請冠服,一遵先王制禮,補眞于斯門,闢異乎僧徒,承衣鉢於中朝,爲東方之先覺。故曰小中華,以小中華之人,曷不有向慕於先生之盛德贊美者乎?有恭愍王,贊拜不名曰,尊師重傅,所以爲斯道,崇德報功,所以勸將來,學通天人,識貫古今,協贊政機,潤色討論,顯揚國美,使人知濂·洛之學,變俗來鄒·魯之風。恭惟我太祖康獻大王致祭文曰,氣稟淸明,經術博雅,英宗大王致祭文有曰,全章燦然,欽慕冞切,列聖朝敬重之,如此也。先正臣文純公李滉,答天使問,有東方能知孔·孟心學箕子疇數者云,錄示先生事,以興起斯文爲己任,學者皆仰慕。文烈公臣趙憲上疏有曰,徂玆東土,四書·五經之前至,而薛聰·禹倬,因俗解講,小學·家禮之後至,而先生及鄭夢周,變夷敎闡聖學,用延麗季之危急,繼植我朝之紀綱,忠君憂國,凜凜有餘光,名德諸賢之贊,難以枚擧矣。臣矣身八路儒生等,於甲申年分,共懷抑鬱,齊聲叫閽,而及伏讀聖批曰,陛廡不能遽施,卽尊其禮也,聖衷之於尊其禮也。臣等更何敢煩瀆,而先生之受誣黜享,實國家之欠典,乃士林之抑鬱也。故臣矣身方外儒生等,又於乙酉年分,齊聲叫闇,而伏讀聖批有曰,崇賢尊道,何待爾等之所陳,而未可遽允,事體之至愼至重。臣等徘徊悶鬱,措躬無所,而爲畏煩瀆,退伏含默,則後學向道之誠,朝家尊賢之義,將何所感發,亦何所崇奬乎?嗚呼,先生之被誣黜享,於當時史官之猜嫌,目之以崇信佛法,無大建白,入本朝封韓山伯云,而按麗史純繆,前輩固已論之矣。隨其愛惡,吹毛求疵,讀之使人心悶,夫當時佛法之盛,而自上王侯,下至公卿寺院碑讚之作,非君命之重,則儕友之懇所以不得固拒也。若以壬辰之疏,新創之寺,竝令撤去,以爲僧者,卽充軍伍,庶使良民,不爲緇髠云。文殊之會,王公拜佛,而公獨不拜,印牌忤旨之爭,臨終揮乎之語觀之,亦足以懲平日之所存矣。是可曰崇信佛法,爲諫官則嚴禮防重民命,累批逆鱗,扶護善類,掌成均則興起斯文,甄陶一世,爲東方理學之倡,主文衡則變故艱難之際,善其辭命,草創潤色,當之有裕,累蒙天朝之嘉嘆。上焉黼黻王猷,下焉遵迪彝倫,居廊廟則重改作持大體,使國勢持安而生民不撓,至於扶主於危難之時,弼成克復之功,立孤於綴旈之際,克定宗社之策,圖所以匡復靖難,不震不悚,而甘於刀鉅,安於湛族,其爲建白,孰有大於是?發其不敢發之言,支其不可支之勢,流離濱死,忠義之性,確然不變,迨乎天命人心已去之後,鞠躬盡瘁,九死靡侮,當圃隱鄭公之死,不與騈首者,特太祖天地之量,欲以全故舊之義,而亦先生盛德大名,天下之所共知,而太祖之素信服也。其精忠大節,扶持宇宙於數十年之久,而觀其德愈盛而心愈下,官益高而家益貧,本之心身性情,而達之家鄕邦國,所謂有體有用之學。至於聖朝,待以故舊之禮,而不得臣之願承敎,一則公曰老夫無座,而亡國之大夫,不可以圖存。遂避暑於驪江淸心樓下,從容就死於舟中,傾飮宣醞,以壺口竹葉,投諸江岸曰,事君以忠,則此竹生矣。誤君以邪,則此竹枯矣。余之一生,惟在後人之所指點云,則此竹果着根,猗猗蒼天所感忠也,豈可以封伯例禮而謂之乎?然則微子之封宋,箕子之封朝鮮,皆可謂之八新朝矣哉?先生文集中詩云,孟氏闢楊·墨,其功配三才,傷哉可流涕,闕里多莓苔。先正臣鄭夢周贈詩云,函丈曾窺學海寬,祗今吾道豈盟寒,可見師友期望之重,此非學術精微者乎?孔子曰,西方有聖人,此非吾道之聖,卽指彼道之極也。先生之於佛,亦聖云者,不無可據,而諷諫寺刹之役欲止之義也。程夫子適僧舍,見其方食曰,三代威儀,盡在是矣。今如史官之誣先生,則以程子之賢,被崇佛之名乎?先正臣文正公宋時烈,撰神道碑銘曰,知我者春秋,罪我者春秋乎?以繼孔夫子道統,爲東方性理之祖宗,則誣先生而實少我之德也,公議定於幾百年何哉?迄于今尙未蒙復享之典,豈不爲朝家之欠典,士林之抑鬱乎?伏惟主上殿下,天地父母,承三代日月之明,統百王損益之制,煥發德音,亟降允兪,俾此文靖公臣李穡,復享於聖廟,以承宗統百世不遷之祀,則國家幸甚,斯文幸甚。臣等無任屛營祈懇之至,謹昧死以聞。批曰,省疏具悉。前後批敎,爾等亦當諒悉其事體之至重,其勿更煩,退修學業。
慶尙道儒生李命九等疏曰,伏以臣等,以先正臣文穆公鄭逑請從祀文廟事,始自正廟丁亥,至于往年癸未,前後凡十度陳疏,而尙未蒙允,臣等抱玆抑鬱,今百餘年于玆矣。竊伏惟念聖廡躋享,卽儒賢崇報之極典,其事也至重,其禮也至隆。自非名儒邃學卓然爲百世之師表者,未敢輕議。故列聖朝以來,博詢輿議,屢擧令典,而凡於躋享之際,必致難愼之意,蓋所以重其事也。然苟有道德淵蔑學問純正,果合從祀之禮,則不可以事體之重大,而一向難愼。夫以嶠南一區,而四賢得竝列焉。有若文敬公金宏弼·文獻公臣鄭汝昌·文元公臣李彦迪·文純公臣李滉是已,鄭逑,興於四賢之後,接乎四賢之統。故我正宗大王,嘗語筵臣曰,以嶺南故事言之,戶戶程·朱,家家詩禮,玄風有文敬金公,咸陽有鄭文獻,慶州有李文元,禮安有李文純,星州有鄭文穆,湖山千里,杖屨相尋。夫以正廟聰明睿智之聖,高明廣大之學,歷數儒賢,一體尊尙,而鄭逑則獨不與於躋享之列,是誠斯文之欠事,盛世之闕典,而庶幾有待於今日矣。玆將擧國同聲之論,更陳前日屢籲之請,伏願聖明,試垂察焉。鄭逑,卽金宏弼之外孫,李滉之門人也,生而天資秀異,志氣遠大,年未十歲,手摹先聖畫像,揭諸壁上曰,必瞻拜讀易,讀乾坤二卦,餘皆推類而通。弱冠登李滉之門,李滉亟稱之曰,資質穎敏,志學好善,後必爲大儒。自是往來質問,簡牘相續,論學講禮,脗然有契,遂棄擧業,專意性理之學,終日儼然危坐,凡修己治人之方,一以大學爲法,操存持守之工,必以居敬爲要。存此心於戒懼幽獨之中,窮此理於學問思辨之際,眞知實踐,養深積厚,近自日用事物,上至天人性命,無不貫徹瀜會,泛應曲當,而平生用工,尤邃於禮學。乃取宋朝五賢論辨之說,彙成一帙,名之曰禮說分類,又作家禮集覽·五服沿革圖,以羽翼之,於是乎天序天秩之本,度數儀文之末,無不纖悉備具。上可爲一王之明法,下可爲禮家之準則。故文元公臣金長生,屢書講質,深歎禮學之高明,至若心經發揮一書,因西山之舊,而補入程·朱之要訓,遵退溪之意,而刊洗篁墩之謬見,千聖相傳之心法,殆無餘蘊。故肅廟朝天使出來,問東方心學之宗,朝議皆曰鄭寒岡心經發揮,爲東方心學之宗,文正公臣宋時烈曰我國人材,至宣廟朝最盛,道學則退溪·寒岡·栗谷·牛溪·重峰,寒岡,卽鄭逑之號也。逮至昏朝,天地晦塞而二箚一疏,炳如日星,辭旨懇惻,義理正大,直道雖閼於一時,人紀賴立於百世。此又扶綱植倫,特立不變之大節也。至於四方學者,坌集其門,隨其材器,施以爐錘,前後成就,率多一世之鴻儒碩德,而月朔講會之規,鄕里條約之文,至今有聞風而興起者,其自任斯道,嘉惠後學之功。蓋自陶山以後,未有盛焉者也。是以,列聖褒美,極其隆重,仁廟改玉初諭祭文若曰,心潛道腴,超然無慕乎外,脚踏實地,卓爾有立乎中,世道否泰之相乘,以一身而自任,節文詳略之有異,輯衆說而折衷。肅廟致祭文若曰,寒暄遺範,退陶正脈,至額院宣賜時政院啓辭以爲,鄭逑道學,實是李滉後一人。賜祭文若曰,內敬外義,左規右準,體用兼該,知行竝進,發揮經禮,牗啓群蒙。正廟辛亥,七道儒生疎陳鄭逑陞廡之請,批旨若曰,先正金麟厚·趙憲從祀事,前此多士,累以疏籲,而每靳允兪。今於爾等疏請,何異於是?先正經術行誼,予所欽尙者,豈後於爾等?純廟丁卯,又相率陳白,則特命下該曹稟處,禮曹回啓以爲,鄭逑道德,實爲士林之宗仰,其所尊禮,豈有異辭?大臣獻議亦曰,鄭逑學問德行,實爲朝家之尊禮,士林之宗仰,惟在博詢而處之。又於哲廟辛亥,答金是珩等疏曰,先正問學淵源之正,士林此論之發久矣,而陞廡,事體至重,蓋列聖之所以持重於此者。夫豈以鄭逑之道學,有不合躋享而然也?特所以尊其禮而重其事也。荏苒之間,歲月滋久,因循等待,至今爲未遑之典,此臣等所以抑鬱未伸者也。伏願聖明,克推典學之念,深惟斯道之重,爰命攸司,亟擧先正臣文穆公鄭逑從祀聖廡之典,則列聖朝遺意,得成於今日,而我殿下述先之義,尤有光於前史矣。臣等無任瞻天仰聖激切屛營祈懇之至,謹昧死以聞。批曰,省疏具悉。鄭文穆學問淵源,常所欽尙,而今此所請,至愼且重,未可遽議。爾等諒悉退去。
慶尙道儒生沈麒澤等疏曰,伏以百世之師,後學尊而勿替,僉同之論,明主循而不違。臣等講多士尊師之義,欽殿下象賢之禮,擧以五賢腏享文廟,不避僭越,同聲陳籲,謂蒙兪允之音。逮夫聖批下者,有曰,諸賢之邃學大節,扶世敎而立人紀,恒所景仰。又曰其在重其事愼其典之意,有未可遽議,臣等攢手奉讀,惘然失圖,而竊覸大聖人褒賢之衷,則尤有所萬萬欽仰者也。在臣分義,固當恪循聖敎,退伏墊次,而一段秉彝好德之心,有不能自已者,玆敢更綴短章,重瀆崇嚴,伏乞聖明,更加垂察焉。嗚呼,先王制禮,有功德於民者,秩而祀之,而若夫國學之從祀,專主乎道學。蓋自孔門弟子,以至宋朝群賢曷嘗有施於當世哉?或以問疑辨難,或以躬行力踐,使天下後世,知有吾道,其所以扶人紀範世敎之功之德,果何如也?是故而崇而奉,苾芬兩廡,歷溯往牒,未有若我朝之彬彬也。至若五先正之道德學問淵源,溯接乎洙·泗,關鍵,發透於洛·閩。姿品卓越,克養純粹,見識高明,踐履篤實,出處不苟,成就正大,立言制行,優八閫域,遺芳餘風,蔚爲矜式,而尙未躋享,非徒爲士林之齋鬱,其在殿下賢賢之禮,實爲欠典也。殿下旣曰,諸賢之邃學大節,恒所景仰,從以靳持,臣愚未知其聖意所在也。若以重事愼典,當擧不擧,其將何時而擧之乎?此恐非聖人權衡事理,斟酌典禮之道也。臣等因是而又有感焉,昔文烈公臣趙憲之朝京也。以聖廟位次,質問禮部曰,周·程·張·朱之賢,宜配享,而何爲屈於廡也?羅從彦·李侗,得伊·洛之旨訣,黃榦受紫陽之衣鉢,而不與於廡祀何也?當時中朝諸人,相顧嗟嘆,以爲確論,以今聖上尊賢之心,靳此先正從享之請,臣恐後世,復爲有識者疑議也。伏願聖明,俯察臣等之言,非出阿好,崇賢之道,有闕立敎,特賜先正臣文簡公金淨·文正公金尙憲·文純公權尙夏·文忠公閔鎭遠·文正公李縡陞廡之典,則列聖朝未遑之禮待,待殿下而克擧,五先正正大之學,俟百世而愈光,邦家幸甚,斯道幸甚。臣等無任屛營祈懇之至,謹冒眛以聞。批曰,省疏具悉。朝家崇賢之道,何待爾等之言?且有前批,勿煩退去。
上在景福宮。停常參·經筵。
藥房提調李淳翼,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
南奎熙啓曰,明日常參·經筵,取稟。傳曰,停。
又啓曰,知義禁趙康夏,同義禁李命宰,除拜後過三日不爲出肅,竝依定式,推考警責,仍卽牌招察任,何如?傳曰,允。
又啓曰,弘文提學李淳翼,旣入闕中,不爲肅謝,直爲出去,事甚未安,推考,何如?傳曰,允。
徐誼淳啓曰,知義禁趙康夏,謂以情踪惶蹙,奉牌闕外,無意承膺,事體所在,誠極未安,推考,何如?傳曰,允。分義道理,寧容若是?嚴飭肅命。
以李允用·李秉輝囚單子,傳于徐誼淳曰,飭已施矣,分揀放送。
李耕稙,以戶曹言啓曰,璿源殿殿內滲漏處與捲簾索退蘆簟破傷修改,待快晴更爲擇日擧行事,已有啓下,而修改吉日時,令日官崔性弼更爲推擇,則今月十一日午時爲吉云。以此日時擧行之意,敢啓。傳曰,知道。
又以戶曹言啓曰,宗廟大門東邊墻垣頹圮處,改築吉日時,令日官崔性弼推擇,則今六月十一日午時爲吉云。以此日時擧行之意,敢啓。傳曰,知道。
徐誼淳,以親軍統衛營言啓曰,本營印信,今旣鑄成矣。前右營印信一顆·關防一顆·前後營印信一顆·前海防營印信一顆·關防一顆·軍餉色軍司馬印信二顆合五顆,關防二顆,竝收送禮曹之意,敢啓。傳曰,知道。
又以摠禦營言啓曰,本營印信一顆,軍餉色軍司馬印信二顆,自禮曹鑄來矣。舊印信三顆,越送該曹之意,敢啓。傳曰,知道。
左尹姜文馨疏曰,伏以臣於月前慶科初試,猥膺一所參試之役,祗緣稟性疎闇,臨事顚錯,竟至自速僨敗,厚招物議,嶺海鈇鉞,顧何足以蔽其辜哉?不意聖度天大,罰止刊削,臣誠惶蹙退伏,只切訟愆,曾未幾日。亞尹特除,忽下於夢想之外,繼以蕩敍有命,前職依舊,臣於是,感泣恩造,益復震懍。噫,飾慶之科體逾別,咸聚之士望方殷,況伊日飭諭,至諄且嚴,凡在臣分,孰不欲殫竭對揚,而其奈如臣無狀,周旋試列,奔競之塗,莫能憚壓,甄拔之鑑,未有精明。終歸於欺天欺心之科,是實自反,臣何敢尤?且臣有所自悼者,臣旣於年前試事,暫蒙薄譴,吹薤之戒,宜倍於人,而乃復恬然冒參,重貽謬誤,拊躬慙悔,奚嗟及矣?罪大勘輕,歷日悶隘,玆敢略暴衷膈,仰瀆崇嚴。伏乞聖明,俯垂鑑諒,亟刊臣所帶之銜,仍治臣未盡勘之罪,使不職者知所戒焉。臣無任云云。答曰,省疏具悉。旣已經勘,何必爲引?卿其勿辭行公。
右尹李命宰疏曰,伏以臣於昨月,猥膺別試副試之役,而是科也布護邦家之大慶也。我聖上特下飭諭,使之一心精白,上以對揚明命,下以慰悅多士,而及夫榜眼纔出,彈章繼至,究竟薄勘,只施刊削而止,聖念雖勤於曲貸,王章有失於反屈。臣於是,滿心惶恧,無地容措。夫參考可否,卽臣之職焉,而如臣無似,冒忝試列,旣乏鑑別之才,又乖恢張之道,其所僨誤,臣實自速,豈無距心之知罪乎?屛伏荒郊,夙宵訟愆,唯重究是竢,曾未幾日。忽伏奉京兆恩除,繼而蕩敍有命,爵秩如舊,金吾華誥,又復聯翩,在臣分義,尤增悚蹙。顧何可憑恃寵靈,恬然趨膺,重得罪於淸朝四維之治乎?玆敢短章自列,仰瀆崇聽。伏乞聖明,亟降當被之律,以嚴國綱,以安賤分焉。臣無任云云。答曰,省疏具悉。旣已經勘,何必爲引?卿其勿辭行公。
上在景福宮。停常參·經筵。
南奎熙啓曰,明日常參·經筵,取稟。傳曰,停。
又啓曰,奉審閣臣入侍之際,做錯非細,事未前有,萬萬未安,當該假注書,推考,何如?出擧條上曰,依爲之。出擧條。
傳于南奎熙曰,奉審閣臣入侍。
傳于南奎熙曰,同副承旨許遞,前望單子入之。
承旨前望單子入之,金貞圭落點。
南奎熙啓曰,行都承旨南廷哲藥院進,行左承旨趙秉稷不爲仕進,右承旨閔丙承內務府進,左副承旨李耕稙須資出去,新除授同副承旨金貞圭未肅拜,院中只有臣一人,伴直無人,同副承旨,卽爲牌招,何如?傳曰,允。
兵曹口傳政事,親軍統衛營軍司馬單尹秉。
南奎熙,以內務府言啓曰,博文局設施,旣有年而周報債之責懲外邑,雖因事勢而然,而非徒貽弊,亦無實效。該局付之交涉衙門,使之量宜幹當,主事中吏曹差除窠,令該曹區處,該局差下窠,權付司果,次次六品職遷轉事,分付,何如?傳曰,允。
同知敦寧府事趙鍾弼疏曰,伏以臣於日昨,伏奉除旨,以臣爲同知敦寧府事者,臣感恩怵義,章皇出肅,粗申叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任屛營祈懇之至,謹眛死以聞。批曰,省疏具悉。所請依施。
戊子六月初六日巳時,上御乾淸宮。奉審閣臣入侍時,右副承旨南奎熙,假注書李雲翼,記事官李垠鎔·閔愚植,檢校直閣金文鉉,以次進伏訖。上曰,史官分左右。仍命奉審閣臣進前。文鉉進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉,還詣景陵。仍留監祭,將事安寧之意,仰達矣。上曰,諸陵上俱爲太平,碑閣·丁字閣亦爲無頉乎?文鉉曰,諸陵上俱爲安寧,碑閣·丁字閣果皆無頉矣。上曰,何路往返乎?文鉉曰,由新作路矣。上曰,今此甘霈,大可協望矣。文鉉曰,所經之路,慰滿三農,民情胥忭矣。奎熙奏曰,入侍時,史官做錯非細,事未前有,萬萬未安,推考,何如?上曰,依爲之。出擧條上曰,史官就座。仍命奉審閣臣先退。又命退,承史以次退出。
上在景福宮。停常參·經筵。
南奎熙啓曰,來十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
趙秉稷啓曰,左副承旨李耕稙,今日不爲仕進,卽爲牌招,何如?傳曰,允。
傳于南奎熙曰,政官牌招開政。
傳于南奎熙曰,直提學有闕之代,前望單子入之。
傳于南奎熙曰,典醫監提調趙東冕,司甕提調金壽鉉相換。
傳于南奎熙曰,在外敦寧都正許遞,今日政差出。
傳于南奎熙曰,呈告兵曹參知許遞,今日政差出。
傳于金貞圭曰,靑陽縣監南秉樞,內禁將除授。
南奎熙啓曰,臣與同副承旨金貞圭,伴直矣。纔已病稟出去,伴直無人,右承旨閔丙承,所當牌招,而拘於廳規,不得請牌,何以爲之?敢稟。傳曰,牌招。
南奎熙以吏曹言啓曰,安山郡守申雲祥,慈城郡守張世國,英陽縣監朴昌祐,昭慶園守奉官李友善,永懷園守奉官任璨宰,俱以身病,呈狀乞遞,竝改差,何如?傳曰,允。
南奎熙啓曰,臣吏兵批兼進之意,敢啓。傳曰,知道。
有政。吏批,判書金壽鉉牌招不進,參判趙東冕進,參議金昇圭陳疏,右副承旨南奎熙進。
以吏批言啓曰,判書金壽鉉牌招不進,參議金昇圭陳疏,小臣獨政未安,何以爲之?敢稟。傳曰,仍爲之。
以鄭漢朝爲同敦寧,李顯道爲敦寧都正,朴和圭爲知義禁,李鳳奎爲兵曹參知,金聲根爲藝文提學,金雲培爲齊陵令,徐玄輔·李載善爲監察,徐光淳爲平市主簿,李寅兢爲濟用主簿,柳淳永爲尙瑞別提,崔德訥爲安山郡守,李奎學爲慈城郡守,金尙英爲靑陽縣監,盧炯俊爲英陽縣監。親軍壯衛營軍司馬單申學休,機器局司事二單,金有濟·李承一,仁川港書記官禹慶善,仍其職陞六事,承傳。
兵批,判書閔泳煥病,參判李炳敎病,參議愼炳佑入直進,參知李象奎未肅拜,右副承旨南奎熙進。同知加設單方禹規,護軍趙鍾弼,副護軍徐誼淳·吳有善·郭儀鍾。副司果秦尙穆·林永烋·張博·吳容默·李鴻來·韓喆重·秋栢燁·鄭萬敎·玄映運·吳世昌·金得鍊。副司勇李圭楨·朱雨南·沈運澤·趙秉載·朴栒·李裕悳·陸相熙·金東錫,以上竝單付。兼內禁將單南秉樞,今加折衝除授。
吏批,再政。以李命炎爲厚陵令,鮮于燦爲監察,郭致華爲典圜局委員,李敏昌·金成圭爲禁府都事,金商皓爲昭慶園守奉官,任一常爲永懷園守奉官。三政。金潤鉉爲孝陵令,李仁軾·黃浩錫爲監察,柳永秀爲昭慶園守奉官,李馨植爲永懷園守奉官。四政。朱雲煥爲敦寧判官,崔允卿爲監察,李敎奭爲濟衆院主事,金錫馨爲昭慶園守奉官,李壽萬爲永懷園守奉官。五政。姜龜秀爲典牲判官,金洙斌爲監察,李容夏爲司饔別提。六政。李會源爲司饔判官,李洙誨爲監察,高圭晉爲濟用主簿。七政。李圭瑞爲工曹佐郞,李孝範·李喬憲爲監察。八政。金基溶爲監察,林鎭東爲典牲別提。九政。柳興弼爲機器局司事,林光洙爲監察。十政。沈能肯爲社稷令,文學述爲監察,韓用悳爲機器局司事。十二政。李容久爲英陵令。十三政。崔在鶴爲機器局司事。十四政。尹奎炳爲敦寧主簿。十五政。張熙爲機器局司事,同義禁單朴和圭,典醫監提調趙東冕,司饔提調金壽鉉,以上相換事,承傳。
以左承旨李耕稙牌不進罷職傳旨,傳于南奎熙曰,只推。
傳于南奎熙曰,吏曹參議有闕之代,前望單子入之。
南奎熙,以弘文館言啓曰,校理呂圭亨,呈辭出去,上番闕直,事甚未安。應敎金敎獻,別兼春秋進,副校理趙秉輯,內閣進,副應敎權潚,校理鄭日永,副校理宋彦會,竝卽牌招,推移入直,何如?傳曰,允。
判尹趙康夏疏曰,伏以臣,自速罪戾,逬出城外,嶺海金木,重究是竢,匪怒之敎,止於刊削,罰不蔽辜,譴反爲榮,俯仰騂汗,無地自容。慄焉訟愆,又未幾日,除誥敍命,有隕自天,大何之難貸而曲加湔拭,洪庇之特殊而至勤敦飭。未敢知孤負如臣,何以獲此?北望稽首,含戴攢祝,而若臣情地之危蹙,進退之窮隘,尤加一倍,莫省攸措。臣受恩深厚,與天靡極,凡在任使,隨事殫竭,尙不足爲絲毫涓埃之報,今於主司一着,不能對揚,慢君命而壞試體,觖士望而汚殫墨。有口難辨,無面可顯,敢云瞿唐之可畏,實是滄浪之自取,一則臣罪,二則臣罪,臣之懺悔,若將終身。雖愍覆之天,篤垂仁愛,以臣僨誤,以臣釁負,恐非一朝恩波所可薰沐,則虧質莫完,微諒必劃,其何以收拾動嚲,復執公家之役乎?自古從政之人,遭箴評者,律罪名以勘之,則可以無捱矣,蒙甄敍者奉恩旨以召之,則亦可以就列矣。臣之所遭與所蒙,殆有異乎人,罪有所未勘,恩不當遽召,而今若憑藉涵貸,妄冒趨承,揚揚彯結,復隨冠冕,則是自置身於四維之外,而重貽淸朝之玷累,轉駭多士之瞻聆,又復何如哉?積犯方命,罪上添罪,情窮勢迫,冞增愯懍,玆敢冒悚號籲,乞被常憲。伏望聖明,下臣司敗,勘臣未盡勘之律,以謝人言,以肅國綱焉,臣無任云云。答曰,省疏具悉。往事何必爲引?卿其勿辭,卽爲入來肅命。
吏曹參議金昇圭疏曰,伏以臣,器窳材散,偏蒙洪造,翶翔蘭臺,出入雷肆,驟躋緋玉之列,顧視儕類,無與爲比,其爲感激之深,固有所不能喩者。近又待罪喉院,幸蒙恩諒,如受新賜,自分投閒,蹤未暇旋,添書特旨,授臣以吏曹參議,臣聞命震越,不省自措。竊伏念昭代官人,何莫非難愼,而至於是職,周官少宰,唐部卽中,卽其任也。副貳之責,雖遜於長銓,有或注擬,每多與聞之政,不揀緊漫,間有代斲之時,苟非其人,莫宜居之。所以前輩名碩之爲是官者,亦皆逡巡却步,未嘗有如臣蒙顓庸闇者,濫廁於其間,此責矇瞍而使之視,起聾聵而使之聽,其可得乎?間因開政有命,庚牌儼臨,廉隅反輕,分義爲重,竭蹶出肅,猥主銓籤,瑕纇畢露,至有違格。誤注之擧,宜承嚴譴,以懲負乘,而聖度〈包〉荒,祇降重推之典,臣滿心惶恧,顧何如哉?臣若徒憑寵靈,罔念鞶帶之禠,非但卽一無恥之類,其於累聖簡駭物議,何哉?且臣近因日侯之不調,宿疴闖發,伏枕叫苦,萬無時日內起動之望,則以情以病,實難仍冒,玆敢不避僭越,仰暴衷曲。伏乞聖明,俯垂鑑諒,亟遞臣所帶職名,以重公器,以安私分焉,臣無任云云。省疏具悉。所請依施。
上在景福宮。停常參·經筵。
南奎熙啓曰,明日常參·經筵,取稟。傳曰,停。
李耕稙啓曰,同副承旨金貞圭,今日不爲仕進,卽爲牌招,何如?傳曰,允。
傳于南奎熙曰,同副承旨許遞,前望單子入之。
承旨前望單子入之,李命喆落點。
傳于南奎熙曰,判尹趙康夏,疏批已下,尙不肅命,是何道理?卽爲牌招,如有違牌,勿爲呼望。
以右承旨閔丙承牌不進罷職傳旨,傳于南奎熙曰,只推。
南奎熙,以內務府言啓曰,卽見全羅監司李憲稙所報,則枚擧巨文島僉使申錫孝牒呈以爲,本島與靑山島,分設捍禦,而兩鎭相距,水路絶遠,公牒來往,每患愆滯,且靑山設鎭之初,旣有隣島屬付之例。長興府生日島·平日島,興陽縣草島,竝屬之巨文鎭爲辭矣。當初靑鎭創設之時,旣有隣島許屬之事,而況三島之於本鎭,所管甚緊且要,依道臣請報,竝付之巨文鎭,俾重海防,何如?傳曰,允。
上在景福宮。停常參·經筵。
自開東至巳時,灑雨下雨,測雨器水深六分。
南奎熙啓曰,明日,乃是初伏,自明日處暑間,視事頉稟之意,敢啓。傳曰,知道。
趙秉稷啓曰,右承旨閔丙承,今日不爲仕進,卽爲牌招,何如?傳曰,允。
南奎熙啓曰,同副承旨李命喆,時在開城地,斯乘馹上來事,下諭,何如?傳曰,許遞,前望單子入之。
南奎熙啓曰,同敦寧鄭漢朝,除拜後過三日,不爲出肅,依定式推考警責,仍卽牌招察任,何如?傳曰,允。
直提學前望單子入之,洪淳馨落點。
吏曹參議前望單子入之,金奎軾落點。
傳于南奎熙曰,注書竝陞六。
傳于南奎熙曰,說書差出。
南奎熙啓曰,說書差出事,命下矣。政官牌招開政,何如?傳曰,允。
又啓曰,注書有闕之代,被薦人徐相集·李秉喬·李垠鎔薦狀公事,依例成送之意,敢啓。傳曰,知道。
又啓曰,注書有闕之代,被薦人李秉喬·李垠鎔·張承遠薦狀公事,依例成送吏曹之意,敢啓。傳曰,知道。
兵曹口傳政事,副司果單趙東潤。
傳于南奎熙曰,臺諫竝許遞,今日政差出。
傳于南奎熙曰,知敦寧·敦寧都正,竝許遞,今日政差出。
傳于南奎熙曰,今日政遷轉守令,勿拘常格,各別擇差,未準中擬入。
傳于南奎熙曰,有實故·實病玉堂,竝許遞,今日政差出。
承旨前望單子入之,鄭寅學落點。
南奎熙啓曰,新除授承旨鄭寅學,方在罷職中,何以爲之?敢稟。傳曰,蕩滌敍用。
南奎熙,以弘文館言啓曰,副校理宋彦會,許遞出去,上番闕直,事甚未安。應敎·副校理一員未差,副應敎權潚,別兼春秋進,校理呂圭亨,在外,副校理趙秉輯,內閣進,校理鄭日永,卽爲牌招入直,何如?傳曰,允。
又以吏曹言啓曰,開寧縣監金炳祖,受由上京,中路得病,萬無還官之望云,罷黜,何如?傳曰,江西縣令李秉翼相換。
又以吏曹言啓曰,安山郡守崔德訥,慈城郡守李奎學,靑陽縣監金尙英,英陽縣監盧炯俊,昭慶園守奉官金錫馨,永懷園守奉官李壽萬,俱以身病,呈狀乞遞,竝改差,何如?傳曰,允。
有政。吏批,判書金壽鉉進,參判趙東冕進,參議金奎軾進,右副承旨南奎熙進。以李垠鎔爲說書,金鶴根爲大司憲,李瑞永爲大司諫,金敎獻爲執義,金昌錫爲司諫,南廷弼·宋彦會爲掌令,安孝濟·李晚煃爲持平,李會英爲獻納,朴台淳·徐相耆爲正言,趙東潤爲應敎,南周元爲副校理,洪澈周爲知敦寧,李會迪爲同敦寧,白命洙爲敦寧都正,金炳卨爲平市令,金廷祐爲監察,徐相集爲注書,李寅鶴爲禁府都事,任奭鎬爲昭慶園守奉官,安光浩爲永懷園守奉官,姜健爲安山郡守,閔致億爲慈城郡守,李寅鉐爲靑陽縣監,吳榮錫爲英陽縣監。
兵批,判書閔泳煥病,參判李炳敎病,參議愼炳佑病,參知李象奎入直進,左副承旨李耕稙進。同知單朴圭鎭,僉知單南秉樞,大護軍李裕承,護軍鄭漢朝·徐相祖。副護軍金貞圭·金昇圭·李顯道·鄭煥植·任冕鎬,副司直宋彦會·朴永九·吳尙鉉·洪鍾檍·南光熙·韓永錫·宋淳鐸·金炳䄵。副司果金永薰·閔泳序·李鍾七·金永祿·金鎭基·李萬用·李墡,以上竝單付。
吏批,再政。以〈李〉希純爲監察,洪亮燮爲濟用主簿,李秉喬爲注書,崔憲稙爲昭慶園守奉官,李亥相爲永懷園守奉官,金永耇〈爲〉咸陽郡守,李鍾泰爲燕岐縣監,金在漢爲河陽縣監,李承傳爲禁府都事。守直官安光浩,副司金煥,已上今加通政,朝官年八十加資。三政。安昇旭爲監察,李好根爲尙瑞主簿,金在洙爲昭慶園守奉官,安敎炳爲永懷園守奉官,李時宇爲龍潭縣令,鄭海䄵爲黃潤縣監。四政。朴命勳爲監察,尹喆圭爲濟衆院主事,李純宰爲禮山縣監。五政。朴鼎輔爲監察,徐恒輔爲長興主簿,李鶴䄵爲臨陂縣令。六政。金奎鉉爲監察,申鍾協爲引儀,尹相耇爲井邑縣監。七政。咸學仁爲監察,吳學泳爲引儀。八政。李榕爲監察,鄭載鎭爲機器局司事。九政。洪錫萬爲監察,徐玄輔爲貞陵令。十政。李燮奎·金在河爲監察。十一政。沈奎澤爲機器局委員。十二政。沈喜澤爲刑曹正郞。十三政。朴敎陽爲工曹正郞,李庚稙爲機器局司事,故學生金鼎漢,贈童敎,孝行卓異贈職事,承傳。弘文正字兼說書單李垠鎔。
以右承旨閔丙承牌不進罷職傳旨,傳于南奎熙曰,只推。
南奎熙,以奎章閣言啓曰,新除授直提學洪淳馨,卽爲牌招察任,何如?傳曰,允。
又以奎章閣言啓曰,新除授直提學洪淳馨,敎旨安寶次,濬哲之寶請出之意,敢啓。傳曰,知道。
又以電報總局言啓曰,南電線架設,今旣竣役之意,敢啓。傳曰,知道。
上在景福宮。停常參·經筵。
藥房提調李淳翼,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿,口傳問安。答曰,知道。
世子宮·世子嬪宮,口傳問安。答曰,知道。
南廷哲啓曰,行左承旨趙秉稷,今日不爲仕進,卽爲牌招,何如?傳曰,允。
又啓曰,新除授同副承旨鄭寅學,卽爲牌招,何如?傳曰,允。
又啓曰,新除授注書徐相集·李秉喬,竝卽牌招,何如?傳曰,允。
傳于南奎熙曰,當該承旨推考。
傳于南奎熙曰,前檢閱趙東潤,別兼春秋差下。
南奎熙啓曰,前檢閱趙東潤,別兼春秋差下事,命下矣。令該曹,口傳單付,牌招察任,何如?傳曰,允。
吏曹口傳政事,別兼春秋單趙東潤。
南奎熙啓曰,注書李秉喬,時在水原地,斯速乘馹上來事,下諭,何如?傳曰,允。
注書李秉喬在外代,以金河璉爲假注書。
南奎熙,以弘文館言啓曰,上番闕直,事甚未安,副應敎權潚,別兼春秋進,校理呂圭亨,在外,鄭日永,有身病,副校理趙秉輯,內閣進。新除授應敎趙東潤,副應敎南周元,竝卽牌招,推移入直,何如?傳曰,允。
又以侍講院言啓曰,新除授說書李垠鎔,卽爲牌招察任,何如?傳曰,允。
又以摠禦營言啓曰,本營千摠白性基,身病猝重,勢難察任,改差,何如?傳曰,允。
上在景福宮。停常參·經筵。
南奎熙啓曰,今六月令宗廟薦新果品,與單子相左,致勤下詢,事體所在,萬萬未安。不審監封之奉常寺官員,不可無警,從重推考,該貢人擧行,極爲痛駭,令攸司,照法嚴繩,何如?傳曰,允。
又啓曰,注書徐相集,還付檢閱,薦狀公事,有所錯誤,致勤下詢,事甚疎忽,萬萬未安。臣之矇然捧入,不勝惶悚,而原單子,使之改付標以入,當該藝文館官員,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
南奎熙,以宗親府言啓曰,璿源譜略修正時,子孫錄中,改錄處,有從便釐正之例,今亦依此擧行,何如?傳曰,允。
又以弘文館言啓曰,上番闕直,事甚未安,應敎趙東潤,副校理趙秉輯,內閣進,副應敎權潚,別兼春秋進,校理呂圭亨,在外,副校理南周元,有身病。校理鄭日永,卽爲牌招入直,何如?傳曰,允。
護軍金弘圭疏曰,伏以親老者,每以愛日之心,家貧者,必願專城之養,此人情之所同然,國典之所許施,臣有偏母,年今八十有五歲矣。居常喜懼,粗解期頤之訓,家本淸寒,未盡甘旨之供,瞻鶴髮而凜惕,指烏哺而忸怩。竊伏念聖明,方推老老之恩,從前如臣情勢者,每有乞養之請,輒蒙曲遂之澤,臣奚獨不效陳情之表,自阻孝理之下哉?玆控懇迫,敢瀆崇嚴,伏望聖慈,憐臣情私,畀臣小縣,得遂便養,則臣母之餘日,皆殿下之賜也,臣無任云云。答曰,省疏具悉。疏辭,下該曹稟處。
同副承旨鄭寅學疏曰,伏以臣於月前,猥叨銓銜,才具不逮,觸事生疣,竟於太廟夏享親祼時,以差祭顚錯之失,至蒙譴罷之典。典禮所重,罪戾尤大,震懍靡措,縮伏訟愆,迺玆,喉院恩點,遽下於夢想之表,繼降敍用之命,仍有庚牌之召。滿心惶蹙,無地自容,聖念縱軫於寬假,微忱倍切於悚恧,實無以抗顔於周行,參跡於邇列也審矣。寧被違傲之罪,萬無承膺之望,敢陳短章,庸效自劾,伏乞聖明,俯賜鑑諒,亟遞臣職,仍勘臣未勘之律,以爲溺職者戒焉,臣無任云云。答曰,省疏具悉。向來處分,卽因事體而然也,爾其勿辭察職。
上在景福宮。停常參·經筵。
南奎熙啓曰,前檢閱徐相集,還付檢閱薦狀公事,啓下矣。令該曹,口傳單付,牌招察任,何如?傳曰,允。
吏曹口傳政事,檢閱單徐相集。
注書徐相集還付檢閱代,以盧台鉉爲假注書。
以司謁,口傳下敎曰,駐箚美國紐約摠領事印信及駐箚美國匹羅達彼阿領事印信,令該曹鑄給。
兵曹口傳政事,摠禦營千摠單尹泳翰。
南奎熙,以吏曹言啓曰,今日,本曹褒貶坐起時,堂上不可不備員,而參判趙東冕,病不來,令政院牌招,以爲同參開坐之地,何如?傳曰,允。
又以弘文館言啓曰,上番闕直,事甚未安,應敎趙東潤·副應敎權潚,別兼春秋進,校理呂圭亨,在外,鄭日永,有身病,副校理趙秉輯,內閣進。南周元,卽爲牌招入直,何如?傳曰,允。
又以禮曹言啓曰,卽接果川幼學李璣容所志,則以爲,嫡妾俱無子,以其同姓二十四寸弟德容第二子奎商,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡繼宗立後,兩邊與受,明有可據,而不得登聞者,許令該曹,論理草記事,載在法典,而門長李璣容所訴旣如此,李德容第二子奎商,立爲李殷容之後何如?傳曰,允。
閔丙承,以兵曹言啓曰,今六月十二日壬辰土王,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火。議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
行判中樞府事金炳始箚曰,伏以先薦寢廟,禮莫謹焉,而今於六月令薦新菓品之與單子相左,致勤下詢,繼有喉院之啓稟論警,至伏奉嚴批下者。臣於是,滿心惶蹙,無地自容,事體本自愼重擧行,致此疎忽,不勝萬萬驚悚,此有年例定式,苟或時物殊品,則宜其早卽點退於薦進之前,而當初太常之監封,果能先事敬飭,到底詳愼,豈至於是也?臣職在提擧之任,不敢以非臣躬檢,晏然自恕,冒綴短章,庸效自劾。伏乞俯垂鑑諒,亟降威罰,以爲溺職者戒。取進止。答曰,省箚具悉卿懇。監封官處分,卽存事體而然也,且本非卿躬檢之事,於卿何有?以此自引,萬萬過矣,安心勿辭。仍傳于鄭寅學曰,此批答,遣史官傳諭。
上在景福宮。停常參·經筵。
趙秉稷啓曰,左副承旨李耕稙,右副承旨南奎熙,今日不爲仕進,竝卽牌招,何如?傳曰,允。
南奎熙啓曰,卽者,奉常寺官員來言,今六月令黃海道封進宗廟薦新銀口魚,來到本寺矣。提調一員,當爲監封,而都提調金炳始,有實病,提調未差,無以監封云,何以爲之?敢稟。傳曰,提調有闕之代,前望單子入之。
奉常提調前望單子入之,金壽鉉添書落點。
鄭寅學,以親軍統衛營言啓曰,本營哨官權友燮,身病猝重,勢難察任,改差,何如?
又以義禁府言啓曰,忠淸水使吳正善狀啓內,虞候柳瑗,爲先罷點,其罪狀,令攸司稟處事,啓下矣。柳瑗,家在京畿陽智地云,依例發遣府羅將,拿來何如,傳曰,待待命拿囚。
吏曹啓目,觀此行護軍金弘圭上疏,則以爲,親老者,每切愛日之心,家貧者,必願專城之養,此人情之所同然,國典之所許施,臣有偏母,年今八十有五歲矣。居常喜懼,粗解期頤之訓,家本淸寒,未盡甘旨之供,伏望聖慈,憐臣情私,畀臣小縣,得遂便養,則臣母之餘日,皆殿下之賜也爲白有臥乎所,金弘圭之家貪親老之狀,卽通朝之所共知也。許畀一邑,俾遂便養之願,允合於孝理之政是白乎乃,宰列之臣,出補外邑,事體不輕,臣曹不敢擅便,上裁,何如?判付。啓,依回啓施行爲良如敎。
義禁府啓目,宣傳官任麟鎬,守門將李敬器等原情云云。傳旨內辭緣,泛稱遲晚,任麟鎬段,所當請刑是白乎矣,宣傳官勿爲請刑,載在法典,議處。李敬器段,刑推得情,何如?判付。啓,飭已施矣,分揀放送。
江原監司鄭泰好疏曰,伏以臣,自叨重寄,非不知才不堪病不可强,而偏蒙格外之殊私,河海莫量,自矢由中之微悃,夷險向前,思所以圖報萬一者,止竟無絲毫之補,而徒費厚廩,坐享尊榮,居然三周歲矣。譬如羸馬致遠,每思驛路之相〈遠〉,老卒戍邊,惟恐更番之不早,報瓜已久,禠鞶尙遲,安得不擧實一籲於天地之仁,以冀生成之澤哉?今臣年至七旬,卽古人懸車之時也。藉使聰明筋力之無減於少壯之日,其在冥之戒,不可以盤磚蹲冒,況臣素多疾病,百祟交攻,腰軟脚痿,自昔伊然,而來此以後,水泉不宜,風眩痰濕,一時竝作。眼花不能下數行之判,臂麻不能搦盈寸之管,榮衛已鑠,神精俱耗,所思則前忘後失,欲起則旋仆而仍坐,宛轉床笫,日尋刀圭,古語所謂政事堂豈養病坊哉者,卽臣今日準備語也。且以本營目下事言之,百瘼如蝟毛之集,各樣同龜背之刮,勢漸就下,莫可收拾,如臣癃痼,雖使之投散處閒,不遑自恤,其何以剸繁理劇而領會一省之務乎?留臣一日則添一月之罪,留臣一月則積一月之罪,百爾思惟,惟有早去一條耳,玆敢冒悚陳章,馳驛登聞。伏乞聖明,憐臣憫臣,亟遞臣所帶藩任,旋授可合之人,公私幸甚,臣無任云云。答曰,省疏具悉。此時此任,何可輕遞?卿其勿辭,益勉旬宣之責。
上在景福宮。停常參·經筵。
傳于南奎熙曰,禮房承旨,馳詣宗廟·景慕宮,奉審摘奸以來。
南奎熙啓曰,本院今春夏等褒貶,當爲磨勘,而行都承旨南廷哲,廚院進,不得如例磨勘之意,敢啓。傳曰,知道。
傳于南奎熙曰,政官牌招開政。
傳于南奎熙曰,呈告工曹判書·藝文提學·兵曹參判許遞,今日政差出。
傳于南奎熙曰,有實故玉堂許遞,今日政差出。
傳于南奎熙曰,同敦寧·敦寧都正許遞,今日政差出。
傳于南奎熙曰,河陽縣監金在漢,內禁將除授。
傳于南奎熙曰,寧遠郡守李殷春,內禁將除授。
有政。吏批,判書金壽鉉牌招不進,參判趙東冕牌招不進,參議金奎軾進,右副承旨南奎熙進。
以吏批言啓曰,判書金壽鉉,參判趙東冕,竝牌招不進,小臣獨政未安,何以爲之?敢稟。傳曰,只出緊任。
又以吏批言啓曰,新除授慈城郡守閔致儉,以其身病,呈狀乞遞,改差,何如?傳曰,允。許用履歷。
以金甲洙爲副應敎,閔哲勳爲副校理,鄭宜默爲副修撰,尹秉鼎爲工曹判書,吳鳳淳爲同敦寧,李殷春爲兵曹參判,林光洙爲敦寧都正,曺錫輿爲藝文提學,曺斗煥爲刑曹正郞,金玉基爲監察,金達祜爲河陽縣監,李熙守爲黃山察訪。江原監司鄭泰好,特姑仍任事承傳,前都正崔碩烈,五衛將權義憲·李世賢,今加嘉善。監察林光洙,守奉官曺麟永,以上今超通政,朝官年八十加資。
兵批,判書閔泳煥病,參判李殷春未肅拜,參議愼炳佑病,參知李象奎入直進,同副承旨鄭寅學進。同知加設單申正福,護軍李炳敎·李會迪·崔碩烈·權義憲。副護軍李命喆·白命洙·林光洙·曺麟永。副司直權潚·南周元,副司果金興柱·任憲敬·權瑞奎·金秉億·尹基夏,副司勇李得雨。閑良朴準亮·裵熙豊·文行吉,以上因全羅監司狀啓,聖堂鎭公廨創建時監蕫,賞加事,覆啓判下。及第柳榮魯,今加折衝加資事承傳,以上竝單付。
吏批,再政。以趙東潤爲西學敎授,金斗崇爲監察,尹宅善爲交涉衙門主事,尹性學爲禁府都事,李祖殷爲昭慶園守奉官,沈遠澤爲永懷園守奉官。三政。以姜就齊爲監察,趙復永爲尙衣主簿,金相淳爲昭慶園守奉官,洪淳宅爲永懷園守奉官。四政。以李季鉉爲監察,尹顯求爲交涉衙門主事,李鎬凡爲昭慶園守奉官,金夔鉉爲永懷園守奉官。五政。以洪淳澈爲監察,沈相老爲尙瑞主簿,崔文煥爲昭慶園守奉官,韓克烈爲永懷園守奉官。六政。以金東燮爲監察,韓憲敎爲交涉衙門主事。七政。以金在夏爲禮賓主簿,申升澈爲交涉衙門主事。
以左副承旨李耕稙牌不進罷職傳旨,傳于鄭寅學曰,只推。
南奎熙,以議政府言啓曰,江原監司鄭泰好按藩以後,志圖願治,自有厥效,今當箇滿,民情惜去,特姑仍任,何如?傳曰,允。
又以奎章閣言啓曰,明日,卽寶賢堂望奉審日次,臣進詣擧行之意,敢啓。傳曰,知道。
又以弘文館言啓曰,下番闕直,事甚未安。應敎趙東潤,副應敎權潚,別兼春秋進,校理呂圭亨,在外,副校理趙秉輯,內閣進,修撰李範昌,副修撰李承九·金秉億,有身病,修撰洪祐楨,差祭。副校理南周元,卽爲牌招,姑降入直,何如?傳曰,允。
又以弘文館言啓曰,修撰洪祐楨,差祭出去,下番闕直,事甚未安。修撰李範昌,副修撰李承九·金秉億,竝卽牌招,推移入直,何如?傳曰,允。
鄭寅學,以刑曹言啓曰,承政院啓辭內,今六月令宗廟薦新果品,與單子相左,致勤下詢,事體所在,萬萬未安。不審監封之奉常寺官員,不可無警,從重推考,該貢人擧行,極爲痛駭,令攸司,照法嚴繩,何如?傳曰,薦新所重何如,而如是疎忽,極爲駭歎,監封官,施以罷職之典,貢人,各別嚴治事,命下矣。謹按律文,則大明律制書有違條有曰,凡奉制書有所施行,而違者杖一百,依此律,罪人朴基淳,決杖一百,嚴懲放送之意,敢啓。傳曰,知道。
義禁府啓目,尙瑞別提尹泰和原情云云。傳旨辭緣,泛稱遲晚,刑推得情,何如?判付。啓下,不無斟量者存,特爲分揀放送。
上在景福宮。停常參·經筵。
藥房提調李淳翼·副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
南奎熙啓曰,事變假注書金明濬,有身病,勢難察任,今姑改差,何如?傳曰,允。
金明濬改差代,以白文行爲事變假注書。
閔丙承啓曰,殿最法意,奏御文字,何等審愼,而江原監司鄭泰好,今春夏等褒貶啓本中,越松萬戶徐敬秀,三防別將辛容觀,只書姓名,不書題目與等第。慈山防禦使閔俊鎬褒貶啓本,尾紙狹窄,致勤下詢,事體所在,誠極未安,竝從重推考。江原監司鄭泰好褒貶啓本,使之改修正上送,何如?傳曰,允。
兵曹口傳政事,親軍西營軍司馬單羅采文。
兵曹口傳政事,內禁將二單李殷春·金在漢。
南奎熙,以議政府言啓曰,今戊子年春夏等褒貶,當爲等第,而左右相未差,臣有身病,限內不得磨勘之意,敢啓。傳曰,知道。
又以內務府言啓曰,今戊子年春夏等褒貶,當爲等第,而臣等俱有身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員錄事等,今戊子年春夏等褒貶〈等〉第,而領府事臣宋近洙,判府事臣申應朝,在外,臣金弘集,臣金炳始,俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等,今春夏等褒貶等第,當爲磨勘,而以領府事金炳始在外,不得爲之之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,本閣今戊子年春夏等褒貶,當爲磨勘,而提學一員,直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
又以侍講院言啓曰,今春夏等褒貶,當爲等第磨勘,而師沈舜澤,有身病,傅貳師俱爲未差,限內不得爲之之意,敢啓。傳曰,知道。
又以吏曹言啓曰,曹所屬司饔院官員等矣,今春夏等褒貶,當爲等第,而因本院都提調有身病,不得磨勘之意,敢啓。傳曰,知道。
又以吏曹言啓曰,西學敎授閔羲泰,昭慶園守奉官金在洙,永懷園守奉官安敎炳,俱以身病,呈狀乞遞,改差,何如?傳曰,允。
閔丙承,以兵曹言啓曰,本曹郞廳及所屬各司官員等,今戊子春夏等褒貶等第,當爲磨鍊以入,而軍資監·長興庫·濟用監·平市署·五部,因都提調·漢城府堂上有故,限內不得磨勘,而至於去丁亥秋冬等褒貶時,軍資監·長興庫·濟用監·平市署·五部,因都提調·提調·漢城府堂上,與本曹堂上,俱有身病,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等,今戊子春夏等褒貶,當爲等第,而臣有身病,限內不得磨勘之意,敢啓。傳曰,知道。
南奎熙,以宗親府言啓曰,本府郞廳等,今春夏等褒貶等第,當爲磨勘,而堂上俱有實病·實故,限內不得爲之之意,敢啓。傳曰,知道。
又以禮曹言啓曰,各陵園·本曹郞廳·四學童蒙敎官·通禮院·圖畫署官員等,今戊子年春夏等褒貶,等第以入,而宗廟署·社稷署·永禧殿·景慕宮·承文院·成均館·奉常寺·典牲署·掌樂院·禮賓寺·東西氷庫·觀象監·內醫院·司譯院·典醫監·東·南·北關王廟官員等褒貶,各其司領事·都提調·提調·堂上有故,或不備,不得一時磨勘之意,敢啓。傳曰,知道。
又以忠勳府言啓曰,本府今戊子年春夏等褒貶,當爲磨勘,而堂上不備,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參座之人,今戊子年春夏等褒貶,限內不得磨勘之意,敢啓。傳曰,知道。
又以藝文館領監事意啓曰,本館今春夏等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
又以春秋館領監事意啓曰,本館今春夏等褒貶,當〈爲〉等第磨勘,而以堂上郞廳不備,不得爲之之意,敢啓。傳曰,知道。
又以弘文館領館事意啓曰,今春夏等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以弘文館言啓曰,下番闕直,事甚未安,修撰李範昌·洪祐楨,副修撰李承九,新除授副修撰鄭宜默,竝卽牌招,推移入直。副應敎金甲洙,副校理閔哲勳,一體牌招察任,何如?傳曰,允。
又以弘文館言啓曰,副修撰鄭宜默,時在慶尙道尙州地,經筵入番事緊,請斯速乘馹上來事,下諭。傳曰,許遞。
閔丙承,以兵曹言啓曰,因刑曹草記,今番監試覆試時,無初試參榜之崔象鉉,依律文降定水軍,令兵曹擧行事,傳曰,知道事,命下矣。無初試參榜罪人崔象鉉,平安道三和府,水軍充定,驛子押送之意,敢啓。傳曰,知道。
又以兵曹言啓曰,禁軍祿試射放時,柳葉箭·片箭沒技人,別單書入之意,敢啓。傳曰,知道。
又以兵曹言啓曰,今戊子年春夏等褒貶,等第磨鍊以入,曹所屬司僕寺·典設司·訓鍊院官員等褒貶,因各其司提調及堂上有故,不得一體磨勘之意,敢啓。傳曰,知道。
又以親軍壯衛營言啓曰,本營軍司馬及諸將官,今戊子春夏等褒貶,當爲等第,而都提調有身病,限內不得磨勘之意,敢啓。傳曰,知道。
又以親軍統衛營言啓曰,本營〈軍〉司馬及諸將官,今戊子春夏等褒貶,當爲等第,而都提調有身病,限內不得磨勘之意,敢啓。傳曰,知道。
又以親軍統衛營言啓曰,謹依內務府節目判下,前海防營所管三鎭營所屬十一邑兵符,移送摠禦營之意,敢啓。傳曰,知道。
又以親軍統〈衛〉營言啓曰,本營哨官權友燮改差代,訓鍊僉正李源鎬差下,使之察任,何如?傳曰,允。
又以摠禦營都提調意啓曰,本營軍司馬文案及諸將官,今戊子春夏等褒貶,當爲等第,而臣舜澤有身病,限內不得磨勘之意,敢啓。傳曰,知道。
南奎熙,以刑曹言啓曰,屬司典獄署官員等,今春夏等褒貶,本曹參議,例與刑房承旨,同爲磨勘,而該房承旨有身病,不得磨勘以入之意,敢啓。傳曰,知道。
又以義禁府言啓曰,今春夏等,府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓曰,本曹郞廳等,今春夏等褒貶,當爲磨勘以入,而參判·參議,俱有實故,限內不得磨勘以入之意,敢啓。傳曰,知道。
又以漢城府言啓曰,本府郞廳及五部官員,今戊子年春夏等褒貶,當爲等第,而判尹臣趙康夏有身病,限內不得磨勘之意,敢啓。傳曰,知道。
又以工曹言啓曰,今春夏等褒貶,當爲磨勘以入,而臣等有故,限內不得爲之之意,敢啓。傳曰,知道。
上在景福宮。停常參·經筵。
自開東至辰時,灑雨下雨,測雨器水深一尺。
趙秉稷啓曰,同副承旨鄭寅學,今日不爲仕進,卽爲牌招,何如?傳曰,允。
南奎熙啓曰,工曹判書尹秉鼎,除拜後過三日,不爲出肅,依定式推考警責,仍卽牌招,何如?傳曰,允。
傳于南奎熙曰,再明日,眞殿茶禮,當自內親行矣,該房知悉。時·原任大臣·閣臣·宗親二品以上入參。
傳于南奎熙曰,再明日眞殿茶禮時,東宮當自內行禮矣,該房知悉。春桂坊及相禮,使之待令。
南奎熙啓曰,卽伏見諸道今春夏等褒貶啓本,則京畿監司金明鎭·江原監司鄭泰好·黃海監司趙秉轍·慶尙監司李鎬俊·咸鏡監司李敦夏,按撫使南廷順,守令無一人居中居下。全羅監司李憲稙,無一人居下,殊無嚴明殿最之意,竝推考警責,何如?傳曰,允。
又啓曰,卽伏見諸道今春夏等褒貶啓本,則京畿監司金明鎭,平安監司閔泳駿,全羅監司李憲稙,按撫使南廷順,統制使閔敬鎬,平安兵使李敎昌,黃海兵使安鼎玉,忠淸水使吳廷善,全羅右水使趙東勳,邊將無一人居中居下,殊無嚴明殿最之意,竝推考警責,何如?傳曰,允。
又啓曰,卽伏見南兵使李容翊,今春夏等褒貶啓本,則惠山僉使李大植,波知僉使李秉和,仁遮外萬戶鄭逵贊,只書題目,不書等第,殿最法意,奏御文字,何等愼重,而如是疎忽,誠極未安。該帥臣從重推考,原啓本,使之改修正上送,何如?傳曰,允。
傳于鄭寅學曰,公事不審之中官李存謙,從重推考。
鄭寅學,以弘文館言啓曰,下番闕直,事甚未安,副修撰一員未差,修撰李範昌·洪祐楨,副修撰李承九,竝卽牌招,推移入直,何如?傳曰,允。
上在景福宮。停常參·經筵。
鄭寅學啓曰,來二十一日,朝參日次矣,敢稟。傳曰,停。
李耕稙啓曰,右副承旨南奎熙,今日不爲仕進,卽爲牌招,何如?傳曰,允。
鄭寅學啓曰,撥路申飭,果何如,而慶尙左兵使韓弘烈褒貶頉狀啓,今五月初九日封發者,今始到院,事甚稽緩,誠極未安。該帥臣,不可無警,推考,何如?傳曰,允。
兵曹口傳政事,親軍統衛〈營〉哨官單李源鎬。
南奎熙,以侍講院言啓曰,卽接翊衛司所報,則明日眞殿茶禮親行敎是時,王世子自內行禮敎是時,有桂坊待令之命,而左司禦鄭海年,移拜黃澗縣監,無以備員云,何以爲之乎?敢稟。傳曰,令該曹,口傳差出。
兵曹口傳政事,以尹秉綬爲左司禦。
南奎熙,以吏曹言啓曰,卽接通禮院牒報,則明日眞殿茶禮親行敎是時,左右通禮,不可不備員,而右通禮李羲鳳,不得進參云。改差,其代,以在京無故人,口傳備擬以入之意,敢啓。傳曰,知道。
吏曹口傳政事,以吳尙鉉爲右通禮。
上在景福宮。停常參·經筵。
傳于南廷哲曰,政官牌招開政。
傳于南奎熙曰,有實故玉堂許遞,今日政差出。
傳于南奎熙曰,同敦寧·敦寧都正許遞,今日政差出。
傳于南奎熙曰,呈告判義禁許遞,今日政差出。
傳于南奎熙曰,副司果金甲圭,今日政,六品職擬入。
傳于南奎熙曰,少尹外,京兆堂上,竝許遞,今日政差出。
傳于南奎熙曰,慈城郡守之代,行護軍李斗鉉除授。
注書李秉喬病代,以李源奎爲假注書。
南奎熙,以吏曹言啓曰,河陽縣監金達祜,以其身病,呈狀乞遞,改差,何如?傳曰,允。
鄭寅學,以兵曹言啓曰,宣傳官李啓興,內禁衛將李章漢,五衛將閔載鎬·高益謙·柳達源·兪致觀·高鎭赫。曹司五衛將趙光植,忠壯衛將金鳳熙,昌德宮衛將金溶圭·趙光錫·李均恒,訓鍊院主簿朴鳳浩,文臣兼宣傳官韓光洙,俱以病難供職,呈狀乞遞,竝改差,何如?傳曰,允。
有政。吏批,判書金壽鉉牌招不進,參判趙東冕進,參議金奎軾牌招不進,右副承旨南奎熙進。
以吏批言啓曰,判書金壽鉉,參議金奎軾,竝牌招不進,小臣獨政未安,何以爲之?敢稟。傳曰,仍爲之。
以李重德爲副應敎,趙範九爲副校理,李晚鉉爲副修撰,李允用爲判尹,金宗漢爲左尹,朴周陽爲右尹,申獻求爲同敦寧,白斗鎭爲敦寧都正,趙復永爲永禧殿令,兪致誠爲監察,金甲圭爲引儀,宋秉畯爲寧遠郡守,金躍淵爲河陽縣監。
兵批,判書閔泳煥進,參判李僖魯病,參議愼炳佑病,參知李象奎入直進,同副承旨鄭寅學進。
以兵批言啓曰,高山里僉使,今當差出,而擬望之人之少,他道營將,竝擬,何如?傳曰,允。
以李容晦·鄭羽采·權啓仁爲知事,尹九成爲宣傳官,白性基·元俊常爲內禁將,安宗河·尹璥·安鎬楨·李勳植·皮宗潤爲五衛將,李瑞永爲曹司衛將,趙秉翰爲忠壯將,崔廷奎·金亨濟·徐漢用爲昌德將,河正泓爲訓鍊主簿,趙東潤·李鍾七爲文兼,李春運爲摠理把摠,沈彦澤·金鴻陸爲部將,韓致調·孫永宜·慶義河爲守門將,金祥鎭爲忠淸水虞候,吳俊興爲西林僉使,王德鎬爲高山僉使,金鍾洛爲高嶺僉使。五衛將加設十單,李元載·吳聖學·崔俊成·李明九·吳順永·金大有·洪大赳·魏晚圭·金明禧·李秉植。訓鍊主簿加設單,高濟賢,副司直金甲洙·閔哲勳,副司果鄭宜默·洪祐馨·張官憲·李圭華·安弼柱·韓文源·李燁·鄭文錫·金一秀·魚用學·羅相哲·金基俊·朴善鏞,副司勇洪斗燮,以上竝單付。
吏批,再政。以金甲洙爲司僕正,金炳燾爲尙衣別提,金寯根爲機器局司事,李弘珍爲輸城察訪,金秉勳爲禁府都事,尹秉鼎爲判義禁,崔基煥爲假監役,成德壽爲監察。左尹單朴周陽,右尹單金宗漢。
兵批,再政。以洪大燮爲五衛將,李鼎泰爲中樞經歷,張斗益爲守門將,金斗旭爲三陟營將,李秉植爲羅州營將,同知單崔廷奎。
吏批,三政。李敏奎爲機器局委員,朴駿彬爲司事,廉基鼎爲監察。
兵批,三政。尹景根爲訓鍊判官,林煥奎爲摠禦哨官。同知單金亨濟,僉知三單金在漢·安宗河·尹璥。
吏批,四政。以柳河永爲監察,李敏榮爲刑曹佐郞。前五衛將柳道永,今加嘉善,前監察金鍾聲,副司果金得禹,以上今加通政,朝官年八十加資。
兵批,四政。柳錫膺爲宣傳官,同知單徐漢用,加設單李元載·吳聖學·崔俊成·李明九·吳順永·金大有·洪大赳·吳致政·金戊甲。僉知三單安錫楨·李勳植·皮宗潤。護軍吳鳳淳·鄭雲龜,副護軍林光洙·白南奭·安鶴善·李啓興·姜台欽。德積僉使林奉雲,平薪僉使金啓淵相換。龍媒僉使鄭弘㘽,登山僉使趙學鳳,以上相換事,承傳。
吏批,五政。張敎駿爲監察,兼春秋三單,韓白奎·朴聖根·安鍾冕。
鄭寅學,以統理交涉通商事務衙門言啓曰,卽伏見仁川監理朴齊純牒報,則美商管事人徐相集,遇有商船到港,輒稱美商所雇,詐插美商旗號,閃爍其詞,致滋訟案。至有書記官八員,呈單逬出,無以辦公。伏査該商民徐相集,嗾囑洋商,鉗制港官,罔念事體,蔑公濟私,似此奸商,不可仍置,亟令照律嚴辦,以淸港弊,俾安關員之意,敢啓。傳曰,知道。
又以兵曹言啓曰,卽伏見各道今春夏等褒貶啓本,則江原監司鄭泰好啓本中,管下邊將,只書姓名,不書題目,南兵使李容翊啓本中,管下邊將,只書題目,不書等第矣。奏御文字,殿最法意,何等愼重,而如是疎忽,事甚未安,不可以已經問備而止,道臣從重推考,帥臣施以罷職之典,何如?傳曰,允。
戊子六月十八日辰時,上與王世子,詣眞殿,茶禮自內親行入侍時,行都承旨南廷哲,行左承旨趙秉稷,右承旨閔丙承,左副承旨李耕稙,右副承旨南奎熙,同副承旨鄭寅學,記事官李秉喬,假注書盧台鉉,記事官徐相集·閔愚植,檢校直提學閔泳煥,直提學趙東冕,檢校直閣朴鳳彬·金文鉉·鄭夏源·李範晉,原任直閣趙同熙·金世基·尹·兪鎭弼·趙秉輯,直閣閔泳達,檢校待敎金宗圭·閔丙承·鄭寅昇·趙東潤·趙漢國·閔愚植,以次侍立。時至,通禮跪啓請出次。上具翼善冠·衮龍袍,出齋殿。王世子具翼善冠·衮龍袍以出。通禮導上詣版位,王世子隨入,通禮跪啓請鞠躬四拜興平身,上行四拜禮,王世子行四拜禮,大臣·宗親·儀賓·二品以上,行四拜禮訖。通禮導上詣盥洗位,上盥洗訖。通禮導上詣第一室尊所,廷哲酌酒,通禮導上詣第一室神位前,通禮跪啓請跪,上跪。廷哲奉香,寅學奉爐,通禮跪啓請三上香,上三上香。廷哲奉爵跪進,上執爵,以授寅學,寅學受奠于案上,上連獻三爵,通禮跪啓請俯伏興平身,上俯伏興平身。仍詣第二室·第三室·第四室·第五室·第六室,行禮竝如上儀訖。通禮導上降復位,跪啓請鞠躬四拜興平身,上行四拜禮,王世子行四拜禮,大臣·宗親·儀賓·二品以上皆行四拜禮訖。通禮跪啓請禮畢。領議政沈舜澤,判府事金弘集·金炳始,進前奏曰,日氣蒸熱,侵早勞動,聖體,若何?上曰,一樣矣。仍敎曰,日氣雖熱,於穡事似可爲益矣。舜澤曰,近見各道農形謄報,則雨渥均霑,頗有大有之漸云,實爲萬幸矣。上曰,果然則幸莫過於此也。通禮導上入齋殿,王世子隨入,仍命退,諸臣以次退出。
上在景福宮。停常參·經筵。
鄭寅學,以弘文館言啓曰,新除授副修撰李晚鉉,時在慶尙道禮安地,經筵入番事緊,請斯速乘馹上來事,下諭。傳曰,許遞。
鄭寅學以弘文館言啓曰,新除授副應敎李重德,副校理趙範九,竝卽牌招察任,何如?傳曰,允。
又以兵曹言啓曰,慶尙監司李鎬俊狀啓,道內別試武士入格人起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以摠禦營言啓曰,本營騎士將權中璿·洪大燮,俱有身病,勢難察任,竝改差,何如?傳曰,允。
上在景福宮。停常參·經筵。
藥房都提調沈舜澤,提調李淳翼,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
進御拱辰君子湯,自今日次停止事。榻前下敎。
進御生脈君子湯,自今日五貼式,日次製入事。榻前下敎。
禮曹,來八月初八日,行文宣王釋奠祭,同月初七日,行南壇祭香祝,親傳取稟。奉敎敬依。
南奎熙,以議政府言啓曰,卽見咸鏡監司李敦夏狀啓謄報,則枚擧定平府使具然八牒呈以爲,草原驛,卽高山察訪所住處,而店軍輩,酗酒作擾,突入衙舍,曳出察訪及內行冊客,恣行毆打,被傷甚重。家幕打破,爲六十五家,人民致傷,爲九名,而作梗諸漢,今方譏詗云矣。官門至近之地,酗酒作擾之漢,執捉禁懲,固其宜矣,邇來民習,雖曰獰頑,毆曳郵官,肆悖內衙,尤係前所未聞之極變也。設令官有所失,民有所屈,其在分義道理,焉敢崩心凌犯,而今玆搆鬧,抑有何據,此而不別般懲創,其可曰國有常憲乎?永興府使鄭光淵,按覈使差下,令該曹,口傳單付,首唱諸漢,這間應有譏捉,築底鉤覈,不待回下,先施極律後修啓。其餘罪人,分等論理請稟,驛村人民之渙散棲屑,極用矜悶,面面慰撫,俾各安堵。似許變怪,卽當急撥登聞,而前月十六日封發者,今纔呈徹,甚涉稽緩,該道臣從重推考,何如?傳曰,允。
又以禮曹言啓曰,四賢祠祭,例以八月中丁日設行,而今年中丁,在十八日,與崇陵忌辰祭相値矣。依定式以三丁日,磨鍊以入之意,敢啓。傳曰,知道。
鄭寅學,以典圜局言啓曰,萬里倉鑄所委員李益淳,身病甚重,萬無時日內蕫役之望,今姑改差,何如?傳曰,允。
又以兵曹言啓曰,宣薦內禁衛取才三枝入格別單,及宣部守三薦參上武臣前銜作散人,別取才入格矢數,落仕年條居住薦名,各其名下懸註以入之意,敢啓。傳曰,知道。
又以兵曹言啓,嶺南別試武士,更爲試取事,草記蒙允,而初不上來,不得試取之意,敢啓。傳曰,知道。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
行戶曹判書閔應植疏曰,伏以臣於見叨諸任,何嘗有一分榜樣,而惟是大農司會之職,最殷鉅甚轇轕,尤不堪擔夯者也。漕輓愆縮,封樁枵罄,廩餼惟正之用,新莫繼舊,尾閭無節之費,出靡量入,民生日以困瘁,國計日以遑沒。僩然袖手,不思所以牽架補苴,而貪榮戀祿,坐占淟涊之罪,則公私之贏絀利病,當何如哉?臣用是滋懼,求解如渴,且臣有區區情私,不有鳴暴之地,恐阻曲遂之天也。嗚呼,歲月易邅,禮制有定,臣之叔父祥期載迫,筵几將撤,心焉霣廓,尤復如新,擬將趕程,及時將事,而職旣縻身,若釘着臼。由前則機務瘝隳,由後則情禮切摯,不容不竝要恩諒,缷却諸務,而仍許臣往來之暇,則不第爲情理之獲伸,抑亦於綜實大去處,推賢讓能,是臣不報之報也。玆敢冒入文字,致煩黈纊,伏乞聖明,憫臣憐臣,所帶本兼職名,劃行鐫改,俾重任擧而微願遂焉,臣無任云云。答曰,省疏具悉。卿其勿辭,從便往來。
同敦寧申獻求疏曰,伏以臣於日昨,伏奉除旨,以臣爲同知敦寧府事者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚,臣無任云云。答曰,省疏具悉。所請依施。
戊子六月二十日申時,上御乾淸宮。藥房入診入侍時,都提調沈舜澤,提調李淳翼,副提調南廷哲,檢校直閣金世基,假注書盧台鉉,記事官玉秉觀,記事官閔愚植,以次進伏。醫官李能基·李命錫·金興圭·洪哲普等,進伏楹外訖。上曰,史官分左右,仍命大臣進前。舜澤進前奏曰,日氣蒸熱,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。舜澤曰,醫官待令,使之入診乎?上可之。能基等,以次入診訖。舜澤曰,脈候奏之。能基等曰,脈候左右三部調均矣。舜澤曰,調理湯劑,何以議定耶?能基等曰,生脈君子湯,恐好矣。上曰,此時此劑,甚合節候也。舜澤曰,方文,筵退後當正書入鑑矣。上可之。仍命醫官先退。上曰,近日日氣甚熱矣。舜澤曰,日氣雖甚熱,於穡事果有利益矣。上曰,近見全羅監司狀啓,則以旱尙今祈雨云,移秧之節已晚,言念民事,極爲悶迫也。舜澤曰,日旱之時,雖有水而移者,未免枯焦,且聞左道尤甚云,田民顒顒之情,誠極憂悶,然右道幸不至如是云矣。上曰,湖南稅穀之六月已過半,而尙不來泊者,未知緣何事故,而比年淹滯,甚痛惋也。舜澤曰,稅穀淹滯,專由於奸弊,而雖已來泊者,穀數聞多欠縮云,此亦紀綱不立之故也。其所欠縮,或由於外邑操飭之不嚴,或由於京司情費之太過,參以聽聞,寧欲無言,然而朝廷苟立紀綱,則此弊不禁而自禁矣。且裝載護送之公牒,便作文具,換弄偸竊之罪人,不施刑章,將何所畏憚而不爲淹滯乎?謹當另加操飭,而竊爲經用,良非細憂矣。上曰,國之上瑞,無如豊年,而秧節將半,果有有年之望云耶?舜澤曰,時雨時暘,天難堪斯,而自鄕來者,多以百穀,將有大有之幾爲言矣。上曰,卽見咸鏡監司狀啓,則高山事,誠一變怪,而法紀所在,聞極駭愕矣。舜澤曰,今此生梗,專由於店徒,而郵官亦朝廷命吏也,雖無恒悖,民眠有朝廷,豈敢若是?此不可不按覈施法,而筵退後當以草記仰請矣。上曰,按覈使,以道內守令差遣,則似無貽弊於民邑矣。舜澤曰,民邑省弊,果如聖敎,而永興府使,是文官堂上,則使之差下按覈,恐好矣。上可之。仍敎曰,非但礦店之聚以生弊,凡人有聚,無弊不生,另加嚴飭於各道,無至亂雜,可也。舜澤曰,物聚則爭,人聚則亂,由古迄今,未有聚而無弊者,此有國所以不尋常視,必渙乃已者也,聖敎至此,萬萬欽誦,而謹當另飭外道矣。上曰,大臣先退,仍命史官就座,又命退,諸臣以次退出。
上在景福宮。停常參·經筵。
趙秉稷啓曰,來二十五日,朝參日次矣,敢稟。傳曰,停。
又啓曰,右副承旨南奎熙,今日不爲仕進,卽爲牌招,何如?傳曰,允。
禮曹,來八月初九日,行社稷大祭,香祝親傳,取稟。奉敎敬依。
禮曹,來八月初六日,行景慕宮秋享大祭,香祝親傳,取稟。奉敎恭依。
吏曹,口傳政事,按覈使單鄭光淵。
傳于趙秉稷曰,當該承旨,從重推考。
以右副承旨南奎熙牌不進罷職傳旨,傳于趙秉稷曰,只推。
傳于趙秉稷曰,凡儒疏之必由館學謹悉者,自是法例,且泮長許施後入稟,又令法司,一切嚴禁事,曾有年前著式,而近日不有法意,不遵定式,擅自治疏,輒煩叫閽,此皆義理之攸關乎?實是分義之無嚴,而非但狹襍,亦多貽弊泮館與法司,視朝令如文具,而都不致察乎?亦係紀綱,駭歎極矣,令廟堂,更將此意,申明嚴飭。
傳于趙秉稷曰,都承旨外,承旨竝許遞,前望單子入之。
趙秉稷啓曰,行都承旨南廷哲,卽爲牌招,何如?傳曰,允。
承旨前望單子入之,閔正植·金昇圭·尹相衍·尹容植·李敎榮落點。
南廷哲啓曰,新除授承旨閔正植·尹相衍·尹容植,方在刊削中,李敎榮,方在罷職中,何以爲之?敢稟。傳曰,竝蕩滌敍用。
又啓曰,行左承旨閔正植,右承旨金昇圭,左副承旨尹相衍,右副承旨李敎榮,同副承旨尹容植,竝卽牌招,何如?傳曰,允。
又啓曰,新除授玉堂任大準·宋榮大·丁奎會·李茂魯,方在刊削中,李容善,方在職牒還授中,何以爲之?敢稟。傳曰,竝蕩滌敍用。
傳于南廷哲曰,少尹外,法司堂上竝許遞,前望單子入之。
法司堂上前望單子〈入〉之,刑曹判書閔種默,參判李重七,判尹鄭基會,左尹趙秉弼,右尹朴容大落點。刑曹參議韓耆東,添書落點。
南廷哲啓曰,新除授刑曹判書閔宗默,參判李重七,參議韓耆東,判尹鄭基會,左尹趙秉弼,右尹朴容大,方在刊削中,何以爲之?敢稟。傳曰,竝蕩滌敍用,仍任前職。
傳于南廷哲曰,臺諫竝許遞,前望單子入之。
臺諫前望單子入之,大司憲金晳根,大司諫趙命敎,執義姜日馨,司諫李商新,掌令崔翼瑞,獻納鄭翰謨落點。
南廷哲啓曰,新除授臺諫金晳根·姜日馨·李商新·崔翼瑞·鄭翰謨,方在罷職中,趙命敎,方在刊削中,何以爲之?敢稟。傳曰,竝蕩滌敍用。
傳于南廷哲曰,有實故玉堂許遞,前望單子入之。
玉堂前望單子入之,應敎李容善,校理任大準,副校理宋榮大,修撰丁奎會,副修撰李茂魯落點。
南廷哲,以摠禦營言啓曰,卽接東關王廟守直官所報,則本廟東西墻各四間,今番霖雨頹圮云,爲先堅實圍排,待晴改築之意,敢啓。傳曰,知道。
檢閱徐相集疏曰,伏以臣,一蒙騃耳,濫竊科第,猥被淸選,徒知榮寵之可懷,只效趨走之爲恭,而奈臣才器憒劣,人望素輕。官方由臣而旣玷,館規由臣而將壞,臣何敢晏然仍冒,不思廉防之重乎?玆敢短章仰籲,伏乞聖明,俯賜鑑諒,亟遞臣不稱之職,仍治臣瀆擾之罪,以安私分,以肅朝綱焉,臣無任云云。答曰,省疏具悉。爾其勿辭察職。
上在景福宮。停常參·經筵。
藥房提調李淳翼,副提調南廷哲啓曰,時値庚炎,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮·世子嬪宮氣候平順,卿等不必入侍矣。
大王大妃殿·王大妃殿·中宮殿口傳問安。答曰,知道。
世子宮·世子嬪宮,口傳問安。答曰,知道。
傳于金昇圭曰,日熱如此,輕囚放釋。
金昇圭啓曰,臣昇圭,敬奉聖敎,馳往義禁府,取閱囚徒案,則無時囚,故仍往典獄署,取考囚徒案,則辭緣推覈間,嚴囚罪人二名,辭緣査覈間,嚴囚罪人三名,係是重囚。緣坐罪人五名,公錢不納罪人三名,應坐罪人二名,上納備納間,嚴囚罪人三名,日債不報罪人二名,不可以輕囚論,故竝仍囚。其餘各司直囚罪人,咸今山等六名,係是輕囚,故竝依傳敎,放送之意,敢啓。傳曰,知道。
又啓曰,假注書李源奎,有身病,勢難察任,今姑改差,何如?傳曰,允。
李源奎改差代,以丁大乾爲假注書。
南廷哲,以弘文館言啓曰,應敎李容善,副校理宋榮大,修撰丁奎會,副修撰李茂魯,竝卽牌招察任,何如?傳曰,允。
又以弘文館言啓曰,校理任大準,時在忠淸道鎭川地,經筵入番事緊,請斯速乘馹上來事下諭,傳曰,允。
吏曹,左尹單朴容大,右尹單趙秉弼。
吏曹,文學單金敎獻。
兵曹口傳政事,護軍金文鉉,副司果趙秉輯·金敎獻,以上竝單付。
兵曹口傳政事,摠禦營騎士將二單,朴起鍾·朴時銓。
金昇圭,以摠禦營言啓曰,本營騎士將朴樞鎭,前任高山里僉使,朴時銓,前任高嶺僉使,俱在任所矣。領軍之職,久曠可悶,竝改差,何如?傳曰,允。
又以兵曹言啓曰,南水門東邊水門鐵窓破傷處,今已修改矣。把守軍兵,解送直所之意,敢啓。傳曰,知道。
行左承旨閔正植疏曰,伏以臣本庸陋,又尠踐歷,無足備數於器使之末,而乃於月前,猥參別試初試試役,不克精白寅協,一心對揚,以仰體九重董飭之念,而下副八方蘄嚮之望,罪著僨誤,致速人言。撫躬循省,惟大何是俟,匪怒之敎,止於刊削,罰未蔽辜,悚恧尤切。曾未幾何,喉院特點,遽降於寢夢之表,繼有蕩敍之命,臣誠震越倘惑,不知所以自措也。噫,孤負如臣而涵貸之,滓累如臣而湔拭之,聖度包荒,曲推大化,不欲一物終棄,恩至渥也,德至厚也。臣雖愚昧,寧不知感,而臣宿衍自訟,愧悔交積,區區私義,有不敢諉以經勘,揚揚抗顔,復玷周行者,誠以廉防所在,莫或違越也。庚牌儼臨,承膺無路,坐犯違傲,惶隘轉甚,玆不得不披瀝衷私,冒瀆崇嚴。伏乞聖慈,俯垂鑑諒,亟遞臣新授職名,下臣司敗,仍治臣未盡勘之律,以肅朝綱,以安私分焉,臣無任云云。答曰,省疏具悉。旣經勘,何必如是爲引?卿其勿辭行公。
上在景福宮。停常參·經筵。
南廷哲啓曰,行左承旨閔正植,左副承旨尹相衍,右副承旨李敎榮,同副承旨尹容植,今日不爲仕進,竝卽牌招,何如?傳曰,允。
金昇圭啓曰,文學金敎獻,旣在闕中,肅單今始來呈,事體所在,誠極未安,從重推考,何如?傳曰,允。
又啓曰,同副承旨尹容植,疏批已下,卽爲牌招,何如?傳曰,允。
丁大乾有頉代,以金明濬爲假注書。
以同副承旨尹容植牌不進罷職傳旨,傳于金昇圭曰,只推。
以江原監司鄭泰好狀啓,殿最法意,本自嚴重,而不能審愼,漏此等題,至伏承問備之命,罪著溺職,惶恐俟勘事,傳于金昇圭曰,勿待罪事,回諭。
金昇圭以弘文館言啓曰,副校理宋榮大,疏批已下,卽爲牌招察任,何如?傳曰,允。
大司憲金晳根疏曰,伏以臣,庸愚譾劣,最居人下,而幸遭休明之時,厚蒙我殿下拂拭之恩,濫躋卿班,臣實日夕憂懼,若集于木,而言議風采,尤不合於風憲之長,每一循省,徒切惶汗之沾背。向於別試設行之日,仍蒙監試官恩點,往赴試所,職在糾察,不能事事,至蒙罷職之典,臣不勝惶縮萬萬,杜門訟愆,冞增悚恧。又此未幾,新除遽降,舊銜自如,臣非木石,豈不知感戴恩造,而第念臣旣不職於此職,則詎或更試於已試乎?一誤再誤,決不可爲,今何敢以倖逭爲榮,揚揚冒進,以傷事面也哉?伏乞聖慈,俯垂諒察,亟遞臣所帶之職,仍賜重勘,以嚴公法,千萬至祝。臣於丐免之章,何敢贅陳他說,而區區忠愛之忱,有不能自己者,伏乞聖明,澄省焉。夫紀綱者,馭世之大柄也,四維由是而張,萬事由是而立,一國而有一國之綱,一家而有一家之綱,一人〈有〉一己之事,而亦有一身之綱,未有綱不擧而目能張者矣。近日習俗渝隳,百度解弛,惟以因循爲能事,捱過爲良策,上有求治之念,而下無對揚之風。雖以今番試所事言之,士趨不正,試體又壞,而臣之不能擧職,亦出於紀綱不立之致也。伏願殿下,懋大禹日孜之德,取羲易乾剛之義,發一令而先審其紀綱,行一政而必察其紀綱,則百工惟熙,萬民皆孚。詩云勉勉我王,綱紀四方,伏願殿下,懋哉懋哉,臣無任云云。答曰,省疏具悉。旣已經勘,何必爲引?卿其勿辭行公。尾附事,當留念矣。
大司諫趙命敎疏曰,伏以臣於月前,猥廁別試初試二所第五試試役矣。考藝掄才,固已仰成於長席,陟臧黜否,亦嘗與聞於末議,鑽刺之多岐而臣不能彈壓躁鏡,鑑別之遺珠而臣不能裨補疎漏。未免浮謗之喧騰,竟至原榜之勿施,據法蔽〈辜〉,嶺海金木,已是輕典,而聖度天大,罰止刊削,曾未幾時,薇園恩除,遽下於寢夢之外。繼以甄敍有命,職秩視舊,臣誠悸恐震懍,莫省措躬之所也。嗚呼,今年慶會,旣異他科,伊日飭諭,又出常格,而臣實庸愚靡短,長進之不能精白一心,仰答天戒之不能蒐羅群英,俯協士望。凡臣有罪,臣固自知,今若謂已經勘,自同無辜,冒沒彈束,竭蹶承膺,則無廉恥無忌憚,是豈微分之所敢安哉?用敢短章自列,仰瀆崇嚴。伏乞聖明,亟刊臣所帶之銜,下臣司敗,勘臣未盡勘之律,以爲不職者戒焉。臣旣不以見職自居,宜不敢妄有指陳,而顧今庚熱垂盡,秋涼漸近,召接臣鄰,討論經史,克盡夙夜緝熙之工,俾有日月將就之益,此其時也。伏望亟賜體諒焉,臣無任云云。省疏具悉。旣已經勘,何必爲引?爾其勿辭察職。尾附事,當留念矣。
左副承旨尹相衍疏曰,伏以臣於向日,猥參別試試官之列,官以試名,其責與主試者均也。且伏奉飭旨嚴重,揆諸分義,尤當一倍殫竭,而纔退試席,物論乃騰,顧臣之罪,安所逃乎?聖度天大,其罰惟刊削而止,臣滿心惶恧,屛跧度日,不幾何而承宣恩點,繼以蕩敍,誠萬萬意望之表也。夫國之試焉而不能精白,有司之責乖,君之命焉而不能對揚,人臣之分隳矣。今於數者,蔑一可原,而薄警旣不蔽辜,特典乃反媒榮,逭非其幸,寵實若驚,其何可恬然泯然,默不思所以自劾之道乎?玆敢冒悚控實,伏乞聖明,俯垂鑑諒,亟勘臣以未盡勘之律,俾法綱無或緣臣而撓焉,臣無任云云。省疏具悉。旣已經勘,何必爲引?爾其勿辭察職。
右副承旨李敎榮疏曰,伏以臣,頃側薇院,猥膺別試監試之命,冒赴二所,苟充一員,風稜有愧於憚壓,精力莫逮於糾察,內省恧蹙,若無自容,及其試榜纔出,嚴旨特下,臣於是,媕婀含默之罪,無所逃矣。論以臺體,合置何典?不意匪怒之敎,遽施薄罷而止,驚心隕越,泥首屛伏,惟俟威罰,曾未幾何,承宣寵點,謬加於臣名,繼以恩敍,因罪媒榮。在臣義分,固當聞命蹶,趨承之不暇,而第念宿愆,尙有餘悸,輕勘迄未蔽辜。雖隆眷不遺簪履,奈微諦若昧駕屨,召牌儼臨,冞增惶隘,玆敢忙陳短章。伏乞聖慈,俯垂鑑諒,劃賜鐫斥,仍勘臣未盡勘之律,以爲爲人臣不職者戒焉,臣無任云云。省疏具悉。旣已經勘,何必爲引?爾其勿辭察職。
同副承旨尹容植疏曰,伏以臣於向日,猥承別試初試考試之命,典式莫嚴,義分是怵,冒昧趨膺,而官以試名,閱券考藝,不以末位而差殊之,萬萬非如臣蔑識所敢承膺。伏奉十行恩言,諄複嚴重,其爲殫竭心慮,精白對揚,亦與諸試均也,畢竟錯謬,人言踵至,以試體之重而壞損極矣,以明旨之嚴而辜負深矣。有罪至此,嶺海猶輕,而聖度天大,特加涵貸,匪怒責諭,只止鐫削,又未幾何,銀臺特點,遽下於屛伏訟愆之中。恩敍繼降,召牌儼臨,聖眷雖重,滌瑕臣罪,奚補於息黥?今若揚揚趨承,自同無故,則揆之四維,是豈臣微諒所敢安者哉?玆敢包悚齎慄,控籲自劾,伏望聖慈,亟遞臣職,下臣司敗,更勘臣未盡勘之律,俾辜恩溺職者戒焉,臣無任云云。省疏具悉。旣已經勘,何必爲引?爾其勿辭察職。
副校理宋榮大疏曰,伏以臣,姿本庸愚,跡又單畸,倖竊科第,參叨侍從,雨露偏深,絲毫蔑效,每自循省,無往非愆。迺於前月試事,猥參下列,與聞其出榜,而嚴飭之下,未克對揚聖意,竟致物議之喧藉,知臣罪臣,惟天在上,屛伏私次,恭俟處分。幸蒙聖度包容,罰止刊削,又未幾何,除之以瀛銜,繼之甄敍,臣於是,悔罪含恩,撫膺銘骨,莫省所以攸措也。古人有言曰,非常之施,愚人之僥倖,臣是何人,迺敢當此?宸眷之涵貸,雖極感荷,賤分之悚恧,久而冞切,今若諉罪累以已勘,恃寵靈若固有,罔念僨誤之可懼,惟知進取之爲榮,則臣身之自媒釁孽,反有浮於向來矣。臣雖無狀,豈忍爲是?玆敢略暴衷情,仰瀆崇嚴,伏乞聖慈,俯垂鑑諒,亟遞臣見職,施臣當律,俾公法無撓,私分獲安,不勝大願。臣方自訟之不暇,何敢贅陳他說?第伏念帝王致治之資,必以講學爲本,而顧今庚熱方熾,頻御法講,恐妨節宣。然爲學之道,以間斷爲戒,立志之方,以自强爲主,朝晝淸涼之際,以時召對,咨訪古今治亂之政,卽學問自修之進益也。伏願殿下,留神澄省焉,臣無任云云。省疏具悉。旣已經勘,何必爲引?爾其勿辭察職。尾附事,當留念矣。
上在景福宮。停常參·經筵。
南廷哲啓曰,行左承旨閔正植,左副承旨尹相衍,今日不爲仕進,竝卽牌招,何如?傳曰,允。
傳于李敎榮曰,政官牌招開政。
傳于李敎榮曰,呈告泮長·禮曹參判許遞,今日政差出。
傳于李敎榮曰,判義禁外,金吾堂上許遞,今日政差出。
傳于李敎榮曰,在外兵曹參判·敦寧都正許遞,今日政差出。
傳于李敎榮曰,昆陽郡守李敏恒,內禁將除授。
李敎榮,以吏曹言啓曰,繕工監假監役崔基煥,永懷園守奉官韓克烈,寧遠郡守宋秉畯,河陽縣監金躍淵,松羅道察訪韓應夔,俱以身病,呈狀乞遞,竝改差,何如?傳曰,允。
傳于李敎榮曰,今日政遷轉守令,勿拘常格,各別擇差。
有政。吏批,判書金壽鉉牌招不進,參判趙東冕牌招不進,參議金奎軾進,右副承旨李敎榮進。
以吏批言啓曰,判書金壽鉉,參判趙東冕,竝牌招不進,小臣獨政未安,何以爲之?敢稟。傳曰,只出緊任。
以鄭承謨爲掌令,權博淵·朱洛珪爲持平,李範昌·尹禧永爲正言,申悳均爲副修撰,金宗漢爲禮曹參判,李僖魯爲兵曹參判,李儀榮爲敦寧都正,金炳吉爲大司成,鄭基會爲知義禁,金善根·嚴世永爲同義禁,李一永爲寧遠郡守,徐亨㻻爲河陽縣監,洪益疇爲松羅察訪。
兵批,判書閔泳煥病,參判李僖魯未肅拜,參議愼炳佑入直進,參知未差,同副承旨尹容植進。知事加設單李允用,同知加設單金明禧·魏晚圭·柳道永·崔允錫·劉英杰。僉知三單,李瑞永·趙秉翰·閔泳戌。護軍金鶴根·金宗漢·申獻求·金九鉉·李殷春。副護軍南奎熙·鄭寅學·李瑞永·白斗鎭·趙秉翊·李鎬冕·高光明。副司直金昌錫·南廷弼·宋彦會·鄭日永·李晚煃·安孝濟·李會英。副司果洪祐禎·李晚鉉·李承九·徐相耆·朴台淳·李三珪·辛炳鈺·孫珍九·朴鳳浩,以上竝單付。
吏批,再政。以洪嘉裕爲修撰,趙濟華爲同敦寧,朴容大爲同經筵,洪祐廷爲禁府都事,徐瑛淳爲永懷園守奉官。書題單鄭基瑞差下事,承傳。
三政。南廷麟爲昆陽郡守,南廷煥爲歙谷縣令,李志容爲熊川縣監,金逌源爲永懷園守奉官。
李敎榮,以宗親府言啓曰,璿源譜略·國朝御牒·王妃世譜中草,今已修正矣。御覽還下後,譜略當爲付判入刊,國朝御牒·王妃世妃,亦當正書矣。御覽日字,令日官推擇,則今月二十九日午時爲吉云,以此日時,本府堂上·郞廳,具儀仗鼓吹陪進勤政殿,與承旨,請承傳色奉入之意,敢啓。傳曰,知道。
金昇圭,以兵曹言啓曰,卽接北所衛將金鎭民牒報,則慶會樓西邊宮墻外中松一株,蠹食病木,顚於曉風云,令該所,俵例斫去之意,敢啓。傳曰,知道。
又以親軍統衛營言啓曰,南水門東邊水門鐵窓,今旣修改,把守將卒解送事,自兵曹草記蒙允,把守將卒解送之意,敢啓。傳曰,知道。
左尹朴容大疏曰,伏以臣,才疎識淺,百不猶人,本不足備數於任使之末,而通籍數十年來,厚沐陶鎔之化,踐歷罔非踰分,爵秩居然冥升,蚤夜兢懼,靡所止屆。迺乃前月慶科別試,猥忝試席,參聞共濟,憧憧一念,不啻若淵谷之在前,果然榜出之後,物議不協,罪著溺職,惶隕慙愧,無地自容。竊伏惟聖念克軫,恢公飭敎,又此截嚴,緣臣䢇闒,遇事蔑效,甘自底於怙終之科,論以當律,嶺海猶輕,而聖度天大,薄警只止刊削。曾未幾何,亞尹除旨,忽下於跧伏訟愆之中,繼有蕩敍之命,臣惝怳震越,益不知措躬之所也。恩造旣渥,感怵居先,固當顚倒出膺,以答寵命,而罰不蔽辜,情踪倍切惶蹙,其不可揚揚抗顔,復玷周行也審矣。屢日思惟,萬無冒進之望,玆敢披瀝衷懇,仰瀆崇嚴,伏乞聖明,俯賜鑑諒,亟遞臣職,仍治臣罪,以勵公法,以安私分焉,臣無任云云。答曰,省疏具悉。旣已經勘,何必爲引?卿其勿辭行公。
刑曹參議韓耆東疏曰,伏以臣,人本無肖,學又蔑稱,早竊科第,已犯不幸之戒,濫躋緋玉,恒切內省之媿,履屐無當於奔走,瘡疣易露於任使者,自知甚審,而至于曩日,果和盤托出矣。迺者,聖度天大,不施何問,匪怒之敎,只止薄警,曾未幾何,遽垂滌瑕之眷,秋曹貳佐特點,忽及於泥首竢勘之中,臣聞命震,蹙蹙然靡所止屆也。噫,國有大慶,設科取士,何等盛擧,而使遠邇俊髦,懷瑾握瑜,咸造京師,繼以至公至精,極掄極選,十行聖敎,嚴於鈇鉞。此時掌考之臣,凡具彝性,孰敢不畢神罄慮,庸效塵刹之萬一也,臣亦旣猥忝試席矣。豈不知對揚明命之爲分義攸當,而才不堪任,遇事昏聵,志欲祛私而未免糊塗之錯,謗由然疑而竟速駁正之論,孤負德意,厥罪何居?律以邦憲,嶺海猶輕,反紆記簪之渥,殆同媒榮之階,臣之情蹤,于是益窮,臣聞四維者,天下之大防也。事君之義,亦賴是而不墜,在臣今日之地,罔念倖逭之滋悚,徒誘寵靈之可恃,冒沒進身,復廁周行,則其如淸議之所不齒,何哉?參倚已熟,承膺無路,玆敢不揆僭越,仰暴情實。伏乞聖慈,俯賜淵察,亟鐫臣新授職名,仍令司敗,議臣當律,以重國體,以安微分焉,臣無任云云。省疏具悉。旣已經勘,何必爲引?爾其勿辭察職。
應敎李容善疏曰,伏以臣子之於君父,受知偏隆,未有如臣,辜寵慢命,亦未有如臣者,第臣通籍以來,厚蒙洪造,离筵奎垣,左右兜攬,負乘之戒,臨淵之懼,居常悚恧,又伏奉五國參贊之命。夫報聘交隣,是創有也,亦重寄也。非夫夫所勉能,況今宇內諸邦,始講修好,尤非尋常專對之比,固知僬僥千勻,力所不强。分義攸在,夷險不擇,鯨海遠役,不遑殫勞,而顧臣貞痼一疾,時適闖發,游風所肆,頭目眩轉,積疝衝亘,腰脛攣跚,一勞蠢動,十苦跧叫,而不敢宿命,舁擔辭陛。將擬登舶前進,病又一倍添劇,昏昏若不保朝夕,人莫不目擊而心危之,一日二日,拖至旬朔,莫重使事,緣臣滯淹,國體損而臣分壞矣。匪怒之敎,只止刊削,旋降恩宥,又蒙玉署特點,蕩敍繼降,召牌儼臨,臣輒奉誥,冞增惶蹙。天眷縱摯於涵貸,臣罪尤著於逋慢,以臣辜負,論諸糾劾,實是難逭,而不惟倖逭,反涉媒寵,危苦之衷,轉益惶阨。玆敢忙陳短章,仰瀆崇聽,伏望聖慈,亟收臣新除之銜,仍治臣未盡勘之律,俾不職者戒焉。臣不以見職自居,何敢贅陳,而竊伏念帝王致治之本,惟學是已,今當三庚烘熱,朝晝法講,雖或暫停,晨夕淸涼,經史溫繹,益勉自得之竗,則政令施措,可期資益之效。況我春宮邸下,睿學將就,要爲率身導迪之方,庸是區區祈祝之至,伏願殿下,深留聖念焉,臣無任云云。省疏具悉。旣已經勘,何必爲引?爾其勿辭察職。尾附事,當留念矣。
修撰丁奎會疏曰,伏以臣,藐末後進,學疎識闇,凡有叨使,易致僨誤,居常兢懍,乃於月前,猥膺三所末試,纔及榜後,物議喧藉。仍伏蒙嚴旨下者,諸試官,倂施刊削,臣亦惶霣縮伏,只自訟諐,不意聖度包荒,曾未幾何,玉署新除遽降,臣尤聞命震越,莫省攸措。噫,慶科咸聚,試體逾別,而況復伊日飭諭,諄複鄭重,雖以如臣微劣,寧不思其對揚萬一,而奈臣旣乏見孚之望,又蔑鑑別之才。五日試院,旅進旅出,終至於大拂士心,厚速官謗,是臣滄浪,何敢尤人,且念原榜旣至全罷,則試員之斷以重勘,殆亦從前故事,而臣乃罰不蔽辜,旋奉除旨,有若以罪媒榮者然,冞增悚恧,萬難自恕。玆敢略具短牘,披瀝衷懇,伏乞聖明,俯賜鑑燭,特命遞斥臣見職,更命有司,亟治臣未盡勘之律,以謝人言,以安微分焉。臣於自劾之章,不宜贅他,而第惟聖學一事,實爲治平之本,高宗之終始念典,成王之日月將就,所以致殷道之興隆,而周德之熙洽也。顧今節値三庚,講筵則雖因例停輟,若夫燕閒之際,引接討論,庶亦無害於節宣之方。伏望殿下,以是自勉,推而爲敎導於春宮邸下,用迓萬億年無疆之休,不勝攢祝,臣無任云云。省疏具悉。旣已經勘,何必爲引?爾其勿辭察職。尾附事,當留念矣。
副修撰李茂魯疏曰,伏以臣,猥以〈無〉似,頃叩試役之末,竟犯僨事之罪,人言峻發,聖鑑孔昭,薄施刊削之典,特從惟輕之科,臣於是乎,罰不蔽辜,益增悚恧,屛伏省愆,無地自容。曾未幾何,玉署除旨,遽降於夢想之外,繼而有甄滌之命,感惶交至,莫知措躬之所也。夫悉心考試,對揚休命,卽有司之職,而臣雖叨參末席,其不能一心精白,趨走奉行,曷常差殊於主試哉?論厥咎犯,合伏何辟,聖度包荒,乍警旋敍,特紆收簪之眷,俾廁橫經之列。揆分怵義,固當竭蹶,而顧臣罪犯旣重,廉防至嚴,尙何敢以已經薄勘,晏然自恕,恬然冒應乎?召牌之下,趨承無路,略陳短章,仰瀆崇聽,伏乞聖慈,俯垂鑑諒,亟鐫臣新授之職,仍擬臣未盡勘之律,以昭法綱,以安私分焉。臣方自訟,何暇贅他,而職是論思,猶切憂愛,敢暴所懷,以蘄澄省。顧今盛熱,法筵已停,而聖人對天懋時之道,貴乎自强而不息,願於廈氈淸燕之暇,召接臣隣,日賜便對,訪問治道,討論古今,益懋聖工,以光聖德焉,臣無任云云。省疏具悉。旣已經勘,何必爲引?爾其勿辭察職。尾附事,當留念矣。
獻納鄭翰謨疏曰,伏以臣,新進下品,薰沐於慈覆陶鎔之化,初不近似於淸朝耳目之任,而向於別試之設,猥承監試之命。專昧糾察,臺體掃地,溺職之罪,在所難逭,而聖度天大,罰止薄罷,臣於是,滿心悚恧,屛息跧伏,曾未幾何,新除遽降,舊銜自如。臣非木石,寧不知感戴洪造,而第念臣旣不職於此職,則豈可更試於已試乎?因罪媒榮,冞增惶蹙,左右參倚,承膺無路,玆敢不避猥屑,短章自劾。伏乞聖慈,俯垂鑑諒,亟遞臣職,仍治臣未盡勘之律焉。臣於請勘之章,何敢贅陳他說,而區區之忱,有不能自已矣。夫講學者,聖人治世之具也,猗我殿下,以日新之德,懋時敏之工,雙隻之筵頻開,分寸之陰是惜。臣不勝欽仰萬萬,而矧今東宮邸下,方屆志學之齡,仰承遇物之誨,固不待臣言之覼縷,有所益勉矣。然聖而益聖,惟在殿下之傳以心法,提以面命,俾至緝熙光明之域,是臣攢手而切祝也。伏願懋哉懋哉,臣無任云云。答曰,省疏具悉。旣已經勘,何必爲引?爾其勿辭察職。尾附事,當留念矣。
掌令崔翼瑞疏曰,伏以臣本庸愚,濫竊科第,數年之間,冒廁臺職,涓埃蔑效,淵谷若隕,向者猥膺往監別試之命,逡巡怵惕,惟恐其不能幹當,果然試榜一出,聖敎切嚴,臣之溺職之罪,益無所逃矣。論厥辜負,合置何辟?聖度天大,曲加包涵,罰止罷職,非罪伊榮,臣不勝悚蹙萬萬,杜門訟愆,未幾數月,特蒙蕩敍復職之典,感激惶恧,靡所容措。在臣分義,固當竭蹶趨膺,不俟駕屨,釁穢自如,餘悸尙存,臣焉敢拚廉冒恥,揚揚彈束,自同無故也哉?伏乞聖慈,俯垂鑑諒,亟遞臣職,仍賜重勘,以爲爲人臣不職者之戒焉。臣方自列,不宜贅他,而區區忠愛之忱,有不能自己者,顧今事機當務者非一,而其所以爲大本急務者,不可不講究而善處之。宋儒臣朱熹之言曰,大本在陛下,急務在輔翼元子,然則大本固不在殿下之心乎?急務亦不在元子之身乎?是知人君萬化之原,係於一心,當奮發大志,濯去私見,一以古聖王爲準的,而不可有毫分退托之心。又擇經明行修善於導喩者,使之朝夕調護,以成德器,其餘當廣搜材俊,振發幽滯,惠鮮鰥寡,昭雪冤枉。與夫立紀綱以扶人倫,節財用以補軍需,明賞罰有所勸懲,宣德威有所鎭撫等事皆緊切,不可偏廢。若此不懈,則長爲百神之主,萬姓之表,而成國家磐泰之勢,宗社幸甚,臣民幸甚,臣文不達意,言不知裁,臣無任云云。省疏具悉。旣已經勘,何必爲引?爾其勿辭察職。尾附事,當留念矣。
上在景福宮。停常參·經筵。
藥房提調李淳翼·副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
兵曹,內禁將單李敏恒,今加折衝除授事,承傳。
尹容植啓曰,正言李範昌,旣入闕中,不爲傳啓,直爲出去,事甚未安,推考,何如?傳曰,允。
傳于李敎榮曰,原任待敎李容善,馳詣健元陵,奉審摘奸,仍留監祭,顯隆園·華寧殿,一體奉審以來。
傳于尹容植曰,傳敎誤書之中官洪宅柱,推考。
以司謁,口傳下敎曰,東闕後苑,木根狼藉云,聞甚駭然,令該曹,築底嚴査以入,而若或容私,不以實告,則該堂上,亦難免其責,以此意別般申飭。
兵曹口傳政事,摠禦營騎士將二單,權中璿·趙羲觀。
李敎榮,以內務府言啓曰,卽見春川留守金箕錫所報,則本府節目,今旣啓下,支放之節,以若殘局,實無措辦,而督鍊使時,請得關東結還耗二萬兩內,萬兩尙今未推。本府及前加平縣各衙門所納各穀,以詳定代納,錢五萬兩,米六千石,木二十同,布十五同,從便區劃,東營年例納錢三千七百餘兩,亦爲劃付爲辭矣。素稱峽裏殘小之局,今陞畿內保釐之營,凡所措辦之最先急者,支放是也。雖從略排比,歲以計之,厥數之自致夥多,事勢良然,該府,曾前兩邑各衙門所納各穀,許以詳定代錢,錢四萬八千兩,以水蔘稅錢劃給。東營年例錢三千七百餘兩,亦爲永付親軍營木十同,摠禦營木十同,惠廳關東布十五同,課歲劃送。而忠州丁亥條惠廳大同米四千二百二十九石,親軍營結作米一百四十五石零,摠禦營結作米一千三十七石零,內醫院納米十二石零,雇馬廳納米十二石零,今年則特爲準給。明年爲始,以該邑上納米中,三千二百三十五石零劃下,使之從長句當,而各該衙門米邊,不容不充代,以輪船船價米,依此數計給,何如?傳曰,允。
又以弘文館言啓曰,上番姑降入直,事甚未安,修撰洪嘉裕,副修撰申悳均在外,修撰丁奎會,副修撰李茂魯,竝卽牌招,推移入直,何如?傳曰,允。
又以弘文館言啓曰,新除授修撰洪嘉裕,時在忠淸道淸州地,副修撰申悳均,時在鎭川地,經筵入番事緊,請竝斯速乘馹上來事,下諭。傳曰,許遞。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
尹容植,以典圜局言啓曰,本局事務浩大,副司果李志容,委員差下,使之董役,何如?傳曰,允。
右尹趙秉弼疏曰,伏以臣,卽聖世化育中物也。溝斷之而涵養於雨露,瓦注之器而陶甄於型範,凡於任使,倖免僨錯,莫非大聖人包容之德也。今此廣慶之會,特設別試之科,飭之以恢公,諭之以精白,臣於是時,猥參試座,憧憧愚衷,期效萬一,及其榜出,物議喧藉,至承嚴旨,原榜勿施,臣之溺職,於是乎著矣。滿心惶恧,無地自容,縮伏郊坰,如窮無歸,千萬不自意,京兆新除,遽降於數旬之頃,繼以恩敍有命,臣始也感頌,終焉懍蹙,益不知措躬之所也。噫,設科取士,其規何如,而以臣蒙昧,上不能對揚明命,下不能共濟試事,論以罪犯,合置何典?聖度天大,縱欲滌垢而匿瑕,勘不蔽辜,便是因罪而媒榮,其何以恬然彯結,揚揚於周行之間也哉?恩造雖極感惶,情踪轉益憫隘,徊徨跼蹐,承膺無路,玆敢冒暴情實,仰干崇嚴。伏乞聖明,特垂矜憐,亟遞臣所帶之職,仍命有司,議臣當被之律,俾爲當官不職者戒焉,臣無任云云。答曰,省疏具悉。旣已經勘,何必爲引?卿其勿辭行公。
上在景福宮。停常參·經筵。
尹容植啓曰,假注書金明濬,謂有身病,今日廳坐,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
李敎榮啓曰,知義禁鄭基會,同義禁金善根,除拜後過三日,不爲出肅,竝依定式,推考警責,仍卽牌招察任,何如?傳曰,允。
傳于尹容植曰,注書竝陞六。
尹容植啓曰,知義禁鄭基會,謂以情踪惶蹙,奉牌闕外,無意承膺,事體所在,誠極未安,推考,何如?傳曰,允。分義道理,寧容若是?嚴飭肅命。
尹相衍,以戶曹言啓曰,時御所內各司,依定式,發遣本曹正郞臣徐雲輔,與兵曹參議臣愼炳佑,佐郞臣金濟容,東所衛將臣金溶集,西所衛將臣韓瀅奎,南所衛將臣李忠呂,北所衛將臣閔德顯,眼同看審,則姑無雨漏處之意,敢啓,傳曰,知道。
尹容植,以電報摠局言啓曰,本局事務浩大,幼學金觀濟,主事差下,令該曹口傳下批,何如?傳曰,允。
上在景福宮。停常參·經筵。
李敎榮啓曰,明日聖節望闕禮,依例爲之之意,敢啓。傳曰,知道。
傳于李敎榮曰,藥院都提調有闕之代,前望單子入之。
內醫都提調前望單子入之,判府事金弘集落點。
傳于李敎榮曰,英陵·寧陵補土時,堂上以下,別單書入。
李敎榮啓曰,左右史不可不備,檢閱李垠鎔,卽爲牌招入直,何如?傳曰,允。
傳于李敎榮曰,秋判許遞,前望單子入之。
刑曹判書前望單子入之,李鍾健落點。
傳于李敎榮〈曰〉,政官牌招開政。
李敎榮啓曰,注書有闕之代,被薦人李垠鎔·張承遠·閔愚植薦〈狀〉公事,依例成送吏曹之意,敢啓。傳曰,知道。
李敎榮啓曰,注書有闕之代,被薦人張承遠·閔愚植·尹始榮薦狀公事,依例成送吏曹之意,敢啓。傳曰,知道。
傳于李敎榮曰,東壁許遞,今日政差出。
傳于李敎榮曰,知敦寧許遞,今日政差出。
傳于李敎榮曰,同敦寧·敦寧都正·泮長許遞,今日政差出。
傳于李敎榮曰,河陽縣監徐亨㻻,內禁將除授。
傳于李敎榮曰,內乘申復均,訓鍊僉正李敎奭相換。
傳于李敎榮曰,今日政遷轉守令,勿拘常格,各別擇差,未準朔中擬入。
傳于尹容植曰,臺諫竝許遞,前望單子入之。
臺諫前望單子入之,掌令金在鼎落點。
李敎榮啓曰,聖節望闕禮習儀時,兩司當爲進參,除在外外,未肅拜·呈告人員,竝待開門牌招,使之進參,何如?傳曰,允。
兵曹口傳政事,親軍南營軍司馬單,任學準。
金昇圭以兵曹言啓曰,知中樞府事李容晦·鄭羽采·權啓仁。內禁衛將白性基·李敏恒,五衛將尹璥·安宗河·李勳植·安鎬禎·皮宗潤·韓瀅。忠壯〈將〉趙秉翰·閔章鎬,昌德宮衛將崔廷奎·徐漢用·金亨濟。訓鍊主簿河正泓,文臣兼宣傳官趙東潤·李鍾七,部將沈彦澤,守門將韓致調·孫永宜·慶義河,俱以病難供職,呈狀乞遞,竝改差,何如?傳曰,允。
又以兵曹言啓曰,部將金鴻陸,以其病難供職,呈狀乞遞,改差,何如?傳曰,允。陞六。
又以兵曹言啓曰,每都政,新資六窠,例爲差出,而營將·虞候,姑無準二十朔者,就其中朔數最多者,依已例,推移內遷,何如?傳曰,允。
有政。吏批,判書金壽鉉進,參判趙東冕牌招不進,參議金奎軾進,右副承旨李敎榮進。以南光熙爲應敎,李晚容爲副應敎,宋世鉉爲修撰,尹承弼爲副修撰,閔種默爲知敦寧,李炳翼爲同敦寧,趙秉周爲敦寧都正,李貞稙爲大司成,李垠鎔爲注書,李秉直爲禁府都事,李炳壽爲假監役,孫永吉爲永懷園守奉官,朴準祥爲寧遠郡守,趙重世爲河陽縣監,洪鍾雨爲橫城縣監。前都正李炳翼·李載煥,已上今加嘉善,前守奉官申泰珪,副司果金永錫,前監察李榕,以上今加通政,朝官年八十,依法典加資。
兵批,判書閔泳煥進,李僖魯未肅拜,參議愼炳佑入直,參知未差,同副承旨尹容植進。以兪勝煥爲同知,李奭應·申徹爲內禁將,安光奎·洪鍾善·李裕信·朴炯徹·朴喜泓·盧喜錫爲五衛將,李秉翊·金始豊爲忠壯將,禹錫弘爲訓鍊主簿,金思準·洪祐禎爲文兼,金台鉉·高鈺爲部將,崔錫範·金聲演·金章鉉爲守門將,具然喜爲白翎僉使,李根周爲鐵島僉使,崔五吉爲按撫中軍,柳麗洙爲碧團僉使,許奠爲乶〈下〉僉使,韓曾爀爲西林僉使,梁善謙爲會寧浦萬戶,田龍夏爲梨津萬戶。同知單韓鎭明,加設單朴熙仁·趙存常·朴鳳燮·任哲鎬。僉知單元俊常·李敏恒,五衛將加設單劉寅柱·秋敎臣·朴敏永·韓應淵·李景祿·趙聖遠·安駿錫·尹楗·崔翼鳳。修仁別將辛,金烏別將李基龍相換事,承傳。大護軍李容晦,護軍趙濟華·李載煥·李炳翼·趙熙一,副護軍金炳吉·李儀榮·申泰珪·金永錫。副司直李重德,副司果洪嘉裕·尹永弼·李秉喬·徐相集·洪準杓·尹益柄·金昭·鄭在斗。副司勇洪性厚·方聖赫·吳在晚。及第趙章夏·李元純,以上今加折衝加資事,承傳。訓鍊僉正李敎奭,內乘申政均,以上相換事,承傳。
吏批,再政。以鄭寅學爲禮曹參判,張承遠爲注書,閔泳薰爲禁府都事,韓鼎烈爲永懷園守奉官,李奭鎭爲義興縣監,金道春爲機張縣監,鄭煥大爲安峽縣監。
三政。潘敬淵爲陽城縣監,李應憲爲新昌縣監。
四政。玄興澤爲永平郡守。
金昇圭,以兵曹言啓曰,明日聖節望闕禮習儀時,本曹堂上一員,當爲侍衛進參,而新除授參判李僖魯,在外未肅拜,參知未差,參議愼炳佑,今方入直,無進參之員。參判·參知,竝令政院,稟旨變通,仍令該曹,以在京無故人口傳差出,待下批牌招,以爲推移進參之地,何如?傳曰,允。許遞。
又以親軍壯衛營言啓曰,本營副領官李章漢,身病甚重,勢難察任,今姑改差,何如?傳曰,允。
又以親軍壯衛營言啓曰,前哨官宋秉畯,中司三小隊哨官還差下,使之察任,何如?傳曰,允。
又以摠禦營言啓曰,本營騎士全泰亨·全永默,俱有身病,勢難察任,竝改差,何如?傳曰,允。
領議政沈舜澤箚曰,伏以臣,向日藥院筵退之後,中暑病作,喘喘阻食,竊謂無妄之祟,勿藥自愈矣。一日二日,毫無減勢,火痰流注,轉妨屈伸,以若現苦之狀,實無彈束之望,保護重任,起居常禮,亦何可因臣之病,虛縻而致曠也?悚惶靡措,具牘冒籲,伏乞亟遞臣內局都提調之任,以便公私焉。取進止。答曰,省疏具悉卿懇。愼節奉慮,所辭藥院之任,今姑勉副,卿其安心調理。仍傳于尹容植曰,此批答,遣史官傳諭。
判尹鄭基會疏曰,伏以臣,性本歇後,才且鹵下,兼有昏瞀羸弱之疾,凡屬任使之末,責之以聰明筋力,實萬萬行不得者,此臣自知之甚明也。乃者,前月別試之役,猥忝右席主筆之任,而綸敎誕下,辭旨截嚴,苟有粗具恒性者,孰敢不彈心竭誠,思所以萬一分對揚之道?第臣才旣不逮,進不量力,考選之地,經渭無分,取捨之際,玉石相混,百疣層出,群議喧騰,職由臣不公不明之致也。揆以常憲,合置何典?及奉嚴旨,刊削而止,滿心震凜,跧伏訟愆之不暇,曾未幾而京兆金吾,除旨聯翩,乃蕩而敍之。若微眚細過之薄警而不深究者然,霜雪雨露,無非上天生成之澤,而聖度雖極涵貸,私分轉益惶蹙,其何敢冒沒趨走,晏若無故乎?噫,一榜之士,緣臣而竝罷,參席之僚,與臣而同罰,夫罪在臣身,臣固當罪,而今臣之罪,罪及於人,臣雖頑然懵然,猶知世間有廉恥事,將何顔之可抗,亦何辭之可控?今於召牌之下,承膺末由,義分所在,亦不可偃處郊坰,重犯逋慢,玆敢短章自劾,仰瀆崇嚴。伏乞聖慈,俯垂鑑諒,付臣司敗,勘之以未勘之律,以爲不職者戒焉,臣無任云云。答曰,省疏具悉。往事何必爲引?卿其勿辭,卽爲入來肅命。
上在景福宮。停常參·經筵。
尹容植啓曰,今日聖節望闕禮時,憲府則監察代行矣。雖無諫院,依例行禮之意,敢啓。傳曰,知道。
李敎榮啓曰,臣敎榮,今日聖節望闕禮進去,下直之意,敢啓。傳曰,知道。
尹容植啓曰,新除授注書李垠鎔·張承遠,竝卽牌招察任,何如?傳曰,允。
傳于尹容植曰,都目政事,今三十日爲之。
尹容植啓曰,注書張承遠,時在慶尙道仁同地,斯速乘馹上來事,下諭,何如?傳曰,允。
注書張承遠在外代,以李雲翼爲假注書。
尹容植啓曰,今六月三十日,都目政事爲之之意,敢啓。傳曰,知道。
又啓曰,卽伏見全羅左水使鄭學淳,今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
吏曹口傳政事,以趙文永爲兵曹參判,南啓輪爲參知。
吏曹,兵曹參議單南啓輪,參知單愼炳佑。
尹容植啓曰,卽伏見慶尙左水使鄭益鎔,今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
傳于尹容植曰,奉審閣臣入侍。
兵曹口傳政事,親軍壯衛營副領官單李升漢。
尹容植以內務府言啓曰,鍊武公院,今旣設始矣。典圜局委員金良默·金鶴羽,訓鍊僉正權瀅鎭,竝本院司務差下。本府副主事李學均,該院學員朴鎭奎·金振聲,竝司籤差下,令該曹,口傳單付,何如?傳曰,允。
尹容植,以侍講院言啓曰,吏兵批政事望單,當日入達,自是例也,而昨日開政之吏批望單,今纔來呈,事未前有,萬萬駭然,當該吏曹堂上,推考,何如?傳曰,允。
又以弘文館言啓曰,新除授應敎南光熙,修撰宋世鉉,副修撰尹承弼,竝卽牌招察任,何如?傳曰,允。
又以弘文館言啓曰,新除授副應敎李晚容,時在慶尙道禮安地,經筵入番事緊,請斯速乘馹上來事,下諭。傳曰,許遞。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
吏曹參判趙東冕疏曰,伏以臣,以臣家之人,偏沐聖眷,若偏一身,驟躐之極,宦名太盛,至於天官佐貳,尤其不稱之甚也。夫六部遴選,何者非難,而天官之爲官,如非周諳五部之事者,顧何以量才授官而人稱其職也哉?以臣視官,萬不相稱,固無論已,其於淸朝綜核之政,緣臣壞了,而貽累聖簡,亦莫此爲甚矣。臣於三銓,亦嘗承乏,今玆猥膺,宜若無昔辭今受之義,而其於爵秩之愈加,才器之愈舛,何哉?臣聞天地施生成之澤,雨露亦有時焉,父母切慈育之恩,飢飽亦以節焉。今臣華榮日濫,分福已過,急走之顚,小器之溢,斯理不忒,憂懼非細,安得不疾聲仰籲,仰冀生成慈育之恩哉?且臣姿本脆弱,兼嬰暑祟,胃痞而阻食,鬲閟而肆痰,委頓床玆,動作末由,由前則妨賢愧甚,由後則養疴悚極,參倚已熟,微諒已決。玆具悃愊,斷非飾讓,伏乞聖明,念公器不宜虛假,察匪材末由冒據,將臣所帶吏曹參判之任,亟行鐫改,俾公器重而私分安焉,臣無任云云。答曰,省疏具悉。所請依施。
戊子六月二十八日戌時,上御興福殿。奉審閣臣入侍時,同副承旨尹容植,記事官李垠鎔,記注官林奭禧,記事官閔愚植,原任待敎李容善,以次進伏訖。上曰,史官分左右,仍命閣臣進前。容善進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯隆園,園上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣健陵,仍留監祭,將事安寧之意,敢此仰達矣。上曰,陵上·園上俱爲太平乎,容善曰,太平矣。上曰,碑閣·丁字閣亦無頉乎?容善曰,無頉矣。上曰,殿內亦安寧乎?容善曰,亦爲安寧矣。上曰,碑閣·丁字閣無滲漏處乎?容善曰,詳細奉審則一無滲漏之痕矣。上曰,何時將事而何時發行乎?容善曰,三更量將事而旋卽發行矣。上曰,沿路所經處禾穀何如耶?容善曰,早稻已多發穗,其或未發穗者,亦皆茁長,將有大登之望矣。上曰,近日旱餘,果無望雨處耶?容善曰,農家所言,雖一犂,伊間得添,則百穀均爲豊登云矣。上曰,往還從何路作行耶?容善曰,由銅雀津矣。上曰,冒炎行役,必多困勞矣。容善曰,午旭雖熱,別無大段,而復路時旣是曉行,故尤不知困暑矣。上命史官就座,仍命閣臣先退,又命退,承史以次退出。
上在景福宮。停常參·經筵。
金昇圭啓曰,右副承旨李敎榮,今日不爲仕進,卽爲牌招,何如?傳曰,允。
傳于尹相衍曰,壯衛營哨官吳根泳,使之起復從戒。
李敎榮啓曰,過三日擧案廳座時,自吏曹來呈本院,例也,而知敦寧閔種默,過三日擧案,今始來呈,以致晚時請牌之境,事甚未安,當該堂上,推考,何如?傳曰,允。
尹相衍啓曰,知敦寧閔種默,除拜後過三日,不爲出肅,依定式,推考警責,仍卽牌招察任,何如?傳曰,允。
李敎榮啓曰,知敦寧閔種默,謂以情踪惶蹙,奉牌闕外,無意承膺,事體所在,誠極未安,推考,何如?傳曰,允。分義道理,寧容若是?嚴飭肅命。
注書李垠鎔病代,以盧台鉉爲假注書。
李敎榮,以議政府言啓曰,因秋曹啓目,高陽郡殿牌作變罪人按覈敬差官,令該曹差出事,允下矣。此際來往,不無貽弊,且有可援之例,敬差官差送寘之,殿牌奉安之節,令本道,涓吉擧行,罪人旣捧結案,令該府,按律勘斷之意,分付,何如?傳曰,允。
又以吏曹言啓曰,奉常寺直長李㝡承·李章燮,俱以身病,呈狀乞遞,竝改差,何如?傳曰,竝陞六。
金昇圭,以摠禦營言啓曰,本營騎士將李周永,前任白翎僉使,李鍾哲,前任鐵島僉使,俱在任所矣。領軍之職,久曠可悶,竝改差,何如?傳曰,允。
兵曹口傳政事,摠禦營騎士將二單,李周永·李鍾哲。
金昇圭以摠禦營言啓曰,本營騎士將權中璿·趙羲觀·李寬植,俱有身病,勢難察任,竝改差,何如?傳曰,允。
李敎榮,〈以〉義禁〈府〉言啓曰,議政府啓辭內,高陽郡殿牌作變罪人,旣已捧結案,令該府,按律勘斷事,批旨,允下矣。殿牌作變罪人鍾華,挐戮·破家瀦澤等節,依定式勿論,旁照犯上不道律,依例令本道臣,近近邑守令中,別定假都事,與地方官眼同,大會民人,罪人鍾華,卽其地不待時處斬之意,分付,何如?傳曰,允。
李敎榮,以義禁府言啓曰,京畿監司金明鎭啓本內,陽智縣監盧炳穆,其罪狀,令攸司稟處事,啓下矣。盧炳穆,時在任所云,依例發遣府羅將,拿來,何如?傳曰,允。待待命拿囚。
又以刑曹言啓曰,罪人申載永,身在邊門,行已陰邪,似此罪科,合施當律,而係是朝官,移送義禁府擧行,何如?傳曰,允。
又以刑曹言啓曰,右捕廳移來罪人洪德基·宋老味·朴福伊,不畏國禁,私自設稧,成黨作挐,毆打捕校,此等罪犯,不可尋常處之。罪人洪德基,全羅道康津縣古今島,宋老味,興陽縣鹿島,朴福伊,靈光郡荏子島,竝減死島配,限己身勿干赦前,定配所,卽爲押送之意,敢啓,傳曰,知道。
上在景福宮。停常參·經筵。
藥房副提調南廷哲啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李敎榮啓曰,同副承旨尹容植,今日不爲仕進,卽爲牌招,何如?傳曰,允。
傳于李敎榮曰,禮房承旨,馳詣宗廟·景慕宮,奉審摘奸以來。
傳于李敎榮曰,雖非親政,注書依例陞六。
傳于李敎榮曰,皇朝人子孫及忠臣·淸白吏子孫·西北松都人·軍功人,落仕最久,各別收用。
傳于李敎榮曰,今日政遷轉守令,勿拘常格,各別擇差,未準朔中擬入。
李雲翼陞六代,以金河璉爲假注書。
盧台鉉陞六代,以李錫泳爲假注書。
李敎榮啓曰,假注書李錫泳,時無職名,令該曹,依例付軍職,冠帶常仕,何如?傳曰,允。
李敎榮,以弘文館言啓曰,修撰丁奎會差祭出去,下番闕直,事甚未安。修撰宋世鉉,副修撰李茂魯·尹承弼,竝卽牌招,推移入直,何如?傳曰,允。
傳于李敎榮曰,左副承旨許遞,前望單子入之。
承旨前望單子入之,李容元落點。
傳于李敎榮曰,楊州牧使之代,兔山縣監趙駿九除授。
吏曹,楊州牧使單趙駿九除授事,承傳。
傳于李敎榮曰,少尹外,京兆堂上竝許遞,今日政差出。
傳于李敎榮曰,在外敦寧都正·臺諫許遞,今日政差出。
傳于李敎榮曰,吏曹參判有闕之代,今日政差出。
傳于李敎榮曰,正字外,玉堂竝許遞,今日政差出。
傳于李敎榮曰,呈告工曹參議許遞,今日政差出。
傳于李敎榮曰,同敦寧·泮長許遞,今日政差出。
傳于李敎榮曰,同義禁許遞,今日政差出。
李敎榮,以兵曹言啓曰,坼見諸道褒貶啓本,則黃海兵使安鼎玉啓本中,蒜山僉使林允永,以恪勤職事爲目。統制使閔敬鎬啓本中,南材別將申宇墩,以恪守本分爲目,則俱宜置中考,而置諸上考。安骨萬戶金在洪,以鎭治爲慮爲目,知世浦萬戶金聖洙,以可以濟事爲目,唐浦萬戶金鉦圭,以弊鎭其蘇爲目。全羅左水使鄭學淳啓本中,鉢浦萬戶黃利中,以益勉實政爲目,鹿島萬戶李在珪,以第見來效爲目。平安兵使李敎昌啓本中,植松萬戶金麗華,以心存撫摩爲目,幕嶺萬戶崔學濂,以從知恤民爲目。按撫使南廷順啓本中,撫夷萬戶李鏞夏,以謹守器械爲目,則俱宜置下考,而置諸上考,殊無嚴明殿最之意,各該道帥臣,竝推考警責。蒜山僉使林允永,南材別將申宇墩,竝中考施行。安骨萬戶金在洪,知世浦萬戶金聖洙,唐浦萬戶金鉦圭,鉢浦萬戶黃利中,鹿島萬戶李在珪,植松萬戶金麗華,幕嶺萬戶崔學濂,撫夷萬戶李鏞夏,竝下考施行,何如?傳曰,允。
又以兵曹言啓曰,宣傳官李奎鶴,內禁衛將李奭應·徐亨墩,五衛將洪鍾善·盧喜錫·安光奎·朴炯徹·李裕信·朴喜泓。文臣兼宣傳官金思準·洪祐禎,部將全台錫·高鈺,守門將崔錫範·金聲演·金章鉉,俱以病難供職,呈狀乞遞。忠壯衛將李秉翊,前任平安兵虞候,金始豊,前任全州營將,俱在任所,上來間,該廳番次苟艱云,竝改差,何如?傳曰,允。
又以兵曹言啓曰,參下官之仕日不足十日以下者,曾有啓稟出六之規矣。守門將安東彪·金宗學,仕日不足,爲十日,依例出六何如?傳曰,允。
又以吏曹言啓曰,兵曹佐郞李在柘,以其身病,呈狀乞遞,改差,何如?傳曰,允。
又以兵曹言啓曰,宣傳官趙羲林,以其病難供職,呈狀乞遞,改差,何如?傳曰,允。
又以兵曹言啓曰,中樞府都事金時源,訓鍊院主簿禹錫弘,以其病難供職,呈狀乞遞,竝改差,何如?傳曰,允。
又以兵曹言啓曰,訓鍊院都正許璡,以其病難供職,呈狀乞遞,改差,何如?傳曰,允。
傳于李敎榮曰,判尹許遞,前望單子入之。
判尹前望單子入之,李敦夏添書落點。
議政府薦望,以趙秉式爲咸鏡監司。
傳于李敎榮曰,同副承旨許遞,今日政差出。
李敎榮啓曰,新除授行右承旨李容元,時在京畿楊州牧任所,斯速乘馹上來事,下諭,何如?傳曰,許遞,前望單子入之。
承旨前望單子入之,金春熙落點。
李敎榮啓曰,行都承旨南廷哲藥院進,行左承旨閔正植不爲仕進,右承旨金昇圭式暇,同副承旨未差,院中只有臣一人,伴直無人。新除授右副承旨金春熙,卽爲牌招,何如?傳曰,允。
兵曹口傳政事,親軍壯衛營哨官單宋秉畯。
傳于李敎榮曰,工曹判書許遞,前望單子入之。
工曹判書前望單子入之,李鎬俊落點。
傳于李敎榮曰,慶尙監司有闕之代,京畿監司金明鎭除授,京畿監司之代,右參贊吳俊泳除授。
吏曹,慶尙監司單金明鎭,京畿監司單吳俊泳,已上除授事,承傳。
傳于李敎榮曰,在外工曹判書許遞,今日政差出。
金春熙啓曰,卽見仁川府使朴齊純英國兵船上來狀啓,則不善封裹,致此汚濕,事甚疎忽,極爲未安,原狀啓係是邊情,雖不得〈已〉捧入,該府使不可無警,推考,何如?傳曰,允。
傳于李敎榮曰,護軍李重七,外務協辦差下。
李敎榮啓曰,護軍李重七,外務協辦差下事,命下矣。今日政下批,何如?傳曰,允。
傳于李敎榮曰,在外判尹許遞,今日政差出。
以司謁,口傳下敎曰,外務督辦趙秉式,雖除外藩,差代間,交涉事務,姑爲辦事。
傳于李敎榮曰,向日南梱事,卽因存事體而然也,此時迎送之弊,不可不念,罷職,特爲分揀。
傳于李敎榮曰,麟蹄縣監韓鎭庠,敦寧都正除授。
吏曹,敦寧都正單韓鎭庠,今加通政除授事,承傳。
金春熙,以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
兵曹口傳政事,摠禦營騎士將五單,盧炳稷·尹成垣·郭定坤·李左用·吳錫泳。
金春熙,以摠禦營言啓曰,本營騎士將盧炳稷,前任忠州營將,尹成垣,前任慶州營將,郭定坤,前任統虞候,李左用,前任永宗僉使,吳錫泳,前任神光僉使,俱在任所矣。領軍之職,久曠可悶,竝改差,何如?傳曰,允。
兵曹口傳政事,摠禦營騎士將單李大植·李秉和。
傳于金春熙曰,礪山府使李寅用·洪大熙·金英浩·吳斗泳·朴大熙。南海縣令趙健夏·金顯柱·尹浩善,機張縣監李儒必,鎭海縣監韓商敎·申慶雨,固城府使高義相,竝內禁將除授。
兵曹口傳政事,內禁將單李寅用·洪大熙·金英浩·吳斗泳·朴大熙·趙健夏·金顯柱·尹浩善·李儒必·韓商敎·申慶雨·高義相·尹泳稷·洪在夏,已上今加折衝除授事,承傳。
傳于李敎榮曰,幼學黃演秀,瓜近初仕作窠,勿拘年紀,今日政擬入。
金春熙,以兵曹言啓曰,新除授多大僉使閔貞植,母年今爲七十二歲,無他兄弟,法不當遠離赴任,呈狀乞遞矣。邊將之親老許遞,載在法典,改差,何如?傳曰,群山僉使李庠珪相換。
又以兵曹言啓曰,新除授鐵島僉使李根周,猝得身病,時日之內,萬無登途赴任之望,呈狀乞遞矣。實病旣如此,邊將之任,不可循例改差,罷黜,何如?傳曰,許用履歷。
又以兵曹言啓曰,新除授白翎僉使具然春,猝得身病,時日之內,萬無登途赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,允。許用履歷。
傳于金春熙曰,白翎僉使之代,前營將盧炳稷除授。
金春熙,以兵曹言啓曰,新除授白翎僉使盧炳稷,以其病難供職,呈狀乞遞矣。實病雖如此,邊將之任,不可循例改差,罷黜,何如?傳曰,允。許用履歷。
都政。吏批,判書金壽鉉進,參判未差,參議金奎軾進,左副承旨李敎榮進。
以吏批言啓曰,蔭仕六品官之陞五品者,每於過都政後照擬,而見今在職者,絶無經一考之人,故五品官,無以推移備擬,依例勿拘陞擬,何如?傳曰,允。
又以吏批言啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令,各司久任時推人員,竝擬,何如?傳曰,允。
又以吏批言啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷〈轉〉,何如?傳曰,允。
又以吏批言啓曰,守令多窠,今當差出,而未準朔禁軍將及營將·邊將·虞候·中軍·守令·察訪,竝擬,何如?傳曰,允。
又以吏批言啓曰,成均館典籍姜濬永·李淵默,西學敎授趙東潤,兵曹正郞蔡相夏,俱以身病,呈狀乞遞,竝改差,何如?傳曰,允。
上在景福宮。停常參·經筵。
自未時至人定,灑雨,測雨器水深一寸一分。
金永迪啓曰,來初五日,朝參日次矣,敢稟。傳曰,停。
禮曹,三角山·木覓山·漢江·龍山江·楮子島祈雨報謝祭,待立秋後,擇日設行事,已爲允下矣。報謝祭吉日,令日官金東萬推擇,則今七月十一日爲吉云,以此日設行何如?判付。啓,依所啓施行爲良如敎。
金永迪啓曰,玉堂上下番俱空,事甚未安。應敎閔泳國,副應敎金秉億,校理尹皞燮·趙性鶴,副校理李鳳德·李奎鵬,修撰金性浩·趙晚植,副修撰李錫弘·朴齊聖,竝卽牌招,推移入直,何如?傳曰,允。
傳于金永迪曰,守令·邊將入侍。
傳于金永迪曰,不善擧行之司謁,令攸司,從重科治。
金永迪,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,今七月二十五日,大殿誕日陳賀時,王世子致謝陳賀之節,依例磨鍊乎?敢稟。傳曰,權停。
又以禮曹言啓曰,太廟展謁,每以春秋,定式取稟矣。今秋展謁吉日,以何間推擇乎?敢稟。傳曰,晦間擇入。
又以禮曹言啓曰,景慕宮展謁,每以孟春·孟秋,定式取稟矣。今秋展謁吉日,以何間推擇乎?敢稟。傳曰,晦間擇入。
又以禮曹言啓曰,以太廟展謁取稟草記,傳曰,晦間擇入事,命下矣。展謁吉日,令日官金東萬推擇,則今七月二十九日爲吉云,以此日定行乎?敢稟。
又以禮曹言啓曰,以景慕宮展謁取稟草記,傳曰,晦間擇入事,命下矣。展謁吉日,令日官金東萬推擇,則今七月二十九日爲吉云,以此日定行乎?敢稟。傳曰,以此日定行。
又以禮曹言啓曰,今此宗廟·景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
又以摠禦營言啓曰,本營騎士將李大植,前任惠山僉使,李秉和,前任波知僉使,俱在任所矣。領軍之職,久曠可悶,竝改差,何如?傳曰,允。
戊子七月初一日酉時,上御興福殿。守令·邊將入侍時,右副承旨金春熙,同副承旨金永迪,假注書金河璉,記事官朴宗玕,記事官閔愚植,以次進伏。固城府使申復均,珍島府使趙羲林,安城郡守崔洛周,陽城縣監宋憲斌,鎭海縣監李秉輝,進伏楹外。廣梁僉使張鎭奎,立階下訖。上曰,史官分左右。春熙曰,守令使之進前,奏職姓名乎?上可之。復均等,進前奏職姓名,退伏楹外訖。永迪曰,邊將,使宣傳官,奏職姓名乎?上可之。承傳宣傳官許,奏鎭奎姓名訖。春熙曰,守令使之退出乎?上可之。永迪曰,邊將一體退出乎?上可之。春熙曰,守令·邊將入侍時,笏記不卽來呈,致勤下詢,事甚未安。臣等之不先操飭,萬萬惶悚,而當該吏兵曹堂上,不可無警,何以爲之乎?上曰,推考,爾等亦爲推考,可也。出榻敎永迪曰,龜山僉使劉善良,旣以肅謝,徑先出去,不爲待令,事未前有,萬萬駭然。所當重勘,而本院請推之外,無他可施之罰,何以爲之乎?上曰,拿處,可也。出榻敎春熙曰,注書讀批之際,做錯非細,事甚未安,推考,何如?上曰,從重推考,可也。出榻敎上命史官就座,又命退,承史以次退出。
上在景福宮。停常參·經筵。
禮曹,今七月二十五日,大殿誕日陳賀時,應行節目,參考前例,磨鍊爲白去乎,依此擧行,何如?判付。啓,權停例爲良如敎。
金永迪啓曰,同義禁金明圭·徐珩淳,吏曹參判李載純,除拜後過三日,不爲出肅,竝依定式,推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣。戶曹參議金裕成,除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,副校理李奎鵬,修撰金性浩·趙晚植,副修撰李錫弘·朴齊聖在外,玉堂上下番俱空,事甚未安。應敎閔泳國,副應敎金秉億,校理尹皞燮·趙性鶴,副校理李鳳德,竝卽牌招,推移入直,何如?傳曰,允。
又啓曰,副校理李奎鵬,時在京畿竹山地,修撰金性浩,時在忠淸道沃川地,趙晚植,時在忠淸道洪州地,副修撰李錫弘,時在水原地,朴齊聖,時在京畿楊州地,竝斯速乘馹上來事,下諭,何如?傳曰,許遞。
傳于金永迪曰,檢校待敎趙東潤減下。
兵曹口傳政事,摠禦營騎士將單李貞漢·吳根善·金泰亨·李寬植。
金永迪,以鍊武公院言啓曰,本院參理事務徐丙勳,査察官差下,使之察任,何如?傳曰,允。
咸鏡監司李敦夏疏曰,伏以臣於進茸一事,今又重躓之轍耳,夫進御藥材,固非尋常六膳之比,而臣職之最愼重處也。其封進之際,當極審精檢,靡敢有錙毫怠忽之爽,而迺者,昨年全退,寔由不察之源,已犯難逭之科。玆宜懲往追來,善後補前,而其云改色者,又有非常之頉,彪文貍雜,貂尾狗續,嘗或有聞,而豈意以申警改封之劑,不悛舊巧,復有此雜糅乖當之奸乎?實由臣誠力之終始惰窳,而究其所犯,架床愈重,此不可但以泛常溺職言也。合施重辟,而輒止薄譴,荐降特宥,私衷惶隘,抵此又切,是亶出於洪渥異數,而顧安敢怙恩自恃,倖逭自裕,冒據而向後哉?矧玆關北一路,近益疲弊,營邑枵蕩如蟬殼,吏民苦楚如烏喙,彫攰到竿,日甚時異。七年膏肓,非新艾可治,八牕穿缺,非寸牋可補,蹲冒數載,尙無一施措現績,而比年茸事,尤亦已大憤敗也。每於監封時,例不得折其衷部其裏,徒觀全體表品之精粗而已,明見不逮離婁,博物難及張華,則實莫能辨透。其鞱晦化現之奸,率多逞巧,輒致現頉,上而進供失宜,下而責應蔑效,此又臣夙夜戒虞之端,而見且亢旱方熯,民事孔棘,衆嗸魚喁,百棼蝟集,尤非臣愚所可斯須按住着手綜理之時也。方已箇滿,自當賦歸,匪敢以見職辭遜,而但前後罪戾,當勘而未勘,伏願聖慈,特垂鑑諒,亟施臣當律,以示後來之戒,俾獲私分之安焉,臣無任云云。答曰,省疏具悉。向日處分,卽因事體而然也,何必爲引?卿其勿辭。
左尹趙東冕疏曰,伏以臣於日昨政,伏蒙左尹除旨,而與判尹臣李允用,有舅甥應避之嫌,揆以公格,在下當遞,玆敢據實陳籲,仰瀆崇聽。伏乞聖明,亟令選部,照法遞改,以存公體,以安私分焉,臣無任云云。答曰,省疏具悉。所請依施。
上在景福宮。停常參·經筵。
李敎榮,以弘文館言啓曰,下番闕直,事甚未安,副校理一員,修撰二員,副修撰二員未差,應敎閔泳國,副應敎金秉億,校理尹皞燮·趙性鶴,竝卽牌招,推移姑降入直,何如?傳曰,允。
金永迪,以摠禦營言啓曰,本營別將李恒儀,身病猝重,勢難察任,改差,何如?傳曰,允。
又以摠禦營言啓曰,本營哨官張俊泓,身病猝重,勢難察任,改差,何如?傳曰,允。
又以典圜局言啓曰,萬里倉新鑄錢,自七月初三日爲始,行用之意,敢啓。傳曰,知道。
上在景福宮。停常參·經筵。
李敎榮啓曰,行大司憲徐相雨,執義徐丙善,旣入闕中,不爲傳啓,直爲出去,事甚未安,竝推考,何如?傳曰,允。
金春熙啓曰,卽見統制使閔敬鎬今秋水操狀啓,則封發月日,以七月初一日書塡,而今日到院,其間日子,不滿四日矣。啓聞事體,何等審愼,而先期封發,退塡日字,極涉疎忽,萬萬未安,原狀啓雖不得不捧入,該帥臣不可無警,從重推考,何如?傳曰,允。
李敎榮,以弘文館言啓曰,下番無他推移之員,不得已以上番姑降入直之意,敢啓。傳曰,知道。
金春熙,以統理交涉通商事務衙門言啓曰,前參奉金永燮,仁川港書記官加差下,令該曹,口傳下批,何如?傳曰,允。
又以摠禦營言啓曰,本營兵房趙載恒,身病甚重,勢難察任,今姑改差,何如?傳曰,允。
又以摠禦營〈言〉啓曰,本營千摠金東韻,身病猝重,勢難察任,改差,何如?傳曰,允。
又以摠禦營言啓曰,本營騎士將吳根善,身病猝重,勢難察任,改差,何如?傳曰,允。
義禁府啓目,陽智縣監盧炳穆原情云云。問目內辭緣,注稱遲晚,刑推得情,何如?判付。啓,特爲分揀放送。
義禁府啓目,前縣監申正遠原情云云。問目內辭緣,注稱遲晚,所當請刑是白乎矣,曾經宣傳官,勿爲請刑,載在法典,議處,何如?判付。啓,依允。
義禁府啓目,鐵島僉使崔枝膺原情云云。問目內辭緣,泛稱遲晚,刑推得情,何如?判付。啓,除刑推議處爲良如敎。
義禁府啓目,忠淸水虞候柳瑗原情云云。問目內辭緣,泛稱遲晚,刑推得情,何如?判付。啓,除刑推議處爲良如敎。
義禁府啓目,龜山僉使劉善良原情云云。傳旨內辭緣,泛稱遲晚,刑推得情,何如?判付。啓,除刑推議處爲良如敎。
義禁府啓目,罪人申載永原情云云。問目內辭緣,泛稱遲晚,刑推得情,何如?判付。啓,除刑推議處爲良如敎。
戊子七月初四日酉時,上御萬慶殿。德國公使召見入侍時,行都承旨南廷哲,假注書李錫泳,以次侍立訖。上具翼善冠·衮龍袍,南面立交椅前,仍命司謁,引入公使。公使由西階陞堂,入楹內,行打恭禮,上擧手答揖。仍命傳語曰,貴國皇帝,聞已棄世,不勝悵甚。公使曰,實是我國之不幸也。上曰,新皇帝初登寶位,治度,何如?公使曰,新皇帝齒齡雖少,威德俱卲,令名聞于四方,政令無損矣。上曰,是貴國之洪祚,亦是鄰國之欽頌也,以此意,通知貴國,可也。公使曰,伏承慰問,謹當通報矣。上曰,每欲接見,而日氣酷熱,未果,今日稍涼,特爲召接矣。公使曰,若是下詢,惶感萬萬。公使告退,出楹外,行揖禮以出。上答揖以送,承史以次退出。
上在景福宮。停常參·經筵。
藥房提調李淳翼,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
閔正植啓曰,右承旨金昇圭,左副承旨李敎榮,今日不爲仕進,竝卽牌招,何如?傳曰,允。
傳于金永迪曰,吏曹判書有闕之代,前望單子入之。
傳于金永迪曰,檢校待敎閔丙承減下。
傳于金永迪曰,知義禁鄭基會,知敦寧閔種默,疏批已下,尙不肅命,是何道理?卽爲牌招,如有違牌,勿爲呼望。
兵曹,以白樂倫,爲摠禦營兵房。
兵曹口傳政事,摠禦營兵房單白樂倫,別將單閔致卨,千摠單李啓興,哨官單孟德禧。
吏曹口傳政事,仁川港書記官單金永燮。
金永迪,以司僕司一二提調意啓曰,兼內乘洪圭,以其身病,呈狀乞遞矣。不可强令察任,今姑改差,其代,令該曹口傳差出,何如?傳曰,允。
吏曹判書金壽鉉疏曰,伏以臣於月前,冒控疾痛之呼,冀蒙生成之澤,而誠淺辭拙,天聽夐邈,一日二日,至今盤礴,臣情到此,益無容措。第臣賦性愚鹵,百不猶人,而惟以涓報一念,矢諸心而鏤諸肝,苟可以殫竭誠力,少效裨補,則不擇夷險,恪勤趨走,爲一副當規模。然至於見職,治道之汚隆繫焉,人物之權衡懸焉,有非湔劣如臣所可暫冒,而前後凡再經京察,恬若固有。上不能丕贊晠化,下不能悉副衆望,睢盱之場,自速訾謗,對揚之願,反歸辜負,卽一貪寵懷祿焉已。聖度庇覆,不錄其失,同朝篤厚,恥言其過,是將使臣自劾而去也,顧臣去就,不待智者更辨矣。且臣綿薄之質,去益衰邁,比往年冒叨時,不啻懸甚,殆同潢汚之竭,莫效朝宗,虺隤之步,無望沃若。雖欲自力於斯,其勢末由,而況由臣妨賢,實非細悶,夫豈崇飾例讓,自占便宜之計也哉?伏乞聖明,俯垂鑑諒,亟遞臣長銓之任,回授可堪之人,以重公器,以安私分焉,臣無任云云。答曰,省疏具悉。所請依施。
兵曹判書閔泳煥疏曰,伏以臣,聖世官人,必試乃已,方其未試也,容或授非其才,而旣試也,能否畢見,譬如鑑空而娟媸生,衡平而輕重分,此考績之法所由作也。臣本以庸庸陸陸,百無一取之姿,加之以年少驟躐,所經貫銜,罔非踰分,而至於本兵之任,有國隆寄,緝熙九法,董正六師,屬櫜鞬而陪扈於宿衛,管金轂而紆謨於軍國。蒐羅韎韋,振拔淹滯,其簡畀責成,判非如臣愚騃所可濫吹,而偏蒙殊渥,感惶居先,故不敢違傲,冒顔出膺者,欲效涓埃之報,庶幾絲毫之補。而其奈生疎初手,與器相戞,罅漏層生,瘡疣百出,斯皆已試蔑效,而居一日則有一日之瘝,處二日則有二日之曠,此臣所以如擔求缷,如縛求解,不可晷刻安于心者也。況銓家以京察爲苽期,下冀必遞,上亦曲副,自昔然矣,而顧今崇資雋才,布列明庭,衆望所屬,不患無人。苟使臣恬若不知,貪戀低迴,自速妨賢之責,竟歸沒廉之科,則在臣身猶屬歇后,而其於累聖簡招世譏何?蓋天地之於物,父母之於子也,化育之而已,顧復之而已,不計其劑量分數之如何,則雨晹之澤,或有恒咎,嬰兒之病,常在過飽,初不若順其時節其哺之爲愈也。今殿下之於臣,天地也,父母也,恩私雖偏於委任,人不稱則謂之誤恩,膺命雖久於趨走,才不堪則謂之冒膺,是以試之是聖恩也,已之亦聖恩也。其進焉榮寵之,其退焉體諒之,爲終始生成之澤,則其感激洪造,與天無極。且臣脆質,素善疾病,退自政席,重添暑暍,溏泄暴作,痰火闖肆,宛轉床玆,奄奄欲㱡,目下形証,有非時日可痊。玆敢悉暴衷懇,仰瀆崇嚴,伏乞聖慈,察臣言之匪出飾讓,念重任之不宜久玷,亟賜鐫遞,以便公私,千萬至祝,臣無任云云。答曰,省疏具悉。本兵重任,何可輕遞?卿其勿辭行公。
上在景福宮。停常參·經筵。
傳于金永迪曰,政官牌招開政。
傳于金永迪曰,呈告工曹判書·同成均許遞,今日政差出。
金永迪啓曰,卽者,宗廟署官員來言,再明日,宗廟·永寧殿秋享大祭時,提調一員,當爲進參,而都提調金弘集,提調閔泳煥,俱有身病,不得進參云,提調卽爲牌招,何如?傳曰,允。
金永迪啓曰,假注書金河璉,有身病,勢難察任,今姑改差,何如?傳曰,允。
金河璉改差代,以李日彦爲假注書。
兵曹口傳政事,以白性基爲兼內乘。
傳于金永迪曰,向者,監封提調罷職,卽因事體而然也。不可無斟量者存,奉常提調鄭海崙,特爲分揀。
傳于金昇圭曰,礪山府使金稷鉉·曺相炯,南海縣令申秀熙·孟鴻遠·許洹·李道熙·具相祖·洪觀厚,機張縣監安昌壽·尹滋鼎·宋光鉉·李根莢·李秉龍,鎭海縣監李心沃,竝內禁將除授。
傳于金永迪曰,礪山府使之代,慈城郡守李斗鉉除授。
吏曹,礪山府使單李斗鉉除授事,承傳。
傳于金永迪曰,在外同敦寧·敦寧都正許遞,今日政差出。
金永迪啓曰,宗廟提調閔泳煥牌不進推考傳旨,今方捧入,而再明日秋享大祭,當爲進參,如是違牌,事甚未安,更爲牌招,何如?傳曰,許遞,今日政差出。
金永迪,以吏曹言啓曰,兵曹佐郞趙信鎬,西學敎授趙秉輯,俱以身病,呈狀乞遞,竝改差,何如?傳曰,允。
又以兵曹言啓曰,參判趙文永,參議南啓輪,俱有身病,參知愼炳佑差祭,宿衛重地,替直無路。參判·參議,竝令政院,稟旨變通,仍令該曹,以在京無故人,今日政差出,待下批牌招,以爲推移入直之地,何如?傳曰,允。許遞。
有政。吏批,判書未差,參判李載純進,參議金奎軾牌招不進,同副承旨金永迪進。
以吏批言啓曰,判書未差,參議金奎軾牌招不進,小臣獨政未安,何以爲之?敢稟。傳曰,仍爲之。
以任大準爲副校理,李在淳爲修撰,李中斗爲修撰,柳南植·金台濟爲副修撰,李鍾健爲工曹判書,李命宰爲同敦寧,徐相鳳爲兵曹參判,金奭鎭爲刑曹參判,李道稙爲左尹,李圭輔爲敦寧都正,徐誼淳爲兵曹參議,李愚冕爲刑曹參議,李敦夏爲知經筵,趙秉弼爲同成均,李鎬俊爲典設提調,張錫龍爲同春秋,李在祏爲兵曹佐郞,閔哲勳爲西學敎授,金壽鉉爲刑曹判書,尹龜承爲公事官,李命夏爲慈城郡守,李承五爲宗廟提調。平市提調單鄭基會,觀象監提調單閔種默,辦理育英工院事務單閔種默,協辦內務府事單閔種默,仍任前職事,承傳。交涉衙門主事單金彰鉉,仍其職陞六事,承傳。公事官二單,沈完澤·具宅祖,前五衛將趙基豊·金聖寬,已上今加嘉善。副司勇吳在晚·高聖赫,前五衛將白升鎭,今加通政,朝官年八十加資。
兵批,判書閔泳煥病,參判徐相鳳未肅拜,參議愼炳佑入直進,參知徐誼淳未肅拜,右承旨金昇圭進。同知單尹相和,無知三單,鄭煥植·李敬信·安世賢。內禁將十三單,李寅用·金英信·吳斗泳·朴大熙·趙健夏·金顯柱·尹浩善·李儒必·韓商敎·申慶雨·高羲相·尹泳稷·洪在應。訓鍊主簿加設二單,韓圭復·吳晉泳。大護軍金壽鉉,護軍姜達煥·李命敎·申鍾泰,副護軍李恒儀·金東韻·金在寔·韓圭東。副司直李奎鵬,副司果金性浩·趙晚植·李錫弘·朴齊聖·李奎韶,副司勇崔道源。多大僉使閔貞植,群山僉使李庠珪相換事,承傳。
吏批,再政。兵曹參議單愼炳佑,參知單徐誼淳。
吏曹判書前望單子入之,李載元落點。
金昇圭,以親軍統衛營言啓曰,本營別武士,與禁松軍,巡山之際,適見宣禧墓所山直輦,本營字內中松十二株,無難犯斫,該校卒,馳往禁斷,則稱以墓屬,鼓動山民,禁松軍二名,捉囚墓內,無數亂打,至於危境云。故別遣校卒,到底査探,則被打之人命,入斧之松痕,果如所告矣。莫重禁山之卒,私自捉囚,無難毆打,揆以紀綱,萬萬痛惡。作挐諸漢,令法司,嚴覈得情,且以典監言之,罔念法意,至有駭悖之擧,無嚴特甚,此不可尋常處置,其罪狀,令攸司稟處,何如?傳曰,允。
戊子七月初六日申時,上御萬慶殿。俄國領使召見入侍時,行都承旨南廷哲,假注書李錫泳,以次侍立訖。上具翼善冠·衮龍袍,南面立交椅前,仍命司謁,引入公使。公使由西階陞堂,入楹內,行打恭禮。上擧手答揖,仍命傳語曰,日氣蒸炎,來留何如耶?公使曰,日氣雖熱,安留無恙。上曰,貴國皇帝泰平,政治無損乎?公使曰,皇帝安旺,國政亦一樣矣。上曰,何時得還貴國?公使曰,留館後數日,自北京行還故國矣。上曰,陸路通商章程文鈐,兩國互相敦睦,永世無窮。公使曰,大朝鮮之民,我國之民,一體率喩,殊相好和矣。上曰,公使今何地方?公使曰,在高湄。上曰,貴國高湄,有名之地,我聞聲譽,已三四年矣。公使告退,出楹外,行揖禮以出。上答揖以送。承史以次退出。
上在景福宮。停常參·經筵。
金永迪啓曰,來十一日,朝參日次矣,敢稟。傳曰,停。
傳于金永迪曰,發遣吏郞,諸執事淸齋與否,摘奸以來。
金永迪啓曰,卽者,氷庫官員來言,明日,宗廟·永寧殿秋享大祭祭物熟設時,提調當爲進參,而提調李載完有身病,不得進參云,卽爲牌招,何如?傳曰,平市提調鄭基會,令該曹口傳相換。
吏曹口傳政事,氷庫提調李載完,平市提調鄭基會,已上相換事,承傳。
傳于金永迪曰,左承旨許遞,前望單子入之。
承旨前望單子入之,趙秉稷落點。
傳于金永迪曰,明日出宮門路,以思政門爲之。
金永迪,以兵曹言啓曰,闕門守直,何等嚴重,而光化門守門將林炳鎬,旣呈省記,趁不入直,姜德曾,不待交替,徑先出去,致此闕直,事未前有,萬萬驚駭。當該守門將林炳鎬·姜德曾,竝爲先汰去,其罪狀,令該府拿問處之,何如?傳曰,允。
金永迪啓曰,闕門守直,何等嚴重,而卽見兵曹草記,則光化門守門將林炳鎬,旣呈省記,趁不入直,姜德曾,不待交替,徑先出去,致此闕直云。事未前有,萬萬駭然,當該守門將,竝所當重勘,而本院請推之外,無他可施之罰,何以爲之,而當該入直堂上,從重推考,何如?傳曰,允。拿處。
傳于金永迪曰,南營兵丁技藝,今旣鍊熟云,不可無示意之擧,將卒以下,別單書入。
以吏曹參議金奎軾牌不進罷職傳旨,傳于金永迪曰,只推。
金永迪,以成均館同知成均館事·大司成意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
又以弘文館言啓曰,下番姑降入直,事甚未安。新除授修撰李在淳·李中斗,副修撰柳植·金台濟,竝卽牌招,推移入直,副校理任大準,一體牌招察任,何如?傳曰,允。
又以弘文館言啓曰,修撰李在淳,時在京畿楊州地,經筵入番事緊,請竝斯速乘馹上來事,下諭。傳曰,許遞。
又以兵曹言啓〈曰〉,新除授參判徐相鳳,參知徐誼淳,俱有身病,參議愼炳佑差祭,宿衛重地,替直無路。參判·參知,竝令政院,稟旨變通,仍令該曹,以在京無故人,口傳差出,待下批牌招,以爲推移入直之地,何如?傳曰,允。許遞。
吏曹口傳政事,以趙榮夏爲兵曹參判,姜友馨爲參知。
金永迪,以摠禦營言啓曰,本營千摠尹泳翰,身病猝重,勢難察任,改差,何如?傳曰,允。
義禁〈府〉啓目粘連,向前崔枝膺亦,矻料之乾沒,結稅之加斂,俱係不法兺除良,商賈處〈濫〉捧,自取怨謗,律例莫嚴,重勘難逭,以此照律,何如?判付。啓,依允。
義禁府啓目粘連,向前劉善良亦,徑先出去,縱有分疏,撥諸法例,難以全恕,以此照律,何如?判付。啓,依允。
義禁府啓目粘連,向前申載永亦,身在邊門,行己陰邪,情節雖極重大,考律無可襯合是白矣,事體莫嚴,不可例勘,施以竄配之典,何如?判付。啓,依允。
義禁府啓目粘連,向前柳瑗亦,莫重印信,私自任置,不遵營飭,恣意徑去,囚供縱謂親病,在法有難參恕,以此照律,何如?判〈付〉。啓,依允。
義禁府啓目粘連,向前申正遠亦,武斷凌虐,律例攸重,誘脅搜奪,虛實相雜,囚供縱有分疏,道啓若是臚列,揆以典憲,焉逭重勘?以此照律,何如?判付。啓,依允。
知敦寧閔種默疏曰,伏以臣於日昨,伏奉除旨,以臣爲知敦寧府事者,臣感恩怵義,章皇出肅,粗伸叩謝之忱,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚,臣無任云云。答曰,省疏具悉。所請依施。
上在景福宮。停常參·經筵。
自開東至申時,灑雨下雨,測雨器水深四分。
李敎榮啓曰,刑曹參判金奭鎭,左尹李道植,除拜後過三日,不爲出肅,竝依定式,推考警責,仍卽牌招察任,何如?傳曰,允。
禮曹,來七月初九日,行宗廟·永寧殿秋享大祭,香祝親傳,取稟。還入奉敎,攝儀改書下。
傳于李敎榮曰,禮房承旨,馳詣宗廟·永寧殿,奉審摘奸以來。
李敎榮啓曰,校理尹皞燮,修撰李中斗差祭,副校理任大準陳疏,修撰一員·副修撰一員未差,玉堂上下番俱空,事甚未安。應敎閔泳國,副應敎金秉億,校理趙性鶴,副校理李鳳德,副修撰金台濟,竝卽牌招,推移入直,何如?傳曰,允。
又啓曰,玉堂上下番俱空,事甚未安。應敎閔泳國,副應敎金秉億,校理趙性鶴,副校理李鳳德,副修撰金台濟有身病,校理尹皞燮,修撰李中斗差祭,修撰一員,副修撰一員未差,副校理任大準疏批已下,卽爲牌招入直,何如?傳曰,允。
李敎榮,以議政府言啓曰,卽見咸鏡前監司李敦夏狀啓,則以爲,咸興·永興兩本宮享需百物,日益刁騰,進排無路,若不變通,享需闕封,迫在朝夕。本宮奴婢給復三千一百餘結,各自該邑收捧,折半納于本宮,折半自邑取用,而迨此享需不足之時,雖沒數還推,未爲不可,而旣云邑用,則似難全推。邑入中每負一分五里式,劃付本宮,則庶可爲享需萬一之助事,請令廟堂稟旨,分付矣。享需所重固何如,而近因物價高踴,將有闕封之慮,事之悶悚,孰大於是?纔因內司所報,兩宮復結,一從民捧,毋或隱匿,準數收送之意,已有措辭行會,遵此奉行,切勿違繣事,嚴飭知委,何如?傳曰,允。
又以內務府言啓曰,卽見江華留守鄭洛鎔所報,則本營歲入告絀,支放隨縮,就本營所管三南砲木之代錢磨鍊者,酌量加排,俾爲牽補之道,爲辭矣。事勢艱絀,果如守臣報辭,此合有別般通變然後,營樣可以容措,參酌施行,俾爲充補之意,分付,何如?傳曰,允。
金永迪,以兵曹言啓曰,新除授參判趙榮夏有身病,參知姜友馨差祭進去,參議愼炳佑差祭,宿衛重地,替直無路。參判·參知,竝令政院,稟旨變通,仍令該曹,以在京無故人,口傳差出,待下批牌招,以爲推移入直之地,何如?傳曰,允。許遞。
吏曹口傳政事,以朴容大爲兵曹參判,李瑞永爲參知。
金永迪,以義禁府言啓曰,時囚罪人申載永,施以竄配之典,議處公事判付內,依允矣。申載永,咸鏡道高原郡竄配,而以議啓內辭意,具罪目,依例發遣府羅將,押送配所,何如?傳曰,允。
刑曹判書金壽鉉,吏曹參議金奎軾聯名疏曰,伏以奏御文字,何等審愼,而去月三十日都目政事時,吏曹參判新望中,金德圭之德字,誤書以明字,則事當改付標以入,而臣等歷日聞知,滿心惶慼,罔知措躬之所矣。臣等以其時政官,不可專責於書寫該吏,而矇然失檢,致此顚錯,溺職之罪,不可以已遞而日久倖逭,惶恧之極,冒悚自劾。伏乞聖明,念政注之至愼,諒臣罪之難掩,亟施威罰,以爲不職者戒焉,臣無任云云。答曰,省疏具悉。不無失檢之責,卿等施以推考之典。
副校理任大準疏曰,伏以臣庸材,猥叨邇班,旣往踐歷,罔非踰分,雖黽勉旅進,然無異於僬僥負重,將有不勝任之患,每欲奉章求解者,久矣。曩者,臣叨參試席,竟致僨誤,天鑑孔昭,積罪旣彰,臣方屛息窮巷,恭俟斧鉞,聖念斯惻,不惟赦不可赦之罪也。乃反寵之以恩,新銜遽降,召命繼下,臣是何人,得此於我殿下也?私分惶慼,罔知攸爲,在大聖人容物之道,雖曰委曲成仁,臣苟有一分廉防,則安敢冒進此地乎?臣聞有過而掩過,非幸而伊災也,可罰而不罰,非寵而是斥也。百回思量,末由進身,玆敢略暴衷懇,仰瀆崇嚴,俯垂鑑諒,亟命有司,鐫臣新授之職,以安私分,治臣未勘之罪,以肅朝綱。臣於自劾之餘,固不敢贅,然有言在心,畏誅縮舌,切非臣平日之志,故敢陳瞽說,夫四海至廣,其本惟人主一身也,萬機至多,其源惟人主一心也。故古昔聖人,莫不懋身心之學,而以之焉端本淸源,況今聖明在上,勵精圖治,其本源之工,尤不可不懋也,伏願聖上,留神澄省焉。愚慮一得,苟蒙採納,臣雖萬死,幸孰大焉,臣無任云云。省疏具悉。旣已經勘,何必爲引?爾其勿辭察職。尾附事,當留念矣。
上在景福宮。停常參·經筵。
趙秉稷啓曰,右承旨金昇圭·同副承旨金永迪,今日不爲仕進,竝卽牌招,何如?傳曰,允。
傳于李敎榮曰,吏曹參議有闕之代,前望單子入之。
李敎榮啓曰,假注書李錫泳,有身病,勢難察任,今姑改差,何如?傳曰,允。
李錫泳改差代,以李羲錫爲假注書。
以右承旨金昇圭牌不進罷職傳旨,傳于李敎榮曰,只推。
以義禁府囚單子,傳于李敎榮曰,林炳鎬,特爲分揀放送。
兵曹口傳政事,摠禦營千摠單李奎鴻。
又以承文院言啓曰,卽見盛京禮部咨文,本年秋季統巡着泒前往事也。回咨按例撰出,以爲入送之地,何如?傳曰,允。
李敎榮,以內務府言啓曰,轉運之役,極其浩大,句檢之節,難以專責,參議交涉通商事務洪時衡,總務官加差下,使〈之〉輪管擧行,何如?傳曰,允。
又以弘文館言啓曰,下番闕直,事甚未安。修撰一員,副修撰一員未差,修撰李中斗,副修撰金台濟,竝卽牌招,推移入直,何如?傳曰,允。
又以司譯院都提調·提調意啓曰,漢學堂上譯官高永周,已有可紀之勞,特加一資。漢學堂下譯官金準學·李濟仁·李完泳·李應龍·張濟健·金在振。淸學堂下譯官洪允健·李正桓,蒙學堂下譯官李基恒·金鼎殷,倭學堂下譯官卞奉植·韓敎明,履歷具備,竝加資,以爲前頭任使之〈地〉,何如?傳曰,允。
金永迪,以義禁府言啓曰,親軍統衛營啓辭內,宣禧墓典監,此不可尋常處置,其罪狀,令攸司稟處事,啓下矣。當該典監許麟,係是雜技,依例移送秋曹之意,敢啓。傳曰,知道。
同敦寧李命宰疏曰,伏以臣於日昨,伏奉同知敦寧府事者,臣感恩怵義,章皇出肅,粗伸叩謝之忱,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚,臣無任云云。答曰,省疏具悉。所請依施。
吏曹參議金奎軾疏曰,伏以臣,頂踵食息,莫非我聖上至化陶甄中物耳,磨放赴蹈,夷險不擇,卽臣素心也,義分也。記簪之眷,迥出格外,一周年來,恩誥聯翩,自不覺龍光被體,感怵在心,而今玆三銓之銜,鉛刀之再割也。齎悚蔑效,拚廉出肅,政牌屢已冒膺,通塞亦多與聞,今焉荏苒閱朔,秪以竭蹶爲素心之報,趨走爲義分之恭,而疵纇畢露,責止薄警,瞿瞿惴惴,如集于木。且當夏秋之交,調將失宜,飮暑而溏泄暴注,冒感而寒熱迭作,胃敗阻食,膈煩不寢,委貼床玆,叫苦不省,以今見狀,彈束蠢動,不可時日期。臣嘗聞皇朝臣馮琦之言曰,有病而隱忍不言,以至曠官誤事,亦欺也,今以臣病實,乃敢隱忍,俾職事一日二日,終歸虛曠添誤,則是欺天也。素心自歸辜負,義分徒全虧壞,則安得不丐解一念,如飢如渴乎?用是懾讋交中,玆敢罄輸衷實,病聲呼籲。伏望聖慈,俯垂鑑諒,亟遞臣吏曹參議之銜,耦幸公私,千萬顒祝,臣無任云云。省疏具悉。所請依施。
上在景福宮。停常參·經筵。
藥房提調李淳翼,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李敎榮啓曰,臣依定式,進詣香室奉審,則香祝櫃·祝板袱子淸潔之意,敢啓。傳曰,知道。
金永迪啓曰,臣永迪,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣好在云矣,敢啓。傳曰,知道。
傳于李敎榮曰,禮房承旨與右副承旨,分詣受香諸處,奉審摘奸以來。
傳于李敎榮曰,親軍都提調有闕之代,領府事爲之。
傳于李敎榮曰,少尹外,京兆堂上竝許遞,前望單子入之。
京兆堂上前望單子入之,判尹李載元落點。
傳于李敎榮曰,吏曹判書有闕之代,前望單子入之。
吏曹判書前望單子入之,尹秉鼎落點。
傳于李敎榮曰,政官牌招開政。
傳于李敎榮曰,吏曹參議,有闕之代,今日政差出。
傳于李敎榮曰,判義禁外,金吾堂上竝許遞,今日政差出。
傳于李敎榮曰,敦寧都正·同春秋竝許遞,今日政差出。
傳于李敎榮曰,今日政遷轉守令,勿拘常格,各別擇差,未準朔中擬入。
李敎榮,以弘文館言啓曰,下番闕直,事甚未安。修撰一員·副修撰一員未差,修撰李中斗,副修撰金台濟有身病。應敎閔泳國,副應敎金秉億,校理尹皞燮·趙性鶴,副校理李鳳德,竝卽牌招,推移姑降入直,何如?傳曰,允。
傳于李敎榮曰,玉堂有闕之代,前望單子入之。
玉堂前望單子入之,修撰李載崐落點。
李敎榮,以吏曹言啓曰,西學敎授閔哲勳,以其身病,呈狀乞遞,改差,何如?傳曰,允。
又以吏批言啓曰,順安縣令洪岐周呈狀內,矣身受由上京矣,中路得病,萬無還官之望云,罷黜,何如?傳曰,安義縣監權錫耆相換。
又以吏曹言啓曰,聞慶縣監鄭東箕呈狀內,矣身受由上京矣,中路得病,萬無還官之望云,罷黜,何如?傳曰,知禮縣監李寅冕相換。
金永迪,以兵曹言啓曰,宣傳官李敏兢,內禁衛將申性均·李心沃,五衛將鄭煥植·徐有聲·安世賢·尹相和,昌德宮衛將金在敏·秦尙顯·朴鼎奎,訓鍊院主簿劉泰弘,俱以身病,難供職,呈狀乞遞。新除授金沙別將朴興龍,母年今爲七十七歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
又以兵曹言啓曰,宣傳官洪泰謨,以其病難供職,呈狀乞遞,係是加設窠,減下,何如?傳曰,允。
又以兵曹言啓曰,宣傳官李昌權,以其病難供職,呈狀乞遞,改差,何如?傳曰,允。
有政。吏批,行判書尹秉鼎進,參判李載純進,參議未差,同副承旨金永迪進。以柳爲吏曹參議,金中植爲副修撰,鄭海崙爲知敦寧,李應夏爲同敦寧,金弘圭爲左尹,梁柱顯爲右尹,吳在晚爲敦寧都正,李敦夏爲知義禁,李裕承爲知春秋,李載純·朴鳳彬爲同義禁,姜文馨·申獻求·李漢永爲同春秋,安禧遠爲西學敎授,朴顯陽爲居昌府使,金商悳爲典牲主簿,摠務官兼轉運御使單曺時衡。
兵批,判書閔泳煥進,參判朴容大病,參議愼炳佑病,參知李瑞永入直,同副承旨金永迪進。以趙載恒爲兼訓鍊都正,尹泳翰爲宣傳官,李鍾林·李敬儀爲內禁將,朴元和爲司僕將,洪冕祖·金基仁·李民台·崔宗俊爲五衛將,權克善爲曹司衛將,朴根得·兪申煥·韓在夏爲昌德將,元容銓爲訓鍊判官,金璋煥爲主簿,柳冀完爲鐵島僉使,劉永祜爲金沙別將。知事加設單李允用,同知單徐有聲,僉知三單尹秉寬·李濟馬·趙文奎。兼內禁將十四單,金稷鉉·曺尙炯·申秀熙·孟鴻遠·許洹·李道熙·具相祖·洪觀厚·安昌壽·尹滋昆·宋光鉉·李根莢·李秉龍·李心沃。護軍趙榮夏·趙載恒·徐相鳳·閔正植,副護軍金奎軾·姜友馨·徐誼淳·李敏兢·李昌權,副司果李在淳·柳南植,以上竝單付。
吏批,再政。以金升集爲綾州牧使,前五衛將金潤玉·韓致潤,以上今加嘉善,前監察羅學仁,今加通政加資事,承傳。
兵批,再政。以南基完爲訓鍊主簿,同知單金慶性,僉知單金宜敬,副護軍權永悳。五衛將六單,李斗鎭·姜興俊·崔相鎭·楊聖祿·李守明·金學秀·金完哲·金基永。
吏批,三政。以尹東元爲長城府使,左尹單梁柱顯,右尹單金弘圭。
傳于金永迪曰,羅州牧使之代,修撰李載崐除授。
吏曹,羅州牧使單李載崐除授事,承傳。
金永迪,以內務府言啓曰,卽見壯衛營牒報,則枚擧花島別將所報,本鎭一年各樣應下錢一萬四千二百兩內,二千九百兩,本港稅錢二百元價除之,實不足錢,一萬二千三百兩,某樣措劃,爲辭矣。應用自有其數,則勢將充代乃已,就仁川港稅銀一千元,竝前劃二百元,課歲上下之意,分付,何如?傳曰,允。
又以尙衣院提調意啓曰,僉正吳健泳,主簿金炳燾,俱有實病未肅拜,主簿李珉應在外未肅拜,別提李能九差祭。所重之地,曠直可悶,身病在外人,令該曹,口傳他司相換,何如?傳曰,允。
又以兵曹言啓曰,本曹,卽錢布重地,禁雜與他有異,而今初四日,摠禦營軍士金洪基爲名漢,泥醉肆惡,突入番廳,犯手郞廳,毆打曹屬,事未前有,萬萬痛駭。如此之漢,不可尋常治之,移送法司,照律嚴繩,何如?傳曰,允。
又以刑曹言啓曰,親軍統衛營啓辭內,本營別武士與禁松軍,巡山之際,適見宣禧墓所山直輩,本營字內中松十二株,無難犯斫。該校卒馳往禁斷,則稱以墓屬,鼓動山民,禁松軍二名,捉囚墓內,無數亂打,至於危境云,故別遣校卒,到底査探,則被打之人命,入斧之松痕,果如所告矣。莫重禁山之卒,私自捉囚,無難毆打,揆以紀綱,萬萬痛惡,作挐諸漢,令法司嚴覈得倩。且以典監言之,罔念法意,至有駭悖之擧,無嚴特甚,此不可尋常處置,其罪狀,令攸司稟處,何如?傳曰,允。義禁府啓辭內,親軍統衛營啓辭內,宣禧墓典監,此不可尋常處置,其罪狀,令攸司稟處事,啓下矣。當該典監許麟,係是雜技,依例移送秋曹之意,敢啓。傳曰,知道事,批下矣。謹依傳敎,典監許麟,山直全永順·金奇童·李知哲等捉來,與禁松軍朴根弘·崔興祿等,同爲嚴覈,則典監許麟所供內,今月初一日風雨之時,墓所字內三處中松五株折傷。故馳告于本宮,則知委內,卽爲斫入,故與山直等,偕往松折處,二株先爲斫入之際,禁松軍六七名突出,謂以禁山松木,無難犯斫,亂打山直等,故欲探委折,令山直輩,招入禁松軍於直所,問知其姓名後放送爲言矣。至於毆打着庫之事,此是山直輩之所爲,實非渠之指使云。山直全永順所供內,今月初三日,因典監之指揮,墓所字內風落木,斫伐負入之際,禁松軍六七名,謂以犯松,無數亂打,受傷歸家,則打之囚之,實所不知云。金奇童·李志哲等所供內,因典監之指揮,偕往風落木所在處,方將斫入之時,聞同僚全永順,被打於禁松軍之說。急往見之,則禁松軍六七名,果爲亂打全永順,故嘯聚山直等,合力捉入禁松軍於直所,憤情所到,如干毆打,仍又着庫,問知姓名後,還爲放送云。禁松軍朴根弘·崔興祿等所供內,伊日巡山之時,到于宣禧墓近處,則山直等,斫木於當禁之地,無難持去,故欲爲禁斷,互相詰鬪之際,山直等,多數突出,捉去渠等於墓所,至於毆打着庫之境,受傷非輕云矣。觀此諸供,許麟段,身爲典監,宜爲操飭息閙,而反以發令捉去,可謂推波助瀾,揆以法意,極爲駭妄。全永順·金奇童·李志哲等段,渠等俱以山直,乃因本宮之知委,斫伐字內之折松,爲校卒之執頉,則控訴分晳,何患不及,而罔念巡禁之重,敢肆駭悖之習,同惡相濟,共謀毆囚。今於査覈之場,飾辭粧撰,萬萬痛惡,固當依律,旣伏承嚴覈之命,故謹捧招以入之意,敢啓。傳曰,知道。考律勘處。
行判中樞府事臣金炳始疏曰,伏以臣之所嬰,乃畢生不可醫之祟,而近復衰憊寖及,眞元益敗,百邪憑陵,形骸不自管束,神精無所附麗,憒憒只一腔殼,凡於職責,無緊慢閒劇,而才之不堪,力之不勝,又未暇言矣。臣固知屢瀆之爲僭猥,而呶聒不止者,豈欲辭寵懷威,故事違傲,自底重戾哉?臣自量度,不得不爾也。夫戎政者,國之大柄也,今制置更張,凡百草創,規度迄未井堂,接濟茫無籌畫,管轄幹當,雖各有人,關決不及於臣,而臣何敢以若惛憒之狀,靦然槃礴而已乎?或謂知遇蒙被之深厚,而但圖規占,不肯擔做云,則此孤恩也。又謂臣病且困矣,而不卽丐免,猶復蹲冒,不慮紕謬云,則此僨事也。臣嘗思之熟而較之明,孤恩之罪,甘心湯鑊,止於臣身,僨事之責,百身有所難償矣。此臣所以執迷,莫回株守,輒復煩溷,期乎不獲準則不敢已也。伏望聖明,特垂諒恤,將臣所帶親軍提擧之任,亟賜遞斥,以幸公私焉,臣無任云云。答曰,省疏具悉卿懇。愼節奉慮,戎務旣非親管,則自不有妨於調將,而卿之苦懇,如是屢至,故親軍提擧之任,特爲許副,卿其諒之。仍傳于金永迪曰,此批答,遣史官傳諭。
上在景福宮。停常參·經筵。
金昇圭啓曰,左副承旨李敎榮,今日不爲仕進,卽爲牌招,何如?傳曰,允。
金永迪啓曰,內禁將李鍾林,旣在闕中,肅單今始來呈,揆以事體,萬萬未安。所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,假注書李日彦,有身病,勢難察任,今姑改差,何如?傳曰,允。
李日彦改差代,以丁大乾爲假注書。
金永迪,以弘文館言啓曰,上番闕直,事甚未安,應敎閔泳國,副應敎金秉億,校理尹皞燮·趙性鶴,有身病。副校理李鳳德·任大準差祭,修撰一員,副修撰一員未差,副修撰金台濟,卽爲牌招,姑陞入直,何如?傳曰,允。
又以弘文館言啓曰,新除授副修撰金中植,時在京畿楊州地,經筵入番事緊,請斯速乘馹上來事,下諭。傳曰,許遞。
刑曹參判臣李重七疏曰,伏以臣於危蹙俟勘之中,聞親病急報,忙尋鄕路,凜凜靑冥斧鉞,朝暮且降,迺者,小司寇特除,遽及賤名,繼以恩旨遠辱,村里動色。臣入告病母,感淚相對,自訟宿愆,實未料甄造之至斯,噫,臣亦別試初試試官中一人也。惟升黜工拙,句當試務,則縱推主席,乃參論可否,對揚明命,則均有其責,而瞽采聾音,褎然充列,蔑絲毫之裨,底邱山之罪。榜眼纔出,人言旋徹,滿心惶隕,顙泚被面,蓋莫重者慶科,而遂至於退行,莫嚴者飭敎,而竟歸於孤負,嶺海金木,卽其必至之事也。薄施刊削,尙不蔽辜,況又恩授,從以滌瑖,有若微眚細故,不足深究者然,聖度雖軫寬假,私分愈增悸惕。顧何敢憑恃寵靈,揚揚彈束,而且臣母本之宿祟,添以暑疾,委淹床笫,閱月于玆,臣之情勢,以私而無離側之望,以公而有難進之義,冒從郡道,仰瀆崇嚴。伏乞聖明,亟令攸司,將臣未勘于前者,竝與逋慢之罪,而嚴加誅罰,以肅朝綱焉,臣無任云云。答曰,省疏具悉。旣以經勘,何必爲引?卿其勿辭行公。
上在景福宮。停常參·經筵。
自人定至十三日開東,灑雨下雨,測雨器水深七分。
金永迪啓曰,同義禁朴鳳彬,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣。吏曹參議柳,除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
以左副承旨李敎榮牌不進罷職傳旨,傳于金永迪曰,只推。
金永迪啓曰,密符親納,例也,而前京畿監司金明鎭,謂有身病,使其褊裨替納,事甚未安,推考,何如?傳曰,允。
金永迪,以宗廟署都提調意啓曰,再明日望祭時,廟司四員,不可不備,而令兪弼煥,身病沈篤,不得進參,合有變通之道。令兪弼煥,令該曹,口傳相換,以爲及時擧行之地,何如?傳曰,允。
又以永禧殿都提調意啓曰,本殿今望焚香時,殿司一員,再明日當爲受香,而令李敏秀入直,參奉林正洙,身病沈篤,新除授令徐佑淳在外未肅拜,令該曹變通之地,何如?傳曰,允。
吏曹口傳政事,宗廟令兪弼煥,濟用主簿洪亮燮相換。永禧殿令徐佑淳,長興主簿朴周憲,已上相換事,承傳。
金永迪,以義禁府言啓曰,申正遠,係是流配,依法典,不付功議以入之意,敢啓。傳曰,知道。
義禁府照目粘連,龜山僉使劉善良矣,本府議啓內,逕先出去,縱有分疏,揆諸法例,難以全恕,以此照律,罪笞四十收贖,附過還職,私罪奉敎依允。
義禁府照目粘連,忠淸水虞候柳瑗,本府議啓內,莫重印信,私自任置,不遵營飭,恣意徑去,囚供縱謂親病,在法有難參恕。以此照律,罪杖八十收贖,奪告身三等,私罪奉敎依允。
義禁府照目粘連,前縣監申正遠矣,本府議啓,武斷凌虐,律例攸重,誘脅搜奪,虛實相雜,囚供縱有分疏,道啓若是臚列,揆以典憲,焉逭重勘?以此照律,罪杖一百收贖,告身盡行追奪,流三千里定配,私罪奉敎依允。
義禁府照目粘連,鐵島僉使崔枝膺矣,本府議啓內,砲料之乾沒,結稅之加斂,俱係不法兺除良,商賈處濫捧,自取怨謗,律例莫嚴,重勘難逭,以此照律,罪杖一百收贖,告身盡行追奪,徒三年定配,私罪奉敎依允。
唐置十藩,關內爲諸郡之首,漢重三輔,刺史自九卿之班。惟在簡心,俾作屛翰。睠玆畿甸一路,實爲綱紀四方。冠蓋也舟車也千里交通,有若外域之喉呃,粟米焉魚鹽焉四時轉運,是乃上都之股肱。園陵之衣冠月遊,禮克敬於護衛,海港之簿牒電報,事尤大於通商。緩急相須,九重之禁扃近接,寬猛互濟,五都之管轄竝兼。顧玆土尤難其任,在諸僚疇若予采。惟卿,簪纓華閥,圭璋令姿。早試南郡之皁幡,民愛尙切,屢歷淸朝之華貫,衆望所推。風範端凝,持心也克儉克勤,才識通練,臨事則不擾不煩。惟其夷險燥濕之不辭,可別利於盤錯,粵亦措畫方略之所施,自有合於準繩。玆授卿以京畿觀察使兼兵馬水軍節度使水原府留守廣州府留守春川府留守開城府留守江華府留守都巡察使,卿其殫竭良圖,對揚休命。綽綽然有裕,剛不吐而柔不茹,斷斷兮無他,仁以摩而義以漸。登車攬轡,范孟博之澄淸宜先,緩帶輕裘,羊叔子之風流可想。嗚呼,承流宣化,益勉矯捄之方,陟明黜幽,庸體付畀之意。宜豫陰雨之備,往汝彈壓三十州,可解宵旰之憂,與我共理二千石。故玆敎示,想宜知悉。副校理李鳳德製進
知敦寧鄭海崙疏曰,伏以太常提擧,監封用享之任耳,所掌綦重,爲官近要,而以臣衰朽闇劣,猥蒙恩點,冒沒蹲據,畢竟僨誤,不占而已。果於六月令宗廟薦新果品,與單子相左,伏奉嚴旨,而勘止罷職,臣撫躬惶懼,無地自容,當薦進李實之辰,用冒名爲桃之種,臣不職之罪,於是乎著矣。蓋該貢則縱諉以年例,監封之際,苟能察飭,寧有是也?執迹而論,理固難貰,而不圖聖慈如天,特敍遽降,敦府之除書踵至,一倍隕越,愧汗透浹。臣釋褐登朝,餘三紀,歷試外內,不爲不多,埃報無計,山罪徒積,至如日者一着,自底疎忽,而竟亦罰不蔽辜,此非所謂倖人歟?玆敢冒敶〈自〉劾,仰瀆崇嚴,伏乞天地父母,俯垂鑑燭,亟令鐫斥,更勘臣當被之律,以爲受恩瘝官者戒焉,臣無任云云。答曰,省疏具悉。向日處分,卽事體而然也,何必爲引?卿其勿辭行公。
上在景福宮。停常參·經筵。
金永迪啓曰,假注書丁大乾,時無職名,令該曹,依例付軍職,冠帶常仕,何如?傳曰,允。
又啓曰,明日傳香,禮房承旨,當爲齋宿,左副承旨李敎榮,所當牌招,而拘於廳規,不得請牌,何以爲之?敢稟。傳曰,牌招。
金永迪,以內務府言啓曰,歲再講武,卽寓綢繆之義,而積久停擱,極涉疎虞,然第念民邑事力,多有窒礙。今秋八道·四都水陸諸操,巡歷巡點,竝姑停止,至若官鎭聚點,堤堰移役,依前飭擧行,毋或少忽。稟操之啓,原有定限,而尙不登聞,慶尙左兵使韓弘烈,從重推考,何如?傳曰,允。
又以統理交涉通商事務衙門言啓曰,本日下午三點鍾,臣與俄國公使韋貝,在臣署,將陸路通〈商〉章程畵押之意,敢啓。傳曰,知道。
又以統理交涉通商事務衙門言啓曰,本衙門主事金彰鉉減下,其代,司勇李鉉相差下,令該曹口傳下批,何如?傳曰,允。
吏曹口傳政事,統理交涉通商事務衙門主事單李鉉相。
金永迪,以義禁府言啓曰,時囚罪人申正遠,杖一百流三千里定配,照律公事判付內,依允矣。申正遠,杖一百收贖,流三千里當定配所以入,而卽接戶奴呈狀,則上典母年八十四,無兄弟獨身,依法典許贖,爲辭矣。取考律文,則大明律存留養親條有曰,凡父母老疾應侍,家無以次成丁者,若犯徒流,止杖一百,餘罪收贖。申正遠流三千里定配,以其母年八十四無兄弟獨身,依律文收贖,只告身盡行追奪,放送,何如?傳曰,允。
又以義禁府言啓曰,時囚罪人崔枝膺,杖一百徒三年,照律公事判付內,依允矣。崔枝膺,杖一百收贖,告身盡行追奪,江原道高城郡大康驛,徒三年定配,而以議啓內辭意,具罪目,依例發遣府書吏,押送配所,何如?傳曰,允。
上在景福宮。停常參·經筵。
李敎榮啓曰,奏御文字,何等審愼,而義興縣監李奭鎭肅單,有所錯誤,致勤下詢,臣之矇然捧入,不勝惶悚。原單子,使之改修正以入,而當該縣監及通禮院官員,竝所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
傳于李敎榮曰,禮房承旨,馳詣宗廟·景慕宮,奉審摘奸以來。
以黃海監司趙秉轍狀啓內,今七月朔薦新新蓮實,節序差晚,限內不得封進,惶恐待罪事,傳于李敎榮曰,勿待罪事,回諭。
李敎榮,以奎章閣言啓曰,明日,卽寶賢堂秋孟朔大奉審日次,奉謨堂奉審日次,時·原任閣臣,依節目進詣擧行之意,敢啓。
又以奎章閣言啓曰,檢書官安喆壽減下,其代,以前薦人金宅圭,依已例,除取才差下,令該曹,口傳付軍職,使之冠帶常仕,何如?傳曰,允。陞六。
又以弘文館言啓曰,修撰李中斗差祭,下番闕直,事甚未安。修撰一員·副修撰一員未差,副修撰金台濟,卽爲牌招,何如?傳曰,允。
上在景福宮。停常參·經筵。
藥房副提調南廷哲啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李敎榮啓曰,同副承旨金永迪,今日不爲仕進,卽爲牌招,何如?傳曰,允。
以司謁,口傳下敎曰,諸殿閣重建之役,今方浩大,而聞私家多有土木之擧云。重建畢役間,各別禁斷,如有現發者,家主與該部官員,當重勘矣。以此分付重建所及漢城府。
兵曹口傳政事,副司勇單金宅圭。
李敎榮以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以弘文館言啓曰,下番闕直,事甚未安,修撰一員,副修撰一員未差,修撰李中斗差祭,副修撰金台濟有身病。應敎閔泳國,副應敎金秉億,校理尹皞燮,副校理李鳳德·任大準,竝卽牌招,推移姑降入直,何如?傳曰,允。
又以弘文館言啓曰,下番闕直,事甚未安,修撰一員,副修撰一員未差,修撰李中斗,副修撰金台濟,竝卽牌招,推移入直,何如?傳曰,允。
金永迪,以刑曹言啓曰,宣禧墓典監許麟,山直全永順·金奇童·李志哲等嚴覈草記,傳曰,知道。考律勘處事,批下矣。謹按律文,則大明律不應爲條有曰,凡不應得爲而爲之,事理重者杖八十,罪人許麟,依此律決杖八十。大明律拒毆追攝人條有曰,毆所差傷重者,杖一百,罪人全永順·金奇童·李志哲等,依此律決杖一百,懲勵放送之意,敢啓。傳曰,知道。
義禁府啓目,光化門守門將姜德曾原情云云。傳旨內辭緣,泛稱遲晚,刑推得情,何如?判付。啓,除刑推議處爲良如敎。
上在景福宮。停常參·經筵。
金永迪啓曰,今日乃是處暑,自明日視事,當爲取稟。而晚炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,來十一日專經文臣殿講日次,而親臨與命官,何以爲之?敢稟。傳曰,明日景武臺親臨磨鍊。
又啓曰,來十八日專經武臣殿講日次,而親臨與命官,何以爲之?敢稟。傳曰,明日景武臺親臨磨鍊。
傳于金永迪曰,再明日眞殿茶禮,當自內親行矣,該房知悉。時原任大臣·閣臣·宗親·二品以上入參。
傳于金永迪曰,再明日眞殿茶禮時,東宮,當自內行禮矣,該房知悉。春桂坊及相禮,使之待令。
金永迪啓曰,禁直法意,何等嚴重,而今日內務府堂上,不待交替,徑先出去,以致闕直之境,事未前有,萬萬駭然。當該堂上,所當重勘,而本院請推之外,無他可施之罰,何以爲之?敢稟。傳曰,拿處。
傳于金永迪曰,明日出宮門路,以廣臨門爲之。
兵曹口傳政事,親軍統衛營左參領官單金景熙,右參領官單趙羲淵。
金永迪啓曰,奏御文字,何等審愼,而兵曹親軍統衛營參領官望單子,有所錯誤,致勤下詢,揆以事體,極爲疎忽。原單子,使之改修正以入,而臣之矇然捧入,不勝惶悚。當該兵曹堂上,不可無警,推考,何如?傳曰,爾亦推考。
傳于金永迪曰,當該承旨推考。
義禁府啓目,向前姜德曾亦,禁直經出,縱云病狀,揆以法意,在所當勘。以此照律,何如?判付啓,依允。
金永迪,以弘文館言啓曰,下番闕直,事甚未安。修撰一員,副修撰一員未差,修撰李中斗,副修撰金台濟,有身病,應敎閔泳國,副應敎金秉億,校理李鳳德·任大準,竝卽牌招,推移姑降入直,何如?傳曰,允。
又以禮曹言啓曰,今七月十七日,親臨景武臺專經文臣·專經武臣殿講時,王世子侍座之節,何以爲之乎?敢稟。傳曰,依例磨鍊。
又以兵曹言啓曰,明日親臨景武臺專經文武臣殿講時,本曹堂上侍衛,當爲備員,而參判朴容大,參知李瑞永,俱有身病,不得進參。竝令政院,稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以趙秉弼爲兵曹參判,申泰寬爲參知。
吏曹口傳政事,兵曹參議單申泰寬,參知單愼炳佑。
又以義禁府言啓曰,統制使閔敬鎬狀啓內,唐浦萬戶金鉦圭,爲先罷黜,其罪狀,令攸司稟處事,啓下矣。金鉦圭,拘留該營云,依例發遣府羅將,拿來,何如?傳曰,待待命拿囚。
上在景福宮。停常參·經筵。
還內後,藥房·內務府·內閣·政院·玉堂·銓郞口傳問安,答曰,知道。
世子宮,藥房·內務府·內閣·政院·玉堂·銓郞·春桂坊口傳問安。答曰,知道。
李敎榮啓曰,來二十一日,朝參日次矣,敢稟。傳曰,停。
又啓曰,試官之毋得陳疏,前後飭敎,何等截嚴,而專經文臣殿講參考官尹容植,謂有情勢,陳疏到院矣。原疏雖不得不捧入,事體所在,誠極未安,從重推考,何如?傳曰,允。
金昇圭,以兵曹言啓曰,專經武臣講官加抄啓人員,別單書入之意,敢啓。傳曰,知道。
又以兵曹言啓曰,今日親臨景武臺專經文臣殿講時,本曹堂上侍衛,當爲備員,而新除授參議申泰寬有病,不得進參。令政院,稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
又以兵曹言啓曰,今日殿座時,入直禁軍等,別將當爲率領侍衛,而禁軍別將鄭周永有身〈病〉,不得擧行,以一番兼司僕將朴亨祐,使之兼別將擧行,何如?傳曰,允。
吏曹口傳政事,以李軒卿爲兵曹參議。
吏曹,兵曹參議單愼炳佑,參知單李軒卿。
李敎榮,以議政府言啓曰,向以北靑民擧火事,啓請道査,今又見該邑民聯名狀訴,則歷擧南梱前後貪饕不法之狀,而至於衆民聚黨,起鬧營下云矣。制梱之地,雖曰無民社之責,苟能撫摩得宜,彈壓有素,則衆民駭悖,豈至於是?向之擧火,今此呈狀,未可曰全無形影。該兵使李容翊,爲先罷職,其罪狀,令王府,拿問嚴勘,其代令該曹,口傳各別擇差,使之當日辭朝,給馬下送。作鬧之始端,群聚之所以,必有道啓,事在去月望間,而道臣之尙不啓聞,極涉可訝。其委折,亦卽罔夜啓聞之意,三懸鈴行會,何如?傳曰,允。
副護軍尹容植疏曰,伏以,臣聞覆餗之鼎,不可使烹飪,折軸之車,不復擬軒輊,蓋其任不當故耳。臣於向者,試役顚倒良貝,不啻如鼎車之覆折,今於文臣殿講,擬臣試望,至蒙恩點。苟充之數,雖是續貂,不稱之譏,其奈梁鵜?庚牌儼臨,姑不俟屨,而鑑其不遠,則謂之遂事而重犯其戒也哉?忙掇短章,仰瀆崇嚴。伏乞聖明,亟賜變通,且繩臣舊愆,公私俱幸。臣無任云云。省疏具悉。試牌體重,卽爲入來。
戊子七月十七日巳時,上與王世子,詣景武臺。專經文武臣殿講入侍時,行都承旨南廷哲,行左承旨趙秉稷,右承旨金昇圭,左副承〈旨〉李敎榮,右副承旨金春熙,同副承旨金永迪,假注書李羲錫·丁大乾,別兼春秋李垠鎔·閔愚植,檢校直提學閔泳煥·金聲根,直提學洪淳馨,檢校直閣金世基·尹·兪鎭弼·趙秉輯·閔泳達,檢校待敎趙漢國·閔愚〈植〉·李垠鎔·尹雨〈植〉,校理李鳳德·任大準,以次侍立。時至,通禮跪啓請外辦,上具翼善冠·衮龍袍,乘輿出廣臨門。藥房提調李淳翼,副提調南廷哲,進前奏曰,侵早勞動,聖體,若何?上曰,一樣矣。仍詣景武臺,降輿陞座。廷哲進前奏曰,侍衛從陞人中,有試官蒙點人,使之下去,一體行禮乎?上曰,可之。贊儀唱四拜,專經文臣考官協辦內務府事金聲根·李源逸,協辦交涉通商事務沈相學,參考官尹容植·鄭誾朝·鄭履源·姜友馨,專經武臣考官刑曹判書金壽鉉,親軍壯衛營兵房金在殷,行護軍金泰郁,參考官禮曹參議鄭寅學,行副護軍沈琦澤·李奎鶴,親軍統衛營正領官許璡等,行四拜,入就位。上曰,開講。廷哲奏曰,以大文爲之乎,以抽籤爲之乎?上曰,大文爲之,可也。廷哲奏曰,吏兵曹郞廳,省記呈納之際,行步慢忽,致勤下詢,事甚駭然。竝所當重勘,本院請推之外,無他可施之罰,何以爲之乎?上曰,拿處,可也。出擧條廷哲奏曰,御覽·睿覽冊子,趁不待令,致勤下詢,萬萬駭然。當該入直玉堂,所當重勘,〈而〉本院請推之外,無他可施之罰,何以爲之乎?上曰,從重推考,可也。出擧條又奏曰,專經武臣赴擧單子,有所錯誤,致勤下詢,萬萬未安。當該兵曹堂上,推考,何如?上曰,從重推考,可也。出擧條傳曰,侍衛·陪衛與排立軍兵,令各其營乾犒饋,分給。出傳敎親受講三人訖。仍入小次,受四十五人後,上出次。命書傳敎曰,專經文武臣殿講居首人,依例捧傳旨。宣傳官跪稟懸燈。傳曰,還宮,當自內爲之矣,該房知悉。通禮跪啓禮畢,上降座,還內。廷哲請出標信解嚴。諸臣以次退出。
上在景福宮。停常參·經筵。
金永迪啓曰,假注書李羲錫,有身病,勢難察任,今姑改差,何如?傳曰,允。
李羲錫改差,代以閔泳錫爲假注書。
傳于金永迪曰,電線之役,今旣告竣,不可無示意之擧,總辦以下,別單書入。
戊子七月十八日辰時,上與王世子,詣眞殿,茶禮,自內親行入侍時,行都承旨南廷哲,行左承旨趙秉稷,右承旨金昇圭,左副承旨李敎榮,右副承旨金春熙,同副承旨金永迪,假注書丁大乾,別兼春秋李垠鎔·閔愚植,原任直提學金弘集,原任提學金炳始,檢校提學金永壽,提學閔應植,檢校直提學閔泳煥·金聲根,直提學趙東冕·洪淳馨,檢校直閣朴鳳彬·金文鉉·鄭夏源·金世基·尹·兪鎭弼·趙秉輯·閔泳達,原任待敎閔丙承,檢校待敎趙漢國·閔愚植·李垠鎔·尹雨植,以次侍立。時至,通禮跪啓請出次,上具翼善冠·衮龍袍,出齋殿。通禮導上詣版位,啓請鞠躬四拜興平身,上行四拜禮,宗親·儀賓·二品以上,皆行四拜禮。通禮導上詣盥洗訖。通禮導上詣第一室尊所,監酌,仍詣神位前北向跪。通禮跪啓請三上香,廷哲奉香,春熙奉爐,三上香。廷哲奉爵跪進,上執爵,以授敎榮,敎榮跪受,尊于案上,連獻三爵如儀訖。通禮跪啓請俯伏興平身,上俯伏興平身。仍詣第二室·第三室·第四室·第五室·第六室,竝如上儀訖。通禮導上降復位,跪啓請鞠躬四拜興平身,上行四拜禮,宗親·儀賓·二品以上,皆行四拜禮訖。通禮跪啓禮畢。導領議政沈舜澤,判府事金弘集·金炳始進前奏曰,近日日氣,似有過涼,侵早勞動,聖體,若何?上曰,一樣矣。仍敎曰,聞兩南大旱,穡事大失民望云,宵肝之憂,不能自已也。舜澤曰,京畿·兩西,快有大登之望,而湖亦有大有之漸矣。又奏曰,以今所聞,明年似多有悶迫之情矣。上還入齋殿,諸臣以次退出。
上在景福宮。停常參·經筵。
金永迪啓曰,三皇忌辰日,親行望拜禮,前期一日以稟事,曾有定式矣。今二十一日,神宗皇帝忌辰日,親行望拜禮,何以爲之?敢稟。傳曰,遣承旨奉室奉審。
傳于金永迪曰,鍊武公院參理有闕之代,統衛營領官趙羲淵差下。
傳于金永迪曰,電線架設敎師英國人奚來白士,效勞旣多,不可無示意之擧,特授通政階。
金永迪,以義禁府言啓曰,訓鍊院僉正鄭熙悅·金興鶴·成樂頀,部將李喜冕·白樂淳·洪在慶·朴有悌,竝依定式推考事,傳旨啓下矣。鄭熙悅·金興鶴·成樂頀等,今方待命拿囚,白樂淳,下去水原地,洪在慶·朴有悌等,下去開城地,李喜冕,下去忠淸道禮山地云,依例發遣府羅將,拿來,何如?傳曰,允。待待命拿囚。
金永迪啓曰,今番專經武臣殿講時,部將李喜冕·白樂淳·洪在慶·朴有悌,俱不受由下鄕,混入書啓,現頉,拿勘之際,致勤下詢,事未前有,萬萬駭然。竝所當重勘,而本院請推之外,無他可施之罰,何以爲之,而不能察飭之兵曹堂上,不可無警,推考,何如?傳曰,允。拿問勘處。
金永迪,以內務府言啓曰,國之開鑄,所以贍民財而便民用者也。今番萬里倉新鑄,制度麤劣,行用未幾,隨手破碎。苟能鼓鑄如式,豈至於是?有關國綱,寧欲無言。使之更鑄,務盡完固,已行用中不用者,令鑄所,定日收聚換給,而如是申飭之後,若或視同尋常,一直薄鑄,復如前弊,則都監官刑配,都邊首梟警,失飭之該堂上,亦爲從重論勘之意,嚴飭,何如?傳曰,允。
又以司譯院都提調·提調意啓曰,本院等第,倭學聰敏,曾爲十五窠,而以若任使之浩多,窠額甚窄矣。增設五窠,以爲疏鬱之地,何如?傳曰,允。
義禁府照目粘連,光化門守門將姜德曾,本府議啓,禁直徑出,縱云病狀,揆以法意,在所當勘。以此照律,罪笞四十收贖,附過還職,私罪。奉敎依允。
上在景福宮。停常參·經筵。
藥房提調李淳翼,副提調南廷哲啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
金春熙啓曰,來二十五日,朝參日次,而誕日問安相値,頉稟之意,敢啓。傳曰,知道。
又啓曰,卽見全羅監司李憲稙,樂安等郡砲糧米裝發事,羅州牧田稅太裝發事,及位米太裝發事,長興府稅大同米裝發事,放未放成冊刀擦事狀啓,頒赦文祗不受事啓本,去六月三十日封發者,今始到院,事甚稽緩。該道臣,不可無警,推考,何如?傳曰,允。
以王彦商·李在祏囚單子,傳于金春熙曰,飭已施矣。分揀放送。
金春熙啓曰,假注書丁大乾有身病,勢難察任,今姑改差,何如?傳曰,允。
丁大乾改差,代以張錫五爲假注書。
傳于趙秉稷曰,右副承旨許遞,前望單子入之。
承旨前望單子入之,李石榮落點。
傳于趙秉稷曰,南梱事,纔有廟啓之批,此爲事體然也。朝家北顧之意,自有別焉,而今此衆民之聚黨作鬧,雖未知緣何事端,究其悖習,誠極痛駭,而其在制梱之地,苟無虐厲之政,亦豈至於是也?此不可尋常處之,竝當待道啓詳覈後處分矣。該兵使,姑令戴罪行公,道臣之尙不修啓者,抑又何故?其起鬧事實,斯速登聞事,自廟堂,三懸鈴關飭。
以全羅監司李憲稙狀啓,扶安縣監任穉宰,莅任纔過一周,廉潔爲治,官民相孚,沃溝縣監李東宇,莅纔半載,一副成規,頌溢隣境,竝特許明年麥秋前仍任,令廟堂,稟旨分付事,傳于趙秉稷曰,如此民情,迎送之弊,不可不念,竝特爲仍任。
趙秉稷,以議政府言啓曰,藩臣行部,積久廢擱,其於省耕斂之義,甚屬可悶,而道伯間多遞易,穡事亦未均登,此際民邑爲弊,尤所當念。今秋八道巡歷,竝停止,畿內東西陵園,東·北道各陵寢奉審,依近例以道內秩高守令替行事,分付,何如?傳曰,允。
又以電報總局言啓曰,傳曰電線之役,今旣告竣,不可無示意之擧,總辦以下,別單書入事,命下矣。謹依傳敎,別單書入之意,敢啓。傳曰,知道。
吏曹啓目,前校理黃益秀名字,改以弼秀事告狀,令藝文館給帖,何如?判付啓,依允。
協辦內務府事鄭洛鎔疏曰,伏以臣,才本譾劣,性又疎漏,萬不近似於人,而猥荷聖明,前後歷揚,罔非踰濫。待罪內務,亦已年所,未嘗以一事一畫,仰贊鴻化,秪切負乘之譏,冥升之懼。迺者日前闕直,致蒙嚴命,萬萬惶蹙,罔知攸措,聖恩天大,旋宥遽降,臣是何人,獲此異數,至於斯極?禁直何等嚴重,若是薄施而止,則臣身之無狀,固不足恤,聖德之貽累,朝綱之隳損,當何如哉?不敢以已蒙處分,恬然自安,短籲自劾,干冒威尊。伏乞聖上,亟命有司,議臣當律,以爲不職者之戒焉。臣無任云云。答曰,省疏具悉。往事何必爲引?卿其勿辭行公。
上在景福宮。停常參·經筵。
申時,灑雨下雨,測雨器水深二分。
李敎榮啓曰,新除授同副承旨李石榮,卽爲牌招,何如?傳曰,允。
又啓曰,右副承旨金永迪,今日不爲仕進,卽爲牌招,何如?傳曰,允。
傳于趙秉稷曰,戶房承旨,與禮曹堂上·戶曹郞廳,依定式馳詣宣武祠,奉審以來。
李敎榮啓曰,假注書閔泳錫有身病,勢難察任,今姑改差,何如?傳曰,允。
閔泳錫改差,代以金河璉爲假注書。
李敎榮,以議政府言啓曰,高山驛按覈使鄭光淵,以永興事,旣請罷職矣。査事遲淹,一日爲悶,其代,安邊府使趙東萬差下,令該曹口傳下批,使之不日馳往,鉤覈登聞事,三懸鈴行會。按覈使雖曰管下守令,使命攸重,事體自別,而道啓之謂有所遭,遽請變通,大違格例,終難曲恕。該道臣,施以越俸之典,何如?傳曰,允。
又以議政府言啓曰,向日高山驛礦徒之作鬧,已是干分之變,而今此永興事,又出於數朔之頃矣。以道啓推之,卽火賊之類,而亂魁之姓名已露,還錢防弊一款,特借爲口實也。然而至於犯逼官長,但曰罔有紀極,雖未詳當場光景,是豈一時攘竊之事乎?以民習言之,還錢收刷,爲渠輩積冤,呈官呈營而見屈,則呈於廟堂,何所不可,而不此之爲,乃嘯聚倡率,作此悖慝之擧,與稱亂奚異哉?此不可不到底鉤覈,以法從事。大司成黃耆淵,按覈使差下,令該曹口傳下批,使之馳往嚴覈,區別登聞。以該府使言之,變出雖曰不意,措處失當,疲軟莫甚,爲先罷職。道臣原恕之論,大違啓聞體段,有關後弊,誠極慨咄。該道臣,施以重推之典,何如?傳曰,允。
又以兵曹言啓曰,內吹螺赤及龍虎營兼內吹螺赤等今秋等習角賞格木,謹依判下別單,分等頒給之意,敢啓。傳曰,知道。
又以摠禦營言啓曰,謹依兼內吹今秋等習角賞單判下,姜道吉等一百二十五名處,各木綿二疋施賞之意,敢啓。傳曰,知道。
又以義禁府言啓曰,部將李喜冕·白樂淳·洪在慶·朴有悌等,拿問勘處事,傳旨啓下矣。李喜冕·白樂淳·洪在慶·朴有悌等,方在待待命拿囚中,待就囚添問目捧供,何如?傳曰,允。
義禁府啓目粘連,全羅右水使趙東勳緘辭內,奉職不謹,今春聚點啓本中,格浦鎭官門聚點,誤以堤堰移役書塡,故改修正封發時,誤書棄件,矇不還收,混入疊封,而不善擧行,致勤問備,傳旨內辭緣,惶恐遲晚。杖一百收贖,公罪。奉敎依允爲旀,功減一等爲良如敎。
上在景福宮。停常參·經筵。
李敎榮啓曰,同副承旨李石榮,時在京畿楊州地,斯速乘馹上來事,下諭,何如?傳曰,許遞,前望單子入之。
承旨前望單子入之,金世基落點。
李敎榮啓曰,新除授同副承旨金世基,卽爲牌招,何如?傳曰,允。
傳于李敎榮曰,右副承旨許遞,前望單子入之。
金世基啓曰,奏御文字,何等審愼,而今十五日兵曹付軍職單子,誤爲付標,至於啓下,事甚疎忽,誠極未安。原單子勿施,使之改修正以入,而當該兵曹堂上,不可無警,推考,何如?傳曰,允。
又啓曰,卽伏見黃海水使南命善今春夏等褒貶啓本,則邊將無一人居中·居下,殊無嚴明殿最之意,推考警責,何如?傳曰,允。
承旨前望單子入之,李命喆落點。
吏曹,按覈使二單,黃耆淵·趙東萬。
以慶尙監司李鎬俊狀啓,薦新進上胡桃,節序差早,姑未成實,限內,不得封進,惶恐待罪事,傳于金世基曰,勿待罪事,回諭。
金世基,以內務府言啓曰,鍊武公院職制·節目,書入之意,敢啓。傳曰,知道。
又以奎章閣言啓曰,檢書官金宅圭,有身病,勢難供職,減下,其代以前薦人尹曾爕,依已例除取才差下,令該曹,口傳付軍職,使之冠帶常仕,何如?傳曰,允。
又以司饔院監膳提調意啓曰,今日咸鏡道誕日物膳進上入來,而大殿進上膳狀,不爲踏印。物膳則雖不得不捧入,而膳狀事體,何等審愼,而如是不謹,極涉稽忽。該道臣,從重推考,膳狀則還下送,罔夜修整上送之意,分付,何如?傳曰,允。
金世基,以兵曹言啓曰,禁軍別將鄭周永,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
又以鍊武公院言啓曰,本院當行條規·警則,書入之意,敢啓。傳曰,知道。
又以司僕寺一二提調意啓曰,濟州前判官全在鳳,遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
上在景福宮。停常參·經筵。
金昇圭啓曰,右副承旨李命喆,時在開城地,斯速乘馹上來事,下諭,何如?傳曰,許遞,前望單子入之。
承旨前望單子入之,李瑞永落點。
兵曹以李鶴榮爲禁軍別將。
兵曹口傳政事,禁軍別將單李鶴榮。
兵曹口傳政事,副司勇尹曾燮。
金世基,以奎章閣言啓曰,時任檢書官四人中無實職,則一人不計仕付實職事,曾有定式矣。見今時任檢書官四員,皆無實職,其中一員,依定式付實職事,分付吏曹,何如?傳曰,允。
義禁府啓目,奉常寺主簿張斗植矣傳旨內,今七月十七日,專經文臣殿講時,不,依定式,推考。罪笞四十收贖,附過還職,私罪。奉敎依允。
義禁府啓目,訓鍊院僉正鄭熙悅·金興鶴·成樂頀等矣傳旨內,今七月十七日,專經武臣殿講時,竝不,依定式推考。罪各笞四十收贖,附過還職,竝只私罪。奉敎依允。
上在景福宮。停常參·經筵。
藥房提調李淳翼,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
金昇圭啓曰,新除授同副承旨李瑞永,卽爲牌招,何如?傳曰,允。
又啓曰,左副承旨李敎榮,今日不爲仕進,卽爲牌招,何如?傳曰,允。
金世基啓曰,前檢閱李垠鎔,還付檢閱薦狀公事,啓下矣。令該曹,口傳單付,牌招入直,何如?傳曰,允。
吏曹,口傳政事,檢閱單李垠鎔。
李瑞永,以禮曹言啓曰,卽接景慕宮官員所報,則今此別試初試試取時,本宮官員,俱爲觀光云矣。依定式假官一員,令吏曹,以成均館官員口傳啓下,以爲代直後赴試之地,何如?傳曰,允。
又以禮曹言啓曰,郊壇四孟朔,遣禮郞,看審有無頉,自該曹草記事,曾有定式矣。發遣郞廳,東郊先農壇·星壇·先蠶壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,而先農壇四面紅箭門,星壇四面紅箭門,先蠶壇四面紅箭門顚仆,馬祖壇北墻二間頹圮,四面紅箭門顚仆,雩祀壇四面紅箭門,漢江壇四面紅箭門顚仆,司寒壇墻垣瓦子,間間脫落,四面紅箭門顚仆,祈雨壇四面紅箭門,厲壇四面紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
又以兵曹言啓曰,來八月初一日入番騎兵,例於今月二十五日點考,而大殿誕日相値,二十七日退行之意,敢啓。傳曰,知道。
又以義禁府言啓曰,今二十六日慶科別試文科初試時,本府都事,皆爲赴擧,只有武都事一員,當直入直,而本府入直·公事回公都事及文一·二·三所禁亂都事,無以推移。假都事五員,令該曹,口傳差出,以爲擧行,何如?傳曰,允。
上在景福宮。停常參·經筵。
大殿誕日,大殿,內務府·內閣·政院·玉堂·銓郞·朝廷百官單子問安。答曰,知道。
大王大妃殿·王大妃殿·中宮殿,內務府·內閣·政院·玉堂·銓郞·朝廷二品以上·六曹堂上·兩司長官,口傳問安。答曰,知道。
世子宮·世子嬪宮,內務府·內閣·政院·玉堂·銓郞·春桂坊·朝廷二品以上·六曹堂上·兩司長官,口傳問安。答曰,知道。
以司謁口傳下敎曰,時原任大臣·奉朝賀·時原任賓客·時原任閣臣·時任春桂房·內務堂上·外衙門堂上·宗親·玉堂·主事·宗正卿·二品以上·六曹·兩司長官·承史,當賜饌矣,留待。
李瑞永啓曰,今此慶科別試文科初試試官,當爲磨鍊以入,而擬望之人乏少,閣臣及承旨竝擬,何如?傳曰,允。
又啓曰,今此別試文科初試一·二·三所,兩司各一員,當爲進參,而掌令李範九·梁鳳濟,持平鄭益周·李東基在外,無以備員,何以爲之?敢稟。傳曰,竝許遞,前望單子入之。
臺諫前望單子入之,掌令金思準·金禹用,持平金錫龍·白時洽落點。
李瑞永,以禮曹言啓曰,今此大殿誕日,諸道所封賀箋中,坡州牧使李裕寅,以應封官兼別軍職,各爲封進,鳳山郡守徐廷圭,興海郡守白南周,价川郡守鄭峻永,雖非應封官,俱以別軍職封進矣。一體看審捧入,而永興府使鄭光淵,方在罷黜中,所封箋文,依前例不爲捧入之意,敢啓。傳曰,知道。
戊子七月二十五日辰時,上御萬慶殿。各國公使召見入侍時,行都承旨南廷哲,假注書金河璉,以次侍立訖。上具翼善冠·衮龍袍,南面立交椅前。仍命史官,引入公使。公使等,西階陞堂,入楹內,行打恭禮,上擧手答揖。仍命傳語曰,間果安留乎?日氣曝熱,必有蒸鬱之苦矣。公使等曰,日氣雖熱,所留館舍,頗高淸涼,別無故而安留矣。公使等曰,聖上誕辰,日氣甚佳,萬壽無疆,不勝攢賀之祝矣。上曰,間或聞家信乎?公使曰,近得見家書,幸爲太平矣。公使曰,下詢至此,惶感無比矣。公使等告退,出楹外,行揖禮以出,上答揖以送。承史以次退出。
戊子七月二十五日辰時,上御萬慶殿。日本公使召見入侍時,行都承旨南廷哲,假注書金河璉,以次侍立訖。上具翼善冠·衮龍袍,南面立交椅前。仍命史官,引入公使。公使由西階陞堂,入楹內,行打恭禮,上擧手答揖。仍命傳語曰,日氣曝熱,何以留接乎?公使曰,無頉安留矣。上曰,艦長間留仁川而來乎?公使曰,或往或來矣。公使曰,聖上誕辰,若是召見,惶感萬萬,而眷注特深,下詢以至於艦長,尤不勝感頌無地矣。上曰,間聞家信乎?公使曰,連得聞家信矣。公使告退,出楹外,行揖禮,上答揖以送。承史以次退出。
戊子七月二十五日巳時,上御萬慶殿。英國公使召見入侍時,行都承旨南廷哲,假注書金河璉,以次侍立訖。上具翼善冠·衮龍袍,南面立交椅前。仍命司謁,引入公使。公使由西階陞堂,入楹內,行打恭禮,上擧手答揖。仍命傳語曰,日氣曝熱,無安留乎?公使曰,幸無大病矣。公使曰,聖上誕辰,日氣淸佳,實叶萬壽無疆之祝,而下情尤不勝攢賀萬萬。上曰,連聞家信乎?公使曰,近見家書,果爲太平,而老父年過八十,恒以眼病爲憂矣。間治醫藥,幸已差勝云,尤切欣滿矣。上曰,果是喜報矣。公使告退,出楹外行揖禮以出,上答揖以送。承史以次退出。
上在景福宮。停常參·經筵。
傳于李瑞永曰,廟宮秋展謁,更待下敎。
注書張承遠病,代以李錫泳爲假注書。
傳于李瑞永曰,少尹外,法司堂上竝許遞,前望單子入之。
法司堂上前望單子入之,刑曹判書徐相雨,判尹金聲根添書落點。刑曹參判尹成鎭,左尹嚴世永,右尹趙秉稷,刑曹參議金昇圭落點。
傳于李瑞永曰,左承旨·右承旨有闕之代,前望單子入之。
傳于李瑞永曰,左副承旨許遞,前望單子入之。
承旨前望單子入之,姜文馨·閔正植·鄭誾朝落點。
李瑞永,以弘文館言啓曰,副修撰金台濟,試所進去,下番闕直,事甚未安。修撰一員未差,修撰李中斗,卽爲牌招入直,何如?傳曰,允。
又以禮曹言啓曰,卽接四館所牒呈,則戊子五月館學儒生應製入格幼學金永儀,直赴殿試,幼學吳熙績·趙善九·盧海春·姜太永·李膺柱·申翰均·申庭熙·宋夔憲·李炳殷,以上直赴會試,幼學朴寅龍,生員安孝植,幼學金鍾崙·李弼榮·朱雨南·邊奎應·李殷相·孫應豹·徐浩俊·安泰遠·趙秉均·柳種卨·韓復履·李鍾夏·閔泳晚·金炳翊·申善泳·申承憲·洪在永·吳熙典,以上給二分,幼學韓永福·金履熙·姜禮欽·徐相浚,童蒙金演秀,幼學尹膺國·金初鍊·徐宅善,進士金鎭協,幼學朴鳳儀·李戊龍·崔鎭燮·尹榮日·李根英,童蒙林鍾聲,進士沈相周,幼學呂祖鉉·韓容圭·金玄圭,進士徐相冕,以上給一分事,命下,竝於今番別試文科分等許赴事,報來矣。直赴殿試幼學金永儀,直赴於別試文科殿試,直赴會試幼學吳熙績等九人,今番別試文科殿試,旣兼會試,依例許赴,給二分幼學朴寅龍等二十人,給一分幼學韓永福等二十人,依例許赴於別試文科初試,使之較藝等第之意,分付,何如?傳曰,允。
又以統理交涉通商事務衙門言啓曰,本衙門主事鄭秉夏外除代,幼學丁大有差下,令該曹,口傳下批,何如?傳曰,允。
又以交涉通商事務衙門言啓曰,濟衆院主事白南俊減下,其代幼學李尙萬差下,令該曹,口傳下批,何如?傳曰,允。
吏曹口傳政事,統理交涉通商事務衙門主事單丁大有,濟衆院主事單李尙萬。
李瑞永,以兵曹言啓曰,今二十八日,二兼禁軍番次,而該番將朴元和,身病猝重,勢難察任云。改差,其代依承傳口傳擬入,何如?傳曰,允。
又以摠禦營言啓曰,本營軍司馬趙東潤,身病甚重,勢難察任,今姑改差,何如?傳曰,允。
領議政沈舜澤,判府事金弘集,判府事金炳始聯名箚曰,伏以,廟宮展謁,今隔數日矣。初秋率彝,聖慕將伸,臣等微忱,竊自欽仰,而第今秋序雖屆,餘炎尙熾,此時勞動,恐非節宣之宜。少竢新涼夬生,更涓吉日,克行盛禮,禮無少虧,時又未晚。玆具短箚,聯陳愚忱。伏乞更加三思,亟降動駕退定之命焉。取進止。答曰,省箚具悉卿等之懇。卿等之苦懇,旣如是,不得已勉從。仍傳于李瑞永曰,此批答,遣史官傳諭。
咸鏡監司趙秉式疏曰,伏以,臣猥蒙北藩恩命,行將辭陛矣。第臣父母墳山,在京畿長湍地,而隨時之霜露旣濡,搖感之風樹將隔。迨此閑暇,若蒙四五日恩由,容可以伸區區情私。伏乞聖慈,俯垂鑑諒,特許恩暇,俾便往來,千萬顒祝。臣無任云云。答曰,省疏具悉。卿其勿辭,從便往來。
獻納崔翼瑞疏曰,伏以臣,向以臺職,猥膺往監別試之命,專昧糾察,至承下敎切嚴,溺職之罪,在所難逭,而聖度天大,罰止罷職,臣滿心惶恧,屛息跧伏。曾未幾何,遽蒙蕩敍復職之典,臣於是,感戴震懍,尙有餘悚。千萬不自意,又蒙監更設別試之命。曾已不職於此職,豈可更試於旣試乎?因罪媒榮,冞增惶蹙,左右參倚,承膺無路。玆敢不避猥屑,短章自列。伏乞聖明,俯垂鑑諒,亟收成命,竝遞臣職,仍治身未盡勘之律焉。臣於請勘之章,何敢贅陳他說,而區區之忱,有不能自已矣。顧今庚熟已盡,秋涼快生,召接臣隣,討論經史,克盡夙夜緝熙之工,俾有日月將就之益,此其時也。望亟賜體諒焉。臣無任云云。答曰,省疏具悉。試牌體重,卽爲入來。尾付事,當留念矣。
上在景福宮。停常參·經筵。
自辰時至人定,灑雨下雨,測雨器水深七寸七分。
金世基啓曰,新除授同副承旨鄭誾朝,卽爲牌招,何如?傳曰,允。
傳于李瑞永曰,駐箚美國全權大臣參贊官李完用,因病暇還,勢難再赴,遞差,其代兵曹正郞金思轍,參務官差下,使之從速前往,隨辦使事。
以電報總局總辦以下別單,傳于李瑞永曰,總辦洪澈周,內下虎皮一令賜給,幫辦玄昇運,許用防禦履歷,參上主事趙漢根,守令待窠,首先擬入,李正和,訓鍊僉正加設單付,李羲宣·鄭秉漢,竝陞敍,參下主事劉興烈·李南圭,訓鍊主簿加設單付,吳喆善·閔泳甲·李采淵·朴夏鎭·李弼求·白喆鏞·金東植·姜元善·趙重恩·徐相旭·吳範善·朴奎矣·權輔仁·李熙悳·鄭斗容·李起泓·洪鍾櫶·金觀濟,參下委員金基肇·尙湙·劉宗杓·黃昌協·金澈榮·鄭崙永·劉鳳烈·趙斗桓,竝仍其職陞六,監董司勇鄭秉魯·孔學淳·玄旺運,幼學玄尙健,竝令本局主事差下,濟衆院主事白鳳洙,仍其職陞六,其餘牌將·員役·通詞等,竝依判下施賞。
兵曹口傳政事,以金泳奎爲兼司僕將。
李瑞永,以弘文館言啓曰,修撰一員,副修撰一員未差,修撰李中斗身病,副修撰金台濟〈試所〉進,下番闕直,事甚未安。應敎閔泳國,副應敎金秉億,校理趙性鶴,副校理李鳳德·任大準,竝卽牌招,推移姑降入直,何如?傳曰,允。
又以承文院言啓曰,卽見禮部咨文,大婚禮成,應行加上徽號蒙允事也。回咨按例撰出,以爲入送,何如?傳曰,允。
又以典圜局言啓曰,司事宋憲斌外任代,幼學李圭錫差下,何如?傳曰,允。
上在景福宮。停常參·經筵。
鄭誾朝啓曰,昨日水深單子,無端徑夜,今始來呈,事未前有,萬萬駭然。當該觀象監入直官生,令攸司,從重科治,不能檢飭之提調,推考,何如?傳曰,允。
又啓曰,假注書李錫泳,時無職名,令該曹,依例付軍職冠帶常仕,何如?傳曰,允。
又啓曰,假注書金河璉,有身病,勢難察任,今姑改差,何如?傳曰,允。
金河璉改差,代以李丙逌爲假注書。
兵曹口傳政事,副司果趙東潤。
鄭誾朝,以弘文館言啓曰,下番闕直,事甚未安。修撰一員,副修撰一員未差,金台濟試所進,修撰李中斗,卽爲牌招入直,何如?傳曰,允。
又以禮曹言啓曰,今此慶科別試文科初試恩賜應赴儒生中,戊子二月館學儒生應製給一分入格幼學金溶根,改以濚根,依已例啓稟釐正,以爲赴試之地事,呈狀矣。依所訴施行之意,分付四館所,何如?傳曰,允。
又以電報總局言啓曰,本局事務浩大,前中軍南相弼,幫辦差下,令該曹,口傳下批,何如?傳曰,允。
又以電報總局言啓曰,今番別單中,監董司勇鄭秉魯·孔學淳·玄旺運,幼學玄尙健,竝令本局主事差下事,判下矣。謹依判下,司勇鄭秉魯·孔學淳·玄旺運,幼學玄尙健,竝主事差下,令該曹,口傳下批,何如?傳曰,允。
姜文馨,以親軍壯衛營言啓曰,本營前左司右參領官尹泳稷仍任,使之察任,何如?傳曰,允。
義禁府啓目,穩城前府使許鎬原情云云。問目內辭緣,泛稱遲晚,刑推得情,何如?判付啓,除刑推議處爲良如敎。
義禁府啓目,部將白樂淳·洪在慶·朴有悌等原情云云。傳旨內辭緣,泛稱遞晚,竝只刑推得情,何如?判付啓,除刑推議處爲良如敎。
上在景福宮。停常參·經筵。
藥房副提調南廷哲啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
傳于鄭誾朝曰,禮房承旨馳詣宗廟·景慕宮,奉審摘奸以來。
李瑞永啓曰,假注書李丙逌,時無職名,令該曹,依例付軍職冠帶常仕,何如?傳曰,允。
以司謁口傳下令曰,時原任閣臣·承史·玉堂·內衙門堂郞,當賜饌矣,明日待令。
以司謁口傳下敎曰,督辦差代間,協辦李重七,署理督辦差下。
吏曹口傳政事,電報局幫辦單南相弼,主事四單鄭秉魯·孔學淳·玄旺運·玄尙健。
兵曹口傳政事,親軍壯衛營右參領官單尹泳稷。
鄭誾朝,以奎章閣言啓曰,明日卽寶賢堂朔奉審日次,臣進詣擧行之意,敢啓。傳曰,知道。
又以內務府言啓曰,本府副主事李學均,旣帶鍊武公院司籤矣。職務相妨,減下,代進士李憲用,副主事差下。駐箚美國全權大臣繙譯官李采淵,改以書記官差下,何如?傳曰,允。
又以弘文館言啓曰,下番闕直,事甚未安。修撰一員未差,修撰李中斗有身病,副修撰金台濟試所進,應敎閔泳國,副應敎金秉億,校理趙性鶴,副校理李鳳德·任大準,竝卽牌招,推移姑降入直,何如?傳曰,允。
又以吏曹言啓曰,今此景慕宮秋享大祭初獻官,當以從一品中塡差,而議政府左參贊李秉文,有身病,行上護軍曺錫輿·徐衡淳·洪祐昌,俱以年七十,例不得塡差,吏曹判書尹秉鼎,政官例不得塡差,督辦內務府事沈履澤·金永壽·閔應植,俱以督辦,例不得塡差,無可差之員。何以爲之?敢稟。傳曰,督辦中塡差。
李瑞永,以親軍統衛營言啓曰,謹依本營兼內吹今秋等習角賞單啓下,李厚吉等十七名處,各木二疋施賞之意,敢啓。傳曰,知道。
上在景福宮。停常參·經筵。
夜自三更至初二日開東,灑雨下雨,測雨器水深二分。
南廷哲啓曰,來初五日朝參日次矣,敢稟。傳曰,停。
傳于鄭誾朝曰,廟宮秋展謁,今初六日爲之。
傳于鄭誾朝曰,今初五日日次儒生殿講,以製代講,通方外爲之,試紙用大好紙,景武臺親臨磨鍊。
傳于鄭誾朝曰,輕囚放釋。
鄭誾朝啓曰,臣誾朝,敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則辭緣推覈間嚴囚罪人一名,辭緣査覈間嚴囚罪人四名,緣坐罪人五名,應坐罪人二名,公錢不納罪人六名,査覈間嚴囚罪人一名,不可以輕囚論,故竝仍囚,其餘直囚罪人趙士日,係是輕囚,故依傳敎放送之意,敢啓。傳曰,知道。
又啓曰,試官之出榜詣闕,例也,而慶科別試文科初試一所監試官金思準·崔翼瑞,謂有身病,自外徑歸,事甚未安。竝推考,何如?傳曰,允。
以忠淸監司閔泳商狀啓,薦新生松茸,尙未浮土,早紅柹子,尙未向黃,限內不得封進,悚恐待罪事,傳于鄭誾朝曰,勿待罪事,回諭。
兵曹口傳政事,大護軍金壽鉉。
鄭誾朝,以吏曹言啓曰,今此社稷大祭初獻官金壽鉉,時無職名,令該曹口傳付軍職,何如?傳曰,允。
又以禮曹言啓曰,今此慶科別試文科殿試節目,當爲磨鍊,而凡於殿試,親臨與命官,前期稟旨擧行事,曾有定式矣。今番則何以爲之,而處所以何處擧行乎?敢稟。傳曰,景武臺親臨磨鍊。
又以禮曹言啓曰,今八月初五日親臨景武臺日次儒生殿講以製代講試取時,王世子侍坐之節,何以爲之乎?敢稟。傳曰,依例磨鍊。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,參下檢書官金蘭圭,仕日已滿三十朔,依定式六品職遷轉事,分付吏曹,何如?傳曰,允。
又以電報總局言啓曰,本局新差主事鄭秉魯有身病,强難察任,改差,何如?傳曰,濟衆院主事白鳳洙相換。
李瑞永,以義禁府言啓曰,許鎬係是贓賄流配,依法典不付功議以入之意,敢啓。傳曰,知道。
義禁府啓目粘連,向前白樂淳·洪在慶·朴有悌等亦,擅自鄕行,失待殿講,囚供縱云病勢,法意俱難參恕。竝只以此照律,何如?判付啓,依允。
義禁府啓目粘連,向前許鎬亦,任帖捄弊,旣違常法,棍治致命,亦有當律兺除良,無難擅離,殊涉駭妄。以此照律,何如?判付啓,依允。
義業府啓目粘連,部將白樂淳·洪在慶·朴有悌等矣本府議啓內,擅自鄕行,失待殿講,囚供縱云病勢,法意俱難參恕。竝只以此照律罪,各〈答〉五十收贖,竝只私罪。奉敎依允爲旀,各功減一等爲良如敎。
領議政沈舜澤箚曰,伏以,臣卽伏見政院啓辭批旨下者,以雲監之水深單子,經夜始呈,至有提調問備·官生科治之命,臣於是,皇悚靡措。觀象測雨,有國所重,而豈容修啓之緩時,自于棄司之常憲也?苟論不飭之失,臣實爲首,獨逭譴罰,何敢自安?冒悚請勘,仰干威尊。伏乞遄被當律,以爲不職者之戒焉。取進止。答曰,省箚具悉卿懇。喉院之論啓,事體卽然,於卿何有,而如是爲引?誠萬萬過矣。卿其安心。仍傳于鄭誾朝曰,此批答,遣史官傳諭。
檢閱閔愚植疏曰,伏以,臣從兄臣正植,見帶承政院左承旨矣。臣之有春秋兼銜,揆以格例,在所當遞。伏乞聖明,俯垂鑑諒,亟令選部,照例鐫改,以存公格,以安私分,千萬幸甚。臣無任云云。省疏具悉。疏辭下該曹稟處。
戊子八月初一日午時,上御萬慶殿。各國公使召見入侍時,行都承旨南廷哲,假注書李丙逌,以次侍立訖。上南向立于交椅前。上命賤臣,引接公使。公使升堂行三鞠躬打恭禮,上擧手答揖。仍命傳語曰,近聞貴國安否乎?公使對曰,日前聞之則泰平云矣。上命傳語曰,日氣漸涼,無恙善度乎?公使曰,幸無大病矣。上命傳語曰,略具薄饌,幸須善啖否?公使曰,今日之慶,不勝敬祝,而祗承厚饋,多謝多謝。公使與隨員告退,行打恭禮,上答揖以送。仍命〈退〉,承史以次退出。
上在景福宮。停常參·經筵。
金世基啓曰,右副承〈旨〉李瑞永,今日不爲仕進,卽爲牌招,何如?傳曰,允。
傳于鄭誾朝曰,檢校待敎尹雨植,馳詣仁陵奉審摘奸,仍留監祭,仍詣獻陵,一體奉審以來。
鄭誾朝啓曰,試官之出榜詣闕例也,而慶科別試文科初試二所監試官林永相·金錫龍,謂有身病,自外徑歸,事甚未安。竝推考,何如?傳曰,允。
又啓曰,試官之出榜詣闕例也,而慶科別試文科初試三所監試官盧泳敬·徐丙善,謂有身病,自外徑歸,事甚未安。竝推考,何如?傳曰,允。
兵曹口傳政事,副護軍單李敎榮。
鄭誾朝,以禮曹言啓曰,宗廟·永寧殿·永禧殿·景慕宮秋奉審吉日,以今月初六日,已爲推擇啓下,而伊日動駕相値,故令日官金東萬,更爲推擇,則今八月初八日爲吉云。以此日擧行,何如?傳曰,允。
又以禮曹言啓曰,謹稽謄錄,則大祭肄儀與動駕及殿座相値,則有退行之例矣。今八月初九日行社稷大祭,肄儀在初五日,而伊日與殿座相値,初六日動駕相値,依已例以初七日退行之意,敢啓。傳曰,知道。
又以內醫院都提調·提調意啓曰,年例燕貿唐藥材,依例別單書入之意,敢啓。傳曰,知道。
又以兵曹言啓曰,大殿·大王大妃殿·王大妃殿·中宮殿加上尊號慶科別科武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所,以何處擧行乎?敢稟。傳曰,景武臺親臨磨鍊。
又以摠禦營言啓曰,本營千摠李奎鴻·李啓興俱有身病,勢難察任,竝改差,何如?傳曰,允。
吏曹啓目粘連,觀此藝文館檢閱閔愚植上疏,則以爲,臣之從兄臣正植,見帶承政院左承旨矣。臣之所有春秋兼銜,揆以格例,在所當遞,伏乞聖明,俯垂鑑諒,亟令選部,照例鐫改,以存公格,亦爲白有臥乎所。相避之法,在下當遞是白乎矣,史官春秋之例不得減下,承政院左承旨閔正植所帶春秋兼銜,今姑減下,何如?判付啓,依允。
上在景福宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
以右副承旨李瑞永牌不進罷職傳旨,傳于鄭誾朝曰,只推。
禮曹,初六日行景慕宮秋享大祭香祝親傳,取稟。還入奉敎攝儀改書下。
禮曹,初八日行文宣王釋奠祭,同月初七日,行南壇祭香祝親傳,取稟。還入奉敎攝儀改書下。
李瑞永啓曰,假注書李錫永有身病,勢難察任,今姑改差,何如?傳曰,允。
李瑞永,以弘文館言啓曰,副校理李鳳德呈辭出去,下番闕直,事甚未安。應敎閔泳國,副應敎金秉億,校理尹皞燮·趙性鶴,副校理任大準,竝卽牌招,推移入直,何如?傳曰,允。
又以禮曹言啓曰,今八月初九日親臨景武臺慶科別試文武科殿試試取時,王世子侍坐之節,何以爲之乎?敢稟。傳曰,依例磨鍊。
又以宗廟署都提調意啓曰,今六日秋展謁時,廟司四員,不可不備,而令宋鍾五身病沈篤,不得進參,合有變通之道。令宋鍾五令該曹口傳相換,以爲及時擧行之地,何如?傳曰,允。
又以吏曹言啓曰,今此仁陵忌辰祭獻官朴容大,時無職名,令該曹口傳付軍職,何如?傳曰,允。
兵曹口傳政事,行護軍單朴容大。
姜文馨,以兵曹言啓〈曰〉,今初九日慶科別試武科殿試時規矩及節目,退定前,已爲啓下矣。日字竝付標以入之意,敢啓。傳曰,知道。
李瑞永,以義禁府言啓曰,今初五日日次儒生殿講,以製代講,通方外爲之時,本府都事,皆爲赴擧,只有武都事一員,當直入直,而本府入直·公事回公都事及秋成門禁亂都事,無以推移。假都事三員,令該曹口傳差出,以爲擧行,何如?傳曰,允。
領府事宋近洙疏曰,伏以,臣於月前,伏奉恩批,遞臣所叨殿宮提擧之任,如新受賜,方切感頌。際伏見傳敎下者,以臣爲親軍營提調,臣誠惝怳驚惑,莫省攸措。第伏念三營軍制草創,戎務鞅掌,苟非通鍊諳習,莫有能承當。假使臣身在誠闉,跡廁廟堂,豈臣庸闇所可擔夯,而況臣病伏田廬,不省戶外一事。以若昏耄,處若職務,已萬萬不近似,而偃處鄕外,虛縻軍國重任,自古及今,臣未之聞也。臣本儱侗,近又癃廢,無一堪任之實,卽天地父母所嘗悉燭,而輒賜矜憐者也。雖閒漫職司,尋常事務,不宜强責,以致僨誤,今此見職所管,果何等緊重,而特畀之命,忽下於草野之外,床笫之中,臣不敢知我聖明,何爲有此謬擧也。歷日震懍,寢食靡甘,庸敢擧實陳暴。伏乞聖慈,細垂鑑諒,亟命還收,以幸公私焉。臣無任云云。答曰,省疏具悉卿懇。所辭戎務,本非躬管奔走之任,則不必有妨於鄕廬調養,而卿懇旣如是切摯,故不得已今姑許副,卿其諒之。仍傳于李瑞永曰,此批答,遣地方官傳諭。
協辦內務府事閔種默疏曰,伏以,臣待罪雲觀,不能先事操飭,日前水深單子,晚時呈納,至有喉院請推之擧,滿心悚恧,無地自容。藉曰館生之稽忽,提擧之地,亦安敢恬若無事乎?玆敢短章自引,冒瀆崇嚴。伏乞聖明,劃賜鐫斥,以爲不職者之戒焉。臣無任云云。答曰,省疏具悉。旣已問備,何必爲引?卿其勿辭行公。
上在景福宮。停常參·經筵。
姜文馨啓曰,左副承旨金世基,今日不爲仕進,卽爲牌招,何如?傳曰,允。
傳于鄭誾朝曰,政官牌招開政。
李錫泳改差,代以兪鎭贊爲假注書。
傳于鄭誾朝曰,注書竝陞六。
傳于鄭誾朝曰,說書有闕之代,前望單子入之。
鄭誾朝啓曰,注書有闕之代,被薦人閔愚植,尹始榮薦狀,依例成送吏曹之意,敢啓。傳曰,知道。
又啓曰,注書有闕之代,被薦人尹始榮薦狀,依例成送吏曹之意,敢啓。傳曰,知道。
傳于鄭誾朝曰,同敦寧·敦寧都正許遞,今日政差出。
傳于鄭誾朝曰,秋曹堂上竝許遞,今日政差出。
傳于鄭誾朝曰,金吾堂上竝許遞,今日政差出。
吏曹口傳政事,宗廟令宋鍾五,引儀鄭基晚,以上相換事,承傳。
傳于鄭誾朝曰,今日政遷轉守令,勿拘常格,各別擇差,未準中擬入。
傳于鄭誾朝曰,奉審閣臣入侍。
傳于鄭誾朝曰,發遣吏郞,諸執事淸齋與否,摘奸以來。
傳于鄭誾朝曰,明日出宮門路,以廣臨門爲之。
鄭誾朝啓曰,吏曹判書尹秉鼎疏批已下,一體牌招,何如?傳曰,允。
鄭誾朝,以弘文館言啓曰,上番闕直,事甚未安。副校理李鳳德在外,應敎閔泳國,副應敎金秉億,校理尹皞燮·趙性鶴,副校理任大準,竝卽牌招,推移入直,何如?傳曰,允。
傳于鄭誾朝曰,有實故玉堂許遞,今日政差出。
鄭誾朝,以弘文館言啓曰,上番闕直,事甚未安。應敎閔泳國,副應敎金秉億,校理尹皞燮·趙性鶴,副校理任大準有身病,李鳳德在外,修撰一員,副修撰一員未差,金台濟卽爲牌招,姑陞入直,何如?傳曰,允。
傳于鄭誾朝曰,瑞山郡守之代,前沃溝縣監黃浩直除授,淸河縣監之代,前扶安縣監金靖鎭除授。
鄭誾朝,以吏曹言啓曰,宗親府參奉李綺夏,以其身病,呈狀乞遞,改差,何如?傳曰,允。
又以吏曹言啓曰,旌善郡守吳宖默呈狀內,矣身受由上京矣,身病猝重,萬無還官之望云,罷黜,何如?傳曰,慈仁縣監李奎學相換。
又以吏曹言啓曰,鎭川縣監金奉圭呈狀內,矣身受由上京矣,身病猝重,萬無還官之望云,罷黜,何如?傳曰,高山縣監兪達濬相換。
又以吏曹言啓曰,殷栗縣監秦成濂呈狀內,矣身受由上京矣,身病沈重,萬無還官之望云,改差,何如?傳曰,允。
又以吏曹言啓曰,西學敎授安禧遠,以其病呈狀乞遞,改差,何如?傳曰,允。
又以吏曹言啓曰,鎭川縣監金奉圭,高山縣監兪達濬相換事,命下矣,高山縣監兪達濬,以前任豐基郡守·寶城郡守,方在解由未出中。旌善郡守吳宖默,慈仁縣監李奎學,相換事,命下矣,慈仁縣監李奎學,以前任咸昌縣監·高城郡守,方在解由未出中。何以爲之?敢稟。傳曰,勿拘。
又以吏曹言啓曰,前縣監黃浩直,瑞山郡守除授事,命下矣,以前任丹城縣監,方在解由未出中。前縣監金靖鎭,淸河縣監除授事,命下矣,以前任載寧郡守,方在解由未出中。何以爲之?敢稟。傳曰,勿拘。
又以吏曹言啓曰,親臨景武臺,日次儒生殿講,以製代講敎是時,本寺正,例爲進輿差備,而正金甲洙,合三呈旬,無以擧行云。改差,其代以在京無故人,口傳備擬以入之意,敢啓。傳曰,知道。
吏曹口傳政事,以趙東潤爲司僕正。
李瑞永,以兵曹言啓曰,明日景武臺親臨日次儒生殿講以製代講時,本曹堂上郞廳,侍衛當爲備員,而參判趙秉弼,參知李軒卿,俱有身病,不得進參。令政院稟旨變通,正郞一員未差之代,竝令該曹,以在京無故人口傳差出,參判·參知,待下批牌招,以爲進參之地,何如?傳曰,允。許遞。
吏曹口傳政事,以金在殷爲兵曹參判,張錫裕爲參知,李商新爲正郞。
有政。吏批,行判書尹秉鼎牌招不進,參判李載純牌招不進,參議柳進,同副承旨鄭誾朝進。以吏批言啓曰,行判書尹秉鼎,參判李載純竝牌招不進,小臣獨政未安,何以爲之?敢稟。傳曰,只出緊任。以李永爲大司憲,李垠鎔爲應敎,金鶴善爲副應敎,李承九爲修撰,宋世鉉爲副修撰,李敦夏爲工曹判書,金漢浩爲同敦寧,鄭道豐爲敦寧都正,洪祐昌爲判義禁,韓圭卨爲知義禁,朴周陽·尹成鎭爲同義禁,蔡相夏爲刑曹佐郞,金振錫爲大靜縣監,李應憲爲殷栗縣監,蔡圭錫爲桃源察訪,片廷律爲安奇察訪。鎭川縣監金奉圭,高山縣監兪達濬相換,旌善郡守吳宖默,慈仁縣監李奎學相換,聞慶縣監鄭東箕,知禮縣監李寅冕,已上相換事,承傳。扶安縣監任穉宰,沃溝縣監李東宇,已上仍任事,承傳。鍊武公院參理單趙羲淵差下事,承傳。電線架設敎師奚來白士,效勞旣多,特授通政階事,承傳。駐箚美國參務官單金思轍差下事,承傳。典圜局司事單李圭錫差下事,承傳。內務府副主事單李憲用差下事,承傳。電報局主事吳喆善·閔泳甲·李采淵·朴夏鎭·李弼求·白喆鏞·金東植·姜元善·趙重恩·徐相旭·吳範善·朴奎會·權輔仁·李熙悳·鄭斗容·李起泓·洪鍾櫶·金觀濟,委員金基肇·尙湙·劉宗杓·黃昌協·金澈永·鄭崙永·劉鳳烈·趙斗桓,濟衆院主事白鳳洙,已上仍其職陞六事,承傳。駐箚美國全權大臣書記官單李采淵差下事,承傳。會寧監理書記官金夏英仍其職陞六事,承傳。副護軍李洵用今加嘉善,前監察金哲培,副司果張君伯今加通政,已上朝官年八十加資。
兵批,判書閔泳煥病,參判金在殷未肅拜,參議愼炳佑入直進,參知張錫裕未肅拜,右副承旨李瑞永進。以李宜沔爲靈興島僉使,高玄錫爲明月萬戶。同知單朴鼎圭·柳冀泰·宋在植,加設七單鄭周永·姜興俊·崔相鎭·權鍾宅·邊永赫·文賢祥·李斗鎭·朴秀弼·金基永·楊聖祿·金良錫·南啓湜·金弘植,僉知三單李敬儀·朴元和·權克善,加設單李守明·金學秀·金完哲,訓鍊僉正加設四單尹龍大·閔致悅·李豐鎬·李正和,訓鍊主簿加設單柳興烈。大護軍鄭海崙·韓章錫·徐相雨,護軍金奭鎭·金弘圭·梁柱顯·李應夏·尹成鎭·趙秉弼,副護軍金永迪·李石榮·李命喆·黃耆淵·申泰寬·沈相漢·李愚冕·李軒卿·李啓興·李奎鴻·吳在晚·金昇圭·李敏承,副司直李範九·梁鳳濟·鄭益周·李東基·閔泳國·金秉億,副司果金中植·金蘭圭·張厚根·安喆壽·尹相晉·朴澈鎬·崔瀚祖·咸士允·鄭在學·金基煥·申章熙·崔洛龜·李熙承·崔鳳燦·李建會·李垠鎔·張承遠,副司正李丙逌,副司勇全相穆,以上竝單付。
吏批,再政。以尹滋久爲知敦寧,韓章錫爲刑曹判書,李範晉爲參判,金春熙爲參議,趙榮夏爲工曹參判,金命基爲參議,閔致憲爲大司成,李鎬俊爲藝文提學,趙信鎬爲禮曹佐郞,鄭承模爲西學敎授,閔愚植·尹始榮爲注書,李世煥爲宗府參奉,沈奎澤爲新昌縣監。親軍南營文案加設單李熙悳。電報局主事鄭秉魯,濟衆院主事白鳳洙,已上相換事,承傳。分奉常寺主簿單金信榮,直長單金秀學,分監役單金宗源。前監役李敏用,副司果丁大敬,已上今超通政,朝官年八十加資。檢書官單金宅奎差下事,承傳。三政。注書單尹始榮。
鄭誾朝,以議政府言啓曰,卽見全羅監司李憲稙狀啓,則以珍島府使申正均請仍事,令廟堂稟旨分付矣。此非廟堂請稟之事,令該曹稟處,何如?傳曰,允。
李瑞永,以兵曹言啓曰,今八月初六日大駕詣宗廟展謁,仍詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,統衛營兵丁二哨,摠禦營步軍二哨,騎士二番,統禦使率領,爲先廂,壯衛營兵丁二哨,摠禦營步軍一哨,騎士二番,壯衛使率領,爲後廂,禁軍三番隨駕,摠禦營步軍一哨,騎士一番,該營兵房代領留陣,餘軍留營,置之。
又以兵曹言啓曰,今八月初六日大駕詣宗廟展謁,仍詣景慕宮展謁時,王世子隨駕時陪衛,依前例磨鍊,而禁軍及先後牌軍兵,連以隨駕禁軍及先後廂軍兵,仍用矣。今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
又以摠禦營言啓曰,本營哨官孟德禧,身病猝重,勢難察任,改差,何如?傳曰,允。
又以義禁府言啓曰,今初六日動駕時,大駕各差備都事,王世子各差備都事,當以十六員磨鍊,而本府都事十員內,都事閔泳熏有身病,不得進參,無以推移。令該曹口傳相換,假都事六員,亦令該曹口傳差出,以爲分排擧行,何如?傳曰,允。
吏曹口傳政事,禁府都事閔泳熏,監役李悳用相換事,承傳。
吏曹判書尹秉鼎疏曰,以下缺。
戊子八月初四日申時,上御萬慶殿。奉審閣臣入侍時,同副承旨鄭誾朝,假注書李丙逌,記事官李垠鎔·閔愚植,檢校待敎尹雨植,以次進伏訖。上曰,史官分左右。仍命閣臣進前,雨植進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事·進排官摘奸則無頉,仍詣獻陵陵上奉審則安寧,碑閣·丁字閣奉審則無頉。還詣仁陵,仍留監祭,將事安寧之意,敢此仰達矣。上曰,陵上俱爲太平耶?雨植曰,果爲安寧矣。上曰,何時將事乎?雨植曰,三更量矣。上曰,路由何處乎?雨植曰,去來皆由西氷庫矣。上曰,今夏旱氣之餘,所經諸處,農形果何如耶?雨植曰,水種與田穀,果有豐登之望,而又聞農民之言,則大豐云矣。上曰,前有所申飭,而內閣之入直,近爲解弛,昨日奉審之行,又爲太晚,是何道理耶?雨植曰,或有實病,或緣故而然矣。上曰,自今以後,令政院更加申飭,而入直當次人,若或稱頉,趁不入替,卽爲微稟,可也,誾朝曰,謹依聖敎矣。上命閣臣先退,又命退,承史以次退出。
上在景福宮。停常參·經筵。
藥房都提調金弘集,提調李淳翼,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
鄭誾朝啓曰,新除授注書閔愚植·尹始榮,竝卽牌招察任,何如?傳曰,允。
傳于鄭誾朝曰,禮房承旨馳詣景慕宮,奉審摘奸以來。
鄭誾朝啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
又啓曰,注書尹始榮,時在平安道德川地,斯速乘馹上來事,下諭,何如?傳曰,允。
姜文馨啓曰,卽者兵曹郞廳來言,明日動駕時,別侍衛不可不備,而判書閔泳煥,先廂統衛使進參,不得擧行云,何以爲之?敢稟。傳曰,次堂擧行。
注書尹始榮在外,代以李丙逌爲假注書。
說書前望單子入之,尹雨植落點。
鄭誾朝啓曰,新除授說書尹雨植,政官牌招,開政下批,何如?傳曰,允。
鄭誾朝,以弘文館言啓曰,新除授應敎李垠鎔,副應敎金鶴善,修撰李承九,副修撰宋世鉉,竝卽牌招察任,何如?傳曰,允。
又以侍講院言啓曰,新除授說書尹雨植,卽爲牌招察任,何如?傳曰,允。
傳于李瑞永曰,經學院之掌訓,不容不擇擬。住院成均館司藝一窠,以蔭官六品職施行,前都事李憲永,令該曹口傳差下,使之斯速就院,成就學業。
傳于李瑞永曰,當該承旨從重推考。
傳于鄭誾朝曰,在外同敦寧·敦寧都正竝許遞,今日政差出。
傳于鄭誾朝曰,有實故玉堂許遞,今日政差出。
有政。吏批,行判書尹秉鼎牌招不進,參判李載純牌招不進,參議柳進,同副承旨鄭誾朝進。以吏批言啓曰,行判書尹秉鼎,參判李載純竝牌招不進,小臣獨政未安,何以爲之?敢稟。傳曰,只出緊任。以徐丙善爲校理,丁奎會爲副校理,李詢用爲同敦寧,朱尙亨爲敦寧都正。弘文正字單尹雨植,兼說書單尹雨植,檢書官單尹曾燮。
兵批,判書閔泳煥病,參判金在殷病,參議愼炳佑差祭進去,參知張錫裕入直進,右副承旨李瑞永進。護軍金漢浩,副護軍鄭道豐,副司直趙性鶴·李鳳德,以上竝單付。
吏批,再政。以南濟元爲執義。
傳于李瑞永曰,明日出宮內門路,以思政門爲之。
傳于李瑞永曰,發遣吏郞,諸執事淸齋與否,摘奸以來。
以司謁口傳下敎曰,南壇淸道,兵房代行。
兵曹口傳政事,摠禦營千摠二單申性均·李鍾林。
李瑞永,以奎章閣言啓曰,守宮檢校待敎韓耆東,待開門牌招,何如?傳曰,允。
又以兵曹言啓曰,明日動駕時,本曹堂上,守宮及侍衛,當爲備員,而參判金在殷以壯衛營兵房,南壇淸道代行進,參議愼炳佑差祭進去,不得進參。令政院稟旨變通,竝令該曹,以在京無故人口傳差出,待下批牌招,以爲進參之地,何如?傳曰,允。許遞。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以摠禦營言啓曰,本營哨官,今當差出,而擬望之人乏少,外任竝擬,何如?傳曰,允。
又以鍊武公院言啓曰,本院參理事務趙羲淵,査察官差下,使之察任,何如?傳曰,允。
戊子八月初五日辰時,上與王世子,詣景武臺。日次儒生殿講以製代講通方外試取入侍時,行都承旨南廷哲,行左承旨閔正植,行右承旨姜文馨,左副承旨金世基,右副承旨李瑞永,同副承旨鄭誾朝,記事官閔愚植,假注書李丙逌,別兼春秋趙東潤·李垠鎔,檢校直提學閔泳煥·金聲根,直提學趙東冕·洪淳馨,檢校直閣朴鳳彬·金文鉉·鄭夏源·李範晉·尹·兪鎭弼·閔泳達,檢校待敎鄭寅昇·李完用·尹雨植,修撰李中斗,以次侍立。時至通禮跪啓請外辦,上具翼善冠·衮龍袍,乘輿出建善門。藥房提調李淳翼,副提調南廷哲進前奏曰,侵早勞動,聖體,若何?上曰,一樣矣。仍由廣臨門·神武門,詣景武臺。通禮跪啓請降輿,上降輿陞座。廷哲讀奏入門單子訖。仍奏曰,侍衛從陞中,有試官蒙點人,使之下去,一體行禮乎?上可之。引儀引讀券官行判中樞府事金弘集,行吏曹判書尹秉鼎,行大護軍金昌熙,知敦寧府事鄭海崙,協辦內務府事朴鳳彬·趙東冕,行護軍金文鉉,對讀官行副護軍姜·趙秉友,吏曹參議柳,參議交涉通商事務鄭憲時,行副護軍吳炳文·尹起元,副司果趙秉健,司僕寺正金甲洙,司憲府執義徐丙善,侍講院司書閔泳敦,通禮院相禮尹,吏曹正郞韓光洙,行四拜禮訖,以次就位。弘集進前奏曰,侵早勞動,聖體,若何?上曰,一樣矣。弘集曰,世子宮氣候,何如?上曰,平順矣。仍敎曰,日氣淸佳,伊間少旱,於秋事,果無損否?弘集曰,以秋日之少旱,別無損益矣。上命試官書題賦,和氣歡聲八域開,限申時,秉鼎·昌熙·海崙,跪書讀奏訖,泳敦·光洙奉出懸題。上命試官權退,仍入少次。傳曰,侍衛·陪衛與陪立軍兵,令各其營乾犒饋。出傳敎少頃,廷哲以司謁入稟曰,先張已入,出標信開布城,呈券儒生,次次出送,何如?上曰,以已下標信擧行,可也。傳曰,賓客·別雲劍·兵曹堂上·堂上閣臣·春坊·堂上對讀官·入侍承旨,竝讀券官加差下,堂下閣臣·春坊·入直玉堂,竝對讀官加差下,使之分考。廷哲以司謁入稟曰,收券旣多,考試,何如?少頃,上出次,仍命考試。傳曰,分考官竝從重推考事。出榻敎廷哲曰,今番取幾人乎?上曰,取百人。宣傳官跪稟懸燈。上曰,唯。傳曰,還宮當自內爲之矣,該房知悉。出傳敎弘集等編次訖。廷哲曰,讀券何以爲之乎?上曰,對讀官輪回讀之。光洙讀奏第一張至三句,上命止之。弘集曰,書等何以爲之乎?上曰,第一張至三張,書正三下,之次七張,書草三下,其餘皆書次上。廷哲曰,坼封何以爲之乎?上曰,承旨輪回坼封也。廷哲等坼封讀奏訖。傳曰,日次儒生殿講以製對講,賦居首三下一幼學趙重九,三下二幼學趙善九,三下三幼學金商悳,竝直赴殿試。之次草三下幼學韓俊敎·任昌敎·徐承敎·金泰演,竝付之進士榜末。之次草三下幼學尹達榮等十三人,竝直赴會試。之次次上幼學具秉楨等十六人,竝給二分。之次次上幼學申泰丞等十六人,竝給一分。之次次上幼學韓稷淵等二十三人,竝付之監試初試榜末。之次次上進士金然龜等二十五人,各奎章全韻一件賜給。傳曰,入格儒生明日待令。上降座。廷哲請出標信解嚴。上還內,諸臣以次退出。
上在景福宮。停常參·經筵。
大駕詣宗廟入齋室後,藥房·內務府·內閣·政院·玉堂·銓郞口傳問安。答曰,知道。
世子宮入幕次後,藥房·內務府·內閣·政院·玉堂·春桂坊口傳問安。答曰,知道。
大王大妃殿·王大妃殿,遣承旨問安。答曰,知道。
展謁還入齋室後,藥房·內務府·內閣·政院·玉堂·銓郞口傳問安。答曰,知道。
世子宮展謁還入幕次後,藥房·內務府·內閣·政院·玉堂·春桂坊口傳問安。答曰,知道。
仍詣景慕宮入齋室後,藥房·內務府·內閣·政院·玉堂·銓郞口傳問安。答曰,知道。
世子宮入幕次後,藥房·內務府·內閣·政院·玉堂·春桂坊口傳問安。答曰,知道。
展謁還入齋室後,藥房·內務府·內閣·政院·玉堂·銓郞口傳問安。答曰,知道。
世子宮展謁還入幕次後,藥房·內務府·內閣·政院·玉堂·春桂坊口傳問安。答曰,知道。
還宮後,藥房·內務府·內閣·政院·玉堂口傳問安。答曰,知道。
世子宮還宮後,藥房·內務府·內閣·政院·玉堂·春桂坊口傳問安。答曰,知道。
南廷哲啓曰,司僕寺內乘來言,捲簾,取稟。傳曰,捲三面。
李瑞永啓曰,判義禁洪祐昌,同義禁朴周陽·尹成鎭,除拜後,過三日,不爲出肅,竝依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。大司成閔致憲,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
傳于鄭誾朝曰,禮房承旨與右副承旨,分詣受香諸處,奉審摘奸以來。
吏曹口傳政事,以金東壽爲兵曹參判,柳宗植爲兵曹參議。
金世基啓曰,卽者永禧殿官員來言,再明日秋奉審時,提調一員,當爲進參,而都提調沈舜澤,提調李玄翼,俱有身病,不得進參云。提調卽爲牌招,何如?傳曰,允。
金世基啓曰,臣以大王大妃殿·王大妃殿問安進去,下直之意,敢啓。傳曰,知道。
傳于李瑞永曰,再明日七夕製,通方外爲之,試紙用大好紙,弘文提學牌招。
同副承旨鄭誾朝書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官,佾舞工人摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位版奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位版後,復命之意,敢啓。傳曰,知道。
傳于金世基曰,前檢閱徐相集·李垠鎔,別兼春秋差下。
李瑞永啓曰,前檢閱徐相集·李垠鎔別兼春秋差下事,命下矣。竝令該曹口傳單付,牌招察任,何如?傳曰,允。
又啓曰,前檢閱閔愚植,還付檢閱薦狀公事,啓下矣。令該曹口傳單付,牌招入直,何如?傳曰,允。
傳于李瑞永曰,藥院提調許遞,前望單子入之。
傳于李瑞永曰,入格儒生入侍。
以司謁口傳下敎〈曰〉,試紙,令四館所預爲頒給。
李瑞永,以奎章閣言啓曰,頒賜冊子安寶次,奎章之寶請出之意,敢啓。傳曰,知道。
又以奎章閣言啓曰,大駕今已還宮,守宮檢校待敎韓耆東,依定式減下,何如?傳曰,允。
又以弘文館言啓曰,新除授副校理丁奎會,卽爲牌招察任,何如?傳曰,允。
又以吏曹言啓曰,南壇祭亞獻官愼炳佑,時無職名,令該曹口傳付軍職,何如?傳曰,允。
又以兵曹言啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,本營侍衛·陪衛與排立軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,隨駕·隨輿與留陣軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,本營隨駕·隨輿將校·軍兵等處,乾犒饋分給之意,敢啓。傳曰,知道。
戊子八月初六日辰時,大駕與王世子,詣宗廟·景慕宮展謁擧動入侍時,行都承旨南廷哲,行左承旨閔正植,行右承旨姜文馨,左副承旨金世基,右副承旨李瑞永,同副承旨鄭誾朝,記事官閔愚植,假注書李丙逌,檢校直提學閔泳煥·金聲根,直提學趙秉冕·洪淳馨,檢校直閣朴鳳彬·金文鉉·鄭夏源·李範晉·尹·兪鎭弼·閔泳達,檢校待敎鄭寅昇·李完用·尹雨植,校理尹皞燮,副修撰金台濟,以次侍立。時至,通禮跪啓請外辦,上具翼善冠·衮龍袍,乘輿出思政門。藥房提調李淳翼,副提調南廷哲進前奏曰,侵早勞動,聖體,若何?上曰,一樣矣。仍出勤政門外,通禮跪啓請降輿乘輦,上降輿乘輦,由興禮門,出光化門,王世子乘輦隨出。上進發,由鍾閣前路,至宗廟大門外下輦所。通禮跪啓請降輦乘輿,上降輦乘輿,入廟門東夾,至降輿所,降輿入齋室,王世子降輿隨入。傳曰,隨駕與隨輿軍兵,令各其營乾犒饋。展拜時至,通禮跪啓請出次,上改具冕服出次。通禮導上詣版位北向立。廷哲進圭,上執圭,王世子隨入版位北向立。贊儀唱鞠躬四拜興平身,上行四拜禮。王世子行四拜禮。上仍詣廟內,各室奉審訖。仍步詣永寧殿,入就版位。王世子行四拜禮,上仍詣殿內,各室奉審訖。步出殿門外,通禮跪啓請釋圭,上釋圭,廷哲受圭。領議政沈舜澤,判府事金弘集·金炳始進前奏曰,秋日稍涼,侵早勞動,聖體,若何?上曰,一樣矣。仍敎曰,比日少旱,果無害於穡事否?舜澤曰,別無損益矣。上還入齋室。少項,通禮跪啓請外辦,上具翼善冠·衮龍袍。通禮跪啓請乘輿,上乘輿,出廟門外。通禮跪啓請降輿乘輦,上降輿乘輦,王世子隨出。上進發,至景慕宮大門外,通禮跪啓請降輦乘輿,上降輦乘輿,入宮東門,至齋室門外,通禮跪啓請降輿,上降輿入齋室,王世子隨入。展拜時至,通禮跪啓請出次,上改具冕服出次。廷哲進圭,上執圭。通禮導上詣版位,王世子隨詣。贊儀唱鞠躬再拜興平身,上行再拜禮,王世子行再拜禮。上陞自東階,奉審神室,仍步詣望廟樓,就版位行四拜訖。通禮跪啓請釋圭,上釋圭,廷哲受圭,上還入齋室,王世子隨入。還宮時,通禮跪啓請外辦,上具翼善冠·衮龍袍,出齋室門外,乘輿出宮門外。通禮跪啓請降輿乘輦,上降輿乘輦,至世子仍出隨駕。上還發至宗廟前路,通禮跪啓請降輦,上降輦,步過洞口。通禮跪啓請乘輦,上乘輦,至六曹前路,由光化門,入興禮門。通禮跪啓請降輦乘輿,上降輦乘輿,由勤政門,入思政門,王世子隨入。廷哲請出標信解嚴。上還內,諸臣以次退出。
戊子八月初六日酉時,上御興福殿。入格儒生入侍時,右副承旨李瑞永,記事官閔愚植,記注官林奭禧,別兼春秋韓光洙,以次進伏。幼學趙重九·趙善九·金商悳,序立階下訖。上曰,史官分左右。瑞永奏曰,入格儒生韓俊敎等九十七人,有身病不得待令,而待令儒生,使之陞堂,奏職姓名乎?上可之。重九等以次陞堂,奏職姓名訖。瑞永曰,儒生等使之行禮乎?上可之。瑞永曰,儒生等使之退出乎?上可之。仍命史官就座。瑞永曰,儒生退出,次出標信,光化西挾開門,何如?上可之。又命退,承史以次退出。
上在景福宮。停常參·經筵。
興完君夫人卒逝後,大殿·大王大妃殿·王大妃殿·中宮殿,藥房·內務府·內閣·政院·玉堂·銓郞·朝廷二品以上·六曹堂上口傳問安。答曰,知道。
鄭誾朝啓曰,來十一日朝參日次矣,敢稟。傳曰,停。
李瑞永啓曰,卽者義禁府都事來言,今日動駕時,衛外擊錚罪人方仁成等五十名,依例移送秋曹云矣,敢啓。傳曰,知道。
禮曹,來八月初九日,行社稷大祭香祝親傳,取稟。還入奉敎攝儀改書下。
傳于鄭誾朝曰,興完君夫人病患沈重云,遣御醫持相當藥物,問疾以來。
傳于鄭誾朝曰,再明日眞殿茶禮,當自內親行矣,該房知悉。時原任大臣·閣臣·宗親·二品以上入參。
傳于鄭誾朝曰,再明日眞殿茶禮時,東宮當自內行禮矣,該房知悉。春桂坊及相禮使之待令。
傳于鄭誾朝曰,禮房承旨馳詣文廟,奉審摘奸以來。
注書閔愚植還付檢閱,代以申養均爲假注書。
吏曹口傳政事,以金命基爲兵曹參議。
鄭誾朝啓曰,永禧殿提調李玄翼牌不進推考傳旨,今方捧入,而秋奉審時,當爲進參,如是違牌,事甚未安,更爲牌招,何如?傳曰,許遞,令該曹口傳差出。
吏曹口傳政事,以金聲根爲永禧殿提調。
傳于鄭誾朝曰,弘文提學許遞,前望單子入之。
弘文提學前望單子入之,金聲根落點。
傳于鄭誾朝曰,藝文提學未差之代,前望單子入之。
藝文提學前望單子入之,李淳翼落點。
傳于鄭誾朝曰,奉常提調有闕之代,前望單子入之。
奉常提調前望單子入之,鄭海崙落點。
傳于李瑞永曰,同副承旨許遞,前望單子入之。
承旨前望單子入之,洪在正落點。
傳于李瑞永曰,發遣吏郞,諸執事淸齋與否,摘奸以來。
傳于李瑞永曰,年齡雖高,尙喜氣度之康旺,忽聞喪逝之報,驚痛何言?撫念疇昔,彌切愴廓。興完君夫人喪,東園副器一部,另擇以送,致賻,令度支從優輸送,禮葬以三等禮擧行,成報日,遣內侍致祭。
傳于李瑞永曰,興完君夫人喪,遣左副承旨恤孤以來。
傳于李瑞永曰,興完君夫人喪,各色緞五疋,全漆一斗,木布各五同,錢一千兩,米三十石,別爲輸送事,分付。
李瑞永,以議政府言啓曰,禁中何等肅淸之地,而聞內班院軍士輩,以雜技相鬪,至有殺越之變云,警悚痛惋,寧欲無言。近日宮掖之不嚴,胡至此極?苟使兵曹按式摘奸,豈有無省記攔入之漢,而又豈有古今所無之變怪乎?當日入直之兵曹堂上,施以譴罷之典,郞廳拿問勘處。鬪鬨根因,旣在中官直所,則常時不飭,可推而知,當該中官,令該府拿問嚴勘。所犯諸漢,不可循例勘斷而止,令秋曹,到底鉤覈,首犯出付軍門,梟首警衆,其餘諸漢,竝嚴刑島配,何如?傳曰,允。
又以弘文館言啓曰,校理尹皞爕差祭出去,上番闕直,事甚未安。應敎李垠鎔別兼春秋進,副應敎金鶴善,校理徐丙善,副校理丁奎會·任大準,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎李垠鎔別兼春秋進,副應敎金鶴善,校理徐丙善,副校理丁奎會·任大準有身病,校理尹皞燮差祭,修撰李承九·李中斗,副修撰宋世鉉,竝卽牌招,推移姑陞入直,何如?傳曰,允。
又以司僕寺一二提調意啓曰,本寺馬匹,每日定送,而猶爲不足,今番秋夕祭去馬,則自各宮房貰用之意,分付,何如?傳曰,允。
又以義禁府言啓曰,明日七夕製通方外爲之時,本府都事十員內,武都事兪龍煥差祭進,八員赴擧,一員當直入直,而本府入直·公事回公都事,無以推移。假都事二員,令該曹口傳差出,以爲擧行,何如?傳曰,允。
領議政沈舜澤疏曰,伏以,廟宮秋謁,回鑾萬安,臣民慶祝,曷有其已?仍伏念臣至今日,握廟算而議國政者,是豈臣疏籲筵懇之苦衷也哉?我殿下溫批開誨,殊禮特加,御墨有煌,寄托彌隆,爲人臣而荷如此寵榮,奉如此德音者,凡有幾也?況於前席,玉音丁寧,成就有日,躬自承聆,得之於父母之慈,恃之如天地之信,稽首莊誦,鏤在心骨,臣非木石,詎無激感?遂不敢任情直行,復瀆微私,仍據匪據,度日如年,直不過粗伸臣子之分,用答君父之命而已,其在民國,實無絲毫裨益也。及夫奉行文書,裁決機務,中外酬副,皆有關係,而衰精陋識,不事其事,差失之悔,十居八九,雖在泰寧盛治,固不宜如是挨過。矧今南方旱矣,北民咨矣,溢目艱棘,婦孺亦憂,顒然瞻昂於朝廷擧措,而如臣者,徒藉隆庇,當去不去,無一憲慮,無一贊劃,悠悠黃扉,坐抛光陰,民困日以益甚,國事日以益非。縱使臣自忖自思,亦不能自恕,而敢望具瞻之恕臣乎?臣身狼狽,未暇自恤,殿下所以春毗臣勉留臣者,蓋爲民國大計,而上累主知,下招物議,乃至於斯,揜之不得,留一日則有一日之害,留二日則有二日之害矣。且臣蒲質先衰,楡景已迫,加之疾病,寧日恒少,實不堪驅策。然苟論瘝曠之悚,反甚於疾痛之苦,則不可遺其甚者而言其次,未嘗一浼於前後章奏,而今則危症敗兆,月異而歲不同,病藥相戾,收效無期,臣雖欲勉强奔走,無如何矣。夫鞠躬盡瘁,固臣下委質之常經,而恤困念勞,亦君上好生之大德,恐不待臣條陳醜穢,庶賜憫恤。而臣之虛縻總理,今已四年,其事務責任,與政府相爲表裏,匪才致瘝,亦無異同,萬不能有所贊襄,以報殿下,故寧忍心而去,不敢靦顔而留也。伏乞竝與相職,亟許卸免,以幸國事,以安微分,千萬幸甚。臣無任云云。答曰,省疏具悉卿懇。予所以托付之深,寄毗之重,期望之切,果何如也?未可曰卿不予知,而今遽言辭者,誠莫曉其攸指也。豈欲以久於賢勞,而暫圖休閑乎?此亦決不可而必不當矣。雖微官庶僚,久於任而責其效,卿之所嘗勉勉於予者也。況於大官去就,其可造次,而又況卿此時此任乎?民困日甚,國事日非,卿之所憂歎者如是,而迺欲脫然釋手,不肯用潰于成,則非徒義諦之不妥穩,其亦情志之所不忍爲也。目今岌嶪之形,迫在朝夕,卿藉得靜處調養,可能忘情於民國,而晏然暇逸,卿亦思之已審矣。其勿更辭,益勉匡弼,克究厥效,是所區區之望焉。仍傳于李瑞永曰,此批答,遣史官傳諭。
上護軍徐衡淳疏曰,伏以,臣近來癃病,長在床席,昨接家信,伏見政院啓辭批旨下者,以雲監水深單子經夜始呈,致有提調問備之命。臣亦提調之一,而不可以病伏郊坰,自恕而恬如,則私心歷日惶縮,不敢安矣。且念平日不能操飭之辜,何以自蔽乎?短章自劾,縣道封進。伏乞亟降處分,以爲不職者戒焉。臣無任云云。答曰,省疏具悉。旣已問備,何必爲引?卿其勿辭行公。
大護軍金壽鉉疏曰,伏以,臣之見叨提擧之任有二,其不當淟涊冒據,一任瘝隳也審矣。臣質本椎魯,加之濩落,精識旣無所資,疾恙從以交侵,凡事爲之着于身心者,漸莫能抖擻應接,況職任所係,非閒漫可此。以言乎太常,則蠲潔粢盛,典禮之攸重也,以言乎醫監,則課勸砭焫,康濟之是責也。臣何敢謂此可能,自甘尸素,而不思所以變通乎哉?玆控衷懇,仰塵澄覽。伏乞聖慈,俯垂鑑諒,竝賜卸免,不勝蘄祝。臣無任云云。答曰,省疏具悉。太常提擧之任,依施。
上在景福宮。停常參·經筵。
傳于閔正植曰,左副承旨許遞,前望單子入之。
承旨前望單子入之,洪承穆落點。
傳于閔正植曰,工·刑換房。
閔正植啓曰,假注書李丙逌有身病,勢難察任,今姑改差,何如?傳曰,允。
李丙逌改差,代以羅元容爲假注書。
李瑞永啓曰,今番慶科別試武科殿試試望人中,時無職名人,令該曹口傳付軍職,何如?傳曰,允。
又啓曰,卽者刑曹郞廳來言,攔入闕內之漢,當爲嚴覈以入,而判書韓章錫在外,次堂例不得擧行云,何以爲之?敢稟。傳曰,次堂擧行。
傳于李瑞永曰,明日出宮門路,以廣臨門爲之。
南廷哲啓曰,弘文提學金聲根,疏批已下,卽爲牌招,何如?傳曰,允。
又啓曰,弘文提學金聲根,旣已承牌,藝文提學李淳翼,內閣提學閔應植,竝卽牌招,同參考試,何如?傳曰,允。
傳于閔正植曰,左承旨持此御題,與弘文提學,偕坐泮宮,收取以來。
閔正植啓曰,臣敬奉御題,與弘文提學金聲根,偕往泮宮,七夕製儒生試取,則收券爲九百五十三張矣。捧入之意,敢啓。傳曰,知道。
傳于閔正植曰,七夕製賦居首三下一幼學李聖烈,三下二進士李五應竝直赴殿試,之次草三下進士朴箕陽等八人竝直赴會試,之次次上幼學金衡圭等十三人竝給二分,之次次上進士權起善等十三人竝給一分,之次次上幼學李容九等十四人,各奎章全韻一件賜給。
傳于閔正植曰,入格儒生洪祐相·李容九,此是桂坊也,竝守令待窠,首先擬入。
傳于李瑞永曰,入格儒生明日待令。
傳于李瑞永曰,今番前後給分人,竝特付殿試。
傳于李瑞永曰,傳命誤傳之中官李存謙,從重推考。
以司謁口傳下敎曰,今番殿試試券安寶,各別察飭,原試券外,毋得一張疊許,而若復如前淆雜,則當該承旨重勘,下屬輩別般嚴處,知悉擧行。
李瑞永,以奎章閣言啓曰,景慕宮望廟樓今秋大奉審,臣淳翼以本宮提調兼進,而與宗正卿進詣展奉,奉審無頉之意,敢啓。傳曰,知道。
又以禮曹言啓曰,卽接全州幼學溫秉璿所志,則以爲,丙戌二月館學儒生應製給一分入格,今番別試文科初試時,以恩賜呈券於一所,而未免見漏於原榜,卽爲啓稟付榜爲辭矣。取考初試原榜,則給分入格,明的無疑,而今此恩榜中,因呈券之疎忽,致此見漏,宜有呼冤之擧。幼學溫秉璿,就一所榜目末榜,付標添書以入之意,敢啓。傳曰,知道。
又以禮曹言啓曰,卽接四館所牒呈,則戊子八月日次儒生殿講,以製代講入格儒生趙重九·趙善九·金商悳,以上直赴殿試,幼學尹達榮,生員尹悳榮,幼學金雲培·李太健·李種承·李在基·吳徽淳·林炳日·段龍柱·申稷善,進士宋殷成,幼學張命根·金思奭,以上直赴會試事,命下,竝於今番別試分等許赴事,報來矣。幼學趙重九等三人,直赴於今此別試文科殿試,幼學尹達榮等十三人,今番殿試,旣兼會試,一體許赴之意,分付,何如?傳曰,允。
又以禮曹言啓曰,今此慶科別試文科殿試應赴儒生中,甲申八月日次儒生殿講,以製代講給一分入格幼學閔建鎬名字,改以瑨鎬,乙酉十月館學儒生應製,給二分入格儒學金有聲名字,改以聲,丙戌二月館學儒生應製,直赴會試入格生員金和永名字,改以聲永,同年九月七夕製直赴會試入格幼學沈雨澤名字,改以啓澤,竝於今番殿試時,啓稟釐正,以爲赴試之地事,各爲呈狀矣。竝依所訴施行之意,分付四館所,何如?傳曰,允。
又以禮曹言啓曰,卽接四館所牒呈,則丁亥三月春到記殿講入格直赴會試幼學吳元永,戊子二月春到記殿講入格直赴會試幼學宋珍瀅,俱以講經生,兼有製工,今番別試文科,從願許赴事,報來矣。製述·講經直赴會試及給分人,勿論增·式年別試,從願許赴事,載在法典,而今番別試殿試,旣兼會試,幼學吳元永等二人,依願許赴之意,分付,何如?傳曰,允。
又以禮曹言啓曰,大小科陳試人草記許赴事,曾有定式矣。壬午正月參班儒生應製入格直赴會試進士白鳳洙,同年二月館學儒生應製入格給二分幼學金晉容,同年三月別試初試入格幼學魏楨鳳,同年四月增廣初試入格幼學金聖求,癸未二月館學儒生應製入格直赴會試幼學鄭周裕,同年八月日次儒生殿講以製代講入格直赴會試幼學金永汶,同年九月秋到記製述入格直赴會試進士申泰兢,甲申三月參班儒生應製入格直赴會試幼學車益聲,同年五月館學儒生應製入格直赴會試進士金慶濟,同年八月日次儒生殿講以製代講入格給一分幼學閔建鎬,乙酉二月館學儒生應製入格給二分幼學朴鍾憲·趙禹善,同年同月人日製入格給二分幼學李正烈,同年四月參班儒生應製入格給二分幼學趙鍾奭,進士朴文會,同年五月館學儒生應製入格直赴會試幼學陳璟,同年同月增廣初試入格進士吳養善,幼學張炳繹,俱爲陳試,而給分儒生金晉容,壬午增廣文科初試時,已赴恩賜,閔建鎬·朴鍾憲·趙禹善·李正烈·趙鍾奭·朴文會,乙酉增廣文科初試時,已赴恩賜矣。取考其所受公文,則明白無疑,而今番別試殿試,旣兼會試,一竝許赴之意,分付,何如?傳曰,允。
又以禮曹言啓曰,卽接四館所牒呈,則戊子八月七夕製入格幼學李聖烈,進士李五應,以上直赴殿試,進士朴箕陽,幼學李鎬性·宋鍾五·閔泳燦·金稷鉉,進士趙英熙,幼學洪祐相·李奭鍾,以上直赴會試事,命下,竝於今番別試,分等許赴事,報來矣。幼學李聖烈等二人,直赴於今此別試文科殿試,進士朴箕陽等八人,今番殿試,旣兼會試,一體許赴之意,分付,何如?傳曰,允。
又以承文院言啓曰,卽見禮部咨文二道,則一是親裁大政吉期選擇事宜,敬謹酌議事也,一是歸政吉期欽定事也。各撰回咨,以爲入送之地,何如?傳曰,允。
又以內醫院都提調·提調意啓曰,前御醫李兢懋,旣已闋服,依例還屬本院,令該曹口傳付軍職,冠帶常仕,何如?傳曰,允。
又以兵曹言啓曰,今此慶科別試武科殿試時,執鼓官,例以訓鍊正塡差,而正申正均在外〈未〉肅拜,例以訓鍊副正張基濂,塡差之意,敢啓。傳曰,知道。
又以兵曹言啓曰,今此慶科別試武科殿試時,直赴殿試人應試,別單書入之意,敢啓。傳曰,知道。
又以兵曹言啓曰,直赴殿試奉承傳抄上武士兪鎭伯等二百八十三人,隨其錄名,依例許赴於明日殿試之意,敢啓。傳曰,知道。
又以兵曹言啓曰,濟州丙戌年庭試武科初試入格高斗昊,來訴本曹,願赴於今番別試矣。本州以候風駕海之致,初試人,隨其上來,許赴於當前他科,載在法典,故取考榜目及該牧公文,則初試入格,果爲的實,依例許赴於明日殿試之意,敢啓。傳曰,知道。
又以司僕寺一二提調意啓曰,旌義前縣監柳益增遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
又以兵曹言啓曰,再明日景武臺親臨文武科別試殿試時,本曹堂上侍衛,當爲備員,而新除授參判金東壽,參議柳宗植,俱有身病,不得進參。令政院稟旨變通,竝令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以林百鉉爲兵曹參判。
吏曹·兵曹參判單張錫裕,參知單金命基。
李瑞永,以親軍壯衛營言啓曰,本營軍司馬閔泳敦,身病甚重,勢難察任,今姑改差,何如?傳曰,允。
又以摠禦營言啓曰,本營哨官尹正植,以前任大靜縣監,尙在任所矣。領軍之職,久曠可悶,改差,何如?傳曰,允。
判尹金聲根疏曰,伏以,臣於文苑之任,萬不近似,所以不遵館規之重,不俟天牌之召,逕庭冒控於曩日,實心仰蘄者,必辭乃已,而若以僞飾例讓爲能事,則是干譽也,叨承隆批爲侈榮,則是固寵也。臣何忍爲此,聖明亦何忍歸臣於此,而不之恤也?聖度天大,曲遂微諒,特許恩遞,終始全保之澤,非直臣心之感激,辭受成美之擧,實爲朝廷之盛事,公私耦幸,如新受賜矣。不意今者,恩點又下於前望,庚牌促召以試命,臣萬萬惶隘,莫省攸措。前後辭受,豈爲兩截也哉?玆敢復瀝腔赤,期於獲遂衷素。伏乞聖慈,俯垂鑑燭,念重任之不可謬畀,諒至懇之不可終拂,亟賜遞斥,仍治臣罪,回授可堪,以竣試事焉。臣無任云云。答曰,省疏具悉。不必如是爲辭,卽爲肅命。
上在景福宮。停常參·經筵。
李瑞永啓曰,慶科別試文科殿試讀券官李重七,謂有情執,奉牌闕外,陳疏到院。原疏雖不得不捧入,前後飭敎,何等截嚴,而屢度催促,終不入來,事體所在,誠極未安。推考,何如?傳曰,允。
又啓曰,慶科別試文科殿試對讀官尹相衍,謂有情勢,奉牌闕外,陳疏到院。原疏雖不得不捧入,前後飭敎,何等截嚴,而屢度催促,終不入來,事體所在,誠極未安。從重推考,何如?傳曰,允。
又啓曰,慶科別試文科殿試對讀官丁奎會,謂有情勢,奉牌闕外,陳疏到院。原疏雖不得不捧入,前後飭敎,何等截嚴,而屢度催促,終不入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
傳于李瑞永曰,再明日館學儒生應製,通方外爲之,試紙用大好紙,景武臺,親臨磨鍊,試官仍用。
傳于李瑞永曰,傳敎誤書之中官金錫勳推考。
傳于李瑞永曰,泮長許遞,前望單子入之。
大司成前望單子入之,李敎榮落點。
協辦交涉通商事務李重七疏曰,伏以,臣見擬於慶科別試文科殿試讀券官之望矣。義當竭蹶之不暇,而顧念臣於向來別試初試,猥參試役,罪著溺職。天度包涵,倖逭重究,而至今悚蹙,追惟猶悸,試院一步,艮限在前,今臣所處,豈敢恬然冒膺,自同無故之人乎?莫嚴者試體也,莫越者廉防也,末由趨承,冞切惶隘。玆敢隨詣朝房,短章陳籲。伏乞聖玆,俯垂鑑諒,亟許變通,仍治臣瀆撓之罪,以昭法紀焉。臣無任云云。答曰,省疏具悉。試牌體重,卽爲肅命。
副護軍尹相衍疏曰,伏以,臣見擬於別試殿試對讀官望,召牌之下,固當竭蹶趨膺,而臣於試事,卽是僨誤之地也,其在廉顧,何敢晏若無故,恬然復冒也哉?艮限莫越,敢此控籲。伏乞聖明,俯垂鑑燭,亟賜變通,以全微諒焉。臣無任云云。省疏具悉。試牌體重,卽爲肅命。
副校理丁奎會,伏以,臣於向者,忝叨三所末試,自速譴何,伏蒙我聖上包荒之度,旋加拂拭,而若臣反躬自訟,久愈惶恧,不意今此試擬,又奚爲而誤及也?夫朝家注措之柄,務在綜明,人臣趨走之責,亦重廉防。僨轅寔有前鑑,濫竽聊復充員,將使試體不嚴,士心滋惑。而臣且諉以駕屨,循例冒進,拚棄四維,從他嗤點,則揣公絜私,豈非兩損而俱失者乎?戒旣深於吹薤,義莫改於守株,玆敢祗詣朝房,忙控短章。伏乞聖明,俯賜鑑燭,特命亟刋臣試望,以存法紀,以全微諒焉。臣無任云云。省疏具悉。試牌體重,卽爲肅命。
戊子八月初九日辰時,上與王世子,詣眞殿,茶禮自內親行入侍時,行都承旨南廷哲,行左承旨閔正植,行右承旨姜文馨,左副承旨閔宗植,右副承旨李起鍾,同副承旨鄭誾朝,假注書申養均·羅元容,別兼春秋李垠鎔,檢閱閔愚植,檢校直提學閔泳煥·金聲根,直提學趙東冕·洪淳馨,檢校直閣朴鳳彬·金文鉉·鄭夏源·李範晉·金世基·尹·兪鎭弼·閔泳達,檢校待敎鄭寅昇·李完用·尹雨植,以次侍立。時至,通禮跪啓請出次,上具翼善冠·衮龍袍,出齋殿。通禮導上詣版位,跪啓請鞠躬四拜興平身,上行四拜禮,王世子行四拜禮,宗親·二品以上皆行四拜禮。通禮導上詣盥洗位,上盥洗訖。通禮導上,詣第一室尊所監酌,仍詣神位前,北向跪。通禮跪啓請三上香,廷哲奉爵跪進,上以授起鍾,起鍾跪受,奠于案上。連獻三爵如儀訖。通禮跪啓請俯伏興平身,上俯伏興平身。次詣第二室,第三室,第四室,第五室,第六室,竝如上儀訖。通禮導上降復位,跪啓請鞠躬四拜興平身,上行四拜禮,王世子·大臣·閣臣·宗親·二品以上皆行四拜禮訖。通禮跪啓請禮畢。判府事金弘集進前奏曰,侵早勞動,聖體,若何?上曰,一樣矣。仍敎曰,今年惜乾,三南比甚云,其餘他道,幸不如此乎?弘集曰,三南固然,而黃·平兩道雨澤時降,請祭於三南也。通禮導上還入齋殿,諸臣以次退出。
戊子八月初九日辰時,上與王世子,詣景武臺。慶科別試文武科殿試試取入侍時,行都承旨南廷哲,行左承旨閔正植,行右承旨姜文馨,左副承旨洪承穆,右副承旨金世基,同副承旨李瑞永,假注書申養均·羅元容,別兼春秋韓光洙·趙東潤·李垠鎔·閔愚植,檢校直提學閔泳煥·金聲根,直提學趙東冕·洪淳馨,檢校直閣朴鳳彬·金文鉉·鄭夏源·李範晉·尹·兪鎭弼·閔泳達,檢校待敎鄭寅昇·李完用·尹雨植,校理尹皞燮·金台濟,以次侍立。時至,通禮跪啓請外辦,上具翼善冠·衮龍袍,乘輿出廣臨門。藥房提調李淳翼,副提調南廷哲進前奏曰,侵早勞動,聖體,若何?上曰,一樣矣。仍出神武門,詣景武臺,通禮跪啓請降輿陞座,上降輿陞座。廷哲讀奏入門單子。仍奏曰,侍衛從陞人中,有試官蒙點人,使之下去,一體行禮乎?上可之。引儀引讀券官行吏曹判書尹秉鼎,藝文提學李淳翼,協辦交涉通商事務李重七,對讀官行副護軍尹相衍·趙秉升,副司果南廷綺,副校理丁奎會,行四拜禮,以次入就位。秉鼎等進前。上命書題賦,順成天慶實萬歲之基,限申時,秉鼎等書題讀奏訖,奎會等奉出懸題。傳曰,武科殿試,中日閣,命官爲之。出傳敎傳曰,入格儒生入侍。出傳敎入格儒生入侍時,行都承旨南廷哲,假注書羅元容,別兼春秋李垠鎔·閔愚植,以次進伏,幼學李聖烈,進士李五應等,序立階下訖。廷哲奏曰,入格儒生中朴箕陽等四十八人,有身病,不得待令。待令儒生,使之陞堂,奏職姓名乎?上可之。聖烈等,陞堂奏職姓名,退立階下訖。廷哲曰,儒生等使之行禮乎?上可之。儒生等行禮訖。廷哲曰,儒生等使之出送乎?上可之。廷哲曰,安寶之際,尙瑞院官員,趁不待令,揆以事體,萬萬駭然。所當重勘,而本院請推之外,無他可施之罰,何以爲之乎?上曰,拿處,可也。出擧敎仍命試官權退,上入小次。傳曰,侍衛·陪衛與排立軍兵,令各其營乾犒饋。出傳敎廷哲,以司謁入稟曰,先張已入,請出標信,開布城,呈券儒生,使之次次出送,何如?上曰,以已下標信擧行,可也。廷哲,以司謁入稟曰,收券旣多,考試,何如?上可之。廷哲,以司謁入稟曰,取幾人乎?傳曰,今番別試,取十五人。出傳敎少頃,上出次,仍命科次爲之。奎會讀奏第一張,至五句,上命止之。秉鼎曰,書等何以爲之乎?上曰,皆書正三下。秉鼎書等訖。廷哲曰,坼封何以爲之乎?上曰,承旨坼封,可也。廷哲坼封讀奏訖。上命書傳敎曰,還宮當自內爲之矣,該房知悉。出傳敎廷哲請出標信解嚴。上還內,諸臣以次退出。
上在景福宮。停常參·經筵。
興完君夫人成服後,大殿·大王大妃殿·王大妃殿·中宮殿,內務府·內閣·政院·玉堂·銓郞·朝廷二品以上·六曹堂上口傳問安。答曰,知道。
藥房副提調南廷哲啓曰,親臨殿試,勞動旣多,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
姜文馨啓曰,左副承旨洪承穆,今日不爲仕進,卽爲牌招,何如?傳曰,允。
以左副承旨洪承穆牌不進罷職傳旨,傳于李瑞永曰,只推。
傳于李瑞永曰,左副承旨許遞,前望單子入之。
承旨前望單子入之,柳落點。
傳于李瑞永曰,吏曹參議有闕之代,前望單子入之。
吏曹參議前望單子入之,金貞圭添書落點。
傳于李瑞永曰,明日出宮門路,以廣臨門爲之。
李瑞永,以宣惠廳言啓曰,本廳郞廳洪淳迥,今已瓜滿矣。漕捧旁午,擧行浩繁,難付生手,今姑仍任,何如?傳曰,允。
又以禮曹言啓曰,卽接京畿監司吳俊泳移文,則以爲,砥平縣鄕校大成殿,頹圮滲漏,不容不及今修改,告由移還安祭香祝,自本曹啓稟下送云矣。砥平縣鄕校聖殿修改時,先告事由移還安祭香祝,卽令該司照例磨鍊下送,從便卜日設行之意,竝以分付,何如?傳曰,允。
姜文馨,以統理交涉通商事務衙門言啓曰,關北監理署書記官金夏英身病猝重,萬無還任之望,本衙門主事宋達顯相換,何如?傳曰,允。
又以摠禦營言啓曰,東關王廟東西墻各四間頹圮處,今八月十一日爲始,改築之意,敢啓。傳曰,知道。
又以摠禦營言啓曰,本營兵房白樂倫,身病甚重,勢難察任,今姑改差,何如?傳曰,允。
李瑞永,以義禁府言啓曰,明日館學儒生應製通方外爲之時,本府都事,皆爲赴擧,只有武都事一員,當直入直,而本府入直·公事回公都事,及秋成門禁亂都事,無以推移。假都事三員,令該曹口傳差出,以爲擧行,何如?傳曰,允。
上在景福宮。停常參·經筵。
南廷哲啓曰,來十六日日次儒生殿講日次,而親臨與命官,何以爲之?敢稟。傳曰,景武臺,親臨磨鍊。
又啓曰,今日殿座時,承旨當爲備員,左副承旨柳,不爲仕進,卽爲牌招,何如?傳曰,允。
傳于李瑞永曰,左副承旨許遞,前望單子入之。承旨前望單子入之,李起鍾落點。
李瑞永啓曰,吏曹郞廳來言,新恩下批政事,取稟。傳曰,當日爲之。
傳于李瑞永曰,兼說書有闕之代,前望單子入之。
傳于李瑞永曰,東壁竝許遞,今日政差出。
傳于李瑞永曰,有實故玉堂許遞,今日政差出。
傳于李瑞永曰,在外同敦寧·敦寧都正許遞,今日政差出。
傳于李瑞永曰,正言竝許遞,今日政差出。
李瑞永,以吏曹言啓曰,祥雲道察訪金尙弼,以其身病,呈狀乞遞,改差,何如?傳曰,允。
又以吏曹言啓曰,成均館典籍趙昌均,除拜過限不上來,西學敎授鄭承謨,以其身病,呈狀乞遞,竝改差,何如?傳曰,允。
又以吏曹言啓曰,義陵奉事金秉濟,以其身病,呈狀乞遞,改差,何如?傳曰,允。
有政。吏批,判書尹秉鼎牌招不進,參判李載純牌招不進,參議金貞圭進,同副承旨李瑞永進。以吏批言啓曰,行判書尹秉鼎,參判李載純竝牌招不進,小臣獨政未安,何以爲之?敢稟。傳曰,只出緊任。以閔愚植·權博淵爲正言,愼奎晠爲校理,徐公淳爲副校理,趙東冕爲同敦寧,方聖赫爲敦寧都正。
兵批,判書閔泳煥病,參判林百鉉病,參議張錫裕病,參知金命基進,左副承旨金世基進。同知單朴根得,加設三單河漢泓·方英國·朴廷幼,僉知三單李道熙·許恒·孟鴻遠。護軍金東壽·白樂倫·李詢用,副護軍閔致憲·洪承穆·洪在正·鄭誾朝·愼炳佑·柳宗植·朱尙亨,副司直徐丙善·任大準·金鶴善,副司果朴海崙·李秉植·全鳳赫·劉漢漠·徐相準·李章燮,以上竝單付。
吏批,再政。以金奎軾爲工曹參議,李垠鎔爲西學敎授,韓象鉉爲義陵奉事,沈馨澤爲光陵參奉,尹夔善爲章陵參奉,高載旭爲祥雲察訪,全尙弼爲高山察訪。典籍單宋鍾五,文科甲科第一人。關北書記官金夏英,交涉衙門主事宋達顯,相換事,承傳。元山港書記官朴羲㳣,仍其職陞六事,承傳。再政。閔愚植爲應敎,李源憙爲副應敎,韓昌魯爲智陵參奉。分監役單韓聖烈。三政。以李雲翼爲正言。
傳于李瑞永曰,標信遲滯之中官高廷翼推考。
李瑞永,以議政府言啓曰,因吏曹判書尹秉鼎上疏,疏辭令廟堂稟處事,批下矣。取見其疏本,則以其從祖弟秉觀之子昌燮還歸本宗事也。重臣旣援明律·國典,有此疏請,大宗·本宗,倫義俱正,而事關禮典,恐合博稽。令禮曹稟處,何如?傳曰,允。
又以禮曹言啓曰,今八月十一日親臨景武臺館學儒生應製試取時,王世子侍座之節,何以爲之?敢稟。傳曰,依例磨鍊。
又以禮曹言啓曰,來九月十一日親臨勤政殿慶科別試文科放榜時,王世子侍坐之節,何以爲之乎?敢稟。傳曰,依例磨鍊。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
又以義禁府言啓曰,咸鏡監司李敦夏狀啓內,高山察訪朴啓興,爲先罷黜,其狀狀,令攸司稟處事,啓下矣。朴啓興家在慶尙道安東地云,依例發遣府羅將,拿來,何如?傳曰,待待命拿囚。
領議政沈舜澤疏曰,伏以,臣瀝竭衷蘊,敢叩九閽,竊庶幾益高之天,聽卑爲德,矜恤開允,攢手以竢。及伏奉批敎,大失所圖,轉益惶隘,莫知爲計。臣本卑鄙,事我殿下,恩同天大,位冠百僚,知遇則今古罕有,託付則終始愈重。臣有臣身,不敢自有,苟於一縷未盡,或資毫分裨補,則臣亦顱圓趾方,粗具彝性,寧忍爲告退言哉?臣嘗通宵弗寐,點檢已往,凡君民之事,國家之安危,無訏謨籌策,前後五年,其所施爲,只是公朝押班而已,由古汔今,豈有相不職而國治之世耶?此臣所以雖欲不退而不可得也。臣於前疏,僭越爲懼,疾痛之呼,只擧大略,未敢知我殿下,或以臣齒未及耋,假此辭官,洞燭之歟?臣氣質筋力,素不能與人同,而苦嗽暈眩,已爲數十年貞疾,其廢無常,其症甚危,及夫昏迷而倒,若將頃刻垂盡,每經一回,元氣已薾然矣。方壯如是,旣癃其可知也,始患如是,旣痼又可知己,其不可陳就者久矣。然而重寄在身,猶復自力,以至于今日,而長夏炎暑,受傷偏多,胃敗食阻,津液隨竭。伏火隱若一敵,頑痰肆爲衆祟,層見疊出,無非奇怪。平居〈神〉識,如墜煙霧,私情所切,宜莫如家,而尋常作爲,動淹幾日,逐事狼狽,振刷不得。臣亦自危,對症尋亦方,醫曰氣血具耗,無藥可治,惟有息心慮謝形役,苟幸無事於目前已而。若臣蕞爾軀命,固不足惜,莫重匡弼之地,反成養病之所,日夕兢皇,已無可言。如是而貪戀蹲據,不卽引決,則爲國體之苟簡,物議之譏詈,尙復如何?此又臣所以雖欲不退,而亦不可得也。臣之不欲退而不可得者旣如此,而若以煩瀆爲嫌,竟不冀倖於玆覆之〈天〉,則是自外也。臣亦知旬日之內,有此荐籲,當伏唐突之罪,而公私事勢,不宜玩愒。伏忱呼寫,言不知裁。伏惟聖明,軫念民國,矜察臣病,早允前請,俾蒙生成之〈至〉仁大德,則臣將緣此而粗便身心,或得調治,自今餘生日月,皆我殿下賜也。臣無任云云。答曰,省疏具悉卿懇。前此旣敷悉予必不相捨之意,一則爲民國,二則爲民國。將謂卿犂然諒念,惕然警省,又玆巽章之繼至,愕爾失圖,萬萬非意料攸及也。愼節卽是衰暮例證,自當勿辭,且臥誾例道,亦不甚妨於調養,則不宜明此作退休之端。卿旣言病,方今民國之病,果何如也?諸般敗證之觸處層出,未可名言者,卿惟熟諳〈根〉委,久驗對投,而忽欲袖手却步於寢成膏盲之際,其於休戚與共之義,不其左乎?南方之告餞,北民之滋擾,方有許多應,其將諉之誰而若初無關涉者然乎?此時無告,萬萬非事理也。卿須念予獨營于上,亟斷來章,益求其醫民醫國之策,是所厚望焉。仍傳于李瑞永曰,此批答,遣史官傳諭。
戊子八月十一日,上御萬慶殿。各國公使接見入侍時,行都承旨南廷哲,假注書羅元容,以次侍立訖。上具翼善冠·衮龍袍以出,立交椅前。仍命史官引入公使,公使等以次升殿,行打恭禮,上擧手答揖。仍命傳語曰,請就椅,公使就椅。上曰,道塗修遠,何以利稅?公使曰,行路無事,而貴國諸節泰平否?上曰,我國無事,而貴國皇帝,何如?公使曰,泰平。上曰,公使不日歸國云,信否?逢別此遽,未盡所懷,殊甚悵缺。數日留館,繼此相見,畢輸餘蘊,於意,何如?公使曰,遠邦之人,得近耿光,眷注隆重,交隣之盛誼可感,而但行期甚迫,不得久留。仍告退,一齊出楹外,行揖禮以出,上答揖以送。承史以次退出。
戊子八月十一日辰時,上與王世子,詣景武臺。館學儒生應製通方外試取入侍時,行都承旨南廷哲,行左承旨閔正植,行右承旨姜文馨,右副承旨金世基,同副承旨李瑞永,假注書申養均·羅元容,別兼春秋金敎獻·趙東潤·徐相集·李垠鎔,檢校直提學閔泳煥·金聲根,直提學趙東冕·洪淳馨,檢校直閣朴鳳彬·金文鉉·鄭夏源·李範晉·尹·兪鎭弼,檢校待敎鄭寅昇·李完用·尹雨植,副校理丁奎會,副修撰宋世鉉,以次侍立。時至,通禮跪啓請外辦,上具翼善冠·衮龍袍,乘輿出建善門。藥房提調李淳翼,副提調南廷哲進前奏曰,侵早勞動,聖體,若何?上曰,一樣矣。仍由廣臨門·神武門,詣景武臺。通禮跪啓請降輿陞座,廷哲讀奏入門單子訖。仍奏曰,侍衛從陞中,有試官蒙點人,使之下去,一體行禮乎?上可之。引儀引讀券官行吏曹判書尹秉鼎,藝文提學李淳翼,協辦交涉通商事務李重七,對讀官行副護軍尹相衍·趙秉升,副司果南廷綺,副校理丁奎會,行四拜訖,以次就位。上命試官書題,京表鄕賦,擬陶唐群臣,賀壽富多男子,興有德,限申時,秉鼎·淳翼跪書讀奏訖。廷綺·奎會奉出懸題。上命試官權退,仍入少次。傳曰,侍衛·陪衛與陪立軍兵,令各其營乾犒饋。出傳敎少頃,廷哲,以司謁入稟曰,先張已入,出標信開布城,呈券儒生,〈使之〉次次出送,何如?上曰,以已下標信,擧行,可也。傳曰,賓客·別雲劍·兵曹堂上·堂上閣臣·春坊·堂上對讀官·入侍承旨,竝讀券官加差下,堂下閣臣·春坊·入直玉堂,竝對讀官加差下,使之分考。廷哲,以司謁入稟曰,收券旣多,考試,何如?少頃,上出次,仍命考試,廷哲曰,今日考試之際,分考官趁不待令,屢勤下詢,事體所在,萬萬未安。竝推考,何如?上曰,竝從重推考,可也。廷哲曰,今日入門單子,有所錯誤,原單子,今方改修正以入,而不能審愼之當該入門官,所當重勘,而本院請推之外,無他可施之罰,何以爲之乎?上曰,拿處,可也。出擧條,廷哲曰,今番取幾人乎?上曰,取百人。宣傳官跪稟懸燈,上曰,唯。秉鼎等編次訖。廷哲曰,讀券何以爲之乎?上曰,對讀官輪回讀之。奎會讀奏第一張,至三句,上命止之。秉鼎曰,書等何以爲之乎?上曰,表第一張書正三下,賦第一張書正三下,賦之次七張書草三下,表之次三張書草三下,其餘皆書次上。廷哲曰,坼封何以爲之乎?上曰,承旨輪回坼封也。廷哲等坼封讀奏訖。傳曰,館學儒生應製賦居首三下幼學張紀淵,表居首三下幼學李河駿,竝直赴殿試,賦之次草三下幼學金麟周等七人,表之次草三下進士尹庚奎等三人,竝直赴會試,賦之次次上幼學李周相等十人,表之次次上幼學李源玉等四人,竝給二分,賦之次次上幼學金弘淵等十人,表之次次上幼學李鍾燮等四人,竝給一分,賦之次次上幼學金澤鎭等十七人,表之次次上幼學金永源等十三人,竝付之監試初試榜末,賦之次次上幼學張志隱等二十人,表之次次上幼學尹熙成等十人,各奎章全韻一件賜給。傳曰,入格儒生明日待令。傳曰,還宮當自內爲之矣,該房知悉。上還內,諸臣以次退出。
上在景福宮。停常參·經筵。
李瑞永啓曰,新除授左副承旨李起鍾,卽爲牌招,何如?傳曰,允。
南廷哲啓曰,行左承旨閔正植,行右承旨姜文馨,今日不爲仕進,竝卽牌招,何如?傳曰,允。
傳于李起鍾曰,吏曹參判有闕之代,前望單子入之。
傳于李起鍾曰,入格儒生,崇陽門外施賞。
傳于李起鍾曰,右副承旨·同副承旨竝許遞,前望單子入之。
承旨前望單子入之,閔宗植·鄭誾朝落點。
李起鍾啓曰,假注書申養均有身病,勢難察任,今姑改差,何如?申養均改差,代以朴暾陽爲假注書。
李起鍾啓曰,行都承旨南廷哲廚院進,行左承旨閔正植,行右承旨姜文馨,不爲仕進,新除授左副承旨閔宗植,同副承旨鄭誾朝未肅拜,院中只有臣一人,伴直無人。同副承旨,卽爲牌招,何如?傳曰,允。
又啓曰,因兵曹啓目,春川判官所佩兵符及分上件,以前春川府使兵符仍用,守禦營所在永平郡守兵符左一隻,移屬鎭禦營,洪川·麟蹄·楊口·狼川四邑守令所佩兵符分上件,竝令政院新造下送,舊兵符及加平郡守舊兵符,收聚上送,以爲燒火事,允下矣。四邑守令兵符,今旣新造,江原監營·春川府所上各左一隻,四邑守令所佩右一隻及春川判官所佩右一隻,春川府所上左一隻,竝定禁軍下送,使之分上,守禦營所在永平郡守兵符左一隻,移屬鎭禦營,而四邑守令舊兵符,京畿監營·守禦營所在加平郡守兵符左一隻,該郡守所佩右一隻,竝收聚上送,以爲燒火之地事,京畿監司·江原監司·春川府留守·廣州府留守處,下諭,何如?傳曰,允。
以忠淸監司狀啓,槐山等邑民家漂壓,人命渰死事,傳于李起鍾曰,迨此農節,民戶之漂頹,人命之渰死,若是夥多,聞甚驚慘。其失所呼號之狀,如在眼前,此不可循例周恤而止。結構奠接之方,渰死人身還布蕩減之節,自廟堂各別措辭關飭。
兵曹口傳政事,副司果單李垠鎔。
鄭誾朝,以弘文館言啓曰,上番闕直,事甚未安。校理尹皞燮,副校理丁奎會,新除授應敎閔愚植,副應敎李源憙,校理愼奎晠,副校理徐公淳,竝卽牌招,推移入直,何如?傳曰,允。
鄭誾朝啓曰,應敎閔愚植,副應敎李源憙,校理尹皞燮,副校理丁奎會,有身病,校理愼奎晠,副校理徐公淳在外,副修撰宋世鉉呈辭在外,玉堂上下番俱空,事甚未安。修撰李承九·李中斗,副修撰金台濟,竝卽牌招,何如?傳曰,允。
以平安監司狀啓,義州府人命渰死,民家漂流顚覆事,傳于鄭誾朝曰,觀此狀聞,滿心驚慘,不知爲諭。灣府卽邊塞重鎭,朝家之視之,非比他地,而不料全省告登之際,忽此一邑,獨被沈墊之患,民家一千九百二十七戶之漂失,人命三百三名之渰沒,何其酷也?實由否德,何辜于民?駭浪奔濤之號呼,顚連之狀,如在目中,思之及此,錦玉靡安。掩瘞結構之方,道臣·府伯,自當悉心周恤,而亦豈可按式而已乎?定州牧使李敎稙,特差慰諭使,使之馳往,遍審災形,以內帑錢一萬兩,量宜俵給,面面曉諭,以示若保之意。死者已矣,別設一壇於江邊,侑以酒食,少慰漂逝之魂。生者無衣無食,又將何以掩體而糊口乎?未寒前,亟圖庇接,俾無一夫失所仳離之歎。無論生死,身還布,竝行蠲蕩,凡係應役之可以祛民害恤民隱者,慰諭使與道臣·守宰,爛商講究以聞。
鄭誾朝,以宗廟署都提調意啓曰,再明日望祭時,廟司四員,不可不備,而令金商絢,身病沈篤,不得進參,合有變通之道。令金商絢,令該曹口傳相換,以爲及時擧行之地,何如?傳曰,允。
又以奉常寺都提調意啓曰,各陵園秋夕祭享所用藥果煎造後,進上看品藥果二十立,依定式封進之意,敢啓。傳曰,知道。
吏曹啓目粘連,啓下是白有亦,觀此議政府草記內辭緣,則全羅道觀察使李憲稙狀啓以爲,珍島府使申正均,莅任未過一周,治法政模,綽有條理,島民咸頌是白乎旀,遽當遞改,民情惜去,非但迎送貽弊爲念,捨此良手,實難講究。上項珍島府使申正均,限明年特許仍任,以責實效事,令廟堂稟命分付矣。此非廟堂請稟事,令該曹稟處亦爲白有臥乎所,新除授府使趙羲林,已爲辭朝,道臣狀請內辭緣,置之,何如?判付。啓,依允。
吏曹參判李載純疏曰,伏以,臣於見職,濫叨而久據,今已三朔于玆矣。誦說典故,辨論官材,進退唯否,非臣攸能。然奉戴恩光,服事爲恭,雖冒鵜梁之剌,不敢爲應文控免之計,而如臣愚陋,厚蒙陶甄,外內奔走,歲月縱多,凡於公家執役,每恐不勝其任,恒貽老父之憂,而臣之勉守謹約,隨分寡過,亦何嘗一日忘于中也?今臣所有之責,卽古小宰之職耳,雖不若冢宰之重,然不但贊冢宰爲政而已。冢宰有故,則輒或代之,不擇官職緊漫,皆得注擬,其不可以貳於長席,而有所差殊觀也。是故掄簡而責成之,未始不有補於治理,而臣旣無其實,苟然備員,謏聞寡見,已試可按。縱荷天地庇覆,汔今容假,其究也,匪其人而瘝厥官,可不懼哉?且臣氣稟不同於人,外似充健,而中實虛脆。節序交敓,二氣感應,委頓呻楚,醫方罔效,勢無以指日巾櫛,則緣臣之病,曠臣之職,惶悶悚隘,靡所容措,玆具章牘,據實仰奏。伏望聖慈,俯垂諒察,將臣吏曹參判之任,劃賜鐫改,公私幸甚。臣無任云云。答曰,省疏具悉。所請依施。
上在景福宮。停常參·經筵。
鄭誾朝啓曰,左右史不可不備,別兼春秋權潚·閔泳敦·韓光洙·金敎獻·趙東潤·徐相集·李垠鎔,竝卽牌招,推移入直,何如?傳曰,允。
又啓曰,校理愼奎晠,時在黃海道平山地,副校理徐公淳,時在廣州地,竝斯速乘馹上來事,下諭,何如?傳曰,許遞。
吏曹參判前望單子入之,趙榮夏落點。
傳于鄭誾朝曰,再明日眞殿茶禮,當自內親行矣,該房知悉。時原任大臣·閣臣·宗親·二品以上入參。
傳于鄭誾朝曰,再明日眞殿茶禮時,東宮當自內行禮矣,該房知悉。春桂坊及相禮,使之待令。
傳于鄭誾朝曰,咸鏡監司留待。
傳于鄭誾朝曰,咸鏡監司入侍。
以司謁口傳下敎曰,闕門出入,自有定式,而近來法禁蕩然,不遵舊式,以至亂雜,殆無防限,其駭歎之習,莫此爲甚。自今爲始,冒法之朝臣·中官與掖屬,草記論勘,不飭之知申與兵曹堂上,難免重勘,此意更爲嚴飭。
鄭誾朝,以吏曹言啓曰,恭陵參奉李源商,以其身病,呈狀乞遞,改差,何如?傳曰,〈允〉。光陵參奉沈聖澤,令該曹口傳相換。
吏曹口傳政事,恭陵參奉李源商,光陵參奉沈聖澤相換。
宗廟令金商絢,平市主簿徐完淳,已上相換事,承傳。
鄭誾朝,以戶曹鎭禦營言啓曰,本所生花亭·濯纓亭兩處鼓鑄所中,濯纓亭,今十四日,先爲起火之意,敢啓。傳曰,知道。
咸興府尹趙秉式書。王若曰,地爲本於興龍,誕啓五百年宏業,人必揀於佩虎,最貴二千石循良。疇咨若時?予庸嘉乃。顧玆咸鏡諸郡,實維豐沛舊基,原廟之衣冠月遊,虔奉象設,岨岐之險阻天作,丕膺鴻休。若乃粟·米·麻·絲·桑·楮·魚·鹽,雖云壤土之磽瘠,粵亦金·銀·銅·鐵·蔘·茸·貂·鼠,素稱物産之珍奇。風氣勁剛,精乎弓馬之技,氓俗痴黠,鮮矣絃誦之聲。肆列朝所以撫綏,俾服推心之晠化,而近日漸次凋弊,那得副手之良工?惟卿,鍾鼎故家,氷蘖雅操,早蜚英於翰苑·經幄,謨猷宏深,夙按節於沁都·錦營,治績茂著。上國膺專對之命,王事靡遑,外衙掌督辦之任,衆務畢擧。前後所已試,知有廊廟之才,左右皆曰賢,合置藩臬之列。玆授卿以咸鏡道觀察使兼兵馬水軍節度使·都巡察使·咸興府尹,卿其克體委畀之意,益勉圖報之誠。斷斷兮無他,出自八座之卿月,綽綽然有裕,去作一路之福星。黜幽陟明,掃濁汚於貪墨,除殘祛瘼,煽陽和於黔黎。颺治聲於纛牙,與我共此,仗威望於鎖鑰,非卿伊誰?措畫也務從便宜,稟裁則自有典憲。嗚呼,邊事莫如豫備,未陰雨而撤桑,宸衷可以解憂,庶宵旰之高枕。逖矣玆土,展也伊人。故玆敎示,想宜知悉。副校理李鳳德製進。
戊子八月十三日酉時,上御興福殿。咸鏡監司入侍時,同副承旨鄭誾朝,假注書朴暾陽,記事官朴宗玕,記注官玉秉觀,咸鏡監司趙秉式,以次進伏訖。上曰,史官分左右。仍命咸鏡監司進前,秉式進前。上曰,北道〈與〉他道有異,豐沛興王之基,朝家敬重之地。須到底敬謹察飭,而近者居民鬧撓之事,必有守令治績之失。大事亟施刑繩,小事隨報廟堂,每每隨機,事事善保。而鎖鑰北門,恃之于卿,須務浩大之任,以損宵旰之憂。秉式曰,或有守令字牧之失,豈意黎民犯法之境乎?臣才空疎,百不猶人,或無謹當安堵矣。上曰,此去營幾里?秉式曰,從間路則七百八十里,如行大道則八百三十里。上曰,今日當行幾里?秉式曰,出宿東門外。上曰,何日交龜乎?秉式曰,二十五日到營,而下去時,當奉審諸陵矣。上曰,遞監司上來時,亦有此例乎?秉式曰,未能詳知。上曰,善爲下去也。上命監司先退,仍命史官就座。又命退,承史以次退出。
上在景福宮。停常參·經筵。
自午時至人定,灑雨下雨,測雨器水深五分。
自人定至十五日開東,灑雨下雨,測雨器水深六分。
李起鍾啓曰,校理一員,副校理一員未差,修撰李承九·李中斗,副修撰金台濟有身病,宋世鉉在外,玉堂上下番俱空,事甚未安。應敎閔愚植,副應敎李源憙,校理尹皞燮,副校理丁奎會,竝卽牌招,推移入直,何如?傳曰,允。
傳于李起鍾曰,禮房承旨馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
以別兼春秋權潚·閔泳敦·韓光洙·金敎獻·趙東潤·徐相集·李垠鎔牌不進罷職傳旨,傳于李起鍾曰,只推。
李起鍾啓曰,左右史不可不備。別兼春秋權潚·閔泳敦·韓光洙·金敎獻·趙東潤·徐相集·李垠鎔,旣有只推之命,竝卽牌招,推移入直,何如?傳曰,允。
傳于李起鍾曰,左承旨·左副承旨許遞,前望單子入之。
傳于李起鍾曰,新及第李奭鍾,完南府院君李厚源祀孫也,賜樂。
傳于李起鍾曰,新及第申佐均,莊武公申汝哲祀孫也,賜樂,其祀版致祭。
傳于李起鍾曰,新及第金容悳,文孝公金萬重宗孫也,賜樂。
傳于李起鍾曰,新及第金永儀,書筵官金洛鉉子也,賜樂。
傳于李起鍾曰,新及第尹秉綬,此是桂坊也,賜樂。
李起鍾啓曰,應敎閔愚植,副應敎李源憙,副校理丁奎會有身病,校理尹皞燮,修撰李承九差祭,校理一員未差,副校理一員未差,副修撰宋世鉉在外,玉堂上下番俱空,事甚未安。修撰李中斗,副修撰金台濟,竝卽牌招入直,何如?傳曰,允。
承旨前望單子入之,趙秉稷落點,李完用添書落點。
以慶尙監司李鎬俊狀啓,薦新進上石榴,節序差早,姑未成熟,限內不得封進,惶恐待罪事,傳于李起鍾曰,勿待罪事,回諭。
兵曹口傳政事,親軍南營哨官單李鎬悳。
李起鍾,以奎章閣言啓曰,明日卽寶賢堂望奉審日次,臣進詣擧行之意,敢啓。傳曰,知道。
上在景福宮。停常參·經筵。
藥房都提調金弘集,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
南廷哲啓曰,新除授行左承旨趙秉稷,同副承旨李完用,竝卽牌招,何如?傳曰,允。
鄭誾朝啓曰,應敎閔愚植內閣進,校理一員,副校理一員未差,副校理丁奎會,副修撰宋世鉉·金台濟在外,修撰李中斗有身病,玉堂上下番俱空,事甚未安。副應敎李源憙,校理尹皞燮,修撰李承九,竝卽牌招,推移入直,何如?傳曰,允。
傳于鄭誾朝曰,明日出宮門路,以廣臨門爲之。
鄭誾朝啓曰,闕內省記外,趁門限出送,法意莫嚴,而門鑰已下之後,無賴輩尙留禁中,以至毆鬨戕命之境,揆以事體,萬萬驚悚。常時不飭之入直兵曹堂上從重推考。郞廳所當重勘,而本院請推之外,無他可施之罰,何以爲之?敢稟。傳曰,允。拿處。
傳于鄭誾朝曰,向日南梱事,處分出於十分斟量,萬不獲已,而今焉道啓之臚列莫掩,北民之憤鬱愈激,揆以事體紀綱,不可仍置。南兵使李容翊,令該府拿來嚴問。
兵曹口傳政事,親軍壯衛營軍司馬單趙東潤。
李起鍾,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以內醫院都提調意啓曰,提調尹秉鼎,今日問安,不爲仕進,卽爲牌招,何如?傳曰,允。
又以禮曹言啓曰,今八月十六日親臨景武臺日次儒生殿講時,王世子侍坐之節,何以爲之乎?敢稟。傳曰,依例磨鍊。
上在景福宮。停常參·經筵。
南廷哲啓曰,今日殿座時,承旨當爲備員。行右承旨姜文馨,不爲仕進,卽爲牌招,何如?傳曰,允。
傳于李完用曰,當該中官拿處。
李完用,以兵曹言啓曰,今日景武臺親臨日次儒生殿講時,本曹郞廳侍衛,當爲備員,而佐郞卞應洙,方在拿處中,不得進參。今姑改差,其代仍令該曹,以在京無故人口傳差出,以爲進參之地,何如?傳曰,允。
吏曹口傳政事,以朴壽昌爲兵曹佐郞。
傳于李起鍾曰,吏曹判書有闕之代,前望單子入之。
吏曹判書前望單子入之,趙秉世添書落點。
傳于李完用曰,南兵使有闕之代,行護軍李奎遠除授。
李起鍾啓曰,吏曹郞廳來言,大臣置處政事,取稟。傳曰,當日爲之。
領議政沈舜澤疏曰,伏以,臣重務日瘝,癃病日苦,抱章洊瀆,攢手候命,以我殿下天地之仁,父母之慈,猶不察其情而遂其懇,臣仰跼俯蹐,如窮無歸,惟有漆室之憂,不但在臣私也。伏讀前後聖批,責臣勉臣,愈往備摯,於敵以下,寄托至此,不當違拂,況臣子之〈於〉君父乎?斯可已矣,然猶不知已,臣罪臣訟,萬難自贖。而臣之束帶立朝,今三十有九年矣。愛君憂國,得於良知,造次以之,夷險以之,至于皓首殘齡,有何顧惜,工謀占便,忍負我殿下也?臣之當去,無智愚皆知,臣之求去之懇,亦非待今日而始發。苟或徒事矯飾,不欲鞠瘁於此時,則天日下臨,鬼神旁列,亦必有厭臣之爲者矣。臣伎倆已窮,辜負實多。聖主憂勤,治不徯志,而臣不能獻替繩糾,國綱掃地,百度寒心,而臣不能董勵規正,貪猾無忌,民生塗炭,而臣不能彈懲拯救,天旱孔酷,南土判歉,而臣不能幹當彌綸。不待人之譏臣,而臣已自知甚明。雖以庶官冗務,不宜蹔曠,矧玆元輔,百責攸萃,任他不職,一於勉留,則事體苟且,莫此爲甚,其於民國,奚補之有?今若斥退臣身,改卜賢德,則艱棘可濟也,泰磐可措也,宵旰之宸念,可以少弛也,朝野之輿望,可以大副也。此臣所以以讓能爲報國,而亦以爲不可不去之義諦者也。若臣年衰病痼,已蒙淵燭,今無可以從新覼縷者。夫百事可强,而不可强者病也,百病可醫,而不可醫者老也。一臥床笫,昏囈無省,近日大小公班,一未趨參,亦由於實狀之無奈,而伏枕皇悶,若添一祟。玆又瀝盡腔血,冒入文字,祗望我殿下,哀臣憫臣,矜臣憐臣而已。倘賜兪音,竝卸議政摠理之銜,則非惟臣調病得宜,感頌恩渥,實爲國事民事,萬萬幸甚。臣無任云云。答曰,省疏具悉卿懇。前此兩批,已諭其萬萬不可之意,以卿忠愛,庶幾改圖,而至再至三,言去不已,甚非平日所望於卿也。寡躬之憂勤,國綱之掃地,民生之塗炭,南土之判歉,皆是卿疏中語,而此果元輔求去之時乎?卿亦豈不知之審而思之熟也?第以賢勞旣久,衰邁疲頓,暫爲釋負養閒之計耳。於此而一向强迫,殊欠禮敬之道,亦非相孚之義。所辭中議政之銜,今姑勉副,予心悵惘,如中流失楫,而倚毗之重,何間於居位去位乎?卿其諒體此意,善自調將,時時造朝,告予以嘉謨弘猷,益彈匡弼之責,幸甚。仍傳于李完用曰,此批答,遣史官傳諭。
行吏曹判書尹秉鼎疏曰,伏以,臣卽一木偶土偶耳,一切事爲,漫不省覺,多般應接,都歸昏聵,不可以生世之人責之也久矣。雖汗漫職事,尙不堪承當,況長銓之任乎?長銓是何如職也,居長銓者亦何如人也?臣以千萬無似,冒叨是職,于玆爲三數次矣。有百僨誤,無一報效,兢懼愧恧,直欲鑽地而不可得。矧臣實病,風火爲祟,脚部之蹣跚,視官之矇昩,乃年邁氣衰之故也。房闥起居,動輒須人,俄頃做措,茫不記得,安有如此而蹲據於激揚淸濁,進退賢否之任者乎?臣之入都治病,亦旣多日,而病根已源,刀圭無效。間嘗一再趨公,亦未免强扶力策,其能復作完人,非時日可期。夫以不能讓與能者,以不賢推諸賢者,卽人臣事君之道,見今臣病狀,凜然欲殊,其危且急,有非不能者之讓能,不賢者之推賢,所可比也。以堂堂冢宰,作爲臣養病之所,而不思所以處己之道乎?邇來三次試役,一番則初不能進,一番則至於設場行禮,而喉院代稟,旋蒙變通,以臣之故,屢煩酬應。雖緣病勢添劇,不强自得,惶汗浹背,不敢自恕。以若病狀,究竟僨敗,非徒臣之自量然也,咫尺折旋,觀瞻猖披,乃聖鑑之所已燭也。勞苦倦極,未嘗不呼天,疾痛未嘗不呼父母,乃人情之所固然。伏乞聖明,俯垂諒察,亟遞臣所帶吏曹判書之任,回授可堪之人,俾職事無瘝,私分獲安焉。千萬血祝之至。臣無任云云。答曰,省疏具悉。所請依施。
戊子八月十六日辰時,上與王世子,詣景武臺。日次儒生殿講入侍時,行都承旨南廷哲,行左承旨趙秉稷,行右承旨姜文馨,左副承旨李起鍾,右副承旨鄭誾朝,同副承旨李完用,假注書羅元容·朴暾陽,記事官朴宗玕,別兼春秋李垠鎔,檢校提學金永壽,檢校直提學閔泳煥·金聲根,檢校直閣朴鳳彬·金文鉉·李範晉·尹,檢校待敎李完用·閔亨植·李垠鎔·尹雨植,以次侍立。時至,通禮跪啓請外辦,上具翼善冠·衮龍袍,乘輿出建善門。藥房提調鄭基會,副提調南廷哲進前奏曰,連日侵早勞動,聖體,若何?上曰,一樣矣。仍由廣臨門,出神武門,詣景武臺月臺。通禮跪啓請降輿陞座,上降輿陞座。廷哲奏曰,侍衛從陞中,有試官蒙點人,使之下去,與儒生等一體行禮乎?上可之。贊儀唱四拜,考官督辦內務府事金永壽,行護軍李源逸·金永穆,副護軍鄭寅學·李鎬冕,參考官應敎李垠鎔,副司果林永相及儒生等行四拜禮,以次入就位。上命開講。廷哲曰,考講以抽籤爲之乎,以大文爲之乎?上曰,大文爲之,可也。仍命曰,中官拿處。出榻敎親受講一人訖。仍入小次。受講三十五人後,上命書傳敎曰,日次儒生未畢講,明日便殿待令。上降座乘輿,由神武門,入廣臨門。誾朝請出標信解嚴。上還內,諸臣以次退出。
上在景福宮。停常參·經筵。
李起鍾啓曰,來二十一日朝參日次,而宣陵忌辰祭齋戒相値,頉稟之意,敢啓。傳曰,知道。
傳于李起鍾曰,禮房承旨馳詣受香諸處,奉審摘奸以來。
傳于李完用曰,日次儒生殿講未畢講,再明日待令。
傳于李完用曰,藥院提調許遞,前望單子入之。
內醫提調前望單子入之,鄭基會落點。
傳于李完用曰,前檢閱閔愚植別兼春秋差下。
吏曹口傳政事,別兼春秋單閔愚植。
兵曹,咸鏡南道兵馬節度使單李奎遠,除授事,承傳。
傳于李完用曰,永興府使有闕之代,大司憲李永除授。
吏曹,永興府使單李永,除授事,承傳。
傳于李完用曰,陽城縣監宋憲斌,典圜局幇辦差下,典圜局司事李行一·李宜聃,機器局委員李裕直,竝仍其職陞六。
傳于李完用曰,在外知敦寧·刑曹判書許遞,今日政差出。
傳于李完用曰,少尹外,京兆堂上許遞,今日政差出。
傳于李完用曰,兵曹參議·參知許遞,今日政差出。
傳于李完用曰,在外敦寧都正許遞,今日政差出。
傳于李完用曰,今日政遷轉守令,勿拘常格,各別擇差,未準朔中擬入。
傳于李完用曰,宣川府使李根,堂上宣傳官加設單付。
傳于李完用曰,城津僉使之代,三水府使南九熙除授。
李完用,以吏曹言啓曰,議政府領議政沈舜澤,勉副事,命下矣。當爲置處,而本曹時無相當窠,依例送西之意,敢啓。傳曰,知道。
又以吏曹言啓曰,星州牧使李龍和,錦山郡守金甲秀,相換事,命下矣。星州牧使李龍和,以前任載寧郡守·瑞興府使,方在解由未出中,錦山郡守金甲秀,以前任陜川郡守·淮陽府使,方在解由未出中。陽智縣監盧炳穆,牙山縣監李台珽,相換事命下矣。牙山縣監李台珽,以前任始興縣令·石城縣監,方在解由未出中,何以爲之?敢稟。傳曰,勿拘。
又以吏曹言啓曰,順安縣令洪岐周,以前任居昌府使,方在解由未出中,安義縣監權錫耆,以前任順興府使,方在解由未出中,何以爲之?敢稟。傳曰,勿拘。
又以吏曹言啓曰,陽智縣監盧炳穆,以其身病,呈狀乞遞,罷黜,何如?傳曰,牙山縣監李台珽相換。
又以吏曹言啓曰,星州牧使李龍和呈狀內,矣身受由上京矣,猝得身病,萬無還官之望云。罷黜,何如?傳曰,錦山郡守金甲秀相換。
又以吏曹言啓曰,順安縣令洪岐周,安義縣監權錫耆相換事,命下矣。順安縣令洪岐周,方在居中中,何以爲之?敢稟。傳曰,勿拘。
又以兵曹言啓曰,領議政沈舜澤,勉副送西事,命下矣。當爲隨品置處,而領中樞一窠,判中樞二窠,他大臣俱爲見帶,依例從座目,判中樞加設下批之意,敢啓。傳曰,知道。
有政。吏批,判書趙秉世進,參判趙榮夏,參議金貞圭病,同副承旨李完用進。以吏批言啓曰,宣川都護府使,今當差出,而擬望之人乏少,同道守令,竝擬,何如?傳曰,允。以沈東臣爲大司憲,李龜相爲校理,鄭寅燮爲副校理,金晚植爲知敦寧,洪祐昌爲禮曹判書,洪澈周爲刑曹判書,金昌熙爲判尹,閔泳韶爲工曹參判,沈相薰爲左尹,申獻求爲右尹,金極洙爲敦寧都正,徐冑淳爲兵曹參議,沈相萬爲兵曹參知,尹秉鼎爲堂樂提調,李載純爲平市提調,鄭志喆爲漢城主簿,成載瑨爲禮賓主簿,金容觀爲濟用主簿,洪悳周爲禁府都事,李載勤爲永陵參奉,李敏承爲丹陽郡守,吳順泳爲宣川府使,丁大懋爲三陟府使,吳鶴源爲幽谷察訪,高允模爲祥雲察訪,金載九爲三水府使。領議政沈舜澤勉副事傳敎。義州府慰諭使單金學洙特差事,承傳。成均博士單趙淇一·李鳳洙,學正單李文煥,學錄單崔在獜,學諭單申翰燮,承文博士二單安炳乾·金昶源,著作二單李涴熙·張德華,正字單申錫廈,副正字二單金鎔瑓·金斗性,分監役單鄭晉燮。星州牧使李龍和,錦山郡守金甲秀相換,陽智縣監盧炳穆,牙山縣監李台珽相換。典圜局幇辦單宋憲斌。典圜局司事李行一·李宜聃,機器局委員李裕直,以上仍其職陞六事,承傳。崇仁殿參奉加設單張碩憲單付事,承傳。前都正鄭道豐,五衛將朴仁錫,以上今加嘉善,副司果金鳳周·金士榮,前都事黃鍾律,今加通政,年八十加資。
兵批,判書閔泳煥病,參判林百鉉進,參議徐冑淳在外未肅拜,參知沈相萬在外未肅拜,左副承旨李起鍾進。判府事加設單沈舜澤,同知單兪申煥,宣傳官堂上加設單李根單付事,承傳。僉知三單具相祖·洪觀厚·金基仁,上護軍尹秉鼎,大護軍韓章錫·尹燮·朴仁錫,護軍沈相薰·閔泳韶·閔正植·嚴世永,副護軍尹相翊·宋世憲·李應烈·申泰熙·李克烈·金世基·閔宗植·李瑞永·方聖赫·張錫裕·金命基·金致龍·金聲德,副司直徐公淳·愼奎晠,副司果南錫一·金喆祿·金舜鳳·姜錫弘·元俌常·沈性之,兼宣川防禦使吳順泳,以上竝單付。
吏批,再政。以趙性協爲司饔主簿,李燮奎爲掌樂主簿,張基鍊爲典設主簿,洪用觀爲信川郡守,鄭健植爲渭原郡守,鄭煥大爲平澤縣監。左尹單申獻求,右尹單沈相薰。三政。以安應遠爲監察,李應宰爲司饔別提,蔡慶默爲醴泉郡守,李志庸爲延豐縣監。順安縣令洪岐周,安義縣監權錫老,以上相換事,承傳。四政。以李源玖爲監察,申台善爲慶山縣令,申邦鉉爲熊川縣監。
傳于李完用曰,關西慰諭之擧,已有判付,而慰諭文,藝文提學牌招,使之措辭撰出,星火下送,壇祭文,令本道監司撰用事,分付。
以全羅監司李憲稙狀啓,全州營將金始豐,再仍本職,一念圖報,省內賊徒,無遺詗捉,居民安堵,行旅無礙。今當瓜期,軍民願借,特令限一瓜仍任,俾責終效,令廟堂稟處事,傳于李完用曰,特爲仍任,新除授營將,許用履歷。
以平安監司閔泳駿狀啓,安州等邑民家漂頹,人命渰死事,傳于李完用曰,當此西成之時,民家〈之〉漂頹,人命之渰死,若是夥多,聞甚矜惻。元恤典外,別加顧助,渰死人如有生前身還布,竝蕩減,漂頹人戶結構奠接之方,令廟堂各別措辭關飭。
李起鍾,以尙衣院提調意啓曰,僉正吳健泳身病未肅拜,別提李能九呈辭在外,主簿李寅兢監刈出去,主簿林鎭東差祭。所重之地,曠直可悶,令該曹口傳,他司相換,何如?傳曰,允。
吏曹口傳政事,尙衣主簿李能九,典設別提洪綏燮,已上相換事,承傳。
李起鍾,以統理交涉通商事務衙門言啓曰,本衙門文簿浩繁,難付生手,關北監理署書記官宋達顯,本衙門主事還差下,其代本衙門主事金夏英,關北監理署書記官還差下,竝令該曹,口傳下批,何如?傳曰,允。
吏曹口傳政事,統理交涉通商事務衙門主事單宋達顯,關北書記官單金夏英,已上還差下事,承傳。
李完用,以刑曹言啓曰,以司謁口傳下敎曰,攔入闕內之漢,令該曹嚴覈以入事,命下矣。謹依傳敎,罪人趙德瑞,到底嚴覈,則所供內,渠以春川居民,科場觀光次上來,今月初六日,到于秋成門近處,則役所募丁之輩,或脫衣冠,或着小長衣而出入,故以愚蠢所致,不知禁門之所重,隨群擅入,至於被捉之境,自顧所犯,無辭可達云矣。固當依律勘處,而旣伏承嚴覈之命,故謹捧招以入之意,敢啓。傳曰,知道。
又以刑曹言啓曰,兵曹啓辭內,本曹卽錢布重地,禁雜人與他有異,而今初四日,摠禦營軍士金洪基爲名漢,泥醉肆惡,突入番廳,犯手郞廳,毆打曹屬,事未前有,萬萬駭痛。如此之漢,不可尋常治之,移送法司,照律嚴繩,何如?傳曰,允事命下矣。謹按律文,則大典會通推斷條有曰,常賤犯手士族,傷者杖一百流二千里之文,罪人金洪基,依此律決杖一百後,慶尙道南海縣,流二千里定配所,卽爲押送之意,敢啓。傳曰,知道。
又以義禁府言啓曰,前南兵使李容翊,時在任所,依例發遣府都事,交龜後拿來之意,敢啓。傳曰,知道。
又以義禁府言啓曰,兵曹佐郞卞應洙拿問嚴勘事,傳旨啓下,拿處事傳旨又爲啓下矣。卞應洙今方待命拿囚,而待開坐添問目,捧供之意,敢啓。傳曰,知道。
義禁府照目粘連,穩城前府使許鎬矣本府議啓內,任帖捄弊,旣違常法,棍治致命,亦有當律兺除良,無難擅離,殊涉駭妄。以此照律罪,杖一百收贖,告身盡行追奪,流三千里定配,又永不敍用,私罪。奉敎依允。
兵曹判書閔泳煥疏曰,伏以,臣本無似,加以儱侗昏謬,待罪本兵,全不事事,止竟僨誤,有如執契,居恒惶懼,譴何是竢。迺者無賴雜類,闌入禁中,無難經夜,至有鬪鬨致傷之變,事未前聞,萬萬驚悚。夫省記法意,何等嚴重,而苟使臣威望有素,操飭得宜,務盡宿衛之責,則寧有是也?廟啓之請罪,雖在於當日入直之堂郞,臣旣忝長官,何敢爲推諉倖逭之計,而恬然若無故乎?玆敢冒控短章,庸附自劾。伏望聖明,亟勘臣當被之律,以爲溺職者之戒焉。臣無任云云。答曰,省疏具悉。不必如是爲引,卿其勿辭行公。
上在景福宮。停常參·經筵。
自辰時至午時,灑雨下雨,測雨器水深五分。
傳于李起鍾曰,禮房承旨馳詣文廟,奉審摘奸以來。
李完用啓曰,前檢閱閔愚植,別兼春秋差下事,命下矣。令該曹口傳單付,牌招察任,何如?傳曰,允。
又啓曰,假注書羅元容有身病,勢難察任,今姑改差,何如?傳曰,允。
羅元容改差,代以兪鎭贊爲假注書。
傳于李完用曰,戎務,有國之大政也。統制使旣管轄三南水軍,而陸軍則一任閑漫,疎虞莫甚。且淸州,三南要衝之地也,自今爲始,忠淸兵使,改以三道陸軍統禦使兼忠淸兵使下批,營制一依統營例爲之,凡百措劃,該帥臣就議摠理大臣,啓稟施行。
傳于李完用曰,戶曹判書閔應植統禦使除授。
傳于李完用曰,戶曹判書有闕之代,前望單子入之。
戶曹判書前望單子入之,鄭範朝落點。
傳于李完用曰,賓客有闕之代,前望單子入之。
右副賓客前望單子入之,金在顯落點。
吏曹,左賓客金在顯,右賓客單鄭範朝,左副賓客單沈履澤,右副賓客單金永壽。
傳于李完用曰,說書有闕之代,前望單子入之。
說書前望單子入之,鄭世源落點。
兼說書前望單子入之,尹雨植落點。
傳于李完用曰,判府事金炳始復拜相職。
李完用啓曰,判府事金炳始復拜相職事,命下矣。政官牌招開政,下批,何如?傳曰,允。
又啓曰,郞者兵曹郞廳來言,統禦使下批政事,取稟。傳曰,當日爲之。
又啓曰,新除授說書鄭世源,今日政,下批,何如?傳曰,允。
傳于李完用曰,在外敦寧都正·兵曹堂上許遞,今日政差出。
李完用,以吏曹言啓曰,新除授熊川縣監申邦鉉,以其身病,呈狀乞遞,改差,何如?傳曰,允。
又以兵曹言啓曰,新除授格浦僉使李秉恒,身病猝重,萬無登途赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,允。許用履歷。
又以兵曹言啓曰,宣傳官申從均·金景熙,內禁衛將李鍾林·李敬儀,五衛將崔宗俊·洪冕祖·金基仁·李民台,曹司五衛將權克善,昌德宮衛將朴根得·兪申煥·韓在夏,文臣兼宣傳官李容善·徐相集,俱以病難供職,呈狀乞遞,竝改差,何如?傳曰,允。
有政。吏批,判書趙秉世牌招不進,參判趙榮夏進,參議金貞圭牌招不進,同副承旨李完用進。以吏批言啓曰,判書趙秉世,參議金貞圭牌招不進,小臣獨政未安,何以爲之?敢稟。傳曰,仍爲之。
又以吏批言啓曰,今番別試文科壯元人宋鍾五,科前階窮,當爲加資啓下,而誤以六品職單付矣,臣不勝惶悚。原單子勿施,今日政,加資下批之意,敢啓。傳曰,知道。以金陽瑞爲敦寧都正,金奎軾爲兵曹參議,愼炳佑爲參知,蔡東根爲監察,鄭範朝爲禮賓提調,金弘恂爲熊川縣監,權鍾奭爲利原縣監。左議政單金炳始復拜相職事,傳敎。閔泳煥爲司僕提調。慈仁縣監吳宖默今加通政,特爲加資事,承傳。新及第宋鍾五文科甲科第一人,科前階窮,依法典陞堂上。弘文正字兼說書單鄭世源,副司果申喆模今加通政,朝官年八十,依法典加資。
兵批,判書閔泳煥進,參判林百鉉入直,參議徐冑淳在外,參知沈相萬在外,同副承〈旨〉李完用進。以李奎奭爲知訓鍊,李正魯爲同知,金在殷爲同訓鍊,李肯漢·尹龜善爲宣傳官,權一圭·李容鎬爲內禁將,李承謨·文景柱·金順恒·崔翼鳳爲五衛將,李承耆爲曹司衛將,崔榮錫爲忠翊將,李承龍爲忠壯將,李垠鎔·閔愚植爲文兼,洪淳學爲格浦僉使,洪洛範爲助泥萬戶,朴永壽爲木浦萬戶。同知單韓在夏,加設單千賢祥·慶學奎·李慶善,僉知單宋光鉉·李根英·李秉龍。上護軍洪在羲,副護軍徐冑淳·沈相萬·金極洙。三道陸軍統禦使兼忠淸道兵馬節度使單閔應植。文城僉使金奎燮,大峴別將李應斗相換,薪智島萬戶具榮根,梨津萬戶田龍夏,已上相換事,承傳。
吏批,再政。以宋鍾五爲工曹參議,金最鍾爲監察,李悳用爲中部都事,朴柱爲典籍,姜炯觀爲監察,李鳳羲爲禁府都事,李鍾奭爲刑曹正郞。
兵批,再政。以李圭相爲仁遮外萬戶。三政。兪龍煥爲訓鍊主簿。四政。尹滋復爲訓鍊主簿。五政。金演夏爲部將。六政。柳濟寬爲左捕從。七政。蔡奎駿爲訓鍊僉正。八政。元益常爲宣傳官。九政。金炳堯爲訓鍊僉正。十政。具然昇爲訓鍊判官。十一政。鄭岏永爲宣傳官。
傳于李完用曰,南兵使·永興府使,給馬不日下送。
以江原監司鄭泰好狀啓,旌善郡守吳宖默,莅任以後,居官爲治,悉心供職,威惠竝行,闔境賴安,似此優異之績,允合褒嘉之典,令該曹稟處事,傳于李完用曰,特爲加資,許用營將履歷。
以按撫使南廷順狀啓,吉州前牧使李根,馴致民鬧,査實後辨論,所失金子錢布等物,待捉亂魁,嚴覈計料。路上被打城津僉使申國熙,不善處身,致此辱境,爲先罷黜。不能檢飭,致此管下邑鬧,不勝惶恐待罪事,傳于李完用曰,勿待罪事,回諭。
兵曹口傳政事,護軍洪淳馨。
兵曹城津僉使單南九熙除授事,承傳。
李完用,以內務府言啓曰,副司直李應浚·崔鶴永,別齎咨官差下,使之斯速登程,何如?傳曰,允。
又以弘文館言啓曰,新除授校理李龜相,時在慶尙道星州地,副校理鄭寅燮,時在京畿楊州地,經筵入番事緊,請竝斯速乘馹上來事,下諭。傳曰,許遞。
又以義禁府言啓曰,時囚罪人許鎬流三千〈里〉定配,又永不敍用照律公事,判付內依允矣。許鎬當定配所以入,而卽接戶奴呈狀,則以爲,其上典母年七十四,無兄弟獨身,依法典許贖爲辭矣。取考律文,則大明律存留養親條有曰,凡父母老疾應侍,家無以次成丁者,若犯徒流,止杖一百,餘罪收贖。許鎬杖一百收贖,而流三千里定配,以其母年七十四無兄弟獨身,依律文收贖,只告身盡行追奪,又永不敍用,放送,何如?傳曰,允。
上在景福宮。停常參·經筵。
卯時下霜。
李完用啓曰,新拜左議政金炳始,時在京畿楊州地,上來時給馬事,該道監司處,下諭,何如?傳曰,允。
又啓曰,刑曹判書洪澈周,除拜後過三日,不爲出肅,依定式推考警責,仍卽牌招察任,何如?傳曰,允。
傳于李完用曰,卿之釋負處閒,已三歲于玆矣。予固不忘股肱心膂之托,而卿亦豈無江湖廟堂之憂乎?目今南方之旱荒,西州之水患,北土之民擾,連續登聞,凜然驚悚,而公私匱竭,中外空虛,危機敗證,無一可恃。當此之時,身佩安危,彌綸匡濟,回國勢於磐泰,奠民生於袵席者,非卿而誰?所以金甌重卜,川楫復用,而寡躬有簡心之寄,輿情切加額之喜,卿雖欲謙讓逡巡,豈可得乎?不待予多誥,而卿亦當自諒矣。言出至懇,不用應文,卿亦勿爲備例之擧,幡然出膺,以副予如渴之望事,遣史官傳諭于左議政。
傳于李完用曰,日次儒生殿講未畢講,勤政殿,命官爲之。
傳于李完用曰,考官金永壽命〈官〉爲之。
李完用啓曰,假注書兪鎭贊,時無職名,令該曹依例付軍職,冠帶常仕,何如?傳曰,允。
傳于李完用曰,親軍都提調有闕之代,前望單子入之。
傳于李完用曰,慶尙監司留待。
傳于李完用曰,日次儒生殿講比校,待下敎。
傳于李完用曰,文武科放榜日字,更爲擇入。
李完用,以奎章閣言啓曰,檢書官金蘭圭減下,仍付兼檢書官,其代以前薦人李完世,依已例除取才差下,令該曹口傳付軍職,使之冠帶常仕,何如?傳曰,允。
又以侍講院言啓曰,新除授說書鄭世源,卽爲牌招察任,何如?傳曰,允。
又以侍講院言〈啓曰〉,新除授兼說書尹雨植,卽爲牌招察任,何如?傳曰,允。
又以內務府言啓曰,軍需之艱絀,莫近日若,而無他措劃之道。就關西城餉穀中限四萬石,姑先取用,陰雨之備,不容不斯速還充,立本之節,令道臣從長講究後,報來,何如?傳曰,允。
又以禮曹言啓曰,傳曰,文武科放榜日字,更爲擇入事,命下矣。別試文武科放榜吉日,令日官金東萬,更爲推擇,則來九月十一日巽時爲吉云,以此日時,定行,何如?傳曰,以此日定行。
又以兵曹言啓曰,在職人之呈辭受由後,始爲下鄕,而部將李喜冕·白樂淳·洪在慶·朴有悌,初無呈由,擅自下鄕,以致專經殿講不參。見頉拿勘之際,雖已經勘,揆以法例,不可仍置。竝駄去,其罪狀,令該府拿問照勘,何如?傳曰,允。
又以摠禦營言啓曰,東關王廟東西墻各四間頹圮處,今已畢築之意,敢啓。傳曰,知道。
又以刑曹言啓曰,攔入闕內罪人趙德瑞嚴覈草記,傳曰,知道。考律勘處事,命下矣。謹按律文,則大明律宮殿門擅入條有曰,凡擅入皇城門者,杖一百。依此律,罪人趙德瑞,決杖一百,懲勵放送之意,敢啓。傳曰,知道。
義禁府啓目,兵曹佐郞卞應洙原情云云。傳旨內辭緣,泛稱遲晚,所當請刑是白乎矣,曾經侍從,勿爲請刑,載在法典,議處,何如?判付啓,飭已施矣。分揀放送。
義禁府啓目,尙瑞院主簿朴璿原情云云。傳旨內辭緣,泛稱遲晚,刑推得情,何如?判付啓,飭已施矣。分揀放送。
義禁府啓目,部將李喜冕原情云云。傳旨〈內〉辭緣,泛稱遲晚,刑推得情,何如?判付啓,除刑推議處爲良如敎。
義禁府啓目,中官朴漢應原情云云。傳旨內辭緣,泛稱遲晚,所當請刑是白乎矣,長番內侍,勿爲請刑,載在法典,議處,何如?判付啓,依允。
義禁府啓目,中官李冕鎬·朴鍾錄等原情云云。傳旨內辭緣,泛稱遲晚,刑推得情,何如?判付啓,除刑推議處爲良如敎。
敎慶尙監司金明鎭書,王若曰,寇金吾方在穎郡,皆願借於一年,杜祁公移除鳳翔,與相爭於二界,行何政致此?簡惟心在予。眷彼嶠南一區,實爲海東重鎭,其俗鄒魯,其文詩禮,五百年風敎尙存。厥土荆·揚,厥篚麻絲,七十州雷封相望。踰鳥嶺而田野饒沃,素稱産業之克勤,接馬島而道路迥脩,惟恐治化之未究。如非寇萊公之雅望,難以坐鎭北門,政須張乖崖之偉材,乃可平治西蜀。惟卿,法家佛士,名門肖孫,風範端凝,持心也和平正直,文識通練,臨事則廉謹公明。先去其私心,早承家庭之訓,所念者國耳,夙抱廊廟之才。始登內翰,旋持斧於左湖,已驗才德之兼備,連典三紱,仍擁節於邇甸,寔緣績庸之卓優。畿臬已經報瓜,縱知群情之惜去,嶺陬亦多窮蔀,爲念惠澤之均施。玆授卿以慶尙道觀察使兼兵馬水軍節度使·巡察使·大邱都護府使·親軍南營外使,卿其益勉圖報之誠,庸體特掄之意。桐鄕之愛戴如舊,追先鄕去思之治,棠舍之歌謠載新,副庶民來暮之望。化自近而及遠,功惟始而圖終。矧玆今年旱乾之夏,雖不及於丙子,或者群生流離之患,倘無呼於癸庚?措劃務從便宜,稟裁自有典憲。嗚呼,傾葵向日,卿有戀於北望,偃草尙風,予無憂於南顧。行且召矣,往惟欽哉。故玆敎示,想宜知悉。弘文館副校理李鳳德製進。
上在景福宮。停常參·經筵。
藥房都提調金弘集,提調鄭基會,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
親軍提調前望單子入之,左議政金炳始落點。
事變假注書白文行書啓,臣於本月十九日巳時量,敬奉聖諭,馳往傳諭于楊州石積面石隅里議政府左議政金炳始所住處,則以爲,臣病日以進,力日以退,方委淹鄕廬,忽伏奉中書復授之命於千萬寢夢之外,繼又史官遠宣,溫諭以聖上勤政圖治之念,惓惓乎民憂國計,勉臣以彌綸匡濟,臣擎讀惶汗,不知攸云。而竊有所大惑焉者。臣於是任,非惟疵纇露盡,實是艮限有在,臣之去就,自無更論,而殿下之有今日此擧,國體之損,物議之駭,復不可勝言。庸是憂懼悸恐,震越之中,未敢張皇附達。謹當收召神思,冒徹文字,仰冀體恤之恩矣云矣,敢啓。傳曰,知道。
李完用啓曰,因兵曹啓目,井浦萬戶,改以別將下批矣,該萬戶所佩兵符分上件,收聚上送,燒火事,允下矣。卽爲上送,以爲燒火事,京畿監司·江華留守處,下諭,何如?傳曰,允。
又啓曰,假注書朴暾陽有身病,勢難察任,今姑改差,何如?傳曰,允。
朴暾陽改差,代以李丙逌爲假注書。
李完用啓曰,明日傳香,禮房承旨,當爲齋宿。左副承旨李起鍾,所當牌招,而拘於廳規,不得請牌,何以爲之?敢稟。傳曰,牌招。
以司謁口傳下敎曰,德積僉使待瓜滿,以壯衛營哨長久勤窠爲之。
兵曹口傳政事,副司勇單李完世。
親軍統衛營,以洪圭爲兵房。
李完用,以奎章閣言啓曰,檢書官李完世有身病,勢難供職,減下,其代以前薦人金敏鉉,依已例除取才差下,令該曹口傳付軍職,使之冠帶常仕,何如?傳曰,允。
又以摠禦營言啓曰,本營千摠李鍾林身病猝重,勢難察任,改差,何如?傳曰,允。
又以義禁府言啓曰,部將李喜冕·白樂淳·洪在慶·朴有悌等,初無呈由,擅自下鄕,以致專經殿講不參,見頉拿勘之際,雖以經勘,揆以法例,不可仍置,竝拿問嚴勘事,傳旨啓下,而李喜冕已爲就囚,捧供係是一事,白樂淳·洪在慶·朴有悌等,亦因此事,旣爲笞五十,照律勘放矣。今此臚列,亦無異同,係是一事再勘,拿勘一款,置之,何如?傳曰,允。
又以義禁府言啓曰,慶尙監司李鎬俊狀啓內,尙州營將崔曔東,爲先罷黜,其罪狀,令攸司稟處事,啓下矣。崔曔東時在任所,依例發遣府書吏,交代後拿來,何如?傳曰,待待命拿囚。
上在景福宮。停常參·經筵。
李起鍾啓曰,來二十五日,朝參日次,而景陵忌辰祭正日相値,頉稟之意,敢啓。傳曰,知道。
李完用啓曰,假注書李丙逌,稱以身病,今日廳座,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
禮曹,來十月初七日,行宗廟冬享大祭,香·祝親傳,取稟。奉敎敬依。
傳于李完用曰,批答遲滯之中官高廷翼,從重推考。
李起鍾啓曰,關西慰諭文,當爲撰出矣。藝文提學李淳翼疏批已下,卽爲牌招,何如?傳曰,允。
傳于李起鍾曰,電報局總辦有闕之代,行左承旨趙秉稷差下。
傳于李起鍾曰,同副承旨李完用,電報局會辦差下。
以司謁口傳下敎曰,前閣監朴漢俊,罪犯罔赦,固難容貸,而特推好生之意,嚴刑三次復減死,遠惡島限己身爲奴,勿揀赦典。
兵曹口傳政事,親軍統衛營兵房單洪圭。
李起鍾,以弘文館言啓曰,校理尹皥燮呈辭出去,上番闕直,事甚未安。應敎閔愚植別兼春秋進,校理一員,副校理一員未差,副校理丁奎會在外,副應敎李源憙,卽爲牌招入直,何如?傳曰,允。
藝文提學李淳翼疏曰,伏以臣之忝叨文垣,已數月矣。寵實紆於惟簡,懼則深於匪分,旣不敢陳章控辭,又不敢隨例祗肅,只自泯伏,靜俟公議之封駁者,誠以較挈乎人職界分未有一毫枋樣也。竊惟我國朝官職之設,惟文任最重,是任也,煥黼黻而飾笙鏞,掌邦之詞命者也。贊熙朝聲明之治,司文苑撰述之美,皇猷之潤色而治敎攸隆,制擧之取端而程式是準。振古官制,妙選時儁,如承明著作,大雅宏達,隆漢所以敦治體也,集賢藝林,鋪張鴻藻,晠唐所以崇文風也。其於朝廷廊廟之上,必用大策高文之手,于以鳴國家之盛,闡彬郁之休矣。伊來遴掄之嚴,雖不逮昔,率是學術以經之,才識以緯之,使名與實不甚相懸而後,始可上以授下以膺,何嘗有如臣無似者,苟充塞不少難愼也哉?臣本魯材鈍質,學業無素,少乏砥礪之聲譽,長蔑琢磨之砌工,重以悠泛而荒嬉,竟致一藝之無聞,遂至衰隨齒添,病與日尋,顚髮已種種矣。未守靑氈之相傳,自歸銀根之莫辨,夷考本末,直一空空然沒字碑耳。徒以厚休洪造,承藉先蔭,遍揚淸華,周旋邇密,輥到八座之列,涯已濫矣,量已足矣。今又貪榮恃寵,猥廁於詞垣之末,則臣之災咎,人之嗤點,顧不足恤,而在聖朝愼惜綜核之政,不其盭乎?卽因關西慰諭文撰進之命,天牌儼臨,冒昧趨承,有所不敢,不得不以區區情實,仰暴紸纊之下。伏乞聖明,俯賜鑑諒,亟遞臣新授提學之銜,俾文任之重,無至自臣而輕焉,則尤有光於我聖上官惟人之政矣。臣無任云云。答曰,省疏具悉。卿其勿辭行公。
電報局總辦洪澈周疏曰,伏以臣性本鈍滯,學又榛蕪,量不過斗筲,識不辦錙銖,而冥升八座,效蔑一能。〈蹇〉蹇匪躬,雖欲恂忱之必殫,倥倥無賴,其奈材智之已局?今此電機之設,卽是氣學之臻妙,惟窮神知化者,始可與論其間,而以一局總辦之責,擧而委之於萬不近百無能之如臣者,未敢知我聖上日月之明,照燭臣一毛一髮,畢無遺餘,而特命任事之鑿枘相反,遽胡至斯?臣當刳瀝肝血,必辭乃止,而職是創有,新例難越,微衷莫達於威尊,私分愈切於怵畏,黽冒趨膺,居然時周餘矣。局務之日繁雲委,視他局尤別,而顧臣做措之虛瘝僨錯,寤言汗漐,寢每驚咢。縱今電役告竣,線路遂通,而其爲事務之典飭修擧,益尤愼重乎?制置創設之初,則要在通鍊識務之人,幹當善後之如何,判非一任膠縻於已試罔效之地審矣,此臣所以去就已決,而不待智者辨矣。且臣痿蒲脆質,居恒善病,風火貞痼之祟,自昨冬若經一劫,榮衛耗鑠,百邪迭侵,食飮注夏而全阻,形殼望秋而濩落,委淹床玆,抖擻末由。丐解一念,只足爲病上添病,臣安得不疾聲哀籲於天地父母之前乎?玆敢悉暴衷實,妄干崇嚴。伏望聖慈,憫之恤之,亟遞臣所帶電局之銜,俾完公幹,獲妥微私焉。臣無任云云。答曰,省疏具悉。所請依施。
兵曹正郞金思轍疏曰,伏以臣寒素一措大耳,遭遇聖明,倖占科第,薄試字牧,蔑絲毫之績,久叨侍從,乏啓沃之忱,省躬揆分,慙恧交中。迺者伏奉傳旨下者,有以臣爲駐箚美國參務官,從速前往,隨辦使事,臣聞命歷日,自問自疑,實不敢知我殿下淵鑑所燭,奚爲而有此誤簡也。臣聞參務官,卽各國所謂駐京公使之一等書記也。必須諳練萬國公法,通曉各國語文,以及筆記·勘辦等事,件件具備者,乃可以充選,非比古昔所稱誦詩三百,專對四方之類也。況臣蠢愚,專昧使學,頑固不識時務,決不可苟充而冒膺,此猶屬細事,而竊惟今之國家事計,有不敢前往之義。謹査我國與歐美各邦締約之初,聲明照會,許以自主,及夫遣駐全權之際,有無數層折。臣雖未得其詳,槪以體制定章爲辭,亦無以自解,遂令君權有限,使名無實,駐在外國之臣,雖不欲辱君命損國威而不可得也。然則爲殿下之臣子,徒貽君父之憂,罪孰大焉?此臣所以爲國事,不敢前往者也。今之各國,遣使互駐,皆爲其保護商務,辦理交際起見,而惟我國通商十年,未聞有一個商民,能勤遠略,出洋貿易者,則遣使常駐,實屬無所事事。就以出使經費言之,動以鉅萬,旣不能酌撥報銷,如各國之例,而獨於駐京之節,如各國之爲,則其勢必至於頓添國債而已。竟至如此,出使諸臣之身家困苦,有不暇論,其於國譽之招損,國課之虧欠,當復如何哉?身爲使臣,不能盡其使職,徒費國帑,溺職之罪,尸位之譏,明知自速,此又臣所以爲國計,不敢前往者也。且臣性頑見固,近來現行之公法·約條·章程·照會,一切時務文件之譯成漢文者,未嘗見之,而或見之,莫曉其指意之如何,莫辦其例奪之如何,則一出外國,動與外人交際,文字言語,無往非蟹書蠻音。以臣愚猝然當之,五官雖備,實兼三病,何者?口不能言是啞也,耳不能聽是聾也,目不能視是瞽也。啞兼聾瞽,不可使傳書隣家,況官之以參務,責之以使事,撘附層溟風濤之險,駐辦萬國交涉之間,將不免爲天下所笑,爲國家損體,此又臣所以爲國體,不敢前往者也。臣愚一得之見,斷斷爲國家計也,未嘗有一毫爲臣私也。第俟幾年,國勢稍振,商務漸繫,惟時派駐,亦尙未晚。今若無已,則就令已派之館員,權充仍駐,未始非省費之一道,亦不失代辦之權宜也。且査各國使館,多有此例,伏乞聖明,細垂察焉。念臣私情切迫,最有甚焉者,臣之生父,年踰七旬,素患貞痼,宛轉床玆,九十祖母,日迫西山,氣息奄奄,臣弟未渠,尙不克幹家,而臣則出爲人後,所重差殊,天倫至情已極,睽離難堪,若復遠適,天涯地角,便成死生契闊,此固聖朝孝理之政,所宜軫念而推及者也。至若臣家內有病妻外,有二息,年纔十五,定婚而未成,他無强近之親。臣若一去,臣妻若子,無處可以托庇,將來憂虞,不知於何止屆,而以臣身言之,夙抱痰喘,遇有饑飽失時,寒暑不適,隨輒發作,繼之以嘔血,血止便暈,居常戒愼。況去殊域,水土不服,卽臣愚所能逆睹,安知無積年宿症,乘此迭發乎?所以公私籌維,左右審挈,萬無承膺,玆敢悉暴衷懇,冒瀆崇嚴。伏乞聖慈,俯垂鑑諒,將臣所帶參務之任,亟賜變通,俾公私耦幸,幸甚。臣無任云云。省疏具悉。使事非輕,不必爲辭,斯速登程。
上在景福宮。停常參·經筵。
趙秉稷啓曰,行右承旨姜文馨,今日不爲仕進,卽爲牌招,何如?傳曰,允。
李完用啓曰,假注書李丙逌,謂有身病,今日廳座,又不入來,事未前有,萬萬駭然。所當重勘,而本院請推之〈外〉,無他可施之罰,何以爲之?敢稟。傳曰,從重推考。
傳于李起鍾曰,檢校直閣閔泳達馳詣景陵,奉審摘奸,仍留監祭,局內諸陵,一體奉審以來。
李完用啓曰,卽者刑曹郞廳來言,因議政府草記批旨內,班院軍士等,當爲鉤覈,而判書洪澈周未肅拜,次堂例不得擧行云,卽爲牌招,何如?傳曰,允。
傳于李完用曰,再明日秋到記,勤政殿,命官爲之,左副承旨馳往泮宮,明日夕食堂,收取以來。
兵曹口傳政事,摠禦營千摠單尹錫仁。
李完用,以弘文館言啓曰,應敎閔愚植別兼春秋進,副應敎李源憙有身病,校理尹皥燮,副校理丁奎會,副修撰宋世鉉·金台濟在外,校理一員,副校理一員未差,上番闕直,事甚未安。修撰李中斗,卽爲牌招,姑陞入直,何如?傳曰,允。
左議政金炳始疏曰,伏以臣於是職,必不當復授,決不敢復膺,固無待臣之自訟而淵鑑孔昭矣。臣竊以强其所未能者,或在未試之前,冒其所不稱者,或於未事之先,已試罔效,不宜再强,任事不濟,不宜更冒。況臣之濫廁,非止一再,其亦察之熟而量之審矣。臣今所叨,其職則已僨之地,其人則已退之身,復有此謬命於意慮不到,臣實未敢知也。若曰承其缺乏,姑令尸素,則國體無如是苟艱,又將任其鹵莾,不患瘝墜,則國事當爲之奈何哉?君父之有過擧,敢言强諫,臣子之職也,今此之擧,臣以爲過矣。此臣之劃守分寸之微諦,敢抗斧鑕之嚴威也。且人之不自揣度,妄欲有爲,銳意而勇前者,其亦有些血氣之時也。臣衰頹摧拉,心與事違,又非曩昔具位伴食之日,則竝與忘想而俱灰冷,澌滅昏昏,呻痛之頃,有時而暫得惺悟,熲熲憂愛,誠未嘗不輾轉畫肚。千慮萬思,圖所以報答塵露者,要不出陳腐之前所縷陳,而胸中空洞,殊無一策之更籌,臣之志氣挫衄,亦末如之何矣。方今之勢,亦類乎積久之病,莫可醫治,痼瘼駸尋,委靡不競,毛髮筋骸,無不枯痿,而但諉之莫可醫治,不復議湯熨針砭之事可乎?聖上憂勤之念,群下顒企之情,惟在良手大劑之亟試對投,苟能誠心求助,豈無其人?願殿下莫謂時之不可爲,惟愼擇其人,勵精爲理,則亦安知不轉危爲安於期月之間哉?臣以是區區蘄祝。若臣者,不當晷刻冒據,徒事伈泄,豈直憂僨誤已哉?所可憂者,因是而中外解體,將謂殿下之不欲有爲,而胥恬嬉惰怠,尤無以興勸之矣,豈不大可懼也?在鄕宿命,彌增慢蹇之悚,力疾舁還,畢暴懇迫之衷。伏乞聖明,深軫民國之計,亟遞臣議政之銜,千萬幸甚。臣無任云云。答曰,省疏具悉卿懇。日昨敦諭之後,政候駕屨之音,及見附奏繼讀,巽章臨軒,凝佇之餘,殊憮然自失,不圖卿不肯諒予之如是也。方今民國之勢,正如久病成痼,筋骸毛髮,無不枯痿,百症交侵,莫可救治,卿言累善喩,而苟求良醫,亟投大劑,則捨卿奚以哉?然則重卜之擧,予以爲晚,人亦皆以爲晚,而卿乃以爲過擧,豈不誤乎?所可歎者,卿之前後歷鍊忠言嘉謨,縷縷切摯,鑿鑿中窾,無往非醫國之藥石,而予之寡昧,不能實體力行,多負卿苦心至誠,反躬自省,愧悔無窮。卿須熟量深算,必勿控辭,不日造朝,弘濟時艱,邦國幸甚,生民幸甚。仍傳于李冕用曰,此批答,遣史官,傳諭,仍與偕來。
關西慰諭文。王若曰,咨爾義州民人,爾所居卽逖矣西土,交於大國,鎖鑰重鎭也。邊圉自來多事,冠蓋隨以相望,宵旰之念,何嘗一日而忘爾等哉?方幸全省之告登,忽此一邑之有警,非時濫溢,滿心驚慘。漂戶之幾近二千,渰口之多至三百,自有水災以來,未有若此之偏且酷也。噫,斯民也,無辜之赤子也。號呼蕩析於駭浪奔濤之中,父不得以援其子,子不得以救其父,室家之浮沈,血肉之陷溺,饒之蓋藏莫保矣,貧之甁罌不遺矣。四野潰決爲失溝洫之界,百穀浸墊而無收穫之望,哀呼之聲,如入于耳,嚬呻之狀,若在於目。予爲爾等父母,其將處廈氈而安錦玉乎?丙枕呼燭,明發不寐,玆皆予否德,不能遂順庶徵。値此罕有之災也,今其桑田滄海,俄頃變遷,鱞寡無依,疇賴而活,嬰孩失哺,疇保而育,死固慘惻,生亦可哀。拯濟之餘,疾病生矣,驚遑之中,生理茫然,思之及此,不覺繞壁而徊徨。且況壬辰扈聖之忠,辛未倡義之功,列朝之所崇奬,平時之所倚重,奚但金城鐵郭,爲國家藩屛而已?唉,彼漂戶渰口,皆其遺裔後孫,予心隱惻,尤靡所止屆。今此慰諭之命,卽悉布予心腹,而帑錢一萬之俵給,特不過投河之醪耳,是何足爲奠接安輯之萬一,而患不均而不患寡,卽古之訓也。道臣·府伯,自當有周恤之擧,期趁未寒之前,殫心盡力,次第結構,保無一夫棲屑失所之歎。至其死者,設壇於水邊,大招而酹之,庶或慰冥漠煩冤之魂歟?噫,視遠猶邇,均是吾民,其惟予之一念也,如傷若保,恐或不獲,亦惟予之恫瘝也。凡厥懷綏奠安之方,有甚於救焚撲燎之急,而拔之溝壑之中,厝諸袵席之上,卽此時爲然矣。惟玆數條恤典,得無近於涸轍之救鮒歟,墊溺者向蘇歟,震動者少定歟,井臼漸完而飱粥可繼歟,構架稍成而寢處有方歟?無論生死,身·還布竝行蠲蕩。凡係應役之可以祛民害恤民隱者,慰諭使與道臣·府伯,隨事枚列,陸續登聞,當有裁處矣。咨爾義民,申聽予諭,恃而無恐。藝文館提學臣李淳翼製進。
上在景福宮。停常參·經筵。
李完用啓曰,今此試官望中,時無職名人,令該曹口傳付軍職,何如?傳曰,允。
事變假注書白文行書啓,臣於本月二十三日辰時量,敬奉聖諭,馳往傳諭于東部順信坊城北洞契議政府左議政金炳始所住處,則以爲,臣冒控危苦之私,冀幸體諒之恩,及伏奉批旨,寵眷彌隆,不賜允兪,斯翊奬借之深,委寄注倚之重,萬萬非所加於如臣者,仍又有偕來之命,臣且惶且慄,益不知攸措矣。臣竊以宜進不進,罪也,宜辭不辭,罪又大焉。臣於是職,決不可復叨者,亦已作一大閑,臣烏敢欲遂前言,而自爲崖刻哉?臣蒙被不世之恩思,所以報答塵剎者,食息靡懈,苟有銖才寸能之可以裨補者,夫豈欲卷而懷之,蘊而不展哉?屢試而蔑著效,則其枵然無一策可知矣,妄陳而未見施,則其狂愚不足用,又可知矣。且臣衰謝疲劣,此又駸駸落下,不止十倍於向日,則今若扮作恒人樣子,黽勉承膺,致使廟務瘝曠,此其罪有甚於干觸違傲者矣。迨玆艱棘之會,屢下惻怛之敎,臣不能發一謀建一事,以紓我聖上憂勤之念,此又臣添一死罪。惟伏地戰恐,威罰是俟,而王人之陋地相守,彌增悚蹙,伏乞亟賜召還焉云矣。臣旣承仍與偕來之命,故姑爲仍留之意,敢啓。
傳于李完用曰,疏批遲滯之中官李裕鼎推考。
李起鍾,以奎章閣言啓曰,檢書官金敏鉉有身病,勢難供職,減下,其代,以前薦人尹秉孝,依已例除取才,令該曹口傳付軍職,使之冠帶常仕,何如?傳曰,允。
又以禮曹言啓曰,卽接前都正鄭成容所志,則以爲,七寸叔東憲,嫡·妾俱無子,以其同姓二十二寸弟東潝子瑀容,欲爲繼後,兩家諸族,相議完定,而生·養父母,俱爲作故,拘於常規,不得循例禮斜,依法典草〈記〉,稟處事,呈狀矣。凡〈係〉繼宗立後,兩邊與受,明有可據,而不得登聞者,許令該曹論理草記,載在法典,而門長鄭成容所訴旣如此,鄭東潝子瑀容,立爲鄭東憲之後,何如?傳曰,允。
又以奉常寺都提調·提調意啓曰,祭享所用秋等中脯,今月二十四日始造之意,敢啓。傳曰,知道。
又以弘文館言啓曰,應敎閔愚植別兼春秋進,副應敎李源喜有身病,校理尹皥燮,副校理丁奎會,副修撰宋世鉉·金台濟在外,校理一員,副校理一員未差,上番闕直,事甚未安。修撰李中斗,卽爲牌招,姑陞入直,何如?傳曰,允。
又以弘文館言啓曰,應敎閔愚植別兼春秋進,校理尹皥燮,副校理丁奎會在外,校理一員,副校理一員未差,上番闕直,事甚未安。副應敎李源憙,卽爲牌招入直,何如?傳曰,允。
李完用,以刑曹言啓曰,以司謁口傳下敎曰,前閣監朴漢俊,罪犯罔赦,固難容貸,而特推好生之意,嚴刑三次後減死,遠惡島限己身爲奴,勿揀赦典事,命下矣。謹依傳敎,罪人朴漢俊,嚴刑三次,全羅道康津縣薪智島遠惡島,減死限己身爲奴,勿揀赦典定配所,而待拷限加刑準三次後,卽爲押送之意,敢啓。傳曰,知道。
義禁府啓目粘連,中官朴漢應矣本府議啓內,未能謹愼,致此溺職,揆以擧行,有難參恕。以此照律,罪笞五十收贖,解見任別敍,私罪。奉敎依允爲旀,功減一等爲良如敎。
義禁府啓目粘連,部將李喜冕矣本府議啓內,擅自鄕行,失待殿講,囚供縱云病勢,法意有難參恕。以此照律,罪笞五十收贖,解見任別敍,私罪。奉敎依允爲旀,功減一等爲良如敎。
義禁府啓目粘連,中官李鎬冕·朴鍾錄等矣本府議啓內,下輩殺變,出於直所,而矇然失察,殊涉可駭。律例攸在,難免當勘,竝以此照律罪,各杖八十收贖,奪告身三等,竝只私罪。奉敎依允爲旀,功減一等爲良如敎。
義禁府啓目粘連,向前李喜冕亦,擅自鄕行,失待殿講,囚供縱云病勢,法意有難參恕,以此照律,何如?判付啓依允。
義禁府啓目粘連,向前朴漢應亦,未能謹愼,致此溺職,揆以擧行,有難參恕,以此照律,何如?判付啓依允。
義禁府啓目粘連,向前李鎬冕·朴鍾錄等亦,下輩殺變,出於直所,而矇然失察,殊涉可駭。律例攸在,難免當勘,竝只以此照律,何如?判付啓依允。
吏曹判書趙秉世疏曰,伏以臣於日前,忽伏奉天官特除之命,恩渥浹髓,惶恧滿心,直欲鑽地而不可得,繼有政命,不遑陳辭,祗知駕屨之爲恭,不省觴竿之爲戒,黽勉出膺,而歷日震懍,繞壁彷徨。仍伏念前後謬恩,若偏於賤品,聯翩寵誥,每出於特簡,榮耀動人,迥非尋常者然。臣是何人,獲此異數於聖明之時哉?夫我朝命官,最重銓地者,卽朱子所謂苟求治要,特揀吏部尙書者,是實着語也。遴賢簡能,專係於銓衡之得人,而持心公正,稱物平允,鑑識足以不失臧否,甄別足以不踰遠近。啓事如山巨源,錄帒如呂蒙正,進退激揚之際,若蔘朮之對症投劑,猶楠之隨材適用,然後可以仰裨治體,俯循物議也,臣果其人乎哉?臣性且疎迃,素罕應接,廷僚之名聲資閥,公家班簿格例,殆若聾聵,奚及於四選之綜核,九流之品藻乎?其職則周官冢宰也,其事則唐虞官人也,雖宿德重望,猶尙難愼而却顧,況如臣淟涊萬不近似者乎?苟使徒憑寵渥,殆若固有,晏然冒據,上累則哲之明,下貽不稱之譏,則臣之狼狽,固不足恤,而其於僨誤公器何哉?臣本稟質脆弱,年迫衰耗,宿痼新祟,遇涼竝肆,以刀圭爲生涯,視飮食如笆籬,似不得一二日殫束趨走。義固必辭,病又難振,玆敢不避猥越,冒瀆衷懇。伏乞聖慈,特垂鑑諒,亟遞臣所帶職名,俾天職無曠,私分獲安焉。臣無任云云。答曰,省疏具悉。長銓重任,何可輕遞?卿其勿辭行公。
上在景福宮。停常參·經筵。
南廷哲啓曰,大王大妃殿進御二錢重人蔘粟米飮,自今日一貼式,限二貼煎入事,榻前下敎。
又啓曰,行右承旨姜文馨,右副承旨鄭誾朝,今日不爲仕進,竝卽牌招,何如?傳曰,允。
傳于李完用曰,昨批敷告懇惻,殆無餘蘊,想卿亦必有犂然感回,而達霄不寐,苦衷耿耿,附牘又至,依舊退讓,尙無向前擔當之意,寔予之誠禮淺薄,有所未盡而然,撫躬慙歎,不知爲喩。顧今國步岌嶪,民命倒懸,凜凜有朝夕之虞,職由予否德,終未能致得其方,以至於莫可收拾,若非如卿忠勤貞亮之節,謨明弼諧之績,孰可以扶傾持圮,轉危爲安乎?蓋自重卜之日,望卿幡然,非徒予心之渴悶,廷議巷論,莫不大同。以卿平生憂愛之誠,不念予孤立無助,而徒欲爲奉身自守之圖,此予所以不能無憾於倚毗之地也。況今廟堂久鎖,籌務積滯,卿之造朝,晷刻爲急。卿須深思民國之大計,亟起膺命,庸答予區區例席之望事,遣左承旨,傳諭于左議政,仍與偕來。
傳于李完用曰,偕來史官還入。
傳于李完用曰,政官牌招開政。
李起鍾啓曰,秋到記儒生殿講時,參考官南奎熙,謂有情勢,奉牌闕外,陳疏到院。原疏雖不得不捧入,前後飭敎,何等截嚴,而累度催促,終不入來,事體所在,誠極未安。從重推考,何如?傳曰,允。
傳于李起鍾曰,考官李承五,讀券官李淳翼,命官爲之。
行左承旨趙秉稷書啓,臣於本月二十四日巳時量,敬奉聖諭,馳往傳諭于東部順信坊城北洞契議政府左議政金炳始所住處,則以爲,臣以奏以疏,畢暴衷實者,披露心腹,旣無底蘊,而終靳允兪,今又喉舌之臣,銜命遠宣,敦勉兪摯,臣徊徨跼蹐,益不知所處。竊以臣於是職,便作十里鐵限,非徒自劃之未能回悟,實是聖鑑之已所體諒者也。若臣才具之不稱,疾病之難醫,又未暇贅說矣。文辭拙陋,不能仰格,又復曠日延拖,有若商度於辭受之間,則亦非微諒之所敢出。危苦切迫,一日爲急,擬借方寸之地,面陳必不可强之狀,冀幸矜恤之澤,而邇臣之來守陋處,尤增惶悶,伏乞先賜召還焉云矣。臣旣承仍與偕來之命,故姑爲仍留之意,敢啓。傳曰,知道。
傳于李完用曰,聞左相不日簉朝云,爲國事萬幸。偕來承旨還入,以安大臣之心。
傳于李完用曰,晦日次對,進定於再明日。
傳于李完用曰,再明日九日製,通方外爲之,試紙用大好紙,弘文提學牌招。
傳于李完用曰,秋到記講居首通幼學李浩溶,製述詩居首三下一幼學閔厚植,三下二幼學洪鍾榮,竝直赴殿試。講之次通幼學吳宅鎬等十八人,製述之次草三進士趙秉鼎,竝直赴會試。講之次通幼學李錫謙,製述之次次上進士金永典等二人,竝給二分。講之次略生員張繼洙等十四人,製述之次次上生員洪祐肅等二人,竝給一分。講之次粗幼學朴泳親等三人,製述之次次上幼學李愚萬等三人,各奎章全韻一件賜給。
傳于李完用曰,入格儒生,明日待令。
傳于李完用曰,當該承旨推考。
傳于李完用曰,文衡會圈。
李完用啓曰,文衡衛圈事,命下矣。時原任大臣·前前大提學·政府西壁·六卿·判尹,卽爲命招,使之會圈,何如?傳曰,允。
傳于李完用曰,館錄爲之。
李完用啓曰,館錄爲之事,命下矣。副提學未差之代,今日政差出,何如?傳曰,允。
傳于李完用曰,在外敦寧都政許遞,今日政差出。
傳于李完用曰,呈告同敦寧·同義禁許遞,今日政差出。
傳于李完用曰,利原縣監權鍾奭內禁將除授。
李完用,以吏曹言啓曰,新除授熊川縣監金弘恂,成均館典籍李寅衡,南學敎授朴齊璟,西學敎授李垠鎔,俱以身病,呈狀乞遞,竝改差,何如?傳曰,允。
又以吏曹言啓曰,瑞興都護府使金永稷呈狀內,矣身受由上京矣,中路得病,萬無還官之望云,罷黜,何如?傳曰,黃州牧使南學熙相換。
又以兵曹言啓曰,忠淸兵使,改以三道陸軍統禦使下批矣。兵虞候,改以三道陸軍統禦虞候下批,依統虞候用營將之例,陞資之意,敢啓。傳曰,知道。
又以吏批言啓曰,長水道察訪李基徹,以其身病,呈狀乞遞,改差,何如?傳曰,羅州監牧官朴準鎔相換。
有政。吏批,判書趙秉世進,參判趙榮夏牌招不進,參議金貞圭牌招不進,同副承旨李完用進。以閔正植爲副提學,洪學周爲校理,李義悳爲副校理,鄭道豊爲同敦寧,崔光協爲敦寧都正,李種弼爲戶曹參議,李敦夏爲知義禁,金晳根爲同義禁,金永壽爲同成均,嚴錫瓘爲典籍,徐公淳爲南學敎授,金炳䄵爲西學敎授,安光福爲監察,高宅榮爲熊川縣監,安錫麒爲利原縣監,金永準爲禮賓參奉,電報局摠辦單趙秉稷,會辦單李完用,前都正朴圭範今加嘉善,前五衛將金鎭永今加資憲,以上朝官年八十加資。
兵批,判書閔泳煥病,參判林百鉉病,參議金奎軾進,參知愼炳佑病,左副承旨李起鍾進。以李璟爲金井別將,同知單文景柱,加設單尹瑞榮·劉璘珏,僉知三單安昌壽·李心沃·李承耆,副護軍金裕成·申泰熙·金陽瑞,副司直李龜相·鄭寅爕,副司果申章熙,副司正兪鎭贊,副司勇劉卿良,全州營將單金始豊特爲仍任事,承傳,三道陸軍統禦虞候單閔奎東,兼內禁將單權鍾奭今加折衝除授事,承傳,以上竝單付。
吏批,再政,以趙東潤爲〈司〉成,高俊膺爲監察,分監役單全在慙,崇仁殿參奉加設單尹斗烔,以李敦夏爲冬至謝恩正使。三政,以李垠鎔爲司僕正,朴壽憲爲監察。四政,以韓興敎爲監察。五政,以禹東淵爲監察。六政,以梁在渡爲監察。七政,以李範鎔爲監察。八政,以姜鳳岐爲監察。
以右副承旨鄭誾朝牌不進罷職傳旨,傳于李完用曰,只推。
兵曹口傳政事,副司勇尹秉孝。
李完用,以礦務總局言啓曰,本局事務,轉益浩大,前府使吳慶然,幫辦差下,令該曹口傳下批,何如?傳曰,允。
又以礦務總局言啓曰,鳳山郡守徐廷圭,海西監理差下,使之專管句檢,而令該曹口傳下批,何如?傳曰,允。
吏曹口傳政事,礦務〈總〉局幫辦單吳慶然,海西監理單徐廷圭。
李完用,以刑曹言啓曰,議政府啓辭內,禁中何等肅淸之地,而聞內班院軍士輩,以雜技相鬪,至有殺越之變云,警悚痛惋,寧欲無言。近日宮掖之不嚴,胡至此極?苟使兵曹按式摘奸,豈有無省記攔入之漢,而又豈有古今所無之變怪乎?當日入直之兵曹堂上,施以譴罷之典,郞廳拿問勘處。鬪鬨根因,旣在中官直所,則當時不飭,可推而知,當該中官,令該府拿問嚴勘。所犯諸漢,不可循例勘斷而止,令秋曹到底鉤覈,首犯出付軍門,梟首警衆,其餘諸漢,竝嚴刑島配,何如?傳曰,允事,批下矣。謹依批旨,罪人金千石·千山伊·池丁得·崔用伊·陸大用等,捉致鉤覈,則金千石所供內,崔春石爲名漢,來到番所,與千石伊·池丁得·金成九等,同爲雜技,金成九與崔春石,有錢兩相關事,互相言詰,至於鬪毆之境,侵逼於渠之所睡處,故不勝困苦,以木枕果爲擧打矣,崔春石,昏窒噓吸,仍爲致命云。千山伊·池丁得所供內,渠等果與崔春石,同爲雜技,及其罷後,金成九與崔春石,互相鬪毆之時,至被金千石之木枕所打,仍爲致命云。陸大用所供內,初不知雜技等事,就宿於番房,夜半聞之,則金成九·崔春石,相爲毆鬪,春石乃被金千石之木枕所打,至於致命云。崔用伊所供內,初不參涉於雜技之場,就宿於他房,開門後出去,食饌持來而聞之,則崔春石爲被打致命云,而未知誰手之犯打云矣。觀此諸供,金成九·金千石等段,雜技作鬧,至犯殺越,輸款無餘,諸招同然,首犯之罪,無容更議,當爲出付軍門,亟施梟警,而金成九,知機漏網,未得鉤覈,令左右捕廳,刻期詗捉,對質嚴査得情後,依律施行次。就捕間,金千石姑爲嚴囚,千山伊·池丁得段,雖不犯手,同參起鬧,隨從之律,在所難免,各嚴刑一次。千山伊全羅道興陽縣鹿島,池丁得羅州牧智島遠惡島定配所,竝卽押送,陸大用·崔用伊等段,初不參涉於雜技,但聞鬪毆而致命云,參互罪犯,煞有間焉,各嚴刑一次,懲勵放送之意,敢啓。傳曰,知道。
大護軍金永哲疏曰,伏以臣前月三十日大政,以臣首擬於冬至正使,至蒙天點。駪駪原隰,自是重任,濟濟朝端,必多其人,伏未知奚取於如臣無似,而此又臣家初有之職,聞命若驚,寢食不寧,蹙蹙然靡所聘也。臣本下愚之不移,一技之無他,幸藉先庥,偏被洪渥,前後揚歷,罔非濫竽,居恒惴惴,如集于木,而間經禍故,仍絶名塗之戀。特以我殿下天地於臣而覆燾之,父母於臣而慈恤之,非分寵擢,加之正卿,拚誥而感淚無從,閱歲而惶汗尙漐。噫,臣之世世國恩,山之高矣,河之廣矣。欲效含結之誠,只有趨走之恭,磨放猶不惜也,夷險何可擇也?矧玆往役義重,固不感辭。第臣素稟六極之弱,兼抱一生之痼,血咯急症也而受風則猝肆,痰喘危形也而遇寒則輒劇,每値冬沍,預自畏怯,暫或觸冒,其害立至,種種有頃刻垂絶之狀。今若遼·薊之風,朔漠之寒,一日觸觱發之威,二日冒栗烈之氣,必不免紇干之雀,非但以臣一身之性命爲憂,其爲辱使命而駭殊域,當何如哉?以才則不衷其服,以情則有所難冒,最又萬萬不可以强者病也,實實必遞乃已者病也,玆用齎牀具牘,仰干大造。伏乞聖明,俯賜鑑諒,亟改臣上价之銜,俾公私兩妥,賤疾加攝,以垂終始生成之澤,區區血祝。臣無任云云。答曰,省疏具悉。所請依施。
行副護軍南奎熙疏曰,伏以臣於向者別試初試,猥參試席,自致僨誤,合置重辟,而厚蒙我聖上恢容之恩,薄勘旋敍,悚恧感戴,交切于中,從此試院一步,艮限在前,而見今參擬於到記參考官望,至蒙恩點,召牌儼臨,臣豈可以前愆之倖逭爲幸,晏然冒膺乎?悶阨之極,莫知爲計,玆敢短章陳籲於黈纊之下。伏乞聖慈,俯垂鑑諒,亟命鐫改,以重試體,亦全微諒,千萬幸甚。臣無任云云。答曰,省疏具悉。試牌體重,卽爲入來。
上在景福宮。停常參·經筵。
藥房提調鄭基會,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李起鍾啓曰,右副承旨鄭誾朝,今日不爲仕進,卽爲牌招,何如?傳曰,允。
又啓曰,館錄爲之事,命下矣。新除授行副提學閔正植,卽爲牌招,何如?傳曰,允。
傳于李起鍾曰,藥院都提調有闕之代,前望單子入之。
內醫都提調前望單子入之,左議政金炳始落點。
李起鍾啓曰,文衡會圈時,政府西壁·六卿,當爲進參,而左參贊李秉文,右參贊趙康夏牌不進,工曹判書李敦夏在外,何以爲之,而左右參贊,更爲牌招,何如?傳曰,允。在外工曹判書許遞,前望單子入之。
工曹判書前望單子入之,金聲根落點。
李完用啓曰,假注書李丙逌有身病,勢難察任,今姑改差,何如?傳曰,允。
李丙逌改差,代李胤鍾爲假注書。
李起鍾啓曰,同義禁金晳根,旣入闕中,不爲肅謝,卽爲出去,事甚未安。推考,何如?傳曰,允。
李完用啓曰,別兼春秋李垠鎔,昨日入直,而司僕正肅單,今始來呈,揆以事體,萬萬未安。從重推考,何如?傳曰,允。
傳于李完用曰,入格儒生,崇陽門外施賞。
李完用啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
傳于李完用曰,在院承旨,從重推考。
傳于李完用曰,時·原任大臣,更爲命招。
李完用啓曰,行副提學閔正植牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
李完用,以弘文館言啓曰,新除授校理洪學周,副校理李義悳,竝卽牌招察任,何如?傳曰,允。
又以典圜局言啓曰,本局司事李圭錫,身病沈重,萬無時日供職之望,今姑改差,何如?傳曰,允。
又以義禁府言啓曰,明日九日製,通方外爲之時,本府都事,皆爲赴擧,只有武都事一員,當爲當直入直,而新除授武都事李象羲,有身病未肅拜,當直入直,無以推移,本府入直及公事回公都事,亦無以推移。有身病都事,令該曹口傳相換,假都事二員,亦令該曹口傳差出,以爲擧行,何如?傳曰,允。
行判中樞府事金弘集箚曰,伏以臣於日昨,忽嬰感疾,肢體淅灑,頭痛如觸,數夕委貼,昏涔不省,重以頑痰流注,膈痞肚脹,倒飽嘔吐,往往悶絶,此蓋自經暑毒,眞元葸敗之餘,外氣乍襲而宿症闖作也。今欲按方調治,須費時日工夫,而臣見叨嘗藥之任,有不可許久告病,玆敢不揆猥褻,略暴悶隘之實。伏乞聖慈,亟賜變通,以便公私,不勝幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于李完用曰,此批答,遣史官,傳諭。
奉朝賀金尙鉉疏曰,伏以臣之病,可謂末如之何矣。臣於年前休致之時,回榜之日,在庭而進箋也,陞殿而奉醞也,蹩躠蹣跚,喘喘氣急之醜狀,旣入淵鑑之俯燭矣。邇來群症,日加一日,四肢不仁,一身不運,欲起則卽仆,欲動則旋僵,去鬼不遠,死期將至,不亦可傷乎?際伏承文衡會圈之命,固當蹶趨進,而其於移一步不得,何哉?職固急於攝之,病難强於策蹇,玆敢忙陳短章。伏乞聖慈,哀矜之潣恤之,卽賜變通,仍治臣慢命之罪,以肅〈朝〉綱,千萬幸甚。臣無任云云。答曰,省疏具悉。實病旣如是,依文苑故事,卽爲疏薦。
上在景福宮。停常參·經筵。
李完用啓曰,行副提學閔正植牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰允。
傳于南廷哲曰,都承旨持此御題,與弘文提學偕往泮宮,試取以來。
李完用啓曰,弘文提學金聲根,旣已承牌,內閣提學閔應植,藝文提學李淳翼竝牌招,以爲同參考試,何如?傳曰,允。
南廷哲啓曰,敬奉御題,與弘文提學金聲根,偕往泮宮,九日製儒生試取,則收券爲二百二十張矣,捧入之意,敢啓。傳曰,知道。
李完用啓曰,文衡會圈事,命下矣。政官牌招開政,何如?傳曰,允。
傳于李完用曰,大臣·政府堂上引見。
傳于南廷哲曰,九日製賦居首三下一生員李範贊,三下二幼學金稷鉉,竝直赴殿試。之次草三下幼學崔榮鳳,直赴會試。之次次上幼學權泓等二人,竝給二分。之次次上幼學李敏鎬等二人,竝給一分。之次次上幼學尹等三人,各奎章全韻一件賜給。
傳于南廷哲曰,入格儒生,明日待令。
李完用啓曰,行副提學閔正植牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
又啓曰,假注書李胤鍾,時無職名,令該曹依例付軍職,冠帶常仕,何如?傳曰,允。
以掌令金思準·金禹用,持平金錫龍·白時洽,大司諫盧泳敬,司諫林永相,獻納崔翼瑞,正言李雲翼·權博淵牌不進罷職傳旨,傳于李完用曰,只推。
賓廳啓曰,謹依前前大提學金尙鉉上疏批旨,疏中所薦人,當爲圈點,而原任大臣,皆命招不進矣。文衡會圈,事體非輕,一大臣之專主,其例絶罕,待他大臣來會擧行,何如?答曰,仍爲行圈。
賓廳啓曰,文衡今方會圈,而前前大提學金尙鉉,亦依例添書,圈點以入之意,敢啓。答曰,知道。
大提學圈點,五點金尙鉉·韓章錫,四點尹滋悳·金永壽。
傳于李完用曰,熊川縣監高宅榮內禁將除授。
傳于李完用曰,在外工曹參判·同敦寧·右尹·敦寧都正竝許遞,今日政差出。
李完用,以吏曹言啓曰,新除授熊川縣監高宅榮,利原縣監安錫麒,俱以身病,呈狀乞遞,竝改差,何如?傳曰,允。
又以吏曹言啓曰,瑞興都護府使金永稷,黃州牧使南學熙相換事,命下矣。瑞興都護府使金永稷,以前任谷城縣監·金山郡守,方在解由未出中,黃州牧使南學熙,以前任狼川縣監,方在解由未出中,何以爲之?敢稟。傳曰,勿拘。
有政。吏批,判書趙秉世牌招不進,參判趙榮夏進,參議金貞圭牌招不進,右副承旨鄭誾朝進。以吏批言啓曰,判書趙秉世,參議金貞圭,竝牌招不進,小臣獨政未安,何以爲之?敢稟。傳曰,仍爲之。以申檀爲同敦寧,李載純爲工曹參判,金德圭爲右尹,姜台爀爲敦寧都正,金在郁爲監察,金麗煌爲熊川縣監,高亨厚爲利原縣監,兼弘文館大提學單韓章錫,兼藝文館大提學單韓章錫,知成均館事單韓章錫,檢書官單李完世,瑞興府使金永稷,黃州牧使南學熙,長水察訪李基徹,羅州監牧官朴準鎔,以上相換事,承傳。
兵批,判書閔泳煥病,參判林百鉉病,參議金奎軾進,參知愼炳佑病,同副承旨李完用進。同知加設單金七成,僉知三單李承謨·金順恒·崔翼鳳,大護軍李敦夏,護軍沈相薰·閔泳韶·鄭道豊·閔肯植,副護軍崔光協,副司果羅致善·南在德·白樂七·朴喜聖,副司正李胤鍾以上竝單付,兼內禁將單高宅榮今加折衝除授事,承傳。
吏批,再政,以柳載弘爲監察,崇仁殿參奉加設單尹泰熙,前監察禹衡鎭·李俊植今加通政,朝官年八十加資。三政,崔商興爲監察。四政,朴秀慜爲監察。五政,金濟成爲監察。六政,智文德爲監察。
吏曹口傳政事,禁府都事李象羲,訓鍊僉正閔麟鎬,已上相換事,承傳。
李完用,以典圜局言啓曰,本局司事李圭錫,身病改差,代幼學洪賢澤委員差下,令該曹口傳下批,何如?傳曰,允。
吏曹口傳政事,典圜局委員單洪賢澤。
李完用,以摠禦營言啓曰,本營兵房梁柱顯,身病甚重,勢難察任,今姑改差,何如?傳曰,允。
奉朝賀金尙鉉疏曰,伏以臣於衡圈之座,病廢難進,敢犯瀆擾,惟譴何是俟,豈意聖念曲加矜恤,特降疏薦之命?臣感激居先,繼以惶恧。當世林立之才俊,不爲不多,而以臣所深知大護軍臣韓章錫,水原留守臣尹滋悳,判敦寧臣金永壽,文識地望,實合是選,爲時所稱久矣,謹以此三人,應薦以進。伏乞下臣此章於都堂,使之具格圈點,以備聖裁,仍治臣違慢之罪,以嚴國體,千萬幸甚。臣無任云云。答曰,省疏具悉。所薦,令都堂會圈。
戊子八月二十六日酉時,上御萬慶殿。大臣·政府堂上引見入侍時,同副承旨李完用,假注書李胤鍾,記注官金鎭衡,別兼春秋韓光洙,左議政金炳始,兼戶曹判書鄭範朝,兵曹判書閔泳煥,刑曹判書洪澈周,判尹金昌熙,摠禦使李鍾健,吏曹判書趙秉世,壯衛使韓圭卨,副應敎李源憙,以次進伏訖。上曰,史官分左右。仍敎曰,大臣進前。炳始進前奏曰,近日連佳,而晨夕過涼,聖體,若何?上曰,一樣矣。炳始曰,寢睡·水刺之節,何如?上曰,一樣矣。炳始曰,大王大妃殿氣候,何如?上曰,一樣矣。炳始曰,王大妃殿氣候,何如?上曰,一樣矣。炳始曰,中宮殿氣候,何如?上曰,安順矣。炳始曰,世子宮氣候,何如?上曰,平順。炳始曰,世子嬪宮氣候,何如?上曰,平順矣。炳始曰,今伏聞連爲咳嗽,或有感候乎?上曰,近因稍冷有感祟而咳嗽又緊,而數日則差勝矣。炳始曰,間進湯劑乎?上曰,自內試進矣。炳始曰,近日外間亦多感証,必因驟冷之致,此時尤念保嗇之方矣。上曰,兩南旱災,甚矣。炳始曰,非但兩南,諸道亦多水旱之偏酷矣。上曰,次對爲之。炳始曰,臣以此職又登筵,誠萬萬意慮之外矣。上曰,何謂曰意外乎?此時國事岌嶪,體國之地,不當如是爲言矣。炳始曰,臣之冒膺,非敢以見職自居,一以爲義分之不可緩,一以爲情病之欲詳陳矣。臣竊以居其位而無所言,則不如勿居之爲愈,言其事而不足用,則夫何空言徒聒?臣之濫居,非止一再,而豈曾有慮憲獻替之可以裨益,政令云爲之其或著效者乎?凡今百弊之層生,固非更僕可數,而最急切者民事也。無民則其何以爲國乎?民今困矣,躁擾若驚禽駭獸,浮訛一動,群情易騷,掊克之侵虐,又從以窘迫之,割剝無所不至,恣橫無所忌憚。哀此窮氓,旣無格又不得聊生,則民嵒誠可畏矣。臣其果痛刷貪墨而斥黜之,令民志靖而安其民乎?財源者國之血脈也,血脈枯而人無不病,財源竭而國無不弊。今生財之道多岐,生之愈疾,而用之愈絀,其所以濟之之方,惟在乎節以制度,而臣可能充圜府之藏而杜尾閭之洩乎?此其大較,而固非臣材力之所及也。臣之固辭者,若只爲身計而矯守廉維,僞飭邊幅,則未免爲孤恩逋德之歸,安用如此者?臣如其姑令承乏而任其糊塗,務爲唯諾,則其在惟賢必備之意,寧非相反之遠乎?臣雖無見職,敢竭愚悃,亦嘗縷縷敷陳,其或有可採焉者,則無異於臣之居是職也。居是職而徒言無補,則又安用如此相哉?臣是以力疾抗顔,冒登文陛,面陳懇迫之之實,冀蒙諒恤之恩。伏乞亟賜斥退,以幸國事焉。上曰,予於卿,倚毗何時不切,而見卿今日簉朝,非但予心之喜,亶爲民國之幸也。勿復巽讓,以副予惓惓之至意,是所厚望也。出擧條炳始曰,伏承批敎,尤不勝惶隘。臣於年前力辭者,非尋常,上之特許,亦出常例,而今忽復授此任於此時者,實未敢仰揣聖意矣。上曰,有何不可爲之端,而不欲陳嘉猷乎?炳始曰,臣非不爲,實不能也,亦有何嘉謨嘉猷之可以仰陳者乎?上曰,爲民國之事,大臣一心擔夯,則何有不成?且卿之先祖故事,未聞如卿如是固讓矣。炳始曰,以臣不肖,萬不可及,而且今時不如昔時矣。上曰,君臣之間,要當情志相孚,而且知卿有才有德,其在憂國愛民之誠,寧容若是恝然乎?炳始曰,臣有何才德,而憂愛之誠,則不欲後於人也。上曰,深知卿蘊抱之多矣。炳始曰,苟有寸長尺能之可以裨補,亦臣主俱榮之事,其奈志雖切而力不逮乎?上曰,國事遑汲,盍思與共休戚,而期欲辭勉乎?炳始曰,國事遑汲,聖敎誠然矣。乃於此時,又授臣此任,是恐非殿下眞正憂國事也。上曰,以卿也,故授此任於此時矣。炳始曰,目下民國事計之岌嶪,雖閭巷婦孺之愚昧,猶胥狼顧,不保朝夕之苟安。以我殿下聖智,明竝日月,宜無不洞燭於安危之間,未嘗不懇懇求治,憂勤宵旰,而及睹事爲施措之際,一切有相左者,此豈或有所壅蔽,而未及周察於萬幾之多歟?每一令下,朝廷之士,或茫然未喩其裏許,又或有不由喉院者,殿下之所與議事者其誰也?虞書曰,稽于衆,又曰,詢謀僉同。今盈庭之謀,衆口之多,亦謂之稽之衆而詢惟同歟?彼皆貪功趨利,僥倖於進身,未必爲國家深遠之計。其或有剴切之言,謇諤之論,輒群譁而竊議之,以爲迂闊,又歸之要譽而采名。然則非徒言之無益,及乃取嗤點譏刺,此善言之無由進也。國勢若是疑危,而言語若是否塞,朝廷之上,壹是噤口結舌,寥寥無聞者誠寒心,而豈有媕婀成習而然乎?實由於殿下之未能來諫而聽施也,所以藥石未入,稗莠雜進也。伏願殿下,淵然澄省,辨別邪正,言逆于心,必求諸道,言遜于志,必求諸非道。旣知其爲善,則廓然乾斷,勇於敷施,區區祈祝。上曰,所陳如是切摯,敢不服膺也?出擧條炳始曰,見今何事非可憂,而朝廷之上,直言無聞,所以國事日非也。上曰,何嘗使勿言乎?朝廷不可謂無人,而今之人,亦古之人也,但坐憂歎,擧皆含默,抑何故也?君德闕失,隨皆直諫,予豈不聽乎?炳始曰,今承下敎,可謂有君無臣,而亦豈皆誠忠不足而然乎?必懷嚴畏,亦拘事勢也。上曰,謂以開言路,如出身卑微之類,多進雜說矣。炳始曰,雖卑微之人,言苟可用,卽當採納,不可以人廢言,雖位高之人,言出無稽,知其挾雜,則亦當嚴斥而警,何可慮其雜說之進而遂塞言路,如因噎而廢食乎?上曰,不患予之聽不聽,必陳善言,可矣。炳始曰,南服告饑,在在頷顑,卽罕有之災,北民作擾,種種殺越,亦所無之變,而又非徒南服·北民而已,天時變旣若是,竊惟聖念警惕憂慮。以今日興土木,恐非其時,重建役姑爲停止,亦答天譴,慰民情意,故敢此仰達。上曰,此時果難興役,而卿之所奏又如此,當令停止矣。出擧條仍命戶判曰,趁卽停役,果好矣。範朝曰,謹奉聖敎矣。炳始曰,已立柱處,不可不蓋瓦,以防雨雪矣。炳始曰,近日貨泉之弊,漸成痼瘼,已不可醫治,而此亦臣之曾所縷陳者也。夫貨物輕重,自然之勢也。今若鑄之彌多,則物隨以翔貴,財源愈窒,民生愈困矣。鑄弊者,國之大政,尤當審愼,顧何可因一府之接濟,輒設一鑄乎?典圜局所鑄,未知何樣錢,而機械廠舍之費,已幾百萬計,弊端不可勝言,而未及行用,先多騷訛,耗國財而怫民心,大是憂悶。旣往浪費,雖不可追,而來頭節省,猶可亟圖,請卽罷之。且今諸處設鑄,亦不過牟利之輩所作俑也。如不得已鑄之,則只存一處,餘竝罷之,以爲省煩費而便民用恐好,故敢達矣。上曰,依爲之。至於典圜局事,意有存焉,當更商也。出擧條炳始曰,多處設鑄,果甚煩弊矣。上曰,果然,而典圜局所鑄,依各國例用之則無弊矣。炳始曰,未知他例之如何,而未用之前,民心騷動,是爲可悶矣。上曰,用此錢則國財可裕矣。炳始曰,雖無此錢,五百年亦已支過矣。上曰,與外國通商,則不可不用此錢矣。炳始曰,每以外國事下敎,則臣無以一言仰對者,蓋全昩外國情形故也。殿下近以外國事,多有留心,未知天下各國,無論大小貧富,或有如今日我國者乎?上曰,各國中我國最貧矣。炳始曰,各國亦未必皆爲富强,而貧亦各有規模矣。顧今國勢,無一可稱,紀綱立乎,民心安乎,財賦足乎?軍制整實,不可使憐國聞之。時局異於前,雖許通商,欲效各國之制,其必有治法政謨之可觀,而今之所求者,不是器械翫好之具。費我實用,取彼無用,非但受害,適足見侮,是所憤歎者也,願深察焉。上曰,各國非但取利而已矣。炳始曰,欲效其取利之法,而年來創制者多矣,有何一事之見利乎?此可以洞燭。炳始曰,近聞設礦,雖不知幾處,而奸民牟利之輩,泛言某地當産金,則自礦務局輒發關開礦。金脈無存,則隨處亂掘,傍近諸邑,恣意開設,勒役農民,耕作頓廢。又故壞人墳墓,沒人田地,討索錢財,以實其囊橐,而礦事竟歸虛妄,於國旣無利益,於民不啻害損而已。北關民騷,未嘗不由於此,餘他諸道,亦可推以知矣。且開礦各處,役夫之多,每不下幾千,而必皆無賴失業之徒。當此饑荒之際,在在集聚,慮無不到,竝亟停罷。如其不得已開設,則姑待年事稍登,民力稍紓,只設一二處恐好,故敢達矣。上曰,依爲之。出擧條炳始曰,感候靡寧之中,多時酬接,不勝憧憧矣。上曰,不過微感,且處溫突,不妨調攝矣。俄旣縷縷言之,而今國事如此,何不罄所蘊,而必欲求退乎?炳始曰,曩昔之不能堪膺者,今何可冒據乎?上曰,國之爲國,惟在大臣,碩德重望,又豈有如卿者乎?炳始曰,如臣無似,留之無益,願卽卜焉。上曰,卿或以獨賢爲念乎?方留意新卜矣。炳始曰,宜請備員,而臣不敢請者,旣不以見職自居,何論備員?惟伏望先斥臣職,仍卽愼擇焉。上曰,卿雖不欲以大臣自處,予則斷不可捨卿矣。炳始曰,殿下之所憂勤者卽民事,而爲民之事,莫先於擇相矣。上曰,爲民之事,予所以厚望於卿矣。炳始曰,爲民之事,如是勤念,而民生則日益困窮,未敢知殿下有愛民之心而無利民之實,有憂民之念而無治民之政歟。治之道,莫先於懋實,懋實之政,莫先於擇相矣。上曰,卿雖日封十章,予亦有道理,卿若過格,予當待以柔道,卿若支煩,予亦必以過格矣。炳始曰,臣何敢故爲過格之擧乎?勢迫情窮,如是煩達,惟顒竢體恤之恩矣。上命大臣就座。完用曰,諸〈臣〉奏事。範朝曰,本曹之弊到于劇,有難枚陳,而目下切實之務,惟頒枚是已。來自朔以後,倉無餘儲,算無預定,不得不及今措辦,然後可旣臨渴之歎。臣於前任時,百官之未受祿,至於九朔之矣,各項散料之積滯,尤有甚焉。今又如前停擱,則國計寒心,當後如何?以各道各邑稅嚴事,已有廟堂筵稟,定限各邑,擧行宜信惕無,而恩今時序向晚,尙多未納,如非吏輩偸弄,卽是船主愆欠,揆以法綱,萬萬駭惋。各該道臣,苟能嚴加猛督,隨納考尺,則豈有是理?過限未納邑守令,這這摘發,啓聞請勘之意,措辭行會於各道道臣恐好,故敢此仰達矣。上曰,各別申飭,期有實效,可也,出擧條仍敎曰,湖南稅穀,輪船所載,已盡上納乎?範朝曰,輪載盡到,而賃載尙餘幾邑之未納矣。上曰,向者大臣,已以未納邑定限督飭,至有過限邑論警之奏,而今又如是行會,則得無重複之嫌乎?範朝曰,今旣過限,時序且晚,故冒悚仰達矣。上曰,督納之際,易致撓民也。範朝曰,無論某邑稅米,初無民間未收,盡歸於吏輩偸弄與船主所逋矣。上曰,初非民不納之致,則無之擾民,申飭,可也。範朝曰,謹當申飭矣。今此未收,雖準數趁納,補用不敷,來頭接濟,杳無入量,只切憂悶憧憧矣。炳始曰,已有定限,則各道道伯,亦當限內督尺矣。完用曰,玉堂所懷奏之。源憙曰,伏以臣姿庸識劣,百無一能,而濫測經筵,昵登前席,且榮且惶。竊伏惟念,我聖上法商湯日新之上,躋周文光明之域,垂拱無爲,挽三古而冠百王,其在終始典學,顧不待臣言之陳勉,而顧今貳極正位,蚤挺岐嶷,漸標洵淑,睿聖之聞一知十,亶在我殿下以身率敎而已。伏願聖明,晝講夜召,頻接臣僚,訪治道於經傳,鑑政謨於子史,重離繼明,萬億無彊,惟殿下懋哉懋哉。〈上曰〉,所陳當留念矣。出擧條完用曰,今日賓對,兩司諸臺,無一人進參,事甚未安。違牌諸臺,竝推考,何如?上曰,依爲之。出擧條上曰,史官就座。仍命大臣先退,又命退。諸臣以次退出。
上在景福宮。停常參·經筵。
姜文馨啓曰,左副承旨李起鍾,今日不爲仕進,卽爲牌招,何如?傳曰,允。
鄭誾朝啓曰,行副提學閔正植牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
傳于鄭誾朝曰,入格儒生,崇陽門外施賞。
鄭誾朝啓曰,行副提學閔正植疏批已下,卽爲牌招,何如?傳曰,允。
姜文馨啓曰,密符親納,例也,而前咸鏡監司李敦夏,謂有身病,使其褊裨替納,事甚未安。推考,何如?傳曰,允。
傳于鄭誾朝曰,同副承旨許遞,前望單子入之。
承旨前望單子入之。朴昌壽落點。
鄭誾朝啓曰,禁直法意,何等嚴重,而內閣闕直,至于兩日,事未前有,萬萬駭然。當次入直閣臣,所當重勘,而本院請推之外,無他可施之罰,何以爲之?敢稟。傳曰,申飭不啻屢嚴,而如是闕直,極爲駭惋。厭避閣臣,竝捧現告以入。
以左副承旨李起鍾牌不進罷職傳旨,傳于鄭誾朝曰,只推。
兵曹口傳政事,副司勇金敏鉉。
鄭誾朝,以戶曹言啓曰,各道年分事目,從當磨鍊以入矣。災傷覆審,勿送敬差官,專委道臣,旣成近例,今年亦依此擧行事,分付,何如?傳曰,允。
又以承文院言啓曰,卽見禮部咨文三道,則一是歸政後加上徽號應行典禮,始荷勉從事也,一是大婚後加上徽號字樣知照事也,一是大婚後加上徽號應行典禮,詳議具奏事也。回咨竝按例撰出,以爲入送之地,何如?傳曰,允。
姜文馨,以兵曹言啓曰,今此冬至兼謝恩使一行赴燕時所把驛馬,預先分定,然後可無窘急之弊。今亦依例,前期知委,而應把驛馬六十九匹內,忠淸道十四匹,全羅道十五匹,慶尙道二十七匹,來十月十五日京中逢點,江原道七匹,咸鏡道六匹,直送安州,來十月十八日逢點事,各道監司處行移,何如?傳曰,允。
又以摠禦營言啓曰,本營千摠申性均,身病猝重,勢難察任,改差,何如?傳曰,允。
又以摠禦營言啓曰,本營兵房,今當差出,而擬望之人乏少,堂上·兵使竝擬,何如?傳曰,允。
兵曹,以李敏承爲摠禦營兵房。
姜文馨,以司僕寺一二提調意啓曰,濟州山馬監牧官金在漢,丁亥·戊子兩年條封進馬二匹,今纔上來,禾毛色,別單書入之意,敢啓。傳曰,知道。
又以司僕寺一二提調意啓曰,濟州出來年例進上馬八匹,三名日進上馬六十匹,別御乘馬二十匹,山屯馬二百匹,差備進上馬八十匹,歲貢馬二百匹,凶咎駑駘馬二十匹,前武衛所別卜定馬六十匹,合馬六百四十八匹內,一百四匹,中路故失,二十匹水原府別饒士,十匹江華府別饒士,十七匹京畿監營撥站,五十匹兵曹軍馬分給除,實納馬四百四十七匹禾毛色,別單書入之意,敢啓。傳曰,知道。
又以司僕寺一二提調意啓曰,今番濟州出來貢馬,沿路故失,若是夥多,不謹護送,以致故失多數之地方官康津縣監閔泳殷,靈巖郡守申泓均,咸平縣監李周弼,茂長縣監申慶均,古阜郡守金炳億,萬頃縣令柳致養,咸悅縣監洪秉燾,淳昌郡守尹秉觀,龍潭縣令李時宇,林川郡守宋秉學,鴻山縣監李寬稙,令該府拿問處之,不善擇差之濟州前牧使沈遠澤外,此故失邑守令,竝捧現告,從重推考,何如?傳曰,允。
直提學趙東冕疏曰,伏以臣於閣職,蔑一稱塞,日月之明,宜無遺照矣。始旣陳籲,未格聽卑,終又嚴畏,迄此冒據。登文陛則莫備顧問,踵筍班則常懼玷䙝,藻繪文章,非襪線可能,笙鏞聲明,豈瓦缶可期?式至今幸免罪戾,莫非我殿下庇覆之洪慈,而在熙朝綜核之政,其不可一任溺隳也審矣。況臣稟質脆薄,貞崇時闖,而近因候節之交敓,證固添劇,以若病狀,瘝悚滋大,玆敢申暴衷懇,干瀆尊嚴。伏乞聖慈,曲垂憐察,劃鐫臣直學之任,俾公器無濫,私分獲安,千萬幸甚。臣無任云云。答曰,省疏具悉。所請依施。
行副提學閔正植疏曰,伏以臣才不逮人,學未通方,幸際聖明,偏蒙恩造,從玆驟躐,罔非踰於涯量,有時循省,恒若臨乎淵谷。迺者副〈提〉學新命,忽下於千萬夢想之外,臣誠怔營駴惑,莫省所以自措。夫是職,詞林之極選,文纓之榮觀也。必須地望淸峻,經術淹博,蔚然爲一世所推,乃可以擬議,故近古之寧曠不備,卽難其人也,重其任也,是豈夫夫所可苟充而冒膺哉?況今館錄有命,英雋候揀,望若登瀛,而其圈事,實惟長官主之,非有宿儒宏識,裁持請議,表準當世者,莫宜任其責,而乃擧以畀之於如臣謏陋者,不少留難,使之鑑別群髦,以備顧問,是猶責聾瞽以審音辨色,止竟顚例,致誤國事,亦臣愚所能逆睹也。今若憑恃寵靈,揚揚冒進,則臣身之昌披,物論之訕笑,猶屬細故,其於玷名器而累聖簡,何哉?左右審挈,承當無說,屢犯違傲,惶隘靡屆,玆敢悉暴情,冒瀆崇嚴。伏乞聖慈,亟收臣新授瀛銜,俾官方重而私分安焉。臣無任云云。答曰,省疏具悉。卿其勿辭行公。
上在景福宮。停常參·經筵。
姜文馨啓曰,新除授同副承旨朴昌壽,卽爲牌招,何如?傳曰,允。
又啓曰,左副承旨李起鍾,今日不爲仕進,卽爲牌招,何如?傳曰,允。
鄭誾朝啓曰,同副承旨朴昌壽,時在全羅道羅州地,斯速乘馹上來事,下諭。傳曰,許遞,前望單子入之。
鄭誾朝啓曰,右尹金德圭,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,卽者義禁府都事來言,時囚罪人宋琯玉,當爲捧供,而判義禁洪〈祐〉昌有身病,知義禁李敦夏未肅拜,同義禁金晳根呈辭受由,只有同義禁朴周陽一員,不得備員開坐云。呈辭受由,何以爲之,而判義禁·知義禁,竝卽牌招,何如?傳曰,呈辭受由外,竝牌招。
承旨前望單子入之,李貞稙落點。
傳于李起鍾曰,注書陞六。
傳于李起鍾曰,新及第金商悳·尹忠求,竝持平除授。
傳于李起鍾曰,新及第李鎬性·李鍾元,竝正言除授。
鄭誾朝,以義禁府言啓曰,咸鏡監司李敦夏狀啓內,北靑府使李源中,爲先罷黜,其罪狀,令攸司,稟處事,啓下矣。李源中,時在任所,依例發遣府書吏拿來,何如?傳曰,待待命拿囚。
上在景福宮。停常參·經筵。
藥房提調鄭基會,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李起鍾啓曰,同副承旨李貞稙,時在忠淸道禮山地,斯速乘馹上來事,下諭。傳曰,許遞,前望單子入之。
傳于李起鍾曰,禮房承旨馳詣宗廟·景慕宮,奉審摘奸以來。
李起鍾啓曰,以內閣闕直事,厭避閣臣,竝捧現告以入事,命下矣。檢校直閣兪鎭弼,檢校待敎鄭寅昇,竝捧現告以入之意,敢啓。傳曰,知道。竝爲先罷職,拿問嚴勘。
傳于李起鍾曰,副〈提〉學·正字外,玉堂竝許遞,前望單子入之。
玉堂前望單子入之,應敎閔愚植,副應敎權潚,校理李容善,副校理金敎獻,修撰任善準落點。
李起鍾啓曰,應敎閔愚植,副校理金敎獻別兼春秋進,校理一員,副校理一員,修撰一員,副修撰二員未差,玉堂上下番俱空,事甚未安。副應敎權潚,校理李容善,修撰任善準,竝卽牌招,推移入直,何如?傳曰,允。
吏曹,兼侍講院文學單金敎獻。
李起鍾啓曰,判義禁洪祐昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于李起鍾曰,政官牌招開政。
傳于李起鍾曰,在外同敦寧·敦寧都正竝許遞,今日政差出。
傳于李起鍾曰,呈告金吾堂上許遞,今日政差出。
傳于李起鍾曰,別軍職申復均·白南周·尙稷鉉·趙存斗·鄭後永·趙羲林·李秉輝,竝減下。
傳于李起鍾曰,前縣監金商淳,前府使張柱鶴,竝內禁將除授。
傳于李起鍾曰,新及第李奭鍾·趙鍾集,持平除授。
傳于李起鍾曰,新及第尹秉綬·金炳軾,竝正言除授。
吏曹,持平二單李奭鍾·趙鍾集,正言二單尹秉綬·金炳軾,以上除授事,承傳。
李起鍾,以吏曹言啓曰,新除授陽德縣監韓鎭奎,以其身病,呈狀乞遞,改差,何如?傳曰,允。
又以吏曹言啓曰,新除授熊川縣監金麗煌,利原縣監高亨存,西學敎授金炳䄵,俱以身病,呈狀乞遞,竝改差,何如?傳曰,允。
又以吏曹言啓曰,新除授延豐縣監李志容,以其身病,呈狀乞遞,改差,何如?傳曰,興德縣監曺秉武相換。
又以兵曹言啓曰,卽接守門將廳牒報,則守門將張斗參,除拜三朔,不爲入仕,李復宇,偃在鄕第,三朔亦不番公云。揆以法例,不可仍置,竝汰去,何如?傳曰,允。
又以兵曹言啓曰,宣傳官尹龜善,內禁衛將權一圭·高宅榮,五衛將李承謨·文景柱·金順恒·崔翼鳳,曹司五衛將李承耆,忠翊衛將崔榮錫,俱以病難供職,呈狀乞遞,守門將李相殷受由在外,過限不入仕,新除授平山浦萬戶金萬斗,母年今爲七十六歲,法不當遠離赴任之望,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
又以兵曹言啓曰,新除授忠淸水虞候金祥鎭,身病猝重,萬無登途赴任之望,呈狀乞遞矣。實病雖如此,虞候之任,不可循例改差,罷黜,何如?傳曰,黃海水虞候田源根相換。
又以兵曹言啓曰,金沙別將劉永祐,以其母年,今爲七十六歲,法不當遠離赴任之望,呈狀乞遞矣。邊將之親年七十五歲以上者,許遞其任,載在法典,改差,何如?傳曰,允。
李起鍾〈啓曰〉,以行都承旨南廷哲藥院進,行左承旨趙秉稷,行右承旨姜文馨不爲仕進,右副承旨鄭誾朝式暇出去,同副承旨前望未差,院中只有臣一人,伴直無人。行右承旨,所當牌招,而拘於廳規,不得請牌,何以爲之?敢稟。傳曰,牌招。
吏批,判書趙秉世牌招不進,參判趙榮夏牌招不進,參議金貞圭進,左副承旨李起鍾進。以吏批言啓曰,判書趙秉世,參判趙榮夏,竝牌招不進,小臣獨政未安,何以爲之?敢稟。傳曰,只出緊任。以林羲相爲校理,權榮洙爲副校理,趙鍾雲爲修撰,尹起晉·李勛卿爲副修撰,李起鎬爲同敦寧,李炳孝爲敦寧都正,閔泳韶爲同義禁,朴啓錫爲監察,金錫永爲熊川縣監,安周觀爲利原縣監,殷奎爕爲陽德縣監,摠禦營兵房李敏承今加嘉善加資事,承傳,內務府主事單趙漢哲仍其職陞六事,承傳,檢書官單金敏鉉。
兵批,判書閔泳煥進,參判林百鉉入直,參議金奎軾病,參知愼炳佑病,左副承旨李起鍾進。以具然郁爲宣傳官,閔泳綺·李敎憲爲內禁將,崔明元·洪謹祖·金榮敦·趙昌五爲五衛將,尹錫仁爲曹司五衛將,閔泳奭爲忠翊將,崔完基·朴在祿·趙基善爲昌德將,李可熙·張彦植·元存常爲守門將,吳一泳爲宣〈傳〉官,黃德元·禹炳五·姜永吉爲部將,金哲洙爲昌洲僉使,金裕澤爲平山浦萬戶,田永成爲金沙別將,金漢錤爲栗浦權管,同知單李民台,僉知三單尹始炳·金祖熙·金斗植,護軍梁柱顯·申桓,副護軍朴昌壽·李奎演·尹龜善·姜台爀,副司直李源憙·尹皥燮·洪學周·丁奎會·李義悳·白時洽·金錫龍·金商悳·尹忠求·趙鍾集,副司果李中斗·李承九·宋世鉉·金台濟·李雲翼·柳博淵·李鎬性·李種元·尹始榮·金炳軾,副司勇金龜植,以上竝單付。
吏批,再政,李容善爲西學敎授,李定宰爲禁府都事,宋鍾濂爲孝陵參奉,劉大存爲監察,延豐縣監李志容,興德縣監曺秉武,以上相換事,承傳。
兵批,再政,以李漢翼爲左捕從,金炳堯·崔日寧爲右捕從,崔顯舜爲全羅兵虞候,僉知三單具然昌·李敎憲·李寅用。
三政。以沈殷澤·尹周植·南基完爲訓鍊僉正,同知加設單金振九,僉知三單趙健夏·金顯柱·尹滋善。
四政。以李奎邦爲宣傳官,李奎集爲訓鍊判官,閔獜鎬爲主簿,同知單崔完基,僉知三單李儒必·韓商敎·申慶雨。
五政。以林炳鎬爲訓鍊主簿,尹泳璡爲摠禦營哨官,同知單朴在祿,僉知三單金榮浩·吳斗泳·朴大熙。
六政。以尹庸善爲訓鍊僉正,具然奎爲守門將,僉知三單高義相·尹泳稷·洪在應。
七政。以盧鎭九爲訓鍊判官,僉知三單李容鎬·柳鎭奭·高宅榮。
八政。以李東柱爲訓鍊主簿,僉知三單崔明元·洪德祖·金榮敦。
九政。以姜弼魯爲守門將,忠淸虞候金祥鎭,黃海水虞候田源根,以上相換事,承傳。
承旨前望單子入之,李鎬冕落點。
傳于李起鍾曰,新及第李聖烈,正言除授。
傳于李起鍾曰,新及第丁文燮,持平除授。
傳于李起鍾曰,傳敎誤下之中官高廷翼推考。
李起鍾,以內務府言啓曰,統禦營新設應行條件,成節目以入之意,敢啓。傳曰,知道。
又以奉常寺都提調意啓曰,祭享所用秋等中脯三百六十三貼,今八月二十九日畢造,而所入牛隻爲三十六首矣。進上看品中脯二貼,依定式封進之意,敢啓。傳曰,知道。
又以奎章閣言啓曰,明日卽寶賢堂朔奉審日次,臣進詣擧行之意,敢啓。傳曰,知道。
又以禮曹言啓曰,卽接昌原幼學盧墄所志,則以爲,族孫映洙,嫡·妾俱無子,以其同姓十六寸弟景洙第二子福成,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記,稟處事,呈狀矣。凡係繼〈宗〉立後,兩家與受,明有可據,而不得登聞者,許令該曹論理草記事,載在法典,而門長盧墄所訴旣如此,盧景洙第二子福成,立爲盧映洙之後,何如?傳曰,允。
又以義禁府言啓曰,康津縣監閔泳殷,靈巖郡守申泓均,咸平縣監李周弼,茂長縣監申慶均,古阜郡守金炳億,萬頃縣令柳致養,咸悅縣監洪秉燾,淳昌郡守尹秉觀,龍潭縣令李時宇,林川郡守宋秉學,鴻山縣監李寬稙等,竝拿問處之事,傳旨啓下矣。閔泳殷·申泓均·李周弼·申慶均·金炳億·柳致養·洪秉燾·尹秉觀·李時宇·宋秉學·李寬稙等,俱在任所云,依例發遣府羅將,竝拿來,何如?傳曰,待待命拿囚。
修撰任善準疏曰,伏以臣於應敎臣閔愚植,爲外從四寸妹壻矣。旣有應避之嫌,臣之所帶春秋兼銜,揆以格例,在下當遞,玆敢短章陳籲,仰瀆崇嚴。伏乞聖慈,俯垂鑑諒,亟賜遞改,俾公格存而私分安焉。臣無任云云。省疏具悉。疏辭,下該曹,稟處。
上在景福宮。停常參·經筵。
鄭誾朝啓曰,來初五日,朝參日次矣,敢稟。傳曰,停。
又啓曰,同副承旨李鎬冕,今日不爲仕進,卽爲牌招,何如?傳曰,允。
禮曹,今九月二十五日中宮殿誕日陳賀時,應行節目,參考前例,磨鍊爲白去乎,依此擧行,何如?判付啓權停爲良如敎。
李鎬冕,以弘文館言啓曰,館錄爲之事,命下矣。應敎閔愚植,副應敎權潚,校理李容善,副校理金敎獻,修撰任善準,正字鄭世源·尹雨植,新除授校理林羲相,副校理權榮洙,修撰趙鍾雲,副修撰尹起晉·李勛卿,竝卽牌招,以爲會圈之地,何如?傳曰,允。
又以弘文館言啓曰,館錄事,命下矣。臣等今方齊會本館,雖已備員,而校理林羲相,時在京畿交河地,校理李容善,副修撰尹起晉·李勛卿有身病,不得入參會圈,何以爲之?敢稟。傳曰,許遞。
傳于李鎬冕曰,有實故玉堂許遞,前望單子入之。
傳于李鎬冕曰,承文副正字尹兢周,持平除授。
本館錄七點尹兢周·李秉喬·張承遠·尹始榮·徐相集·李鍾七·吳春泳·徐相耆·尹忠求·丁文燮·李奭鍾·李鎬性·尹秉綬·李種元·金商悳·金炳軾·李聖烈·趙鍾集,特進官閔泳韶·徐相祖·李命宰·金明圭·李範晉·趙東冕·鄭煥翼·宋秉瑞·趙鍾弼·閔世鎬·韓致肇·李寅龜·李熙永·李奎顔·金東壽·梁柱顯·尹泳奎·白樂贊·金善容·金在殷·具然泓·尹弘大·趙存斗。
李鎬冕啓曰,判義禁洪祐昌再牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
以平安監司閔泳駿狀啓,昌城府民家全頹,人命渰死事,傳于鄭誾朝曰,當此西成之時,民家漂頹,若是夥多,聞甚驚慘。元恤典外,別加顧助,渰死人等,如有生前身·還布,竝蕩減,未拯屍身,期於拯得,漂頹戶,卽爲結構奠接,俾無一民失所棲遑之弊事,廟堂措辭關飭。
兵曹口傳政事,摠禦營千摠單李鳳九。
李鎬冕,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,今九月二十五日中宮殿誕日陳賀時,王世子致詞陳賀之節,依例磨鍊乎?敢稟。傳曰,權停。
又以摠禦營言啓曰,本營哨官孟德禧,身病猝重,勢難察任,改差,何如?傳曰,允。
應敎閔愚植疏曰,伏以臣四寸從兄臣正植,見帶副提學矣。臣之所兼春秋編修之銜,旣有應避之典式,而揆以格例,在下當遞,玆敢短章仰籲。伏乞聖明,俯垂鑑諒,亟令選部,照例遞改,以存公格,不勝幸甚。臣無任云云。省疏具悉。疏辭,下該曹,稟處。
上在景福宮。停常參·經筵。
禮曹,來十月初七日行宗廟冬享大祭親祭,取稟。還入奉敎敬依改書下。
李鎬冕啓曰,事變假注書白文行有身病,勢難察任,今姑改差,何如?傳曰,允。
白文行改差,代以李錫泳爲假注書。
李鎬冕,以奎章閣言啓曰,卽接內需司牒報,則咸興·永興兩本宮十月別大祭時造燭封香吉日,今月二十七日午時,衣襨·香燭·祭品奉詣吉日,同月二十八日卯時俱吉云,以此日時擧行之意,敢啓。傳曰,知道。
又以奎章閣言啓曰,檢書官尹秉孝有身病,勢難供職,減下,其代,以前薦人李範九,依已例除取才差下,令該曹口傳付軍職,使之冠帶常仕,何如?傳曰,允。
又以摠禦廳言啓曰,本營哨官,今當差出,而擬望之人乏少,外任竝擬,何如?傳曰,允。
吏曹啓目,粘連啓下是白有亦,觀此弘文館應敎閔愚植上疏,則伏以臣四寸從兄臣正植,見帶副提學矣。臣之所兼春秋編修之銜,旣有應避之典式,而揆以格例,在下當遞。伏乞聖明,俯垂鑑諒,啓令選部,照禮遞改,以存公格亦爲白有臥乎事,相避之法,在下當遞。弘文館應敎閔愚植所帶春秋館編修官之銜,今姑減下,何如?判付啓依允。
吏曹啓目,粘連啓下是白有亦,觀此弘文館修撰任善準上疏,則伏以臣於應敎臣閔愚植,爲外從四寸妹壻矣。旣有應避之嫌,臣之所帶春秋兼銜,揆以格例,在下當遞。伏乞聖慈,俯垂鑑諒,啓賜遞改,俾公格存亦爲白有臥乎所,相避之法,在下當遞。弘文館修撰任善準所帶春秋館記事官之銜,今姑減下,何如?判付啓依允。
上在景福宮。停常參·經筵。
姜文馨啓曰,左副承旨李起鍾,今日不爲仕進,卽爲牌招,何如?傳曰,允。
又啓曰,假注書兪鎭贊,謂有身病,今日廳座,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
以左副承旨李起鍾牌不進罷職傳旨,傳于李鎬冕曰,只推。
李鎬冕,以禮曹言啓曰,來十月初七日行宗廟冬享大祭親行時,永寧殿,依例遣大臣攝行,何如?傳曰,允。
又以禮曹言啓曰,來十月初七日行宗廟冬享大祭親行時,王世子亞獻之節,依例磨鍊乎?敢稟。傳曰,依例磨鍊。
上在景福宮。停常參·經筵。
李鎬冕啓曰,事變假注書李錫泳,時無職名,令該曹依例付軍職,冠帶常仕,何如?傳曰,允。
又以摠禦營言啓曰,本營哨官梁柱弘,以前任全羅兵虞候,尙在任所矣。領軍之職,久曠可悶,改差,何如?傳曰,允。
行護軍閔泳韶疏曰,伏以臣罪累深漸,卒與禍會,冥然頑然,視息苟存,本生禮制甫畢,感星霜之易改,愴巾裳之卽吉,俯仰穹壤,此何人斯?迺者記簪之恩,及於如縷之喘,曾未多日,除旨聯翩,臣遇榮增痛,不覺五體之投地也。臣賦命險巇,十燧之間,荐罹荼毒,至痛蘊結,萬念銷冷。榮塗一武地,固非夢寐之所想,而第伏惟人臣事君之道,不過曰量而後入,亦惟曰知足而止,若或不自量度,貪榮冒進,而不至狼狽者鮮矣。臣以鹵材蔑識,雖不能恬退,自占地步,而避遠名勢,先訓嘗受,其於量入知止之義,亦粗有講之素矣,豈敢自隱於天地父母之前哉?顧臣猥藉門蔭,早竊不幸,華貫·淸選,無不歷揚,猶復冥升不止,遂躋亞卿之列,尙不及强仕之年。夫滿則招損,福過生災,理之所必然,每中夜撫枕,淵氷在前。噫,臣以臣家之人,頂踵毛髮,實荷恩造,生死夷險,在所不擇。苟有才具學術,爲可一半分裨補於聖世,則豈敢株守己見,徒事飾讓,罔念分義之重,自速逋慢之罪哉?以臣無似,自知甚明,駑駘之蹶,不待於上坂,樗櫟之散,不合於作室也。且臣質本脆弱,又多疾祟,自經蟄幽,一倍澌削,氣血虛耗,食飮不化,神精從以遁爽,遺忘每患居多。以若見狀,雖欲强策旅進,而其勢又末由矣。臣自違天陛,三載于玆,葵藿傾陽,自是秉彝,何敢煩聒辭說,回徨不進耶?臣竊念天地之物,生成爲心,父母之於子,疾病惟憂。殿下之於臣,天地也,父母也。若許臣以優閑,獲以自由,使之醫宿痾於積毁之後,溫舊業於久癈之餘,幸得甦健爲恒人而免作馬牛之裾,則臣之年力,綽有裕矣,將欲以圖效萬一之恩者,其日尙多,此臣宿昔之志願也。言出肝膈,非敢矯僞,玆敢悉暴衷情,冒瀆崇嚴。伏乞天地父母,憐臣情事,特垂鑑諒,亟遞臣所帶金吾之銜,俾遂其至懇,則臣當仰戴鴻造,退保本分,以爲不報之報焉。臣無任屛營祈懇之至,謹昧死以聞。答曰,省疏具悉。卿其勿辭行公。
上在景福宮。停常參·經筵。
藥房提調鄭基會,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李起鍾啓曰,右副承旨鄭誾朝,今日不爲仕進,卽爲牌招,何如?傳曰,允。
傳于李鎬冕曰,聞李奉朝賀病患沈秉云,遣御醫持相當藥物,看病以來。
以右副承旨鄭誾朝罷職傳旨,傳于李起鍾曰,只推。
李起鍾,以禮曹言啓曰,圖畫署有別遞兒祿窠,而自前以畫員實官中久勤人,次次許付矣。付祿人白殷培,以軍職在外代當次,尹錫永,依例許付,何如?傳曰,允。
又以禮曹言啓曰,來十月初七日行宗廟冬享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
又以典圜局言啓曰,本局委員洪賢澤,身病猝重,萬無時日供職之望,今姑改差,何如?傳曰,允。陞六。
又以兵曹言啓曰,本曹正郞金容元,身病猝重,呈狀乞遞,宿衛重地,不可久曠,今姑改差,何如?傳曰,允。
參議內務府事洪承憲疏曰,伏以臣之子,年及成婚,今將迎婦,參以情禮,須臣躬往,而家在湖鄕,相距稍濶,計程邁旋,揀期句當,自可煞費旬月矣。職有攸係,不容擅便,玆敢冒陳短牘,猥控微懇。伏乞聖慈,俯賜鑑諒,特許臣數朔之暇,俾便往來而遂私情,不勝大願。臣無任云云。省疏具悉。所請依施。
上在景福宮。停常參·經筵。
夜四更五更,灑雨下雨,測雨器水深二分。
傳于李鎬冕曰,藥院提調許遞,前望單子入之。
內醫提調前望單子入之,李淳翼落點。
傳于李鎬冕曰,吏曹參議有闕之代,前望單子入之。
吏曹參議前望單子入之,李鎬喆添書落點。
傳于李鎬冕曰,政官牌招開政。
傳于李鎬冕曰,此大臣精敏之姿,剛方之操,疇昔之所倚毗而寄托,圖功而仰成者,顧何如也?年齡雖邵,氣力尙旺,休退之志,縱許成就,求助之意,愈復切摯,向國而擔夯直前,不憚於疑危之際,遇事焉措辦如響,未見其易難之別。以若才猷之鍊達,一心報效,所以倚注之繾綣,四字褒美,今焉已矣,於何更覿,興言有懷,愴衋曷喩?卒李奉朝賀喪,東園副器輸送,成服日,遣承旨致祭,祭文當親撰,易名之典,令太常不待狀,卽爲擧行,祿俸限三年輸送,禮葬等節,照例擧行。
以忠淸監司閔泳商狀啓,沃川郡民家失火事及黃澗縣人命燒死事,傳于李鎬冕曰,當此西成之時,民家之燒燼,人命之燒死,若是夥多,聞甚驚慘。元恤典外,別加顧助,燒死人,如有生前身·還布,竝蕩減,被燒戶,結構奠接,俾無一民失所棲遑之弊事,廟堂各別措辭,分付。
李鎬冕,以禮曹言啓曰,來十月初七日行宗廟冬享大祭親臨省牲·省器時,王世子陪參之節,依例磨鍊乎?敢稟。傳曰,依例磨鍊。
又以禮曹言啓曰,卒奉朝賀李裕元,曾經世子師矣。王世子當有擧哀臨弔之節,而不敢循例磨鍊,何以爲之乎?敢稟。傳曰,置之。
又以禮曹言啓曰,五禮儀,大臣之喪,自上有擧哀之節,而取考謄錄,則或因特敎擧行矣。自下有不敢循例取稟之意,敢啓。傳曰,知道。
吏曹參議金貞圭疏曰,伏以臣猥以庸愚,厚蒙恩造,前後歷揚,罔非踰濫,居恒兢惕,如集于木。千萬不自意,三銓特旨,遽降於衆望之外,匪分異數,迥出常格,榮光攸被,驚隕益切,只緣感激居先,拚棄廉維,抗顔冒膺,居然月易而又有日矣。間嘗代斲,瘡疣莫掩,每自思惟,慙惶交中。是職之綦重,不待臣言之覶縷,而以臣年紀之淺,踐履之尟,使之甄別流品,激揚淸濁,固是行做不得,至於按班簿循格例,亦所矇眜,其何敢久玷名器,徒貽四方之嗤點也哉?且臣素質脆薄,自幼善病,近添毒感,頹唐叫楚。以今見狀,萬無時日蠢動之望,虛縻要任,彌增悚懍,玆敢疾聲仰籲於仁覆之下。伏乞聖明,俯垂淵鑑,亟遞臣所帶職名,俾幸公私,不勝至祝。臣無任屛營祈懇之至,謹昧死以聞。省疏具悉。所請依施。
上在景福宮。停常參·經筵。
李鎬冕啓曰,來十一日,朝參日次矣,敢稟。傳曰,停。
姜文馨啓曰,左副承旨李起鍾,今日不爲仕進,卽爲牌招,何如?傳曰,允。
又啓曰,卒奉朝賀李裕元喪成服日,遣承旨致祭事,命下矣。何承旨進去乎?敢稟。傳曰,左副承旨進去。
又啓曰,密符親納,例也,而前慶尙監司李鎬俊,謂有身病,使其褊裨替納,事甚未安,推考,何如?傳曰,允。
李鎬冕啓曰,撥路申飭,前後何如,而卽見咸鏡監司李敦夏七月二十七日封發之雨澤農形事,八月初一日封發之議政府關文祗受事,同月初八日封發之雨澤農形事及日本火輪船問情事狀啓,則交龜前封發者,納符後今始到院,揆以事體,極爲稽緩。該道臣推考,何如?傳曰,允。
傳于李鎬冕曰,呈告同敦寧·藝文提學許遞,今日政差出。
傳于李鎬冕曰,在外敦寧都正許遞,今日政差出。
傳于李鎬冕曰,左副承旨許遞,前望單子入之。
承旨前望單子入之,李軒卿落點。
傳于李鎬冕曰,靈光郡守之代,谷山府使宋道淳除授。
傳于姜文馨曰,鐵原府使李鍾順,堂上宣傳官加設單付。
傳于姜文馨曰,熊川縣監金錫永,內禁將除授。
傳于姜文馨曰,同訓鍊竝許遞,今日政差出。
李鎬冕啓曰,假注書兪鎭贊有身病,勢難察任,今姑改差,何如?傳曰,允。
李鎬冕,以吏曹言啓曰,利原縣監安周觀,奉常寺正金命來,宗親府參奉李起鐸,俱以身病,呈狀乞遞,竝改差,何如?傳曰,允。
又以吏曹言啓曰,金浦郡守成冕鎬,以其身病,呈狀乞遞,罷黜,何如?傳曰,朔寧郡守徐相隣相換。
又以吏曹言啓曰,金浦郡守成冕鎬,朔寧郡守徐相隣相換事,命下矣。金浦郡守成冕鎬,以前任新溪縣令·洪川縣監,方在解由未出中,朔寧郡守徐相隣,以前任定山縣監,方在解由未出中,何以爲之?敢稟。傳曰,勿拘。
姜文馨,以兵曹言啓曰,文臣兼宣傳官李垠鎔·閔愚植,俱以病難供職,呈狀乞遞,竝改差,何如?傳曰,允。
又以兵曹言啓曰,淸州牧使減下,以淸州判官兼統禦營從事官下批事,自內務府節目,啓下矣。兼淸州鎭兵馬僉節制使·上黨守城將減下,改以兼淸州鎭兵馬節制都尉·統禦營從事官·上黨守城將下批之意,敢啓。傳曰,知道。
又以兵曹言啓曰,內禁衛將閔泳綺·張柱鶴,五衛將崔明元·洪謹祖·金榮敦·趙昌五·金鎭民·李敬信,曹司五衛將尹錫仁,忠翊衛將閔泳奭,昌德宮衛將崔完基·朴在祿·趙基善,部將黃德元·禹炳五·姜永吉,俱以病難供職,呈狀乞遞,新除授幕嶺萬戶崔周烈母,年今爲七十六歲,法不當遠離赴任之望,呈狀乞遞。邊將親年七十五歲以上者,許遞其任,載在法典,竝改差,何如?傳曰,允。
又以兵曹言啓曰,統禦虞候革罷,以統禦中軍下批事,自內務府節目,啓下矣。以三道陸軍統禦中軍兼討捕使,親軍鎭南營兵房下批之意,敢啓。傳曰,知道。
有政。吏批,判書趙秉世牌招不進,參判趙榮夏牌招不進,參議李鎬喆進,同副承旨李鎬冕進。以吏批言啓曰,判書趙秉世,參判趙榮夏,竝牌招不進,小臣獨政未安,何以爲之?敢稟。傳曰,只出緊任。又以吏批言啓曰,侍從臣父年七十人,每於歲首,抄啓加資,而新有應推恩人,雖非歲首抄啓,亦爲加資事,載在法典矣。今日政侍從臣父年七十以上,別單書入之意,敢啓。傳曰,知道。以李秀洪·林軒相爲校理,趙鍾雲·鄭寅燮爲副修撰,兪晚源爲同敦寧,金桂璜爲敦寧都正,徐胄淳爲兵曹參議,曺錫輿爲藝文提學,李容善爲兵曹正郞,徐敏淳爲監察,金益柱爲熊川縣監,徐贊輔爲利原縣監,趙鼎九爲谷山府使,淸州牧使李範祖減下事,承傳,淸州判官單徐綺輔,行護軍丁大林今加資憲,年八十二,侍從臣前持平丁文燮父,前府使趙容在今加通政,年七十二,侍從臣前持平趙鍾集父,已上加資事,承傳,前都正李亨淳今加嘉善,前監察劉大厚今加通政,已上朝官年八十一,依法典加資,文義縣令徐綺輔邑號減下事,承傳。
兵批,判書閔泳煥進,參判任百鉉入直,參議徐胄淳,參知愼炳佑病,行右承旨姜文馨進。以吏批言啓曰,鐵原都護府使,今當差出,而本府以防禦重地,不可不擇差,他道邊地竝擬,何如?傳曰,允。以李敏承·趙載恒·李奎璿·李容觀爲同訓鍊,金在殷爲兼訓鍊都正,白性基·金錫圭爲內禁將,金善學·金有大·高泰鎭·黃鶴秀·文泰植·鄭雲澤爲五衛將,金永迪爲曹司五衛將,趙章夏爲忠翊將,咸順明爲昌德將,鄭日永·尹始榮爲文兼,金道鉉·李丙善·李在鳳爲部將,具永祖爲統禦中軍,李秉勳爲慶尙中軍,權應道爲麟山僉使,玉昌瑞爲柔院僉使,羅聖熙爲南桃浦萬戶,金基浩爲幕嶺萬戶,兼親軍鎭南營外使單閔應植,內禁將二單金商淳·張柱鶴,以上今加折衝除授事,承傳,黃龍別將單金致鉉,同知加設單梁命天·吳昌憲,僉知三單趙昌五·閔泳奭·權鍾奭,大護軍丁大林,護軍閔正植·李起鎬·李東楹·李亨淳,副護軍金貞圭·金奎軾·李範祖·李炳孝·趙容在·劉大厚,副司直林羲相·李容善,副司果趙鍾雲·尹起晉·李勛卿·洪賢澤·白樂完·金衡琦,副司正李錫泳,以上竝單付,兼鐵原鎭兵馬僉節制使·關東兵馬防禦使·討捕使單李喜晉,兼淸州鎭中營將·討捕使韓昌履,三道陸軍統禦虞侯閔奎東,以上革罷事,承傳,兼淸州鎭兵馬僉節制使·上黨守城將李範祖減下事,承傳,兼淸州鎭兵馬節制都尉·統禦營從事官·上黨守城將單徐綺輔。
吏批,再政,以閔泳韶爲戶曹參判,李敦夏爲知春秋,尹昌燮爲奉常正,李根培爲監察,李明翊爲宗廟參奉,崇仁殿參奉加設單鄭就奎,分監役單林鶴鎭,檢書官單尹秉孝,金浦郡守成冕鎬,朔寧郡守徐相獜,以上相換事,承傳,靈光郡守單宋道淳除授事,承傳。
兵批,再政,以朴恒來爲釜山僉使。
吏批,三政,以李兢鉉爲監察。四政,安成鎬爲監察。五政,白鳳洙爲監察。六政,姜九會爲監察,李喜晉爲鐵原府使。
李鎬冕,以議政府言啓曰,卽見禮部咨文,皇帝大婚典禮擇吉知照矣。不可無進賀之擧,而曾有仍兼節使之例,今番使號,以進賀兼冬至謝恩使,令該曹下批,方物照例磨鍊,回咨先爲撰送,何如?傳曰,允。
又以戶曹言啓曰,宗廟大門東邊墻垣六間許頹圮處,今已完築,依定式刻識年條後,改築間數及監董郞廳·看役·計士姓名書入,而工匠等姓名,依例載之謄錄,以爲後考之意,敢啓。傳曰,知道。
又以戶曹言啓曰,卒奉朝賀李裕元喪禮葬,謹依禮曹啓下關,當爲擧行,而喪次在於京畿楊州地矣。外道則因傳敎,有本道擧行之例,今番則何以爲之?敢啓。傳曰,令本道擧行。
姜文馨,以摠禦營言啓曰,本營軍司馬李容善,身病甚重,勢難察任,今姑改差,何如?傳曰,允。
上在景福宮。停常參·經筵。
李鎬冕啓曰,新除授承旨李軒卿,方在譴罷中,何以爲之?敢稟。傳曰,敍用。
趙秉稷啓曰,右副承旨鄭誾朝,今日不爲仕進,卽爲牌招,何如?傳曰,允。
兪鎭贊改差,代李源奎爲假注書。
傳于李鎬冕曰,內閣提學有闕之代,前望單子入之。
傳于李鎬冕曰,都堂錄爲之。
李鎬冕啓曰,奏禦文字,何等審愼,而六月三十日都目政事中謝恩兼冬至正使·書狀官望單子,進賀二字付標入啓,時原單子中,有所漏落,致勤下詢,事甚疎忽,極爲未安。不審之當該吏曹堂上,不可無警,推考,何如?傳曰,允。
傳于李鎬冕曰,戶曹判書許遞,前望單子入之。
傳于李鎬冕曰,中官朴漢應,極爲無嚴,定配。
以司謁口傳下敎曰,敎授計士李容俊,閤門擧行之際,事多無嚴,移送秋曹,遠地定配。
以右副承旨鄭誾朝牌不進罷職傳旨,傳于李鎬冕曰,只推。
李鎬冕,以奎章閣言啓曰,檢書官李範九有身病,勢難供職,減下,其代,以前薦人徐相穆,依已例除取才差下,令該曹口傳付軍職,使之冠帶常仕,何如?傳曰,允。
又以弘文館言啓曰,下審闕直,事甚未安。修撰任善準在外,一員未差,新除授副修撰趙鍾雲·鄭寅燮,竝卽牌招,推移入直,校理李秀洪·林軒相,一體牌招察任,何如?傳曰,允。
又以弘文館言啓曰,校理李秀洪,時在京畿高陽地,林軒相,時在楊州地,經筵入番事緊,請竝斯速乘馹上來事,下諭。傳曰,允。
又以典圜局言啓曰,本局司事林承學,身病沈重,萬無時日供職之望,今姑改差,何如?傳曰,宣傳官李奎邦相換。
又以摠禦營言啓曰,本營別將,今當差出,而擬望之人乏少,外任竝擬,何如?傳曰,允。
又以摠禦營言啓曰,本營騎士將李寬植,身病猝重,勢難察任,改差,何如?傳曰,允。
又以摠禦營言啓曰,本營別將閔致卨,身病猝重,勢難察任,改差,何如?傳曰,允。
吏曹啓目,前正言金東柱名字,改以東洙,別軍職閔興植名字,改以峻植,前府使金英浩名字,改以榮浩,前縣監金魯莞名字,改以游,前縣監崔德訥名字,改以德律,前縣監洪聖則名字,改以在瑛,前部將李錫夏名字,改以鍾夏事爲等如告狀,依例令藝文館給帖,何如?判付啓依允。
上在景福宮。停常參·經筵。
趙秉稷啓曰,行右承旨姜文馨,今日不爲仕進,卽爲牌招,何如?傳曰,允。
李鎬冕啓曰,戶曹參判閔泳韶,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣。兵曹參議徐胄淳,除拜後過三日不爲出肅,事體所在,誠極未安。從重推考,何如?傳曰,允。
李鎬冕啓曰,都堂錄爲之事,命下矣。大提學韓章錫,卽爲牌招,何如?傳曰,允。
內閣提學前望單子入之,李鎬俊落點。
傳于李鎬冕曰,前後直赴人,竝付之今番別試榜末,一體放榜。
兵曹口傳政事,摠禦營軍司馬單,任善準。
兵曹口傳政事,副司勇單徐相穆。
傳于李鎬冕曰,新及第金翰濟,和順翁主祀孫也。賜樂,翁主內外祠板致祭。
李鎬冕,以奎章閣言啓曰,新除授提學李鎬俊,卽爲牌招察任,何如?傳曰,允。
又以奎章閣言啓曰,新除授提學李鎬俊,敎旨安寶次,濬哲之寶請出之意,敢啓。傳曰,知道。
又以奎章閣言啓曰,牙牌體重,不敢違召,曾有受敎定式,而提學李鎬俊,謂有情勢,奉牌闕外,陳疏到院,事體所在,萬萬未安。所當重勘,而本閣互推之外,無他可施之罰,何以爲之?敢稟。傳曰,從重推考,原疏捧入。
又以奎章閣言啓曰,檢書官徐相穆有身病,勢難供職,減下,其代,以前薦人鄭敎勳,依已例除取才差下,令該曹口傳付軍職,使之冠帶常仕,何如?傳曰,允。
又以奎章閣言啓曰,檢書官鄭敎勳有身病,勢難供職,減下,其代,以前薦人鄭海崇,依已例除取才差下,令該曹口傳付軍職,使之冠帶常仕,何如?傳曰,允。
又以弘文館言啓曰,副校理權榮洙呈辭出去,上番闕直,事甚未安。應敎閔愚植,副應敎權潚,副校理金敎獻別兼春秋進,校理李秀洪·林軒相,修撰任善準在外,修撰一員未差,副修撰鄭寅燮,卽爲牌招,姑陞入直,何如?傳曰,允。
又以禮曹言啓曰,全羅道觀察使封進今九月令宗廟薦新石榴,來十月令宗廟薦新柚子,今初十日薦進,而景慕宮薦新,則慶尙道例爲封進矣。本道所封,未及上來,莫重薦獻,不可後時,依前例以宗廟薦新加封石榴·柚子,同日一體薦進,何如?傳曰,允。
又以兵曹言啓曰,再明日親臨勤政殿放榜時,本曹堂上侍衛,當爲備員,而參知愼炳佑有身病,不得進參,令政院稟旨變通,仍令該曹以在京無故人,口傳差出,待下批牌招,以爲進參之地,何如?傳曰,允。許遞。
又以義禁府言啓曰,中官朴漢應定配事,承傳啓下矣。朴漢應,江原道鐵原府定配,而以承傳內辭意具罪目,依例發遣府書吏,押送配所,何如?傳曰,允。
上在景福宮。停常參·經筵。
藥房都提調金炳始,提調李淳翼,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
鄭誾朝啓曰,都堂錄爲之事,命下矣。大提學韓章錫,時在忠淸道牙山地,斯速乘馹上來事,下諭,何如?傳曰,允。
又啓曰,肅謝法意,何等審愼,而慶尙中軍李秉勳,司直徐丙善肅單,有所錯誤,致勤下詢,事甚疎忽,極爲未安。原單子今方使之改修正以入,而臣之矇然捧入,不勝惶悚。當該慶尙中軍李秉勳,司直徐丙善,不審來呈之通禮院官員,竝所當重勘,而本院請推之外,無他可施之罰,何以爲之?敢稟。傳曰,竝拿處,爾亦推考。
戶曹判書前望單子入之,金永壽落點。
吏曹口傳政事,以鄭元和爲兵曹參知。
鄭誾朝啓曰,假注書李胤鍾有身病,勢難察任,今姑改差,何如?傳曰,允。
李胤鍾改差,代以蔡東英爲假注書。
鄭誾朝啓曰,行都承旨南廷哲藥院進,行左承旨趙秉稷,行右承旨姜文馨不爲仕進,左副承旨李軒卿陳疏,同副承旨李鎬冕式暇出去,院中只有臣一人,伴直無人。行右承旨,所當牌招,而拘於廳規,不得請牌,何以爲之?敢稟。傳曰,牌招。
鄭誾朝,以奎章閣言啓曰,提學李鎬俊疏批已下,卽爲牌招察任,何如?傳曰,允。
又以奎章閣言啓曰,檢書官鄭海崇有身病,勢難供職,減下,其代,以前薦人洪淳完,依已例除取才差下,令該曹口傳付軍職,使之冠帶常仕,何如?傳曰,允。
又以承文院言啓曰,今春節使之回,謝恩方物移準,謝恩使臣加賞,謝恩二起,以無方物磨鍊,兼付於今番使行之意,分付該曹,何如?傳曰,允。
又以禮曹言啓曰,傳曰,前後直赴人,竝付之今番別試榜末,一體放榜事,命下矣。戊子八月館學儒生應製入格幼學張紀淵·李河駿,同年同月秋到記殿講入格幼學李浩溶,製述入格幼學閔厚植·洪鍾榮,同年同月九日製入格進士李範贊,幼學金稷鉉,就別試榜目末端,付標添書以入之意,敢啓。傳曰,知道。
又以刑曹言啓曰,以司謁口傳下敎曰,敎授計士李容俊,閤門擧行之際,事多無嚴,移送秋曹,遠地定配事,命下矣。謹依傳敎,罪人李容俊,平安道中和府遠地定配所,卽爲押送之意,敢啓。傳曰,知道。
內閣提學李鎬俊疏曰,伏以臣待罪嶠闑,三歲于玆,蔑毫報於苽熟,感體諒之荃衷,行將反面而納節,從以乞骸而歸田,自以爲聖世之一偉人矣。第臣奉命於全省岌嶪之際,旱乾極備,饑饉荐臻,遂使七十州生靈鮒涸未決,烏昧難繼,十萬活靑之政,已矣無望,九重保赤之恩,恬然若負。承流樂豐,刺史之事,而一切反是,責安所歸?寤寐摽擗,食息未安,曷嘗有榮途華貫,更進一步之念也哉?千萬不自意閣學恩命,從天而下,華誥誕宣,召牌儼臨,臣於是雙擎九頓,隕越震惕,直欲鑽地而不可得也。噫,臣是無績可紀,不職宜退之身,而奈之何非常謬恩,不世殊寵,曲費而不遺,遽加而不惜,反不若一嚬笑之愛乎哉?且況是職,顧何等淸切之地,崇顯之望也?必也才識足以黼黻皇猷,文雅足以笙鏞治化,然後上始可以擬據,下亦可以膺選,故歷數百餘年來,居此任者,率皆當世之彦。于以磨勵乎一世,標準乎群僚,亶在乎是,是豈貿昧如臣,庸陋如臣者流,夢寐之所敢覘者哉?未敢知則哲之明,奚取於臣,而有此心簡之隆也。儻謂臣曾經直學,推次重趼而然歟,抑謂臣暫叨文任,循格峻揀而然歟?直學之冒膺也,出於寵靈極感,僞慢是懼,而狗尾招譏,麝臍尙悔,矧今所叨,長亞迥別,決不容一例視矣。文任之自劃也,係是名器恐玷,艮限莫越,而天鑑孔昭,株守獲全,今若出膺,前後不同,未免爲兩截人矣。嗚呼,臣今老白首,紛紛之雪,莫非雨露涵濡之餘也。如欲圖報,天地莫量,河海猶淺,雖糜粉之磨放之,不足爲涓埃萬一之效,而仰而欺天,冒據匪據,臣之罪也,私不自欺,不報爲報,臣之情也。齎此情私,拘於典式,嚴畏自阻,不得一暴於慈覆之下,則若窮無歸,吁,亦慼矣。寧犯慢命之科,莫效俟屨之義,玆敢走伏闕下,疾聲仰瀆。伏乞聖明,特垂鑑諒,亟遞臣見帶長閣之任,以重公器,以安徽分焉。臣無任云云。答曰,省疏具悉。卿其勿辭行公。
同敦寧兪晚源疏曰,伏以臣於日昨伏奉除旨,以臣爲同知敦寧府事者,臣感恩怵義,章皇出肅,粗伸叨謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
上在景福宮。停常參·經筵。
夜三更四更,灑雨下雨,測雨器水深二分。
鄭誾朝啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
又啓曰,同副承旨李鎬冕,今日不爲仕進,卽爲牌招,何如?傳曰,允。
傳于鄭誾朝曰,再明日眞殿茶禮,當自內親行矣,該房知悉,時原任大臣·閣臣·宗親二品以上入參。
傳于鄭誾朝曰,再明日眞殿茶禮時,東宮當自內行禮矣,該房知悉,春桂坊及相禮,使之待令。
傳于鄭誾朝曰,同副承旨許遞,工曹參議宋鍾五除授。
吏曹,同副承旨單宋鍾五除授事,承傳。
傳于鄭誾朝曰,新及第朴箕陽,文烈公後孫也,特爲賜樂。
傳于鄭誾朝曰,新及第李範贊副校理除授,新及第趙重九副修撰除授。
以司謁口傳下敎曰,景祐宮正堂蘆簾三部乼具破傷,退末樓地衣破傷,落照竹乼具破傷,誠一軒蘆簾四部乼具破傷。退末樓地衣破傷,卽速修改事,分付戶曹。
兵曹口傳政事,摠禦營騎士將單閔龜鎬。
兵曹口傳政事,副司勇洪淳完。
鄭誾朝,以議政府言啓曰,頃因北靑民抱狀擧火,南兵使李容翊所犯十三條,令道臣究覈登聞矣。今見咸鏡前監司李敦夏査啓,則李容翊許多濫雜侵虐之狀,與民狀大同小異,而前後贓錢實數,裨校口招之外,又多道臣之別岐廉探者云,待其拿來,依査本添問目取招,在逃之奸鄕趙鳳遠·趙基錫,刻期詗捉之意,分付道臣,何如?傳曰,允。
又以議政府言啓曰,以貢馬故失事,不善護送之兩湖沿路守令,自太僕寺草記請勘矣。典式所載,固不可低昂,而見今歉憂方棘,秋務又殷,遠地迎送,有關民弊。在前亦有論稟分揀之例,竝特爲安徐,使之戴罪擧行,嗣後毋或疎忽之意,關飭各該道臣,何如?傳曰,允。
又以宗廟署都提調意啓曰,今望祭時,廟司四員,不可不備,而令鄭基晚·徐完淳,俱以身病沈篤,不得進參,合有變通之道,令鄭基晚·徐完淳,竝令該曹口傳相換,以爲及時擧行之地,何如?傳曰,允。
上在景福宮。停常參·經筵。
趙秉稷啓曰,明日常參·經筵,取稟。傳曰,停。
又啓曰,新除授同副承旨金稷鉉,卽爲牌招,何如?傳曰,允。
又啓曰,明日召對,取稟。傳曰,爲之。
傳于趙秉稷曰,右副承旨許遞,新及第金稷鉉除授。
傳于趙秉稷曰,新恩謝恩,當親受矣,該房知悉。
傳于趙秉稷曰,新及第鄭顯五,修撰除授。
吏曹,修撰單鄭顯五除授事,承傳。
傳于趙秉稷曰,原任直提學趙東冕,檢校差下。
傳于趙秉稷曰,傳敎誤書之中官金泓錫,推考。
趙秉稷啓曰,假注書李源奎·蔡東英,俱有身病,勢難察任,竝姑改差,何如?傳曰,允。
李源奎改差,代金容悳爲假注書。
蔡東英改差,代閔厚植爲假注書。
以司謁口傳下敎曰,督辦差代間協辦趙秉稷署理。
以司謁口傳下敎曰,協辦李重七,署理督辦減下。
趙秉稷啓曰,行都承旨南廷哲廚院進,行右承旨姜文馨不爲仕進,左副承旨李軒卿陳疏,右副承旨宋鍾五,同副承旨金稷鉉須資出去,院中只有臣一人,伴直無人。行右承旨,卽爲牌招,何如?
金容悳有頉,代李範仁爲假注書。
閔厚植有頉,代韓昌洙爲假注書。
傳于趙秉稷曰,左承旨外,承旨竝許遞,前望單子入之。
承旨前望單子入之,閔泳韶·李命宰·金昇圭·洪鍾永·金炳吉落點。
吏曹口傳政事,宗廟令鄭基晚,氷庫別提李範善,宗廟令徐完淳,漢城主簿鄭志喆,以上相換事,承傳。
趙秉稷,以奎章閣言啓曰,檢書官洪淳完有身病,勢難供職,減下,其代,以前薦人李在淇,依已例除取才差下,令該曹口傳付軍職,使之冠帶常仕,何如?傳曰,允。
又以侍講院言啓曰,卽接翊衛司所報,則明日眞殿茶禮親行敎是時,王世子自內行禮敎是時,有桂坊待令之命,而右司禦尹秉綬登科,無以備員云,何以爲之乎?敢稟。傳曰,令該曹口傳敍陞差出。
兵曹口傳政事,李重善爲左司禦,南廷獻爲右翊贊,金獜洙爲右衛率,閔泳哲爲右副率,李容九爲右侍直,閔尙鎬爲左洗馬。
趙秉稷,以觀象監提調意啓曰,本監所屬禁漏兼敎授韓應錫有頉,代前主簿權泰淵,依例轉差付軍職,官帶常仕,何如?傳曰,允。
又以義禁府言啓曰,慶尙中軍李秉勳,司直徐丙善,通禮院假引儀申奎善等拿處事,傳旨啓下矣。李秉勳·徐丙善等,今方待命,竝拿囚,申奎善,係是雜技,依例移送秋曹之意,敢啓。傳曰,分揀放送。
以李秉勳·徐丙善囚單子,傳于趙秉稷曰,分揀放送。
吏曹啓目,弘文館應敎閔愚植名字,改以亨植,前縣監金錫圭名字,改以顯求,前縣監尹慶儀名字,改以敬儀,檢書官尹曾燮名字,改以肯燮,前判官趙義錫名字,改以鍾義,副司果李起馨名字,改以起寅,西道參軍林淳楚名字,改以淳學,出身林淳琦名字,改以淳煥,出身吳喆根名字,改以奭根,出身禹昌植名字,改以春熙事爲等如告狀,依例令藝文館給帖,何如?判付啓依允。
戊子九月十二日申時,上御興福殿。新恩謝恩親受入侍時,行都承旨南廷哲,行左承旨趙秉稷,右副承旨宋鍾五,同副承旨金稷鉉,假注書李源奎·蔡東英,記事官朴宗玕,別兼春秋金敎獻,檢校直閣李完用,以次進伏,文科甲科宋鍾五,乙科成健鎬·丁文燮,丙科鄭顯五·尹斗炳·申佐均·李台健·趙鍾集·金翰濟·柳雲爕·李奭鍾·李範仁·韓昌洙·洪顯一·李容九·趙啓鎬·朴箕陽·金炳禹·崔昌溥·金輝炳·李鎬性·尹秉綬·金容悳·李五應·趙重九·趙善九·金商悳·金炳軾·李聖烈·金永儀·張紀淵·李河駿·李浩容·閔厚植·洪鍾榮·李範贊·金稷鉉,武科甲科申鉉謨等,序立階下訖。上曰,史官分左右。廷哲奏曰,文科新恩中盧泰淵·李種元二人有身病,不得待令,待令文武新恩及率榜人,使之一體行禮乎?上可之。廷哲奏曰,新恩中新除授承旨宋鍾五·金稷鉉,使之下去一體行禮乎?上可之。引儀唱四拜,文武新恩及率榜人行四拜禮訖。廷哲奏曰,文武新恩人,使之宣醞乎?上可之。秉稷出宣醞訖。廷哲奏曰,文武新恩人,使之陞堂奏職姓名乎?上可之。鍾五等以次陞堂進前奏職姓名,退立階下訖。廷哲奏曰,文武新恩及率榜人,使之出送乎?上可之。仍命史官就座。廷哲奏曰,武科新恩待令者,極爲零星,不善指揮之當該訓鍊院奉事,令該曹科治,何如?上曰,從重推考,可也。出擧條仍命退,諸臣以次退出。
戊子九月十二日四更,上御興福殿。召對入侍時,參贊官趙秉稷,檢校直閣尹,檢討官趙鍾雲,假注書李源奎,記事官朴宗玕,別兼春秋金敎獻,各持綱目第九卷,以次進伏訖。上曰,史官分左右。仍開卷。上曰,玉堂讀之。鍾雲讀自沛郡,止徐州刺史。上曰,釋義。鍾雲釋義訖。上曰,文義奏之。鍾雲曰,有功者賞之,有罪者罰之,國家常憲也。成帝一日之內,五人封侯,世謂之五侯。然而以此觀之,則有私無公,難以謂至治之君也。上曰,國之賞罰,君之必愼,而無功之臣封侯,爲一時之私也。是以成帝之時,漢事漸弛。由此觀之,漢成帝,豈可謂賢聖之主也?鍾雲曰,聖敎切當矣。上曰,參贊官讀之。秉稷讀自御史大夫,止豈不甚哉。上曰,釋義。秉稷釋義訖。上曰,文義奏之。秉稷曰,聽納三老公乘興之上書,以王尊不爲廢黜,可見人君開言路之政也。上曰,古語云人誰無過,改之爲貴也。自上達下,有過勿憚改,則可爲美事也。秉稷曰,聖敎切當矣。上曰,閣臣讀之。讀自願下公卿大夫,止亡所施。上曰,釋義。釋義訖。上曰,文義奏之。曰,蠻夷之性,姣猾多反覆,故難以化服也。蓋用人之際,不可不擇其任,而禦戎之道,不在乎發兵而擊之,在乎多籌而除之。是時杜欽之說,用而討平之,可謂先防其源,豈不美事乎?上曰,本來蠻夷,奸猾難化也。是時杜欽之言,鍊士馬,預積穀,選任職,是爲國家應戎之良策也。其爲國向忠之言至此,堪可謂忠良之人也。曰,聖敎切當矣。上掩卷,仍命史官就座。秉稷奏曰,史官就座之際,徑先退出,擧措駭妄,極爲未安。當該玉堂推考,何如?上曰,從重推考,可也。出擧條又命退,諸臣以次退出
上在景福宮。停常參·經筵。
夜自二更至十四日開東,灑雨下雨,測雨器水深四分。
閔泳韶啓曰,明日常參·經筵,取稟。傳曰,停。
又啓曰,新除授行右承旨李命宰,左副承旨金昇圭,右副承旨洪鍾永,同副承旨金炳吉,竝卽牌招,何如?傳曰,允。
傳于洪鍾永曰,同副承旨許遞,前望單子入之。
承旨前望單子入之,尹吉求落點。
金昇圭啓曰,新除授右副承旨尹吉求,卽爲牌招,何如?傳曰,允。
李範仁有頉,代以金翰濟爲假注書。
韓昌洙有頉,代以尹斗炳爲假注書。
傳于金昇圭曰,左承旨許遞,前望單子入之。
傳于金昇圭曰,日次儒生比較,明日便殿待令。
金翰濟有頉,代以朴箕陽爲假注書。
尹斗炳有頉,代以金永儀爲假注書。
朴箕陽有頉,代以趙善九爲假注書。
金永儀有頉,代以成健鎬爲假注書。
金昇圭,以奎章閣言啓曰,原任直提學趙東冕,檢校差下事,命下矣。卽爲牌招察任,何如?傳曰,允。
洪鍾永,以刑曹言啓曰,今九月十二日新恩謝恩親受入侍時,行都承旨南廷哲所啓,今日新恩謝恩時,武科人待令者,極其零星,該不善指揮之訓鍊院奉事,不可仍置,令該曹科治,何如?上曰,從重科治,可也事,命下矣。謹依傳敎,當該訓鍊院奉事李容鎭,自臣曹考律重勘之意,敢啓。傳曰,知道。
又以義禁府言啓曰,議政府啓辭內,以貢馬故失事,不善護送之兩湖沿路守令,竝特爲安徐,使之戴罪擧行事,批旨,允下矣。康津縣監閔泳殷,靈巖郡守申泓均,咸平縣監李周弼,茂長縣監申慶均,古阜郡守金炳億,萬頃縣令柳致養,咸悅縣監洪秉燾,淳昌郡守尹秉觀,龍潭縣令李時宇,林川郡守宋秉學,鴻山縣監李寬稙等,前以待待命拿囚事,行會勿施,竝特爲安徐,使之戴罪擧行之意,分付各該道道臣之意,敢啓。傳曰,知道。
又以義禁府言啓曰,議政府啓辭內,南兵使李容翊,待其拿來,依査本添問目取招事,批旨,允下矣。李容翊,拿囚後,以該道査本及議政府草記內辭意,添問目取招之意,敢啓。傳曰,知道。
義禁府啓目,檢校直閣兪鎭弼,檢校待敎鄭寅昇等原情云云。傳旨內辭緣,泛稱遲晚,竝所當請刑是白乎矣,曾經侍從,勿爲請刑,載在法典,議處,何如?判付啓特爲放送。
義禁府啓目,入門官宋琯玉原情云云。傳旨內辭緣,泛稱遲晚,所當請刑是白乎矣,曾經侍從,勿爲請刑,載在法典,議處,何如?判付啓特爲放送。
戊子九月十三日辰時,上與王世子,眞殿茶禮自內親行入侍時,行都承旨閔泳韶,右承旨李命宰,左副承旨金昇圭,右副承旨洪鍾永,同副承旨金炳吉,假注書蔡東英,別兼春〈秋〉權潚·李垠鎔,原任直提學金弘集,原任提學金炳始·鄭範朝,檢校提學金永壽,提學閔應植·李鎬俊,檢校直提學閔泳煥·金聲根·趙東冕,直提學洪淳馨,原任直閣李淳翼,檢校直閣朴鳳彬·金文鉉·鄭夏源·李範晉·尹·閔泳達,原任待敎閔泳韶·閔丙承,檢校待敎李完用·趙漢國·閔亨植·李垠鎔·尹雨植,以次侍立。時至,通禮跪啓請出次。上具翼善冠·衮龍袍,出齋殿。通禮導上詣版位,跪啓請鞠躬四拜·興·平身。上〈行〉四拜禮,王世子行四拜禮,宗親二品以上皆行四拜禮。通禮導上詣盥洗位。上盥洗訖。通禮導上詣第一室尊所監酌,仍詣神位前北向跪。通禮跪啓請三上香。泳韶奉爵跪進,上以授鍾永,鍾永跪受尊于案上,連獻三爵如儀訖。通禮跪啓請俯伏·興·平身。上俯伏·興·平身,次詣第二室·第三室·第四室·第五室·第六室,竝如上儀訖。通禮導上降復位,跪啓請鞠躬四拜·興·平身。上行四拜禮。王世子,大臣·閣臣·宗親二品以上皆行四拜禮訖。通禮跪啓請禮畢。領議政沈舜澤,判府事金弘集·金炳始進前奏曰,侵早勞動,聖體,若何?上曰,一樣矣。舜澤曰,伏幸矣。通禮導上還入齋殿。諸臣以次退出。
戊子九月十三日三更,上御興福殿。召對入侍時,參贊官洪鍾永,檢校直閣尹,檢討官趙鍾雲,假注書蔡東英,記注官林奭禧,記事官朴宗玕,各持綱目第九卷,以次進伏訖。上曰,史官分左右。仍開卷。上曰,玉堂讀之。鍾雲讀自宜因其罪,止不可墮壞。上曰,釋義。鍾雲釋義訖。上曰,文義奏之。鍾雲曰,前後說王鳳之諸條,無非料敵之宿算也,以之而薦陳立平西夷。由此觀之,杜欽薦人之功,包在其中矣。上曰,凡爲臣子者,爲國薦人,必以才智爲先,功可以光國家,威可〈以〉制荒服,豈不美哉?鍾雲曰,聖敎切當矣。上曰,參贊官讀之。鍾永讀自亦宜因其萌芽,止楚王囂來朝。上曰,釋義。鍾永釋義訖。上曰,文義奏之。鍾永曰,陳立之樹功,果因薦主之酬忠,薦主之酬忠,亦因委任之極揀,則自古帝王之任用其人,專由於資得人之一大關捩也。上曰,古法,善薦人者有賞,不善薦人者有罰,是故薦人之如杜欽,可法於後世矣。鍾永曰,聖敎切當矣。上曰,閣臣讀之。讀自楚孝王囂,止劉向校之。上曰,釋義。釋義訖。上曰,文義奏之。曰,漢成帝求遺書於天下,此欲親覽前後治政之得失也。陳農·劉向,任其職而盡其力,求而校之,此君臣相遇之盛,莫有於是。上曰,求天下遺書,此盛世美事,稽古求治之道,可謂上下協恭之盡也。曰,聖敎切當矣。上掩卷。仍敎曰,近日別兼入直,每多闕如云,寧有如許道理?鍾永曰,已往則臣所未悉,至於今日入直別兼,以私故,入稟式暇後出去矣。上曰,此後則更無敢如是之意,自政院嚴飭也。鍾永曰,謹當依下敎,申飭矣。上又下敎曰,無事往還乎?鍾永曰,王靈攸曁,無頉回還矣。上曰,今夏之雨,湖南,果何如?鍾永曰,四月後則一直旱乾,八月十四日始見一霔矣。上曰,其時則果得快洽乎?鍾永曰,自朝至暮,不過一鋤矣。上曰,聞人不得飮泉云,信然否?鍾永曰,果如聖敎,臣亦多服鹹海之水矣。上曰,南土年形之告歉,誠切悶然,果至何如?鍾永曰,湖南景色,滿目愁慘,有浮於丙子,非徒渙散之居多,將來之憂,實無以形達矣。上曰,甚用憧憧也。鍾永曰,今番上來時,歷見完伯李憲稙,其爲一省孜孜之念,若恫在己,間已擧實狀,屢報於廟堂,而如未蒙蠲停排納之別處分,則無以救全省之生靈,爲道伯者,將以何顔面,偃然坐此乎云。其爲懇懇之色,形顯於外,蓋此道臣之按藩茂績,一省之所藹蔚,而猶恐或失矣。上曰,間有累報廟堂,已所稔燭也。鍾永曰,臣之承命擧行,今爲準三載矣。以臣殘劣之質,偏受瘴海之病,區區賤疾之支煩奏達,極涉悚惶,而獲蒙生成之澤,則是臣再造之秋也。上曰,摠務一人,旣爲加差矣。使之輪回擧行,甚可甚可也。鍾永曰,處分之下,敢此冒達,尤極唐突,而如臣情私,惟伏望遄蒙恩諒矣。上曰,從當與摠理大臣,爛商左右也。鍾永曰,臣以轉運事,果有所仰達者矣。上曰,隨懷隨達也。鍾永曰,嶺南乙酉條兩稅畢裝後,謹具都磨勘成冊,以備乙覽,各該衙門,別具成冊以送,而初無到付狀及回移,甚至各邑守令,解由有關云。此一款,特下處分,使各衙門一依區別,成冊成文以送,俾爲憑後之資,恐合事宜矣。上曰,誠然矣。須往見摠理大臣,備言事實,以爲知委各衙門,使卽受考據文字也。鍾永曰,臣雖備說大僚,似有不信之慮矣。上曰,然則已爲奏達承處分之意,言之,可也。鍾永曰,謹當依下敎往傳矣。鍾永又奏曰,臣又有所仰達者。兩稅,正供也,實有國大政,不可絲毫疎忽,而裝到濟物浦,郞廳上京後,便同無主之物,自多欠縮換色之弊云,聞不勝萬萬憂悶矣。從玆以後,領運郞廳,躬檢卸下於流音船,使之傳掌於監官及船主後,上京之意,特下處分,則少無疎虞之端,恐未知處分如何矣。上曰,所奏切當矣。亦使內務府發關知委,允合便宜也。鍾永曰,何用發關爲也?惟在處分於郞廳等,使卽擧行矣。上曰,似亦然矣。當依所奏,分付於郞廳處也。上曰,湖南通一道稅穀之輪船裝載,或有數三便宜處耶?鍾永曰,木浦以外,似無順便處。三漕倉則俱是近百里流運,然後可抵輪泊處,只有古群山一處,最爲便合云,而此鎭則前洋之波濤太險,自陸渡涉,果繫極難,且輪船長,亦憚而不肯矣。上曰,近日上來之穀,少無虧欠之弊云矣。鍾永曰,米品則嶺南勝於湖南矣。上曰,胡爲然乎?鍾永曰,湖南則土理似不如嶺南矣。上曰,輪裝之際,或不無守令之爲弊者乎?鍾永曰,果無不善擧行之守令。各邑邑雜費不足條之捐當者爲二邑,而長興爲二千八百兩,光陽爲八百兩矣。上曰,誠庸嘉尙。長興誰也,光陽誰也?鍾永曰,長興府使閔致駿,光陽縣監趙正顯矣。鍾永曰,前羅州牧使尹泰元,莅邑三載,舊逋收刷爲八千餘石,丁亥條元納竝雜費二萬四千石,準數捧載,近年創睹之事,四隣咸頌。實績如是,其所勤勵,無與爲比矣。上曰,誠壯且嘉也。鍾永曰,康津縣監,以妙年初手,治績茂著,至若災摘奸,只率一隸,躬自步檢,周遍一境,其爲播頌,洋溢遠近矣。上曰,康津誰耶?鍾永曰,閔泳殷矣。上曰,甚嘉也。鍾永曰,嶺南下納稅作中用餘條銀錢一千五百六十六元九錢,指一承處分後,可以擧行矣。上曰,具文牒送于內務府,以爲輪船入用,可也。鍾永曰,謹當依下敎擧行矣。上命史官就座,又命退。諸臣以次退出。
上在景福宮。停常參·經筵。
金昇圭啓曰,明日常參·經筵,取稟。傳曰,停。
承旨前望單子入之,沈相學落點。
閔泳韶啓曰,今日便殿殿座時,承旨當爲備員,新除授行左承旨沈相學,卽爲牌招,何如?傳曰,允。
傳于金昇圭曰,禮房承旨馳詣宗廟·景慕宮,奉審摘奸以來。
傳于金昇圭曰,同副承旨許遞,前望單子入之。
承旨前望單子入之,李軒卿落點。
金昇圭啓曰,今日便殿殿座時,承旨當爲備員,新除授右副承旨李軒卿,疏批未下,何以爲之?敢稟。傳曰,疏批已下,卽爲牌招。
傳于尹吉求曰,雲寶劍置之。
傳于金昇圭曰,在外敦寧都正許遞,今日政差出。
趙善九有頉,代以崔昌溥爲假注書。
成健鎬有頉,代以金炳禹爲注書。
崔昌溥有頉,代以洪鍾榮爲假注書。
金炳禹有頉,代以申佐均爲假注書。
傳于金昇圭曰,呈告泮長許遞,今日政差出。
金昇圭,以內醫院都提調意啓曰,本院提調,例不得兼帶金吾之任矣。副提調閔泳韶所帶同義禁,今姑許遞,何如?傳曰,允。
又以吏曹言啓曰,熊川縣監金益柱,利原縣監徐贊輔,以其身病,呈狀乞遞,改差,何如?傳曰,允。
有政。吏批,判書趙秉世牌招不進,參判趙榮夏進,參議李鎬喆牌招不進,左副承旨金昇圭進。以吏批言啓曰,判書趙秉世,參議李鎬喆,竝牌招不進,小臣獨政未安,何以爲之?敢稟。傳曰,仍爲之。又以吏批言啓曰,承文院檢校宋柱勳,除拜過限不上來,改差,何如?傳曰,允。以李秉文爲判義禁,李彙承爲同敦寧,沈相薰爲戶曹參判,尹相翊爲敦寧都正,金貞圭爲工曹參議,徐胄淳爲大司成,金興圭爲同義禁,閔亨植爲檢詳,裴東和爲熊川縣監,梁德仁爲利原縣監,典圜局主事林承學,宣傳官李奎邦相換事,承傳,統衛營文案李秉濬仍其職陞六事,承傳,前五衛將金錫敦今加嘉義,朝官年八十加資。
兵批,判書閔泳煥病,參判林百鉉入直進,參議鄭元和病,參知金春熙未肅拜,同副承旨尹吉求進。同知加設單洪致文·金在定·金弘植,內禁將單金錫永,僉知三單金永迪·張柱鶴·金商淳,護軍兪晚源·南廷哲,副護軍李起鍾·鄭誾朝·宋鍾五·金稷鉉·金炳吉·愼炳佑·金桂璜·李敎榮,副司直權榮洙,副司果鄭寅燮·張基弘·方聖中·鄭在鎬·張錫龜,副司勇尹希洛,以上竝單付。
吏批,再政。以徐相雨爲左參贊,李承載爲應敎,金春熙爲兵曹參議,舍人單閔亨植,分監役單李興東,檢書官單李範九。三政。以李完用爲刑曹參議,左參贊單趙康夏,右參贊單徐相雨,兵曹參議單鄭元和,參知單金春熙,朴奎七爲監察,鄭道淳爲校檢。
洪鍾榮有頉,代以李五應爲假注書。
申佐均有頉,代以張紀淵爲假注書。
金昇圭,以奎章閣言啓曰,明日卽寶賢堂奉審日次,臣進詣擧行之意,敢啓。傳曰,知道。
又以奎章閣言啓曰,檢書官李在洪有身病,勢難供職,減下,其代,以前薦人李承漢,依已例除取才差下,令該曹口傳付軍職,使之冠帶常仕,何如?傳曰,允。
又以弘文館言啓曰,上番闕直,事甚未安。應敎閔亨植,副應敎權潚,副校理金敎獻,別兼春秋進,校理李秀洪·林軒相在外,新除授副校理李範贊,卽爲牌招入直,副修撰趙重九,一體牌招察任,何如?傳曰,允。
又以弘文館言啓曰,上番無他推移之員,不得已以下番,姑陞入直之意,敢啓。傳曰,知道。
尹吉求,以親軍統衛營言啓曰,本營軍司馬韓光洙,身病猝重,勢難察任,改差,何如?傳曰,允。
大護軍韓章錫疏曰,伏以臣獲戾于天,奄罹鞠凶,冥頑一縷,免喪不死,慨日月之不淹,廓穹壤之無依,攀號窮山,㷀㷀銜恤。忽蒙記簪之恩,遽及不呼之餘,除旨聯翩,荒村動色,臣感受恩之如昨,愴告榮之無所,奉誥汍瀾,不知所云。嗚呼,含生之倫,孰無慈母之恩,而復孰有如臣之自乳抱以及蒼艾,無一時之非育也,自學語以至服官政,無一事之非敎也者乎?恃以爲命,五十有五年,遽免于懷,而靦然獨存,此何人斯?祿仕之計,本爲一日之養,而今則三釜已不洎矣。古人所謂往日之喜,不可復得,而彈冠彯纓,秪爲一身榮,尙可忍乎?望里門而僾倚閭,攬朝衣而驚手線,臣非木石,何以爲心?仍伏念臣於年前,特蒙許暇,獲遂終養之願,含恩鏤骨,隕結可忘,而尙記其陳情之辭,有以事君日長,事親日短,敢控至懇。今短景已夕,忽焉無及,烏鳥之情,此生已矣,只當以服勤未卒者,磨放頂踵,報我聖上之恩,倫理固然。伏況逖違天陛,星霜屢改,區區戀慕,一覲淸光之忱,寧或俟駕,而草土餘喘,重嬰奇疾,根深蔕固,榮衛俱脫,血海已涸,神宅不守。目下視蔭垂盡之狀,旁觀莫不爲臣危之,凜如霜後弱草,無復生意,雖欲扶曳殘骸,强策登途,其勢末由。以情則旣如彼,以病則又如此,忠孝俱虧,撫躬自悼。至若新叨之萬萬踰濫,不宜苟冒而實有不暇,張皇畢說,玆敢從縣道,瀝陳衷懇。伏乞聖慈,俯垂哀憐,刊臣職名,俾得畢命松楸,少伸至情,實不勝大願也。臣無任云云。答曰,省疏具悉。以卿學識,屬望於是任久矣,何容多辭爲也?卽爲上來肅命。
護軍金晳根疏曰,伏以臣之父母墳山,在於忠淸道瑞山地,而緣臣病故,久未省掃,自經夏潦,莎草脫落,尙未經紀。天氣漸寒,若不趁今董力,無以補築,非臣躬檢,亦難幹當。及期竣事,則往來之間,動費月餘,而旣不敢自由,亦不敢遽行,冒陳衷懇,仰瀆崇嚴。伏乞聖慈,特許臣由暇,俾得從便往還,獲伸私情之地。臣無任云云。答曰,省疏具悉。所請依施。
右副承旨李軒卿疏曰,伏以臣於數月前,忝叨騎省佐貳之銜。及其上直周廬之日,巡梐枑幾出入,以時啓閉,肅淸宿衛,乃其職也。不意無賴之輩,攔入禁中,深夜相鬨,竟致不幸,臣始聞之,驚悸惶恧,莫省攸措。苟能常時警省,先事操飭,克愼職守,則莫嚴九重,寧有是也?不職之責,固無所逃,自求其罪,莫郵於人。臣於卽日,雖欲鑽地而不可得也,泥首私次,只俟嚴命,聖度天大,罰止薄罷,曾未幾何,銀臺除旨,忽下於夢寐之外,繼而有蕩敍之命,召牌儼臨,臣尤不覺惝怳震越,惶汗浹體。臣若感恩怵義,視如無故,恬然趨走,則縱殿下垂憐匿瑕,輿儓婦孺,必將指點唾罵,目之以不識四維之類,臣固不足卹,而其奈淸朝之羞何哉?臣情到此,承膺無路,玆敢略暴衷懇,短章自劾。伏乞聖明,俯賜鑑諒,還收臣新除職名,仍治薄勘餘罪,以爲溺職者戒焉。臣無任云云。省疏具悉。往事何必爲引?爾其勿辭察職。
吏曹正郞韓光洙疏曰,伏以臣聞上之授匪其人,則爲謬簡,下之受匪其才,則爲䙝恩。庶僚猶然,況堂堂天椽,銓衡人物之重乎?是職也,陛逾卑而望逾峻,其才猷足以激揚淸濁,其文華足以丕贊聲明,其鑑識足以甄別流品,其名實足以鎭壓頹俗,然後居之。今殿下,擧其舊而重其選,遴揀於宮僚之中,與聞乎政事之坊,其地望迥別,罕與倫比,自設厥官,膺是選者,幾人?臣於春間,特蒙紀簪之恩,又忝宮官之列,曾未浹旬,兼叨此職,朱批金牌,蓬藋增輝,此誠人臣之大願,布衣之至榮,而非臣鹵姿蔑學,可堪承受者也。聞命以還,望非意到,榮與憂竝,直欲循墻而不可得也。亶以時値大禴,義急駿奔,恬然爲暫膺計者,荏苒閱序矣。彈冠彯纓,翶翔乎起居之班,周旋乎從邁之列,屢蒙匪頒天笑,爲新恩數極而涯分踰矣。臣有何功能,可以藉手於器使之政而仰答簡畀之聖眷耶?臣若徒懷嚴畏,憑恃寵靈,一往盤礴,久據匪據,則匪但始也不量,已壞廉防,從他笑罵,將何爲謝?蚤夜摽拊,淵谷兢兢,玆敢略控衷懇,仰干聰聽。伏乞聖慈,察臣言之匪出崇飾,念天職之無至瘝曠,特遞臣政郞之銜,以重名器,以安賤分,千萬幸甚。臣無任云云。省疏具悉。所請依施。
掌令金禹用疏曰,伏以臣本遐土庸愚,幸値明時,濫竊科第,添叨是職者,今爲三箇月矣。向因試牌,不得不章皇出肅,而居常蹴踖,如負泰山矣。且以臣學術旣疎,才器又下,雖尋常閑散之職,惟恐不稱,況此聖朝耳目之任乎?玆敢略陳短章,仰瀆崇嚴。伏願聖慈,亟賜鐫斥,以重名器,以安微分焉。臣於丐免之章,不宜贅他,以但憂國一念,耿結于中,有不能自已,故冒昧仰陳,幸少垂察焉。臣竊伏惟,禹·湯之世,聖君在上,賢輔在下,治道興隆,敎化浹洽,雖匹夫匹婦,各得其所,鳥獸魚鼈,咸曁其若,宜乎天災之必無,而或有九年之水,七年之旱,上下勞悴,恐懼修省,終致太平,此誠後世人主龜鑑也。方今聖明臨御,賢宰輔弼,內修政事,外和各國,太平聖世,庶幾可望,而今年三南之旱災,義州之水患,誠近年所罕之大災,而三南一百八十邑中,山底八十餘邑,山陰之致,稍存水根,不至大歉,其餘沃野八十餘邑,則掛鎌者稀貴,國家捧賦經用之資,姑且勿論,哀此億萬蒼生,何以支保乎?方在絶火之境,倒懸之危,火賊處處聚起,人心在在危懼,而晝宵祝天仰望者,我聖上父母至仁至厚之澤而已。伏乞天地父母,亟降處分,當如捄焚拯溺,然後可活八十餘邑億萬蒼生矣。夫救急之方,莫如擇守令·移粟二者而已。近年方伯·守令之貪風盛行,民不聊生中,又値無前大凶,民擾間或有之。卽令廟堂擇其淸白可堪之人,以爲方伯·守宰,慰悅民心,講確恤賑之方,是所急務也。昔者智伯,灌水晉陽城中,而沈竈産蛙,民無反意,此乃尹鐸治民之力。伏願殿下,每差守令之時,必得如尹鐸之人爲念焉。二曰移粟。夫移粟之計者,劃出賑穀方略,然後可以恤濟蒼生,而若不得經綸之才,便是無麪之飥,將何以措辦乎?卽令擧朝文·蔭·武中,可以劃出賑穀方略者,自願就議於廟堂,能辦五萬石以上者,卽爲重用淸宦,則何患乎賑穀幾十萬石辦出乎?昔者齊桓公,見怪物而病重,管仲懸賞封邑三分之一,而有西鄙農夫之能言解惑而病差,此實懸賞求人,而人不可以閥閱論也。夫治國要道,都在於勉聖學·用賢材二者而已。伏願聖上,勿以人微而棄其言,特垂採納焉。臣無任云云。省疏具悉。疏辭,令廟堂,稟處。
戊子九月十四日申時,上御萬慶殿。日次儒生殿講比較入侍時,行都承旨閔泳韶,行左承旨沈相學,行右承旨李命宰,左副承旨金昇圭,右副承旨李軒卿,同副承旨尹吉求,假注書蔡東英,別兼春秋權潚·李垠鎔,檢校提學金永壽,檢校直提學閔泳煥·金聲根,檢校直閣朴鳳彬·金文鉉·李範晉·尹,檢校待敎李完用·閔亨植·李垠鎔·尹雨植,檢討官趙〈鍾〉雲,以次侍立訖。上具翼善冠·衮龍袍陞座。考官督辦內務府事金永壽,行大護軍李淳翼,行護軍李源逸,副護軍鄭寅學·李鎬冕,參考官李垠鎔·林永相,以次立就位。上曰,開講,可也。比較儒生,以次應講至四次。上曰,承史·閣臣·玉堂·試官權退。以次退出。少頃,命開講,承史入侍,比較儒生,以次應講至七次。命書傳敎曰,更鼓已深,比較儒生,明日待令。上出次。承史·閣臣·玉堂·試官及儒生賜饌。仍命試官先退。諸臣以次退出。
上在景福宮。停常參·經筵。
藥房都提調金炳始,提調李淳翼,副提調閔泳韶啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
閔泳韶啓曰,進御生脈君子湯,自今日停止,拱辰君子湯,自今日五貼式日次製入事,榻前下敎。
尹吉求啓曰,明日常參·經筵,取稟。傳曰,停。
金昇圭啓曰,祀典所重,何等謹嚴,而今日宗廟望祭諸執事摘奸時,贊者李心元,初不待令,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
李五應有頉,代以洪顯一爲假注書。
張紀淵有頉,代以金輝炳爲假注書。
洪顯一有頉,代以李容九爲假注書。
金輝炳有頉,代以趙啓鎬爲假注書。
李容九有頉,代以李台健爲假注書。
趙啓鎬有頉,代以柳雲爕爲假注書。
李台健有頉,代以李浩溶爲假注書。
柳雲爕有頉,代以李河駿爲假注書。
尹吉求啓曰,吏曹判書趙秉世,參判趙榮夏,參議李鎬喆牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
傳于尹吉求曰,批答誤下之中官金圭錫·洪宅柱,竝推考。
尹吉求,以奎章閣言啓曰,景廟宮望廟樓今望奉審,無頉之意,敢啓。傳曰,知道。
又以弘文館言啓曰,下番姑陞入直,事甚未安。副應敎權潚,副校理金敎獻別兼春秋進,校理李秀洪·林軒相在外,副校理李範贊,新除授應敎李承載,竝卽牌招,推移入直,何如?傳曰,允。
又以弘文館言啓曰,應敎李承載,時在忠淸道淸州地,經筵入番事緊,請斯速乘馹上來事,下諭。傳曰,許遞。
又以摠禦營言啓曰,本營別將權用哲,以前任慶尙中軍,尙在任所矣。領軍之職,久曠可悶,改差,何如?傳曰,允。
戊子九月十五日午時,上御興福殿。藥房入診入侍時,都提調金炳始,提調李淳翼,副提調閔泳韶,檢校待敎尹雨植,假注書李源奎,記注官玉秉觀,別兼春秋權潚,以次進伏,醫官李能基·李命錫·尹豊楨·朴準鎔等,進伏楹外訖。上曰,史官分左右。仍命大臣進前。炳始進前奏曰,秋候連爲淸暄,聖體,若何?上曰,一樣矣。炳始曰,寢睡·水刺之節,何如?上曰,一樣矣。炳始曰,日來感候,快臻平復乎?上曰,今則快勝矣。炳始曰,大王大妃殿氣候,何如?上曰,一樣矣。炳始曰,王大妃殿氣候,何如?上曰,一樣矣。炳始曰,中宮殿氣候,何如?上曰,安順矣。炳始曰,世子宮氣候,何如?上曰,平順矣。炳始曰,世子嬪宮氣候,何如?上曰,平順矣。炳始曰,醫官待令,使之入診乎?上可之。能基等以次第入診,退伏楹外訖。炳始顧謂醫官曰,脈候奏之。能基等以次奏曰,脈候左右三部調均矣。炳始顧謂醫官曰,調理湯劑,當議定乎?能基曰,當以前日所進御拱辰君子湯繼進,宜矣。炳始曰,依前方而材料與重數,亦無加減乎?能基曰,竝無加減矣。炳始曰,拱辰君子湯,多年進服,必有效益矣。上曰,數十年恒服矣。上曰,旱餘民情,去益遑汲。昨聞摠務官之言,沿路多有不忍見之景色云矣。炳始曰,摠務官,自湖南上來乎?上曰,然矣。炳始曰,南來消息,日聞其驚慘,而其必所見,尤詳於所聞矣。上曰,明春,將何以接濟?炳始曰,業已有離散顚連之患,則若到窮春,難免其溝壑,尤切悶鬱矣。上曰,念到民情,不啻渴憫,將不知如何爲計也。炳始曰,以民事,聖念如是憂勤,宜其有民事之漸紓,而以臣不材,冒據此職,一時惶悶矣。上曰,如此時,卿可以亟圖匡濟矣。炳始曰,迨此時,旣無畫一策建一計,此可以洞燭其不能堪任矣。上曰,隨事彌綸,以致民國之乂安,豈非幸歟?炳始曰,此則不待聖敎,臣亦至願,而其如志慮之所不逮,力量之所不及,何哉?歲儉,固恒有之事,何可望其年年豐登乎?在前則雖値饑荒,猶有可以移民移粟之道,而今則公私枯渴之際,了無救活之策。且以不能固結之人心,大致胥動,竝與無災之處一般騷擾,莫可支保,是尤悶慮,而非徒救饑爲急,當先務其撫恤鎭安之政矣。仍奏曰,今年饑荒之憂,甚於涸轍,民命近止,嗷嗷待哺。災形分等,行當有修啓,而是以汲汲議脤者,惟慮其稽緩也。都下供億,全資於南服,而明年兩稅之充完正課,固未可必,則頒祿放料與貢市授價,其將何以句辦乎?災民之救活,京司之經用,俱係目今急切之務,不可不預爲籌畫,趁早準備,然後可免及時狼狽之虞矣。掌賦之臣,宜其有心計熟算者,先令戶·惠堂及餉堂,爛商講究,各具意見,條陳接濟便宜之策,而啓下政府,以爲參酌,稟處,何如?上曰,此果此時急切之務,依所奏,使各條陳,可也。出擧條炳始曰,如此事,集衆議而裁處,尤好矣。上曰,果然矣。財賦之臣,亦必有意見,取其善者而用之爲好矣。炳始曰,雖不張皇陳疏,只以別單樣,條條辨論其事之便否利害,以便乙覽,恐好矣。上曰,年前亦有似此之例,如是爲之,果好矣。炳始奏曰,愼擇庶官,卽治國之要也。挽近官方尤紊亂,不循階梯,不遵規例,僥倖之路,濫雜之弊,莫不由是而生焉。銓官者擧稱曰奉承傳,或有違於政式,而初不據實稟覆,有若無關於選部之責,是豈對揚之道乎?且守令之遞改,不啻煩數,或暫除旋易,曠至時月,或半途回轅,互相移換,雖得莅任,而席未暇煖,一邑一歲之頃,至有四三遞改,爲其官者,卽不過悤悤居停也。恤愛之政,未必周至,而亦奚遑於宣上恩德哉?迎送之際,吏因爲奸,百端徵索,民又何以聊生?況復儉歲民情乎?災邑及未準朔守令,毋得遷轉,注擬之際,又或不由舊典,尋常因襲,則伊日行政之銓官,直捧罷職傳旨,不能糾察之當該承旨,一體施以罷職之典事著式。大凡近民之官,有缺卽補,寔重民事之意也。聞今守令,多有見窠,如北靑之纔經民騷,衆心未靖者,其不可一日曠官,尤異於他時矣。啓罷有日,亦多行政,而尙不差代,抑何故也?其不以民事爲急乎?揆以事體,不可勿問行政,而不爲差代之當該銓官,捧現告,施以重推之典,守令現窠,令政院政官牌招,開政擇差,竝催促下送,何如?上曰,依爲之。各別申飭,可也。出擧條炳始曰,常時亦不可曠官,而況今民憂方棘,秋務又殷之時乎?且因民擾啓罷之守令,久不差代,其邑之民,必謂朝廷之置民事於忘域矣。上曰,果非事體,以卿所奏,以爲定式,何如?炳始曰,此是舊章,亦非創例,則不必更爲定式矣。上曰,另加申飭,可也。炳始曰,臣今數條仰奏,亦有關於民事,故冒此煩陳,而見今遑迫之狀,斷不宜如是伈泄以過。亟賜斥退,改卜賢德爲國事,日日顒祝矣。上曰,一事二事,如是做去,何患不濟?炳始曰,以此時做如此去,何有毫分利益於民國乎?惟在體諒矣。上曰,今試殿講,而近聞士子絶無讀書之人云,良可歎也。炳始曰,雖能誦三經,何足爲鉅儒,而近因此科之頻設,講工頗誠實云,此亦作成之化也。上曰,聞其講聲,心頗好矣。炳始曰,日前召對有命,東宮又開書筵,不勝欣祝,而群情胥悅矣。上曰,間因感候,日昨始之矣。上命大臣就座,仍命史官就座,又命大臣先退。諸臣以次退出。
戊子九月十五日申時,上御萬慶殿。日次儒生殿講比較入侍時,行都承旨閔泳韶,行左承旨沈相學,行右承旨李命宰,左副承旨金昇圭,右副承旨李軒卿,同副承旨尹吉求,假注書李源奎·蔡東英,別兼春秋權潚·閔亨植,檢校提學金永壽,檢校直提學閔泳煥·金聲根,直提學洪淳馨,檢校直閣閔泳達,檢校待敎閔亨植·李垠鎔·尹雨植,檢討官趙鍾雲以次侍立訖。上具翼善冠·衮龍袍陞座。考官督辦內務府事金永壽,行大護軍李淳翼,行護軍李源逸,副護軍鄭寅學·李鎬冕,參考官李垠鎔·林永相,以次立就位。上曰,開講,可也。比較儒生,以次應講至三次。上曰,承史·閣臣·玉堂·試官權退。少頃,命開講。承史入侍,比較儒生,以次應講至十二次。上曰,試官權退。少頃,命開講。儒生等,以次應講至十五次。仍命書傳敎曰,更鼓已深,比較儒生,明日待令。命試官先退。諸臣以次退出。
上在景福宮。停常參·經筵。
李軒卿啓曰,明日常參·經筵,取稟。傳曰,停。
又啓曰,判敦寧李秉文,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。工曹參議金貞圭,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
李浩溶有頉,代以盧泰淵爲假注書。
李河駿有頉,代以蔡東英爲假注書。
盧泰淵有頉,代以李源奎爲假注書。
吏曹判書趙秉世疏曰,伏以按規循格,責在於有司,而選部爲重,一或汗漫,則百僚隳職,四方駭瞻,苟非宏才明識,諳鍊朝體,通曉政例者,莫宜居之。臣本儱侗愚憃,一木偶埿塑耳,何事不瘡疣,何官不僨誤,而至於見職,殆同瞽之倀倀,甄別注擬之間,做錯非細,激揚陞黜之際,僥濫居多,舊式之當據而未據,時宜之當稟而未稟,缺或未塡,漏或未補,公格由臣而壞防,官規由臣而違程,是臣汗漫之咎也,夙夜憂惶,靡省自容。今者揆地之請推該堂也,臣何爲以漏於現告之中,而苟究溺職之責,臣實居先,其所惶蹙,無以自措耳。夫有國之治忽,專係於銓衡,若失其人,則綜核名實,疎宣濡滯,尙矣無論,進路多歧,廉防掃地,公正之風,陶勻之化,何自而興乎?臣非其任,不待智者而決矣。留一日則有一日之誤,留二日則有二日之損,仰累淸明之治,下招罷軟之譏,豈不大可懼哉?況臣年衰病痼,恒若癃廢,而頑積宿咳,遇冷倍劇,委跧床笫,尋常興居,亦不能任便,召牌之下,無望趨走。才旣蔑於耐職,病實難於强策,臣之狼狽,到斯極矣,玆敢不避猥屑,疾聲呼籲於仁覆之天。伏乞聖明,俯垂鑑諒,亟遞臣所帶銓銜,仍治臣未勘之律,俾庶官不職者,知所戒畏焉。臣無任云云。答曰,省疏具悉。何必如是爲引?卿其勿辭行公。
吏曹參判趙榮夏,參議李鎬喆聯名疏曰,伏以臣等猥以匪才,參佐銓地,臨政代斲,疵纇實多,夙宵兢懼,惟譴何是俟。迺以北靑府使有缺,而趁未差代,昨有大僚論奏,同被問備之典,臣等瘝溺之罪,於斯尤著,無所逃焉。滿心惶恧,措躬無地,玆敢不避猥越,聯章自劾。伏乞聖明,俯垂鑑諒,亟遞臣等見帶之職,仍治臣等未勘之律,以爲不職者戒焉,千萬幸甚。臣等無任云云。答曰,省疏具悉。旣已問備,何必爲引?卿等勿辭行公。
上在景福宮。停常參·經筵。
金昇圭啓曰,來二十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,吏曹判書趙秉世,參判趙榮夏,參議李鎬喆,疏批已下,竝卽牌招,何如?傳曰,允。
傳于金昇圭曰,賓客有闕之代,前望單子入之。
傳于金昇圭曰,同敦寧·敦寧都正許遞,今日政差出。
傳于金昇圭曰,有實病·實故玉堂許遞,今日政差出。
傳于金昇圭曰,茂朱府使之代,前正言李聖烈擬入。
傳于金昇圭曰,金化縣監之代,前縣監李種元,特爲仍任。
傳于金昇圭曰,發遣吏郞,諸執事淸齋與否,摘奸以來。
傳于金昇圭曰,臺諫竝許遞,前望單子入之。
金昇圭,以吏曹言啓曰,校書館判校吳鎭東,熊川縣監裴泰和,利原縣監梁德仁,俱以身病,呈狀乞遞,竝改差,何如?傳曰,允。
有政。吏批,判書趙秉世牌招不進,參判趙榮夏牌招不進,參議李鎬喆進,左副承旨金昇圭進。以吏批言啓曰,判書趙秉世,參判趙榮夏,竝牌招不進,小臣獨政未安,何以爲之?敢稟。傳曰,只出緊任。又以吏批言啓曰,大邱都護府判官,今當差出,而本府以營下劇邑,物衆地大,素稱難治,不可不擇差,同道及他道有聲績未準朔守令竝擬,何如?傳曰,允。又以吏批言啓曰,全州府判官,今當差出,而本府以營下劇邑,物衆地大,素稱難治,不可不擇差同道及他道有聲績已準限未準朔守令竝擬,何如?傳曰,允。以趙秉聖爲應敎,黃弼秀爲修撰,趙鍾純爲副修撰,尹桂爲同敦寧,洪承五爲敦寧都正,金炳旭爲監察,洪祐奭爲典牲主簿,林鎭東爲典獄主簿,李暐爲北靑府使,洪用觀爲大邱判官,金右根爲全州判官,趙存龜爲洪原縣監,金化縣監單李種元特爲仍任事,承傳,副護軍李炳孝·李禹榮以上今加嘉善,副司果卓文皓·沈宜翊,前監役朴馨林以上今超通政,朝官年八十,依法典加資,濟衆院主事李宜植,元山港書記官高永憲以上仍其職陞六。
兵批,判書閔泳煥病,參判林百鉉病,參議鄭元和入直進,參知金春熙病,右副承旨李軒卿進。同知單咸順明,僉知三單金錫永·金善學·金有大,護軍李彙承·沈東臣,副護軍尹相翊·方秉九·李應昌·鄭泗源·金瀛煥·盧泳敬,副司直李承載·南濟元·林永相·崔翼瑞·金思準·金禹用·李奭鍾·尹兢周,副司果鄭顯五·趙重九·具崙祖·李廷和·吳鵬善·林基澤·尹秉綬·李聖烈,副司勇申泰勳·朴奎七·金履台·李秀和·金紀鍾以上竝單付。
吏批,再政。以韓光洙爲掌樂正,白時洽爲校書判校,金永壽爲禮賓提調,黃哲淵爲尙衣主簿,金近植爲典設別提,閔泳薰爲童蒙敎官,李聖烈爲茂朱府使,分監役單李廷根,檢書官單徐相穆差下事,承傳。三政。宋鍾濂爲監役,兼弼善單韓光洙。
行知中樞府事金在顯疏曰,伏以臣年已及耄,病又至革,人皆指爲未冷之尸,臣亦知以如絶之縷,凡以官爲名,付之筌蹄者久矣。惟我聖上,無遺耈之仁,特記簪履,以臣之曾玷賓客,又下天點於前望,有若無私之雨露,猶濡於枯荄,止慈之父母,偏憐於病子。臣於是仰感恩眷,俯激忱情,期期舁病而肅命,復陪承華之講席,昵覲繼照之耿光,是臣延頸之願。其奈羸癃殘喘,重添風痰奇祟,入秋以來,日益奄奄,試習容觀,旋卽眩仆。見臣所叨,本自不漫,矧今睿學日進,書筵時開,此際此任,曠一不可,而臣旣閱月虛縻,又難指期彈束。區區所恒語而自矢者,受恩如天,圖報無地,擬以趨走之義,少效含結之誠,此亦强之不得,伏枕自歎,寧欲無吪而已,玆敢冒悚臚實,鳴號於仁覆之下。伏望聖慈,亟遞臣賓銜,無瘝重任,俾安賤分,不勝千萬至祝。臣無任云云。答曰,省疏具悉。所請依施。
上在景福宮。停常參·經筵。
尹吉求啓曰,明日常參·經筵,取稟。傳曰,停。
傳于金昇圭曰,禮房承旨馳詣受香諸處,奉審摘奸以來。
尹吉求啓曰,釜山僉使李喜晉,移拜鐵原防禦使,有除朝辭赴任之命矣。密符則以前防禦使李鍾順所受仍佩,諭書安寶,使院吏齎傳,何如?傳曰,允。
又啓曰,卽者義禁府都事來言,時囚罪人李心元,當爲捧供,而判義禁洪祐昌,知義禁李敦夏,俱有身病,同義禁金興圭在外,只有同義禁朴周陽一員,不得備員開坐云。在外,何以爲之,而判義禁·知義禁,竝卽牌招,何如?傳曰,允。在外許遞。
金昇圭,以弘文館言啓曰,副修撰趙重九許遞出去,下番闕直,事甚未安。修撰任善準,副修撰趙鍾雲,新除授修撰黃弼秀,副修撰趙鍾純,竝卽牌招,推移入直,應敎趙秉聖,一體牌招察任,何如?傳曰,允。
又以弘文館言啓曰,下番闕直,事甚未安。應敎趙秉聖,修撰任善準·黃弼秀,副修撰趙鍾雲有身病,副應敎權潚,副校理金敎獻別兼春秋進,校理林軒相,副修撰趙鍾純在外,副校理李範贊,卽爲牌招,姑降入直,何如?傳曰,允。
又以弘文館言啓曰,副修撰趙鍾純,時在水原地,經筵入番事緊,請斯速乘馹上來事,下諭。傳曰,許遞。
戶曹參判沈相薰疏曰,伏以臣纍然在卹,一縷未泯,星霜如駛,麻縗奄關,廓然穹壤,無復有人世之念,不意新命命臣以職事,遇榮增愴,有淚無從。嗚呼,臣旣從鮮,賴有具慶,恃而爲命。自幼及長,動貽惟憂,無一事慰悅親心,而幸蒙聖朝不世之澤,于邑于藩,旣致洗腆之養,人子之至願畢矣。每與父母相對,輒發攢祝,庶將歌詠於孝理至化,怡娛於晨昏晚景,緣臣不天,遽失所恃,上而負洪造之恩,下而蔑劬勞之報。今雖斷置此生,不齒恒人,尙無以自贖其萬一,其何忍重理朝衣,周旋簪紳之列,而況臣再生人也,久愈震悸,寢夢時愕,儻靡我殿下淵鑑孔昭,臣何以得有今日乎?當年禍難,拔之坑坎,奠之袵席,昨夏哀籲,批以昭㫼,敎以湔滌,殆若枯木新榮,死灰復燃。由百世後,夷考其事,則必將有歔欷感激,爲臣泣下者多矣,顧臣銘鏤,尤當如何?永矢其生死向前,效以隕結,而其奈抗顔猶騂,抑情難强何哉?悠悠餘生,早宜乎鏟迹朝端,自分其投置散地,庸期不報之報,是臣銕限也,玆敢瀝血陳章,干瀆尊嚴。伏乞聖慈,特垂矜恤,亟遞臣職,仍命刊籍,俾便安意跧伏,畢命松楸,不勝大願焉。臣無任云云。答曰,省疏具悉。往事已洞諭而昭,尙何提說?卿其勿辭,卽爲行公。
上在景福宮。停常參·經筵。
尹吉求啓曰,明日常參·經筵,取稟。傳曰,停。
傳于金昇圭曰,檢校待敎閔亨植馳詣華寧殿,奉審摘奸,仍詣健陵·顯隆園,一體奉審以來。
尹吉求啓曰,判義禁洪祐昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,假注書蔡東英有身病,勢難察任,今姑改差,何如?傳曰,允。
蔡東英改差,代以白文行爲假注書。
尹吉求啓曰,撥路申飭,前後何如,而卽見咸鏡監司李敦夏去八月十七日封發之濬源殿秋夕祭設行事啓本,十八日封發之農形雨澤事狀啓,則交龜前封發者,今始到院,揆以事體,極爲稽緩。該道臣推考,何如?傳曰,允。
傳于尹吉求曰,當該承旨推考。
尹吉求,以兵曹言啓曰,今九月二十日,禁軍戎器點考日次,而本曹有故,不得設行,後日退行之意,敢啓。傳曰,知道。
上在景福宮。停常參·經筵。
藥房提調李淳翼,副提調閔泳韶啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
金昇圭啓曰,明日常參·經筵,取稟。傳曰,停。
傳于金昇圭曰,再明日眞殿茶禮,當自內親行矣,該房知悉,時原任大臣·閣臣·宗親二品以上入參。
傳于金昇圭曰,再明日眞殿茶禮時,東宮當自內行禮矣,該房知悉,春桂坊及相禮,使之待令。
禮曹,來十一月初二日行景慕宮冬享大祭,香祝親傳,取稟。奉敎恭依。
傳于尹吉求曰,中官李存謙,從重推考。
兵曹口傳政事,親軍統禦營軍司馬單李垠鎔。
金昇圭,以內醫院都提調·提調意啓曰,駝酪粥,自十月初一日,當爲封進,依定式擧行之意,敢啓。傳曰,知道。
又以弘文館言啓曰,下番闕直,事甚未安。副修撰一員未差,修撰任善準·黃弼秀,副修撰趙鍾雲,竝卽牌招,推移入直,何如?傳曰,允。
李命宰,以司僕寺一二提調意啓曰,濟州前牧使沈遠澤遞任,進上馬三匹,今纔上來,禾毛色別單書入,依例內廐立養之意,敢啓。傳曰,知道。
戊子九月二十日申時,上御萬慶殿。日次儒生殿講比較入侍時,行都承旨閔泳韶,行左承旨沈相學,行右承旨李命宰,左副承旨金昇圭,右副承旨李軒卿,同副承旨尹吉求,假注書李源奎,別兼春秋權潚·李垠鎔,檢校提學金永壽,檢校直提學閔泳煥·金聲根,檢校直閣朴鳳彬·金文鉉·李範晉·尹,檢校待敎李完用·閔亨植·尹雨植,侍讀官李秀洪,以次侍立訖。上具翼善冠·衮龍袍陞座。考官督辦內務府事金永壽,行大護軍李淳翼,行護軍李源逸,副護軍鄭寅學·李鎬冕,參考官尹·林永相,以次就位。上命開講儒生等,以次應講至四十五次。上曰,試官權退。少頃,命開講儒生等,以次應講至五十次,仍命書傳敎曰,更鼓已深,比較儒生,明日待令。命試官先退。諸臣以次退出。
上在景福宮。停常參·經筵。
尹吉求啓曰,來二十五日,朝參日次,而中宮殿誕日相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又以議政府言啓曰,卽見慶尙監司金明鎭狀啓,則本道年形,被旱判歉,設賑救濟,不容暫緩,丁亥稅米,因內務府關三萬石留寘條中,冀蒙處分,上納錢中限三十萬兩劃下事,請令廟堂稟旨分付矣。嶠南之邇來荐歉,已屬憂念,而今年亢暵,殆亦罕古所未有,穡事卒痒,民命近止,道臣所以不待分等,先爲馳啓者也。第念本道,旣無可發之倉,隣省且乏可移之粟,預切悶隘,另行講究,而無他容措之策,參互癸未已例,就道內公納錢中限三十萬兩劃下,以爲辦穀救饑,毋至有仳離之患。若乃所請之稅穀,正供攸重,有難輕議,竝以此,分付,何如?傳曰,允。
又以議政府言啓曰,卽見慶尙監司金明鎭狀啓,則備陳綿農慘歉之狀,仍請各營各衙門上納軍布及樂工保布,竝以純錢代捧,親軍營納砲保布,限五分四,許令代錢事,請令廟堂稟旨分付矣。綿雖旱種,五朔惜乾,安得免焦枯之歎,而第今京營事勢,到底匱空,有難隨請準施,兵曹各營,限四分一許代,各司純錢,至若砲保,事體尤別,置之,何如?傳曰,允。
又以議政府言啓曰,以戢盜事,操飭申嚴,曾有捕將論警之擧,而一向伈泄,不惟不卽寢熄,乃反轉益橫恣,白晝翦逕,狼藉剽劫,昏夜叩門,露面明火,無賴之群聚,或多至數十,而閭里騷然,殆無日無之,則其蹤迹根窩,獨於詗察之地,其將曰不聞不知乎?捕廳之所事者何事?揆以法紀,駭歎極矣。苟或見知而故縱之,現捉而揜護之,則是適足以誨其盜而養其惡矣。如是而法何可施,抑有所顧忌而然乎?其自今,雖上司皁隷,各營兵額,隨譏隨捉後,卽其地進來除案,如法處置。如或有賊漢之族屬及朋類,怙强倚勢,勒奪而作拿者,一竝治以治盜之律,而今此申飭之後,又復如前玩愒,則當該捕將,不可尋常論警而止,惕厲擧行,刻期逐捕事,分付,何如?傳曰,允。苟如是也,安有設寘捕廳之本意乎?依所奏嚴飭,雖掖隷,如有譏捉者,無礙推治,一邊入稟事,左右捕將,發牌聽傳敎。
又以議政府言啓曰,卽見全羅監司李憲稙狀啓,則備陳扶安等三十六邑鎭農形判歉之狀,各軍門所納錢木,限明秋姑爲停退,關西城嚮米三萬石,特爲劃下,大小民中,如有出義捐救者,守令初仕,勿拘常格,不次擢用事,竝請令廟堂稟旨分付矣。今年蘊隆之災,縱有淺深之別,而災實分等之前,道啓中三十六邑鎭之拈出告悶,可推民情之遑汲矣。荒歲恤民,何所蘄惜,而軍需之以木以錢,一竝許停,誠有所甚難愼者。參互嶠南例,兵曹各營,限四分一許代,砲保,所重自別,寘之。設賑救活,最係急務,預究措辦,若無可議。且關西餉摠,現存無多,實難强責,就道內公納錢中限三十萬兩劃下,使之從便貿穀,以爲量宜排巡,亟圖拯濟之方。補賑施賞,自朝家隨當參酌處分,而道臣之以勿拘·不次等語,徑先稟啓,有關事體,推考,何如?傳曰,允。
又以弘文館言啓曰,下番闕直,事甚未安。副應敎權潚,副校理金敎獻別兼春秋進,校理林軒相在外,修撰任善準·黃弼秀,副修撰趙鍾雲有身病,副修撰一員未差,應敎趙秉聖,副校理李範贊,竝卽牌招,推移姑降入直,何如?傳曰,允。
又以弘文館言啓曰,下番闕直,事甚未安。副修撰一員未差,修撰任善準·黃弼秀,副修撰趙鍾雲,竝卽牌招,推移入直,何如?傳曰,允。
戊子九月二十一日申時,上御萬慶殿。日次儒生殿講比較入侍時,行都承旨閔泳韶,行左承旨沈相學,行右承旨李命宰,左副承旨金昇圭,右副承旨李軒卿,同副承旨尹吉求,假注書李源奎,別兼春秋權潚·李垠鎔,檢校提學金永壽,檢校直提學閔泳煥·金聲根,檢校直閣朴鳳彬·金文鉉·李範晉·尹,檢校待敎李完用·閔亨植·李垠鎔·尹雨植,侍讀官李秀洪,以次侍立訖。上具翼善冠·衮龍袍陞座。考官督辦內務府事金永壽,行大護軍李淳翼,行護軍李源逸,副護軍鄭寅學·李鎬冕,參考官尹·林永相,以次就位。上命開講。儒生等以次應講至六十五次。上曰,試官權退。少頃,命開講。儒生等以次應講至八十四次。仍命賜饌。上曰,今則比較合爲八十四次矣,其儒生之篤講可知也。以觀其製材爲好耳。仍命書傳敎曰,日次殿講比較,以製代講。仍命書題律詩限三更。永壽跪書,永相等奉出懸題。上入大次。泳韶,以司謁入稟曰,試劵已入,考試,何如?上可之。永壽考試訖,泳韶稟科次,上出座。永壽曰,書等何以爲之乎?上曰,第一張書正三中。泳韶曰,坼封何以爲之乎?上曰,承旨坼封,可也。泳韶坼封讀奏訖。上命書傳敎曰,日次儒生殿講比較律詩居首三中一幼學沈宜純,直赴殿試。之次三中幼學鄭雲益等三人,竝直赴會試。之次通進士洪祐晢等十五人,竝給二分。之次略生員李健宇等三十二人,竝給一分。之次略幼學李寅弼,奎章全韻一件賜給。之次粗幼學趙宇植等三人,考例施賞。傳曰,入格儒生,明日待令。仍命試官先退,又命退。諸臣以次退出。
上在景福宮。停常參·經筵。
自卯時至巳時,灑雨下雨,測雨器水深二分。
金昇圭啓曰,明日常參·經筵,取稟。傳曰,停。
傳于金昇圭曰,政官牌招,開政。
傳于金昇圭曰,賓客有闕之代,今日政差出。
傳于尹吉求曰,向見嶺南·湖南兩道臣狀啓,備陳省內歉荒之狀,至請賑資矣。自夏徂秋,一直亢旱,野無穗秉之遺,民急溝壑于轉,自聞此報,惻然傷念。朝家所以眷顧兩南者,有異於他,而罹此孔酷之災,哀彼何辜?由予否德。其在一視之地,何有彼此之殊,而邑之多少,災之淺深,方俟次第分等之啓,其果精實抄饑,能無濫漏之弊乎,又或無未盡之字撫,反爲侵虐乎?未及深冬,遑迫已如是,若到窮春,顚連仳離,亦可想見矣。纔有廟啓,賑需雖已措劃,猶慮其不敷,嶺穀留置中嶺南一萬石,湖南一萬石,特爲畫送,量宜磨鍊,使之補用於設賑之時,以示朝家爛恤之意。民事之綦重,何時不然,而矧値饑饉之歲,亶繫乎近民之官,救極懷保之如何矣。其各惕厲,克體予熲熲憂勤之思,俾我蒼生得以全活,各安其土,免有顑頷流散之境事,令廟堂措辭,申飭於兩道道臣。
傳于金昇圭曰,入格儒生,崇陽門外施賞。
傳于金昇圭曰,右副承旨許遞,前望單子入之。
承旨前望單子入之,李鎬奭落點。
傳于金昇圭曰,戶曹判書有闕之代,前望單子入之。
戶曹判書前望單子入之,鄭範朝落點。
傳于金昇圭曰,在外同敦寧呈告,兵曹參知許遞,今日政差出。
傳于金昇圭曰,工曹參議許遞,前望單子入之。
工曹參議前望單子入之,洪祐慶添書落點。
尹吉求啓曰,奏御文字,何等審愼而故莊武公申汝哲致祭祭文,有所錯誤,至於啓下,揆以事體,萬萬未安。原祭文,使之改付標以入,而臣之矇然未覺,不勝惶悚。當該藝文館官員,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,卽者義禁府都事來言,時囚罪人李心元等,當爲捧供,而判義禁洪祐昌有身病,知義禁李敦夏呈辭,一員未差,只有同義禁朴周陽一員,不得備員開坐云。呈辭受由,何以爲之,而未差之代,政官牌招,開政差出,判義禁卽爲牌招,何如?傳曰,同義禁竝許遞,前望單子入之。
金吾堂上前望單子入之,判義禁李鎬俊,知義禁金益容,同義禁趙榮夏落點。
傳于尹吉求曰,奉審閣臣入侍。
傳于尹吉求曰,召對爲之。
傳于金昇圭曰,鎭川縣監之代,前淸州牧使李範祖擬入。
傳于尹吉求曰,桂坊有闕之代,敍陞擬入。
傳于尹吉求曰,藍浦縣監之代,新錄中擬入。
傳于尹吉求曰,洪原縣監趙存龜,內禁將除授。
傳于尹吉求曰,今日政遷轉守令,勿拘常格,各別擇差,未準朔中通融擬入。
尹吉求啓曰,新除授右副承旨李鎬奭,時在江陵府任所,斯速乘馹上來事,下諭,何如?傳曰,許遞,前望單子入之。
承旨前望單子入之,李根澔落點。
傳于尹吉求曰,神光僉使之代,晉州營將李潤華擬入。
金昇圭,以吏曹言啓曰,楊州牧使趙駿九戶奴呈狀內,矣上典身病猝重,萬無赴任之望云,改差,何如?傳曰,慶州府尹金喆熙相換。
又以吏曹言啓曰,藍浦縣監方漢德,以其親病,呈狀乞遞,改差,何如?傳曰,允。
又以吏曹言啓曰,林川郡守宋秉學呈狀內,矣身受由上京,矣身病猝重,萬無還官之望云,罷黜,何如?傳曰,益山郡守金明洙相換。
又以吏曹言啓曰,柒谷都護府使金漢柱,以其身病,呈狀乞遞,改差,何如?傳曰,允。
又以吏曹言啓曰,楊州牧使趙駿九,慶州府尹金喆熙相換事,命下矣。楊州牧使金喆熙,以前任黃州牧使,方在解由未出中,慶州府尹趙駿九,以前任密陽都護府使,方在解由未出中。林川郡守宋秉學,益山郡守金明洙相換事,命下矣。林川郡守金明洙,以前任槐山郡守,方在解由未出中,益山郡守宋秉學,以前任藍浦縣監,方在解由未出中,何以爲之?敢稟。傳曰,勿拘。
尹吉求,以兵曹言啓曰,宣傳官尹泳翰,內禁衛將白性基·金錫永,五衛將金善學·文泰植·金有大·高泰鎭·黃鶴秀,忠翊衛將趙章夏,昌德宮衛將咸順明,訓鍊院判官徐應洙,文臣兼宣傳官鄭日永·尹始榮,部將金道鉉·李丙善,俱以病難供職,呈狀乞遞,竝改差,何如?傳曰,允。
又以兵曹言啓曰,新除授神光僉使柳冀先,猝得身病,萬無登途赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,允。許用履歷。
有政。吏批,判書趙秉世進,參判趙榮夏進,參議李鎬喆進,左副承旨金昇圭進。以閔泳煥·韓章錫爲賓客,尹榮信爲大司憲,金稷鉉爲大司諫,宋淳鐸爲副修撰,趙定熙爲同敦寧,金丙基爲兵曹參知,鄭範朝爲禮賓提調,李建弘爲孝陵參奉,趙昌夏爲驪州牧使,李瑞永爲江陵府使,李珪應爲信川郡守,李源老爲柒谷府使,曺栢承爲靑松府使,金鎭謨爲博川郡守,柳錫衡爲熊川縣監,王性濬爲利原縣監,李倬爲藍浦縣監,督辦內務府事單鄭範朝例兼單付事,承傳,機器局委員金時濟仍其職陞六,檢書官單鄭敎勳差下事,承傳,分監役單林箕永。
兵批,判書閔泳煥進,參判林百鉉病,參議鄭元和入直,參知金命基未肅拜,右副承旨尹吉求進。以兵批言啓曰,平安監營中軍,今當差出,而擬望之人乏少,同道守令竝擬,何如?傳曰,允。以金文鉉爲同知,許璡爲宣傳官,李啓興·沈憲之爲內禁將,李震榮·兪致三·金寬淳·金鼎憲·朴基修爲五衛將,李寅正爲忠翊將,金炳翰爲訓鍊判官,李範昌·李秉喬爲文兼,柳璟浩·金大泓爲部將,河泰準爲尙州營將,李潤華爲神光僉使,金奭祚爲古今島僉使,高錫重爲西生僉使,同知加設單金恒祿,僉知三單高泰鎭·黃鶴秀·文泰植,護軍李正魯·李禹榮·李炳孝,副護軍尹泳翰·朴馨林·沈宜翊·卓文皓·李軒卿,副司果趙鍾純以上竝單付。
吏批,再政。以徐佑淳爲刑曹佐郞,李致萬爲大興郡守,李敎英爲豐基郡守,朴駿彬爲木川縣監,趙重世爲柒原縣監,左賓客單鄭範朝,右賓客單沈履澤,左副賓客單金永壽,右副賓客單閔泳煥。
兵批,再政。以兪起濬爲右翊衛,李始榮爲左衛率,鄭東烈爲晉州營將。
吏批,三政。以黃哲淵爲長興主簿,安昌烈爲河陽縣監。
兵批,三政。以沈相璜爲右司禦,宋鍾濂爲左洗馬。
吏批,四政。以兪弼煥爲尙衣主簿,李寅承爲楊根郡守,洪秉燾爲榮川郡守。
兵批,四政。以金麟洙爲左翊贊。
吏批,五政。張基鍊爲濟用主簿,兪達濬爲咸悅縣監,閔配鎬爲平康縣監。
兵批,五政。以洪祐相爲右衛率,同知單李震榮,僉知單金寬淳。
吏批,六政。以尹奎炳爲典設主簿,李範祖爲鎭川縣監。
兵批,六政。以金胤洙爲左副率,同知單兪致三,僉知單李寅正。
〈吏批〉,七政。以閔尙鎬爲敦寧都正,楊州牧使趙駿九,慶州府尹金喆熙以上相換事,承傳,林川郡守宋秉學,益山郡守金明洙以上相換事,承傳。
〈兵批〉,七政。以趙誠熙爲左侍直。八政。以閔泳雲爲右洗馬,龜山僉使劉善良,古群山僉使洪泰璟以上相換事,承傳,以李弼永爲平安中軍,五衛將加設單鄭壽璟·金宗圭·高昌顯。
尹吉求,以摠禦營言啓曰,本營別將李奎大,身病猝重,勢難察任,改差,何如?傳曰,允。
行戶曹判書金永壽疏曰,伏以臣於日前,伏奉寵旨,大農重寄,奚爲又及於臣也?臣誠惝怳迫塞,罔知所以,叨肅就列,縱由怵義,顧其職則謬誤明命,今三遭耳。一僨再錯,愆尤堆積,追惟悸恐,餘悔靡定。矧今底愼司會,百度之枵罄艱棘,較昨視今,未知落下幾層,幹當裁制,要在有司之審簡判,不當痍駘折軸之復策於已試罔效。且臣現帶提擧之任,典領事務之綦重殷繁,與本曹支計,表裏軒輕,四載尸居,百瘢程露,屢嘗丐免,誠淺未格,浸瘝浸曠,辜負滋大,更何論金穀大去處之左右馳騖乎哉?曩昔本銜之再蒙曲諒,寔出一肩兩擔之不得竝責者,則今乃三叨,蚊山螳轍,亦不能兼力負荷,不待灼揲而決矣。至若賓銜之虛縻,已是五年久矣。啓迪納誨,毫銖蔑效,常所惶恧靡措,而見今离筵頻開,周旋與榮,不敢言私,而臣自夏秋來,病于暑病于濕,以火以痰,形症多乖,懕在床褥間。每値公役,未始不自力强趨,退輒昏窒,四大委綴,衰耗澌鑠,日愈斯劇。若曰以是病而傡是職,則說不去而理無幸也,苟使病與職兩忘,不能界分乎去就之際,則恥全沒而患得失也。臣雖千萬無狀,豈敢以微軀賤疾,一直詭托,不誠不實,自甘乎欺天欺心之科哉?此臣所以必辭乃已之義,寢興而發於思,終不可沮者也,玆敢冒于嚴畏,悉輸衷實。伏望聖慈,曲垂憫恤,以臣所帶度支籌餉及宮賓之銜,竝賜鐫斥,俾公私耦幸,區區顒祝。臣無任云云。答曰,省疏具悉。所辭中度支之任,依施。
戊子九月二十二日辰時,上與王世子,眞殿茶禮自內親行入侍時,行都承旨閔泳韶,行左承旨沈相學,行右承旨李命宰,左副承旨金昇圭,右副承旨李軒卿,同副承旨尹吉求,假注書李源奎·白文行,別兼春秋趙東潤·李垠鎔·閔愚植,檢校直提學閔泳煥·金聲根,直提學趙東冕·洪淳馨,檢校直閣朴鳳彬·金文鉉·鄭夏源·李範晉·尹·兪鎭弼·閔泳達,檢校待敎鄭寅昇·李完用·尹雨植,以次侍立。時至,通禮跪請出次。上具翼善冠·衮龍袍出齋殿。通禮導上詣板位,跪啓請鞠躬四拜·興·平身。上行四拜禮,王世子行四拜禮,宗親·儀賓·二品以上皆行四拜禮。通禮導上詣盥洗位。上盥洗訖。通禮導上詣第一室尊所監酌,仍詣神位前北向跪。通禮跪啓請三上香,泳韶奉爵跪進。上以授吉求,跪受奠于案上,連獻三爵如儀訖。通禮跪啓請俯伏·興·平身。上俯伏·興·平身,次詣第二室·第三室·第四室·第五室·第六室,竝如上儀訖。通禮導上降復位,跪啓請鞠躬四拜·興·平身,上行四拜禮,大臣·閣臣·宗親·儀賓二品以上皆行四拜禮訖。通禮跪啓請禮畢。判府事沈舜澤進前奏曰,侵晨勞動,親將祼禮,聖慕克伸,聖體,若何?上曰,一樣矣。舜澤曰,伏幸矣。通禮導上還入齋殿,諸臣以次退出。
戊子九月二十二日初更,上御萬慶殿。奉審閣臣入侍時,同副承旨尹吉求,假注書白文行,記注官金鎭衡,別兼春秋閔亨植,檢校待敎閔亨植,以次進伏訖。上曰,史官分左右。仍命奉審閣臣進前。亨植進前奏曰,臣承命馳詣華寧殿內奉審則安寧,祭物·祭器·祭井看審則精潔,諸執事摘奸則無頉,仍詣健陵,陵上奉審則安寧,碑閣·丁字閣奉審則無頉,仍詣顯隆園,園上奉審則安寧,碑閣·丁字閣奉審則無頉,還詣華寧殿,仍留監祭,將事安寧之意,敢此仰達矣。上曰,殿內及陵上·園上,俱爲安寧乎?亨植曰,皆爲安寧矣。上曰,碑閣·丁字閣,亦爲無頉乎?亨植曰,無頉矣。上曰,今夏幸無大雨,陵上·園上莎草,果無虧損,碑閣·丁字閣,亦無滲漏處乎?亨植曰,莎草一無虧損,碑閣·丁字閣,俱無滲漏處矣。上曰,何時將事乎?亨植曰,三更量將事,而仍卽離發矣。上曰,往返,從何路作行乎?亨植曰,往返,由銅雀津矣。上曰,所經處年事,何如云耶?亨植曰,比於年前,則諸穀半減矣。上命奉審閣臣先退,又命退。承·史以次退出。
戊子九月二十二日三更,上御萬慶殿。召對入侍時,參贊官尹吉求,檢校直閣尹,侍讀官李秀洪,檢討官黃弼秀,假注書白文行,記注官金鎭衡,別兼春秋閔亨植,各持綱目第九卷,以次進伏訖。上曰,史官分左右。仍開卷。上曰,上番讀之。秀洪讀自向以王氏,止單于來朝。上曰,釋義。秀洪釋義訖。上曰,文義奏之。秀洪曰,洪範一篇,天道人事,吉凶禍福,極爲該備,而帝王代天臨民,作福作威也,故向托意洪範而規箴之。上曰,成帝知向之忠精,而終不能行也。洪範係是治國之大要,而向之寓意深且切矣。然成帝不能抑制王氏,以致禍敗。由是觀之,漢道之衰,寔由成帝之闇弱也。權者,人主之大柄也,而權柄一予之王氏而不能制,安可謂國有其君乎?仍奏曰,權柄之予,何暇論哉?成帝固仁善也,而下無輔導之臣故耳。上曰,劉向可謂忠良大用之人也。仍奏曰,當時讀書種子,惟此一人耳。上曰,下番讀之。弼秀讀自丞相王商,止子安嗣侯。上曰,釋義。弼秀釋義訖。上曰,文義奏之。弼秀曰,王商之正直剛毅,非但見孚於朝廷,威加外國,凶奴一見其威儀,至於退却。當此時,成帝雖褒賞其相材,竟以王鳳·張匡之陰詐佞巧,未能大用,亦極欠事矣。上曰,王商威望甚壯,殫壓夷狄,成帝知商之爲人,而難抑鳳之固爭,終不能用,以致後患,可爲慨惜也。弼秀曰,聖敎切當矣。若能用王商,則似必無後患矣。上曰,參贊官讀之。吉求讀自以張禹爲丞相,止務盛內不求外。上曰,釋義。吉求釋義訖。上曰,文義奏之。吉求曰,古者明王,德化浹洽,則遠人自然賓服。今此罽賓之遣使來獻,非眞鄕慕而然,則利其通貨市買也。漢帝之欲報送其使於絶域,未免乎罷弊中國,以事四夷之譏,臣竊不取焉。上曰,帝王御戎之策,來則受之,去則不追,但羈縻之而已,必以德服人,然後宜其有心悅誠服者矣。吉求曰,聖敎切當矣。上曰,閣臣讀之。讀自今遣使,止柱石臣也。上曰,釋義。釋義訖。上曰,文義奏之。曰,蓋用人之道,選其人取其才,然後當隨秩而任職也。漢成帝一見劉歆而欲拜,此豈非率爾而然歟?且左右未曉之說,在下而不稱其職,皆知其不正也。成帝語鳳而乃止,居上而不能果斷,亦難免暗弱也。從此以知漢之衰,於斯始矣。上曰,用人之道,擇其賢否,任其當職,可矣。劉向之小子,一見而欲任高官,將何以稱其職乎?左右以不聽王鳳之言,故叩頭爭之,國中只知有王鳳而已,人君徒居其位,難免後世之譏議也。曰,聖敎切當矣。上掩卷,仍命史官就座,又命退。諸臣以次退出。
上在景福宮。停常參·經筵。
金昇圭啓曰,明日常參·經筵,取稟。傳曰,停。
又啓曰,新除授同副承旨李根澔,方在平安監營中軍任所,斯速乘馹上來事,下諭,何如?傳曰,許遞,前望單子入之。
尹吉求啓曰,開坐事,命下矣。新除授判義禁李鎬俊,知義禁金益容,竝卽牌招,何如?傳曰,允。
又啓曰,假注書李源奎有身病,勢難察任,今姑改差,何如?傳曰,允。
李源奎改差,代以申佐均爲假注書。
申佐均有頉,代以李載乾爲假注書。
尹吉求啓曰,親軍壯衛使韓圭卨,摠禦使李鍾健,以東·南關王廟修改事,明日出去矣。李鍾健兼帶左邊捕盜大將,韓圭卨,兼帶右邊捕盜大將,命召及大將牌·傳令牌,何以爲之?敢稟。傳曰,仍佩往來。
承旨前望單子入之,趙秉翊落點。
傳于尹吉求曰,召對爲之。
傳于尹吉求曰,傳敎誤書之中官李存謙推考。
金昇圭,以議政府言啓曰,卽見咸鏡監司趙秉式狀啓,則前南兵使李容翊,拿去都事金成圭,罔念公法,擅由海路,宣傳官李圭錫,密符所重,何等嚴急,而亦由海路,專事稽滯,萬萬駭妄,竝請令廟堂稟處矣。捨陸從海,雖未知緣何事端,而道啓旣如此,亦關後弊,當該禁府都事及宣傳官,竝令該府拿問處之,何如?傳曰,允。
又以弘文館言啓曰,新除授修撰宋淳鐸,時在全羅道礪山地,經筵入番事緊,請期速乘馹上來事,下諭。傳曰,許遞。
尹吉求,以摠禦營言啓曰,本營千摠李鳳九,身病猝重,勢難察任,改差,何如?傳曰,允。
戊子九月二十三日三更,上御萬慶殿。召對入侍時,參贊官尹吉求,檢校待敎李完用,侍讀官李秀洪,檢討官黃弼秀,假注書白文行,記注官玉秉觀·金鎭衡,各持綱目第九卷,以次進伏訖。上曰,史官分左右。仍開卷。上曰,上番讀之。秀洪讀自守正不隨,止自輔者。上曰,釋義。秀洪釋義訖。上曰,文義奏之。秀洪曰,當此王氏氣勢焰焰之際,孰能進言?獨王章言之如是,敢言之風,憂國之誠,有可見,而成帝虛受之量,尤有可觀也。上曰,能言於難言之時然後,可謂直言,而成帝,亦能虛受如此,日後實效與否,固不足論,而當日君臣交孚之象,可占漢道之庶幾,而豈不爲後世之美稱也?秀洪曰,聖敎切當矣。上曰,下番讀之。弼秀讀自於是章,止語不敬。上曰,釋義。弼秀釋義訖。上曰,文義奏之。弼秀曰,成帝雖知王鳳之非,見其疏辭之哀悶,太后垂涕之狀,不忍廢,可見成帝仁善包容矣。上曰,常用賢人之言,使之黜陟,而成帝雖心知鳳之不善,拘於私情,陳其乞骸骨之疏,太后垂涕不食,使之更起視事,反使尙書劾章如此,則是曰國有常法乎?此徒自仁善,而不能剛斷,以私廢公,終至國事紊亂,由是漢之衰,始於此矣。弼秀曰,聖敎切當矣。上曰,參贊官讀之。吉求讀自杜欽曰,止爲左憑翊。上曰,釋義。吉求釋義訖。上曰,文義奏之。吉求曰,成帝非不知王鳳之專政,王章之直言,野王之忠信,然竟不能用章言,退王鳳而進野,可謂善善而不能用,惡惡而不能去也。以親倚之情,不忍斥去,漢之宗社,爲王氏所危,古所云小不忍則亂大謀者此也。上曰,使漢帝明知善惡,則進善而去惡,可也。反爲私情所蔽,不能斥退賞罰,豈可如是乎?此緣於仁善有餘,而剛斷不足之致,誠可歎也。吉求曰,聖敎切當矣。仍奏曰,漢帝知之而不能行,故曰非知之艱,行之惟艱。上曰,閣臣讀之。完用讀自爲郡所至,止賢令長名也。上曰,釋義。完用釋義訖。上曰,文義奏之。完用曰,薛宣之有材質,何可學也等語,絶非君子之言,且謂子不能過縣,而一無敎戒,亦非爲父敎子之道矣。上曰,父敎子,子諫父,天理之當然,而曰能與不能,自有材質,任之而不敎,安有父子之情理乎?完用曰,聖敎切當矣。仍奏曰,非徒情理之不然,若信斯言,則父慈子孝之道,從此而滅也。爲後之學者,大可戒愼處矣。上掩卷,仍命史官就座,又命退,諸臣以次退出。
上在景福宮。停常參·經筵。
藥房提調李淳翼,副提調閔泳韶啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
尹吉求啓曰,明日中宮殿誕日問安相値,視事頉稟之意,敢啓。傳曰,知道。
閔泳韶啓曰,行左承旨沈相學,行右承旨李命宰,今日不爲仕進,卽爲牌招,何如?傳曰,允。
尹吉求啓曰,新除授同副承旨趙秉翊,今日不爲仕進,卽爲牌招,何如?傳曰,允。
又啓曰,假注書李載乾,時無職名,令該曹依例付軍職,冠帶常仕,何如?傳曰,允。
又啓曰,假注書白文行有身病,勢難察任,今姑改差,何如?傳曰,允。
白文行改差,代以李五應爲假注書。
兵曹口傳政事,摠禦營別將單,沈遠澤。
尹吉求,以兵曹言啓曰,來十月初一日入番騎兵,例於今月二十五日點考,而中宮殿誕日相値,二十七日退行之意,敢啓。傳曰,知道。
又以親軍壯衛營言啓曰,本營軍司馬趙東潤,身病甚重,勢難察任,今姑改差,何如?傳曰,允。
又以親軍壯衛營言啓曰,臣圭卨,進詣南廟修改處監董後,別單書入之意,敢啓。傳曰,知道。
又以親軍統衛營言啓曰,臣泳煥,進詣北關王廟,有頉處監董修改後,別單書入之意,敢啓。傳曰,知道。
又以摠禦營言啓曰,臣鍾健,進詣東廟修改處監董後,別單書入之意,敢啓。傳曰,知道。
義禁府啓目,成均館直講宋琯玉原情云云。傳旨內辭緣,泛稱遲晚,所當請刑是白乎矣,曾經侍從,勿爲請刑,載在法典,議處,何如?判付啓,飭已施矣,分揀放送。
義禁府啓目,吏曹假郞廳李臣燁,兵曹佐郞金濟容等原情云云。傳旨內辭緣,泛稱遲晚,李臣燁段,所當請刑是白乎矣,曾經侍從,勿爲請刑,載在法典,議處,金濟容段,刑推得情,何如?判付啓,飭已施矣,分揀放送。
義禁府啓目,拿去都事金成圭,宣傳官李圭錫等原情云云。傳旨內辭緣,泛稱遲晚,李圭錫段,所當請刑是白乎矣,宣傳官勿爲請刑,載在法典,議處,金成圭段,刑推得情,何如?判付啓,依允爲旀,金成圭段,除刑推議處爲良如敎。
義禁府啓目,贊者李心元原情云云。傳旨內辭緣,泛稱遲晚,刑推得情,何如?判付啓,除刑推議處爲良如敎。
義禁府啓目,唐浦萬戶金鉦圭原情云云。問目內辭緣,泛稱遲晚,刑推得情,何如?判付啓,除刑推議處爲良如敎。
上在景福宮。停常參·經筵。
中宮殿誕日,大殿·大王大妃殿·王大妃殿,內務府·內閣·政院·玉堂·銓郞·朝廷百官口傳問安。答曰,知道。
中宮殿,內務府·內閣·政院·玉堂·銓郞·朝廷百官單子問安。答曰,知道。
世子宮·世子嬪宮,內務府·內閣·政院·玉堂·銓郞·春桂坊·朝廷百官口傳問安。答曰,知道。
金昇圭啓曰,明日常參·經筵,取稟。傳曰,停。
李命宰啓曰,假注書李五應,時無職名,令該曹依例付軍職,冠帶常仕,何如?傳曰,允。
兵曹口傳政事,摠禦營千摠單,任榮鎬。
尹吉求,以兵曹言啓曰,今二十七日,一羽禁軍番次,而該番將趙存鳳,身病猝重,勢難察任云,改差,其代,依承傳口傳擬入,何如?傳曰,允。
戊子九月二十五日辰時,上御興福殿。各國公使接見入侍時,行都承旨閔泳韶,假注書李五應,以次侍立訖。上具翼善冠·衮龍袍,南面立交椅前。仍命史官引入公使,公使等由西階陞堂入楹內,行打恭禮,上擧手答揖。仍命傳語曰,間果安留乎?日氣淸涼,必有客懷矣。公使等曰,日氣雖涼,所留館舍,頗有溫熱,別無苦而安留矣。公使等曰,中宮殿誕辰,日氣甚佳,萬壽無疆,不勝攢賀之祝矣。上曰,間得家信乎?公使曰,近未得家書,甚用沓鬱。公使曰,下詢至此,惶感無比矣。公使等告退,出楹外行揖禮以出。上答揖以送,承史以次退出。
戊子九月二十五日辰時,上御興福殿。英國領事接見入侍時,行都承旨閔泳韶,假注書李五應,以次侍立訖。上具翼善冠·衮龍袍,南面立交椅前,仍命司謁引入公使。公使由西階陞堂入楹內,行打恭禮,上擧手答揖。仍命傳語曰,日氣淸涼,無恙安留乎?公使曰,幸無大病矣。公使曰,中宮殿誕辰,日氣淸佳,實叶萬壽無疆之祝,而下情尤不勝攢賀萬萬。上曰,連聞家信乎?公使曰,近見家書,果爲太平,甚爲萬幸矣。上曰,果是喜報。公使告退,出楹外行揖禮以出。上答揖以送,承史以次退出。
上在景福宮。停常參·經筵。
趙秉翊啓曰,明日常參·經筵,取稟。傳曰,停。
又啓曰,明日咸興·永興兩本宮造燭封香時,禮房承旨當爲齋宿,左副承旨金昇圭,所當牌招,而拘於廳規,不得請牌,何以爲之?敢稟。傳曰,牌招。
傳于趙秉翊曰,召對爲之。
傳于趙秉翊曰,臺諫竝許遞,前望單子入之。
兵曹口傳政事,以金光默爲羽林衛將。
趙秉翊,以戶曹言啓曰,慶熙宮,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,追慕洞碑閣,淨業院碑閣,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,臣範朝與正郞臣徐雲輔,依定式進詣昌德宮·昌慶宮,與守宮內官,眼同看審,則各殿堂以下,如干有頉處,從便修改之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
又以戶曹言啓曰,泥洞築臺·戲竹軒,依定式發遣本曹郞廳奉審,則姑無頉處之意,敢啓。傳曰,知道。
又以刑曹言啓曰,卽接江原監司鄭泰好文移,則鐵原府徒一年定配罪人朴寬永,洪川縣徒二年定配罪人金致善,俱爲限滿云矣。取考曹上配案,則朴寬永,身爲兵丁,無難逃躱罪,丁亥八月二十九日定配,金致善,邱木斫伐罪,丙戌八月三十日定配,今已限滿的實,依法典,竝放送後,徒流案頉下事,分付道臣之意,敢啓。傳曰,知道。
左議政金炳始疏曰,伏以臣,蕪辭未格,敦命是怵,擡頭抗顔,靦然趨膺,臣雖無恥,人將謂何?且臣旣退,而又冒進,纔進而又乞退者,趣向迷惑,跡涉惝怳,而進非得已,迫於義分,退必自劃,由乎情病,向者筵席,咫尺密邇,溫然天語,諄諄如響,訪臣以國事,勉臣以職責,懇拳顧復之意,溢於辭敎之外,臣銜恩感激,不知何以得此於聖明也。敢恃幪包荒之私,畢露肝膈底蘊之衷,不揆猥屑,盡言無諱,臣藉曰有犯無隱,固事君之義,唐突嚴畏,狂愚極矣。幸賴我大聖人天地之量,容臣癡騃,不卽加之以譴何,而臣退自思惟,慄慄危懼,惶汗浹被,臣又甚不自量,絶昧時宜,致身於睢盱之場,妄言於嗤點之際,一日之間,百謗齊起,何待物論?臣固自訟矣。第臣器識庸短,萬不稱當於此時此任,殿下之知臣,有過乎臣之自知,則復不容更贅,若臣形骸之疲苶而如將僵踣,神精之惛霿而顚倒錯謬,蠢圉然無復生人意,淵鑑實昭,在所矜㦖,其不合糊塗蹲據,一直瘝隳,貽害民國者,又無待乎臣言之覼縷矣。竊位曠務,晷刻爲悶,而沿緣虛縻,至于數月之頃,僨謬之積,又有所不可掩者矣。玆敢悉陳苦懇。伏乞聖慈,特垂諒恤,亟鐫臣議政之任,以幸公私焉,臣無任云云。答曰,省疏具悉卿懇。向筵面諭,予罄予意,而卿之款款忠慮,溢於辭表,畦畛不設,魚水甚樂矣。曾未幾日,巽牘忽至,亶由於誠禮未孚而然也,予實多愧。顧今國勢,比如病深,不能言病,而卿以良手,欲望而走,是豈疇昔倚毗之深乎?此時此任之授,何嘗爲榮侈於卿?乃所以擔負於卿也。頹敗之俗,將與卿振之,近止之民,將與卿拯之,許多事爲,摠是捨卿不得者也。卿其深諒,亟斷釋務之心,益勉弘濟之策。仍傳于趙秉翊曰,此批答,遣史官傳諭。
戊子九月二十六日申時,上御興福殿。法國公使接見入侍時,行都承旨閔泳韶,假注書李載乾,以次侍立訖。上具翼善冠·衮龍袍,南面立交椅前,仍命史官引入公使。公使等,由西階陞堂入楹內,行打恭禮,上擧手答揖。仍命傳語曰,間果安留乎?日氣淸涼,必有客懷矣。公使等曰,日氣雖涼,所留館舍,頗有溫熱,別無客苦而安留矣。上曰,間聞夫家信乎?公使等曰,近得見家書,幸爲太平矣。公使等曰,下詢至此,惶感無比矣。公使等告退,出楹外行揖禮以出,上答揖以送,承史以次退出。
戊子九月二十六日二更,上御萬慶殿。召對入侍時,參贊官趙秉翊,侍讀官李範贊,檢討官趙鍾雲,檢校待敎尹雨植,假注書李載乾,記注官金鎭衡,別兼春秋趙東潤,各持綱目第九卷,以次進伏訖。上曰,史官分左右。仍開卷。上曰,上番讀之。範贊讀自宣賞罰明,止孰當言者。上曰,釋義。範贊釋義訖。上曰,文義奏之。範贊曰,劉向素以宗室遺老之臣,迨此王氏之僭盛,深察其國勢將危,忠直極諫,一一提言,以曉上意,非但宗臣言之如此,爲國之誠,漢朝罕有,而可謂遺名於千秋萬歲。然終不能用其言,安得不惜歎也哉?上曰,劉向本以宗室遺老之臣,歷事三主,特蒙厚恩,而當時王氏之奢僭盛繁,國家之政勢將危,忠言直諫,以奏安社稷之策,是可謂柱石之臣。然而成帝不用其言,終至於難免來頭之患,必是柔弱而然矣,豈不惜哉?範贊曰,聖敎切當矣。上曰,下番讀之。鍾雲讀自遂上封事,止未如王氏者也。上曰,釋義。鍾雲釋義訖。上曰,文義奏之。鍾雲曰,劉向以忠言直諫,安社稷存王氏,褒睦外內之姓,子子孫孫,繼繼承承,同休無疆之策,竭誠奏之,非但爲漢家柱石,永有名於後世矣。上曰,王氏之奢僭,前所未有,而若用劉向極諫之策,能抑五侯之僭盛,以爲劉氏之長安,成帝何不聽忠直之言,何不知國危之漸乎?非但柔弱論之,難稱何如主也。鍾雲曰,聖敎切當矣。上曰,參贊官讀之。秉翊讀自物盛,止皇太后之福也。上曰,釋義。秉翊釋義訖。上曰,文義奏之。秉翊曰,以下有泰山之安,則上有累卵之危一句見之,可謂上下倒置,是可曰國綱臣分乎?爲人臣者,盡忠於國,奠國勢於泰山之安,則豈不誠臣主俱榮?是以盡心於國,國安則身安,此所謂世臣之與同休戚者也。今王氏不此之圖,乃反奢侈縱恣,使劉向至有此言,誠爲可惜,而當時無一人言之者,獨向慷慨極言,可見向之讀書談理,爲國盡忠之誠。惜乎,王氏門族,若有一人如劉向者,豈或僭盛,至於此極,使向有此切中之言乎?上曰,今以此言見之,劉向之漢宗正中,最爲忠藎可知,如此讜言,若能用之,王氏之終,豈有如王莽者出乎?以此言之,向果爲忠直之臣也。秉翊曰,聖敎切當矣。上曰,閣臣讀之。雨植讀自宜發明詔,止君且休矣。上曰,釋義。雨植釋義訖。上曰,文義奏之。雨植曰,劉向所陳忠言,節節逼切,而成帝雖欽歎其言,然終不能行,其臨政處事之際,猶豫未決,誠有甚焉。上曰,其時成帝雖知向言之忠直,而終不能用。由此觀之,劉向,可謂休戚之臣,成帝未免闇弱之主矣。雨植曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
金昇圭啓曰,明日常參·經筵,取稟。傳曰,停。
傳于金昇圭曰,吏曹參議有闕之代,前望單子入之。
傳于金昇圭曰,召對爲之。
金昇圭啓曰,明日召對,取稟。傳曰,爲之。
傳于趙秉翊曰,昨者疏批,已殫予心之蘊,而反復思惟,莫省其辭牘之奚爲而至也。以卿體國睠睠之誠,夷險向前,休戚與同,而每每進之極難,退之若浼,予庸慨然于中,固守雅度,非不美事,而君臣之義,不可逃也,民國之憂,不可緩也,輿人之望,不可孤也。顧今財穀罄竭,餼料未敷,剽奪狼藉,行旅幾絶,勢形之倒懸,紀綱之壞圮,日甚一日,將不知至於何境矣。且自秋以來,庚癸之聲,相聞于四〈境〉,蒙秧葺屨,滿目悽慘,溝壑在前,拯救無術,民將晝劉,誰與爲君?卿旣外內履經,必有籌策之竗運,此際主管廟務,有若神佑,尤自喜而不寐也。蔽一言,苟非德望才具爲一世所推之人,莫能起而振之,救而甦之,而以予觀夫非卿伊誰,卿試思之。大臣去就,實係國之安危也。對此岌嶪顚蹶之秋,寧有江湖安便之念,而卿之逡巡欲去,是何異於視將溺,而不思乎援?予之茫然失圖,不啻若中流失楫,夜行無燭,卿何忍使予至此也?今此宣諭,可謂披露心肺矣。卿若一向恝然,少無動念,則誠禮之淺薄,實所滿心爲愧,而倚毗之深重,倘不顧影自歎乎?卿必有將諒者存,更勿致煩往復,以副予區區之望事,遣左承旨,傳諭于左議政。
趙秉翊,以戶曹言啓曰,臣範朝與佐郞臣趙章熙,依定式進詣時御所,周回宮墻奉審,則如干有頉處,從便修改之意,敢啓。傳曰,知道。
又以戶曹言啓曰,時御所內各司,依定式發遣本曹正郞臣徐雲輔,與兵曹參判臣任百鉉,佐郞臣金濟容,東所衛將臣金溶集,西所衛將臣韓瀅圭,南所衛將臣鄭雲澤,北所衛將臣李弼相,眼同看審,則姑無雨漏處之意,敢啓。傳曰,知道。
又以兵曹言啓曰,來十月十一月當上番騎兵一百五十名所着襦衣,本曹點考後,仍令該曹題給之意,敢啓。傳曰,知道。
又以親軍壯衛營言啓曰,本營參領官趙國顯,身病甚重,勢難察任,今姑改差,何如?傳曰,允。
判府事沈舜澤箚曰,伏以臣,贊理蔑績,屢煩籲呼,我殿下準臣相職之辭,不强以所不堪,生成臣身,天高地厚,頂戴手攢,日夕祝聖,而惟其總理,未蒙竝諒,機務之綦重,關係之莫大,實無彼此之殊,未敢知我殿下,旣體恤於彼,而何眷留於此乎?材具之不逮,疾病之難强,亦無彼此之殊,臣何可旣乞身於彼,而復着身於此乎?揆諸事勢,行有不得,而以瀆聒爲悚,汔玆日泯默然於其間,公私妨害,豈淺小也?惟聖明更加㦖恤,亟賜開允,以幸民國焉。臣今丐卸,不宜贅他,而竊有區區愚見之欲一陳者久矣。內府建置之初,臣獨受事,及夫諸大臣總理以後,只循座次而視務,臣旣褒然爲首,四年于玆,分毫無補,一例叨冒,雖有宏德碩劃之勝于臣者,未能主持而致用,此豈聖朝建官求助之意也哉?臣用是皇懼,博稽往章,政府籌司未合之前,籌司統轄中外軍國機,時原任議政,皆兼提擧,而至於啓覆裁決,時任實主之事務,由是而不分,國體由是而得宜,此或可以援行於今日,而總理之命,旣由特旨,則雖與籌司之例兼有異,而或以時任,均在總理,時任專管,恐合事宜。玆敢歷陳,仰請聖裁,伏乞博詢而施行焉。取進止。答曰,省箚具悉卿懇。自卿釋負,悵如有失,而總理之任,自無甚妨於調養,不必如是巽讓,至若援引籌司之例,其或宜然,而亦何事乎斤斤區別著式也?卿其諒之。仍傳于趙秉翊曰,此批答,遣史官傳諭。
吏曹參議李鎬喆疏曰,伏以臣,卽臣家一不肖孫耳。生而孤苦,早失庭訓,學殖蔑裂,不適於用,而濫竊科第,厚被陶甄,位至下大夫之列,揣分量能,極知踰濫,而間又待罪南郡,劣有年所,虛縻廩俸,毫無報答,居常慄慄,淵谷在前。忽於千萬匪意,伏奉除旨,以臣爲吏曹參議,前望添書,迥出常格,聞命以還,震越駴惑,未敢知今此誤恩,奚爲而及於臣也?召牌臨儼,怵畏居先,章皇出肅,承乏行政,淟涊冒據,亦旣有日,而止章錯謬畢露,其不稱之實,有不可掩矣。噫,有國設職,何莫非綦重,而至若銓部,地望淸峻,責任迥別,必也見聞,嫺於典故,知識精於鑑別然後,乃可以副其望而勝其任也。今夫佐貳之職,縱與長席有間,而通塞之與聞,注擬之代斲,其爲銓選之責則一也。苟趨走,亦難彈束,以若病狀,尤不可以蹲仍。玆敢參倚旣熟,瀝陳衷私,仰瀆崇嚴。伏乞聖明,特垂鑑諒,亟遞臣所帶三銓之銜,以幸公私,不勝大願至祝。臣無任云云。省疏具悉。所請依施。
戊子九月二十七日二更,上御萬慶殿。召對入侍時,參贊官趙秉翊,侍讀官李範贊,檢討官趙鍾雲,檢校待敎尹雨植,假注書李五應,記注官玉秉觀,別兼春秋趙東潤,各持綱目第九卷·十卷,以次進伏訖。上曰,史官分左右。仍開卷。上曰,上番讀之。範贊讀自吾將思之,止不稱賢也。上曰,釋義。範贊釋義訖。上曰,文義奏之。範贊曰,觀此大水隕石之異,四月雨雪之致,皆是非常之變也。蓋天下萬物,相應天地自然之氣,有所變幻者,然隨其邦國時運興衰之理,吉則爲祥瑞,凶則爲災異,有時見出,先欲爲人之警動者也。迨此成帝之時,德政未修,國事日非之際,有此變異,何可曰爲祥之兆也?蓋自古及今,君仁德政,敷于四海,臣民安樂,則祥瑞易致,若人君昏暗於治,化不及物,百度俱廢,則如此無窮之災,層生疊出。上曰,迨此亂危之時,不無天災時變,而成帝柔弱不治,有禍而無福,然如有直言極諫之士,列於左右,選用任職,則庶可治國,而非但成帝之不足,其於朝廷無可用之人,何哉?範贊曰,聖敎切當矣。上曰,下番讀之。鍾雲讀自凶奴,止當以誰屬乎。上曰,釋義。鍾雲釋義訖。上曰,文義奏之。鍾雲曰,飛雉集于承明殿,宜爲瑞而謂之災,殷高宗時,雊雉在於鼎耳,宜爲災而謂之福,然則高宗改過修德之致也,成帝,未修德政之故也,以物觀之,則國之治不治,昭昭可驗矣。上曰,殷之雊雉,高宗,修德修政,轉禍爲福,漢之飛雉,成帝,未修德政,災異著之,大抵人君,以德爲治,於此可見,豈不愼哉?鍾雲曰,聖敎切當矣。上曰,參贊官讀之。秉翊讀自宜謀於賢,止象白虎殿。上曰,釋義。秉翊釋義訖。上曰,文義奏之。秉翊曰,王音以克己復禮四字,陳勉其君,可謂言則是也。蓋此四字,爲聖門之極工,故顔子之平生用力,不出此,而以至於亞聖之域,則帝王治天下之道,亦豈有外此者乎?上曰,誠然矣。此爲聖工之極到處,若從事乎此,則何所施而不當乎?秉翊曰,聖敎切當矣。仍奏曰,帝王爲治之道,亦不出於聖工上體驗,若使成帝,有契於此言,諦聽而允蹈焉,則漢家治平之業,奚但運掌之易乎?上曰,果如所言矣。仍敎曰,閣臣讀之。雨植讀自於是,止薄昭故事。上曰,釋義。雨植釋義訖。上曰,文義奏之。雨植曰,盡忠竭力,補君行政,是乃臣子之道,而惟商·根不然,但以奢僭放恣自尙,不顧公議,徒恃爵位之高,脩飾私家,反效宮闕之制,引水行船之弊,土山漸臺之禍,以至於王莽泯夏之境,易所謂履霜氷至,所由來漸矣者也。若使其時京兆尙書,知其非而禁其端,則其流之禍,必不至此,而成帝徒知責問京兆,不能加罪商·根,此卽辯之不早辯也,吁其惜哉。上曰,成帝知商·根之過而不治者,是成帝之無決斷性也,誠爲可歎也。雨植曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
金昇圭啓曰,明日常參·經筵,取稟。傳曰,停。
傳于金昇圭曰,太廟冬享大祭,遣大臣攝行,一依親祭例磨鍊。
行左承旨沈相學書啓,臣於本月二十七日二更量,敬奉聖諭,馳往傳諭于中部寬仁坊大寺洞契議政府左議政金炳始所住處,則以爲,臣冒陳懇迫之衷,冀蒙體諒之恩,忱誠未格,允兪尙靳,批旨申復,誨牗勤摯,今又喉舌之臣,誕宣聖諭,期勉奬借之深,倚毗委寄之責,反覆鄭重,字字句句,萬萬非如臣賤陋所堪承,恩體反褻,情蹤愈蹙,奉讀未半,惶汗浹背,聖敎若曰民國之憂,不可緩也,宸衷之憂勤宵旰,有可以仰揣,而臣竊以凡事且不宜虛文外飾,況迨玆艱虞之會,尤愼輔相之職乎?臣之所願乎上者,政令施措之惟懋實而已。殿下所以懇懇求助者,亶爲民國,而臣之所以汲汲求退者,亦只爲民國。臣自冒膺以來,所言者,不過迂闊而不中於時宜,所事者,竟未免因循而不果於施爲,則臣何嘗有格君之實,而殿下旣燭臣無堪於時任,猶且徒使備位,無所事事,伈泄汗漫之爲者,恐非所以核實之政也。且念臣庸力蔑識,天賦所局,有不可化,而尤有所莫可强者,疾病與氣力是耳。衰相日至,貞痼寢加,筯骸頹痿,不自檢束,轉到末如何之地,亦無望自力於趨走之恭,人與職之不稱,又未暇贅說矣。曠亦旣月,退急一日,恩眷雖重,迷執莫回,情則在於必辭,而罪又添於違傲,伏地戰悸,惟恭俟威罰而已矣云矣,敢啓。傳曰,知道。
尹吉求啓曰,卽者義禁府都事來言,時囚罪人李容翊,當爲嚴問取招,而判義禁李鎬俊有身病,不得擧行云。卽爲牌招,何如?傳曰,許遞,前望單子入之。
判義禁前望單子入之,洪祐昌落點。
尹吉求啓曰,開坐事,命下矣。新除授判義禁洪祐昌,卽爲牌招,何如?傳曰,允。
又啓曰,監察鄭元求,由限已過,依傳敎竄配傳旨捧入之意,敢啓。傳曰,有所斟量者存,且赦前事,特爲分揀。
又啓曰,守門將元容銓,受由過限,依傳敎竄配傳旨捧入之意,敢啓。傳曰,有所斟量者存,且赦前事,特爲分揀。
傳于趙秉翊曰,政官牌招開政。
吏曹參議前望單子入之,李種弼落點。
趙秉翊啓曰,新除授吏曹參議李種弼,一體牌招,何如?傳曰,允。
傳于趙秉翊曰,大提學,隨品,內務府堂上,例兼單付,著爲定式。
傳于趙秉翊曰,在外同敦寧呈告,敦寧都正·泮長許遞,今日政差出。
傳于趙秉翊曰,今日政遷轉守令,勿拘常格,各別擇差,未準朔中通瀜擬入。
趙秉翊,以吏曹言啓曰,成均館典籍趙昌均,除拜過限不〈爲〉上來,改差,何如?傳曰,允。
又以吏曹言啓曰,大興郡守李致萬,洪原縣監韓永琦,俱以身病,呈狀乞遞,竝改差,何如?傳曰,允。
有政。吏批,判書趙秉世牌招不進,參判趙榮夏牌招不進,參議李種弼進,同副承旨趙秉翊進。以吏批言啓曰,判書趙秉世,參判趙榮夏,竝牌招不進,小臣獨政未安,何以爲之?敢稟。傳曰,只出緊任。
以韓喆愚爲大司憲,宋鍾五爲大司諫,趙東潤爲執義,李承載爲司諫,李茂魯·宋淳鐸爲掌令,崔璟模·金懿秀爲持平,趙重九爲獻納,尹忠求爲正言,李秉喬爲正言,李基肇爲副修撰,李炳孝爲同敦寧,申泰楠爲敦寧都正,李應夏爲大司成,金炳幹爲監察,崔亨觀爲大興郡守,柳悳魯爲洪厚縣監,協辦內務府事單韓章錫例兼單付事,承傳。
兵批,判書閔泳煥病,參判林百鉉進,參議鄭元和病,參知金命基病,右副承旨尹吉求進。同知加設單金參祿,護軍趙定熙,副護軍李鎬奭·李鎬喆·金稷鉉·洪承五·徐胄淳,副司果宋淳鐸·李冕宇,副司正李五應,以上竝單付,兼內禁將單趙存龜,今加折衝除授事,承傳。
吏批,再政。以金稷鉉爲戶曹參議,金容元爲司成,朴鍾夏爲監察,沈相老爲濟用主簿,趙章熙爲全義縣監,檢書官單鄭海崇,差下事,承傳。分監役單朴萬濟,崇仁殿參奉加設單,鄭道貫單付事,承傳。
三政。鄭元永爲尙瑞主簿,白樂榮爲假監役,李應宰爲戶曹佐郞。
四政。吳學泳爲司饔別提。
五政。李燮奎爲引儀。
六政。兪致誠爲掌樂主簿。
七政。李寅兢爲監察,韓敬根爲典籍。
八政。金悳鎭爲尙衣主簿。
兵曹口傳政事,親軍壯衛營軍司馬單林永相。
兵曹口傳政事,副司果,趙東潤。
趙秉翊,以議政府言啓曰,卽見禮部咨文,以皇太后兩次崇上徽號知照事也,宜有進賀之擧,兼付於今番進賀使行,方物二起照例磨鍊之意,分付該曹,何如?傳曰,允。
又以議政府言啓曰,卽見忠淸監司閔泳商狀啓,則備陳綿農失稔之狀,仍請道內各邑軍布以木上納條,自今年十月,至明年九月,兵曹各衙門三分二代納,親軍營砲保,限折半代納,舒川等七邑,各軍布以苧上納者,亦許限明秋代納事,請令廟堂稟旨分付矣。綿農之因旱被損,勢所不免,而較諸兩南,頗有勝焉。矧今京營軍需之十分枵罄者乎?然而窮蔀事勢,不容不存恤,兵曹各營限五分一許代,各司純錢砲保,所重尤別,置之,七邑苧布,依所請代納,何如?傳曰,允。
又以禮曹言啓曰,試考恩賜直赴給分帖,過科後,令成均館收聚爻周後草記事,曾有定式矣。卽接成均館所報,則今番別試殿試時直赴殿試儒生進士金炳軾,幼學金永儀·趙重九·趙善九·金商悳·李聖烈,進士李五應,幼學張紀淵·李河駿·李浩溶·閔厚植·洪鍾榮,生員李範贊,幼學金稷鉉,直赴會試儒生進士朴箕陽,幼學尹斗炳·李台健·李鎬性·宋鍾五·李奭鍾,給分儒生進士韓昌洙,生員尹秉綬·李容九,幼學柳雲燮·金輝炳·申佐均·金容悳·崔昌溥·丁文燮等二十九人,登科直赴會試儒生進士李赫儀等三百四十一人,給分儒生幼學趙亨植等一千三十一人,未參榜合儒生一千四百一人,前所受直赴給分帖,一竝收聚以送云矣。依定式爻周之意,敢啓。傳曰,知道。
判府事沈舜澤,判府事金弘集,左議政金炳始箚曰,伏以太室烝享,親祼有命,聖慕冞篤於如在,晠禮將擧於於薦,群情顒若,胥切欽頌,而見今秋候多乖,寒暖不適,委恭之間,感証輪熾,此時竟日勞動,徹曉觸冒,恐有違於大聖人節宣之方,臣等不任區區憂慮。夫保嗇聖躬,仰承祖宗眷佑之意,乃奉先思孝之道也。伏乞聖明,亟寢前旨,以攝儀磨鍊,不勝幸甚。取進止。答曰,省箚具悉。卿等之懇,卿等之苦懇,旣如此,不得已勉從。仍傳于趙秉翊曰,此批答,遣史官傳諭。
戊子九月二十八日二更,上御萬慶殿。召對入侍時,參贊官趙秉翊,檢校待敎李完用,侍讀官李範贊,檢討官趙鍾雲,假注書李載乾,記事官朴宗玕,別兼春秋閔泳敦,各持綱目第十卷,以次進伏訖。上曰,史官分左右。仍開卷。上曰,上番讀之。範贊讀自音籍稾請罪,止處業振贍之。上曰,釋義。範贊釋義訖。上曰,文義奏之。範贊曰,以斑倢妤言之,素是一箇閨女,多被成帝之寵愛,少無驕恣之心,至於後庭遊賞之時,欲與同輦,固辭不就,引言古今人君之善惡,以感其上意,足以爲後世表懲,終陷於譖毁,成帝忤之,乃知帝意之未妥,而故謝其過,恐有後患,請與許太后,同養長信宮,上許焉。大抵倢妤知進知退,安分措處,如是正大,是可謂女中君子矣。上曰,倢妤縱不識何狀人,蓋爲賢淑之人,而成帝不勤於政,徒沈其私,罔覺邦國之危,可謂不似君事也。範贊曰,聖敎切當矣。上曰,下番讀之。鍾雲讀自冬以趙,止成陽候。上曰,釋義。鍾雲釋義訖。上曰,文義奏之。鍾雲曰,前有斑倢妤,又有趙倢妤,嬪姫果何如,而寵幸無比乎?斑姬,卽文章家女子也。以忠直之誠,辭同輦,眞是女中君子,趙姬,本以歌舞之女,成帝悅其美色,寵嬖無雙,欲其封后,而見諫大夫之上言,大抵成帝,不知賢之易色之戒,專爲觸情縱欲之計,居於萬乘之家,何以治天下乎?甚矣歎惜哉。上曰,趙倢妤入宮大幸,帝欲爲后,而先封其父臨爲成陽候,以一美女,非公爲私,倘無後世是非之論乎?鍾雲曰,聖敎切當矣。上曰,參贊官讀之。秉翊讀自諫大夫劉輔,止留神省察。上曰,釋義。秉翊釋義訖。上曰,文義奏之。秉翊曰,治國之要,亶在乎開言路,而言路之廣,在上翕受之如何。若其言是,則採而用之,其言非,則容而假之,使爲臣者,盡言不諱,則讜言直論,必也日臻於前矣。今劉輔之言,盡忠不諱,可謂成帝之藥石,而不惟不聽,乃反摧折之,縛繫之,幾乎置死者,是可曰從諫之道乎?因辛慶忌諸人,上書極諫,幸得減死,而在成帝,豈非萬萬失當乎?上曰,如劉向·劉輔者,皆以宗室之親,能有此忠讜之風,若能聽而從之,則漢家衰運,可以挽回,而不此之圖,乃反摧傷至此,於斯亦可見成帝不是處矣。秉翊曰,聖敎切當矣。上曰,閣臣讀之。完用讀自上乃從繫,止說苑奏之。上曰,釋義。完用釋義訖。上曰,文義奏之。完用曰,王莽之交結英俊,勤身博學,皆是匿情求名之意也。方其時,誰能揣度其凶險之心膈乎?故古語曰知人亦未易,此眞近之矣。上曰,自古大奸似忠,王莽之飾,皆欲收拾人心,以得其地。由此觀之,萬古極逆,莫過於莽也。完用曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
自卯時至人定,灑雨下雨,測雨器水深五分。
金昇圭啓曰,明日常參·經筵,取稟。傳曰,停。
又啓曰,左副承旨金昇圭,今日不爲仕進,卽爲牌招,何如?傳曰,允。
禮曹,來十月初七日行宗廟冬享大祭,永寧殿攝行祭香祝親傳,取稟。奉敎敬依。
金昇圭啓曰,祀典所重,何等審愼,而今此宗廟冬享大祭攝行時獻官頉草記,晚時入啓,致勤下詢,臣之不能操飭,不勝惶悚,當該吏曹堂上,所當重勘,而本院請推之外,無他可施之罰,何以爲之?敢稟。傳曰,罷職,爾亦從重推考。
傳于金昇圭曰,召對爲之。
金昇圭,以弘文館言啓曰,副校理李範贊呈辭出去,上番闕直,事甚未安。副應敎權潚,副校理金敎獻,別兼春秋進,校理林軒相在外,應敎趙秉聖,校理李秀弘,竝卽牌招,推移入直,新除授副修撰李基肇,一體牌招察任,何如?傳曰,允。
戊子九月二十九日三更,上御萬慶殿。召對入侍時,參贊官趙秉翊,檢校待敎李完用,檢討官趙鍾雲,假注書李五應,記注官林奭禧,別兼春秋閔泳敦,各持綱目第十卷,以次進伏訖。上曰,史官分左右。仍開卷。上曰,玉堂讀之。鍾雲讀自數上疏,止勿徙民便。上曰,釋義。鍾雲釋義訖。上曰,文義奏之。鍾雲曰,劉向,上疏言古有陵墓厚薄焉,黃帝·堯·舜·禹·湯·文·武·周公·孔子陵墓,至微至薄,忠臣孝子,承命順意,奉安君父,忠孝至矣。秦始皇帝,陵於驪山,而其葬,愈厚無知,非久發掘,豈不懼哉?成帝嘉納其言,罷昌陵,反故陵,庶可曉矣。然終不能盡用,甚惜甚惜矣。上曰,聖賢之君陵墓微薄,亂亡之主陵墓甚厚,後之國君,以此爲法爲戒,蓋劉向之前後疏奏,無非忠諫,豈不美哉?鍾雲曰,聖敎切當矣。上曰,參贊官讀之。秉翊讀自詔曰朕,止臣請略陳其效。上曰,釋義。秉翊釋義訖。上曰,文義奏之。秉翊曰,禮者,人事之節文,自天子至於庶人,自有秩然之序,如或奢儉不中其節,不可謂之禮也。冠婚喪祭,尤爲人事常行之禮,故自有先王一定之文,條貫節文,燦然具備,成帝爲陵墓,不由其制,虛耗濫徵,徒煩天下之力,泰奢過濫,不遵先王之制,此皆成帝勢德不固,縱欲自恣之致,而今因劉向之言罷之,自言過而不改,是爲過也,此則謂之遷善之美,亦可矣。上曰,大抵奢侈者,爲人之所大戒,此心漸長,則其爲害事,有不可勝言者矣。今成帝之治陵,濫過制度,亦出於奢侈之心,而可不戒哉?其終雖知其過而能政之,豈若初無是過之爲愈也?秉翊曰,聖敎切當矣。然而人孰無過乎?過而能改,以入遷善之域,則古人或云反有勝於初無是過矣。上曰,閣臣讀之。完用讀自建始,止無以相救。上曰,釋義。完用釋義訖。上曰,文義奏之。完用曰,今此谷永之言,極爲懇摯,成帝雖不用其言,深知其言之直,則將可大有爲,而惜其不能廓揮乾斷也。大抵諫進之道,納約自牖爲貴,而不然,則雖至冒犯,豈可憚於威罰而泯默乎哉?上曰,爲人臣進諫之道,如有顧忌伺候,則豈可有直臣之正言哉?成帝雖知其言之可用,而不能行之,後世之深所慨歎者也。完用曰,聖敎切當矣。仍奏曰,知其言之可用而用之,則是乃堯·舜舍己從人之治也。故非知爲貴,行之爲艱,可不鑑戒哉?上掩卷,仍命史官就座。又命退,諸臣以次退出。
上在景福宮。停常參·經筵。
自開東至人定,灑雨下雨,測雨器水深四分。
藥房提調李淳翼,副提調閔泳韶啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
趙秉翊啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
傳于金昇圭曰,禮房承旨,馳詣宗廟·景慕宮,奉審摘奸以來。
趙秉翊啓曰,行大司成李應夏,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣。戶曹參議金稷鉉,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,統禦使兵符,旣已新造矣。統禦使閔應植,今方辭朝,卽爲傳授,何如?傳曰,允。
又啓曰,統禦使閔應植,所佩兵符,旣已親受矣。前忠淸兵使洪在羲,方在京中,所佩兵符,待交龜使之來納本院,以爲燒火之地,何如?傳曰,允。
傳于尹吉求曰,統禦使留待。
傳于尹吉求曰,統禦使入侍。
傳于尹吉求曰,召對爲之。
傳于趙秉翊曰,東朝進饌之節,秋間擧行之意,向有成命,而以今民憂國計之艱絀,決不可行豫大之擧,屢承慈敎之諄諄,情禮雖極缺然,其在養志之道,不可不將順,諸般儀節,姑勿磨鍊事,分付各該司。
傳于趙秉翊曰,前左議政金炳始,判府事下批。
趙秉翊啓曰,吏曹郞廳來言,大臣置處,政事,取稟。傳曰,當日爲之。
傳于趙秉翊曰,判府事沈舜澤,判府事金弘集,復拜相職。
趙秉翊啓曰,判府事沈舜澤,判府事金弘集復拜相職事,命下矣。政官牌招開政下批,何如?傳曰,允。
傳于趙秉翊曰,在外同敦寧·敦寧都正許遞,今日政差出。
傳于趙秉翊曰,大興郡守崔亨觀,前縣監金益柱,內禁將除授。
趙秉翊,以吏曹言啓曰,成均館典籍車驥衡·南宗斗,平陵道察訪尹根學,俱以身病,呈狀乞遞,竝改差,何如?傳曰,允。
有政。吏批,判書趙秉世牌招不進,參判趙榮夏進,參議未差,同副承旨趙秉翊進。以吏批言啓曰,判書趙秉世牌不進,參議未差,小臣獨政未安,何以爲之?敢稟。傳曰,仍爲之。又以兵批言啓曰,左議政金炳始許副送西事,命下矣。依例從座目,判中樞有闕之代下批之意,敢啓。傳曰,知道。以朴陽爲副修撰,金興圭爲同敦寧,安應遠爲敦寧都正,崔東崙爲大興郡守,李龍熙爲平陵察訪,領議政單沈舜澤,左議政單金弘集,復拜相職事,承傳,世子師單沈舜澤,左議政金炳始許副事,承傳。
兵批,判書閔泳煥病,參判林百鉉病,參議鄭元和進,參知金命基病,判府事單金炳始,護軍李炳敎,副護軍申泰楠,副司果李基肇,副司勇金贊熙·卞致敎,以上竝單付。
以司謁口傳下敎曰,統禦營,係是新設,事務應多稟定,統禦使,使之從便往來,往來間營務,判官·中軍代行。
趙秉翊,以奎章閣言啓曰,明日卽寶賢堂朔奉審日次,臣進詣擧行之意,敢啓。傳曰,知道。
又以弘文館言啓曰,上番闕直,事甚未安。應敎趙秉聖,校理李秀洪有身病,副應敎權潚,副校理金敎獻,別兼春秋進,校理林軒相,副校理李範贊,副修撰李基肇在外,修撰任善準·黃弼秀,竝卽牌招,推移姑陞入直,何如?傳曰,允。
又以弘文館言啓曰,副修撰李基肇,時在平安道寧邊地,經筵入番事緊,請斯速乘馹上來事,下諭。傳曰,許遞。
又以弘文館言啓曰,上番闕直,事甚未安。副應敎權潚,校理金敎獻,別兼春秋進,校理林軒相,副校理李範贊在外,應敎趙秉聖,校理李秀洪,竝卽牌招,推移入直,何如?傳曰,允。
又以司饔院監膳提調意啓曰,卽者鷹師契貢人等所訴內,日下生雉,今十月初一日爲始,例以本色封進,而今年則節序差早,草樹尙茂,鷹獵無路,萬無本色封進之望,限獵得間願以活鷄,姑爲代封云矣。莫重拱上,自下不敢擅便,惶恐,敢啓。傳曰,知道。
義禁府啓目粘連,向前李心元亦,摘奸失待,享班進參是如,囚供縱有分疏,事係祀典,法例攸重,施以定配之典,何如?判付啓依允。
義禁府啓目,前南兵使李容翊原情云云。傳旨及議政府啓辭,與査啓內辭意,發問目嚴問是白乎矣,惟事發明,無意直陳,平問之下,難以取服是白如乎不下,以曾徑栶帥,有所循例施行,刑推得情,何如?判〈府〉。啓,除刑推議處爲良如敎。
義禁府啓目粘連,向前金鉦圭亦,防結砲糧,無難乾沒,軍卒失哺,自取怨謗,囚拱分疏,縱云是徵,當初所犯,焉逭應勘?以此照律,何如?判付啓依允。
義禁府啓目粘連,向前金成圭·李圭錫亦,金成圭段,捨陸從海,雖緣事勢,論以常法,不可無警是白乎旀,李圭錫段,罔念蜜符之所重,擅自危溟之乘木,法意攸在,難旣警責,竝只以此照律,何如?判付啓依允。
統禦營閔應植敎書,王若曰,予有先後疏附禦侮,儘佩國家之安危,出則方叔·召虎·仲山,焂動壁壘之精米,是任也,三道統禦,誕敷以十行恩綸,眷玆西原一區,實爲左海巨鎭,接重嶺險阻之咽喉,以守則金城湯池,介兩湖水陸之衝要,以戰則平原大野,肆置節度使專制,亦由關防地異他,玉帳之風雲,紆籌組練,必勤於按簽,黃帖之月朔,擢第靺韋,無滯於候調,夫何弊瘼滋生,甲兵錢穀之極爲凋瘵,惟是恬嬉日久,樓櫓城堞之任其疎虞,屬當百度鼎新之初,遂聳一軍觀瞻之擧,自此非忠淸兵使也,望峻樽俎折衝,可以作公侯干城材乎?誰殫頭目捍衛,視諸梱,建置迥別,在今日,簡畀尤難。惟卿黃驪古家,丹巖肖胄,惟乃祖世篤忠亮,無如卿一節險夷,屬衆望於耆龜,密邇則肺腑王室,趾世美於池鳳,令譽也羽儀天衢,自在祕省之演綸,兩館之主文,咸頌士趨得正,以至中州之製錦,西藩之莅節,輒稱軍容改觀,圭璋卽是風標,氷蘖乃其志操,顧玆梱鉞新授之日,捨卿伊誰?凡係鈐轄創始之方,非此莫可,是實官制之所通變,旣以統陸軍下批,此特營府之示雄威,亦又該牧使兼察。玆授卿以三道陸軍統禦使兼忠淸道兵馬節度使·淸州牧使·親軍鎭南營外使,卿其祗服寵命,益恢良圖,以紓予憂。南樓之嘯詠多暇,待得君重,北門之鎖鑰賴安,自餘隨時弛張,惟在臨機措劃。於戱,未曾投鷰頷之筆,何須厲䪈執鞭,曷嘗學猿臂之弓,不必被甲上馬,只循同休共戚之義,勿忘居安思危之憂。故玆敎示,想宜知悉。
左議政金炳始疏曰,伏以臣,輸露肝膈,冒昧呼籲,歷陳必辭之微諦,冀倖聽卑之洪私,溫批旣隆,恩諭繼降,詡之以德望才具,勉之以夷險休戚,申啓慵迷,寄托愈切,臣果其人乎哉?殿下所以庇覆臣策勵臣者,靡不曲至,而今欲責其所不能之事,强其所不勝之任,則臣身顚倒,未暇自恤,其爲民國狼狽,容有極哉?頃自臣之冒膺,或不知臣之志者,謬加期待於臣,而旣無目下著見之效,則反嗤而嘻,譏謗攢集,臣於需世,究竟是無實底,已可知矣。顧惟督時務而憂時政者,方汲汲於鳩財之道,生財之方,欲以紓國計之艱絀,救民事之困乏,而臣之今日所言,一切與此相左,語國計則不過曰節以制度,語民事則不過曰痛斥貪墨而已。然則臣非徒不能爲紓艱絀救困乏之策,乃復抑其術而杜其源,譬猶適奧而北轅,求熱而探氷。所以議臣者,謂臣全不曉事,挽執如此,此誤國也。談節奏於奔駚之地,講導引於危劇之際,無濟乎事,徒美其言,此徼名也。臣不自揣摩,妄出胸臆,局見謏聞,絶昧於時措,亦不可誣矣。殿下於是,雖欲用臣,而才不適矣,雖欲假臣,而罪莫掩矣。且臣病情,積祟成痼,風火相煎,表裏交攻,委淹床笫,漫沒省覺,欲言則胡亂,傍聽若謨囈,欲起則拘攣,旋頹如辭務之不宜隳曠,察臣言之非出矯僞,將臣前請,早允一曰,則在公國,誠爲莫大之幸,而若所受渥澤,惟隕結是期矣。臣無任云云。答曰,省疏具悉卿懇。日前之疏,已是夢寐之之表,批猶循常,諭以罄蘊,附奏巽牘,次第又至,憮然者良久,還切慨然,假使卿言,或有所不立,盍圖所以歲計有餘,而亦安得無看過知仁處乎?去就之遽爾,恐不宜如一諫官之悻悻然也。卿之曾所言者,自以謂迂濶而節以制度者,卽節用愛民也,痛斥貪墨者,卽肅淸朝廷也。當今急先之務,未有過於此者,且鳩財生財,古書不云乎?興利不如除害,然則卿言,節節切當,戴圓履方,孰不曰賢相,而轅北氷探,卿之言誠過矣。君臣之際,貴相知心,雖安閒無事之日,不可虛文外飾之擧,況此岌嶪艱虞之時乎?固知以卿忠誠,必不爲此,予獨何心樂爲之哉?愼節,非不奉慮,而年齡不至隆卲,向筵未見凜綴矣。大抵國之病,如卿之病,則蔘朮枳苓,自有合劑,昔疾今瘳,而顧此國病,將至末如之境,何忍此時,獨言己病,而不念國病乎?摠緣誠禮淺薄,以致今日之往復也。予庸愧恧,雖然一向靳持,返欠禮遇,議政之銜,今姑許副,臨軒悵缺之懷,有不能形言,而體國眷眷,進憂退憂,想不以廟堂江湖有間也,臥閤靜擾之餘,益思嘉謨,以輔予不逮,實攸厚望。仍傳于趙秉翊曰,此批答,遣史官傳諭。
戊子九月三十日初更,上御萬慶殿。統禦使入侍時,右副承旨尹吉求,假注書李載乾,記注官金鎭衡,別兼春秋閔泳敦,統禦使閔應植,以次進伏訖。上曰,史官分左右。上曰,統禦使進前。應植進前。上曰,淸州,三南要衝,所以設此統禦營,且年事告歉,民心騷訛,玆特簡畀於卿,須悉心對揚也。應植曰,臣無能,常恐隨事僨誤,受命以來,夙宵憧憧矣。上曰,此營,係是創設,事務應多稟定者,所以有從便往來之敎,必善爲措處也。應植曰,臣下去後,謹當隨其事機,大事則上來稟定,小事則啓聞矣。上曰,何日到營耶?應植曰,來初五七日到營矣。上曰,何時上來耶?應植曰,新設,必多事務,將於十二月望間上來矣。往來幾日爲之耶?應植曰,里數三百里,則夏之三日,冬之四日,得達矣。上曰,須下去安過也。仍命應植先退。吉求奏曰,宣諭,何以爲之乎?上曰,出去爲之。又奏曰,門鑰已下,受符統禦使,當爲出送光化西挾門,俄已有標信開門矣。仍於其門出送,敎諭書陪進次光化正門開門標信,及興禮門之開門次標信及符驗,請出矣。上曰,光化正門,當下標信,而外城門,不開門,使之明朝出去也。上曰,史官就座。仍命統禦使先退,又命退,承史以次退出。
戊子九月三十日初更,上御萬慶殿。召對入侍時,參贊官尹吉求,檢校待敎閔亨植,檢討官趙鍾雲,假注書李載乾,記注官金鎭衡,別兼春秋閔泳敦,各持綱目第十卷,以次進伏訖。上曰,史官分左右。仍開卷。上曰,玉堂讀之。鍾雲讀自漢興九世,止衛將軍。上曰,釋義。鍾雲釋義訖。上曰,文義奏之。鍾雲曰,語云主明臣直,實非虛言矣。以今觀之,則谷永等,前後極諫,方可謂臣直矣。然漢成帝溺於燕樂,終不改過,豈可曰主明乎?上曰,其時成帝,下有諫諍之言,上無翕受之實,非但當世之慨然,未免後世之譏議也。鍾雲曰,聖敎切當矣。上曰,參贊官讀之。吉求讀自侍中張放,止不如是之甚者。上曰,釋義。吉求釋義訖。上曰,文義奏之。吉求曰,大凡帝王,前後左右罔非正人,聞正言行正事然後,君德日隆,庶績咸熙。今漢帝則日與張放等宴飮,惟一班伯,始發讜言,此時朝廷之上,可謂寥寥也。上曰,漢帝非不知班伯之言爲讜言,竟不能行,誠可惜也。吉求曰,聖敎切當矣。仍奏曰,使當時如班伯者,益求其比,寘諸左右,補過拾遺,豈其少哉?上曰,閣臣讀之。亨植讀自上曰諾。上曰,釋義。亨植釋義訖。上曰,文義奏之。亨植曰,酒,伐性之物,而不多飮者也。多飮則失其常情,放僻之心,淫亂之事,皆由此而出,豈不深戒哉?古者禹之所惡酒,爲其伐性也。上曰,自古淫亂之事,皆緣於酒,豈不深戒也哉?亨植曰,聖敎切當矣。上掩卷,仍命史官就座。又命退,諸臣以次退出。
上在景福宮。停常參·經筵。
沈相學啓曰,來初五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,行右承旨李命宰,左副承旨金昇圭,今日不爲仕進,竝卽牌招,何如?傳曰,允。
傳于尹吉求曰,卿之西樞就閒,旣有月矣,非徒予心之悵缺已也,以卿憂愛,亦必有拳拳不能忘于懷者,國計之艱絀,猶夫前也,民生之困瘁,猶夫前也。其所以汲汲然有所猷爲,紓裕而拯救,得賴而圖功仰成者,予之侍毗嚮往,猶夫前也,而此時此任之非卿莫可,聽之輿論,亦然矣。向所許卿暫卸,重違卿屢懇,今之勉卿復膺,亦由予苦衷也。卿當體此至意,而必不俟駕,予方臨軒而待之事,遣史官傳諭于領議政。
傳于尹吉求曰,卿之釋負,已閱屢序矣。每以予熲熲之思,亦知卿拳拳之意,時方艱矣,事又殷矣,安得不更欲求助於卿,而岌嶪之垂象,騷訛之胥動,卿之嘗所興歎者也。以卿憂愛之誠,敏達之識,政是同寅協恭,奮勵圖理之時,而況復卿宿趼之地乎?須勿備例崇讓,不日簉朝,以副予側席凝佇之想事,遣史官,傳諭于左議政。
事變假注書李錫泳書啓,臣於本月初一日申時量,敬奉聖諭,馳往傳諭于南部明禮坊上鍾峴契議政府領議政沈舜澤所住處,則以爲,中書復授之命,奚爲而又及於臣也?恩諭繼降,稽首聽宣,皇汗浹背,彌增慄蹙。噫,月前曲副之恩,卽殿下始許以成就臣身也。臣亦得以成就臣至願,而筵席成就之敎,到此而昭乎如日星高懸,乃知一言之重,果若四時之信,感戴攢祝,非隕結可酬,而日月未幾,誤恩復加,國體由臣而太苟簡,物論由臣而益駭嗤,是豈臣所望於我聖明者也?今日國事之至此,民窮之至此,時憂之至此,顚危遑迫,若在朝夕者,皆臣已僨難贖之罪也。幸負方訟,去就奚論?衷情彌極,駴慌附對,不宜煩絮,謹當日間,以臣斷斷自劃之苦衷,控章號籲,冀降反汗之處分焉云矣,敢啓。傳曰,知道。
事變假注書李錫泳書啓,臣於本月初一日申時量,敬奉聖諭,馳往傳諭于中部寬仁坊大寺洞契議政府左議政金弘集所住處,則以爲,臣於病淹昏囈之中,忽伏奉中書復拜之命,五內失守,罔知攸措,卽又史官,來宣聖諭,期詡之敦勉之,極其隆摯,有若招延名碩之盛禮,臣非其人,何敢承聞?今當國事艱棘之會,托以政本夾贊之任者,其爲難愼,宜倍他時,而遽及於千萬無似之賤身,臣心驚惶,有不暇言,其駭聽聞而咈群情,果何如哉?臣自知其無能,何以答求助之盛?已試而蔑效,何可論圖理之責乎?此臣所以分甘樗散,矢心退閑者,斷斷爲民國計,非敢一毫規占便宜而然也。是尙可以宿趼自居,與議於去就之間哉?公私參倚,微執莫回,伏地戰恐,罪無所逃,附對體嚴,不敢張皇,謹當於日間,冒入文字,仰請處分云矣,敢啓。傳曰,知道。
以左副承旨金昇圭牌不進罷職傳旨,傳于尹吉求曰,只推。
尹吉求啓曰,傳諭法意,何等謹重,而今日兩大臣傳諭時,只以史官一員擧行,事體所在,誠極未安。臣之矇未察飭,不勝惶悚,當該史官,所當重勘,本院請推之外,無他可施之罰,何以爲之?敢稟。傳曰,拿處,爾亦推考。
尹吉求,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奉常寺都提調·提調意啓曰,東耤親耕田所種稻打作,則所出爲一石五斗,皮黍打作,則所出爲五斗,皮稷打作,則所出爲一石二斗,皮粘粟打作,則所出爲五斗,皮唐黍打作,則所出爲一石二斗,豆打作,則所出爲十三斗,太打作,則所出爲十四斗之意,敢啓。傳曰,知道。
又以摠禦營言啓曰,本營別將沈遠澤,身病猝重,勢難察任,改差,何如?傳曰,允。
又以義禁府言啓曰,時囚罪人李心元,施以定配之典議處公事,判付內依允矣。李心元,平安道中和府定配,而以議啓內辭意,具罪目,依例發遣府羅將,押送配所,何如?傳曰,允。
又以義禁府言啓曰,金鉦圭,係是贓賄流配,依法典不付功議以入之意,敢啓。傳曰,知道。
義禁府啓目粘連,向前李容翊亦,諸條所犯,雖甚發明,民狀道査,旣有臚列,揆以法意,焉逭重勘?以此照律,何如?判付啓依允。
義禁府照目粘連,唐浦萬戶金鉦圭矣,本府議啓內,將結砲糧,無難乾沒,軍卒失哺,自發怨謗,囚供分疏,縱云還徵,當初所犯,焉逭應勘?以此照律罪,杖一百收贖,告身盡行追奪,流三千里定配,私罪,奉敎依允。
義禁府照目粘連,拿來都事金成春,宣傳官李圭錫等矣,本府議啓內,金成圭段,捨陸從海,雖緣事勢,論以常法,不可無警是白乎旀,李圭錫段,罔念密符之所重,擅自危溟之乘木,法意攸在,難免警責,竝只以此照律罪,金成圭段,笞四十收贖,附過還職,李圭錫段,笞五十收贖,解見任別敍,竝只私罪,奉敎依允爲旀,金成圭段,功議各減一等,李圭錫段,功減一等爲良如敎。
戊子十月初一日三更,上御萬慶殿。召對入侍時,參贊官尹吉求,檢討官趙鍾雲,檢校待敎閔亨植,假注書李五應,記注官玉秉觀,別兼春秋韓光洙,各持綱目第十卷,以次進伏訖。上曰,史官分左右。仍開卷。上曰,玉堂讀之。鍾雲,讀自上諸舅,止不以爲非也。上曰,釋義。鍾雲釋義訖。上曰,文義奏之。鍾雲曰,以此章觀之,則成帝治政公正,何者?以賦斂趨辦,罪於丞相,薛宣免爲庶人,能知非時賦斂之不可,又聽群議,擢翟方進而爲丞相,知其人而任職,明矣。蓋此數條事,俱是明正,豈可無稱譽乎?上曰,成帝至於此事,果是明正,必有稱譽矣。鍾雲曰,聖敎切當矣。上曰,參贊官讀之。吉求,讀自光領尙書,止徙燉煌。上曰,釋義。吉求釋義訖。上曰,文義奏之。吉求曰,孔光凡言於上,時或不從,未能力爭,縱乏勁直之風,至若不泄省中事,謹厚愼密人也。書云,惟口出好興戎,語云,君不密則失臣,臣不密〈則〉失身,機事不密則害於成,言辭之際,所可必愼必密也。上曰,誠然矣。凡人若不愼密,何可任大事也?愼密二字,人人所當勉㫋也。吉求曰,聖敎切當矣。仍奏曰,親近莫如妻子,所問不過微細事,此猶不答,況其他朝廷之事,豈有向人漏泄之理也?上曰,閣臣讀之。亨植,讀自衛將軍,止陳寶祠。上曰,釋義。亨植釋義訖。上曰,文義奏之。亨植曰,王商,惡陳湯構言,以不敬,免爲庶人,此非事君之道。上曰。王商之構陷陳湯,實非正道處人也。亨植曰,聖敎切當矣。上掩卷,仍命史官就座。吉求曰,史官分左右之際,有違格例,事甚未安,推考警責,何如?上曰,依爲之。出擧條又命退,諸臣以次退出。
上在景福宮。停常參·經筵。
尹吉求啓曰,明日常參·經筵,取稟。傳曰,停。
沈相學啓曰,行右承旨李命宰,左副承旨金昇圭,同副承旨趙秉翊,今日不爲仕進,竝卽牌招,何如?傳曰,允。
尹吉求啓曰,同敦寧金興圭,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,撥路申飭,前後何如,而卽見按撫使南廷順,去八月十一日封發之農形霜降事,十六日封發之雨澤事,十九日封發之富寧府使金埰榮到任事,二十日封發之慶源前府使李源松,穩城前府使許鎬公私債俱無所犯事,吉州牧使尹吉炳到任事,二十一日封發之雨澤農形霜降事,九月初一日封發之霜降事,狀啓今始到院,揆以事體,極爲稽緩,該道臣推考,何如?傳曰,允。
傳于趙秉翊曰,召對爲之。
以左副承旨金昇圭牌不進罷職傳旨,傳于尹吉求曰,只推。
傳于趙秉翊曰,連日召對,玉堂不備,事體道理,極爲駭然。在外未肅拜外,爲先遞差,禁推未差之代,政官牌招開政差出。
兵曹口傳政事,親軍壯衛營領官單李敏恒。
趙秉翊,以弘文館言啓曰,上番闕直,事甚未安。應敎趙秉聖,校理李秀洪,有身病,副應敎權潚,副校理金敎獻,別兼春秋進,校理林軒相,副校理李範贊在外,修撰任善準·黃弼秀,新除授副修撰朴彝陽,竝卽牌招,推移姑陞入直,何如?傳曰,允。
尹吉求,以義禁府言啓曰,李容翊,係是贓賄流配,依法典不付功議以入之意,敢啓。傳曰,知道。
又以義禁府言啓曰,時囚罪人金鉦圭,杖一百流三千里定配照律公事,判付內依允矣。金鉦圭,當定配所以入,而卽接戶奴呈狀,則以爲,其上典母年七十一,無兄弟獨身,依法典許贖爲辭矣。取考律文,則大明律存留養親條有曰,凡父母老疾應侍,家無以次成丁者,若犯徒流,止杖一百,餘罪收贖。金鉦圭杖一百收贖而流三千里定配,以其母年七十一無兄弟獨身,依律文收贖,只告身盡行追奪,放送,何如?傳曰,允。
戊子十月初二日四更,上御萬慶殿。召對入侍時,參贊官趙秉翊,檢校待敎李垠鎔,檢討官趙鍾雲,假注書李五應,記事官朴宗玕,別兼春秋韓光洙,各持綱目第十卷,以次進伏訖。上曰,史官分左右。仍開卷。上曰,玉堂讀之。鍾雲,讀自初帝用匡衡,止皆復之。上曰,釋義。鍾雲釋義訖。上曰,文義奏之。鍾雲曰,泰畤·陳寶祠之設,自武帝始也。成帝,用匡衡之議已罷者,以劉向之對復設,則成帝前後處事不同,姑舍,以若劉向之賢,至於溺俗,曾所不意,而令人慨歎。上曰,設或匡衡復設,劉向爭止,理所當然,而用匡衡之議已罷者,以劉向之對,復舊云,是豈成說乎?必也溺於習見,惜哉惜哉。鍾雲曰,聖敎切當矣。上曰,參贊官讀之。秉翊,讀自是時,止終不可得。上曰,釋義。秉翊釋義訖。上曰,文義奏之。秉翊曰,鬼神之理,本自茫昧,有不可臆論,而聖人亦未嘗不言,出於經傳者,槪可知矣。大抵事神之道,主於敬而已。魯論云,敬鬼神而遠之,旣敬矣,又遠之云者,可見必誠必敬,以盡在我之心,媟慢瀆押,不宜要神之惠,況此禱祀巫祝,寓禍福於其間者,是可曰事神之道乎?上曰,事神之道,以敬爲主,凡百有神,只當以誠心事之,何可以瀆媟之道,求人之禍福哉?秉翊曰,聖敎至當矣。神之不可斁思,蓋如此,而今以漢家事神之道見之,當高皇創業之後,文·景繼之,以玄默恭儉之治,天下淳古,百姓安樂,此際未聞有祀神之事。及夫孝武·元·成之間,始以虛誕誣罔之事,日進於前,不敬且瀆,天下靡然,此可驗漢家衰旺之運,而豈非後世之可鑑乎?上曰,果然矣。上曰,閣臣讀之。垠鎔,讀自是以明王,止上書不報。上曰,釋義。垠鎔釋義訖。上曰,文義奏之。垠鎔曰,谷永之論斥方術,甚純且正,而成帝,只善其言,終不進用,是爲可惜也。上曰,以劉向之賢,議論不如谷永,人之不陷於習見,難矣。垠鎔曰,聖敎切當矣。上掩卷。仍敎曰,連日召對,玉堂只以一員登筵,此何事體乎?鍾雲曰,玉堂雖具備,或在外,或病稟,所以上番多日闕直,獨臣一人登筵,誠爲惶悚矣。上曰,玉堂某某人有頉也?鍾雲曰,玉堂中二員,別兼也,不爲入直,一員,九日入直後替出未久,一員,掃墳呈辭出去,一員,在外未上來,所以上番闕直,上番闕直時,下番入來則例入姑陞,故臣無以替直,是以臣之入直,已九日矣。上敎承旨曰,玉堂,以經筵重任,至此空番,此豈道理乎?秉翊曰,連日召對,玉堂之不得備員,極爲惶悚,俄於閤外,臣果爲嚴飭,而致此下詢,萬萬惶悚,事體所在,不可仍置。不爲入直之玉堂,竝推考警責,何如?上曰,然則在外與未肅拜入直,不可混入矣。秉翊曰,然矣。上仍命書傳敎曰,連日召對,玉堂不備,事體道理,極爲駭然,在外未肅拜外,爲先遞差,禁推未差之代,政官牌招開政差出。仍敎曰,如是申飭之後,番次出入承旨,竝爲察飭,無至更有生頉,凡直次等事,使如定式,一本書入,一本出付玉堂,俾爲後考也。秉翊曰,直次等事,必有玉堂故事,退出後謹當問于玉堂,爛商條規,卽爲入稟矣。上命史官就座,又命退,諸臣以次退出。
上在景福宮。停常參·經筵。
尹吉求啓曰,明日常參·經筵,取稟。傳曰,停。
傳于趙秉翊曰,敦寧都正許遞,今日政差出。
李載乾拿處代,以曺萬承爲假注書。
傳于趙秉翊曰,幼學韓麟鎬,勿拘年紀,今日政,敎官擬入。
曺萬承有頉代,以邊東翼爲假注書。
傳于趙秉翊曰,召對爲之。
趙秉翊,以弘文館言啓曰,上番闕直,事甚未安。應敎一員,副應敎一員,校理一員,副校理一員,修撰二員未差,校理林軒相,副校理李範贊在外,副修撰朴彝陽,卽爲牌招,姑陞入直,何如?傳曰,允。
傳于趙秉翊曰,公事遲滯之中官吳泰煥,推考。
以慶尙監司金明鎭狀啓,薦新柚子,節序差晚,未及成熟,限內不得封進,惶恐待罪事,傳于趙秉翊曰,勿待罪事,回諭。
趙秉翊,以吏曹言啓曰,繕工監假監役官吳世畦,大興郡守崔東崙,俱以身病,呈狀乞遞,竝改差,何如?傳曰,允。
又以吏曹言啓曰,新除授慈城郡守李命夏,戶奴呈狀內,矣上典身病猝重,萬無遠赴之望云,改差,何如?傳曰,竹山府使趙秉泰相換。
有政。吏批,判書趙秉世牌招不進,參判趙榮夏進,參議未差。同副承旨趙秉翊,以吏批言啓曰,判書趙秉世牌招不進,參議未差,小臣獨政未安,何以爲之?敢稟。傳曰,仍爲之。以徐丙善爲應敎,兪鎭奎爲副應敎,鄭日永爲校理,李義悳爲副校理,尹起晉·尹承弼爲修撰,劉大厚爲敦寧都正,閔泳馹爲大興郡守。
兵批,判書閔泳煥病,參判林百鉉病,參議鄭元和進,參知金命基未肅拜,右副承旨尹吉求進。同知單趙存龜,兼內禁將二單崔亨觀·金益柱,親軍鎭南營哨官單李東根,副護軍安應遠,副司果白南轍·趙斗源·白南復·兪鶴柱·趙秉周·李培昱·崔圭錫·洪祐正·李昇珪·閔泳善·尹永直·李承哲·田悳·洪奇彦,副司勇韓致益,以上竝單付。
吏批,再政。以李祐永爲假監役,韓麟鎬爲童蒙敎官,檢書官單,李在涇差下事,承傳,分敎官單朴南容,前都正崔榮重今加嘉善,朝官年八十,依法典加資。
以李載乾囚單子,傳于趙秉翊曰,飭已施矣,分揀放送。
以慶尙監司金明鎭狀啓,進上黃栗,節序差晚,未及成熟,限內不得封進事,傳于趙秉翊曰,勿待罪事,回諭。
趙秉翊,以尙衣院提調意啓曰,僉正吳健泳,身病未肅拜,主簿金悳鎭,在外未肅拜,別提洪綏燮,呈辭在外,主簿兪弼煥,宗廟冬享大祭祭官肄儀進參。所重之地,曠直可悶,令該曹,口傳他司相換,何如?傳曰,允。
吏曹口傳政事,尙衣主簿金悳鎭,典設別提尹奎炳,已上相換事,承傳。
領議政沈舜澤疏曰,伏以臣奉謬命而攀寵諭,今有日于玆矣。我殿下惓惓乎民憂國計,簡寄彌隆,期勉愈厚,臣於是時,若以保身避事爲心,而不欲直前,則其心所存,神明其佑之乎?向來乞恩,蓋出於萬萬不獲已,而一則由乎臣之蔑效,二則由乎臣之蔑效,解印家食,無與於事,而每念王室,耿耿弗寐,長吁永歎,以至流涕,自語于心曰,愚臣若蚤辭,聖上若蚤允,則今日艱虞,或不至此極耶?戚戚媿恨,有生難忘,其視宿趼,殆同艮限,匪據而不當復據,已僨而不當復僨,庶或爲臣息補之一條路,不意今玆之命,出於寢夢之外,殆若中書一席,非臣莫可者然,臣才之眞不能,臣病之眞難强,又未見孚於君父,臣誠反躬自悼,對人有靦,而亦不能無憾於天地之大也。今南疆之賑政方議,而錢糧裕足,普活民命歟?北邑之覈事未畢,而貪虐痛懲,快謝民心歟?法紀太弛,四方之剽竊,不熄矣。饑荒孔酷,三路之貢賦,多欠矣。此爲現前急先務,而實藉廊廟籌策,戚可休矣,危可安矣。是以,非惟朝廷之卿士大夫,至于遐陬絶域,鉏犂機杼之氓,莫不引領而厚望之,較前日更加一倍,而臣之萬不能一爲,亦不待臣開口便說,而判之已久矣。若殿下,眞亮臣之蔑效,則必不復有是命,而雖亮臣之蔑效,或謂無傷乎承乏苟充,則臣誠愚妄,竊敢以爲殿下,縱有爲民國孜孜求助之意,恐未必實有求助而然也。臣於是,安得不爲聖朝惜此擧乎?且以臣病言之,非近日屢日間事也。沈漬銷鑠,其來有漸,乘其年衰,勞極輒發,實無以陳力就列,雖不張皇爲說,固有所洞燭者矣。皇霣悚隘,言不知裁,惟天地父母,仁臣慈臣,亟收命旨,以幸公私焉,臣無任云云。答曰,省疏具悉卿懇。予之所翹企于卿者,不第昕夕惄如,實惟晷刻刺促,則卿之所懸戀于予,宜亦猶然,而忽玆疏章之來,諒出非想之外,不覺憮爾失圖也。夫以卿體國老成,眷注之深,寄毗之專,果何如也?予方憂勤惕厲,不遑寧處,而卿則恝不念予,徒欲恬閑已乎?南·北之民事方艱,剽竊不息,貢賦多欠,卿旣言之矣。凡百遑迫之狀,豈止於是,而亦皆卿身歷而備嘗者,則其所以熲熲不寐,長吁永歎者,復無待卿言,而已知卿懇拳之誠也。朝廷之士,遐陬之氓,莫不引領而厚望者,正在卿今日彌綸而匡濟之,以解例懸之勢,卿雖欲推巽,其可得乎?望卿體予意之愈往切摯,念時務之不宜虛徐,幡然卽起,以慰予延佇之想焉。仍傳于趙秉翊曰,此批答,遣史官傳諭,仍與偕來。
大護軍韓章錫疏曰,伏以臣濫叨三館之命,有不可一日冒其名者,頃緣悲苦情切,疾痛呼急,一制難進,萬念俱冷,凡有差除,義在必辭,一切官名大小,職事重輕,不在所論,而及奉批而恩旨隆重,馹召且降,彌增隕越,不容不略陳梗槪,以冀荃察也。國朝右文爲治,稽古建官,專畀文柄,一官而實兼數器,掌詞命則古之內翰也,主科試則古之命貢擧也,兼長國子則又周官大樂正之遺也。使當世儒林藝苑,歸其統轄而受其權衡,必也文章經術,粉黼一代之制作,鑑識風裁,模楷多士之制趨,如東里之潤色,嘉祐之濯磨,湖·蘇敎育之法,翕集數子之能,然後乃可謂稱其職,其委任,若是其重也。三公九卿齊會,公圈之得其人,則終身而不改,無其人,則曠歲而不補,其簡選,又若是其難且愼也。是故,自昔宏儒名卿,莫不逡巡於此,臣是何人,乃引冒據?臣學不足以通一經,才不足以備一器,聰明素短於記問,朝講貫而夕已遺忘,志業不適於應用,少荒嬉老益消磨,悾悾然蹙拙一措大耳。不審淵鑑,奚辰於期拔之於麻刑俊彦之外,躋之於文苑之首席,是不可使聞於四方也。聖簡由是而有玷,儒風由是而不振,五百年名器,由是而始輕,此臣所以寧被慢命之罪,不敢抗顔爲趨膺之計也。若臣病狀之日就危篤,不堪驅策,猶屬私憂,不敢屢煩之聰聽,而自聞此命,驚懍戰灼,一倍渠劇,無以趨伏城闉,恭俟恩諒,乃敢臚陳情實,馳驛登聞,跡涉蹇慢,轉益惶隘。伏望聖明,念天職之不宜濫褻,察臣言之匪出崇飾,將臣新授大提學之任,劃賜鐫改,使公器重而私分安,千萬幸甚,臣無任云云。答曰,省疏具悉。已諭於前批,而文苑品題,自有定價,卿不勞如是固辭,卽速登途。
戊子十月初三日四更,上御萬慶殿。召對入侍時,參贊官趙秉翊,檢校待敎李垠鎔,檢討官趙鍾雲,檢討官朴彝陽,假注書李五應,記注官林奭禧,別兼春秋韓光洙,各持綱目第十卷,以次進伏訖。上曰,史官分左右。仍開卷。上曰,上番讀之。鍾雲,讀自福數因縣道,止無敵於天下也。上曰,釋義。鍾雲釋義訖。上曰,文義奏之。鍾雲曰,梅福,一心爲國,陳說高帝創業致治之要,使成帝效法,而以興太平,其言深切。此時群臣,如福之賢者,豈不重乎?上曰,此時諸臣,不敢言高帝之功,而獨梅福,能擧其創業之事,以書奏白,豈不忠直哉?鍾雲曰,聖敎切當矣。上曰,下番讀之。彝陽,讀自孝文皇帝,止不敢和從也。上曰,釋義。彝陽釋義訖。上曰,文義奏之。彝陽曰,創業固難,而守成亦難,監于先王成憲,遵守其善者而勿失,則天下自底升平矣。孝文帝,識治體行此道,故能爲三代以後賢君之冠,惜乎成帝,未能效法孝文矣。上曰,古語亦云,欲法堯·舜,當法祖宗,文帝能遵守先憲,躬修玄默,以致太平,所以爲三代後賢君,而此亦其後嗣之可鑑法者矣。成帝承其緖業,又若效法,則文帝之治,庶幾可復,而不能行之,豈非可惜哉?彝陽曰,聖敎切當矣。上曰,參贊官讀之。秉翊,讀自方今,止欲與上爭衡也。上曰,釋義。秉翊釋義訖。上曰,文義奏之。秉翊曰,治國之道,創業易,守成難。今見梅福之論,則漢家之汚隆可驗,而高皇寬仁,至于文·景,躬修玄默,治尙恭儉,天下乂安,百姓富足,及夫元·成·哀·平之際,若鐵官徒等,至於蹈藉名都,無所畏忌,則其治法政謨,不及文·景,遠矣。上曰,大抵創業成於武備,守成藉乎文事,由是言之,則文治之難,類若是矣。秉翊曰,聖敎切當矣。文武之道,不可偏廢,而以漢家汚隆觀之,豈非後世明君哲辟之可以鑑戒乎?上曰,閣臣讀之。垠鎔,讀自士者,止臣者三矣。上曰,釋義。垠鎔釋義訖。上曰,文義奏之。垠鎔曰,南昌尉微官,而梅福去官後,猶言得士失士之輕重,又溯高祖·文帝·武帝之事而言之,可謂當世之賢者,而漢成帝,若從其言而用之,其政治必善矣。上曰,士之得失輕重,梅福能言之,語曰,忠言逆耳,利於行,成帝不用,甚可惜也。垠鎔曰,聖敎切當矣。上掩卷。仍敎曰,昨以玉堂事,有所下敎矣,何以定規乎?秉翊曰,臣於筵退後,與在院承旨及玉堂爛商,而上下番直次,曾有玉堂前規,自可書入,至於闕直,與直次相捱,每由於在直而呈由出去,新除而懸病不肅,此則臣等不敢擅便措辭,故尙未得擧行矣。上曰,經筵所重,果何如,而如是規避乎?旣云親病,則豈或有假托之理,而從玆以往,非衆所共知親病,則時入直人,勿許呈由,至若覲親掃墳等呈由,做畢一月當次直出去,然後始聽其呈由,新除授察任牌,亦勿許病稟,使之趁卽出肅,玉堂,若於望前爲之,一月之直次,如數了當,若於望後爲之,只以望後番次了當,而以此諸條著式,書之玉堂故事,一本卽爲書入也。秉翊曰,謹當依下敎擧行,而如是定規,則必無如前之弊矣。仍奏曰,臣於昨日筵退後,以司謁口傳,擧承閣臣與別兼,若帶館職,則無得懸內閣進·別兼進,使之輪次入直於玉堂之敎,而此旣非筵中承命,則不可入於筵說,且不可書出,則自外擧行,有難明白矣。上曰,此亦載之玉堂故事,卽使玉堂,以此知委于內閣及藝文館,爲宜矣。閣臣別兼人員,旣不小,內閣與藝文館入直時外,輪直玉堂,以備啓沃顧問之事,極爲當然,而況列聖朝建置本意,至重且大,豈以此爲不可乎?秉翊曰,聖敎至當矣。上曰,出去後卽爲一本書入也。秉翊曰,謹當如下敎矣。上命史官就座,又命退,諸臣以次退出。
上在景福宮。停常參·經筵。
金昇圭啓曰,明日常參·經筵,取稟。傳曰,停。
閔泳韶啓曰,行左承旨沈相學,行右承旨李命宰,左副承旨金昇圭,今日不爲仕進,竝卽牌招,何如?傳曰,允。
兵曹口傳政事,摠禦營別將單鄭愚植。
傳于金昇圭曰,召對爲之。
事變假注書李錫泳書啓,臣於本月初三日四更量,敬奉聖批,馳往傳諭于南部明禮坊上鍾峴契議政府領議政沈舜澤所住處,則以爲,臣上章呼號,顒竢德音,史官臨門,頌宣批旨,至有偕來之命,臣誠懍悶蹙,罔知爲計。第臣五年在職,有僨無補,殿下之嘗悉燭,而朝野之嘗評責,屢疏籲天,積誠丐卸,殿下之所已許,而朝野之所共知,則今此復畀而責成者,竊恐大貽則哲之累,而以臣無才,才不加勝,以臣多病,病未夬可,不幾月而揚揚復膺者,亦無可藉之說矣。假使艱棘憂虞,不曾如是之時,輔相進退,爲百官萬民所具瞻,克愼厥簡,其永有賴,而況今日乎?此臣所以剔露衷蘊,以奏以疏,爲公私攢手祈祝於無物不遂之下者也。苟非然者,聖眷日益隆重,恩言日益懇摯,臣非木石,寧不感奮,而頑然蠢然,屢犯方命之律耶?惟縮伏竢勘而已。王人之陋止相守,尤添臣罪,卽爲召還,千萬至祝云矣。臣旣承仍與偕來之命,故姑爲仍留之意,敢啓。傳曰,知道。
金昇圭,以弘文館言啓曰,上番姑陞入直,事甚未安。校理林軒相,副校理李範贊在外,新除授應敎徐丙善,副應敎兪鎭奎,校理鄭日永,副校理李義悳,竝卽牌招,推移入直,修撰尹承弼·尹起晉,一體牌招察任,何如?傳曰,允。
李命宰,以兵曹言啓曰,今十月初四日壬午,辰正一刻十三分立冬,改火進上時,宗廟署·社稷署·永禧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
左議政金弘集疏曰,伏以臣姿質庸愚,學識荒疎,何嘗一毫彷彿於輔相之重哉?始叨誤恩,而尤悔無及,間又忝據,而辜負實多,每一追惟,背汗顔騂,尙賴天地父母終始庇覆之澤,曲賜成就,俾從退閑,假以視遇之禮,廁諸顧詢之列,塵刹圖報,餘生願足,從此中書一步,臣之夢想,亦不敢到,不意日昨,寵命忽及於臣身,臣誠震駴恍惑,莫省所以。自臣鞶褫是職,其間日月,不過半載耳,人職之不相稱,猶夫昔也,而昔之宜去,今何可冒進而不疑也?所貴乎宿趼者,爲其昌言茂績多可記,出處用舍有關係而然,如臣者,前後伎倆,呈露無餘,若又不量而入,祗見其狼狽而已。此猶屬臣一己之私也,至於近日國事,可謂岌岌乎殆哉?其持危濟艱之責,亶在輔相之得其人,每臨甌卜,一國聳而望曰,其必有以活我,今乃半夜麻制,出於衆望之表,其將悱然曰,此何人而可以了此事,朝廷之用之,如是其輕且易也,是於國事得失,顧何如,而以我殿下日月之明,豈或不及於此乎?臣之爲此懇懇,非敢較挈於辭受之際,深恐上而誤國,下而誤身,旣誤之後,無以贖其罪也。百爾思惟,承當無說,玆敢猥具章籲,略暴衷悃。伏乞聖明,俯垂鑑燭,收還臣新授職名,以重公器,以全微諒焉,不勝千萬幸甚,臣無任云云。答曰,省疏具悉卿懇。日者之諭,卿宜有默會者,以卿平昔憂時之深,不諧作暇豫修飾之事於今日,則忽此巽牘之至,誠莫究其所以也。夫輔相之職,何時不綦重於有國,而矧玆艱虞之會,安危之機,關係乎一政令一事爲之間哉?若是其綦重,而又若是注意於卿,寄囑於卿,則予亦知卿之審而望卿之切矣。惟卿器量精閎,識該而學贍,擧以措諸,何事不濟?必欲待卿明斷,以立頹綱,賴卿幹局,以懋實政,非予要强卿而勉卿,亦有輿言之攸同,而卿爲今民國扤隉之勢,果何如也?決不可上下相持,曠延時日,則卿亦不以彌文相加,亦懋實之一段義諦也。勿復固讓,卽起膺命,庸答予如渴之想焉。仍傳于趙秉翊曰,此批答,遣史官傳諭,仍與偕來。
戊子十月初四日四更,上御萬慶殿。召對入侍時,參贊官趙秉翊,檢校直閣閔泳達,侍讀官李義悳,檢討官朴彝陽,假注書邊東翼,記注官金鎭衡,別兼春秋閔亨植,各持綱目第十卷,以次進伏訖。上曰,史官分左右。仍開卷。上曰,上番讀之。義悳,讀自此天下士,止厲世摩鈍也。上曰,釋義。義悳釋義訖。上曰,文義奏之。義悳曰,昔郭隗曰,必欲致士,先從隗始,況賢於隗者,豈遠千里哉?雖草野之人,言有可采者,翕而受之,布而用之,嘉言罔攸伏,野無遺賢,則忠直之士,日陳嘉謀,國家之政,可至致平,而成帝竟不采用,雖以後世人觀之,甚可嗟惜矣。上曰,雖草野之人,言有可用則采之,當不以人廢言,而成帝暗弱,不用忠直之言,殊甚愛惜矣。義悳曰,聖敎切當矣。上曰,下番讀之。彝陽,讀自今陛下,止猶可追也。上曰,釋義。彝陽釋義訖。上曰,文義奏之。彝陽曰,聖君雖開懷納諫,群下猶難盡其所蘊,而況以言事得罪,則誰敢復言乎?當此時,梅福能敢言不諱,指陳時政之失,論其忠則可謂格君心之非者也,求其心則亦欲致其君於堯·舜者也。上曰,古有進善之旌,誹謗之木,所以求治道而來諫者,此是爲國之良法也。若國君,杜塞言路,惡聞過失,則將何以廣聰聽而治國家乎?彝陽曰,聖敎切當矣。上曰,參贊官讀之。秉翊,讀自方今君命犯而,止寢不治。上曰,釋義。秉翊釋義訖。上曰,文義奏之。秉翊曰,君上用人之道,各因其材,成就其器而後,隨才任用,則無冠乘之懼,而有履屐之當矣。況親親保全之道,不量其材器之如何,只以爵祿榮其身,則是欲其愛之而反害之也,豈可乎哉?今以良傅賢師,敎忠孝之道云者,可謂知所本矣。此非但外戚親親之地,凡敎養賢材,必用此道,則國之元氣充而庶績熙矣,豈不美哉乎?上曰,今於親親之道,只知以爵祿寵之,不知忠孝之敎,使成其器,則是可乎?成帝若從此言,則漢家之治,豈至於此乎?秉翊曰,聖敎切當矣。上曰,閣臣讀之。泳達,讀自梁王立,止聖德之風化也。上曰,釋義。泳達釋義訖。上曰,文義奏之。泳達曰,中冓之言,人所難辨,而朱子不刪於史者,猶詩之存鄭衛之風,使人懲惡之義也。上曰,梁王立之事,大乖倫常,而朱子特書者,使懲後世也。泳達曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
藥房都提調金炳始,提調李淳翼,副提調閔泳韶啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
趙秉翊啓曰,明日常參·經筵,取稟。傳曰,停。
傳于趙秉翊曰,以諭以批,敷悉腹心,予有必致之意,卿無可辭之義,而徒煩往復,致令鼎席久虛,廟務多滯,是豈可雍容暇豫之時,而況元輔之摠百揆董九流,任重責鉅乎?卿旣久於是任矣,深知時弊,莫如卿也,鍊達治體,莫如卿也,休戚與共,情志相孚,又莫如卿也。爲今日擔夯做去,非卿其疇歟?莫謂事之難行,卿之所獻可,予當受而敷施,莫謂言之不入,卿之所替否,予當喜而聞過,以實心行實事,交勉相勖,奠民生於袵席之安,措國勢於磐泰之固,豈非大幸也哉?望之也深,故言之也切,卿須諒予至意,勿復控辭,趣駕肅命,聽予面諭事,遣左承旨傳諭于領議政,仍與偕來。
傳于趙秉翊曰,予旣屢悉於批諭矣,而卿或有未盡開喩者歟?顧今庶事叢脞,日不暇給,百虞層生,弊無不劇,譬猶瘡疣逬出,遑未下鍼砭矣。以卿爲公忘私之斷斷苦衷,寤寐憂歎者,予豈不諒只,而予之所倚毗卿,眷遇卿,未嘗暫弛于懷者,卿亦豈曰不知之也?才猷可以幹蠱,儉約可以礪俗,矧玆民國汲汲之務,急于原燎之亟救,胥溺之見援,而其可忍袖手而恬視乎?不待予言之再,而卿當心會矣,復何多誥?予方虛襟而俟之事,遣右承旨傳諭于左議政,仍與偕來。
傳于趙秉翊曰,偕來史官還入。
金昇圭啓曰,領議政敦諭,遣左承旨傳諭仍與偕來,左議政敦諭,遣右承旨傳諭仍與偕來事,命下矣。行左承旨沈相學,行右承旨李命宰,竝所當牌招,而拘於廳規,不得請牌,何以爲之?敢稟。傳曰牌招。
行左承旨沈相學書啓,臣於本月初五日辰時量,敬奉聖諭,馳往傳諭于南部明禮坊上鍾峴契議政府領議政沈舜澤所住處,則以爲,臣瀆崇德而不知止,抗明命而不敢進,屢犯天憲,日夕竢勘,不圖惟允宰臣,復宣綸諭,首尾二百有一字,懇到悱惻,諄複鄭重,至於卿旣久於其任以下辭旨,尤是無狀賤臣慙悚惶懼之地也。伏讀未竟,赧汗浹背,不知所以心處。殿下於臣,仁覆如天地,明照如日月,豈不知臣智不足復竭,病不可復强,而恕臣太寬,眷臣太過,猶且開誨之敦迫之者,專無爲民國事計,則在臣區區之衷,雖極知一毫無所裨益,而亦何敢自便是圖哉?實以臣之前後在職,許多而實進,虛辭而實受,則顧臣皓首殘齡,當心何樣人乎?然而臣於此諭之後,有不敢徒煩酬應,謹當進伏文陛,面達實狀,而以我聖慈體下之仁,豈不惻然垂恤乎?惟是之北望顒祝耳。臣賤疾方苦,勢難彈束,小加數日將攝,可以呈身,而宰臣仍留,事體未安,伏願先賜召還焉云矣。臣旣承仍與偕來之命,故姑爲仍留之意,敢啓。傳曰,知道。
行右承旨李命宰書啓,臣於本月初五日辰時量,敬奉聖諭,馳往傳諭于中部寬仁坊大寺洞契議政府左議政金弘集所住處,則以爲,臣以疏以奏,歷陳人職不稱之實,冀倖體恤,迺又宰列邇臣,齎宣綸言,仍有偕來之命,隆眷厚注,愈往愈摯,拜稽承聆,涕汗交逬,至以民國之務,急于救燎援溺爲喩,而責臣以袖手恬視,臣雖愚昧,何敢自安?以臣萬萬不肖之狀,致此萬萬出常之敎,施不當施,國典爲僭,此臣死罪中死罪也。今欲積誠更籲,期於孚格,不過重複其辭,而屢煩酬應,尤所不敢,則情已窮矣,勢亦迫矣。到此地頭,他不暇顧,毋寧得借方寸,面控至懇,庶蒙容光之照也。第臣賤疾適苦,須數日將息,可以蠢動,而承宣之陋止相守,彌切悶隘,伏願先賜召還,以安微分焉云矣。臣旣承仍與偕來之命,故姑爲仍留之意,敢啓。傳曰,知道。
傳于趙秉翊曰,聞領左相,不日簉朝云,爲國事萬幸,偕來承旨還入,以安大臣之心。
傳于趙秉翊曰,政官牌招開政。
傳于趙秉翊曰,吏曹參議有闕之代,前望單子入之。
吏曹參議前望單子入之,李種弼落點。
吏曹文學單金敎獻。
傳于金昇圭曰,發遣吏郞,諸執事淸齊與否,摘奸以來。
傳于金昇圭曰,戶曹參判沈相薰,內務協辦差下。
金昇圭啓曰,戶曹參判沈相薰,內務協辦差下事,命下矣。今日政下批,何如?傳曰,允。
傳于趙秉翊曰,判義禁外金吾堂上,竝許遞,今日政差出。
傳于趙秉翊曰,左右尹許遞,今日政差出。
傳于趙秉翊曰,在外敦寧都正,呈告同成均許遞,今日政差出。
傳于趙秉翊曰,今日政遷轉守令,勿拘常格,各別擇差,未準朔中通融擬入。
傳于趙秉翊曰,吉州牧使之代,副護軍南致源擬入。
傳于趙秉翊曰,富平府使之代,副護軍李根澔擬入。
傳于趙秉翊曰,大興郡守閔泳馹,內禁將除授。
傳于趙秉翊曰,出宮門路,思政門爲之。
禮曹,來十月初七日行宗廟冬享大祭,永寧殿攝行祭香祝,親傳,取稟。還入奉敎,攝儀改書下。
傳于趙秉翊曰,召對爲之。
趙秉翊,以吏曹言啓曰,宗親府參奉李明翊,繕工監假監役官李祐永,俱以身病,呈狀乞遞,竝改差,何如?傳曰,允。
又以吏曹言啓曰,高城郡守趙爰夏呈狀內,矣身赴任之路,猝得身病,萬無赴任之望云,罷黜,何如?傳曰,金川郡守李周儀相換。
又以吏曹言啓曰,高城郡守趙爰夏,金川郡守李周儀相換事,命下矣。高城郡守趙爰夏,以前任高靈縣監,方在解由未出中,金川郡守李周儀,以前任淸河縣監,方在解由未出中,何以爲之?敢稟。傳曰,勿拘。
又以兵曹言啓曰,新除授阿耳僉使李南熙,素患痰癖之症,一倍添劇,萬無登途赴任之望云,呈狀乞遞矣。實病雖如此,邊將之任,不可循例改差,罷黜,何如?傳曰,慶州營將李明憲相換。
有政。吏批,判書趙秉世牌招不進,參判趙榮夏進,參議未差,左副承旨金昇圭進。以吏批言啓曰,判書趙秉世牌招不進,參議未差,小臣獨政未安,何以爲之?敢稟。傳曰,仍爲之。以尹秉鼎爲判敦寧,鄭基會爲工曹判書,閔丙奭爲左尹,李彙承爲右尹,宋世憲爲敦寧都正,李泰鉉爲知義禁,閔肯植·趙秉弼爲同義禁,沈相薰爲同成均,閔種默爲弘文提學,沈相薰爲尙衣提調,金台濟爲兵曹正郞,趙範九爲西學敎授,南致源爲吉州牧使,金允畢爲大興郡守,李根澔爲富平府使,協辦內務府事單沈相薰差下事承傳,高城郡守趙爰夏,金川郡守李周儀,慈城郡守李命夏,竹山府使趙秉泰,以上相換事,承傳。
兵批,判書閔泳煥病,參判林百鉉病,參議鄭元和進,參知金命基在外未肅拜,同副承旨趙秉翊進。僉知單金石敏,加設三單鄭壽璟·金宗玉·高昌顯,護軍申獻求·金德圭·閔丙奭·沈應澤·閔肯植,副護軍劉大厚·尹瀗·洪秉悳·任原鎬·金在豊·洪秉萬,訓鍊僉正加設單申,副司勇朴起源·柳畼秀,以上竝單付,兼內禁將單閔泳馹除授事,承傳,吉州防禦使單南致源,阿耳僉使李南熙,慶州營將李明憲,以上相換事。
吏批,再政。沈聲澤爲假監役,李承郁爲宗府參奉,檢書官單李承漢,分監役單李寅植,崇仁殿參奉加設單韓秉昇,單付事,承傳。
趙秉翊,以戶曹言啓曰,卒興完君夫人喪禮葬,本家以常時遺意,不敢祗受云矣,敢啓。傳曰,更爲輸送。
又以戶曹言啓曰,謹奉傳敎,卒興完君夫人喪禮葬,更爲輸送,則本家以常時遺意,又不敢祗受云,何以爲之?敢啓。傳曰,更爲輸送。
又以戶曹言啓曰,謹奉傳敎,卒興完君夫人喪禮葬,更爲輸送,則本家以爲連伏承更爲輸送之下敎,恩命雖極感惶,遺意未忍孤負,又不敢祗受云,何以爲之?敢啓。傳曰,遺意如此,葬需從厚輸送。
又以戶曹言啓曰,卒興完君夫人喪葬需,從厚輸送事,命下矣。錢五百兩,木五同,布五同,從厚輸送之意,敢啓。傳曰,知道。
又以戶曹言啓曰,卽見江華府留守鄭洛鎔臨陂縣稅穀致敗具格狀啓之啓下本曹者,則該縣之本曹所納,已爲畢捧,今此載錄,有所錯誤,衙門穀名,又有相左,無以回啓,原狀啓還下送,使之更査,改修正上送,不審修啓之該留守,施以推考之典,何如?傳曰,允。
又以摠禦營言啓曰,本營千摠尹錫仁,身病猝重,勢難察任,改差,何如?傳曰,允。
義禁府啓目,應敎趙秉聖,校理李秀浩,修撰任善準·黃弼秀等矣傳旨內,行公推考罪,各笞四十收贖,附過還職,竝只私罪,奉敎依允爲旀,趙秉聖·黃弼秀段,竝只功減一等,李秀洪段,功議各減一等爲良如敎。
同敦寧金興圭疏曰,伏以臣獲罪神明,禍延偏母,冥頑已甚,視息猶存,忍見日月之逾邁,遽當巾裳之卽吉,㷀㷀慨廓,更無人世之念,迺者聖明,不忘其簪履之舊,存錄於苫出之餘,敦府除旨洊降,臣雙擎華誥,惝怳摧咽,慟告喜之無所,感紆寵之若偏,俯仰跼蹐,罔知爲喩。養育乎臣,生成乎臣,內則慈母,外則君父,今臣自效之地,惟有移孝於忠一事,況玆新命,乃在於三年不呼之餘,逖違戀結之忱,固宜聞命而趨,其奈自罹茶毒,又嬰疾病,彈束無期何哉?玆敢暴實仰籲。伏乞聖慈,矜臣情曲,察臣病狀,亟遞臣新授之銜,以安私分,不勝幸甚,臣無任云云。答曰,省疏具悉。卿其勿辭行公。
戊子十月初五日四更,上御萬慶殿。召對入侍時,參贊官趙秉翊,檢校直閣閔泳達,侍讀官李義悳,檢討官朴彝陽,假注書李五應,記注官玉秉觀,別兼春秋閔亨植,各持綱目第十卷,以次進伏訖。上曰,史官分左右。仍開卷。上曰,上番讀之。義悳,讀自臣愚以爲,止寢而不治。上曰,釋義。義悳釋義訖。上曰,文義奏之。義悳曰,有司,但怨望惡言爲罪按驗,而至如中冓不美之事,不足深究,故谷永,欲其加恩勿治,以爲宗室刷汚亂之恥也。詩云,所可道也,言〈之〉醜也,非但以公族隱諱,不欲以淫佚之事,躡尋而治之也。上曰,豈以公族爲隱諱,不爲深究哉?不欲以閨門䙝慢之事,按驗而然也。義悳曰,聖敎切當矣。上曰,下番讀之。彝陽,讀自以何武爲京兆尹,止博謀群臣。上曰,釋義。彝陽釋義訖。上曰,文義奏之。彝陽曰,觀此,何武之居官任職,盡善盡美,無一事可間焉矣。若使漢廷諸臣,皆如何武,則成帝,可以興三代之治隆,而後世爲人臣效忠者,亦宜所取矣。上曰,何武之守法盡公,進善退惡諸事,不獨行於此時爲美,當無時不然,無世不可,豈非人臣所可法者乎?彝陽曰,聖敎切當矣。上曰,參贊官讀之。秉翊,讀自谷永對,止宗廟之至憂。上曰,釋義。秉翊釋義訖。上曰,文義奏之。秉翊曰,人臣勉君,當以學問上誠實底道理,不宜以符瑞諸福之說,傅會而阿諛。漢儒則告君之辭,每多如此,三代盛際,豈或有是哉?上曰,然矣。人君當以誠實無僞,出治之要,爲臣之道,豈可以災祥禍福之說,迎合其君乎?秉翊曰,聖敎切當矣。上曰,閣臣讀之。泳達,讀自臣永,止庶幾可息。上曰,釋義。泳達釋義訖。上曰,文義奏之。泳達曰,微行·崇飮·好色,人君之大戒,而谷永,備陳塞亂之道,成帝非不覺悟,終不能用,蓋無剛毅乾斷之致也。上曰,戒沈湎,遠妬寵,淸蹕路,帝王不易之常道,而漢成之不悛,可勝歎哉?泳達曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
尹吉求啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
傳于金昇圭曰,禮房承旨,馳詣宗廟,奉審摘奸以來。
傳于尹吉求曰,初十日次對,進定於再明日。
傳于尹吉求曰,藥院都提調有闕之代,前望單子入之。
內醫都提調前望單子入之,領議政沈舜澤落點。
傳于尹吉求曰,都承旨許遞,前望單子入之。
承旨前望單子入之,沈相薰落點。
傳于尹吉求曰,召對爲之。
尹吉求啓曰,新除授吏曹參議李種弼,方在罷職中,何以爲之?敢稟。傳曰,敍用。
金昇圭啓曰,祀典所重,何等謹嚴,而今日宗廟冬享大祭摘奸時,永寧殿大祝副司果李承九,初不待令,事未前有,萬萬駭然,所當重勘,而本院請推之外,無他可施之罰,何以爲之,而原單子,使之改付標以入,不審塡差之當該吏曹堂上,不可無警,從重推考,何如?傳曰,允。拿處。
傳于尹吉求曰,濟用提調沈履澤,氷庫提調鄭基會相換。
傳于尹吉求曰,生民休戚,專係於牧守之治否,況今南服之饑如涸魚,北民之困如駭獸,憧憧一念,丙枕靡安。一民之捐瘠,卽牧守之責也,一民之全活,亦牧守之力也。其皆能體予若保之苦心,務盡慰附之道,旬宣按察之地,亦皆能癉貪彰廉,無或茹吐乎?苟不能殫誠於拯救之方,反行其掊克之政,則是豈對揚之道理,而哀彼近止之命,尤何以免顚連溝壑乎?九重雖邃,萬里在前,非但被災設賑之邑,將遍送耳目於諸道,恤民隱而察吏治,痛行懲創,斷不寬貸,而惟在直指之得人矣。曰直指而掩護扶抑,委棄王命,則是豈今日北面之義乎?令廟堂,繡衣可合人,勿拘品階,抄啓以入。
以京畿監司吳俊泳狀啓,卒奉朝賀李裕元喪,禮葬凡節,本家以常時遺意,不敢祗受事,傳于尹吉求曰,更爲輸送。
李命宰,以宣惠廳言啓曰,謹依大臣筵奏批旨,荒政接濟之策,具意見別單書入之意,敢啓。傳曰,知道。
又以親軍營言啓曰,向因大臣筵奏,京司之經用頒放,措劃接濟之策,令戶惠堂及餉堂,各具意見條陳事,批旨內,此果此時急切之務,依所奏使各條陳可也事,命下矣。以本營餉務之急切者,謹具條列,別單書入之意,敢啓。傳曰,知道。
又以摠禦營言啓曰,本營騎士將閔龜鎬,身病猝重,勢難察任,改差,何如?傳曰,允。
又以摠禦營言啓曰,本營騎士將,今番差出,而擬望之人乏少,外任竝擬,何如?傳曰,允。
判府事金炳始箚曰,伏以臣奉有恩準,獲解重務,終始生成之澤,河海之所莫量,感戴洪造,將何圖報?仍伏念臣猥叨藥銜,今焉再易月而又閱序矣。臣未敢以久於職次,爲丐缷之計,而保護之任,莫敬也,莫謹也,緣臣委淹,未免曠隳,若昧趨走之恭,尤添義分之悚,若具病情之許多乖敗,有不敢輒溷崇聽,而見狀旣難彈束,常禮莫效起居,庸是憂懼,冒敢仰籲。伏乞聖慈,俯垂諒察,亟賜變通,千萬幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于尹吉求曰,此批答,遣史官傳諭。
戊子十月初六日四更,上御萬慶殿。召對入侍時,參贊官尹吉求,檢校待敎李垠鎔,侍讀官李義悳,檢討官尹承弼,〈假〉注書邊東翼,記事官朴宗玕,別兼春秋閔亨植,各持綱目第十卷,以次進伏訖。上曰,史官分左右。仍開卷。上曰,上番讀之。義悳,讀自劉向上書曰,止豈不昭昭然哉?上曰,釋義。義悳釋義訖。上曰,文義奏之。義悳曰,國家將有失道,則皇天,先出災異以譴告之,不知修省,則又出慅異以警懼之,欲其改過也。由是觀之,降〈災〉譴告,天心之所以仁愛也,遇警修省,君道之所以戒謹也。王者修德行政,恐懼修省,則可以弭災致祥,故劉向,以天之去就,極陳災異之道也。上曰,賢臣在下,如是陳戒,聖不諱廢興,容而受之,惟恐不及而行仁政,則亦自有穰災之道也。義悳曰,聖敎切當矣。仍奏曰,詩云,畏天之威,于時保之,亦謂不懼則凶,懼之則吉也,可爲後世人主鑑法者也。上曰,下番讀之。承弼,讀自天文難以相曉,止用其弟根。上曰,釋義。承弼釋義訖。上曰,文義奏之。承弼曰,天文之理難曉,蓋自古帝王,躬行道德,則天必感應而降禎祥,如或失德,則天又譴告而示災異。然則災祥之來,亶在乎修德與否矣。所以劉向之言,請賜間隙,指陳圖狀,此卽告以易曉之道也。上曰,漢成帝不聽忠諫〈之〉言,故劉向,以天文指陳,欲其易曉矣。成帝若果行善政順天心,則災異自然消弭也。承弼曰,聖敎切當矣。上曰,參贊官讀之。吉求,讀自故槐里令,止必與定議。上曰,釋義。吉求釋義訖。上曰,文義奏之。吉求曰,朱雲,居下位而能敢言,不顧禍福,不畏强禦,人臣事君,有犯無隱之義,當法朱雲也。成帝聞此逆耳之言,雖不能翕受,初欲罪之,旣而釋之,亦可䙡容諫之量。上曰,凡事君之道,何可以位之高卑,跡之親疎,有間哉?如朱雲之以一小臣,如是諫諍,可謂讜直,而漢帝之釋而不罪之,亦知其忠言故也。吉求曰,聖敎切當矣。若不知所言,出乎願忠,則豈褒之以直臣也?上曰,閣臣讀之。垠鎔,讀自時吏民,止宜無信用。上曰,釋義。垠鎔釋義訖。上曰,文義奏之。垠鎔曰,張禹,畏權臣之勢,不能直言災異之所由,只以深遠難見等語告之,非老臣爲國之誠也。至若修政事以善應之云,卽老實之言也。上〈曰〉,張禹,其時爲天子師,雖年老而爲國之心,當以直言之,而不能直諫,以張禹見之,則朱雲,其非後世有名之人耶?垠鎔曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
金昇奎啓曰,來十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
又啓曰,同副承旨趙秉翊,今日不爲仕進,卽爲牌招,何如?傳曰,允。
又啓曰,明日次對,兩司當爲進參,除在外未署經外,未肅拜呈告人員,竝待開門牌招,何如?傳曰,允。
尹吉求啓曰,知義禁李泰鉉,同義禁趙秉弼,除拜後過三日不爲出肅,竝依定式推考警責,仍卽牌招察任,何如?傳曰,允。
以統長金道春手本,武藝別監林順燁,與良人閔在煜,欺罔天聽,謀賣犯罪,爲先除下後,令攸司科治,以懲他別監之習事,傳于趙秉翊曰,豈有如許無嚴之習乎?竝令秋曹,嚴刑定配。
兼春秋林奭禧書啓,臣於本月初四日未時量,敬奉聖諭,馳往傳諭于中部寬仁坊大寺洞契議政府左議政金弘集所住處,則以爲,臣自承新命,歷日震懍,朝上封章,顒俟開允,及奉批旨,反徼殊渥,首尾二百二十有七字,言言懇摯,先之以相職之綦重,申之以時事之艱危,注意寄囑,諄複丁寧,有若明斷幹局之可待而措諸事爲者然,此老成宿德之所逡巡却顧者也。非臣譾劣,所可冒當,臣有何器量,有何學識,毫分近似於今此踰衮之奬,而可以稱塞其萬一者乎?跪聆以還,惶愧欲死,臣亦具彝性,豈不感激思奮,而今若徒懷恩遇之非常,不揆才具之素蔑,妄欲仰承德意,抗顔就列,則在臣可羞,已無可論,其爲累於聖朝懋實之政,果何如哉?臣是用大懼,寧犯鈇鉞之威,而若昧駕屨之分者也。迫塞之極,迷不知變,惟願遄伏常憲而已。偕來有命,王人相守,是於私分,彌增不寧,亟賜召還,千萬顒祝云矣。臣旣承仍與偕來之命,故姑爲仍留之意,敢啓。傳曰,知道。
趙秉翊,以戶曹言啓曰,向因大臣所奏,經用及頒放準備便宜之策,具意見條陳事,奉承下敎,謹具條列,別單書入之意,敢啓。傳曰,知道。
又以宗親府言啓曰,璿源譜略·國朝御牒·八高祖圖·王妃世譜,今已改張矣。進獻吉日,令日官推擇,則今月初十日卯時爲吉云。以此日時,本府堂上郞廳,具儀仗鼓吹,陪進勤政殿,大殿進上件,與承旨請承傳色奉入,世子宮進獻件,與侍講院官員請承傳色奉入,而奉謨堂奉安璿源譜略改張印本,八高祖圖·王妃世譜改張書本,一體陪進,自內閣依例稟旨擧行,五處璿源閣奉安件改張,自本府次第擧行,頒賜件,亦爲收聚改張還給之意,敢啓。傳曰,知道。
又以典圜局言啓曰,本局委員洪賢澤陞六代,幼學金鴻翼差下,令該曹口傳下批,何如?傳曰,允。
又以兵曹言啓曰,禁軍別將李鶴榮,身病猝重,無望供職,呈狀乞遞矣。實病旣如此,勢難强令察任,改差,何如?傳曰,允。
又以刑曹言啓曰,平安道中和府遠地定配罪人李容俊到配狀啓,放字書下矣。謹依書下,罪人李容俊卽爲放送事,分付道臣之意,敢啓。傳曰,知道。
又以義禁府言啓曰,因江原監司鄭泰好啓本,定配罪人朴漢應鐵原府到配事,放字書下矣。朴漢應放送事,分付該道臣之意,敢啓。傳曰,知道。
戊子十月初七日三更,上御萬慶殿。召對入侍時,參贊官趙秉翊,檢校待敎李完用,侍讀官林軒相,檢討官尹承弼,假注書李五應,記注官林奭禧,別兼春秋閔亨植,各持綱目第十卷,以次進伏訖。上曰,史官分左右。仍開卷。上曰,上番讀之。軒相,讀自上雅信,止聖朝何如耳。上曰,釋義。軒相釋義訖。上曰,文義奏之。軒相曰,朱雲,自以陽剛不吐之姿,目見張禹媕婀詭詐之態,不能遣諸胸懷,方且僾唈倉兄之際,又見公卿之在前者,皆非禹伊禹也,則尤不禁忠讜之心,奮不顧身,批鱗將鬚,可謂古之遺直也。上曰,朱雲之極諫,著於五倫行實矣。後世爲人臣者,可以當法雲也。軒相曰,聖敎切當矣。上曰,下番讀之。承弼,讀自御史,止指公卿。上曰,釋義。承弼釋義訖。上曰,文義奏之。承弼曰,朱雲廷爭直言,觸犯人主之怒,至有折檻之擧矣。幸賴辛慶忌之挺身出奏,因以得釋,而慶忌之叩頭泣諫,非爲朱雲之地,恐使成帝,或有害直臣之名也。且成帝,不惟不罪,後當治檻,因輯以旌,其在包容之道,可謂盛德矣。朱雲之事君忠直,亦可爲後世臣子之法則矣。上曰,成帝若不赦朱雲,則其爲累德,果何如哉?辛慶忌,犯顔固爭,能使成帝,包容忠直之士,眞可謂匡君以正矣。承弼曰,聖敎切當矣。上曰,參贊官讀之。秉翊,讀自上亦稍厭遊宴,止爲小昆彌。上曰,釋義。秉翊釋義訖。上曰,文義奏之。秉翊曰,張放,未免爲謟諛之臣,而成帝復進用之,因太后之言而黜之,又能厭遊宴修經業,以悅太后之心,成帝於此一事,可謂改過修德之美矣。上曰,成帝之用張放,已是其過,而能因太后之言而黜之者,可謂知過必改。古語云,人孰無過?改之爲貴,成帝若能事事如此,其必大有所爲,況厭宴遊而修經業,以悅太后之心,是何等美事乎?秉翊曰,聖敎切當矣。雖有无妄之過,若能改之,反有勝於初無其過,是以古人云,比如日月之更焉,其光輝倍勝於前矣。上曰,閣臣讀之。完用,讀自時大昆彌,止更與銅墨。上曰,釋義。完用釋義訖。上曰,文義奏之。完用〈曰〉,夷狄,卽無禮無道者也。殺害君長,戰爭不息,而段會宗,能平其亂而誅其罪,以施天子之威於難化之類,會宗之功,大矣。上曰,凶奴素是獰猾,其作亂無所不至,當其時,不容不以兵討罪,而段會宗,奉天子之命,誅番兵罷昆彌,此是謂古之名將也。完用曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
趙秉翊啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
傳于尹吉求曰,大臣·政府堂上,引見。
以執義趙東潤,掌令李茂魯,持平崔璟模·金懿秀牌不進罷職傳旨,傳于尹吉求曰,只推。
趙秉翊啓曰,撥路申飭,前後何如,而卽見咸鏡監司趙秉式去八月十七日封發之異樣船發行外洋事,日本兵船發向海蔘葳事,二十八日封發之雨澤農形霜降事狀啓,今始到院,揆以事體,極爲稽緩,該道臣推考,何如?傳曰,允。
兵曹,以李敎應爲禁軍別將。
吏曹口傳政事,典圜局委員單金鴻翼。
兵曹口傳政事,摠禦營千摠單李敏兢,騎士將單金宏臣。
趙秉翊,以義禁府言啓曰,平安監司閔泳駿狀啓內,祥原前郡守李敏恒,不可以已遞而置之勿問,其罪狀,令攸司稟處事,啓下矣。李敏恒,下去忠淸道溫陽地云,依例發遣府書吏,拿來,何如?傳曰,待侍命拿囚。
弘文館正字尹雨植疏曰,伏以臣總丱失怙,未襲義方之訓,弱冠策名,又犯不幸之戒,數年以來,受恩稠疊,翺翔金閨,出入雷肆,顧視輩流,無與爲比,臣豈不自量揣,不自引決,晏晏若固有者哉?誠以一初恩命,感激居先,咫尺微諒,煩瀆爲悚,苒荏蹲據,遂冒至今,每自循省,不覺顔騂而背汗矣。程子曰,古之人,必四十乃仕,然後志定業成,自童稚,卽有汲汲利祿之誘,何由向善?臣常復圭而書諸笏也。臣齒纔舞夏,位已濫竽,可不懼哉?惟我東宮邸下,日開書筵,頻接宮僚,天縱睿學,緝熙光明,凡屬左坊之任,何莫非難愼,而至若臣今日所帶之職,苟非文學通敏者,無以居之,未聞如臣蒙顓沒把者,欋椎盌脫於銀章靑綬之列,鶢鶋之饗,侏儒之飽,在臣身匪榮伊災,終見公疎之覆,徒招素餐之譏,此臣所謂仰愧俯怍,明發不寐者也。且臣質素脆軟,値此金水交換,冒觸寒事,便成采薪,尙遲勿藥,螴蜳床褥,自不料何日起執典書之役也。噫,臣之器旣如是,臣之病又如此,若復糊塗含默,度了朏胸,甚非所以仰體恤下之仁而避遠匪據之誚也。玆敢瀝陳衷懇。伏乞聖明,曲垂矜憐,將臣侍講院兼說書之任,亟賜遞免,公私耦幸,臣無任云云。答曰,省疏具悉。所請依施。
戊子十月初八日申時,上御萬慶殿。大臣·政府堂上引見入侍時,右副承旨尹吉求,假注書邊東翼,事變假注書李錫泳,記注官金鎭衡·林奭禧,領議政沈舜澤,左議政金弘集,兼戶曹判書鄭範朝,兵曹判書閔泳煥,協辦內務府事閔種默,刑曹判書洪澈周,左參贊趙康夏,判尹金昌熙,摠禦使李鍾健,吏曹判書趙秉世,親軍壯衛使韓圭卨,校理林軒相,以次進伏訖。上曰,史官分左右。仍敎曰,大臣進前。舜澤進前奏曰,雨後日氣稍冷,聖體,若何?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。仍敎曰,立冬以後,日氣乖宜,人易受病也。舜澤曰,近日過暄,可謂失節,而今日漸有寒意矣。上曰,次對爲之。舜澤曰,臣冒此職名,登此筵席,豈眞才有可堪,病有可强而然哉?疏奏未準,敎飭日嚴,恩禮屑越,分義惶恐,惟借方寸之地,冒暴肝膈之懇,希萬一於體諒,而律以古人去就,誠不勝愧恧矣。臣之本末長短,莫逃於淵鑑之下,若其本自無似,已往蔑效,固無待臣費辭覼縷,而至於衰病之無以陳就,庶幾㦖覆之天,或有以垂憐之矣。臣今外著如常,內鑠無餘,雖以家常應酬,每多遺忘,十事而九事爲然。以此精力,以此貌樣,尙可以擔着重務,贊襄萬幾,望其有濟於艱虞之會乎?臣之一身顚倒,縱不足恤,畢竟貽害民國,將不知至於何境,豈不萬萬悶迫乎?今臣此言,非敢欲圖便己私,一則爲民國,二則爲民國,敢此仰首呼號。伏乞深唯遠覽,亟賜斥退,以幸公私,千萬血祝。上曰,卿今出膺,又何辭巽?目下艱虞,卿之所稔知,益勉匡濟之責,克圖民國乂安,是所厚望也。出擧條舜澤曰,自古荒年,無國無之,如我國今年之旱,蓋不常有也。兩南膏腴之地,卽國之府庫,而秋成之前,已判大無,民之資活,計無所措,以鶉鵠之狀,如鳥獸之散,扶擕荷擔,聚口丐生,以有穀之鄕爲歸者,情極傷惻,勢方窮急。昔晁錯有言曰,飢寒切身,不顧廉恥,腹飢不得食,膚寒不得衣,雖慈母,不能保其子,不幸當此,此將奈何?雖守土按藩之臣,豈不體朝家懷保之至意,而到底存恤,蚩氓無知,易惑難曉,又有轉而之他之慮,慰拊之補助之,俾奠厥居,毋塡溝壑,而因此又有仰白者。年分等次之各道狀啓,將上來矣。民生之一年性命在此,國用之一年贏縮,亦在於此,卽國中最大之簿,最重之政也。雖在常年,稟覆之際,與其斂無藝,寧失不經,舍厚取薄,專爲民力,而況今年遘旱之道乎?將不得不視常例特異,然俵災之時,若不誠實,使朝家之實惠,不究於民,則固非秉彝所忍爲,而近來守令,於簿書,親執爲恥,一使吏手,百端舞弄,濫執虛冒,徒歸費己,哀彼小民,反受其虐,此臣平日所慨歎者也。當此民勢之孔棘,合有先事而嚴飭,待覆啓行會,使各該邑守令,一一親俵,毋容吏奸於其間,而如或不遵朝令,襲謬委吏,欺瞞混雜之弊,又復如前,則限年禁錮,載在大典,依此申明,罷拿定罪之意,爲先措辭關飭於被災道道臣,而諸道五都,一體行會,何如?上曰,先以精實抄災之意,另飭可也。出擧條舜澤曰,今之言百姓因窮者,皆以長吏數易爲咎,而凡數易之弊,無邑乃已,其在年豊民樂之時,猶且不可。況今嶺·完兩南,無前旱荒,國計哀痛,民生顚連乎?目前鎭安之道,來後接濟之責,專係於守令,在今先務,只在擇守令一款。古人有言,百萬粟易具,一守令難得,政謂今日準備語也。我列聖朝,或遇荒歲,以擇守令,爲救荒之第一策,畢賑前未嘗遷轉,雖有窠新差者,另飭銓臣,必以有才識已著績之人,無循常格,拔例差遣,辭陛而召見,耳提面命,故爲守令,不敢爲不法,生民到今受其賜。見今災荒,比古昔尤甚,而列倅之一不恪勤,民心之四無依靠,又非古昔之所比論,則今之愼擇守令,尤急於救焚拯溺,而亦不可一日虛徐也。近日被災議賑之道,守令移遷,無政無之,紛紛迎送,反有甚於天災,邑其益弊,民將盡劉,而彼掌選之部,雖以廟奏而蒙允者,若初不聞知者然,揆以朝體,寧不寒心?今臣不言,臣有厥咎,先以責難之義,敢效陳勉之忱,伏願日月之明,監于成憲,戒飭銓臣,俾有實效焉。上曰,亦自廟堂,隨輒糾飭,可也。出擧條舜澤曰,國而無民,不可爲國,而今西南之民,困於水旱矣,關北之民,困於貪虐矣。蓋水旱,天警也,天意攸在,有未敢知,唯恐懼修省而已。貪虐,人爲也,人慾所熾,眼蔑國法,寧不痛惋之甚乎?古之明主有曰,以祖宗字育之民,付之庸吏,誠可痛哭,顧今日北民之勢,何可止痛哭哉?藩梱州郡,治績臧否,自及於都下,而雖有貪風虐政,不行照察糾懲之擧,則此輩,何畏何憚,而不爲不法之事乎?推此而他道民情,亦可知矣。大抵考課不嚴,黜陟不明,莫近年若,善不知勸,惡無所懲,民邑事之漸至於一敗塗地,此豈國家之小憂哉?苟欲保民,當先考績,此後殿最,必嚴必公,務盡癉揚之義,用答寄畀之意,若或顔私爲拘,姑息掩護,先自道臣,從重論警之意,嚴飭於各道道臣,則庶或爲古所謂化貪爲廉之助,臣不勝爲民惓惓之心,敢此仰達矣。上曰,苟或姑息掩護,安有嚴明黜陟之意乎?別般操飭,可也。出擧條舜澤曰,臣嘗以京外戢盜事,筵奏申飭者屢矣。綠林强暴,自古有之,然而不過以四方之人,飄忽出沒,得財之後,直鳥獸散耳。今輦轂之下,郊墅之間,以至州縣地方,操刃劫掠,無晝夜不然,而塗人側目,法官袖手,未有如近年而甚矣。如土着而莫敢誰何者,果盡綠林强暴者乎,果盡迫於飢寒者乎?商旅晝泣,行人夜號,四方道里,幾乎梗絶,蔑國之法,爲國之慮,遂不可窮矣,此豈可尋常視而日月度乎?朝家之設置鎭營,其將用於何時?都無向前之心,事事稽忽,言之痛歎。今日之事,宜剿不宜撫,宜亟不〈宜〉緩,更爲行會於各道道臣,嚴束營將,使之拿緝殪殄,而屢飭之下,道臣尙無一人以不職罷遣者,良用慨駭,先以此意嚴飭,何如?上曰,鎭將之所事者,何事?雖以邑倅言之,事在境內,視若尋常乎?一體嚴飭,可也。出擧條舜澤曰,承命按覈,事體自別,拖月閱序,專事玩愒,雖諉亂民之汔未捉得,所謂亂民,有渠魁,有徒黨,徒黨一散,則渠魁,安所自容也?以化以法,散豈無道,按道之地,有不能辭其責者,該道臣·該按使,竝姑先推考,期於不日斯得,行査登聞事,行會嚴飭,何如?上曰,果非事體依爲之飭令,斯速覆啓,可也。出擧條舜澤曰,奉朝賀金尙鉉,協辦內務府事金聲根,行護軍趙鍾弼,行右承旨李命宰,行護軍金在殷,水原中軍李敏中,當爲追榮,而所后家無可施,依近例移施其本生,何如?上曰,依爲之。出擧條舜澤曰,漢城少尹金鶴鎭,曾經二品職,當爲追榮,而所后家無可施,依近例移施其本生,何如?上曰,依爲之。出擧條舜澤曰,行上護軍李昌濂,當爲推恩,所后家無可施,依近例移施其本生,何如?上曰,依爲之。出擧條舜澤曰,行護軍李鎬俊·尹秉鼎,協辦內務府事韓章錫,漢城左尹閔丙奭,行護軍嚴世永,竝政府堂上還差,協辦內務府事金聲根,行大護軍金永哲·李裕承·李敦夏,行都承旨沈相薰,行護軍閔泳韶,竝政府堂上差下,沈相薰仍察有司,關西句管之代,兵曹判書閔泳煥,湖西句管之代,行大護軍李承五差下,何如?上曰,依爲之。出擧條舜澤曰,莊陵奉審,禮堂之行,當在今年,而爲念民邑事勢,每有退定之例,今亦待明年擧行,何如?上曰,依爲之。舜澤曰,臣衰病漸深,近日精神,尤難收拾,而當此歉荒事務叢湊之時,其何以乍解旋膺,虛縻此重任乎?上曰,値此艱虞,注意尤深,所以欲仰成卿等老成之地也。舜澤奏諸條畢。弘集曰,臣今冒沒趨承,靦然登對者,專爲面空衷赤,期回上聽地耳。臣聞人勝任者全,任勝人者顚,人之力量,天賦所限,臣之不勝是任,誠不可强者也,宰相之爲任,亦重矣。苟非其人不勝,則於國事何?況當國事多艱之時,不問其人之能否,姑且備其官,可乎?臣世祿之家,義同休戚,身受厚恩,願切圖報,豈或爲區區出處,苟自脫於一世之譏而已哉?欲强其所不能,而力實不及,知其不可强,而猶復冒膺,則是自欺也,欺我殿下也。臣雖至愚,何敢出此?伏願曲賜體諒而加之恩,欲臣之全,不欲其顚,亟許斥退,以幸民國焉,千萬顒祝。上曰,見卿簉朝,實爲民國之幸,勿復巽讓,補予不逮,弘濟時艱,是所區區之望也。出擧條弘集曰,今日國計民憂,誠艱危到極矣。以我殿下求治之切,宵旰憂勤於上,而不但治效之不著,殆將日甚一日,臣切惑焉。勞於用人,而不綜名覈實,則益見其瘝溺,急於理財,而不省冗祛濫,則常患其匱乏。二者,或不深究其由,只捄其弊而然歟?群下亦皆以是爲憂,而不敢言,曰知其事之必不可行,言之無益,不言,可無罪,是以願忠之心,不免於自沮也。臣請以病喩之,人孰不自愛其身,欲其健旺,而偶至於疾病,則不察證祟,而雜試俗方,不謹將攝,而徒求補養,雖有醫者,無以施其技,病不可瘳。此與諱疾却醫者,何以異焉?古人云,知如是爲病,不如是爲藥,語其要則在於克祛己私而已。自古聖賢之學,帝王之治,皆從此做去,故曰,一日克己,天下歸仁,言其功效之大且速也。伏願殿下,其監于玆,試於一念之微,一事之細,每自點檢,廓然大公,罔有一毫私意參其間,則其於受人之言,斯無難矣。群下莫不公耳忘私,殫竭心力,石畫紆籌,各效其能,而國計可裕,民憂可紓矣。是在殿下一轉移間耳,何憚而不爲哉?臣誠庸陋,無足與論於格君之地,至其區區憂愛之忱,亶在於是,惟殿下,惕然深省焉。上曰,卿所陳,果甚剴切,敢不造次服膺也?出擧條弘集曰,臣之才力,實無以堪勝此任,今此面控,非敢爲一己之私,誠恐於國事,有所僨誤也。上曰,此時重授,予意攸在,纔諭於領相,而老成之地,期望深厚矣。弘集曰,今臣所奏,雖近陳腐,其言斷斷,出於愚忠,伏願殿下,不惟受之,而必行之,則朝臣之旨言嘉謨,必將繼進矣。上曰,如是切至之言,予豈不服膺乎?上曰,平安道災實,間已啓聞,而他道,姑未到矣。今年歉荒,兩南最酷,視丙子·癸未更甚,言念民事,萬萬憂悶。嶺南間有雨,而湖南惜乾云,尤爲渴㦖矣。舜澤曰,兩南被災,誠近古所罕,民命近止,極爲遑汲,至於食水,亦絶貴云,曷勝憂㦖?上曰,近聞嶺南穀價,比前稍低云,甚幸。弘集曰,此因萊港,有他國米進入故也。上曰,每値歉年,他國米穀多進口,而湖南,以非開港處,故米價更貴,可歎也。舜澤曰,湖南隣境,卽忠淸道,而因其防穀,亦不得貿去,尤可㦖,間因完伯所報,關飭錦伯,使毋遏糴,而姑未聞其擧行,甚鬱。上曰,諡坐,行當爲之,而近故金右相,亦有諡狀乎?舜澤曰,聞此大臣家,以其先訓,初不請諡云。在前如有筵中下敎,則亦爲議諡,甲戌年,有此例矣。上曰,其時故相臣鄭元容·金興根·趙斗淳·李景在,果爲議諡,而鄭〈領〉府事議諡時,亦有諡狀乎?舜澤曰,其家亦不呈諡狀,而因下敎議諡矣。上曰,今亦依此擧行,可也。上曰,日前戶惠餉堂條陳,多有可採矣。舜澤曰,其所條陳,姑未啓下,而臣亦略聞其槪,果多可採矣。弘集曰,戶惠餉堂所陳諸條,待啓下,首相當卽稟裁,而專委掌財之臣,俾責成效甚好。且備荒之策,莫如先事措處,今年則待諸道災實報來,一時量劃,勿至再三加請,而費時日,仍卽收租頒降,以爲歲內作結之道,爲宜矣。上曰,此言甚好。依此爲之,可也。舜澤曰,初次準惠,俾勿加請,而收租頒降,早爲之,果好矣。弘集曰,戶判,以今朔未頒放爲憂,而不但一朔爲然,來頭亦無可繼之道,豈不可悶乎?上曰,誠極悶然矣。舜澤曰,惟有制節謹度而已矣。弘集曰,戶曹經用,入不支出,每苦不足,國家歲入,視往時不加少,而今乃如此,其故可知。譬人家,口多糧少,無以計給,則宜思所以變通也。自古有國制用,三年而有一年之蓄,以備不虞,今縱不能留其蓄,當年之用,尙患其絀,其何以爲國乎?上曰,富國之道,莫如務農,若行灌漑之法,則可無水旱之憂。聞美國,專尙農務,故最爲富饒,而各國,皆仰給其穀云。我國未有水車漑田之制,何以防水旱乎?弘集曰,農功之重水利,自古而然,苟欲務農,必先薄賦斂。今也民苦重賦,良田沃土,往往廢而不耕,況望其墾荒蕪?且如興水利等事,小民何能自辦?亦在長吏薰勸之如何耳。是以,中國外方官銜多兼勸農使矣。上曰,中國官銜,多有勸農之使也。上命大臣就座。吉求曰,諸宰奏事。範朝曰,無乎仰達矣。吉求曰,今日賓對,兩司當爲進參,而無一人進參,事甚未安,除在外未署經外,憲府諸臺,竝推考,何如?上曰,依爲之。出擧條吉求曰,入直法意,何等嚴重,而別兼春秋閔亨植,旣在直中,不待交替,徑先出去,今日入侍,至使兼史替行,事未前有,萬萬駭然,所當重勘,而本院請推之外,無他可施之罰,何以爲之乎?上曰,拿處,可也。出擧條上曰,此後次對,申飭臺諫入參,可也。舜澤曰,謹當申飭臺諫,使之入參矣。弘集曰,近來官職,多不事事,若臺諫,以言責自任,則豈有不登筵之理乎?上曰,此後諸宰,亦各隨事奏陳,可也。古例,大臣雖不登筵,亦行次對,諸宰各以事稟裁,英廟朝,次對罷後,每以諸宰酬答,甚爲勞惱爲敎。舜澤曰,大臣有故,則備局諸堂,亦行次對,古例誠然矣。弘集曰,祖宗盛際,大臣所奏之事,登筵諸宰,互相可否,此卽吁咈之意也。吉求曰,玉堂所懷奏之。軒相曰,伏以臣年淺識疎,不敢以見職自居,而區區憂愛之忱,不容不有仰奏矣。竊伏念聖王御世治平之道,在於學問,學問之工,貴乎專一,此政周詩所以頌緝熙也,鄒聖所以戒寒曝也。以我殿下天縱之姿,聰明神聖,卓越百王,何待諮訪於臣隣,而方今東宮邸下,睿學日進,伏願益加聖念,日御廈氈,勤接儒臣,討論講究,無或間斷,則此豈非以身率敎之道乎?臣職在論思啓沃之任,區區愚衷,日夜顒祝,亶在於是也,惟聖明,澄省焉。上曰,所陳,當留念矣。仍敎曰,史官就座,仍命大臣先退,又命退,諸臣以次退出。
戊子十月初八日三更,上御萬慶殿。召對入侍時,參贊官趙秉翊,檢校待敎李完用,侍讀官林軒相,檢討官尹承弼,假注書邊東翼,記注官金鎭衡·林奭禧,各持綱目第十卷,以次進伏訖。上曰,史官分左右。仍開卷。上曰,上番讀之。軒相,讀自末振將,止中國生事。上曰,釋義。軒相釋義訖。上曰,文義奏之。軒相曰,凶奴各有部落,互相侵奪,甚者,害及於中國,邊庭騷動,迄無寧歲,段會宗之出師禦備,豈非天子以征不庭之威乎?威加於敵,則城可拔,國可隳,功可翹,足而待,而夷狄之風,自來强悍,雖今日賓服,遣子貢獻,明日則更爲謀叛,以生邊釁,反覆無常,若非心服,則可謂難化也。烏孫·康居,今雖來王,難知其叵測之心腸,所以有郭舜之言事也。上曰,夷狄者,反復無常,來則善待,不行嚴威,則自然感化矣。軒相曰,聖敎切當矣。上曰,下番讀之。承弼,讀自然烏孫,止無禮之國。上曰,釋義。承弼釋義訖。上曰,文義奏之。承弼曰,康居,本以反復之國,曾不稱臣於漢,今雖遣子入侍,此非心服也。必欲市易貨財之計,故郭舜之奏,卽以絶勿通使爲言矣。蓋夷狄之情態,每多驕黠,近之則有狎褻無禮之心,遠之則有屈强難制之弊,其在撫綏之策,果難得道矣。上曰,夷狄之臣服,初非誠心輸款,只爲通貨也,故此言之所以如是也。蓋其狡猾之情,反覆難信,必以撫摩爲主,使之自然感化,可也。承弼曰,聖敎切當矣。上曰,參贊官讀之。秉翊,讀自漢爲新通,止射熊館。上曰,釋義。秉翊釋義訖。上曰,文義奏之。秉翊曰,天地之災見,人事感應,其理昭昭,若其回災致祥之道,亶在乎人主之一心。今以劉向此言見之,周漢崩竭之災,非爲天地所致,乃是幽王·成帝不修德之故。若使二主,亟圖弭災之策,則一以修文·武之道,一以繼文·景之業,使國家太平,百姓安樂,則必有災反爲祥之效矣。上曰,古語曰,災不虛生,如此災異,豈有虛生之理乎?若其消災之道,在乎修德之如何,是以熒惑之徙度,祥穀之告歲,其應斯捷。以此觀之,災祥之見,豈可誣哉?秉翊曰,聖敎切當矣。上曰,校獵之事,非人主之可行,況以此誇耀於夷狄乎?秉翊曰,聖敎果然矣。中國之所以誇大於夷狄者,奚止校獵之末技乎?禮樂文物,典章法度,皆其所欽慕者,則何乃以馳獵走搏之賤事,欲以視能於遐陬,自損其體貌乎?上曰,閣臣讀之。完用,讀自上將大誇,止通習能說。上曰,釋義。完用釋義訖。上曰,文義奏之。完用曰,校獵事,已盡於參贊官所奏,而以德化加之於凶奴爲貴。且中國之於凶奴,禮義也,政治也,皆是所誇,而今以多獵禽獸爲大誇者,實非在昔哲王之所爲也。從此而漢之將衰可知,極爲慨歎處也。上曰,自武帝時,出兵施威於凶奴爲勝事,迄今不止,此其餘風之一端也。完用曰,聖敎切當矣。上掩卷。仍敎曰,今日別兼,至於空番,不爲入來云,因門限而然乎?秉翊曰,別兼空番,極爲惶悚,俄自本院,已爲申飭,而時値門限,不得入來,故以兼史省記矣。上曰,別兼旣多矣。致此空番生頉,事體道理,豈容若是?今日已暮矣,明使速爲入直。從此以後,番次分明的定,無或違劃,從間次入直之意,承旨另爲申飭,可也。秉翊曰,退出後謹當依下敎爲之矣。上曰,史官就座。仍命退,諸臣以次退出。
上在景福宮。停常參·經筵。
金昇圭啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
趙秉翊啓曰,假注書李五應,有身病,勢難察任,今姑改差,何如?傳曰,允。
李五應改差代,以李丙逌爲假注書。
傳于趙秉翊曰,政官牌招開政。
趙秉翊啓曰,吏曹參議李種弼,疏批已下,一體牌招,何如?傳曰,允。
傳于趙秉翊曰,呈告禮曹參判·兵曹參判許遞,今日政差出。
傳于趙秉翊曰,在外敦寧都正·工曹參議·兵曹參知許遞,今日政差出。
傳于趙秉翊曰,兼說書有闕之代,今日政差出。
傳于趙秉翊曰,桂坊有闕之代,令該曹口傳敍陞以入。
傳于趙秉翊曰,今日政遷轉守令,勿拘常格,各別擇差,未準朔中通瀜擬入。
金昇圭,以吏曹言啓曰,掌樂院正韓光洙,以其身病,呈狀乞遞,改差,何如?傳曰,允。
又以吏曹言啓曰,成均館司成金容元,大興郡守崔允鼎,俱以身病,呈狀乞遞,竝改差,何如?傳曰,允。
又以吏曹言啓曰,東學敎授李,以其身病,呈狀乞遞,改差,何如?傳曰,允。
有政。吏批,判書趙秉世進,參判趙榮夏牌招不進,參議李種弼牌招不進,左副承旨金昇圭進。以鄭世源爲兼說書,金騎秀爲戶曹參判,閔丙奭爲禮曹參判,徐珩淳爲兵曹參判,高鎭圭·尹彦相·李盛春爲敦寧都正,沈相萬爲工曹參議,尹起元爲兵曹參知,李淳翼爲藝文提學,李爲掌樂正,李垠鎔爲司成,徐相耆爲東學敎授,洪丙愚爲中部都事,趙用熙爲西部都事,宋益世爲大興郡守,金炳洙爲昌寧縣監,濟用提調沈履澤,氷庫提調鄭基會,以上相換事,承傳。
兵批,判書閔泳煥病,參判未差,參議鄭元和進,參知未差,同副承旨趙秉翊進。同知加設文基璿·李富宗,護軍閔泳韶·金宗漢·林百鉉·李鶴榮,副護軍洪祐慶·金命基·宋世憲,副司果李悳用·李錫珪。
吏批,再政。閔泳轍爲說書,李敏承爲左尹,閔泳敦爲司僕正,兪起濬爲稷山縣監。
三政。以金永駿爲敦寧主簿,弼善單韓光洙,兼司書單閔泳敦,弘文正字單閔泳轍,左尹單李彙承,右尹單李敏承,分監役單高致邦,崇仁殿參奉單南裕杰。
傳于趙秉翊曰,桂坊有闕之代,令該曹口傳差出。
兵曹口傳政事,以李重益爲左翊衛,閔尙鎬爲右翊衛,閔泳哲爲左衛率,李容九爲右衛率,南廷獻爲左司禦,李始榮爲右翊贊,宋鍾濂爲右侍直,李容德爲左洗馬。
以司謁口傳下敎曰,生花亭鑄所,依前鼓鑄,其餘竝革罷。
以閔亨植囚單子,傳于趙秉翊曰,飭已施矣,分揀放送。
兵曹口傳政事,禁軍別將單李敎應。
金昇圭,以議政府言啓曰,卽見慶尙監司金明鎭狀啓,則本營及左右兵營,東萊各樣都試,當歲內磨勘,而冬節將近,齎糧赴擧,勢所難辨,竝姑停退,待明秋合設事,請令廟堂稟旨分付矣。災歲退行,多有已例,依狀辭許施,何如?傳曰,允。
又以議政府言啓曰,卽見江原監司鄭泰好狀啓,則今年公都會初擇及覆試,行將設行,而此時儒生往來,不無相妨,竝爲姑停,待明年設行事,請令廟堂稟旨分付矣。事勢攸礙,有難强行,依狀請許施,何如?傳曰,允。
又以議政府言啓曰,卽見慶尙監司金明鎭狀啓,則本道公都會抄擇覆試之每年試取,自是定式,而旱災孔酷,多士往來,不可不念,特許停退事,請令廟堂,稟處矣。穡事歉荒,民情艱棘,依已例許令退行,何如?傳曰,允。
又以議政府言啓曰,卽見全羅監司李憲稙狀啓,則興德縣監曺秉武,半載居官,一念圖報,而該縣,以尤甚災邑,遽當遞任,民情願借,限明秋特許仍任事,請令廟堂稟旨分付矣。災邑之勿爲移遷,纔有筵奏蒙允,而不必至請廟覆,此狀辭,令該曹稟處,何如?傳曰,允。
又以奎章閣言啓曰,璿源譜略印出件,明日自宗親府陪來,而內上件,今番則自本府修正,直爲內入云。奉謨堂·北漢行宮所奉件,則臣等進詣改張之意,敢啓。傳曰,知道。
又以侍講院言啓曰,新除授說書閔泳轍,兼說書鄭世源,所當竝卽牌招,而時値夜深,待明朝牌招,何如?傳曰,允。
又以戶曹鎭禦營言啓曰,本所新鑄錢,今初十日爲始,行用之意,敢啓。傳曰,知道。
又以承文院言啓曰,卽見禮部咨文五道,皇太后兩次崇上徽號吉日欽定事,皇帝大婚典禮文武百官應穿蟒服日期知照事,大婚禮節開單知照事,大婚慶賀表式頒發事,皇太后歸政後崇上徽號字樣知照事也,盛京禮部咨文本年夏季統巡會哨緣由事也。回咨竝按例撰出,以爲入送,何如?傳曰,允。
趙秉翊,以刑曹言啓曰,以統長金道春手本,武藝別監林順燁,與良人閔在煜,欺罔天聽,謀賣犯罪,爲先除下後,令攸司科治,以懲他別監之習事,傳曰,豈有如許無嚴之習乎?竝令秋曹,嚴刑定配事,命下矣。謹依傳敎,罪人林順燁,嚴刑一次後,忠淸道木川縣定配所押送,閔在煜,逃避不現,令左右捕廳,刻期詗捕,待捉得擧行之意,敢啓。傳曰,知道。
義禁府啓目,永寧殿大祝李承九原情云云。傳旨內辭緣,泛稱遲晚,所當請刑是白乎矣,曾經待從,勿爲請刑,載在法典,議處,何如?判付。啓,依允。
吏曹參議李種弼疏曰,伏以臣才疎識短,輪翤無取,特蒙曠絶之恩,前後凡三叨三銓之任,對揚蔑效,瘢痕畢露。向於祭官頉草記之際,擧行緩晚,致勤下詢,祀典之所重自別,而若是舛錯,罪固難逭,斧鉞是竢,聖度天大,特加涵貸,匪怒責諭,只止罷職。又未幾何,復授前職,霜雪雨露,無往非敎,聖眷縱大於滌垢,臣罪奚補於息黥?今若徒恃寵靈,抗顔立朝,自齒恒人,恬然趨走,則是不知世間有可恥事者也。百爾思量,承膺無路,敢控微衷,短章自劾。伏乞聖明,俯垂鑑諒,亟降反汗之音,鐫改臣新授職名,下臣司敗,仍治臣以當勘之律,以爲人臣溺職者戒焉,臣無任云云。省疏具悉。遂事,何必爲引?爾其勿辭察職。
戊子十月初九日四更,上御萬慶殿。召對入侍時,參贊官金昇圭,檢校待敎李完用,侍讀官林軒相,檢討官尹起晉,假注書邊東翼,記注官玉秉觀,別兼春秋徐相集,各持綱目第十卷,以次進伏訖。上曰,史官分左右。仍開卷。上曰,上番讀之。軒相,讀自中山王,止大司農谷永免。上曰,釋義。軒相釋義訖,上曰,文義奏之。軒相曰,中山·定陶,一是親弟,一是親侄,皆屬成帝之至親,而當帝之無嗣,繼承大統者,非中山則定陶也。擇其賢否之地,自有材與不材之別,當時成帝之意向,容或無怪,又有三人之贊助,則必無疑貳之端矣。上曰,言其爲國之心,則三人贊助之意,亦可知矣。軒相曰,聖敎切當矣。石是至重之物也,置諸平地,則安而不動,置諸側處,則危而能轉,此理之當然者,而今此隕者,非理伊災也。自空而下者,謂之隕,此必天示之以災怪,而本文,初無議論,則豈敢以愚見仰奏也?上曰,下番讀之。起晉,讀自王根薦谷永,止宜爲嗣。上曰,釋義。起晉釋義訖,上曰,文義奏之。起晉曰,谷永,本謟諛小人,阿附王氏,初不能糾正權奸之用事,乃敢陽若忠直,反覆論事,未免於攻君上與宮闈陰事,此豈爲人臣盡道者乎?漢成帝之不甚親信,良以是也。此是西漢降衰之漸,蓋緣任用小人,致有難振之患矣。經曰,開國承家,小人勿用,大抵親賢臣遠小人,實萬世帝王之鑑戒者也。至若定陶王爲太子事,上番旣盡奏,則臣無容架疊。然成帝,非不知定陶之爲賢,而特召丞相御史入議者,似是重其事而然也。上曰,規諫君上之過失,雖是臣子之職分,然若反覆奸邪,佯若忠讜,則是豈爲臣之道耶?觀於此,可以知谷永之爲小人也。起晉曰,聖敎切當矣。上曰,參贊官讀之。昇圭,讀自孔光,止上從之。上曰,釋義。昇圭釋義訖,上曰,文義奏之。昇圭曰,繼絶存亡,王者之大政也。況聖人之後,德澤未乂,後世人主之可以尊崇者乎?今漢至於殷周,世代無遠,文質相承,固當尊奉,而孔子之世,旣是殷後,則今此匡衡·梅福之言,可謂知所本矣。上曰,繼絶存亡,世代無遠,封其子孫,則後世罕有之事,亦可知矣。昇圭曰,聖敎切當矣。上曰,閣臣讀之。完用,讀自夏建三公,止於邊甚饒。上曰,釋義。完用釋義訖,上曰,文義奏之。完用曰,建三公官之論,寔出於分力圖治,而書曰,官不必備,惟其人,雖建三公,不得其人,則是不如無官。以漢世言之,蕭·曹之時,兼之而國治民安,自今之後,分之而國衰民困,有何建三公之本意乎?大抵擇人任官,王道之始矣。下文夏侯藩,旣奉天子命,使凶奴,則宜盡使者之責,而欲求偏小之土地,竟損天子之威命,後世人臣之奉使者,尤當爲鑑於此矣。上曰,殷之傅說,周之太公,皆古之賢相也,不可同論於後世之相,而至若漢之蕭·曹,何嘗建三公而能勝其任乎?官爵者,擇人然後,有國家之輔矣。下文成帝之送使凶奴,似是武帝窮兵黯武之遺風也。完用曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
藥房提調李淳翼,副提調沈相薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
尹吉求啓曰,明日常參·經筵,取稟。傳曰,停。臣依定式進詣香室奉審,則香祝樻·祝版·褓子精潔之意,敢啓。傳曰,知道。
傳于尹吉求曰,右承旨許遞,前望單子入之。
承旨前望單子入之,朴宗鉉落點。
趙秉翊啓曰,事變假注書李錫泳,有身病,勢難察任,今姑改差,何如?傳曰,允。
李錫泳改差,代以李日彦爲事變假注書。
趙秉翊,以奎章閣言啓曰,臣垠鎔,進詣奉謨堂,所奉璿源譜略改張後,還爲奉安之意,敢啓。傳曰,知道。
又以議政府言啓曰,謹依下敎,繡衣可合人抄啓,別單書入之意,敢啓。傳曰,知道。
又以議政府言啓曰,卽見忠淸監司閔泳商狀啓,則道內公都會,逐年設行,自是定式,而穡事失稔,多士之遠道盤費,歷日棲屑,俱係當念,特許待明秋合設事,請令廟堂稟旨分付矣。年未告登,貽弊可念,依狀請待明秋合設,何如?傳曰,允。
又以議政府言啓曰,卽見全羅監司李憲稙狀啓,則本營選武馬兵都試火砲科·公都會及兵營馬兵都會火砲科·左右水營都試火砲科,當爲設行,而歉歲請退,多有已例,竝待明秋合設事,請令廟堂稟旨分付矣。歉歲民情,宜先軫念,依狀辭施行,何如?傳曰,允。
又以議政府言啓曰,卽見統制使閔敬鎬狀啓,則今秋·明春舟師都試,當依例設行,而武士之齎糧赴擧,誠爲悶念,竝待明秋合設事,請令廟堂稟旨分付矣。歉歲退行,已例也,依狀請許施,何如?傳曰,允。
又以議政府言啓曰,北道先運襦衣一千一百九十四領,照數捧上,稱量看品後,仍爲監封,逢授於齎去禁軍處,沿路輸運及本道頒給等節,已依例措辭關飭之意,敢啓。傳曰,知道。
又以內務府言啓曰,卽見春川留守金箕錫狀啓,則本營秋等都試,當依定式設行,而見今收獲方殷,擧子往來,在所當念,待明年合設事,請令內務府稟旨分付矣。勢有相妨,許令退行事,分付,何如?傳曰,允。
又以內務府言啓曰,卽見平安監司閔泳駿狀啓,則本營作隊左右列軍兵,冬三朔入防習操,自是已例,而年形旣未免歉,軍伍尙多闕額,特許停免事,請令內務府稟處矣。戒政縱有攸重,民情亦所當念,特依狀請許施,何如?傳曰,允。
又以摠禦營言啓曰,本營騎士將金宏臣,以前任富平府使,尙在任所矣。領軍之職,久曠可悶,改差,何如?傳曰,允。
又以摠禦營言啓曰,本營騎士都試時,各技優等人及沒技人,別單書入之意,敢啓。傳曰,知道。
又以典圜局言啓曰,本局委員金鴻翼,身病沈重,萬無時日供職之望,今姑改差,何如?傳曰,陞六。
戊子十月初十日三更,上御萬慶殿。召對入侍時,參贊官尹吉求,檢校待敎李完用,侍讀官鄭日永,檢討官尹起晉,假注書李丙逌,記事官朴宗玕,別兼春秋徐相集,各持綱目第十卷,以次進伏訖。上曰,史官分左右。仍開卷,上曰,上番讀之。日永,讀自根爲上言,止畫善計耳。上曰,釋義。日永釋義訖,上曰,文義奏之。日永曰,大抵奉使外國,不辱君命,人臣之所愼也。今此夏侯藩之擅稱詔指,究其心則亦豈有他哉?但辱國損旨,復餘地。且成帝之初,直諭單于,爲惜威命之傷損,只使王根曉旨,乃反布張密語,任意敷衍,此豈人臣之道乎?凡派使異域,必先擇其人忠正簡默之後,庶可濟事,若不然,則僨誤必至,侮辱難湔,此所以古今治世之君,所以先戒忽處也。上曰,王者之拓地,宜有以德化服人,似非以一行李可以力求者也。此時夏侯藩之行,不見事成,徒增侮辱,甚覺慨歎。大抵國內之職,猶可愼擇責任,況專命異域,不審人材之賢否,致此羞侮者乎?日永曰,聖敎切當矣。上曰,下番讀之。起晉,讀自單于曰已問,止定陶王。上曰,釋義。起晉釋義訖,上曰,文義奏之。起晉曰,夏侯藩事,雖隔數千載之上,尙不覺駭難矣。初因王根,曉得上指,則此固君臣間私語,斷不可向人說道,而況異域,賣君擅稱詔旨,是果御命者所可萌心發口者乎?罪固不容暫貸,而只徒濟南,不令當凶奴,固已仰漢成帝含包之量,而抑恐失之太寬也。上曰,求地於凶奴,決非一行之可圖,將命於異域,亦當愼擇其人,無令傷損威命,而乃以如藩之材,苟充一乘之任,負罰辱國,莫此爲大,而又不能明正其罪,且可見成帝賞罰不分明矣。起晉曰,聖敎切當矣。此時西漢衰叔之象,蓋緣主弱臣强,賞不分明之致也。古語有使於四方,不辱君命。凡奉使之任,大異庶官,若非忠直幹正人,辱命損威,理所必然,此亦古今之治世之主,可澄省者也。上曰,參贊官讀之。吉求,讀自上以太子旣奉,止不得復顧私親。上曰,釋義。吉求釋義訖,上曰,文義奏之。吉求曰,臣所讀自止之內,無敷衍仰達之文義矣。上曰,使太子不得顧私親,可見其尊大宗之意。吉求曰,聖敎切當矣。誠以宗統之之所重也。上曰,閣臣讀之。完用,讀自皇太后曰太子,止遣就國。上曰,釋義。完用釋義訖,上曰,文義奏之。完用曰,淳于長之汚行,醜不可道,而王莽,因此建白後,稱以首發大姦,至拜大司馬,以固凶莾之根基,此非漢家之運遞所關矣。上曰,淳于長之陰汚,自古所無,而王莽闖之,而藉成其功。大抵大奸似忠,外飾內凶,類多如是,而未能省察,成帝之昏闇可揣。以其時臣隣言之,亦未能先見而防微杜漸,漢家事切爲慨歎也。完用曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
趙秉翊啓曰,明日常參·經筵,取稟。傳曰,停。
又啓曰,戶曹參判金綺秀,除拜後過三日不爲出肅,依定式推考警責,仍卽牌招察任,何如?傳曰,允。
趙秉翊啓曰,事變假注書李日彦,謂有身病,今日廳座,不爲入來,事未前有,萬萬駭然,所當重勘,本院請推之外,無他可施之罰,何以爲之?敢稟。傳曰,拿處。
李日彦拿處代,以白文行爲假注書。
尹吉求啓曰,臣吉求,今日入直禁軍戒器點考,進去下直之意,敢啓。傳曰,知道。
又啓曰,臣依定式進詣勤政殿月臺,入直禁軍戒器點考,則皆無頉,仍以傳敎內辭意勞問,亦皆好在云矣,敢啓。傳曰,知道。
趙秉翊啓曰,左副承旨朴宗鉉,時在慶尙道知禮地,斯速乘馹上來事,下諭,何如?傳曰,許遞,前望單子入之。
傳于趙秉翊曰,右副承旨·同副承旨前望單子入之。
趙秉翊啓曰,行都承旨沈相薰,行左承旨沈相學,右承旨金昇圭,竝卽牌招,何如?傳曰,允。
承旨前望單子入之,李種弼·金春熙·金裕成〈落點〉。
傳于趙秉翊曰,召對爲之。
傳于趙秉翊曰,吏曹參議有闕之代,前望單子入之。
吏曹參議前望單子入之,李完用添書落點。
傳于趙秉翊曰,右承旨許遞,前望單子入之。
承旨前望單子入之,李耕稙落點。
傳于李耕稙曰,今十八日館學儒生應製,通方外爲之,試紙用大好紙,景武臺親臨磨鍊,試官,以文衡時原任賓客春坊中擬入。
李耕稙,以議政府言啓曰,卽見春川留守金箕錫狀啓,則本營公都會,當依定式設行,而見今收獲方殷,儒生來往,在所當念,待明年合設事,請令廟堂稟旨分付矣。事勢旣如此,依狀請退行之意,分付,何如?傳曰,允。
又以奎章閣言啓曰,臣同熙,進詣北漢行宮所,奉璿源譜略改張後,還爲奉安之意,敢啓。傳曰,知道。
又以兵曹言啓曰,砲科之一巡貫三中,然後施以沒技,係是定式,而今此京幾監營都試啓本中,鳥銃貫二中·邊二中及邊三中沒技修啓者,有違試規,不可以依此施行,原啓本還下送,使之改修正上送,何如?傳曰,允。
又以刑曹言啓曰,卽接江原監司鄭泰好文移,則橫城縣徒一年定配罪人池兢完,限滿云矣。取考曹堂配案,則池兢完,身爲兵丁,無難逃躱罪,丁亥九月二十二日定配,今已限滿的實,依法典卽爲放送後,徒流案頉下事,分付道臣之意,敢啓。傳曰,知道。
義禁府照目粘連,前南兵使李容翊矣,本府議啓內,諸條所犯,雖甚發明,民狀道査,旣有臚列,揆以法意,焉逭重勘?以此照律罪,杖一百收贖,告身盡行追奪,流三千里定配,私罪,奉敎依允。
兼戶曹判書鄭範朝疏曰,伏以臣於財賦之任,已經而重來,乍遞而旋授,殆若非此人不可者然,寵命偏隆於一介,私分冞悚於前後,蓋人與官萬萬不相稱也。爲臣盡臣,恒情之所當也,居職不職,常憲之攸在也。臣雖無狀,豈不欲竭其鈍罄其蘊,以圖萬一之報效,而奈之何天賦有限,品劣而局褊無能,全昧幹諝,所以前居是任也?半籌莫展,百疣層生,衆謗所至,無辭可解。今於復任之後,臣猶是前日已試之臣耳。智不加長,才不益進,而有何良算,可施於前所未施之地乎?非徒無益,而又害之,使國計日絀,臣罪日添而已。鉛刀無一割之用,則其可再乎,小器無大受之量,則又可濫乎?凡人有重病,必求盧扁之術,以治舊祟,以效新方之不暇,豈可使一任庸醫之手而莫之恤哉?此臣之夙夜憂懼,披瀝肝膽,悉暴衷赤,不避瀆擾,而至若版曹事勢之日甚一日,莫可塗抹之千緖萬端,淵鑑之所深燭也,擧世之所共知也。臣不必枚擧條陳,疊床更達,而財無自生之道,又無自來之理,惟在掌之者之理之之如何,則目下急務,亶然擇其人而掌之耳。伏乞聖明,以國爲念,亟遞臣所帶度支之任,回授可堪之人,千萬幸甚,臣無任云云。省疏具悉。度支重任,何可輕遞?卿其勿辭行公。
戊子十月十一日五更,上御萬慶殿。召對入侍時,參贊官李耕稙,侍讀官鄭日永,檢討官尹起晉,檢校待敎尹雨植,假注書邊東翼,記注官金鎭衡,別兼春秋徐相集,各持綱目第十卷,以次進伏訖。上曰,史官分左右。仍開卷。上曰,上番讀之。日永讀自紅陽侯立,止乞骸骨。上曰,釋義。日永釋義訖。上曰,文義奏之。日永曰,紅陽侯立之陰譎滅倫,不足仰達矣。且以淳于長言之,旣有難貸之罪,而特恕就國,使全骸骨,卽當還歸,以感復生之恩,可也。不能覺悟,反爲賂遺,事顯立疏,竟至具服,實是千載辜之大逆也。因疏能得小人之奸情,漢成帝之政,於此深明矣。上曰,長之罪,難容也。特令歸國,則已爲寬政,而不歸行奸,窮治事服,此萬古極姦之罪也。成帝見疏,得其小人之情,至於此政,亦可謂明也。日永曰,聖敎切當矣。上曰,下番讀之。起晉,讀自上報曰,止其飾名如此。上曰,釋義。起晉釋義訖。上曰,文義奏之。起晉曰,曾聞大姦似忠之說,今於王莽,見之矣。夫不軌之徒,古今何限,而皆其初年則忠厚敏達,務要令譽,愛人下士,收服衆心而後,乃行不道者多矣。漢成帝雖或濬哲文明,旣非照魔之鏡,則安能察王莽於今日乎?由是觀之,漢室之傾覆,兆於五侯同封之日,莽賊之篡逆,始於根薦自代之時,可不愼且畏哉?上曰,自古衰亂之國,必君子退藏,而小人進用之也。君子之行道,正大光明,不務人知之,小人之持心,奸猾媚惑,暗釣令名,樹得人望之後,始圖不法之故也。古今篡逆之變,不爲不多,而豈有如莽之甚者乎?起晉曰,聖敎切當矣。上曰,參贊官讀之。耕稙,讀自罷刺史,止二千石。上曰,釋義。耕稙釋義訖。上曰,文義奏之。耕稙曰,春秋,用貴治賤,不以卑臨尊,是國家之常法也。以此爲鑑戒,則親賢遠小之義,自在矣。以刺史下大夫之例臨二千石,實爲用貴治賤,以尊臨卑之道,其爲官制,似不穩當矣。上曰,大抵官制,以上臨下,而輕重不相準,實不可也。耕稙曰,聖敎切當矣。上曰,閣臣讀之。雨植,讀自詔立辟雍,止救時務也。上曰,釋義。雨植釋義訖。上曰,文義奏之。雨植曰,夫國家治政,不可無禮樂刑罰也。以禮治之,則其敎化於民,罪者雖不加刑罰,自伏其過,能趨其善,故古之聖王,以禮爲尙矣。成帝之時則不然,舍所重而急所輕,廢所恃而立所助,但以刑法爲尙,不足以致太平。是故劉向,因此立辟雍之時,俱陳禮樂雅頌揖讓之言,極諫善道,其事君盡忠之意,於斯見矣。上曰,禮樂刑罰,不可虧一於國家,而禮樂隆盛,則雖無刑,而可以無爲而化矣。雨植曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
李耕稙啓曰,明日常參·經筵,取稟。傳曰,停。
又啓曰,左副承旨李種弼,右副承旨金春熙,同副承旨金裕成,今日不爲仕進,竝卽牌招,何如?傳曰,允。
金裕成啓曰,記注法意,何等審愼,而今初八日次對擧條,批旨中有所錯誤,至於改書以下,事甚疎忽,萬萬未安。當該注書,所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,假注書李丙逌,謂有身病,今日廳座,不爲入來,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,從重推考。
傳于金春熙曰,政官牌招開政。
傳于金裕成曰,召對爲之。
傳于金春熙曰,臺諫竝許遞,前望單子入之。
臺諫前望單子入之,持平尹基周落點。
傳于金春熙曰,有實故玉堂許遞,今日政差出。
傳于金春熙曰,在外左尹·敦寧都正許遞,今日政差出。
傳于金春熙曰,呈告禮曹參議·同春秋許遞,今日政差出。
傳于金春熙曰,少尹外京兆堂上,竝許遞,今日政差出。
金春熙,以吏曹言啓曰,參禮道察訪張益厚,平邱道察訪具鍾悅,俱以身病,呈狀乞遞,改差,何如?傳曰,允。
有政。吏批,判書趙秉世牌招不進,參判趙榮夏牌招不進,參議李完用進,同副承旨金裕成進。以吏批言啓曰,判書趙秉世,參判趙榮夏,竝牌招不進,小臣獨政未安,何以爲之?敢稟。傳曰,只出緊任。又以吏批言啓曰,侍從臣父年七十以上人,每於歲首抄啓加資,而新官應推恩人,雖非歲首,追後啓稟蒙恩,旣有已例,侍從臣父年七十以上人,今日政別單書入之意,敢啓。傳曰,知道。以李垠鎔爲應敎,李承淵爲副校理,李鍾健爲判尹,沈應澤爲左尹,閔肯植爲右尹,李寅稙爲敦寧都正,尹命植爲禮曹參議,鄭誾朝爲刑曹參議,張益厚爲魚川察訪,具鍾悅爲參禮察訪,李容俊爲甲山府使。
兵批,判書閔泳煥病,參判徐珩淳病,參議鄭元和病,參知尹起元進,右副承旨金春熙進。上護軍閔致序,護軍韓喆愚·李彙承,大護軍李容和,副護軍金昇圭·朴宗鉉·尹吉求·趙秉翊·高鎭圭·尹彦相·李盛春·鄭寅學·宋鍾五·李南庸·李重植·朴五鉉,副司直李承載·徐丙善·李範贊·李茂魯·宋淳鐸·崔璟模·金懿秀·趙重九,副司果尹忠求·李秉喬·金鴻翼·白東斆·白樂淵·崔擎重,以上竝單付。
吏批,再政。以趙秉聖爲司成,趙東冕爲同春秋,李鎬瑗爲假監役,分監役單林夏相,前守奉官李南庸今加通政,梱帥臣前同訓鍊李昌濂本生父,推恩移施事,承傳,副司果朴五鉉今加通政,朝官年八十加資,左尹單閔肯植,右尹單沈應澤,前五衛將李容和今加資憲,朝官年八十加資,大護軍閔致序今加崇政,侍從臣弘文正字侍講院說書閔泳轍祖,加資事承傳,贈兵參李周聖贈兵判例兼,知義禁李泰鉉考,故學生趙亨觀贈吏議,故學生趙述仁贈僕正,以上前刑曹參判趙鍾弼本生祖考·曾祖考,移贈事承傳,故學生金炳恒贈吏議,前慶州府尹金鶴鎭本生祖考,移贈事承傳,故兵使金箕赫贈兵參例兼,前兵曹參判金在殷本生考,移贈事承傳,故吏議金履禕贈吏參例兼,前工曹判書金聲根本生祖考,移贈事承傳,故部將李殷緖贈兵參例兼,故通德李儒昇贈左承旨,以上水原中軍李敏中本生〈考〉·祖考,移贈事承傳,故學生尹輔一贈吏參例兼,故學生尹景鎬贈吏議,前同敦寧尹桂兩代,故學生李重翊贈吏議,故通德李養大贈僕正,以上同訓鍊李昌濂本生祖考·曾祖考,移贈事承傳,故學生李鼎愚贈吏議,故學生李敦秀贈僕正,以上協辦交涉李命宰本生祖考·曾祖考,移贈事承傳。
傳于金春熙曰,公事不審之中官吳泰煥,從重推考。
宗親府,璿源譜略修正時監印堂上李載完改差代,李載純。
兵曹口傳政事,大護軍金昌熙,副司果趙東潤,以上竝單付。
兵曹口傳政事,摠禦營騎士將單金錫圭。
李耕稙,以禮曹言啓曰,今十月十八日親臨景武臺館學儒生應製試取時,王世子侍坐之節,何以爲之乎?敢稟。傳曰,依例磨鍊。
又以宗廟署都提調意啓曰,再明日望祭時,廟司四員,不可不備,而令鄭志喆,有身病,不得進參,合有變通之道。令鄭志喆,令該曹口傳相換,以爲及時擧行之地,何如?傳曰,允。
又以典圜局言啓曰,本局委員金鴻翼陞六代,幼學安鼎壽差下,令該曹口傳下批,何如?傳曰,允。
吏曹口傳政事,典圜局委員單安鼎壽。
金春熙,以典圜局言啓曰,萬里倉鼓鑄,今旣革罷,河道一·吳慶然·劉燦·李龍植·李豊榮·金信默·安弼柱·吳永烈·金相愚·洪成濂·吳學善所帶委員,竝減下,何如?傳曰,允。
又以電報總局言啓曰,本局主事白鳳洙,有身病,改差,其代,學徒幼學姜璨熙差下,令該曹口傳下批,何如?傳曰,允。
又以義禁府言啓曰,時囚罪人李容翊,杖一百,流三千里定配,照律公事,判付內依允矣。李容翊杖一百收贖,告身盡行追奪,全羅道龍潭縣流三千里定配,而以議啓內辭意,俱罪目,依例發遣府書吏,押送配所,何如?傳曰,允。
戊子十月十二日四更,上御萬慶殿。召對入侍時,參贊官金裕成,侍讀官鄭日永,檢討官趙鍾雲,檢校待敎尹雨植,假注書邊東翼,記注官玉秉觀,別兼春秋徐相集,各持綱目第十卷,以次進伏訖。上曰,史官分左右。仍開卷。上曰,上番讀之。日永讀自至於禮樂,止以致太平也。上曰,釋義。日永釋義訖。上曰,文義奏之。日永曰,夫禮樂者,王政之大本也。西漢之運否,莫甚於此時,而立辟雍·興學校,上行仁義,下效俗美,使臣民,革其舊就其新,實巧令之徒而庶可回泰,何其營表未作,有此一簣之歎歟?禮樂爲本,刑政爲末,故論語曰,導之以政,齊之以刑,民免無恥。政刑爲法制禁令,故民畏其刑,不敢爲惡,免於罪犯而已。又曰,導之以德,齊之以禮,有恥且格。此躬行率之,民有所感,興起自新,遷善不自知,於此可見禮樂刑政之輕重也。然則禮樂主一爲體,敎化之行爲用,其功可勝言哉?此國家最所先懋。上曰,禮樂當爲之,而此是王政之大本也。上行仁義,下效俗美,則可見其禮樂刑令之輕重,而若不然,則何以行禮樂敎化哉?日永曰,聖敎切當矣。是故大學曰,君子不出家而成敎於國,此自愼其獨,循物無違,使上下四旁,均齊正方,彼同興作,無一夫不獲,所以操約及廣,平治天下之道也。念玆懋哉。上曰,下番讀之。鍾雲,讀自帝以向言,止何以爲禮樂哉?上曰,釋義。鍾雲釋義訖。上曰,文義奏之。鍾雲曰,劉向立辟雍之論,惜乎不行矣。胡氏以人心爲本,禮樂爲具,其說非不稱當,第時君世主,循本爲治者,果幾人哉?竝其具而廢,則末流之弊,將不知至於何境,是可歎也。上曰,仁者爲本,禮樂爲敎化之本,循本爲治,不治者未之有也。然而漢帝,有始無終,未免後世之非,甚爲慨惜哉。鍾雲曰,聖敎切當矣。上曰,參贊官讀之。裕成讀自惟仁者,止復如故。上曰,釋義。裕成釋義訖。上曰,文義奏之。裕成曰,古今帝王,躬行仁義而興學校,下有賢臣之輔導,講明禮樂,則可臻於三代之治,而至於成帝朝,初無德化之可稱,徒增弟子之員數,不以實心,行實事,此君德之一大累矣。上曰,惟事躬行仁義,下有賢臣,必有實,而但尙虛爲,有始無終,則豈不歎哉?裕成曰,聖敎切當矣。上曰,閣臣讀之。雨植,讀自胡氏,止而何太學爲哉。上曰,釋義。雨植釋義訖。上曰,文義奏之。雨植曰,蓋國家之治不治,惟在乎任臣,能招忠直之士,各任其職,國欲不治而自治。若使謟佞之類,得任其職,雖欲治而不治,是乃常理,而以觀胡氏之論,則成帝之時,譖臣雜用,屛斥進賢之路,其若是,何敢望致太平之基乎?故惟在乎擇臣矣。上曰,忠直之士,屛斥不用,政歸外戚,而治不治,在於擇臣,則以謟佞之類,何可望其太平基哉?雨植曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
金春熙啓曰,明日常參·經筵,取稟。傳曰,停。
傳于金春熙曰,尙衣提調沈相薰,長興提調閔泳煥相換。
金春熙啓曰,明日傳香,禮房承旨,當爲齋宿,右承旨李耕稙,所當牌招,而拘於廳規,不得請牌,何以爲之?敢稟。傳曰,牌招。
傳于金春熙曰,召對爲之。
吏曹口傳政事,宗廟令鄭志喆,司饔別提吳學泳,已上相換事,承傳。
吏曹口傳政事,電報局主事單姜璨熙。
李耕稙,以弘文館言啓曰,新除授副校理李承淵,時在慶尙道柒谷地,經筵入番事緊,請斯速乘馹上來事,下諭?傳曰,許遞。
又以弘文館言啓曰,新除授應敎李垠鎔,卽爲牌招察任,何如?傳曰,允。
金春熙,以摠禦營言啓曰,本營騎士將趙羲觀,身病猝重,勢難察任,改差,何如?傳曰,允。
又以礦務摠局言啓曰,出身鄭尙坤,本局主事差下,令該曹口傳下批,何如?傳曰,允。
吏曹啓目粘連啓下,觀此全羅監司李憲稙狀啓,則興德縣監曺秉武,半載居官,一念圖報,而該縣尤甚災邑,遽當遞任,民情願借,限明秋特許仍任事,請令廟堂稟旨分付矣。災邑之勿爲移遷,纔有筵奏蒙允,而不必至請廟覆,此狀辭,令該曹稟處事,廟啓允下敎是置,興德縣監曺秉武,特爲仍任,何如?啓依允。
義禁府啓目粘連,向前李承九亦,享帖縱云晚來,摘奸旣爲失待,事係祀典,法意攸重,不可以因供分疏,有所容貸,施以定配之典,何如?判付啓,不無斟量者存,特爲放送。
戊子十月十三日三更,上御萬慶殿。召對入侍時,參贊官金春熙,侍講官兪鎭奎,檢討官趙鍾雲,檢校待敎尹雨植,假注書李丙逌,記事官朴宗玕,別兼春秋徐相集,各持綱目第十卷,以次進伏訖。上曰,史官分左右。仍開卷。上曰,上番讀之。鎭奎,讀自向常顯訟宗室,止異於他相故事。上曰,釋義。鎭奎釋義訖。上曰,文義奏之。鎭奎曰,孝成,雖知向之賢,知之不斷,故數欲用而不果矣。昔益,儆于舜曰,任賢勿貳,孝成,果能此道而簡自帝心,則王氏與丞相·御史,雖不扶持,向豈居列大夫而止哉?以向之剛直,終不見用,惜哉。上曰,不知其人,則宜其不用,而知其人而終不用,成帝之柔弱,斯可見矣,可勝歎哉?鎭奎曰,聖敎切當矣。上曰,下番讀之。鍾雲,讀自司馬公曰,止以孔光爲丞相。上曰,釋義。鍾雲釋義訖。上曰,文義奏之。〈鍾雲曰,〉災異之至,人君能恐懼修者,則轉史爲祥,熒惑熒惑徙度之異矣。今孝成,德則不懋,而欲誣天人,移禍於大臣,豈不惑乎?殆楚昭·宋景之不若也。上曰,災異之警,雖明君所不免,而亦安可移乎?惟在上者,恐懼修德,則災反爲祥,天理固然,卽楚昭·宋景之事,可驗矣。鍾雲曰,聖敎切當矣。上曰,參贊官讀之。春熙,讀自光於大行前,止上從武言。上曰,釋義。春熙釋義訖。上曰,文義奏之。春熙曰,哀帝,躬儉而省用,初政淸明,多有可紀,庶可望漢業之中興,而止竟治欲,因循未振,寔由不能克祛己,分別忠奸之故也,可勝惜哉?靡不有初,鮮克有終,此君之最警省處也。上曰,自古有爲之君,所貴有始有終,能成其治效矣。哀帝初政,躬行儉約,庶可望治,而竟不能始終如一,漢業遂衰,豈不可惜哉?春熙曰,聖敎切當矣。上曰,閣臣讀之。雨植,讀自北宮有紫房,止罷樂府官。上曰,釋義。雨植釋義訖。上曰,文義奏之。雨植曰,臣所讀自止之內,文義別無仰達矣。上掩卷,仍命史官就座,又命退,諸臣以次退出。
上在景福宮。停常參·經筵。
李耕稙啓曰,明日常參·經筵,取稟。傳曰,停。
又啓曰,左副承旨李鍾弼,今日不爲仕進,卽爲牌招,何如?傳曰,允。
傳于李耕稙曰,禮房承旨,馳詣宗廟·景慕宮,奉審摘奸以來。
傳于金裕成曰,政官牌招開政。
傳于金裕成曰,吏曹參議有闕之代,前望單子入之。
傳于金裕成曰,春川留守金箕錫,內務督辦差下,副護軍李完用,外務參議差下。
金裕成啓曰,春川留守金箕錫,內務督辦差下事,命下矣。今日政下批,何如?傳曰,允。
傳于金裕成曰,駐箚日本辦理大臣閔泳駿,今姑改差,以參贊官金嘉鎭,陞差辦事大臣,仍前駐箚,妥辦使事。
傳于金裕成曰,駐箚日本辦事大臣,今日政下批。
吏曹參議前望單子入之,尹容植落點。
金裕成啓曰,新除授吏曹參議尹容植,一體牌招,何如?傳曰,允。
吏曹口傳政事,礦務局主事單鄭尙坤。
傳于金裕成曰,戶曹正郞金奭根,敦寧都正除授。
吏曹,敦寧都正單金奭根,今加通政,除授事承傳。
傳于金裕成曰,泮長許遞,今日政差出。
傳于金裕成曰,延豊縣監之代,石城縣監韓龍源除授,石城縣監之代,前興德縣監李志容除授。
吏曹,延豊縣監韓龍源,石城縣監李志容,已上除授事承傳。
傳于金裕成曰,召對爲之。
金裕成,以吏曹言啓曰,繕工監假監役官李鎬瑗,以其身病,呈狀乞遞,改差,何如?傳曰,允。
有政。吏批,判書趙秉世牌招不進,參判趙榮夏牌招不進,參議尹容植進,同副承旨金裕成進,以吏批言啓曰,判書趙秉世,參判趙榮夏,竝牌招不進,小臣獨政未安,何以爲之?敢稟。傳曰,只出緊任。以趙熙一爲大司憲,李貞稙爲大司諫,沈相瓚爲執義,尹皞燮爲司諫,鄭佑默·金翼濟爲掌令,朴台淳爲持平,鄭日永爲獻納,尹兢周·朴用元爲正言,李茂魯爲副校理,金昇圭爲大司成,尙衣提調沈相薰,長興提調閔泳煥相換事承傳,督辦內務府事單金箕錫,參議交涉通商事務單李完用,興德縣監曺秉武,仍任事承傳,駐箚日本辦事大臣單金嘉鎭。兵批,判書閔泳煥病,參判徐珩淳病,參議鄭元和病,參知尹起元進,右副承旨金春熙進,護軍李應夏,副護軍李寅稙·朴順昌·金大洪,副司直李承淵,副司果白樂訓·白東斆,以上竝單付。吏批,再政。以柳南植爲校理,趙漢熙爲假監役,副護軍李裕豊今加嘉善,副司果李昌植·羅一顯,已上今加通政,朝官年八十加資。
以左副承旨李種弼牌不進罷職傳旨,傳于金春熙曰,只推。
以京畿監司吳俊泳啓本,將官等砲科試取啓本,有違試規,惶恐待罪事,傳于金春熙曰,勿待罪事回諭。
金裕成,以奎章閣言啓曰,明日,卽寶賢堂冬孟朔大奉審日次,奉謨堂奉審日次,時·原任閣臣,依節目進詣擧行之意,敢啓。傳曰,知道。
又以電報總局言啓曰,本局主事柳興烈,有身病,强難察任,改差,何如?傳曰,鍊武公院司務全良默相換。
又以典圜〈局〉言啓曰,本局委員安鼎壽,身病沈重,萬無時日供職之望,今姑改差,何如?傳曰,允。
又以摠禦營言啓曰,本營騎士將,今當差出,而擬望之人乏小,外任竝擬,何如?傳曰,允。
吏曹參議李完用疏曰,伏以臣自顧百無似之姿,早犯一不幸之戒,才乏尺寸之長,而濫躋華顯,恩荷邱山之重,而蔑效絲毫,每自循省,惴惴若集木而臨淵,忽於夢寐之表,三銓添書之命,遽降於臣身,伏未知誤恩,何以及此,惝怳凜惕,實不知措躬之所也,噫,臣之策名,未滿十稔,而間蒙同副承旨特除之恩,遽至下大夫之列,臣之老父,執手而誡曰,吾家本寒素矣。汝以空疎,偏蒙陶甄,甘犯宜升,只有兢懼,不知榮幸,眷眷之語,勉飭不已,而今於未幾朔之內,又蒙特異之寵渥,有識之歎,不衷之災,猶屬臣身,不遑顧恤,其於累心簡而玷名器何哉?政牌繼降,感怵居先,黽勉趨膺,叨參政席,而必辭之端,自量旣熟,不稱之實,天鑑孔昭,至若注擬之代斲,通塞之與聞,臣不敢自居,而貯望之非乏,苟冒揚粃之譏,循階之爲濫,反致積薪之愧,萬口嗤唾,在所難免,十手揶揄,將謂斯何?且夫電局會辦之職,有國之創始,遠方之緊重,不可任之漫漶,而如臣顓蒙,虛縻而無實,以臣論臣,罪尤何居?玆敢瀝陳衷私,仰瀆崇嚴,伏乞聖明,俯賜鑑諒,竝遞臣所帶之任,以幸公私,不勝大願至祝,臣無任云云。省疏具悉。所請依施。
戊子十月十四日五更,上御萬慶殿。召對入侍時,參贊官金裕成,侍講官兪鎭奎,檢討官趙鍾雲,檢校待敎尹雨植,假注書邊東翼,記注官金鎭衡,別兼春秋李垠鎔,各持綱目第十卷,以次進伏訖。上曰,史官分左右。仍開卷。上曰,上番讀之。鎭奎,讀自成帝之世,止凡所罷省過半。上曰,釋義。鎭奎釋義訖。上曰,文義奏之。鎭奎曰,顔淵爲邦之問,孔子答曰,放鄭聲,今孝哀一初之政,罷黜鄭衛之淫樂,則亦可謂得其爲政之要,然而卒不能振漢業,可勝歎哉?上曰,哀帝一初之政,罷鄭衛之樂,但置在經之正樂,則宜若可觀,而終不能有爲,惜哉?鎭奎曰,聖敎切當矣。上曰,下番讀之。鍾雲,讀自然百姓漸漬,止更名秀。上曰,釋義。鍾雲釋義訖。上曰,文義奏之。鍾雲曰,聖人之道,俱在五經,而使劉歆典領之,卒父前業,然歆之駁雜,不足以正之,何補於治哉?上曰,治國之道,在於五經,而劉歆駁雜之說,豈可爲盡信哉?鍾雲曰,聖敎切當矣。上曰,參贊官讀之。裕成,讀自上復令典領五經,止曰雜曰農。上曰,釋義。裕成釋義訖。上曰,文義奏之。裕成曰,臣所讀自止之內,別無敷衍仰達者矣。上曰,閣臣讀之。雨植,讀自以爲九家,止股肱之材已。上曰,釋義。雨植釋義訖。上曰,文義奏之。雨植曰,哀帝使劉歆,典領五經者,蓋崇禮崇文之意,而歆,原不總輯聖經賢傳之書,反以儒家者流,混入於九家之列,駁雜極矣。眩惑甚矣。有何補於聖賢之書乎,亦何承其主上之意乎?似非爲人臣盡職之道也。上曰,大抵禮出於聖經賢傳,何求於九家乎?由此觀之,則劉歆,但棄本務末者也,不如二代化育中人,而又不如劉向,可知矣。雨植曰,聖敎切當矣。上掩卷,仍命史官就座,又命退。諸臣以次退出。
上在景福宮。停常參·經筵。
藥房提調李淳翼,副提調沈相薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金裕成啓曰,明日常參·經筵,取稟。傳曰,停。
傳于金裕成曰,吏曹參判有闕之代,前望單子入之。
吏曹參判前望單子入之,李範晉添書落點。
傳于金裕成曰,召對爲之。
兵曹口傳政事,摠禦營騎士將具然韶。
金裕成,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以弘文館言啓曰,新除授副校理李茂魯,卽爲牌招察任,何如?傳曰,允。
又以弘文館〈言〉啓曰,新除授校理柳南植,時在京畿楊州地,經筵入番事緊,請斯速乘馹上來,下諭,何如?傳曰,許遞。
又以統理交涉通商事務衙門言啓曰,典獄署參奉李在正,本衙門主事差下,令該曹口傳下批,何如?傳曰,允。
又以兵曹言啓曰,本曹正郞金思轍,身病猝重,呈狀乞遞,宿衛重地,不可曠久,今姑改差,何如?傳曰,允。
又以兵曹言啓曰,禁軍祿試射放時,柳葉箭·片箭沒技人,別單書入之意,敢啓。傳曰,知道。
又以摠禦營言啓曰,本營別將鄭愚植,身病猝重,勢難察任,改差,何如?傳曰,允。
義禁府啓目,假注書李日彦原情云云。傳旨內辭緣,泛稱遲晚,刑推得情,何如?啓飭已施矣,分揀放送。
義禁府啓目,高山察訪朴啓興原情云云。問目內辭緣,泛稱遲晚,刑推得情,何如?啓除刑推議處爲良如敎。
吏曹參判趙榮夏疏曰,伏以臣資材鹵下,識又謏陋,不合器使之末,已有淵鑑照燭,而見叨銓銜,今三朔于玆,感怵義分,趨走爲恭,拚廉膺命,間嘗代斲,而顚倒僨錯,日添一日,同朝忠厚,駁正寥寥,惶霣懍蹙,無以自措,今若靦恬蟠泊,漫不知自爲之計,則古人所謂不識世間有羞恥事者也,且臣退自政席,重嬰寒感,百邪諸祟,乘虛闖發,委淹床玆,四大不省,以今見狀,彈束蠢動,不可時日以期,則以若銓務,由臣添隳,尤是懾讋交中,此臣所以丐解一念,如水注下,玆敢冒控衷實,干瀆崇嚴,伏望聖慈,㦖臣恤臣,亟遞臣吏曹參判之銜,以便公私,千萬至祝,臣無任云云。答曰,省疏具悉。所請依施。
戶曹參判金綺秀疏曰,伏以臣材朽學蔑,萬不近似於專對之任,聞命飮氷,無愧古人,讀詩善辭,可使四方,臣以無似,何曾髣髴?只是不敢飾讓,奔走向前,爲一分塵刹之圖,庶幾淵鑑之所照燭也,仍念臣父母墳山,在忠淸道牙山地,異域經年,省掃有闕,神理人情,亦所不忍,伏望殿下,特許臣幾日之暇,無礙往返,少伸區區之私,實天地父母仁愛之恩,臣無任云云。答曰,省疏具悉。卿其往省焉。
右副承旨金春熙疏曰,伏以臣季父左議政臣弘集,方帶監春秋館事矣。臣之春秋兼銜,揆以格例,在所當遞,玆敢短章控籲,仰瀆崇嚴,伏乞聖明,俯垂鑑諒,亟令選部,將臣兼帶春秋館修撰官之銜,劃行鐫改,俾得公格存而私分安焉,臣無任云云。省疏具悉。疏辭,下該曹稟處。
戊子十月十五日四更,上御萬慶殿。召對入侍時,參贊官金裕成,侍講官兪鎭奎,檢討官朴彝陽,檢校待敎尹雨植,假注書李丙逌,記注官玉秉觀,別兼春秋李垠鎔,各持綱目第十卷,以次進伏訖。上曰,史官分左右。仍開卷。上曰,上番讀之。鎭奎,讀自仲尼有言,止豈直什百之相遠哉。上曰,釋義。鎭奎釋義訖。上曰,文義奏之。鎭奎曰,諸子之說,皆六經之棄也,都邑失禮,求之外野,則猶有獲,聖人之道缺廢,而求之諸子,則背其本而失其眞矣。道在六經,雖千百年之後,講以明之,則皆可以得之,今劉歆,舍正路而就末流,爲胡氏之譏,宜矣。上曰,爲國爲家之法,本於六經,而聖人制之以禮,故是爲萬世常行之道矣。今劉歆陳者捨本取末之說,欲主諸子之論,此豈非胡氏之譏哉?鎭奎曰,聖敎切當矣。上曰,下番讀之。彝陽,讀自益封河間王,止安得不困。上曰,釋義。彝陽釋義訖。上曰,文義奏之。彝陽曰,自漢文短喪之後,俗習多不能盡禮,而河間惠王,能以貴介,獨持禮制,非行之素篤孝之純至,其可如此乎?因得益封萬戶之褒,獻王可謂有孫,惠王能不忝祖矣。上曰,文帝之短喪,至今以爲欠事,而河間王之如禮,當時固可稱善,然哀帝,旣知此事之爲善,則何不推是心,而復興三代禮制乎?是乃但知其善,不知所以行之道也,雖益封萬戶,終末有顯美勸善之實效矣。彝陽曰,聖敎切當矣。上曰,參贊官讀之。裕成,讀自古井田,止下其議。上曰,釋義。裕成釋義訖。上曰,文義奏之。裕成曰,今之限民名田,比於古井田法,豈可以善政言之哉?然當此叔季之時,猶賢於不爲矣。以若董仲舒經術之才,有此論而不得卒終其事,況今之人,亦不及董相,遠矣。雖欲施爲,豈可易得之哉?上曰,三代之世,井田之法通用,故民皆不困,而漢時不用其法,小民未免貧困,後世豈不可惜哉?裕成曰,聖敎切當矣。上曰,閣臣讀之。雨植,讀自丞相大司空,止遂寢不行。上曰,釋義。雨植釋義訖。上曰,文義奏之。雨植曰,哀帝之時,恩澤未均,富者益富,貧者益困之弊,而反爲貴戚之所沮,詔書遂寢不行,誠可慨惜處也。上曰,限民名田之制,緣於貴戚近習之不便,終不能行,甚是可歎者也。雨植曰,聖敎切當矣。上掩卷,仍命史官就座,又命退。諸臣以次退出。
上在景福宮。停常參·經筵。
金裕成啓曰,明日常參·經筵,取稟。傳曰,停。
金裕成啓曰,三品官之毋得過三日,循例請牌,曾有定式矣。大司成金昇圭,除拜後過三日不爲出肅,事體所在,誠極未安。從重推考,仍卽牌招,何如?傳曰,允。
前海防營所屬四邑兵符,移送守禦營事,內務府節目啓下矣。南陽·長湍·朔寧·漣川·大阜島兵符,摠禦使李鍾健,牌招傳授,坡州·高陽·交河·積城兵符,廣州留守洪鍾軒,旣已上京,一體牌招傳授,何如?傳曰,允。
傳于金裕成曰,檢校待敎李垠鎔減下,原任直閣兪鎭弼,原任待敎鄭寅昇,檢校差下。
金裕成啓曰,假注書邊東翼,有身病,勢難察任,今姑改差,何如?傳曰,允。
傳于金裕成曰,公事誤下之中官洪宅柱,從重推考。
金裕成,以議政府言啓曰,卽見永興府按覈使黃耆淵査本,則蓋其構亂滋擾,旣非一朝夕之故,而始因冤苦之到極,情固甚矜,終底凌犯之難貰,勢有所激,第念事由營邑,則先究其咎,罪在民人,則必施其律,然後王綱可肅矣。悖習可戢矣。前監司李敦夏,重臣之按藩自別,諸條之被論不輕,合有審問而勘斷,令〈該〉府拿處,前前府使李容翊,許多躬犯,極其駭悖,而以前任南梱事,間已定配,更卽拿來,發問目嚴覈處之,前府使鄭光淵,啓中臚列,若是狼藉,一體拿問正罪,今以罪囚供辭觀之,朴用根·金在景·張一燮,挺身綢繆,恣意嘯聚,寔繁邑村之無賴,直犯公堂之攸嚴,擁亂類而欲求死〈中〉之生,慢朝令而自干化外之誅,卽此獄渠魁也,而俱在漏網,尤切痛惋,刻期詗捕,亟用當律,外他諸囚,或有指使之目,或歸干涉之科,令道臣,參酌情跡,分等刑配,其餘無足深究者,不當拖淹拘繫,特爲放釋後形止,竝登聞事分付,承命覈囚之際,詳且起鬧顚末,無怪其然,而營邑之張皇論列,有若繡啓體段者,亦關後弊,難免警責,按覈使黃耆淵,施以重推之典,何如?
吏曹口傳政事,統理交涉通商事務衙門主事單李在正。
吏曹口傳政事,典圜局委員單金升鉉。
又以議政府言啓曰,卽見錦伯狀啓,則以公納愆限事,天安等邑諸守令,竝請罷拿矣。道啓論勘,事體卽然,而値此災年,多邑瘝曠,一時可悶,竝特爲安徐,使之載罪察任,何如?傳曰,允。
又以內醫院官,以都提調意啓曰,前御醫劉漢胄,前鍼醫田榮求,旣已闋服,依例還屬本院,令該曹口傳付軍職,冠帶常仕,何如?傳曰,允。
又以承文院言啓曰,卽見禮部咨文,皇太后加上徽號時應行典禮,詳議具奏事,奉上諭知照矣。回咨按列撰出,以爲入送,何如?傳曰,允。
吏曹啓目,粘連,觀此承政院右副承旨臣金春熙上疏,則伏以臣季父左議政臣弘集,方帶監春秋館事矣。臣之春秋兼銜,揆以格〈例〉,在所當遞,伏乞聖明,俯垂鑑諒,亟令選部,將臣兼帶春秋館修撰官之銜,劃行鐫改亦爲白有臥乎所,相避之法,在下當遞,承〈政〉院右副承旨臣金春熙所帶春秋館修撰官之銜,今姑減下,何如?判付啓依允。
禮曹參判閔丙奭疏曰,伏以臣緣生不天,歲未過半,三罹愍凶,揆以彝情,冥其溘然,而冥頑苟存,奄過禮防,頫昻慙慟,若窮無歸,我殿下,不忘簪履之舊,乃命收錄,除旨聯翩,臣盥擎摧咽,有淚注若,嗚呼,臣祖平昔,一心精白,惟聖上知照之,一生斂退,惟聖上拔擢之,粵自周廬陞階,以至一相,惟簡在心,臣祖之得以藉手,實在於寵祿禮位之外,故及夫臨革,猶以未報聖恩,爲悠悠不瞑之恨,況又拳拳隆渥,亦及身後,隱卒則若曰,實心向國,盡誠盡忠,賜誅則若曰,殫竭心膂,鼎彝勒,宸翰如綸,同朝動色,十行所頒,而歷敍本末,百世有徵,而昭著志業,苟使泉塗有知,必當掩泣,而顧臣未死餘生,當作何懷,鏤之肝肺,效以頂踵,追臣祖未卒之志,醻聖上罔極之恩,是臣今日之至願,而臣又逖違文陛,三載于玆矣。迹雖窮蟄,誠倍戀結,曾於苴堊,輒夢觚稜,玆當不竢〈駕〉屨之地,豈不欲進瞻耿光,而第臣稟質椎魯,志業荒嬉,早犯不幸,童子備官,臣祖深虞其赫舃盈盛,每詔過度,惕若臨淵,臣亦蹙然靡所止屆矣。今於苫塊之餘,言猶在耳,臣何忍彯纓拖紳,復廁周行也哉?區區所自矢者,惟息影榮,委命松楸,永奉家庭之戒,聊爲不報之報而已,竊擬進身輦下,積誠蘄免,而自喪威震剝,疾病侵尋,宛轉床笫,彈束無望,臣情到此,吁亦慼矣。玆從縣道,露章哀籲,伏乞聖慈,特垂矜憐,劃鐫臣新授職名,乃令選部,勿復擧擬,俾得投閒置散,以紓悲苦,以延殘喘焉,臣無任云云。答曰,省疏具悉。卿其勿辭行公。
戊子十月十六日五更,上御萬慶殿。召對入侍時,參贊官金春熙,檢校直閣尹,侍讀官李茂魯,檢討官朴彝陽,假注書李丙逌,記事官朴宗玕,別兼春秋李垠鎔,各持綱目第十卷,以次進伏訖。上曰,史官分左右。仍開卷。上曰,上番讀之。茂魯,讀自罷官織綺繡,止朝朔望。上曰,釋義。茂魯釋義訖。上曰,文義奏之。茂魯曰,夫禁淫巧·矯弊痼,進賢退奸,人主一初之大政也,哀帝卽位,政由已出,擧措如是,是以朝廷,翕然望至治焉,惜其終不如初,漢業遂衰,此專由於不能正心而勉學也,人主一心,爲萬化之本,心一正則事無不正矣。書曰,念終始典于學,以哀帝初政之淸明,苟能存心於典學,則豈有終始不一之歎哉?上曰,官織等諸弊之罷且除者,足可見哀帝一初之政,而前欲行井田法,而亦未果,其無剛斷,從可驗也,帝王之道,莫如用賢,而所行不得其道,所進不得其人,竟未免終不如初之歎,豈不爲可惜哉?茂魯曰,聖敎切當矣。哀帝之政,終始如一,則漢業,庶幾其中興矣。上曰,下番讀之。彝陽,讀自傅太后從弟,止尋復進用焉。上曰,釋義。彝陽釋義訖。上曰,文義奏之。彝陽曰,君王官人之道,惟察其賢不賢之如何,不以親疎有間,故春秋,稱內擧不避親,外擧不避仇之事,今肺腑之臣,有如傅喜之學問志行者,而若委任責成,庸爲朝廷之倚重,豈不賢於疎遠之臣哉?賜金養病,卽有人微賤庸鄙,不可假以官爵者之所施也,非禮遇賢臣之道也。上曰,自古用人,果不在親疎仇嫌,是以漢高帝,亦先封雍齒矣。今有傅喜之賢而不能大用,王莽之姦而乃反復用,皆由哀帝不於知人也。彝陽曰,聖敎切當矣。賢如傅喜而始終任用,則雖王莽不軌之徒,安敢肆然無忌乎?上曰,參贊官讀之。春熙,讀自遣曲陽侯王根,止始初多矣。上曰,釋義。春熙釋義訖。上曰,文義奏之。春熙曰,災異之警,卽古盛時所不能無者,而惟人君,能敬畏修道,以自消災而已,哀帝志操,漸不如初,此由治入亂之機也,地數震而日無光,天之示警,亦甚切矣。誠能因災恐懼,益礪有爲,則庶見漢業之復興,今乃求言而不用,竟至委靡不振,甚可惜也。上曰,天災無常,惟在上者,恐懼修德,則災不期消而自消矣。雖文·景盛際,亦不能無災,而能礪德政,災反爲祥,理固然也,今乃不能法其祖宗,此爲可惜矣。春熙曰,聖敎切當矣。上曰,閣臣讀之。讀自惟階下,止卿士之屬。上曰,釋義。釋義訖。上曰,文義奏之。曰,漢之地震,非一非再,而至於壞城郭壓人命,此則災異之大者也,漢帝宜爲戒懼,聽用李尋之對,代天亮功,修德施仁,旁求俊彦,各任其職,則庶可望中興之治,而哀帝,初有致治之漸,後乃不用直諫之言,此實可惜,而漢祚以致漸微也。上曰,執乾剛之德,彊志守度云者,此可謂善言,而自古男居外·女居內,毋聽女謁邪臣之言,以治國政,以安民業,固其爲當然之理也。曰,聖敎切當矣。上曰,此時李尋,不畏忌憚,若是其直諫,此誠爲後世人臣之所當法也,曰,誠然矣。人君,不可不擇直賢之臣,而爲下者,斷當盡忠竭力,直言極諫,是乃爲人臣者之職也,上掩奏,仍命史官就座,又命退。諸臣以次退出。
上在景福宮。停常參·經筵。
金春熙啓曰,來二十一日,朝參日次矣,敢稟。傳曰,停。
又啓曰,明日殿座相値,視事頉稟之意,敢啓。傳曰,知道。
傳于金春熙曰,不審之監饍提調,從重推考。
傳于金裕成曰,明日出宮門路,以廣臨門爲之。
金春熙啓曰,原任直閣兪鎭弼,原任待敎鄭寅昇,檢校差下事,命下矣。方在罷職中,何以爲之?敢稟。傳曰,敍用。
傳于金春熙曰,政官牌招開政。
傳于金裕成曰,召對爲之。
傳于金裕成曰,在外臺諫·京兆堂上·禮曹參議許遞,今日政差出。
金裕成,以吏曹言啓曰,成均館典籍黃一龍,南學敎授徐公淳,俱以身病,呈狀乞遞,〈改差,〉何如?傳曰,允。
又以吏曹言啓曰,繕工監假監役官趙漢憙,以其身病,呈狀乞遞,改差,何如?傳曰,允。
有政。吏批,判書趙秉世牌招不進,參判趙榮夏進,參議尹容植牌招不進,同副承旨金裕成進,以吏批言啓曰,判書趙秉世,參議尹容植,竝牌招不進,小臣獨政未安,何以爲之?敢稟。傳曰,依爲之。以鄭寅昇爲執義,李爲持平,兪鎭弼爲校理,李乾夏爲刑曹參判,金宗漢爲右尹,閔致憲爲刑曹參議,李範贊爲南學敎授,金東源爲典籍,電報局主事柳興烈,鍊武公院司務全良默,已上相換事承傳。兵批,判書閔泳煥病,參判徐珩淳病,參議鄭元和進,右副承旨金春熙進,同知加設單李基廈,護軍趙榮夏·李裕豊·沈應澤,同知單李象龜,副護軍李昌植·羅一顯·尹命植,副司直柳南植·沈相瓚·尹基周,副司果白樂訓·金鳳赫·全鵬錫·張世顥·文溶均,副司勇金在淵·金炳奎·朴泓來·張珪鎭·李基善,以上竝單付。吏批,再政。以南光熙爲掌樂正,李魯炳爲假監役,崇仁殿參奉加設單,李善衡。三政。以柳協用爲假監役,假監役李魯炳今超通政,朝官年八十加資,碧潼郡守李承益·權中璿·李希植。
吏曹口傳政事,以金炳年爲兵曹正郞。
以司謁口傳下敎曰,時·原任大臣·閣臣·內衙門堂郞·承史·玉堂明日來會。
金裕成,以議政府言啓曰,卽見水原留守尹滋悳年分狀啓,則新災四十九結十九負,特令劃下,流來舊陳未及充補之九十九結四十六負亦束,期於査起,盡充推奴徵債,限明秋防塞事,請令廟堂稟旨分付矣。久切望霓之情,至有薦璧之擧,甘霔之均洽斯捷,枯苗之勃興可喜,通論一境,足稱少康,所請災結,特許準劃,推徵防塞,依施,何如?傳曰,允。
又以議政府言啓曰,卽見平安監司閔泳駿分等狀啓,則順安等七邑,置之稍實,平壤等二十四邑,置之之次,義州等十三邑,置之尤甚,後錄諸條,竝請令廟堂稟旨分付矣。其一,各邑鎭帳外火田,四分一權減,鎭堡給代不足條,戶結分排,從便區劃事也,其一,陳田火田還加起執摠,依近例停免事也,其一,各宮房各衙門屯田,從實執摠,其中內閣屯土,別遣摘奸,不至冤徵事也,其一,尤甚邑,限明秋勿定配所事也,其一,推奴徵債,限明秋防塞事也,亢暵,乃諸路之通患,巨浸,何本省之偏災,恩恤攸曁,幽明可感,分劑應有斟裁,附陳亦多已例,竝依狀請許施,何如?傳曰,允。
又以議政府言啓曰,卽見廣州留守洪鍾軒年分狀啓,則新災一款,不爲擧論,流來成川之査括,未充一百六結七十二負七束,特許準劃,本府軍餉及各衙門今秋當捧各穀竝耗,歲前準捧事,請令廟堂稟旨分付矣。旱餘一霈,大慰三農,霜信且晚,秋候甚均,今觀檢災之不論,可驗闔境之旣同,至若舊陳之俵給,餉穀之準捧,依狀辭施行,何如?傳曰,允。
又以議政府言啓曰,卽見忠淸監司閔泳商狀啓,則林川郡守宋秉學,莅任七朔,做治鍊諳,今忽徑遞,民情惜去,特爲仍任事,請令廟堂稟旨分付矣。此非廟堂啓覆者,令該曹稟〈處〉,何如?傳曰,允。
又以禮曹言啓曰,各陵園所,今秋植木播橡,依定式擧行後,株數斗數,區別報來後別單書入,而健陵·顯隆園植木,則本府留守,已爲狀聞矣。敢啓。傳曰,知道。
又以奎章閣言啓曰,原任直閣兪鎭弼,原任待敎鄭寅昇,檢校差下事,命下矣。卽爲牌招察任,何如?傳曰,允。
又以兵曹言啓曰,再明日景武臺親臨,館學儒生應製試取時,本曹郞廳侍衛及各差備,當爲備員,而正郞一員未差之代,仍令該曹,以在京無故人口傳差出,以爲進參之地,何如?傳曰,允。
又以兵曹言啓曰,今十八日,二羽禁軍番次,而該番將元在貞,以其病難供職,呈狀乞遞,改差,其代,依承傳口傳擬入,何如?傳曰,允。
又以摠禦營言啓曰,本營騎士將具然韶,以前任甲山府使,尙在任所矣。領軍之職,久曠可悶,改差,何如?傳曰,允。
又以義禁府言啓曰,因義禁府啓辭,以公納愆限事,天安等邑諸守令,竝請罷拿,特爲安徐,使之戴罪察任事,批旨允下矣。天安等邑諸守令拿勘,特爲安徐,使之戴罪察任之意,分付該道道臣之意,敢啓。傳曰,知道。
又以義禁〈府〉言啓曰,今十八日館學儒生應製通方外爲之時,本府都事,皆爲赴擧,只有武都事一員,當直入直,而本府入直公事·回公都事及秋成門禁亂都事,無以推移,假都事三員,令該曹口傳差出,以爲擧行,何如?傳曰,允。
義禁府照目,粘連,高山察訪朴啓興矣本府議啓內,辭印擅歸,雖緣情勢,旣乖事體,殊涉駭妄,以此照律,罪杖八十收贖,奪告身,三等,私罪。奉敎依允。
義禁府啓目,粘連,向前朴啓興亦,辭印擅歸,雖緣情勢,旣乖事體,殊涉駭妄,以此照律,何如?判付啓依允。
戊子十月十七日四更,上御萬慶殿。召對入侍時,參贊官金裕成,檢校直閣尹,侍讀官李茂魯,檢討官朴彝陽,假注書崔麟休,記注官金鎭衡,別兼春秋李垠鎔,各持綱目第十卷,以次進伏訖。上曰,史官分左右。仍開卷。上曰,上番讀之。茂魯,讀自唯陛下,止上從之。上曰,釋義。茂魯釋義訖。上曰,文義奏之。茂魯曰,人事修則天道應,以洪範休咎之徵觀之,實是自然〈之〉理,非如術士讖書之穿鑿傅會者也,故人主之政,貴乎乾剛夬斷,崇陽抑陰,應天心·順民心而已,反是,天以災異,警告之矣。上曰,固志建威,毋使私路得間,則自然進英退奸,天道正矣。此豈〈非〉應天順人者耶?茂魯曰,聖敎切當矣。天人之際,甚可畏也,李尋之對,眞的論也。上曰,下番讀之。彝陽,讀自待詔賈讓,止湛溺自其宜也。上曰,釋義。彝陽釋義訖。上曰,文義奏之。彝陽曰,國家爲民興利除害,是所急先之務,而治水土爲本,昔夏禹陻洪水,免魚鱉之歎,李氷鑿離,避沬水之害,戰國時,史起,爲魏引漳水漑田,河內富饒,鄭國,爲秦導涇水作渠,關中殷盛,其功利之顯然者如此矣。今平當之請求浚川者,賈讓之奏言治河策,皆經濟天下之事也,爲國憂民者,所宜留心深究矣。上曰,水泛濫則隄防之,不使害民,壅閼則疏導之,且使灌田,務歸便利,昔大禹之九載治水,亦皆爲民之事也,夫民安然後,國家與安,民富〈然後〉國家亦富,爲民之政,可不務哉?彝陽曰,聖敎切當矣。上曰,參贊官讀之。裕成,讀自今隄防,止何足言也。上曰,釋義。裕成釋義訖。上曰,文義奏之。裕成曰,治水之法,如治民,而治水若順其勢而導之,則自無墊溺之患矣。大抵治民之要,惠之以仁義,施之以刑法,使順其性,導之以正,威惠竝行,則民永賴安矣。今之治水之要,自有法度,高低緩急,必因其性而導之,則河定民安,自可有效矣。雖曰大小不同,而夏禹氏,治九年之水,三過其門而不入,其治水之用力,如是其難,則況於治民乎哉?上曰,治水,卽爲民而然也,夫治水之際,度其高下,使之順流,則不費時月,而水定民安矣。此非必然之理耶?裕成曰,聖敎切當矣。上曰,閣臣讀之。讀自今瀕河十郡,止足以卜之。上曰,釋義。釋義訖。上曰,文義奏之。曰,夫求能浚川疏河者,蓋任其人·用其言,行其事,今於賈讓,奏上中下三策,而終乃一無任用行之,此則哀帝有始無終也,如斯而王令不立,民亦不信,何以治平天下乎?上曰,凡事有始無終,則必無所成也,哀帝每每如此,而無成事者,是故漢道衰矣。曰,聖敎切當矣。上掩卷,仍命史官就座,又命退。諸臣以次退出。
上在景福宮。停常參·經筵。
沈相學啓曰,明日常參·經筵,取稟。傳曰,停。
李耕稙啓曰,館學儒生應製讀券官閔正植,謂有情勢,奉牌闕外,陳疏到院,原疏,雖不得不捧入,前後飭敎,何等截嚴,而屢度催促,終不入來,事體所在,誠極未安。推考,何如?傳曰,允。
兵曹口傳政事,摠禦營別將單申泰熙。
兵曹口傳政事,羽林將李敎稷·李根周·申。
傳曰,師領議政沈舜澤,廐馬一匹面給,左賓客鄭範朝,右賓客沈履澤,左副賓客金永壽,右副賓客閔泳煥,贊善宋秉璿,書筵官金洛鉉·朴性陽,各熟馬一匹賜給,輔德金聲根,半熟馬一匹賜給,兼輔德閔丙承,弼善韓光洙,兼弼善閔泳達,文學金敎獻,兼文學權潚,司書閔泳敦,兼司書尹,說書閔泳轍,兼說書鄭世源,各兒馬一匹賜給,畵員十一員,寫字官十員,各紬一疋·白木一疋,陪吏十人,各紬一疋·白木二疋,書吏十八人,書寫書吏四人,正書朝報書吏二人,正書疏箚書吏一人,陪衛結束色書吏六人,各白木一疋·木二疋,草疏箚書吏二人,草奇別書吏一人,書員二人,各木二疋,其餘員役,各木一疋賜給。
傳曰,左翊衛李重益,右翊衛閔尙鎬,左司禦沈相璜,右司禦南廷獻,左翊贊金獜洙,右翊贊李始榮,左衛率洪祐相,右衛率閔泳哲,左副率金胤洙,右副率李容九,左侍直趙誠熙,右侍直宋鍾濂,左洗馬閔泳雲,右洗馬李容德,各兒馬一匹賜給,書吏六人,各白木一疋·木二疋,奇別書吏一人,書員二人,各木二疋,其餘員役,各木一疋賜給。
傳曰,世子宮兼長番內官十員,各紬二疋·白木一疋,出入番內官十二員,各白木二疋,司鑰二人,待令司謁二人,各白木二疋,別監二十人,白木一疋·木一疋賜給。
傳曰,世子宮,小學第四卷畢講後,賞格草注紙二十卷·白綿紙三十卷·黃筆一百柄·眞墨五十丁·黃蜜十斤·紬十疋·白木十疋·木三十疋入之。
金春熙,以侍講院言啓曰,王世子,進講小學第四卷,今已畢講,第五卷繼講之意,敢啓。傳曰,知道。
傳于金春熙曰,今日異於他日,輕囚放釋。
金春熙啓曰,臣春熙,敬奉聖敎,馳往義禁府,則無時囚,故仍詣典獄署,取閱囚徒案,則辭緣推覈間嚴囚罪人一名,辭緣査覈間嚴囚罪人五名,捉得鉤覈間嚴囚罪人一名,緣坐罪人二名,應坐罪人二名,査覈登聞間嚴囚罪人一名,公錢不納罪人四名,不可以輕囚論,故竝仍囚,其餘各司直囚罪人孫平甫等三名,係是輕囚,故竝依傳敎,放送之意,敢啓。傳曰,知道。
又以司饔院官員,以監膳提調意言啓曰,黃海道今十月令朔膳進上入來,而中宮殿所封物種中生鰒,本以二百三十箇,只以二百箇塡書膳狀,而物種則雖爲準封進,膳狀法意,何等嚴重,如是不謹,揆以事體,萬萬駭然,該道臣推考,膳狀則還下送,使之更爲修正上送之意,分付,何如?傳曰,允。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
又以摠禦營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
行護軍臣閔正植疏曰,伏以臣見擬於應製試官之望,至蒙恩點,繼降召牌,其在分義,固當竭蹶之不暇,而臣於試役,卽已叨僨誤之地也,聖度包涵,縱逭重究,私情悚恧,至今難安,顧何敢以時月之稍久,與同無故,晏然冒膺也哉?廉防攸關,趨承無路,隨詣朝房,敢控短籲,伏乞聖慈,俯垂鑑燭,亟賜變通,以重試體,以全微諒焉,臣無任屛營祈懇之至,謹昧死以聞。答曰,省疏具悉。試牌體重,卽爲入來。
戊子十月十八日巽時,上與王世子,詣景武臺,館學儒生應製,通方外試取入侍時,行都承旨沈相薰,行左承旨沈相學,右承旨李耕稙,左副承旨李種弼,右副承旨金春熙,同副承旨金裕成,假注書李丙逌·崔麟休,別兼春秋李垠鎔·閔亨植,檢校直提學閔泳煥·金聲根·趙東冕,直提學洪淳馨,檢校直閣朴鳳彬·金文鉉·鄭夏源·李範晉·金世基·尹·兪鎭弼·閔泳達,檢校待敎鄭寅昇·閔享植·李垠鎔·尹雨植,副校理李茂魯,修撰尹承弼,以次侍之。時至,通禮跪啓請外辦。上具翼善冠·衮龍袍,與王世子,乘輿出建善門。藥房提調李淳翼,副提調沈相薰進前奏曰,侵早勞動,聖體,若何?上曰,一樣矣。仍由廣臨門·神武門,詣景武臺。通禮跪啓請降輿。上降輿陞座。相薰,讀奏入門單子訖。仍奏曰,侍衛從陞中,有試官蒙點人,使之下去一體行禮乎?上可之。引儀引讀券官行判中樞府事金炳始,兼戶曹判書鄭範朝,督辦內務府事金永壽·沈履澤,行護軍閔正植,協辦內務府事鄭夏源,協辦交涉通商事務朴周陽,對讀官行副護軍尹相衍,成均館大司成金昇圭,行副護軍李鎬喆·金永迪,刑曹參議鄭誾朝,司諫院大司諫李貞稙,弘文館應敎李垠鎔,司僕寺正閔泳敦,通禮院相禮尹,侍講院文學金敎獻,副司果權潚,侍講院弼善韓光洙,行四拜禮,以次入就位。上命大臣入侍。賤臣承命傳諭。領議政沈舜澤,左議政金弘集,判府事金炳始進前奏曰,日氣,侵早勞動,聖體,若何?上曰,一樣矣。舜澤曰,世子宮氣候,何如?上曰,平順矣。炳始曰,臣有所仰達矣。凡服色之更改,其關係甚大,固不可尋常屢易,卽見兵丁所着,大爲駭異,且聞事力非但難繼,制度反不便宜,而猝地變改,一營之內,亦多不知其所以,臣今冒居提擧之任,而初無來言其由,未知近日營規,果如此,而及問于時任兩大臣,亦皆全然未聞云,如此事,何可使廟堂不知乎?殊非事體,徒滋疑怪,設或有不得不改之端,廣詢便否于大臣將臣而處之,恐好矣。舜澤曰,兵丁服着之更改,關係非輕,纔有親軍都相之仰奏矣。臣亦今日初見,則不無駭異,遠近觀瞻,亦當如此,參以物論,捷利姑舍,事力多不逮,此豈可不念乎?且雖當改之事,該營之初不相聞,揆以事面,不當如是,該營使施以重推,恐好矣。上曰,壬午冬,以兵丁服着,當從時宜事,吳提督長慶,有所論議,姑先參酌變通,隨時更改,以便敎藝,已有筵敎,而其時大臣,亦皆聞之,載在政院日記,卿等未及見此,而有此言乎?該營使之無所議到,有欠事體,而不必如是重推,安徐,可也。舜澤曰,今承下敎,其時大臣,有所聞知,而臣等則漠未得聞矣。蓋該營都相之不得先聞,已是意外,而雖以政府言之,此豈不得聞知之事乎?兵丁輩事勢,漸當寒節,又不可耐過,旣知其難行,故有此冒悚仰達矣。弘集曰,兵丁服着之欲從時宜,爲其便於用兵也,近年所改,比諸舊制之拘牽,已爲簡便,無須屢改,而今又變爲純黑,而製樣甚窄,此徒駭人觀矚,而無益於實事耳,我國人冬衣着綿,而外加窄製,緊束如縛,則肢體不得自由,其何以用兵乎?其勢必不得裏衣着綿,當此冬節宿衛巡綽之際,無以禦寒,實實不可行者也,此事便否,廟堂之不得與聞,誠非事體矣。上曰,軍中事,宜其祕也。弘集曰,軍務雖祕,豈有營門都相,亦不得聞之理乎?炳始曰,萬目觀瞻之事,豈可終祕乎?上命書題賦,是大學家齊國治之本,限申時,範朝等跪書讀奏訖。光洙等奉出懸題。上命試官權退,仍入小次。相薰,以司謁入稟曰,先張已入,出標信開布城,呈券儒生,次次出送,何如?上曰,以已下標信擧行,可也。傳曰,侍衛軍兵毛具,從便爲之。傳曰,侍衛·陪衛與排立軍兵,令各其營乾犒饋。少頃,相薰,以司謁入稟曰,收券已多,考試,何如?上可之,仍出次。傳曰,賓客·別雲劍·兵曹堂上·堂上閣臣·堂上對讀官·入侍承旨,竝讀券官加差下,堂下閣臣·入直玉堂,竝對讀官加差下,使之分考。炳始等考試訖。相薰曰,今番則取幾人乎?上曰,取百人。宣傳官跪稟懸燈。上仍入幕次。相薰曰,科次,何以爲之乎?上曰,爲之。仍命時·原任大臣入侍,同爲編次。炳始等編次訖。相薰曰,讀券,何以爲之乎?上曰,對讀官輪回讀之。光洙等讀奏第一張,至三句。上命止之。炳始曰,書燈,何以爲之乎?上曰,自第一張至三張,書正三下,之次七張,書草三下,其餘皆書次上。相薰曰,坼封,何以爲之乎?上曰,承旨坼封也。相薰坼封,讀奏訖。仍命書傳敎曰,館學儒生應製賦居首三下一幼學孫庚鉉,三下二進士洪淳九,三下三幼學朴昌緖,竝直赴殿試,之次草三下幼學朴用厚·李時溶·朴昌緖·李澈應·李逸稙·李鍾憲·尹永舜,竝付之進士榜末,之次草三下幼學沈相璜等十人,竝直赴會試,之次次上幼學金圭濟等十六人,竝給二分,之次次上進士金振聲等十六人,竝給一分,之次次上幼學李萬柱等二十三人,竝付之監試初試榜末,之次次上進士趙秉業等二十五人,各奎章全韻一件賜給。傳曰,入格儒生,明日待令。傳曰,還宮,當自內爲之矣,該房知悉。相薰曰,寶劍還納,傳受之際,做錯非細,揆以事體,萬萬未安,當該寶劍,所當重勘,而本院請推之外,無他可施之罰,何以爲之乎?上曰,從重推考,可也。出榻敎傳曰,當該中官拿處。出榻敎上仍命大臣先退,又命退。諸臣以次退出。
上在景福宮。停常參·經筵。
申時灑雪。
藥房提調李淳翼,副提調沈相薰啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李耕稙啓曰,明日常參·經筵,取稟。傳曰,停。
又啓曰,左副承旨李種弼,同副承旨金裕成,今日不爲仕進,竝卽牌招,何如?傳曰,允。
傳于金裕成曰,入格儒生,崇陽門外施賞。
傳于金裕成曰,召對爲之。
金裕成啓曰,因兵曹啓目,楊州牧使·忠州牧使,兼鎭禦營左右營將下批矣。守禦營所在楊州牧使兵符左一隻,移送鎭禦營,忠州牧使所佩兵符右一隻,統禦營及忠淸監營所上各左一隻,今旣新造,定禁軍下送,使之分上,忠州牧使舊兵符,收取上送,以爲燒火事,廣州留守·春川留守·統禦使·忠淸監司處,下諭,何如?傳曰,允。
傳于金春熙曰,薦新單子遲滯之中官吳泰煥,罷職。
以左副承旨李種弼牌不進罷職傳旨,傳于金春熙曰,只推。
以司謁口傳下敎曰,景祐宮正堂榻上倚几所排滿花席鼠破處,卽速修改事,分付戶曹。
金裕成,以典圜局言啓曰,本局委員金升鉉,身病猝重,萬無時日供職之望,今姑改差,何如?傳曰,允。
又以電報總局言啓曰南路電線,旣爲架設矣。不可無檢察,大邱·淸道·密陽·梁山·東萊五邑電線及巡弁兵,以密陽府使鄭秉夏,使之董飭,何如?傳曰,允。
又以統理交涉通商事務衙門言啓曰,義州監理署書記官金喬榮改差,代副司果高永善差下,令該曹口傳下批,何如?傳曰,允。
吏曹判書趙秉世疏曰,伏以臣於見職,至今日冒據,豈臣意料攸及也哉?再控衷懇,未蒙兪音,荏苒之頃,月已三易,而前後行政,又不止一再矣。凡銓家所謂公鑑識·平衡錘·抑僥倖·振淹滯,未嘗自效,庸答委畀,而雖以尋常循格,緩急塡窠,茫昧疎謬,揜之不得,至於某擬失當,某事致僨,今不必逐一自實,苟或反之於心,有所不慊者,則皆僨與失也,詩云相在爾室,尙不愧于屋漏,臣每淸夜不寐,點檢政注,曕彼屋漏,有愧斯言,固不待外至之姍笑,而顧臣內省,有許多辜負矣。殿下於臣,寵遇簡拔,逈越常格,而其所以責成者,豈容如此而止哉?臣於殿下,赴蹈糜粉,已矢平日,而其所以圖報者,亦豈容如此而止哉?秪緣臣天賦所局,觸事固陋,誠非不切,能有不逮,譬如伏櫪之馬,質本駑駘,有不能服勞致遠,而混被金羈,强銜鐵勒,鞭策不已,載馳載驅,行千里而不半途,顚蹶立待,可不懼哉如是而猶不自量,濡忍嫪戀,又不特向之於心不慊而已,此失彼僨,日積一日,遂至於自作難逭,則臣雖不恤,其於國事何哉?惟趁早冀倖,庶或爲臣桑楡之收,而報補雖負初心,狼狽不底大段,上不失爲使禮,下猶可以免罪,亦豈非公私之耦幸乎?若臣疾病實狀,略具前章,而衰齡窮命,萬念灰冷,廢却人世事,已久矣。不意三數年來,爲恩造所驅,使不敢言私,力疾就職,過境瘝曠,尙覺皇瞿,矧伊典選大部,今何可一例視而虛縻度日也?玆敢冒悚披瀝,復申前懇,惟聖上,天地於臣,父母於臣,生成之顧復之,將臣冢宰重任,劃賜鐫改焉,臣無任屛營祈懇之至,謹昧死以聞。答曰,省疏具悉。長銓重任,何可輕遞?卿其勿辭行公。
戊子十月十九日四更,上御萬慶殿。召對入侍時,參贊官金裕成,檢校直閣兪鎭弼,侍讀官李義悳,檢討官尹承弼,假注書崔麟休,記事官朴宗玕,記注官玉秉觀,各持綱目第十卷,以次進伏訖。上曰,史官分左右。仍開卷。上曰,上番讀之。義悳,讀自其水門,止群臣雜義,上曰,釋義。義悳釋義訖。上曰,文義奏之。義悳曰,賈讓之治河三策,出治河之費,以業所徙之民,雖爲上策,事甚巨創,而石隄完安,水門通開,又爲中策,然昔大禹,治水之良醫,而無隄防壅塞之語,由此觀之,平當之請浚川疏河者,甚爲得當矣。上曰,治水之道,順其流而導之,則因自通行而民亦不困矣。若徙民隄防,如是張大,則事無所成而民不安定矣。義悳曰,聖敎切當矣。上曰,下番讀之。承弼,讀自皆以爲孝武皇帝,止爲大司空。上曰,釋義。承弼釋義訖。上曰,文義奏之。承弼曰,自古帝王,苟有功德,則宗之而百世不遷,此不在七廟之常數矣。漢武帝功烈卓越,光前耀後,且有宣帝崇立之遺意,則王舜·劉歆之奏,安得不如此乎?武帝竟爲漢家不毁之廟,哀帝繼述之道,可謂盡其善矣。上曰,此是祖功宗德之義也,武帝之功烈如彼,定爲不毁之廟,而哀帝紹述之孝,固當如是,至於舜·歆之奏,亦爲尊祖而言也。承弼曰,聖敎切當矣。上曰,參贊官讀之。裕成,讀自丹見上,至天人之功也。上曰,釋義。裕成釋義訖。上曰,文義奏之。裕成曰,古今人主,如無大惡,則惟在臣僚輔導之如何矣。今以哀帝言之,初年頗有聲譽,庶有至治之望,今當天災時變,宜乎反躬責己,恐懼修省,而今此師丹之言,無非切近的當,而終不能用,未免有始無終之歎,豈不大可懼哉?此時諸臣,亦不得辭不能匡君之責矣。上曰,國之法度,當不可爲之時,則勢無奈何,然而從其群議,合其禮制可也,不能詢問,至於斯境,豈非妄率耶?裕成曰,聖敎切當矣。上曰,閣臣讀之。鎭弼,讀自臣聞天威不違,止皆此類也,上曰,釋義。鎭弼釋義訖。上曰,文義奏之。鎭弼曰,哀帝卽位之初,師丹屢次上書,言多切直,善補人主之聰明,深思群下之從化,此可謂後世人臣之所鑑戒者也。上曰,丹之所言,皆是切直,然而孔光與何武,爲政幾年,雖爲天下安心矣。唯此光與丹之奏,詔天下疑或無所取信,凡國家事出疑端,豈非臣下之故耶?裕成曰,聖敎切當矣。上掩卷,仍命史官就座,又命退。諸臣以次退出。
上在景福宮。停常參·經筵。
沈相學啓曰,明日常參·經筵,取稟。傳曰,停。
禮曹,來十二月十八日行宗廟臘享大祭,香祝親傳,取稟。奉敎敬依。
禮曹,來十二月十八日行景慕宮臘享大祭香祝親傳,取稟。奉敎恭依。
禮曹,來十二月十八日行社稷臘享大祭香祝親傳,取稟。奉敎敬依。
傳于金裕成曰,左副承旨許遞,前望單子入之。
金裕成啓曰,臣與左副承旨李種弼伴直矣。纔已許遞出去,伴直無人,右副承旨金春熙,所當牌招,而拘於廳規,不得請牌,何以爲之?取稟。傳曰,牌招。
承旨前望單子入之,吳長善落點。
傳于金裕成曰,召對爲之。
傳于金裕成曰,當該承旨推考。
以右副承旨金春熙牌不進罷職傳旨,傳于金裕成曰,只推。
吏曹口傳政事,典圜局委員單朴淵德。
金裕成,以議政府言啓曰,關西先運襦衣二百七十領,紙衣三百二十一領,照數捧上稱量,綿品·紙品,亦爲看審後仍爲監封,逢授於齎去禁軍處,沿路輸運及本道頒給等節,各別措辭關飭之意,敢啓。傳曰,知道。
又以戶曹言啓曰,廣興令李敏益,今已報瓜,而倉務多端,難付生手,姑爲仍任,何如?傳曰,允。
又以典圜局言啓曰,本局委員金昇鉉身病改差,代幼學朴淵德差下,令該曹口傳下批,何如?傳曰,允。
又以礦務總局言啓曰,本局主事韓廷五·金兌運·金龜鉉·張箕洽·朴志鉉·鄭尙坤,竝今姑減下,何如?傳曰,允。
開城留守閔泳愚疏曰,伏以臣一老蹇寒酸措大耳,晚調蔭塗,歷綰郡紱,寸長尺能,蔑有報效,居常媿恧,靡所止屆,至若保釐之特授,卿月之冥升,尤豈臣夢想攸到哉?是地也,介在畿·海之交,路通邊徼,星軺冠蓋之所絡繹,土産靈椏,象譯泉貨之所輻湊,夸靡之俗,去益騷訛,阜豊之財,見漸眢井,苟非幹局可以剸理,威望足以鎭物,決不可劃一籌而發一慮,如臣無肖,其能牽架袽漏,思有以整頓乎?肆乃策駑磨鈍,心手不應者,而況又蒲柳先謝,樗櫟無用,徒懷尸素之懼,不省瘝溺之歸,一營叢務,茫沒頭緖者,歲將半矣。以若榜樣,久冒匪據,不第爲一身僨敗而止,其於國計之窘絀,民生之凋瘵,憂亦不細,臣所以如縛求解也,噫,年來臣家,偏被雨露之私,蟬奕滿盈,寤寐猶驚,人怒鬼猜,其理灼然,闔門兢惕,淵氷在前,臣職當辭,不待臣言之畢,而聖明庶旣鑑燭矣。且念臣今焉癃痼,符到日迫,先壠在於忠州等地,而久曠瞻掃,霜露已墜,風樹餘感,尤不覺怵惕,程途雖非夐濶,守疆自有防閑,則時月擅離,其可得乎?請暇往省,縱有常典,以私廢公,有乖微諦,玆敢冒控情實,仰瀆崇嚴,伏乞聖慈,俯垂鑑諒,遞臣所帶之職,俾便往來,則亦莫非我殿下天地生成之澤也,臣無任云云。答曰,省疏具悉。卿其勿辭,從便往來。
戊子十月二十日三更,上御萬慶殿。召對入侍時,參贊官金裕成,檢校待敎鄭寅昇,侍讀官李義悳,檢討官尹承弼,假注書李丙逌,記注官金鎭衡,別兼春秋權潚,各持綱目第十卷,以次進伏訖。上曰,史官分左右。仍開卷。上曰,上番讀之。義悳,讀自詔還陳湯,止趙欽以罪免徙遼西。上曰,釋義。義悳釋義訖。上曰,文義奏之。義悳曰,陳湯,漢家有功之臣,而無罪被譖,老棄燉煌,爲郅支所笑,耿育上書訟冤,哀帝當此嗣服之初,聽用正直之言,詔卽還湯,可謂有意於勵精圖治矣。能推是心善終,則足以興復漢室,而竟不能愼厥終,殊甚嗟惜矣。上曰,陳湯以譖見徙,耿育以疏訟冤,哀帝聽用還湯,以此觀之,可與有爲,而竟得不然,可謂不能有始有終矣。義悳曰,聖敎切當矣。書曰,愼終于始,凡諸事爲,固當謹終而常如其始矣。上曰,下番讀之。承弼,讀自司隷解光,止所能及哉。上曰,釋義。承弼釋義訖。上曰,文義奏之。承弼曰,趙昭儀傾亂之罪,有難勝言,而至如隱産滅嗣之事,誠至凶絶悖矣。事雖旣往,不可不治,然而哀帝則初立,未暇窮竟,解光,以先朝執法之臣,乃驗問當時之事,請窮其獄,竟使趙欽,免爵徒邊,光之彈奏,可謂不失其正,至於耿育之上疏,非以解光之奏,爲不可也,其意則事屬先朝,不必追探,故若謂光奏之過當,而育疏之前,不可無光奏矣。光奏之後,亦不可無育疏矣。然則二人之言,似當竝行而不悖矣。上曰,解光之奏,守正之論也,耿育之疏,徒權之言,而似謂事在先朝,不必窮治,然而若此悖慝之事,豈可置而勿問乎?此必光奏之正直,不讓於育疏之寬容也。承弼曰,聖敎切當矣。上曰,參贊官讀之。裕成,讀自且褒廣將,止以爲不可。上曰,釋義。裕成釋義訖。上曰,文義奏之。裕成曰,觀成帝初政,可與有爲之君也,然外爲侫臣所罔蔽,內爲酒色所沈湎,至於絶滅繼嗣,亦可謂之漢朝氣數乎?班彪云,臨朝淵默,穆穆天子之容,成帝,其色莊而心荒者歟?上曰,此時國有賢臣,則豈有如此之變乎?此弊全由於國無賢臣則故也。裕成曰,聖敎切當矣。此時臣僚,卽向日之事成帝者也,不能固爭,惟事曲從,今於晏駕之後,乃有謗議,甚非臣子之道也。上曰,閣臣讀之。寅昇,讀自丹曰聖王制禮,止對言可改。上曰,釋義。寅昇釋義訖。上曰,文義奏之。寅昇曰,士庶人之爲人者,亦爲重其宗,不敢私其親,況帝王家,承其統而爲宗廟·社稷之主乎?今哀帝繼體而立,宜重大統,孔光等之以爲不可,實是守經之論也。上曰,泠褒·段猶等,特以私情言之,非大經大法也,唯丞相光等,執爲不可,斯言果得當矣。寅昇曰,聖敎切當矣。上掩卷,仍命史官就座,又命退。諸臣以次退出。
上在景福宮。停常參·經筵。
金春熙啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,新除授同副承旨吳長善,卽爲牌招,何如?傳曰,允。
金裕成啓曰,假注書李丙逌,有身病,勢難察任,今姑改差,何如?傳曰,允。
李丙逌改差,代以李養稙爲假注書。
傳于金裕成曰,召對爲之。
金裕成啓曰,明日召對,取稟。傳曰,爲之。
金裕成,以摠禦營言啓曰,本營騎士將吳熙澤,以前任碧潼郡守,尙在任所矣。領軍之職,久曠可悶,改差,何如?傳曰,允。
戊子十月二十一日四更,上御萬慶殿。召對入侍時,參贊官金春熙,檢校待敎鄭寅學,侍讀官林軒相,檢討官尹起晉,假注書崔麟休,記注官玉秉觀,別兼春秋韓光洙,各持綱目第十卷,以次進伏訖。上曰,史官分左右。仍開卷。上曰,上番讀之。軒相,讀自章下有司議,止甚爲君恥之。上曰,釋義。軒相釋義訖。上曰,文義奏之。軒相曰,師丹,素有經術德行,朝野之所倚重也,其忠國愛君之誠,勤勤侃侃,見於封事詞令之間,而惜乎年及耄耋,臨事而自多遺忘,至於奏御文字之不能審愼,致有丁·傅兩家之乘機構捏,竟未免劾彈之貶黜之,若非咸·欽二博士之交章辨白,何以明師丹之本心也?上曰,師丹,以經行無比之人,未免貶黜之科,此可謂不厭衆心,而咸·欽等,公憤所激,上書力諫,亦未免貶秩二等,蓋以此些少之罪,如此重論,豈不可惜哉?軒相曰,聖敎切當矣。上曰,下番讀之。起晉,讀自以君嘗託,止丹爵關內侯。上曰,釋義。起晉釋義訖。上曰,文義奏之。起晉曰,臣曾讀朱文公封事云,願陞下,勿因細過而置之重辟,勿爲少忤而報之嚴怒,今師丹之罪,不過老婚不審之失,而以有上文浸不合上意之故,遽加策免罷歸,則此非以細過而置辟·小忤而報怒者乎?幸因尙書令唐林之疏,尋有反汗之命矣。無已則幾累漢帝之盛德矣。上曰,師丹,以些少之罪,至於免官罷歸,無已太過耶?幸從唐林之說,而復賜侯爵,可謂上下有光矣。起晉曰,聖敎切當矣。上曰,參贊官讀之。春熙,讀自冬十月,止上及傅太后。上曰,釋義。春熙釋義訖。上曰,文義奏之。春熙曰,張由爲人不肖,且有狂而易性之病,固不足備數於尋常任使之末,況出使藩國,醫治王躬之重任乎?竟乃懼罪構誣,殆無人心,是誰之過也?哀帝之用人不明,此可見矣。上曰,古用人,善擇用之可也,而張由,素有狂易病之人也,如是用之,而豈有得當之事耶?春熙曰,聖敎切當矣。上曰,閣臣讀之。寅昇,讀自初傅太后,止太后無服辭。上曰,釋義。寅昇釋義訖。上曰,文義奏之。寅昇〈曰〉,馮倢伃之當熊而立直,出於忘身愛君者也,以一宮人猝然當之,處之若此,誠可欽歎矣。上曰,以馮倢伃之賢,受其重罪,定由哀帝之用人不明矣。寅昇曰,聖敎切當矣。上〈掩〉卷,仍命史官就座,又命退。諸臣以次退出。
上在景福宮。停常參·經筵。
李耕稙啓曰,明日常參·經筵,取稟。傳曰,停。
金裕成啓曰,同副承旨吳長善,今日不爲仕進,卽爲牌招,何如?傳曰,允。
傳于金裕成曰,政官牌招開政。
傳于金裕成曰,呈告同春秋,兵曹參知許遞,今日政差出。
傳于金裕成曰,同敦寧·兵曹參判許遞,今日政差出。
金裕成啓曰,卽者義禁府都事來言,時囚罪人李敏恒,當爲捧供,而判義禁洪祐昌,同義禁趙秉弼,俱有身病,知義禁李泰鉉呈辭,同義禁閔肯植未肅拜,不得開坐云,呈辭何以爲之,而判義禁·同義禁,竝卽牌招,何如?傳曰,竝許遞。
金吾堂上前望單子入之,判義禁閔致序,添書落點。
以申禎燁囚單子,傳于金裕成曰,飭已施矣。分諫放送。
金裕成,以吏曹言啓曰,繕工監假監役官柳協用,西學敎授趙範九,俱以身病,呈狀乞遞,竝改差,何如?傳曰,允。
有政。吏批,判書趙秉世牌招不進,參議尹容植牌招不進,參判李範晉進,右副承旨金裕成進,以吏批言啓曰,判書趙秉世,參議尹容植,竝牌招不進,小臣獨政未安,何以爲之?敢稟。傳曰,仍爲之。以閔泳韶爲同敦寧,閔炯植爲兵曹參判,金稷鉉爲敦寧都正,南奎熙爲兵曹參知,趙康夏爲知義禁,南廷哲爲同義禁,姜文馨爲同義禁,金奎弘爲同春秋,金基龍爲西學敎授,朴憲陽爲戶曹正郞,李容影爲長津府使,廣興令李敏益,特爲仍任事承傳。兵批,判書閔泳煥病,參判徐珩淳病,參知尹起元病,參議鄭元和進,右副承旨金裕成進。以金恒勉爲明月萬戶,同知加設單金振聲·尹德商,護軍金興圭·徐珩淳,副護軍李種弼·金奭根·尹起元,副司果柳璟浩·金大泓·蔡應浩·金鎭壽·孫世爀·朴容悳,副司勇鄭煥·鄭完。吏批,再政。以李應夏爲左尹,尹定求爲戶曹參議,裵夏謙爲假監役。
金裕成,以吏批言啓曰,新除授碧潼郡守李承益,以其身病,呈狀乞遞,改差,何如?傳曰,朔州府使閔一鎬相換。
又以兵曹言啓曰,大報壇守直官賈祐求,以其病難供職,呈狀乞遞,改差,何如?傳曰,允。
吏曹啓目,漢城府左尹閔肯植名字,改以炯植事告狀,依例令藝文館給帖,何如?判付啓依允。
戊子十月二十二日四更,上御萬慶殿。召對入侍時,參贊官金裕成,檢校直閣兪鎭弼,侍讀官林軒相,檢討官尹起晉,假注書李養稙,記事官朴宗玕,別兼春秋閔泳敦,各持綱目第十卷,以次進伏訖。上曰,史官分左右。仍開卷。上曰,上番讀之。軒相,讀自立曰熊之上,止魚澤障候。上曰,釋義。軒相釋義訖。上曰,文義奏之。軒相曰,尙書曰,〈罪〉疑惟輕,與其殺不辜,寧失不經,孟子曰,國人皆曰可殺,然後殺之,此是帝王寬以御衆之治也,漢哀帝,聽信一二臣之誣奏,誅戮無辜,至于蔓延,豈不爲欠於帝王好生之德也?上曰,自古王者之道,明有賞罰,固爲當然,而以無罪者,譖言爲罪,豈不爲欠事哉?軒相曰,聖敎切當矣。上曰,下番讀之。起晉,讀自大司馬喜,止遂策免喜。上曰,釋義。起晉釋義訖。上曰,文義奏之。起晉曰,今讀此文,始知哀帝,全不爲昏庸之主也,方其稱號立廟之際,內迫於太后,外制於强臣勢不能不率意行之,而猶且重違大臣之正議,不敢斷然宸衷,此可見重事體敬大臣之意也,苟若有輔導協贊之得其人在其位,則庶或不難於致治,而無如權奸壅蔽,擅弄國政,以至末梢傾覆之禍,可勝嗟惜哉?由此觀之,古來興亡治亂之分,寧在於國運之盛衰,似非全由於人君之賢愚也。上曰,歷觀是書,果見哀帝不爲昏庸之主也,但主弱臣强,牽制迫脅,使其聰智之性,不能展施其澤,良可惜也。起晉曰,聖敎切當矣。上曰,參贊官讀之。裕成,讀自御史大夫,止傅喜就國。上曰,釋義。裕成釋義訖。上曰,文義奏之。裕成,讀自官職變革,自古有之,蓋因治平之後,益究制置,方以爲後世監憲者也,未聞於國本未固,名位未正之時,免罷相續,沿革相仍,强求維新之治也,今妄擅制禮·斥賢良,終使名位不能正,紀綱不能立,此時經國之務,莫先於尊宗統正名分,以示好惡之義,而乃如朱博逢迎之習,攙引故事,進退官職,有若經世急切之務,臣固未知其可也。上曰,大抵爲國之道,莫先於正名分·立紀綱矣。何關於官爵之高下乎?紀綱立則官爵之尊卑,自可定矣。裕成曰,聖敎切當矣。上曰,閣臣讀之。鎭弼,讀自傅太后自詔,止以應天變。上曰,釋義。鎭弼釋義訖。上曰,文義奏之。鎭弼曰,災異者,爲其垂示乖象,以恐懼人心之謂也,當延登受策之日,有大聲鍾鳴,則伊時人心駭瞠,當如何哉?明明上天,雖似無聲無臭,預知人君不聰,不堪爲宗社之主,諄諄然戒示災異,不啻若耳提而面命也,苟於此時,修省弭災,進德求治,則安有後日傾覆之禍乎?甚可惜也。上曰,天有災異,國之不治也,故爲表也,以是爲人君者,修德就善,則災變爲祥,天理之當然也。鎭弼曰,聖敎切當矣。上掩卷,仍命史官就座,又命退。諸臣以次退出。
上在景福宮。停常參·經筵。
吳長善啓曰,明日常參·經筵,取稟。傳曰,停。
傳于吳長善曰,右承旨許遞,前望單子入之。
承旨前望單子入之,金明圭落點。
吳長善啓曰,開坐事,命下矣。新除授判義禁閔致序,卽爲牌招,何如?傳曰,允。
傳于吳長善曰,待敎會圈。
吳長善,以奎章閣言啓曰,待敎會圈事,命下矣。檢校提學金永壽,提學李鎬俊,檢校直提學閔泳煥·趙東冕,直提學洪淳馨,檢校直閣朴鳳彬·金文鉉·鄭夏源·李範晉·金世基·尹·趙秉輯·閔泳達,檢校待敎金宗圭·李完用·鄭寅昇·趙漢國·閔亨植·尹雨植,竝卽牌招,以爲會圈之地,何如?傳曰,允。
待敎會圈五點,沈相璡·朴箕陽·閔厚植,已上取三人。
吳長善啓曰,待敎會圈事,命下矣。政官牌招開政,何如?傳曰,允。
傳于吳長善曰,有實故玉堂許遞,今日政差出。
有政。吏批,判書趙秉世牌招不進,參判李範晉牌招不進,參議尹容植進,同副承旨吳長善進,以吏批言啓曰,判書趙秉世,參判李範晉,竝牌招不進,小臣獨政未安,何以爲之?敢稟。傳曰,只出緊任。以李容泰爲副應敎,趙秉健爲校理,鄭佑默爲敎理,宋彦會爲副修撰,沈相璡爲待敎,弘文博士單鄭世源,弘文正字單沈相璡,兼校書正字單沈相璡。兵批,判書閔泳煥病,參判徐珩淳病,參議鄭元和進,參知尹起元病,右副承旨金裕成進,副司直李茂魯·兪鎭奎,副司果朴彝陽。吏批,再政。以姜日馨爲掌令·李鎭鳳爲假監役。三政。徐榮愚爲假監役,徐相泰爲典籍,假監役李鎭鳳今加通政,朝官年八十加資。
以吏曹參議尹容植牌不進罷職傳旨,傳于吳長善曰,只推。
以江華留守鄭洛鎔狀啓,職在居留,不審修啓,至伏承問備之典,惶恐待罪事,傳于吳長善曰,勿待罪事,回諭。
吳長善,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣·階砌,俱爲無頉,而漢江壇四面紅箭門顚仆,壇垣頹圮,卽爲修改事,分付該監,此後看護等節,另加申飭之意,敢啓。傳曰,知道。
又以統理交涉通商事務衙門言啓曰,義州監理署書記官高永善,本衙門主事差下,令該曹口傳下批,何如?傳曰,允。
又以兵曹言啓曰,訓鍊院僉正南宮鋮,以其身病,難〈以〉供職,呈狀乞遞,改差,何如?傳曰,允。
又以摠禦營言啓曰,本營騎士將全泰亨,身病猝重,勢難察任,改差,何如?傳曰,允。
又以摠禦營言啓曰,本營別將趙羲謙,身病猝重,勢難察任,改差,何如?傳曰,允。
上在景福宮。停常參·經筵。
金春熙啓曰,明日常參·經筵,取稟。傳曰,停。
吳長善啓曰,知義禁趙康夏,同義禁南廷哲,兵曹參判閔炯植,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,同敦寧閔泳韶,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之官得過三日循例請牌,曾有定式矣。兵曹參知南奎熙,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,過三日擧案廳座時,自吏曹來呈本院,例也,而知義禁趙康夏,同義禁南廷哲,兵曹參判閔炯植,過三日擧案,今始來呈,以致晚時請牌之境,事甚未安。當該堂上推考,何如?傳曰,允。
金春熙啓曰,漢城府官員來言,濟州三邑獻民數修正次,請出矣。敢啓。傳曰,知道。
又啓曰,明日傳香,禮房承旨,當爲齋宿,行右承旨金明圭,所當牌招,拘於廳規,不得請牌,何以爲之?敢稟。傳曰,牌招。
傳于金春熙曰,賓客有闕之代,前望單子入之。
賓客前望單子入之,韓章錫落點。
吏曹,右賓客單金永壽,左副賓客單閔泳煥,右副賓客單韓章錫。
傳于金春熙曰,前別軍職閔炯植·吳衡鐸,竝別軍職還差下。
吏曹口傳政事,義州監理署書記官單高永善。
兵曹口傳政事,副司果兪鎭弼。
兵曹口傳政事,摠禦營騎士將單趙羲觀。
金春熙,以吏曹言啓曰,繕工監假監役官裴夏謙,以其身病,呈狀乞遞,改差,何如?傳曰,允。
又以奎章閣言啓曰,新除授待敎沈相璡,敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授待敎沈相璡,卽爲牌招入直,何如?傳曰,允。
又以弘文館言啓曰,新除授副修撰宋彦會,時在京畿利川地,經筵入番事緊,請斯速乘馹上來事,下諭。傳曰,許遞。
又以弘文館言啓曰,新除授校理趙秉健,副校理鄭佑默,竝卽牌招察任,何如?傳曰,允。
又以漢城府言啓曰,濟州三邑民數,今始上來,依例入錄之意,敢啓。傳曰,知道。
督辦內務府事沈履澤疏曰,伏以臣忝叨宮賓,日月久矣。以臣凡學陋識,固不足備數於端亮之選,而躬逢盛際,奉戴离光,只知榮〈寵〉,盤礴不去,第臣脆質,寒熱爲祟,自秋徂冬,劇歇無常,羸削凘頓,〈有〉難自力,不可以時日殫束,而況今書筵日開,睿學方進,緝熙光明,上下顒竢,宜其備員侍講,以殫啓迪之方,豈容使病淹如臣,占據其一,祗以妨賢路曠職事也哉?皇悶之極,冒徹短籲,伏望聖慈,俯垂憐察,將臣賓客之任,亟賜鐫改,以便公私,千萬幸甚,臣無任云云。答曰,省疏具悉。所請依施。
協辦內務府使金聲根疏曰,伏以臣聞人臣獻身之義,公也,爲人子反面之情,私也,因私妨公,義所不敢,先公後私,情固當然,噫,臣之近日所蒙,與天靡極,無地可報之至恩殊渥也,惟一切矢心,以夙夜匡懈,糜粉磨考,爲涓埃萬一之效,帀歲揆離,不敢言私,良有以也,第臣見叨,卽貳邸輔導之責焉,而朝夕左右,不可離也,亦內府協辨之務焉,而緩急先後,不可瘝也,是豈臣蒙蔀譾劣之所可兜攬而負乘者哉?每自循省,悚悚危懼,若淵將墜,如縛求解者,厥有之矣。況臣區區之私,八耋老父,扶將須人,一子從政,有違情理,景簿崦嵫,自不禁陟岵之望,氣補蔘朮,無以供視藥之節,方寸如灼,跬步難忘,且況臣之穉子,年過舞勺,朞近行醮,成家之道,於斯伊始,悅親之資,無過乎此,此又臣不容己之私也,日月以告,禮自有據,而職任旣重,暫曠是悚,途里稍遠,擅行未敢,玆庸不揆猥屑,短章呼籲於聽卑之下,伏乞聖明,特垂鑑諒,竝遞臣見帶諸職,仍許臣歸養餘暇,俾爲從便來往,公務無瘝,私分獲伸,千萬幸甚,臣無任云云。答曰,省疏具悉。卿其勿辭,從便往來焉。
副護軍洪承穆疏曰,伏以日月之燭幽微,而容光可以回照,雨露之含滋潤,而群彙各得遂性,天道然也,我殿下,合天羲德,如天堯仁,今臣籲天,是亦孺子之號父母,而未暇緩聲也,念臣老父,已頹楡景,退處槐山,貼身床笫,寄命刀圭,亦已有年矣。而臥起乎奉席,飮啜乎奉器,晨夕左右,惟一穉騃抱孫而已,臣父之老癃如此,子職之曠闕又如此,而鍾漏之間,徒事逐逐,是豈忍爲也哉?直以猥忝下大夫之列,未敢擅離於城闕一步之外耳,計以程途,則今爲十舍,請暇往返,動費數朔,每書呈由之致煩,極其惶悚,如欲頻省親側,去來無常,則恐虧臣職,如欲長在輦下,赴走盡分,則亦蔑子道,臣之情踪,轉益窮且隘矣。其在公私間義諦,經權上道理,有可以毫分得當者,罄暴由中,冀蒙體下,是亦無隱之一端也,今當秋冬交敓之際,臣父病祟,一倍越添,至有專足來報,臣心煎煼,靡所止屆,庸敢具贖仰干,伏乞天地父母,煦之以日月,涵之以雨露,特許臣任便往來,安意救護,可伸烏鳥之私分,莫非我聖上終始生成之澤也,臣無任云云。省疏具悉。所請依施。
上在景福宮。停常參·經筵。
藥房提調李淳翼,副提調沈相薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金明圭啓曰,明日常參·經筵,取稟。傳曰,停。
又啓曰,右副承旨金裕成,今日不爲仕進,卽爲牌招,何如?傳曰,允。
禮曹,進賀兼聖節冬至,來己丑年正朝謝恩使拜表吉日,來十一月初四日午時,方物封裹,同月初二日。
以右副承旨金裕成牌不進罷職傳旨,傳于吳長〈善〉曰,只推。
吏曹口傳政事,以〈李〉基赫爲昌原府使。
金明圭,以議政府言啓曰,卽見忠淸監使閔泳商狀啓,則當此歉歲,民情頷顑之時,守令遞易,有妨接濟,道內守令,限麥秋勿爲遷轉事,請令廟堂稟旨分付矣。爲念災邑事勢,勿令遷轉之意,已有筵奏蒙允,而道啓又如此,依所請施行事,分付銓曹,何如?傳曰,允。
又以議政〈府〉言啓曰,卽見咸鏡監司趙秉式所報,則永興府昨年麻農,無前判歉,莫重貢市,責納末由,且今布節已過,四處廣求,終無所得,而本邑旣有磨鍊之錢,每疋以葉錢八兩,特許代納爲辭矣。貢布縱有綦重,麻農旣云失稔,則本邑責捧,勢實末由,特軫民情,依所報許令代納,何如?傳曰,允。
又以礦務總局言啓曰,本局主事朴志鉉減下,代副司果林輔永差下,令該曹口傳下批,何如?傳曰,允。
吏曹口傳政事,礦務局主事單林輔永。
吳長善,以兵曹言啓曰,前別軍職吳衡鐸,別軍職還差下事,命下矣。〈依〉例付職,當爲口傳下批,而方在職牒還授中,何以爲之?敢稟。傳曰,蕩滌敍用。
兵曹口傳政事,訓鍊判官加設單吳衡鐸。
吳長善,以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
上在景福宮。停常參·經筵。
金裕成啓曰,明日常參·經筵,取稟。傳曰,停。
傳于吳長善曰,自聞北民擾訛,憧憧憂念,方切于中,見今査啓,不啻痛難,始焉起閙而犯分,終又逃罪而漏網,雖緣不堪其掊克,亦復可駭其俗習,此當隨捉酌處,而若其多小臚列,旬宣之職·制梱之任·分憂之責,其所以對揚者,乃如是乎?侵虐之甚,民生何辜,貽羞之極,國體自損,此以寬恕,何以謝衆民〈之〉心?其所犯諸條,雖有輕重之殊,均之爲不法也,前監司李敦夏,施以竄配之典,前兵使李容翊,施以島配之典,前府使鄭光淵,亦施竄配之典,竝令當日發配。
兵曹口傳政〈事〉,摠禦營騎士將單金智亨。
傳于吳長善曰,召對爲之。
又以議政府言啓曰,卽見咸鏡監司趙秉式分等狀啓,則咸興等五邑,置之稍實,定平等五邑,置之之次,永興等四邑,置之尤甚,後錄諸條,竝請令廟堂,稟旨分付矣。其一,尤甚邑,限明秋勿定配所事也,其一,端川以南進俸吏,姑爲停止事也,其一,推奴徵債,限明秋防禁事也,亢旱彌久,圭璧屢薦,甘霈隨降,秧苗快蘇,設有高低之優劣,不無短長〈之〉截補,分等必存酌量,竝與後錄〈諸〉款,依施,何如?傳曰,允。
又以親軍統衛營言啓曰,本營軍司馬李垠鎔,身病甚重,勢難察任,改差,何如?傳曰,允。
協辨內務府事韓章錫疏曰,伏以臣荐控情實,顒俟兪音,伏讀恩批,華衮彌隆,有若眞可以堪承者然,臣感淚被面,愧汗浹背,如慢如僞,益不省其措躬也,噫,君之於臣,知固莫如,臣之於君,不欺爲大,聖上,不以臣不肖,畀以文章之司命,是則哲之明,有遺照,而臣於是乎難免欺罔之科也,請以臣空疎鈍拙之實,冒悚而悉暴焉,臣受氣甚薄,記性最短,自束髮操觚以來,不能致力於刻苦鑽硏之工,所習,不過功令章句之小數,而場屋之燭鉢副急,館閣之葫蘆依樣,尙且腐毫蹇澁,不中章程,時或妄效前人述作,戛戛乎心手不應,辭理不貫,經史諸家,强半未窺其涯略,而隨得隨失,枵然無存,譬若控涓涔於漏巵,拈生花於枯槎,正是古人所云,臣之壯也,猶不知人,而乃者蒲質早凋,菁華益竭,荐經喪禍,風霜震剝之餘,神識已去,舊聞都忘,志氣自銷,新知不續,旣久抛棄筆硯,兀若土木,甘爲矇瞽無聞之人,而靜處內省,憮然興悔,欲取一二切己文字,以求桑楡歸宿之計,而疾病又作矣。竝與尋行數墨之事而自歸放廢,臣之平生本末,止於此矣。文苑提衡之責,本不專在於詞章之末,而只就詞章言之,豈有萬分一近似者乎?但以屛居稍久,底蘊未露,人或疑其有一斑之窺,遂至於誤剡牘而玷隆簡,是臣上而欺天,下而欺人,而若又饕榮恃寵,恬然冒進,是終於自欺也,臣雖無狀,亦四維中一物耳,寧不內愧於心乎?朱子曰,士大夫辭受出處,不獨其身之事,乃關風俗之盛衰,之至於此職,地望尤別,士趨之淳漓繫焉,世道之汚隆判焉,而反諸身不誠,尙何以勵學官端敎條,用賁昭代作成之化乎?强所不能,恐違百僚器使之道,往非其招,徒虧一介株守之義,揣挈公私,趨膺無說,不得齎悚申籲,期於得準而止也,伏乞天地父母,回光寢照,亟收匪分之恩,以重淸選,仍治屢逋之罪,以照法紀焉,臣無任云云。答曰,省疏具悉。巽章至于三,亦云備例,瀛圈且不宜虛徐,卽爲肅命。
戊子十月二十六日五更,上御萬慶殿。召對入侍時,參贊官吳長善,侍讀官鄭佑默,檢討官趙鍾雲,待敎沈相璡,假注書李養稙,記注官金鎭衡,別兼春秋金敎獻,各持綱目第十卷,以次進伏訖。上曰,史官分左右。仍開卷。上曰,上番讀之。佑默,讀自雄亦以爲,止爲帝太后。上曰,釋義。佑默釋義訖。上曰,文義奏之。佑默曰,大凡丞相,柱石之臣,黼黻之職,責任所重,何等正大,而彊毅權謀,非爲相之才,凶惡亟疾,是亂國之本矣。朱博爲相,逮夫受策之時,有異變尋·雄之對,又若是昭昕,則天災人心,庶可驗察,而終不覺悟,至有萬世之譏,臣切爲哀帝慨然焉。上曰,其時雄等所奏之言,固宜用之,而終不覺悟,深切愛惜者也。佑默曰,聖敎切當矣。上曰,下番讀之。鍾雲,讀自朱博旣相,止謂之嫗。上曰,釋義。鍾雲釋義訖。上曰,文義奏之。鍾雲曰,哀帝性本良善,以尊兩后之號言之,則可謂孝矣。然而不得以孝爲治,殊切慨嘆,且使溥太后轎,而無尊卑之序,安得無萬世之譏耶?上曰,國家爵位尊卑,各有等分,而此時不以等分爲之,甚可歎也。鍾雲曰,聖敎切當矣。上曰,參贊官讀之。長善,讀自丁傅爲公卿,止不宜有爵土。上曰,釋義。長善釋義訖。上曰,文義奏之。長善曰,王莽,外飾恭勤,內事諸父,虛譽稱世,以此爵位崇重,竊國柄於隱暗,幾至漢業之衰,如此大逆,宜當誅戮,而使其就國,豈不慨惜哉?上曰,王莽擅弄國柄,自以虛名求譽,未免後世篡逆之名也。長善曰,聖敎切當矣。上曰,閣臣讀之。相璡,讀自請免爲庶人,止爲成都侯。上曰,釋義。相璡釋義訖。上曰,文義奏之。相璡曰,詔免師丹爲庶人,貶遣王莽就國,事固當然,且哀帝深感楊宣之諫,復封商于邑,可謂善爲措處也。上曰,王莽就國也,天下爲之冤,未知其詐僞故也,莽內懷不軌,外要取媚,而朝廷猶此未知,況蠢民乎?相璡曰,聖敎切當矣。上掩卷,仍命史官就座,又命退。諸臣以次退出。
上在景福〈宮〉。停常參·經筵。
吳長善啓曰,明日常參·經筵,取稟。傳曰,停。
傳于吳長善曰,召對爲之。
兵曹口傳政事,摠禦營別將單,李恒儀。
吳長善,以議政府言啓曰,北關後運紙衣六百七十六領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以摠禦營言啓曰,本營騎士將金智亨,以前任長津府使,尙在任所矣。領軍之職,久曠可悶,改差,何如?傳曰,允。
又以刑曹言啓曰,卽接慶〈尙〉監司金明鎭文移,則榮川郡徒一年定配罪人金啓善,限滿云矣。取考曹上配案,則金啓善,犯手士族罪,丁亥八月二十七日到配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以義禁府言啓曰,慶尙監司金明鎭狀啓曰,昌原府使李奎會,不得已罷黜,其罪狀,令攸司稟處事,啓下矣。李奎會,下去忠淸道溫陽地云,依例發遣府書吏拿來,何如?傳曰,待待命拿囚。
戊子十月二十七日四更,上御萬慶殿。召對入侍時,參贊官吳長善,侍讀官鄭佑默,檢討官尹承弼,待敎沈相璡,假注書崔麟休,記注官玉秉觀,別兼春秋金敎獻,各持綱目第十卷,以次進伏訖。上曰,史官分左右。仍開卷。上曰,上番讀之。佑默,讀自罷州牧,止太平皇帝。上曰,釋義。佑默釋義訖。上曰,文義奏之。佑默曰,在昔成帝時,將用貴而治賤,不以卑而居尊,罷刺史而置州牧,是亦漢家古制也,用人必賢,任事必勤,惟盡在職之道而已,不在秩品高下之如何,而噫彼朱博,抑獨何心,反復官爵,眩惑聖聰,人臣之輔導,固不當若是矣。忝究前後事狀,則姦軌之誅,渠安得可免也歟?上曰,國家之事,因其勢而變通可也,無端有州牧,至於斯境,而以朱博,不爲簡要,其在變通,是爲不善之事也。佑默曰,聖敎切當矣。上曰,下番讀之。承弼,讀自待詔黃門,止進退大臣。上曰,釋義。承弼釋義訖。上曰,文義奏之。承弼曰,夏賀良,本以諂邪之輩,適値哀帝寢疾之時,奏此無常之言,而延益之道,在於節食服藥,不在於改元易號矣。哀帝暫聽憸小之言,雖有此過中之事,此未必長久遵行者矣。及至慨其無驗,旋罷其事,賀良之罪,不容不斷之以法,帝之有過卽改,果如日月之食而復明,尤有光於君德矣。上曰,疾病善爲調攝,則差蘇矣。雖改元易號,豈有獲瘳之理乎?推此以觀,則賀良之讒諂,可知其小人,哀帝之旋卽改過,亦可謂賢也。承弼曰,聖敎切當矣。上曰,參贊官讀之。長善,讀自上以其言,止免爲庶人。上曰,釋義。長善釋義訖。上曰,文義奏之。長善曰,賀良等請建改元易號,其言不可信驗,而其後哀帝,更覺賀良之誣妄,如是不從,而凡君之不明,全由於臣下之姦軌也,然而哀帝之盡復諸祠,大可爲不明也。上曰,哀帝以寢疾,興復諸神祠,雖然,常時不享之神靈,如是事之,而豈有得當乎?見此而事之不善,可知矣。長善曰,聖敎切當矣。上曰,閣臣讀之。相璡,讀自上疑博玄,止爲丞相。上曰,釋義。相璡釋義訖。上曰,文義奏之。相璡曰,朱博居其大官,黜陟不能平正,至於上疑其承指,竟致問狀,博之自殺,國除,極爲當然,且平當之不應召受印,謙讓知足,可謂老成大臣之事矣。上曰,至於丞相,不爲疆起受印,其在老成之人,有謙讓之風,實爲極善之事也。相璡曰,聖敎切當矣。上掩卷,仍命史官就座,又命退。諸臣以次退出。
上在景福宮。停常參·經筵。
金明圭啓曰,明日常參·經筵,取稟。傳曰,停。
傳于金明圭曰,都承旨許遞,前望單子入之。
傳于金明圭曰,召對爲之。
金春熙啓曰,卽者義禁府都事來言,時囚罪人李敏恒,當爲捧供,而判義禁閔致序在外,知義禁趙康夏,同義禁南廷哲,俱有身病,只有同義禁姜文馨一員,不得備員開坐云,在外何以爲之,而知義禁趙康夏,同義禁南廷哲,竝卽牌招,何如?傳曰,在外與有身病,竝許遞,前望單子入之。
金春熙啓曰,開坐事,命下矣。新除授判義禁沈履澤,知義禁閔種默,同義禁朴周陽,竝卽牌招,何如?傳曰,允。
金春熙啓曰,明日傳香,禮房承旨當爲齋宿,行右承旨金明圭,所當牌招,而拘於廳規,不得請牌,何以爲之?敢稟。傳曰,牌招。
傳于金春熙曰,迨玆歉憂之方棘,苟有爲民除民弊之端,雖係應供,夫何所惜?明年節扇,特爲停捧,以爲一分紓力,庸示軫念事,自廟堂分付該道。
兵曹口傳政事,親軍西營右領官單鄭基燦。
兵曹口傳政事,親軍統衛營軍司馬單趙東潤。
金春熙,以義禁府言啓曰,前監司李敦夏,前府使鄭光淵,施以竄配之典,前兵使李容翊,施以島配之典,竝令當日發配事,承傳啓下矣。竝以承傳內辭意,具罪目,李敦夏全羅道礪山府竄配,而卽爲發遣府都事,押送配所,鄭光淵慶尙道尙州牧竄配,李容翊全羅道羅州牧智島島配,而亦爲發遣府書吏,押送于各其配所,何如?傳曰,允。
直講金榮善疏曰,伏以臣闒茸賤品,百無肖似,偏蒙我聖上曲庇之恩,趨走承事,殆近十稔于玆矣。區區報答之念,曷嘗食息而忘也?第無臺銜而進言,則多有自外退却,抱牘而趦趄,良已久矣。近伏聞言路,自去月而廣開,有懷者必達,敢控襞積之素懷,不避嚴畏而仰陳焉,臣嘗謹按國朝寶鑑,孝宗八年,上與筵臣,語及我朝衣服之制曰,前朝鄭夢周,還自中原,始傳紗帽團領之制,蓋中原,雖戰陣,亦以冠帶從事,而我國笠制,極其駭異,出入門戶,動輒罣礙,至於表袖,亦太長濶,不便行步,曾見大明會典,武士衣袖,僅容其拳,良以戎服,取其輕捷也。鄭太和曰,壬辰後,嘗欲依中國之制,上下皆戴小帽子,而竟未能行云矣。上曰,道袍亦自壬辰後始有之,我朝帖裏,與胡人帖裏同其制,古有胡耳掩,狹小輕銳而今無之,大抵此等,初無定制,只因一時俗尙,輾轉變易也,至哉聖訓也,臣竊莊誦而銘諸心者久矣。臣於年前,伏讀聖旨下者,有曰,朝服祭服喪服外,如直領道袍凡廣袖之類,皆令除之,只着窄袖長袍,有官者加戰服,繼又下戰服,稱以褡之令,臣竊以爲我殿下處分,寔出於祛繁就簡,而亦所以繼述先朝未卒之志事也,臣不勝欽仰攢祝,曾未幾何,更令搢紳士庶宴服,任其從便,臣實滋惑,繼以憂歎焉,今此盛擧,旣是援古矯俗,則固當勿撓而行之可也,若難於拂衆,則繳還而寢之亦可也,不然,置之可不可之間,臣固知大聖人柔道御國之謨,亶出尋常萬萬,而豈不有損於乾剛夬正之道哉?第伏念我朝衣制,以臣見之,未知其有合於古制者,臣請略陳之,史記,衛滿亡命,魋結蠻夷服而東出,椎髻者是蠻夷服也,明史,太祖微行,至新樂觀,見道士結網巾,取以頒示,網巾者是道士服也,幅巾則出於菩薩,而轉于道士,至宋而爲儒着,道袍則始於道士,而轉于僧徒,至於我東而爲正服,衣者,仁祖朝丙子後,斥而廢棄者,挽近爲上服,衣被一國焉,廣袖周衣,純廟朝庚辰間,禁以服妖者,仍復冒行,到今遍于八省焉,直領則就官服而斜其領者也,中衣則從道袍而去其衽者也,所謂鶴衣,亦不見於經史,行衣之名,尤爲無據矣。至若童子辮髮,婦女服色,尙沿北元之舊而莫之正者也,然則其他瑣細服飾之無一師古,推可知矣。且以章服言之,朝服三古法服也,上衣下裳,蓋取乾坤,而今也則純朱焉,朝冠·祭冠,原來同制,而今也則分用焉,帶制,大夫·士,判然各異,而今也聯於後綬而無徵焉,且若曲裾一制,施於何處,後綬兩環,用於何時,甚或如白衫變爲靑衫,蔽膝變爲蔽胸之類,失制而襲謬者,難遍以疏擧,團領者,上領也,司馬溫公曰,上領者,本出胡服,朱子曰,上領衫,本朝因唐,唐因隋,隋因周,周因元魏,元魏者,拓跋魏也,苟求其原,未可曰一出於正也,東人言衣制,必稱明制,而不能求實,恫疑虛喝者多矣。明史與會典,俱非祕書,先正臣趙憲東還之疏,亦甚綜詳,其論中朝衣冠之制曰,自上達下,不尙浮大,而袖濶俱一尺祛口,文則九寸,而武則僅容出拳,此卽文忠公鄭夢周,東來所傳洪武定制也,尺是省尺,非今布帛尺也,則何嘗如東衣之浮大者也?文忠公遺像,現在嵩陽書院,文靖公李穡之像,亦在京城壽重坊,盤領窄袖,班班可覩洪武舊制也,雖然,是豈大明所創也?李供奉·杜工部·韓昌黎·白香山諸像,尙傳至今,而擧皆盤領也,李衛公故物記曰,素錦袍一其襟袂促小,紫文綾襖一促製小袖袍,且尹和靖曰,伊川常愛衣皁,或博褐紬襖,其袖亦如常人所戴紗巾,望之如鍾形,今之習伊川學者,大袖方頂何謂?陸宣公·楊龜山眞像,刻傳本集卷首,而是亦盤領也,推此而唐宋舊制,槪可見矣。臣愚以爲搭戰服,雖非三代法服,猶爲唐宋遺制,則較諸時衣之無據,相去奚啻千里哉?然搭之於戰服,不但制度之差殊,亦不無原始之稍古,以戰服而改稱搭,則是無其實而借其名,曷若直用搭,無已而必欲行古之制,三古法服之不絶如綫者,有一焉,深衣是耳,大抵深衣者,尊卑男女文武吉凶通用之正服,而諸儒圖說,數百其家,然而因古度今,折衷取捨,豈無便宜適用之制哉?溫公曰,要須十二幅,下倍於上,不必拘於尺寸之數,楊信齋論鉤邊曰,先生晚年,去舊說而不用,先生卽朱子也,據此則不害爲隨宜損益也,深衣經文曰,規者行,擧手以爲容,此謂袂形非圓,擧手揖讓,其容乃圓也,尙書大傳曰,拱則抱鼓,拱者,擧手之謂也,抱鼓者,規之謂也,且禮書云,主人受胙,實于左袂,掛袂于季指,袂若形圓,豈至掛指也?然則深衣亦可窄袖也,又何必搭爲哉?自古在昔,聖王制度,以文章,表貴賤則有之,未聞異其制度也,且考文議禮,時王所制也,文質損益,無所不可,近日流俗,狃於習見,難於更張,每頒朝令,輒閼而不行,可勝難哉?臣愚以爲無論上下吉凶公私服,不如專行深衣之爲簡正也,以緣之色而辨資級,以帶之制而別文武,則庶合於古聖爲文章表貴賤之意也,曷不休哉,曷不盛歟?臣於群書,未暇廣引,而只此所論,亦皆著見於經傳者,非臣無稽之臆說也,伏願聖明,深究乎制作之本,細察乎因革之宜,以臣所言搭深衣之制,特詢廟堂,博採輿議,如謂其不考於古·不便于時,則臣雖萬被妄言之所甘心,臣無任云云。〈答曰〉,省疏具悉。此不可容易說去者矣。
戊子十月二十八日五更,上御萬慶殿。召對入侍時,參贊官金春熙,侍讀官趙秉健,檢討官尹承弼,待敎沈相璡,假注書李養植,記事官朴宗玕,別兼春秋金敎獻,各持綱目第十卷,以次進伏訖。上曰,史官分左右。仍開卷。上曰,上番讀之。秉健,讀自嘉上疏曰,止素奪也。上曰,釋義。秉健釋義訖。上曰,文義奏之。秉健曰,國家設官分職之道,內而公卿庶士,外而州牧郡守,而一是久任然後,可以知事功之有無·治績之能否,故唐中書之二十四考,舜典之三載考績,實爲久任責成之本也,且威權者,人主御世治民之具也,權獨在於上,則不得行朝廷之命令,權盡假於下,則亦或有難制之深憂,此亶在於君上操縱之如何也。上曰,爲政之法,莫如擇其人而任其職,任其職而責其成者,然而久任然後,可以得治功,而若使煩數改易,雖有盡心輔國之材,安得展其所抱哉?權不可不任下,而知其可任而任之,然後能無禍亂,使其不可任而任之,則必有唐家藩鎭屈强之患矣。秉健曰,聖敎切當矣。任權於可任,而不任於不可任之人,則上無獨運之勞,下無專制之弊矣。上曰,下番讀之。承弼,讀自成帝誨之,止方今急務也。上曰,釋義。承弼釋義訖。上曰,文義奏之。承弼曰,治國之政,當愼擇賢材,而爲用之人,亦未必盡善盡美。又或有過差,人君庶可濟以包容,勿爲責備,則當職之人,各盡其智,必有功效,著於事爲之間矣。尙書盛稱大舜之德曰,臨下以簡,歎美成湯之德,則與人不求備,此之謂也。上曰,人非其聖,則豈能事事盡善,必因其材而篤焉,勿求其具備,則各任其職,無有過差之失,而庶有補於需用之實也。承弼曰,聖敎切當矣。用人之際,難得全才,焉能俱當其職?使之寬容而取擇,恐好矣。上曰,爲君上者,豈以臣下之微過,爲之取舍哉?當以寬恕爲務可也。承弼曰,臣子之道,豈敢恃君父之寬恕,而斯須放心乎?尤當惕念恪勤矣。上曰,參贊官讀之。春熙,讀自前蘇令發,止訛言行籌。上曰,釋義。春熙釋義訖。上曰,文義奏之。春熙曰,人材何代無之,惟人主,不能預擇而畜之,且試諸職事,以需後用,猝然臨事求之,卽何以得人而各稱其職乎?所以作成人材,爲王政之先務也。上曰,爲國用人之道,在於預畜賢材,而各任其職矣。若不知此道而臨時擇用,則可謂臨渴掘井也,人何可得?是故王政,必先以畜養人材也。春熙曰,聖敎誠然矣。預畜人材,則可以明知其人職之所相當也,故隨事任用,而自無不稱之患矣。上曰,閣臣讀之。相璡,讀自關東民,止寶爲庶人。上曰,釋義。相璡釋義訖。上曰,文義奏之。相璡曰,關東民言,行西王母籌,無故驚走,至於被髮徒跣,奔馳道路,可謂虛誕怪異,且鄭崇言,無故封侯,非但逆天,人心壞亂法制,而哀帝終未感悟,竟封商侯,極爲愛惜矣。上曰,國家之功爵,有功者封之可也,是時鄭崇之諫,實爲可言,終不聽之,豈不愛惜哉?相璡曰,聖敎切當矣。上掩卷,仍命史官就座,又命退。諸臣以次退出。
上在景福宮。停常參·經筵。
自未時至申時,灑雨下雨,測雨器水深二分。
藥房提調李淳翼,右承旨金明圭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金明圭啓曰,明日常參·經筵,取稟。傳曰,停。
金明圭啓曰,右副承旨金裕成,同副承旨吳長善,今日不爲仕進,竝卽牌招,何如?傳曰,允。
傳于吳長善曰,不爲仕進承旨,竝卽牌招。
傳于吳長善曰,禮房承旨,馳詣宗廟·景慕宮,奉審摘奸以來。
傳于吳長善曰,發遣吏郞,諸執事淸齋與否,摘奸以來。
吳長善啓曰,假注書崔麟休,有身病,勢難察任,今姑改差,何如?傳曰,允。
崔麟休改差,代以崔在道爲假注書。
吳長善啓曰,卽者兵曹郞廳來言,明日景慕宮冬享大祭親傳香時,別侍衛不可不備,而判書閔泳煥,有身病,不得擧行云,何以爲之?敢稟。傳曰,次堂擧行。
傳于吳長善曰,明日出宮門路,以思政門爲之。
傳于吳長善曰,召對爲之。
傳于吳長善曰,齋陵修改時,監董留守閔泳愚,內下大虎皮一令賜給。
以慶尙監司金明鎭狀啓,進上生靑魚,姑未捉得,限內不得封進,惶恐待罪事,傳于吳長善曰,勿待罪事,回諭。
以慶尙監司金明鎭狀啓,進上藥材,開市太晚,限內不得封進,惶恐待罪事,傳于吳長善曰,勿待罪事,回諭。
兵曹口傳政事,摠禦營騎士將單金泰亨。
吳長善,以內務府言啓曰,卽見廣州留守洪鍾軒狀啓,則本營中營將楊州及管下邑永平·加平,今旣移屬於鎭禦營,則揆以軍制,宜有差代之擧,請令內務府稟處矣。曾前海防營所管坡州·高陽·交河·積城等四邑,纔已移屬本營,中營將之代,以坡州牧使差定事,分付,何如?傳曰,允。
又以議政府言啓曰,卽見忠淸監司閔泳商所報,則備陳本道歉荒之狀,仍請道內各邑驛鎭所在社還折半留庫米一萬七千九百一石零內,一萬五千石,特以賑資許劃,其餘二千九百石零,待明春從輕價量宜發賣,準備五萬一千兩錢,待年豊,以詳定立本,還充原穀爲辭矣。今夏極無,殆不下於丙子,而歲乃告歉,右沿最酷,苟無別般拯濟之政,哀彼顚連顑頷之類,其將何以賴活乎?就社還留庫米中,限一萬五千石特許劃給,公賑與救急間量宜排比,到底檢察,而如或抄饑而見漏,容奸而虛冒,則是豈朝家軫恤之至意哉?以此另飭行會,而嗣後立本之節,亦令參酌施行,何如?傳曰,允。
又以議政府言啓曰,卽見咸鏡北道按撫使南廷順分等狀啓,則吉州等二邑,置之稍實,鏡城一邑,置之之次,富寧等七邑,置之尤甚,會寧浦落元田三十二結三負,續田三十九結八十二負四束,無田徵稅,宜有顧恤,後錄諸條,竝請令廟堂稟旨分付矣。始旱終澇,穡事豈無痒損?南優北劣,年形難免參差,分等自有料度,依施,會寧浦落結,無論元續田,旣知白徵,則宜有矜恤,特許限三年蠲稅,其一,各邑社還,不容不及今全捧,以爲明春接濟之資事也,尤甚邑顑頷民情,不容不悉心賙救,依此施行,其一,尤甚邑,限明秋勿定配所事也,其一,明川·吉州進俸吏,依近例停止事也,其一,推奴徵債,限明秋防禁事也,以上三條,俱係便民之政,一體許施,何如?傳曰,允。
又以奎章閣言啓曰,明日卽寶賢堂朔奉審日次,臣進詣擧行之意,敢啓。傳曰,知道。
義禁府啓目,北靑府使李源中原情云云。問目內辭緣,泛稱遲晚,所當請刑是白乎矣。曾經侍從,勿爲請刑,載在法典,議處,何如?啓依允。
義禁府啓目,祥原前郡守李敏恒原情云云。問目內辭緣,泛稱遲晚,所當請刑是白乎矣。曾經宣傳官勿爲請刑,載在法典,議處,何如?啓依允。
判府事金炳始箚曰,伏以臣本庸陋,旣不堪任使,近又惛聵,復無能趨奏,則無論見責之緊慢·叨占之久暫,其於一切職名,斷不宜因仍冒據矣。太常祀典之重,閟宮謹嚴之地,自非汗漫之比,而親軍提擧,屢叨而屢辭,必遞之義,何異於往日?內府摠理,久居而久瘝,虛縻之悚,愈切於〈此〉時,第臣癃敗轉益頹塌,殊形乖證之覘衰侵陵,回眄曩昔,又覺十倍危劇,寢然無陽界意,惟款丹未昧,寢夢發囈而永嘆者,非直爲現帶職思而然,而亦何可一任其尸素,而作爲臣養病之坊哉?且惶且蹙,用敢暴實仰籲,伏乞聖慈,㦖焉恤焉,將臣所有諸務,竝賜鐫改,以幸公私焉,取進止。答曰,省箚具悉卿懇。自卿釋負,悵懷如失,而愼節雖極奉慮,摠理之銜,必無有妨於調養,更勿巽讓,益進謨猷,且提擧之任,俱非劇務,尤不必爲辭,卿其諒之。仍傳于吳長善曰,此批答,遣史官傳諭。
協辦內務府事韓章錫疏曰,伏以臣聞禮曰,君子三揖而進,一辭而退,蓋言難進易退之節也,三讓之禮,遂爲文苑之故事,秩然有虞官晉卿之風焉,乃若量能度德,義在必辭者,不當擬議於此,今蒙聖批,援以此例,諭召冞摯,是臣之前後瀝懇,終歸於應文備數,而厭然自托於古人克讓之美也,臣實慙悚,自訟忱辭之未孚也,第都堂錄,成命踰月,緣臣虛縻,稽緩至此,內務之任,賓僚之選,何如其淸且要矣。而荐又埤益,濫及於病淹逖違之中,臣滿心惶懼,無地自容,仍竊自念臣以後門寒素,根孤植弱,初無扳援之力,又乏銖寸之效,樗櫟散品,徒仰雨露之潤,晚歲釋褐,遍叨華貫,冥升驟躐,滾到列卿,父子三人,竝武榮次,是豈夢想之攸到?秋毫皆聖恩也,臣器滿則溢,走急則躓,理之常也,而況無勞可酬,無德以將之,則天怒神猜,菑害必至,擬將乞此病骸,早謝榮塗,杜門息影,庶可少弭過福之咎,而圖不報之報,何意千萬非常之誤恩,加之以不衷之服,同朝聳色,里巷驚傳,藐然無似,盈盛若此,殆天所以益其災而促其命也?臣竊悶悼,不暇以寵爲榮,逃遁而不可得也,以我聖上愛欲生之念,必不待臣言之畢,而有所以處臣者矣。辭至於此,煩猥已甚,若人職不稱,疾病難强之狀,具陳前章,不敢拖瀆,惟是逋慢旣久,震悸滋深,今纔舁疾入都,恭竢譴何,伏願聖慈,諒臣屢懇,亶出至誠,將臣所叨本兼諸銜,亟許鞶褫,仍刊仕籍,俾得安意調息,少延殘喘,實天地曲庇生成之大恩也,臣無任云云。答曰,省疏具悉。初無可辭之義,且旣入京,卽爲膺命。
戊子十月二十九日二更,上御萬慶殿。召對入侍時,參贊官吳長善,侍讀官趙秉健,檢討官尹承弼,待敎沈相璡,假注書李養稙,記注官金鎭衡,別兼春秋金敎獻,各持綱目第十卷,以次進伏訖。上曰,史官分左右。仍開卷。上曰,上番讀之。秉健,讀自侍中董賢,止願得考覆,上曰,釋義。秉健釋義訖。上曰,文義奏之。秉健曰,董賢,哀帝之一弄臣也,寵幸莫比,賞賜無算,至有人臣不敢用之物,鄭崇之苦諫,可謂切至,而宵人迎合君心,甚間構誣,終使忠直,不得自保矣。昔在文帝之時,申屠嘉,欲誅鄧通,而文帝謝之,不以爲罪,由此觀之,其包容之德,迥出尋常,而哀帝,不能體先王之美,甚庸歎惜矣。上曰,武庫之兵,上方之寶,卽上不可以濫賜,下不可以冒受者也,哀帝寵幸董賢,以是而賜之,以是而受之,可謂臣主兩失矣。鄭崇之諫,能甚切直,終不能深納而改之,實爲後世人主之鑑戒也。秉健曰,聖敎切當矣。仍奏曰,臣聞如市,臣心如水者,實後世宰相之可鑑而可行者也,宰相之職,在於用人,延攬天下之士,甄拔登庸,故有至淸之心,無營私之意,然後可以免貪權之患矣。上曰,下番讀之。承弼,讀自上怒下崇,止咎有所分。上曰,釋義。承弼釋義訖。上曰,文義奏之。承弼曰,夫封爵者,帝王酬功之名器也,必待有功而後錫之,故聖人曰,惟器與名,不可以假人,且人主,深有一嚬一笑之愛,安可以分茅之典,得施於無功之臣乎?今此哀帝,如欲尊寵董賢,厚以賞賜可也,而夤緣息夫輩,誣人探功之事,先期賜爵,甚非聖代官人之道也,竊不勝慨歎矣。上曰,古人有藏弊袴而待有功者矣。哀帝雖寵愛董賢,豈可以濫爵,施之於無功乎?當時政,未知其可也。承弼曰,聖敎切當矣。上曰,參贊官讀之。長善,讀自前于長,止沛郡都尉。上曰,釋義。長善釋義訖。上曰,文義奏之。長善曰,不知董賢之奸邪,反而寵幸,賞賜無故,故鄭崇上書切奏,終不聽從,反爲推獄,哀帝之不明,可知矣。上曰,凡爲人君,以一介董賢,何不爲責之乎?哀帝闇弱,於斯可見也。長善曰,聖敎切當矣。上曰,閣臣讀之。相璡,讀自發武庫。上曰,釋義。相璡釋義訖。上曰,文義奏之。相璡曰,毋將隆言,君之於臣,可以爵位榮其身,豈以天下公用兵器,給其私門,僭加威力,非所以明示四方,請收還武庫,實爲格諫,而哀帝終不聽從,甚是愛惜也。上曰,他物賞賜,無節不爲,況武庫兵器乎?於此可知哀帝之素無節操也。相璡曰,聖敎切當矣。上掩卷,仍命史官就座,又命退。諸臣以次退出。
上在景福宮。停常參·經筵。
親傳香入幕次後,藥房·內務府·內閣·政院·玉堂·銓郞口傳問安。答曰,知道。還內後,藥房·內務府·內閣·政院·玉堂·銓郞口傳問安。答曰,知道。
吳長善啓曰,明日景慕宮冬享大祭齋戒相値,視事頉稟之意,敢啓。
又啓曰,來初五日朝參日次矣,敢稟。傳曰,停。
又啓曰,假注書崔在道,時無職名,令該曹依例付軍職,冠帶常仕,何如?傳曰,允。
傳于金明圭曰,禮房承旨馳詣景慕宮,奉審摘奸以來。
吳長善啓曰,卽者兵曹郞廳來言,今日景慕宮冬享大祭親傳香時,別侍衛,次堂擧行事命下矣。參判閔炯植有身病,不得擧行云,何以爲之?敢稟。傳曰,許遞,前望單子入之,兵曹參判前望單子入之,李正魯落點。
兵曹口傳政事,行護軍單金文鉉。
傳于吳長善曰,閣臣別兼從陞稀少,事甚駭然,竝捧現告,施以重推之典。
傳于吳長善曰,召對爲之。
假注書崔在道書啓,臣於本月初一日未時量,以外南山植木摘奸事,敬奉聖敎,出崇禮門,至南關王廟主山及案山植木處,看審是白乎則,松橡鬱密是白遣,自靑鶴亭至舊失火處,面面周審,則老木稚株,叢帀茂盛是白遣,自典牲署後面至冷井洞,大木參差,擁蓋一山是白遣,詣南壇看審,則壇砌門竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有稚松是白遣,自雁峯伏兵峴至畫景谷,則樹木茂密是白遣,由斗湖而詣司寒壇看審,則亦爲無頉是白遣,自舞鶴峯所經外南山諸處,一一看審是白乎則,別無斫痕之意,敢啓。傳曰,知道。
吳長善啓曰,闕門鎖鑰,何等愼嚴,而今日迎秋門閉門時,誤爲橫鎖,以致改鎖之境,萬萬驚悚,門考注書及守門將,竝所當重勘,而本院請推之外,無他可施之罰,何以爲之,而當該司鑰,令攸司科治,何如?傳曰,允。拿處。
吳長善,以議政府言啓曰,進賀兼冬至謝恩正使,方有闕矣。其代令該曹口傳差出,拜表日子,行將不遠,而該院文書浩繁,恐難及期,差退幾日,更爲擇入事,分付,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,依此爲之,何如?傳曰,允。
又以禮曹言啓曰,今十一月十九日冬至,大殿,大王大妃殿,王大妃殿,中宮殿朝賀時,王世子進致詞行禮之節,依例磨鍊乎?敢稟。傳曰,權停。
又以兵曹言啓曰,每當儲果之月,虛司果不得循例區處,而在前積滯之時,有勿拘擬入之例,今亦依此擧行,以爲次次疎滯之地,何如?傳曰,允。
又以兵曹言啓曰,闕門鎖鑰,何等嚴重,而今日迎秋門閉門時,誤爲橫鎖之境,事未前有,萬萬驚該,當該守門將,令該府拿門勘處,當該司鑰,令攸司從重科治,何如?傳曰,允。
戊子十一自初一日五更,上御萬慶殿。召對入侍時,參贊官吳長善,檢校直閣金世基,侍讀官趙秉健,檢討官尹起晉,假注書李養稙,記注官玉秉觀,別兼春秋金敎獻,各持綱目第十卷,以次進伏訖。上曰,史官分左右。仍開卷。上曰,上番讀之。秉健讀自上不說,止思而宿之。上曰,釋義。秉健釋義訖。上曰,文義奏之。秉健曰,價有貴賤,物之情也,言無諱隱,臣之道也,毋將隆之奏請爭價,縱傷化傅太后賤買官婢,恐非得體,哀帝不納其言,而從以罪之,亦欠優容之德矣。上曰,哀帝不用其言,猶或可也,終使左遷,亦一欠事也。秉健曰,聖敎切當矣。上曰,下番讀之。起晉讀自諫大夫鮑宣,止安內海甚難。上曰,釋義。起晉釋義訖。上曰,文義奏之。起晉曰,此時漢室衰微,公卿搢紳,擧皆阿諛苟容,顧瞻利害,而鮑宣獨疏陳時弊,能言人所難言,此可謂鳳鳴朝陽,能盡其諫官之職,甚所嘉尙也。上曰,此時漢室衰微,群小亂政,鮑宣能言時弊,可謂有直截之風矣。蓋自成帝時,外戚專政,小人任用,然竟無一人敢言,故終至收拾難振之境也,然則漢室豈於是乎?此可爲經國之鑑戒,抑足爲諫職者之所模傚處耳。起晉曰,聖敎切當矣。仍奏曰,漢帝亦能優容,不以逆耳之言加罪,其虛懷容諫之量,所可欽仰矣。上曰,參贊官讀之。長善讀自昔堯放四,止劫略七也。上曰,釋義。長善釋義訖。上曰,文義奏之。長善奏曰,臣所讀自止內,無所仰達矣。上曰,閣臣讀之。世基讀自七亡尙可,止刑措誠難。上曰,釋義,世基釋義訖。上曰,文義奏之。世基曰,鮑宣之疏辭刻切,有似賈誼之風,諫臣識責,固當如此也。上曰,上文之所言七端,尤當於治國深念,而此安不忘危之意也。世基曰,聖敎切當矣。又奏曰,猶云尙可者,下文所陳,甚於一切故如是發語辭也。上掩卷,仍命史官就座,又命退。諸臣以次退出。
上在景福宮。停常參·經筵。
金裕成啓曰,明日常參·經筵,取稟。傳曰,停。
傳于金裕成曰,左承旨,同副承旨許遞,前望單子入之。
李養稙拿處,代李日彦爲假注書。
吏曹口傳政事,以鄭海崙爲進賀兼冬至謝恩正使。
兵曹口傳政事,以元在貞爲羽林將。
金裕成啓曰,行都承旨閔丙奭廚院進,左承旨·同副承旨未差,行右承旨金明圭不爲仕進,左副承旨金春熙,內務府進,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,金文濟·吳炳文落點。
金裕成啓曰,奏御文宇,何等審愼,而今日吏曹安寶單子入啓,致勤下詢,揆以事體,誠極未悤。臣之矇然捧入,不勝惶悚,而原單子勿施,當該吏曹堂上,不可無警,推考,何如?傳曰,從重推考,爾亦推考。
傳于金裕成曰,召對爲之。
金裕成以議政府言啓曰,卽見高山驛按覈使趙東萬査啓,則礦徒之恣行酗挐,其習可惡,郵丞之薄施笞罰,其事無怪,一呼百應,石擲棒擊,毁破民家之不足,至及公廨,毆踢冊客之不足,至犯官長,蔑分干紀,亘古未有,渠以烏合〈之〉類,自知罔赦,卽其鳥駭而散,竟難進跟,所謂罪魁,衆招的碓,刻期發捕,亟用當律,安鶴秀·李秉化,雖是店內頭領,旣無當下干涉,不必許久拘囚,特爲放釋,今此査本下段,宜請廟堂稟處,而無所擧論,有違格例,該按覈使趙東萬,推考,何如?傳曰,允。
又以兵曹言啓曰,今初四日,一羽林禁軍番次,而該番將金光默,身病猝重,無望供職云,改差,其代依承傳口傳擬入,何如?傳曰,允。
又以摠禦營言啓曰,本營兵房李敏承,身病甚重,勢難察任,今姑改差,何如?傳曰,允。
又以摠禦營言啓曰,本營別將申泰熙,身病猝重,勢難察任,改差,何如?傳曰,允。
戊子十一月初二日四更,上御萬慶殿。召對入侍時,參贊官金裕成,檢校直閣金世基,侍讀官趙秉健,檢討官尹起晉,假注書崔在道,記事官朴宗玕,別兼春秋金敎獻,各持綱目第十卷,以次進伏訖。上曰,史官分左右。仍開卷。上曰,上番讀之。秉健讀自此非公卿,止非天意也。上曰,釋義。秉健釋義訖。上曰,文義奏之。秉健曰,鮑宣一疏之內,三復致意,條陳闕失,枚擧時弊,可謂一節甚於一節矣。其剴切峻嚴,溢於辭表,雖在以下之人,猶不能堪之,況君父之前乎?由此觀之,漢於是時,去古未遠,君臣之間,可以見質直無華,忠愛無隱之象矣。上曰,牧養元元,視當如一之言,寔爲君王致治之要,而哀帝不能體行,獨私外戚,可勝嘆哉?漢室雖至寢微,諫臣猶復如此,其不華以實之風,亦有可觀矣。秉健曰,聖敎切當矣。上曰,下番讀之。起晉讀自官爵非陛下之官爵,止優容之。上曰,釋義。起晉釋義訖。上曰,文義奏之。起晉曰,諸葛亮出師表曰,親賢臣遠小人西漢所以興隆也,今鮑宣之疏,痛陳時弊,畢竟以君子小人,分而論其取捨,如孫寵·傅喜等是已,則大得諫官之體,事君之道矣。儻使漢帝,納用其言,則文·景之治,其或復見否歟?終因權奸之掩蔽,漸致頃覆,是亦漢室之一番劫運也,豈人力所致哉?誠可嗟惜也。上曰,哀帝亦知鮑宣之爲名儒,故優容之,優容之則何不行其言乎?知其言則行之可也,今乃知而不行,反不如不知也,然則哀帝之事,推可見矣。豈不嗟嘆處乎?起晉曰,聖敎切當矣。上曰,參贊官讀之。裕成讀自匈奴上書,止可且勿許。上曰,釋義。裕成釋義訖。上曰,文義奏之。裕成曰,夫匈奴素以難化之屬,能懷事大之誠,可見上世遺策,而且邊境之憂,從此而息,此是邦家之幸也,以若堂堂天子之國,何惜府帑之費,以距來朝乎?此時公卿所奏,甚非柔遠之道矣。上曰,御夷狄之道,來者可以許之,叛者可以攻之,擧當時之事論之,不必不許矣。裕成曰,聖敎切當矣。上曰,閣臣讀之。世基讀自單于使,止況單于之面乎。上曰,釋義,世基釋義訖。上曰,文義奏之。世基曰,四夷咸賓,無有遠邇,亦觀聖世之治也,今此北狄,自爲稱朝,慕中華而洽化可見矣。漢室公卿,吝財議斥,實非良策,而楊雄之疏,宜合禦狄之道也。上曰,楊雄之疏,攻之禦之,歷擧前轍,如彼之難,而狄自歸順,何爲不納,況其來者不拒乎?若非此疏,幾至生釁也。世基曰,聖敎切當矣。上掩卷,仍命曰,別兼各有入直之日,自明日各相輪直,不可過限,在直亦不可限前遞差。仍命史官就座,又命退。諸臣以次退出。
上在景福宮。停常參·經筵。
金裕成啓曰,明日常參·經筵,取稟。傳曰,停。
傳于吳炳文曰,待敎沈相璡檢校差下。
傳于吳炳文曰,召對爲之。
兵曹,摠禦營兵房李冕榮。
吳炳文,以奎章閣言啓曰,待敎沈相璡疏批已下,檢校差下事,命下矣。事當卽爲牌招,而時値夜深,待明朝牌招入直,何如?傳曰,允。
又以禮曹言啓曰,卽接行大護軍沈宜絢單子,則以爲,八寸弟宜錫,嫡妾俱無子,以其同姓十八寸弟宜鉉第二子麟澤,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與〈受〉,明有可據,而不得登聞者,許令該曹論理草記事,載在法典,而門長沈宜絢單辭旣如此,沈宜鉉第二子麟澤,立爲沈宜錫之後,何如?傳曰,允。
又以禮曹言啓曰,卽接高原郡守朴齊文所志,則以爲,七寸叔承壽,嫡妾俱無子,以其同姓三十寸弟必壽第三子齊衍,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長朴齊文所訴旣如此,朴必壽第三子齊衍,立爲朴承壽之後,何如?傳曰,允。
又以兵曹言啓曰,明日議政府方物封裹時,本曹堂上一員,當爲進參,而參判李正魯入直,參議鄭元和,參知南奎熙俱有身病不得進,參議·參知,竝令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
又以典圜局言啓曰,本局委員李夏榮在外,代前監察李圭鎭差下,令該曹口傳下批,何如?傳曰,允。
吏曹口傳政事,以申泰元爲兵曹參議,以李軒卿爲參知,典圜局委員單李圭鎭。
又以摠禦營言啓曰,本營千摠任榮鎬,身病猝重,勢難察任,改差,何如?傳曰,允。
義禁府啓目,假注書李養稙,守門將姜弼魯等原情云云。傳旨內辭緣,泛稱遲晚,竝只刑推得情,何如?判付啓,除刑推議處爲良如敎。
義禁府啓目,右通禮吳尙鉉原情云云。傳旨內辭緣,泛稱遲晚,所當請刑是白乎矣。曾經侍從,勿爲請刑,載在法典,議處,何如?判付啓依允。
義禁府啓目,通禮院贊儀李鼎善,引儀李時泓等原情云云。傳旨內辭緣,泛稱遲晚,竝只刑推得情,何如?判付啓,除刑推議處爲良如敎。
待敎沈相璡疏曰,伏以臣年未弱冠,猥竊科第,旣犯古人不幸之戒,而自知蒙蔀,仕進無藉,榮塗一步,妄想未到,迺者摛文寵誥,有隕自天,牙牌召,臣不敢違傲,隨詣祗肅,仍直而退,臣父惕然詔臣曰,是閣也,如有宋之龍圖·天章,皇明之謹身·華蓋,謨訓奉雲漢之章,圖書應奎璧之光,笙鏞黼黻,賁飾聲明,惟此職,非他職可比,而以汝年紀,以汝學識,其果有萬一髣髴者乎?邇來吾家所蒙被國恩,天高地厚,非百身糜粉可酬,何事敢避,何官敢辭,而世所稱參外雋選,今乃童子備官,人之笑罵,雖曰從他,其於招害盈之訓,不其懼乎?汝其戒之,臣於是,雖極穉昧,敢不服膺?皇愧憂惕,尤所靡措,不可以已肅已直,恬若固有也,且臣有本生老母,屢朔淹病,左右扶將,惟臣一人,而此離側在公,情有所切迫者,玆敢具牘臚實,冒瀆祟聽,伏望殿下,俯賜省覽,將臣奎章閣待敎之銜,劃賜鐫改,俾公器毋至玷褻,俾臣私得便救護焉,臣無任云云。省疏具悉。爾其察職。
戊子十一月初三日四更,上御萬慶殿。召對入侍時,參贊官吳炳文,檢校直閣金世基,侍讀官趙秉健,檢討官尹起晉,假注書李日彦,記注官金鎭衡,別兼春秋韓光洙,各持綱目第十卷,以次進伏訖。上曰,史官分左右。仍開卷。上曰,上番讀之。秉健讀自其後,止不悔也。上曰,釋義,秉健釋義訖。上曰,文義奏之。秉健曰楊雄一,文學之儒,而位不過郞署也,深軫國家之利害,獨請單于之許朝,可謂見事於未然,而圖功於將來矣。自玆以往,中國雖至寢衰,然而終漢之世,更無侵擾邊境之患者,未嘗不由於此,以此言之,朝廷用人,不得不以讀書之士爲本矣。上曰,下之有臣,有如楊雄,而楊雄兼有文學之力,能知將來之利害,獨斷盈庭之謀,當漢室寢微之後,永息邊境之患,甚庸嘉尙矣。秉健曰,聖敎切當矣。歷代以來,名臣碩輔之勳業事功,見於當時,傳之後世者,皆自文學中得來,故孔子曰,學優則仕,宋祖曰,宰相須用讀書人,此之謂也。上曰,下番讀之。起晉讀自逮至元康,止不得已者也。上曰,釋義。起晉釋義訖。上曰,文義奏之。起晉曰,夷狄爲患於中國,自古伊然者,蓋其桀驁之性,强暴之慾,猝難以言語戰伐,有所開化,左傳云,戎狄豺狼,不可厭也,大抵御戎之策必以威德,是懲是懷,方可有濟,書云大邦畏其力,小邦懷其德,此之謂也,今楊雄疏所謂留意於未難未戰,以遏邊禍云者,似或謂此也,凡人主經國之道,奚但戎狄已乎?雖御下治民之際,若無此二者,則無以立紀綱正風俗,此可爲萬世帝王之鑑法處也。上曰,威德之間,不可偏用,要須兼備操縱於治平之際,則非徒戎狄之可服,似可無事不濟矣。起晉曰,聖敎切當矣。上曰,參贊官讀之。炳文讀自奈何,止許之。上曰,釋義。炳文釋義訖。上曰,文義奏之。炳文曰,中國之憂,莫甚於邊警,而不費一戰之勞,能使單于歸臣請朝,此莫非先帝開邊示義之效,豈不勝哉?然諸臣之議不同,而楊雄一言,天子窹焉,大抵勝算,亶在乎人主明察衆疑也。上曰,若不許單于之請,必開將來隙,而幸以楊雄之疏,以遏邊萌於未然之前,豈不大幸哉?炳文曰,聖敎切當矣。上曰,閣臣讀之。世基讀自單于未發,止就第。上曰,釋義。世基釋義訖。上曰,文義奏之。世基曰,臣所讀自止內,別無仰達者矣。上掩卷,仍命史官就座,又命退。諸臣以次退出。
上在景福宮。停常參·經筵。
吳炳文啓曰,明日常參·經筵,取稟。傳曰,停。
又啓曰,卽者義禁府都事來言,時囚罪人李敏恒等,當爲議處,而判義禁沈履澤有身病未肅拜,次堂例不得擧行云,判義禁,卽爲牌招,何如?傳曰,允。
又啓曰,事變假注書白文行有身病,勢難察任,今姑改差,何如?傳曰,允。以金明濬爲事變假注書。
傳于吳炳文曰,召對爲之。
以平安監司閔泳駿啓本,罪人李心元中和府到配事,傳曰,放。
兵曹口傳政事,副司正沈相璡。
兵曹口傳政事,摠禦營兵房單李冕榮,別將單尙稷鉉。
吳炳文,以摠禦營言啓曰,前海防營所管七邑鎭,旣屬本營,而兩鎭營別驍士等今戊子條都試初抄,纔已齊報矣。今十一月初五日合試,依前設行於南小營之意,敢啓。傳曰,知道。
又以義禁府言啓曰,平安監司閔泳駿狀啓內,順安前前縣令申台善,前縣令洪岐周罪狀,令攸司稟處事啓下矣。申台善以慶山縣監,時在任所,洪岐周以安義縣監,亦在任所云,依例發遣府羅將,竝拿來,何如?傳曰,待待命拿囚。
平安監司閔泳駿疏曰,伏以臣待罪見任,逖違耿光,于十易晦朔矣。曷任倚斗戀結之忱?臣受命以來,夙夜懔慄,殿下始以特旨授臣是任者,豈直試可已哉?將使方面之責,得盡承流宣化意,臣所以奉承者,亦豈全出於貪榮戀寵也?私竊以爲塵刹之報,或在於此,遂不自度時量力,冒赴重寄,高牙大纛,揚揚於淸浿長樾之間,及自視事,貿貿芒芒,觸處瘢疣,無一兩事尺寸勞可稱塞,奚啻責千勻於僬僥,察五音於聾聵哉?反躬追惟,噬臍莫及,直一枵然一沒覺樣子耳,夫關西名藩,捍衛上都,綰轂邊門,陸海舟車之湊泊,金穀樓櫓之峙壯,是一大去處也,按是省者,前輩名碩各當世所推重,其爲治,皆布揚德敎,長養懷保,此從古昔盛際語耳,臣嘗試民社於甯州也,槪察西土俗變之渝薄,民情之疾苦,據前所聞,不啻相萬萬焉,雖擧一局而推之,百弊固結,衆生凋瘁,殆無下手處,而尙或牽架補罅,幸免大戾,然尸素之懼,至今惶汗,況四五年之間,較臣之耳目所逮,全省艱虞,已到極處,譬之腐草棲苴,無有根蔕,民邑竿頭之勢,不可摟指,戶口耗而稅徵遍及流絶,儲胥蕩而句會徒擁虛無,關譏弛而征斂橫騖,商路隘而價値翔貴,冠蓋如織,支辦全絀,墩堡尙列,防守不嚴,此論其大者耳,寧不吁嘆哉?日者龍灣巨浸,哀彼淪胥,貽我中宸惻怛之慮,譴責不加於臣,綸諭特宣於民,恤帑霈流,噓枯吹生,邊關慘憺之氣,盡消於恩波化日之中,臣北望攢祝,感頌德意,繼之以愧恧也,第念臣才不足以綜理庶務,志不足以振勵頹綱,明不足以懲貪而剔奸,智不足以修利而蠲征,如沈舵之舟,折軸之車,正須副手良御,可以利泊而安稅,與其虛冒假受,彌縫因循,僨敗卽尋,辜負隆眷,無寧早自卸退,以贖旣往而追來補愆之爲愈也,夫天地至仁,無物不遂,父母至慈,有呼必應,臣有區區之至懇,臣先祖母中祥,纔隔數朔,禮可展於情愛,臣父回甲,將啓年初,誠尤切於喜懼,此所爲人子之不容不身親逮行,莫可逾越也,身旣終鮮,情所難抑,義固無隱,言不知裁,且臣受質綿脆,素嬰一疾,卽痰火血祟是耳,三孽交構,衝肆融結,或當劇煩之機,症狀迭發,投間抵隙,睡不交睫,食不盈龠,其甚也如熱鐵螞蟻,回旋不得,氣升浮虛,形脫尫羸,豈可以宣風察俗之地,適足爲臣養疴之坊也哉?在臣身,以伸情理,以全生成,尙不足以輕重,其於一路之責,緣臣蹲仍,寢瘝寢曠,四十州生靈之休戚攸係,何哉?玆敢悉暴衷苦,冒瀆崇嚴,伏乞聖明,俯垂鑑諒焉,臣無任云云。答曰,省疏具悉。此時此任,何可輕遞?卿其勿辭,益勉旬宣之責。
上在景福宮。停常參·經筵。
藥房提調李淳翼,副提調閔丙奭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿·中宮殿,口傳問安。答曰,知道。
吳炳文啓曰,明日常參·經筵,取稟。傳曰,停。
又啓曰,都堂錄會圈事,命不矣。大提學韓章錫旣已上來,卽爲牌招,何如?傳曰,允。
又啓曰,大提學韓章錫牌不進推考傳旨,今方捧入,而都堂錄爲之命下之後,如是違牌,事甚未安。更爲牌招,何如?傳曰,允。
傳于吳炳文曰,當該承旨從重推考。
兵曹口傳政事,摠禦營千摠單金在豊。
吳炳文啓曰,判義禁沈履澤牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于吳炳文曰,召對爲之。
吳炳文,以兵曹言啓曰,今初七日,二羽禁軍番次,而該番將李敎稷在外未肅拜,改差,其代依承傳口傳擬入,何如?傳曰,允。
又以親軍壯衛營言啓曰,本營參領官李敏恒,身病甚重,勢難察任,今姑改差,何如?傳曰,允。
又以典圜局言啓曰,本局委員朴淵德身病沈重,萬無時日供職之望,今姑改差,何如?傳曰,允。
又以摠禦營言啓曰,本營屬南陽·長湍別驍士今戊子條都試合設後,居首人別單書入,而其餘入格之類,依例施賞事,知委各該邑之意,敢啓。傳曰,知道。
又以義禁府言啓曰,因平安監司閔泳駿啓本,定配罪人李心元中和府到配事,放字書下矣。李心元放送事,分付該道道臣之意,敢啓。傳曰,知道。
行大護軍鄭海崙疏曰,伏以臣猥以至䢇之姿,偏蒙不世之恩,欲報之德,與天無極,而襪線鉛刀,愧蔑效用,惟是筋力奔走之事,雖赴蹈湯火,固所甘心,苟非甚不得已,則未嘗飾讓而占便矣。昔年專對之役,舁疾往還,理必僨誤,而徒荷王靈之攸曁,厪得使事之告竣,至今想來,不覺夢囈而說夢也,惟我,聖明,謂臣以宿趼,又充是役,殆若熙朝使銜,非此莫可者然,榮已極矣。分斯濫矣。惟懼不堪,何敢辭爲?但一病支離,百證交侵,委綴纏綿,有添無減,情形之危劇,時有昏倒,精力之凘鑠,難保回蘇,藥餌爲日,床笫是命,而若至風餐露宿,載馳載驅於遼氷雪之野,則臣身之微,顧不足恤,而委命草莽,諒非細故,與其終底狼狽於中路,無寧早圖陳暴於今時,至於出疆之日子忙迫,無暇容旋,猶屬緩聲也,玆敢短牘號籲,言不知裁,伏乞聖慈,特垂矜憐,亟遞臣所帶使銜,回授無故之人,以幸公私焉,臣無任云云。答曰,省疏具悉。所請依施。
戊子十一月初五日五更,上御萬慶殿。召對入侍時,參贊官吳炳文,侍讀官趙秉健,檢討官趙鍾雲,檢校待敎沈相璡,假注書李日彦,記事官朴宗玕,別兼春秋韓光洙,各持綱目第十卷,以次進伏訖。上曰,史官分左右。仍開卷。上曰,上番讀之。秉健讀自夫議政,止錢五萬而已。上曰,釋義。秉健釋義訖。上曰,文義奏之。秉健曰,人君之代天官人者,卽牧養元元之意也,官得其人,則國治民安,禎祥畢至,官非其人,則瘝曠天職,災異輒見,故周任師尹而震電不寧,秦用商鞅而彗星見西矣。丁·傅兩人,素以闒葺之輩,畀之兵權之重,日食之變,適湊此時,天人之應,捷於影響,由此觀之,人主於官人之際,其不可不愼重,有如此者矣。上曰,賞賜過當,則費國財而不足以爲惠,官人失宜,則覆公餗而不足以爲治矣。安危向背,專係用人,禎祥災異,亦有應天,爲人君者,可不惕然而警省也哉?秉健曰,聖敎切當矣。賞賜官人,何莫非君德之所者,而與其官人之濫授,猶愈賞賜之過當矣。仍敎曰,古語曰,人存政擧,此是得其人而擧其政之謂也,人君治國之道,嚬笑猶有惜之者,況乎其爵祿也哉?秉健曰,聖敎切當矣。上曰,下番讀之。鍾雲讀自是時外戚,止傳業陛下。上曰,釋義。鍾雲釋義訖。上曰,文義奏之。鍾雲曰,王嘉之前後奏疏,無非直言極諫,不惜一身,欲輔王政,又以元帝賞財節納,成帝不以私愛害公義兩條句語,奏之,嘉之忠信,於此可見,然而哀帝終不用此,奏蠱惑讇諛,何其甚哉?上曰,賞賜節納,是爲奉旅振民,則自古帝王之節儉,非徒惜財,而便是惜民矣。鍾雲曰,聖敎切當矣。上曰,參贊官讀之。炳文讀自陛下在國,止特賜其工。上曰,釋義。炳文釋義訖。上曰,文義奏之。炳文曰,哀帝以漢室末葉之主,卽位之初,能易帷帳去錦繡,其節儉之政,尙云美矣。然有如忠直之王嘉,而不能用其言,假以威權於董賢,而不能節其寵,卒陷罪辜,竟危社稷,豈不惜哉?由此觀之,親賢遠小之戒,不可不愼矣。上曰,初政節儉,非不美矣。終不能抑一介董賢,奢僭之習,官寺之費,甚於宗廟,賞賜濫溢,胡至於此?難免後世之爲譏矣。炳文曰,聖敎切當矣。上曰,閣臣讀之。相璡讀自自貢獻,止所共疑。上曰,釋義,相璡釋義訖。上曰,文義奏之。相璡曰,哀帝寵愛董賢,賞爵過度,故恃其寵而奢僭放縱,變亂陰陽,以致災異,王嘉言軫念害盈之義,節納賢寵,全安其命,愼勿爲至尊之欠損,以爲天人之悅服,則禎祥可致,其諫甚切忠直,而哀帝不能聽從,未開來賢之路,極爲愛惜矣。上曰,人君當以品制爲愼,而哀帝不然,賞爵過度,董賢恃寵奢僭,紊亂國政,災異警示,終不覺悟,至有後世之譏,君之擇臣,不可不愼也。相璡曰,聖敎切當矣。上掩卷,仍命史官就座,又命退。諸臣以次退出。
上在景福宮。停常參·經筵。
吳炳文啓曰,明日常參·經筵,取稟。傳曰,停。
金春熙啓曰,右副承旨金裕成,今日不爲仕進,卽爲牌招,何如?傳曰,允。
吳炳文啓曰,假注書崔在道有身病,勢難察任,今姑改差,何如?傳曰,允。
傳于吳炳文曰,右承旨許遞,前望單子入之,承旨前望單子入之,金奎軾落點。
判義禁沈履澤牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。許遞,前望單子入之。
判義禁前望單子入之,洪祐昌落點。
吳炳文啓曰,啓聞事體,何等嚴重,而卽見全羅監司李憲稙去九月二十七日封發之南固山城別將高南植罷黜事狀啓,今始到院,揆以事體,極爲稽緩,該道臣,推考,何如?傳曰,允。
傳于吳炳文曰,召對爲之。
吏曹口傳政事,以南廷益爲進兼冬至謝恩正使。
兵曹口傳政事,以權驥世爲羽林將。
吳炳文,以議政府言啓曰,進賀兼冬至謝恩正使有闕矣。其代令該曹口傳差出,何如?傳曰,允。
又以兵曹言啓曰,明日議政府方物封裹時,本曹堂上一員,當爲進參,而參議申泰寬入直,參判李正魯,參知李軒卿俱有身病,不得進參,參判·參知,竝令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
又以摠禦營言啓曰,本營軍司馬任善準,身病甚重,勢難察任,今姑改差,何如?傳曰,允。
兵曹判書閔泳煥疏曰,伏以庸駑小臣,濫荷隆遇,受國家重任,非徒今日爲然,而劇要竝萃,左劃右執,未有專於今日,猶僬僥之扛九鼎,蚊蝱之負泰山,力所弗勝,若將顚踣,此豈但臣一身之憂也哉?臣之待罪本兵儵過半載,涓露絲毫,尙蔑報稱,屢辭未準,一往虛縻,仗衛之所管轄,而敹乃敽乃,不惟不弔,干掫太疎,警備不嚴,非臣威望可以鈐束矣。銓綜之所進退,而官左非古,倖濫多岐,四方候選,相顧解體,非臣鑑識可以甄別矣。金轂之所出入,而儲庤懸罄,簿書擁虛,百隷供給,率多愆朞,非臣籌度,可以矯整矣。此不待臣從新覼縷,抑朝家必有處臣者,而至若宮賓,責重輔導,顧今离筵日開,睿學日進,緝熙光明之工,溫文仁孝之德,蓋本乎我殿下身敎物誨,燕翼詒謨,宗社億萬年旡疆之福,實基於此八字,臣民而莫不頌,況臣左右侍講,昵近躬覩,與榮之忱,有倍餘人,何敢爲辭巽計,而如臣謏學陋識,眞無以備端亮之選,而當啓迪之任矣。政府之有有司,所以協贊廟謨,與聞國政,而臣旣有其職而不能盡其職,直不過咨訪之筵,隨衆進退而已,其於協贊與聞,有何稱塞者乎?然則今臣所有諸職,無適而非愧懼之端,雖欲奉戴恩光,恬然兼有,而亦不可得矣。臣又提擧尙方冏寺,而勿論叨冒之久近,醻副之多少,顧其勢有難廣費精思,周察事務者,瘝曠之悚,實無異同,抱章臚實,仰冀鑑諒,伏望聖明,亟將臣本兼諸任,竝賜遞解,以濟公務,以遂私願,千萬顒祝,臣無任云云。答曰,省疏具悉。所辭中尙方提擧之任,依施。
戊子十一月初六日五更,上御萬慶殿。召對入侍時,參贊官吳炳文,侍讀官趙秉健,檢討官趙鍾雲,檢校待敎沈相璡,假注書李日彦,記注官金鎭衡,別兼春秋韓光洙,各持綱目第十卷,以次進伏訖。上曰,史官分左右。仍開卷。上曰,上番讀之。秉健讀自往者,止鄭之危。上曰,釋義。秉健釋義訖。上曰,文義奏之。秉健曰,天地人三才之道,一陰陽而已,夫陰陽者,在天爲日月,在地爲嶽瀆,在人爲男女爲小人,故自古帝王,法天察地,以修人事,而明動靜剛柔進退消長之機,則修齊治之要,不外於是矣。時杜鄴,以陽尊陰畢之說,發爲對策之首,可謂深得天人道,宜爲人主之鑑法而體用者也。上曰,此策之大體,非但其時之事也,所謂陰陽之道,自剖肇以來,已有之矣。推類而言,則天動地靜,一陰陽也,君尊臣卑,一陰陽也,君子長小人消,亦一陰陽也,爲人上者,可不效燮和之治哉?秉健曰,聖敎切當矣。仍奏曰,天下萬物,非陰陽則不成,陰陽和則治在其中矣。上仍敎曰,陰陽理氣之論,古人亦多言之,而順逆之間,災祥治忽,未嘗不由於此矣。秉健曰,聖敎切當矣。上曰,下番讀之。鍾雲讀自春秋災異,止殆不在他。上曰,釋義。鍾雲釋義訖。上曰,文義奏之。鍾雲曰,杜鄴之對,言甚切摯,或證於春秋史,或據於洪範傳,昭昭論辨,可爲當世之龜鑑,而終靳聽施,惜哉?上曰,言則是也,之不用其言,不如無言矣。鍾雲曰,災異頻警,不知儆省,國至將危,不勝憤邑也。上曰,是時哀帝若用是言,則可爲盛治,而不用是言,乃終未免後世之非矣。鍾雲曰,聖敎切當矣。上曰,參贊官讀之。炳文讀自由後視前,止免就國,上曰,釋義。炳文釋義訖。上曰,文義奏之。炳文曰,官非其人,而望天悅人服其可得乎?災異屢見,未嘗不由於此也,丁·傅之爲公卿列候者甚衆,然猶不甚假以權勢,反不如王氏之在成帝世,且十日食,四彗星,危亡之徵,哀帝之所親見,今何不以前鑑而戒後車歟?天之指象,昭昭然如此,而終不覺悟,可勝歎哉?上曰,漢之外戚用權,莫甚於成帝世矣。今當監戒,而奈何反覆,劇於前乎?至於王莽之杜門自守,可謂大奸似忠,而哀帝不能覺察,傾危社稷,後世之譏,誠難免矣。炳文曰,聖敎切當矣。漢室寢微,王氏代漢之漸,其所由來者久矣。上曰,閣臣讀之。相璡讀自以鮑宣,止還之縣官。上曰,釋義。相璡釋義訖。上曰,文義奏之。相璡曰,鮑宣言,日食何時不爲災,而適在三元之始,豈非皇天警示人君乎?當恐懼修省,納諫悔過,進賢退姦,以應天心,則轉禍爲福矣。此盡忠極諫,可謂社稷之臣矣。上曰,宣之諫,句句節節,無非切直,感悟哀帝,但增爵秩,而終不能用言,反不如不知其言之切也。相璡曰,聖敎切當矣。哀帝若能嘉納其言,而聽從其計,則不至於紊亂國政矣。上掩卷,仍命史官就座,又命退。諸臣以次退出。
上在景福宮。停常參·經筵。
自辰時至人定,灑雨下雨,測雨器水深六分。
金春熙啓曰,明日常參·經筵,取稟。傳曰,停。
金裕成啓曰,臣裕成今日方物封裹進去,下直之意,敢啓。傳曰,知道。
傳于吳炳文曰,東壁許遞,前望單子入之。玉堂前望單子入之,應敎閔亨植落點。
吏曹口傳政事,以李敏承爲兵曹參判,洪鍾運爲參知。
崔在道改差,代以李錫泳爲假注書。
吳炳文啓曰,開坐事,命下矣。新除授判義禁洪祐昌,卽爲牌招,何如?傳曰,允。
又啓曰,卒奉朝賀李裕元等諡望,議政府粘目啓下矣。政官牌招開政,下批,何如?傳曰,允。
傳于吳炳文曰,今日政遷轉守令,勿拘常格,各別擇差,未準朔中擬入。
傳于吳炳文〈曰〉,呈告工曹參判許遞,今日政差出。
吳炳文啓曰,行左承旨金明圭,左副承旨金春熙,以考覈承旨,受點矣。竝所當牌招,而拘於廳規,不得請牌,何以爲之?敢稟。傳曰,牌招。
傳于吳炳文曰,召對爲之。
吳炳文,以吏曹言啓曰,成均館司成趙秉聖,南學敎授李範贊,俱以身病,呈狀乞遞,竝改差,何如?傳曰,允。
又以吏曹言啓曰,奉常寺正尹昌燮,司僕寺正閔泳敦,宗親府參奉李承郁,繕工監假監役官徐榮愚,俱以身病,呈狀乞遞,竝改差,何如?傳曰,允。
又以吏曹言啓曰,碧潼郡守李承益,朔州都護府使閔一鎬相換事,命下矣。朔州都護府使閔一鎬,以前任遂安郡守,价川郡守,方在解由未出中,何以爲之?敢稟。傳曰,勿拘。
又以吏曹言啓曰,康翊縣監趙東,以其身病,呈狀乞遞,罷黜,何如?傳曰,忠州營將金泰鉉相換。
又以吏批言啓曰,康翊縣監趙秉,忠州營將金泰鉉相換事,命下矣。康翊縣監趙秉,以前任機張縣監,方在解由未出中,何以爲之?敢稟。傳曰,勿拘。
有政。吏批,判書趙秉世牌招不進,參議尹容植牌招不進,參判李範晉進,同副承旨吳炳文進,以吏批言啓曰,判書趙秉世,參議尹容植亦牌招不進,小臣獨政未安,何以爲之?敢稟。傳曰,仍爲之。以任澤鎬爲副修撰,趙東冕爲禮曹參判,李漢永爲工曹參判,鄭誾朝爲敦寧都正,丁觀燮爲工曹參議,李根命爲大司成,金晚植爲知經筵,韓章錫爲知春秋,閔丙奭爲同成均,閔泳韶爲尙衣提調,李淳翼爲進賀兼冬至謝恩正使,徐行輔爲奉常正,宋榮大爲司僕正,鄭寅星爲司成,李奭鍾爲南學敎授,趙聲九爲茂山府使,尹錫禎爲天安郡守,梁僖洙爲定山縣監,李演光爲金化縣監,承文提調三單,鄭基會·沈相薰·金綺秀,以上差下事承傳,康翎縣監趙秉,忠州營將金泰鉉,以上相換,碧潼郡守李承益,朔州府使閔一鎬,以上相換事承傳。兵批,判書閔泳煥病,參判·參議·參知·左副承旨金春熙進。以李在漢爲南固別將,同知加設二單,李鍾弼·李元植,同知單閔炯植,護軍李正魯,副護軍金昇圭·金文濟·吳長善·沈相萬·鄭元和·南奎熙·李軒卿·金稷鉉·趙承顯·申建熙,副司果李建楫·白東胤·林斗周·宋彦會,副司正崔在道,副司勇賈斗永·徐丙彬·片祥烈,以上竝單付。吏批,再政。以李寅晚爲工曹參議,洪學周爲左通禮,李道翼爲假監役,李奎儀爲宗府參奉,沈耕澤爲甑山縣令,兼春秋二單,崔龍三·金載善,崇靈殿參奉加設單朴瀅彬,以卒奉朝賀李裕元爲忠文,卒右議政金有淵爲貞翼,贈吏曹判書金春澤爲忠文,贈左贊成金時傑爲獻簡,卒判敦寧李㘾爲文貞,卒工曹判書金元植爲孝憲,卒吏曹判書閔致庠爲文穆,卒工曹判書金炳地爲孝貞,贈吏曹判書宋疇錫爲貞簡,贈吏曹判書李舜徽爲肅獻,贈吏曹判書崔鎭爲文簡,贈禮曹判書徐左輔爲孝靖,卒工曹判書朴永輔爲文靖,卒吏曹判書金炳㴤爲孝文,卒禮曹判書李玄純爲孝憲,卒吏曹判書李源命爲文靖,卒吏曹判書李秉文爲孝靖,卒知中樞府事許傳爲文憲,卒刑曹判書趙啓昇爲孝靖,卒工曹判書李元熙爲靖僖。
又以議政府言啓曰,今番議諡時,外他諡狀之積滯者,依已例,一體擧行事,分付弘文館,何如?傳曰,允。
又以承文院言啓曰,使行文書,今將査對,而提調多有病頉,無以備員,工曹判書鄭基會,協辦內務府事沈相薰,戶曹參判金綺秀差下,使之監進,何如?傳曰,允。
又以長生殿郞廳以提調意啓曰,本殿所儲板材,年來所用甚多,數旣不敷,品不適用,而今當式年矣。其在愼遠之義,不可不斫來,發遣敬差官於黃腸所在三道,使之斫取以來,何如?傳曰,允。
又以司僕寺一二提調意啓曰,兼內乘白性基,以其身病,呈狀乞遞矣。不可强令察任,今姑改差,其代令該曹口傳差出,何如?傳曰,允。
行大護軍南廷益疏曰,伏以,臣病淹床笫,㱡㱡欲殊之中,忽伏奉除旨,以臣爲進賀冬至兼謝恩正使,惶霣震,爬席欲起,而暈絶旋倒者數矣。夫遣使,君命也,往役,臣分也,臣雖至愚,豈不知君命攸重,臣分所當,況且拜表之期,一連再退,現迫六日,前頭王事之嚴急,莫此爲甚,苟有一半分視息,抖擻彈束,可堪驅策,何敢自顧身命,爲占便養疴以計?臣本有怔忡咯衄之證,尋常濱危,至於今秋,荐遘毒慼,便添宿崇,兼而氷炭交積,血氣俱涸,寢不能交睫,食不能沃肺者,已至二朔有餘,形焦神鑠,奄然如槁木死灰者,縱有岐黃,莫試金丹,輒望望而走,謂非陽界人,十目所覩,焉敢飾詐?今若迫於嚴命,擔舁登途,而畢堯損軀於原濕之間,委命於草萊之中,則增一罪於靡盬,雖九原而難貰,此非身私,其於國事何哉?臣以是達宵轉輾,不勝悶隘,不得已不避猥屑,忙陳短章,仰干崇聽,伏乞聖明,俯垂鑑諒,亟賜鐫改,俾公私耦幸焉,臣無任云云。答曰,省疏具悉。所請依施。
戊子十一月初七日五更,上御萬慶殿。召對入侍時,參贊官吳炳文,侍讀官趙秉健,檢討官尹起晉,檢校待敎沈相璡,假注書李日彦,記注官玉秉觀,別兼春秋權潚,各持綱目第十卷,以次進伏訖。上曰,史官分左右。仍開卷。上曰,上番讀之。秉健讀自如是,止疾自深。上曰,釋義,秉健釋義訖。上曰,〈文〉義奏之,秉健曰,士之仕于其國也,言不行計不聽,雖餼以五鼎之食,賜以萬鍾之祿,不足爲榮者何也?恥其不行道也,哀帝於鮑宣之諫,嘉其剴切而忠直,故所以有爲司隷之擧,然而若使其言,用於當時,則上而有納諫之風,而下而無沽直之嫌矣。且國之有輔相,猶人之有股肱也,人無股肱,不可謂完人,國無輔相,不可謂治國也,哀帝之末,社稷之臣,只有一王嘉,而一諫觸忤,孤忠莫伸,自玆以往,漢室之事,無復有扶危之遒,益不勝慨嘆矣。上曰,國有爵祿,任賢使能之具也,與其官此言者而不行其言,曷若無爵祿之賞,而有從諫之實者哉?此時直諫,無如王嘉,而反不見容,烏能後世之譏乎?秉健曰,聖敎切當矣。上曰,下番讀之。起晉讀自高安侯,止惜之。上曰,釋義,起晉曰,昔者韓昭侯藏一弊袴,以待有功,而後世稱以賢君,何也?蓋爵賞,人主御世之柄也,本爲任賢酬功而設之,若或施之於不賢無功,則後雖有賢者功者,更以何加之乎?況今董賢者,四方皆同怨疾,國人皆曰可殺,奈之何漢帝獨注非常之恩,偏傾無功之爵乎?且王嘉以當時之賢相,慷慨忠言,奮不顧身,此謂社稷矣。非特不容其諫,乃殺之刑獄,是豈敬大臣恢言路之道乎?由此觀之,親賢臣遠小人,愼明爵賞,實爲帝王家先務也。上曰,此時詔令一下,人莫敢言,而獨如王嘉老大忠直,此可以奬之賞之,反而罔上,構陷死獄,哀帝之事,寧不慨歎哉?由是論之,信譛遠賢之事,可爲後世鑑戒處也。上曰,參贊〈官〉讀之。炳文讀自書奏,止問賢不肖主名。上曰,釋義。炳文釋義訖。上曰,文義奏之。炳文曰,國家治亂得失,在於得人,而得人非難,知人亦難,知人非難,用人尤難,故書云知人則哲,能官人,其此之謂也,哀帝幸得王嘉,但充備相位,使不能進賢退不肖,自責以負國之罪,死而無恨,嗟惜其哀帝之知而不用也。上曰,大臣進退,必以禮義,人主之所以尊其賢也,尊賢,尊其國也,哀帝不能體先王之訓,而蔑其禮義也,後世是非烏得免乎?炳文曰,聖敎切當矣。上曰,閣臣讀之。相璡讀自嘉曰,止衛將軍。上曰,釋義。相璡釋義訖。上曰,文義奏之。相璡曰,觀其下宣於獄者,哀帝之信譖遠賢,而紊亂國政,殆危高皇帝基業,眞所慨惜矣。上曰,以宣爲司隷時,猶知其言之是而不行矣。至於下獄授死之地,不辨其非而昏闇,知而不行,反不如不知也,且漢自高祖,至于文·景之時,善用其賢,故治化隆洽矣。末及哀帝,不遵先世之遺訓,乃至如此,可謂愛惜矣。相璡曰,聖敎切當矣。上掩卷,仍命史官就座,又命退。諸臣以次退出。
上在景福宮。停常參·經筵。
金奎軾啓曰,明日常參·經筵,取稟。傳曰,停。
吳炳文啓曰,右副承旨金裕成,今日不爲仕進,卽爲牌招,何如?傳曰,允。
又啓曰,假注書李錫泳,謂有身病,今日廳座,不爲入來,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,從重推考。
以吏曹參議尹容植牌不進罷職傳旨,傳于吳炳文曰,只推。
又啓曰,都堂錄爲之事,命下矣。大提學韓章錫,疏批已下,卽爲牌招,何如?傳曰,允。
又啓曰,卽者義禁府都事來言,時囚罪人李敏恒等,當爲議處,而判義禁洪祐昌未肅拜,次堂例不得擧行云,判義禁卽爲牌招,何如?傳曰,允。
傳于吳炳文曰,召對爲之。
傳于吳炳文曰,當該承旨推考。
兵曹口傳政事,以趙載觀爲兼內乘。
以京畿監司吳俊泳狀啓,卒奉朝賀李裕元禮葬凡節,更爲檢飭擧行,則本家以爲,常時遺意,又不敢祗受事,傳于吳炳文曰,令本道更爲輸送。
吳炳文,以奎章閣言啓曰,原任直提學李載元本生母喪卒哭日,依定式遣檢書官,勸肉以來意,敢啓。傳曰,知道。
又以奎章閣言啓曰,原任待敎李秉文喪,依定式遣檢書官,傳給內賜賻物以來之意,敢啓。傳曰,知道。
又以奎章閣言啓曰,原任待敎李容善父判敦寧秉文喪,依定式遣檢書官,傳給內賜賻物以來之意,敢啓。傳曰,知道。
又以弘文館言啓曰,新除授應敎閔亨植,卽爲牌招察任,何如?傳曰,允。
又以弘文館言啓曰,新除授副修撰任澤鎬,時在忠淸道瑞山地,經筵入番事緊,請斯速乘馹上來事,下諭。傳曰,許遞。
又以統理交涉通商事務衙門言啓曰,本衙門主事孫鵬九有闕,代,幼學鄭載錫差下,令該曹口傳下批,何如?傳曰,允。
又以典圜局言啓曰,本局委員朴淵德身病改差,代幼學黃履鍾差下,令該曹口傳下批,何如?傳曰,允。
又以兵曹言啓曰,今初十日,一內禁軍番次,而該番將李啓興,身病猝重,無望供職云,改差,其代依承傳口傳擬入,何如?傳曰,允。
協辦內務府事韓章錫疏曰,伏以臣罪積逋傲,而威罰不加,情迫危蹙,而忱誠未格,感激而欲效趨走爲恭,則罪更深於濫竽,逡巡而欲求私分所安,則情或近於踰垣,欲不避干瀆,而更披肝膈之蘊,則辭已渴矣。淵谷在前,氷炭交中,床簀垂死之喘,滋不勝其憂栗也,今若諉以義分是怵,冒沒呈身,則撇廉毁坊,夫何他顧,而第臣積月沈痼,寒程驅撼之餘,風眩闖發,頭顫脚麻,委淹被池,不省四到,以若現狀,萬無時日蠢動之望,召牌儼臨,趨膺末由,罪著慢命,彌切惶霣,玆具短牘,冒陳情實,伏乞聖明,俯垂矜察,亟許斥免,議臣當律,以嚴朝綱焉,臣無任云云。答曰,省疏具悉。不必如是爲辭,卽爲行公。
戊子十一月初八日五更,上御萬慶殿。召對入侍時,參贊官金奎軾,檢校待敎鄭寅昇,侍讀官李義悳,檢討官尹起晉,假注書李日彦,記事官朴宗玕,別兼春秋權潚,各持綱目第十卷,以次進伏訖。上曰,史官分左右。仍開卷。上曰,上番讀之。義悳讀自以董賢爲大司馬,止丁·傅之右矣。上曰,釋義。義悳釋義訖。上曰,文義奏之。義悳曰,策命大司馬,而允執其中之言,甚爲不當矣。昔堯之禪舜曰,允執厥中,舜之禪禹曰,人心惟危,道心惟微,惟精惟一,允執厥中,益之以三言傳授心法,而丁寧告戒,今策董賢之辭如是,切非帝王所以策臣之籌,又非臣子所以堪承之義也,哀帝若是昏亂,國政竟至浸衰,雖以後世人臣觀之,不勝痛寒矣。上曰,因古之文,非爲不多,而何特以聖賢傳授心法之際告戒之辭,策命而言乎?哀帝之昏亂,董賢之猥膺,豈可免後世之譏乎?義悳曰,聖敎切當矣。二帝官天下,而三王家天下,故高帝勞苦得天下,傳之子孫,而哀帝不顧統業之至重,有此妄擧,何其昏亂之甚也?上曰,下番讀之。起晉讀自上故令賢,止人主侔矣。上曰,釋義。起晉釋義訖。上曰,文義奏之。起晉曰,今讀此文,哀帝之處事惶悚,有不忍仰奏於君父之前也,古語云,祖宗疆土,不可以尺寸與人,況九五之位乎?高皇帝八年風塵,化家爲國,弘遠之規,傳未二百年,王室衰微,有此禪舜之語,曷勝寒心哉?如鮑宣·王嘉之忠良,皆已刑戮,故當此時無一人苦諫矣。由是觀之,後來王莽之纂奪,未嘗不由於漢室之卯育而成之也,豈勝痛哉?上曰,人臣之權,與人主侔矣。則不待董賢之冊命,而哀帝之昏暗可知也。起晉曰,聖敎切當矣。上曰,參贊官讀之。奎軾讀自時王氏衰廢,止所能堪耶。上曰,釋義。奎軾釋義訖。上曰,文義奏之。奎軾曰,董賢之爲臣無狀,不可盡言,而賢之父恭,慕蕭咸之爲人,欲爲連姻,此出於釣名,尤極姦黠,咸能見恭之肺肝,不爲勢利所撓抑而拒之,可曰有持操,可曰有知鑑也。上曰,蕭咸知董賢父子之姦狀,眞是有藻鑑之人也。奎軾曰,聖敎切當矣。上曰,閣臣讀之。寅昇讀自閎聞咸言,止無戲言。上曰,釋義。寅昇釋義訖。上曰,文義奏之。寅昇曰,哀帝以高皇帝之天下,妄出禪舜之言,以戲董賢,失其大體者甚矣。上曰,爲人君,言不可不愼,而哀帝不思先祖勳業之至重,妄出戲言,未免後世之是非矣。寅昇曰,聖敎切當矣。潚奏曰,臣以本館事,有所仰達者矣。檢閱之時政記櫃,卽史草所藏之器也,邇來縱無修史之實,此櫃之尙存,猶告朔之犧羊也,至於臣濫被隆渥,獲忝是職,焂焉三載,不能覓得,上而隳國朝傳來之館規,下而爲寮寀後至之口實,且悚且愧,無以自解,且度支之經用,雖云窘絀,此櫃之三年件合十二箇,籌之爲千餘兩,多亦不過數千金,豈可以數千金之財,仍廢此屢百年之規乎?蓋由如臣無伏,溺職致此,復何尤人之有哉?夫臣之於君,猶子之於父也,有懷必陳,卽臣子事君父之當然底道理也,致煩聖聰,極涉猥屑,而事若微細,實有關係,故敢此冒達,伏乞令政院奉承傳敎之意,另飭戶曹,使之不日造納,未知聖裁之若何也,上曰,依所奏,檢閱之時政記櫃十二箇,登筵承旨,自政院另飭戶曹,使之不日造納可也。奎軾曰,筵退後,卽當依下敎另飭于戶曹矣。上掩卷,仍命史官就座,又命退。〈諸〉臣以次退出。
上在景福宮。停常參·經筵。
金裕成啓曰,明日常參·經筵,取稟。傳曰,停。
又啓曰,假注書李錫泳,稱以身病,今日廳座,又不入來,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,判義禁洪祐昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于吳炳文曰,吏曹參議有闕之代,前望單子入之,吏曹參議前望單子入之,曺寅承落點。
傳于吳炳文曰,召對爲之。
傳于吳炳文曰,礪山府竄配罪人李敦夏放。
吏曹口傳政事,典圜委員單黃履鍾,交涉衙門主事單鄭載錫。
兵曹口傳政事,副司果李垠錇。
兵曹口傳政事,親軍壯衛營左參領官單申宅熙。
吳炳文,以內務府言啓曰,幼學朴基鵬,轉運郞廳差下,何如?傳曰,允。
又以典圜局言啓曰,本局委員黃履鍾,身病猝重,萬無時日供職之望,今姑改差,何如?傳曰,允。
又以義禁府言啓曰,礪山府竄配罪人李敦夏放事,承傳啓下矣。李敦夏放送事,分付該道道臣之意,敢啓。傳曰,知道。
又以義禁府言啓曰,咸鏡監司趙秉式狀啓內,永興前府使鄭光淵,不可以已遞,勿論,其罪狀,令攸司稟處事,啓下,而鄭光淵頃因永興府按覈使黃耆淵査啓,以還錢挪用,由吏加下等諸條臚列事,亦因承傳,慶尙道尙州牧竄配,已爲發配矣。今此道臣之請罪,係是一事再勘,置之,何如?傳曰,允。
義禁府啓目,粘連,向前李源中亦,掌內民擾,趁不報營,査問諸人,未及捉送,爰辭縱或分疏,道啓旣有臚列,事體所在,難以參恕,以此照律,何如?判付啓依允。
義禁府啓目,粘連,向前吳尙鉉亦,莫重擧行,致此遲滯,罪著溺職,難以參恕,以此照律,何如?判付啓依允。
義禁府啓目,粘連,向前李鼎善·李時泓等亦李鼎善段,職在奏笏,罪著不愼,揆以法意,不可無警,李時泓段,臚唱何等敬謹,而致以做錯,有難參恕,竝只以此照律,何如?判付啓依允。
義禁府啓目,粘連,向前李敏承亦,結錢則預捧乾沒,民財則竟歸私橐,數旣不斟,道啓指的,法意所在,焉逭當勘?以此照律,何如?判付啓依允。
義禁府啓目,粘連,向前李養植·姜弼魯等亦,闕門下鑰,未能審愼,以致橫鎖,事甚疎忽,竝只以此照律,何如?判付啓依允。
行大護軍李淳翼疏曰,伏以,臣卽伏見朝紙,有以臣爲節行上价之命,臣感恩怵義,固當蹶,向前夷儉不擇,而念臣年旣衰邁,病又貞痼,素抱㿉疝之症,每遇寒節,則如期㶒發,而見方委劇,衝亘肆而如將頃刻垂盡,眩暈作而甚至咫尺不省,雖在房闥,無以動作,其何能驅馳原隰,趁期竣事乎哉?苟使臣敦命所迫,力疾登途,一或病發,中路滯淹,曠日則臣身顚踣,顧不足恤,而莫重使事之緣臣僨敗,誠非細憂,竊自揣量,萬無承當之望,玆敢冒死哀籲於天地父母之前,伏乞聖慈,諒臣矜臣,亟賜遞改,俾有以程限無愆,公私俱幸之地,臣無任云云。答曰,省疏具悉。使事緊重,行期只隔,卿其調理登程。
吏曹參議尹容植疏曰,伏以臣本以至䢆之姿,猥蒙不世之遇,歷揚淸顯,滾到緋玉,曳輿之戒,負乘之咎,固已多矣。而至於是職之謬蒙聖簡,榮寵極而涯分踰矣。參佐乎國政而代斲有時,專掌乎差遣而享祀是眡,其地望之淸竣,責任之綦重,顧何如?而豈以如臣顓蒙無似,所可堪承者哉?拚誥忙,宜效循墻之義,而庚牌儼臨,恐犯俟屨之罪,趨拜恩命,恬若固有,名器由臣而玷汚,廉坊由臣而壞虧,蚤夜撫躬,莫省攸措,臣聞觀其器,知其工之巧,觀其發,知其人之智,庶事猶然,況此昭代器使之政乎?臣曩試銓籤,妄擬軒輊,效蔑絲毫,是無異於徒瞽矇以辦五彩,强聾聵以節八音者也,僨誤旣多,纇瑖畢露,其於貽累則哲,取譏不衷何哉?且臣受氣甚薄,恒多疾病,近因冬令,重感風寒,委頓床玆,彈束無期,顧此選部,非是養病之坊,則豈可冒沒逡巡,自陷瘝曠之科哉?玆敢略暴衷懇,仰瀆崇聽,伏乞聖明,俯賜鑑諒,亟遞臣吏曹參議之銜,使公器重而賤分安焉,臣無任云云。省疏具悉。所請依施。
戊子十一月初九日五更,上御萬慶殿。召對入侍時,參贊官吳炳文,檢校待敎鄭寅昇,侍讀官李義悳,檢討官尹起晉,假注書李日彦,記注官金鎭衡,別兼春秋金敎獻,各持綱目第十卷,以次進伏訖。上曰,史官分左右。仍開卷。上曰,上番讀之。義悳讀自上默然,止賀漢得賢臣。上曰,釋義,義悳釋義訖。上曰,文義奏之。義悳曰,哀帝之於董賢,但以愛幸封侯,賞賜極爲過度,王閎如是直諫,而竟不聽用,遂至危亂,實後世人主之宜所鑑戒者也。上曰,以此觀之,雖不從,亦不罪,不罪則必知其爲是,而胡不聽從乎?此是哀帝昏暗,而無果斷之故也,未免後世之譏,良以此也。義悳曰,聖敎切當矣。不從而不罪,則亦其爲是,而卒不聽從,無剛毅果斷而然也,甚用歎惜矣。上曰,下番讀之。起晉讀自胡氏,止由是遂衰。上曰,釋義。起晉釋義訖。上曰,文義奏之。起晉曰,書云明王愼德,四夷咸服,蓋聖君在上,德化旁流,普洽於窮髮編戶之地,則雖鵠舌侏俚之俗,莫不感服,故詩有蠻荊來威,書有西旅貢獒,卽此觀之,修德行政,實爲帝王之先務也,今凶奴單于之來朝,豈哀帝之德之化而致之也哉?實由高皇撫綏之德,武帝征伐之威,尙今不泯而然也。上曰,此非但高祖之德,武帝之威也,文·景之世,治化浹洽於遐邇之故也,哀帝有何功德,能致單于乎?蓋成·康以後,人君之賢,宜必以文·景爲稱也。起晉曰,聖敎切當矣。上曰,參贊讀之。炳文讀自董賢,止頓首幸甚。上曰,釋義。炳文釋義訖。上曰,文義奏之。炳文曰,大司馬,國之重任也,非其人不可,而董賢之爲大司馬也,時年二十二,以年少佞幸之臣,何以當大事乎?憂懼自罪,不得全安其命,此哀帝之過加貴寵,假以威權,而終不能操制之致,此可爲後世之龜鑑矣。上曰,哀帝不察董賢之飾詐做奸,傾爵位以貴之,殫貨財以富之,損至尊以寵之,不勝情慾,卒陷罪辜,誠爲之寒心也。炳文曰,聖敎切當矣。上曰,閣臣讀之。寅昇讀自太后,止徏合甫。上曰,釋義。寅昇釋義訖。上曰,文義奏之。寅昇曰,漢業之衰,專由於用其董賢輩,而及其用莽也,尤至傾敗,可謂痛寒處矣。上曰,漢之先代,多有聖哲之君矣。末及于哀帝,爲政昏暗如是,可爲慨惜也。寅昇曰,聖敎切當矣。上掩卷,仍命史官就座,又命退。諸臣以次退出。
上在景福宮。停常參·經筵。
藥房副提調閔丙奭啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安。竝此仰稟。答曰,知道。大王大妃殿·王大妃殿,氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金裕成啓曰,明日常參·經筵,取稟。傳曰,停。
又啓曰,右承旨金奎軾,今日不爲仕進,卽爲牌招,何如?傳曰,允。
吳炳文啓曰,假注書李錫泳,稱以身病,今日廳座,又不入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
傳于吳炳文曰,藥院提調許遞,前望單子入之。內醫提調前望單子入之,朴齊寬落點。
傳于吳炳文曰,政官牌招開政,吳炳文啓曰,西學敎授李奭鍾肅單,有所錯誤,致勤下詢,臣之矇然捧入,不勝惶悚,原單子使之改修正以令奏御文字之如是疎忽,事甚駭然。當該西學敎授及通禮院官員,竝所當重勘,而本院請推之外,無他可施之罰,何以爲之?敢稟。傳曰,竝拿處,爾亦推考。
傳于吳炳文曰,召對爲之。
傳于吳炳文曰,在外工曹堂上許遞,今日政差出。
傳于吳炳文曰,判尹·少尹外,京兆堂上許遞,今日政差出。
傳于吳炳文曰,有實故玉堂許遞,今日政差出。
傳于吳炳文曰,天安郡守尹錫禎,定山縣監梁僖洙,竝內禁將除授。
吳炳文以議政府言啓曰,戶·惠廳親軍營條陳,啓下本府矣。取見戶曹條陳,則其一,三被災各邑災減外,稅米竝參酌時價,特許代納,就穀價稍歇處,貿米充用,且嶺南留寘穀中,二萬石劃付嶺營,二萬石移送湖南,從時價執錢事也,正供許代固難議到,而雖在常年,必準應入,已是莫能支繼,矧玆三南告饑,民情遑汲,其何以本色督斂乎?今此所陳,亶出於萬不獲已而然也,其令本曹,酌量措處,四萬包之分劃兩南,卽亦爲災民求恤之意,較諸時價,裁減厥數,俾爲紓力之一助,其一,各宮房免稅結,自是本曹所管,而近年京畿與各營每年取剩,各有定數,自統禦營又爲取剩,本曹之獨不關涉,事理不當,自今全數句檢,而京畿與各營,〈依〉前劃送,統禦營則從他措劃事也,凡係結政,宜度支管檢,而挽近他營之取剩補用,固其事勢之不容不然,且今統禦新設之地,非此而無可着手,此則勿論,其一,嶺南各邑上納木,自今雜費,切勿擧論,只從木價實數,精約收捧,以錢納于本曹,每疋價量宜分給各貢,爲先限三年施行事也,米與木之遽許代納,極其難愼,而第念遇歉近止之民,杼軸俱空,甁甖旣竭,本木辦納,亦行之不得者也,戊子條姑令依所請施行,惠廳條陳,則其一,今年三南災結外,從時價參酌,以錢代捧,穀價稍歇處,量宜貿遷事也,此與度支條陳,其辭一般,於災民而霑惠,於公納而收效,則何所靳持,每結所收之幾許,令該曹躬執田簿,酌量算定,其捧其下,專管句察,嚴杜愆欠之弊,其一,海西長山以北十一邑稅納之以錢代捧,寔由海路之險,而近日舟楫往來無礙,平山之許代,卽是近例,山郡外,竝本色上納事也,或錢或米,往例不一,以今國計,不宜永許代納,竝令本色責捧,其一,本廳吏隷加出,以元窠施行,徒竊餼料,誠爲無謂,自今一竝勿施,待窠陞實事也,事誠無謂,果如所陳,而幾年仰哺者之一竝勿施,亦有可念,從玆以往,原窠有闕,則必以加出,次第陞實,而毋論原窠與加出,各自差代之弊,切勿許施事,令該廳,竝另成節目,恪遵無違,親軍營條陳,則其一,各營正兵,原額外,不緊名色,令各營將臣,量宜減省,關西·嶺南兩外營兵丁中,各限折半減額,以半減之錢穀輸納本納事也,夫養兵,在精不在多,況名目之不緊乎?各該將臣,一一査檢,務歸釐整,兩外營兵丁之半減,錢穀之輸上,令本營指揮施行,其一,輪船之許多弊端,漸成難醫,而漕船賃船,亦不當全廢,合有變通事也,輪船運穀,專爲迅速,而二三隻數,屢遭往來於嶺湖,安得免淹滯之歎乎?腐傷欠縮,勢所必至,自明年,毋論輪漕賃船,戶·惠·餉堂,量其便否,預爲商定,消詳知委於各該道,以圖從便趁限之道,其一,本營與各營屯土監官,爲弊滋多,明年爲始,令各該屯在邑,踏驗成量案,秋租執收直納事也,屯土之設,本有攸重,而所謂屯監輩,從中乾沒,視同私物,及其元納也,十不滿一二,事之駭歎,孰甚於此?自明年申明舊規,依所陳施行,其一,三港海關稅銀中,限五萬圓劃付本營,排朔分等,趁限推來,以補軍需事也,以其歲入,比諸應下,則不足之數,至過其半,寧不萬萬憂悶乎?就港稅銀中限五萬圓,排朔劃送,無致停闕之地,其一,八道牛,隨其大小邑官庖場庖,必以本色量宜分定,分等定限,直陳省輸納本營,另成節目,反貼施行,監官名色,一竝革罷事也,牛皮乃軍物之㝡緊者,而都歸於監官之恣意消瀜,良極可駭,自今一切禁革,另立科條,從實收捧,則足可爲一隅之用,量宜善處事,分付該營,何如?傳曰,允。
又以吏曹言啓曰,陽德縣監殷奎燮,靑丹道察訪李奎泓,俱以身病,呈狀乞遞,改差,何如?傳曰,允。
又以吏曹言啓曰,繕工監假監役官李道翼,以其身病,呈狀乞遞,改差,何如?傳曰,允。
又以吏曹言啓曰,童蒙敎官韓麟鎬,以其身病,呈狀乞遞,改差,何如?傳曰,允。
有政。吏批,判書趙秉世牌招不進,參判李範晉牌招不進,參議尹容植進,右副承旨金裕成進。以吏批言啓曰,判書趙秉世,參判李範晉竝牌招不進,小臣獨政未安,何以爲之?敢稟。傳曰,只出緊任。以洪學周·鄭寅星爲副修撰,李寅龜爲工曹參判,李命宰〈爲〉左尹,趙羲升爲右尹,柳爲工曹參議,秦道一爲天安郡守,李秉翊爲陽德縣監,金幾郁爲定山縣監,鄭在斗爲靑丹察訪,副護軍具昆喜·閔泳哲·李學云,前五衛將林景獜,已上今加嘉善,副司果李錫羲,前都事姜濬錫,副司勇金履台·金在璟,已上今加通政,朝官年八十加資。
兵批,判書閔泳煥病,參判□□□·參議□□□·參知□□□·同副承旨吳炳文進。同知加設三單,韓圭煥·吳永浩·沈模東,護軍李應敎·金宇漢·李漢永,副護軍尹容植·鄭誾朝·丁觀燮·李植,副司果任澤鎬·趙鍾雲·李箕萬·趙廷植,副司勇朴淵鎬,兼內禁將二單,尹錫禎·梁繕洙,以上竝單付。
吏批,再政。以盧正洙爲敦寧都正,金昌熙爲藝文提學,沈相瓚爲司成,金顯㴤爲懿陵令,鄭在仁爲假監役,金靖圭爲童蒙敎官,徐行輔爲左通禮,左尹單趙羲升,右尹單李命宰,轉運郞廳單朴基鵬。
三政。崔光在爲莊陵令,金命成爲奉常正。
四政。金炳琬爲恭陵令。
五政。閔泳國爲濟用判官。
六政。朴健陽爲章陵令。
七政。鄭元永〈爲〉溫陵令。
八政,李燮奎〈爲〉尙瑞主簿。
九政。兪致誠爲引儀。
十政。徐光淳爲掌樂主簿。
十一政。趙性一爲漢城主簿。
十二政。金永駿爲平市主簿。
十三政。金近植爲敦寧都正。
吳炳文,以議政府言啓曰,向以前南梱事,抱狀擧火人張俊喆,方在囚秋曹矣。更無可問之端,而民習攸關,亦難全恕,卽令懲礪放送,何如?傳曰,允。
又以承文院言啓曰,卽見禮部咨文二道,欽奉皇太后懿旨,以副都統桂祥之女葉嚇那拉氏著立爲皇后知照事,皇后姓氏葉嚇那,姓氏之赫字,竝無口字之旁事,知照矣。回咨竝按例撰出,以爲入送,何如?傳曰,允。
又以吏曹言啓曰,熙川郡守李敏燮呈狀內,矣身受由上京矣,身病猝重,萬無還官之望云,罷黜,何如?傳曰,价川郡守鄭峻永相換。
又以典圜局言啓曰,本局委員黃履鍾身病改差,代幼學李鍾彬差下,令該曹口傳下批,何如?傳曰,允。
吏曹口傳政事,典圜局委員單李鍾彬。
兵曹口傳政事,摠禦營軍司馬單申悳均。
又以義禁府言啓曰,李敏恒係是贓賄流配,依法典不付功議以入之意,敢啓。傳曰,知道。
義禁府照目粘連,北靑府使李源中矣本府議啓內,掌內民擾,趁不報營,査問諸人,未及捉送,爰辭縱或分疏,道啓旣有臚列,事體所在,難以參恕,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
義禁府照目粘連,假注書李養稙,守門將姜弼魯等矣本府議啓內,闕門下鑰,未能審愼,以致橫鎖,事甚疎忽,竝只以此照律,罪各笞四十收贖附過還職,竝只私罪。奉敎依允。
義禁府照目粘連,右通禮吳尙鉉矣本府議啓內,莫重擧行,致此遲滯,罪著溺職,難以參恕,以此照律,罪笞四十收贖,附過還職,私罪。奉敎依允。
義禁府照目粘連,贊儀李暑善,引儀李時泓等矣本府議啓內,李暑善段,職在奏笏,罪著不愼,揆以法意,不可無警。李時泓段,臚唱何等敬謹,而致此做錯,有難參恕,竝只以此照律,罪各笞四十收贖,附過還職,竝只私罪。奉敎依允爲旀,李時泓段,功減一等爲良如敎。
義禁府照目粘連,祥原前郡守李敏恒矣本府議啓內,結錢則預捧乾沒,民時則竟歸私橐,數旣不勘,道啓指的,法意所在,焉逭當勘?以此照律,罪杖一百收贖,告身盡行追奪,流三千里定配,私罪,奉敎依允。
敦寧府都正臣鄭誾朝疏曰,伏以臣於日昨奉除旨,以臣爲敦寧府都正者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚,臣無任屛營祈懇之至,謹昧死以聞。答曰,省疏具悉。所請依施。
別兼春秋韓光洙疏曰,伏以臣父臣章錫,除拜春秋館事矣。臣所帶別兼之銜,在法當遞,敢陳短章,仰瀆崇嚴。伏乞聖明,俯垂鑑諒,亟令選部,照例鐫改,以存公格,俾安私分焉,臣無任屛營祈懇之至,謹昧死以聞。答曰,省疏具悉。疏辭下該曹稟處。
戊子十一月初十日五更,上御萬慶殿。召對入侍時,參贊官吳炳文,檢校待敎鄭寅昇,侍讀官李義悳,假注書李日彦,記注官玉秉觀,別兼春秋金敎獻,各持綱目第十卷,以次進伏訖。上曰,史官分左右。仍開卷,上曰,玉堂讀之。義悳讀自太皇太后,止徙居北宮。上曰,釋義。義悳釋義訖,上曰,文義奏之。義悳曰,王莽假飾謹勅,虛譽求名,上以惑太后,下以結黨與,此非一朝一夕之故,其所由來者漸矣,而太后猶未知有不軌之心而用之,以至國家傾頹之境,甚用歎惜矣。上曰,莽以一國之事,上欺君下欺民,獨擅其權,惟何武·公孫祿,知有將來之禍,而建白太后,似必有見幾者也。義悳曰,聖敎切當矣。此時孔光以下,皆擧莽,而武·祿等,獨不擧,以爲親疏相錯,爲國計便,以此觀之,可謂有知人之鑑矣。上曰,參贊官讀之。炳文讀自孝哀皇帝,止曰丁姬。上曰,釋義。炳文釋義訖,上曰,文義奏之。炳文曰,抑貶尊號,虧損孝道,莽獨何心哉?脅太后以領諸臣,政令無非自己出,豈不痛哉?蓋其威福之所由來者漸矣。上曰,由此觀之,王莽纂逆之心,萌已久矣。惜其不能遏於未然之前也。炳文曰,聖敎切當矣。上曰,閣臣讀之。寅昇讀自甄邯,止亂從此起。上曰,釋義。寅昇釋義訖。上曰,文義奏之。寅昇曰,孔光以名流,見重當時,而爲莽所脅,如此而何武·公孫祿,不可同日而語矣。上曰,其時漢室,多有輔相之賢,莽亦難其行其欲,故飾詐而害賢類如是矣。寅昇曰,聖敎切當矣。上掩卷,仍命史官就座,又命退,諸臣以次退出。
上在景福宮。停常參·經筵。
金春熙啓曰,明日常參·經筵,取稟。傳曰,停。
傳于吳炳文曰,檢校直閣兪鎭弼,馳詣仁陵,奉審摘奸,仍留監祭,仍詣獻陵,一體奉審以來。吳炳文啓曰,假注書李錫泳,時無職名,令該曹依例付軍職,冠帶常仕,何如?傳曰,允。
又啓曰,明日傳香,禮房承旨當爲齋宿,行左承旨金明圭,所當牌招,而拘於廳規,不得請牌,何以爲之?敢稟。傳曰,牌招。
傳于吳炳文曰,召對爲之。傳于吳炳文曰,當該承旨推考。
吳炳文,以弘文館言啓曰,副修撰趙鍾雲許遞出去,下番闕直,事甚未安,修撰尹承弼呈辭在外,修撰尹起晉新除授,副修撰洪學周·鄭寅星,竝卽牌招,推移入直,何如?傳曰,允。又以親軍壯衛營言啓曰,本營軍司馬林永相,身病甚重,勢難察任,今姑改差,何如?傳曰,允。
吳炳文,以義禁府言啓曰,時囚罪人李敏恒,杖一百流三千里定配,照律公事判付內,依允矣。李敏恒杖一百收贖,告身盡行追奪,全羅道茂朱府,流三千里定配,而以議啓內辭意,具罪目,依例發遣府書吏,押送配所,何如?傳曰,允。
戊子十一月十一日四更,上〈御〉萬慶殿。召封入侍時,參贊官金春熙,檢校待敎鄭寅昇,侍讀官李義悳,檢討官洪學周,假注書李錫泳,記事官朴宗玕,別兼春秋徐相集,各持綱目第十卷,以次進伏訖。上曰,史官分左右。仍開卷。上曰,上番讀之。義悳讀自太后不得已,止遣就國,上曰,釋義,義悳釋義訖。上曰,文義奏之。義悳曰,王莽飾詐推讓,示信衆庶,多樹黨與,結爲腹心,以此觀之,反狀已著矣。其奸狡不軌之罪,不能容於覆載之間也。上曰,王莽如是奸狡,而上下皆爲見欺,國事境至危亂,不勝忿歎也。義悳曰,聖敎切當矣。上曰,下番讀之。學周讀自彭宣·王莽專權,止百官總已以聽,上曰,釋義,學周釋義訖。上曰,文義奏之。學周曰,彭宣以王莽專權,乃上印綬,乞歸鄕里,莽竟設計策,使宣就國,則王莽簒逆之漸,於此可見也。上曰,王莽之凶逆,已無可論,而彭宣之乞歸鄕里,雖爲當然,臣子之道,無一忠諫,是爲身而非爲國也。學周曰,聖敎切當矣。莽權日盛,則彭宣當此之時,若爲忠諫,只被禍害,小無益於國家之故也。上〈曰〉,參贊官讀之。春熙讀自以孔光,止以薦宗廟,上曰,釋義,春熙釋義訖。上曰,文義奏之。春熙曰,孔光稱以名儒,爲國大臣,其所責負顧何如?而不幸有莽賊跋扈之漸,旣未能察其奸僞,又不得制其威權,日以憂懼,不知所出,其庸愚如此,猶且貪戀附阿,釀成大亂,是大臣之罪也。上曰,孔光初附於莽,至於薦進,而今乃憂懼其權盛,此出於秉彝之心,而觀其前後所爲,孔光事固不足論也。春熙曰,聖敎切當矣。上曰,閣臣讀之。寅昇讀自於是群臣,止無所不施,上曰,釋義,寅昇釋義訖。上曰,文義奏之。寅昇曰,此獻雉寔出於莽之飾詐,而及其陳功也,莽又歸功於孔光等,其奸狀莫掩矣。上曰,小人朋比之禍,從古皆然,而於莽等,互相讓功,外飾內奸之禍,竟至於顚覆漢家,莽之黨者,萬古之逆類也。寅昇曰,聖敎切當矣。上掩卷,仍命史官就座,又命退諸〈臣〉,以次退出。
上在景福宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
吳炳文啓曰,明日常參·經筵,取稟。傳曰,停。
閔丙奭啓曰,右承旨金奎軾,右副承旨金裕成,今日不爲仕進,竝卽牌招,何如?傳曰,允。
吳炳文啓曰,假注書李日彦有身病,勢難察任,今姑改差,何如?傳曰,允。李日彦改差,代以尹斗炳爲假注書。
吳炳文啓曰,明日拜表,兩司當爲進參,未肅拜呈告人員,竝待開門牌招,何如?傳曰,允。
議政府·吏曹,弘文錄揀選,尹兢周·李秉喬·張承遠·尹始榮·徐相集·李鍾七·吳春泳·徐相耆·尹忠求·丁文燮·李奭鍾·李鎬性·尹秉綬·李種元·李聖烈·金商悳·金炳軾·趙鍾集。
傳于吳炳文曰,右副承旨許遞,前望單子入之。吳炳文啓曰,臣與右副承旨金裕成伴直矣,纔已許遞出去,伴直無人。左副承旨金奎軾,所當牌招,而拘於廳規,不得請牌,何以爲之?敢稟。傳曰,牌招。承旨前望單子入之,李重七落點。
以司謁口傳下敎曰,使臣兼銜,令該曹口傳下批。
兵曹口傳政事,守判府事加設單李淳翼。
吏曹口傳政事,兼執義單宋榮大。
吳炳文,以議政府言啓曰,卽見京畿監司吳俊泳災實分等狀啓,則喬桐等十邑鎭置之尤甚,坡州等八邑置之之次,各樣新災三千五百八十九結六十七負一束,特爲準下,後錄諸條,竝請令廟堂稟處矣。其一,大興·臨津·長山等餉穀,依已例全數捧留本邑,附近民之自願輸納者,依願許施,耗條竝以代錢輸送事也。其一,前禁·御兩營江都留餉米太及守·摠兩營壯抄牙兵等身米,依已例代錢收捧事也。其一,各衙門各宮房屯土,勿拘定摠,從實收稅事也。其一,推奴徵債,限明秋防塞事也,旱氣酷而日杲,沃瘠俱涸,雩禱擧而兩降,高低皆洽,然而豈無減却幾分,還有奉於始科,較挈嶺·湖,不可同日而語,截補原隰,猶爲康年之稱。今以分等觀之,喬桐等十八邑鎭,分尤甚·之次,而其餘諸邑,無所區別,殊陟違格,竝以稍實施行,旣有度支頒下,則宜其刪減於災摠,而亦不擧論,田政攸重,難免疎忽,該道臣推考。所請災摠,以今畿輔年形,不無稍過之嫌,事目外,一千五百結,特爲劃給,使之精實派分,外他條陳,援例也,便民也,依施,何如?傳曰,允。
又以議政府言啓曰,卽見江原監司鄭泰好災實分等狀啓,則金城等七邑置之稍實,江陵等十二邑置之之次,通川等六邑置之尤甚,事目災五十結外,不足災二百一結八十二負,特許準劃,後錄諸條,竝請今廟堂稟旨分付矣。節雖晼晚,咸被甘澍之優渥,地本高寒,恒憂早霜之痒損,一省之成就,旣未均齊,三等之分劑,宜有酌商,許施,所請災結,特爲準劃,使之精俵。其一,嶺東九邑大同布及各衙門軍布,竝折半代錢事也,前此分數永代,已是曠典,以今支調,尤難擧議,寘之。其一,各軍門屯稅及各宮房各衙門有土免稅,從時起收稅之意,捧甘嚴飭事也。其一,尤甚邑,限明秋勿定配所事也。其一,推奴徵債,限明秋防塞事也。以上三條,有關民弊,竝依狀請施行,何如?傳曰,允。
又以吏曹言啓曰,贈諡忠文公李裕元延諡,定行於今十一月十五日楊州嘉吾室鄕第云矣,敢啓。傳曰,知道。
又以機器局言啓曰,幼學梁宗彦司事差下,今該曹口傳下批,何如?傳曰,允。吏曹口傳政事,機器局司事單梁宗彦。
吳炳文,以義禁府言啓曰,南學敎授李奭鍾,通禮院假引儀申奎善等竝拿處事,傳旨啓下,而李奭鍾今方待命拿囚,申奎善係是雜技,依例移送秋曹之意,敢啓。傳曰,知道。以李奭鍾囚單子,傳于吳炳文曰,飭已施矣,分揀放送。吳炳文,以刑曹言啓曰,義禁府啓辭內,南學敎授李奭鍾,通禮假引儀申奎善等拿處事,傳旨啓下,而李奭鍾今方待命拿囚,申奎善係是雜技,依例移送秋曹之意,敢啓。傳曰,知道。事批下矣。謹依批旨,罪人申奎善,依大明律不應得爲而爲之事理重者杖八十之文,決杖八十,懲勵放送之意,敢啓。傳曰,分揀放送。
吏曹啓目粘連,觀此侍講院弼善韓光洙上疏,則以爲,臣父臣章錫,除拜知春秋館事矣,臣所帶別兼之銜,在法當遞。伏乞聖明,俯垂鑑諒,亟令選部,照例鐫改,以存公格亦爲白有臥乎所。相避之法,在下當遞是白乎矣,史官·春秋,例不得減下,知春秋館事韓章錫,今姑減下,仍如?判府。啓,依允。
戊子十一月十二日四更,上御萬慶殿。召對入侍時,參贊官吳炳文,侍讀官李義悳,檢討官洪學周,檢校直閣趙秉輯,假注書李錫泳,記注官金鎭衡,別兼春秋徐相集,各持綱目第十卷十一卷,以次進伏訖。上曰,史官分左右。仍開卷。上曰,下番讀之。義悳讀自又風公卿,止罷歸田里,上曰,釋義,義悳釋義訖。上曰,文義奏之。義悳曰,易曰,履霜堅氷至,蓋言小人始雖甚微,其勢必至於盛也,自古簒逆之禍,皆因積累而至,非朝夕所能成也,知其漸而辨之於早,不可使長,而王莽之凶謀奸計,去益甚焉,竟爲簒逆,此可謂由辨之不早辨也。上曰,事未盤錯,而見幾制之,則禍可未成,而王莽之亂,至於如是,始未矯制而然也,且申屠綱之言,如是正直,而太后反以爲違輩大義,罷歸田里,信用莽計,竟至簒逆,甚爲愛惜也,義悳曰,聖敎切當矣。平帝,外戚至京,則王莽恐其奪權,以綱之直言,反爲妄䛃,使其君滅絶恩義,於此可見其逆節之綻露矣。上曰,下番讀之。學周讀自封公子寬,止爲大司空,上曰,釋義,學周釋義訖。上曰,文義奏之。學周曰,太師光等,咸稱譽莽功德比周公,而孫寶,獨能以義斥非,兩人之賢否,於此可知也。上曰,太師光等,畏莽威權,稱譽功德,比於周公,而孫寶,自以義理論事,無諂佞之熊,孫寶可謂後世之法也。學周曰,聖敎切當矣。光等與莽等,同歸於凶悖之類,已無可論,而孫寶則賢良正直可謂此時忠臣也,上曰,參贊官讀之。炳文讀自紹封宗室,止賞賜之甚厚,上曰,釋義,炳文釋義訖。上曰,文義奏之。炳文曰,龔勝·邴漢·梅福等,皆以王莽之凶恣,知有將來之禍,無一直諫,而但乞骸骨,是爲資身之策,非爲國家之道也。上曰,梅福等,但爲資身之策,而不爲立節死義之臣,與阿諂附莽者見之,則不可同日而論也。炳文曰,聖敎切當矣。上曰,閣臣讀之。秉輯讀自頒四條,止適子女,上曰,釋義,秉輯釋義訖。上曰,文義奏之。秉輯曰,王莽之飾詐,至於納其女而爲後,以固其寵,平日包藏不軌之圖,益不可掩,而遂令千載之後,人人得而見之,其爲凶譎,可不爲之驚懼哉?上曰,王莽凶奸之心,無所不至,又欲以女爲後,其懷不軌之謀,至此尤可見矣。秉輯曰,聖敎切當矣。上掩卷,仍命史官就座,又命退諸臣,以次退出。
上在景福宮。停常參·經筵。
金明圭啓曰,明日常參·經筵,取稟。傳曰,停。
又啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
又啓曰,假注書尹斗炳,時無職名,令該曹依例付軍職,冠帶常仕,何如?傳曰,允。
傳于金春熙曰,奉審閣臣入侍。
傳于金春熙曰,三使臣入侍。
傳于金春熙曰,政官牌招開政。金春熙啓曰,吏曹判書趙秉世,參判李範晉,參議曺寅承牌不進推考傳旨,及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,參議只推,待明朝一體牌招。
傳于金春熙曰,召對爲之。
以左副承旨金奎軾牌不進罷職傳旨,傳于金春熙曰,只推。
以大司諫李貞稙,司諫尹皞燮,獻納鄭日永,正言尹兢周·朴用元,執義鄭寅昇,掌令姜日馨·金翼濟,持平李·朴台淳牌不進罷職傳旨,傳于金春熙曰,只推。
金春熙,以禮曹言啓曰,卽接咸昌幼學權弘鎰所志,則以爲,族叔坊,嫡妾俱無子,以其同姓二十四寸弟基正第三子用鎰,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長權弘鎰所訴旣如此,權基正第三子用鎰,立爲權坊之後,何如?傳曰,允。
又以典圜局言啓曰,本局委員李鍾彬,身病沈重,萬無時日供職之望,今姑改差,何如?傳曰,允。
又以統理交陟通商事務衙門言啓曰,本衙門主事鄭載錫改差代,前主事金彰鉉差下,主事尹宅善有闕代,副司果趙正夏差下,令該曹口傳下批,何如?傳曰,允。吏曹口傳政事,統理交陟通商事務衙門主事二單,金彰鉉·趙正夏。
金春熙,以兵曹言啓曰,本曹正郞金台濟身病猝重,呈狀乞遞,宿衛重地,不可久曠,今姑改差,何如?傳曰,允。
又以摠禦營言啓曰,本營騎士將金泰亨身病猝重,勢難察任,〈今姑〉改差,何如?傳曰,允。
又以刑曹言啓曰,假引儀申奎善懲勵草記,傳曰,分揀放送事,批下矣。謹依批旨,申奎善分揀放送之意,敢啓。傳曰,知道。
戊子十一月十三日申時,上御萬慶殿。奉審閣臣·三使臣同爲入侍時,同副承旨吳炳文,假注書尹斗炳,記注官玉秉觀,別兼春秋徐相集,檢校直閣兪鎭弼,進賀兼冬至謝恩正使李淳翼,副使金綺秀,書狀官宋榮大,以次進伏訖。上曰,史官分左右。仍命奉審閣臣進前,鎭弼進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢達。上曰,陵上泰平,而碑閣·丁字閣無頉乎?鎭鼎曰,然矣。上曰,沿路麥農,何如耶?鎭弼曰,近日日候甚寒,麥苗不無凍傷之慮矣。上曰,何時將事,何時還發乎?鎭弼曰,二更量將事,卽爲還發矣。上命閣臣先退,仍命三使臣進前,淳翼等以次進前訖。上曰,每於此時,日寒甚劇,遠路行役,極爲悶念,須善爲往返也。仍敎曰,三使臣中,或有曾行者乎?淳翼曰,臣獨再行。上曰,抵皇京後,中國與外國所聞,若有可採之事,必一一詳探,而事係重大,則卽報于內務府,使之稟處可也。淳翼曰,謹當依下敎矣。上曰,皇帝大婚後,當親政矣。親政後若有可聞事,這這詳探以來也。仍敎曰,如遇朝士,則詳陳事大之義,善爲說辭,俾無涉疑之地可也。仍敎曰,外國使臣之在皇城者,如或有來訪,則詳採可聞,而亦爲回謝可也。仍敎曰,書狀官必詳陳可聞於書啓中,而上副使亦與廣探以來也。淳翼曰,今有電報,傳褫甚便速矣。如有事係緊急,則必以電報矣。上曰,雖私信,亦以電報可也。仍敎譯官及下隷,刻別措飭,俾無貽弊於沿路也。淳翼曰,謹當以下敎,嚴飭譯官,使之措速下隷矣。上曰,使銜差定後,登程甚迫矣,行具倘無未備者耶?淳翼曰,如干衣件,略略備之,未盡者,則入去後,進後準備未晚,而但臣見今病狀若是,當寒遠程,恐有遲滯之慮,是所憧憧矣。上曰,今抵高陽,而何日抵皇城乎?淳翼曰,到皇城日字,則開月二十七日矣。上曰,還渡江抵京日字,當在何日乎?淳翼曰,還渡江則似在明年四月,抵京則五月初矣。上曰,賜貂帽·扇子·藥物等屬。炳文跪傳于淳翼等,淳翼等跪受訖。上曰,三使臣先退,仍命史官就座,又命退,承史,以次退出。
戊子十一月十三日五更,上御萬慶殿。召對入侍時,參贊官金春熙,侍讀官李義悳,檢討官洪學周,檢校直閣趙秉輯,假注書尹斗炳,記注官玉秉觀,別兼春秋徐相集,各持綱目第十一卷,以次進伏訖。上曰,史官分左右。仍開卷。上曰,上番讀之。義悳讀自事下有司,止盡更名他師,上曰,釋義,義悳釋義訖。上曰,文義奏之。義悳曰,王莽欲以己女爲皇后,而言其女材下者,恐其有與女爭,內有凶謀,外飾奸計而然也,且上以有逆謀,亂君臣之義,下以有家變,絶父子之親,可謂三綱絶矣。亂逆之禍,自古有之,而未有如王莽之至凶絶悖者也。上曰,王莽之凶謀奸計,皆是外飾,以惑人聽,而上有逆謀,下有家變,從古亂逆,豈有如王莽之甚者乎?義悳曰,聖敎切當矣。上曰,下番讀之。學周讀自平陵云敞,止以配上帝,上曰,釋義,學周釋義訖。上曰,文義奏之。學周曰,逢萌,見王莽之殺害人命,至於數百,乃言禍將及人,遂解冠掛城,避身浮海,客於遼東,則見幾免禍,此時初有之事也。上曰,逢萌之見幾免禍,事之當然,而王莽則多害人命,海內震焉,如是凶逆,古所未聞者也。學周曰,聖敎切當矣。王莽睚䀝之怨必報,素惡未附者及忠直之臣,竝令被害,濁亂朝廷,小無忌憚,雖以後世看之,甚爲憤歎也。上曰,漢平帝若不聽從王莽之凶計,則國事豈至於斯乎?學周曰,帝王之治國,進善斥奸,則國政不治而化,親侫遠賢,則國政日亂而非矣。上曰,參贊官讀之。春熙讀自改殷紹嘉公,止以千萬數,上曰,釋義,春熙釋義訖。上曰,文義奏之。春熙曰,王莽飾奸僞以欺世,作威福以脅衆,其所爲醞釀嘗試之計者久矣。今此朝野上書,稱述其功者,至爲八千餘人之多,可謂擧一世盡八穀中,而無所忌憚矣。此可見時亂世變,而莽之爲莽,罪不專在於莽矣。上曰,莽之逆謀,此時已爲掀露,則今此八千餘人之奏稱功勞者,特爲其威權所脅也,其所爲奸狀,節節可惡矣。春熙曰,聖敎切當矣。上曰,閣臣讀之。秉輯讀自知太后,止今之殿也,上曰,釋義,秉輯釋義訖。上曰,文義奏之。秉輯曰,起明堂·辟雍·靈臺,綱羅天下異能之士,前後千數,外飾其儀,似是賢人君子之事也,其實情則以天下人心收拾爲擧,此暗懷亂臣賊子之心,益不可掩者也。上曰,起明堂·辟雍·靈臺,徵天下通經異能之士,終不覺莽之逆計,後世豈不慨惜哉?秉輯曰,聖敎切當矣。上掩卷,仍命史官就座,又命退諸臣,以次退出。
上在景福宮。停常參·經筵。
金明圭啓曰,明日常參·經筵,取稟。傳曰,停。
又啓曰,左副承旨金奎軾,同副承旨吳炳文,今日不爲仕進,竝卽牌招,何如?傳曰,允。
傳于金明圭曰,禮房承旨馳詣宗廟·景慕宮,奉審摘奸以來。傳于金春熙曰,同副承旨許遞,前望單子入之。承旨前望單子入之,吳有善落點。
金春熙啓曰,副應敎一員,校理二員,副校理二員,修撰二員,副修撰二員未差,玉堂上下番俱空,事甚未安,應敎閔亨植,卽爲牌招入直,何如?傳曰,允。
傳于金春熙曰,召對爲之。
以璿源譜略修正時校正堂上以下別單,傳于金明圭曰,校正堂上永平君判宗正卿李景應,完平君判宗正卿李昇應各內下大豹皮一令賜給,判宗正卿李載冕內下豹皮一令賜給,知宗正卿李寅應,宗正卿李珪永·李載純·李永各熟馬一匹賜給,監印堂上完平君判宗正卿李昇應,有司堂上完平君判宗正卿李昇應內下大豹皮一令賜給,判宗正卿李載冕內下豹皮一令賜給,知宗正卿李寅應內下豹皮一令賜給,跋文製述官奉朝賀金尙鉉內下豹皮一令賜給,國朝御牒書寫官宗正卿李珪永,監印正李泰容加資,典籤李羲性,典簿金炳薰,主簿李象翼·洪承翼,前主簿趙正熙·吳健泳·沈能肯·洪思哲·金炳迪,前參奉李佐應,前忠義李龜應,忠義李麟善,兼郞廳李載洪,前郞廳李升儀,郞廳李晚夏各兒馬一匹賜給,別看役前司果李獻洙,副司果李周郁竝相當職調用,其餘寫字官·唱準·畫員·日官·錄事·員役·工匠等,竝依判下施賞。
傳于金明圭曰,今番賞典中,一人雖兼敎事,無得疊授。
傳于金春熙曰,同經筵許遞,今日政差出。傳于金春熙曰,東壁·博士·正字外,玉堂竝許遞,今日政差出。
傳于金春熙曰,在外敦寧都正許遞,今日政差出。
金春熙,以吏曹言啓曰,恭陵令金炳琬,以其身病,呈狀乞遞,改差,何如?傳曰,工曹正郞金東敏相換。
又以吏曹言啓曰,司僕寺正宋榮大,成均館典籍徐相泰,繕工監假役官鄭在仁,天安郡守秦道一,定山縣監金載郁,俱以身病,呈狀乞遞,竝改差,何如?傳曰,允。
又以吏曹言啓曰,前監察鞠東湖,未陞六人,誤爲擬望,至蒙恩點,原望筒,勿施,何如?傳曰,允。
有政。吏批,判書趙秉世進,參判李範晉進,參議曺寅承牌招不進,行左承旨金明圭進。以徐相耆·李鍾七爲校理,李鎬性·李奭鍾爲副校理,尹始榮·趙鍾集爲修撰,徐相集·金炳軾爲副修撰,沈相薰爲戶曹參判,李泰容爲敦寧都正,李範晉·宋秉瑞·李命宰爲同經筵,李珪永爲知春秋,金炳稷爲宗府正,兪鎭弼爲司僕正,閔亨植爲兵曹正郞,申鉉謨爲典設別提,權長善爲假監役,李寅老爲宗府參奉,洪鍾植爲天安郡守,崔炳善爲定山縣監,宗正卿李珪永今加資憲,宗府正李泰容今加通政,以上加資事承傳,熙川郡守李敏燮,价川郡守鄭峻永,以上相換事承傳。
兵批,判書閔泳煥病,參判李敏承進,參議申泰寬病,參知洪鍾運病,右副承旨金春熙進。同知加設單金克烈·李尙祿·林光塾·金敬訥·柳雲英,副護軍吳炳文·金裕成·盧正洙·趙羲斌,副司直趙秉健·林軒相·李義悳·鄭佑默,副司果尹起晉·尹承弼·洪學周·鄭寅星·李弼榮,副司正李錫泳·尹斗炳,以上竝單付。
吏批,再政。洪鍾益爲引儀,李爲應敎。
三政。薛孝錫爲掌樂主簿,洪贊燮爲持平。
四政。韓泰永爲監察,知宗正卿單李珪永。
五政。吳濚鐸爲典籍,陳德鎭爲監察。
六政。池富成爲監察。
兵曹口傳政事,護軍金綺秀。
金明圭,以議政府言啓曰,卽見忠淸監司閔泳商災實分等狀啓,則泰安等三十一邑鎭置之尤甚,公州等十六邑置之之次,丹陽等六邑置之稍實,各樣災三萬六千八百十三結三十六負五束,特許準劃,後錄諸條,竝請令廟堂稟旨分付矣。列郡擧切蘊隆之憂,畿邑偏遭懷襄之患,天災難測,民情告急,道報請賑,廟啓劃穀,凡厥救恤之策,自當悉心對揚,而沿農已屬判歉,峽穀幸獲稍勝,分等必有酌量,依施。所請災摠,終違始料,限一萬八千七十五結,特許劃給,竝事目災九百二十五結,合準一萬九千之數,使之均排收租,簿書刻期了勘,而度支頒下,無所擧論,事涉疎忽,該道臣推考。其一,道內還餉最尤甚之泰安等九邑鎭,全數停退,其餘尤甚邑限三分二停退,之次邑限折半停退,稍實邑限三分一停退,耗作錢依已例作上事也,糶糴法意甚重,固難通變,而念彼顑頷之狀,宜有寬紓之政,依所請施行。其一,漁箭·鹽盆·船隻稅錢之戊子秋己丑春等條,竝許限明秋停退事也,爲恤群情,亦有已例,限折半停退。其一,軍保歲抄及各鎭編伍軍兵歲末成冊,竝爲退行事也,似此荒年,宜先便民,依施。其一,洪州等十二邑鎭各司所納箭竹,特許酌減事也,島民徵斂,在所當念,而皆是尤甚,限折半許令蠲減。其一,尤甚邑,限明秋勿定配所事也。其一,推奴徵債,限明秋防塞事也,俱係民弊,竝許施,何如?傳曰,允。
又以議政府言啓曰,卽見全羅監司李憲稙災實分等狀啓,則扶安等三十五邑鎭置之尤甚,綾州等二十邑鎭置之之次,茂朱等四邑置之稍實,舊災與停稅條外,各樣災十一萬三千九百八十八結六十八負二束,特許準劃,後錄諸條,竝請令廟堂稟旨分付矣。久早爲災,莫如丙子,而今年則殆有甚於丙子,薦圭璧而冥應斯邈,施桔槹而人功徒勞,歲乃卒痒,民有何辜,特旨恩恤,逈出常格,德意攸覃,其將不知爲災矣。三等分劑,自有商裁,依施,所請災摠之至過十有餘萬,曾前大無之所無者也,限四萬八千結劃給,竝事目二千結,合準五萬之數,俾卽精實排俵,租案斯速磨勘,而度支所頒,初不刪除於災摠,有非重田政之義,該道臣推考。其一,尤甚之次沿邑米全數停退,限明秋收捧,山邑木純錢代納事也,深軫荒歲民情,米結事,自戶·惠衙門,方有參酌代錢之知會,遵此擧行,大同木,依丙子已施之例,只以尤甚邑限三分一,特許代納。其一,各宮房免稅米,尤難責,本道內有土免稅,每石當五錢十兩式,特許代納,無土免稅輪回結,竝與丁亥春湖西移來條移送他道事也,此當有掌賦之地,指的行關,而至若輪回結移送一款,旣因特敎奉行者,則恐不可自下擅便。其一,親軍營·司僕寺屯土,無論米錢,依免稅例,每石當五錢十兩式收納事也,控實修報于句管之地,以竢裁處。其一,樂工保米,每石當五錢十兩式代納事也。其一,結作米,沿海邑鎭,依山邑例,每結錢三錢式還爲磨鍊上納事也,此二條,亦當入於代錢,依掌賦衙門行會施行。其一,拯劣米·未拯米,尤甚邑各年條特許蠲蕩事也,正供事體,至重且嚴,其何可容易講蕩乎,特以尤甚邑限明秋停退。其一,沿邑所在統營還穀耗條,以詳定代錢,磨鍊輸送事也,統穀耗之爲民鉅瘼,曾所稔聞,而遐澨不毛之地,苟非此而莫可措手,豈不悶然?況該閫屯土,俱被斂荒,尤難擧議,置之。其一,各驛馬位畓,亦多災損,所納結錢,特許蠲免事也,結錢若許蠲除,各驛將至難保,置之。其一,尤甚災處沿海邑鎭今秋明春漁鹽稅錢,竝全數停退,待明秋上納事也,經費雖係可悶,民情實合存恤,依已例,限折半停退。其一,京外所納箭竹年例分定竹木物,無論尤甚之次邑,竝全數蠲減事也,斫運之際,貽弊可慮,尤甚邑限折半,之次邑限三分一權減。其一,尤甚邑,勿定配所事也。其一,推奴徵債,限明秋防塞事也,兩條俱是便民,依施,何如?傳曰,允。
又以議政府言啓曰,卽見慶尙監司金明鎭災實分等狀啓,則昌原等四十七邑置之尤甚,慶州等二十二邑置之之次,順興等二邑置之稍實,事目災二千結外,不足災五萬七千三百七十結六十二負九束,特許準劃,査得還起一結四十三負六束,竝令當年出稅,新還起十結九十五負懸錄田案,限三年免稅,後錄諸條,竝請令廟堂稟旨分付矣。旱旣久矣,其氣也如惔如焚,霜亦催焉,無望乎實穎實栗,以言災形之孔酷,則遠引己甲,未爲過中,若論民情之極艱,則近比丙癸,不啻落下,道啓已徹,恩旨載降,賑需特劃,周恤備至,嶠以南幾萬生靈,庶可回溝壑而奠袵席矣。所請災摠,以今歉憂,非不曰精約,而國計罔涯,亦不可不念,限二萬八千結劃下,竝事目合準三萬之數,使之均泒租案,斯速告勘,三等分劑,應有裁度,依施。其一,新還尤甚邑尤甚面詳定代捧,待來秋還作本色事也,還穀詳代,雖非經法,窮蔀事勢,合有曲軫,依施。其一,漕運邑各宮房稅米樂工保米,竝每石五兩式,代錢收捧事也,結政事,爲念歉歲民力,自常賦衙門,方有講究行會,依此擧行。其一,山城餉穀,限折半捧留平倉,待來秋還納本所事也,轉輸之際,必多疲弊,依施。其一,各年拯劣米,限來秋停退事也,此有已例,只今尤甚邑停退。其一,沿海各邑漁鹽船稅錢,限折半停退,待來秋收捧事也,該廳經用之告繼,雖屬悶念,窮民事勢之艱辦,亦係矜恤,許令停退。其一,尤甚各邑大同綿布,依丙子例,限三分一許代事也,正供攸重,有難遽議,而哀佊遇歉之氓,又失綿農,將何責布,依丙子已例,只以尤甚邑,限三分一許代納。其一,東萊府中國人租界內基田畓結十九負七束,許免賦稅事也,事勢誠然,許令蠲免事,分付戶惠衙門。其一,尤甚邑,限來年勿定配所,推奴徵債,防塞事也,此亦便民之政,依狀請施行,何如?傳曰,允。
又以議政府言啓曰,卽見統禦使閔應植狀啓,則上黨山城餉穀之糶糴,軍器之守直,關係非輕,前以虞候主管,而今旣革罷,本營將官中擇久勤,望報兵曹,特差別將,永定自辟窠事,請令廟堂稟處矣。關防要地,餉需軍物,無人管檢,甚涉疎虞,依狀請則將自辟事,分付該曹該營,何如?傳曰,允。
又以議政府言啓曰,卽見統禦使閔應植年分狀啓,則事目災七十五結外,不足災一千九百十七結十五負,特許準劃,後錄諸條,竝請令廟堂稟旨分付矣。今夏蘊隆,諸路同然,而此疆爾界,那無得失之互錯?早播晚種,亦有勝遜之各殊,事目外限一千結劃下,使之均俵。其一,還餉各穀分給米二千六百三石零,限三分二特許停退,耗作錢依例作上事也,荒歲民情,宜先軫念,依施。其一,備陳綿農慘歉之狀,請砲保限折半,各軍本限三分二,特許代納事也,以今京營事勢,實難議到,而窮蔀責辦之極艱,亦不可不恤,依湖西諸邑已施之例,各軍木限五分一許代,砲保事體有別,置之,何如?傳曰,允。
又以奎章閣言啓曰,明日卽寶賢堂望奉審日次,臣進詣擧行之意,敢啓。傳曰,知道。
又以典圜局言啓曰,本局委員李鍾彬身病改差代,幼學李思億差下,令該曹口傳下批,何如?傳曰,允。
吏曹口傳政事,典圜局委員單李思億。
金春熙,以義禁府言啓曰,慶尙監司金明鎭狀啓內,咸安郡守權東鎭,爲先罷黜,其罪狀令攸司稟處事啓下矣。權東鎭時在任所云,依例發遣府羅將,拿來,何如?傳曰,待待命拿囚。
戶曹參判金綺秀疏曰,伏以,臣使事之重,不敢飾讓,趁限登程,只得征邁,所帶戶曹參判之職,不宜虛縻曠務,照例請遞,所不可已,而戀結觚稜,情發夢寐,惟伏祝堯天舜日,化舒而長而已,臣無任云云。答曰,省疏具悉。所請依施。
戊子十一月十四日五更,上御萬慶殿。召對入侍時,參贊官金春熙,侍講官閔亨植,檢校直閣趙秉輯,假注書李錫泳,記事官朴宗玕,別兼春秋徐相集,各持綱目第十一卷,以次進伏訖。上曰,史官分左右。仍開卷。上曰,玉堂讀之。亨植讀自故孝經,止天下之心服之也。上曰,釋義,亨植釋義訖。上曰,文義奏之。亨植曰,靈臺曰辟雍,皆由於君有德化,民有喜樂之謂也,故君視民如赤子,民視君如父母而後,乃可有之,君不與民同樂,則雖有此不樂也。上曰,靈臺·辟雍者,人君有德然後可有,而非人力所致也,是故,昔周文王之時,庶民自來,不日成之,皆由化於德敎而然也,今漢之末世,王莽亂政民國於塗炭死猶不瞻,雖有靈臺·辟雍,豈能獨樂哉?亨植曰,聖敎切當矣。上曰,參贊官讀之。春熙讀自此二詩者,止土疏惡。上曰,釋義,春熙釋義訖。上曰,文義奏之。春熙曰,河決之爲國大患,久矣。此由歷代所以防之之道,未得其宜也,今如關竝等之言,不無可采,而竟未見實效,可情矣。上曰,因河決之災,民受其害,莫甚於此矣。今關竝之論,雖有可觀者,其時小人在位,豈能施行也哉?春熙曰,聖敎切當矣。上曰,閣臣讀之。秉輯讀自聞禹治河時,止乃無水災。上曰,釋義,秉輯釋義訖。上曰,文義奏之。秉輯曰,治河之方,諸生無非盡其道而陳之也,關竝,惟以夏禹氏治河之術奏之,則此言猶以近可之說也。上曰,水者順其流而導之,不費力而成也,今關竝等之計,亦因事勢而言也。秉輯曰,聖敎切當矣。上掩卷,仍命史官就座,又命退諸臣,以次退出。
上在景福宮。停常參·經筵。
藥房提調朴齊寬,副提調閔丙奭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金春熙啓曰,明日常參·經筵,取稟。傳曰,停。
又啓曰,行右承旨李重七,左副承旨金奎軾,今日不爲仕進,竝卽牌招,何如?傳曰,允。
吳有善啓曰,副應敎未差,副修撰徐相耆別兼春秋直,玉堂上下番俱空,事甚未安,應敎李,校理徐相集·李鐘七,副校理李鎬性·李奭鍾,修撰尹始榮·趙鍾集,副修撰金炳軾,竝卽牌招,推移入直,何如?傳曰,允。
又以弘文館言啓曰,副校理李鎬性時在忠淸道忠州地,副修撰金炳軾時在全羅道茂朱地,經筵入番事緊,請竝斯速乘馹上來事,下諭。傳曰,許遞。
傳于金春熙曰,左副承旨許遞,前望單子入之。承旨前望單子入之,李鎬冕落點。
傳于吳有善曰,召對爲之。
以吏曹參議曺寅承牌不進罷職傳旨,傳于吳有善曰,只推。
兵曹口傳政事,親軍壯衛營軍司馬單洪鍾檍,副司果宋榮大。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以刑曹言啓曰,因平安監司閔泳駿,狀〈啓〉,請順安縣配囚逃躱罪人僧海源,自臣曹譏詗捉得,故還爲押送于原配所之意,敢啓。傳曰,知道。
又以承文院言啓曰,卽見盛京禮部咨文,本年冬季統巡着泒前往事也,咨按例撰出,以爲入送,何如?傳曰,允。
又以刑曹言啓曰,右捕廳移來罪人趙元順,做出訛言,煽動衆心,似此罪科,不可尋常處之,罪人趙元順,嚴刑一次,平安道甑山縣,遠惡地定配所,當爲押送,而適値不用杖日,待用刑嚴刑後,卽爲押送之意,敢啓。傳曰,知道。
戊子十一月十五日四更,上御萬慶殿。召封入侍時,參贊官吳有善,侍讀官李奭鍾,檢討官趙鍾集,檢校直閣趙秉輯,假注書尹斗炳,記注官金鎭衡,別兼春秋徐相集,各持綱目第十一卷,以次進伏訖。上曰,史官分左右。仍開卷。上曰,上番讀之。奭鍾讀自司空椽桓譚,止未有加,上曰,釋義,奭鍾釋義訖。上曰,文義奏之。奭鍾曰,河決橫流,則生民莫保厥居,故桓譚因甄豊言治河之策,此實爲國勤民,然賊莽濟肆無道,但崇空語,事失正理,終不能用其言也。上曰,當時上無明主,下無賢臣,雖或有嘉謨正論之人,莽以其暴悍之性,必妬嫉而不用,其爲國安民,終何得乎?奭鍾曰,聖敎切當矣。上曰,下番讀之。鍾集讀自遣使持全幣誘羗,止置二郡。上曰,釋義,鍾集釋義訖。上曰,文義奏之。鍾集曰,莽賊以驕肆愚癡之心,欲要其聲譽,以利啗之於外羌,使之獻地內屬,是豈長久之事乎,且增法徙民,豈無民怨乎?上曰,莽賊盜漢之心,厥有久矣,臣民之今覺悟怨咨,豈無晚乎?鍾集曰,聖敎切當矣。上曰,參贊官讀之。有善讀自更公卿大夫,止致敎訓焉。上曰,釋義,有善釋義訖。上曰,文義奏之。有善曰,自古亂逆,蓋多有之,而未有極於王莽也,其時州號與官名之變改,莫非擅弄,而嘗試於國家也,至若南北郊之五徙,無所顧忌,而終至於盜竊神器也。上曰,莽賊之前後凶謀,不止於此,而專其所爲,窮其所欲,改以州號,變以官名,而無難行之者,可見擅弄國政,嘗試君上之計也。有善曰,聖敎切當矣。上曰,閣臣讀之。秉輯讀自夏四月,止爲列侯。上曰,釋義,秉輯釋義訖。上曰,文義奏之。秉輯曰,其時朝廷,終不悟賊莽之凶,命有九錫,猶爲養成其惡,于載俊人臣,得以見之,其所昏濁,極爲痛歎也。上曰,此時未測凶莽,君臣之事皆憤矣。秉輯曰,聖敎切當矣。上掩卷,仍命史官就座,又命退諸臣,以次退出。
上在景福宮,停常參·經筵。
吳有善啓曰,明日常參·經筵,取稟。傳曰,停。
吳有善啓曰,戶曹參判沈相薰,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,明日冬至望闕禮習儀時,兩司當爲進參,差祭外未肅拜·呈告人員,竝待開門牌招,何如?傳曰,允。
又啓曰,新除授右副承旨李鎬冕,卽爲牌招,何如?傳曰,允。又啓曰,右副承旨李鎬冕,時在京畿龍仁地,斯速乘馹上來事,下諭,何如?傳曰,許遞,前望單子入之。又啓曰,明日傳香禮房承旨當爲齋宿,行左承旨金明圭,所當牌招,而拘於廳規,不得請牌,何以爲之?敢稟。傳曰,牌招。
傳于吳有善曰,吏曹參判有闕之代,前望單子入之。
傳于吳有善曰,政官牌招開政。
傳于吳有善曰,召對爲之。
傳于吳有善曰,東壁·博士·正字·入直外,玉堂竝許遞,今日政差出。
傳于吳有善曰,在外工曹堂上許遞,今日政差出。
吳有善,以吏曹言啓曰,南學敎授李奭鍾,繕工〈監〉假監役官權長善,俱以身病,呈狀乞遞,竝改差,何如?傳曰,允。
又以吏曹言啓曰,新除授天安郡守洪鍾植,定山縣監崔柄善,俱以身病,呈狀乞遞,竝改差,何如?傳曰,允。
又以吏曹言啓曰,掌樂院正南光熙,以其身病,呈狀乞遞,改差,何如?傳曰,允。
又以吏曹言啓曰,永陵參奉李載覲,以其身病,呈狀乞遞,改差,何如?傳曰,監役朴鍾夏相換。
有政。吏批,判書趙秉世牌招不進,參判未差,參議曺寅承進,同副承旨吳有善進。以吏批言啓曰,判書趙秉世牌招不進,參判未差,小臣獨政未安,何以爲之?敢稟。傳曰,只出緊任。以李秉喬·張承遠爲校理,尹秉綬爲副校理,尹兢周爲修撰,尹忠求·金商悳爲副修撰,尹成鎭爲工曹參判,李泰容爲參議,張永達爲監察,金德敏爲天安郡守,金魯誠爲定山縣監,副護軍劉秉直今加嘉善,前五衛將孫世根·金丙仁,已上今加嘉善,副司果柳聖鶴·姜錫振,已上今加通政,朝官年八十加資,恭陵令金炳琬,工曹正郞金泰敏,已上相換事承傳,永陵參奉李載覲,監察朴鍾夏,已上相換事承傳。
兵批,判書閔泳煥病,參判李敏承病,參議申泰寬進,參知洪鍾運病,同副承旨吳有善進。護軍閔泳韶·李寅龜,副護軍金奎軾·金炳鉉·李鏡德,副司直李鎬性,徐相耆,李鍾七,副司果金炳軾·崔順鳳·金鳳祚·徐相集·尹始榮,以上竝單付。
吏批,再政。以趙榮夏爲同敦寧,安仁泳爲敦寧都正,朴彝陽爲掌樂正,尹承弼爲南學敎授,朴桂秀爲監察,兪鎭聲爲假監役。
三政。金成烈爲監察。
四政。金致幹爲監察。
五政。金昌憲爲監察。
六政。郭鍵爲監察。
七政。黃琪秀爲監察。
承旨前望單子入之,宋世憲落點。
吏曹參判前望單子入之,張世容落點。
兵曹口傳政事,摠禦營騎士將單申國熙。
吳有善,以奉常寺都提調·提調意啓曰,各陵冬至祭享所用藥果煎造後,進上看品藥果二十立,依定式封進之意,敢啓。傳曰,知道。
又以承文院言啓曰,院製述官許進仕滿代,副司果韓百永,差下付軍職,冠帶常仕,何如?傳曰,允。
又以摠禦營言啓曰,本營千摠金在豊,身病猝重,勢難察任,改差,何如?傳曰,允。
又以承文院言啓曰,卽見禮部啓文,皇后千秋日字,知照云矣。回咨按例撰出,以爲入送,何如?傳曰,允。
又以刑曹言啓曰,議政府啓辭內,向以前南梱事,抱狀擧火人張俊喆,方在囚秋曹矣。更無可問之端,而民習攸關,亦難全恕,卽令懲勵放送,何如?傳曰,允。事批下矣。謹依批旨,張俊喆決杖五十度,懲放之意,敢啓。傳曰,知道。
吏曹參判李範晉疏曰,伏以,臣之家世,世所稱華閥,始以天潢之疏泒,因成喬木之奕葉,一門之內,將相峻秩,照耀人耳目,相繼至臣父,而若以臣一身言之,則幾百年枳塞之蹤也,早失學業,空疎譾劣,才不足以辨帝虎,智不足以辦胞翟,自處以昭代棄物,際我聖上千一之會,曲成之化,若日月之無私照,雨露之不擇降,自臣唱名之初,煦育之涵泳之,蓬瀛奎華,恩誥聯翩,推遷至卿月之班。曩又特授亞銓之銜,以臣論臣之事,果是眞境耶,抑亦夢境耶,傍觀者亦謂之夢,臣何敢自以爲眞乎?惟我聖上則哲之明,已燭臣才與識,無毫分彷彿於所叨之職,而榮寵臣一介臣,將以疏幾萬萬槁項之積鬱,聳動草野守分固窮之俊人,皆右聖人之至化也,臣竊自幸於身親見,不敢備例飾讓,嵬然以政官自處,挺身代斲,亦已有日矣。承佐而弼成,卽其任也,稱量而鑑別,乃其責也,退而循省則無一於是,不覺惶汗逬體,瞿然自訟曰。國家之置銓官,欲使之甄人物而稱其官也,今者以臣材具,銓臣職名,不啻斤鎰之相懸,是先自臣身,已失銓衡之平,數愆包差之不暇,何敢更爲進身銓人之地乎?强其不能,則實非量力,授任之道,旣知不稱,徒事承命,則非但臣有負於聖明,殿下亦安用臣爲哉?縮縮負大何,赧赧無所容,若不知榮眷之爲可艶。且臣之老父,以臣之不才而蒙殊渥,常懍憂畏,崦嵫暮境,食息不自寧,臣於公私兩界,不可久冒也審矣。玆敢略暴衷情,仰瀆崇嚴。伏顧聖慈,俯賜淵鑑,特遞臣吏曹參判之任,俾公器無䙝,私分獲安焉,臣無任云云。答曰,省疏具悉。所請依施。
戊子十一月十六日申時,上御興福殿。美國公使接見入侍時,行都承旨閔丙奭,假注書李錫泳,以次侍立訖。上具翼善冠·衮龍袍,南面立交椅前,仍命史官引入公使,公使由西階陞堂,入楹內,行打恭禮,上答揖,仍命傳語曰,當此隆冬,所留均好否?公使曰,幸而無恙矣。上曰,近聞貴國安否乎?公使曰,聞無他事,而有大統領改出之事矣。上曰,有此請見,而天有雨意,甚爲不安也。公使曰,特以優禮接之,豈以此爲難乎?上曰,遊翫濟州景槪,風土人物,如何?公使曰,承受貴國戶曹帖文,登途而往,釜山乘船,則厥處人民,初見西洋人,外貌殊異,俱爲逃避,不載船上,故不得已乘日本小船泩濟州,則山邑百姓,不入院幕賣食,故以此帖文,入報官長而曰,貴國大君主,以戶曹帖文,遣我遊觀,而汝等如此薄之,是違逆王命也,其時百姓,頗小安心。又縣官保護安接,故各處山島,俱爲觀光,而欲登漢拏山望景,則其處人民,禁飭不登,故未得具見矣。聞山上有三澤,其水本爲藥水,而百病濟瘳,未可知也,願爲一見。上曰,山上三澤之說,的然有之,若有登視,則其水泛溢,人皆溺死,故禁之也。公使曰,水中有惡魚火石則生此怪變,我國亦有之也,若同貴國高位之臣,一次往見,則雖死不恨也。上曰,非不如意,乃有沈死之變,故甚爲念慮也,公使期有此心,則待明春未爲遲也。公使曰,濟州被山帶水,土産之物又多,別島開港,各國通商,則以其所有,易其所無,民富郡實,財用竝足,人心相和,則甚爲盛利也。上曰,此不可容易爲說也。公使曰,一見濟州,甚爲要害之地,設計防護,則雖有敵軍侵犯,不可關念,水設禦器械之圖與錄紙,仰呈,設以防禦,雖有百萬軍兵,無所施也。上曰,陸路設用此計否?公使曰,非海中不可也。上曰,此計公使所作否?公使曰,我國同僚之人所送,非我所能爲也,今我上之,亦欲爲一覽,非爲如此設施也,若爲此計,則用費六十百萬圓,器械中用鐵百萬圓也,其中守軍四千人,此計浮費太多,莫可施爲,此外有不大費而要用之道,名曰討破刀,此一介用費,四千圓也,若他國兵船來,用此埋江,則雖千艨萬艘,皆爲破也。上曰,見朝鮮地形,則設用此計之處,幾有之?公使曰,仁川·濟州·原山·頭灣江四處,則方可無憂矣。上曰,貴國設此器械之人,有幾人否?公使曰,道各不同,故凡人不易爲也,能此計者,有數人。上曰,鄙國若用此計,則多賴貴國之力也。公使曰,謹當奉敎矣。上曰,天氣傍晚,不敢請久坐。公使告退,行揖禮,上答揖以送,承史以次退出。
戊子十一月十六日五更,上御萬慶殿。召對入侍時,參贊官吳有善,檢校直閣兪鎭弼,侍讀官李奭鍾,檢討官趙鍾集,假注書李錫泳,記注官玉秉觀,別兼春秋閔泳敦,各持綱目第十一卷,以次進伏訖。上曰,史官分左右。仍開卷。上曰,上番讀之。奭鍾讀自王惲等,止請更之奏可,上曰,釋義,奭鍾釋義訖。上曰,文義奏之。奭鍾曰,王惲等,詐造歌謡,阿附求榮,而班穉·公孫閎二人,以直言被禍,亂賊之世,豈有賢人在位者乎?上曰,莽之威權日盛,人皆阿從其指,惟此二人,爲國家言災異,禍及其身,不改其節,可謂忠直之人也,後世又爲人臣者法也。奭鍾曰,聖敎切當矣。自古聖王,受命于天,以儀刑儀法,行于天下,百揆畢擧,生民莫不率服,今莽不以義事君,反以刑法制之,凡此數事,何可行之?恭王母及丁姬之喪,以名梓珠玉葬之,豈有僭稱?卽以往日細小之怨,發其冢而取其璽綬,蓋亂臣之心,能於殘忍,必報於睚眦,故如是也。上曰,往古來今,篡逆之徒,往往有之,而如王莽之類,未嘗聞也。奭鍾曰,聖敎切當矣。上曰,下番讀之。鍾集讀自公卿在位,止宣帝玄孫選立之,上曰,釋義,鍾集釋義訖。上曰,文義奏之。鍾集曰,莽賊弒帝之變,是乃窮天地通萬古所無之極逆大憝也,不可達其罪狀,而藏策金縢,以身代之者,卽依周公故事而行之,究厥所爲,非但爲其君之大逆,又兼爲聖人之罪人也。上曰,莽賊稟是俱得罪於其君及先聖矣,豈不萬萬痛惡之凶逆乎?鍾集曰,聖敎切當矣。王莽之期,欲立年幼之君,其心非他,如立長大聰明之君,慮或其察罪狀,以致於法,故乃立襁褓,以爲皇帝,其所宅心主意,尤極陰凶矣。上曰,渠亦自知渠罪難容於天地之間,胡立此幼君,其凶謀逆心,節節可痛也。鍾集曰,聖敎切當矣。上曰,參贊官讀之。有善讀自初泉陵侯,止皇帝之詔稱制。上曰,釋義,有善釋義訖。上曰,文義奏之。有善曰,初以劉慶之上書,群臣皆以爲宜,太后猶不能禁而末乃謝囂丹書之奏,太后以謂誣罔天下,而雖曰不可施行,其可得乎,其時群臣劉慶·謝囂,皆可爲亂逆矣。上曰,其時群臣,俱爲助賊之徒,而太后雖知其誣罔,力不能制之,初不委權於莽賊,豈至於斯乎?後雖悔之,不可追也。有善曰,聖敎切當矣。上曰,閣臣讀之。鎭弼讀自其朝見,止不克死之。上曰,釋義,鎭弼釋義訖。上曰,文義奏之。鎭弼曰,當是時,莽之威權,傾動朝廷,百官萬民,莫不曲意順從,而獨劉崇,首唱大義,以扶漢室,其忠其義,足以爲萬世之法也。上曰,昔見漢高祖約法三章,與文·景之治,則其化尙且不滅矣,今劉崇之討賊,終不成事,臣子之道,固所當然也。鎭弼曰,聖敎切當矣。上掩卷,仍命史官就座,又命退諸臣,以次退出。
上在景福宮。停常參·經筵。
吳有善啓曰,明日常參·經筵,取稟。傳曰,停。
又啓曰,來二十一日,朝參日次矣,敢稟。傳曰,停。
又啓曰,明日傳香禮房承旨,當爲齋宿,行左承旨金明圭,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨宋世憲,時在忠淸道淸州地,斯速乘馹上來事,下諭,何如?傳曰,許遞,前望單子入之。承旨前望單子入之,金鶴鎭落點。
傳于吳有善曰,莫重莫嚴之地,祭器有此偸竊之變,極爲驚悚,眞殿當該次知中官削職,守宮中官爲先汰去,令該府拿問處之,上直內官竝汰去,亦令該曹重勘,守僕·員役等,出付秋曹,嚴覈得情,左右捕將發牌偸竊之漢,不日跟捕事聽傳敎。傳于吳有善曰,召對爲之。
金明圭啓曰,今日冬至望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
又啓曰,臣明圭今日冬至望闕習儀,進去下直之意,敢啓。傳曰,知道。
以司謁口傳下敎曰,經學院司藝若有故,中學·東學敎授,輪回入直事,分付。
以大司諫李貞稙,獻納鄭日永,正言朴用元,執義鄭寅昇,掌令姜日馨,金翼濟牌不進罷職傳旨,傳于吳有善曰,只推。
吳有善,以弘文館言啓曰,新除授校理李秉喬時在水原地,張承遠時在慶尙道仁同地,副校理尹秉綬時在忠淸道木川地,經筵入番事緊,請竝斯速乘馹上來事,下諭。傳曰,許遞。
又以弘文館言啓曰,新除授修撰尹兢周,副修撰尹忠求·金商悳,竝卽牌招察任,何如?傳曰,允。
戊子十一月十七日五更,上御萬慶殿。召對入侍時,參贊官吳有善,檢校直閣兪鎭弼,侍讀官李奭鍾,檢討官趙鍾集,假注書尹斗炳,記事官朴宗玕,別兼春秋閔泳敦,各持綱目第十一卷,以次進伏訖。上曰,史官分左右。仍開卷。上曰,上番讀之。奭鍾讀自安衆候劉崇,止西羌反。上曰,釋義。奭鍾釋義訖。上曰,文義奏之。奭鍾曰,安衆候劉崇曰,王莽謀逆,必危漢室,此乃天下之恥也,吾當起兵討之,帥其宗族百餘人,先攻宛,未成大功而敗,時朝廷群臣,以崇之義兵,反爲謀逆,稱莽爲假皇帝,以助其惡,共謀漢祚,是亦不知天命者也。上曰,是時群臣,莫不受恩於漢室,而反助凶逆,獨崇首起義兵,未克而死,甚可情也。奭鍾曰,聖敎切當矣。上曰,下番讀之。鍾集讀自西羌·龐恬等,止民多盜鑄者,上曰,釋義,鍾集釋義訖。上曰,文義奏之。鍾集曰,前者內屬之西羌,無過一年,今又反之,此乃非信義,以詐力之故也。上曰,夷狄只可以德化服之矣,豈有國詐謀致之者乎?鍾集曰,聖敎切當矣。上曰,參贊官讀之。有善讀自禁列侯以下,止汝肯從我乎,上曰,釋義,有善釋義訖。上曰,文義奏之。有善曰,翟義以世臣之子,擧義討賊,事固當然,而其時漢之年號尙在孺子當立,則義以劉信,先爲天子,事甚輕遽,終未能伸大義於天下矣。上曰,翟義之義兵,猶可以倡率天下,討滅賤臣而擅立天子,事涉急遽,終至於敗,豈不慨惜哉?有善曰,聖敎切當矣。莽賊終有敗亡之日,而罪至貫盈,然後天必討之,乃可滅矣。上曰,閣臣讀之。鎭弼讀自豊年十八勇壯,止以擊義。上曰,釋義,鎭弼釋義訖。上曰,文義奏之。鎭弼〈曰〉,太后初不知莽之凶計,順從其所爲,至於此境,可謂婦人之仁,誠可惜也。上曰,初不措飭,後爲抑之,此可謂後悔莫及也。鎭弼曰,聖敎切當矣。上掩卷,仍命史官就座,又命退諸臣,以次退出。
上在景福宮。停常參·經筵。
金明圭啓曰,明日常參·經筵,取稟。傳曰,停。
又啓曰,行右承旨李重七,今日不爲仕進,卽爲牌招,何如?傳曰,允。
傳于金明圭曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
金明圭啓曰,工曹參判尹成鎭,除拜後過三日不爲出肅,依定式推考警責,仍卽牌招察任,何如?傳曰,允。
傳于吳有善曰,右承旨許遞,前望單子入之。承旨前望單子入之,金昇圭落點。
傳于吳有善曰,啓字誤踏之中官李存謙推考。
傳于吳有善曰,召對爲之。
吳有善啓曰,明日冬至望闕禮,依例爲之之意,敢啓。傳曰,知道。
又啓曰,啓覆例於陽復前擧行,而三公不備,不得如例擧行之意,敢啓。傳曰,知道。
金明圭,以禮曹言啓曰,今十一月十九日冬至朝賀時,大王大妃殿·王大妃殿·中宮殿,百官陳賀儀註,直爲書入各殿之意,敢啓。傳曰,知道。
吳有善,以摠禦營言啓曰,本營千摠李敏兢,身病猝重,勢難察任,改差,何如?傳曰,允。
戊子十一月十八日四更,上御萬慶殿。召對入侍時,參贊官吳有善,檢校直閣兪鎭弼,侍講官李,檢討官金商悳,假注書李錫泳,記注官金鎭衡,別兼春秋閔泳敦,各持綱目第十一卷,以次進伏訖。上曰,史官分左右。仍開卷。上曰,上番讀之。李讀自三輔,止奏可。上曰,釋義,李釋義訖。上曰,文義奏之。李曰,孺子嬰雖在襁褓,名位已定,爲人臣討國賊之義,不以勤王敵愾,號令天下,以劉信爲天子,謂之恭行天罰,至使莽賊篡盜之姦慝,籍口於挾信作亂之目,所以起義之兵,適足以見敗而已。上曰,三輔豪傑,雖起義兵討賊,事勢不均,前後相殊,故反敗不成,不然則義起之兵,何以敗乎,誠爲可惜也。李曰,聖敎切當矣。上曰,下番讀之。商悳讀自十二月,止正月之朔。上曰,釋義,商悳釋義訖。上曰,文義奏之。商悳曰,若使哀章之學,直道而行有素,必無銅匱阿賊之事也。上曰,哀章縱有學問,作銅匱獻莽,助成篡逆,哀章亦是亂逆之類也。商悳曰,聖敎切當矣。所以臣之謂哀章學問,非君子儒之學,不過爲小人儒之學矣。上曰,參贊官讀之。有善讀自時以孺子未立,止豈有而兄弟耶。上曰,釋義,有善釋義訖。上曰,文義奏之。有善曰,莽賊之逆謀,至於請璽而極矣。太后雖不肯授之,初以委權假柄,今欲抑勢拒鐸,其可易乎?漢家基業,係於太后之手矣。上曰,太后始覺莽之逆節,而至於涕泣傷歎之境,見莽前後行事,則何不早覺乎?漢室之傾頹,專在於太后之失政矣。有善曰,聖敎切當矣。上曰,閣臣讀之。鎭弼讀自且若,止莽從之,上曰,釋義,鎭弼釋義訖。上曰,文義奏之。鎭弼曰,太后初不能禁制莽之所爲,至此始覺其凶逆,惟以奉拳握寶璽,爲天下興廢,而不欲授莽,但爲涕泣,悔莫追之,可勝歎哉,上曰,亂臣賊子,何代無之,莽之如此,無所不爲,自古挽近,所罕有者也。鎭弼曰,聖敎切當矣。上掩卷,仍命史官就座,又命退諸臣,以次退出。
上在景福宮。停常參·經筵。
大殿·大王大妃殿·王大妃殿·中宮殿,內務府·內閣·政院·玉堂·銓郞·朝廷百官冬至單子問安。答曰,知道。
世子宮·世子嬪宮,內務府·內閣·政院·玉堂·銓郞·春·桂坊·朝廷百官冬至單子問安。答曰,知道。
金明圭啓曰,明日常參·經筵,取稟。傳曰,停。
又以禮曹言啓曰,今此冬至諸道所封箋文中,坡州牧使李裕寅,以應對官兼別軍職,各爲封進,富平府使李根澔,鳳山郡守徐廷奎,雖非應封官,俱以別軍職封進矣。一體看審捧入之意,敢啓。傳曰,知道。
吳有善,以議政府言啓曰,卽見黃海監司趙秉轍災實分等狀啓,則延安等四邑寘之尤甚,海州等十四邑寘之之次,瑞興等五邑置之稍實,事目災一百結外,不足災三千五百三十四結五負,特許準劃,後錄諸條,竝請令廟堂稟旨分付矣。其一,還摠小米,限折半以相當穀代捧,待明秋還作本色事也,其一,親軍營結作米,以錢上納事也,其一,海州·平山·鳳山司饔院納保米,白川掌樂院納保米,依已例每石二兩式上納事也,其一,延安等五邑均廳免稅米太,以詳定執錢上納事也,其一,推奴徵債,限明秋防塞事也,其一,尤甚邑,限明秋勿定配所事也。始雖切雲霓之望,終乃獲膏澤之洽,早晚之稙,得失不侔,沃瘠之田,勝遜各殊,參以農形,聽諸輿論,輒曰畿·海兩省爲最焉,則所請災摠,殊涉夥多,事目外畓災,限九百結,田災限三百結劃下,使之斯速均派,劑三等,自有斟裁,附陳諸條,俱係寬恤,竝依施,至若結作米,軍餉攸重,實難許代,置之,且本道米賦,山郡外,竝以本色收納事,纔已啓稟蒙允,一依該廳知委,擧行之意,分付,何如?傳曰,允。
又以議政府言啓曰,頃因全羅監司李憲稙狀啓,所請軍布,兵曹各營,限四分一許代,砲保置之之意,覆啓行會矣。卽見該道臣狀啓,則復陳綿農慘歉之狀,仍請扶安等三十六邑鎭所納砲保布折半代錢,兵曹·各軍門·各衙門布純錢代納事,更令廟堂稟旨分付矣。前啓之分數許代,豈無斟酌而然也。民情不可不恤,軍需亦不可不念,況嶺南·湖南之綿歉,一也,而嶺南旣依此施之,則今無以異同,此狀請,置之,何如?傳曰,允。
又以議政府言啓曰,卽見春川留守金箕錫狀啓,則前加平郡會付還穀中舊逋一千三百二十九石零,措徵無處,特下蠲減之澤,只以時分九百七十八石零,自本營句管擧行事狀請令廟堂稟處矣。今旣陞營,則糶糴宜其句管,而當此穀簿淸帳之時,由來舊逋,無處可徵,特爲蠲蕩,以現在還摠,只爲管檢事,分付,何如?傳曰,允。
上在景福宮。停常參·經筵。
藥房提調朴齊寬,副提調閔丙奭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入待矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金明圭啓曰,明日常參·經筵,取稟。傳曰,停。
又啓曰,右承旨金鼎圭今日不爲仕進,卽爲牌招,何如?傳曰,允。
傳于金鶴鎭曰,慈聖寶齡彌卲,愈切岡陵之祝,而且値飾慶之年,又近誕彌之月,予小子懽忭頌禱之忳,曷有其極,當於來十二月初六日,親上致詞·箋文·表裏于大王大妃殿矣。該房知悉。傳于金鶴鎭曰,節扇旣令停封,而南顧之憂虞方劇,凡所以省弊存恤之道,何所靳惜,尤甚邑朔膳,節日方物物膳,限明秋勿爲封進,各殿宮朔節物膳,旣承慈敎,亦一體停捧,以示爲民眷眷之意事,自廟堂知委於三南道臣處。
以英陵·寧陵補土時監董堂上以下別單,傳于金鶴鎭曰,驪州牧使洪祐慶加資,英陵令韓用悳,參奉閔丙河,寧陵令鄭一源,參奉權豊植竝陞敍,其餘別看役·別監董·相地官·牌將·監官·色吏·工匠等,竝依判下施賞。
以慶尙監司金明鎭狀啓,味鄒王·敬順王建殿時監董以下後錄馳啓事,傳于金鶴鎭曰,都監董慶州府尹金喆熙兒馬一匹賜給,監董安東營將金秀郁許用防禦履歷,本殿參奉朴鳳來相當職調用,其餘監董·別看役·牌將等,竝依判下施賞。
以江華留守鄭洛鎔狀啓,璿源閣各公廨城堞修改時監董諸人後錄馳啓事,傳于金鶴鎭曰,都廳中軍金永喆,前府使尹秉善,竝許用防禦履歷,都監董前五衛將沈能奎,同知李龍植,許用營將履歷,其餘監董·別看役·牌將·色吏·工匠等,竝依判下施賞。
以親軍南營將官以下別單,傳于金鶴鎭曰,兵房權用哲許用兵使履歷,領官徐德禧,文案李熙悳,竝守令待窠,首先擬入,軍司馬任學準,文案金鶴永·秋秉紀,竝仍其職陞六,其餘軍醫·哨官·別軍官·放料監官·哨長·敎師·書記·監董·別看役·牌將·糾飭什長·兵丁等,竝依判下施賞。
金鶴鎭,以刑曹言啓曰,壯衛營移來罪人鄭聖七,以節制之兵,使酒營中,擧措駭妄,似此罪犯,不可尋常處之,罪人鄭聖七,全羅道康津縣古今島,遠惡島定配所,卽爲押送之意,敢啓。傳曰,知道。
吏曹啓目粘連,觀此京畿觀察使吳俊永狀啓,則振威縣令方天鏞,以若綜明之才,莅玆凋弊之餘,在官三載,秉公一心,修起廢馳剸理煩劇,吏逋幾至淸帳,邑勢漸成完局,蘇醒有望,瓜期已迫,顧其輿情,擧切於願借,況此儉歲,尤難於交遞,特爲仍任,俾責終始之效事,令該曹稟旨分付事允下矣。道臣狀請旣如是,特爲仍任,何如?判付。啓,依允。
同敦寧趙榮夏疏曰,伏以,臣於日昨,伏奉除旨,以臣爲同知敦寧府事者,臣感恩怵義,章皇出肅,粗伸叩謝之忱,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚,臣無任云云。答曰,省疏具悉。所請依施。
上在景福宮。停常參·經筵。
金春熙啓曰,來二十五日,朝參日次矣,敢稟。傳曰,停。又啓曰,明目常參·經筵,取稟。傳曰,停。
禮曹,來己丑年正月初九日,行宗廟·永寧殿春享大祭,香祝親傳,取稟。奉敎敬依。禮曹,來己丑年正月初五日,行社稷祈穀大祭,香祝親傳,取稟。奉敎敬依。
傳于吳有善曰,左右捕將,爲先從重推考。
傳于吳有善曰,前南營外使李鎬俊,熟馬一匹賜給。
傳于吳有善曰,啓字誤踏之中官吳泰煥,從重推考。
以慶尙監司金明鎭狀啓,薦新生靑魚,旋因日氣和暖,漁跡頓絶,尙未捉得,不得封進,惶恐待罪事,傳于吳有善曰,勿待罪事回諭。
兵曹口傳政事,摠禦營千摠單吳有善。
吳有善,以禮曹言啓曰,來十二月初六日大王大妃殿誕日親上致詞·箋文·表裏時,王世子進致詞·箋文·表裏行禮之節,依例磨鍊乎?敢稟。傳曰,依例磨鍊。
又以議政府言啓曰,卽見江華留守鄭洛鎔狀啓,則本府儒生公都會,當爲設行,而今年農形,値玆歉荒,待明秋合設事,請令廟堂稟旨分付矣。歉歲退行,已有其例,依狀請許施,何如?傳曰,允。
又以內務府言啓曰,卽見江華留守鄭洛鎔狀啓,則以爲,本營武士等今秋等都試,當爲設行,而今年農形歉荒,擧子來往爲弊,待明春合設事,請令內務府稟旨分付矣。穡事失稔,貽弊可念,依狀請待春設行之意,分付,何如?傳曰,允。
吏曹啓目粘連,觀此忠淸監司閔泳商狀啓,則林川郡守宋秉學,莅任七朔,爲政廉明,做治鍊譜,邑有蘇醒之令,而今忽徑遞,民情惜去,特爲仍任事,令廟堂稟旨分付矣。災邑勿遷,纔有筵稟,則此非廟堂啓辭者,令該曹稟處事,廟啓允下矣。前林川郡守宋秉學,特爲仍任,何如?判付。啓,依允。
義禁府啓目,眞殿守宮中官吳秉文·魯喜星等原情云云。傳旨內辭緣,泛稱遲晚,竝只刑推得情,何如?判付。啓,除刑推議處爲良如敎。
上在景福宮。停常參·經筵。
吳有善啓曰,明日常參·經筵,取稟。傳曰,停。又啓曰,卽者義禁府都事來言,時囚罪人吳秉文等,當爲議處,而判義禁未差,次堂例不得擧行云,未差之代,今日政差出,何如?傳曰,允。
傳于吳有善曰,政官牌招開政。
傳于吳有善曰,益山郡守之代,前林川郡守金明洙除授。吏曹,益山郡守單金明洙除授事承傳。
傳于吳有善曰,臺諫竝許遞,今日政差出。
傳于吳有善曰,呈告工曹判書·兵曹參判許遞,今日政差出。
傳于吳有善曰,少尹外法司堂上竝許遞,今日政差出。
傳于吳有善曰,在外敦寧都正許遞,今日政差出。
金鶴鎭,以吏曹言啓曰,咸從都護府使金榮浩,以其身病,呈狀乞遞,改差,何如?傳曰,允。
又以吏曹言啓曰,繕工監假監役官兪鎭聲,宗親府參奉李寅老,天安郡守金東敏,定山縣監金魯誠,俱以身病,呈狀乞遞,竝改差,何如?傳曰,允。
又以吏曹言啓曰,堤川縣監尹錤呈狀內,矣身受由上京矣,還官中路得病,萬無還任之望云,罷黜,何如?傳曰,杆城郡守趙章敎相換。
又以吏曹言啓曰,新際授洪原縣監柳德魯,以其身病,呈狀乞遞,改差,何如?傳曰,丹陽郡守李敏承相換。
又以吏曹言啓曰,恩津縣監林斗喆呈狀內,矣身受由上京矣,還官中路得病,萬無還任之望云,罷黜,何如?傳曰,燕岐縣監李鍾泰相換。
又以兵曹言啓曰,宣傳官許璡·李肯漢·尹九成,內禁衛將梁僖洙,五衛將李震榮·兪致三·金寬淳·金鼎憲·朴基修,曹司衛將金永迪,忠翊衛將李儒行·李寅正,昌德宮衛將咸順明,訓鍊院判官金炳翰,文臣兼宣傳官李範昌·李秉喬,俱以病難供職,呈狀乞遞。守門將李徽準除授在外,過限未入仕。新除授龜山僉使洪泰璟,文城僉使李應斗,母年俱爲七十六歲,法不當遠離赴任,呈狀乞遞矣。邊將之任,親年七十五歲以上者,許遞其任,載在法典,竝改差,宣傳官李鍾順,除授在外,過限未肅拜,係是加設窠,減下,何如?傳曰,允。
有政。吏批,判書趙秉世牌招不進,參判張世容進,參議曺寅承牌招不進,右副承旨金鶴鎭進。以吏批言啓曰,判書趙秉世,參議曺寅承竝牌招不進,小臣獨政未安,何以爲之?敢稟。傳曰,仍爲之。以李載純爲大司憲,宋彙仁爲大司諫,林羲相爲執義,沈相說爲司諫,南周元·李龍鎰爲掌令,鄭玄謨·高儀相爲持平,韓永錫爲獻納,趙章夏·鄭顯五爲正言,趙鍾純·任澤鎬爲校理,吳春泳爲副校理,尹榮信爲禮曹判書,韓圭卨爲刑曹判書,李珪永爲工曹判書,洪澈周爲判尹,李炳敎爲同敦寧,鄭騏澤爲兵曹參判,李範晉爲刑曹參判,朴鳳彬爲左尹,洪圭爲右尹,郭來駿爲敦寧都正,金奭根爲刑曹參議,徐衡淳爲判義禁,嚴世永爲同春秋,金觀熙爲監察,吳升魯爲智陵直長,李秉儀爲河東府使,閔泳周,趙鍾稷爲咸從府使,李裕直爲咸安郡守,金瀛煥爲定山縣監,林川郡守,振威縣令方天鏞特爲仍任事承傳,堤川縣監尹錤,杆城郡守趙章敎相換,洪原縣監柳悳魯,丹陽郡守李敏承相換事承傳,親軍南營文案金鶴永·秋秉紀,已上仍其職陞六事承傳。副護軍洪祐慶今加嘉善,前縣監金敬燮今加通政,李在韶今加嘉善,大護軍趙大勳今加正憲,河東府使安潤明今加通政,前五衛將玄明運今加嘉義,前府使李晥淳今加通政,五衛將安潤大今加崇祿,前虞候崔正奎,副司果金鼎圭,出身李在奎·沈能勗·金榮淳·朴東翊·李商雨·金景輝,前縣監朴昌祐·金昌烈,出身閔正鎬·朴履元·鄭志旭,前察訪吳致沃,出身金在禧·李天熙·鄭光明,副司果金奇柱,出身李源祐·劉斗梜·李容薰·李起龍·李順鉉·金炳植,已上今加通政加資事承傳,前五衛將金鎭泰今加崇政加資事承傳,恩津縣監林斗喆,燕岐縣監李鍾泰相換事承傳。
兵批,判書閔泳煥進,參判未差,參議申泰寬病,參知洪鍾運入直,同副承旨吳有善進。以兵批言啓曰,安東營將今當差出,而擬望之人乏少,同道守令,竝擬,何如?傳曰,允。以韓圭卨爲知訓鍊,趙文永爲同知,崔致永·白樂倫·趙存禹·南啓宓爲同訓鍊,閔炯植爲兼訓鍊都正,白性基·金在豊·申宅熙爲宣傳官,朴苾赫爲內禁將,閔丙文·趙羲觀·李儒行·李錫魯·李致相·崔性汶·劉在爀爲五衛將,閔丙承爲曹司五衛將,金永學·李範龜·李在箕爲忠翊將,金德俊·朴興植·鄭範龍爲昌德將,李啓善爲慶熙將,李晳鎬爲訓鍊僉正,金璋爲訓鍊判官,金商悳·尹忠求爲文兼,崔日寧爲守門將,李敎桓·金興燮·金奎昌爲部將,鄭均永·李鍾完爲守門將,李鍾順爲全羅右水使,安潤明爲安東營將,金永奎爲開城中軍,金永珍爲高山里僉使,金洪斗爲訓戎僉使,朴鍾圭爲全羅兵虞候,成璉鎬爲龜山僉使,金仁實爲文城僉使,李圭珍爲同仁萬戶,劉秉柱爲蟾津別將,同知加設單文景鎬·蘇誼述·安世淡·金商鳳·鄭冕臣,僉知單梁僖洙·尹錫禎,訓鍊主簿加設單崔鍵·金命鉉·金濚培·李鎬悳·李萬用·安永元·趙羲鵬·金龍浩·劉仁赫·韓長履,親軍南營軍司馬任學準,部將尹錫奎,以上仍其職陞六事承傳,部將加設單金懋容,守門將加設單崔命淳·鄭在成,部將加設單李基鉉·田慶億·許昌輔·金基泓·李容肅,守門將加設單鄭宅文·金台仁·李完根·金聲遠·金泳國·李象翼·李喜泊·安東冕·崔載璟,親軍南營軍醫單朴夏成,上護軍洪祐昌,大護軍鄭基會·洪澈周,護軍趙榮夏·趙熙一·李敏承·李乾夏·趙羲升,副護軍宋世憲·李鎬冕·李貞稙·安仁泳·李鍾順·李肯漢·尹九成·李寅晚,副司直李秉喬·張承遠·尹秉綬·尹皞燮·姜日馨·金翼濟·朴台淳·洪贊燮·鄭日永,副司果朴用元·柳永秀·洪秉珏·張世厚·鄭尙坤·金在明·沈東杓·李元鎬·金永輔·鄭先基·崔在哲·沈瑀澤·金在洙·金正鎰·李種德·李昌丙·金商顯·崔成大·李鳳和·朴永俊·金政淳·沈相轍·趙鍾淳·洪寧燮·沈相璿·金演楨·金塾·李炳翼·閔泳恪·成珪永·韓駿敎·洪在贊·李淑用·韓百永·金浩性·沈彦澤·金晳濟·朴斗鎭·金重喆·曺相鍵·劉萬源·金大奎·金性奎·裵以周·裵以俊·李鎭應·朴春培,副司勇李氣增·印世郁·金履九,以上竝單付。
吏批,再政。以金在西爲監察,崔濟極爲淑陵參奉,禹圭命爲假監役,李致福爲監察,李漢膺爲禁府都事,親軍南營文案單張文燮。
兵批,再政。李定宰爲訓鍊判官,尹周植爲左捕從,李根興爲右捕從,同知單朴苾赫,僉知單李錫魯·金永學·李範龜。
吏批,三政。以安光默·慶鈺爲監察,趙台基爲濬源殿參奉,趙羲麟爲禁府都事。
兵批,三政。以李漢膺爲宣傳官,李漢翼·李聖宇爲訓鍊僉正。
吏批,四政。以崔象鎭·劉漢奎爲監察。
兵批,四政。以安佑默爲訓鍊判官,李敬器爲左捕從,僉知單崔性汶·劉在赫·李在箕。
吏批,五政。以辛玄璣·李源長爲監察。
兵批,五政。以李振夏爲訓鍊主簿,梁仁洙爲守門將。
吏批,六政。以崔鳳燦爲監察。
兵批,六政。以邊錫麟爲部將。七政。河龍濟爲摠禦哨官。八政。李奎集爲訓鍊僉正。九政。李寬熙爲訓鍊主簿。
以吏曹參議曺寅承牌不進罷職傳旨,傳于吳有善曰,只推。
兵曹口傳政事,副司果鄭寅昇。
吳有善,以議政府言啓曰,南民告饑,宸念憂動,荐降特旨,惻怛懇摯,至有方物膳封節扇之蠲停,此固深軫窮蔀之闓澤曠惠也,恩言一播,帀域咸頌,若其營賑頒災等節,恤隱紓力諸條,纔已次第行會,而莫重進獻,特命蠲除,則朝廷例封扇子,曷敢不一竝停止,仰體我若恫之盛意乎?以其容入實數,俾補賑資事,分付各該道·帥臣,何如?傳曰,允。
又以總禦營言啓曰,本營騎士將,今當差出,而擬望之人乏少,外任竝擬,何如?傳曰,允。
義禁府啓目,昌原府使李奎會原情云云。問目內辭緣,泛稱遲晚,所當請刑是白乎矣,曾經梱帥,勿爲請刑,載在法典,議處,何如?判付。啓,依允。
上在景福宮。停常參·經筵。
金鶴鎭啓曰,明日常參·經筵,取稟。傳曰,停。
吳有善啓曰,闕內入直,何等謹嚴,而尙瑞院主簿朴璿,旣呈省記,擅自徑出,至於闕直之境,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
吳有善以,弘文館言啓曰,新除授副校理吳春泳,時在忠淸道稷山地,徑筵入番事緊,請斯速乘馹上來事,下諭。傳曰,許遞。
又以弘文館言啓曰,新除授校理趙鍾純·任澤鎬,竝卽牌招察任,何如?傳曰,允。
又以議政府言啓曰,前持平金命來上疏,令廟堂稟處事命下矣。殷師受封東來,八條施敎,禮樂文物,萬世永賴,環三韓數千里,至今日於乎不忘,我朝自開國初,首擧祀典,又建崇仁殿,改殿監稱參奉,其所崇奉,靡所不至,而殿號尊崇之後,陵號之不爲加隆,無所輕重,而然歟,蓋封陵置官,有國大典,以其久遠而未遑,尤貴博議而審裁,下詢時原任大臣·禮堂,處之,何如?傳曰,其在事體,誠是未遑矣。不必詢問,令該曹擧行。
又以宗親府言啓曰,今此璿源譜略修正時,宗正卿逐日輪回仕進,使之校正監董,何如?傳曰,允。又以宗親府言啓曰,今此璿源譜略修正時,本府郞廳九員,使之逐日仕進,纂修監董,而差祭安徐,凡公會勿參,何如?傳曰,允。
又以摠禦營言啓曰,本營騎士將權中璿·趙羲觀·白樂駿,俱有身病,勢難察任,竝改差,何如?傳曰,允。
又以摠禦營言啓曰,本營別將李恒儀,身病猝重,勢難察任,改差,何如?傳曰,允。
又以摠禦營言啓曰,本營哨官朴義烔,身病猝重,勢難察任,改差,何如?傳曰,允。
又以摠禦營言啓曰,本營別將,今當差出,而擬望之人乏少,外任竝擬,何如?傳曰,允。
又以摠禦營言啓曰,本營哨官,今當差出,而擬望之人乏少,外任竝擬,何如?傳曰,允。
上在景福宮。停常參·經筵。
金鶴鎭啓曰,明日常參·經筵,取稟。傳曰,停。
吳有善啓曰,禮曹判書尹榮信,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,假注書李錫泳有身病,勢難察任,今姑改差,何如?傳曰,允。
李錫泳改差,代以朴暾陽爲假注書。
吳有善啓曰,卽者義禁府都事來言,時囚罪人吳秉文等當爲議處,而判義禁徐衡淳在外,次堂例不得擧行云,何以爲之?敢稟。傳曰,許遞,前望單子入之。判義禁前望單子入之,沈履澤落點。
吳有善啓曰,開坐事命下矣。新除授判義禁沈履澤,卽爲牌招,何如?傳曰,允。
吳有善,以議政府言啓曰,卽見全羅監司李憲稙所報,則枚擧巨文島僉使申錫孝牒呈,以爲,島農慘斂,民無相資,公稅之責徵末由,且古島旣因彼人占塚,更無島民起墾,丁亥條軍資監納田稅米一斗零,廣興倉納太十石零,親軍營納結作米二石零,宣惠廳納大同米三十石零,以詳定代納,戊子條田畓中,古島及鎭垈田十七結一負,永爲陳減,在田二十一結五負五束,畓三十四負九束,限五年停稅爲辭矣。民物自來蕭索,鎭樣見方草創,而重以島農告歉,際此徵督,勢所難行,民隱攸關,不可不恤,各衙門納丁亥條米太,特許詳代,占塚處與鎭垈田,以永陳施行,餘外田畓,姑令限三年停稅,而另飭勸墾,趁限復摠事,分付,何如?傳曰,允。
又以議政府言啓曰,慶山縣監申台善,安義縣監洪岐周,俱以前任順安時配囚逃失事,因該道臣狀聞,行將就理矣。値玆歉荒之歲,瘝曠一時可悶,且係公罪,合有參量拿問,特爲安徐,何如?傳曰,允。
又以宗親府言啓曰,今此璿源譜略之役旁午,幼學李秉吉,校正郞廳加差下,令該曹口傳付軍職,冠帶常仕,使之擧行,何如?傳曰,允。
又以兵曹言啓曰,闕內入直,何等嚴重,而尙瑞院主簿朴璿,無難闕直,事未前有,萬萬駭然,其罪狀,令該府拿問嚴處,何如?傳曰,允。
咸鏡監司趙秉式疏曰,伏以,臣顧以無似,冒據匪據,居然三個月于玆矣。才識闇於剸理,威明短於殫戢,恒懼付寄不效,淵谷在心,今乃按覈遲滯,有壞事體,而顧臣昏謬,於是大著矣。夫爲守令,而掊克殘民,自召民擾,固可歎,而民犯其分,辱及長吏,縱曰迫於呼冤,難免自干綱常,情或可原,罪實難貸,固當捕捉,以法按事之不暇,而亂類未散,淹延幾朔,縱由威猛未及,常時失飭,國知臣罪攸在揆奏問備,實存常憲,薄警不足敞辜,私分轉益滋悚,有不可以已蒙寬典,自諉而自恕也審矣。玆敢短章自劾,馳馹封進,伏乞聖明,俯垂鑑諒,勘臣當律,以爲不識者戒焉,臣無任云云。答曰,省疏具悉。向日問備,卽因事體而然,何必如是爲引?卿其勿辭,益勉旬宣之責。
同敦寧李炳敎疏曰,伏以,臣於日昨,伏奉除旨,以臣爲同敦寧府事者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴,伏乞聖明,俯垂鑑諒,照例遞改,以存公格,以安私分,千萬幸甚,臣無任云云。答曰,省疏具悉。所請依施。
上在景福宮。停常參·經筵。
藥房提調朴齊寬,副提調閔丙奭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區〈伏慮〉,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
吳有善啓曰,明日常參·經筵,取稟。傳曰,停。
傳于吳有善曰,左承旨·左副承旨許遞,前望單子入之。吳有善啓曰,臣與左副承旨金春熙伴直矣,纔已許遞出去,伴直無人,右副承旨金鶴鎭,所當牌招,而拘於廳規,不得請牌,何如爲之?敢稟。傳曰,牌招。承旨前望單子入之,李源逸·金稷鉉落點。以左副承旨金鶴鎭牌不進罷職傳旨,傳于吳有善曰,只推。
兵曹口傳政事,摠禦營別將單趙東勳,騎士將單朴永道·柳寅衡·金秀郁,哨官單崔顯舜。
兵曹口傳政事,副司勇李秉吉。
吳有善,以禮曹言啓曰,因前持平金命來疏辭議政府覆啓批旨內,其在事體,誠是未遑矣。不必詢問,令該曹擧行事命下矣。箕子墓封陵之節,當爲磨鍊,陵號以箕子陵爲稱,恐合加隆之義,依此擧行,置官之節,事係官制,非臣曹所管,令吏曹稟處,何如?傳曰,允。
又以宗親府言啓曰,令此璿源譜略修正時,前縣監李槼重,前五衛將李範疇,別看役差下,使之察任,何如?傳曰,允。
又以兵曹言啓曰,來十二月己丑正月當上番騎兵一百五十二名所着襦衣,本曹點考後,仍令該曹題給之意,敢啓。傳曰,知道。
又以義禁府言啓曰,因議政府啓辭,順安前前縣令申台善,前縣令洪岐周等拿問特爲安徐事,批旨允下矣。申台善·洪岐周等,前以待待命拿囚事,行會勿施,特爲安徐之意,分付該道道臣之意,敢啓。傳曰,知道。
義禁府啓目粘連,向前李奎會亦,挪欠稅穀,職由曠官,旣有營飭,趁不還任,囚供縱云病實,法意難以參恕,以此照律,何如?判付。啓,依允。
義禁府啓目粘連,向前吳秉文·魯春星等亦,莫重祭器,不善典守,有此偸失,未卽覺察,律例所在,難免當勘,竝只以此照律,何如?判付。啓,依允。
上在景福宮。停常參·經筵。
金鶴鎭啓曰,明日常參·經筵,敢稟。傳曰,停。
傳于金稷鉉曰,同副承〈旨〉許遞,前望單子入之。承旨前望單子入之,張錫裕落點。
金稷鉉啓曰,假注書尹斗炳有身病,勢難察任,今姑改差,何如?傳曰,允。尹斗炳改差,代以邊東翼爲假注書。
金稷鉉,以議政府言啓曰,眞殿祭器偸竊,大關變怪,萬萬驚悚,而下特敎,何等截嚴,且有日昨兩捕將問備之處分,苟能築底詷察,豈至多日未捉乎?揆以擧行,極涉駭忽,左右捕將,竝施譴罷之典,何如?傳曰,允。
又啓曰,因議政府草記,左右捕將竝施譴罷之典事允下矣。捕將重任,不可一刻暫曠,在前如此之時,有曾經大將權察之例,今番則何以爲之?而李鍾健所帶摠禦使之任,韓圭卨所帶親軍狀衛使之任,亦不可一刻無摠察之人,何如爲之?敢稟。傳曰,左右捕將,曾經大將任商準兼察,摠禦使·壯衛使,兵判兼察,仍傳命召·虎符·傳令牌。又啓曰,左右捕將,曾經大將任商準兼察,摠禦使·壯衛使,兵判兼察,仍傳命召·虎符·傳令牌事命下矣。權察左右邊捕盜大將任商準,卽爲牌招聽傳敎,兼察摠禦使親軍壯衛使閔泳煥,旣在闕中,使之聽傳敎,傳授命召·虎符·傳令牌,何如?傳曰,允。
又以議政府言啓曰,卽見平壤監司狀啓,則西營別軍官,無緊於演操,依京營例,一竝減革,而慈母山城別將,作爲本營自辟窠,以哨長從久勤遷轉事,請令廟堂稟處矣。祛冗散而取鍊熟,俾爲激勸,允合事宜,依狀請施行之意,分付該曹該營,何如?傳曰,允。
又以宗親府言啓曰,今此璿源譜略修政時,進上進獻,以幾件封進,而五處璿源閣奉安件,亦以全秩爲之乎?敢稟。傳曰,進上進獻各一件封進,五處璿源閣奉安件,亦以全秩印出。
又以摠禦營言啓曰,本營別將趙東勳前任全羅右水使,騎士將朴永道前任開城中軍,柳寅衡前任訓戎僉使,金秀郁前任安東營將,哨官崔顯舜前任全羅兵虞候,俱在任所矣。領軍之職,久曠可悶,竝改差,何如?傳曰,允。
義禁府照目粘連,昌原府使李奎會矣本府議啓內,挪欠稅穀,職由曠官,旣有營飭,趁不還任,囚供縱云病實,法意難以參恕,以此照律罪,笞五十收贖,解見任則敍,私罪。奉敎依允爲旀,功減一等爲良如敎。義禁府照目粘連,眞殿守宮中官吳秉文·魯喜星等矣本府議啓內,莫重祭器,不善典守,有此偸失,未卽覺察,律例所在,難免當勘,竝只以此照律罪,各杖七十收贖,告身盡行追奪,徒一年半定配,竝只私罪。奉敎依允爲旀,竝只功減一等爲良如敎。
議政府左議政金弘集疏曰,伏以,臣於月前出膺也,猥將才無以堪勝之實,登封陳暴,威顔咫尺,未敢畢辭而退,則宜具牘申請,獲準乃已,而徊徨前却,式至于今,一日二日,度日如年,上孤委寄之眷,下失量入之義,自訟于心,且慙且悚。昔蔡謨爲司徒而曰,我爲司徒,後世必哂,竟不拜,鄭䋜爲平章事,語人曰,歇後鄭五作宰相,時事可知,不踰時遂告去,臣誠庸味,始雖不能爲蔡謨,而今亦尙可效鄭䋜之爲矣。臣之不宜久於是任,不惟臣之自爲計如此,一世之所以處臣者亦然,竊庶幾聖明之所垂燭也。噫,今之國勢杌隉,器訛日甚,種種憂虞,無一可恃,而況南服慘荒,民命近止,議賑議蠲,已不暇給,嗣歲漕賦,當從何出。京輦之下,餼餉無算,大小遑遑,莫保朝夕,若其彌綸牽補,先事措置,仰紓宸念萬分之一者,廟堂之責是已,如臣者,無有絲毫算策,可以挽回頹俗,匡濟時艱,而拱手俯員,徒負他日誤國之名,中夜繞壁,實爲可限,與其進退無據,祗增自辛亥,毋寧早自劾免,還其本分,或有裨於淸朝四維之治也,參倚已熟,冒悚仰瀆,伏望聖慈,諒臣苦衷,將臣所有議政總理之衝,竝行刋改,俾重任毋至久瘝,賤分得以粗安焉,不勝大願至祝,臣無任屛營祈懇之至,謹昧死以聞。答曰,省疏具悉卿懇。自卿重膺日久,而待治效之成,譬猶久病之過,良手方未及湯熨之試,而人情得以慰藉,已覺有向蘇之漸,予心之所期詡,中外之所企望者,其深且切,有如是,非僅謂捨卿不得也,卿自思之,亦知其義不可去也,時不可去也,卿若曰,艱棘而靡所容措,則何以別铦刀於盤錯,莫謂時之不可爲,商書曰,保后胥慼,鮮以不浮于天時,夫以卿才猷之敏亮,憂愛之懇到,克殫乃心,交修交勉,一以爲民爲國愓屢以圖理,亦安知今日之多難,將不爲興邦之會乎?卿毋孤予,更勿辭竝,益求匡濟之策,是所厚望焉,仍傳于金稷鉉曰,此批答,遣史官傳諭。
上在景福宮。停常參·經筵。
李源逸啓曰,明日常參·經筵,取稟。傳曰,停。
金稷鉉啓曰,同副承旨張錫裕,時在慶尙道仁同地,斯速乘馹上來事,下諭,何如?傳曰,許遞,前望單子入之。承旨前望單子入之,尹起元落點。
又啓曰,卽見咸鏡監司趙秉式狀啓,則去九月初六日封發之法國兵艦,問情事,今始到院,而油痕狼藉,同月初八日封發之永興府使李永到任事及雨澤農形事,同月初九日封發之日本船出入事及法國兵艦發向長崎島事,倂今始到院,撥路申飭,前後,何如?而如是遲滯,原狀啓,係是民事與邊情,雖不得不捧入,事體所在,誠極未安,該道臣不可無警,推考,何如?傳曰,允。
禮曹,來十二月初六日孝裕獻聖宣敬正仁慈惠弘德純化文光元成肅烈明粹協天隆穆壽寧禧康顯定徽安欽倫洪慶泰運昌福大王大妃殿誕日親上致詞·箋文·表裏敎是時,應行節目,參考前例,磨鍊爲白去乎,依此擧行,何如?判付。啓,依所啓施行爲良如敎。
金稷鉉,以統理交涉通商事務衙門言啓曰,元山港書記官朴羲㳣改差代,前主事彭翰周差下,令該曹口傳下批,何如?傳曰,允。
又以義禁府言啓曰,時囚罪人吳秉文·魯喜星等杖七十徒一年半定配照律公事,判付。內,依允,各功減一等事命下矣。吳秉文·魯喜星等各功減一等,杖六十收贖,告身盡行追奪,吳秉文黃海道白川郡金谷驛,魯喜星忠淸道稷山縣成歡驛,竝徒一年定配,而以議啓內辭意,具罪目,依例發遣府羅將,押送于各其配所,何如?傳曰,允。
上在景福宮。停常參·經筵。
金稷鉉啓曰,明日常參·經筵,取稟。傳曰,停。
又啓曰,同副承旨尹起元,今日不爲仕進,卽爲牌招,何如?傳曰,允。
傳于金稷鉉曰,飭已施矣,前左捕將李鍾健,右捕將韓圭卨,分揀仍仕前職,卽爲牌招傳授命召·虎符及傳令牌·大將牌。金稷鉉啓曰,命召及虎符親納例也,而兼察摠禦使親軍壯衛使閔泳煥,謂有身病,使其營校替納事,甚未安,推考,何如?傳曰,允。以司謁口傳下敎曰,挽近雜技所在狼藉,而法司視若尋常,初不禁斷揆以法綱,豈容若是,自今爲始雖掖屬,或有犯科者,無礙捉治,各司與班家下隷之所犯者,一倂推捉,而若有家主之匿不使捉者,該家主自該曹草記論罪,又若有拘於私囑不得伸法,則該堂上,難免重勘,法司吏隷則班家毋得私招干訟之意,分付於刑·漢兩司及左右捕廳。金稷鉉,以兵曹言啓曰,闕內入直,何等嚴重?而典設司別提李能九,無難闕直,事未前有,萬萬駭然,其罪狀,此令該府拿問嚴處,何如?傳曰,允。又啓曰,闕內入直,何等謹嚴,而典設司別提李能九,旣呈省記,擅自徑出,至於闕直之境,事未前有,萬萬駭然,所當重勘,而本院請推之外無他,可施之罰,何以爲之?敢稟,傳曰,拿處。吏曹口傳政事,元山港書記官單彭輸周。金稷鉉,以永禧殿都提調意啓曰,本殿來十二月朔焚香時,殿司一員,再明日,當爲受香,而參奉林正洙,入直,令朴周憲,有身病,令李敏秀在外,令該曹變通之地,何如?傳曰,允。又以宗親府言啓曰,璿源譜略·國朝御牒·王妃世譜中草,今已修正矣。御覽還下後譜略當爲付板入刊,而國朝御牒·王妃世譜,亦當正書矣。御覽日字令日官,推擇則今月二十九日午時爲吉云,以此日時本府堂上·郞廳具儀仗鼓吹陪進勤政殿與承旨請承傳色奉入之意,敢啓。傳曰,知道。又以摠禦營言啓曰,本營千摠任原鎬,身病猝重,勢難察任,改差,何如?傳曰,允。又以刑曹言啓曰,本曹郞廳曺斗煥,身爲入直,不爲交替,徑先出去,以致闕直之境,揆諸法意,誠極駭然,其罪狀,令攸司稟處,何如?傳曰,允。
上在景福宮。停常參·經筵。
李源逸啓曰,明日常參·經筵,取稟。傳曰,停。
傳于李源逸曰,藥院都提調有闕之代,前望單子入之。
內醫都提調前望單子入之,金弘集落點。
傳于尹起元曰,都承旨詣遞,前望單子入之。承旨前望單子入之,南廷哲落點。
李源逸啓曰,吏曹郞廳來言,大臣置處政事,取稟。傳曰,當日爲之。
傳于尹起元曰,呈告工曹參議許遞,今日政差出。
傳于尹起元曰,在外敦寧都正·刑曹參議許遞,今日政差出。
傳于尹起元曰,玉堂竝許遞,前望單子入之。玉堂前望單子入之,應敎李肇信,副應敎安禧遠,校理梁漢容·柳南植,副校理申鴻朝·李範九,修撰李晚正·金性浩,副修撰李承淵·鄭國鉉落點。
尹起元啓曰,玉堂上下番俱空,事甚未安,新除授應敎李肇信,副應敎安禧遠,校理梁漢容·柳南植,副校理申鴻朝·李範九,修撰李晚正·金性浩,副修撰李承淵·鄭國鉉,倂卽牌招,推移入直,何如?傳曰,允。
又啓曰,應敎李肇信,副應敎安禧遠,校理梁漢容·柳南植,副校理申鴻朝·李範九,修撰李晚正·金性浩,副修撰李承淵·鄭國鉉在外,玉堂上下番俱空,事甚未安,副提學未差之代,今日政差出,何如?傳曰,允。
傳于尹起元曰,天安郡守閔泳周內禁將徐授。
吏曹口傳政事,永禧殿令朴周憲,漢城主簿南命熙,以上相換事承傳。兵曹口傳政事,摠禦營別將單李恒儀,騎士將單權中璿·洪大燮·白樂駿,哨官單朴義炯。
李源逸,以吏曹言啓曰,議政府左議政金弘集勉副事命下矣。當爲置處,而本曹時無相當窠,依例送西之意,敢稟。傳曰,知道。
尹起元,以吏曹言啓曰,通禮院左通禮徐行輔,右通禮吳尙鉉,掌樂院正朴彝陽,繕工監假監役官禹圭命,宗親府參奉李錫光,定山縣監金瀛煥,西學敎授金基龍,俱以身病,呈狀乞遞,竝改差,何如?傳曰,允。
又以吏曹言啓曰,潭陽都護府使閔璿鎬呈狀內,矣身受由上京矣。還官中路得病,萬無還官之望云,罷黜,何如?傳曰,全州判官金右根相換。又以吏曹言啓曰,新除授河東都護府使李秉儀,以其身病,呈狀乞遞,改差,何如?傳曰光陽縣監趙正顯相換。
又以兵曹言啓曰,新除授訓戎僉使金洪斗,身病猝重,時日之內,萬無登途赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,富寧府使金埰榮相換。又以兵曹言啓曰,新除授惠山僉使李象協,身病猝重,萬無登途赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,薪島僉使洪必裕相換。
吏批,判書趙秉世進,參判張世容,參議曺寅承牌招不進,行左承旨李源逸進。以吏批啓曰,潭陽都護府使閔璿鎬,全州府判官金右根相換事命下矣。潭陽府使閔璿鎬,以前任金堤郡守,方在解由未出中,全州判官金右根,以前任茂朱府使,方在解由未出中,何以爲之?而光陽縣監趙正顯,以河東都護府使相換事命下矣。前任求禮縣監,方在解由未出中,何以爲之?敢稟。傳曰,勿拘。以沈相薰爲副提學,張錫龍爲同敦寧,趙龍在爲敦寧都正,金炳秀爲刑曹參判,尹相翊爲工曹參議,李會龍爲左通禮,朴淇鍾爲右通禮,李在明爲掌樂正,趙重九爲西學敎授,張永昌爲監察,曺有承爲假監役,李能夏爲宗府參奉,崔亨謙爲天安郡守,金漢斗爲定山縣監,左議政金弘集勉副事傳敎,刑曹判書單韓圭卨,協辦內務府事單韓圭卨,辦理鍊武公院事務單韓圭卨,機器局摠辦單韓〈圭〉卨,礦務局會辦單韓圭卨,商理局摠辦單韓圭卨,以上仍任事承傳。協辦內務府事單李鍾健,辦理鍊武公院事務單李鍾健,機器局摠辦單李鍾健,商理局摠辦單李鍾健,以上仍任事承傳。
兵批,判書閔泳煥病,參判半行缺同副承旨尹起元進。以兵批言啓曰,左議政金弘集勉副送西事命下矣。當爲隨品置處,而領中樞一窠,判中樞二窠,他大臣俱爲見帶,依例從座目,判中樞加設下批之意,敢啓。傳曰,知道。判府事加設單金弘集,同知單李致相,加設單許榕·申光植·金商鳳,僉知二單閔丙文·趙羲觀,上護軍金鎭泰,大護軍趙大勳,護軍閔丙奭·金明圭·李炳敎,洪祐慶·玄明運,副護軍張錫裕·金奭根·李泰容·郭來駿·金在友·李在韶·李晚淳·崔正圭·金正圭·李在奎·沈能勗·金榮淳·朴東翊·朴昌祐·金昌烈·閔昌鎬·朴履元·鄭東旭·吳致漢·金在禧·李容薰·李起龍·李順鉉·金炳植·金奇柱·李商雨·金景輝·李元熙·鄭志明·李源佑·劉斗梜·南廷駿·金慶燮·李章烈·趙羲斌,以上竝單付,副司直李·趙鍾純·任澤鎬·吳春泳·李奭鍾,副司果尹兢周·趙鍾集·尹忠求·金商悳·金政淳·張龍煥·趙應顯,副司勇柳誠,訓鍊主簿崔鍵·金命鉉,部將金懋容·李基鉉·田慶億·徐昌輔·金基泓·李容肅,守門將崔命淳·鄭在成·鄭宅文·金台仁·李完根·金聲遠·金泳國·李象翼·李完根·李喜泊·安東冕·崔載璟,以上加設減下承傳。
再政。以金完秀爲戶曹參判,明萬世爲監察。
三政。張道成爲監察。
四政。金基中爲監察。金承賢爲監察。
六政。許涵爲監察。
七政。孫東壽爲監察。
八政。李橚爲監察。
九政。尹稀寬爲監察。
十政。朴春榮爲監察,潭陽府使閔璿鎬,全州判官金右根,以上相換事承傳,河東府使李秉儀,光陽縣監趙昌顯,以上相換事承傳。
尹起元,以議政府言曰,卽見京畿監司吳俊泳所報,則道內還摠,本自不敷,犯用元穀,逐年作還充數,而自戊寅作還,仍不擧論,不出數年,必無還穀乃已,各項需用,將何責應乎?道內各邑儲寘米一千五百六十石,依乙亥丁丑例,明春條,以本色劃付本營,使之執錢作穀爲辭矣。畿內糴簿,元來零星,而不得不應下如式,則其勢也至於割本,割本而無所充代,則課年支用,於何措辦儲,置之本色劃付,旣是舊規,且有其例,特依報辭施行事,分付該廳該道,何如?傳曰,允。
又以侍講院言啓曰,王世子進講小學,今將垂畢矣。繼講冊子,依例問議于師·賓客,何如?傳曰,允。
領議政沈舜澤箚曰,伏以,臣於藥院之任,旣屢叨而不一叨矣。責重保護,誠效起居,不敢一日或懈,而臣自日前,偶嬰外感,苦嗽虛汗,委第呻楚,目下現狀,實難殫束,明日日次,無以趨參,由臣致曠,在分滋悚,玆敢短籲臚實,仰丐恩諒,伏乞亟賜遞解,以便公私,千萬幸甚,取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理,仍傳于尹起元曰,此批答,遣史官傳諭。
左議政金弘集疏曰,伏以,臣旣退復進,愧懼冞切,齋心控籲,冀幸生成之澤,及伏奉恩批下者,十行如綸,鄭重隆摯,顧借之,責勉之,若是諄諄,臣誠隕越,不知所以仰復也。今臣之必欲去者,非敢慕高名而急流勇退也,非敢效知足而晚節自保也,亦非工於謀身,而規占便宜也,斷斷爲材薄任重,擔荷不起,雖欲勉强,而有不可得焉耳,或謂臣出膺未久,聖眷難孤,姑且充位,延挨時月,可爲目下道理,是尤不然,國之有相,關係顧,何如?而上可以虛拘,下可以虛冒乎哉?曩臣筵奏,有云勞於用人,而不綜名覈,實則益見其瘝溺,殆爲臣今日所値而發也,殿下不以臣不肖,過加誤恩,周歲之間,再起而用之,可謂勞矣。用之而無其效,名與實舛矣。瘝溺之害,視百執事,豈不相萬萬哉?此不但臣之所憂恐而已,殿不亦宜亟慮而改圖者也,竊以朝家欲行綜覈之政,而斥其不職者,當先自臣始,則臣之去不容一日緩也。第臣素賦綿薄,中經憂畏,所苦痰火之祟,隨觸而發,方其劇也,心胸煩鬱,如撞如搗,夜不交睫,氣血爲耗,此非陳根腐草所可療治,惟有置身閑地,屛慮剗思,庶得漸次收功,而臣之宜去,不在於此,亦不敢張皇猥述,有若引疾辭官之爲也,情懇迫至,語無倫次。伏願聖明,憐臣憫臣,早聽臣去,俾無病公妨私之患則臣身雖退,得踐臣言,其如榮幸,靡有終極矣。臣無任云云。答曰,省疏具悉卿懇。前批旣敷悉,予注卿而恃卿者,宜有以心喩意會者,而巽牘忽又鍾至,豈予所言者皆浮文,而卿之求去則必有其諦,而有不可回者歟?是可惑也。卿意則其或曰無所事事,而坐視國事之日,非無寧遜處已乎,卿之蘊抱,予所夙稔也,卿之忠款,予所推詡也,克壯其猷,圖惟厥終,開濟艱難,轉危如安者,惟卿是竢,而卿於此時,迺欲一遞,懇懇不已者,豈或頓然恝予而爾也?不欲曠日相持者,亦相知之深而禮遇之意也,所辭議政之銜,今姑勉副,廊廟江湖,進退皆憂,卽卿之寤言不忘,亦予之倚以爲重,卿直有深體而諒予者矣。仍傳于尹起元曰,此批答,遣史官傳諭。
上在景福宮。停常參·經筵。
藥房提調朴齊寬,副提調南廷哲啓曰,伏未審日間,聖體若何,寢睡·水刺之節,何如?臣等率諸御〈醫〉,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
南廷哲啓曰,明日常參·經筵,取稟。傳曰,停。
又啓曰,左副承旨金鶴鎭,今日不爲仕進,卽爲牌招,何如?傳曰,允。
傳于李源逸曰,禮房承旨馳詣宗廟·景慕宮,奉審摘奸以來。
尹起元啓曰,應敎李肇信,副應敎安禧遠,校理梁漢容·柳南植,副校理申鴻朝·李範九,修撰李晚正·金性浩,副修撰李承淵·鄭國鉉在外,玉堂上下番俱空,事甚未安,新除授副提學沈相薰,卽爲牌招入直,何如?傳曰,允。
又啓曰,應敎李肇信時在京畿積城地,副應敎安禧遠時在慶尙道密陽地,校理梁漢容時在全羅道南原地,柳南植,副校理李範九時在京畿楊州地,申鴻朝時在忠淸道連山地,修撰李晚正時在慶尙道禮安地,金性浩時在忠淸道沃川地,副修撰李承淵時在慶尙道漆谷地,鄭國鉉時在慶尙道咸陽地,竝斯速乘馹上來事,下諭,何如?傳曰,竝許遞,前望單子入之。
傳于尹起元曰,召對爲之。
玉堂前望單子入之,應敎兪鎭奎,副應敎趙秉聖落點。
說書閔泳轍啓曰,臣以王世子繼講冊子,問議于師·賓客事命下矣。問議于師·賓客,則師領議政沈舜澤以爲,東宮繼講冊子,伏承詢問之命,而小學·大學之書,卽朱子所謂大小之節,所以分次第,節目之詳,又如此者也,今睿學將就之工,惟在循序而進,四書之序,大學先焉,且一篇宗旨,誠正格致,修齊治平,而爲學入德之門也,繼講大學,立定綱領,恐合於先賢定論矣。左賓客鄭範朝以爲,伏惟我春宮邸下,小學今將畢講,有繼講冊子收議之命矣。臣幸泰賓僚,獲陪雷肆,伏覩睿學緝熙光明,尤不勝欽誦攢祝之至,繼講冊子,當以四書爲先,而四書之中,大學具載修齊治平之道,先講大學,實合讀書次第矣,伏願博詢而處之。右賓客金永壽以爲,伏承春宮邸下繼講冊子下詢之命,臣猥忝雷肆,獲覩睿學光明,欽頌惟忭之至,先儒以爲,聖人之爲學次序,先須大學爲入德之門戶,群經之綱領也,伏願博詢而裁定焉。左副賓客閔泳煥以爲,伏惟睿學日就光明,小學今將畢講,有冊子收議之命,臣無任欽仰之誠,聖經賢書,何莫非要領,而入德之門,莫切於大學,繼講冊子,當以大學爲先,實合次第讀法矣。伏願博詢而處之。右副賓客韓章錫以爲,東宮邸下睿學日就,小學之講,今將垂畢,伏承繼講冊子下詢之命,臣跡忝賓僚之後,實不勝歡忭攢祝之忱,第伏念讀書次第,當繼以四書,四書之中,大學爲先,旣有朱子明訓,伏況睿學,方在志學之年,允合古人十有五歲入大學之成法,繼講大學,恐無容他見,而以臣膚淺,不敢質對,伏願博詢而裁定焉云之意,敢啓。傳曰,收議如此,大學繼講。
以左副承旨金鶴鎭牌不進罷職傳旨,傳于金稷鉉曰,只推。
尹起元,以議政府言啓曰,關西後運襦衣二百二十九領,照數捧上,稱量看品後,仍爲監封,逢授於齎去禁軍處,沿路輸運及本道頒給等節,依已例措辭關飭之意,敢啓。傳曰,知道。
又以內醫院都提調·提調意啓曰,前御醫李命僖,前內醫李命倫,旣已闋限,依例還屬本院,令該曹口傳付軍職,冠帶常仕,何如?傳曰,允。
又以奎章閣言啓曰,明日卽寶賢堂朔奉審日次,臣進詣擧行之意,敢啓。傳曰,知道。
金稷鉉,以義禁府言啓曰,刑曹啓辭內,本曹郞廳曺斗煥其罪狀,令攸司稟處事,批旨允下矣。曺斗煥今方待命,拿囚之意,敢啓。傳曰,知道。義禁府啓目,刑曹正郞曺斗煥原情云云。問目內辭緣,泛稱遲晚,刑推得情,何如?判付。啓,除刑推議處爲良如敎。義禁府啓目,典設司別提李能〈九〉原情云云。傳旨內辭緣,泛稱遲晚,刑推得情,何如?判付。啓,除刑推議處爲良如敎。
義禁府啓目,尙瑞主簿朴璿原情云云。傳旨內辭緣,泛稱遲晚,刑推得情,何如?判付。啓,除刑推議處爲良如敎。
戊子十一月三十日五更,上御萬慶殿。召對入侍時,參贊官尹起元,參贊官沈相薰,檢校直閣兪鎭弼,假注書朴暾陽,記注官金鎭衡,別兼春秋趙東潤,各持綱目第十一卷,以次進伏訖。上曰,史官分左右。仍開卷。上曰,副學讀之。相薰讀自班彪曰,止凡十一公,上曰,釋義,相薰釋義訖。上曰,文義奏之。相薰曰,王莽之篡逆,至於此篇而極矣。爲人臣者,所不敢敷衍仰達,而蓋後世之鑑戒也。上曰,言此莽之凶逆,槪由元后之失政,而元后若有明哲之治,賊莽豈懷不惻之心哉?然而以元后之柔弱,値莽賊之篡變,爲之忿歎矣。相薰曰,聖敎切當矣。上曰,參贊官讀之。起元讀自王興故城門全史,止經六分重一銖,上曰,釋義,起元釋義訖。上曰,〈文〉義奏之。起元曰,大凡人臣道理,若當國家危辭之時,則盡忠效節,轉危爲安,乃是職分當然,惟彼漢家,遭此莽逆之大變,朝廷寥寥,無一人扶綱仗義竭忠死節之事,後人讀其書觀其事,不覺廢書而心寒矣。上曰,漢廷諸臣,受國世祿,遭此危亂之時,一無忠節之人,而惟皆黨惡於逆莽,可勝寒心哉。起元曰,聖敎切當矣。上曰,閣臣讀之。鎭弼讀自與前大錢,止故事,上曰,釋義,鎭弼釋義訖。上曰,文義奏之。鎭弼曰,時有王莽之篡,而世無盡忠之臣矣,劉快獨先起兵,不克而死,讀至此篇,不覺歎恨矣。上曰,王莽行此凶逆,劉快以由中之忠,始以起兵,竟死無功,而微觀其忠,則可惜可賞矣。鎭弼曰,聖敎切當矣。上掩卷,仍命史官就座,又命退諸臣,以次退出。
上在景福宮。停常參·經筵。
金稷鉉啓曰,來初五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
尹起元啓曰,三品官之毋得過三日循例請牌,曾有定式矣。工曹參議尹相翊,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。傳于尹起元曰,召對爲之。
尹起元,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,來己丑年正朝,大殿·大王大妃殿·王大妃殿·中宮殿朝賀時,王世子進致詞行禮之節,依例磨鍊乎?敢稟,傳曰,權停。
又以弘文館言啓曰,下番無他推移之員,不得已以上番姑降入直之意,敢啓。傳曰,知道。
又以弘文館言啓曰,下番闕直,事甚未安,新除授應敎兪鎭奎,副應敎趙秉聖,竝卽牌招,推移姑降入直,何如?傳曰,允。
又以漢城府言啓曰,今戊子年獻民數時,京中及八道戶口摠數,抄錄入啓,而濟州三邑民數,姑未齊到,海島之往返遲速,有難預料,不得一時磨勘,此則待其上來添錄之意,敢啓。傳曰,知道。
戊子十二月初一日三更,上御萬慶殿。召對入侍時,參贊官尹起元,檢校直閣兪鎭弼,侍講官兪鎭奎·趙秉聖,假注書邊東翼,記注官玉秉觀,別兼春秋金敎獻,各持綱目第十一卷,以次進伏訖。上曰,史官分左右。仍開卷。上曰,上番讀之。鎭奎讀自胡氏曰,止更印授,上曰,釋義。鎭奎釋義訖。上曰,文義奏之。鎭奎曰,孟子曰,民無恒産,固無恒心,苟無恒心,放辟奢侈,無不爲已,故先王設井田之法,制民恒産,使民無飢,而三代千餘年致治平,卽此法也,秦用商鞅之法,以開阡陌,自是井田遂廢,而如莽之亂賊,不以先王之仁政爲本,欲行此法,其可得乎?唐宋以來,不無小康之治,而三代遺法,不復行於天下,惜哉。上曰,井田,此是萬世之良法,而其可爲亂逆者之所能行乎?鎭奎曰,聖敎切當矣。上曰,下番讀之。秉聖讀自五威將,止封侯者三人,上曰,釋義。秉聖釋義訖。上曰,文義奏之。秉聖曰,符命,本是譎說之書,而行于天下,先惑人心,後收漢印綬,莽賊之設心做計,誠可痛歎也,所謂五威將者,亦是漢臣後裔,而奉莽賊之令,乘車馬周行天下,究其所爲,此輩尤甚於莽賊也。上曰,莽是食漢祿之臣矣,當爲盡忠,而反行凶逆,以此符命四十二篇,行於天下,豈不可痛切憤者乎?秉聖曰,聖敎切當矣。上曰,參贊官讀之。起元讀自班固曰漢興,止減黜其官,上曰,釋義。起元釋義訖。上曰,文義奏之。起元曰,夫封建諸侯,實三代王道之盛事,亦深根固本之良法也,漢興,懲秦孤立,衆建諸侯,至於文帝世,卒賴諸侯之力,得成績業之功,王道之本,莫善於封建也。上曰,封建諸侯,以統衆國,卽古之美事,漢能尊王子弟,九國比境,至有文帝之收功,而自漢以後,稀見此法,可勝歎哉。起元曰,聖敎切當矣。上曰,閣臣讀之。鎭弼讀自武有衡山,止榷酒酤,上曰,釋義。鎭弼釋義訖。上曰,文義奏之。鎭弼曰,王莽顓作威福,篡謀旣成,漢之諸侯王,一無唱義效忠,反爲厥角稽首,稱美頌德,以求容媚,漢廷無人,於此可見,不勝慨歎矣。上曰,王莽旣逆,漢廷之臣,一無效忠,反爲助虐,是尤可惜矣。鎭弼曰,聖敎切當矣。上掩卷,仍命史官就座,又命退諸臣,以次退出。
上在景福宮。停常參·經筵。
金稷鉉啓曰,明日常參·經筵,取稟。傳曰,停。
兵曹口傳政事,副司果單李命僖·李命倫。
兵曹口傳政事,摠禦營千摠單李景漢。
行副提學沈相薰疏曰,伏以,古者讀書從政,非爲媒榮也干祿也,蓋資其實見,補乎衮職之闕,推其實得,措諸事爲之間,須用讀書,不獨宰相爲然,凡百有位之在在愼簡,良以是也,況玆經幄之任,責旣重大,副學之官,長於全署,淹博溫燖,入備顧問,掞摛布濩,出贊聲明,持風裁而掌獻替,又其事也。噫,選極才難,寧缺無補,故四三年纔一二人焉,忽於日昨,銓簡失擧,天筆誤點,召牌儼臨,趣臣以呈身,是豈臣夢想之可到也哉?自顧學謏而魯,杕杖之無分,則臣實顓騃也,或乘才乏而雕篆斗筲之無當,則臣又奊詬也,官與人相懸,若是天淵,則臣不可一日冒其多也,若憑恃寵靈,冥行信,五百年名器,由臣而玷䙝,其將爲後來口實,臣雖巧於自解,寔無以償其責而逭其辜矣。左右參倚,公私兩失,屬値召對有命,義難違傲,雖不得不靦然蹔膺,而諉以已出,恬若蹲據,萬萬非所爲也,肆庸略具文字,仰瀆尊嚴。伏乞聖慈,念天職之不可輕畀,察臣言之非出假飾,亟遞臣匪分之銜,以安賤分,回授其可堪之人,副與論焉,臣無任云云。答曰,省疏具悉。卿其勿辭行公。
上在景福宮。停常參·經筵。
金鶴鎭啓曰,明日乃是小寒,自明日,日暖間視事,頉稟之意,敢啓。傳曰,知道。
尹起元啓曰,假注書朴暾陽,有身病,勢難察任,今姑改差,何如?傳曰,允。
朴暾陽改差,代以李吉九爲假注書。禮曹,來己丑年正朝朝賀時應行節目,參考前例磨鍊爲白去乎,依此擧行,何如?判付。啓,權停例爲良如敎。
尹起元啓曰,明日傳香,禮房承旨當爲齋宿,行左承旨李源逸,所當牌招,而拘於廳規,不得請牌,何以爲之?敢稟。傳曰,牌招。傳于尹起元曰,公事遲滯之中官洪宅柱,從重推考。
尹起元,以奎章閣言啓曰,檢書官金永淑,有身病,勢難供職,減下,何如?傳曰,允。陞六。
義禁府啓目粘連,向前朴璿亦,禁直旣闕,供雖分疏,論以法意,難免應勘,以此照律,何如?判付。啓,依允。
義禁府啓目粘連,向前李能九亦,禁直擅出,縱云病狀,揆諸法例,自有當勘,以此照律,何如?判付。啓,依允。
義禁府啓目粘連,向前曺斗煥亦,面看替直,法例卽然,囚供縱緣情勢,徑出在所當勘,以此照律,何如?判付。啓,依允。
上在景福宮。停常參·經筵。
金鶴鎭啓曰,右副承旨金稷鉉,今日不爲仕進,卽爲牌招,何如?傳曰,允。
尹起元啓曰,假注書李吉九,時無職名,令該曹依例付軍職,冠帶常仕,何如?傳曰,允。
以右副承旨金稷鉉牌不進罷職傳旨,傳曰,只推。
尹起元,以奎章閣言啓曰,檢書官番次苟難,前檢書官鄭海八·金永淑,兼檢書官差下,令該曹口傳付軍職,使之冠帶常仕,何如?傳曰,允。
又以吏曹言啓曰,文化縣令金思國呈狀內,矣身受由上京,矣身病猝重,萬無還官之望云,罷黜,何如?傳曰,恩津縣監李鍾泰相換。
又以承文院言啓曰,院製述官沈相亮仕滿代,吏文學官吳命善陞付,其代,幼學韓用楫差下,付軍職冠帶常仕,何如?傳曰,允。
義禁府照目粘連,典設司別提李能九矣,本府議啓內,禁直擅出,縱云病狀,揆諸法例,自有當勘,以此照律罪,笞四十收贖,付過還職,私罪。奉敎依允爲旀,功減一等爲良如敎。
義禁府照目粘連,刑曹正郞曺斗煥矣,本府議啓內,面看替直,法例卽然,囚供縱緣情勢,經出在所當勘,以此照律罪,笞四十收贖,附過還職,私罪。奉敎依允爲旀,功減一等爲良如敎。
義禁府照目粘連,尙瑞院主簿朴璿矣,本府議啓內,禁直旣闕,供雖分疏,論以法意,難免應勘,以此照律罪,笞四十收贖,附過還職,私罪。奉敎依允爲旀,功減一等爲良如敎。
戊子十二月初四日申時,上御萬慶殿。德國公使召見入侍時,行都承旨南廷哲,假注書李吉九,以次侍立訖。上具翼善冠·衮龍袍,南面立交椅前,仍命司謁,引入公使,公使由西階,陞堂入楹內,行打恭禮,上擧手答揖,仍命傳語曰,貴皇帝聞已棄世,不勝悵甚。公使,實是我國之不幸也。上曰,新皇帝初登寶位,治度何如?公使曰,新皇帝齒齡雖少,咸德俱邵,令名聞于四方,政令無損矣。上曰,是貴國之洪祚也,亦是鄰國之欽頌也,以此意,通知貴國可也。公使曰,伏承慰問,謹當通報矣。上曰,每欲接見,而日氣酷寒,未果也。公使〈曰〉,若是下詢,惶感萬萬。公使告退出楹外,行揖禮以出,上答揖以送,承史以次退出。
上在景福宮。停常參·經筵。
藥房提調朴齊寬,副提調南廷哲,啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金昇圭啓曰,明日傳香,禮房承旨當爲齋宿,行左承旨李源逸,所當牌招,而拘於廳規,不得請牌,何以爲之?敢稟。傳曰,牌招。傳于尹起元曰,明日出宮門路,以思政門爲之。
金稷鉉,以禮曹言啓曰,今十二月初六日大王大妃殿誕日,殿下親上致詞·箋文·表裏儀註,直爲書入大王大妃殿,而王世子進致詞·箋文·表裏儀註及百官行禮儀註,一體書入之意,敢啓。傳曰,知道。
又以兵曹言啓曰,明日勤政殿親臨,親上致詞·箋文·表裏時,本曹堂上·郞廳,侍衛及各差備,當爲備員,而參判鄭騏澤,呈辭受由,不得進參,令政院稟旨變通,正郞金炳䄵,身病猝重,呈狀乞遞,今姑改差,其代,竝令該曹,以在京無故人口傳差出,參判,待下批牌招,以爲進參之地,何如?傳曰,允。許遞。
又以吏曹言啓曰,卽接通禮院牒報,則明日親上致詞·箋文·表裏敎是時,左右通禮不可不備,而左通禮李會龍,有身病,不得進參云,改差,其代口傳備擬以入之意,敢啓。傳曰,知道。
吏曹口傳政事,以李昌鎬爲兵曹參判,以金商悳爲正郞,以姜日馨爲左通禮。兵曹口傳政事,副司果鄭海八·金永淑。
上在景福宮。停常參·經筵。
大王大妃殿誕日,大殿·王大妃殿·中宮殿·世子宮·世子嬪宮,藥房·內務府·內閣·政院·玉堂·銓郞·朝廷百官口傳問安。答曰,知道。
大王大妃殿,藥房·內務府·內閣·政院·玉堂·銓郞·朝廷百官單子問安。答曰,知道。
致詞·箋文親受,入幕次後,藥房·內務府·內閣·政院·玉堂·銓郞口傳問安。答曰,知道。
還內後,藥房·內務府·內閣·政院·玉堂·銓郞口傳問安。答曰,知道。
傳于李源逸曰,原任直閣姜,馳詣睿陵,奉審摘奸,仍留監祭,局內諸陵,一體奉審以來。
傳于金稷鉉曰,今日異於他日,輕囚放釋。
金稷鉉啓曰,臣稷鉉,敬奉聖敎,馳往義禁府,取閱囚徒案,則無時囚,故仍往典獄署,取考囚徒案,則辭緣推覈間嚴囚罪人一名,辭緣査覈間嚴囚罪人四名,拘覈間嚴囚罪人一名,緣坐罪人二名,應坐罪人二名,係是重囚,公錢不納罪人七名,法館人毆打罪人一名,不可以輕囚論,故竝爲仍囚,其餘各司直囚罪人李錫根等四名,係是輕囚,故竝依傳敎放送之意,敢啓。傳曰,知道。
傳于金稷鉉日,政官牌招開政。
金稷鉉啓曰,吏曹判書趙秉世,參判張世容,參議曺寅承牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,待明朝一體牌招。
李源逸,以禮曹言啓曰,今此大王大妃殿誕日,諸道所封賀箋中,坡州牧使李裕寅,以應封官,兼別軍職,各爲封進,富平府使李根澔,鳳山郡守徐廷奎,雖非應封官,俱以別軍職封進矣。一體看審捧入之意,敢啓。傳曰,知道。
又以內醫院都提調·提調意啓曰,年例各殿宮進上臘藥所入牛黃一百六部一錢一里七毫,麝香一百七十九部四里八毫,竝令戶曹·宣惠廳進排,而丙申定式,牛黃四十部一錢八分六里五毫,以本院春秋兩等元貢中取用,何如?傳曰,允。
又以承文院言啓曰,院吏文學官韓用楫呈遞代,幼學李在文差下,付軍職冠帶常仕,何如?傳曰,允。
又以承文院言啓曰,院吏文學官沈相轍陞六代,幼學徐相鴻差下,吏文學官李在文呈遞代,幼學韓輔根差下,付軍職冠帶常仕,何如?傳曰,允。
金稷鉉,以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
戊子十二月初六日辰時,上與王世子,詣勤政殿,親上致詞·箋文入侍時,行都承旨南廷哲,行左承旨李源逸,右承旨金昇圭,左副承旨金鶴鎭,右副承旨金稷鉉,同副承旨尹起元,假注書邊東翼·李吉九,別兼春秋金敎獻·徐相集,檢校直提學閔泳煥·金聲根·趙東冕,直提學洪淳馨,檢校直閣朴鳳彬·金文鉉·鄭夏源·李範晉·金世基·尹·兪鎭弼·趙秉輯·閔泳達,檢校待敎鄭寅昇·閔亨植·尹雨植·沈相璡,副提學沈相薰,應敎兪鎭奎,副應敎趙秉聖,博士鄭世源,正字閔泳轍以次侍立,時至,通禮跪啓請外辦,上具遠遊冠·絳紗袍,乘輿出思政門,藥房提調朴齊寬,副提調南廷哲進前奏〈曰〉,侵早勞動,聖體,若何?上曰,一樣矣。仍詣勤政殿陞座,王世子,具遠遊冠·絳紗袍,隨後乘輿出,至勤政殿降輿,執圭入就位,廷哲曰,出標信開作門,二品以上入參乎?上曰,以已下標信擧行可也。二品以上入就位,通禮跪啓請鞠躬四拜興平身,上行四拜禮訖。王世子行四拜禮,宗親·文武百官行四拜禮,通禮跪啓請跪搢圭,上跪搢圭,王世子跪,宗親·文武百官皆跪,代致詞官讀致詞訖。承文院官員捧致詞函,禮曹正郞捧箋文函,濟用監官員捧禮物函,以次跪進,承文院都提調沈舜澤,濟用監提調鄭基會,以次跪受,以授源逸·昇圭,跪受以進,上受之,以授源逸,源逸·昇圭跪受,還置於案,通禮跪啓請報圭,俯伏興平身,上平身,王世子平身,宗親·文武百官平身,上與王世子祗迎位訖。禮物函龍亭至,上鞠躬,王世子鞠躬,龍亭過後,上平身,王世子平身,上入小次,源逸等隨龍亭,詣大王大妃殿閤門外,捧致詞·箋文·禮物函,傳授內侍以入,還至,上出次,執圭,王世子出次,執圭,源逸等復命訖,還侍衛訖。通禮跪啓請鞠躬四拜興平身,上行四拜禮,王世子行四拜禮,宗親·文武百官行四拜禮,通禮跪啓請禮畢,上釋圭,降座乘輿,至思政門,廷哲請出標信解嚴,上入思政門,諸臣以次退出。
戊子十二月初六日午時,上御萬慶殿。各國公使召見入侍時,行都承旨南廷哲,假注書李吉九,以次侍立訖。上具翼善冠·衮龍袍,南面立交椅前,仍命司謁,引入公使,公使由西階,陞堂入楹內,行打恭禮,上擧手答揖,仍命傳語曰,間果善留耶?公使曰,無頉度了矣。上曰,今日卽吾國大王大妃殿誕日也,歲當此日,慶感無比也。公使曰,年年爲當此日慶,切敢伏祝矣。上曰,欣感也。公使告退出楹外,行揖禮以出,上答揖以送,承史以次退出。
上在景福宮。停常參·經筵。
李源逸啓曰,來十一日,朝參日次矣,敢稟。傳曰,停。進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
南廷哲啓曰,藥房提調·副提調,持粟米飮來待矣,傳曰封入。
李源逸啓曰,左副承旨金鶴鎭,同副承旨尹起元,今日不爲仕進,竝卽牌招,何如?傳曰,允。傳于李源逸曰,今十一日當詣文廟展拜,東宮亦爲行禮矣。該房知悉。傳于李源逸曰,今十一日文廟展拜後,館學儒生應製,通方外爲之,試紙用大好紙,勤政殿親臨磨鍊,試官,以時原任·賓客·春坊中擬入。武擧子,亦當試藝矣,試官,統衛使·摠禦使·入直閣臣·玉堂爲之,隆武堂·中日閣分所試取。傳于李源逸曰,今十一日勤政殿應製殿座時,東宮侍座之節,依例磨鍊。傳于金稷鉉曰,召對爲之。
以左副承旨金鶴鎭,同副承旨尹起元牌不進罷職傳旨,傳于金稷鉉曰,只推。
傳于金稷鉉曰,同副承旨許遞,前望單子入之。承旨前望單子入之,李勝宇落點。
傳于金稷鉉曰,在外同敦寧·敦寧都正,竝許遞,今日政差出。
傳于金稷鉉曰,定山縣監金漢斗,前縣監金瀛煥,竝內禁將除授。
傳于金稷鉉曰,天安郡守之代,勿拘常格,各別擇差,未準朔中擬入。
傳于金稷鉉曰,淮陽府使之代,通津府使金斗煥除授。傳于金稷鉉曰,通津府使之代,富平府使李根澔除授。傳于金稷鉉曰,富平府使之代,勿拘常格,各別擇差。以吏曹參議曺寅承牌不進罷職傳旨,傳于金稷鉉曰,只推。
金稷鉉,以吏曹言啓曰,新除授天安郡守崔亨謙,西學敎授趙重九,繕工監假監役官曺有承,俱以身病,呈狀乞遞,竝改差,何如?傳曰,允。
又以吏曹言啓曰,文化縣令金思國,恩津縣監李鍾泰相換事,命下矣。恩津縣監李鍾泰,以前任懷仁縣監,方在解由未出中,何以爲之?敢稟。傳曰,勿拘。
有政。吏批,判書趙秉世牌招不進,參判張世容進,參議曺寅承牌招不進,行左承旨李源逸進。
以吏批言啓曰,判書趙秉世,參議曺寅承,竝牌招不進,小臣獨政未安,何以爲之?敢稟。傳曰,仍爲之。以趙秉輯·尹承弼爲校理,尹始榮·趙鍾集爲副校理,李奭鍾·朴用元爲修撰,鄭顯五·趙章夏爲副修撰,閔丙奭爲同敦寧,姜錫俊爲敦寧都正,金商悳爲西學敎授,李承紀爲天安郡守,金弘端爲定山縣監,交涉主事宋達顯·李台植,以上承仕仕滿,仍其職陞六,文化縣令金思國,恩津縣監李鍾泰,以上相換事承傳,前監察徐昌洹·李承春,副司果金昇默·韓致彦,以上今加通政,朝官年八十加資。兵批,判書閔泳煥病,參判李昌鎬進,參議申泰寬病,參知洪在運病,右副承旨金稷鉉進。
以愼宗伯爲摠禦營騎士將,潘晟熙爲月串萬戶,安龍俊爲水口萬戶,同知單金德俊,加設單鄭騏澤·李來鳳·金弼南·崔鎬善·盧漢成·鄭錫龜·康錫河·金八萬·裴判吉,兼內禁將單閔泳周,今加折衝加資事承傳,護軍李在韶,副護軍金在官·李儀稙,副司直李肇信·安禧遠·梁漢容·柳南植·申鴻朝·李範九,副司果李晚正·金性浩·李承淵·鄭周鉉·金商旭·崔鎭奎·申·金鍾憲,副司正李吉九·朴時奭,副司猛韓用楫,副司勇金光鍊·李奎彬·朴來奭,訓戎僉使金洪斗,富寧府使金埰榮,以上相換事承傳,惠山僉使李象協,薪島僉使洪必裕,以上相換事承傳,司果李命九,今加折衝加資事承傳,蒜山僉使趙鶴奎,舒川僉使崔鳳羽,以上相換事承傳,內禁將單金漢斗·金瀛煥,以上今加折衝除授事承傳。
吏批,再政。以李在明·李元祺爲正言,金在麟爲假監役,高永根爲富平府使。
三政。林永相爲掌樂正,高鎭赫爲長湍府使。
金稷鉉,以禮曹言啓曰,今十二月十一日文廟展拜出還宮時,王世子祗迎之節,依例磨鍊乎?敢稟。傳曰,置之。
又以承文院言啓曰,院吏文學官韓輔根呈遞代,幼學朴基憲差下,付軍職冠帶常仕,何如?傳曰,允。
又以典圜局言啓曰,本局委員李思億,身病猝重,萬無時日供職之望,今姑改差,何如?傳曰,允。
戊子十二月初七日五更,上御興福殿。召對入侍時,參贊官金稷鉉,檢校直閣尹,侍講官兪鎭奎,侍講官趙秉聖,假注書邊東翼,記注官玉秉觀,別兼春秋徐相集,各持綱目第十一卷,以次進伏訖。上曰,史官分左右。仍開卷。上曰,上番讀之。鎭奎讀自國師公,止收息三錢,上曰,釋義。鎭奎釋義訖。上曰,文義奏之。鎭奎曰,貨財者,生民之原也,而物情不齊,或有貴賤,故周置泉府之官,民之不售者收之,民之欲得者與之,四錢常均,國有餘儲,恩及於民也,今莽,立五均司市,欲行古法,然身行亂賊之事,法令不信於民,但奸生弊興而已,豈可利民哉?上曰,自古聖帝明王之治不治,在於仁政之行不行,而以若莽逆之不以仁政,身行亂逆之事,則設心做計,於此可知矣。鎭奎日,聖敎切當矣。上曰,下番讀之。秉聖讀自諸取金,止皮布稅,上曰,釋義。秉聖釋義訖。上曰,文義奏之。秉聖曰,商賈古無爲貢,而莽賊爲之,至有十取其一,民之困瘁,推可知也。上曰,於其商賈,以前未有之事,而計利爲主,十取其一,民多困汩,此是亂逆者之所行也。秉聖曰,聖敎切當矣。上曰,參贊官讀之。稷鉉讀自凶奴責稅,止以絶禍根。上曰,釋義。稷鉉釋義訖。上曰,文義奏之。稷鉉曰,王莽,旣是纂逆,則固不足論其長短善惡,而以變璽爲章觀之,此非柔遠之意,取其自係國號,設心做計,無非纂逆中出來,尤極痛歎矣。上曰,王莽不遵先王之定式,改新字欲服凶奴,取其自附之計,其纂逆之心,尤極叵測矣。稷鉉曰,聖敎切當矣。上曰,閣臣讀之。讀自將師猶與,止當出西域。上曰,釋義。釋義訖。上曰,文義奏之。曰,陳饒,必知單于求故印,卽引斧椎破,可謂見事敏,而有此知覺,能助纂逆,實爲甚於莽者也。上曰,以漢之臣,事漢幾百年,而誤從不義之莽,則憤何可道哉?曰,聖敎切當矣。上掩卷,仍命史官就座,又命退諸臣,以次退出。
上在景福宮。停常參·經筵。
南廷哲啓曰,藥房三提調,持粟米飮來待矣。傳曰,封入。
傳于金稷鉉曰,吏曹參議有闕之代,前望單子入之。
傳于金稷鉉曰,奉審閣臣入侍。
傳于金稷鉉曰,召對爲之。
金稷鉉,以議政府言啓曰,頃因湖西年分狀啓,事目災九百二十五結外,不足災一萬八千七十五結加劃之意,覆啓行會矣。卽見該道臣閔泳商狀啓,則復陳穡事慘歉之狀,仍請不足災一萬七千八百十三結三十六負五束,特許加劃事,更令廟堂稟旨分付矣。前此稟劃,非無裁量,今又陳啓,是懇至,其在恤隱之義,宜施賜租之政,限一千五百結特許加劃,竝前劃使之精實排俵,租案亦卽磨勘事,申飭道臣,何如?傳曰,允。
又以議政府言啓曰,頃因湖南年分狀啓,事目災二千結外,不足災四萬八千結加劃之意,覆啓行會矣。卽見該道臣李憲稙狀啓,則復陳穡事慘歉之狀,仍請不足災六萬三千九百八十八結六十八負二束,特許準劃,後錄數條,竝更令廟堂稟旨分付矣。前劃之竝事目五萬結,較諸丙子頒災,厥數有加,且夫賑需之特下,稅穀之許代,俱出格外曠典,則湖以南幾百萬近止之民,其必懽欣蹈舞,咸蒙再造之恩矣。道啓又此踵至,幽隱或未畢達而然乎?第以寧失之義,限三千五百結特爲加劃,竝前劃卽速泒給,收租勘簿,毋致淹延事申飭。其一,山郡尤甚邑,大同木限折半許代事也,前啓中分數許代,豈無多費酌量。而若其錢木分減際,杜吏奸而究民惠,惟在乎按察守宰之責,此不可更論。其一,輪回結竝爲移送他道事也,輪結去來,係是特敎,事體攸重,恐難議到,且以徵費之弊,輒請移送,則是移疾也,況已有輪結之他省乎,狀辭置之,何如?傳曰,允。
又以議政府言啓曰,頃因嶺南年分狀啓,事目災二千結外,不足災二萬八千結加劃之意,覆啓行會矣。卽見該道臣金明鎭狀啓,則復陳穡事慘歉之狀,仍請不足災二萬九千三百七十結六十二負九束,特許準數劃下事,更令廟堂稟旨分付矣。暵憂之有甚於丙子,未謂過語,而災摠之反減於丙子,可驗苦心矣。道啓之申懇旣如此,民隱之未紓又如彼,前劃外,限五千結特許加劃,使之均泒,租案斯速告勘事,分付,何如?傳曰,允。
又以弘文館言啓曰,下番姑降入直,事甚未安,新除授修撰李奭鍾·朴用元,副修撰鄭顯五·趙章夏,竝卽牌招,推移入直,校理趙秉聖·尹承弼,副校理尹始榮·趙鍾集,一體牌招察任,何如?傳曰,允。
又以弘文館言啓曰,副修撰鄭顯五,時在江原道原州地,趙章夏,時在京畿驪州地,經筵入番事緊,請竝斯速乘馹上來事,下諭。傳曰,許遞。
又以承文院言啓曰,院吏文學官朴基憲呈遞代,幼學申泰觀差下,付軍職冠帶常仕,何如?傳曰,允。
又以典圜局言啓曰,本局委員李思億身病改差代,副司果權敎善差下,令該曹口傳下批,何如?傳曰,允。
又以兵曹言啓曰,今十二月十一日大駕詣文廟展拜時隨駕,營門當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,統衛營兵丁一哨,壯衛營兵丁一哨,摠禦營步軍二哨,騎士二番,壯衛使率領爲先廂,統衛營兵丁一哨,壯衛兵丁一哨,摠禦營步軍一哨,騎〈士〉二番,摠禦使率領爲後廂,禁軍二番隨駕,統衛營兵丁一哨,摠禦營步軍一哨,騎士一番,統衛營兵房代領留陣,餘軍留營置之。
又以兵曹言啓曰,今十二月十一日大駕詣文廟展拜時,王世子隨駕行禮時陪衛,依前例磨鍊,而禁軍及先後牌軍兵,連以隨駕禁軍及先後廂軍兵仍用矣。今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
又以刑曹言啓曰,罪人董勉植,出沒京鄕,做出訛言,似此罪犯,不可懲放,罪人董勉植,全羅道海南縣遠地定配所,卽爲押送之意,敢啓。傳曰,知道。
吏曹參議曺寅承疏曰,伏以,臣之冒膺見銜,豈或一分枋樣而然哉?始欲控辭則跡涉崇讓,終若逋慢則義乖陳力,於是乎抗韻出肅,承命行政,而亦何敢恬若固有也?第伏念是職,卽所謂選部參佐也,選部之設,典領雅隆,參佐之列,遴揀亦愼,綜敍乎代斲,唯否乎通擬,莫重享祀典例,又專管差遣,則要使風俗振理,物情平允者,臣豈其人乎哉?噫,臣未姿性戅拙,材學減裂,倖竊科第,十年來節次推遷,猥廁下大夫之綴者,罔非恩造,塵刹一念,寤寐如結,今荷寵除,豈不欲竭誠盡知,圖報萬一,而其奈樗材無當,蒲質又衰,恒疾尫羸,刀圭爲命,加之以素抱癥積,遇寒頻肆,劇輒昏窒,歇猶叫楚,筋力趨走,亦難自强,況敢望粗效微誠,稱塞聖旨乎?玷䙝之懼,若添一病,敢將疾痛之呼,仰瀆黈纊之聰。伏乞聖明,俯垂矜諒,亟遞臣吏曹參議之銜,俾得安意調將,則實公私兩幸也,臣無任云云。省疏具悉。所請依施。
戊子十二月初八日初更,上御興福殿。奉審閣臣入侍時,右承旨金昇圭,假注書李吉九,記事官朴宗玕,別兼春秋徐相集,原任直閣姜,以次進伏訖。上曰,史官分左右。上曰,奉審閣臣進前,進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物祭器祭井看審則精潔,諸執事摘奸則無頉,仍詣禧陵,陵上奉審則安寧,碑閣·丁字閣奉審則無頉,仍詣孝陵,陵上奉審則安寧,碑閣·丁字閣奉審則無頉,還詣睿陵,仍留監祭,將事安寧之意敢達矣。上曰,陵上俱爲太平,而碑閣·丁字閣,亦無頉乎?曰,各陵上果太平,而碑閣·丁字閣,亦無頉矣。上曰,何時行事乎?曰,以京料之,則行事之時,似在三更量矣。上曰,卽爲發行乎?曰,卽爲發行矣。上曰,閱路之雪,亦如此多積乎?曰,比京稍些,亦多積矣。上命史官就座,仍命閣臣先退,又命退諸臣,以次退出。
戊子十二月初八日四更,上御興福殿。召對入侍時,參贊官金稷鉉,檢校直閣尹,侍讀官趙鍾集,檢討官朴用元,假注書李吉九,記事官朴宗玕,別兼春秋徐相集,各持綱目第十一卷,以次進伏訖。上曰,史官分左右。仍開卷。上曰,上番讀之。鍾集讀自車師後王,止故不賜姓。上曰,釋義。鍾集釋義訖。上曰,文義奏之。鍾集曰,劉秀,以漢室宗親,背國附賊,爲其爪牙,無所不爲,主於以其女配王臨,冀圖富貴,究其情節,罪不下於王莽之亂賊也。上曰,異姓臣子,猶不當如是,渠以宗室之臣,賣國阿賊,以圖目前之榮利,可謂莽賊,而一而二也,二而一也,寧不可痛乎?鍾集曰,聖敎切當矣。上曰,下番讀之。用元讀自更號定安太后,止皆爲單于。上曰,釋義。用元釋義訖。上曰,文義奏之。用元曰,莽是篡逆,更無足言論外事,然定安太后,曾爲天下母者也,欲更嫁之,使孫建世子,盛飾問疾,尤所窮凶絶悖,太后則能大怒發病,不改其節,以莽爲父,而有此懿行,誠是異事也。上曰,雖是亂逆所生之女,其氣節如是,果無愧於後世,蓋爲后妃者,異於凡人,於斯可見矣。用元曰,聖敎切當矣。上曰,參贊官讀之。稷鉉讀自更作寶貨,止不可勝數。上曰,釋義。稷鉉釋義訖。上曰,文義奏之。稷鉉曰,貨者,貴在流通,民者,易惑難曉,以易惑之民,使行不通之貨,百姓之憤亂,理所必至,雖在昇平之世,猶難行令,篡奪之餘,又此亂政,莽賊雖欲全保,其可得乎?此其敗亡之有兆也。上曰,民心卽天心也,靈莫如民而但取其利,況不便於海內之衆,渠罪由是自出,卽天理之固然也。稷鉉曰,聖敎切當矣。上曰,閣臣讀之。讀自於是農商失業,止子孫以報之,上曰,釋義。釋義訖。上曰,文義奏之。曰,甄豊等初與莽,共謀宰衡,圖得富貴矣。乃則爵位已盛,心意已滿,又畏符命而相反,終至身殺家滅,此實謂自作之蘖不可逭,推此而知莽之亡不旋踵也。上曰,豊等,初隨亂逆而同謀,終未免相殺相滅,此卽莽之亡兆也,然而漢室未及中興,當時無殺莽之人,豈不可歎哉?曰,聖敎切當矣。上掩卷,仍命史官就座,又命退諸臣,以次退出。
上在景福宮。停常參·經筵。
金昇圭啓曰,同敦寧閔丙奭,除拜後過三日不爲出肅,依定式推考警責,仍卽牌招察任,何如?傳曰,允。
傳于李勝宇曰,政官牌招開政。
傳于李勝宇曰,召對爲之。
傳于李勝宇曰,左副承旨·右副承旨許遞,前望單子入之。
承旨前望單子入之,吳益泳·李敎稙落點。
李勝宇啓曰,明日傳香,禮房承旨當爲齋宿,行左承旨李源逸,所當牌招,而拘於廳規,不得請牌,何以爲之?敢稟。傳曰,牌招。
傳于李勝宇曰,吏曹參判有闕之代,前望單子入之。
吏曹參議前望單子入之,金炳秀落點。
李勝宇啓曰,新除授吏曹參議金炳秀,一體牌招,何如?傳曰,允。
傳于李勝宇曰,內閣提學·直提學有闕之代,今日政差出。
傳于李勝宇曰,在外敦寧都正,呈告兵曹參議許遞,今日政差出。
傳于李勝宇曰,有實病·實故玉堂許遞,今日政差出。
傳于李勝宇曰,仕滿初仕,今日政差出。
傳于李勝宇曰,氷庫提調沈履澤,奉常提調鄭海崙相換。
以慶尙左水使鄭學淳狀啓,進上靑魚,自冬初多般設網,而冬至已過,尙無捉得,趁未封進,惶恐待罪事,傳于李勝宇曰,勿待罪事回諭。
李勝宇,以弘文館言啓曰,修撰朴用元許遞出去,下番闕直,事甚未安。修撰二員·副修撰二員未差,應敎兪鎭奎,副應敎趙秉聖,校理趙秉輯·尹承弼,副校理尹始榮,竝卽牌招,推移姑降入直,何如?傳曰,允。
又以吏批言啓曰,江華判官金奎升,海州判官宋秉弼相換事,命下矣。江華判官金奎升,以前任金堤郡守,方在解由未出中,海州判官宋秉弼,以前任淸河縣監,方在解由未出中,何以爲之?敢稟。傳曰,勿拘。
又以吏曹言啓曰,江華判官金奎升,以其身病,呈狀乞遞,罷黜,何如?傳曰,海州判官宋秉弼相煥。
又以吏曹言啓曰,新除授定山縣監金弘瑋,掌樂院正林永相,通禮院左通禮姜日馨,右通禮朴淇鍾,繕工監假監役金在麟,俱以身病,呈狀乞遞,竝改差,何如?傳曰,允。
又以吏曹言啓曰,童蒙敎官金靖圭,以其身病,呈狀乞遞,改差,何如?傳曰,允。
有政。吏批,判書趙秉世牌招不進,參判未差,參議金炳秀進,行左承旨李源逸進。
以吏批言啓曰,判書趙秉世牌招不進,參判未差,小臣獨政未安,何以爲之?敢稟。傳曰,只出緊任。
以韓章錫爲奎章閣提學,閔泳韶爲直提學,李源喜·林軒相爲修撰,徐相集·李秉喬爲副修撰,金昇默爲敦寧都正,尹命植爲兵曹參議,趙文夏爲參知,曺寅承爲刑曹參議,沈相學爲安東府使,金在殷爲定州牧使,韓億吉爲巨濟府使,韓義一爲定山縣監,江華判官金奎升,海州判官宋秉弼,相換事承傳。
兵批,判書閔泳煥病,參判李昌鎬病,參議趙文夏進,參知尹命植病,同副承旨李勝宇進。以尹善鍾爲鼎足別將,同知單鄭範龍,加設單李龍瑞·金龜煥·盧重鉉·承文三,僉知單金瀛煥·金漢斗,護軍張世容,副護軍尹起元·金稷鉉·曺寅承·申泰寬·洪鍾運·姜錫俊·徐昌德·李承春·金昇默·韓致彦,副司果朴用元·李奭鎭·鄭顯五·趙章夏·權世鎭,副司勇車載錫,副司猛李在文·韓輔根·朴基憲·申泰觀,權知訓鍊參軍單鄭守永·鄭東鉉,奉事單金顯在·金漢植,以上竝單付。
吏批,再政。以閔丙奭爲掌樂提調,李義悳爲左通禮,尹起晉爲右通禮,趙性鶴爲掌樂正,宋泰鉉爲假監役,趙珪熙爲明陵參奉,兼校書提調單韓章錫,兵曹參議單趙文夏,參知單尹命植。
吏曹口傳政事,義禁府都事洪悳周,監役鄭宓源相換,義禁府都事金成圭,西部都事洪炳勳,已上相換事承傳。
吏曹口傳政事,典圜局委員單權敎善。吏曹參判前望單子入之,趙秉稷落點。
李勝宇,以兵曹言啓曰,再明日文廟動駕時,本曹堂上守宮及侍衛,當爲備員,而參議申泰寬呈辭受由,參知洪鍾運有身病,不得進參,令政院稟旨變通,竝令該曹,以在京無故人口傳差出,待下批牌招,以爲進參之地,何如?傳曰,允。許遞。
又以義禁府言啓曰,今十一日動駕時,大駕各差備都事,王世子各差備都事,館學儒生應製通方外爲之時勤政門·隆文樓門·隆武樓門·秋成門禁亂都事及府入直公事回公都事,當以二十二員磨鍊,而本府都事十員內,都事洪悳周·金成圭,俱有身病,不得進參,令該曹口傳相換,假都事十二員,亦令該曹口傳差出,以爲分排擧行,何如?傳曰,允。
又以承文院言啓曰,院吏文學官申泰觀呈遞,代幼學韓周永差下,付軍職冠帶常仕,何如?傳曰,允。
又以摠禦營言啓曰,本營騎士將金錫圭,身病猝重,勢難察任,改差,何如?傳曰,允。
內閣提學李鎬俊疏曰,伏以,臣於見職,辭不獲準,頃月之冒沒出膺,若不知世間有廉恥事者然,是豈臣本情也哉?寔因典式之莫嚴,粗效趨走之爲恭,萬口之嗤唾,十手之挪揄,耳如褎而面有靦,只感上天之恩造,而使此判兩截,壞四維之一介老饕,肆然累心簡而玷名器,以臣論臣,罪當何居?歷月怔悸,中夜摽擗,卽欲鑽地而不得也。且況臣犬馬之齒,已迫桑楡,貞痼莫醫,而比當寒節,宿症轉劇,衰削之榮衛,偏受外氣,衝亘之痰濕,從以中格,心血燥而夜不交睫,胃氣敗而食不滿龠,神精昏若墮霧,症形轉成漬紙,眞元凘脫,氣息喘促,房闥之間,欲起而旋仆,非但臣之自危,傍人亦爲憐之,以今見狀,周行之彈束,査無前期,時月之候班,自阻賤忱,臣情到此,若窮無歸,吁亦慼矣。噫,疾痛之極,必呼父母,人情之常,煦覆之恩,仰賴天地,物理亦然,惟我殿下,父母於臣,天地於臣,臣之頂踵毛髮,皆我殿下賜也,有懷無隱,旣相孚於上下,則所欲必從,詎有間於終始哉?玆敢疾聲血控於聽卑之下。伏乞聖明,特垂憐恤,亟遞臣奎銜,仍許臣恩暇,俾殘喘延而至願畢焉,不勝大幸,臣無任云云。答曰,省疏具悉。所請依施。
判敦寧尹秉鼎疏曰,伏以,臣衰朽癃病之實,頃控需章,幸蒙曲庇,獲卸銓務,隨分調息,何莫非大專遂物之深恩闓澤乎?感激攢頌,愈久愈切,匪意敦府之銜,奚爲又及也?顧其職則亢峻也,格又罕有,自非夫夫冒占者也,臣攀誥震惕,怵義居先,固當拚廉叨爾,而第臣宿疾,遇寒益劇,百邪乘虛闖作,榮衛凘脫,頹唐殿屎之狀,有不敢張皇,雖欲强力收拾,期效陳就,而形症日復一甚,荏苒旬朔,自底不遑,徒犯逋慢之誅,臣於是滿心懍蹙,病上添病者也。且梨園之銜,虛瘝日久,又不可以職事汗漫,黽冒蹲仍者審矣。玆敢略暴情實,干瀆崇嚴。伏乞聖慈,憫臣恤臣,亟遞臣所帶判敦寧府事及掌樂院提擧之銜,俾官方無玷,安意調病,公私耦幸,千萬至祝,臣無任云云。答曰,省疏具悉。所辭中梨園提擧之任,依施。
吏曹參判張世容疏曰,伏以,臣材本樗散,質又苦窳,無一可堪於任使之末,而厚被恩造,節次推遷,滾到卿月,分已逾而志亦足矣。絲毫未報,淵木是懼,忽於夢表,華誥遽降,以臣爲吏曹參判,臣聞命惝悅,實不知措躬之所,而庚牌儼臨,寅畏居先,不遑他顧,黽勉冒膺,是豈臣於見職,顧何嘗爲一分近似而然也?徒以義分是怵,趨走爲恭耳。熙朝官人,何莫非愼簡,而至若銓地,綦重迥別焉,鑑衡人物,黜陟仕途,固長僚之專,而佐貳之責,亦或與聞注擬,參論可否,則其地之峻,責任之重,果何如,而以臣無似,冒據匪據,代斲行政,疵類旣露,物議隨至,臣身狼狽,猶屬臣私,而其於玷名器累聖簡何哉?況臣稟受甚薄,素苦痰痞,當此舒慘無漸,風火交攻,宿疾新祟,互肆而委頓,至於差痊而動彈,難以時日計也,莫要選部,判非臣養病之地,瘝職之悚,規箴是恤,求卸之心,病與日倍,忙具短牘,敢控情實。伏望聖慈,俯垂矜諒,亟遞臣所有之職,以幸公私,不勝大願,臣無任云云。答曰,省疏具悉。所請依施。
戊子十二月初九日二更,上御興福殿。召對入侍時,參贊官李勝宇,檢校直閣尹,侍讀官趙鍾集,假注書邊東翼,記注官金鎭衡,別兼春秋權潚,各持綱目第十一卷,以次進伏訖。上曰,史官分左右。仍開卷,上曰,上番讀之。鍾集讀自豐等爵位已盛,止皆厚加賞賜。上曰,釋義。鍾集釋義訖,上曰,文義奏之。鍾集曰,莽之治劉棻等之罪,依帝舜罪三凶而行之,此則慕古誣飾莫甚之事也,至若起八風臺,欲求却老之方也,封禪等事,迭見於史冊,一無得致仙人者,而今此莽之費材起臺,不學無識之所致也。上曰,大抵神僊之說,自漢以來,方士之言,皆歸於虛妄,而渠何以求得乎?鍾集曰,聖敎切當矣。渠於人間事,更無可求,則又生不老之計,慾雖無厭,世上豈有神仙哉?上曰,參贊官讀之。勝宇讀自咸走出塞,止然後乃滿。上曰,釋義。勝宇釋義訖,上曰,文義奏之。勝宇曰,嚴尤之言,固是帝王御戎狄之道,而爲莽進說,身已失節,是所欠惜也。上曰,劃策則善矣,而以若謀略,不陳於漢廷,忠諫於纂逆,至今觀之,所可慨歎也。勝宇曰,聖敎切當矣。上曰,閣臣讀之。讀自計其道里,止撓亂州郡。上曰,釋義。釋義訖,上曰,文義奏之。曰,嚴尤深知凶奴之情形,有此五難之辨論,蓋此說,非不爲當,然而爲其大逆,劃其良策,甚庸慨歎也。上曰,嚴尤之劃策,詳知凶奴之淺,深而思其策,則爲用漢家,亦爲當然也,不用於漢廷,是所可歎,而策則別有條理也。曰,聖敎切當矣。上掩卷,仍命史官就座,又命退諸臣,以次退出。
上在景福宮。停常參·經筵。
自開東至未時,灑雨下雨,測雨器水深二分。
藥房副提調南廷哲啓曰,伏未審日間,聖體若何,寢睡·水刺之節,何如?臣率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李勝宇啓曰,明日大駕詣文廟入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。又啓曰,左副承旨金昇圭,今日不爲仕進,卽爲牌招,何如?傳曰,允。
傳于李勝宇曰,禮房承旨,馳詣受香所,奉審摘奸以來。李勝宇啓曰,卽者兵曹郞廳來言,明日動駕時,別侍衛不可不備,而判書閔泳煥賓客進參,不得擧行云,何以爲之?敢稟。傳曰,次堂擧行。
傳于李勝宇曰,明日出宮內門路,以思政門爲之。
李勝宇啓曰,新除授承旨吳益泳,以前任安岳郡守,方在解由未出中,李敎稙,以前任北靑府使,方在解由未出中,何以爲之?敢稟。傳曰,勿拘。
又啓曰,行右承旨吳益泳,時在慶尙道安東府任所,右副承旨李敎稙,時在平安道定州牧任所,竝斯速乘馹上來事,下諭,何如?傳曰,竝許遞,前望單子入之。承旨前望單子入之,李命宰·閔致憲落點。
李勝宇啓曰,行都承旨南廷哲藥院進,行左承旨李源逸式暇出,新際授行右承旨李命宰,右副承旨閔致憲未肅拜,左副承旨金昇圭牌不進,院中只有臣一人,伴直無人,右副承旨,所當牌招,而拘於廳規,不得請牌,何以爲之?敢稟。傳〈曰〉,牌招。傳于李勝宇曰,右承旨許遞,前望單子入之。承旨前望單子入之,金稷鉉落點。
以司謁口傳下敎曰,自今爲始,凡於動駕時槍劍軍六十名,動輿時槍劍軍五十名,以統衛營作哨軍中磨鍊。
以司謁口傳下敎曰,時原任大臣·閣臣·內衙門堂郞·承史·玉堂明日來會。傳于李勝宇曰,召對爲之。以左副承旨金昇圭牌不進罷職傳旨,傳于李勝宇曰,只推。
傳于李勝宇曰,當該閣臣推考。傳于李勝宇曰,公事遲滯之中官洪宅柱,從重推考。
李勝宇,以奎章閣言啓曰,新除授提學韓章錫,直提學閔泳韶,敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授提學韓章錫,直提學閔泳韶,竝卽牌招察任,何如?傳曰,允。
又以禮曹言啓曰,卽接宗廟署所報,則明日館學儒生應製試取時,本署官員,俱爲觀光云矣。依定式本曹佐郞崔秉煜,假官差送,以爲代直後,赴試之地,何如?傳曰,允。
又以弘文館言啓曰,下番闕直,事甚未安,新〈除授〉修撰李源熹·林軒相,副修撰徐相集,李秉喬,竝卽牌招,推移入直,何如?傳曰,允。又以弘文館言啓曰,修撰林軒相,時在京畿楊州地,副修撰李秉喬,時在水原地,經筵入番事緊,請竝斯速秉馹上來事,下諭。傳曰,許遞。
又以承文院言啓曰,院吏文學官韓周永呈遞代,幼學宋在憲差下,付軍職冠帶常仕,何如?傳曰,允。
又以統理交涉通商事務衙門言啓曰,卽伏見總稅務司墨賢理所報,則各國帆船之潛入麻浦者,擬照章防範,刋卽准單,請速派員駐浦矣。仁川港書記官邊錫運,釜山港幫辦兪箕煥,元山港書記官彭翰周,竝令移駐麻浦,按照章程,稽察偸漏之地,何如?傳曰,允。
又以兵曹言啓曰,今此動駕時,侍衛不可不備,而五衛將李錫魯·李致相·崔性汶·劉在赫,俱以病難供職,呈狀乞遞,竝改差,其代依例口傳差出,以爲備員進參之地,何如?傳曰,允。
兵曹口傳政事,以李義炯·柳寅熙·金錫奎·千一成爲五衛將。
李勝宇,以親軍統衛營言啓曰,謹依下敎,御前槍劍軍,睿前槍劍軍,旣爲磨鍊,則不可無將領矣。槍劍把摠二員,哨官二員,依前例差下之意,敢啓。傳曰,知道。把摠寘之。
又以摠禦營言啓曰,本營兵房李冕榮,身病甚重,勢難察任,今姑改差,何如?傳曰,允。兵曹,以金東郁爲摠禦營兵房。李勝宇,以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
戊子十二月初十日四更,上御興福殿。召對入侍時,參贊官李勝宇,檢校直閣尹,侍讀官趙鍾集,檢討官徐相集,假注書李吉九,記注官玉秉觀,別兼春秋閔泳敦,各持綱目第十一卷,以次進伏訖。上曰,史官分左右。仍開卷。上曰,上番讀之。鍾集讀自北邊自宣帝以來,止師友祭酒。上曰,釋義。鍾集釋義訖。上曰,文義奏之。鍾集曰,龔勝,秉執不事二姓之義理,誓死不就,西漢之末,掃如臣分之餘,賴此而可有一半分維持,故大書特書於史冊,以予其節矣。上曰,若非貞節自守,義理堅執,則何以至此?非徒表表於當時,亦可垂法於後世也。鍾集曰,聖敎切當矣。是故爲人臣者,有特異之行,則贊義於靑史矣。上曰,下番讀之。相集讀自使與者郡縣,止輒取不受。上曰,釋義。相集釋義訖。上曰,文義奏之。相集曰,龔勝之節行,已詳於上番所奏文義,而至於要說,推印不受,守死善道,實合後人讚美,尤爲臣分之必當如是矣。上曰,若畏於王莽,溺於富貴,則必無不受,而輒退不受,雖曰職分之當然,究其所爲,美不容言矣。相集曰,聖敎切當矣。上曰,參贊官讀之。勝宇讀自使者卽上言,止飭行顯名。上曰,釋義。勝宇釋義訖。上曰,文義奏之。勝宇曰,上下番儒臣,已盡仰奏,臣無更達辭,而篡莽時,多有此等人矣。若紀逡·兩唐,竟爲仕莽,固不足論,至如龔勝·薛方,守志自靖,可見其忠賢,而漢朝未能登用,以致治平,反使莽卽眞之後,假有此搜訪禮賢之名,是可爲漢惜者也。上〈曰〉,自古國之治亂,在於得人賢否,漢若擇用如許之人,則治可以郅隆,國家長遠,而未能及此,所用之人,皆阿付於莽者,豈不可歎哉?勝宇曰,聖敎切當矣。上曰,閣臣讀之。讀自逡·兩唐,止漢家朝臘。上曰,釋義。釋義訖。上曰,文義奏之。曰,郭欽·蔣翊·陳咸,皆見幾而棄官歸鄕,當此之時,能盡用,則漢室庶無此境也,然而未果,豈不愷歎哉?上曰,陳咸,又率三子,歸于鄕里,因用漢家祖臘,咸之忠孝雙全,推此可知也。曰,聖敎切當矣。上掩卷,仍命史官就座,又命退諸臣,以次退出。
上在景福宮。停常參·經筵。
大駕詣文廟,入齋室後,藥房·內務府·內閣·政院·玉堂·銓郞口傳問安。答曰,知道。大王大妃殿·王大妃殿,遣承旨問安。答曰,知道。世子,遣宮官問安。答曰,知道。還入齋室後,藥房·內務府·內閣·政院·玉堂·銓郞口傳問安。答曰,知道。展拜還入齋室後,藥房·內務府·內閣·政院·玉堂·銓郞口傳問安。答曰,知道。還宮後,藥房·內務府·內閣·政院·玉堂·銓郞口傳問安。答曰,知道。
傳于李勝宇曰,明日出宮門路,以思政門爲之。
傳于李勝宇曰,明日日次儒生殿講,以製代講,通方外爲之,試紙用大好紙,勤政殿親臨磨鍊,試官,今日試官仍用。
李勝宇啓曰,臣以大王大妃殿·王大妃殿問安進去下直之意,敢啓。
又啓曰,司僕寺內乘來言,捲簾毛帳,取稟。傳曰,捲三面,毛帳爲之。
又啓曰,新除授右副承旨金稷鉉,卽爲牌招,何如?傳曰,允。
傳于閔致憲曰,今日異於他日,輕囚放釋。
閔致憲啓曰,臣致憲,敬奉聖敎,馳往義禁府,取閱囚徒案則無時囚,故仍往典獄署,取考囚徒案,則辭緣推覈間嚴囚罪人一名,辭緣査覈間嚴囚罪人四名,辭緣鉤覈間嚴囚罪人一名,緣坐罪人五名,應坐罪人二名,係是重囚,公錢不納罪人三名,公錢備納間嚴囚罪人五名,公錢幻弄罪人一名,淸債不報罪人一名,不可以輕囚論,故竝爲仍囚,其餘各司直囚罪人金長根等四名,係是輕囚,故竝依傳敎放送之意,敢啓。傳曰,知道。
又啓曰,卽者義禁府都事來言,今日動駕時衛外擊錚罪人洪思明等四十三名,依例移送秋曹云矣,敢啓。傳曰,知道。
傳于李源逸曰,動輿時陪從春·桂坊以下,別單書入。傳于李源逸曰,入格儒生洪祐相,此是桂坊也,守令待窠首先擬入。
傳于李源逸曰,文廟展拜時擧行事知,守僕與殿吏,竝帖加,其餘守僕,令該曹木布題給。
傳于李源逸曰,師領議政沈舜澤,廐馬一匹面給,左賓客鄭範朝,右賓客金永壽,左副賓客閔泳煥,右副賓客韓章錫,贊善宋秉璿,書筵官金洛鉉,各熟馬一匹賜給,輔德金聲根,半熟馬一匹賜給,兼輔德閔丙承,弼善韓光洙,兼弼善閔泳達,文學金敎獻,兼文學權潚,司書閔泳敦,兼司書尹,說書閔泳轍,兼說書鄭世源,各兒馬一匹賜給,畫員十一員,寫字官一員,各紬一疋,白木一疋,陪吏十人,各紬一疋,白木二疋,書吏十八人,書寫書吏四人,正書朝報書吏二人,正書疏箚書吏一人,陪衛結束色書吏六人,各白木一疋,木二疋,草疏箚書吏二人,草奇別書吏一人,書員二人,各木二疋,其餘員役,各木一疋賜給。
傳于李源逸曰,世子宮小學畢講後,賞格草注紙三十卷,白綿紙五十卷,黃筆二百柄,眞墨一百丁,黃蜜二十斤,紬二十匹,白木三十匹,木五十匹入之。傳于李源逸曰,世子宮兼長番內官九員,各紬二疋,白木一疋,出入番內官十二員,各白木二疋,司鑰二人,傳命司謁二人,各白木二疋,別監二十人,各白木一疋,木一疋賜給。
傳于李源逸曰,知成均韓章錫內下虎皮一令賜給,同成均鄭夏源·閔丙奭,大司成李根命,各內下鹿皮一令賜給。傳于李源逸曰,左翊衛李重益,右翊衛閔尙鎬,左司禦沈相璜,右司禦南廷獻,左翊贊金麟洙,右翊贊李始榮,左衛率洪祐相,右衛率閔泳哲,左副率金胤洙,右副率李容九,左侍直趙誠熙,右侍直宋鍾濂,左洗馬閔泳雲,右洗馬李容德,各兒馬一疋賜給,書吏六人,各白木一疋,木二疋,奇別書吏一人,書員二人,各木二疋,其餘員役,各木一疋賜給。
兵曹口傳政事,摠禦營兵房金泰郁。
李勝宇,以侍講院言啓曰,王世子繼講冊子,以大學繼講事,命下矣。以此冊擧行之意,敢啓。傳曰,知道。
又以侍講院言啓曰,王世子繼講冊子,以大學爲定事命下矣。取考列聖朝春邸時進講冊錄,則大學進講時,或有竝註進講之時,或有除註,只序及大文進講之時,今番則何以爲之?敢稟。傳曰,除註序·大文進講。
又以奎章閣言啓曰,守宮檢校待敎金奎軾,卽爲牌招,何如?傳曰,允。
又以奎章閣言啓曰,大駕今已還宮,守宮檢校待敎金奎軾,依定式減下,何如?傳曰,允。
又以禮曹言啓曰,卽接景慕宮官員所報,則明日館學儒生應製試取時,本宮官員,俱爲觀光云矣。依定式假官一員,令吏曹,以成均館官員口傳啓下,以爲代直後,赴試之地,何如?傳曰,允。
又以承文院言啓曰,院吏文學官宋在憲呈遞代,幼學崔顯五差下,付軍職冠帶常仕,何如?傳曰,允。
又以兵曹言啓曰,謹依下敎,隨駕與隨輿軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,隨駕與隨輿與留陣軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,隨駕隨輿與留陣軍兵等處,乾犒饋分給之意,敢啓。傳曰,知道。
戊子十二月十一日巽時,大駕與王世子,詣文廟展謁後,仍詣勤政殿,館學儒生應製,通方外試取入侍時,行都承旨南廷哲,行左承旨李源逸,行右承旨李命宰,左副承旨金昇圭,右副承旨閔致憲,同副承旨李勝宇,假注書邊東翼·李吉九,別兼春秋徐相集·閔亨植,檢校直提學閔泳煥·金聲根·趙東冕,直提學洪淳馨·閔泳韶,檢校直閣朴鳳彬·金文鉉·閔丙奭·鄭夏源·李範晉·金世基·尹·兪鎭弼·趙秉輯·閔泳達,檢校待敎鄭寅昇·閔亨植·尹雨植·沈相璡,校理趙鍾集,修撰朴用元,以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調朴齊寬,副提調南廷哲進前奏曰,侵早勞動,聖體,若何?上曰,一樣矣。仍傳曰,侍衛軍兵毛具,從便爲之。仍詣勤政門外,通禮跪啓請降輿乘輦,上降輿乘輦,出光化門,至宗廟前。傳曰,左承旨,馳詣宗廟·永寧殿奉審以來,仍傳曰,右承旨,馳詣景慕宮奉審摘奸以來。通禮跪啓請降輦,步過乘輿,至下輦所幕次前,降輿入幕次,問安勿爲之事下敎,上改具冕服出次,步詣東神門,廷哲進圭,上執圭,詣版位西向立,通禮跪啓請鞠躬四拜興平身,上行四拜禮,王世子仍詣行四拜禮,神位前奉審,次詣四聖神位前奉審訖。還詣殿階,領議政沈舜澤,判府事金弘集·金炳始進前奏曰,今日展拜,盛擧也,侵早勞動,聖體,若何?上曰,一樣矣。舜澤曰,適當慶會,有此盛擧,參班多士,咸切欣忭之誠矣。上曰,昔在列聖朝右文之時,或月或暇日而行此禮矣。舜澤曰,此誠列聖朝崇儒重道之德也。仍乘輿至明倫堂,降輿入小次,傳曰,右副承旨,馳詣啓聖祠看審以來,仍傳曰,檢校直閣金世基,馳詣北廟奉審以來。以司謁口傳下敎曰,文廟展拜時擧行事知,守僕與殿吏,竝帖加,其餘守僕,令該曹木布題給。上改具翼善冠·衮龍袍,出次乘輦,還詣勤政殿,降輦陞座,廷哲進前讀奏入門單子訖。仍奏曰,侍衛從陞人中,有試官蒙點人,使之下去一體行禮乎?上可之。引儀引讀券官協辦內務府事韓章錫·金聲根,行大護軍金昌熙,協辦交涉通商事務李命宰·李重七,行護軍金永穆,對讀官參議內務府事閔丙承,行副護軍金永悳·尹相衍,工曹參議尹相翊,行副護軍李貞稙·鄭誾朝,副司果鄭寅昇,李垠鎔,金喜洙,司書閔泳敦,相禮尹,副司果權潚等入就位,行四拜禮訖。上命書題,日新又日新賦,限申時,章錫等跪書讀奏訖。潚等奉出懸之,上命試官權退,上入小次,小頃,廷哲以司謁入稟曰,先章已入,出標信開布城,呈劵儒生,使之次次出送,何如?上曰,以已下標信擧行可也。傳曰,侍衛·陪衛與排立軍兵,各其營乾犒饋,宣傳官跪稟懸燈,上曰,唯。廷哲奏曰,試劵已多,考試,何如?上曰,試劵取來,便殿待令。廷哲試劵盡取奉進,讀奏官章錫等奏曰,今番則取幾人乎?上曰,取百人。章錫等考試訖。廷哲曰,讀劵何以爲之?上曰,對讀官輪回讀之。等讀奏第一張,至三句,上命止之。章錫曰,書等何以爲之乎,上曰,一張書正三下,七張書草三下,其餘竝書次上。張錫等書訖。廷哲曰,坼封何以爲之乎?上曰,承旨坼封也。廷哲等坼封讀奏訖。上命書傳敎曰,館學儒生應製賦居首三下一幼學李東宰,三下二生員李偰,三下三幼學李鳳淳,竝直赴殿試,之次草三下幼學李東雨·魚允承·李泰和·李夏淵·金元基·金益贊·李容珪·陸鍾允,童蒙白南壽,竝赴之進士榜末,之次草三下進士李冕相等十一人,竝直赴會試,之次次上童蒙禹世朝等十六人,竝給二分,之次次上幼學李壽冕等十六人,竝給一分,之次次上童蒙李輔漢等二十二人,竝付之監試初試榜末,之次次上進士嚴柱完等二十三人,各奎章全韻一件賜給,仍傳曰,入格儒生,明待令。上命試官先退,仍命承史退出,諸臣以次退出。
上在景福宮。停常參·經筵。
傳于李源逸曰,原任待敎金永悳,馳詣顯隆園,奉審摘奸,仍留監祭,健陵·華寧殿,一體奉審以來。
傳于閔致憲曰,草記遲滯之當該承旨,罷職。
閔致憲啓曰,臣與行左承旨李源逸伴直矣。罷職出去,伴直無人,同副承旨李勝宇,卽爲牌招,何如?傳曰,允。
傳于閔致憲曰,承旨有闕之代,前望單子入之。承旨前望單子入之,趙秉弼落點。
閔致憲,以禮曹言啓曰,今十二月十二日親臨勤政殿,日次儒生殿講以製代講試取時,王世子侍坐之節,何以爲之乎?敢稟。傳曰,依例磨鍊。
又以承文院言啓曰,院吏文學官崔顯五呈遞代,幼學吳泰泳差下,付軍職冠帶常仕,何如?傳曰,允。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
戊子十二月十二日巳時,上與王世子詣景武臺。日次儒生殿講以製代講通方外試取入侍時,行都承旨南廷哲,行左承旨李源逸,右承旨金昇圭,左副承旨閔致憲,右副承旨金稷鉉,同副承旨李勝宇,假注書邊東翼·李吉九,別兼春秋徐相集·閔亨植,檢校直提學閔泳煥·金聲根·趙東冕,直提學洪淳馨·閔泳韶,檢校直閣朴鳳彬·金文鉉·閔丙奭·鄭夏源·李範晉·金世基·尹·兪鎭弼·趙秉輯·閔泳達,檢校待敎鄭寅昇·閔亨植·尹雨植·沈相璡,校理趙鍾集,修撰朴用元以次侍立。時至,通禮跪啓請外辦,上具翼善冠·衮龍袍,乘輿出建善門。藥房提調朴齊寬,副提調南廷哲進前奏曰,侵早勞動,聖體,若何?上曰,一樣矣。仍由廣臨門·神武門,詣景武臺。通禮跪啓請降輿,上降輿陞座,廷哲讀奏入門單子訖。仍奏曰,侍衛從陞中,試官蒙點人,使之下去一體行禮乎?上可之。引儀引讀〈券〉官協〈辦〉內務府事韓章錫·金聲根,行大護軍金昌熙,協辦交涉通商事務李命宰·李重七,行護軍金永穆,對讀官參議內務府事閔丙承,行副護軍金永〈悳〉·尹相〈衍〉,工曹參議尹相翊,行副護軍李貞稙·鄭誾朝,副司果鄭寅昇·李垠鎔·金喜洙,司書閔泳敦,相禮尹,副司果權潚入就位,行四拜禮訖。上命書題,賦志于學,表殷傅說請念終始典于學,限申時,章錫等跪書,仍讀奏訖。潚等奉出懸之,上命試官權退,上入少次。廷哲以司謁入稟曰,先張已入,出標信開布城,呈券儒生,使之次次出送,何如?上曰,已下標信擧行,可也。上出次。傳曰,入格儒出入侍。廷哲奏曰,入格儒生中李東宰等九十八人有身病,不得待令矣。待令儒生,使之陞堂奏職姓名乎?上可之。李鳳淳等以次陞堂,奏職姓名,還立階下訖。廷哲曰,儒生等使之頒賞行禮乎?上可之。頒〈賞〉行禮訖。廷哲曰,儒生使之退出乎?上可之。仍傳曰,侍衛·陪衛與排立軍兵,令各其營乾犒饋。廷哲奏曰,收券已多,考試,何如?上曰,可也。宣傳官跪稟懸燈。上曰,唯。廷哲奏曰,今番則取幾人乎?上曰,取百人。章錫等考試訖。廷哲曰,讀券何以爲之乎?上曰,對讀官輪回讀之。寅昇讀奏第一張,上命止之。章錫奏曰,書等何〈以〉爲之乎?上曰,賦一張書正三下,表一張書正三下,其餘竝書次上。廷哲曰,坼封何以爲之乎?上曰,承旨坼封,可也。廷哲等坼封讀奏。上命書傳敎曰,日次儒生殿講以製代講賦居首三下幼學金敬圭,表居首三下幼學宋鍾燁,竝直赴殿試,之次草三下幼學金台根等七人,表之次草三下進士尹明善等三人,竝直赴會試,賦之次次上幼學劉秉麟等十人,表之次次上生員徐相肅等四人,竝給二分,賦之次次上李琰宰等十人,表之次次上幼學李範純等四人,竝給一分,賦之次次上〈幼學〉朴壯赫等十四人,表之次次上幼〈學〉權淙等十三人,付之監試初試榜末,賦之次次上進士尹佳榮等二十二人,表之次次上生員李根敎等十一人,各奎章全韻一件賜給。仍傳曰,入格儒生,明〈日〉待令。傳曰,還宮,當自內爲之矣。該房知悉。上還內,諸臣〈以〉次退出。
上在景福宮。停常參·經筵。
閔致憲啓曰,右副承旨金稷鉉,今日不爲仕進,卽爲牌招,何如?傳曰,允。
傳于閔致憲曰,右副承旨·同副承旨許遞,前望單子入之。承旨前望單子入之,權膺善·趙東萬落點。
閔致憲啓曰,新除授承旨趙東萬,以前任江陵府使,方在解由未出中,何以爲之?敢稟。傳曰,勿拘。
傳于閔致憲曰,戶·刑換房。
閔致憲啓曰,明日傳香,禮房承旨當爲齋宿,行左承旨趙秉弼,所當牌招,而拘於廳規,不得請牌,何以爲之?敢稟。傳曰,牌招。
傳于閔致憲曰,入格儒生,崇陽門外施賞。
傳于閔致憲曰,政官牌招開政。
傳于閔致憲曰,在外臺諫許遞,前望單子入之。臺諫前望單子入之,持平金鎭模落點。
傳于閔致憲曰,安岳郡守有闕之代,安東府使沈相學除授。
傳于閔致憲曰,安東府使之代,寧邊府使金學洙除授。
傳于閔致憲曰,寧邊府使之代,大護軍李允用除授。
吏曹,安岳郡守沈相學,安東府使金學洙,寧邊府使李允用除授事,承傳。
傳于閔致憲曰,在外敦寧都正許遞,今日政差出。
趙秉弼,〈以〉吏曹言啓曰,甑山縣令沈耕澤,赴任中路得病,萬無赴任之望云,罷出,何如?傳曰,堤川縣監趙章敎相換。
又以吏曹言啓曰,甑山縣令沈耕澤,堤川縣監趙章敎相換事,命下矣。堤川縣監趙章敎,以前任杆城郡守,方在解由未出中,何以爲之?敢稟。傳曰,勿拘。
又以吏曹言啓曰,新除授朔州都護府使李承益戶奴呈狀內,矣上京親病沈重,萬無赴任之望云,改差,何如?傳曰,允。許用履歷。
又以吏曹言啓曰,新除授定山縣監韓義一,童蒙敎官金奎漢,俱以身病,呈狀乞遞,改差,何如?傳曰,允。
有政。吏批,判書趙秉世牌招不進,參判趙秉稷進,參議金炳秀牌招不進,行左承旨趙秉弼進。
以吏批言啓曰,判書趙秉世,參議金炳秀,竝牌招不進,小臣獨政未安,何以爲之?敢稟。傳曰,仍爲之。
以黃耆淵爲大司諫,趙吉夏爲司諫,洪祐禎·沈遠翼爲掌令,宋彦會爲持平,金炳軾爲獻納,李範昌爲正言,趙章夏爲修撰,徐相耆爲副修撰,金持秀爲敦寧都政,洪在正爲禮曹參議,金明圭爲同經筵,尹亨大爲定山縣監,盧泳敬爲安邊府使,裵化俊爲博川郡守,甑山縣監沈耕澤,提川縣監趙章敎,以上相換事,〈承傳〉。奉常提調鄭海崙,氷庫提調沈履澤,以上相換事,承傳,行護軍閔炯植,今加嘉義加資事,承傳。
兵批,判書閔泳煥病,參判李昌鎬病,參議趙文夏入直進,參知尹命植病,同副〈承旨〉閔致憲進。以宋秉畯爲興陽監牧官,洪哲普爲順天監牧官,宣傳官尹定捄·任麒鎬,部將鄭寬植,以上仍其職陞六事,承傳。護軍吳益泳,副護軍李敎植·宋彙仁·金昇默·金稷鉉·李勝宇,副司直沈相說·韓永錫·南周元·李龍鎰·鄭玄謨·高儀相,副司果林軒相·李秉喬·李元祺·金錫弘·金基炳,副司猛韓周永·李在憲,副司勇趙鏞弼·柳擇基·李鴻謨,以上單付事,承傳
吏批,再政。以李貞烈爲童蒙敎官。
以右副承旨金稷鉉牌不進罷職傳旨,傳于閔致憲曰,只推。
以同副承旨李勝宇牌不進罷職傳旨,傳于閔致憲曰,只推。
以吏曹參議金炳秀牌不進罷不進傳旨,傳于閔致憲曰,只推。
趙秉弼,以奎章閣言啓曰,提學韓章錫,疏批已下,卽爲牌招察任,何如?傳曰,允。
又以承政院言啓曰,院吏文學官吳泰泳呈遞代,幼學韓鳳履差下,付軍職冠帶常仕,何如?傳曰,允。
閔致憲,以摠禦營言啓曰,本營騎士將李鎰,以前任巨濟府使,尙在任所矣。領軍之職,久曠可悶,改差,何如?傳曰,允。
協辦內務府事韓章錫疏曰,伏以,臣待罪文苑,蚤夜怔營,力疾包羞,如縛求解之中,忽伏奉奎章閣提學之命,典式莫嚴,循墻無路,祗隨牙牌,手擎華誥,冒沒一肅而退,歷屢日惶汗尙被趾矣。館閣之職,何莫非淸浚,而周旋乎深嚴之地,賁飾乎聲明之治,惟內閣爲最。內閣之選,何莫非難愼,而表儀諸僚之首,統攝一院之務,惟提學爲尤重。蓋所以奉雲漢之謨訓,儲奎璧之英俊,流輝詞林,羽儀淸都,皆極一代之選,夫豈有庸陋如臣,寒素如臣,足未嘗一躡圖書之府,而裒然居長席者哉?臣百無肖似,病又纏身,榮塗一念,氷消灰冷,而猥荷不世之殊遇,刻畫溝斷,唐突犧尊,世所稱淸貫華銜,左右兜攬,榮已極矣,分已濫矣。今又憑恃寵靈,恬然蹲冒,則私而招盈溢之災,公而貽玷䙝之累,豈細故也哉?用是震越,踧踖靡措之由悃愊,匪敢崇飾。伏乞聖明,俯垂鑑諒,亟改臣新授閣銜,使淸選重而微諒全焉。臣無任云云。答曰,省疏具悉。卿其勿辭行公。
弘文館修撰李源憙疏曰,伏以,臣猥以無似之質,叨竊科第,特荷匪分之榮,忝侍經幄,涓埃蔑效,名器徒玷,兢懼愧恧,若無所容,何敢以見職自居,又何敢妄干恩澤也哉?第臣有悶迫之私,切至之願,不得不仰首鳴號,惟聖慈矜諒焉。臣之老父,曾蒙國恩,從蔭途而典郡邑者,非不屢矣。未嘗有囊橐餘資,家計自來淸寒,卽通朝之所共知也。今焉年迫耄耋,氣息奄奄,癃疾沈綿,寄命床玆,顧以臣素無牙角之自資,且欠烏鳥之反哺,菽水之奉,亦至屢闕,藥餌之供,尙何可論?親病漸痼,子職都虧,臣情到此,吁亦慼矣,抱此區區,中夜彷徨,苟有供悅之方,莫避猥越之懼。伏惟上天以曲遂爲仁,聖王以孝理爲政,捧檄之喜,古人已然,專城之養,至情所同,臣父年老,餘日無幾,臣之情勢,卽所謂事親日短,事君日長者也,在今日一麾之榮,豈他時萬鍾之比哉?若令及時調將,少效爲子之責,則非臣隕結所可圖報也。玆冒陳衷懇,仰漬崇嚴。伏乞聖明,俯垂憫恤,特命選部,卑臣一小縣,俾遂便養,不勝至祝。臣無任云云。省疏具悉。疏辭許令該曹,稟處。
上在景福宮。停常參·經筵。
趙秉弼啓曰,右副承旨金昇圭,今日不爲仕進,卽爲牌招,何如?傳曰,允。
傳于趙秉弼曰,禮房承旨馳詣宗廟·景慕宮,奉審摘奸以來。
趙秉弼啓曰,新除授行右承旨權膺善,時在黃海道安岳郡任所,行左副承旨趙東萬,時在咸鏡道安邊府任所,竝斯速乘馹上來事,下諭,何如?傳曰,竝許遞,前望單子入之。承旨前望單子入之,金稷鉉·洪鍾協落點。
閔致憲啓曰,假注書邊東翼有身病,勢難察任,今姑改差,何如?傳曰,允。
趙秉弼啓曰,今秋冬等褒貶,當爲磨勘,而注書二員未差,不得如例磨勘之意,敢啓。傳曰,知道。
又啓曰,卽見宗廟臘享大祭初獻官草記,則今日肄儀時薦俎官尹起元,趁不待令,以致隷儀之晚時,事未前有,萬萬駭然。所當重勘,本院請推之外,無他可施之罰,何以爲之,而原單子,今方使之改付標以入,不審塡差之當該吏曹堂上,不可無警,從重推考,何如?傳曰,允。拿處。
又以議政府言啓曰,卽見咸鏡監司趙秉式狀啓,則礦採諸處,田畓多入其中,永興·定平,尤被鑿斷,遐陬殘氓,白徵其稅,無異刮龜,兩邑陳廢元續田畓二百五十七結三十六負八束,區別成冊上送,特許永陳事,請令廟堂,稟處矣。耕播之地,雖値歲歉,窮蔀冤徵,在所當念,況此穿破疇塍,全沒形址者乎?然而揆以田政攸重,永陳有難遽許,特令限十年蠲稅,以示朝家憫恤之德意,而營與邑商議董力,漸次修治,勸民還起事,申飭行會,何如?傳曰,允。
又以議政府言啓曰,向見永興按覈使黃耆淵所報,則永興所重迥別,依德源例,特設都會取人之數,比之稍加,以爲奬勸慰悅之方爲辭矣。此地,豊·沛舊基也。朝家眷念,視他尤異,況有德源已施之例乎?令該邑逐朔試藝,拔其尤者二人,每年秋報監營,付之公都會榜末事,分付,何如?傳曰,允。
又以議政府言啓曰,卽見內需司所〈報〉,則羅州地安昌·其佐兩島,旣係本司所管,窮島殘民,常患難保,而近來繇役繁重,必將民散島空,依飛禽·都草島例,移付最近邑珍島府,使奠接爲辭矣。逖矣孤島,民物已極彫攰,而邑鎭所屬之無名誅求,日加月增,荷擔相續,奠保不得,擧切移屬之願,究其情則亦云矜且戚矣。依隣島已施之例,上項兩島,從今以往,永付旀島府,使之專管檢察,而又或有邑屬侵奪之習,斷當別般嚴懲,不飭之該守令,亦施重勘事,關飭該道臣,何如?傳曰,允。
又以吏曹言啓曰,贈諡孝貞公金炳地延諡,定行於今十二月二十日利〈川〉玄巖鄕第云矣。敢啓。傳曰,知道。
又以奎章閣言啓曰,明日卽寶賢堂望奉審日次,臣進詣擧行之意,敢啓。傳曰,知道。
又以尙衣院提調意啓曰,僉正吳健泳,身病未肅拜,主簿鄭志喆,在外未肅拜,主簿兪弼煥有實病,別提洪綏燮,宗廟臘享大祭祭官隷儀進參,所重地曠直可悶,未肅拜人,令該曹口傳他司〈相〉換,何如?傳曰,允。
又以弘文館言啓曰,新除授修撰趙章夏,副修撰徐相耆,竝卽牌招察任,何如?傳曰,允。
上在景福宮。停常參·經筵。
藥房提調臣朴齊寬,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
閔致憲啓曰,新除授右副承旨金稷鉉,同副承旨洪鍾協,竝卽牌招,何如?傳曰,允。
邊東翼改差,代以趙光涵爲假注書。
傳于洪鍾協曰,奉審閣臣入侍。
吏曹口傳政事,尙衣僉正吳健泳,司饔僉正任箕常,尙衣主簿鄭志喆,尙瑞主簿朴璿,以上相換事,承傳。
兵曹口傳政事,摠禦營騎士將單尹泳毅。
兵曹口傳政事,統衛營哨官二單李容武·李景熙。
洪鍾協,以宗廟署初獻官意啓曰,今此臘享大祭隷儀時,薦俎官尹起元,趁不待令,日已向暮,尙未行禮,萬萬惶悚,何以爲之?敢稟。傳曰,拿處。
又以議政府言啓曰,今戊子秋冬等褒貶,當爲等第,而左右相未差,臣有身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等今戊子年秋冬等褒貶,當爲等第,而領府事臣宋近洙,判府事臣申應朝在外,臣金弘集,臣金炳始,俱有身病,限內不得磨勘之意,敢啓。傳曰,知道。
又以內務府言啓曰,今戊子年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事金炳德在外,不得爲之之意,敢啓。傳曰,知道。
又以吏曹言啓曰,曹所屬司饔院官員等矣,今秋冬等褒貶,當爲等第,而因本院都提調有故,不得磨勘之意,敢啓。傳曰,知道。
奎章閣啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,本閣今戊子年秋冬等褒貶,當爲磨勘,而提學一員,時在任所,直閣待敎俱未差,不得擧行,外閣褒貶,亦不得爲之之意,敢啓。傳曰,知道。
又以侍講院言啓曰,今秋冬等褒貶,當爲等第磨勘,而師沈舜澤有身病,傅·貳師俱爲未差,限內不得爲之之意,敢啓。傳曰,知道。
又以春秋館領事意啓曰,本館今秋冬等褒貶,當爲等第磨勘,而以堂上郞廳不備,不得爲之之意,敢啓。傳曰,知道。
又以弘文館領事意啓曰,今秋冬等本館褒貶,當爲等第磨勘,而以副提學不備,限內不得爲之之意,敢啓。傳曰,知道。
閔致憲,以戶曹言啓曰,本曹郞廳及所屬各司官員等今戊子秋冬等褒貶,當爲磨勘,而臣範朝有身病,限內不得磨勘之意,敢啓。傳曰,知道。
又以宣惠廳都提調意啓曰,本廳郞廳等今戊子秋冬等褒貶,當爲等第,而臣有身病,限內不得磨勘之意,敢啓。傳曰,知道。
洪鍾協,以禮曹言啓曰,本曹今戊子年秋冬等褒貶,當爲磨勘,而堂上有故,限內不得爲之之意,敢啓。傳曰,知道。
又以宗親府言啓曰,本府郞廳等今秋冬等褒貶等第,當爲磨勘,而堂上俱有實病實故,限內不得爲之之意,敢啓。傳曰,知道。
又以耆老所言啓曰,本所堂上多有身病,無參座之人,今秋冬等褒貶,限內不得磨勘之意,敢啓。傳曰,知道。
又以忠勳府言啓曰,本府今戊子年秋冬等褒貶,當爲磨勘,而有司堂上不備,限內不得爲之之意,敢啓。傳曰,知道。
又以內醫院都提調·提調意啓曰,院議藥同參高,以其子還付內醫,待窠陞實事,判下矣。依判下,前內醫高俊永內醫差下,令該曹口傳付軍職,冠帶常仕,何如?傳曰,允。
又以藝文館言啓曰,本館今秋冬等褒貶,當爲等第磨勘,而以堂上郞廳不備,不得爲之之意,敢啓。傳曰,知道。
又以承文院言啓曰,院吏文學官韓鳳履呈遞代,幼學李源祚差下,付軍職冠帶常仕,何如?傳曰,允。
又以兵曹言啓曰,禁軍別將李敎應,身病猝重,無望供職,呈狀乞遞矣。實病旣如此,則勢難强令察任,改差,何如?傳曰,允。
又以兵曹言啓曰,今戊子年秋冬等褒貶等第磨鍊以入,而曹所屬司僕寺·典設司·訓鍊院官員等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今戊子年秋冬等褒貶啓本中,刀擦四處之意,敢啓。傳曰,知道。
又以親軍壯衛營〈言〉啓曰,本營軍司馬及諸將官今戊子秋冬等褒貶,當爲等第,而都提調有身病,限內不得磨勘之意,敢啓。傳曰,知道。
又以親軍統衛營言啓曰,本營軍司馬及諸將官今戊子秋冬等褒貶,當爲等第磨勘,而都提調有身病,限內不得爲之之意,敢啓。傳曰,知道。
又以摠禦營都提調意啓曰,本營軍司馬文案及諸將官今戊子秋冬等褒貶,當爲等第,而臣舜澤有身病,限內不得磨勘之意,敢啓。傳曰,知道。
金稷鉉,以刑曹言啓曰,屬司典獄署官員今秋冬等褒貶,本曹參議例與刑房承旨同爲磨勘,而該房承旨有實故,限內不得磨勘以入之意,敢啓。傳曰,知道。
又以刑曹言啓曰,本曹郞廳等今秋冬等褒貶,當爲磨勘以入,而判書有實故,限內不得磨勘以入之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以漢城府言啓曰,本府郞廳及五部官員今戊子年秋冬等褒貶,當爲等第,而判尹臣洪澈周有病,限內不得磨勘之意,敢啓。傳曰,知道。
洪鍾協,以工曹言啓曰,今秋冬等褒貶,當爲磨勘以入,而臣等有故,限內不得爲之之意,敢啓。傳曰,知道。
吏曹啓目粘連,觀此弘文館修撰李源憙上疏,則伏以臣老父,曾蒙國恩,從蔭途而典郡邑者,非不屢矣。未嘗有囊橐餘資,家計自來淸寒,卽通朝之所共知也。今焉年迫耄耋,氣息奄奄,癃疾沈綿,臣素無牙角之自資,且欠烏鳥之反哺,菽水之奉,亦至屢闕,藥餌之供,尙何可論?親病漸痼,子職都虧,臣父年老,餘日無幾,臣之情勢,卽所謂事親日短,事君日長,聖明俯垂憫恤,特命選部,畀臣一小縣,俾遂便養,不勝至祝亦爲白有臥乎所,弘文館修撰李源憙之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎乃,經幄之臣出補列邑,事體不輕,臣曹不敢擅便,上裁,何如?啓依回啓爲良如敎。
上在景福宮。停常參·經筵。
洪鍾協啓曰,卽伏見諸道今秋冬等褒貶啓本,則京畿監司吳俊泳,江華留守鄭洛鎔,開城留守閔泳愚,全羅監司李憲稙,左水使鄭學淳,右水使趙東勳,平安監司閔泳駿,兵使李敎昌,黃海兵使安鼎玉,水使南命善,忠淸水使吳正善,邊將無一人居中居下,慶尙左水使鄭益鎔,無一人居下,殊無嚴明殿最之意,竝推考警責,何如?傳曰,允。
禮曹,今十二月十八日,行宗廟臘享大祭香祝,親傳取稟,還入奉敎,攝儀改書下。
禮曹,今十二月十八日行景慕宮臘享大祭香祝,親傳取稟,還入奉敎,攝儀改書下。
禮曹,今十二月十八日行社稷臘享大祭香祝,親傳取稟,還入奉敎,攝儀改書下。
傳于金稷鉉曰,明日柑製,通方外爲之,試紙用大好紙,大提學待明朝牌招。
金稷鉉啓曰,假注書趙光涵,時無職名,令該曹依例付軍職,冠帶常仕,何如?傳曰,允。
又啓曰,明日親傳香,禮房承旨當爲齋宿,行左承旨趙秉弼,所當牌招,而拘於廳規,不得請牌,何以爲之?敢稟。傳曰,牌招。
傳于金稷鉉曰,羅州牧智島島配罪人李容翊放。
傳于金稷鉉曰,發遣吏郞,諸執事淸齋與否,摘奸以來。
督判內務府事沈履澤疏批,伏以臣見差宗廟臘享獻官,旣參誓戒,且經肄儀,昨日又旣出齋矣。義重駿奔,何敢言私,而今臣之病,脚部不仁也。方其劇時,雖房闥運動,亦且須人,小失扶將,必致顚仆,此乃同朝所共知,而若使强策於升降周旋之列,則只將僨誤乃已,狼狽而止,顧其勢實有行不得者,玆敢疾聲號籲於憫覆之下。伏乞特賜矜諒,亟命變通,無使莫重享事,臨時致誤,仍治臣瀆擾之罪,嚴邦憲焉。臣無任屛營柝懇〈之〉地,謹冒昧以聞。答曰,省疏具悉。疏辭,許令該曹改付標。
上在景福宮。停常參·經筵。
藥房都提調金弘集,提調朴齊寬,副提調南廷哲啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮·世子嬪宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于趙秉弼曰,禮房承旨馳詣社稷·宗廟·永禧殿·景慕宮,奉審摘奸以來。
趙秉弼啓曰,卽伏見諸道今秋冬等褒貶啓本,則忠淸監司閔泳商,按撫使南廷順,守令無一人居中居下,京畿監司吳俊泳,全羅監司李憲稙,無一人居下,殊無嚴明殿最之意,竝推考警責,何如?傳曰,允。
傳于金稷鉉曰,日寒如此,輕囚放釋。
金稷鉉啓曰,臣稷鉉敬奉聖敎,馳往義禁府,取閱囚徒案,則時囚罪人尹起元,以宗廟臘享大祭薦俎官,隷儀時趁不待令,罪不可以輕囚論,故仍囚。仍詣典獄署,取考囚徒案,則辭緣推覈間嚴囚罪人一名,辭緣査覈間嚴囚罪人四名,辭緣鉤覈間嚴囚罪人一名,緣坐罪人五名,應〈坐〉罪人二名,係是重囚,公錢不納罪人三名,公錢備納間嚴囚罪人五名,公錢幻弄罪人一名,淸債不報罪人一名,不可以輕囚論,故竝爲仍囚。其餘他錢不報各司直囚罪人邊哲伊等三名,係是輕囚,故竝依傳敎放送之意,敢啓。傳曰,知道。
洪鍾協啓曰,今日柑製,大提學牌招事命下,而大提學韓章錫有身病,不得入來,何以爲之?敢稟。傳曰,弘文提學牌招。
又啓曰,弘文提學閔種默,疏批已下,卽爲牌招,何如?傳曰,允。
又啓曰,弘文提學閔種默,旣已承牌,內閣提學韓章錫,藝文提學金昌熙,竝卽牌招,以爲同參考試之地,何如?傳曰,允。
傳于南廷哲曰,都承旨持此御題,而弘文提學偕往泮宮,收取以來。
南廷哲啓曰,臣廷哲敬奉御題,與弘文提學閔鍾默,偕往泮宮,柑製儒生試取,則收券爲一百九十九張矣。捧入之意,敢啓。傳曰,知道。
傳于南廷哲曰,柑製儒生表居首三下一幼學閔丙漢,三下二幼學韓獜鎬,竝直赴殿試,之次草三下幼學李用儀,直赴會試,之次次上幼學姜敦熙等二人,竝給二分,之次次上幼學池鳳羽等二人,竝給一分,之次次上生員崔鳳煥等三人,各奎章全韻一件賜給。
傳于南廷哲曰,入格儒生,明日待令。
傳于南廷哲曰,直赴閔丙漢,特爲賜樂。
傳于南廷哲曰,直赴韓獜鎬,特爲賜樂。
傳于洪鍾協曰,日寒如此,內外各營入直軍兵及各門守門軍薄衣與流丐,遣宣傳官摘奸以來。
傳于金稷鉉曰,傳敎誤下之中官李章鎬罷職。宗親府有司堂上望,以李景應爲有司堂上。
兵曹,以元禹常爲禁軍別將。
兵曹口傳政事,禁軍別將單元禹常。
洪鍾協,以議政府言啓曰,卽聞太廟臘享大祭隷儀時,薦俎官尹起元,不爲等待,夜深之後,僅爲行禮云。祀典所重固何如,前後飭敎,又何如,而此是慢令而然乎?抑亦占便而然乎?揆以事體,誠極駭然。纔因喉院啓辭,旣有拿處之命,令該府從重論勘,雖以吏曹堂上言之,不審塡差之失,亦所難免,施以譴罷之典,何如?傳曰,允。
又以奎章閣言啓曰,直提學閔泳韶,疏批已下,卽爲牌招察任,何如?傳曰,允。
又以兵曹言啓曰,今十二月十七日武臣堂上祿試射放日次,而臘享大祭齋戒相値,不得擧行,後日退行之意,敢啓。傳曰,知道。
又以兵曹言啓曰,本曹正郞閔亨植,身病猝重,呈狀乞遞,宿衛重地,不可久曠,今姑政差,何如?傳曰,允。
又以義禁府言啓曰,時囚罪人尹起元,因議政府啓辭,令該府從重論勘事,批旨,允下矣。尹起元,待開坐,添問目捧供,何如?傳曰,允。
協辦內務府事閔種默疏曰,伏以,臣姿性庸魯,無足備數於凡品之列,才識蔑劣,不合任使於群工之末,重以根植孤弱,輪翮無取,而濫秩徑升,涯分已極,寸勞微效,稱塞無記,居常愧恧,恒倍於人,謬被聖知,庇覆之呴嚅之,渾身雨露,若偏於臣身,臣亦彝性攸賦,感戴隆恩,則曷敢不遇事殫竭,爲萬分一對揚之意也哉?向於試役,僨敗無餘,瘢疣畢呈,而曲遂涵貸,薄勘旋宥,惶汗感淚,一時逬流,所自矢於心者,惟當蹶趨走,誡守謹畏之分,爲此生不報之報,至若試官一武地,看作艮限,今於柑製命下,以臣跡廁文苑,召牌儼臨,臣誠惝怳震慄,莫省攸措。鈍鉛不可再試,躓蹄有難重策,豈可以汚試體而沸士評哉?左右參倚,承膺無路。玆敢披瀝腔血,忙陳短章。伏乞聖明,俯垂鑑諒,亟賜鐫改,以重試事,以全微諒焉。臣無任云云。答曰,省疏具悉。試牌體重,卽爲入來。
直提學閔泳韶疏曰,伏以,臣於日前,伏奉除旨,以臣爲奎章閣直提學者,臣聞命惝惶,如夢如癡,牙牌儼臨,闔門動色,義分所在,不遑逡巡,雖已黽勉出肅,退自循省,轉益惶蹙,歷屢日而不知措躬之所也。竊伏念人君以知人則哲,能官人,人臣以量才而進,爲盡忠,是以官或不備,而人不稱則不擧,罪止慢命,而才不堪則不膺,此古之所以上無謬濫,下無瘝曠,而百度以貞,克闡聲明之治者也。臣本空疎,最居人下,未襲家庭緖餘,遂自荒嬉成習,凡於經術工程,皆蔑如也。曾於往年,忝叨待制,名列圖書之府,跡近日月之光,八甎珩佩,羽儀朝紳,恩已濫矣,榮已極矣。如夫更進一步,居長席之亞,則秩愈顯望愈隆,其責任,又綦重焉,以臣視臣,曷敢承當於此乎?夫本閣官制,世所稱淸都仙府,蓋將以黼黻皇猷,笙鏞治化,故其於遴選也,必取老成鴻碩,使之標準一世,初非閒司漫局或可以承乏苟充者比也。今乃以如臣無似,擧以畀之,譬如巴俚而混濩英之音,瓦罇而齒瑚璉之器,適足爲具眼者嗤點而已。臣於是不知一身之榮,而乃反愧懼之居先也。至於過福招災,猶屬臣私,其在聖朝官人之政,恐不當如是也。臣若憑恃寵渥,有進無退,則是職之淸峻,緣臣而玷䙝之也,又豈人臣盡忠之義乎?左右參倚,蹲仍無路,玆敢略陳衷懇,仰瀆崇聽。伏乞聖明,俯賜鑑諒,將臣見職,亟許劃改,以重公器,以安私分焉。臣無任云云。答曰,省疏具悉。卿其勿辭行公。
上在景福宮。停常參·經筵。
趙秉弼啓曰,來十六日日次儒生殿講日次,而親臨與命官,何以爲之?敢稟。傳曰,再明日勤政殿親臨磨鍊。
洪鍾協啓曰,明日召對,取稟。傳曰,爲之。
傳于閔致憲曰,入格儒生入侍。
傳于洪鍾協曰,藥院都提調有闕之代,前望單子入之。
以趙載恒爲親軍壯衛營兵房。
兵曹口傳政事,親軍壯衛營兵房單趙載恒。
兵曹口傳政事,親軍南營軍司馬單姜斗欽。
洪鍾協,以奎章閣言啓曰,璿源譜略改張件,明日自宗親府陪來,而內上件,今番則自本府修正,直爲內入云。奉謨堂·北漢行宮所奉件,則臣等進詣改張之意,敢啓。傳曰,知道。
又以宗親府言啓曰,璿源譜略,今已印出粧䌙,國朝御牒·八高祖圖·王妃世譜,亦爲修正矣。進上進獻吉日,令日官推擇,則今月十九日未時爲吉云。以此日時,本府堂上郞廳,具儀仗鼓吹陪進,勤政殿大殿進上件,與承旨請承傳色奉入,世子宮進獻件,與侍講院官員,請承言色奉入,奉謨堂奉安璿源譜略改張印本,一體陪進,自內閣依例稟旨擧行,五處璿源閣奉安件,自本府次第擧行,頒賜件,亦爲收聚,改張還給之意,敢啓。傳曰,知道。
又以兵曹言啓曰,今十二月十七日武臣堂上祿試射放,後日退行事,草記,蒙允矣。今十九日設行,而試官望,備擬以入之意,敢啓。傳曰,知道。
又以摠禦營言啓曰,本營挾輿把摠李容軾,身病猝重,勢難察任,改差,何如?傳曰,允。
又以摠禦營言啓曰,本營騎士將尹泳毅,身病猝重,勢難察任,改差,何如?傳曰,允。
又以司饔院監膳提調意啓曰,各殿宮日下生雉,因草記蒙允,姑爲代封矣。今則生雉漸出,自明日爲始,依例復舊封進之意,敢啓。傳曰,知道。
兵曹啓目粘連,觀此全羅右水使鄭學淳狀啓,則虞候李承潤,人旣老鍊,性又廉明,兩載居官,一心靡懈,傾損殘廩,繕廨殫竭,惠深邊圉,軍民願備,終始優績,極爲嘉尙,其在激勸之道,合施褒賞之典是白如乎,論賞一款,令該曹稟處亦爲白有臥乎所,捐廩而繕廨亂如被,軍民之願借又如是,似此實績,合施久任,特許限一瓜仍任,俾責終效,何如?判付。啓,依允。
判府事金弘集疏曰,伏以,臣於藥院之任,今歲凡三叨矣。每一言病,輒增惶恐,以此瀆撓,極知不敢,而昨者公退之路,觸冒沍寒,猝嬰感毒,頭暈體栗,咳急而喘,歸仍委貼,不省四到,連宵叫楚,霍然無望,起居之禮,實難自力,疾痛之呼,在所不免,欲望聖慈,亟賜變通,俾得以安意調治焉。取進止。答曰,省疏具悉卿懇。愼節奉慮,所辭藥院之任,今姑勉副,卿其安心調理。仍傳于洪鍾協曰,此批答,遣史官傳諭。
戊子十二月十八日初更,上御興福殿。入格儒生入侍時,左副承旨閔致憲,假注書趙光涵,記注官金鎭衡,別兼春秋趙東潤,以次進伏,入格儒生幼學閔丙漢·韓麟鎬·姜敦熙等序立階下訖。上曰,史官分左右。致憲進前奏曰,入格儒生十人中李用儀等七人有身病,不得待令矣。待令儒生,使之陞堂奏職姓名乎?上可之。丙漢等以次陞堂,奏職姓名訖。致憲曰,儒生等使之頒賞行禮乎?上可之。頒賞行禮訖。致憲曰,儒生等使之退出乎?上曰,直赴二人外,先爲退出也。仍命直赴二人進退。致憲曰,招入院隷,使之進退乎?上可之。致憲出楹外進退訖。致憲曰,直赴等使之出送乎?上可之。仍命史官就座,又命承史以次退出。
上在景福宮。停常參·經筵。
金昇圭啓曰,右副承旨金稷鉉,今日不爲仕進,卽爲牌招,何如?傳曰,允。
傳于金稷鉉曰,璿源譜略修正時校正堂上以下,別單書入。
藥院都提調前望單子入之,判府事金炳始落點。
傳于金稷鉉曰,明日出宮門路,以思政門爲之。
金稷鉉啓曰,別雲劍·寶劍前望,有所錯誤,致勤下詢,事甚疎忽,誠極未安。臣之矇然捧入,不勝惶悚,當該兵曹堂上,不可無警,推考,何如?傳曰,允。爾亦推考。
傳于金稷鉉曰,政官牌招開政。
傳于金稷鉉曰,開城留守有闕之代,禮曹參判趙東冕除授。
兵曹口傳政事,大護軍單韓章錫。
傳于金稷鉉曰,前大提學韓章錫,協辦內務府事,差下。
金稷鉉啓曰,前大提學韓章錫,協辦內務府事差下事,命下矣。政官牌招開政,〈下批,何如?〉傳曰,允。
金稷鉉啓曰,吏曹判書趙秉世,參判趙秉稷牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,待明朝一體牌招。
金稷鉉,以禮曹言啓曰,今十二月二十日親臨勤政殿,日次儒生殿講時,王世子侍坐之節,何以爲之乎?敢稟。傳曰,依例磨鍊。
又以奎章閣言啓曰,臣秉輯進詣奉謨堂,所奉璿源譜略,改張後還爲奉安之意,敢啓。傳曰,知道。
洪鍾協,以兵曹言啓曰,謹依薄衣摘奸宣傳官李漢膺書啓判下,闕內各門薄衣騎兵梁順吉等四十五名處,木各一疋,去核各二斤題給之意,敢啓。傳曰,知道。
又以兵曹言啓曰,明日勤政殿親臨,日次儒生殿講時,本曹堂上郞廳侍衛,當爲備員,而參判未差,參知尹命植有身病,不得進參,令政院稟旨變通,正郞一員未差之代,竝令該曹,以在京無故人口傳差出,參判·參知,待下批牌招,以爲進參之地,何如?傳曰,允。許遞。
洪鍾協,以親軍壯衛營言啓曰,謹依宣傳官書啓判下,本營字內崇禮門卜直軍太今同·韓銀石,昭義門卜直軍洪千石·崔吉伊等處,各木綿一疋,去核二斤題給之意,敢啓。傳曰,知道。
又以親軍統衛營言啓曰,謹依下敎,槍劍軍一百十名,以統衛營作哨軍中磨鍊,作哨三哨中一哨減下,使之槍劍軍磨鍊,而蕩春新營·宣惠平倉入直軍八十名中三十名,亦爲減番,以五十名輪回入番之意,敢啓。傳曰,知道。
又以親軍統衛營言啓曰,本營屬北漢管城將洪台燮,身病甚重,勢難察任,改差,何如?傳曰,允。
又以親軍統衛營言啓曰,謹依宣傳官書啓判下,薄衣軍敦義門卜直軍金卜伊·李氏乭,彰義門卜直軍韓春吉·李順釗等處,各木綿一疋,去核二斤題給之意,敢啓。傳曰,知道。
又以摠禦營言啓曰,本營軍司馬申悳均,身病甚重,勢難察任,今姑改差,何如?傳曰,允。
又以摠禦營言啓曰,謹依宣傳官書啓判下,光熙門卜直軍李吉男·南成玉,興仁之門卜直軍金龍伊·尹元吉,惠化門卜直軍李純祚·柳萬石處,各木綿一疋,去核二斤題給之意,敢啓。傳曰,知道。
又以義禁府言啓曰,羅州牧智島島配罪人李容翊放事,承傳,啓下矣。李容翊放送事,分付該道道臣之意,敢啓。傳曰,知道。
義禁府啓目,宗廟薦俎官尹起元原情云云。傳旨及問目內辭緣,泛稱遲晚,所當請刑是白乎矣,曾經侍從,勿爲請刑,載在法典,議處,何如?判付。啓,依允。
義禁府啓目,咸安郡守權東鎭原情云云。問目內辭緣泛稱遲晚,刑推得情,何如?啓除刑推議處爲良如敎。
義禁府啓目,群山差使員鄭煥堯原情云云。傳旨及問目內辭緣,泛稱遲晚,刑推得情,何如?啓除刑推議處爲良如敎。
協辦內務府事韓章錫疏曰,伏以,臣誠不足以動天,志不足以自守,顧乃急於感遇,期以一伸分義而退,冒膺匪據,已兩個月,間亦趨走乎職事矣。見聞固滯,鑑識短淺,一誤於瀛點,招畫葫之譏,再誤於試筆,有遺珠之歎,若使授簡染翰,投之著作之庭,則必也血指汗顔,狼狽乃已,臣受恩如天,曾無絲毫之報,而乃反貽累心簡,玷汚名器,使四方窺朝廷之無人,此臣之所夙夜惶懼,獨處而愧影,對人而騂顔,蹜蹜若窮人之無所告訴也。嗚呼,昔人謂奉令承敎,可幸無罪,今臣則奉承趨走,而益其罪戾,罪戾旣積,雖天地父母,欲加曲貸,不可得矣。況臣病祟,深有源委,一自失血數斗,榮衛枯竭,百邪乘虛,駸駸有下山之勢,及其誤恩之加,憂悸震惕,以熏其內,奔馳衝冒,以撼其外,將攝失宜,莫可搘拄,痰壅火伏,發作無節,少費思索,其來如潮,上焉如懸,下焉如墜,五官失守,昏昏焉如醉,使之投閒置散,猶恐不堪,乃欲强僬僥以九鼎,策果下而千里,其折足僨轅,可立而待也,豈不懍然而寒心哉?伏乞聖慈,特垂矜憐,亟許鐫免臣所帶三館之銜,俾得退伏邱壑,無搖精勞形之役,有甘飮華佩之樂,仰庇生成,保嗇天眞,庶幾少須臾無死,以圖萬一之報也。臣無任云云。答曰,省疏具悉。卿之苦懇旣如此,三館之銜,依施。
開城留守閔泳愚疏曰,伏以,臣姿脆蒲凋,材合樗散,閒司漫局,猶難承當,況於見職,尤不髣髴,如朽綆汲水,漏船駕風,究竟僨誤,勢所必摯,猥控懇迫之私,恭俟覆育之恩,不惟不賜矜諒,反紆隆批,隨處眷庇,豚魚可格,木石猶感,不顧器識之淺短,惟思誠心之殫竭,仰體九重宵旰之憂,微效一分涓埃之報,但人力所不可强者,年與病也,下山短景,無以挽住,漬水迅勢,無以救得,現今形證,根深蔕固,凘涰如垂絶之縷,暈眩如着迷之煙,蔘補罔功,醫技告窮,一身安危,固不足恤,而簿書堆積,莫可應酬,事務叢脞,不能剖斷,尸素瘝曠,已極悶隘。且臣門戶之盈滿,年紀之頹落,無往非可辭之義諦,而迄猶磐礡者,實由蒙被與衆人有殊,惟策勵向前,矢死奉上一條路,盟山誓海,質諸天地,病已至此,云亦何哉?臣旣抱此區區,只以前日之未荷恩諒,嚴畏趑趄,莫之更籲,則是自阻於仁天,而孤負我殿下愛欲生之至意也。玆敢不避濫越,疾聲冒漬。伏願聖明,俯垂憫恤,特許鞶遞,耦幸公私焉。臣無任云云。答曰,省疏具悉。所請依施。
上在景福宮。停常參·經筵。
還內後,藥房·內務府·內閣·政院·玉堂·銓郞口傳問安。答曰,知道。
藥房提調朴齊寬,副提調南廷哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
禮曹,來己丑年二月初二日行社稷大祭香祝,親傳,取稟。奉敎依允。
禮曹,來己丑年二月初三日行景慕宮春享大祭香祝,親傳,取稟。奉敎恭依。
禮曹,來己丑年二月初一日,行文宣王釋奠祭,同月十二日,行南壇祭香祝,親傳,取稟。奉敎敬依。
金稷鉉啓曰,日次儒生殿講參考官金秉億,謂有情勢,奉牌闕外,陳疏到院,原疏雖不得不捧入,前後飭敎,何等韯嚴,而屢度催促,終不入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,推考。
又啓曰,別雲劍實預差前望,換爲付籤入啓,至於點下,如是誤錯,極涉未安。臣之矇然捧入,不勝惶悚,當該兵曹堂上,不可無警,推考,何如?傳曰,從重推考,爾亦推考。
傳于洪鍾協曰,侍衛軍兵毛具,從便爲之。
傳于金稷鉉曰,吏曹參議有闕之代,前望單子入之。
傳于金稷鉉曰,呈告同敦寧·敦寧都正許遞,今日政差出。
傳于金稷鉉曰,定山縣監尹亨大,內禁將除授。
吏曹參議前望單子入之,金裕行落點。
有政。吏批,判書趙秉世牌招不進,參判趙秉稷進,參議金裕行未肅拜,右副承旨金稷鉉進。
以吏批言啓曰,判書趙秉世牌招不進,參議金裕行未肅拜,小臣獨政未安,何以爲之?敢稟。傳曰,仍爲之。
以李裕承爲知敦寧,金完秀爲同敦寧,金奎弘爲禮曹參判,尹定求爲敦寧都正,趙秉世爲司饔提調,趙鳳鶴爲健元陵令,兪應煥爲定山縣監,李肇信爲宗府正,協辦內務府事單韓章錫差下事,承傳。前五衛將李源默今加嘉善,前監察李觀榮,副司果李承浩,以上今加通政,朝官年八十加資,知宗正卿府事李寅應今加崇政,宗正卿李載純今加嘉義,宗府正金炳稷今加通政,以上加資事,承傳。
兵批,判書閔泳煥病,參判李鍾晉未肅拜,參議趙文夏病,參知李泰容入直政事進,同副承旨洪鍾協進。以洪鍾殷爲慈母別將,同知加設單金鼎益·河達洪,宣傳官柳錫膺·南弼元·李圭錫,以上仍其職陞六事,承傳。訓鍊僉正加設單吳元泳·金奎恒,部將李邦憲·尹鳳大·李在鳳·趙存瑀·趙英中·李敎桓,以上仍其職陞六事,承傳。守門將加設單李禧參·崔順成·金振聲·朴相吉,上黨別將單鄭基鉉,全羅左水虞候李承潤,限一瓜仍任事,承傳。大護軍金晚植,護軍閔泳愚·閔丙奭·權膺善·李冕榮·李敎應·李昌鎬·李源默,副護軍李容軾·尹命植·金持秀·金炳稷,副司果崔浩榮·鄭昌禹·魚在雨·金鍾赫·申·林炳夏·吳承模·朴壽東·李建輯·李能夏·李獜善·李載浩·李晚夏·李秉吉,副司猛崔顯五,兼管理使單趙東冕,以上竝單付。
吏批,再政。以閔泳愚爲戶曹參判,金炳稷爲戶曹參議,金悳鎭爲戶曹參議。
傳于洪鍾協曰,尙衣提調閔泳韶,司饔提調趙秉世相換。
傳于洪鍾協曰,都承旨·左承旨許遞,前望單子入之。承旨前望單子入之,趙同熙·洪淳學落點。
兵曹口傳政事,摠禦營把摠單李載駿。
洪鍾協,以親軍營言啓曰,以本營上納愆滯事,前後關督,不啻一再,而自各該邑,一視弁髦,徒事漫漶,今至年終,尙多未納,畢刷無期,若念軍需所重,先事董飭,則愆納之夥多,豈至於此境乎?未納中米三百石·錢三千兩·木十同,以上羅州乙酉條三手米,移劃大同米,丁亥條移劃大同米,南平乙酉·丙戌·丁亥條三手米,靈巖乙酉條三手米,興陽丁亥條三手米,寶城乙酉條三手米,丙戌條移劃大同米,忠州丁亥條三手米,砲糧米·結作米,淸道乙酉·丙戌·丁亥條三手木,順興乙酉·丙戌條給代木,平山丙戌·丁亥條三手錢,戊子條砲保木,安岳壬午條三手錢,戊子條砲保木,黃海兵營丁亥條三手錢,未納之當該守令,令道帥臣隨其當納年條,區別査覈後,竝爲先罷黜,令該府拿問勘處,其餘未滿此數之邑,亦令各該道臣一一考尺,別般嚴督,限三朔內畢勘,如過此限,一體論勘之意,星火知委,何如?傳曰,允。
戊子十二月二十日,上與王世子詣勤政殿。日次儒生殿講入侍時,行都承旨南廷哲,行左承旨李源逸,右承旨金昇圭,左副承旨閔致憲,右副承旨金稷鉉,同副承旨洪鍾協,假注書李吉九·趙光涵,記注官林奭禧,別兼春秋閔泳敦,檢校直閣閔泳煥·金聲根·趙東冕,直提學洪淳馨·閔泳韶,檢校直閣朴鳳彬·金文鉉·閔丙奭·鄭夏源·李範晉·趙同熙·金世基·閔泳達·尹·兪鎭弼·趙秉輯,檢校待敎鄭寅昇,原任待敎趙東潤,檢校待敎閔亨植,原任待敎李垠鎔,檢校待敎尹雨植,校理□□□□□□,以次侍立。時至,通禮跪啓請外辦。上具翼善冠·衮龍袍,乘輿出思政門。藥房提調朴齊寬,副提調南廷哲進前奏曰,侵早勞動,聖體,若何?上曰,一樣矣。仍詣勤政殿,通禮跪啓請降輿陞座,上降輿陞座。廷哲奏曰,侍衛從陞中,有試官蒙點人,使之下去一體行禮乎?上可之。贊儀唱四拜,考官協辦內務府事金聲根,協辦交涉通商事務朴周陽,吏曹參判趙秉稷,參考官行副護軍洪承五·李軒卿,侍講院司書閔泳達,副司果金秉億等,行四拜禮,以次入就位,上命開講。廷哲奏曰,考講以抽籤爲之乎?以大文爲之乎?上曰,大文爲之,可也。仍親受講二人訖。仍命書傳敎曰,日次儒生未畢講,明日便殿待令。上降輿陞座,入思政門,廷哲請出標信解嚴。上還內,諸臣以次退出。
上在景福宮。停常參·經筵。
趙同熙啓曰,來二十五日朝參日次,而徽慶園忌辰祭齋戒相値,頉稟之意,敢啓。傳于趙同熙曰,今日大院君晬辰,令都承旨問候以來。
洪淳學啓曰,明日正朝望闕禮習儀時,兩司當爲進參,除在外外,未肅拜呈告人員,竝待開門牌招,使之進參,何如?傳曰,允。
又啓曰,今日便殿殿座時,承旨當爲備員,新除授左承旨洪鍾學,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者兵曹郞廳來言,今日便殿殿座時,別侍衛不可不備,而判書閔泳煥賓客進參,不得擧行云,何以爲之?敢稟。傳曰,次堂擧行。
金稷鉉啓曰,卽者義禁府都事來言,時囚罪人尹起元當爲議處,而判義禁沈履澤有身病,次堂例不得擧行云,判義禁卽爲牌招,何如?傳曰,許遞,前望單子入之。
以全羅道放未放成冊申光郁·金光勳·金敎成·洪鍾武·咸遇復·韓基潤,傳于金稷鉉曰,放。
兵曹,內禁將單尹亨大除授事,承傳。
兵曹口傳政事,摠禦營騎士將單金錫圭。
洪淳學,以吏曹言啓曰,成均館典籍嚴錫瓘,健元陵令金敬圭,俱以身病,呈狀乞遞,竝改差,何如?傳曰,允。
又以奎章閣言啓曰,臣奎軾進詣北漢行宮,所奉璿源譜略,改張後還爲奉安之意,敢啓。傳曰,知道。
又以承文院言啓曰,卽見禮部咨文,大婚後,皇太后加上徽號慶賀表式,頒發云矣。回咨按例撰出,以爲入送,何如?傳曰,允。
戊子十二月二十一日,上與王世子詣便殿。日次儒生未畢講入侍時,行都承旨南廷哲,行左承旨李源逸,右承旨金昇圭,左副承旨閔致憲,右副承旨金稷鉉,同副承旨洪鍾協,假注書李吉九·趙光涵,記注官玉秉觀,別兼春秋閔泳敦,檢校直提學閔泳煥·金聲根·趙東冕,直提學洪淳馨·閔泳韶,檢校直閣朴鳳彬·金文鉉·閔丙奭·鄭夏源·李範晉·趙同熙·金世基·閔泳達·尹·兪鎭弼·趙秉輯,檢校待敎鄭寅昇,原任待敎趙東潤,檢校待敎閔亨植,原任待敎李垠鎔,檢校待敎尹雨植,校理□□□,以次侍立訖。上出次,命開講。同熙進前奏曰,考官朴周陽,參考官金秉億,趁不待令,致勤下詢,事未前有,萬萬駭然。竝所當重勘,而本院請推之外,無他可施之罰,何以爲之乎?上曰,推考,可也。親受講二人訖。入少次,講畢,上出次。仍命書傳敎曰,日次儒生殿講通居首進士李義魯等二十四人,竝直赴會試,之次略進士金容岳等七人,竝給二分,之次略幼學曺秉柱等七人,竝給一分,之次略幼學閔泰旭等三人,各奎章全韻一件賜給。上命試官先退,又命退。諸臣以次退出。
上在景福宮。停常參·經筵。
洪鍾協啓曰,知敦寧李裕承,除拜後過三日,不爲出肅,依定式推考警責,仍卽牌招察任,何如?傳曰,允。
傳于洪鍾協曰,政官牌招開政。
閔致憲啓曰,臣稷鉉,今日正朝望闕禮習儀,進去下直之意,敢啓。傳曰,知道。
又啓曰,今日正朝望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
傳于洪鍾協曰,入格儒生,崇陽門外施賞。
傳于閔致憲曰,左承旨許遞,前望單子入之。承旨前望單子入之,李源珪落點。
傳于洪鍾協曰,召對爲之。
傳曰,吏·兵批奉孫點下者,依例捧傳旨。
洪鍾協啓曰,吏曹判書趙秉世,參判趙秉稷,參議金裕行牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,待明朝一體牌招。
傳于閔致憲曰,故直提學趙秉駿夫人卒逝云,賻儀依定式輸送事,分付該曹。
兵曹口傳政事,摠禦營軍司馬單徐丙善。
以大司諫黃耆淵,司諫趙吉夏,正言李在明,執義林羲相,掌令沈遠翼等牌不進罷職傳旨,傳于洪鍾協曰,只推。
以全羅監司李憲植狀啓,綾州等邑民家失火事,傳曰,當此冬節,民家燒燼,若是夥多,問甚驚慘,元恤典外,別加顧助,結構典接之方,何無一民失所棲遑之弊事,廟堂各別措辭,關飭。
洪鍾協,以兵曹言啓曰,宣薦內禁衛取才三技入格別單及宣薦參上武臣前銜作散人,別取才入格失數落仕年條居住薦名,懸註以入,而部薦別取才去六月取才人,姑未區處,不得試取之意,敢啓。傳曰,知道。
又以兵曹言啓曰,謹依口傳下敎,左右番武藝別監砲放居首金命植·金景五,木布各二疋,之次金漢甲·李明宜,木布各一疋題給之意,敢啓。傳〈曰〉,知道。
又以吏曹言啓曰,因禮曹草記,前持平金命來上疏,令該曹稟處事,命下矣。置官之節,事係官制,令吏曹稟處事,命下矣。箕子陵令一窠,以道內蔭官中擇擬,準三十朔內移京職,參奉一窠,以道內生進道薦人中擇擬,三十朔後陞奉事,又滿十五朔後陞直長,又滿十五朔後〈陞〉令,又滿三十朔後內移京職,以此定式,何如?傳曰,允。
又以奎章閣言啓曰,原任直提學李裕元喪,卒哭日,依定式遣檢書官肉以來之意,敢啓。傳曰,知道。
又以吏曹言啓曰,贈諡貞翼公金有淵延諡,定行於今十二月十七日本第云矣。敢啓。傳曰,知道。
又以吏曹言啓曰,贈諡孝文公金炳㴤延諡,定行於今十二月十八日驪州仰德鄕第云矣。敢啓。傳曰,知道。
又以吏曹言啓曰,贈諡孝憲公金元植延諡,定行於今十二月十五〈日〉春川安保鄕第云矣。敢啓。傳曰,知道。
又以親軍統衛營言啓曰,本營哨官沈熙澤有頉代,出身元稷差下,使之察任,何如?傳曰,允。
又以典圜局言啓曰,幫辨宋憲斌遭故代,本局司事王濟膺陞差,其代,幼學具懿祖差下,竝令該曹口傳下批,何如?傳曰,允。
又以摠禦營言啓曰,本營別將李恒儀,身病猝重,勢難察任,改差,何如?傳曰,允。
又以刑曹言啓曰,傳曰,莫重莫嚴之地,祭器有此偸竊之變,極爲驚悚,眞殿當該次知中官削職,守宮中官爲先汰去,令該府拿問處之,上直內官竝汰去,亦令該曹重勘,守僕員役等出付秋曹,嚴覈得情,左右捕將發牌偸竊之漢,不日跟捕事,聽傳敎事,命下矣。謹依傳敎,眞殿守僕崔元澤·金商浩·李龍俊·李元植·吳鼎模·朴明根·申在新·李元根,照羅赤孫弘益·韓得成·朴淳福·金仁學等,一竝捉致,到底嚴覈,則各人等所供內,俱以守僕·員役等輪回入番,而祭器奉置於敬安堂內,分閤門隻鎖鑰後,開金入置於大內,每當所用時,內人持開金出來,使渠等只爲開閉而已。祭器出納,內人之專管擧行,自是定例,而今月十七日冬至茶禮所用器皿,前期內入次,尹尙宮出來,招渠等使之開門,則開金不入,排目虛孔自出,菁根枯葉,滿入於鎖鑰中矣。不勝驚悚,尹尙宮招致入直中官與諸人,一邊入稟,一邊開門視之,祭器散在各處,爲先照數,則見失,爲二十餘箇,身爲守直員役,不善看守,致有此變,而偸竊之患,漠然不知,自顧罪狀,萬死無惜,今於刑訊嚴覈之下,無辭可達,惶恐遲晚納招云。軍士崔基文·朴順喆等所供內,朝夕炊飯,奔走使喚,則今此偸竊之事,實所不知云矣。觀此諸供,渠輩俱以當該員役,所任何等愼嚴,而晝宵巡審,苟若惕念,莫重祭器,胡爲偸失?賊漢之斯得,不容少緩,以杖以刑,終不輸款,但稱不善守直,惟望罪死無惜,合置重繩,斷不容貸,旣伏承嚴覈得情之命,故謹捧招以入,而上直內官孫喆逵·高鳳翼·金喜泳等,以不察之失,依制書有違條杖一百之律,竝從重勘罪之意,敢啓。傳曰,知道。爲先從重勘處。
又以義禁府言啓曰,各道放未放成冊啓下,全羅道康津縣遠惡地定配罪人金敎成,寶城郡遠地定配罪人洪鍾武,錦山郡竄配罪人咸遇復,雲峰縣遠地定配罪人韓基潤等名下,放字書下矣。金敎成·洪鍾武·咸遇復·韓基潤等放送事,分付該道道臣之意,敢啓。傳曰,知道。
戊子十二月二十二日三更,上御興福殿。召對入侍時,參贊官閔致憲,檢校待敎鄭寅昇,侍讀官趙鍾集,檢討官徐相集,假注書趙光涵,記注官玉秉觀,別兼春秋閔亨植,各持綱目第十一卷,以次進伏訖。上曰,史官分左右。仍開卷,上曰,上番讀之。鍾集讀自邯鄲,止八在傍進。上曰,釋義。鍾集釋義訖。上曰,文義奏之。鍾集曰,天地災異,生民塗炭,莫此時之爲甚,而莽賊,不思所以恐懼改過,乃反歸之於時運適然,衆庶犯法,但以誣飾爲主,是乃自速其亡之事也。上曰,莽於天人之間,靡不得罪,今此之災異,豈非渠所自招乎?鍾集曰,聖敎切當矣。地爲純陰,易象譬之於人臣,其道宜靜,不宜動矣。今此之震,卽緣莽以臣犯君,皇天赫怒,地祗痛憤,而降災示警,莽,茫不知畏,謂以闢闔生物之理,無往非添厥罪狀之事矣。上曰,下番讀之。相集讀自臨淮·浪邪,止師爲焉。上曰,釋義。相集釋義訖。上曰,文義奏之。相集曰,此時政法苛酷,吏不得其職,民不得其業,固此而衆兵蜂起,災異數出,是乃新亡漢興之漸也。上曰,楊雄,以漢臣兼有文章,反事莽賊,乃作太玄·法經,稱莽功德,阿諛取容,終不知禍之將及,未免後世之譏笑也。相集曰,歷事三世,分義不當屈於篡位,又有文章前鑑,可以辨其是非,而有此失節謟諛,宜其人皆忽之,君子病焉。上曰,以其有文章而失節,故後人尤爲譏笑也。相集曰,聖敎切當矣。上曰,參贊官讀之。致憲讀自劉棻嘗從,止什六七。上曰,釋義。致憲釋義訖。上曰,文義奏之。致憲曰,楊雄雖是文章,身事莽賊,而不知慙愧,又況阿諛頌德,比莽於伊·周,全沒忠義,烏得免後世之責乎?人當以忠義爲本,不足以論文章之名也。且以莽言之,雖行仁積善,難免其篡逆之罪,何況信其虛妄,日事征伐,豈不自速其禍乎?上曰,楊雄乃作法經,至其卒章,劇秦無道,頌莽功德,比於伊·周,雖曰文章,烏可免後世之是非乎?致憲曰,聖敎切當矣。上曰,閣臣讀之。寅昇讀自以唐尊,止丹擊之。上曰,釋義。寅昇釋義訖。上曰,文義奏之。寅昇曰,郅惲扶漢說,雖因天文,當莽之時,惲能言之,此果可嘉也。上曰,其時民皆飢寒,莽賊不爲安集,重其賦斂,是故群聚爲盜,此實天亡之時也。寅昇曰,聖敎切當矣。上曰,假注書讀之。光涵讀自初樊崇等,止林兵皆附之。上曰,釋義。光涵釋義訖。上曰,文義奏之。光涵曰,臣所讀自止內,別無敷衍仰達者矣。上曰,兼史讀之。秉觀讀自初長沙定,止客來會。上曰,釋義。秉觀釋義訖。上曰,文義奏之。秉觀曰,莽賊之篡位也,但有阿諛取容之臣,一無思漢滅賊之人矣。惟縯·秀兄弟,以漢家宗室之臣,起於南陽,志有興復,此實天命討之也。上曰,見上篇,無一人保漢之心,而至于此時,縯·秀兄弟,起兵謀事,可謂漢業中興之漸也。秉觀曰,聖敎切當矣。上曰,別兼讀之。亨植讀自下江兵,止大赦改元。上曰,釋義。亨植釋義訖。上曰,文義奏之。亨植曰,莽之苛政日甚,賦斂添倍,民不忍其苦,無不流離,群聚爲賊,此必莽之旋亡之機也。上曰,順天者興,逆天者亡,漢則順天,莽則逆天,豈不有漢興莽滅之運乎?亨植曰,聖敎切當矣。上掩卷,仍命史官就座,又命退。諸臣以次退出。
上在景福宮。停常參·經筵。
傳于金稷鉉曰,召對爲之。
李源珪啓曰,延祥詩春帖子製述人,卽已抄啓矣。弘文提學閔種默,待明朝牌招,使之出韻科次,何如?傳曰,允。
傳于金稷鉉曰,在外臺諫許遞,今日政差出。
金稷鉉,以吏曹言啓曰,新除授咸從都護府使趙鍾稷,以其身病,呈狀乞遞,改差,何如?傳曰,固城府使申復均相換。
又以吏曹言啓曰,成均館司成沈相瓚,以其身病,呈狀乞遞,改差,何如?傳曰,允。
又以吏曹言啓曰,召村道察訪李敎麟,以其身病,呈狀乞遞,改差,何如?傳曰,允。
有政。吏批,判書趙秉世牌招不進,參判趙秉稷進,參議金裕行牌招不進,右副承旨金稷鉉進。以吏批言啓曰,判書趙秉世牌招不進,參議金裕行未肅拜,小臣獨政未安,何以爲之?敢稟。傳曰,仍爲之。
以李源憙爲掌令,尹承弼·李起東爲持平,徐相耆爲獻納,李翊焌爲正言,申悳均爲司成,洪祐昌爲判義禁,尙衣提調閔泳韶,司饔提調趙秉世,以上相換事,承傳。前郡守柳東根,前守門將金良弼,副司果朴在三,以上今加通政加資事,承傳。前監察金泰鍾·李義相,副司果李邦鍵,副司勇李奎彬,以上今加通政,朝官年八十加資,丁學秀爲召村察訪。
兵批,判書閔泳煥病,參判李昌鎬病,參議趙文夏入直進,參知尹命植病,左承旨李源珪進。上護軍卞元奎,僉知加設單尹亨大,訓鍊僉正加設單金奎漢,判官加設單吳昌成,守門將加設單金漢景,赴義嶺別將單金斗鎰,中嶺別將單金鳳浩,護軍南廷哲·趙秉弼·鄭晚植,副護軍洪淳學·柳東根·金良弼·李觀榮·李承浩·朴在三·金泰鍾·李邦健·金熙溶,副司直洪祐楨·金鎭謨·宋彦會·金炳軾,副司果李範昌,副司正趙光涵,副司猛吳泰泳,副司勇金成集·李鍾赫·方秉珪·李公錫,以上竝單付,前萬戶金膺柄·文斗天,金成集,以上今加通政加資事,承傳。
吏批,再政。宋奎會爲校理,吳春泳爲修撰,洪鍾憲爲副修撰,李容奭爲宗府參奉。
吏曹口傳政事,典圜局幫辦單王濟膺,典圜局司事單具懿祖。
兵曹口傳政事,親軍南營軍司馬單河在九。
金稷鉉,以戶曹言啓曰,時御所內各司,依定式發遣本曹正郞臣徐雲輔,與兵曹參議臣趙文夏,佐郞臣李在祐,東所衛將臣金溶集,西所衛將臣韓瀅圭,南所衛將臣李儒行,北所衛將臣閔丙文,眼同看審,則姑無雨漏處之意,敢啓。傳曰,知道。
又以摠禦營言啓曰,謹依宣傳官書啓判下,彰義門卜直軍韓春吉·李順釗,敦義門卜直軍金卜伊·李氏乭,昭義門卜直軍洪千石·崔吉伊,崇禮門卜直軍太今同·韓銀石處,各木綿一疋,去核二斤題給之意,敢啓。傳曰,知道。
又以義禁府言啓曰,黃海監司趙秉轍狀啓內,方物差使員金郊察訪秋秉衍,爲先罷黜,其罪狀,令攸司稟處事,啓下矣。秋秉衍下去全羅道同福地云,依例發遣府羅將拿來,何如?傳曰,待待命拿囚。
又以義禁府言啓曰,時囚罪人吳秉文·魯喜星等,杖七十徒一年半定配照律公事,判付內依允,各功減一等事,命下矣。吳秉文·魯喜星等,各功減一等,杖六十收贖,告身盡行追奪,吳秉文,黃海道白川郡金谷驛,魯喜星忠淸道稷山縣成歡驛,竝徒一年定配,而以議啓內辭意,具罪目,依例發遣府羅將,押送于各其配所,何如?傳曰,爲先特爲放送。
又以義禁府言啓曰,中官吳秉文·魯喜星等徒一年定配草記還入批旨內,爲先特爲放送事,命下矣。吳秉文·魯喜星等,已爲發配,竝放送事,分付各該道道臣之意,敢啓。傳曰,知道。
又以刑曹言啓曰,眞殿守僕員役等嚴覈草記,傳曰,知道。爲先從重勘處事,批下矣。謹依批旨,守僕崔元澤等八名,照羅赤孫弘益等四名,各決杖一百,從重勘罪之意,敢啓。傳曰,知道。
戊子十二月二十三日四更,上御萬慶殿。召對入侍時,參贊官李源珪,檢校直閣金世基,侍讀官趙鍾集,檢討官徐相集,假注書李吉九,記注官金鎭衡,別兼春秋閔亨植,各持綱目第十一卷,以次進伏訖。上曰,史官分左右。仍開卷,上曰,上番讀之。鍾集讀自舂陵戴侯,止亦未晚也。上曰,釋義。鍾集釋義訖。上曰,文義奏之。鍾集曰,蒼生苦新室之苛政,思漢家之故主久矣。劉秀兄弟,際此唱起義兵,名正言順,志士義男,聚之如蟻,街童市婦,迎以簞食,不過幾日,衆至十餘萬,人心卽天心,此之謂也。至若劉縯之不可立劉玄,節節得宜,剖祈有理,以此見之,擧大事智勇之外,義理先正,上天大命,終不歸他明矣。上曰,事不屢省,取敗之本,國亂未定,先尊位號,無異兒戲,而縯知其不可,據理責之,宜其無愧爲光武之兄也。鍾集曰,聖敎切當矣。名實相孚,猶且不當,況無人望者乎?是故,更始終不成大事,歷數乃歸于光武矣。上曰,下番讀之。相集讀自諸將多曰善,止圍昆陽。上曰,釋義。相集釋義訖。上曰,文義奏之。相集曰,玄雖無人望,而至其卽皇帝位者,以其民心,厭莽赴漢,而玄是漢室宗親故也。然而豪傑失望,則光武中興之業,見推於此矣。上曰,人心之歸于劉玄,非但苦莽苛政,實由於漢宗親也。相集曰,聖敎切當矣。上曰,參贊官讀之。源珪讀自王莽追其司徒王尋,止幾不得出。上曰,釋義。源珪釋義訖。上曰,文義奏之。源珪曰,臣所讀自止內,別無仰達者矣。上曰,閣臣讀之。世基讀自尋邑從兵,止乃悉發之。上曰,釋義。世基釋義訖。上曰,文義奏之。世基曰,漢光武之昆陽初戰,獨運智略,必得大捿,中興功業,自此戰始立也。上曰,順天者興,逆天者亡,豈無漢興莽滅之理?光武順天心得人和,一定天下,勤苦中興,不下於創業也。世基曰,聖敎切當矣。中興之難,雖不如創業之難,光武亦以匹夫提起,回復漢室,可侔漢高帝也。上掩卷,仍命史官就座,又命退,諸臣以次退出。
上在景福宮。停常參·經筵。
洪鍾協啓曰,假注書趙光涵有身病,勢難察任,今姑改差,何如?傳曰,允。
趙光涵改差,代以朴魯洙爲假注書。
傳于洪鍾協曰,召對爲之。
弘文館啓曰,新除授校理宋奎會,時在廣州地,修撰吳春泳,時在忠淸道稷山地,副修撰洪鍾憲,時在京畿龍仁地,經筵入番事緊,請竝斯速乘馹上來事,下諭,許遞,前望單子入之。玉堂前望單子入之,校理申性均,修撰李茂魯,副修撰姜敬熙落點。
以全羅監司李憲稙啓本,罪人李敏恒茂朱府到配事,傳于洪鍾協曰,放。
以全羅道放未放成冊,傳于洪鍾協曰,黃一龍放。
以慶尙道放未放成冊,傳于洪鍾協曰,柳錫用放。
以平安道放未放成冊,傳于洪鍾協曰,池運永放。
洪鍾協,以義禁府言啓曰,慶尙監司金明鎭狀啓內,新寧兼任永川郡守林時益罪狀,令攸司稟處事,啓下矣。林時益,時在任所云,依例發遣府羅將拿來,何如?傳曰,待待命拿囚。
戊子十二月二十四日三更,上御萬慶殿。召對入侍時,參贊官洪鍾協,檢校直閣兪鎭弼,侍讀官尹始榮,檢討官徐相集,假注書李吉九,記注官林奭禧,別兼春秋閔亨植,各持綱目第十一卷,以次進伏訖。上曰,史官分左右。仍開卷,上曰,上番讀之。始榮讀自六月朔,止偏於天下。上曰,釋義。始榮釋義訖。上曰,文義奏之。始榮曰,秀以敢死之卒三千,掃盪莽兵連營數百里陳,則固知用兵之法,在德不在多。泰誓曰,受有臣億萬,惟億萬心,予有臣三千,惟一心,推此以觀,光武以德耀武,莽賊以逬行威,是奚異於以一心之兵,討億萬心之衆乎?以一當百,理勢然也。上曰,劉氏則兵不過三千,同心同德,莽則兵雖億萬,異心異力,莽兵,譬如紂兵也,漢兵,譬如周兵也。所奏正符此意,而光武,漢家中興之主也,德威竝行,天意人心所歸向也,渠何敢敵於事正理順者乎?始榮曰,聖敎切當矣。上曰,下番讀之。相集讀自劉秀徇穎川,止國師士姓名是也。上曰,釋義。相集釋義訖。上曰,文義奏之。相集曰,馮異降以五縣,是順天命也,效功保母,是盡子道也。然若非光武之威德,庸人所及,則馮異雖欲說萌,萌之悅服歸漢,奚至若是也?上曰,人心之歸于光武,非但由於漢家中興之兆,亦有以於光武之以德服人也。相集曰,聖敎切當矣。究以常情,見其兄之無辜受害,豈無哀冤之色,發於外也?然而光武遠嫌服人如此,竟使劉玄慙之,至於封爵,其大度神算,果非他人之所及也。上曰,光武之豁達,劉玄之庸愚,果如是迥別也。上曰,參贊官讀之。鍾協讀自涉遂與秀,止起兵應漢。上曰,釋義。鍾協釋義訖。上曰,文義奏之。鍾協曰,莽本以漢家貴戚之臣,承制擅命,莫敢抗威權之重,發兵討賊,無以禦氣勢之壯,若夫軍功爵賞,施之以分明,則所向之處,人心固當望風響應矣。以若逆天之罪,無難殺人之犯,故舊臣自然潰散,以至獨夫之境,而憂懣不食,自速逆上之禍,不知得人之昌,由此觀之,新室之將亡,舊漢之復興,可以預揣也。上曰,渠以篡賊,不知其速禍,而殺人無難,敢爲逆上,全昧其順人之理,而虐政如彼,則莽滅漢興,勢所固然矣。鍾協曰,聖敎切當矣。上曰,閣臣讀之。鎭弼讀自成紀隗崔,止皆下之。上曰,釋義。鎭弼釋義訖。上曰,文義奏之。鎭弼曰,以隗囂之奸計,化於光武之德,起兵應漢,以此觀之,光武之順天得民,中興創業,可知也。上曰,非徒隗囂之輩,且南陽平民,聞光武之中興,延頸赴從,及見其衣冠文物,咸悅誠服,欽仰不勝,蓋超類之人,貌亦異凡,推此可知也。鎭弼曰,聖敎切當矣。上掩卷,仍命史官就座。又命退,諸臣以次退出。
上在景福宮。停常參·經筵。
藥房提調朴齊寬,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
洪鍾協啓曰,判義禁洪祐昌,除拜後過三日,不爲出肅,依定式推考警責,仍卽牌招察任,何如?傳曰,允。
傳于洪鍾協曰,右副承旨許遞,前望單子入之。承旨前望單子入之,李重夏添書落點。
傳于洪鍾協曰,政官牌招開政。
以璿源譜略修正時校正堂上以下別單。
傳于洪鍾協曰,校正堂上判宗正卿李景應,內下大豹皮一令賜給,李載冕內下豹皮一令賜給,知宗正卿李寅應,李珪永,宗正卿李載純,各熟馬一匹賜給。有司堂上判宗正卿李景應內下大豹皮一令賜給,李載冕內下豹皮一令賜給,知宗正卿李寅應,內下虎皮一令賜給。跋文製述官奉朝賀金尙鉉熟馬一匹面給,監印堂上宗正卿李載純,國朝御牒書寫官知宗正卿李寅應,監印正金炳稷,竝加資。典籤李羲性,典簿金炳薰,主簿李象翼·洪承翼,兼郞廳李載洪,竝陞敍。參奉李能夏,忠義李獜善,郞廳李晚夏,校正郞廳李秉吉,竝陞六,其餘寫字官,唱準·畫員·日官·錄事·員役·工匠等,竝依判下施賞。
傳于洪鍾協曰,召對爲之。
兵曹口傳政事,摠禦營別將單閔泳綺,親軍統衛營哨官單元稷。
洪鍾協,以義禁府言啓曰,因全羅監司李憲稙啓本,流三千里定配罪人李敏恒茂朱府到配事,放字書下矣。李敏恒放送事,分付該道道臣之意,敢啓。傳曰,知道。
又以義禁府言啓曰,各道放未放成冊啓下,全羅道龍潭縣流三千里定配罪人黃一龍,慶尙道仁同府流三千里定配罪人柳錫用,平安道寧邊府遠惡地定配罪人池運永等名下,放字書下矣。黃一龍·柳錫用等放送事,分付各該道道臣,池運永,方在臺啓中,不得擧行之意,敢啓。傳曰,知道。卽速擧行。
戊子十二月二十五日四更,上御萬慶殿。召對入侍時,參贊官閔致憲,檢校直閣趙秉輯,侍讀官尹始榮,檢討官趙章夏,假注書李吉九,記注官玉秉觀,別兼春秋閔亨植,各持綱目第十二卷,以次進伏訖。上曰,史官分左右。仍開卷,上曰,上番讀之。始榮讀自公孫述起兵,止遂北都略。上曰,釋義。始榮釋義訖。上曰,文義奏之。始榮曰,莽賊渠以世祿之臣,行此窮天亘地之惡,則渠身之萬戮千斬,渠先之殃及泉壤,天理孔昭,而使彼逆命,拖至于今,臣猶恨晚也。上曰,渠以外戚,宜思竭忠輔國,而反行逆節,竊位纂號,幸賴天佑,至此黜伏,耀然如見,快爽無比矣。但其間無辜生靈困瘁,甚可矜歎矣。始榮曰,聖敎切當矣。上曰,下番讀之。章夏讀自分遣使者,止鎭撫關東。上曰,釋義。章夏釋義訖。上曰,文義奏之。章夏曰,値此王莽苛政暴虐之時,劉秀爲大司馬,至於河北,所過郡縣,考察官吏,黜陟能否,除莽苛政,復漢官名,吏民喜悅,持其牛與酒,勞問劉秀,秀皆不受,此是發政施仁之意,祗承漢家古事,此豈非中興之主第一件事乎?豈不壯哉?曷不休哉?上曰,劉秀承高祖之遺業,除莽苛政,一遵約法三章,此是爲政之大綱領,然秀姑未得帝位,只爲大司馬,從事司察,一如舊章,光武之盛德,曷勝道哉?章夏曰,聖敎切當矣。上曰,參贊官讀之。致憲讀自以李松爲承相,止秀乃止。上曰,釋義。致憲釋義訖。上曰,文義奏之。致憲曰,氷堅可渡,此是王霸之詭言,而臨河而氷合,旣渡而氷解。又曰,有白衣老人指路,此與漢太祖拔劍斬蛇老嫗夜哭,異兆相符矣。大抵創業之主中興之君,殆天授,非人力所致也。上曰,劉秀上順天命,下察民心,掃盡陋氣,新出淸明,實由於漢太祖種德餘蔭,然又爲琢之磨之,布德天下,美不容言矣。致憲曰,聖敎切當矣。上曰,閣臣讀之。秉輯讀自秀以二郡兵弱,止大將軍封列侯。上曰,釋義。秉輯釋義訖。上曰,文義奏之。秉輯曰,劉秀是時,已有創業之志,尊賢下士,整齊衆軍,今於含中兒犯法,祭遵奉法,宜其嘉歎,而乃反收遵,此是倉卒未及思之致也。上曰,創業中興之主,遵賢下士,異於凡人,而至於光武,用人之際,豈有一毫未盡耶?只不過靑天暫時掩翳而已耳。秉輯曰,聖敎切當矣。上掩卷,仍命史官就座。又命退,諸臣以次退出。
上在景福宮。停常參·經筵。
傳于金昇圭曰,同敦寧·敦寧都正許遞,今日政差出。
傳于金昇圭曰,兼弼善,今日政差出。
傳于金昇圭曰,德源府使之代,北靑府使李暐除授,北靑府使之代,副護軍金裕成擬入。
傳于金昇圭曰,原任直閣閔丙奭·趙同熙,檢校差下。
傳于金昇圭曰,臺諫竝許遞,前望單子入之。臺諫前望單子入之,執義吳尙鉉,司諫朴淇鍾落點。
傳于金昇圭曰,新除授臺諫牌招,使之停啓以入。
金昇圭啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·春川府·江華府·廣州府·江原監營·忠淸監營·全羅監營·慶尙監營·咸鏡監營·按撫營,各一件營上事,自本院依例成有旨,下送京各司,應爲頒賜二十六件,亦爲依例頒給之意,敢啓。傳曰,知道。
以江原道放未放成冊,傳于金昇圭曰,尹敎善·柳令均放。
以忠淸道放未放成冊,傳于金昇圭曰,李觀永·吳得善·李寬英·李海祚·李武應·李朘沼·李道振放。
以黃海道放未放成冊,傳于金昇圭曰,李敎榮·金鳳善·朴興周放。
以全羅道放未放成冊,傳于金昇圭曰,〈金〉先郁·金光勳·李恩植放。
以全羅道放未放成冊,傳于金昇圭曰,文有用放。
以平安道放未放成冊,傳于金昇圭曰,朴寅煥·朴基琫·卞元圭·吳衡鐸放。
以慶尙道放未放成冊,傳于金昇圭曰,金鏞元·廉致壽放。
傳于金昇圭曰,召對爲之。
傳于金昇圭曰,右副承旨許遞,前望單子入之。
金昇圭啓曰,都承旨趙同熙,左承旨李源珪不爲仕進,左副承旨閔致憲式暇出去,右副承旨·同副承旨前望未下,院中只有臣一人,伴直無人,左承旨所當牌招,而拘於廳規,不得請牌,何以爲之?敢稟。承旨前望單子入之,閔泳達添書落點。
金昇圭啓曰,左承旨李源珪牌不進,伴直無人,新除授同副承旨閔泳達,卽爲牌招,何如?〈傳曰,牌招。〉
金昇圭啓曰,新除授同副承旨李重夏,時在咸鏡道德源府任所,交代後斯速乘馹上來事,下諭,何如?傳曰,許遞,前望單子入之。承旨前望單子入之,鄭元夏落點。
以左承旨李源珪牌不進罷職傳旨,傳于金昇圭曰,只推。
閔泳達,以吏曹言啓曰,藍浦縣監李倬,楊根郡守李寅承,相換事,命下矣。楊根郡守李寅承,以前任平康縣監,方在解由未出中,井邑縣監尹相耇,禮山縣監李純宰,相換事,命下矣。禮山縣監李純宰,以前任開寧縣監,方在解〈由〉未出中,何以爲之?敢稟。傳曰,勿拘。
又以吏曹言啓曰,幽谷道察訪吳鍾源,以其身病,呈狀乞遞,改差,何如?傳曰,允。
又以吏曹言啓曰,新除授光陽縣監李秉儀,以其身病,呈狀乞遞,改差,何如?傳曰,允。
又以吏曹言啓曰,藍浦縣監李倬呈狀內,矣身受由上京,矣身病猝重,萬無還官之望云,罷黜,何如?傳曰,楊根郡守李寅承相換。
又以吏曹言啓曰,井邑縣監尹相耇呈狀內,矣身受〈由上〉京,矣身病沈重,萬無還任之望云,罷黜,何如?傳曰,禮山縣監李純宰相換。
有政。吏批,判書趙秉世進,參判金宗漢病,參議金裕行病,右承旨金昇圭進。以權潚爲吏曹正郞,閔亨植爲兼弼善,尹成鎭爲同敦寧,李敏用爲敦寧都正,金裕成爲北靑府使,林鉉東爲光陽縣監,吳鍾源爲平邱察訪,殷斗七爲幽谷察訪,咸從府使趙鍾稷,固城府使申復均相換,藍浦縣監李倬,楊根郡守李寅承相換,井邑縣監尹相耇,禮山縣監李純宰,相換事,承傳。前監察趙彰夏,副司果白元豊今加通政,朝官年八十加資,崇靈殿參奉加設單林益勳,崇仁殿參奉加設單朴殷植,忠義單李啓鎬,宗親府郞廳單李一應,前縣監朴廷基,守門將閔泳泰,今加通政加資事,承傳。
兵批,判書閔泳煥病,參判李鍾晉未肅拜,參議趙文夏病,參知李容泰入直進,同副承旨閔泳達進,黃龍別將單林信坤,同知加設單姜泰亨,訓鍊主簿加設單安昌孝,謢軍金完秀,副護軍金稷鉉·李重夏·洪鍾協·黃基淵·尹定求·李根周·具然喜·盧炳稷·李秉恒·柳冀先·王謹鎬·李德雨,副司直宋奎會·林羲相·趙吉夏·沈遠翼·李源憙·尹承弼·李起東·徐相耆,副司果吳春泳·洪鍾憲·李在明·李益煖·愼學城·許泳·朴起默·申喆熙·洪·宋在昊,副司正朴魯洙,副司猛韓鳳履,副司勇李啓鎬·李一應·李鍾赫,以上竝單付。
吏批,再政。以金商圭爲工曹參判,兼春秋官記注官單權潚,監理元山港通商事務單李暐。
閔泳達,以議政府言啓曰,卽見京畿監司吳俊泳狀啓,則儒生公都會,固當設行,而歲色垂窮,擧子來往,易致窘急,待明秋設行事,請令廟堂稟旨,分付矣。値此歲暮,必多相妨,依狀辭退行,何如?傳曰,允。
又以議政府言啓曰,卽見水原留守尹滋悳狀啓,則公都會當爲設行,而連値事故,在京未還,待明年合設事,請令廟堂稟旨,分付矣。事勢有拘,歲除且近,許令依狀請施行,何如?傳曰,允。
又以議政府言啓曰,卽見水原留守尹滋悳狀啓,則今秋等都試與火砲科,當爲設行,而連値事故,在京未還,待明春合設事,請令廟堂稟旨,分付矣。歲色垂暮,果難試取,依狀請許施,何如?傳曰,允。
又以議政府言啓曰,卽見廣州留守洪鍾軒狀啓,則儒生公都會,當爲設行,而歲色垂暮,催科旁午,多士齊赴,亦係當念,待明年合設事,請令廟堂稟旨,分付矣。此際試取,應有窒礙,依所請許施,何如?傳曰,允。
又以侍講院言啓〈曰〉,新除授兼弼善閔亨植,所當牌招,而時値夜深,待明朝牌招,何如?傳曰,允。
又以承文院言啓〈曰〉,卽見禮部咨文三道出來者,一是歸政後應辦變通事宜,謹擬條目奉旨依議事也。一是夏季統巡會哨緣由事也。回咨竝按例撰送,一是蔘稅一項,全行寬免,以示恩恤事也。免稅旣已淮請,則不可無稱謝之擧,以前頭使行奉表伸謝之意,撰出先通咨文,以爲入送,何如?傳曰,允。
又以兵曹言啓曰,禁軍別將元禹常,身病猝重,無望供職,呈狀乞遞矣。實病旣如此,則勢難强令察任,改差,何如?傳曰,允。
兵曹,以尹泳奎爲禁軍別將。
閔泳達,以親軍統衛營言啓曰,本營軍司馬趙東潤,身病甚重,勢難察任,改差,何如?傳曰,允。
又以義禁府言啓曰,遠惡地定配罪人池運永放事,雖伏承卽速擧行之命,而臺啓方張,格例莫越,不得擧行之意,敢啓。傳曰,卽速擧行。
大司憲李載純,大司諫黃耆淵,執義林羲相,司諫趙吉夏,掌令李源憙·沈遠翼,持平尹承弼·李起東,獻納徐相耆,正言李在明聯名箚曰,伏以,臣等卽伏見平安道放未放成冊啓下者,有罪人池運永放釋之命矣。臣等相顧愕貽,竊不勝憂歎之至。第伏念池運永之負犯,何如,關係,何如也?此不可與尋常罪犯之薄竄旋宥,同日而語,今此處分,固知出於大聖人包荒之德,臣等不勝欽仰萬萬,而有罪而幸逭,卽有國之失刑也。臣等以爲關石至重,隄防莫嚴,玆敢相率聯籲,仰瀆崇聽。伏乞聖明,亟寢成命,俾王綱振而公議伸焉。取進止。答曰,省箚具悉。今此處分,豈無斟量而然也?其勿更煩。
戊子十二月二十六日三更,上御萬慶殿。召對入侍時,參贊官金昇圭,侍讀官尹始榮,檢討官趙章夏,檢校直閣趙秉輯,假注書朴魯洙,記注官林奭禧,別兼春秋韓光洙,各持綱目第十二卷,以次進伏訖。上曰,史官分左右。仍開卷,上曰,上番讀之。始榮讀自漢爲人質厚少文,止王重之。上曰,釋義。始榮釋義訖,上曰,文義奏之。始榮曰,馮異當此風塵之時,戰勝攻取,不與常人爭功,獨屛樹下,恬若無功,以光武之明達,賞罰必不在誇矜謙退,而想其度量志槪,足以爲眞主王佐之器也。上曰,誇功爭能,人之常情,而馮異之於常人,若是謙退,譬諸有功而誇矜者,尤有光於其功也。光武亦以不矜不賞,終始大用,亦眞主明達之量也。再昌漢業,從可期也。始榮曰,聖敎切當矣。論語曰,孟子之反不伐,策其馬曰非敢後也,馬不進也。孔夫子贊美之,不伐其功,由是以觀,馮異之謙其功,不下於孟子之反矣。亦足以垂諸史冊,使後世臣子,永爲柯則也。上曰,下番讀之。章夏讀自王以朱隱,止爲御史大夫。上曰,釋義。章夏釋義訖,上曰,文義奏之。章夏曰,河內北有古河之險,南據河津之要,故光武當此之時,機密重地,不可不擇人任職,故問于鄧禹,則禹以寇恂薦之,文武備足,以兼有牧民御衆之才,可當其職,光武乃拜恂爲河內太守,恂治器械調餱糧,以給士卒,未嘗乏絶,實心對揚,寇恂之職,至矣盡矣。爲人臣者,可模器量矣。以鄧禹濟世安民之才,薦此良才,得其人任其職,古人所謂聖人能知聖人,正謂此矣。上曰,光武之用人處事,擧皆如是,豈不成中興之業乎?寇恂任河內,如蕭何之留關中,事無大少,無不得宜,古之君臣相信之意,用人之法,於斯亦可見矣。編于史冊,可謂有光於後世矣。章夏曰,聖敎切當矣。上曰,參贊官讀之。昇圭讀自隗崔·隗義,止失溫則郡不可守。上曰,釋義。昇圭釋義訖,上曰,文義奏之。昇圭曰,光武推赤心置人腹中,故其時攀鱗附翼之徒,不遠千里而應之,若雲集而影從也。上曰,四海鼎沸,萬民塗炭,光武得乘暗就明之臣,匡復漢室,享祚長久之兆,亦可見矣。昇圭曰,聖敎切當矣。得人者昌,失人者崩,光武之中興,更始之覆墜,惟在得人失人之間,而耿弇擇君,可謂棄暗就明也。上曰,閣臣讀之。秉輯讀自溫郡之藩蔽,止卽位於鄗南。上曰,釋義。秉輯釋義訖,上曰,文義奏之。秉輯曰,諸〈臣〉屢上尊號不聽,耿純又有誠功進奏,固辭不許,其謙讓,與凡主大異,可謂漢家將興之主也。爲後人臣,閱覽此冊,今見新莽已亡,漢家將興之機,其心快眼開者,莫於此也。上曰,有德之君,必有謙讓之道,自古帝王家太平氣像,此是漢業中興之世,上下莫大之光也。秉輯曰,聖敎切當矣。上掩卷,仍命史官就座,又命退。
上在景福宮。停常參·經筵。
閔泳達啓曰,右副承旨閔致憲,今日不爲仕進,卽爲牌招,何如?傳曰,允。
又啓曰,都承旨趙同熙廚院進,左承旨李源珪式暇,右承旨金昇圭式暇出去,左副承旨前望未下,右副承旨閔致憲傳旨未下,院中只有臣一人,伴直無人,都承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨鄭元夏,時在忠淸道洪州牧任所,斯速乘馹上來事,下諭,何如?傳曰,許遞,前望單子入之。承旨前望單子入之,張錫祚落點。
傳于閔泳達曰,政官牌招開政。
閔泳達啓曰,假注書李吉九有身病,勢難察任,今姑改差,何如?傳曰,允。
李吉九改差,代以李羲錫爲假注書。都承旨趙同熙牌不進,伴直無人,新除授右副承旨張錫祚,所當牌招,而拘於廳規,不得請牌,何以爲之?敢稟。傳曰,牌招。
傳于閔泳達曰,在外臺諫許遞,前望單子入之。臺諫前望單子入之,執義李商新落點。
傳于閔泳達曰,在外敦寧都正許遞,今日政差出。
傳于閔泳達曰,呈告兵曹參判·同義禁·同春秋許遞,今日政差出。
傳于閔泳達曰,洪州牧使之代,行護軍鄭周永擬入。
傳于閔泳達曰,高嶺僉使有闕之代,甲山府使李容俊除授。
傳于閔泳達曰,貶下守令,今日政差出。
以按撫使南廷順狀啓,吉州牧民鬧亂魁,尙未捉得,只以略爾罪囚,草草論帖,徒治許久遲緩,臣不勝惶恐待罪事,傳于閔泳達曰,勿待罪事,回諭。
兵曹,禁軍別將單尹泳奎。
有政。吏批,判書趙秉世牌招不進,參判趙秉稷牌招不進,參議金裕行進,〈左副承旨〉閔致憲進。以吏批言啓曰,判書趙秉世,參判趙秉稷,竝牌招不進,小臣獨政未安,何以爲之?敢稟。傳曰,只出緊任。啓曰,公州牧判官,今當差出,而本州以營下劇邑,物衆地大,素稱難治,不可不擇差,同道及他道有聲績,已準限·未準朔守令,竝擬,何如?傳曰,允。
以金興圭爲兵曹參判,白誠鎭爲敦寧都正,閔泳愚爲同義禁,沈相薰爲同春秋,元就赫爲監察,鄭周永爲洪州牧使,趙羲淵爲豊德府使,申國熙爲慶源府使,林冕鎬爲甲山府使,閔致純爲公州判官,鄭春基爲林川郡守,林時順爲山淸縣監,李奎煥爲草溪郡守,金奎煥爲陽城縣監,具重亮爲龍安縣監,申錫賢爲郭山郡守,柳性靑爲泗川縣監,金益龍爲玄風縣監。
兵批,判書閔泳煥病,參判金興圭未肅拜,參議趙文夏病,參知李泰容入直進,同副承旨閔泳達進,知事加設單元禺常,黃龍別將單林信坤,護軍李鍾晉,副護軍鄭元夏·李敏用·趙彰夏·白元豊·朴圭基·閔泳泰,副司果玄學圭·吳海根·安鍾永·魚在潤·金鍾赫·崔浩英·金基宅·車文龜,副司猛李源祚,副司勇李鍾赫,訓鍊主簿李弼榮,守門將安昌孝,以上減下事,承傳。
吏批,〈再政。〉以曺錫輿爲藝文提學,李景應爲司饔提調,高永錫爲兵曹正郞,尹明大爲健陵令,徐玄輔爲孝昌園令,申鉉謨爲氷庫別提,李鳳植爲東部都事,洪孝爕爲監察,金壽榮爲永同縣監。
三政。李秀彦爲貞陵令,李得仁爲監察,徐相郁爲睿陵參奉。
四政。薛孝錫爲順陵令,徐昌東爲監察。
五政。趙鎭九爲監察。
六政。黃聖周爲監察。
七政。崔浩性爲監察。
八政。金錫奉爲監察。
九政。金幽櫓爲監察。
十政。尹希泳爲監察。
閔泳達,以議政府言啓曰,卽見右捕廳所報,則黨賊十二名,多岐詗捉,到底鉤覈,其中作魁三漢,爲先酌處,而所捉該校,合有褒奬爲辭矣。聚黨使刃,搶奪民財之不足,甚至掘塚偸骨,情節之尤係兇獰者乎?三魁旣已酌處,該校之出力跟捕,合施另褒,朴漢杓·張儀寬,竝善地邊將作窠差送,朴潤秀·李基鍾·韓性吉·李運善竝賞加事,分付銓曹,何如?傳曰,允。
又以奎章閣言啓曰,原任直閣閔丙奭·趙同熙,檢校差下事,命下矣。卽爲牌招察任,何如?傳曰,允。
又以兵曹言啓曰,今此宗廟·景慕宮動駕時,本曹堂上郞廳守宮及侍衛各差備,當爲備員,而參判金興圭有身病,參知李泰容呈辭受由,不得進參,令政院稟旨變通,佐郞一員未差之代,竝令該曹,以在京無故人口傳差出,參判·參知,待下批牌招,以爲進參之地,何如?傳曰,允。許遞。
又以兵曹言啓曰,卽伏見親軍沁營外使鄭洛鎔狀啓,則領官尹秉善之因病改差,辭意有所錯誤,不審之該守臣推考,原狀啓還下送,使之改修正上送之意,分付,何如?傳曰,允。
又以奉常寺都提調·提調意啓曰,各陵園正朝祭享所用藥果煎造後,進上看品藥果二十立,依定式封進之意,敢啓。傳曰,知道。
義禁府啓目粘連,向前尹起元亦,隷儀法意,何等所重,而失待縱云病狀,廟啓臚列尤嚴,其在事體,不可不例切,施以定配之典,何如?判付。啓,依允。
義禁府啓目粘連,向前權東鎭亦,稅剩租斂,勒金勒錢,竟歸私橐,道啓指的,律以常法,焉逭重勘?以此照律,何如?判付。啓,依允。
義禁府啓目粘連,向前鄭煥堯亦,莫重稅穀,未卽準刷,專事捱過,致此虧欠,囚供縱有分疏,愆滯竟至夥多,論厥瘝溺之失,難逭虧之律,以此照律,何如?判付。啓,依允。
上在景福宮。停常參·經筵。
藥房提調朴齊寬,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李源珪啓曰,左副承旨閔致憲,今日不爲仕進,卽爲牌招,何如?傳曰,允。
又啓曰,右副承旨張錫祚,時在慶尙道仁同地,斯速乘馹上來事,下諭,何如?傳曰,許遞,前望單子入之。承旨前望單子入之,李貞稙落點。新除授同副承旨李貞稙,卽爲牌招,何如?傳曰,允。
傳于閔致憲曰,公事不審之中官高廷翼推考,李羲錫有頉,代以李日彦爲假注書。
閔泳達啓曰,祀典所重,何等審愼,而今日正朝祭傳香時,健陵獻官金明圭,尙不入來,以致傳香之過時,事未前有,萬萬駭然。所當重勘,而本院請推之外,無他可施之罰,何以爲之,而原單子,今方改付標以入,使之卽速受香,當該差祭堂上,不可無警,推考,何如?傳曰,允。
以慶尙監司金明鎭狀啓,晉州牧人命渰死事,傳于閔致憲曰,當此冬節,人命渰死,若是夥多,聞甚矜惕,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
閔泳達,以義禁府言啓曰,遠惡地定配罪人池運永放事,連伏承卽速擧行之命,而臺啓方張,格例莫越,成命之下,末由擧行之意,惶恐敢啓。傳曰,卽速擧行。
傳于閔泳達曰,臺諫竝許遞,前望單子入之。臺諫前望單子入之,大司憲趙榮夏,大司諫徐誼淳,執義鄭寅星,掌令丁奎會·申炳休,持平金錫龍·李濟承,正言尹忠求·林軒相落點。司諫南光熙,獻納申政均添書落點。
執義李商新,司諫朴淇鍾等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有孚於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤菀,容有極哉?請物故罪人國榮,亟施孥籍之典。噫噫,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲深徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不備之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫噫,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則籍其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉到南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。噫噫,痛矣。亂臣賊子,從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親密守禎,而結爲死黨,延接鳳周,而相與同室,綢繆謀議,打成一片,論災異於南山,而肆發憯悖之說,視奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參陟,神人之共憤,覆載之所難容,萬戮猶〈輕〉,三尺已施,而不可誅止其身,失之太輕。請謀反大逆不道知情不告罪人榮瑾,亟施孥戮之典。噫嘻,痛矣。李奎和之罪,可勝誅哉?今番鞫獄,卽窮天地亘萬古所未有之一大變怪,而其亂根逆抵,明赫是耳。渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲久輿情之益沸,今又賊招之屢出,島會觀相之說,塞謫負來之謀,畢露無餘,由前而喜·應之醞釀,跡旣浪藉,由後而禎·瑾之綢繆,情已發,惟其頑忍凶獰,抵賴不服,則尤當嚴加鞫覈,而不可遽議於傅生之科,至於凶謀逆節,無不同參,賊徒匪類,擧皆相通,親密守禎,許以死反,服事榮瑾,作爲血黨,究厥情犯,與兩賊一而二,二而一也。旣已承款於知情,則豈可有貸於王法乎?又此李奎和,則椄肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未伏常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰。此而謂無所躬犯而容之,謂不足深而貸之,付之惟輕,不施極律,則伏莽之戒,燎厚之漸,豈不大可懼哉?大可憂哉?請黑山島定配罪人李奎和,更爲設鞫得情,快正典刑焉。噫嘻,痛矣。朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是饑蝨之賤,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑,來告之不可,而偃息恬憘,不思所以人得以誅之者,此曷故焉?若無平日調繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不知,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。情黑山島減死定配罪人載仁,亟令王府,嚴鞫得情,快施極律焉。噫嘻,痛矣。鍾三之罪,可勝誅乎?所謂邪學,斁倫敗常,惑世誣民,國家無窮之憂,未甚有於此也。渠旣忝在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣座,毁撤家廟,自歸禽獸之域,嘯聚徒黨,便或連逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赫之斷案,而及有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情,鳳周世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋,潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林,禍將滔天,有浮洪水猛獸?何幸太陽中天,奸狀莫逃,夫伸三尺之章,遄伏肆市之典,神人之憤,庶可少洩,而似此巨魁,不可只誅其身而止。請〈謀〉叛不道罪人鍾三·鳳周,竝施孥戮之典焉。噫嘻,痛矣。演承·洛承之罪,可〈勝〉誅哉?所謂邪孽醜類,種下生種,斁倫敗常,人不爲人,根深窩成,蔓延蒂固,財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無所止屆也。演承,渠本簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如于登,而是爲渠叔,妖如洛承,而是爲渠弟,一門淫朋,同惡相濟,積年浸染,賦性至慝,鳳周·在誼,俱是邪窩夤緣,在誼交通〈鳳〉周,惟一·大洙,無非邪類相議,惟一親知一洙,詭謀祕計,明若串貫,而環連凶圖悖節,互相蛇蟠而蚓結,至於洋醜之敬一,乃是邪學中巨魁也。渡海潛來,隱形匿影,如非偏惑於此,則初無相從之時,而偕弟屈膝,前席之拜禮甚恭,與婢慣面,內室之酒會頻成,通用錢貨,情誼倍加慇懃,輸送魚脯,饋遺從又絡續,甘心護法,奉敎主若神明,聚首習講,視禍囿爲樂地,此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀?倡妖言而造妖書,意專在於眩惑,慫慂乃兄,暗滋奸點之萌,聯絡同黨,打成逋逃之藪,蓋此指劃排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹,究厥情節,其兄其弟,卽一而二,二而一也。近日邪術之肆行,皆緣此輩之接踵,憂深伏莽,何異白蓮·黃巾,禍將滔天,有浮洪水·猛獸?何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿憤少洩,而似此凶醜,不可只誅其身而止。請正法罪人演承·洛承,亟施孥戮之典。噫嘻,痛矣。鞫廳罪人晚植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,已南海出道之說,極其絶悖,德山募丁之計,尤是凶祕,此卽近古所無之逆節也。巨魁成七,雖已漏網,晚植等諸罪人之陰謀祕計,心腸貫一,仇機毒矢,情跡無貳,若不大加懲創,亟施典刑,則亂臣賊子,其將椄踵而起,寧不大可懼哉?端緖幾露,鞫覈未竟,酌處之處分遽下,臣等愕然失圖,不勝抑鬱。請楸子島減死定配罪人鄭晚植,黑山島減死定配罪人楊永烈,薪智島減死定配罪人楊聖中,金甲島減死定配罪人成夏膽,智島減死定配罪人朴晚源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻,痛矣。亂臣賊子從古何限,而豈有如今番鞫獄諸罪人之窮凶絶悖者哉?昌宲·汝江,俱以蟣蝨之賤,素蓄梟獍之腸,邪術之沈溺而斁絶彝倫,異類之糾結,而醞釀禍機,敢生射天之心,暗售賣國之計,遂至越層溟而招冠,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天道孔照,乾斷赫然,帳殿親問之下,端緖畢露,奸狀莫逃,足伸三尺之章,遄伏肆市之典,神人之憤,庶可少洩,而似此君讎國賊,決不可孥戮而止。苟有加於此之極律,則何可不施於此賊乎?至於敦浩,亦一邪徒中巨慝,締結匪類,潛懷異國,形跡極其詭祕,情節尤所狡惡,與汝江,一而二,二而一者也。德山凶犯時隨往同參,卽渠萬戮難貫之斷案,而陰謀祕計,多所與聞,凶肚逆腸,昭不可掩,今此只誅其身,不足蔽其罔赦之極罪。請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。噫嘻,痛矣。亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之無有育易種者審矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也。憑藉讖緯,煽動人心者弼濟,而岐賊實所主張,醞釀禍機,嘯聚黨與者弼濟,而玉賊實爲謀主,雈盜之警,屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼賊,卽此兩鉉也,兩鉉,便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲例,則今此岐·玉之罪,浮於弼賊者,乃反以弼濟之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施适·雲之例,施之焉。噫嘻,痛矣。亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事,貪利忘義,萬事不顧其身,觀燈詩之誦傳,桃成怨懟之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤,作之者應龍,而受頤揮於潤根,而得手法於應龍,兩箇凶種,打成一塊,前唱後和,綢繆醞釀,其實跡一而二,二而一也。何幸天道孔昭,乾斷赫然,帳殿親問之下,奸狀莫揜,端緖畢露,夬伸三尺之章,竝伏市肆之典,神人之憤,庶可少洩,而似此君讐國賊,決不可戮其身而止。請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。噫嘻,痛矣。亂臣賊子從古何限,而至於今日以鞫廳諸罪人言之,沈聃應之符同,金應淵之連腸接肚,驗察之聽計從令,往會則林根宲之和應,蛇盤蚓結,鵂鳴狼逐,或有主謀者,或有合勢者,心腸貫一,情跡無二,端緖幾露,鞫覈未竟,酌處之命遽下,臣等愕然失圖,不勝憂慨。請光州牧定配罪人沈聃應,任實縣定配罪人林根宲,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。噫嘻,痛矣。今番鞫獄諸罪人,卽振古以來所未有之窮凶絶悖者也。哲均厚被國恩,濫躋梱師,苟有一分秉彝,宜思百倍圖報,而奈其陰譎之狀,自著色辭,奰慝之性,便成枝,嘯聚匪類,甘作窩主,信惑雜術,釀出禍機,李觀一之邀寘密室,無事不議,朴景良之附耳細語,有言皆從,海舶妥帖,反思用術而驚動,火藥暗投,竟售思亂而樂禍,凶節盡露,斷案已成。東根,本以蟣蝨之賤,素蓄虺蜮之性,伴觀一而同舍,蹤跡甚祕,招景良而分酌,腸肚相連,假托月夜之赴飮,自底火塊之樸面,莫非哲均之所指使,其凶謀祕計,與哲均,一而二,二而一也。至於善敎,性本凶戾,跡又詭譎,出沒京鄕,作哲均之狎客,締結術數,爲觀一之薦主,包藏禍心,潛懷凶圖,不待刑訊,渠自輸款,今不可只誅其身而止。請謀叛不道罪人哲均·東根,知情不告罪人善敎,竝施孥戮之典焉。噫嘻,痛矣。亂臣賊子,從古何限,而豈而如今番鞫獄諸罪人之窮凶絶慝者乎?秉淵,鬼蜮成性,梟獍其心,結導賢爲神交,蓋其醞釀之有素,仗春晚爲義子,以之奔走而使役,謂氣脈之先占,乃敢自誇,聽相術而自負,潛蓄不軌,僞作官牌而掌庫,已極設心之狡,辦備戎器而私峙,將欲待時而動,求神埋戊,莫非出於妖惑,搬舍團丁,厥惟久於排布,至若渭水·南陽之發口,將心已著,天府敖倉之據形,爲計至憯,凶圖莫掩,逆節畢露,此誠窮天地亘萬古所未有之極惡大憝,何幸天道孔昭,罪人斯得,夬伸三尺之章,遄伏肆市之典,而似此凶逆之賊,決不可孥戮而止。苟有加於此之極律,則何可不施於此賊乎?啓豊,賦性凶悖,行己憯慝,逆如秉淵,而結爲心腹之交,凶如導賢,而又復腸肚之連,搬運隱僻,若形影之相隨,造備器服,乃繆結而和應,至於掌庫之受甘,作凶徒之窩窟,千金不惜,情可見於難測,一串如貫,凶則同於包藏,陰謀祕計,多所參聞,悖肚逆腸,昭不可掩,與秉淵,一而二,二而一者也。豈可只誅其身而止?李英俊,渠之姓名,已出賊招,而以其病染,雖不得刑訊,一不盤覈,施以島配,亦有乖於鞫獄之體。請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。噫嘻,痛矣。赫晉·祐秀·鳳周等罪,可勝誅哉?渠以鄕曲蟣蝨之跡,締結徒黨,糾合匪類,排布之源委,醞釀之脈絡,至凶絶慝,卽窮天地亘古今所未有之極逆大憝也。向因傳敎下者,三罪人,令本道用律,雖由於我殿下慮深張大事從權宜之聖德,而其體至嚴,其法至重,則此獄之究竟不可張大,而慮權宜而行者,明矣。今此道啓用辟,巨魁且殲,而諸罪人窮凶餘罪,何可以孥戮而止,破瀦而斷乎?請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。噫嘻,痛矣。亂臣賊子,從〈古〉何限,而豈有如今番在鶴之窮凶極惡者哉?渠以虺蜴之類,濟以梟獍之性,冒禁投匭,藉託闢衛之名,肆意下筆,暗蓄怨懟之心,情節自歸憯慝,援引罔非凶悖,烈焰急潮,倡爲齊嶽楚咻之嚆失,溫批思綸,反擬衛君·宋帝之覆車,敢曰不能之句,逆腸已露,又謂無用之說,凶肚莫掩,喜事樂禍,犯分干紀,此誠亘萬古所未有之凶孽也,擧一世所共誅之大憝也。何幸天道孔昭,神理不或,鞫訊就完,斷案已定,魯觀之斧鉞夬施,禹鼎之魑魅莫逃,庶幾邦憲不墜,輿憤少洩,而似此凶逆,不可只誅其身而止。請犯上不道罪人在鶴,亟施孥戮之典焉。噫嘻,痛矣。亂臣賊子,從古何限,而豈有如今番鞫獄之諸罪人窮天地亘宇宙極逆大憝者乎?言之膽悼,思之骨顫,驥泳·鼎鎬·哲九,俱以梟獍之性,素蓄虺蜮之計乎?〈連〉日包藏,無非失志而怨國,積年醞釀,盡是稱兵而名亂,假托斥倭之名,敢售不軌之圖,會議內堂,募人外道,龍虎兵之爲備,曜金門之突入,排布祕密,謂沁都之先犯,將京城之直向,凶謀奰慝,千金厚資,與時而自當,二字凶言,卜夜而設計,連腸接肚,殆同蛇蟠而蚓結,前唱後和,無異鵂鳴而梟應,諸賊之至凶絶悖,一串貫來,厥罪惟均,而情跡莫掩,端緖畢露,雖幸天討略行,王章少伸,尙何足以夬洩神人之憤也哉?似此惡逆,不可但以孥戮而止,破瀦而斷矣。請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。噫嘻,痛矣。達善·斗榮·鍾海·鍾學·〈東〉述之惡逆,亘古所〈未〉聞所未見,而萬戮猶輕,千剮難贖。噫,諸賊素以陰險梟獍之類,俱蓄狡譎虺蜮之〈計〉,與驥·鼎而同謀,甘作爪牙,會鍾街而分隊,自許頭領,給錢募軍,假托約日而代倭,造燈爲號,計將乘夜而犯闕,傳都錄而遵約,做謀極惡,陷沁營而向京,其說至凶,內堂會議,混是不軌之黨,衆招同惡,無非莫掩之跡,究厥心腸,論其罪逆,則與驥·鼎·哲三賊,無處不會,無謀不參,明若串貫而環連,互相蛇蟠而蚓結,今此五賊之罪,浮於三賊,而乃反以三賊之次律施之者,豈非失刑之大者乎?輿情憤鬱,國論沸勝。請謀反不道罪人達善·斗營·鍾海·鍾學,與謀反大逆不道知情不告罪人東述,竝施孥戮之典焉。噫嘻,痛矣。今番鞫獄諸罪人,卽振古以來所未有之至凶絶悖者也。中鎬·然應·建燮·哲鎬·彙靖,俱以鬼域之類,素蓄梟獍之性,綢繆締結,外雖托於伐倭,醞釀排布,內實售於犯國,擬稱左廂之號,陰圖畢露於造符,自詡六壬之術,凶計莫憯於將斧,事貰神遠,惑恐携貳之端,假稱偵探,反助凶逆之計,都筆設施,便同主張片雲,誕術誑惑,自是伎倆,究厥心腸,論其罪惡,則與驥·鼎·哲三賊,三而五也,五而三也。今此五逆之只誅其身,不足以蔽其罔赦之極罪。請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典焉。噫嘻,痛矣。柳道奭·兪鎭應·魚用海之罪,可勝言哉?衆招同惡,形迹莫掩於捕案,招辭已出於鞫庭,究厥心腸,論其罪犯,不可以尋常處之也。若不到底窮覈,快施當律,則其可曰邦有常憲乎?鞫事未竟,寬典遽降,公議轉益沸鬱,王章易至隳損。請鹿島安置罪人柳道奭,鏡城府罪人兪鎭應,朔州府定配罪人魚用海,更令王府,嚴加鞫覈,明正典刑焉。至於物故罪人李炳埴,尤有甚於此三罪人之負犯,素以陰梟獍之類,同謀逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可而處之尋常,輿情憤鬱,國論沸騰。請物故罪人李炳埴,施以孥戮之典焉。噫嘻,痛矣。世級漸降,人心日渝,千奇百怪,層生疊出,而豈有如源進者哉?渠以簪纓之列,宜守謹飭之操,奈其賦牲祕譎,行己閃忽,喜事之習,自來伎倆,樂禍之心,便作能術,妄肆樞機,殆同狂夫之不擇發,誹訕朝廷,專出小人之無忌憚,是豈臣分之所敢爲,抑亦淵衷之所婁燭也?此若不嚴加處分,則國網將無以振肅,民志亦無以底定,聖鑑深燭,王章少伸,乃施以賜死之典,猶未洩輿情之憤,臣等玆敢相率荐瀆。請賜死罪人源進支屬,亟施散配,以正邦憲焉。噫嘻,痛矣。應準·會正之罪,可勝誅哉?渠輩俱以世祿籍,竝著崇顯,其所敬畏,尤倍餘人,而至於撰咨議禮,不敬無畏之罪,掀露無餘矣。鳴呼,六月之變,卽亘萬古所未有,擧一世所共憤,而撰咨之文,有曰,劫害相臣,仍犯王宮,旣曰犯王宮,終曰宗社生靈之福,當此天地飜覆,日月晦塞之時,措辭間全無至痛意,罔極中乃反以禍爲福,斁倫悖常,胡至此極?是可忍也,誰不可忍也?且以議禮言之,成服磨鍊之節,衣福從權之擧,何等大變禮,而全不審愼,只以數次疏啓,有若尋常塞責者然,遽爾領布,使中外縞素,致臣民慟慨,苟有人理臣分,寧或若是?思之及此,孰不心寒而骨戰也?夫王章如或未伸,則國網由是漸頹,豈不大可懼哉?兩罪人之所犯,其端雖異,三尺律之莫嚴,厥辜惟均,旣早施以賜死之典,猶未洩憤惋之〈心〉,臣等之不避煩瀆,以箚以啓,豈可已而不已者哉?關係旣重,處分猶輕。請賜死罪人應準·會正支屬,竝施散配,以伸邦憲焉。噫嘻,痛矣。亂臣賊子,從古何限,而豈有如今番賜死諸罪人之負犯哉?俱以梟獍之性,兼有蛇蚓之結,譸張誣逼,無所畏戢,怨懟之說,肆口無憚,陰奰之行,十目難掩,至慘且凶,胡至此極?俱是乘時樂禍,包藏陰圖,苟有一分彝性,豈其肆然萌心哉?是可忍也,孰不可忍也?今此賜死諸罪人支屬之處分,尙未承蒙,臣等不勝抑鬱,玆敢相率洊瀆。請〈賜〉死諸罪人顯德·采夏·載晚·秉昌·宇熙支屬,竝施散配,亟降明命,以伸王章焉。噫嘻,痛矣。亂臣賊子,從古何限,而豈有如樂寬之窮凶絶悖者哉?渠以蟣蝨之賤,素蓄梟獍之毒,潛懷禍心,肆投凶疏,字字是不敬不道,節節是無忌無憚,至於言必稱下四字,且玆乃今知至民從之一節,是豈萌諸心而發諸口者乎?萬戮猶有餘罪,無非詬天而罵日,一國皆曰可殺,不啻犯分而干紀,指流竄而爲忠,莫掩黨同之疏,網縉紳而盡打,顯售陰奰之計,迨亂軍作變之時,尤著罔赦之案,欲其因亂圖生,不顧關石之莫嚴,自幸轉禍爲福,無難囹圄之擅出,此可見賊肚之相連,烏得免亂魁之同律歟?鞫獄方設,端緖已旣畢露,處分遽下,勘斷猶未蔽辜,王章無以夬伸,輿情轉益沸鬱。請犯上不道罪人樂寬,亟施孥戮之典,俾洩公憤,以絶亂萌焉。噫嘻,痛矣。反國之逆,犯闕之賊,古或有之,而豈有如今番諸凶之至憯絶慝者乎?惟彼英植·泳孝·玉均·光範·載弼輩,俱是簪纓之裔,尙未毛羽之成,籍家勢而早登仙籍,受國恩而或通禁臠,始若猢孫街戲,持身酣媟,遂畜狼子野心,出言皆誕,及夫遊歷日東,自謂遍觀天下,神魂迷蕩,視家邦如屣,行跡洈祕,認寇敵若同室,輸異類以肝膽,梟鳴鵂應,締凶徒爲心腹,蛇盤蚓結,竟以賣國之習,乃作射天之擧,假托扈衛而半夜招寇,脅遷乘輿而幾日恣凶,襟紳環門而頓足,覲路塞矣,兵刀充庭蹀血,良人殲矣。自除官職,太阿倒在渠手,公肆猖蹶,宗社幾危一髮,援師整隊而入,猶敢槍砲迎格,羽蹕間路而出,還復聲力阻隚,凡此戒首禍魁,雖食肉寢皮,不足以洩神人之憤,而一英植之所恥,而點乭爲玉賊之爪牙,允相連範逆之腸肚,郵局之宴,氷洞之火,寅鍾之約,皆其主張,而已爲掀露,則直是大慝之鷹犬,凶窩之鬼蜮,弘植則旣同玉均泛海之舟,又引載弼犯宮之燈,粧撰雖巧,情踪莫掩,載昌則以弼賊之同氣,與孝·玉之黨惡,雖生髮之未燥,亦凶謀之悉參,興宗則通心肝於亂魁,作耳目之賊藪,變化之釀起郵司,逋逃之向仁川,已發就鞫之招,焉逭黨逆之律?興喆則托醫名而締結異國,包禍心而趨柎賊臣,奸細之態,〈奊〉奰之跡,旣十分之所指,豈寸舌之可憚,英植則醞釀之謀,慣聞諸生徒聚議,憸黠之性,自詡小錦陵佩號,爲凶鍾而執杯相酬,遇逆孝而摻袖共問,凡此同惡相濟,非但知情不告,至若昌模,則素以韎韋之孽,相從潑皮之類,無職入闕,少無忌憚,仗劍立陛,顯有包藏,奉均·孝貞,卽其前茅,重模·昌奎,亦是同窩,而鞫訊未竟,鬼誅先加,常刑由絀,輿憤益激。噫,禹鼎之逃,終必照燭其形,魯觀之誅,先須殄滅無遺,典憲一或隳壞,國憂亶在湫攸,寧不大可懼哉?今此泳孝等四凶之先行收司,弘植等五賊之亦施孥戮,雖伏承允兪之音,王章猶未盡伸,輿憤尤爲轉激。請徑斃罪人英植,加施适·雲之律,在逃罪人泳孝·玉均·光範·載弼等,刻期逮捕,與謀叛罪人点乭·允相,物故罪人昌模,知情不告罪人弘植·載昌·興宗·興喆·英植,竝加施适·雲已施之典。噫嘻,痛矣。亂逆之徒,從古何限,而豈有如許今番鞫獄罪人永植之窮天地亘古今極逆大憝者乎?言之膽掉,思之骨顫,渠以卒伍微賤之類,敢售軍撓醞釀之心,東別營之偸取軍器,其計絶憯,內人房之打破窓戶,無辭自服,四年逋命,久矣王章未伸,晷刻難貸,今乃罪人斯得,蓋其所犯凶逆,與春永,而一而二,二而一也。與綢繆而和應,情迹莫掩,卒爛熳而同歸,首從何別?似此惡逆,不可但以孥戮而止,破瀦而斷矣。請謀叛大逆不道罪人永植,亟施适·雲已施之律,以正邦憲焉。噫嘻,痛矣。亂賊逆犯,從古何限,而豈有如今番諸鞫囚之至憯絶慝者乎?俱以蟣蝨至賤之類,梟鳴而鵂應,敢售鬼蜮叵測之情,蛇盤而蚓結,言之膽掉,思之骨顫,天地之所不容,神人之所共憤,而始因逃魚之漏網,久矣王章未伸,竟自飛蛾之撲燈,今焉罪人斯得,應浩之日館隨往,宮門把守,興龍之天字軍號,服色新備,啓完之訪師替番,聞兄行兇,昌基之托巡招類,蔑分希官,昌洙之邀兇福而謀於家,應逆孝而遇諸塗,聖郁之謀亂知機,興模之開化得時,若夫上祿之情跡,甘聽福模之指使,招徒赴會,聞變排立,凡此同惡,腸肚相連,論以當律,首脅奚分?大逆不道罪人景純,已施适·雲之律,而其餘諸罪人不可但以誅身而止,減死而斷矣。典憲一或隳壞,國憂靡所止屆,寧不大可懼哉?請謀叛不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,智島減死定配罪人李上祿,更令王府,嚴鞫得情,夬正典刑焉。噫嘻,痛矣。洪晉游·李道宰·安宗洙,慶光國之罪,可勝誅哉?渠以世祿後裔,或早登仙籍,或調蔭塗,受國厚恩,山海崇深,欲報涓埃,糜粉磨放,不足喩其萬一也。夫何梟腸獍肚,素蓄負國之性,蛇盤蚓結,敢售斁倫之心,千罪萬惡,人類之所不齒,至凶絶慝,擧世之所共知。噫,玉均等諸賊,覆載間晷刻難貸之逆也,八域含生,不欲共戴,炊骨噬肝,不足雪其憤痛也。此輩少無共憤之心,乃有陰附之迹,爲鬼爲蜮,潛通溟海之匿賊,相唱相和,煽動草野之群盜,祕護之意,雖不顯於色辭,暗售之計,乃如見其肺腑,結爲黨與,締結之形迹莫掩,視同骨肉,詭譎之情節畢露,與綢繆而相應,安危攸係,卒爛熳而同歸,首從何別?蓋其所犯凶逆,與玉均等一而二也,二而一也。拖到三年,尙此假息,其可曰國有三尺乎?且英植·泳敎之頭領,何敢得保於地下?亟施斬屍之律,以洩神人之憤焉。已斃在逃諸賊姻親族戚之應坐者,寘之勿問,晏若無故,則人主法天,春生秋殺之意,安在哉?竊有可驚可駭之事,泳孝父之死也,出力掩埋,玉均等之逃也。裁書連通,自有其人,而臣等愚昧,雖未能指的誰某,顧其負犯之重關係之大,何如也。刻期査得,明正其罪,斷不可已。臣等卽伏奉聯箚批敎,答曰,極係張大,或涉䵝昧,竝不允罪人申箕善·洪晉游·李道宰·安宗洙·慶光國竝加施圍籬之典,臣等相顧愕眙,不覺抑塞憤鬱之至。今此處分,寔出於包荒納汚之恢廓聖度,臣等非不仰揣,非不欽祝,國有關和,上不得低仰,下不得奉承,漢法之不敬,春秋之無將,未有甚於此也。防微杜漸,猶其可愼,拔本澄源,寧或少忽?此而不鉤覈鋤治,何樣禍機,未知伏在何地。臣等敢效明張之義,聯陳沫飮之忱。請蛇島加棘罪人洪晉游,古今島加棘罪人李道宰,馬島加棘罪人安宗洙,智島加棘罪人慶光國,竝令王府,設鞫得情,亟正邦憲焉。噫嘻,痛矣。朴顥陽·尹雄烈·安寧洙之罪,可勝誅哉?甲申諸逆,卽窮天極地亘萬古溯百代所未有也。凡屬圓顱方趾之類,孰無食肉寢皮之想?天網疎恢,潛逃海外,輿憤沸騰,如在湯中,而一未有快伏王法,擧皆切〈齒〉,直欲無生,共戴一天之恨,拖至三年之久,豈意凶徒寔繁,種下生種?申箕善·洪晉游·李道宰·安宗洙·慶光國之黨出焉,而又此朴顥陽輩,接踵而起,是乃申箕善之一類也。與諸賊相通,謂此時可乘,梟鳴鴟應,顯有和附之態,蛇盤蚓結,莫掩綢繆之跡,究厥罪犯,合置何辟?至於安寗洙,國之陰事,暗相關通,卽賣國之徒射天之計也。俱是覆戴之所不容,神人之所共憤,其所關係之大,果何如也,而臣等卽伏奉聯箚批敎,安寗洙只施島配而止,朴顥陽·尹雄烈,則竝止遠地定配之典,臣等相顧愕眙,不覺抑塞。今此處分,雖出於大聖人涵容之盛德,王章不可屈也,公議不可遏也,鉤覆鋤治,斷不可已。請智島島配罪人安寗洙及安州牧遠地定配罪人朴顥陽,綾州牧遠地定配罪人尹雄烈,竝〈令〉王府,設鞫得情,亟正邦憲焉。噫嘻,痛矣。亂逆之徒,從古何恨,而豈如今番鞫獄罪人昌寬之窮天地亘古今極逆大憝者乎?言之膽掉,思之骨顫,渠以賊孝招募之卒,屢出凶模供招之辭,旬七夕軍巡之說,情節已露,十三員會飮之謀,腸肚相連,差領官而受指使,敢肆梟獍之性,幻姓名而掩蹤跡,尙遲杆梐之庾,逆節畢輸,已是有口難鳴,王章莫嚴,奚但誅身而止?請謀叛不道罪人昌寬,亟施孥戮之典,以雪神人之憤焉。噫嘻,痛矣。亂臣賊子,從古何限,而豈有如今番諸賊之窮凶絶悖者哉?渠以蟣蝨之賤,素蓄梟獍之性,許多罪惡,掀露無餘,則臣等之連日冒瀆,是豈可已而不已者乎?惟兪音是竢,及伏奉傳敎下者,申箕善,則其綢繆之情迹,不可無鉤覈,有具格拿來之命,而池錫永,則以卑微沒覺,不足深誅,有島置之命,臣等相顧愕眙,竊不勝憂歎之至。噫,此罪人之罪惡何如,關係何如,而施以島置,有若尋常罪過之一番懲勵者然,固知出於大聖人好生之德,非不欽仰萬萬,而孰予孰殿,孰爪孰牙,窮覈無遺,亟施當律,實不可一日緩者也。凶圖縱懷於蛇盤,祕跡莫究於鵂應,處分之下,輿情愈憤,夫莫遏者,公議也,莫嚴者,關和也。豈可以沒覺,遽施惟輕之典,終靳盤覈之擧乎?玆敢冒悚聯陳,用效沐浴之義。伏乞聖明,亟奮乾剛之斷,特降允許之音。請薪智島圍籬安置罪人池錫永,亦令王府,一體設鞫,嚴覈得情,夬正典刑焉。噫嘻,痛矣。申箕善之罪,可勝誅哉?渠以簪纓之裔,早登緋玉之列,厚蒙拂拭之恩,宜切圖報之誠,而蓄抱負國之心,潛結至凶之徒,引入深嚴,冒叨喉院之銜,製給擧條,甘聽指使之計,矯命焉與之傳布,論事焉斷其可否,賦性陰祕,有若伏莽之虺,行跡詭譎,殆同含沙之蜮,四載假息,寔出好生之德,十手所指,詎免罔赦之罪,絶殼於行道之中,自知干犯之難逭,忍杖於親鞫之下,尤見奸譎之莫掩,連腸肚於逆豎,同惡相濟,隱頭尾於供招,巧辭粧撰,獄事未竟,寬典遽降,三尺之王章未伸,一縷之頑命尙貸,輿論去益沸鬱,邦憲從以隳壞,以若負犯,不可還貸而止。請呂島加棘還發配罪人申箕善,更加嚴鞫,期於得情,夬正邦刑焉。兩司合啓池錫永事,中命而下十八字抹去,至噫下一字抹去,此字添入,如而下六字抹去,施以二字添入,可以下二字抹去,請字下三字抹去。笞兩司曰,不允。申箕善事,已有處分,勿煩。答院曰,不允。啓中池運永事,停啓。
閔泳達,以禮曹言啓曰,來正月初一日正朝朝賀時,大王大妃殿·王大妃殿·中宮殿,百官陳賀儀註,直爲書入各殿之意,敢啓。傳曰,知道。
又以議政府言啓曰,卽見統禦使閔應植所報,則淸州以劇弊之邑,由來不足與指徵無處者,其數夥然,正供軍需,因此愆滯,乙酉丙戌兩年戶惠均廳未納米,合二千四百五十七石零,太合五百八十石零,特許詳定代納辭爲矣。本州近成弊局,苟非別般顧恤,民與邑將有難保之慮,況今統禦使節制新創之初,不容不築底淸帳,上項未納米太,依報辭特許詳代,使之告勘事,分付,何如?傳曰,允。
又以奎章閣言啓曰,原任待敎沈相璡本生母喪,依定式遣檢書官,傳給內賜賻物,仍爲致弔以來之意,敢啓。傳曰,知道。
又以戶曹言啓曰,卒奉朝賀李裕元喪,葬需從優輸送事,命下矣。本家在於京畿楊州地,令本道葬需從優輸送之意,分付該道,何如?傳曰,允。
又以統理交涉通商事務衙門言啓曰,釜山港書記官李玄稙有頉代,前司勇崔鎭泰差下,令該曹口傳下批,何如?傳曰,允。
又以兵曹言啓曰,來己丑年各處頒給信漢符別單,各官房新定式頒給信漢符別單及文宰武臣蔭官二品以上人員章標頒給別單,修整以入之意,敢啓。傳曰,知道。
吏曹口傳政事,釜山港書記官單崔鎭泰。
兵曹,高嶺僉使單李容俊相換事,承傳。
閔泳達,以摠禦營言啓曰,今十二月二十八日二十九日年終放砲時,使臣李鍾健,率將官·將校·別破陣監放,而器械數爻及姓名單子書入之意,敢啓。傳曰,知道。
又以摠禦營言啓曰,本營諸將官射講,每於年終,都計劃修啓,而今年則未得設行,計劃不得擧行之意,敢啓。傳曰,知道。
又以摠禦營言啓曰,本營騎士將,今當差出,而擬望之人乏少,外任竝擬,何如?傳曰,允。
又以摠禦營言啓曰,本營騎士將洪大燮·申國熙,俱有身病,勢難察任,竝改差,何如?傳曰,允。
又以義禁府言啓曰,平安道放未放成冊中,寗邊府遠惡地定配罪人池運永名下,放字書下,而以臺啓曰方張,不得擧行矣。今則臺啓已停,池運永放送事,分付該道臣之意,敢啓。傳曰,知道。
又以義禁府言啓曰,時囚罪人尹起元,施以定配之典議處公事,判付內,依允矣。尹起元,慶尙道尙州牧定配,而以議啓內辭意,具罪目,依例發遣府書吏,押送配所,何如?傳曰,不無斟量者存,特爲分揀放送。
又以刑曹言啓曰,各道追到配秩中平海李德汝,洪川咸龍基,淮陽蔡炳祚,平康李奎煥,橫城李養汝·崔德日,鐵原金順哲,金城尹廷弘,鐵原金石吉,平海趙桂俊,橫城鄭召史,洪川金昌基,楊口崔用甫,鐵原黃允伯,江陵姜昌國,伊川李晚植·申道永,橫城申楀,麟蹄洪致敬,淮陽金信方,蔚珍金完錫,通川金用孫,洪川私婢丁隨·姜周香,金城朴在福,彦陽鄭弘斗,奉化金興元,淸河李奉春,淸道高良汝,順興尹文三,盈德吳德重,聞慶吳連聲,安義沈桐益·閔泳允,居昌郭永春,安義梁順西,永川朴濟陽,咸陽吳成模,彦陽穉恭,高靈裵東郁,陜川金平心,星州金萬基,金山李應七,順興裵用文,山淸安才用,延日申相吉,軍威金景壽,三嘉任岐浩,蔚山私奴元亨,仁同高擧石,慶山李仁石,河東趙萬億,盈德朴永祚,靑松金學玄,仁同私奴順萬,梁山金厚根,星州趙仁守,慶山韓景汝,安義金益鉉,豊基成敬鎬·朴容仁,聞慶許燉,咸昌金在誠,金山李寬玉,豐基金文化,咸陽姜德信,興海朴岐鎭,高靈金用云,順興方有辰,慶〈州〉僧奉順,靑松僧敬浩,義興僧大典,咸陽白未亦,端川奴金祿,永興宋胄玄,會寧閔基顯,洪原李致瑞·丁所回,高原金永根,端川元時化,洪原金用德,明川金順甲,端川僧長訓,同福金漢用,和順黃永秀,長城金順業,金堤咸德智,昌平崔黽奉,求禮·連山·礪山宋鍾勖,順天金永奎,靈光金興吉,長城南九河,求禮金兆述,古阜金百龍,和順方守京,龍安曺準承,咸悅車文亨,錦山李賢京,同福崔致文,高山金萬寬,龍潭尹復元,興德金守煥,高山朴性吉,礪山權煥,和順洪相德,礪山鄭允成,雲峰金今大,礪山朴谷善,谷城奴星業,泰仁李興世,珍山張召史,兔山金德俊,白川李春植,平山魚若愚,谷山黃甫鋌,兔山趙春明·金仁石,平山尹善良,延安尹達永,白翎朴利正·劉召史·梁興吉,椒島姜載根·宋致浩,兔山李漢成,瑞興朴敏欽,長連姜哲柱,遂安林成三,白川元登遠,信川安達和,延安金太得,金川朴仁煥,白川鄭在勸,文化金贊鉉,長連白南浩,安岳朴命介,載寧金寬燁,新溪崔元石,康翎官奴宗業,永柔金成天,三登申允善,肅川趙日萬,朔州高萬白,博川宋泰順,昌城金昌云,德川金啓澤,中和鄭興,三登徐士彦,雲山金守奉,成川李致和,嘉山金仁彦,三和金應敏,寧遠金秉廈,祥原崔龍岳,江西趙必石,順安愼汝涉,永柔趙南勳,順安徐相弘,咸從李廷玉,雲山權鍾云,博川嚴允燮,肅川許銀錫,德川吳尙俊,朔州梁柱永,永柔宋昌守,甑山李貴成,淸州柳聖弼,全義鄭成國,懷德李汝伯,全義金奉乭,淸安金光鎭,定山李義烈,淸州李東植,鎭川金泳仁,堤川孫必守,槐山金士守·張雲汲,靑陽金華慶·吳化先,燕岐崔正文,淸安姜星七,庇仁崔俊五,丹陽安在根,淸風崔明九,鎭岑南元述,沃川盧奉海,丹陽林遠守,永春金玉敏,鎭岑崔之祐·沈相欠,定山金今奉,陰城李羲炳,鎭岑李長坤,槐山元錫俊,靑陽金潤洪,懷德朴定云,堤川朴鳳來,林川金炳燁,鎭川姜執,庇仁姜成祚,丹陽徐正默,靑陽申永熙,槐山梁啓淳,淸安延有乭發配。未至配所秩中平海金正漢,慈山韓允錫,谷山李亨植等,放送字書下矣。謹依書下,竝卽放送事,分付各該道臣之意,敢啓。傳曰,知道。
上在景福宮。停常參·經筵。
大殿·大王大妃殿·王大妃殿·中宮殿·世子宮,藥房·內務府·內閣·政院·玉堂·銓郞·百官除夕單子問安。答曰,知道。
傳于李源珪曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
李源珪啓曰,兵曹參判金興圭,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,明日正朝望闕禮,依例爲之之意,敢啓。傳曰,知道。
李貞稙啓曰,假注書李日彦謂有身病,今日廳座,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
李貞稙,以奎章閣言啓曰,明日卽寶賢堂朔奉審日次,臣進詣擧行之意,敢啓。傳曰,知道。
又以承文院言啓曰,卽見盛京禮部咨文,本年秋季統巡會哨緣由事也。回咨按例撰出,以爲入送,何如?傳曰,允。
又以內務府言啓曰,駐箚日本辦事大臣書記官安吉壽,繙譯官安駉壽,竝減下,仁川港書記官崔名煥,書記官差下,書記官洪禹觀,前主事孫鵬九,竝隨員差下,何如?傳曰,允。
又以司僕寺官提調意啓曰,分養馬故失瘦瘠不馴守令,每於畢上納後,依法典施罰,而有赦令,則例皆蕩滌矣。今年所納分養馬有頉邑守令現告成冊,今始來到,而係是宥旨齊事,何以爲之?敢稟。傳曰,蕩滌。
又以成均館大司成意啓曰,每於歲末,圓點儒生準點別單書入事,曾有定式矣。依定式當年條準圓點儒生,別單書入之意,敢啓。傳曰,知道。
又以義禁府言啓曰,卽接月令醫員劉養浩手本,則以爲,時囚罪人金明圭,素患疝積,又添毒感,目下症形,實爲危劇云。罪人病勢如此,則一邊保放,一邊草記,載在法典矣。金明圭,姑爲保放之意,敢啓。傳曰,知道。
