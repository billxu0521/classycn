上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷百官正朝單子問安。答曰,知道。世子宮·世子嬪宮,內閣·政院·玉堂·春坊·朝廷百官正朝單子問安。答曰,知道。
傳于李憲稙曰,今日卽元朝也,令都承旨,雲峴宮問候以來。
禮曹,今正月二十三日行先農祭香祝,親傳,取稟。奉敎敬依。
兵曹,親軍右營使單閔泳翊除授事,承傳。
議政府,親軍右營使單閔泳翊。
傳于趙鍾弼曰,傳香承旨馳詣受香所,奉審摘奸以來。
傳于權膺善曰,李奉朝賀·申判府事,衣資食物,令該曹輸送,遣地方官存問。
傳于權膺善曰,故右議政朴珪壽妻貞敬夫人李氏,衣資食物,令該曹輸送。
左副承旨趙鍾弼書啓,臣承命馳詣星壇,壇上神位版奉審則無頉,祭物·祭器·祭井看審則精潔,諸執事·進排官·佾舞·工人摘奸則無頉矣。臣則仍留監祭,待將事還奉神位版後,復命之意,敢啓。傳曰,知道。
李正來啓曰,行都承旨李憲稙,左承旨鄭夏源廚院進,右承旨權膺善須資出去,左副承旨趙鍾弼監祭進,同副承旨趙東冕內閣進,院中只有臣一人,伴直無人。同副承旨,卽爲牌招,何如?傳曰,允。
又啓曰,同副承旨趙東冕牌不進,伴直無人。右承旨權膺善,所當牌招,而拘於廳規,不得請牌,何以爲之?敢稟。傳曰,牌招。
以同副承旨趙東冕牌不進罷職傳旨,傳于李正來曰,只推。
李正來,以禮曹言啓曰,太廟歲首展謁吉日,以何間推擇乎?敢稟。傳曰,旬前擇入。
又以禮曹言啓曰,景慕宮展謁,每於孟春孟秋,取稟事,曾有定式矣。今春展謁吉日,以何間推擇乎?敢稟。傳曰,旬前擇入。
又以禮曹言啓曰,以上候平復·睿候平復大殿各殿宮還御慶科取稟草記,傳曰,除初試庭試日字,來三月念前擇入事,命下矣。科名,以上候平復·睿候平復·大殿各殿宮還御合三慶慶科庭試稱號,而在前庭試,除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,擇日放榜。
又以禮曹言啓曰,今正月二十二日王大妃殿誕日陳賀時,王世子致詞陳賀之節,依例磨鍊乎?敢稟。傳曰,權停。
又以禮曹言啓曰,製述文臣年滿五十一歲人員,專經文臣年滿四十一歲人員,依前例減下,別單書入,而御覽官員,亦爲改修正以入之意,敢啓。傳曰,知道。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以弘文館言啓曰,新除授修撰林羲相,時在京畿抱川地,副修撰南奎熙,時在長湍地,經筵入番事緊,請竝斯速乘馹上來事,下諭。傳曰,竝許遞。
勸農綸音,王若曰,嗚呼,予惟王者以民爲本,民生以食爲天,將欲固邦本而足民食,其道安在?粵昔大猷之爲天下國家也,莫不以農功爲急,稼穡爲重。夫雨暘寒,天之時也,而能不違者惟人也,膏壤沃衍,地之利也,而能無失者亦人也。是故,雖値堯·湯之水旱,而得無捐瘠之患,雖在海岱之斥鹵,而能致富饒之業,此則不待天時地利而人功之克至也。苟民遊食未盡於緣畝,惰農自安於服歲,此則雖獲天時與地利而人功之有所未至也。是故,哲后明辟之制民産也,明農之政,必居其先。禹·稷以躬稼敎之,盤庚以力穡勉焉,乃至大司徒辨壤之職,田大夫訓農之官,莫不奔走於壠畝之間,勸相於耕穫之際。詩不云乎?田畯至喜者是耳。肆惟我列聖繼作,深達治體,以爲食者生民之命,農者足食之本。土分六等,田制得中,牧民七事,農桑爲首。農家集成,刊布八域,孟春勸課,誕宣十行。克勤無惰,以致國安磐泰,民樂耕鑿,式至于今,此實我家家法。予自臨御以來,承祖宗艱大之業,夜寐昕寤,思所以固國裕民,亦惟曰務本而已。夫何比年告歉,生民艱食,旱澇不節,沃瘠俱病而然耶?抑耕耘早晏,人功未至而然耶?玆於月正元日,深惟當務之急,莫如課農之先。語曰,一年之事在春,三農之事又在春初。茅蒲襏襫,農之服也而將及今理之,鎛釤鉏斸,農之器也〈而〉將及今鑄之,高黍下稻之宜,火耕水耨之便,皆農之要道而亦莫不及今商度。天時人事,兩不相違,地利民力,耦俱無失。一粒萬顆之收,千倉百室之盈,其在斯乎,曷不休哉?然念閭里艱難,方春未免,小大杼柚,窮蔀先空,莫辦南畝之饁,寧趨東作之期,興言及此,玉食靡甘。凡厥方伯·守長,與我共治理者,咸體予如傷若保之念,必遵古農正保介之職,奉王言而播告,從民情而察隱。或賑貸以補不足,或勸課以率其勤,或爲民興利,或爲民省力,使鄭伯之渠,罔專其美,趙過之粟,將多于前,用殖我民命,用固我邦本,則厥績懋焉,予將嘉之,其各悉心對揚,故玆敎示,想宜知悉。行都承旨李憲稙製進。
上在昌德宮。停常參·經筵。
趙鍾弼啓曰,同副承旨趙東冕,今日不爲仕進,卽爲牌招,何如?傳曰,允。
昭寧園正朝祭獻官趙錫萬書啓,臣於去月三十日受香祝,陪進昭寧園是白乎則,典祀官兼大祝權鳳熙,不爲待令,將事漸晩,變通無路,以致本園守奉官替行之擧。揆以祀典,臣不勝惶恐,敢啓。傳曰,知道。
趙鍾弼啓曰,卽見昭寧園正朝祭獻官趙錫萬書啓,則典祀官兼大祝權鳳熙,不爲待令,以致本園守奉官替行之擧云。祀典所重,何等謹嚴,而有此替行之擧,極爲驚悚。當該大祝,所當重勘,而本院請推之外,無他可施之罰,何以爲之,而不審塡差之吏曹堂上,亦不可無警,從重推考,何如?傳曰,允。拿處。
趙東冕啓曰,吏曹郞廳來言,應資老人加資下批政事,取稟。傳曰,當日爲之。
禮曹,今正月二十二日明憲淑敬睿仁正穆弘聖章純貞徽王大妃殿誕日陳賀時應行節目,參考前例,磨鍊爲白去乎,依此擧行?何如?啓。旣承王大妃殿下敎,權停爲良如敎。
傳于趙東冕曰,還御于景福宮矣,該房知悉。日字,今月念間擇入。
傳于趙東冕曰,眞殿御眞,當躬詣奉移于景福宮矣,該房知悉。日字,今月念間擇入,諸般節次,衛內磨鍊。
注書鄭圭燮病,代以金奭相爲假注書。
傳于趙東冕曰,還御纔有成命,各貢事勢,必多窘絀,內下錢十萬兩,令度支量宜分給事,分付。
傳于趙東冕曰,吏曹參判有闕之代,前望單子入之。
傳于趙東冕曰,敦寧都正許遞,今日政差出。
傳于趙東冕曰,溫陽郡守之代,勿拘常格,各別擇差。
傳于趙東冕曰,發遣吏郞,諸執事淸齋與否,摘奸以來。
趙東冕啓曰,明日傳香,禮房承旨,當爲齋宿。行都承旨李憲稙,所當牌招,而拘於廳規,不得請牌,何以爲之?敢稟。傳曰,牌招。
以右承旨權膺善牌不進罷職傳旨,傳于趙東冕曰,只推。
趙東冕,以吏曹言啓曰,咸鏡道穩城居金永祜呈狀內,矣身父嘉義夢賢,今年爲百歲,而見漏於本道應資老人秩云,故考見帳籍,則百歲果爲的實矣。在前如此之人,啓稟蒙恩,多有已例,今日政加資下批之意,敢啓。傳曰,知道。
又以吏曹言啓曰,楊州幼學南相卨呈狀內,矣身父幼學世熙,今年爲九十歲,晉州幼學河永一呈狀內,矣身父幼學載斗,今年爲九十歲,而俱爲見漏於本道應資老人秩云,故考見帳籍,則九十歲果爲的實矣。在前如此之人,啓稟蒙恩,多有已例,今日政加資下批之意,敢啓。傳曰,知道。
又以吏曹言啓曰,繕工監假監役官李圭燮·李敎哲,俱以身病,呈狀乞遞,竝改差,何如?傳曰,允。
有政。吏批,行判書李鎬俊牌招不進,參判未差,參議姜進,同副承旨趙東冕進。啓曰,行判書李鎬俊病不來,參判未差,小臣獨政未安,何以爲之?敢稟。傳曰,只出緊任。趙東冕,以吏批言啓曰,侍從臣父年七十人,每於歲首,抄啓加資事,載在法典矣。侍從臣父年七十人,別單書入之意,敢啓。傳曰,知道。以金思準爲修撰,李在淳爲副修撰,朴泰鎭爲敦寧都正,洪祐龍爲淸風府使,大護軍沈宜元今加正憲,護軍趙雲涉·元世顯·金成喜已上今加嘉義,副護軍呂重燮·李在馥·金浩淵·金德載·申命善·金宅義·閔致長·沈翼之·成吉鎬·金在河·李仲淵·朴希淳·金東璇·金炳瓚·李膺耇·朴載緯·金在翊·朴應曄已上今加嘉善,前五衛將閔德顯今加嘉義,前府使權寅秉,前僉使金相世·申昌均·柳倬·朴貞基·金熙完已上今加嘉善,鄭德煥今加資憲,金賢淳·張潤明·閔宅鎬·李集澤·金寅卿·閔明爀·李南輅,前僉知趙性敏已上今加嘉善,前主簿李學懋,前監役元世喬·李學魯·李圭燮·吳在善·崔永弘·朴文瑀·朴泰鎭·林憲文已上今加通政,朝官年八十依法典加資,前同知金甲圭·權啓仁·朴圭瑞已上今加資憲,副護軍任可常·金啓瀅,前五衛將鄭東駿·崔奎喆·李啓淳·韓斗琦·韓用億已上今加嘉善,朝官年九十依法典加資,幼學宋馨萬年七十今超通政,侍從臣前正言宋益勉父,孔光烈年七十今超通政,侍從臣前正言孔在範父,已上加資事,承傳。
兵批,判書金允植病,參判李鳳九病,參議任冕鎬病,參知朴海哲入直進,左副承旨趙鍾弼進。以尹致敬爲水口萬戶,金有昶爲南固別將,同知加設單金觀鉉·崔洙權·李容熙,僉知單閔光鉉,大護軍金甲圭·朴圭瑞·鄭德煥,護軍鄭泰好·金晳根·李承五·呂重燮·李在馥·金德載·申命善·金宅義·閔致長·沈翼之·成圭鎬·金在河·李仲淵·朴希淳·金東璇·金炳瓚·李應耇·朴載緯·金在翊·權寅秉·李熙大·金相世·申昌均·柳倬·朴貞基·金熙完·金賢淳·張潤明·閔宅鎬·金寅卿·李南輅·趙性敏·任可常·金啓瀅·鄭東駿·洪秉善·許慶文,副護軍徐夔淳·李學懋·元世喬·李學魯·李圭燮·吳在善·崔永弘·宋馨萬·孔光烈·吳元模·河載斗·南世熙·朴文瑀,副司果林羲相·南奎熙,副司勇李民夏,以上竝單付。
吏批,再政。以金在翊爲同敦寧,趙明夏·申泰熙爲假監役,朴憲陽爲溫陽郡守。
以司謁口傳下敎曰,景福宮還御時修理之節,令度支從速擧行。
吏曹參判前望單子入之,金永穆落點。
趙東冕,以戶曹言啓曰,奉朝賀李裕元,判府事申應朝,衣資食物,令該曹輸送,遣地方官存問事,命下矣。奉朝賀李裕元,時在京畿楊州地,判府事申應朝,時在廣州府,令地方官衣資食物輸送,仍令存問之意,分付該道及該府,何如?傳曰,允。
又以禮曹言啓曰,以太廟展謁取稟草記,傳曰,旬前擇入事,命下矣。展謁吉日,令日官韓應翼推擇,則今正月初七日·初九日俱吉云,以何日定行乎?敢稟。傳曰,初九日定行。
又以禮曹言啓曰,以景慕宮展謁取稟草記,傳曰,旬前擇入事,命下矣。展謁吉日,令日官韓應翼推擇,則今正月初七日·初九日俱吉云,以何日定行乎?敢稟。傳曰,初九日定行。
又以禮曹言啓曰,今正月初九日廟宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
又以禮曹言啓曰,傳曰,還御于景福宮矣,該房知悉,日字,今月念間擇入事,命下矣。吉日,令日官韓應翼推擇,則今正月十七日午時,大殿·大王大妃殿·王大妃殿·中宮殿·世子宮·世子嬪宮爲吉云,以此日時定行乎?敢稟,傳曰,以此日定行。
又以禮曹言啓曰,傳曰,眞殿御眞,當躬詣奉移于景福宮矣,該房知悉,日字,今月念間擇入事,命下矣。吉日,令日官韓應翼推擇,則今正月十八日巽時爲吉云,以此日時定行乎?敢稟。傳曰,以此日定行。
又以禮曹言啓曰,以上候平復·睿候平復·大殿各殿宮還御慶科庭試卽日放榜擇日放榜取稟草記,傳曰,擇日放榜事,命下矣。令日官韓應翼推擇,則文武科庭試來三月十七日,放榜同月二十七日巽時爲吉云,以此日時定行,何如?傳曰,允。
吏曹啓目,粘連觀此弘文館校理李基肇上疏,則以爲,臣老母年七旬,又多疾病,而家計貧窶,調養失宜,蕫生之田,不耕於朝出,子路之米,未負於百里,子職虧矣,人道闕矣。區區之願,惟在於得一小縣,以其廩祿,供朝夕甘旨之味,效烏鳥反哺之情亦爲白臥乎所,李基肇之家貧親老之狀,卽通朝之所共知。許畀一縣,以遂便養,允合於孝理之政是白乎矣,經幄之臣出補外邑,事體不輕,上裁,何如?判付。啓依回啓施行爲良如敎。
戶曹判書金永壽疏曰,伏以皇穹垂祐,三慶荐湊,昕庭重賀,八域播告,値歲籥之載新,迓景祿之滋至,雷歡震忭,逖昵惟均。仍伏念臣於底愼重寄,才無以剸劇,力無以耐久,頃暴衷私,孚感未格,方擬荐籲,務積懇悃,迺忽奎垣特旨,逈出匪分,天牌踵到,典式莫越,拚廉奉誥,叨肅而退,惶汗及踝,罔知所以。臣於是閣,一命而招玷䙝之譏,再命而冒僥濫之戒,珠府東壁,重汚縹緗之帙,靑瑣花塼,謾費金蓮之光,積歲年而毫乏補效,秪是旅班綴供起居而止耳,今玆三命,奚爲又及也?臣昔被掄之初,竊覸西淸長席,皆是弘儒宿德,珪璋令聞,布濩聲明,傑然爲群僚之模楷,是謂職與人稱,而夫何日月之明,遺照至斯,遂乃一朝簡畀,俾若循序平步之爲,臣豈其人,職亦稱塞乎哉?第臣孟晉不節,冥升無漸,歷數外內踐履,罔非顯膴淸要,每蒙一番恩除,輒增一番震迫。以今現縻而言之,大農司會,迨此艱棘,封樁匱竭,籌餉難繼,而懸無一算半劃之苴罅沃焦,則古人所謂三宜休者,政爲臣準備語,而臣之去就,自分已決久矣。且典圜管務,則裕阜理辦,董工厝事,責亦縝要,而一直沁泄,瘝溺彌積矣。籌司之軍國經理,機務殷繁,而庸庸墨墨,初未能協贊訏謨,虛縻之悚,於是愈深。至若賓銜,尤非臣謏才蔑學所可榜樣,而顧今睿德,日就溫文,宜選博邃正直,左右贊翊,則臣之一日仍冒,秪增惶恧。以臣藐然一身,左擔右夯,若是無藝,有若利器鍊材之無適不當者然。不衷招災,過福致咎,猶屬分私,官人授任之政,不能無惑於天地之大矣。聖恩偏重,臣罪滋大,其爲涯量之萬一消受,惟有早自知止,毋犯盈溢之戒,冀蒙全成之澤而已。伏望殿下,特垂憫諒,將臣本職及兼管諸銜,竝許鐫改,只使臣處之閒而不處之要,置之散而不置之劇,則鴻慈渥澤,非臣隕結所可酬塞也。臣無任云云。答曰,省疏具悉。此時此任,何可竝解?所辭中有司之任,依施。
上在昌德宮。停常參·經筵。
趙鍾弼啓曰,右副承旨李正來,今日不爲仕進,卽爲牌招,何如?傳曰,允。
傳于趙鍾弼曰,傳香承旨馳詣宗廟·永寧殿,奉審摘奸以來。
注書丁奎會病,代以朴治恒爲假注書。
李正來啓曰,行都承旨李憲稙,右承旨權膺善不爲仕進,左承旨鄭夏源式暇,左副承旨趙鍾弼監祭進,同副承旨趙東冕內閣進,院中只有臣一人,伴直無人。同副承旨,卽爲牌招,何如?傳曰,允。
又啓曰,同副承旨趙東冕牌不進,伴直無人。右承旨權膺善,所當牌招,而拘於廳規,不得請牌,何以爲之?敢稟。傳曰,牌招。
以同副承旨趙東冕牌不進罷職傳旨,傳于李正來曰,只推。
李正來,以弘文館言啓曰,新除授修撰金思準,卽爲牌招察任,何如?傳曰,允。
又以弘文館言啓曰,新除授副修撰李在淳,時在廣州地,經筵入番事緊,請斯速乘馹上來事,下諭。傳曰,許遞。
戶曹參判魚允中疏曰,伏以歲籥載新,百祿鼎臻,賀儀纔擧,三慶咸湊,歡欣蹈舞,小大同情。仍伏念臣之見帶諸職,罔非緊要,頃進辭疏,冀蒙開許,誠淺辭拙,竟斳允兪,且愧且悚,不知所處,乃復冒群譏而彈束趨走者,亦已數旬矣。竊惟臣孤露爲命,無父母兄弟之樂,貧窮是甘,乏榮寵奢華之欲,所願乎此生者,不越乎盡忠于君父,不擇夷險,惟義是視,殫力蹶,而用彰厥施于民已耳,故每於除命之下,未嘗辭遜,視若倘來,與患得患失者,無以異焉矣。今臣所叨,苟有一分堪承者,臣豈曾冒入文字,冀賜鐫免哉?且臣之求解職名,非欲效古人高蹈遠引之跡,旣以隨分自效,仰陳於前疏之末矣。儻使臣辭要津而處閒地,得以益讀古人之書,深究當世之務,則安知不異日,藉手圖報,得遂此生之願也?玆敢更暴情實,仰瀆崇嚴。伏乞聖明,察臣言之非出飾讓,念天職之不可虛縻,亟遞臣所帶戶曹參判·惠局提擧·政府有司之任,俾便公私,不勝幸甚。臣無任云云。答曰,省疏具悉。本兼諸務,何可竝解?戶曹參判之任,依施。
上在昌德宮。停常參·經筵。
藥房提調李寅命,副提調李憲稙啓曰,三陽泰來,百祿鼎臻,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
朴治恒有頉,代以朴永薰爲假注書。
兵曹口傳政事,護軍單魚允中。
傳于權膺善曰,左副承旨許遞,前望單子入之。
承旨前望單子入之,閔肯植添書落點。
權膺善,以議政府言啓曰,卽見黃海監司尹宇善狀啓謄報,則兎山縣吏民作擾,誠一無前之變怪也。邑吏之督斂錢財,已極無憚,而竟貽酷害,則兇獰莫甚,坊民之攔入官衙,旣係犯分,而敢行打燒,則彝性都喪,轉相激亂蓄憤,自干罔赦之案。雖彼遐土愚頑之類,苟知一分嚴畏,寧或至此?此不可尋常處斷而止。黃州牧使金喆熙,按覈使差下,令該曹口傳單付,使之馳往該縣,捕獲在逃之吏房諸漢及作拏之首倡幾名,這這盤覈,分輕重論理修啓,該縣監徐光穆,旣已請勘,攸司自當議讞,而此際曠任,一時可悶,其代,勿拘常格,口傳各別擇差,仍令當日下送,何如?傳曰,允。
又以奎章閣言啓曰,直閣李範晉,疏批已下,卽爲牌招入直,何如?傳曰,允。
李正來,以義禁府言啓曰,昭寧園正朝祭典祀官兼大祝權鳳熙拿處事,傳旨啓下矣。權鳳熙,下去慶尙道宜寧地云,依例發遣府羅將拿來,何如?傳曰,待待命拿囚。
吏曹啓目,行副護軍申鳳均名字改以性均,出身徐光弼名字改以丙漢,前司勇金曾均名字改以曾圭,出身金秉鐥名字改以秉鐸事爲等如告狀,依例令藝文館給帖,何如?啓依允。
兵曹判書金允植疏曰,伏以臣三慶纔擧,百祿是何,景命與年俱新,雷歡帀域維切。仍伏念臣以樗櫟之材,蒲柳之質,不堪驅使於艱虞之時,自知甚明,故向於江華留守外務協辦之任,陳辭丐免,屢瀆聖聰,曾未幾日,猥叨本兵之職,纔歷月而又陞督辦。此皆倉猝之事,非以望選,至如沁符復綰而旋解,騎銜乍免而還授,蒼黃顚倒,莫此爲甚。當此之時,不知官之膴薄,事之難易,惟有黽勉承當而已,何暇揣分量能,雍容念及於辭受之義哉?到今駭浪纔息,驚䰟稍定,靜而思之,不覺慙汗。夫去月聞望,不愜居留者,今月何以膺本兵之要,昨日才識,不堪協辦者,今日何以當督辦之重乎?左右思量,不得其說。今日之仍冒,直不過貪戀而已,二者必居其一,臣何敢以僥倖爲利,抗顔朝端哉?且伏見向日綸音下者,諭以各任其職。夫各任其職者,一人任一職之謂也。凡人才力有限,齒角難兼,一人而欲兼治數事,雖疲竭精神,鮮有不敗事者。況臣才智駑下,神識耗遁,而所帶之職,有關民國安危,交際重大之務,若事敗而受僨誤之誅,究亦何補於國哉?詩云,無田甫田,維莠驕驕。夫上農之家,廑治百畝,若過於此,則耕耘失時,無望有秋,何者?力不及故也。伏願殿下,察甫田之戒,諒陳力之義,亟遞臣本兼諸任,妙擇其人,各授一職,俾人與職耦俱相稱,國與家竝受其福,則臣雖退處溝壑,不減軒冕之榮矣。臣無任云云。答曰,省疏具悉。本·兼重任,何可輕遞?卿其勿辭行公。
草土臣閔泳翊疏曰,伏以臣於日前,猥陳痛迫之情私,及伏承十行恩批,辭旨懇摯,慰撫惻怛,遞臣所帶將任,俾得以安心調病,臣捧讀未半,且感且惶,不覺血淚之被面也。曾未幾日,旋仍前職,繼下待病差授符之命,臣於是痛迫彌切,直欲溘然而不可得也。天只不諒,有此再誤,豈臣之前疏,誠淺辭短,未盡感動上心而然歟?藉使臣初無情私之可言,國家將兵之任,關係果何如,而其可作爲臣養病之坊哉?前後聖念,亶在臣病之以調以差,而臣之病因此而更添一病,將無望其調與差也。伏況臣之一段悶阨情私,又在於將任遞仍之外者乎?噫,臣之前喪起復,旣出於萬不獲已,而今也則區區血祝,有萬萬不敢承當者。夫禮制者,人道之大防而世敎之所由立也。臣雖至愚極不肖,尙具秉彝,寧不知此?亦惟我殿下,使臣以禮之義,豈欲置臣於壞禮防斁世敎之地,而曩値國事憂虞之會,謂臣奪情移忠,或有可以一分扶濟故耳。臣誠愚暗,旣未克報答殊遇,而至于今日,禍變層生,艱棘日甚,臣雖粉,決知無裨益於國家,止竟爲名敎之罪人而已。此臣所以痛恨自失,寧被方命之誅,不忍復爲承當計也,玆又披肝瀝血,疾聲仰籲於天地父母之前。伏乞聖慈,俯垂鑑諒,哀憐之憫恤之,收還臣右營使之任,仍寢起復之命,俾臣得以守喪盡制,不至重爲萬世之罪人。臣不勝痛迫泣懇之至云云。答曰,省疏具悉。暫許者私也,還授者公也。帶兵之臣,起復從事,自是古例,況卿承候之地乎?宜以孝於親之義,移而事予,私不可以掩公,權亦可以達經,卿其勿辭,調理行公。
副應敎李範晉疏曰,伏以臣於前年十二月二十八日,伏奉聖旨,以臣爲奎章閣直閣,臣誠惝怳震迫,五官失守,以首頓地,涕汗被面,莫省所措矣。夫是職也,奉列聖之謨訓,掌祕府之圖書,經緯宏遠,精義淵微,黼黻乎文章,笙鏞乎聖化,非淺見俗士所可蠡測而彷彿,故前後膺是選而登是閣者,峻一代之華藻,賁聖朝之聲明,苟非其人,寧曠而不求滿,狹而不欲䙝,不可以如臣萬不肖似,濫廁於其間也。況臣以將家妾産,當地賤微,品操闒茸,徒被父母之袵哺,不習師友之捧喝,經術糟粕,尙矣勿論,功令蹊徑,亦此未解,一第之得,已極僥倖,而玉署之恩墨未乾,金閨之華銜遽降,臣未知誤恩,何爲而至此也。抑又聞聖代用人之際,亦多有不較門地者,槪如漢之衛靑·霍去病,晉之陶侃,唐之杜筍鶴·李愬,宋之范仲淹·韓琦,明之李如梅,本朝之故相臣鄭道傳,是而其道德文章,經濟事業,被一世而及千載,非其人則不可以許也。今以如臣之至愚極劣,忽被是選,夢寐也轉轉茫茫,頓未覺得,其在瞻聆之眩惑,有同乎鷄鴙之鍾鼓,土木之紋繡,傍觀者猶然,況身親當之者乎?今若徒貪榮寵,抗顔翺翔,則匪分猥越,猶屬臣私,其累淸朝官人之政,何哉?左右參倚,冒膺無路,玆敢控瀝仰瀆。伏乞天地父母,俯垂鑑憐,亟遞臣濫溢之職,以重公器,以安微分。臣無任云云。答曰,省疏具悉。爾其勿辭察職。
上在昌德宮。停常參·經筵。
傳于閔肯植曰,廟·宮展謁時,出還宮門路,以廟北墻門·月覲門·逌覲門爲之。
傳于閔肯植曰,承旨房望,順房爲之。
傳于閔肯植曰,發遣吏郞,諸執事淸齋與否,摘奸以來。
吏曹口傳政事,兎山縣按覈使單金喆熙。
吏曹口傳政事,以金商鳳爲兎山縣監。
閔肯植,以禮曹言啓曰,還御時,例有前二日告廟之禮矣。今正月十七日景福宮還御時宗廟·景慕宮告由祭,同月十五日望祭兼行,祝文中措辭添入,依例遣大臣設行事,分付,何如?傳曰,允。
李正來,以兵曹言啓曰,今此動駕時,本曹郞廳·守宮·侍衛及差備,當爲備員,而正郞徐廷厚,身病猝重,不得進參,今姑改差,其代,仍令該曹以在京無故人口傳差出,以爲進參之地,何如?傳曰,允。
領敦寧金炳國箚曰,伏以臣之病狀危劇,屢暴於前後章牘,已在淵鑑之俯燭,而症本痰火,忽變爲風祟,當日急勢,幾至屬纊,尙此一縷之支延亦怪矣。蓋人之爲命,專藉乎視聽言動,而視物則眼纈而迷矇,聽音則耳鳴而錯亂,舌縮而欲言不成聲,肢戰而欲動不得運。以此樣而無論緊漫司,不可虛縻,矧玆所帶兼銜,事務殷繁,一未得句檢,而許久積滯,由是滋悚,病上添病。伏乞聖慈,特垂矜諒,將臣舌院提擧之任,劃賜鐫免,千萬顒祝。取進止。答曰,省箚具悉卿懇。愼節彌留,雖切奉慮,春序已屆,自當康復。所辭提擧,本係閒司,何可遽解也?卿其安心調理。仍傳于閔肯稙曰,此批答,遣史官,傳諭。
吏曹判書李鎬俊疏曰,伏以惟天惟祖宗,陰隲默佑,湊吉慶於合三,邦籙彌長,續休命於呼千,歲籥又新,此實我東方無前之嘉會也,莫大之晠典也,中外大小,莫不懽欣蹈舞於祥雲瑞日之下。猗歟,盛矣,萬億無疆,繼自今始。仍伏念此時典選之責果何如,其重且大難且愼也。政是君臣上下,交勉淬勵,黜幽陟明,傾否回泰之機也,決非如臣昏謬聾聵之所可冒據,看作養病之坊也。臣之從前呼籲,只爲兼務之解,而不及於此任者,職惟曰復蹈不合之轍,重磨旣鈍之鋩,矢心糜粉,思效塵刹,公評嗤姍面唾,任他自乾,私省惶愧背汗,迄今未收。噫,臣亦四維中物,豈不識世間廉恥爲何事者耶?奈其蒲質已朽,楡景且迫,周行陳就,十顚九倒,甚至有向來下堂之戒矣。蹲仍强策,調將失宜,居然旬朔之際,歲已翻矣,疾愈危矣,手脚麻而欲起旋仆,頭目眩而幾窒不省,以若見狀,彈束無期。矧又京察,國之大政也。期限逼近,惶懼靡措,曲踊束胸,病上添病,如縛求解,猶屬緩聲,瘝溺天職,合置何辟。惟我殿下,父母於臣也,疾痛之號,曷敢不于慈覆㦖恤之下也哉?玆敢窮不擇音,仰首畢暴。伏乞聖明,曲軫矜諒之仁,特施生成之澤,將臣所帶之任,回授可堪之人,使公事竣而私分安焉。臣無任云云。答曰,省疏具悉。長銓重任,何可輕遞?卿其勿辭行公。
上在昌德宮。停常參·經筵。
李正來啓曰,右副承旨趙東冕,今日不爲仕進,卽爲牌招,何如?傳曰,允。
傳于李正來曰,傳香承旨與同副承旨,分詣受香諸處,奉審摘奸以來。
吏曹口傳政事,以李秀洪爲兵曹正郞。
吏曹口傳政事,以趙爰夏爲兎山縣監。
傳于李正來曰,吏曹參議有闕之代,前望單子入之。
吏曹參議前望單子入之,李萬稙落點。
傳于李正來曰,政官牌招開政。
傳于李正來曰,傳敎遲滯之中官金圭錫推考。
傳于李正來曰,在外同敦寧·敦寧都正許遞,今日政差出。
李正來啓曰,行都承旨李憲稙,右承旨權膺善不爲仕進,左承旨鄭夏源廚院進,右副承旨趙東冕牌不進,同副承旨閔肯植式暇出去,院中只有臣一人,伴直無人。右承旨,所當牌招,而拘於廳規,不得請牌,何以爲之?敢稟。傳曰,牌招。
傳于李正來曰,右承旨許遞,前望單子入之。
以右副承旨趙東冕牌不進罷職傳旨,傳于李正來曰,只推。
李正來,啓曰,右承旨權膺善許遞,伴直無人。右副承旨趙東冕,旣有只推之命,更爲牌招,何如?傳曰,允。
承旨前望單子入之,徐正淳落點。
傳于李正來曰,伊川府使有闕之代,忠州牧使李鎬喆除授。
傳于李正來曰,忠州牧使有闕之代,行護軍鄭泰好除授。
傳于李正來曰,政命已下,尙不開政,是何道理?該政官,施以罷職之典。
傳于李正來曰,坐直承旨從重推考。
李正來,以漢城府言啓曰,朝官年八十,士庶年九十,士族婦女年九十應資老人,每年歲首,依法典陞資事,定式矣。令各該部搜訪報來後,加資人職姓名,別單書入,而前僉知金秀恒,副司果安孝吉,司勇廉敬仁,前五衛將閔德顯,前僉使趙雲順,前五衛將金元鶴,今年爲八十,幼學李奭敏,幼學全在成,幼學高敬昊,進士權鍾悳,故學生李遇豊妻金氏,今年爲九十,遺漏於今番別單矣。詳考年歲後,依已例追入之意,敢啓。傳曰,知道。
又以承文院言啓曰,卽見盛京禮部咨文,則上年秋季統巡會哨緣由事也。回咨按例撰出,付撥下送灣府,以爲入送之地,何如?傳曰,允。
又以兵曹言啓曰,上候平復·睿候平復·大殿各殿宮還御慶科除初試庭試,來三月十七日設行事,自禮曹推擇啓下,而武科則例有初試,依定式分京外試取矣。令日官金東萬推擇,則來二月十九日爲吉云,以此日擧行,而取考謄錄,則在前慶科庭試武科取人之數,多寡不同,或取三四百人,或取五六百人,今番則取幾人乎?敢稟。傳曰,取九百人。
吏曹啓目,粘連觀此弘文館修撰金思準上疏,則以爲,臣父今年七十有四,母今年七十有五,已到回卺之期,癃痼之疾,奄奄床褥,非徒菽水不得如意,藥餌未能盡誠,農賈之洗腆屢匱,烏鳥之反哺莫效。伏乞聖慈,俯垂矜諒,特命選部,畀臣一小縣,以遂奉檄之願亦爲白有臥乎所,金思準家貧親老之狀,卽通朝之所共知。許畀一縣,以遂便養,允合於孝理之政是白乎矣,經幄之臣出補外邑,事體不輕,臣曹不敢擅便,上裁,何如?啓依回啓施行爲良如敎。
吏曹參議姜疏曰,伏以臣猥以無似之蹤,濫叨不稱之職,如款段而絡金覇,瓦罇而注黃流,雖感激恩私,黽勉承膺,始旣冒據,久若蹲仍,物議所在,孰不嗤點?銓綜之地,參坐代斲,已極踰濫,至於享官分差,臣所專管,而罪著不職,只承問備而止,有恩如天,措躬無地。矧臣羸弱之質,素嬰貞疾,雖在間常無事時,少失調攝,百證交加,苦歇無漸,而蹶趨走之餘,外受寒感,內添熱痞,頻忽暈倒,宛轉床笫。以若見狀,實無以强自彈束,而一直虛縻,有召逋慢,尤非義分之所敢出,故不得已冒悚陳章,仰瀆崇嚴。伏乞聖慈,俯垂鑑諒,亟遞臣所帶吏曹參議之銜,俾得安意將息,則受賜如新,而不第公器之不久玷,抑亦私分之有所垍卺。臣無任云云。答曰,省疏具悉。所請依施。
上在昌德宮。停常參·經筵。
閔肯植啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
又啓曰,行吏曹判書李鎬俊,參議李萬稙牌不進推考傳旨及罷職傳旨,今方捧入,而參判金永穆,罷職出去,不得開政,判書更爲牌招,何如?傳曰,允。參議只推,一體牌招。
又啓曰,行左承旨徐正淳,時在江原道伊川府任所,斯速乘馹上來事,下諭,何如?傳曰,許遞,前望單子入之。
承旨前望單子入之,李道宰落點。
閔肯植啓曰,卽者宗廟署官員來言,再明日春展謁時,提調一員,當爲進參,而都提調金弘集,提調朴瑄壽有身病,不得進參云,卽爲牌招,何如?傳曰,提調許遞,令該曹口傳差出。
吏曹口傳政事,以洪祐昌爲宗廟提調。
傳于李正來曰,藥院都提調有闕之代,金判府爲之。
傳于李正來曰,吏曹參判有闕之代,前望單子入之。
李正來,以議政府言啓曰,統制使李元會,以其身病,呈狀乞遞矣。實病旣如此,則有難强令察任,改差,何如?傳曰,允。
議政府薦望,以鄭雲翼爲統制使。
吏曹,忠州牧〈使〉單鄭泰好除授事,承傳。
吏曹,伊川府使單李鎬喆除授事,承傳。
閔肯植,以吏曹言啓曰,忠州牧使李鎬喆,伊川府使除授事,命下矣。以前任綾州牧使,方在解由未出中,何以爲之?敢稟。傳曰,勿拘。
又以吏曹言啓曰,禮曹佐郞金尙萊,受由過限不上來,繕工監假監役官趙明夏·申泰熙,俱以身病,呈狀乞遞,竝改差,何如?傳曰,允。
又以吏曹言啓曰,和陵參奉曺弼承,以其身病,呈狀乞遞,改差,何如?傳曰,允。
有政。吏批,行判書李鎬俊牌招不進,參判未差,參議李萬稙進,同副承旨閔肯植進。啓曰,行判書李鎬俊牌招不進,參判未差,小臣獨政未安,何以爲之?敢稟。傳曰,只出緊任。
閔肯植,以吏批言啓曰,侍從臣父年七十人,每於歲首抄啓加資事,載在法典矣。侍從臣父年七十人,別單書入之意,敢啓。傳曰,知道。
又以吏批言啓曰,坡完君尹涑,前都正韓應仁,前五衛將李羲修·韓一範·蘇忠國,今年俱爲八十歲,而見漏於應資老人抄啓中云,故考見政案,則其年果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。
以鄭秀鉉爲副校理,吳有善爲副修撰,閔致長爲同敦寧,趙文永爲戶曹參判,李德奎爲敦寧都正,徐完淳爲平市令,坡完君尹涑今加嘉義,前都正韓應仁,前五衛將李羲修·金秀恒·韓一範·金泰永·蘇忠國·金元鶴已上今加嘉善,朝官年八十,依法典加資,幼學尹益祚年七十三今超通政,前正言尹基周父,依法典加資事,承傳,前縣監元在貞·權致鎬,李健傅已上今加通政,依法典加資,故府使金箕明贈吏參例兼,故僉知金相儼贈吏議,已上同敦寧金在羽兩代。
兵批,判書金允植病,參判李鳳九病,參議任冕鎬病,參知朴海哲入直進,左副承旨李正來進。以朴景信爲文殊別將,護軍金在翊·徐正淳·李元會·韓應仁·韓一範·蘇忠國·李義修,副護軍權膺善·趙鍾弼·姜·朴泰鎭·朴珪熙·元在貞·權致鎬·李健祚,副司果李在淳·李容仁,統制使單鄭雲翼,以上竝單付。
吏批,再政。以李承臯爲同成均,尹泌求爲忠勳都事,尹基周爲禮曹佐郞,兪鎭華·沈相衍爲假監役,金順逸爲和陵參奉。三政。以韓應周爲惠陵令。四政。以趙賢植爲戶曹佐郞。五政。以趙明植爲健元陵令。六政。以金台濟爲明陵令。七政。以金永順爲顯隆園令。八政。以李敎承爲宗廟令。九政。以洪在敬爲徽慶園令。十政。以宋萬燮爲順陵令。十一政。以李遵夏爲永禧殿令。十二政。以禹成圭爲社稷令。十三政。以權世圭爲北部令。十四政。以申永均爲東部令。
閔肯植,以成均館同知館事·行大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
李正來,以兵曹言啓曰,今正月初九日大駕詣宗廟展謁,仍詣景慕宮展謁時門路,以廟北墻門·月覲門·逌覲門爲之事,命下矣。取考謄錄,則壬午年自內動駕時,禁衛大將,率旗鼓前排,都領建陽門·弘化門入直軍,自月覲門外至逌覲門排立,大將率旗鼓前排步軍一哨,宗廟大門外排立作門矣。今番則建陽門·弘化門入直軍,何營使只率前排,自月覲門外至逌覲門排立,何營使只率前排別營步軍一哨,宗廟大門外排立作門乎?敢稟。傳曰,左營使只率前排,都領建陽門,弘化門入直軍,自月覲門外至逌覲門排立,前營使只率前排別營步軍一哨,宗廟大門外排立。
又以兵曹言啓曰,今十一日,一內禁軍番次矣。該番將任衡準,身病猝重,無望供職,呈狀乞遞,改差,其代,依例口傳差出,何如?傳曰,允。
兵曹口傳政事,以梁柱顯爲內禁將。
李正來,以義禁府言啓曰,黃海監司尹宇善狀啓內,兎山縣監徐光穆,不可以貶罷而置之勿問,其罪狀,令攸司,稟處事,啓下矣。徐光穆,下去京畿長湍地云,依例發遣府羅將拿來,何如?傳曰,待待命拿囚。
領議政沈舜澤箚曰,伏以臣忝叨藥院之任,年已改而三閱序矣。强策衰朽,迄今趨承者,非臣筋力有可强而然也。間以事會之連仍,雖病不敢言耳,近因峭寒,外氣侵陵,宿嗽轉劇,暈眩益甚,起居常禮,勢無以趨參,虛縻滋悚,短牘仰籲。伏乞亟賜遞解,以便公私焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于李正來曰,此批答,遣史官,傳諭。
上在昌德宮。停常參·經筵。
鄭夏源啓曰,右承旨李道宰,今日不爲仕進,卽爲牌招,何如?傳曰,允。
傳于閔肯植曰,明日還宮時,貢市堂上,率貢市人,待令于月覲門外。
傳于閔肯植曰,公事遲滯之中官沈周鉉,推考。
傳于閔肯植曰,明日出宮內門路,以崇德門爲之。
以右承旨李道宰牌不進罷職傳旨,傳于閔肯植曰,只推。
閔肯植,以議政府言啓曰,貢市人詢瘼事,命下矣。貢市堂上一員,見方有闕,金有淵有身病,改差,其代,戶曹判書金永壽,行護軍魚允中差下,何如?傳曰,允。
又以議政府言啓曰,卽見咸鏡北道按撫使趙秉稷狀啓,則備陳十州民情遑汲之狀,仍請嶺·湖年事少康處米,限五萬石移劃設賑事,請令廟堂稟旨分付矣。昨秋關北穡事告歉,言念民情,極庸憂悶,嶺·湖之間,苟可有移粟之資,則揆以共濟之義,何所靳惜,而向於年分覆啓,以開市所需錢,參酌賙賑之意,有所知委者,雖知此數之不敷,而亦爲幾分拯救而然也。按撫之臣,與列邑守宰,築底講究,悉心助恤,俾彼顑頷之類得免捐瘠之患事,分付,何如?傳曰,允。
鄭夏源,以漢城府言啓曰,文武科生進雜科回榜人,每年歲首,各部搜訪報來後草記事,曾有定式矣。今年回榜人職姓名·年歲·居住及登科年月日,別單書入之意,敢啓。傳曰,知道。
閔肯植,以禮曹言啓曰,今此景福宮還御日,大王大妃殿·王大妃殿動駕時,殿下先詣祗迎處所,當爲稟定,而謹稽謄錄,則丁卯年移御時,各殿動駕,竝衛內磨鍊,祗迎之節置之,戊辰年則各殿動駕,竝衛內磨鍊,祗迎處所,光化門內爲之,乙亥年則各殿動駕,竝衛內磨鍊,祗迎處所,景福宮洞口爲之矣。今番則何以爲之乎?敢稟。傳曰,各殿宮動駕,竝衛內磨鍊,祗迎處所,光化門內爲之。
又以禮曹言啓曰,今此景福宮還御日,大殿·大王大妃殿·王大妃殿·中宮殿出宮時,王世子當有祗迎之節,而謹稽純祖朝戊寅年移御時謄錄,則大殿出宮時,王世子隨後而出,仍於衛內隨詣,至大殿祗迎處所,行祗迎之禮矣。今亦依此磨鍊乎?敢稟。傳曰,衛內磨鍊,祗迎處所,光化門內一體爲之。
又以禮曹言啓曰,今正月十八日眞殿御眞移奉景福宮時,王世子當有祗迎之節,祗迎處所,以何處磨鍊乎?敢稟。傳曰,光化門內磨鍊。
又以奎章閣言啓曰,今此還御時,書香閣所奉御眞,宙合樓所奉各殿宮冊寶,仍奉與移奉,何以爲之?敢稟。傳曰,以副輦移奉,諸般擧行置之。宙合樓所奉各殿宮冊寶,依乙亥年例,移奉于觀文閣。
又以弘文館言啓曰,新除授副校理鄭秀鉉,卽爲牌招察任,何如?傳曰,允。
又以弘文館言啓曰,新除授副修撰吳有善,時在京畿楊州地,經筵入番事緊,請斯速乘馹上來事,下諭。傳曰,許遞。
又以兵曹言啓曰,在前還御景福宮時,光化門樓打鍾及達夜明火矣。今亦依前擧行,何如?傳曰,允。
又以兵曹言啓曰,謹考謄錄,則乙亥年眞殿御眞移奉時,侍衛各差備中,朱杖差備,訓鍊院官員,排擬苟艱,以四員式侍衛,日傘差備及忠義衛擧行差備,亦爲不足,以禁軍及忠贊衛代差,同爲擧行矣。今亦依此磨鍊,何如?傳曰,允。
又以兵曹言啓曰,今此還御景福宮時,順和宮還次儀節,當爲磨鍊,而謹稽謄錄,則辛未年慶壽宮移次時,烏杖差備,內侍府陽繖·雀扇差備,忠贊衛禁軍十人,淸道部將二員,前後牌軍兵六十名磨鍊矣。今番則前後牌軍兵,以何營磨鍊,陪衛,依此磨鍊乎?敢稟。傳曰,置之。
又以兵曹言啓曰,內禁衛將梁柱顯,時無職名,依例口傳付軍職以入之意,敢啓。傳曰,知道。
兵曹口傳政事,副護軍單梁柱顯。
閔肯植,以兵曹言啓曰,今此還御景福宮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,別營步軍三哨,馬軍所騎士二番,前營使率領爲先廂,別營步軍三哨,馬軍所騎士一番,別營使率領爲後廂,禁軍三番隨駕,別抄軍一哨磨鍊,別營步軍一哨,馬軍所騎士一番,後營兵房,代領留陣,餘軍留營置之。
又以兵曹言啓曰,今此王世子還次景福宮時,陪衛依前磨鍊,禁軍一番,先後牌軍兵三百名,當爲磨鍊,而先後牌軍兵,以何營磨鍊乎?敢稟。傳曰,陪衛依前磨鍊,兵曹堂上·郞廳各二員,五衛將六員,別營步軍一哨,馬軍所騎士一番,左營使率領爲先牌,別營步軍一哨,馬軍所騎士一番,左營兵房率領爲後牌,別抄軍一哨磨鍊。
又以兵曹言啓曰,今此眞殿御眞移奉時,各室侍衛,當爲磨鍊,而謹考謄錄,則乙亥年移奉時,依癸酉年例,分兵曹堂上·郞廳各二員,五衛將二員,宣傳官二員,挾輦軍四十名,各室侍衛矣。今番則侍衛何以爲之,而挾輦軍,以何營軍兵擧行乎?敢稟。傳曰,侍衛依此磨鍊,挾輦軍,以各營兵丁磨鍊。
又以兵曹言啓曰,今此還御景福宮時,大王大妃殿侍衛,謹依謄錄,分兵曹堂上·郞廳各二員,五衛將二員,禁軍五十人,前後牌步軍四百名磨鍊矣。今番則侍衛依此磨鍊,而前後牌軍兵,以何營磨鍊乎?敢稟。傳曰,侍衛依此磨鍊,前後牌,以別營軍兵磨鍊。
又以兵曹言啓曰,今此還御景福宮時,王大妃殿侍衛,謹依謄錄,分兵曹堂上·郞廳各二員,五衛將二員,禁軍五十人,前後牌步軍四百名磨鍊矣。今番則侍衛依此磨鍊,而前後牌軍兵,以何營磨鍊乎?敢稟。傳曰,侍衛依此磨鍊,前後牌,以別營軍兵磨鍊。
又以兵曹言啓曰,今此還御景福宮時,中宮殿侍衛,謹依謄錄,分兵曹堂上·郞廳各二員,五衛將二員,禁軍五十人,前後牌步軍四百名磨鍊矣。今番則侍衛依此磨鍊,而前後牌軍兵,以何營磨鍊乎?敢稟。傳曰,侍衛依此磨鍊,前後牌,以別營軍兵磨鍊。
又以兵曹言啓曰,今此嬪宮還次景福宮時,陪衛當爲磨鍊,而謹稽謄錄,則分翊衛司二員,分兵曹堂上·郞廳各一員,五衛將二員陪衛,前後射隊軍兵二百名磨鍊矣。今番則前後射隊軍兵,以何營磨鍊乎?敢稟。傳曰,依此磨鍊,前後射隊,以別營軍兵磨鍊。
吏曹判書李鎬俊疏曰,伏以臣儱侗啙窳,蔑一可取,重之衰朽,自分暴棄,而至於見職,辭不獲準,蹲仍盤礴,非敢謂毫末稱塞而然也。感激居先,廉維反輕,荏苒時月之頃,行政亦三數遭矣。斥距彙茅,尙矣無望,點簿呼注,亦患不能,瘡疣百出,嗤姍四至,特荷聖度包容,恩造曲費,居恒恧蹙,淵谷若臨,鞶禠之前,無往非俟勘之日,日昨之籲,良有以也,而仰首攢祝,聽卑逾邈,此又臣命卒之秋,究竟有當該銓官譴罷之命,亞僚現告,雖屬過境,同罪倖逭,大壞義分,以臣論臣,合置何辟?噫,人臣辭受之義,厥有五焉,德不稱,才不堪,力不及,量不足,病不能是耳。惟德與才量與力之不稱不足已,莫逃於淵鑑之下,今不敢蔓辭張皇,而常情之最難强者病也,同朝之所共諒者病也。臣旣抱此情實,徒懷嚴畏,自阻於仁覆之天,則若窮無歸,吁,亦慼矣,玆敢不揆猥越,冒瀆崇聽。伏乞聖明,俯燭血懇,特垂體諒,遞斥臣見帶之任,以警具僚瘝溺之罪,千萬幸甚。臣無任云云。答曰,省疏具悉。日前亞銓處分,事體而然也,何必如是爲引?卿其勿辭行公。
上在昌德宮。停常參·經筵。
傳于李正來曰,眞殿移奉後,當親行酌獻禮矣,該房知悉。
傳于李正來曰,侍衛軍兵毛具,從便爲之。
傳于李正來曰,同副承旨許遞,前望單子入之。
承旨前望單子入之,李命宰落點。
李正來啓曰,卽見忠淸兵使李敏應官鎭門聚點狀啓,則當請令廟堂稟處,而以已革之軍國衙門,稟處矣。啓聞事體,何等愼重,而如是疎忽,極涉未安。原狀啓,所當還下送,而係是軍務,雖不得不捧入,該帥臣不可無警,從重推考,何如?傳曰,允。
李正來,以親軍營言啓曰,親軍營郞廳二員加差下事,命下矣。前正郞尹容善,右營領官申泰休,竝本營郞廳加差下,使之察任,何如?傳曰,允。
又以親軍前營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
又以親軍左營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
又以親軍右營言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
又以親軍後營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
又以兵曹言啓曰,今此還御景福宮時,各殿宮動駕,竝衛內磨鍊事,命下矣。禁軍及前後牌軍兵,衛內磨鍊時,連以置之矣,今番則何以爲之乎?敢稟。傳曰,禁軍與前後牌軍兵置之。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
乙酉正月初九日午時,大駕·王世子詣宗廟·景慕宮。展謁擧動入侍時,行都承旨李憲稙,左承旨鄭夏源,右承旨李道宰,左副承旨李正來,右副承旨趙東冕,同副承旨閔肯植,記事官丁奎會,假注書金奭相,別兼春秋尹相衍·金喜洙·金春熙,檢校直閣沈相薰·朴鳳彬·金文鉉,直閣李範晉,檢校待敎趙東冕·金用圭,以次侍立。時至,通禮跪啓請外辦。上具翼善冠·衮龍袍,乘輿出長樂門。藥房提調李寅命,副提調李憲稙,進前問候訖。由崇德門·貳極門,入廟北墻門,至宗廟齋室門外。通禮跪啓請降輿。上降輿,入齋室。少頃,通禮跪啓請出次。上改具冕服·玉帶·赤舃以出。通禮跪啓請執圭。上執圭,詣版位,行四拜禮,陞詣廟內第一室奉審,次詣各室奉審訖。通禮導上由西神門,詣永寧殿版位,行四拜禮,陞詣殿內各室奉審訖,仍出殿門外。通禮跪啓請釋圭。上釋圭。通禮跪啓請乘輿。上乘輿,還入齋室。少頃,通禮跪啓請外辦。上改具翼善冠·衮龍袍,乘輿出廟北墻門,由月覲門·逌瞻門,至景慕宮齋室門外。通禮跪啓請降輿。上降輿,入齋室。少頃,通禮跪啓請出次。上改具冕服以出。通禮跪啓請執圭。上執圭,詣版位,行再拜禮,仍詣望廟樓版位,行四拜禮,御眞奉審訖。通禮跪啓請釋圭。上釋圭。別兼春秋尹相衍進前奏曰,臣以本館事,有所仰達者矣。還御後,本館所奉列聖朝實錄,謹當移奉于景福宮本館矣。依例擇日擧行,何如?上曰,依爲之。出擧條相衍曰,自還御後,至移奉前,此闕本館,不可曠直,而曾有宗簿正·承文判校輪回入直之例,今番亦依此爲之,何如?上曰,依爲之。出擧條上入齋室,傳曰,還宮門路,以逌瞻門·月覲門爲之。少頃,通禮跪啓請出次。上改具翼善冠·衮龍袍,乘輿出逌瞻門,至月覲門外。上命貢市堂上率貢市人入侍,仍詢瘼訖,由月覲門,入崇德門。兵曹判書金允植跪稟放仗,正來請出標信解嚴。上還內,諸臣以次退出。
上在昌德宮。停常參·經筵。
藥房提調李寅命,副提調李憲稙啓曰,廟·宮展謁,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李道宰啓曰,新除授同副承旨李命宰,卽爲牌招,何如?傳曰,允。
李正來啓曰,臣正來,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣香室奉審,則香祝櫃·祝板袱子精潔之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,卽伏見黃海兵使閔敬鎬去秋冬等褒貶啓本,則邊將無一人居下,殊無嚴明殿最之意,推考警責,何如?傳曰,允。
又啓曰,卽見慶尙右兵使韓圭卨官鎭門聚點狀啓,則當請令廟堂稟處,而以已革之軍國衙門,稟處矣。啓聞事體,何等愼重,而如是疎忽,極涉未安。原狀啓,所當還下送,而係是軍務,雖不得不捧入,該帥臣不可無警,從重推考,何如?傳曰,允。
傳于李道宰曰,政官牌招開政。
傳于李道宰曰,在外同敦寧·敦寧都正許遞,今日政差出。
傳于李道宰曰,潭陽府使之代,未準朔守令中擬入。
李道宰,以吏曹言啓曰,繕工監假監役官兪鎭華·沈相珩,俱以身病,呈狀乞遞,竝改差,何如?傳曰,允。
李正來,以兵曹言啓曰,兼司僕將柳珽,五衛將李儒行·閔龜鎬,慶熙宮衛將任翼尙,訓鍊院僉正李裕健,判官朴鍾赫·李學浚,主簿孫殷達,文臣兼宣傳官李範晉·金用圭,俱以病難供職,呈狀乞遞,五衛將金光默前任大興僉使,李敎性前任廣州中軍,趙存斗前任開城中軍,洪謹周前任忠州營將,忠壯衛將韓圭東前任全羅監營中軍,俱在任所,上來間該廳番次苟艱云,竝改差,何如?傳曰,允。
又以兵曹言啓曰,今此還御時,昌德宮衛將三員差出,使之輪番,景福宮衛將金兢淵·梁柱煥·李祚憲,竝減下之意,敢啓。傳曰,知道。
有政。吏批,行判書李鎬俊牌招不進,參判未差,參議李萬稙進,右承旨李道宰進。以吏批言啓曰,行判書李鎬俊牌招不進,參判未差,小臣獨政未安,何以爲之?敢稟。傳曰,只出緊任。又以吏批言啓曰,梱帥臣父年七十人,新有應推恩人,雖非歲首,抄啓加資事,載在法典矣。梱帥臣父年七十人,別單書入之意,敢啓。傳曰,知道。以高雲爲副修撰,李膺耆爲同敦寧,文允俊爲敦寧都正,金升集爲潭陽府使,前都正洪錫祜·李承鉉已上今加嘉善,朝官年八十,依法典加資,工曹判書梁憲洙今加正憲,年七十梱帥臣梁柱顯父加資事,承傳,前五衛將閔致元,朝官年九十,依定式加資。兵批,判書金允植進,參判李鳳九病,參議任冕鎬病,參知朴海哲入直,左副承旨李正來進。以李元會爲同訓鍊,成駿鎬爲兼司僕將,元在貞爲羽林將,李貞來·洪鳳觀·方昌浩·金宇源·全龍九·劉榕爲五衛將,姜在英·金圭善·方漢奎·李應台·南基赫·劉敬勳·金時明·尹在協·康永錫·申在鳳·金弘植·洪相寬爲分五衛將,李儒行爲忠壯將,金兢淵·承致錫·禹士曾爲昌德將,金啓行爲慶熙將,劉坰爲訓鍊僉正,鄭兌奎·金均爲判官,李正植爲主簿,金龜根·李鏞夏爲分衛率,洪正厚·李勝宇爲文兼,李貞圭爲漢江別將,僉知加設單閔肯植,部將加設單權瀅鎭,護軍閔致長·金秀恒·金泰永·李承鉉·洪錫祐,副護軍李德奎,康鳳祥,副司果李顯甲·洪塾·玄明奎·吳有善,以上竝單付,東津僉使康鳳祥革罷事,承傳。
李道宰,以吏批言啓曰,公州牧判官,今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
吏批,再政。以李喬翼爲掌樂提調,鄭基陽爲敦寧主簿,閔觀植爲公州判官,閔龍鎬·朴鍾璇爲假監役,趙敬夏·金壽鉉·李世宰爲分內醫提調,閔泳煥·鄭元夏·金洛鎭·任百彦·趙東萬,沈東獻爲分承旨,姜文馨·趙翼永·金德圭爲分兵曹參議,金文濟·閔泳韶·李大稙·徐相祖爲分參知,愼炳佑·曺始永·洪鍾憲爲正郞,李勝宇·尹瀷·權榮洙·金炳稷爲佐郞。三政。以李珉應爲尙衣主簿。
傳于李正來曰,右營使有闕之代,水原留守金箕錫除授。
李道宰,以議政府言啓曰,現今軍需告絀,誠爲可悶,就海西社還米中限五千石,火速船運之意,知委於該道道臣,何如?傳曰,允。
李正來,以戶曹言啓曰,本曹所管舊守御廳,去夜四更量,偶然失火,庫舍十二間,假家十四間,與所儲木物,竝爲燒燼,事甚駭歎。當該計士·庫直·使喚等,査覈嚴處,計料常時不能檢飭,臣不勝惶恐之意,敢啓。傳曰,知道。
李道宰,以禮曹言啓曰,眞殿移奉後,親行酌獻禮時,王世子陪參之節,依例磨鍊乎?敢稟。傳曰,勿爲磨鍊。
李正來,以兵曹言啓曰,馬軍所騎士將朴兢壽,身病猝重,勢難察任,改差,何如?傳曰,允。
奉朝賀李裕元疏曰,伏以臣賦命不厚,屢曾見慼,尙無香火可托之子,遽迫八十朝暮之年,孤孤孑孑,不勝痛迫,以十二寸弟前參判裕承第二子石榮,取以爲子,可以任後事,而人倫大事也,稽之國朝縉紳間已行之禮,則擇定爲嗣,非但古多有之。先正臣李珥之議以爲爲人後者,當以兄弟之序,定其奉祀。又引宋朝禮曰,胡安國有親子,而乃以繼後之子爲祀。臣先祖文敬公臣世弼之禮論曰,有子而殀,復於同行取養,以年多者爲兄爲宗,而子之先後,不必歸重。其時諸賢,相與問難,推以定論。臣於此安敢不畢露情地,以效古人請命于朝之義也哉?收拾殘魂,進伏城闉,仰首哀號於天地父母之前。伏望聖上,特垂矜惻之澤,俾臣無子而有子,繼絶而存亡,不勝血祝。臣無任云云。答曰,省疏具悉卿懇。繼後子年,多於所生,則爲宗爲兄,寔合於酌變達權之義,先儒先正,旣有定論。況卿先世禮說,足爲明證,當以年齒次序,定爲傳重之統,所請依施。仍傳于李正來曰,此批答,遣史官,傳諭。
草土臣閔泳翊疏曰,伏以臣之前後陳籲,痛苦懇迫,無復餘蘊,而伏奉聖批下者,嚴重隆摯,愈往非罪臣所堪承當,臣不覺感淚滂沱,卽欲溘然而無吪也。竊伏念帶兵之臣,起復從事,自是古例,誠如聖敎,此乃艱虞危急之時,必其人可托重寄之謂也,初非如臣蒙騃無似者所可譬擬。然則非其人非其時,而徒以壞禮防斁世敎,豈不大可畏也哉?況臣於前喪,固已蹶承命矣,今且恩諭眷眷,勉之以移孝爲忠,雖冥如豚魚,猶當知感,夫何敢再三煩瀆,不思所以報答萬一耶?顧惟臣已試蔑效,無補於國而有禍於家,一自變亂以來,病體未蘇,神情索然,其運用趨走,又非前日之比,營務由此而瘝曠,今幾個月矣。戎政則一日而有一日之頹隳,情私則一日而有一日之隱痛,憂益深而病越添,食息不能自安,之公之私,可謂無其益而有所損矣,玆敢不揆屑越,疾聲仰籲於天地父母之前。伏乞聖慈,特垂矜憫,亟遞臣營使之任,還寢臣起復之命,俾公私兩全。臣不勝千萬云云。答曰,省疏具悉。卿之前後疏懇,非不知苦衷所在,而卿若守制在家,則承候無人,予豈樂爲此罕有之擧哉?至如營使之任,姑可依施,欲以安病中之心也。
上在昌德宮。停〈常〉參·經筵。
李正來啓曰,同副承旨李命宰,今日不爲仕進,卽爲牌招,何如?傳曰,允。
兵曹,來二月十九日上候平復·睿候平復·大殿各殿宮還御慶科庭試武科初試時規矩,鐵箭三矢一百十步,片箭三矢一百三十步一巡一中,柳葉箭五矢一百二十步一巡三中,鳥銃三柄一巡一中,講書粗以上,取三技落點。
兵曹,親軍右營使單金箕錫除授事,承傳。
議政府,親軍右營使單金箕錫。
李正來啓曰,肅謝法意,何等謹嚴,而忠州牧使鄭泰好,旣呈肅單,不爲入來,揆以事體,誠極未安,從重推考,原單子勿施,而雖以通禮院官員言之,捧單之際,不能照察,致有此渾呈之擧,亦極疎忽,所當重勘,而本院請推之外,無他可施之罰,何以爲之?敢稟。傳曰,允。更爲申飭,從速肅謝,通禮院官員拿處。
又啓曰,新除授親軍右營使金箕錫,時在水原府任所,傳授虎符及傳令牌,一時爲急,交龜後斯速乘馹上來事,下諭,何如?傳曰,允。
又啓曰,親軍右營使金箕錫,時在水原府任所,將兵之任,不可一刻無摠察之人,何以爲之?敢稟。傳曰,左營使兼察。
又啓曰,親軍右營使,左營使兼察事,命下矣。兼察親軍右營使李奎奭,卽爲牌招,聽傳敎,何如?傳曰,允。
兵曹口傳政事,馬軍所騎士將單李啓興。
傳于李正來曰,政官牌招開政。
注書丁奎會書啓,臣於本月初十日未時量,以東南北郊諸壇摘奸事,敬奉聖敎,馳往風雨·雷雨壇奉審是白乎,則階砌·曲墻及紅箭門壇上下莎草,俱爲無頉是白遣,仍詣雩祀壇奉審是白乎,則階砌·曲墻及紅箭門壇上下莎草,俱爲無頉是白遣,仍詣漢江龍壇奉審是白乎,則階砌·曲墻及紅箭門壇上下莎草,俱爲無頉是白遣。仍詣司寒壇奉審是白乎,則階砌·曲墻及紅箭門壇上下莎草,俱爲無頉是白遣,仍詣馬祖壇奉審是白乎,則階砌·曲墻及紅箭門壇上下莎草,俱爲無頉是白乎旀,以日暮止宿。今日平明,馳詣先農壇奉審是白乎,則階砌·曲墻及紅箭門壇上下莎草,俱爲無頉是白遣,仍詣先蠶壇奉審是白乎,則階砌·曲墻及紅箭門壇上下莎草,俱爲無頉是白遣,仍詣星壇奉審是白乎,則階砌·曲墻及紅箭門壇上下莎草,俱爲無頉是白遣,仍詣祈雨壇奉審是白乎,則階砌·曲墻及紅箭門壇上下莎草,俱爲無頉是白遣,仍詣厲墻奉審是白乎,則階砌·曲墻及紅箭門壇上下莎草,俱爲無頉是白乎所,仍爲復命之意,敢啓。傳曰,知道。
注書丁奎會病,代以方夏鎭爲假注書。
李正來啓曰,今十八日眞殿親行酌獻禮祭文,當爲製進,而藝文提學洪祐吉在外,弘文提學尹滋承呈辭受由,何以爲之?敢稟。傳曰,藝文堤學許遞,前望單子入之。
藝文提學前望單子入之,李源命落點。
傳于李正來曰,同敦寧·敦寧都正許遞,今日政差出。
李正來啓曰,行都承旨李憲稙不爲仕進,左承旨鄭夏源廚院進,右承旨李道宰式暇出去,右副承旨趙東冕內閣進,同副承旨李命宰有身病,院中只有臣一人,伴直無人。右副承旨,卽爲牌招,何如?傳曰,允。
傳于李正來曰,水原留守有闕之代,都承旨李憲稙除授。
李正來啓曰,水原留守有闕之代,都承旨李憲稙除授事,命下矣。今日政下批,何如?傳曰,允。
吏曹,水原留守單李憲稙,今加資憲除授事,承傳。
傳于李正來曰,都承旨有闕之代,前望單子入之。
承旨前望單子入之,閔丙奭落點。
李正來,以吏曹言啓曰,昨日政新除授潭陽府使金升集,以前任淸道郡守,方在解由未出中,而矇然擬入,至蒙恩點,臣不勝惶恐,原望筒勿施,何如?傳曰,勿拘。
又以弘文館言啓曰,新除授副修撰高雲,卽爲牌招察任,何如?傳曰,允。
又以吏曹言啓曰,耆老所守直官鄭道淳,以其身病,呈狀乞遞,改差,何如?傳曰,允。
又以吏曹言啓曰,繕工監假監役官閔龍鎬·朴宗璇,俱以身病,呈狀乞遞,竝改差,何如?傳曰,允。
又以兵曹言啓曰,今此景福宮還御時,分兵曹堂上·郞廳·侍衛,當爲備員,而分參議趙翼永,參知李大稙,分佐郞權榮洙·金炳稷在外,不得進參,令政院稟旨變通,仍令該曹以在京無故人口傳差出,以爲進參之地,何如?傳曰,允。許遞。
李正來啓曰,臣吏兵批兼進之意,敢啓。傳曰,知道。
有政。吏批,行判書李鎬俊牌招不進,參判未差,參議李萬稙進,左副承旨李正來進。以吏批言啓曰,行判書李鎬俊牌招不進,參判未差,小臣獨政未安,何以爲之?敢稟。傳曰,只出緊任。以任可常爲同敦寧,元世喬爲敦寧都正。兵批,判書金允植進,參判李鳳九病,參議任冕鎬入直,參知朴海哲病,左副承旨李正來進。同知單金啓行,僉知三單元在貞·全龍九·姜在英,護軍李晩運,李膺耆·申馨謨,副護軍李承宇·南肅熙·文允俊·趙秉勳以上竝單付,摠理使單李憲稙。吏批,再政。以鄭漢朝·李容佐·洪殷謨·權膺善·李寅晩·李敎夏,姜·柳芝榮·朴周陽·金疇鉉·趙臣熙·曺寅承爲分承旨,金宗漢·朴齊敎·李根秀·張世容·洪鍾大·李載德爲分兵曹參議,李秀萬·申箕善·趙重弼·李源中·洪承憲,嚴柱漢爲分兵曹參知,尹泰興·朴齊斌·洪炳一·李勛卿·金中植·李載崐爲分兵曹正郞,宋秉宙·尹尙學·朴永斗·趙秉聖·尹起晉·李瑞永爲分兵曹佐郞,宋淳爀爲肇慶廟令,兼華寧殿提調單李憲稙,以宋鍾萬·李昊稙爲假監役,耆老所守直官單柳榮壯。
李正來,以兵曹言啓曰,今正月十八日大駕詣昌德宮眞殿御眞陪奉時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,別營步軍三哨,馬軍所騎士二番,左營使率領爲先廂,別營步年三哨,馬軍所騎士一番,別營使率領爲後廂,禁軍二番隨駕,別抄軍一哨磨鍊,前營使率別營步軍一哨,馬軍所騎士一番留陣,餘軍留營置之。
又以兵曹言啓曰,今此景福宮移御時,闕門把守中京畿騎兵所減之數,爲二十一名矣。依已例,所減騎兵二十一名還下送後,停番收布之意,分付該道道臣,何如?傳曰,允。
上在昌德宮。停常參·經筵。
李正來啓曰,同副承旨李命宰,今日不爲仕進,卽爲牌招,何如?傳曰,允。
以右副承旨趙東冕牌不進罷職傳旨,傳于李正來曰,只推。
李正來啓曰,都承旨閔丙奭未肅拜,左承旨鄭夏源牌不進,右承旨李道宰不爲仕進,右副承旨趙東冕旣有只推之命,同副承旨李命宰有身病,院中只有臣一人,伴直無人。右副承旨,更爲牌招,何如?傳曰,允。
又啓曰,右副承旨趙東冕牌不進,伴直無人。左承旨鄭夏源,所當牌招,而拘於廳規,不得請牌,何以爲之?敢稟。傳曰,牌招。
以左承旨鄭夏源牌不進罷職傳旨,傳于李正來曰,只推。
李正來啓曰,右副承旨趙東冕牌不進,伴直無人。右承旨李道宰,所當牌招,而拘於廳規,不得請牌,何以爲之?敢稟。傳曰,牌招。
李正來,以兵曹言啓曰,今此還御時,侍衛不可不備,而分五衛將金圭善·金弘植·洪相寬,俱以身病,不得進參云,竝減下,其代,依例口傳差出,何如?傳曰,允。
兵曹口傳政事,分五衛將白善鏞·李一溶·朴曾洙·金準·金志璜·金俊鈺·太敬植·李鎭學·安應泰,以上竝單付。
副校理鄭秀鉉疏曰,伏以臣生長鄕曲,矇無見識,濫廁榮途,厚沐洪造,猥忝經幄之列,蔑有絲毫之報,夙夜兢懼,如集于木,復何敢有所非分之望?第有區區至切之懇,臣父年迫七旬,素多疾病,質又脆弱,小失調攝,輒到危劇,桑楡急景,冉冉垂暮。且家計不贍,菽水之供,未得稱意,藥餌之補,亦難盡誠,經歲離闈,徒貽倚閭之憂,不若烏鳥之反哺,農雇之洗腆。抱此耿耿,安得不仰控於孝理之下乎?玆敢不避猥越,冒瀆崇嚴。伏乞聖明,俯垂矜察,特命選部,畀臣一小縣,以遂奉檄之願,千萬幸甚。臣無任云云。答曰,省疏具悉。疏辭,許令該曹,稟處。
上在昌德宮。停常參·經筵。
李正來啓曰,同副承旨李命宰,今日不爲仕進,卽爲牌招,何如?傳曰,允。
傳于李正來曰,慶尙監司留待。
李正來啓曰,在前御眞奉移時,陪從史官,或不備員,則有史官幾員差出,啓辭蒙允後,令該曹加設單付之例,而今番初無知委,分兼春秋,徑先差出,揆以事體,難免不審,原望筒勿施,臣之矇然捧入,不勝悚惶,而當該吏曹堂上,不可無警,推考,何如?傳曰,允。
李正來啓曰,因兵曹啓目,東津僉使,今已革罷矣。該僉使所佩兵符分上件,竝以收聚,上送政院,使之燒火事,允下矣。收聚上送于本院,以爲燒火事,平安監司處,下諭,何如?傳曰,允。
李正來啓曰,卽者修撰金思準,以其親病,陳疏徑先出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于李正來曰,慶尙監司入侍。
以右承旨李道宰牌不進罷職傳旨,傳于李正來曰,只推。
李正來啓曰,明日傳香,禮房承旨,當爲齋宿,右承旨李道宰,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
傳于李正來曰,同副承旨許遞,前望單子入之。
承旨前望單子入之,李敎稙落點。
李正來,以議政府言啓曰,諸道春操稟啓,今已齊到矣。歲再講武,有國大政,積久寢擱,極係可悶,而第其昨秋穡事,旣未均稔,列邑民力,從以不逮,際此徵調,實合存念。今春八道·四都水陸諸操巡歷巡點,竝姑停止,至若官鎭門之聚點,堤堰處之移役,另加團束,着意擧行,期責成效事知委,稟操狀本之過期不來,殊涉未安。慶尙左兵使李鍾晉,從重推考,何如?傳曰,允。
又以漢城府言啓曰,文武科生進雜科回榜人別單,今年歲首,已爲啓下矣。副護軍申命衍,自鄕今纔上來,詳考年歲,依已例追入之意,敢啓。傳曰,知道。
李道宰,以永禧殿提調意啓曰,明日永禧殿望焚香時,殿司一員,當爲受香,而參奉金炳億入直,新除授令李遵夏在外,令宋秉斗身病沈篤,不得進參,有難變通之道。令宋秉斗,令該曹口傳相換,以爲及時受香擧行之地,何如?傳曰,允。
又以弘文館言啓曰,修撰金思準,陳疏徑出,下番闕直,事甚未安。修撰南廷綺,副修撰高雲·洪學周,竝卽牌招,推移入直,何如?傳曰,允。
李正來,以統理交涉通商事務衙門言啓曰,監理釜山港通商事務,已有闕矣。其代,以東萊府使趙秉弼兼帶監理,令該曹下批,何如?傳曰,允。
又以兵曹言啓曰,今十八日眞殿移奉敎是時,分兵曹堂上·郞廳,當爲備員,而分參議朴齊敎·張世容·李載德,分參知李秀萬·趙重弼·嚴柱漢·洪承憲在外,李源中有身病,分正郞尹泰興·朴齊斌·洪炳一·李勛卿·金中植,分佐郞朴永斗·李載崐在外,不得進參,竝令政院稟旨變通,仍令該曹以在京無故人口傳差出,以爲進參之地,何如?傳曰,允。許遞。
又以兵曹言啓曰,景福宮光化東挾門,守門將一員定送,建春門開門時,守門將一員定送,使之看檢之意,敢啓。傳曰,知道。
又以兵曹言啓曰,今此還御景福宮時,騎士直所,定于海防京衙門,而東營·南營騎士等將率領,同爲入直之意,敢啓。傳曰,知道。
又以義禁府言啓曰,通禮院假引儀洪祐德拿處事,傳旨啓下矣。洪祐德,係是雜技,依例移送秋曹之意,敢啓。傳曰,特爲放送。
李正來啓曰,今十八日眞殿親行酌獻禮時祭文,當爲製進,藝文提學李源命,待明朝牌招,使之製進,何如?傳曰,允。
乙酉正月十三日申時,上御樂善齋。慶尙監司入侍時,左副承旨李正來,假注書金奭相,記注官朴斗杓,別兼春秋金春熙,慶尙監司南一祐,以次進伏訖。上曰,史官分左右。仍命慶尙監司進前。一祐進前。上曰,嶺南,物重地大,且先賢輩出之地也,與他道逈有別焉。其所撫恤之方,剸剔之政,須十分着念,而蓋今者之除,以其有湖西聲績故也。從玆嶠南一省,予無憂焉矣。一祐曰,臣猥以蔑效之蹤,又奉重寄之責,悚恧靡措,而今者聖敎至此,尤不知攸達矣。上曰,嶺南稅納,聞多愆滯,到營後別般蕫飭,可也。一祐曰,當到底申飭矣。上曰,萊府,卽通商之地也。各國交涉之際,務盡柔遠,而日人近益狡獪,其所備禦,尤宜留心也。一祐曰,謹當依聖敎奉行矣。上曰,顧今備禦之策,最爲急務,隨宜酌辦,大事則直爲狀聞,小事則報于政府,期有實效也。一祐曰,臣於到營後,謹當量宜措處矣。上曰,今日宿于何處乎?一祐曰,出宿于城外矣。上曰,何時到界而何日到營乎?一祐曰,二十五日間到界,二十八日到營計料矣。上曰,交龜將於何處乎?一祐曰,似在尙州·善山等地矣。上曰,卿曾見嶺南乎?一祐曰,自嶺至善山,曾一見之矣。上曰,何時見之乎?一祐曰,臣先父曾任善山府使,伊時臣隨往暫見矣。上曰,自京距善山爲幾里?一祐曰,五百五十里矣。上曰,然則距大邱當不遠矣。一祐曰,百餘里矣。上曰,善爲下去也。正來曰,宣諭別諭,何以爲之乎?上曰,出去爲之也。仍命慶尙監司先退,仍命史官就座。又命退,承史以此退出。
上在昌德宮。停常參·經筵。
李道宰啓曰,新除授左副承旨李敎稙,卽爲牌招,何如?傳曰,允。
李正來啓曰,左副承旨李敎稙,時在京畿麻田地,斯速乘馹上來事,下諭,何如?傳曰,許遞,前望單子入之。
又啓曰,今此還御時,承旨·分承旨,當爲備員,而同副承旨趙東冕,分承旨姜,陪從閣臣蒙點,例難兼進,分承旨鄭漢朝·洪殷謨·李胄榮·鄭元夏·李容佐竝在外,何以爲之?敢稟。傳曰,許遞,前望單子入之。分承旨,令該曹口傳單付以入。
傳曰,禮房承旨馳詣宗廟·景慕宮,奉審摘奸以來。
承旨前望單子入之。金學洙,李希洙落點。
傳于李道宰曰,自今日夜至明日夜弛禁。
傳于李道宰曰,傳命誤傳之中官沈周鉉,從重推考。
吏曹口傳政事,以李在敬·吳德泳·李熙準爲分兵曹參議,以尹致和·金亮淵·申泰觀·尹相賢·趙文夏爲參知,以呂圭亨·朴衡東·沈遠彬·權謙洙·李建永·張錫裕爲正郞,以盧泳敬爲佐郞。
李道宰,以議政府言啓曰,齎奏官,今當差送,而交涉衙門主事李鶴圭,刑曹正郞,令該曹口傳單付,使之登程,何如?傳曰,允。
又以永禧殿提調意啓曰,今日永禧殿望焚香時,殿司一員,當爲受香,而參奉金炳億入直,新際授令李遵夏·李道振,俱以在外,不得進參,令該曹口傳相換,以爲及時受香擧行之地何如?傳曰,允。
吏曹口傳政事,永禧殿令李遵夏,掌樂院主簿金鳳祜已上相換,永禧殿令李道振,漢城主簿鄭基夏已上相換事,承傳。
吏曹口傳政事,永禧殿令宋秉斗,繕工主簿李道振已上相換事,承傳。
鄭夏源,以宣惠廳言啓曰,昨年嶺南穡事,比前稍登,俵災不多,營官需各樣價,依例解分磨鍊之意,敢啓。傳曰,知道。
又以奉常寺提調意啓曰,東籍親耕田所種九穀,先農祭後,卽爲起墾付種之意,敢啓。傳曰,知道。
又以禮曹言啓曰,卽接奉常寺所報,則今正月十八日璿源殿酌獻禮親行時祭物,依永禧殿祭享時例封進,而祭器則依前例,以戶曹所在取用,造果廳則以付近公廨從便爲之云矣。依所報擧行之意,分付,何如?傳曰,允。
又以奎章閣言啓曰,明日卽書香閣春孟朔大奉審日次,奉謨堂奉審日次,時·原任閣臣,依節目進詣擧行之意,敢啓。傳曰,知道。
又以弘文館言啓曰,修撰金思準陳疏受由,南廷綺,副修撰高雲·洪學周有身病,副應敎李範晉內閣進,校理李觀會在外,應敎李弼鎔,校理李基肇,副校理鄭秀鉉,竝卽牌招,推移姑降入直,何如?傳曰,允。
又以弘文館言啓曰,下番闕直,事甚未安。修撰金思準差祭,南廷綺,副修撰高雲·洪學周,竝卽牌招,推移入直,何如?傳曰,允。
又以兵曹言啓曰,今十八日眞殿移奉敎是時,堂上·郞廳,當爲備員,而分參議徐相祖世子宮陪從閣臣蒙點,分佐郞李瑞永有身病,宋秉宙在外,不得進參,竝令政院稟旨變通,仍令該曹以在京無故人口傳差出,以爲進參之地,何如?傳曰,允。許遞。
吏曹口傳政事,以趙命敎爲分兵曹參議,以沈相萬爲參知,以尹泰興·尹錫圭爲佐郞。
李道宰,以義禁府言啓曰,今十七日移御時,本府都事,以大駕各差備,全數進參,而大王大妃殿·王大妃殿·中宮殿左右考喧都事,王世子左右考喧都事,玉橋差備都事,前導都事,世子嬪宮左右考喧都事,無以推移,假都事十四員,令該曹口傳差出,以爲分排擧行,何如?傳曰,允。
上在昌德宮。停常參·經筵。
藥房提調李寅命,副提調閔丙奭啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
鄭夏源啓曰,新除授左副承旨金學洙,同副承旨李希洙,竝卽牌招,何如?傳曰,允。
又啓曰,因兵曹啓目,水口萬戶所佩兵符,令本院新造下送事,允下矣。兵符今旣新造,監營及所管營所上各左一隻,該萬戶所佩右一隻,竝定禁軍下送,依例分上事,平安監司處,下諭,何如?傳曰,允。
吏曹口傳政事,分承旨六單李命宰·沈相漢·李源中·尹定求·趙鍾弼·李源珪。
吏曹口傳政事,以尹龜永爲分兵曹參知,以李義悳·金萬濟爲佐郞。
吏曹口傳政事,刑曹正郞單李鶴圭。
傳于金學洙曰,右副承旨·同副承旨許遞,前修撰愼炳佑,前校理盧泳敬除授。
以趙章夏爲分假注書,以沈相瓚爲分假注書,以李範大爲分假注書,以鄭寅燮爲分假注書,以李南珪爲分假注書,以朴周鉉爲分假注書。
金學洙啓曰,臣與同副承旨李希洙伴直矣,纔已許遞出去,伴直無人。右承旨李道宰,所當牌招,而拘於廳規,不得請牌,何以爲之?敢稟。傳曰,牌招。
吏曹,右副承旨愼炳佑,同副承旨盧泳敬,已上今加通政除授事,承傳。
傳于金學洙曰,前別兼春秋閔啓鎬還差下。
吏曹,別兼春秋單閔啓鎬。
傳于金學洙曰,飭已施矣,前吏曹參判金永穆分揀。
金學洙,以吏曹言啓曰,今十九日纛所祭獻官,例以時·原任兵曹判書中塡差,而兵曹判書金允植,十八日動駕敎是時侍衛進參,原任行知中樞府事李載元,以承候官,不得塡差,行大護軍金壽鉉,分內醫院提調進參,行大護軍韓敬源,眞殿移奉敎是時陪從閣臣蒙點,無可差之員,何以爲之?敢稟。傳曰,金壽鉉塡差。
又以吏曹言啓曰,今十九日行東關王廟·南關王廟·北關王廟祭官,以時任將臣,依例塡差,而別營使李敎獻,左營使李奎奭,今十八日動駕敎是時先後廂陣進參,前營使李景夏留陣,右營使金箕錫,以前任水原留守,姑未交龜,後營使·前營使兼察原任將臣李景宇·梁憲洙,俱以年七十以上,例不得塡差,鄭岐源·李載鳳·李鍾承·趙羲純,俱以在外,具完植有實病,李鳳九南關王廟獻官塡差,任商準北關王廟獻官塡差,東關王廟獻官,無可差之員,何以爲之?敢稟。傳曰,梁憲洙塡差。
又以奎章閣言啓曰,臣等進詣書香閣,御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以親軍前營言啓曰,謹依本營兼內吹今春等習角賞單啓下,趙千吉等三十三名處,各木綿二疋施賞之意,敢啓。傳曰,知道。
又以親軍前營言啓曰,景福宮宮墻外軍鋪扈衛信地及外宮墻字內分授,別單書入之意,敢啓。傳曰,知道。
又以親軍前營言啓曰,今此景福宮還御,十五日·十六日放砲時,將官·將校·別破陣姓名及器械數爻,單子書入之意,敢啓。傳曰,知道。
又以親軍左營言啓曰,本營兼內吹今春等習角賞格,謹依單子判下,金三石等三十三名處,各木綿二疋施賞之意,敢啓。傳曰,知道。
又以親軍左營言啓曰,今此還御景福宮時,自十五日至十六日放砲,監放將官·將校·別破陣姓名及器械數爻,單子書入之意,敢啓。傳曰,知道。
又以親軍右營言啓曰,今此還御景福宮時,自十五日至十六日放砲,監放將官·將校·別破陣姓名器械數爻,單子書入之意,敢啓。傳曰,知道。
又以親軍後營言啓曰,景福宮宮墻外軍鋪扈衛信地及外宮墻字內分授,別單書入之意,敢啓。傳曰,知道。
又以親軍後營言啓曰,今此景福宮還御,十五日·十六日放砲時,將官·將校·別破陣姓名及器械數爻,單子書入之意,敢啓。傳曰,知道。
又以親軍後營言啓曰,謹依本營兼內吹今春等習角賞單啓下,李興福等三十三名處,各木綿二疋施賞之意,敢啓。傳曰,知道。
又以親軍別營言啓曰,謹依兼內吹今春等習角單子判下,李昌辰等三十二名處,各木二疋施賞之意,敢啓。傳曰,知道。
又以親軍別營言啓曰,今此還御景福宮時,自十五日至十六日放砲,監放差官·將校·別破陣姓名及器械數爻,單子書入之意,敢啓。傳曰,知道。
又以兵曹言啓曰,今此還御時,侍衛不可不備,而分五衛將南基赫,以其身病,不得進參云,減下,其代,依例口傳差出,何如?傳曰,允。
兵曹口傳政事,以鄭洪·黃鍾熙,馮近祖爲分五衛將。
金學洙,以兵曹言啓曰,元內吹·螺亦今春等習角賞格木,謹依判下別單,分等頒給之意,敢啓。傳曰,知道。
又以兵曹言啓曰,今此景福宮移御時,闕內各差備·雇立釐正實數,別單書入之意,敢啓。傳曰,知道。
又以畿沿海防衙門言啓曰,本衙門軍司馬鄭萬朝·李庚稙,俱有身病,萬難察任,今姑減下,何如?傳曰,允。
又以畿沿海防衙門言啓曰,大阜島,本爲水師設鎭,而劃付本衙門矣。謹依事目,以本衙門軍司馬趙存億,海防水師別將兼本鎭僉使差下,令該曹下批,何如?傳曰,允。
又以義禁府言啓曰,卽接月令醫員全永錫手本,則以爲,時囚罪人李尙珪,素患疝積,又添毒感,目下症形,實爲危劇云。罪人病勢如此,則一邊保放,一邊草記,載在法典矣。李尙珪,姑爲保放之意,敢啓。傳曰,知道。
吏曹參議李萬稙疏曰,伏以臣儱侗蔑劣,百不猶人,而猥伏奉三銓恩旨,控免路阻,趨召義嚴,黽勉出膺,一再代斲,觸處僨誤,至於日前分兼春秋事而極矣。不待喉司稟旨,只憑禮曹儀註,認以應行,遽然單付於分司差出之末,而及見院啓,以臣不審之失,致有問備之請。臣於是滿心惶蹙,不省攸措。罪旣溺職,罰不蔽辜,處分雖止薄警,事體未敢自晏,疾聲仰暴,短章自效。伏乞聖明,亟降嚴命,刊臣所帶之任,治臣當勘之律,以爲不職者戒焉。臣無任云云。答曰,省疏具悉。旣問備矣,何必爲引?爾其勿辭察職。
上在昌德宮。停常參·經筵。
金學洙啓曰,右承旨李道宰牌不進,伴直無人,新除授同副承旨盧泳敬卽爲牌招,何如?傳曰,允。
又啓曰,前別兼春秋閔啓鎬,還差下事,命下矣。令該曹口傳單付,牌招察任,何如?傳曰,允。
傳于金學洙曰,眞殿告由別茶禮時,讀告文官,完平君李昇應爲之。
傳于金學洙曰,眞殿自內親行告由茶禮時,承史·閣臣入參。
傳于盧泳敬曰,政官牌招開政。
傳于盧泳敬曰,在外同敦寧,敦寧都正許遞,今日政差出。
傳于盧泳敬曰,明日出宮內門路,以崇德門爲之。
金學洙啓曰,今此還御時,分承旨當爲備員,而分承旨李命宰在外,何以爲之?敢稟。傳曰,許遞,令該曹,口傳單付以入。
金學洙,以兵曹言啓曰,今此還御敎是時及眞殿移奉敎是時,分兵曹堂上郞廳侍衛,當爲備員,而分參議李熙準,洪鍾大·李在敬,參知金亮淵·申泰觀·尹相賢·趙文夏,分正郞李建永,佐郞尹錫圭,朴衡東在外,分參知閔泳韶,世子宮陪從蒙點,分正郞愼炳佑,佐郞盧泳敬,移拜承旨,不得進參,竝令政院稟旨變通,仍令該曹,以在京無故人口傳差出,以爲進參之地,何如?傳曰,允。許遞,令該曹,口傳單付以入。
吏曹口傳政事,分承旨單愼炳佑,分兵曹參議三單,趙翼永·李冕雨·李希洙,參知五單,尹祖榮·盧泳敬·柳宗植·許稷·鄭憲時,正郞二單,王濟肯·李重夏,佐郞三單,李鳳奎·南奎熙·金在容。
傳于盧泳敬曰,右副承旨·同副承旨許遞,前望單子入之。
盧泳敬啓曰,都承旨閔丙奭,左承旨鄭夏源,右承旨李道宰,左副承旨金學洙,竝卽牌招,何如?傳曰,允。
又啓曰,吏曹參判金永穆,疏批已下,一體牌招,何如?傳曰,允。
兵曹口傳政事,副護軍單趙東冕。
盧泳敬,以吏曹言啓曰,東學敎授趙鼎九,繕工監假監役官宋鍾萬·李昊稙,俱以身病,呈狀乞遞,竝改差,何如?傳曰,允。
有政。吏批,行判書李鎬俊牌招不進,參判金永穆進,參議李萬稙牌招不進,前承旨盧泳敬進。以吏批言啓曰,行判書李鎬俊,參議李萬稙,竝牌招不進,小臣獨政未安,何以爲之?敢稟。傳曰,仍爲之。
又以吏批言啓曰,前都事金蘭友,見漏於應資老人抄啓中,未蒙恩資云,故考見政案,則其年果爲的實矣。在前如此之人,追後啓稟蒙恩,多有已例,今日政,加資下批之意,敢啓。傳曰,知道。
以李冕榮爲大司憲,金晳根爲大司諫,吳尙鉉爲執義,金珉衡爲司諫,高時勉·嚴錫瓘爲掌令,崔柄大·梁奕洙爲持平,李承淵爲獻納,金喜洙·姜日馨爲正言,吳益泳爲同敦寧,曺殷承爲兵曹參判,南肅熙爲敦寧都正,閔斗鎬爲刑曹參議,趙東冕爲工曹參議,鄭順朝爲知經筵,鄭海崙爲弘文提學,李元祺爲東學敎授,李直溥爲順昌園令,完陽君單李聖謨,副護軍申命衍,今加嘉善,大護軍李熙永,今加正憲,已上武科回榜人,生員申弘均·徐毅淳,已上今超通政,生員回榜人,已上依法典加一資,前都事金蘭友,今加通政,朝官年八十依法典加資,監理釜山港通商事務單趙秉弼。兵批。判書金允植病,參判張錫龍病,參議任冕鎬病,參知朴海哲入直進,前承旨盧泳敬進。同知單金圭善,僉知三單,李應台·南基赫·白善鏞,護軍任可常·申命衍,副護軍李敎稙·李命宰·李希洙·李熙準·洪鍾大·李在敬·趙翼永·朴齊敎·張世容·李載德,李大稙·李秀萬·趙重弼·李源中·洪承憲·嚴柱漢·鄭漢朝·洪殷謨·姜·閔泳韶·金亮淵·申泰觀·尹相賢·趙文夏·元世喬·申弘運·徐毅淳·金商澔,以上竝單付。海防水師別將兼大阜島僉使單趙存億。吏批,再政。以王彦商爲禮曹正郞,鄭寅奭爲掌樂正,李國應爲軍資正,閔益鎬爲健陵令,金在九·具冕善爲假監役。三政。以李徹愚爲景慕宮令。四政。以具健喜爲典籍,李珉應爲濟用主簿,贈吏參李鼎溥贈吏判例兼,贈吏議李圭䄵贈吏參例兼,贈僕正李寅斗贈吏議,已上水原留守李憲稙三代,故都事閔毅顯贈吏參例兼,故通德郞閔百林贈吏議,已上同敦寧閔致長兩代,故郡守任希季贈吏參例兼,故學生任守憲贈僕正,已上同敦寧任可常兩代。
承旨前望單子入之,李正來落點。尹吉求添書落點。
盧泳敬啓曰,都承旨閔丙奭,左承旨鄭夏源,右承旨李道宰,左副承旨金學洙牌不進,坐直無人,新除授右副承旨李正來,同副承旨尹吉求,竝卽牌招,何如?傳曰,允。
傳于尹吉求曰,此時營使,不可久曠,後營使申正熙,姑爲許遞,前後營使李鳳九除授。
尹吉求啓曰,新除授親軍後營使李鳳九,卽爲牌招,傳授虎符及傳令牌,何如?傳曰,允。
議政府,親軍後營使單李鳳九。
傳于尹吉求曰,右捕將許遞,後營使李鳳九除授。
尹吉求啓曰,新除授右邊捕盜大將李鳳九,卽爲牌招,傳授命召及大將牌傳令牌,何如?傳曰,允。
以都承旨閔丙奭,左承旨鄭夏源,右承旨李道宰,左副承旨金學洙牌不進罷職傳旨,傳于尹吉求曰,只推。
尹吉求,以議政府言啓曰,道臣行部,爲民事然也。許久廢擱,固甚可悶,而兩南則交代在邇,他省則年成未優,際玆窮春,尤念其貽弊,諸道巡歷,竝停止,畿內·北關陵園奉審,依近例以秩高守令替行事,分付,何如?傳曰,允。
又以禮曹言啓曰,皇壇壇上及祭器等物,每年孟春戶·禮曹堂上奉審事,曾有定式矣。今正月二十五日,臣曹與戶曹堂上,進去奉審後,稟處,何如?傳曰,允。
又以禮曹言啓曰,永禧殿酌獻禮當次之年,則本殿春奉審,例於酌獻禮前擧行矣。今正月二十五日,臣曹與戶曹堂上進去奉審後,稟處,何如?傳曰,允。
又以禮曹言啓曰,今正月十七日,還御景福宮時,大王大妃殿·王大妃殿·中宮殿·世子嬪宮出宮儀註,一體書入各殿宮之意,敢啓。傳曰,知道。
又以奎章閣言啓曰,本閣別看役姜潤·方天鏞·吳致沃·金箕斗,時在任所,朴重昇·李熙永有身病,只有秦尙彧一人,而今番御眞移奉時,無以擧行,司饔主簿姜湕,前別提李海德,前判官尹永基加差下,使之擧行,何如?傳曰,允。
又以弘文館言啓曰,修撰金思準,陳疏受由,南廷綺,副修撰高雲·洪學周有身病,下番闕直,事甚未安。副應敎李範晉內閣進,校理李觀會在外,應敎李弼鎔,校理李基肇,副校理鄭秀鉉,竝卽牌招,推移姑降入直,何如?傳曰,允。
又以弘文館言啓曰,下番闕直,事甚未安。修撰金思準·南廷綺,副修撰高雲·洪學周,竝卽牌招,推移入直,何如?傳曰,允。
又以司譯院都提調·提調意啓曰,各陣差備堂上譯官崔昌濂·尹夏楨·方文鏞·朴有性·朴載銑·李應善·高永命·金奎培·玄鍑·李一溶·高鎭華,竝各加一資,堂下譯官金輔炯·韓敎信·玄學明,竝加資,李應相·方漢奎·卞興植·吳完澤·方漢周·李基鼎·高永鎰,效勞最著,竝自本院調用,庸示激勸之典,何如?傳曰,允。李應相,守令待窠,首先擬入,方漢奎等,竝相當職調用。
又以親軍左營言啓曰,景福宮宮墻字內及軍舖扈衛信地分授,別單書入之意,敢啓。傳曰,知道。
又以親軍左營言啓曰,今正月十七日還御景福宮時,依兵曹節目,宮墻外本營軍舖四處,每舖軍二名式守更之意,敢啓。傳曰,知道。
又以親軍右營言啓曰,景福宮宮墻字內及軍舖扈衛信地分授,別單書入之意,敢啓。傳曰,知道。
又以親軍右營言啓曰,今正月十七日還御景福宮時,依兵曹節目,宮墻外本營軍舖三處,每舖軍二名式守更之意,敢啓。傳曰,知道。
又以親軍右營言啓曰,謹依本營兼內吹,今春等習角賞單啓下,申成完等三十三名處,各木綿二疋施賞之意,敢啓。傳曰,知道。
又以親軍別營言啓曰,景福宮宮墻扈衛及軍舖信地掃雪定界龍鎖鑰分授,別單書入之意,敢啓。傳曰,知道。
又以親軍別營言啓曰,本營領官沈賢澤,以前任濟州牧使,上來尙遠,久曠可悶,改差,何如?傳曰,允。
又以親軍別營言啓曰,本營領官哨官望單子,修整以入之意,敢啓。傳曰,知道。
又以統理交涉通商事務衙門言啓曰,本衙門主事尹致昊·張博,有身病,竝減下,其代,前主事鄭萬朝,機器局司事李庚稙差下,令該曹口傳下批,何如?傳曰,允。
又以義禁府言啓曰,今十八日眞殿陪奉時,本府都事,以大駕各差備,全數進參,而眞殿六室左右考喧都事,無以推移,假都事十二員,令該曹口傳差出,以爲分排擧行,何如?傳曰,允。
吏曹啓目粘連,觀此弘文館副校理鄭秀鉉上疏,則以爲,臣父年迫七十,素多疾病,質又脆弱,小失調攝,輒到危劇,桑楡急景,冉冉垂暮。且家計不贍,菽水之供,未得稱意,藥餌之補,亦難盡誠,經歲離闈,徒貽倚閭之憂,不若烏鳥之反哺。伏乞聖明,俯垂矜察,特命選部,畀臣一小縣,以遂奉檄之願亦爲白有臥乎所,鄭秀鉉之家貧親老之狀,卽通朝之所共知,許畀一縣,俾遂便養,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?啓依回啓施行爲良如敎。
吏曹參判金永穆疏曰,伏以,臣猥蒙中銓之除,私分恧蹙,日者有政命庚牌,夜深始到,章皇趨肅,非不欲卽速開政,而必待新除三銓進與不進而後行政,卽銓部之規例也。三銓之病未承牌,呼望又遲,於是乎鷄人之報籌已輟,龍樓之宸寢遂晩,誠雖切於竭蹶,咎實歸於慢蹇,臣罪至此,萬萬難贖,譴罷之典,臣固自甘,而旣斥旋宥,縱感聖度之洪大,轉罪爲榮,益增微分之兢灼,玆敢以短章自效。伏乞聖明,俯垂矜察,勘以未盡勘之律,千萬幸甚,臣無任云云。答曰,省疏具悉。遂事何必爲引?卿其勿辭行公。
副護軍趙英權疏曰,伏以,臣不學無術,生長鄕曲,愚昧尤甚,何敢出一謀發一慮,足快聽聞?第其耿耿愚忠,秉彝攸降,及見近年,變亂疊作,盜賊四起,民阽塗炭之苦,國重綴旒之勢,岌岌嶪嶪,若不保朝夕,漆室之憂,幾乎夜不能寐矣。敢抱芻蕘之說,以備黈纊之下。其一曰興學校,其二曰增兵制,其三曰定衣制,其四曰通錢幣,其五曰擇守令,其六曰重幕冊,其七曰減吏額,其八曰廉旅閣,此似薄物細故,而臣愚以爲,愼斯八者以往,壽國脈而延民命,昇平之業,可指日而見矣。夫學也者,學爲人也,逸居無敎,卽近禽獸,故庠序學校,三代共之,國朝文治五百年,學校之設,寔爲化本,彬彬可觀,挽近以來,學校之政不修,敎化陵夷,風俗頹敗,興言及此,憂歎何及?其令內而國都,外而州縣,重修學校,傍設武學校,享以黃帝,配以孫武·穰苴,肄業有所,敎各有序,使凡生徒,不容別求,科目仕進,鄕貢里擧,咸萃京師,置之泮宮,與四學豐其廩餼,禮延賢良有經術者及知勇有韜略者以師之,朝夕講明,業成然後,試之以政事,由郞署而達之公卿,至於農商·工藝·醫藥·算數,亦皆有學校,人各隨其材而敎之,則作成之化,庶可挽回三代矣。兵者,國之大事也,故曰不可一日有兵,不可一日無備,蓋無備則有兵矣。今夫軍籍大壞,緩急無可恃,都城砲兵,僅不過數三千而止,萬一邊陲告警,倉卒之頃,何以策應?增置兵丁,使之課閱陣伍,而先必擇將以將之,凡八道監兵水鎭營要衝之處,亦各設兵敎導,其餉費則各浦島漁箭蘆田鹽盆船主稅,取以應用,且選廉勤之人,各處鑛地差官,監務而取用,則不勞於民而用之有餘,陰雨有備,庶可折衝禦侮矣。衣者,身之章也,先王定制,固無一國而殊俗,故或有違,則譏之以不稱矣。昨年六月下敎,禁其重重廣袖,使趨簡便,群下一遵,莫之敢違越,而又十月下敎,燕居之服,從便爲之,臣愚以爲從便之便,乃申其簡便之便字也,使之毋拂群情,聖意之繾綣肫摯,若是眞切,而反增群情之疑眩,或復着廣袖,或仍着狹袖,一國殊製,有乖觀瞻。至於儒生,則上之禮遇,旣優且重,亦不可不以寬褐褒帶,矜式自持,忽使着簡便之服,對聖賢之書,則或近於强拂,特許道袍深衣之廣袖,除非儒生以外,上自公卿百執事,下至農工商民之欲趨事功者,狹袖簡便,革奢從儉,永著定式,使之一服製而定民志焉。錢幣者,國之重寶也,通融無滯,然後乃可爲常,一自當五錢行用以後,方伯·守令,甘聽姦吏之言,斂民以葉錢,上納以當五,做出加計之說,當五每二十枚,始換八九錢,稍稍落下,今不過三四錢,於是乎利歸於貪官姦吏,而毒流於民害及於國矣。粧撰假托之說,皆曰民不從令,豈眞有不從令之民哉?姦商輩陰懷射利之計,引證當百之革罷,宣言當五亦罷,街談巷議,滔滔爲然,物價踊貴,而外邑葉錢,加計日以益高,錢貨閼而不通,若果革罷則已,如欲用之,令國中,無論公私出納,四分以下,許用葉錢,五分以上,禁用葉錢,用者施律然後,物無貳價,貨幣流行,庶可以裕用矣。守令者,近民之官也,萬民之利病是係,三政之得失是在,必十分愼擇然後,乃可以盡職,設或降以賞酬之典,而苟不叶人望,則寧可授之以淸顯之職,錫之以車馬田宅,決不可許之以字牧之任,以傷元元之命。且曾經守令之有成績者,使之久任,使之陞遷,勿拘年限,其貪贓罷黜者,罔功旣著,宜永刋仕籍,勿復需用,如此則廉風日長,庶見循良之輩出矣。幕冊者,私客也,功未必賞,罪未必罰,自視甚輕,候伺主人之意,惟請囑賄賂是營,則民生之受害,未始不專由於此矣。凡各營裨將及雄府巨牧冊房,若依古之丞佐簿尉之例,無論文蔭武作窠,以初仕與復職,準朔遷轉,使之樂榮名而望前程,則稍礪廉防,庶弛民生之受害矣。下吏者,民國之耗蠧也,初無料布之定給,故火粟也,隱結也,倉色之落場米也,書員之筆債也,刑吏之訟債也,由吏之分房債也,種種名色,專以剝割侵漁而資生,敎之使然,實不足深誅也。額數旣多,互相傾軋,互相請囑,雖積逋十萬,某處一札,復圖要任,用錢如水,逋上加逋,以逋而終其身逸樂富厚,弊斯極矣。令各邑吏逋之多者,這這梟警,少者,永除吏案,而減其吏額,另定月給,使之從役,則庶無欠逋之患矣。旅閣者,送往迎來之傳舍也。止宿有常,在所當然,而邇來外國之人,出入無常,了無照驗,且游手無賴之徒,出沒京鄕,踪跡殊常,假托爲先,或稱求官,閃倏來往,作爲窩窟,惟酒色雜技是耽,或挾祕記邪術,扇惑愚民,或小錄滿袖,音紙在囊,散而爲雜類,聚而爲盜賊,此皆亂民也。其令內而五部各坊各洞,外而八路營邑場市道傍旅閣,每日簿錄止宿人之居住姓名年紀及因何事某處來某處去,呈報于該管官吏,以憑照檢,其踪跡殊常之人,不許止宿留連,則庶絶亂盜之患矣。伏惟殿下,挺天縱之姿,値陽九之運,荐降德音,委任政府,猶且宵衣旰食,勤於政事,而尙未見至治之孚,臣愚所以掩泣長歎,思效螢爝之微,仰助日月之光。伏願聖明,恕其狂愚而裁擇焉,臣無任云云。答曰,省疏具悉。所陳,多有可採,當留念矣。
前持平尹皞燮疏曰,伏以,臣猥以微品,濫竊科第,雖有葵傾之忱,而局於樗散之材,未有忠言嘉謨少有補於盛朝之萬一,私竊惶蹙,不以措躬。竊惟刑法也,褒典也,財用也,有國之大政也。勸善懲惡,公私需用,皆由此三政,所以古昔聖王,克審於功罪之分,致謹於用度之間,以盡夫平常之政者也。方今四賊未捕,刑法不明,三使未奬,褒典未施,錢貨成弊,物情遑隘,此正君臣上下各盡謨猷講究撟正之日也。臣伏念不幸頃者,邦運暫否,泳孝輩極逆,出於亘古所無,方其潛圖禍機,脅迫君父之時,幸賴華帥之殫竭保護於矢石銃砲之間,大器幾欹而復正,皇明再造之恩,復有光於今日矣。然而黨與業已伏誅,元惡尙未就戮,環東土三千里匹夫匹婦,無不心戰膽裂,向於兩國會辦,雖有照會拿送之約,漏網諸賊,怨深家國,日夜揣度,必在逆謀,此若在外日久,養成羽翼,則其爲後日大患,奚啻往事之可比哉?此不可不另加拿致之道,快伸王章,以正紀綱。至於三帥,粵自援師東來,鎭撫藩邦,中外人心,咸頌德義。逮夫今番援護之後,民心以之而興感,士論以之而鼓發,京鄕街路,短碑相續,至有豎石立祠之議,如宣廟時宣武祠古事,永示不忘,以頌天朝之恩,而入髓感頌,民國無異,自朝家,恐不可無揄揚之典。至於年來當五之鑄錢,特因國用之不贍,以行一時之權宜者,而其爲錢也,實便於商路輸運之際,亦不妨於交易與受之間,帀域之內,爲王臣庶者,固當承用之不暇,而奈之何人心未孚,物價漸聳,以至三四倍焉,其行用也,不過畿·湖兩道及江原一道之半,兩南·兩西及北道·關東,全不行用,仍用葉錢,或於路街有行用處,名雖當五,其用僅當一分,若有入京貿易之物,則以葉換當,升降或至三四倍,究其所由,非徒取鑑於當百小錢之倏行倏罷也。爲方伯·守令者,以龍斷之計,公錢收捧,必以葉錢,至於京上納,則換當爲之,以取倍蓰之利,遐土愚民,每以當五,看作必罷之物故也。此而不已,則非但物情之漸騰,揆以王令之不伸,不可使聞於隣國也。大抵錢有二名,以錢貿錢,往古來今,未之攸聞,論其撟救之方,則只在乎葉當兩者間,罷去其一,而今若罷當存葉則雖似便宜,國用之浩大,港賈之換給,苦無其方,罷葉存當,則雖少拘於故物之永革,小無欠於商路交貿及公私應行。伏願亟垂淵亮,嚴降罷葉之旨,一國之中,若用葉錢行用處,使之屬公,而該守令及方伯,竝施以方命之律,凡葉錢之革罷者,若無區處之方,則害全歸於民,恐非王政之大體。且錢無永罷之理,而令無速行之道,竝以貿銅例一一貿納,銷鑄當錢,若於民間,有私蓄葉錢者,必施嚴律,不逾數月,民物之情,可以底定,且無遑急狡僞之弊,王靈從而大振。伏乞殿下,無以人微而竝廢其言,以爲一試,則此三件事行而一國之大政擧矣。臣無任云云。答曰,所陳三條,可見輿情,而錢幣事,不可造次議也。
司果金象權疏曰,伏以,臣本下鄕寒微之人,且無當世可用之姿,蟄伏草野,書農是務,上以應公家之賦,下以爲父母之養,而時幸昇平,治敎休明,讀周公·孔子之書,學周公·孔子之道,若將終身,不求聞達,日月無私,徧照遐方,以若愚賤,猥被恩除,而虛帶仕宦之名,實無補用之才,故退伏鄕里,旋尋初服矣。不幸大變,驚動朝野,臣民罔極,曷有餘地?臣自聞變後,裹足上來,承聞政府之定約,徧覽人民之騷撓,臣以爲今之事勢,可爲激憤者二也,可爲痛哭者三也,可爲急務者實五條策也,玆不念濫越之罪,敢爲此條列之陳。伏願主上殿下,細細垂察焉。夫倭人,國家之殘賊,臣民之深讎。粵在壬辰,侵犯我國,焚燒陵廟,殺害人民,禍將不測,而天運永休,廓滌妖氛,于今累百年長享泰平,敎明於上,俗美於下,使周公·孔子之道,燦然復明,異端虛無之說,寢然自息矣。奈何近年,與倭相通,寬貸其壬辰罪,定從爲壬午約,謂以通商,醜黨漸熾,甚至有入居都下之弊,故國事未就,人心大撓,城內居民,稍稍出門,門外居民,漸漸遠移,百萬長安,太半非前日樣,凡爲殿下策者,無不長歎而垂涕也。如此者不數年,畢竟有泳孝輩十月之變,上有播遷之辱,下被殺戮之禍,幾危宗社,民情難撫,國祚長遠,淸兵護衛,重還宮闕,安保玉體,實天運之再造,臣子之萬幸,而日人之包藏禍心,從此以明知的見,雖愚夫愚婦,皆曰可殺者倭也,可斥者倭也。曩使變亂,不根于倭,雖玉均輩逆心,當不至如此之變也。且今變出罪露之後,渠當急捕四凶,以謝罪過之不暇,而不此之爲,反自暗護,載之火船,入送渠國云,倭人黨惡之罪,不辨而自明矣。如是奸猾之寇,曾無一言之斥,而徒視以弱,反見其賣,此臣所以激憤者一也。曩時玉均輩承寵,果何如,秉權亦何如?而引助奸黨,擁蔽聰明,斥倭者擯而賤之,和倭者引而尊之,周公·孔子之道,掩而難行,異端利慾之說,闇然自章,竟致此大逆,罪固當車裂,而只緣日人護藏,尙保軀命之喘息,此臣所以激憤者二也。日人之往跡,昭然在昨,凶類之來事,的然可驗,而含憤忍辱,掩置大罪,更爲連和之約,大失人民之望,使彼釀禍之窮寇,闖我機權之虛實,橫行城底,指點重地,或貽辱於民舍,或窺視其班戶,以此之故,都下居民,朝安而慮有夕危,夕安而慮有朝危,士夫則移眷而獨處,庶民則擔負而遠逃,若此不已,都城之民,將盡去而無遺矣。殿下捨此邦國之根本,其將與誰而爲政乎?此臣所以痛哭者一也。今番變亂,日人害我,皆是重任宰輔,而亦多忠義臣民也,我之害倭,只是行商細人,而所謂磯林大尉也,較量彼此,輕重判異。今伏見全權大臣定約條目,則曾未見探捕四凶之條,亦不論傷害宰輔之罪,區區立約,徒從彼願,期二十日內捕害磯林者云,我國之六七宰,反不如一箇磯林而然乎?推此一款,可知我國之視弱如此做去,雖爲姑息,凶彼無厭之慾,壓視我國之虛,漸滋禍蘖,黨助亂臣,種種如玉均輩,作罪于我,逃命於彼矣,此所以臣慟哭者二也。方今國財不贍,各項公費,僅爲排定,而今以十三萬圓,定限于三箇月,推給日人,更築兵館云。夫國財出之民,民財出之農,而公庫空則民自困,民力困則農亦失矣。噫彼日人,窺我財盡之隙,徵此非義之貨,使我臣民,自至疲困,上自卿大夫,下至士庶人,各自爲己,滔滔趨利,仁義之道,擁遏而不明,陂僻之言,滋長而浪行,五百年禮義東方,幾敗爲蠻夷風俗,此臣所以慟哭者三也。第今各國合從,約條鄭重,有難一國之進退,而置倭於不足較計之科,已爲此通商更和之擧,則固當置彼於海口等地,亦當驅彼於城外一隅,若或有城內出入,則不得持尺寸兵鐵,只通交易,不干國政,使我城內本居之民,坦然釋慮,更不移去,外邑往來之人,泰然無疑,各安其業,永杜倭黨不意之變,此爲今日急務之第一策也。且今公務多端,大本易撓,凡爲殿下之臣者,無論老少與貴賤,合當趨侍于京城,各自良劃以分宸憂,俾補庶職,道理攸當,禮法解弛,大體陵夷,世受爵祿之家,親戚隆誼之臣,或退臥邱園,不念國事,或趦趄顧忌,不敢直言,國安則自謂某卿之子某相之孫,而期獲高官,國危則自劃逃避之計苟安之策,辭朝退歸,是豈爲國之體道,報上之貞忠乎?伏願殿下,一一搜探,這這牌招,雖當患難之時,無有落鄕之弊,而擇其碩德老相,委以國政,拔其經綸望士,各試才藝,若有能而有智,則雖微賤之人,必登庸而顯之,若無賢而無德,則雖世祿之子,必不用而退之,使其可堪將相,各得自專稟達,且使經學賢能,隨所直諫,中外事實,朝夕以聞,無至有玉均黨更肆之弊,此爲今日急務之第二策也。當今各道軍額,虛掌文具,俾充數爻,而馬軍與束伍,太半是虛名塡案也。如或有意外大變,閭里艱苦之氓,畎畝耕作之人,素不習操鍊,亦安知戰事?大抵我國精銳,莫精於砲軍,亦莫銳於砲軍。伏願殿下,頒令于各道各邑,排日試藝,頒料則不斂于民稅,不損其公貨,而自其道各其邑,除減胥吏之煩瑣任況,特存要任之不可廢者,使其無用吏費,充此有用軍糧,以敦陰雨之備,以禦外寇之侵,此爲今日急務之第三策也。顧今公納之愆滯,實由奸吏之負逋,而道臣守令不忍摘拔,逡巡彌縫,如是乎公用時急之際,擧皆有未刷之弊,法綱所在,極爲駭然。哀彼生靈,艱辛應役,奔走乎校卒之督責,惶劫乎猛吏之押捉,明春之稅,今冬畢納,來秋之賦,今春已刷,而奸彼吏胥,無難犯用,千金之逋,看作常例,萬錢之負,視若茶飯,甚至有累巨萬濫犯之吏,故去年上納,昨年而猶有引拖者,昨年公貨,今年而亦無可刷處,其害何之?末歸于民,厥或有加斂之布,再徵之還,是可曰有法之地乎?伏願殿下,嚴勅各道,廉探逋吏,參考官簿,千金以上,竄之遠方,萬金以上,施之正刑,一以杜生民之巨弊,一以爲公納之趁期,此爲今日急務之第四策也。蓋今財力罄竭,亶由濫用虛費,倡優下賤輩,衣錦衣而不知禁,尸位素餐者,食玉食而不知艱,侈俗日盛,儉道日寢,以若有限之物,濫此無限之用,自是而生謀利利己之心,自是而渝顧義循公之俗,飮水縕袍之士,深藏不市,侈靡多錢之人,隨機濫爵。伏願殿下,崇儒道禁侈俗,微賤人綺羅濫飾,在外臣代奴受祿,一竝洞斷,嚴立防限,克勤節用,以固財源,此爲今日急務之第五策也。蓋臣子之職,有急不諫,是爲不忠,有弊不陳,亦爲非義。昔賈誼進堂鷰之譬,鄭俠上流民之圖,而今倭剝床之禍,猶有甚於積薪之火,今民離散之像,尤有倍於大旱之時,頑彼倭黨,及今未制,憐爾流民,于時未定,則潛通倭寇密釀凶計者,非徒爲今日四凶而止矣。來日四凶,不知爲幾箇玉均與泳孝乎?此臣所以自然流涕,最爲寒心者也。伏願殿下,乙夜深邃,安靜以思,無忌前鑑,俾推來轍,則和斥利害之理,必皎然於前矣。臣不勝激切之忱云云。答曰,省疏具悉。所陳諸條,出於憂憤所激,當留念矣。
副正字金榮善疏曰,伏以,臣愚佻惷闒者耳。素無顓門之學,且蔑經邦之策,恒切涓埃圖報,而恐無其日,故敢於月前,忘陳芻蕘之說,伏俟誅譴,反辱隆批,臣誠惝惶震悸,莫省所以自措。曷敢以狂瞽之說,更瀆黈纊之下?何幸迺者,伏讀綸音,此莫非我殿下反躬推政,切於求賢之聖德至意也。其丁寧惻怛,奚啻奉天十行,興起羸癃,非特山東一詔,如臣蔑裂,尤有彝性之所不能自已者,實出於憂國向上之斷斷微忱,敢陳數條焉,伏願殿下,留神澄省焉。第一崇正學。夫學者,治道之所由生,敎化之所由施,古昔聖王治天下之大經大法,皆在於學,前鑑之驗,必由於是,後事之師,亦由於是,殿下撤廢經筵,月日已久,百王之得失,萬古之興替,果何以鑑戒乎?且伏念春宮邸下,仁孝出天,睿知夙成,若無殿下躬率而敎導之,國家之治亂,生民之疾苦,從何以得聞也?書曰,學莫便乎近其人。伏願殿下,亟開經筵,日與儒臣,講之以修齊治平之道,使之侍側而觀感焉,愼揀儒賢中德厚經明者,大傅在前,小傅在後,見正事聞正道,則可以爲堯·舜矣。且春桂之官,無非輔翼之職也,極選其通經博學者,使之讀書於直所,則以殿下勸勉睿學,無過於此矣,可不勉哉,可不勉哉?第二立紀綱。夫紀綱者,天地之正道也。君爲臣綱,父爲子綱,而元亨利貞,爲天道而綱焉,仁義禮智,爲人性而綱焉,則綱之爲綱,旣如是重且大矣。夫何世俗駸駸,紀綱解弛,倫彝斁傷,所以有壬午六月之變,又有今年十月之亂,嗚呼痛矣。口不忍言,而況倭者,我國百世讎也。雖以龍蛇之事言之,誠不可共戴一天,而今復做出萬古所無之變,卽當誅戮之不暇,而以若堂堂禮義之國,含冤忍痛,屈己講和,所以忠臣喪胆,志士呑聲,朱夫子所謂彼人之奸計,常存於和之外,我人之志慮,常陷於和之中者,不幸近之矣。安知今日之和,更無後日之奸計耶?此皆綱紀不立之致也。詩曰,綱紀四方。伏願殿下,爵一人刑一人,謹奉天道,恭行無私,近自宮闈之間,立倫綱焉,朝廷之上,立法綱焉,輦轂之下,立軍綱焉,則一國之綱,畢擧而立君君臣臣父父子子之道,照然如日星,上下和而無怨,內自修而外自攘矣。第三進君子退小人。夫君子小人,如氷炭之不相容,薰蕕之不相雜,小人進則君子退,君子進則小人退,未有可以兼收竝蓄,而君子難進而易退,小人易進而難退,其故何也?君子,以忠直之言,逆君父之耳,小人,以阿好之說,媚君父之心,能審乎此,則必無偏陂之失。伏願殿下,立賢無方,去邪勿疑,無使巖穴遺隱,草野宿德,抱其才而終其身焉。第四安民心。蓋民心如水,風蕩則鳴,風止則順,難定而易撓,不可與慮始而可與樂成者也。方今鄕曲愚民,困於飢饉,瘁於徵斂,阽於塗炭,而屢經變亂,尙此嗷嗷,加之以守令貪墨,吏胥舞文,生民之膏血,遽已輸盡,許多徵責之目,日增月加,莫知其極,此乃民皆離散,擧入於鄭俠之圖矣。經曰,民維邦本,本固邦寧。伏願殿下,愼擇守令,爲民瘼者,一竝革罷,爲民弊者,初不設行,民安其堵,而邦本固矣。第五節財用。夫財者,有國之大政也,以此而需祭祀焉,以此而治軍旅焉,以此而供賓客焉,倉廩實然後,國可爲國,禮可爲禮,可不重且大哉?是故自古帝王,制正供而備經用,量入而爲出,節用而省費,國有餘財,民有餘力矣。見今經費太過,財力罄渴,若無節財而理財,國不爲國矣。理財,如之何?若非正供,而厚斂於民,則是浚民膏,而擾邦本也。節財,如之何?崇儉是已,堯之茅宮,舜之飯,崇於儉薄而至治者也,隋之綵花,陳之錦障,反於節用而不悔者也,奈之何?今俗之尙侈,至於此極,必致有缺於惟正之供,亦致有欠於當頒之祿,欲其無缺於正供,莫若先崇其儉,欲其無欠於頒祿,莫若先節其用。目今奢麗之風,便成俗習,厭口芻豢者,不知稼穡之艱難,遍身綺羅者,不念蠶織之辛苦,欲以有限之財,充其無益之費,國胡以不絀,民胡以不困乎?生財之理,不生於生之日而生於節財之中,節儉一事,最爲生財之一大關鍵也。伏願殿下,上自聖躬,先行儉德,使一國臣民,昭然知聖意之所在,而立一定之規,則國富民弘矣。伏願殿下,留神澄省焉。臣無任云云。答曰,省疏具悉。所陳諸條,深中時宜,當留念矣。
幼學趙汶疏曰,伏以,臣本草野愚氓,身鄙質陋,學識淺短,無足比類於人,而亦是聖世仁化中一物也。曾有所聞之,國有民,民有君,君有土,土有稅,此天開地闢人生以來常經大義也。是以人君,必先正經界均賦稅,爲仁政之本,而措國家於磐石之安,則富强之道,自在其中矣。恭惟我先王朝立國之初,詳分土等,量執田結,案付戶曹者,摠爲二百餘萬結,而今不過九十餘萬之歲入云者,其故何在?原濕有浦沙之變,災減年增於陳荒,漏稅歲隱於新起,公有千萬之失,而民無絲毫之補,反被族徵里徵白地之冤,舊案隨以紊亂,然而流來幾百年,未遑卄年一次改量之限式者,誠恐阡陌句梭之地,尺量難計,叩算易錯,徒損國財,反添民弊,故議及難大,事遂未果。臣竊慨然,謹稽三款捷法·結網尺量·籌板昭詳·魚鱗圖·村里分明,載成一篇,名之曰三政圖說,以備後鑑,幸値詢蕘之會,敢陳改量之議,極知猥越,無所逃罪,千慮之見,或可以固本寧邦之道,而輔聖德之萬一,微臣之願也。伏乞聖明,亟降處分,使列郡守宰,各其地方一時竝擧,則不幾月而功可告成,至若量田使導率官書記照網軍役,無過十數人,而其紙筆酒食之費,當從各田主每結頭一兩式攸捧,留接支供,一如旅店之例,則民不怨而懽聲載野,賦可均而結總倍增,臣所謂富强之道此也。誠用臣言,先從湖南,湖南地多平坦,結又最多,事半而功倍,其效立見,外他諸道,鱗次就緖,一統竣功,庶幾乎近務遠略,而除其前日兼竝滿逸之弊,則奸歸無能,民不相怨,官村無事,而化被八域,舊邦維新,此臣所謂仁政之本磐石之安也。伏惟聖明,特賜采納焉。臣無任云云。答曰,省疏具悉。量田一事,誠爲今日急務,久欲講行而未遑者也。
幼學洪弼厚疏曰,伏以,臣素以山中褦襶,世間樗櫟,但知稼穡,不見外事,而途說過耳,則自不禁漆室深憂者久矣。前月十七夜變,傳播於二十四日之後,雖以蟻螻微喘,生於此天之下者,寧不胸塞而膽掉哉?幸賴祖宗之降佑,馨嚮之升聞,凶酋纔化,狂鋒忽鈍,萬一不然,則將至何境?一則開國後莫大之變,一則有國後莫大之慶,自朝至野,爲其臣子者,孰不蹈舞歌謠,而歌謠之中,自有悲傷惻怛之無有窮者,何也?大凡好生惡死,人之常情也。赴火蹈湯,無苟免之志,受鋒披刃,全效死之節,若非炳炳大義,淬於骨髓,斷斷貞忠,鏤於胸臆,而能如是乎哉?閔台鎬·趙寧夏·閔泳穆·尹泰駿及諸臣是也。夜長無寐,暗暗思惟,則血肉之身疾痛一也,而忍以捨魚,忍以取熊,如臣土木形骸,言念及此,謾不禁隕涕如水。況以殿下腹心股肱之臣,竝受凶鋩,不復北面,唐朝之垂柳依舊,漢庭之束草無益,則乙夜宸心,尤當如何哉?噫,褒忠彰義,國家先務,而前月已旣,後弦將盡,姑未聞褒典,臣實未詳何故。伏乞聖明,萬加垂憐,旌以別之,諡以揚之,布誥于八域臣民,立祠以祀之,則風馬雲旗,爭慕而迎,頹波息浪,復振而起,以之而培養,以之而興起,則滿庭群僚,安知非立立忠臣,在野多士,安知非介介義士乎?一則四臣等立祠事。粵在黑龍之亂,唐將李如松,奉命來援,農畝謳歌,欲其不朽其名,至今互唱而繼和之,向時袁大人之仗義急難,脫君父於萬分危惶之際,保宗社於一夜傾覆之地,以言其勢,則比於壬辰,孰緩而孰急也?以言其功,則比之唐將,孰輕而孰重也?噫,彼凶逆之類,皆以聖明世祿之裔,頂踵毛髮,莫非君恩,而包藏無道,締結遐酋,釀出無前大變之夜,猶有兵丁五六,守死閽柝,負殿下而御宋洞云,未知忠逆之腸,有不同而然歟,培養之化,有淺深而然歟?伏乞聖明,另加垂察焉。以守卒言之,其忠一也,人賤不揚,功微不酬,恐有欠於聖典,至若袁大人,則曉喩四方,俾立生祠,永時不忘嵬勳之至意,則凡爲臣子者,夫孰曰不可哉?二則袁大人生祠事。蓋自三代以後,國有學黨有庠,導之以倫常,明之以條綱,化由於上,俗美於下,圓冠方領,趨本而捨末,好善惡惡之出於天性者,莫非興學設敎之所致也,則國之不可無院,亦明矣。坊坊尸祝,曲曲講義,道學而宗之,名節而褒之,勳業而揚之,甚至於鄕先生死,則祭之於社,揖讓進退,於是乎起,綱常義理,於是乎明,猗我列聖朝特恩優典,果何如哉?一自撤院以後,孟母無徙舍之地,星子散抱經之士,春絃夏誦,寥寥無聞,頹址荒垣,去去成蓁,日長者利慾也,日消者義理也。如是幾年,則其將違禽獸不遠,此由於學之不講,而學之不講,亶由於士失依歸而然也。比之若君子道衰,小人道長,太陽乍下,則群邪竝至,其勢然也。蓋以臣所目擊處論之,有院無院之懸若霄壤,推一方而可像八域之如何。伏乞聖明,更加垂察,復設俎豆,古道復明於世,遺風復作於後,則三寶不勞而致,五民不敎而作,此豈非三王可四,五帝爲六之時乎哉?三則復院事也。外他時務,切非微臣之所敢議,而上所陳三條,出於衷激之所不能禁止者也,裹足千里,仰籲九閽。伏乞天地父母,特念微臣之公議,亟令有司之臣,施其棹楔之典,誠惶誠恐。臣無任云云。答曰,省疏具悉。所陳,可見輿情,而復院事,未可遽議也。
幼學張洛龜疏曰,云云。答曰,省疏具悉。二三宰臣事,不忍提及也。
上在景福宮。停常參·經筵。
移御後大殿·大王大妃殿·王大妃殿·中宮殿,藥房·內閣·政院·玉堂·朝廷二品以上·六曹堂上口傳問安,答曰,知道。世子宮·世子嬪宮,藥房·內閣·政院·玉堂·春桂坊·朝廷二品以上·六曹堂上口傳問安。答曰知道。
尹吉求啓曰,司僕寺內乘來言,捲簾毛帳,取稟。傳曰,捲三窓,毛帳爲之。
李道宰啓曰,來二十一日朝參日次矣,敢稟。傳曰,停。
又啓曰,今日還御時,承旨當爲備員,而右副承旨李正來,有身病,不得肅謝,何以爲之?敢稟。傳曰許遞,前望單子入之。
承旨前望單子入之,曺寅承落點。
李道宰啓曰,新除授右副承旨曺寅承,卽爲牌招,何如?傳曰,允。
又啓曰,明日眞殿御眞奉移時,分承旨曺寅承,移拜承旨,其代,政官牌招開政差出,何如?傳曰,令該曹口傳單付以入。
尹吉求啓曰,明日大駕詣璿源殿,入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
兵曹口傳政事,親軍後營使單李鳳九,別營領官單朴珪熙。
兵曹,右邊捕盜大將單李鳳九除授事,承傳。
議政府,右邊捕盜大將單李鳳九。
曺寅承啓曰,親軍後營使李鳳九,以南關王廟獻官,明日受香出去矣。所佩虎符及傳令牌兼帶右邊捕盜大將命召及大將牌傳令牌,何以爲之?而將兵之任,不可一刻無摠察之人,捕將重任,亦不可暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,後營使別營使兼察,他邊大將兼察。
李道宰,以奎章閣言啓曰,今日臣等,進詣宙合樓,陪奉大殿癸酉玉冊玉寶,大王大妃殿癸未玉冊·己卯玉寶,中宮殿丙寅敎命玉冊金寶·癸酉玉冊·世子宮乙亥敎命竹冊,奉安于觀文閣之意,敢啓。傳曰,知道。
曺寅承,以親軍別營言啓曰,今正月十七日還御景福宮時,依兵曹節目,各處入直將校軍兵,移直於時御所,而建陽門入直將校一人·軍二十五名,銅龍門軍二十五名,移直於光化門,弘化門入直將校一人·軍五十名,廣智營軍二十名,移直於建春門,金虎門入直將校一人·軍五十名,集春營軍二十名,移直於迎秋門,西營入直將校一人·軍二十名,移直於西營,東營入直將校一人·軍二十名,移直於東營,而竝待標信擧行,宮墻外軍舖三處,每處舖軍二名式守直,而西營入直軍六名除出,每舖二名式加把守,更各舖軍中五名式輪回除出,將校一人率領,巡綽銅龍門·建陽門,廣智營·集春營入直將校各一人,景秋門北邊宮墻頹圮處把守,將卒解送之意,敢啓。傳曰,知道。
傳于尹吉求曰,侍衛軍兵毛具,從便爲之。
傳于尹吉求曰,隨駕隨輿及留陣軍兵,令各其營乾犒饋。
傳于尹吉求曰,發遣吏郞,諸執事淸齋與否,摘奸以來。
傳于尹吉求曰,世子宮動輿時陪從春桂坊以下,別單書入。
以世子宮動輿時,陪從春桂坊以下別單,傳于尹吉求曰,師領議政沈舜澤,內下大豹皮一令賜給,左賓客尹滋承,右賓客李鎬俊,左副賓客金尙鉉,右副賓客金永壽,各熟馬一匹賜給,禮貌官兼輔德閔丙奭,半熟馬一匹賜給,內醫副提調閔丙奭,都承旨閔丙奭,右承旨李道宰,原任直閣李鎬翼·徐相祖,檢校直閣朴鳳彬,直閣李範晉,原任待敎閔泳韶·趙鼎九,輔德洪承穆,弼善金昇圭,兼弼善閔京鎬,文學趙秉翊,兼文學李輔榮,司書李軒卿,兼司書尹相翊,說書金永迪,兼說書尹容植,左翊衛任穉宰,右翊衛李琬夏,左司禦金明洙,右司禦李鎬奭,左翊贊朴顯陽,右翊贊李秉翼,左衛率李憙翼,右衛率鄭寅亮,左副率李聖烈,右副率宋憲祖,左侍直金容元,右侍直閔泳秀,左洗馬尹成求,右洗馬趙鳳鎬,相禮李愚冕,別兼春秋閔京鎬,注書鄭圭燮,兵曹參知朴海哲,佐郞卞鋈,別軍職尹雄烈·安鼎玉·尙稷鉉·任光鎬·李根澔,親軍左營兵房沈宜宏,哨官南宮杓·崔洛周,親軍前營哨官申從均,宣傳官任原鎬·韓昌敎·吳殷泳·李根,部將閔鴻植·柳冀河,洛兒馬一匹賜給,司僕主簿金亨植·李敏翊,僉正金永稷陞敍,別軍職李恒儀,宣傳官李熙斌,許用防禦履歷,親軍右營別抄領官趙存斗,五衛將方昌浩,許用營將履歷,宣傳官南致源·李駿鎬,竝外職陞敍,白聖基,五衛將金宇源·全龍九,守令待窠首先擬入,掌儀引儀李奭鎭,東西唱假引儀李承稷,兼引儀張漢相,相禮前引兼引儀徐恒輔,假引儀洪祐德,五衛將洪鳳觀·李貞來,竝相當職調用,劉榕外職調用,其餘內醫·奏時官·哨官·哨長·軍官·執事·員役·樂工等,竝依判下施賞。
曺寅承啓曰,後營使別營使兼察,他邊大將兼察事,命下矣。兼察親軍後營使李敎獻,兼察右邊捕盜大將李景夏,竝卽牌招聽傳敎,何如?傳曰,允。
李道宰,以吏曹言啓曰,敦寧府參奉李敬承,以其身病,呈狀乞遞,改差,何如?傳曰,允。莊陵參奉金炳祖相換。
又以侍講院言啓曰,明日眞殿御眞移奉于景福宮敎是時,光化門內王世子祗迎敎是時,本院當爲全數進參,而兼輔德閔丙奭,以都承旨,隨駕進參,無以備員,何以爲之?敢稟。傳曰許遞,前望單子入之。
尹吉求,以兵曹言啓曰,今十八日眞殿移奉敎是時,分兵曹郞廳侍衛,當爲備員,而分佐郞金在容在外,不得進參,令政院稟旨變通,仍令該曹,以在京無故人口傳差出,以爲進參之地,何如?傳曰,允。許遞,令該曹,口傳單付以入。
吏曹口傳政事,分承旨單趙東弼,分兵曹佐郞單朴岐勳。
李道宰,以弘文館言啓曰,修撰南廷綺·金思準,副修撰高雲·洪學周有身病,下番闕直,事甚未安。副應敎李範晉內閣進,校理李觀會在外,應敎李弼鎔,校理李基肇,副校理鄭秀鉉,竝卽牌招,推移姑降入直,何如?傳曰,允。
吏曹口傳政事,交涉通商衙門主事單,鄭萬朝·李庚稙。
尹吉求,以親軍營言啓曰,本營郞廳尹容善,時無職名,令該曹口傳付軍職,何如?傳曰,允。
兵曹口傳政事,副司果單尹容善。
傳于尹吉求曰,明日出宮內門路,以嚮旭門爲之。
乙酉正月十七日午時,大駕還御景福宮擧動入侍時,都承旨閔丙奭,左承旨鄭夏源,右承旨李道宰,左副承旨金學洙,右副承旨曺寅承,同副承旨尹吉求,記事官鄭圭燮·丁奎會,別兼春秋尹相衍·金春熙,檢校直閣沈相薰·朴鳳彬·金文鉉,以次侍立。時至,通禮跪啓請外辦,上具翼善冠·衮龍袍,乘輿出長樂門,藥房提調李寅命,副提調閔丙奭進前問候訖。由崇德門,出建陽門,通禮跪啓請降輿乘輦,上降輿乘輦。仍由肅章門·進善門,出敦化門進發,至光化門內幕次前,通禮跪啓請降輦,上降輦。入幕次少頃,通禮跪啓請出次,上出次。大王大妃殿·王大妃殿輦至,上祗迎如儀訖。入幕次,少頃,通禮跪啓請出次,上出次。通禮跪啓請乘輿,上乘輿。由興禮門·維和門,入崇陽門,兵曹判書金允植,跪稟放仗,承旨請出標信解嚴。上還內,諸臣以次退出。
乙酉正月十七日午時,大王大妃殿還御景福宮擧動入侍時,分承旨·分假注書別兼春秋金喜洙,檢校待敎趙東冕·金用圭,以次侍立。時至,大王大妃殿乘輦出崇德門,仍由肅章門·進善門,出敦化門,進發至景福宮,由光化門·維和門,入崇陽門還內,諸臣以次退出。
乙酉正月十七日午時,王大妃殿還御景福宮擧動入侍時,分承旨·分假〈注〉書·記注官李禧龍,原任直閣尹用求·魚允中,以次侍立。時至,王大妃殿乘輦出崇德門,仍由肅章門·進善門,出敦化門,進發至景福宮,由光化門·維和門,入崇陽門還內,諸臣以次退出。
乙酉正月十七日午時,中宮殿還御景福宮擧動入侍時,分承旨·分假注書·記事官車驥衡,檢校直閣沈相薰,原任待敎閔泳煥,以次侍立。時至,中宮殿乘輦出崇德門,仍由肅章門·進善門,出敦化門,進發至景福宮,由光化門·維和門,入崇陽門還內,諸臣以次退出。
乙酉正月十七日午時,王世子還次景福宮動輿時,輔德洪承穆,兼輔德閔丙奭,弼善金昇圭,兼弼善閔京鎬,文學趙秉翊,兼文學李輔榮,司書李軒卿,兼司書尹相翊,說書金永迪,兼說書尹容植,左翊衛任穉宰,右翊衛李琓夏,左司禦金明洙,右司禦李鎬奭,左翊贊朴顯陽,右翊贊李秉翼,左衛率李憙翼,右衛率鄭寅亮,左副率李聖烈,右副率宋憲祖,左侍直金容元,右侍直閔永秀,左洗馬尹成求,右洗馬趙鳳鎬,都承旨閔丙奭,右承旨李道宰,記事官鄭圭燮,別兼春秋閔京鎬,原任直閣李鎬翼·徐相祖,檢校直閣朴鳳彬,直閣李範晉,原任待敎閔泳韶·趙鼎九,以次陪立。時至,相禮跪啓請外備,王世子具翼善冠·衮龍袍,乘輿出崇德門,至仁政門外,王世子降輿步過,還乘輿,至降輿所,王世子降輿乘輦,出敦化東挾門進發,由光化東挾門入,至祗迎所,王世子降輦,入小次少頃,王世子出次,大王大妃殿·王大妃殿·中宮殿輦至,王世子祗迎如儀訖。還入小次,少頃,王世子出次,乘輿,由興禮門·維和門,入崇陽門還內,諸臣以次退出。
乙酉正月十七日午時,世子嬪宮還次景福宮動輿時,陪從原任直閣金興圭·姜,以次陪立。時至,世子嬪宮乘輦,出崇德門,仍由肅章門·進善門,出敦化東挾門,進發至景福宮,由光化東挾門·維和門,入崇陽門還內,陪衛以次退出。
上在景福宮。停常參·經筵。
大駕詣昌德宮眞殿,入齋室後,藥房·內閣·政院·玉堂口傳問安。答曰,知道。大王大妃殿·王大妃殿,遣承旨問安。答曰,知道。大駕詣敦化門外入幕次後,藥房·內閣·政院·玉堂口傳問安。答曰,知道。眞殿祗送入幕次後,藥房·內閣·政院·玉堂口傳問安。答曰,知道。仍詣眞殿入齋室後,藥房·內閣·政院·玉堂口傳問安。答曰,知道。御眞奉安後,藥房·內閣·政院·玉堂口傳問安。答曰,知道。眞殿酌獻禮親行後,藥房·內閣·政院·玉堂·朝廷二品以上·六曹堂上口傳問安。答曰,知道。
藥房都提調金弘集,提調李寅命,副提調閔丙奭啓曰,日吉辰良,還御萬安,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,中宮殿氣候,何如,世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮·世子嬪宮氣度平順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
曺寅承啓曰,司僕寺內乘來言,捲簾毛帳,取稟。傳曰,捲三窓,毛帳爲之。
權膺善啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
權膺善,以奎章閣言啓曰,守宮檢校直閣徐相祖,卽爲牌招,何如?傳曰,允。
傳于曺寅承曰,侍衛軍兵毛具,從便爲之。
金學洙啓曰,臣以大王大妃殿·王大妃殿問安進去下直之意,敢啓。傳曰,知道。
傳于權膺善曰,禮房承旨,馳詣受香諸處,奉審摘奸以來。
兼輔德前望單子入之,閔泳煥落點。
權膺善,以奎章閣言啓曰,大駕今已還宮,守宮檢校直閣徐相祖,依定式減下,何如?傳曰,允。
曺寅承,以兵曹言啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
又以親軍前營言啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
又以親軍左營言啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
又以親軍右營言啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
又以親軍後營言啓曰,謹依下敎,隨駕隨輿及留陣軍兵等處,乾犒饋分給之意,敢啓。傳曰,知道。
又以親軍別營言啓曰,謹依司謁口傳下敎,建春門·迎秋門入直軍中各二十名,將校各一人率領,姑爲移直於春生門·秋成門,而後苑軍舖四處,每處舖軍二名式把直,春生門·秋成門入直軍中各四名除出,每舖二名式加把守更之意,敢啓。傳曰,知道。
又以親軍別營言啓曰,謹依下敎,隨駕隨輿及留陣軍兵等處,乾犒饋分給之意,敢啓。傳曰,知道。
乙酉正月十八日卯時,上御萬慶殿。時原任大臣·閣臣承候入侍時,同副承旨尹吉求,記事官丁奎會,別兼春秋閔啓鎬·尹相衍,領議政沈舜澤,判府事金弘集,右議政金炳始,提學金永壽,檢校直閣朴鳳彬·閔丙奭,檢校待敎趙東冕·金用圭,以此進伏訖。上曰,史官分左右。仍敎曰,大臣進前。舜澤進前奏曰,勞動之餘,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。舜澤曰,日吉辰良,移御太平,慶祝無比矣。上曰,殿閣所存者雖不多,處所甚爽闊,而東朝亦以爽闊爲敎,是爲萬幸矣。舜澤曰,處所雖多荒落,春夏間納涼,則好矣。上曰,然矣。弘集曰,處所爽闊,甚好矣。上曰,然矣。炳始曰,久廢之餘,房堗恐或疎冷矣。上曰,別無冷意矣。舜澤曰,座目單子,趁不待令,以致登筵之此遲,事體所在,極爲駭然。當該注書,施以重推之典,何如?上曰,依爲之。仍命大臣就座,又命史官就座,仍命大臣先退,又命退,諸臣以次退出。
乙酉正月十八日卯時,上詣昌德宮。眞殿影幀親陪奉時,第一室陪從分承旨·分假注書趙章夏,別兼春秋閔啓鎬,原任直提學李載元,第二室陪從分承旨·分假注書沈相瓚,別兼春秋尹相衍,原任直提學南廷順,第三室陪從分承旨·分假注書李範大,記注官金東纓,原任直提學韓敬源,第四室陪從分承旨·分假注書鄭寅燮,記注官李禧龍,原任直提學趙慶鎬,第五室陪從分承旨·分假注書李南珪,記注官朴斗杓,原任直閣李淳翼,第六室陪從分承旨·分假注書朴周鉉,記事官車驥衡,原任直閣李喬翼,以次侍立。時至,攝通禮跪啓請乘輿,載元·廷順·敬源·慶鎬·淳翼·喬翼,各捧影幀櫃,安于輿,攝通禮前導,由萬安門,出敦化門進發,入光化門,至璿源殿神門外,攝通禮跪啓請降輿,載元等各捧影幀櫃,攝通禮前導,詣殿內安于座,諸臣以次退出。
乙酉正月十八日卯時,大駕詣昌德宮。眞殿御眞移奉擧動入侍時,都承旨閔丙奭,左承旨鄭夏源,右承旨李道宰,左副承旨金學洙,右副承旨曺寅承,同副承旨尹吉求,記事官鄭圭燮·丁奎會,別兼春秋閔京鎬·金春熙,提學金永壽,檢校直閣沈相薰·朴鳳彬·金文鉉,直閣李範晉,檢校待敎趙東冕·金用圭,以次侍立。時至,通禮跪啓請外辦,上具翼善冠·衮龍袍,乘輿出嚮旭門,藥房提調李寅命,副提調閔丙奭進前問候訖。至勤政門外,通禮跪啓請降輿乘輦,上降輿乘輦,出光化門進發,由敦化門,至仁政門外,通禮跪啓請降輦乘輿,上降輦乘輿,詣萬安門外,通禮跪啓請降輿,上降輿。入齋室少頃,通禮跪啓請出次,上出次,詣版位,行四拜禮,陞詣殿內奉審訖。還入齋室,移奉時至,通禮跪啓請出次,上出次。乘輿,由仁政門,詣敦化門外幕次前,通禮跪啓請降輿,上降輿,入幕次少頃,通禮跪啓請出次,上改具遠遊冠·絳紗袍以出,各室御眞神輦至,上祗迎如儀訖。入幕次少頃,通禮跪啓請出次,上出次,通禮跪啓請乘輦,上乘輦,通禮跪啓請執圭,上執圭進發入光化門,通禮跪啓請降輦乘輿,上降輦乘輿,詣璿源殿齋室門外,上降輿,入齋室少頃,上出次,眞殿各室御眞奉安如儀訖。上還入齋室,諸臣以次退出。
乙酉正月十八日,上詣璿源殿,酌獻禮親行入侍時,都承旨閔丙奭,左承旨鄭夏源,右承旨李道宰,左副承旨金學洙,右副承旨曺寅承,同副承旨尹吉求,記事官鄭圭燮·丁奎會,別兼春秋閔京鎬·金春熙,提學金永壽,檢校直閣沈相薰·朴鳳彬·金文鉉,直閣李範晉,檢校待敎趙東冕·金用圭,以次侍立。時至,贊禮跪啓請出次,上具翼善冠·衮龍袍,出齋殿,贊禮導上詣版位,行四拜禮,仍詣盥洗位,盥洗訖。上詣第一室神位前,贊禮跪啓請跪,上跪,贊禮跪,啓請三上香,丙奭奉香,吉求奉爐,上三上香,丙奭奉盞跪進,上執盞以授吉求,吉求跪受,奠于案上,連獻三盞,贊禮跪啓請少退跪,上少退跪,大祝副司果金喜洙進跪,讀祝訖。上次詣各室,行禮如上儀,贊禮導上降復位,行四拜禮,贊禮跪啓請四拜,上行四拜禮,仍詣望瘞位,望瘞訖。贊禮跪啓禮畢,大臣進前問候訖。上還入齋殿,命退,承史·諸臣,以次退出。
上在景福宮。停常參·經筵。
傳于尹吉求曰,臺諫竝許遞,前望單子入之。
以李尙珪囚單子,傳于尹吉求曰,飭已施矣,分揀放送。
以慶尙監司趙康夏狀啓,密陽府稅米,以錢代捧,挪移轉換,以致上納之愆滯,揆以漕制,萬萬駭然。前府使權仁國罪狀,令攸司稟處,臣亦惶恐待罪事,傳于尹吉求曰,勿待罪事,回諭。
曺寅承,以親軍前營言啓曰,謹依下敎,隨駕陪衛與留陣軍兵等處,乾犒饋分給之意,敢啓。傳曰,知道。
又以親軍前營言啓曰,謹依下敎,還御景福宮敎是時,王世子陪衛將卒,別單書入之意,敢啓。傳曰,知道。
又以親軍右營言啓曰,謹依下敎,隨駕陪衛軍兵處,乾犒饋分給之意,敢啓。傳曰,知道。
又以親軍後營言啓曰,謹依下敎,隨駕陪衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,隨駕陪衛與留陳軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,今正月十七日王世子動輿時,陪從將校員役軍兵等,別單書入之意,敢啓。傳曰,知道。
又以兵曹言啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
吏曹啓目,副護軍徐光墩名字,改以丙墩,前僉知金弘植名字,改以弘秀,前判官李定壽名字,改以周承,出身金觀錫名字,改以漢錫,出身金萬奉名字,改以鍊順,前主簿金宜均名字,改以正圭,前虞候李熙鼎名字,改以熙獜,出身姜在文名字,改以在悳,徽陵參奉金炳名字,改以炳幹事爲等如,告狀,依例令藝文館給帖,何如?啓依允。
上在景福宮。停常參·經筵。
藥房都提調金弘集,提調李寅命,副提調閔丙奭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候何如,王大妃殿氣候何如,中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大〈妃〉殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
口傳啓曰,臣等,卽伏聞入診醫官所傳之言,則世子宮,以感滯之證,有靡寧之節,湯劑自內煎進云,下情不任區區伏慮之至,亟許臣等,率醫官入診,詳察證候,議定湯劑,千萬顒祝,惶恐,敢啓。答曰,知道。今已向差,卿等不必入侍矣。
口傳再啓曰,俄陳口啓,請診睿候,伏承今已向差之批敎,萬萬慶幸,而未蒙召接,不勝抑鬱,揆以事體,相率診察,議定當進之劑,不容少緩。伏乞亟許臣等率醫官入侍,千萬顒祝,惶恐,敢啓。答曰,知道。快有差勝之效,卿等不必入侍矣。
李道宰,以禮曹言啓曰,大報壇祭享,每年三月上旬內擇日設行事,曾有定式矣。吉日,令日官金東萬推擇,則來三月初六日爲吉云,以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
又以奎章閣言啓曰,還御後奉謨堂守直,每以兼檢書官爲之,而兼檢書官韓龍源,時帶外任,今姑減下,前檢書官李啓明,兼檢書官差下,令該曹口傳付軍職,使之輪替入直,何如?傳曰,允。
兵曹口傳政事,副司果單李啓明。
曺寅承,以親軍後營言啓曰,謹依下敎,今此還御景福宮時,世子宮陪衛將卒,別單書入之意,敢啓。傳曰,知道。
又以畿沿海防衙門言啓曰,前主事徐相喬,幼學李象元,竝本衙門軍司馬差下,令該曹下批,何如?傳曰,允。
尹吉求,以義禁府言啓曰,慶尙監司趙康夏狀啓內,密陽前府使權仁國,不可以已遞而仍置,其罪狀,令攸司稟處事,啓下矣。權仁國,下去慶尙道丹城云,依例遣府羅將拿來,何如?傳曰,待待命拿囚。
後營使李鳳九疏曰,伏以,臣一湔劣鄕闇耳。素無顓門之學,且蔑經邦之才,而倖竊科第,冒忝朝籍,未過幾周,上下歷揚,恒切踰分之愧,效蔑寸許,出入兢懼,只圖涓埃之報矣。昨年十月變亂之際,特蒙寵旨,進臣爲嘉善大夫,授臣以營使捕將,恩生分外,事出例表,臣誠惝惶震怖,不啻履薄臨深而已也。歷論前後之濫叨,一字無補,未敢知則哲之明,何取於如臣無似,謬恩之至此極也。假使臣量能度分,處之於官地卑秩,恒懼其不克堪,徒憑自天之寵,冒玷惟月之班,有靦者臣之面也,有愧者臣之心也。然而蒼黃板蕩之時,未暇一辭,矇若無知而承膺矣。今此恩命,又出於萬萬不意之外,授臣以營使捕將之任,惶懍之極,不暇力辭待罪,而適値移御之際,汲汲肅謝,然以若鄕曲寒踪,拔之於人望之外,授之以匪分之職,非惟情願之所及,實是晟世之欠典,而病又難强,眞所謂强僬僥以千斤之重者也。一念思量,萬難承當,玆敢不避僭猥,仰暴情實。伏乞聖慈,俯垂鑑諒,亟遞臣新授職名,以重公器,以安私分。臣無任云云。答曰,省疏具悉。此時此任,何可遽爾遞解?卿其勿辭行公。
上在景福宮。停常參·經筵。
李道宰啓曰,來二十五日朝參日次矣,敢稟。傳曰,停。
藥房口傳啓曰,夜來世子宮諸節,益臻康復乎?臣等,昨伏承快勝之批,慶祝萬萬,而經宵下情,尤切憧憧,此時診察,不容暫緩。伏乞亟許臣等率醫官入侍,千萬顒祝,惶恐,敢啓。答曰,知道。比昨快有勝度,卿等不必入侍矣。
禮曹,今正月二十三日先農祭香祝親傳,取稟。還入奉敎攝儀改書下。
傳于尹吉求曰,吏曹參議有闕之代,前望單子入之。
傳于尹吉求曰,發遣吏郞,諸執事淸齋與否,摘奸以來。
吏曹參議李萬稙疏曰,伏以,臣以百無肖似之蹤,叨萬不堪承之任,履屐無當,只增玷器之悚,衡鑑昧方,自速僨轅之辜,而包涵之聖度甚大,駁正之公議尙稽,所以冒據匪據,宜退未退,淟涊盤礴,殆數旬于玆,鉛鋩已鈍於一試,襪線無補於寸長,蚤夜一念,如縛求解。且臣積年貞疾,向衰成痼,火痰觸寒而相薄,胸膈痞閼,風邪乘虛而交攻,臍腹浮脹,以若見狀,實無時日蠢動之望,而徒懷嚴畏,終底瘝曠,則病不暇恤,罪將何居?玆不得不疾聲呼籲,仰瀆崇嚴,伏乞聖明,俯垂鑑諒,將臣銓銜,劃卽鐫改,俾幸公私,不勝幸甚。臣無任云云。省疏具悉。所請依施。
上在景福宮。停常參·經筵。
王大妃殿誕日,大殿·大王大妃殿,內閣·政院·玉堂·朝廷二品以上·六曹堂上口傳問安。答曰,知道。王大妃殿,內閣·政院·玉堂·朝廷二品以上·六曹堂上口傳問安。答曰,知道。世子宮·世子嬪宮,內閣·政院·玉堂·春坊·朝廷二品以上·六曹堂上口傳問安。答曰,知道。
傳于李道宰曰,禮房承旨,馳詣先農壇,奉審摘奸以來。
傳于李道宰曰,申飭之下,尙不肅命,是何事體道理?忠州牧使鄭泰好,補外施行。
吏曹參議前望單子入之,權膺善落點。
傳于李道宰曰,政〈官〉牌招開政。
傳于李道宰曰,呈告同敦寧在外,敦寧都正竝許遞,今日政差出。
兵曹口傳政事,副司果單金喜洙。
李道宰,以吏曹言啓曰,繕工監假監役官金在九·具冕喜,俱以身病,呈狀乞遞,竝改差,何如?傳曰,允。
傳于李道宰曰,安州牧使金胤鉉,瑞興府使洪承五相換。
傳于李道宰曰,北靑府使李㝡榮,陽城縣監李容翊相換。
有政。吏批,行判書李鎬俊牌招不進,參判金永穆牌招不進,參議權膺善進,右承旨李道宰進。以吏批言啓曰,行判書李鎬俊,參判金永穆,竝牌招不進,小臣獨政未安,何以爲之?敢稟。傳曰,只出緊任。
又以吏批言啓曰,前都正李祕重,前監察南啓夙,前假監役官李軒浩·李奎煥,今年爲八十歲,而俱以見漏於應資老人抄啓中,未蒙恩資云,故考見政案,則其年果爲的實矣。在前如此之人,追後啓稟蒙恩,多有已例,今日政,竝加資下批之意,敢啓。傳曰,知道。
又以吏批言啓曰,忠州幼學表大善呈狀內,矣身父通政大夫寅根,今年爲一百歲,公州幼學申業呈狀內,矣身父幼學命渙,今年爲九十歲,竹山幼學張寬赫呈狀內,矣身父幼學命猷,今年爲九十歲,而俱以見漏於本道應資老人抄啓中云,故考見帳籍,則其年果爲的實矣。在前如此之人,追後啓稟蒙恩,多有已例,今日政,竝加資下批之意,敢啓。傳曰,知道。
又以吏曹言啓曰,安州牧使金胤鉉,瑞興府使洪承五相換事,命下矣。瑞興府使洪承五,以前任淳昌郡守,方在解由未出中,何以爲之?敢稟。傳曰,勿拘。
以金浩淵爲同敦寧,李奎煥爲敦寧都正,敦寧參奉李敬承,莊陵參奉金炳祖相換事,承傳。行護軍康啓成,今加嘉義,朝官年九十依定式加資,前都正李祕重,今加嘉善,前監察南啓夙,前監役李軒浩·李奎煥,已上今加通政,朝官年八十依法典加資,成均博士單林顯周,分承旨趙東萬·沈東獻·金洛鎭·任百彦·愼炳佑·沈相漢·李源中·尹定求·趙鍾弼·李寅晩·李敎夏·李源珪·柳芝榮·朴周陽·金疇鉉·趙臣熙·趙東弼,分兵曹參議姜文馨·趙命敎·金德圭·金宗漢·李希洙·李根秀·吳德泳·李冕雨·趙翼永,分兵曹參知尹龜永·沈相萬·金文濟·鄭憲時·尹致和,申箕善·尹祖榮·盧泳敬·柳宗植·許稷,分兵曹正郞曺始永·洪鍾憲·李重夏·呂圭享·南奎熙·張錫裕·權謙洙·沈遠彬·王濟肯,分兵曹佐郞尹泰興·李勝宇·李鳳奎·尹瀷·李義悳·尹尙學·朴岐勳·趙秉聖·尹起晉·金萬濟,已上減下。兵批,判書金允植病,參判曺殷承病,參議任冕鎬病,參知朴海哲入直進,同副承旨尹吉求進。同知單方漢初,僉知三單,劉溶·劉敬勳·金時明,海防衙門軍司馬二單,徐相喬·李象元,護軍金晳根·吳益泳·李祕重,副護軍李正來·趙東萬·沈東獻·金洛鎭·任百彦·愼炳佑·沈相漢·李源中·尹定求·趙鍾弼·李寅晩·李敎夏·李源珪·柳芝榮·朴周陽·金疇鉉·趙臣熙·趙東弼·李萬稙·姜文馨·趙命友·金德圭·金宗漢·李根秀·李冕雨·李希洙·吳德泳·趙翼永·尹龜永·沈相萬·金文濟·許稷·尹致和·申箕善·尹祖榮·盧泳敬·柳宗植·南肅熙·南啓夙·李軒浩·李奎煥·申命渙,副司直吳尙鉉·金璣鳳·高時勉·嚴錫鍾·崔炳大·梁奕洙,副司果姜日永,以上竝單付。分五衛將姜在英·方漢奎·李應台·劉敬勳·金時明·尹在協·康永錫·申在鳳·白善鏞·金準·太敬植·鄭洪,分衛率金龜根·李鏞夏,以上依定式減下。吏批,再政。以趙邦敎·趙性觀爲假監役,嚴錫瓘爲典籍,安州牧使金胤鉉,瑞興府使洪承五相換,北靑府使李㝡榮,陽城縣監李容益相換事,承傳。
李道宰,以奎章閣言啓曰,兼檢書官徐九淳,時帶司憲府監察,而職務相妨,令該曹口傳閑司相換,何如?傳曰,允。
吏曹口傳政事,監察徐九淳,敦寧主簿鄭基陽相換事,承傳。
上在景福宮。停常參·經筵。
藥院三提調,自今日竝直事,榻前定奪。
藥院入診,時任大臣·春坊同爲入侍時,判府事金弘集所啓,世子宮症候,雖極平順,藥院直宿,不容少緩。臣等,自今日竝直之意,敢此仰達。上曰,依爲之。又所啓,藥院直宿,旣承處分,而疹候時移直設廳,多有已例,自今日移率醫官,移直於差備近處,以便承候議藥之地,千萬願祝。上曰,醫官已爲差備待令,卿等本院直宿,可也。
藥房口傳啓曰,卽伏聞入診醫官所傳之言,則世子宮疹候,已爲發表,證候極爲平順云,下情不勝慶幸之至。臣率醫官入侍,詳承諸候,仍卽診察,議定湯劑,千萬顒祝,惶恐,敢啓。答曰,知道。
傳于尹吉求曰,藥房入診入侍時,時原任大臣·春坊,同爲入侍。
尹吉求啓曰,卽者永禧殿官員來言,再明日奉審時,提調一員,當爲進參,而都提調宋近洙在外,提調洪鍾雲有身病,不得進參云,提調卽爲牌招,何如?傳曰,允。
世子宮,進御胃苓湯一貼製入事,榻前下敎。
以按撫使趙秉稷狀啓,茂山府臨江臺越望華民滋事時,前府使趙羲春,力不禁暴事,善處其罪狀,令攸司稟處,臣亦惶恐待罪事,傳于尹吉〈求〉曰,勿待罪事,回諭。
李道宰,以侍講院言啓曰,世子宮有疹候,藥院已爲移直矣。宮官一員,自今日同直議藥廳,以爲頻承諸節之地,何如?傳曰,允。
又以議藥廳都提調·提調意啓曰,臣等,依下敎,自今日移直廚院,而醫官李章赫·李肯鉉·崔錫斗,竝爲直宿於世子宮差備近處,劉漢緯·鄭昌祖·鄭禮秀·李能基·金溵·崔性愚·李時成,李在奉,議藥廳待令,別掌務官一員,依例差下,何如?傳曰,允。
又以議藥廳都提調·提調意啓曰,今此直宿時待令書員,延鳳仁·白鳳奎·金明夏·金源鍾差下之意,敢啓。傳曰,知道。
又以議藥廳都提調·提調意啓曰,今此直宿時,待令醫官以下員役等,依例供饋事,分付該曹之意,敢啓。傳曰,知道。
又以承文院言啓曰,卽見盛京禮部咨文,則本年春季統巡著派前往事也。回咨按例撰出,付撥下送灣府,以爲入送之地,何如?傳曰,允。
又以義禁府言啓曰,卽接月令醫員朴弘柱手本,則以爲,時囚罪人鄭海植,猝得毒感,又添挾食,目下症形,實爲危劇云,罪人病勢如此,則一邊保放,一邊草記,載在法典矣。鄭海植姑爲保放之意,敢啓。傳曰,知道。
乙酉正月二十三日申時,上御萬慶殿。藥房入診,時任大臣·春坊同爲入侍時,都提調金弘集,提調李寅命副提調閔丙奭,直閣李範晉,記事官鄭圭燮,記注官李禧龍,別兼春秋金春熙,都承旨閔丙奭,記事官鄭圭燮,記注官李禧龍,別兼春秋金春熙,領議政沈舜澤,右議政金炳始,兼輔德閔泳煥,司書李軒卿,以次進伏。醫官劉漢緯·李章赫·李肯鉉·崔錫斗,進伏楹外訖。上曰,史官分左右。仍命大臣進前,舜澤進前奏曰,春寒尙峭,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮調攝中氣候,何如?上曰,平順矣。舜澤曰,世子嬪宮氣候,何如?上曰,平順矣。舜澤曰,世子宮患節,顯是疹候,昨從都相往復,始得承聞,益不勝區區仰慮矣。上曰,多日患節,今已向差,而所祟之爲紅疹,全然不知矣。炳始曰,症候平順,推可仰揣,萬萬慶祝矣。弘集曰,世子宮諸節,連日口啓,伏承差勝之批,不任慶忭,而其爲紅疹症候,昨夜始從入診醫官而承聞,臣等入診此晩,萬萬惶悚矣。上曰,數日達宵,今則差勝,而間有咳症矣。炳始曰,發表今爲幾日乎?上曰,自十九日夜始爲發表,今幾消㿀矣。弘集曰,始痛重然後,漸次平順,固是吉徵,而此症比痘候,尤有別焉。痘症若平順,則不須過爲調攝,而紅疹則雖至熱退消㿀之後,凡於風寒飮啖之節,十分審愼,少愈之戒,不可忽也。上曰,誠然矣。舜澤曰,蓋此紅疹,人皆一次例經者,而若幼時經過,則症隨輕歇,然世子宮春秋漸長,症候若是平順,尤極慶幸矣。弘集曰,世子宮症候,雖極平順,藥院直宿,不容少緩,臣等自今日竝直之意,敢此仰達矣。上曰,依爲之。出擧條仍命書傳敎曰,藥院三提調,自今日竝爲直宿,榻前定奪弘集曰,藥院直宿,旣承處分,而疹候時移直設廳,多有已例,自今日移直廚院設廳擧行,而依古例,以議藥廳稱號,何如?上曰,依爲之。出擧條仍敎曰,痘疹云者,是痘與疹之謂乎?舜澤曰,然矣。上曰,俗稱小役者,痘疹,何居?舜澤曰,紅疹爲小役云矣。弘集曰,醫官旣已待令,使之入診乎?上曰,不必入診矣。仍敎曰,三提調率醫官,東宮入對,議定湯劑,而領右相同爲入對,可也。又敎曰,近見英廟朝日記,則冊封後別爲入對矣。己卯年未及取考,故以侍座見之,而今番依已例爲之矣。弘集曰,純廟壬午世子宮疹候時,亦爲入對診察矣。舜澤曰,冊封後事體,尤當有別焉。上曰,東宮入對時,承史置之,春桂坊兼爲入對,可也。仍命大臣就座。上曰,惟肅廟朝·正廟朝·憲廟朝,曾經痘候,今東宮,亦已經痘,而紅疹則列聖朝已多有之,翼廟朝甲戌,曾經小痘矣。舜澤曰,小痘卽水痘也,肅廟朝以前,大內果無痘候矣。上曰,其時醫官柳瑺眞,名醫矣。舜澤曰,然矣。上曰,紅疹亦有日限乎?弘集曰,此亦十二日云,而其後數朔調攝爲好矣。上曰,驚蟄已過,寒事甚不宜矣。舜澤曰,二月亦多下雪之時,而此寒則甚乖宜矣。上命大臣先退,仍命退,諸臣以次退出。
上在景福宮。停常參·經筵。
大殿·大王大妃殿·王大妃殿·中宮殿,藥房·內閣·政院·玉堂·朝廷二品以上·六曹堂上口傳問安。答曰,知道。世子宮·世子嬪宮,藥房·內閣·政院·玉堂·春坊·朝廷二品以上·六曹堂上口傳問安。答曰,知道。大殿·大王大妃殿·王大妃殿·中宮殿,藥房·內閣·政院·玉堂,朝廷二品以上,六曹堂上口傳夕問安。答曰,知道。世子宮·世子嬪宮,藥房·內閣·政院·春坊·朝廷二品以上·六曹堂上口傳夕問安。答曰,知道。
藥房都提調金弘集,提調李寅命,副提調閔丙奭啓曰,伏未審夜間,聖體若何,寢睡·水刺之節,何如?世子宮調攝之節,一向平順,而昨日胃苓湯進御之後,益有勝度乎?臣等率諸醫官,趁早入侍,詳承諸節,仍爲診察,議定繼進湯劑爲宜,臣等不任區區伏慮,敢此問安,竝爲仰稟。答曰,知道。世子宮症候諸節,比昨益勝,入侍與入對,竝置之,待入診醫官出傳,議定湯劑。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
藥房口傳啓曰,卽伏聞入診醫官所傳之言,則世子宮調攝之節,益臻差勝云,誠不任萬萬歡忭,而諸醫官,皆以爲當此消㿀之際,宜進淸肺之劑云,故桔貝飮一貼煎入之意,敢啓。答曰,知道。製入。
世子宮進御桔貝飮一貼製入事,榻前下敎。
李道宰啓曰,永禧殿提調洪鍾雲牌不進推考傳旨,今方捧入,而春奉審時,當爲進參,如是違牌,事甚未安。更爲牌招,何如?傳曰,許遞。令該曹口傳差出。
吏曹口傳政事,以金有淵爲永禧殿提調。
傳于尹吉求曰,中官李漢容·文有用·金應鉉擧措駭妄,竝罷職。
曺寅承,以議藥廳都提調·提調意啓曰,今此直宿時,本院別入直醫官李恕根·李兢懋·朴鍾福·李鍾林·皮相翊·尹龜禎·李元堉差下之意,敢啓。傳曰,知道。
尹吉求,以義禁府言啓曰,咸鏡北道按撫使趙秉稷狀啓內,茂山前府使趙羲春,不可以已遞而勿問,其罪狀,令攸司稟處事,啓下矣。趙羲春下去京畿通津地云,依例發遣府書吏拿來,何如?傳曰,待待命拿囚。
吏曹啓目粘連,觀此慶尙監司趙康夏狀啓,則以爲,安奇察訪安潤明,殫誠圖報,一心靡懈,屬站位土之爲雨水汰覆者,積費經營,方始疏築,旣始之役,有難付之生手,今若仍其任竣其事,則驛樣可期蘇醒,役事亦可責成,限一窠仍任事,令該曹稟處亦爲白有臥乎所,窠滿差代,乃是金石之典是白乎矣。道臣狀辭旣如此,安奇道察訪安潤明,限一窠仍任,何如?啓依允。
吏曹啓目,行副護軍金麟弘名字,改以泰植,副司果兪昌龍名字,改以龍煥,前中軍趙興哲名字,改以昌顯,訓鍊判官金正均名字,改以正圭,副司果劉泰弘名字,改以名翊事爲等如,告狀,依例令藝文館給帖,何如?啓依允。
上在景福宮。停常參·經筵。
大殿·大王大妃殿·王大妃殿·中宮殿,藥房·內閣·政院·玉堂·朝廷二品以上·六曹堂上口傳問安。答曰,知道。世子宮·世子嬪宮,藥房·內閣·政院·玉堂·春坊·朝廷二品以上·六曹堂上口傳問安。答曰,知道。大殿·大王大妃殿·王大妃殿·中宮殿,藥房·內閣·政院·玉堂·朝廷二品以上·六曹堂上口傳夕問安。答曰,知道。世子宮·世子嬪宮,藥房·內閣·政院·玉堂·春坊·朝廷二品以上·六曹堂上口傳夕問安。答曰,知道。
藥房都提調金弘集,提調李寅命,副提調閔丙奭啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候何如,王大妃殿氣候何如,中宮殿氣候,何如?世子宮調攝之節,一向平順,而昨日桔貝飮進御之後,益有勝度乎?臣等,仍率諸醫官診察,議定繼進湯劑爲宜,臣等不任區區伏慮,敢此問安,竝爲仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍。世子宮症候諸節,比昨益勝,入對置之,待入診醫官出傳,議定湯劑。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
藥房口傳啓曰,卽伏聞入診醫官所傳之言,則世子宮調攝之節,漸臻康復,誠不勝萬萬歡忭,而諸醫官,皆以爲桔貝飮,依昨日議定方文繼進爲宜云,故桔貝飮一貼煎入之意,敢啓。答曰,知道。製入。
世子宮進御桔貝飮一貼製入事,榻前下敎。
尹吉求,以禮曹言啓曰,永禧殿今春奉審,則殿內無頉之意,敢啓。傳曰,知道。
又以禮曹言啓曰,臣世宰,與戶曹判書臣金永壽,進詣皇壇奉審,則壇上黃花席六張付一件,座面紙一件,饌卓四坐,饌卓巾四件,黃帕一件,樽卓一坐,樽卓巾一件,省器卓一坐,大牲匣二坐,小牲匣二坐,黃幕一浮內四幅,甲帳一浮內二幅,內簷甲黃帳二浮內二幅,甲黃帳二浮內二幅,油遮日六浮道里具內二十張,白布遮日一浮內二幅,白木內揮帳二浮內一幅,黃綿絲大束乼二艮衣,黃綿絲中束乼二艮衣,黃綿絲小束乼二艮衣,廣別大束乼二艮衣,排設竹十箇,白木九幅袱一件,鼎羃三箇,樽羃八箇,黃木擔乼二艮衣,龍勺二箇從享位彩花登每三件,白布遮日一浮內一幅,油遮日二浮道里具內十張,登軒架排設行五箇,饌幕中束乼二艮衣,竝破傷改備事,分付各該司,何如?傳曰,允。
曺寅承,以親軍左營言啓曰,臣奎奭,進詣南廟有頉處,看番修改後,別單書入之意,敢啓。傳曰,知道。
又以親軍別營言啓曰,臣敎獻,進詣東廟修改處,監董後,別單書入之意,敢啓。傳曰,知道。
又以親軍後營言啓曰,臣鳳九,進詣北廟有頉處,看審修改後,別單書入之意,敢啓。傳曰,知道。
上在景福宮。停常參·經筵。
大殿·大王大妃殿·王大妃殿·中宮殿,藥房·內閣·政院·玉堂·朝廷二品以上·六曹堂上口傳朝問安。答曰,知道。世子宮·世子嬪宮,藥房·內閣·政院·玉堂·春坊·朝廷二品以上,六曹堂上口傳朝問安。答曰,知道。大殿·大王大妃殿·王大妃殿·中宮殿,藥房·內閣·政院·玉堂·朝廷二品以上·六曹堂上口傳夕問安。答曰,知道。世子宮·世子嬪宮,藥房·內閣·政院·玉堂·春坊,朝廷二品以上·六曹堂上口傳夕問安。答曰,知道。
藥房都提調金弘集,提調李寅命,副提調閔丙奭啓曰,伏未審夜間,聖體若何,寢睡·水刺之節,何如?世子宮調攝之節,快臻康復,而昨日桔貝飮進御之後,益有勝度乎?臣等率諸醫官,趁早入侍,詳承諸節,仍爲診察,議定繼進當否爲宜,臣等不任區區伏慮,敢此問安,竝爲仰稟。答曰,知道。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
傳于尹吉求曰,藥房入診入侍時,時原任大臣·春桂坊同爲入侍。
傳于尹吉求曰,議藥廳,自今日撤罷,退直本院。
藥房口傳啓曰,卽伏見傳敎下者,有議藥廳撤罷退直本院之命,此誠宗社臣民莫大之慶,臣等不勝歡欣抃祝之至。第伏念症候已平復,揆以保護愼重之道,有不容遽然退直,以依前仍直之意,惶恐,敢啓。答曰,知道。症候今旣康復,依傳敎爲之,可也。
傳于尹吉求曰,議藥廳都提調以下,別單書入。
傳于尹吉求曰,師·賓客·春桂坊以下,別單書入。
李道宰,以禮曹言啓曰,今玆王世子疹候,遄臻平復,此實宗社莫大之慶,臣民歡忭,曷有其極?告廟頒敎陳賀等節,乃是國朝彝典,卽爲擇吉擧行,何如?傳曰,允。
尹吉求,以義禁府言啓曰,卽接月令醫員朴弘柱手本,則以爲,時囚罪人趙羲春,素患疝積之症,挾感復發,目下症形,實爲危劇云,罪人病勢如此,則一邊保放,一邊草記,載在法典矣。趙羲春姑爲保放之意,敢啓。傳曰,知道。
乙酉正月二十六日申時,上御萬慶殿。藥房入診,時任大臣·春桂坊同爲入侍時,都提調金弘集,提調李寅命,副提調閔丙奭,直閣李範晉,記事官鄭圭燮,記事官車驥衡,別兼春秋金春熙,都承旨閔丙奭,記事官鄭圭燮,記事官車驥衡,別兼春秋金春熙,領議政沈舜澤,右議政金炳始,兼輔德閔泳煥,司書李軒卿,以次進伏。醫官李能基·李章赫·李肯鉉·崔錫斗,進伏楹外訖。上曰,史官分左右。仍命大臣進前,舜澤進前奏曰,日候淸和,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮調攝中氣候,益有勝度乎?上曰,益爲差勝矣。舜澤曰,世子嬪宮氣候,何如?上曰,平順矣。舜澤曰,臣等,伏聞入診醫官出傳之言,則世子宮症候諸節,日益康復,伏不勝慶忭之忱。弘集曰,昨日吉貝飮進御後,餘熱快退,咳嗽症候,亦有勝度乎?上曰,身熱漸退,咳症亦已少可,而口味未回,尙不能善爲飮啖矣。舜澤曰,日前臣等入對時,世子宮,亦以口味未回爲敎矣。患候之餘,自爾如此,而善爲調攝,漸次康復,固好矣。上曰,然矣。雖極平順,果有異於他症矣。弘集曰,此是熱候姑未盡退而然也。大抵此症差復之後,食念必加於平時,故每患不能節愼矣。舜澤曰,調節向復之際,益加十分審愼,爲好矣。弘集曰,少愈之戒,政謂此也。上曰,誠然矣。炳始曰,湯劑外,何物進御乎?上曰,間進醢汁水湯飯矣。弘集曰,醫官旣已待令,使之入診乎?上曰,置之。三提調率醫官,東宮入診,而領右相,依日前同爲入對也。舜澤曰,臣等亦豈無入對仰瞻之心,而誠恐出入之際,或透點風,致有妨於調攝之中矣。炳始曰,藥院諸臣,自當入診,而臣等之命以入瞻,雖極惶感,出入之際,恐觸外風,是所未安矣。上曰,不須如是爲慮。仍命大臣就座,又命史官就座,又命大臣先退,仍命退,諸臣以次退出。
上在景福宮。停常參·經筵。
大殿·大王大妃殿·王大妃殿·中宮殿,藥房·內閣·政院·玉堂·朝廷二品以上·六曹堂上口傳問安。答曰,知道。世子宮·世子嬪宮,藥房·內閣·政院·玉堂·春坊·朝廷二品以上·六曹堂上口傳問安。答曰,知道。大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,知道。世子宮·世子嬪宮,藥房·內閣·政院·玉堂·春坊口傳夕問安。答曰,知道。
藥房都提調金弘集,提調李寅命,副提調閔丙奭啓曰,伏未審夜間,聖體若何,寢睡·水刺之節,何如?世子宮調攝之節,漸臻康復乎?臣等率諸醫官,趁早入侍,詳承諸節,仍爲診察,議湯劑當否爲宜。臣等不任區區伏慮,敢此問安,竝爲仰稟。答曰,知道。世子宮諸節,旣臻平復,入侍與入對,竝置之。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
藥房口傳啓曰,卽伏見傳敎下者,有藥房輪直之命,臣等尤不勝歡欣慶忭之忱,而第伏念症候,雖臻康復,其在保護之道,遽然輪直,萬萬未安。伏乞特令臣等,依前竝直,千萬顒祝,惶恐,敢啓。答曰,知道。已有成命,以輪直施行。
傳于金學洙曰,藥房三提調,輪回入直。
傳于金學洙曰,朝廷問安,自今日爲始,間日爲之。
藥房口傳啓曰,朝於請診之啓,未蒙召接,仰認世子宮諸節,漸臻康復,歡忭之忱,去益冞切,而晩後症候之承察,不容少緩。伏乞亟許臣等,率醫官入侍,詳承諸節,仍爲診察,千萬顒祝,惶恐,敢啓。答曰,知道。世子宮諸節,與朝一樣,入侍入對,竝置之。
以議藥廳都提調以下別單,傳于金學洙曰,都提調判府事金弘集,內廐馬鞍具一匹面給,子壻弟姪中一人,勿拘年紀,瓜近敎官作窠,今日政,擬入,豹皮一令,田二十結,奴婢各五口賜給。提調大護軍李寅命,副提調都承旨閔丙奭,竝加資,廐馬一匹面給,豹皮一令,田十五結,奴婢各四口賜給。兼輔德閔泳煥,加資,熟馬一匹賜給。別兼春秋金春熙,注書鄭圭燮,竝陞敍,差備待令醫官李章爀,守令待窠首先擬入,田十五結,奴婢三口賜給。李肯鉉·崔錫斗,竝守令待窠,首先擬入,田十結,奴婢二口賜給。別掌務官李命錫,入直醫官朴準鎔,竝瓜近察訪作窠擬入,御醫李恕根,以其姪譯院等第調用,李兢懋,瓜近察訪作窠擬入,朴鍾福,察訪待窠擬入,李鍾林,內醫皮相翊,竝守令待窠擬入,鍼醫尹龜楨·李龍夏,御醫李命僖·李忠根,內醫崔奎祥·李命倫,各熟馬一匹賜給。議藥同參李元堉·李忠淵,竝察訪首先擬入,御醫崔奎憲,以其子計士調用隨窠陞實。金潤,以其子譯院等第調用,掌務官高俊永,六品職待窠首先擬入,金興圭,以其子計士調用隨窠陞實,御醫劉漢緯,以其子典醫監等第調用,鍼醫鄭昌祖,議藥同參鄭禎秀,御醫金溵·李時成·崔性愚·李兢柱,竝加資。李能基,以其子內醫調用隨窠陞實,洪顯普,守令待窠擬入,鍼醫李在琫,以其從孫計士調用隨窠陞實,金善昌,計士調用隨窠陞實,朴有常,譯院等第調用,議藥同參李海昌,以其壻譯院等第調用,鄭楫,守令待窠擬入,鄭淳默,外職陞敍,其餘御醫·內醫·鍼醫·議藥同參,各兒馬一匹賜給,員役,依判下施賞。
傳于金學洙曰,師沈舜澤鞍馬一匹面給,豹皮一令賜給,左賓客尹滋承,右賓客李鎬俊,左副賓客金尙鉉,右副賓客金永壽,各熟馬一匹·豹皮一令賜給。贊善宋秉璿,書筵官金洛鉉·朴性陽,各豹皮一令賜給,輔德洪承穆,半熟馬一匹賜給,兼輔德閔泳煥,熟馬一匹賜給,弼善金昇圭,兼弼善閔京鎬,文學趙秉翊,兼文學李輔榮,司書李軒卿,兼司書尹相翊,說書金永迪,兼說書尹容稙,左翊衛任穉宰,右翊衛李琬夏,左司禦金明洙,右司禦李鎬奭,左翊贊朴顯陽,右翊贊李秉翼,左衛率李憙翼,右衛率鄭寅亮,左副率李聖烈,右副率宋憲祖,左侍直金容元,右侍直閔泳秀,左洗馬尹成求,右洗馬趙鳳鎬,各半熟馬一匹賜給,其餘寫字官·畫員·員役等,竝依判下施賞。
傳于金學洙曰,如此慶會,候班大臣,不可無志喜之擧,右議政,鞍具馬一匹面給。
傳于金學洙曰,相禮李愚冕,半熟馬一匹賜給。
傳于金學洙曰,兼輔德有闕之代,前望單子入之。
兼輔德前望單子入之,閔泳韶落點。
傳于金學洙曰,議藥廳承傳色中官朴奎鉉,加資。
傳于金學洙曰,承言色中官黃允明加資,李章鎬,旣已加資,熟馬一匹賜給,兼長番中官金在寬·金錫勳·羅世煥,竝加資,文有用·朴漢應·朴奎鉉·金泓錫·沈周鉉,各半熟馬一匹賜給,薛里中官洪圭夏·羅台錫,掌務中官洪基䄵·朴鍾祿,差備中官邊成一·金斗煥·趙載煥·申泰用·金萬洙·全弼永·朴昌錫·金昌漢,各兒馬一匹賜給,司鑰尹東善·趙興龍,書筵廳司謁白殷圭·安敬煥,各兒馬一匹賜給,其餘飯監·別監·員役等,令該曹,米布從優題給。
傳于金學洙曰,承言色中官黃允明加資,李章鎬,旣已加資,熟馬一匹賜給,兼長番中官金在寬·朴漢應·朴奎鉉·金錫勳·金泓錫·羅世煥·沈周鉉,各半熟馬一匹賜給。
傳于金學洙曰,待令中官鄭之良·金在寬·鄭泰吉·金圭復·李裕鼎·黃允明·金圭錫·李章鎬·柳東燮·李漢容·文有用·朴漢應·朴奎鉉·金錫勳·金應鉉,金泓錫·羅世煥·金漢宗·李有泰·沈周鉉·李存謙·李朱夏,各半熟馬一匹賜給。燈燭中官李吉龍·韓文基·文華鉉·李慶弼,差備中官安在悳·康厚根·車錫胄·崔起崙·高錫珍·李承表,各兒馬一匹賜給。傳命司謁白殷圭·安敬煥·李鶴柱·朴愿植·秦禎益·朴好植,各兒馬一匹賜給。
傳于金學洙曰,世子宮兼長番內官金在寬·文有用·朴漢應·朴奎鉉·金錫勳·金泓錫·羅世煥·沈周鉉,各內下鹿皮一令賜給,承言色內官黃允明·李章鎬,旣已加資,各內下鹿皮一令賜給。薛里內官洪圭夏,令內府陞敍,羅台錫加資,掌務內官朴鍾祿·洪基䄵,差備內官邊一成·金昌漢·金斗煥·申泰用·趙載漢·金萬洙·全弼永·朴昌錫,竝令內府陞敍,其餘司謁·司鑰·事知·別監·石渠廳待令·武藝廳燈燭色·照羅赤等,竝依判下施賞。
傳于金學洙曰,挾侍中官李章鎬·文有用,竝加資。
傳于金學洙曰,政官牌招開政,賞典下批。
金學洙啓曰,注書有闕之代,被薦人任大準薦狀,依例成送吏曹之意,敢啓。傳曰,知道。
司謁口傳,內闕內各司入直書啓書入事,下敎。
傳于金學洙曰,在外同敦寧·敦寧都正,竝許遞,今日政差出。
傳于金學洙曰,左承旨許遞,前望單子入之。
傳于金學洙曰,右副承旨許遞,前望單子入之。
傳于金學洙曰,吏·禮換房。
金學洙啓曰,今二十九日王世子疹候平復陳賀頒敎文,當爲製進,藝文提學李源命,待明朝牌招,使之製進,何如?傳曰,允。
金學洙啓曰,臣吏·兵批,兼進之意,敢啓。傳曰,知道。
有政。吏批,行判書李鎬俊牌招不進,參判金永穆牌招不進,參議權膺善進,左副承旨金學洙進。啓曰,行判書李鎬俊,參判金永穆,竝牌招不進,小臣獨政未安,何以爲之?敢稟。傳曰,只出緊任。
金學洙,以吏曹言啓曰,通禮院左通禮柳冕鎬,右通禮李元祺,俱以身病,呈狀乞遞,竝改差,何如?傳曰,允。
又以吏曹言啓曰,繕工監假監役官趙性觀·趙邦敎,俱以身病,呈狀乞遞,竝改差,何如?傳曰,允。
又以吏曹言啓曰,康陵參奉洪曾厚,以其身病,呈狀乞遞,改差,何如?傳曰,允。
又以吏曹言啓曰,中官李章鎬·黃胤明·金在寬,竝加資事,命下矣。俱爲資窮,何以爲之?敢稟。傳曰,竝代加。
以趙秉轍爲同敦寧,張濟汲爲敦寧都正,李兢柱爲陽川縣監,李肯鉉爲堤川縣監,崔錫斗爲高山縣監,行大護軍李寅命今加崇政,都承旨閔丙奭,兼輔德閔泳煥,已上今加嘉善加資事,承傳。兵批,判書金允植病,參判曺殷承病,參議任冕鎬病,參知朴海哲入直進,左副承旨金學洙進。同知單洪相寬,僉知三單,尹在協·康禮錫·申在鳳,上護軍李寅命,大護軍李時成·崔性愚·尹鳳翼,護軍金浩淵·閔泳煥·尹泰弘·梁明洙·沈宜曾·韓鴻權·李廷來·金鳳倫,副護軍李正來·曺寅承·李奎煥·徐浩仁·吳璟泰·孫祐常·盧泌淳·朴圭鶴,副司果金聲玉·張彦植,副司勇金翊洙,以上竝單付。
金學洙,以吏曹言啓曰,前都正尹泰弘,行副護軍李廷來,前監役官吳璟泰·孫祐常,前五衛將梁明洙·韓鴻權,前監察徐浩仁,今年俱爲八十歲,而見漏於應資老人抄啓中,未蒙恩資云,故考見政案,則其年果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。又以吏批言啓曰,待從臣父年七十人,每於歲首抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人,別單書入之意,敢啓。傳曰,知道。吏批,再政。以閔泳煥爲工曹參判,李喜元爲左通禮,鄭光淵爲右通禮,李鳳煥·金尙弼爲假監役,李始榮爲童蒙敎官,張寅煥爲康陵參奉,李章爀爲利川府使,李命錫爲金井察訪,朴準鎔爲自如察訪,李兢懋爲參禮察訪,注書單任大準,前都正尹泰弘,五衛將梁明洙·韓鴻權·金鳳倫·尹鳳翼,已上今加嘉善,副護軍李正來今加嘉善,監役孫祐常·吳璟泰,分監役朴圭鶴,監察徐浩仁,今加通政,朝官年八十依法典加資,行護軍崔濟一,今加嘉義,五衛將沈宜曾,今加嘉善,朝官年九十依法典加資,幼學盧泌淵,今加通政,年七十侍從臣父加資事,承傳。行都承旨單閔丙奭。
金學洙,以禮曹言啓曰,以王世子疹候平復告廟頒敎陳賀取稟草記,傳曰,允事,批下矣。吉日,令日官韓應翼推擇,則今正月二十九日爲吉云,以此日擧行乎?敢稟。傳曰,以此日擧行。
又以禮曹言啓曰,今正月二十九日王世子疹候平復,稱慶陳賀時,宗廟·永寧殿·社稷·景慕宮告由祭,同日曉頭先行事,啓下矣。祝文,令藝文館撰出,獻官,依例以一品塡差事,分付,何如?傳曰,允。
又以禮曹言啓曰,今此王世子疹候平復,稱慶陳賀頒敎時,以親臨磨鍊乎?敢稟。傳曰,親臨磨鍊。
又以禮曹言啓曰,王世子疹候平復,告廟頒敎陳賀吉日,以今正月二十九日,推擇,啓下矣。同日曉頭,先行告由祭於宗廟·永寧殿·社稷·景慕宮,午時頒敎陳賀,而大殿·大王大妃殿·王大妃殿·中宮殿,陳賀箋文方物物膳,世子宮,方物物膳,依例封進事,知委京外,箋文頭辭,令文任撰出,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇·南郊南壇·雩祀壇·漢江·司寒壇·北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
又以兵曹言啓曰,來二月初二日內禁軍番次矣。該番將李雲宰,以其身病,呈狀乞遞,改差,其代依例口傳擬入,何如?傳曰,允。
兵曹口傳政事,以趙鍾哲爲內禁將。
金學洙,以兵曹言啓曰,馬軍所騎士將韓進源·具渶祖,俱以身病猝重,勢難察任,改差,何如?傳曰,允。
又以兵曹言啓曰,馬軍所騎士將李啓興,以前任三水府使,方在任所,替來尙遠,領軍之將,不可久曠,改差,何如?傳曰,允。
又以義禁府言啓曰,卽接月令醫員朴弘柱手本,則以爲,時囚罪人尹錫仁,猝得關格,又添泄瀉,目下症形,實爲危劇云,罪人病勢如此,則一邊保放,一邊草記,載在法典矣。尹錫仁姑爲保放之意,敢啓。傳曰,知道。
上在景福宮。停常參·經筵。
大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,知道。世子宮·世子嬪宮,藥房·內閣·政院·玉堂·春坊口傳問安。答曰,知道。大殿·大王大妃殿·王大妃殿·中宮殿,藥房·內閣·政院·玉堂口傳夕問安。答曰,知道。世子宮·世子嬪宮,藥房·內閣·政院·玉堂·春坊口傳夕問安。答曰,知道。
藥房都提調金弘集,提調李寅命,副提調閔丙奭啓曰,伏未審夜來,聖體若何,寢睡·水刺之節,何如?世子宮調攝中氣候,何如?臣等率諸醫官,趁早入侍,詳承諸節,仍爲診察爲宜。臣等不任區區伏慮,敢此問安,竝爲仰稟。答曰,知道。世子宮諸節,旣臻平復,入侍與入對,竝置之。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
尹吉求啓曰,新除授行左承旨閔泳奎,右副承旨李萬稙,竝卽牌招,何如?傳曰,允。
又啓曰,新除授注書任大準,卽爲牌招察任,何如?傳曰,允。
傳于李萬稙曰,傳香承旨,馳詣社稷·宗廟·永寧殿·景慕宮,奉審摘奸以來。
傳于尹吉求曰,朝廷問安,自今日爲始,勿爲之。
藥房口傳啓曰,午間世子宮調攝諸節,何如?俄伏承旣臻平復之批,不勝慶忭之忱,而其在保護之道,隨時承察,不容暫緩,更許臣等,率醫官入侍,仍爲診候,千萬顒祝,惶恐,敢啓。答曰,知道。世子宮諸節,與朝一樣,入侍入對,竝置之。
傳于尹吉求曰,頒敎文中,赦句添入。
尹吉求啓曰,頒敎文中赦句添入事,命下矣。藝文提學李源命,旣在闕中,使之添入,何如?傳曰,允。
傳于尹吉求曰,,右承旨許遞,前望單子入之。
承旨前望單子入之,李敦夏·李道宰落點。
傳于尹吉求曰,吏曹參判有闕之代,前望單子入之。
吏曹參判前望單子入之,金綺秀落點。
尹吉求啓曰,注書任大準,時在忠淸道鎭川地,斯速乘馹上來事,下諭,何如?傳曰,允。
以朴周鉉爲假注書。
傳于尹吉求曰,今番赦典,豈待諸道放未放上來後除宥乎?頒赦日,當卽下處分矣。令各該道臣,有旨祗受日,不必待該府該曹關,先卽星火擧行形止狀聞事,令廟堂卽爲行會於道臣,而京徒流案中,或有遺漏而未及一體疏放,又或有未及到配而見漏者,與道內定配者及獄囚之未錄者,令各該道臣,無一遺漏,一一後錄狀聞事,亦爲分付。
傳于尹吉求曰,有實故玉堂許遞,前望單子入之。
玉堂前望單子入之,副校理林永相落點。
傳于尹吉求曰,明日出宮門路,以思政門爲之。
兵曹口傳政事,護軍金永穆·閔泳奎,副護軍李道宰,以上竝單付。
尹吉求,以議政府言啓曰,賀儀隔日,未付軍職人,令該曹口傳付軍職,使之參班,何如?傳曰,允。
又以議政府言啓曰,軍需願助人中,副司果張龍煥,納錢二萬五千兩,前參奉梁,前假注書朴聖根,前直長崔翰周,各納錢二萬兩矣。到底殫誠,厥數最夥,令該曹,相當守令隨窠差送,以示朝家酬賞之意,何如?傳曰,允。
又以吏曹言啓曰,新除授利川府使李章爀,以前任驪州牧使,方在解由未出中,而矇然擬入,至蒙恩點,臣不勝惶悚,原望筒勿施,何如?傳曰,勿拘。
又以吏曹言啓曰,卽接通禮院牒報,則以爲,明日陳賀敎是時,左右通禮,不可不備,而左通禮李喜元在外未肅拜,不得進參,改差,卽速變通,及時擧行云,其代口傳備擬以入之意,敢啓。傳曰,知道。
又以禮曹言啓曰,今正月二十九日,王世子疹候平復陳賀時,大王大妃殿·王大妃殿·中宮殿,百官進致詞箋文表裏行禮儀註,直爲書入各殿之意,敢啓。傳曰,知道。
又以侍講院言啓曰,新除授兼輔德閔泳韶,卽爲牌招,何如?傳曰,允。
又以侍講院言啓曰,今二十九日陳賀權停例,行禮于繼照堂敎是時,本院當爲全數進參,而新除授兼輔德閔泳韶有身病,無以備員,何以爲之?敢稟。傳曰,許遞,前望單子入之。
兼輔德前望單子入之,鄭夏源添書落點。
尹吉永,以禮曹言啓曰,今此王世子疹候平復陳賀時,王世子坐堂受賀之節,當爲磨鍊,而方在調攝中,依前例以權停例磨鍊以入之意,敢啓。傳曰,知道。
又以內醫院都提調·提調意啓曰,堂下內醫,已經上掌務三次則加資,已有筵稟定式矣。內醫崔祐植,今當上掌務三次加資,內醫李恕根,效勞旣多,已有請資之例矣。特爲加資,其代御醫玄行健加差,內醫李冕基,今爲當次,依定式陞差,何如?傳曰,允。
又以兵曹言啓曰,馬軍所騎士將徐瑀淳,方在椒島任所,曺秉斗神光任所,韓羲錫阿耳任所,俱以替來尙遠,領軍之將,不可久曠,竝改差,何如?傳曰,允。
兵曹口傳政事,馬軍所騎士將三單,韓羲錫·徐瑀淳·曺秉斗。
尹吉求,以義禁府言啓曰,卽接月令醫員鄭鍾健手本,則以爲,時囚罪人金儀鳳,素患疝積,處冷復發,食飮全却,目下症形,實爲危劇云,罪人病勢如此,則一邊保放,一邊草記,載在法典矣。金儀鳳姑爲保放之意,敢啓。傳曰,知道。
領議政沈舜澤箚曰,伏以,皇天祖宗,默佑陰隲,我東宮邸下疹候,不日康復,仰釋兩殿惟憂,彌迓萬年景福,呼嵩縟儀,援彝將擧,歡聲協氣,達于四表,欣蹈抃祝之中,秪奉廣慶之旨,以臣名忝師,至蒙殊典,鞍駟文豹,寵光爀然,躬逢大慶,非不榮耀,而其在周官匪頒之式,實有不敢冒受者,玆具短牘,仰冀還收。伏乞亟允臣懇,俾恩典毋䙝,賤分獲安焉。取進止。答曰,省箚具悉卿懇。卿是師傅之列,今此賞典,有何巽讓也?卿其勿辭,安心領受。仍傳曰,此批答,遣史官傳諭。
判中樞府事金弘集箚曰,伏以,惟天惟祖宗,篤垂隲佑,我東宮疹候,遄臻康復,供嘉悅於殿闈,騰歡忭於陬澨。臣於是時,適忝保護之任,進瞻睿表,日趨天和,退與群僚,欣欣相告,延頸攢祝之忱,寔有萬倍於人。際伏見別單下者,以臣名在前列,猥被覃澤,侈以天駟文豹之錫,益以門蔭田民之施,匪頒便蕃,殊渥曠絶,臣誠感戴惶恧,不省所以自措也。夫依近於直宿之地,與聞於診察之節,固其職耳。爲榮實多,曾有何可紀之微勞,而受此莫重之上賞乎?夤緣濫冒,上累嚬笑,臣雖至愚,尤不敢出此也,退□禁廬,短箚略控。伏乞聖慈,亟命收還,以安賤分焉。取進止。答曰,省箚具悉卿懇。以卿議藥之勤勞,今玆賞典,何以爲濫?卿其勿辭,安心領受。仍傳曰,此批答,遣史官傳諭。
右議政金炳始箚曰,伏以,皇天眷佑,祖宗陰隲,我東宮邸下疹候,遄臻康復,弭宸念之惟憂,衍邦籙於永休,此實曠前莫大之慶也。懽忭蹈舞,帀域同情,區區攢祝,曷有其極?際伏奉傳敎下者,錫馬之典,遽及臣名,志喜覃恩,特紆殊私,臣惶且感,踧踖靡措。第念臣之趨朝夕起居之列,乃常分事耳,於勞勩何有,而今此混被優異之賞,其不有累嚬笑之愛乎?夫殷典懋功之義,周官匪頒之式,人主之施與有節,人臣之辭受攸重,謬施則屑,冒受則僭,此爲有國之所愼惜也。循顧自量,悚恧居先,未敢乘謝,冒陳短牘。伏乞聖慈,俯垂鑑燭,亟賜收還,俾朝典重而私分安焉。取進止。答曰,省箚具悉卿懇。卿之候班日趨,無異於議藥勤勞,卿其勿辭,安心領受。仍傳曰,此批答,遣史官傳諭。
吏曹參判金永穆疏曰,伏以,天佑宗祊,王世子邸下疹候平復,百福鼎新,八域咸頌,伏不勝欣忭之忱。臣於見職,本不稱當,旣失趨走之恭,終荷矜諒之渥,攀批而銜恩,代斲而蔑能,內省自恧,踧踖靡措。第聖衷旣示以優容,在微分固不敢巽退,而臣以秋蒲之質,近感風木之候,痰嗽頭痛,彌日落席,實無蠢動之望,徒貽瘝曠之譏,玆敢短章控陳。伏乞淵然俯燭,始終垂憐,臣所帶中銓之任,劃卽鐫解,以安私分,不勝大願,臣無任云云。答曰,省疏具悉。所請依施。
上在景福宮。停常參·經筵。
大殿·大王大妃殿·王大妃殿·中宮殿,內閣·政院·玉堂口傳問安。答曰,知道。世子宮·世子嬪宮,內閣·政院·玉堂口傳問安。答曰,知道。
藥房都提調金弘集,提調李寅命,副提調閔丙奭啓曰,伏未審夜間,聖體若何,寢睡·水刺之節,何如?世子宮調攝中氣候,何如?臣等率諸醫官,趁早入侍,詳承諸節,仍爲診察爲宜。臣不任區區伏慮,敢來問安,竝此仰稟。答曰,知道。世子宮諸節,旣臻平復,入侍與入對,竝置之。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李萬稙啓曰,行左承旨李敦夏,時在廣州地,斯速乘馹上來事,下諭,何如?傳曰,許遞,前望單子入之。
承旨前望單子入之,李源逸落點。
傳于李萬稙曰,內閣·政院·玉堂問安,勿爲之。藥房啓辭問安,自明日間日爲之。
傳于李萬稙曰,藥房輪直,撤罷。
藥房口傳啓曰,卽伏見傳敎下者,有輪直撤罷之命,相顧欣欣,尤不勝慶幸,而第伏念世子宮諸節,快臻平復,雖無症候之退乎?更命臣等,依前輪直,千萬顒祝,惶恐,敢啓。答曰,知道。世子宮諸節,今旣平復,不必輪直矣。
傳于尹吉求曰,臺諫有闕之代,前望單子入之。
臺諫前望單子入之,大司憲鄭順朝,大司諫金晳根,執義沈相㐾,司諫安雨良,掌令趙秉軾·申星雨,持平姜鏋·張基周,獻納金慶淵,正言李建永·宣俊采。
尹吉求,以侍講院言啓曰,新除授兼輔德鄭夏源,卽爲牌招察任,何如?傳曰,允。
吏曹口傳政事,以鄭顯英爲左通禮。
傳于尹吉求曰,今玆東宮疹候,再度差復,實是稀有之慶,苟非皇天祖宗,默佑陰隲,何以致此?予思所以仰答天休,俯慰民情,不可無覃霈之典,死罪以下,竝皆放送,至於罪關倫紀之有難全釋者,令守臣審閱文案,分秩錄啓,以爲裁處,下諭于八道·四都,該房承旨,馳往禁府及典獄署,洞開獄門,一竝放送後,卽爲書啓。
傳于尹吉求曰,皇天祖宗,默佑陰隲,東宮疹候,再度差復,仰體慈聖嘉悅之心,俯念八域歡忭之情,如欲示人廣慶,惟在施民實惠,諸道舊還及拯劣米·未拯米,隨其所存,竝蕩減,市民徑役限二朔,懸房收贖限三十日,亦令蕩減。
以司謁口傳下敎曰,捕廳罪囚中罪犯倫紀外,竝放送。
傳于李萬稙曰,今日陳賀,權停例爲之。
傳于尹吉求曰,侍衛陪衛與排立軍兵,令各其營乾犒饋。
傳于尹吉求曰,陳賀時,禮房承旨·宣敎官·宣箋官,竝加資。
傳于尹吉求曰,陳賀時,左右通禮,依親臨例,竝加資。
傳于尹吉求曰,行護軍李喬翼·張錫龍,副護軍張世容,竝百官加親授。
傳于尹吉求曰,陳賀時,各差備以下,別單書入。
傳于尹吉求曰,繼照堂受賀時,差備以下,別單書入。
傳于李源逸曰,吏·兵批,別歲抄點下者,依例捧傳旨。
以世子宮疹候時,入直書啓,傳于李萬稙曰,兼輔德閔泳煥,旣已加資,熟馬一匹賜給,司書李軒卿,終始入直,特爲加資,右副承旨曺寅承,同副承旨尹吉求,副校理鄭秀鉉,修撰南廷綺,別兼春秋金春熙,兼春秋李禧龍,注書丁奎會,兵曹參知朴海哲,佐郞林淳喆,檢書官趙性協,香官朴永薰,正書忠義康台鉉,羽林將元在貞,內乘申復均,宣傳官李敏兢·白性基·李相翼·趙鍾稷·李鍾順·李根·趙載五·申永熙·鄭龜朝·鄭圭赫·申台卨·李基東·李洛鎬,五衛將孟浩瑢·朴興植·金錫圭·閔德顯,忠壯將朴樞鎭,守門將申泰德·鄭秀昉·申星熙·李昌翼·具志鉉,忠翊將李麟植,部將韓承洛·李鳳奎·黃穳,各兒馬一匹賜給。閔鴻植仍其職陞敍,直閣李範晉,別軍職閔相能·李豐鎬,竝陞敍,親軍左營使李奎奭加資,左衛率李憙翼,右副率宋憲祖內入直,宣傳官白性基,竝守令待窠首先擬入,別軍職尹雄烈·安鼎玉·閔肯植,各半熟馬一匹賜給,李允用·李恒儀許用水使履歷,李奎性·沈遠澤·尙稷鉉·趙載恒·趙存斗許用防禦履歷,任光鎬許用邊地履歷,司饔別提朴健陽,尙衣別提金膺遠,尙瑞別提李鶴鎭,典設別提李基洽,竝守令除授,其餘忠義·奏時官·執事·員役等,竝依判下施賞。
以陳賀時各差備以下別單,傳于李萬稙曰,左副承旨金學洙,右副承旨李萬稙,宣敎官金昇圭,展敎官韓白奎·卞鋈,宣箋官李愚冕,展箋官高永錫·尹基周,假注書朴周鉉,兵曹參知朴海哲,佐郞卞鋈,濟用主簿韓應一·李珉應,宣傳官李敏兢·白性基·李相翼·李鍾順·趙鍾稷·李根·李駿鎬·金在愚·張斗三·姜彝會,典設別提李基洽,左通禮鄭顯英,右通禮鄭光淵,贊儀李時庠,東西唱假引儀洪禧錫·閔載德,代致詞官假引儀洪祐德,假引儀李承稷·黃羲麟,司僕內乘沈遠澤·申復均,正宋伯玉,五衛將朴興植·金錫圭·朴秀麟·閔德顯·孟浩瑢·劉榕,香官朴永薰,正書忠義康台鉉,致詞箋文陪進承文判校李明源,校檢尹善柱,各兒馬一匹賜給,其餘奏時官·寫字官,員役·樂工等,竝依判下施賞。
以繼造堂受賀時,各差備以下別單,傳于李萬稙曰,師沈舜澤,內下大豹皮一令賜給,左賓客尹滋承,右賓客李鎬俊,左副賓客金尙鉉,右副賓客金永壽,贊善官宋秉璿,各熟馬一匹賜給,輔德洪承穆,兼輔德鄭夏源,書筵官金洛鉉·朴性陽,各半熟馬一匹賜給,弼善金昇圭,兼弼善閔京鎬,文學趙秉翊,兼文學李輔榮,司書尹相翊,說書金永迪,兼說書尹容植,左翊衛任穉宰,右翊衛李琬夏,左司禦金明洙,右司禦李鎬奭,左翊贊朴顯陽,右翊贊李秉翼,左衛率李憙翼,右衛率鄭寅亮,左副率李聖烈,右副率宋憲祖,左侍直金容元,右侍直閔泳秀,左洗馬尹成求,右洗馬趙鳳鎬,致詞陪進承文判校李明源,宣傳官李敏兢·白性基·李相翼·李鍾順·趙鍾稷·李根·南致源·李殷春·李奭熙·吳殷泳·李洛鎬·姜彝會,掌儀李奭鎭,東西唱兼引儀徐恒輔·張漢相,代致詞官假引儀洪祐德,相禮前引兼引儀金章憲,假引儀李承稷·黃羲麟·閔載德,各兒馬一匹賜給,相禮李愚冕,內下鹿皮一令賜給,司僕主簿金亨植·李敏翊·金永稷,竝陞敍,其餘奏時官·寫字官·員役·樂工等,竝依判下施賞。
以世子宮疹候平復時書啓,傳于李萬稙曰,兼長番內官金在寬·文有用·朴漢應·朴奎鉉·金錫勳·金泓錫·羅世煥·沈周鉉,各內下鹿皮一令賜給。
以世子宮疹候平復時書啓,傳于李萬稙曰,承言色內官黃允明·李章鎬,旣已加資,各內下鹿皮一令賜給,薛里內官羅台錫·洪奎夏加資,掌務內官朴鍾祿·洪基年,差備內官邊成一·金昌漢·金斗煥·申泰用·趙載煥·金萬洙·金弼永·朴昌錫,竝令內府陞敍。
傳于尹吉求曰,中官羅顯鼎·金應鉉,世子宮中官金泓錫·沈周鉉,竝百官加親授。
以朴治恒爲假注書。
李萬稙啓曰,卽者景慕宮官員來言,明日朔祭,提調以獻官當爲進參,而提調李世宰有身病,不得進參云,卽爲牌招,何如?傳曰,允。
尹吉求,以吏曹言啓曰,在前頒赦時,有別歲抄書入之例,今番則何以爲之?敢稟。傳曰,書入。
尹吉求啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
李萬稙,以內醫院都提調·提調意啓曰,金井察訪金興周,旣遞外任矣。依例還屬本院,令該曹口傳付軍職,何如?傳曰,允。
尹吉求啓曰,吏曹郞廳來言,百官加下批政事,取稟。傳曰,當日爲之。
傳于尹吉求曰,在外敦寧都正許遞,今日政差出。
尹吉求,以吏曹言啓曰,王世子疹候平復,稱慶陳賀敎是時,宣箋官通禮院相禮李愚冕加資事,命下矣。雖已資窮,未經準職,何以爲之?敢稟。傳曰,勿拘。
又以吏曹言啓曰,侍講院司書李軒卿加資事,命下矣。雖已資窮,未經準職,何以爲之?敢稟。傳曰,勿拘。
又以吏曹言啓曰,奎章閣直閣李範晉陞敍事,命下矣。已經準職,何以爲之?敢稟。傳曰,加資。
又以吏曹言啓曰,繕工監假監役官李鳳煥·金尙弼,康陵參奉張寅煥,俱以身病,呈狀乞遞,竝改差,何如?傳曰,允。
有政。吏批,行判書李鎬俊病,參判金永穆進,參議權膺善病,行右承旨李萬稙進。以吏批言啓曰,行判書李鎬俊,參議權膺善,俱以身病不來,小臣獨政未安,何以爲之?敢稟。傳曰,仍爲之。
尹吉求,以吏批言啓曰,前五衛將明有輔,行副護軍權永郁,前參奉宋俊鉉,前監役徐玳淳,行副護軍金秀珨,今年俱爲八十歲,而見漏於應資老人抄啓中,未蒙恩資云,故考見政案,則其年果爲的實矣。在前如此之人,追後啓稟蒙恩,多有已例,今日政竝加資下批之意,敢啓。傳曰,知道。
又以吏批言啓曰,京畿楊州居幼學洪淳昌呈狀內,矣身父幼學鍾右,今年爲九十歲,慶尙道仁同居幼學申永愚呈狀內,矣身父通政大夫綏應,今年爲九十歲,而俱以見漏於本道應資老人抄啓中云,故考見帳籍,則其年果爲的實矣。在前如此之人,追後啓稟蒙恩,多有已例,今日政竝加資下批之意,敢啓。傳曰,知道。
又以吏批言啓曰,京畿陽城居幼學李圭呈狀內,矣身父聖煥,今年爲九十歲,而見漏於本道應資老人抄啓中云,故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
以李泰容爲副應敎,吳璟泰爲敦寧都正,柳冕鎬爲左通禮,李肇信爲右通禮,尹泰興爲司成,李容稙爲相禮,朴履陽爲尙衣主簿,宋鍾興爲掌樂主簿,右副承旨李萬稙,今加嘉善,弼善金昇圭,相禮李愚冕,左通禮鄭顯英,右通禮鄭光淵,司書李軒卿,直閣李範晉,已上今加通政加資事,承傳。行護軍李喬翼,今加資憲,張錫龍,今加嘉義,副護軍張世容,今加嘉善,已上百官加親授,前監役徐玳淳,前參奉宋俊鉉,已上今超通政,朝官年八十依法典加資。兵批,判書金允植病,參判曺殷承病,參議任冕鎬病,參知朴海哲入直進,同副承旨尹吉求進,大護軍李喬翼,護軍李敦夏·張世容·金秀珨·明有輔·權永郁·申綏應·李建斗·李宅信·陸海赫,副護軍張濟汲·李軒卿·金昇圭·李愚冕·鄭顯英·李範晉·鄭光淵·宋俊鉉·洪鍾右·徐玳淳·崔仁源·李聖煥,副司直吳炳文,副司果金興柱·崔成在·金永昱,以上竝單付。吏批,再政。以金在起·鄭均喆爲假監役,行右承旨李萬稙,左副承旨李道宰,右副承旨金學洙,故參奉閔泰鎬贈吏參例兼,工曹參判閔泳煥考。
傳于尹吉求曰,弼善有闕之代,前望單子入之。
李萬稙啓曰,景慕宮提調李世宰牌不進推考傳旨,今方捧入,而朔祭獻官,當爲進參,如是違牌,事甚未安。更爲牌招,何如?傳曰,許遞,令該曹口傳差出。
兵曹口傳政事,軍馬所騎士將三單,柳完根·崔敬善·金龍弼。
李萬稙,以禮曹言啓曰,今此王世子疹候平復,稱慶陳賀時,諸道所封方物中,自京廳封進方物,依例看品內入,而外道方物,亦依前例,待其到看品捧入之意,敢啓。傳曰,知道。
尹吉求,以刑曹言啓曰,各道油紙徒流案,江原道平康金貞禹,橫城李云兼,杆城沈承石,鐵原李和鍾,狼川趙德昌,蔚珍金世景,襄陽崔三山,平康韓乙彔,襄陽金成俊,春川李應棋,伊川金萬祚,淮陽金聖默,麟躋朴濟範,安峽李慶秀,橫城辛永學,洪川禹守强,淮陽金德周,麟蹄許溢,平康李致鳳,平昌李昌柱,橫城徐敬斗,金化洪宗化,旌善禹白用,平昌尹快龍,狼川朴相淳,忠淸道全義宋丙玄,扶餘金尙化,燕岐李永培,林川金正元,韓山韓軍日,溫陽洪今奉,牙山李慶龍,淸安朴泰震,延豐尹聖元,陰城金永聲,泰安孟德柱,鎭川愼九成·羅同伊,永同安胄錫,陰城安德淳,洪州李瑀天,槐山禹順用,牙山睦宗祈,陰城禹宗業,鎭川禹道成,庇仁洪淸北,藍浦朱斗信,黃海道谷山朴作支,平山李正弘,豐川羅珍七,金川金才信·金壽甫,延安朴聖執,平安道嘉山盧舜稷,泰川金尙俊,孟山李在璿,寧邊趙永鎭,宣川李鵬來,甁山宋基寅,陽德鄭夫業,价川吳永萬,全羅道玉果金學奉,長水河龍,珍山卞浩謙,靈光河星七,羅州孫昌祚,珍山朴璡河,雲峰全相龍,錦山李重實,珍山崔慶載,寶城張錫俊,同福李九榮,潭陽宋鍾萬,金溝權鍾律,茂朱朴權鎬,鎭安金載熙,谷城李元周,靈巖金淑伊,長水申尙祿,長興朴光賢,高山吳大錫,淳昌盧允建,長水金允興,潭陽施鳳俊,礪山李奉心,淳昌金周一,礪山崔靑龍,谷城鄭仁儉,高敞權長云,錦山李泰玄,同福姜允信,慶尙道榮川高俊成,草溪梁學成,三嘉李元克,開寧梁漢馝,仁同高華滿,安義李錫仁,陜川朴三實,彦陽張義福,靑松林次玉,延日朴基元,英陽蔡學源,聞慶孫範成,永川崔昌奎·兪明七,高靈金致祚,固城吳秀永,高靈任昌成,咸鏡道高原姜應學,文川金銀珪,高原朴玄杓,永興朴基亨,利原金永澤,安邊朴文彦,吉州僧義悅,本曹發配未至配所秩,慶尙道星州李順貞,黃海道白翎姜南山·金順基,長連崔道仙,松禾金成用,黃州魯城局,殷栗鄭興吉,長連李元石,江原道洪川金萬伊,春川辛用成等,放字書下矣。謹依書下,竝卽放送事,分付各該道臣之意,敢啓。傳曰,知道。
上在景福宮。停常參·經筵。
藥院都提調金弘集,提調李寅命,副提調閔丙奭啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候何如,王大妃殿氣候何如,中宮殿氣候何如,世子宮調攝中氣候,何如?仍率諸醫官診察爲宜。臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。世子宮諸節平順,入對置之,大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
李道宰啓曰,右副承旨金學洙,今日不爲仕進,卽爲牌招,何如?傳曰,允。
藥房口傳啓曰,臣等,卽伏聞入診醫官所傳之言,則聖體以感候,有靡寧之節,湯劑自內煎進云,下情不任區區伏慮之至,亟許臣等率醫官入診,詳察症候,議定湯劑,千萬顒祝,惶恐,敢啓。答曰,知道。湯劑自內議定,卿等不必入侍矣。
藥房口傳啓曰,卽伏聞承候官所傳之言,則中宮殿以感候,有靡寧之節云,下情不任區區伏慮之至,亟許臣等率醫官入診,詳察症候,議定湯劑顒祝,惶恐,敢啓。答曰,知道。湯劑自內爲之,卿等不必入侍矣。
傳于李道宰曰,禮房承旨,馳詣宗廟·景慕宮,奉審摘奸以來。
藥房口傳再啓曰,俄陳口啓,顒俟召接之命,伏奉批旨,未蒙允兪,相顧抑鬱。湯劑雖承自內議定之敎,而症候未卽診察,區區下情,轉益焦迫,玆敢申籲。伏願亟許臣等率醫官入侍,千萬顒祝,惶恐,敢啓。答曰,知道。漸有勝度,卿等不必入侍矣。
藥房口傳再啓曰,俄陳中宮殿請診之啓矣。及承批旨,以湯劑自內爲之爲敎,益不勝憂悶之至。揆以事體道理,詳承諸節,議定當進之劑,不容少緩,亟許臣等入診,千萬顒祝,惶恐,敢啓。答曰,知道。今旣向差,卿等不必入侍矣。
吏曹口傳政事,以閔種默爲景慕宮提調。
尹吉求啓曰,臣吉求,敬奉聖敎,馳往義禁府,取考囚徒案,則時囚罪人鄭海植·金儀鳳·張翼斗·趙羲春·尹錫仁等五名,竝依傳敎放送,仍往典獄署,取考囚徒案,則時囚罪人徐相翊罪名,係是應坐,故仍囚,其餘各司直囚罪人金元伯等二十六名,竝依傳敎,洞開獄門,一體放送之意,敢啓。傳曰,知道。
尹吉求,以吏曹言啓曰,別歲抄書入事,命下矣。永不敍用,勿揀赦前,一體書入乎?敢稟。傳曰,一體書入。
又以奎章閣言啓曰,明日卽觀文閣朔奉審日次,臣進詣擧行之意,敢啓。傳曰,知道。
又以親軍前營言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以親軍左營言啓曰,謹依下敎,王世子疹候時,入直書啓,書入之意,敢啓。傳曰,知道。
又以親軍左營言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以親軍右營言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以親軍後營言啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
又以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以右邊捕盜廳言啓曰,謹依司謁口傳下敎,捕廳罪囚中罪犯倫紀外,竝放送事,命下矣。臣廳在囚賊漢池福祿·姜今同·李光春·崔巨福·金學奎·崔元吉·鄭德弘及罪人崔石用·安三卿·金善熙·李副燮·李三燮·宋德弘·鄭行淑·成允默·鄭祐龍·崔相賢·任世晏等十八名,竝放送之意,敢啓。傳曰,知道。
平安監司閔應植疏曰,伏以,天佑宗祊,氛翳廓淸,國難㡳定,法駕還御,此實萬億年無疆之休,帀域歡祝,惟日斯新。近又玉度違豫,旋卽康復,繼以睿候愆和,荐奏勿藥,三慶稠疊,縟儀誕擧,凡在臣民,孰不欲先覩爲快,而臣遠滯關河,瞻戀觚稜,旣不遂奔問之誠,又未趨忭賀之列,內省疎忽,無階自訟。仍伏念臣少而失學,長益荒嬉,有百不如,無一可取,特以先蔭之故,獲忝仕途,未以是爲身分之得計,而不意年前,復竊科第,偏荷洪造,華貫淸選,歷揚殆遍,至於驟躋卿班,猥登戎垣,又蒙謬恩,畀之以方面之寄,此豈臣夢寐之攸到哉?古人之立朝事君也,雖才猷茂著,望實俱孚,不啻百倍於臣者,未曾有如臣之冥升矣。臣亦粗具彝性,寧不知凜然兢惕,如臨淵谷,而徒貪寵祿之榮,全昧負乘之戒,則朝野之嗤點,鬼神惡盈,烏能免召災之咎乎?此臣所以中夜繞壁,發汗沾衣者,亶在於名位之太過門戶之盛滿也。嗚呼,昨冬十月之變,尙忍言哉?上而乘輿播越,天步幾危,下而亂逆猖獗,忠良遇害,而至若臣族之禍,尤爲慘酷,臣自聞此報,心隕氣推,寧欲無吪而不可得也。夫天地之於品物,以生生爲心,君父之於臣子,愛之則欲其生也,今臣之按播,倏已改歲而六易月矣。營務軍政,就緖無期,尸素旣久,僨誤必至,此又臣已試未驗之一端而決意釋去者也。玆敢披瀝肺肝,疾聲哀籲於聽卑之下。伏乞聖慈俯垂鑑諒,特加矜恤,將臣所帶藩任與奎銜,竝賜鐫改,亟命召還,使臣得蒙生成之澤,而優游閒漫,隨分效力,以爲公私兩幸焉,臣無任云云。答曰,省疏具悉。授卿此任,寔由簡心。況今茂績嘉隆,委毗益重,鍊兵之事,亦未告竣,其可輕遞乎?更勿辭巽,益勉藩宣,奎銜,依施。日記廳堂上金春熙郞廳金敬圭
上在景福宮。停常參·經筵。
尹吉求啓曰,來初五日,朝參日次矣,敢稟。傳曰,停。
尹吉求啓曰,今乙酉年京外守令·邊將薦擧單子三百三十七張,依例捧入,而其中應薦·不薦人,令該曹察推,何如?傳曰,允。
藥房口傳啓曰,感候之節,夜來益有勝度乎?昨日連請診候,未蒙允許,區區下情,達宵焦迫,此時診察,詳承症候,議定湯劑,不容少緩。伏乞亟許臣等率醫官入侍,千萬顒祝,惶恐,敢啓。答曰,知道。益有差效,卿等不必入侍矣。
藥房口傳啓曰,夜來,中宮殿諸節,益臻差勝乎?臣等不任憂慮之至,當進湯劑,不可不趁早議定,亟許臣等率醫官入侍,以爲診察之地,千萬顒祝,惶恐,敢啓。答曰,知道。比昨益勝,卿等不必入侍矣。
尹吉求啓曰,司諫安雨良,旣入闕中,不爲傳啓,直爲出去,事甚未安,推考,何如?傳曰,允。
又啓曰,卽見諸道守令·邊將薦擧單子,則鍾城府使洪時衡,永興府使李敎榮,善山府使趙駿九,定平府使片佐彦,陵號平行書之,晉州牧使金靖鎭,德源府使鄭顯奭,甲山府使李秉德,固城府使金在殷,蔚山府使鄭璣相,尾紙狹窄,無踏啓處,富寧府使李升烈,慶興府使金禹鉉,有違格例,事甚疎忽,極爲未安。原單子雖不得不捧入,不可無警,竝從重推考,何如?傳曰,允。
傳于尹吉求曰,司書有闕之代,前望單子入之。
傳于尹吉求曰,傳敎遲滯之中官李朱夏,推考。
傳于尹吉求曰,傳命遲滯之中官李朱夏,推考。
藥房口傳啓曰,朝者口啓,雖伏承益有差效之批旨,而尙未蒙召接,其在事體,抑鬱轉甚。伏乞亟許入診,議定湯劑,臣等之此時偃退,極爲未安。自今日仍許本院輪直之命,千萬顒祝,惶恐,敢啓。答曰,知道。今旣向復,卿等不必入侍矣。
藥房口傳再啓曰,俄上口啓,仰請中宮殿入診矣。及承比昨益勝不必入侍之批敎,下情抑鬱,玆敢更籲。伏乞亟許入診,詳承諸節,議定湯劑,而臣等亦不敢偃然退處,仍許本院輪直之命,千萬顒祝,惶恐,敢啓。答曰,知道。尤有勝度,不必輪直矣。
尹吉求啓曰,行都承旨閔丙奭廚院進,行左承旨李源逸,行右承旨李萬稙不爲仕進,左副承旨李道宰式暇出去,右副承旨金學洙牌不進,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨金學洙牌不進罷職傳旨,傳于尹吉求曰,只推。
禮曹,今二月初八日王世子生辰,百官賀習儀乙良,禮貌官兺,預爲講習爲白乎矣。王世子具冕服出坐繼造堂,宗親·文武百官,以黑團領行禮事,知委擧行,何如?啓權停例爲良如敎。
尹吉求,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
上在景福宮。停常參·經筵。
藥房都提調金弘集,提調李寅命,副提調閔丙奭啓曰,伏未審日間,世子宮調攝中氣候,何如?臣等率諸醫官,趁早入侍,仍爲診察爲宜。臣等不任區區伏慮,敢來問安,竝此仰稟。答曰,知道。世子宮諸節平順,入對置之。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
藥房口傳啓曰,感候之節,夜來漸臻差勝乎?昨伏承向復之敎,雖切慶幸萬萬,而連日申籲,未蒙召接,下情憧憧,達宵焦遑,此時診察,不容暫緩。伏乞亟許臣等率醫官入侍,千萬顒祝,惶恐,敢啓。答曰,知道。益有差勝,卿等不必入侍矣。
又啓曰,夜來中宮殿諸節,益臻康復乎?下情憂慮,轉益憧憧,當進湯劑,不可不趁早議定,亟許臣等率醫官入侍,以爲診察之地,千萬顒祝,惶恐,敢啓。答曰,知道。比昨快勝,卿等不必入侍矣。
李萬稙啓曰,左副承旨李道宰,右副承旨金學洙,今日不爲仕進,竝卽牌招,何如?傳曰,允。
假注書朴周鉉書啓,臣於本月初一日酉時量,以外南山植木摘奸事,敬奉聖敎,出崇禮門,至南關王廟主山及案山植木處看審是白遣,自靑鶴亭至舊失火處,面面周審是白乎則,老木稚株,叢帀茂盛是白遣,自典牲署後面,至冷井洞,大木忝差,擁蓋一山是白遣,仍詣南壇看審是白乎則,壇砌門墻,竝無圮傷處,而主山及案山樹木甚盛是白遣,自文峴至梨泰院後麓水閣峴是白乎則,土性瘠确,略有稚松是白遣,前至馬石橋是白乎則,松林蓊翳是白遣,漢江壇看審是白乎則,亦爲無頉是白遣,自雁峯伏兵峴至畫景谷是白乎則,樹木茂密是白遣,由斗湖而至司寒壇看審是白乎則,亦爲無頉是白遣,自舞鶴峯所經外南山諸處,曲曲看審是白乎則,別無斫痕之意,敢啓。傳曰,知道。
藥房口傳再啓曰,朝者口啓,伏承益有差勝之批旨,不任慶幸,而此時診察,議定湯劑,不容暫緩,亟命臣等率醫官入侍,昨又仰請輪直,而汔未蒙允兪,其在事體,萬萬未安,玆敢冒悚更籲。伏乞亟許,自今日本院輪直之命,千萬顒祝,惶恐,敢啓。答曰,知道。今則快有勝度,卿等不必入侍,輪直亦不當如是煩請也。
又啓曰,俄上中宮殿請診之啓,未承允許,下情去益抑鬱,諸節之比昨快勝,雖極慶祝,而臣等之連日退去,尤切悚悶。伏乞亟許入診,議定湯劑,仍命輪直本院,以重事體,千萬顒祝,惶恐,敢啓。答曰,知道。諸節漸臻差復,入診自內爲之,輪直勿復煩請。
傳于李萬稙曰,藥房間日問安爲之。
李萬稙啓曰,卽者宗廟署官員來言,再明日春奉審時,提調一員,當爲進參,而都提調金弘集藥院進,提調洪祐昌有身病,不得進參云,提調卽爲牌招,何如?傳曰,允。
又啓曰,宗廟提調洪祐昌牌不進推考傳旨,今方捧入,而春奉審時,當爲進參,如是違牌,事甚未安。更爲牌招,何如?傳曰,許遞,令該曹口傳差出。
又啓曰,持平姜鏋,正言李建永·宣俊采,旣入闕中,不爲傳啓,直爲出去,事甚未安。竝推考,何如?傳曰,允。
傳于李萬稙曰,發遣吏郞,諸執事淸齋與否,摘奸以來。
以右副承旨金學洙牌不進罷職傳旨,傳于李萬稙曰,只推。
吏曹啓目,昭寧園守奉官金聲模名字,改以鎭模,前參奉徐錫元名字,改以胄勳,前主簿徐潤慶名字,改以潤馨,張義煥名字,改以文煥,前五衛洪益謨名字,改以鍾益,前僉使金弘植名字,改以弘秀,副護軍金榮植名字,改以亨植,副司果金龍植名字,改以敎植,出身鄭翼基名字,改以文基,洪禹圭名字,改以淳珠,姜龍範名字,改以壽復,姜壽得名字,改以鎭國,洪秀鼎名字,改以鍾一,直赴尹順七名字,改以泰普,金芝均名字,改以芝圭,宣玉均名字,改以元均事爲等如,告狀,依例令藝文館給帖,何如?啓依允。
上在景福宮。停常參·經筵。
傳于尹吉求曰,今日府大夫人晬辰,令都承旨,問候以來。
藥房口傳啓曰,聖候調攝之節,夜來益有勝度乎?昨伏承快勝之敎,不任慶祝,而達宵下情,區區伏慮,此時診察,議定湯劑,不容暫緩。伏乞亟許臣等,率醫官入侍,千萬顒祝,惶恐,敢啓。答曰,知道。視昨益勝,卿等不必入侍矣。
藥房口傳啓曰,夜來中宮殿諸節,益臻康復乎?下情憧憧,不任伏慮,當進湯劑,不可不趁早議定,亟許臣等率醫官入侍,以爲診察,千萬顒祝,惶恐,敢啓。答曰,知道。與昨一樣,卿等不必入侍矣。
李源逸啓曰,右副承旨金學洙,今日不爲仕進,卽爲牌招,何如?傳曰,允。
傳于李源逸曰,禮房承旨馳詣景慕宮,奉審摘奸,仍詣受香諸處,奉審摘奸以來。
吏曹口傳政事,以徐璟淳爲宗廟提調。
尹吉求啓曰,祀典所重,何等謹嚴,而今日儲慶宮春享祭摘奸時,長興庫進排官,初不待令,事甚駭然。所當重勘,而本院請推之外,無他可施之罰,何以爲之?敢稟。傳曰,拿處。
以右副承旨金學洙牌不進罷職傳旨,傳于尹吉求曰,只推。
尹吉求,以禮曹言啓曰,英陵·寧陵各祭享香祝齋官,例於前期三日,祗受陪往,而若値忌辰及節享迫近之時,則兼受往事,曾有定式矣。今二月十七日行英陵忌辰祭受香時,同月二十日行寒食祭香祝,同爲祗受,同月二十日行寧陵寒食祭受香時,同月二十四日行忌辰祭香祝,同爲祗受事,竝爲分付,何如?傳曰,允。
又以禮曹言啓曰,宗廟·永寧殿·景慕宮春奉審,今二月初四日擧行事,已爲啓下矣。宗廟·永寧殿奉審,則臣世宰當爲進去,景慕宮奉審,則臣曹堂上一員,當爲進參,而參判臣徐相雨,奉命出疆,參議臣朴鳳彬呈辭受由,無以推移進參,令政院稟旨變通,以爲擧行之地,何如?傳曰,參判·參議許遞,令該曹,口傳差出。
上在景福宮。停常參·經筵。
藥房口傳啓曰,聖候調攝之節,夜來益臻康復乎?達宵憧憧,不任伏慮,此時診察議定湯劑爲宜。伏乞亟許臣等率醫官入侍,千萬顒祝,惶恐,敢啓。答曰,知道。今已差復,卿等不必入侍矣。
藥房口傳啓曰,夜來中宮殿諸節,益復常度乎?不任區區伏慮,當進湯劑,趁早議定爲宜。亟許臣等率醫宮入侍,以爲診察,千萬顒祝,惶恐,敢啓。答曰,知道。旣復常度,卿等不必入侍矣。
李萬稙啓曰,右副承旨金學洙,今日不爲仕進,卽爲牌招,何如?傳曰,允。
又啓曰,因兵曹啓目,大阜島僉使所佩兵符,令本院新造下送事,允下矣。兵符今旣新造,監營及所管營所上各左一隻,該僉使所佩右一隻,竝定禁軍下送,依例分上事,京畿監司·摠管·畿沿海防事務處,下諭,何如?傳曰,允。
吏曹口傳政事,以張世容爲禮曹參判,金昇圭爲參議。
李萬稙,以奎章閣言啓曰,景慕宮今春大奉審,臣東冕,與本宮提調閔種默宗正卿,進詣展奉,奉審無頉之意,敢啓,傳曰,知道。
金學洙,以兵曹言啓曰,因承政院啓辭,邊將應薦而不薦人,令該曹察推事,允下矣。行大護軍李熙永,行護軍金震休·李亮信·安永豐·金之文·沈宜豐·尹善應·元世顯,承文院判校李明源,軍資監正李國應,俱爲應薦而不薦,竝依法典,推考警責,何如?傳曰,允。
上在景福宮。停常參·經筵。
藥房都提調金弘集,提調李寅命,副提調閔丙奭啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
李萬稙啓曰,左副承旨李道宰,同副承旨尹吉求,今日不爲仕進,竝卽牌招,何如?傳曰,允。
傳于李萬稙曰,禮房承旨馳詣受香所,奉審摘奸以來。
傳于李道宰曰,發遣吏郞,諸執事淸齋與否,摘奸以來。
以同副承旨尹吉求牌不進罷職傳旨,傳于李道宰曰,只推。
上在景福宮。停常參·經筵。
李萬稙啓曰,右副承旨金學洙,今日不爲仕進,卽爲牌招,何如?傳曰,允。
傳于李萬稙曰,禮房承旨與同副承旨,分詣文廟,奉審摘奸,仍詣受香諸處,奉審摘奸以來。
傳于金學洙曰,今初八日館學儒生應製,通方外爲之,試紙用大好紙,景武臺命官爲之,試官臨時稟旨。
右承旨李萬稙書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位版奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位版後復命之意,敢啓。傳曰,知道。
春坊前望單子入之,弼善金在容,司書李鎬冕,添書落點。
傳于尹吉求曰,原任直閣李範晉檢校差下。
兵曹口傳政事,副護軍朴鳳彬。
金學洙,以侍講院言啓曰,新除授弼善金在容,司書李鎬冕,竝卽牌招察任,何如?傳曰,允。
尹吉求,以義禁府言啓曰,卽接月令醫官高俊弼手本,則以爲,時囚罪人洪思哲,猝得關格,又添泄瀉,目下症形,實爲危劇云,罪人病勢如此,則一邊保放,一邊草記,載在法典矣。洪思哲姑爲保放之意,敢啓。傳曰,知道。
吏曹啓目,前司事沈相耆名字,改以相,訓鍊僉正趙羲誾名字,改以羲聞事爲等如,告狀,依例令藝文館給帖,何如?啓依允。
上在景福宮。停常參·經筵。
李萬稙啓曰,來十一日朝參日次矣,敢稟。傳曰,停。
又啓曰,左副承旨李道宰,今日不爲仕進,卽爲牌招,何如?傳曰,允。
傳于李萬稙曰,禮房承旨馳詣社稷,奉審摘奸以來。
傳于尹吉求曰,明日應製時命官,右議政爲之,試官,時原任文任·時原任賓客·閣臣·春坊及入直玉堂爲之。
傳于尹吉求曰,試所承旨,都承旨進去。
尹吉求啓曰,卽伏見全羅右道暗行御史沈相學啓本,則以茂長縣監洪鍾觀爲先罷黜爲辭矣。繡啓體重,雖不得不捧入,而暗行御史復命之前,先爲修啓,請罷守令,有違格例。當該御史,推考警責,何如?傳曰,允。
以左副承旨李道宰牌不進罷職傳旨,傳于尹吉求曰,只推。
李萬稙,以禮曹言啓曰,卽接永禧殿官員所報,則明日館學儒生應製試取時,本殿官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接楊州幼學金龍浩所志,則以爲,矣身昨年八月初五日應製,得蒙付之進士榜末之承傳,而伊後名字,改以敬浩,依已例,自本曹啓稟釐正云矣。依所訴許施事,分付四館所,何如?傳曰,允。
又以禮曹言啓曰,卽接中部幼學劉天所志,則以爲,矣身去癸未十一月十八日應製,得蒙付之進士榜末之承傳,而伊後名字,改以增,依已例,自本曹啓稟釐正云矣。依所訴許施事,分付四館所,何如?傳曰,允。
又以奎章閣言啓曰,原任直閣李範晉,檢校差下事,命下矣。卽爲牌招察任,何如?傳曰,允。
又以侍講院言啓曰,今初八日王世子生辰陳賀權停例,行禮于繼照堂,敎是時,本院當爲全數進參,而新除授司書李鎬冕在外,無以備員,何以爲之?敢稟。傳曰,許遞,前望單子入之。
司書前望單子入之,金貞圭添書落點。
又以侍講院言啓曰,新除授司書金貞圭,卽爲牌招察任,何如?傳曰,允。
又以義禁府言啓曰,明日館學儒生應製,通方外爲之時,本府都事,皆爲赴擧,只有武都事一員,當直入直,而本府入直公事回公都事及秋成門禁亂都事,無以推移,假都事三員,令該曹,口傳差出,以爲分排擧行,何如?傳曰,允。
修撰南廷綺疏曰,伏以,臣與副應敎臣李泰容,爲內外從四寸,而方帶春秋館編修官矣。臣亦以修撰官,兼記事之銜,則其爲應避,典式所載,玆敢短章控籲。伏乞聖明,俯垂鑑諒,臣所帶春秋之銜,亟令選部,照例遞改,以存公格,不勝幸甚,臣無任云云。答曰,省疏具悉。疏辭下該曹,稟處。
上在景福宮。停常參·經筵。
世子宮生辰,大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上口傳問安。答曰,知道。世子宮,內閣·政院·玉堂·春桂坊·朝廷二品以上·六曹堂上單子問安。答曰,知道。世子嬪宮,內閣·政院·玉堂·春桂坊·朝廷二品以上·六曹堂上口傳問安。答曰,知道。
以司謁口傳下敎曰,時原任大臣·奉朝賀·時原任賓客·閣臣·春坊及桂坊·宗親·儀賓·宗正卿二品以上·六曹·兩司長官·承史·玉堂,當賜饌矣,留待。
傳于尹吉求曰,今日異於他日,輕囚放釋。
以司謁口傳下敎曰,今日闕內入直軍及應製時,挾庭軍·槍劍軍,令各其營,乾犒饋。
尹吉求啓曰,臣吉求,敬奉聖敎,馳往義禁府,取考囚徒案,則時囚罪人洪思哲一人,而係是輕囚,故依傳敎放送,仍往典獄署,取考囚徒案,則時囚罪人徐相珝,係是重囚,故仍囚,其餘各司直囚罪人宋光實等三名,係是輕囚,故竝依傳敎放送之意,敢啓,傳曰,知道。
傳于尹吉求曰,館學儒生應製賦居首三下一幼學李起鎰,三下二幼學金敎獻,三下三進士朴齊璟,三下四幼學金宗鳳,三下五幼學朴暾陽,竝直赴殿試,之次草三下幼學李鍾善·徐鍾福·朴駿彬·韓鼎和·張鼎植·朴準陽,竝付之進士榜末,之次草三下進士李應模等十五人,竝直赴會試,之次次上幼學朴鍾獻等十六人,竝給二分,之次次上幼學朴海源等十八人,竝給一分,之次次上幼學任憲周等二十人,竝付之監試初試榜末,之次次上生員朴周憲等二十人,各奎章全韻一件賜給。
傳于尹吉求曰,入格儒生,明日待令。
上在景福宮。停常參·經筵。
傳于尹吉求曰,入格儒生,崇陽門外施賞。
注書丁奎會病,代以朴聖根爲假注書。
尹吉求啓曰,行都承旨閔丙奭,行左承旨李源逸,右承旨李萬稙,左副承旨李道宰,不爲仕進,右副承旨金學洙,式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨李道宰牌不進,伴直無人,行右承旨李萬稙,所當牌招,而拘於廳規,不得請牌,何以爲之?敢稟。傳曰,牌招。
以左副承旨李道宰牌不進罷職傳旨,傳于尹吉求曰,只推。
尹吉求,以議政府言啓曰,卽見全羅監司金聲根所報,則法聖倉戶曹均惠廳納己卯庚辰癸未三年未收米太合爲三千二百六十三石零,而己·庚兩年虛留近萬石,淸帳以後,該倉事勢,轉至弩末,稅無可完之期,且有群山·聖堂已許之例,上項未收米太,特許詳代,限十年排納爲辭矣。挽近漕倉之弊敗難支,已所悶念,而近萬包虛欠督刷之後,勢到竿頭,塗抹無術,旣有他倉之例,合施一視之惠,該倉未收米太,特許詳代,限五年排捧事,分付各該衙門及該道臣,何如?傳曰,允。
又以奉常寺官員,以提調意啓曰,祭享所用春等中脯,今二月初九日始造之意,敢啓。傳曰,知道。
又以親軍別營言啓曰,謹依下敎,闕內入直軍兵等處,乾犒饋分給之意,敢啓。傳曰,知道。
又以兵曹言啓曰,謹依下敎,闕內入直軍等處,乾犒饋分給之意,敢啓。傳曰,知道。
吏曹啓目粘連,觀此弘文館修撰南廷綺上疏,則以爲,臣與副應敎臣李泰容,爲內外從四寸,而方帶春秋館·編修官矣。臣亦兼記事之銜,則其爲應避,典式所載,亟令選部,照例遞改,以存公格亦爲白有臥乎所,相避之法,在下當遞,南廷綺所帶記事官之任,今姑減下,何如?啓依允。
上在景福宮。停常參·經筵。
藥房都提調金弘集,同副承旨尹吉求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
傳于尹吉求曰,承旨房望,順房爲之。
注書任大準病,代以金炯翼爲假注書。
尹吉求,以畿沿海防衙門言啓曰,本衙門軍尉洪有身病,萬難供職,今姑減下之意,敢啓。傳曰,知道。
領敦寧金炳國箚曰,伏以,臣之所管兼務,向以病久瘝積,具牘奏知,未蒙恩諒,猥承安心調理之批,是出於憐恤之聖眷,且惶且感,更不敢煩籲,而其間專意刀圭,溫涼焉補瀉焉,俱無分效,今非第視廳言動之尙不從令,風以氣陷而隨動,痰又血虛而益肆,近者重添自汗之症,津液日以枯渴,精神時或出沒,似此危狀,凡於大小職思,萬無以句檢,見叨舌院之任,不輕而重者乎?已往之虛縻滋悚,目下之滯務尤悶,雖欲力疾强署,而目不能辨字,手不能運筆,一院事由臣而狠狽者多,玆附必呼之義,冒犯屢瀆之辜。伏乞聖慈,特賜矜念,亟遞臣司譯提擧,俾臣病中私分獲安焉。取進止。答曰,省箚具悉卿懇。愼節之尙此彌留,曷勝奉慮?譯提兼務,未必妨攝,卿其勿辭,安心調理。仍傳于尹吉求曰,此批答,遣史官傳諭。
行上護軍李寅命疏略,有司堂上之任乞遞事云云。答曰,省疏具悉。所請依施。
上在景福宮。停常參·經筵。
李道宰啓曰,右副承旨金學洙,今日不爲仕進,卽爲牌招,何如?傳曰,允。
傳于李道宰曰,吏曹參判有闕之代,前望單子入之。
吏曹啓目粘連,觀此忠淸監司朴齊寬狀啓,則以爲,利仁察訪金濟懋,一心圖報,百廢俱興,捐廩賙民,窮蔀無菜色之憂,鳩財補馹,各驛有蘇醒之效,十站溢蒙惠之誦,群情呈願留之訴,似此茂如之績,合試久任之責,限一瓜仍任事,令該曹稟處亦爲白有臥乎所,道臣狀辭旣如此,利仁察訪金濟懋,姑爲仍任,何如?啓依允。
吏曹啓目,吏曹佐郞具星喜名字,改以廷喜,出身徐相連名字,改以相喜,行副護軍李龍漢名字,改以用漢,出身宋秉仁名字,改以憲植,宋秉奎名字,改以憲淳,洪秀鼎名字,改以鍾民,前五衛將李玄承名字,改以玄謨,前正言金鴻植名字,改以麟植事爲等如,告狀,令藝文館給帖,何如?啓依允。
吏曹參判金綺秀疏曰云云。答曰,省疏具悉。所請依施。
上在景福宮。停常參·經筵。
金學洙啓曰,注書金炯翼有身病,勢難察任,今姑改差,何如?傳曰,允。
金炯翼改差,代以李日彦爲假注書。
吏曹參判前望單子入之,金聲根落點。
金學洙啓曰,行都承旨閔丙奭內閣進,行左承旨李源逸,行右承旨李萬稙,左副承旨李道宰,不爲仕進,同副承旨尹吉求,式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者宗廟署官員來言,再明日望祭時,提調徐璟淳,當以獻官進參,而有身病,不得進參云,卽爲牌招,何如?傳曰,允。
又啓曰,親軍右營使金箕錫,以前任水原留守,旣已交龜,卽爲牌招,傳授虎符及傳令牌,何如?傳曰,允。
又啓曰,左副承旨李道宰牌不進,伴直無人,行右承旨李萬稙,所當牌招,而拘於廳規,不得請牌,何以爲之?敢稟。傳曰,牌招。
吏曹,今此乙酉式年監試·覆試學禮考講一所試官二望,尹泰興·任圭常,二所試官二望,張錫裕·趙鎭萬。
上在景福宮。停常參·經筵。
李道宰啓曰,同副承旨尹吉求,今日不爲仕進,卽爲牌招,何如?傳曰,允。
傳于李道宰曰,藥院提調許遞,前望單子入之。
內醫提調前望單子入之,趙慶鎬落點。
李道宰啓曰,宗廟提調徐璟淳,牌不進推考傳旨,今方捧入,而望祭獻官,當爲進參,如是違牌,事甚未安。更爲牌招,何如?傳曰,許遞,令該曹口傳差出。
以同副承旨尹吉求牌不進罷職傳旨,傳曰,只推。
傳于李道宰曰,都承旨·右承旨·右副承旨許遞,前望單子入之。
李萬稙啓曰,行左承旨李源逸,左副承旨李道宰,竝卽牌招,何如?傳曰,允。
承旨前望單子入之,朴定陽·尹宖善·徐相祖落點。
行護軍魚允中疏略曰,臣之惠局政府之膺職,今已閱歲矣。蓋藏依舊枵然,而軍民胥咨,機務一任解紐,而中外未靖,其無裨補也,明矣。從前而臣非其人,由後而又蔑報效,臣安可徒貪寵祿而不知止哉?又有區區情私,不容不仰煩者,臣有息女,定期適人,請暇往視,可費旬日,亦不敢擅自請由。伏乞聖慈,深加照察,將臣所有兼務,竝許鐫免,不勝大願,臣無任云云。答曰,省疏具悉。重任何可輕遞?卿其勿辭,從便往來。
上在景福宮。停常參·經筵。
夜自三更至五更,月食。
李道宰啓曰,同副承旨尹吉求,今日不爲仕進,卽爲牌招,何如?傳曰,允。
傳于徐相祖曰,傳香承旨,馳詣宗廟·景慕宮,奉審摘奸以來。
吏曹口傳政事,以李世宰爲宗廟提調。
李道宰啓曰,卽見淮陽府使金五鉉守令·邊將薦擧單子,則有所不審,亦多違格,事甚未安。原單子雖不得不捧入,不可無警,從重推考,何如?傳曰,允。
又啓曰,各道守令·邊將薦擧單子,每於正月內上送,自是例也,而江原道薦擧單子,今始來到,事甚未安。原單子雖不得不捧入,該道臣不可無警,推考,何如?傳曰,允。
以同副承旨尹吉求牌不進罷職傳旨,傳于李道宰曰,只推。
兵曹口傳政事,護軍單閔丙奭。
徐相祖,以禮曹言啓曰,卽見茂朱幼學權升采所志,則以爲,矣身昨秋監試·初試入格於全羅左道終場,而伊後名字,改以興采,依已例,自本曹,啓稟釐正云矣。依所訴,原啓本中,改付標以入之意,敢啓。傳曰,知道。
又以禮曹言啓曰,卽接京居幼學徐光顯所志,則以爲,矣身昨年監試·初試,入格於一所初場,而伊後名字,改以丙俊,依已例,自本曹,啓稟釐正云矣。依所訴,原榜目中,改付標以入之意,敢啓。傳曰,知道。
又以禮曹言啓曰,卽接京居幼學徐光瓚所志,則以爲,矣身昨年八月二十五日應製,得蒙付之監試·初試之承傳,而伊後名字,改以丙瓚,依已例,自本曹,啓稟釐正云矣。依所訴許施事,分付四館所,何如?傳曰,允。
又以禮曹言啓曰,卽接康津幼學房洙權所志,則以爲,矣身昨秋監試·初試,入格於全羅道終場,而伊後名字,改以洙仁,依已例,自本曹,啓稟釐正云矣。依所訴,原啓本中,改付標以入之意,敢啓。傳曰,知道。
又以奎章閣言啓曰,明日卽觀文閣望奉審日次,臣進詣擧行之意,敢啓。傳曰,知道。
又以弘文館言啓曰,校理李基肇差祭,上番闕直,事甚未安。校理李觀會在外,應敎李弼鎔,副應敎李泰容,副校理鄭秀鉉·林永相,竝卽牌招,推移入直,何如?傳曰,允。
李道宰,以統理交涉通商事務衙門言啓曰,本衙門主事尹顯求有身病,勢難察職,今姑減下,何如?傳曰,允。
又以兵曹言啓曰,馬軍所騎士將柳完根,方在滿浦任所,崔敬善薪島任所,金龍弼乫波知任所,俱以替來尙遠,領軍之將,不可久曠,竝改差,何如?傳曰,允。
領府事宋近洙疏略曰,伏見朝紙,以臣爲閟宮提擧,如臣病廢,尋常擬望,已是錯謬,而年前嘗帶南殿提擧之銜,未聞有遞改之命,緣臣瘝職,一至於此,是豈使聞於人者也?臣以休致一事,屢瀆章奏,終靳允許,上下相持,徒煩聽聞,無寧早賜恩許,以示禮退,實爲公私萬幸。且臣以區區至切之私,有不得不冒煩宸聽者,臣子秉瑞,年踰四十而無子,以從子秉瑋之第二子又範爲子,事係人倫,玆庸控訴。伏乞特許明命,俾定倫理,不勝竊祝,臣無任云云。答曰,省疏具悉卿懇。愼節奉慮,引年休退,在朝野無事之日則可見,今郊壘尙多,艱虞滿目,如卿老成之地,豈可言退乎?立后事,下該司知之。南殿及閟宮提擧之任,本非劇務,不必辭解,卿其安心調病,俟間登道,以副予側席之望。仍傳于李道宰曰,此批答,遣地方官,傳諭。
上在景福宮。停常參·經筵。
藥房提調趙慶鎬,副提調朴定陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
徐相祖啓曰,右副承旨尹宖善,時在京畿果川地,斯速乘馹上來事,下諭,何如?傳曰,允。
傳于徐相祖曰,兼弼善有闕之代,前望單子入之。
兼弼善前望單子入之,金世基添書落點。
尹吉求啓曰,假注書朴聖根有身病,勢難察任,今姑改差,何如?傳曰,允。
朴聖根改差,代以具然鎬爲假注書。
徐相祖,以奎章閣言啓曰,景慕〈宮〉望廟樓,今望奉審,無頉之意,敢啓。傳曰,知道。
又以禮曹言啓曰,卽接北部幼學邊錫俊所志,則以爲,矣身己卯條陞補合製初試入格,庚辰增廣監試·初試,遭內艱陳試,壬午增〈廣〉監試·會試,又遭本生內艱陳試,今番會試,將欲付擧,而伊後名字,改以錫運,依已例自本曹,啓稟釐正云矣。依所訴施行事,分付四館所,何如?傳曰,允。
又以禮曹言啓曰,卽接永同幼學宋秉元所志,則以爲,矣身甲申條陞補合製初試入格,而伊後名字,改以秉允,依已例,自本曹,啓稟釐正云矣。依所訴施行事,分付四館所,何如?傳曰,允。
又以弘文館言啓曰,上番闕直,事甚未安。校理李觀會在外,李基肇差祭,應敎李弼鎔,副應敎李泰容,副校理鄭秀鉉·林永相有身病,修撰南廷綺·金思準,副修撰高雲,竝卽牌招,推移姑陞入直,何如?傳曰,允。
又以侍講院言啓曰,新除授兼弼善金世基,卽爲牌招察任,何如?傳曰,允。
又以侍講院言啓曰,新除授兼弼善金世基,時在江原道原州地,書筵入番事緊,斯速乘馹上來事,下諭,何如?傳曰,允。
尹吉求,以司僕寺一二提調意啓曰,本寺馬匹,每日定送,猶不足,今番寒食祭去馬,自各宮房貰用之意,分付,何如?傳曰,允。
上在景福宮。停常參·經筵。
具然鎬有頉代,以朴周鉉爲假注書。
尹吉求啓曰,行都承旨朴定陽,交涉衙門進,行左承旨李源逸,式暇,右承旨李道宰,不爲仕進,左副承旨徐相祖,式暇出去,右副承旨尹宖善,在外,院中只有臣一人,伴直無人。右承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨李道宰牌不進,伴直無人。行都承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
以右承旨李道宰牌不進罷職傳旨,傳于尹吉求曰,只推。
尹吉求,以弘文館言啓曰,上番闕直,事甚未安。.校理李觀會在外,應敎李弼鎔,副應敎李泰容,校理李基肇,副校理鄭秀鉉·林永相,竝卽牌招,推移入直,何如?傳曰,允。
又以承文院言啓曰,月食已過,禮部回咨,按例撰出,付撥下送灣府,以爲入送之地,何如?傳曰,允。
又以親軍前營言啓曰,本營左哨官李駿漢,身病猝重,勢難察任,改差,何如?傳曰,允。
上在景福宮。停常參·經筵。
尹吉求啓曰,來二十一日,朝參日次矣。敢稟。傳曰,停。
傳于尹吉求曰,近年科弊,已有稔聞,而爲士子者,專不工業,惟事干囑,爲試官者,莫念試體,初不對揚,過一番試場,則物議輒沸,大失士望,此豈設科取士之本意乎?見今會試在邇,多士齊會,人心向背,可卜於此。主試之臣,若不精白秉公,蹈襲故轍,是以飭敎爲文具也。出榜之後,自有入聞之道,而如是申飭之後,若一毫涉私,是不可以臣分責之,隨其現發,斷無容貸矣。將此飭敎,揭于一二所會圍。
尹吉求啓曰,明日傳香,禮房承旨,當爲齋宿,左副承旨徐相祖,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨徐相祖牌不進,伴直無人。右承旨李道宰,所當牌招,而拘於廳規,不得請牌,何以爲之?敢稟。傳曰,牌招。
以左副承旨徐相祖牌不進罷職傳旨,傳于尹吉求曰,只推。
尹吉求,以禮曹言啓曰,領中樞府事宋近洙上疏批旨內,立后事,下該司知之事,命下矣。取見其疏本,則以爲,臣子秉瑞,年踰四十無子,以臣之從子秉琦之次子承憲,依法典斜出矣。以其乖悖,不得已罷養,前件禮斜,還納該曹,更取從子秉瑋之第二子又範爲子,伏乞特降明命,俾定倫理爲辭矣。大臣疏辭旣如此,宋秉瑞系子承憲,依願罷養,當初立案,爻周勿施,以宋秉瑋第二子又範,立爲宋秉瑞之後,立案成給,何如?傳曰,允。
又以弘文館言啓曰,上番闕直,事甚未安。.校理李觀會在外,應敎李弼鎔,副應敎李泰容,校理李基肇,副校理鄭秀鉉·林永相有身病,修撰南廷綺·金思準,副修撰高雲,竝卽牌招,推移姑陞入直,何如?傳曰,允。
又以弘文館言啓曰,上番闕直,事甚未安。.校理李觀會在外,應敎李弼鎔,副應敎李泰容,校理李基肇,副校理鄭秀鉉·林永相,竝卽牌招,推移入直,何如?傳曰,允。
又以親軍別營言啓曰,因兵曹草記,南水門二間鐵環及鐵箭一箇破傷處,東營入直軍四名除出,西水門鐵箭三箇破傷處,西營入直軍四名除出,將校各一人率領,限修改間,嚴加守直之意,敢啓。傳曰,知道。
又以兵曹言啓曰,卽接南所入直衛將金錫圭牒報,則南水門二間鐵環及鐵箭一個,年久破傷云。西所入直衛將洪鳳觀牒報,則西水門鐵箭三箇,年久破傷云。爲先令紫門監,堅實圍排,卽速修改,而把守軍兵,令該曹量宜除出,限修改間,嚴加守直之意,分付,何如?傳曰,允。
上在景福宮。停常參·經筵。
進御加味地黃湯,自後日次停止事。榻前下敎。
尹吉求啓曰,祀典所重,何等謹嚴,而恭陵寒食祭獻官申桓,尙不入來,以致傳香之晩時,事體所在,極爲駭然。所當重勘,而本院請推之外,無他可施之罰,何以爲之?而不審塡差之當該堂上,推考警責,原單子,使之改付標以入,何如?傳曰,允。拿處。
又啓曰,傳香禮房承旨,當爲齋宿,左副承旨徐相祖,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者,宗廟署官員來言,明日寒食祭,提調李世宰,當以獻官進參,而有身病,不得進參云。卽爲牌招,何如?傳曰,許遞。令該曹,口傳差出。
尹吉求,以弘文館言啓曰,上番闕直,事甚未安。.校理李觀會在外,李基肇,副校理鄭秀鉉差祭,應敎李弼鎔,副應敎李泰容,副校理林永相有身病,修撰南廷綺·金思準,副修撰高雲,竝卽牌招,推移姑陞入直,何如?傳曰,允。
傳于尹吉求曰,臺諫竝許遞,前望單子入之。
尹吉求,以吏曹言啓曰,今此寒食祭祭官中,時無職名人員,令該曹,口傳付軍職,何如?傳曰,允。
又以奉常寺提調意啓曰,各陵園墓寒食祭享所用藥果煎造後,進上看品藥果二十立,依定式封進之意,敢啓。傳曰,知道。
又以兵曹言啓曰,今此武科初試試官望中,前同敦寧趙秉轍,時無職名,依例口傳付軍職以入之意,敢啓。傳曰,知道。
兵曹,口傳政事,護軍趙秉轍。
判敦寧李景夏疏。略曰,竊伏念臣,罪積邱山,恩偏雨露,鈇鉞之誅,雖云倖逭,滓穢之累,終難湔滌。且臣衰病,日甚一日,兼以痰咳之症,乘時添肆,噓噏之促,每至厥逆。凡此諸症癃痼,自知朝暮無幸,尙何可以復擬於筋力趨走之職乎?伏乞將臣所帶判敦寧·營使·捕將之銜,亟許竝遞焉。臣無任云云。答曰,省疏具悉。此時重任,何可遽爾遞解?卿其勿辭行公。
上在景福宮。停常參·經筵。
徐相祖啓曰,右副承旨尹宖善,自鄕上來云。卽爲牌招,何如?傳曰,允。
尹吉求啓曰,時原任大臣,率禮堂,爲承候來待矣。傳曰,入侍。
又啓曰,時·原任閣臣,爲承候來待矣。傳曰,入侍。
吏曹,口傳政事,以李寅命爲宗廟提調。
傳于徐相祖曰,禮房承旨,馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
尹吉求啓曰,祀典所重果何如,而今日寒食祭思陵獻官李奎會,屢度催促,終不入來,以致傳香之過時,事未前有,萬萬駭然。所當重勘,而本院請推之外,無他可施之罰,何以爲之。而不審塡差之當該吏曹堂上,從重推考,原單子,使之改付標以入,何如?傳曰,允。拿處。
傳于尹吉求曰,藥院都提調以下,別單書入。
臺諫前望單子入之,大司憲李敦夏,大司諫任冕鎬,執義趙性鶴,司諫李基肇,掌令鄭寅奭·兪鎭奎,獻納金基龍,持平李起東·吳濚鐸,正言李會英·邊相勳落點。
尹吉求啓曰,持平李起東,正言李會英,旣入闕中,不爲傳啓,直爲出去,事甚未安。.竝推考,何如?傳曰,允。
兵曹,口傳政事,護軍金晳根,副護軍金學洙,副司果安雨良·趙南軾·申星雨·姜鏋·宣俊采,以上竝單付。
徐相祖,以禮曹言啓曰,大殿·中宮殿患候平復,稱慶告布之節,令該曹擇日擧行事,伏承筵敎矣。告廟陳賀頒敎吉日,令日官韓應翼推擇,則今二月二十六日·二十七日俱吉云,以何日擧行乎?敢稟。傳曰,二十六日定行。
又以禮曹言啓曰,卽接春川幼學李俊榮所志,則以爲,同姓七寸姪建鉍,嫡妾俱無子,以其同姓八寸弟圭然第三子恒湜,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李俊榮所訴旣如此,李圭然第三子恒湜,立爲李建鉍之後,何如?傳曰,允。
又以弘文館言啓曰,上番闕直,事甚未安。.應敎李弼鎔,副校理鄭秀鉉差祭,校理李觀會在外,一員未差,副應敎李泰容,副校理林永相,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎李弼鎔,副校理鄭秀鉉,副修撰高雲差祭,校理李觀會在外,一員未差,副應敎李泰容,副校理林永相有身病,修撰南廷綺·金思準,竝卽牌招,推移姑陞入直,何如?傳曰,允。
尹吉求,以武一所試官意啓曰,臣所今日開場,擧子捧單數,自天字至盈字半字,合爲五百二十五人矣。柳葉箭·片箭·鳥銃,同爲試取之意,敢啓。傳曰,知道。
又以武二所試官意啓曰,臣所今日平明開場,應射擧子捧單數,自天字至荒字半字,合爲三百七十五人矣。柳葉箭·片箭,同爲試取之意,敢啓。傳曰,知道。
又以武一所試官意啓曰,臣所今日試取,而日暮姑停之意,敢啓。傳曰,知道。
又以武二所試官意啓曰,臣所今日柳葉箭·片箭應射擧子,三百七十五人內,柳葉箭三中入格人三人,片箭一矢入格人二十人,合爲二十三人矣。日暮姑停之意,敢啓。傳曰,知道。
又以兵曹言啓曰,今二月二十日,禁軍戎器點考日次,而本曹有故,不得設行之意,敢啓。傳曰,知道。
又以義禁府言啓曰,恭陵寒食祭獻官申桓拿處事,傳旨啓下矣。申桓,下去京畿楊州地云,依例發遣府書吏,拿來,何如?傳曰,待待命拿囚。
乙酉二月十九日未時,上御萬慶殿。時原任大臣,率禮堂·時原任閣臣,承候同爲入侍時,行都承旨朴定陽,假注書朴周鉉,記注官李禧龍·朴斗杓,領議政沈舜澤,判府事金弘集,右議政金炳始,禮曹判書李世宰,參判張世容,提學金永壽,直提學南廷順·韓敬源·金允植,原任直閣李喬翼·李鎬翼·金興圭,檢校直閣朴鳳彬·金文鉉·鄭夏源·李範晉,原任待敎閔泳韶·趙鼎九,以次進伏訖。上曰,史官分左右。仍命大臣進前。舜澤進前奏曰,近日日氣不調,調攝中聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。舜澤曰,我殿下曁我中宮殿下,偶諐節宣,憧憧憂慮,皇天祖宗,默垂佑隲,珍劑奏效,玉度遄和,此誠宗社無疆之福,臣民莫大之慶也。歡欣忭祝,不可以言語形達,而告布稱慶,自有彝典,故敢此仰達矣。弘集曰,今玆兩殿患候,不日康復,此實宗社莫大之慶。臣等仰請,卽大同之情,而不可遏者也。亟降兪音,俾擧彝典,千萬顒祝。炳始曰,天休滋至,吉慶竝湊,兩殿聖候,遄臻康復,此誠曠古罕有之大慶也。歡忭蹈舞,八域同情,而今此臣等,非徒爲遇喜飾慶,實彝典之不可已也,伏願亟下成命焉。上曰,此不過一時無忘之祟也,何可以此稱賀,舜澤曰,聖躬之安,卽宗社之安也。如今日之喜慶獻賀,亦擧國大同之情也。何可不勉從乎?伏願亟下明命焉。上曰,今番所經症候,雖是非輕,而何必以此張大爲也?弘集曰,惟其症候非輕也,故其爲慶也尤大。惟我殿下之一身,上承祖宗之付托,下係兆民之蘄嚮,其所重如此,何可以事關聖躬,過自謙抑乎?上曰,此等賀儀,自列聖朝或有行之,而亦或有不行之時矣。卿等之言雖如是懇摯,稱慶似涉張大矣。舜澤曰,撝謙之聖意,臣等非不欽仰,而自古人主,有慶則受賀,非欲爲張大而然,卽所以上答天眷,下副群情,是以在列聖朝,未嘗有不行之時矣。上曰,未知何祟,而自手至足,如是發表者,已爲數十日矣。弘集曰,向日請診,至于七八次,請輪直者再,而終靳允兪,下情憂灼,而遄臻平復,萬萬慶幸矣。舜澤曰,節宣保嗇,卽今日臣民所願祝者也。上曰,向在靡寧之時,東朝每每臨視,若聞輪直之請,倍加憂慮,故爲寬慈念,未得允從,而臥內不便召接,亦未許入診,予心悵然,欲待入侍時,一番面諭矣。弘集曰,口啓靳兪之由,伏承聖敎,不敢以爲抑菀,而今此仰請,不得不期蒙准可乃已也。炳始曰,其間上下焦遑之餘,今始登筵仰瞻,不勝慶忭。東朝悅豫之慈衷,東宮歡祝之孝心,當復如何?殿下念及於此,何可終靳允兪乎?上曰,間失聲音,不能出言,自昨日言語始如常,今接卿等矣。弘集曰,失音症候,今幾復常,尤爲慶祝。坤殿耳部症候,已臻快復乎?上曰,坤殿耳症,比前稍勝,而不能聽細聲,是何祟耶?舜澤曰,似因餘熱未解而然也。炳始曰,非但臣等之祈懇如此,仰揣世子宮方侍坐,以成命之亟下,尤切顒祝矣。上曰,東宮不善食飮矣。弘集曰,雖有口味之後,節食最好矣。上曰,熱氣解散後,有眩氣,何也?舜澤曰,元氣虛則眩候易發矣。仍奏曰,朝夕水刺,以何需進御乎?上曰,朝夕所食,是菉豆粥,而口味姑無矣。舜澤曰,以我東宮邸下愛日之誠,其必顒俟成命允兪之音,區區顒祝矣。上曰,事屬寡躬,不可遽許,而東朝喜悅,東宮歡祝,卿等之誠懇,又此不已,告布之節,依已例爲之也。舜澤曰,今奉成命,萬萬慶祝矣。弘集曰,前席,卽奉兪音,臣等慶抃,實無以形達矣。上曰,坤殿,於辛巳年,已經紅疹,而其時甚輕歇。予之所祟甚重,年多而亦患紅疹乎?舜澤曰,年五十,有經紅疹者矣。上擧手示之曰,紅痕,何不消之耶?舜澤曰,餘熱皆散,諸節復常,則紅痕自消矣。上曰,汗氣太甚,前後改服,爲十數件,而兩日泄瀉,亦爲五十餘度矣。弘集曰,熱候皆從汗氣便道而解散矣。上曰,近日氣虛,不能久寐,間有咳嗽,或臥或起,此時藥補,終不如元氣充實之時矣。上曰,領相何時經紅疹乎?舜澤曰,臣於丙申年經過矣。上曰,判府事何時經紅疹乎?弘集曰,臣於己酉年經過矣。上曰,右相亦何時經過乎?炳始曰,臣則十歲前經此症,而不能記年矣。上曰,年多而經此症之人,亦多矣。每幾日調攝云乎?炳始曰,醫家之論,每經重症,限百日調攝爲好云。伏願益加愼攝焉。弘集曰,新經大症,最宜保嗇,外間如此之症,每多限三朔調攝矣。上曰,有身熱時,服三豆飮,甚好。升葛湯,亦是治熱之劑。一日內連服四貼,前後所進,爲十餘貼矣。弘集曰,熱候緊重,故屢進升葛之劑,而始爲發散也。世宰曰,上告下布事云云。上曰,依爲之。出擧條又奏曰,慶名,以大殿·中宮殿患候平復稱號事云云。上曰,依爲之。出擧條舜澤曰,領敦寧,以其身疴,爲飮泉,將出郊外,故仰達矣。上曰,往于何處而飮泉乎?舜澤曰,聞因醫藥技窮,欲試淸泉,將向楊州地云矣。上命大臣就座,又命史官就座,又命大臣先退,又命退,諸臣以次退出。
上在景福宮。停常參·經筵。
藥房副提調朴定陽啓曰,伏未審夜間,聖體若何?寢睡水刺之節,何如?臣率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李源逸啓曰,右承旨李道宰,今日不爲仕進,卽爲牌招,何如?傳曰,允。
傳于徐相祖曰,欽差大臣·副大臣·從事官入侍。
傳于徐相祖曰,兼文學有闕之代,前望單子入之。
徐相祖啓曰,假注書李日彦,有身病,勢難察任,今姑改差,何如?傳曰,允。
禮曹,來四月初四日行宗廟夏享大祭,親祭,取稟。奉敎敬依。
徐相祖啓曰,奏御文字,何等審愼,而戶曹參判趙文永,三度呈辭,有所錯誤,致勤下詢,事甚疎忽,極爲未安。原呈辭,使之改書以入,而臣之矇然捧入,不勝惶悚。當該戶曹參判,不可無警,從重推考,何如?傳曰,允。爾亦推考。
徐相祖,以禮曹言啓曰,以大殿患候平復,中宮殿患候平復,陳賀吉日推擇草記,傳曰,二十六日定行事,命下矣。同日曉頭,先行告由祭於宗廟·永寧殿·社稷·景慕宮,巽時頒敎陳賀,而大殿·大王大妃殿·王大妃殿·中宮殿陳賀箋·方物·物膳,世子宮方物物膳,依例封進事,知委京外,箋文頭辭,令文任撰出,何如?傳曰,允。
又以弘文館言啓曰,上番闕直,事甚未安。校理李觀會在外,一員未差,應敎李弼鎔,副應敎李泰容,副校理鄭秀鉉·林永相,竝卽牌招,推移入直,何如?傳曰,允。
又以弘文館言啓曰,上番闕直,事甚未安。校理李觀會在外,一員未差,應敎李弼鎔,副應敎李泰容,副校理鄭秀鉉·林永相有身病,修撰南廷綺·金思準,副修撰高雲,竝卽牌招,姑陞入直,何如?傳曰,允。
又以武一所試官意啓曰,臣所,昨日未畢試柳葉箭·片箭·鳥銃,仍爲試取之意,敢啓。傳曰,知道。
又以武二所試官意啓曰,臣所,今日柳葉箭·片箭試取時,三矢入格人四十七人,昨日入格人二十三人,合爲七十人,而柳葉箭·片箭,今已畢試,故鐵箭鳥銃,鱗次試取之意,敢啓。傳曰,知道。
又以武二所試官意啓曰,臣所,今日平明開場,昨日未畢試柳葉箭·片箭,仍爲試取之意,敢啓。傳曰,知道。
右副承旨尹宖善疏曰,伏以臣,罪犯至汚,恩荷特釋,生還故里,與妻孥食息,北望雲天,日夕攢祝,而夢斷軟塵,不敢以生人自齒,適値慶會,爵秩如舊,銀臺特點,不意有隕,繼而宣召,恩造浩蕩,墜坑之莫拔而袵席以措,枯荄之莫蘇而雨露以潤,不知辜負如臣,滓累如臣,何以得此於我聖明也。驚惶感泣,罔知攸厝。噫,臣世受國恩,與天無極,肇跡蔭塗,周流州郡,移孝爲忠,志切圖報,而及其繡論峻發,無狀極矣。苟使臣,持己有素,處事有孚,此言奚爲而至哉?上而負國,下而忝先,以臣論臣,合置何辟,薄竄旋宥,無非寬貸,撫躬懺悼,誰怨誰尤?只緣臣唱名甲榜,濫躋緋玉,出入邇密,榮寵爀然,過福召災,在理無幸耳。如臣所遭,大質旣虧,以其黥劓之滿面,糞穢之遍體,跼高蹐厚,持此安歸?拂試之眷,縱荷再造,廉恥之防,是謂四維,傾之以江海之水,猶不足以洗其玷,而若諉以罪累之已勘,彯纓嚲綬,揚揚追隨於周行之末,則愧衾影,已無可言,而淸朝勵翼之賢,必皆掩鼻,孰肯比肩也哉?恩召之下,不敢偃處,冒沒入闉,彌增皇蹙,刳肝瀝血,仰暴情實。伏望聖慈,俯垂諒察,亟收恩旨,劃賜鐫斥焉。臣無任云云。答曰,省疏具悉。往事何必爲引?爾其勿辭察職。
乙酉二月二十日未時,上御萬慶殿。欽差大臣·副大臣·從事官入侍時,左副承旨徐相祖,假注書朴周鉉,記事官李禧龍·朴斗杓,欽差大臣徐相雨,副大臣穆麟德,從事官朴戴陽,以次進伏訖。上曰,史官分左右。仍命欽差大臣進前。上曰,風日多厲,無事往返乎?相雨曰,王靈攸曁,無事往返矣。仍奏曰,臣下船而聞其間聖候違和,遄臻康復,下情不勝慶幸矣。上曰,今則稍安,而姑未快復矣。仍敎曰,卿等之今行,多有勤勞矣。相雨曰,何敢言勞?實憑王靈矣。上曰,往觀於彼則四賊果有之乎?相雨曰,四賊在於福澤諭吉之家云矣。上曰,進見日主爲幾次乎?相雨曰,再次進見矣。上曰,其威儀,抑有可觀乎?相雨曰,其衣帽,專襲洋服,其侍衛,外務卿式部頭共五六人,傳語官淺山顯藏,在其左右矣。上曰,竹添進一郞,與淺山顯藏,俱不遞公使之任乎?相雨曰,果不遞改矣。仍奏曰,入其關,訪各國公使,雖不通言語,而見穆麟德,往往酬酢,從眉睫間得之,到張皇處,則各國公使,每每點頭,似有信聽之色。至於美國公使,言語張皇,有不愜處,蹶然起出,要臣同還。俄羅斯公使則極其親款矣。上曰,今番穆麟德,果有大勳勞矣。相雨曰,勤勞爲國,顯於面目,日人有不悅之意,中國公使,許其公允矣。上曰,有事實記來者乎?相雨曰,臣之職掌,與節使書狀,例自不同,故未敢另修啓本矣。上曰,神戶,亦有各國公使之留住者乎?相雨曰,未之聞焉。阿須敦則住彼矣。上曰,見阿須敦乎?相雨曰,聞彼有疾,未敢往見矣。上曰,法國事,何如?相雨曰,中法生衅,姑未和協矣。上曰,日國派使,要一談辦,果有之乎?相雨曰,彼國民權黨,徒類繁多,以官權黨而未易壓制,故至有此事,先覘虛實,一次談辦云矣。上曰,法兵何時來乎?相雨曰,三四月間,向天津云矣。仍奏曰,黑田,買兵船於香港,歸路歷旅順口,觀山海關以東地方云者,亦出於覘國矣。上曰,各國公使留住,爲幾國乎?相雨曰,英吉利國·法蘭西國·美利堅國·俄羅斯國·義大利亞國·墺地利亞國·荷蘭國·西班牙國等公使矣。上曰,公使二等乎?相雨曰,或有二等,或有三等,而二等所費甚鉅云矣。上曰,二等公使有幾多國乎?相雨曰,中國及法國·俄國,爲二等,其他諸使,皆三等,而西班牙則以總領事官留住矣。上曰,俄羅斯何時出來乎?相雨曰,未及知之矣。聞義大利公使,三月晦間,以約條事,似當出來,而法國立約,則與中國,戰和間結末後出來云矣。上曰,法國與中國,有相戰之意乎,有和好之意乎?相雨曰,各國無不用心調和,而惟日人,謂可戰云矣。仍奏曰,臣在日國,外務大輔吉田淸成,設酒食于外務省,謂臣曰,此會與貴局郵程局之會不同,少勿生怯云,故臣以爲,貴國豈有郵程局設宴之意,設或有之,我何怯焉?彼默然無語,宴幾罷又曰,貴國十月之變,出於不欲開化矣。臣以爲,爲人臣子,講明開化,期圖富强,自是不可已之事,而豈效顰於歐羅巴諸國而後,始快於心乎?以堯·舜·禹之聖,不下席而天下治者,皆臣子之效力也。彼乃垂頭無言矣。上曰,彼國人心,何如?相雨曰,人心細且巧矣。上曰,遊學生徒,盡數帶回乎?相雨曰,多般曉諭,疑懼不回,惟兪星濬·嚴柱興二人,自願回國,池運永在神戶,亦隨來矣。又曰,玉均,用福澤諭吉之錢十萬餘圓,壬午借款中,二萬餘圓,歸之私用,生徒食費中,加錄八千圓云,故臣以不可以玉均輩私標,當徵於政府之意,嚴斥之矣。上曰,彼欲捧錢,則何不拿送玉均乎?相雨曰,稱以國權將隳,一辭拒却,觀於新聞紙,刊玉均·泳孝傳云,二賊大有功於國家,自壬午之變,應機制變,皆彼之功也。上曰,十三萬圓事,何以爲之乎?相雨曰,聽於人言,雖有多錢,姑勿報賠。第觀來頭,爲先展限甚好云,故因而置之。日國外務省,問五萬圓事,臣未及對,穆麟德,答以雖有三個月之約,姑不帶來,容緩再議之爲好矣。上曰,穆麟德,極爲嘉尙,兪星濬·嚴柱興·池運永之志,亦爲嘉尙矣。相雨曰,誠如聖敎矣。上曰,兪吉濬出來乎?相雨曰,現留美國,不知其行止矣。上曰,黑田,買兵船事,果已發行乎?相雨曰,已向香港云,而帶法語人行者,似向法國矣。上命欽差大臣先退,又命退,承史以次退出。
上在景福宮。停常參·經筵。
夜自四更至二十一日開東,灑雨下雨,測雨器水深二分。
徐相祖啓曰,來二十五日,朝參日次矣。敢稟。傳曰,停。
傳于尹宖善曰,同副承旨許遞,前望單子入之。
傳于尹宖善曰,今番慶會,宜有示意之擧,時原任師傅及時任賓客·春桂坊·相禮子若孫及弟姪之當赴生進覆試者,竝付今番覆試榜末。
傳于尹宖善曰,差備中官金鍾奎,擧措極爲無嚴,遠地定配。
尹宖善,以議政府言啓曰,式科會試開場在邇,不可無糾摘之擧,司僕正宋伯玉,修撰南廷綺,竝文公事官差下,何如?傳曰,允。
又以吏批言啓曰,今此監試覆試時,監試官,當以文監察差定,而見今監察,俱是蔭武矣。在前如此之時,暫爲推移,旣有已例,蔭監察二員作窠,權付司果,以槐院參上差出,而可擬之人乏少,以曾經侍從,口傳排擬以入之意,敢啓。傳曰,知道。
尹宖善,以禮曹言啓曰,今此乙酉式年監試覆試試官,當爲磨鍊,而堂下無故可擬之人乏少,依近例以堂上官,通瀜擬入,而時無職名人,令該曹,口傳付軍職,何如?傳曰,允。
李日彦改差代,以方夏鎭爲假注書。
傳于尹宖善曰,秋曹堂上竝許遞,前望單子入之。
刑曹堂上前望單子入之,判書沈履澤,添書落點,參判兪晩源,參議趙命敎落點。
傳于尹宖善曰,判尹外,京兆堂上竝許遞,前望單子入之。
京兆堂上前望單子入之,左尹李僖魯落點。
傳于尹宖善曰,先正李文成宗孫,名在解額,特付生進榜末事,分付。
傳于尹宖善曰,後營使李鳳九,效勞旣多,其弟名在解額,特付生進榜末事,分付。
尹宖善,以武二所試官意啓曰,臣所今日,鐵箭鳥銃應射擧子,無一人入格矣。仍爲捧講之意,敢啓。傳曰,知道。
又以武二所試官意啓曰,臣所今日,應講擧子七十人內,入格十八人矣。各技皆已畢試,仍爲修整榜目之意,敢啓。傳曰,知道。
徐相祖啓曰,試官之出榜詣闕,例也,而武二所監試官李敦夏·金基龍,謂有身病,自外徑歸,事甚未安。竝推考,何如?傳曰,允。
承旨前望單子入之,洪承穆落點。
尹宖善啓曰,新除授右副承旨洪承穆,卽爲牌招,何如?傳曰,允。
尹宖善,以武一所試官意啓曰,臣所今日,柳葉箭·片箭應射擧子五百二十五人內,柳葉箭入格四十人,片箭入格五十一人,鳥銃入格六十三人,合爲一百五十四人矣。鐵箭麟次試取之意,敢啓。傳曰,知道。
又以武一所試官意啓曰,臣所今日,鐵箭擧子,無一人入格矣。鱗次開講試取之意,敢啓。傳曰,知道。
又以武一所試官意啓曰,臣所今日,應講擧子九十一人內,入格八十三人矣。各技皆已畢試,仍爲修整榜目之意,敢啓。傳曰,知道。
尹宖善啓曰,試官之出榜詣闕,例也,而武一所監試官任冕鎬·鄭寅奭,謂有身病,自外徑歸,事甚未安。竝推考,何如?傳曰,允。
傳于尹宖善曰,輔德有闕之代,前望單子入之。
輔德前望單子入之,李道宰添書落點。
尹宖善啓曰,臣與右承旨李道宰,伴直矣。移拜輔德,伴直無人。左副承旨徐相祖,所當牌招,而拘於廳規,不得請牌,何以爲之?敢稟。傳曰,牌招。
傳于尹宖善曰,承旨有闕之代,前望單子入之。
尹宖善啓曰,左副承旨徐相祖牌不進,伴直無人。新除授右承旨柳芝榮,所當牌招,而拘於廳規,不得請牌,何以爲之?敢稟。傳曰,牌招。
以左副承旨徐相祖牌不進罷職傳旨,傳于尹宖善曰,只推。
傳于尹宖善曰,藝文提學有闕之代,前望單子入之。
方夏鎭有頉代,以鄭道淳爲假注書。
兼文學前望單子入之,金炳吉落點。
尹宖善,以吏曹言啓曰,昨年七月二十九日政事中,假監役韓儀敬,九月二十九日政事中,假監役沈錫祖,俱以曾經五衛將,誤擬首望,至蒙恩點,不可仍置。原望筒勿施,何如?傳曰,允。
又以禮曹言啓曰,今二月二十六日,大殿患候平復,中宮殿患候平復稱慶陳賀時,宗廟·永寧殿·社稷·景慕宮告由祭,同日曉頭先行事,啓下矣。祝文,令藝文館撰出,獻官,依例以一品塡差下,分付,何如?傳曰,允。
又以禮曹言啓曰,今此大殿患候平復,中宮殿患候平復陳賀時,王世子進致詞箋文表裏行禮之節,依例磨鍊乎?敢稟,,傳曰,勿爲磨鍊。
又以禮曹言啓曰,卽接知敦寧府事趙敬夏單子,則以爲,再從姪東潤,取妻於洪姓矣。自昨冬,有狂易之疾,不可與共承先祀,故據實呈由,特許啓聞,按典離異,以爲改娶奉先之地爲辭矣。事實旣如此,則不可仍置,依所訴許令離異,何如?傳曰,允。
又以弘文館言啓曰,上番闕直,事甚未安。校理李觀會在外,一員未差,副校理林永相試所進,應敎李弼鎔,副應敎李泰容,副校理鄭秀鉉有身病,修撰南廷綺·金思準,副修撰高雲,竝卽牌招,推移姑陞入直,何如?傳曰,允。
又以弘文館言啓曰,上番闕直,事甚未安。校理李觀會在外,一員未差,應敎李弼鎔,副應敎李泰容,副校理鄭秀鉉·林永相,竝卽牌招,推移入直,何如?傳曰,允。
又以侍講院言啓曰,新除授兼文學金炳吉,卽爲牌招察任,何如?傳曰,允。
又以侍講院言啓曰,新除授兼文學金炳吉,時在忠淸道洪州地,書筵入番事緊,斯速乘馹上來事,下諭,何如?傳曰,允。
又以義禁府言啓曰,思陵獻官李奎會拿問處之事,傳旨啓下矣。李奎會下去京畿安城地云,依例發遣府書吏,拿來,何如?傳曰,待待命拿囚。
上在景福宮。停常參·經筵。
自開東至人定,灑雨下雨,測雨器水深三分。自人定至二十三日開東,灑雨下雨,測雨器水深九分。
藝文提學前望單子入之,尹滋承落點。
柳芝榮啓曰,今二十六日大殿患候平復,中宮殿患候平復稱慶陳賀頒敎文,當爲製進,藝文提學尹滋承,待明朝牌招,使之製進,何如?傳曰,允。
柳芝榮,以禮曹言啓曰,大小科陳試人草記許赴事,曾有定式矣。丙子年四書初試入格幼學金秉民,戊寅年陞補初試入格幼學李先翼,己卯年十一月應製監試初試入格幼學邊錫俊,庚辰年增廣監試初試入格幼學申庸休·元亨常·南龍洙,合製初試入格幼學林炳鎏,小學初試入格幼學金秉大,辛巳年二月應製監試初試入格幼學郭珸,監試初試入格幼學趙炳三,陞補入格幼學任輔準,公都會初試入格幼學李遠鍾·金養琠·金汶龍,壬午正月應製監試初試入格幼學朴準灐,監試初試入格幼學姜萶·宋基玉·崔炳七·李駿相·金學熙·咸衡舜·李載亮·權翼采·劉應龍·趙泰熙·韓舜源·鄭時憲·鄭賢洙·金興悳·李道榮·李承載·崔應煥·趙南珪·李悳來·金弼鉉·朴齊均·趙夔夏·盧文五·金悳濟·柳寅燮·姜性熙·宋鶴老·李錫儀·金演興·辛致性·吳時默·吳一默·朴允煥·李恒稙·金彰熙·金禮根·宋煥龜·河秉驪,增廣監試初試入格幼學林得根·李重赫·李兢培·李珀承·金福淵·李相斗·楊胤元·金滯重·崔奎鏞·嚴柱萬·吳兌善·韓用官·金載永·鄭龍燮·金奎七·柳仁元·金大演·李昇祐·尹海鵬·朴根命·李在威·咸雨若·高昇昊·閔台勳·金珪鉉·權衡龍·金昇鎭,金昇鎭·金獻洙·李升用·具德祖·李中稙,俱爲陳試,故取考其所受公文,則明白無疑,而在喪及朞服未葬人·父子俱參人,竝許陳試,法典所載,一竝許赴於今此式年監試覆試之意,敢啓。傳曰,知道。
又以禮曹言啓曰,卽接四館所牒呈,則以爲,壬午十一月館學儒生應製入格幼學李兢宰·金秉龍·鄭寅鳳·金奎龍·孫秀寅·洪鍾逈,癸未二月館學儒生應製入格幼學趙秉熙·趙秉均·金思軾·宋鎭浩·白樂準·宋夢聖,同年八月日次儒生殿講以製代講入格幼學吳熙淳·尹羲采·尹稷善·張膺龍·都英澤·盧永錫,同年十一月館學儒生應製入格幼學成兢淵·趙秉奎·元景協·李龍儀·周昌悳·李珽熙,甲申二月館學儒生應製入格幼學金禹聲·鄭莞朝,同年同月人日製通方外儒生試取時入格幼學咸熙榮·洪大植·孫永吉,同年八月日次儒生以製代講入格幼學金章鉉·李在圭·朴鍾元等三十二人,付之監試初試榜末事,命下,而見漏於恩賜榜中,今番監試覆試許赴與否,自本曹,啓稟施行云矣。雖不見錄於原榜,依已例竝使之許赴事,分付,何如?傳曰,允。
又以禮曹言啓曰,卽接四館所牒呈,則今二月初八日館學儒生應製入格幼學任憲周·崔遇泰·成哲永·文哲增·李敬魯·許英·印炳臯·洪明燮·金庠·申奭永·金宅圭·李周應·金弘烈·金商麟,童〈蒙〉卞相漢,幼學金鎭永,童蒙朴德天,幼學梁濟梅·金昶煜·文一奎,竝付之監試初試榜末事,命下,竝於今番許赴事,報來矣。任憲周等二十人,竝使之許赴於今番監試覆試,何如?傳曰,允。
又以禮曹言啓曰,卽接四館所牒呈,則幼學金碩鎭,甲申二月應製,特蒙付之進士榜末之恩典,而遭內艱,無以赴試云矣。待闋服付之榜末之意,分付,何如?傳曰,允。
又以禮曹言啓曰,卽接京居幼學徐光升所志,則以爲,矣身,昨年八月應製,特蒙付之進士榜末之恩典,而伊後名字,改以丙升,依已例啓稟釐正云矣。依所訴許施事,分付四館所,何如?傳曰,允。
又以禮曹言啓曰,卽接溫陽幼學孟英植所志,則以爲,矣身,昨秋監試初試,入格於忠淸左道初場,而伊後名字,改以英述,依已例,自本曹啓本中,改付標以入之意,敢啓。傳曰,知道。
又以禮曹言啓曰,卽接洪州幼學金斗均所志,則以爲,矣身,本道甲申條公都會初試入格,而伊後名字,改以應圭,依已例,自本道啓稟釐正云矣。依所訴,原啓本中,改付標以入之意,敢啓。傳曰,知道。
又以禮曹言啓曰,今此監試覆試應赴儒生中,壬午式年監試初試入格幼學趙泰熙,改以天熙,李道相,改以道榮,同年增廣監試初試入格幼學李昇久,改以昇祐,同年合製入格幼學盧觀洙,改以恒洙,公都會入格幼學洪鍾夏,改以鍾頀,朴在弼,改以準弼,癸未年應製入格幼學金龍均,改以龍圭,合製入格幼學閔泳敎,改以泳轍,公都會入格幼學李龍九,改以麟九,乙酉式年監試初試入格幼學徐光肅,改以丙炎,徐光悅,改以丙夏,徐光濬,改以丙吉,張英植,改以東植,金魯均,改以鴻圭,李興鎭,改以肯鍾,金必均,改以晉圭,李昌珪,改以章珪,張榮軾,改以榮學,洪獻植,改以獻模,竝於今番覆試時,啓稟釐正,以爲赴試之地事,各爲呈狀矣。竝依所訴施行之意,分付四館所,何如?傳曰,允。
又以弘文館言啓曰,上番闕直,事甚未安。校理李觀會在外,一員未差,副校理林永相試所進,應敎李弼鎔,副應敎李泰容,副校理鄭秀鉉,竝卽牌招,推移入直,何如?傳曰,允。
又以弘文館言啓曰,上番闕直,事甚未安。校理李觀會在外,一員未差,副校理林永相,修撰南廷綺試所進,應敎李弼鎔,副應敎李泰容,副校理鄭秀鉉有身病,修撰金思準,副修撰高雲,竝卽牌招,推移姑陞入直,何如?傳曰,允。
又以兵曹言啓曰,今二月二十七日大報壇祭誓戒時,甲騎二十四數,馬軍所騎士定步軍八十名及標下軍六十名,別營軍兵中,除出擧行,而在前禁衛中軍,率領排立作門矣。今番則以何營兵房率領乎?敢稟。傳曰,別營兵房率領。
又以兵曹言啓曰,馬軍所騎士將李殷洙,身病猝重,勢難察任。改差,何如?傳曰,允。
吏曹啓目,前判官鄭一範名字,改以淳億,直赴林元吉名字,改以在洙,林喜永名字,改以熙永,前郡守金鳳均名字,改以鳳圭,前郞廳金顯均名字,改以顯圭,出身田慶璇名字,改以慶雲,副司果尹英植名字,改以馨植,行副護軍金麟弘名字,改以泰植,出身朴庸澣名字,改以基澤,直赴李秀白名字,改以秀龍,行副護軍李南熙名字,改以忠熙事爲等如,告狀,令藝文館給帖,何如?啓,依允。
上在景福宮。停常參·經筵。
柳芝榮啓曰,左副承旨徐相祖,右副承旨洪承穆,今日不爲仕進,竝卽牌招,何如?傳曰,允。
傳于尹宖善曰,頒敎文中,赦句添入。
尹宖善啓曰,頒敎文中,赦句添入事,命下矣。藝文提學尹滋承,旣在闕中,使之添入,何如?傳曰,允。
又啓曰,頒敎文中,赦句添入事,命下矣。某罪以下宥之乎?敢稟。傳曰,雜犯死罪以下竝宥。
傳于尹宖善曰,金文敬宗孫,名在解額,特付生進榜末事,分付。
以左副承旨徐相祖牌不進罷職傳旨,傳于尹宖善曰,只推。
尹宖善,以弘文館言啓曰,上番闕直,事甚未安。校理李觀會在外,一員未差,副校理林永相試所進,應敎李弼鎔,副應敎李泰容,副校理鄭秀鉉,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎李弼鎔,副應敎李泰容,副校理鄭秀鉉有身病,校理李觀會在外,一員未差,副校理林永相,修撰南廷綺試所進,修撰金思準,副修撰高雲,竝卽牌招,推移姑陞入直,何如?傳曰,允。
洪承穆,以禮曹言啓曰,大殿患候平復,中宮殿患候平復頒敎陳賀,以今二十六日推擇,啓下矣。聖候今已平復,而尙在調攝中,節目依前例,以權停例磨鍊以入之意,敢啓。傳曰,知道。
尹宖善,以兵曹言啓曰,本曹佐郞韓白奎,身病猝重,呈狀乞遞。宿衛重地,不可久曠,今姑改差,何如?傳曰,允。
又以義禁府言啓曰,差備中官金鍾奎,遠地定配事,承傳啓下矣。金鍾奎,慶尙道淸道郡遠地定配,而以承傳內辭意具罪目,依例發遣府羅將,押送配所,何如?傳曰,允。
兵曹,口傳政事,馬軍所騎士將單具漢祖。
上在景福宮。停常參·經筵。
傳于尹宖善曰,政官牌招開政。
傳于尹宖善曰,承傳色金在寬加資,資窮代加,文有用加資,資窮,令內府調用,薛里崔宗煥·表一和,掌務郭在薰·鄭順朝,差備申世亨·申泰鉉·李宗植·南孝善·尹九和·吳秉直,竝令內府陞敍,司鑰劉命均·嚴忠源,飯監河肯一·千一成,竝外職調用,別監員役等,令該曹,米布分等施賞。
傳于尹宖善曰,兼長番中官金在寬·黃允明·李章鎬·文有用·朴漢應·朴奎鉉·金錫勳·金泓錫·羅世煥·沈周鉉,各半熟馬一匹賜給。薛里中官洪圭夏·邊成一,掌務中官朴鍾祿·洪基䄵,差備中官金昌漢·金斗煥·申泰用·趙載煥·金弼永·姜好敏·朴昌·金萬洙,各兒馬一匹賜給。司鑰趙興龍·尹東善,書筵廳司謁白殷圭·安敬煥,各兒馬一匹賜給。
傳于尹宖善曰,待令中官鄭之良·鄭泰吉·金圭復,竝加資。金在寬·李裕鼎·黃允明·金圭錫·李章鎬·柳東燮·李漢容·文有用·朴漢應·朴奎鉉·金錫勳·金應鉉·金泓錫·羅世煥·金漢宗·沈周鉉·李有泰·李在謙·李朱夏,各半熟馬一匹賜給。燈燭中官文華鉉·李吉龍·韓文基·李慶弼,差備中官車錫胄·康厚根·高碩珍·李承表·崔起崙·安宗鎬,各兒馬一匹賜給。傳命司謁白殷圭·安敬煥·朴浩植·李鶴柱·秦禎益·朴愿植,司謁李命錫·車孝貞,司鑰河成一·趙昌顯·金漢珪,各兒馬一匹賜給。別監,令該曹,米布施賞。
傳于尹宖善曰,在外判義禁·敦寧都正許遞,今日政差出。
傳于尹宖善曰,茂長縣監之代,勿拘常格,各別擇差。
傳于尹宖善曰,咸平縣監之代,勿拘常格,各別擇差。
尹宖善,以吏曹言啓曰,景慕宮令金炳聞,司僕寺正宋伯玉,繕工監假監役官金在起·鄭均喆,中學敎授金用圭,西學敎授朴岐勳,俱以身病,呈狀乞遞,竝改差,何如?傳曰,允。
尹宖善啓曰,臣,吏兵批兼進之意,敢啓。傳曰,知道。
吏批,行判書李鎬俊牌不進,參判李鳳九,參議權膺善牌招不進,同副承旨尹宖善進。啓曰,行判書李鎬俊,參議權膺善,竝牌招不進,小臣獨政未安,何以爲之?敢稟。傳曰,仍爲之。
又啓曰,星州牧使,今當差出,而本州,以嶺南雄邑,物衆地大,素稱難治,不可不擇差。同道及他道已準限未準朔有聲績守令,竝擬,何如?傳曰,允。
尹宖善,以吏批言啓曰,長連縣監申錫孝呈狀內,矣身受由上京矣,身病猝重,萬無還官之望云。其身病旣如此,有難强令還任,罷黜,何如?傳曰,長淵府使吳慶然相換。
又以吏批言啓曰,前五衛將南廷爀·金時元,前直長金奎鴻,前監役沈能晳·安河錫·石俊玉·趙羲泰·李順吉,前都事崔奎成·金持秀·崔元浩,今年俱爲八十歲,而見漏於應資老人抄啓中,未蒙恩資云,故考見政案,則其年果爲的實矣。在前如此之人,追後啓稟蒙恩,多有已例,今日政,竝加資下批之意,敢啓。傳曰,知道。
又以吏批言啓曰,忠淸道沔川居幼學李相一呈狀內,矣身父行護軍龍奎,今年爲一百歲,全羅道長水居幼學韓用三呈狀內,矣身父行護軍鴻權,今年爲一百歲,同道金堤居幼學陸漢宗呈狀內,矣身父行護軍海赫,今年爲一百歲,而見漏於該道應資老人抄啓中云,故考見帳籍,則其年果爲的實矣。在前如此之人,追後啓稟蒙恩,多有已例,今日政,竝加資下批之意,敢啓。傳曰,知道。
又以吏批言啓曰,楊州幼學李鍠呈狀內,矣身父應常,今年爲九十歲,河益泓呈狀內,矣身父應運,今年爲九十歲,而俱爲見漏於該道應資老人抄啓中云,故考見帳籍,則其年果爲的實矣。在前如此之人,追後啓稟蒙恩,多有已例,今日政,加資下批之意,敢啓。傳曰,知道。
以李晩鉉爲校理,李喬翼爲工曹判書,成吉鎬爲同敦寧,閔丙奭爲戶曹參判,李萬稙爲右尹,姜在滈爲敦寧都正,李範晉爲兵曹參議,李愚冕爲工曹參議,李寅命爲判義禁,閔泳煥爲知義禁,閔丙奭·李承五·申獻求爲同經筵,李鳳九爲同春秋,趙康夏爲同成均,申錫淵爲司僕正,吳尙鉉爲掌樂正,全在鳳爲兵曹正郞,嚴錫瓘爲佐郞,徐佑淳爲景慕宮令,禹成圭爲慶基殿令,崔光在爲監察,李政翼爲氷庫主簿,李應達爲引儀,張錫裕爲中學敎授,金喜洙爲西學敎授,金商鳳爲星州牧使,鄭周永爲珍島府使,李憙翼爲茂長縣監,李周弼爲咸平縣監。養賢直長單林顯周。安奇察訪安潤明,限一窠仍任事,承傳。利仁察訪金濟懋,姑爲仍任事,承傳。前五衛將南廷爀·金時元,已上今加嘉善。直長金圭鴻,監役沈能晳·安河錫·石俊玉·趙羲泰·李順吉,都事崔奎成·金持秀·崔元浩,已上今超通政,朝官年八十,依法典加資。
兵批,判書金允植病,參判曺殷承病,參議朴海哲進,參知李範晉未肅拜,同副承旨尹宖善進。以張道煥爲德浦僉使,禹鎭恒爲礪峴僉使,朴仁植爲古突山別將,鄭晙奭爲舊口非浦別將,同知單金準,同知加設三單,李龍奎·韓鴻權·陸海赫,僉知三單,趙鍾哲·鄭洪·太敬植,大護軍金壽鉉·鄭順朝·洪澈周·梁憲洙,護軍金綺秀·趙文永·李鎬翼·南廷爀·金時元·李應常·河應運·李萬稙,副護軍洪承穆·尹吉求·趙東冕·閔斗鎬·金圭鴻·沈能晢·石俊玉·趙羲泰·李順吉·崔奎成·崔元浩·金持秀,副司直沈相說·金慶淵·張基周,副司果李健永·李鎬冕·李晩胤·李鍾協·柳龍文·蔡奎璿·李鉉緖·梁世暎·李承宰·孔漢植·李東植,以上竝單付。
吏批,再政。以申永均爲社稷令,鄭宜默爲刑曹佐郞,李奎學爲引儀,姜羲元爲尙瑞主簿,徐鍾淳·李喆奎爲假監役,鄭範錫爲康陵參奉,鄭重垈爲假引儀,金文濟爲洪州牧使,,兵曹參議單朴海哲,參知單李範晉,同義禁單閔泳煥。
三政,柳鶴增爲東部令,申鍾郁·金炳濬爲假監役。假監役徐鍾淳·李喆奎,已上今超通政。朝官年八十,依法典加資,長連縣監申錫孝,長淵府使吳慶龍,已上相換事,承傳。
傳曰,右副承旨許遞,前望單子入之。
承旨前望單子入之,權膺善落點。
尹宖善啓曰,明日傳香禮房承旨,當爲齋宿,左副承旨權膺善,所當牌招,而拘於廳規,不得請牌,何以爲之?敢稟。傳曰,牌招。
傳于尹宖善曰,吏曹參議有闕之代,前望單子入之。
尹宖善,以議政府言啓曰,卽聞淸道郡守洪祐慶,以其身病,呈狀乞遞云矣。此倅莅任以後,蔚有著績,而今若徑遞,則該邑事,誠爲可悶。申飭銓曹,使之催促還任,何如?傳曰,允。
又以禮曹言啓曰,今二月二十六日大殿患候平復,中宮殿患候平復稱慶陳賀時,大王大妃殿·王大妃殿·中宮殿,百官進致詞箋文·表裏行禮儀註,直爲書入各殿之意,敢啓。傳曰,知道。
又以弘文館言啓曰,上番闕直,事甚未安。校理李觀會在外,一員未差,副校理林永相試所進,應敎李弼鎔,副應敎李泰容,副校理鄭秀鉉,竝卽牌招,推移入直,何如?傳曰,允。
又以弘文館言啓曰,上番闕直,事甚未安。校理李觀會在外,一員未差,副校理林永相,修撰南廷綺試所進,應敎李弼鎔,副應敎李泰容,副校理鄭秀鉉有身病,修撰金思準,副修撰高雲,竝卽牌招,推移姑陞入直,何如?傳曰,允。
又以兵曹言啓曰,馬軍所新營入直軍,還接於黃橋新營之意,敢啓。傳曰,知道。
上在景福宮。停常參·經筵。
藥房副提調朴定陽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于權膺善曰,禮房承旨,馳詣社稷·宗廟·永寧殿·景慕宮,奉審摘奸以來。
傳于尹宖善曰,判宗正卿李載元,水原留守李憲稙,逐日承候,廐馬一匹面給。
傳于尹宖善曰,今番解額中,年八十以上人,特付榜末,以示廣慶之意事,分付。
傳于尹宖善曰,今番直宿時,藥院三提調子若弟之名在解額者,竝付之生進榜末事,分付。
傳于尹宖善曰,今番監試覆試應擧,比前甚多,一二所各五十人加取事,分付。
傳于尹宖善曰,司書有闕之代,前望單子入之。
吏曹參議前望單子入之,徐相祖添書落點。
傳于尹宖善曰,承旨有闕之代,前望單子入之。
宗親府郞廳單李升儀。
尹宖善,以弘文館言啓曰,上番闕直,事甚未安。校理李觀會在外,副校理林永相試所進,應敎李弼鎔,副應敎李泰容,副校理鄭秀鉉,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎李弼鎔,副應敎李泰容,副校理鄭秀鉉有身病,校理李觀會在外,一員未差,副校理林永相,修撰南廷綺試所進,修撰金思準,副修撰高雲,竝卽牌招,推移姑陞入直,何如?傳曰,允。
又以弘文館言啓曰,新除授校理李晩鉉,時在慶尙道禮安地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,校理李勛卿落點。
尹宖善,以侍講院言啓曰,今二十六日王世子陳賀權停例,行禮于繼照堂敎是時,本院當爲全數進參,而新除授兼弼善金世基,兼文學金炳吉在外,無以備員,何以爲之?敢稟。傳曰,竝許遞,前望單子入之。
春坊前望單子入之,司書李重夏,兼文學李容稙添書落點。兼弼善閔京鎬落點。
又以侍講院言啓曰,卽接翊衛司所報,則明日繼照堂陳賀權停例行禮敎是時,本司當爲全數陪衛,而左衛率未差,無以備員云,何以爲之?敢稟。傳曰,令該曹,口傳差出。
兵曹,口傳政事,以徐完淳爲左衛率。
尹宖善,以兵曹言啓曰,謹依下敎,昌德宮曜金門開門時,守門將一員定送,使之看檢之意,敢啓。傳曰,知道。
判府事金弘集箚曰,伏以皇天眷佑,兩殿患候,同時康復,此誠宗社莫大之慶,群情歡忭,罔有內外,自臣忝叨內局以來,獲覩邦慶之荐湊,萬萬頌祝,尤無以形喩。卽伏見書啓下者,以臣之居是職也,疊蒙兩起之賞,廐乘皐比,錫賚頻繁,課月寵渥,何爲而偏及於臣身也?向於百靈衛護勿藥遄喜之際,區區下情,不任煼煎,式日口啓,申請輪直,而特以事關聖躬,始終靳兪,慶幸雖切,忱誠莫伸。旣未盡其常分,夫何有於微勞,忽承謬恩冞增?漸悚震越之極,乘謝無路,伏乞聖慈,亟賜收還,以重賞典,以安賤分焉。取進止。答曰,省箚具悉卿懇。卿其勿辭,安心領受。仍傳于尹宖善曰,此批答,遣史官傳諭。
上在景福宮。停常參·經筵。
李源逸啓曰,右尹李萬稙,除拜後過三日,不爲出肅,依定式推考警責,仍卽牌招察任,何如?傳曰,允。
傳于柳芝榮曰,淸璿郡主宗孫,名在解額,特付生進榜末事,分付。
柳芝榮,以弘文館言啓曰,新除授校理李勛卿,卽爲牌招察任,何如?傳曰,允。
又以侍講院言啓曰,新除授兼弼善閔京鎬,兼文學李容稙,司書李重夏,竝卽牌招察任,何如?傳曰,允。
柳芝榮啓曰,頒赦事,命下矣。未承授推考傳旨,自本院,依例爻周之意,敢啓。傳曰,知道。
傳于柳芝榮曰,旣有已例,依親臨例,禮房承旨,特爲加資。
傳于柳芝榮曰,陳賀時各差備以下,別單書入。
傳于柳芝榮曰,中官李能鎬·李有泰,竝百官加親授。
柳芝榮啓曰,吏曹郞廳來言,百官加下批政事,取稟。傳曰,當日爲之。
傳于尹宖善曰,在外知春秋許遞,今日政差出。
傳于尹宖善曰,在外同敦寧·敦寧都正許遞,今日政差出。
承旨前望單子入之,尹定求落點。
柳芝榮啓曰,新除授右副承旨尹定求,卽爲牌招,何如?傳曰,允。
傳于尹宖善曰,右副承旨許遞,前望單子入之。
承旨前望單子入之,李宅應落點。
柳芝榮啓曰,假注書朴周鉉,有身病,勢難察任,今姑改差,何如?傳曰,允。
傳于柳芝榮曰,定平府使片佐彦,咸安郡守吳鎰泳相換。
柳芝榮,以吏曹言啓曰,今此大報壇祭獻官,當以時原任大臣中塡差,而奉朝賀李裕元致仕,領中樞府事宋近洙,判中樞府事金炳德在外,領敦寧府事金炳國,議政府領議政沈舜澤,右議政金炳始,俱以身病,不得進參,判中樞府事金弘集,藥院都提調,例不得塡差,大臣中無可差之員,何以爲之?敢稟。傳曰,宗親儀賓中塡差。
又以吏曹言啓曰,振威縣令金載舜,以其身病,呈狀乞遞,罷黜,何如?傳曰,咸安郡守安光默相換。
又以吏曹言啓曰,中官鄭之良·金在寬·鄭泰吉·金圭復,竝加資事,命下矣。俱已資窮,何以爲之?敢稟。傳曰,代加。
又以吏曹言啓曰,康陵參奉鄭範錫,繕工監假監役官申鍾郁·金炳濬,俱以身病,呈狀乞遞,竝改遞,何如?傳曰,允。
有政。吏批,行判書李鎬俊病,參判金聲根進,參議徐相祖病,行右承旨權膺善進。以吏批言啓曰,行判書李鎬俊,參議徐相祖,俱以病不來,小臣獨政未安,何以爲之?敢稟。傳曰,仍爲之。又以吏批言啓曰,振威縣令金載舜,咸陽郡守安光默相換事,命下矣。咸陽郡守安光默,以前任陰城縣監,方在解由未出中,何以爲之?敢稟。傳曰,勿拘。又以吏批言啓曰,前都正李鳳在,前五衛將鄭錫鉉,前監役張東煥,今年俱爲八十歲,而見漏於應資老人抄啓中,未蒙恩資云,故考見政案,則其年果爲的實矣。在前如此之人,追後啓稟蒙恩,多有已例,今日政,加資下批之意,敢啓。傳曰,知道。以金炳瓚爲同敦寧,趙羲泰爲敦寧都正,李喬翼爲知經筵,閔丙奭爲同春秋,趙存斗爲竹山府使,崔得秀爲三水府使,李庠珪爲康津縣監,金昌烈爲熊川縣監。
兵批,判書金允植病,參判曺殷承病,參議朴海哲入直進,參知李範晉病,右副承旨尹宖善進。同知單承致錫,護軍成吉鎬·李鳳在·鄭錫鉉,副護軍姜在滈·徐鍾淳·李喆奎·尹定求,副司直李晩鉉,副司果金貞圭·柳龜文·具玉翰·李相憲·具孝憲·權奎璋,以上竝單付。
吏批,再政。以宋鍾奎·金根鉉爲假監役,崔商翼爲康陵參奉,同春秋單閔丙奭。
三政,鄭混·吳兢秀爲假監役。左副承旨權膺善,今加嘉善加資事,承傳。行右承旨單權膺善,左副承旨單柳芝榮。假監役宋鍾奎·金根鉉,已上今超通政。朝官年八十,依法典加資。定平府使片佐彦,咸安郡守吳逸鎔,已上相換事,承傳。
朴周鉉改差代,以安孝濟爲假注書。
傳于尹宖善曰,今日異於他日,輕囚放釋。
柳芝榮,以內醫院都提調·提調意啓曰,內醫李忠根,以其姪內鍼醫差下事,判下矣。依判下,李志善內鍼醫差下,令該曹,口傳付軍職,冠帶常仕,何如?傳曰,允。
又以禮曹言啓曰,大殿·中宮殿患候平復之慶,旣已祗告廟社,頒敎八方,設科取士,乃是應行之典。取考謄錄,則肅宗朝庚寅年上候平復,王世子患候平復合慶,設行增廣,純祖朝壬戌年大殿·中宮殿疹候平復,依庚寅年例,設行增廣矣。今番兩殿患候,同時康復,此實國朝以來所未有之大慶,謹遵已例,以增廣設行,何如?傳曰,允。
又以禮曹言啓曰,王世子疹候平復之慶,祗告廟社,頒赦八方,設科取士,乃是應行之事。今番慶科,以何科設行,而何間推擇乎?敢稟。傳曰,增廣磨鍊。
又以禮曹言啓曰,以大殿患候平復,中宮殿患候平復慶科,以增廣設行事草記,傳曰,允事命下,以王世子疹候平復慶科取稟草記,傳曰,增廣磨鍊事,命下矣。當爲合設擧行,科名以大殿患候平復中宮殿患候平復王世子疹候平復合三慶慶科增廣別試稱號,何如?傳曰,允。
又以禮曹言啓曰,今此大殿患候平復,中宮殿患候平復,稱慶陳賀時,諸道所封方物中,自京廳封進方物,依例看品內入,而外道方物,則待其齊到,追後捧入之意,敢啓。傳曰,知道。
又以承文院言啓曰,上司員役之不得擅行推治,自是重朝體之意,而水原留守李憲稙,初不送言,使其營卒,縛致本院書吏,至於棍治。無論本事之如何,其在事體,寧容若是?縱云昧例,不可無警,該守臣施以推考之典,何如?傳曰,允。
上在景福宮。停常參·經筵。
權膺善啓曰,同副承旨李宅應,時在忠淸道天安地,斯速乘馹上來事,下諭,何如?傳曰,許遞,前望單子入之。
傳于權膺善曰,繼照堂行禮時,各差備以下,別單書入。
以藥院都提調以下別單,傳于權膺善曰,都提調判府事金弘集,內廐馬鞍具一匹面給,豹皮一令賜給,提調李寅命,副提調閔丙奭,廐馬一匹面給,豹皮一令賜給,議藥同參鄭禮秀,以其孫婿,計士調用,待令醫官洪顯普·李命錫·尹豐楨·鄭楫·朴準鎔,竝守令待窠,首先擬入,鄭淳默·朴應鍾,別入直醫官李章赫·李海昌·李肯鉉,竝外職陞敍,待令醫官崔錫斗,本道郡守陞敍,熟馬一匹面給,李憲愚,守令待窠,首先擬入,熟馬一匹面給,入直御醫崔性愚·李恕根,問安御醫崔祐植,加資,入直御醫玄行健·安秉宜,內醫玄東憲,守令除授,李忠根,以其姪內鍼醫調用,崔奎祥,以其子,計士調用,皮相翊,以其子典醫監等第調用,尹基灝,以其弟譯院等第調用,鍼醫尹豐楨,以其婿譯院等第調用,掌務官高俊永,六品職待窠,首先擬入,金興圭,以其姪計士調用,問安御醫劉漢緯,以其婿圖畫署實官調用,李基徹,守令待窠擬入,李兢懋,以其兄譯院等題調用,鍼醫金善昌,以其弟計士調用,金東錫,譯院等第調用,議藥同參李海盛,察訪除授,其餘醫官李重植等十四人,各熟馬一匹賜給,李敬仁等二十五人,各兒馬一匹賜給,其餘員役等,竝依判下施賞。
以藥院都提調以下別單,傳于權膺善曰,都提調判府事金弘集,內廐馬鞍具一匹面給,豹皮一令賜給,提調李寅命,副提調閔丙奭,廐馬一匹面給,豹皮一令賜給,議藥同參鄭禮秀,以其孫婿計士調用,待令醫官洪顯普·李命錫·尹豐禎,守令待窠,首先擬入,鄭楫·朴準鎔,問安御醫李基徹,竝守令待窠擬入,待令醫官鄭淳默·朴應鍾,別入直醫官李章爀·李海昌·李肯鉉,竝外職陞敍,待令醫官崔錫斗本道郡守陞擬,熟馬一匹面給,李憲愚,守令待窠,首先擬入,熟馬一匹面給,入直御醫李時成,問安御醫李兢柱,竝加資,內醫李忠根,以其姪內鍼醫調用,崔奎祥,以其子計士調用,玄東憲,守令除授,皮相翊,以其子典醫監等第調用,尹基灝,以其弟譯院等第調用,掌務官高俊永,六品職待窠,首先擬入,金興圭,以其弟計士調用,問安御醫劉漢緯,以其婿圖畫署實官調用,鍼醫金善昌,以其弟計士調用,金東錫,譯院等第調用,議藥同參李海盛,察訪除授,李重植等二十八人,各熟馬一匹賜給,李敬仁等二十六人,各兒馬一匹賜給,其餘員役等,竝依判下施賞。
尹宖善啓曰,臣宖善,敬奉聖敎,馳往義禁府,取考囚徒案,則時囚罪人李基會,係是重囚,故仍囚。仍往典獄署,取閱囚徒案,則應坐罪人徐相翊,刑配間嚴囚罪人徐今石等二名,上納不納罪人金仁成,淸債不報罪人劉興台等三名,係是重囚,故仍囚。其餘各司直囚罪人太極源等十一名,係是輕囚,故竝依傳敎放送之意,敢啓。傳曰,知道。
權膺善啓曰,試官之詣闕出榜,例也,而監試覆試一所監試官趙光祐,二所參試官金鶴善·尹尙學,監試官愼奎晠,謂有身病,自外徑歸,事甚未安。竝推考,何如?傳曰,允。
又啓曰,卽者,景慕宮官員來言,今日修改時,提調當爲進參,而提調閔種默試所進,不得進參云,何以爲之?敢稟。傳曰,許遞,前望單子入之。
議政府啓曰,卽見畿伯狀啓,則驪州亂民,以革都結出本稅事,作黨持杖,突入官庭,竟至民家之毁破,人命之燒殺矣。官長之於土民,厥有父母之道,而不訴冤情,敢肆悖習,撤家戕命,莫之誰何者,是豈一州衆民所欲爲也?必有起閙之渠魁,難掩之情跡耳。畿甸近地,干蔑至此,此不當只令道査而止。楊州牧使尹成鎭,按覈使差下,令該曹口傳下批,使往該牧,鉤覈登聞,而該牧使之革結出稅,旣非擅行之事,則今於意外之變,雖不可專責,其在事體,有難曲恕。且以陵享闕參,道臣旣請罷拿。其代,令該曹,口傳各別擇差,當日下往,何如?傳曰,允。
上在景福宮。停常參·經筵。
權膺善啓曰,左副承旨柳芝榮,右副承旨金宗漢,今日不爲仕進,竝卽牌招,何如?傳曰,允。
傳于權膺善曰,明日人日製,通方外爲之,試紙,用大好紙,弘文提學,待明朝牌招。
金宗漢啓曰,明日人日製,弘文提學牌招事,命下,而弘文提學鄭海崙在外,何以爲之?敢稟。傳曰,許遞,前望單子入之。
傳于金宗漢曰,藝文提學有闕之代,前望單子入之。
弘文提學前望單子入之,尹滋承落點。
吏曹,口傳政事,驪州牧按覈使單尹成鎭。
吏曹,口傳政事,以李泰鎭爲驪州牧使。
傳于金宗漢曰,此家榜聲,事甚稀貴,淸璿郡主宗孫鄭雲〈晳〉賜樂。
傳于金宗漢曰,新榜進士李種文,卽先正宗孫也,特爲賜樂。
以左副承旨柳芝榮牌不進罷職傳旨,傳于金宗漢曰,只推。
以義禁府徒流案,傳于金宗漢曰,郭基洛放。
以義禁府赦單子,傳于金宗漢曰,李奎會·申桓放。
以義禁府赦單子,傳于金宗漢曰,張翼斗·金儀鳳·趙羲春·權仁國·權鳳熙放。
金宗漢,以義禁府言啓曰,明日人日製,通方外爲之時,本府都事,皆爲赴擧,只有武都事一員,當直入直,而本府入直公事·回公都事,無以推移,假都事二員,令該曹,口傳差出,以爲擧行,何如?傳曰,允。
右議政金炳始疏曰,伏以臣,於見職之再叨,一倍驚惶,神精遁爽,至于今晝譫宵囈,冀幸憫諒之恩,而連値事會,靦然蹲冒,居然歲改,而月屢易矣。臣亦不自意,臣身之放倒,一至於此也,焉用之謗,可知之譏,不待人言而臣實自訟。鳴呼,天步艱難,國勢杌隉,歷覽往昔,未有若是之甚急,此正君臣上下,誓心戮力之時,而究其要,則不外乎懋實而已。此臣之曩所陳白,而臣愚無他見識,惟復申前說。夫懋實之政,尤在於用人之際,毋虛縻毋苟冒,實事求是,考績而進退,庶官猶然,況宅揆之任乎?顧今國家事計,若大病之重嬰別症,危濤之荐遭颶風,其危之幾僅一髮焉耳。民志騷訛,竊盜公行,轉輸不繼,封樁隨絀,吏士號呼,緩急靡恃,紀綱日壞,體貌日卑,因循玩愒,法令不行,徼寵媒榮,僥倖成俗,邊圉則全無綢繆,營制則尙未整頓,百度如此,國何以爲國乎?此時彌綸維持之責,惟三事是已。一或非其人,其於國事,將何哉?若臣者,糊塗蒙蔀,如夢未醒,徒竊名位,而汔無一事寸籌之裨補,鞶褫之典,宜不待終朝,而一任其虛縻苟冒,若不少恤焉者,甚非懋實之政,臣竊慨焉。若曰,端揆旣無顓,仰成有所,姑且充位云爾,則此尤大不然。譬如大廈將就,而一棟或撓,其功未究。今臣所叨,在輔弼則一也,得不有虧於支廈之功乎?臣世受國恩,臣身之所蒙被,尤逈絶倫比,當此宵旰憂勤之日,生死向前,義所不避,而至於是任,天分攸局,欲效末由。苟或徒懷感遇,强所不能,則非報伊負,爲罪滋大,此臣所以畢瀝腔血,不敢不辭者也。昔明臣有言曰,臣以去而報皇上。臣每誦斯言,歎其懇切。今臣亦不得不以此仰陳於仁覆之下,伏乞聖明,諒臣言之匪爲私圖,念相識之有關大勢,亟行鐫免,以幸國事,以安微分,臣不勝攢祝。臣無任云云。答曰,省疏具悉卿懇。卿之復拜斯職,豈徒然哉?國勢之岌嶪而賴卿以安之,民心之騷撓而藉卿以鎭之,寡躬之所倚毗卿·期望卿者,如此其重且大也。間因數朔違和,未得源源召接,嘉猷未施,庶務多曠,庸是爲憫,今焉體氣康復,而艱虞日甚,此正君臣上下憂勤惕慮,轉危措安之秋也。豈意巽牘,此際忽至?如卿所陳,百弊到極,凜如一髮,實非過語也。當此之時,使予獨勞於上,於卿心安乎否乎?卿有大廈一棟之喩,予亦以大廈一木之說復之。卿之所以欲引去者,恃有元輔在耳,譬猶衆木支廈,賴而不傾,今去其協支,唯餘一木,豈望有棟隆之吉乎?卿其深思,更勿辭巽,以盡匡弼之責。仍傳于金宗漢曰,此批答,遣史官傳諭。
吏曹參議徐相祖疏。略曰,伏以臣,與參判臣金聲根,爲本生內外從矣。公難仍冒,私又應避,照例鐫改,以存公格焉。臣無任云云。省疏具悉。疏辭,下該曹稟處。
上在景福宮。停常參·經筵。
藥房副提調朴定陽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
權膺善啓曰,左副承旨柳芝榮,同副承旨尹宖善,今日不爲仕進,竝卽牌招,何如?傳曰,允。
禮曹,增廣諸科擇日,進士鄕·漢城試初試,五月十三日,生員鄕·漢城試初試,同月十五日,文武科鄕·漢城試初試,同月二十五日,雜科初試,六月初二日,進士覆試,七月二十七日,生員覆試,同月二十九日,文武講經,八月初八日,生進放榜,同月二十日巽時,文武科覆試,同月二十七日,文武科殿試,九月初六日,文武科放榜,同月十五日巽時,雜科覆試,同月十八日,雜科放榜,同月二十八日辰時。
傳于權膺善曰,禮房承旨,馳詣宗廟·景慕宮,奉審摘奸以來。
傳于權膺善曰,都承旨持此御題,與弘文提學,偕往泮宮,收取以來。
權膺善啓曰,弘文提學尹滋承,旣已承牌,內閣提學金永壽,藝文提學許傳,竝卽牌招,以爲同參考試之地,何如?傳曰,允。
以義禁府赦單子,傳于金宗漢曰,尹錫仁·鄭海植,竝放。
傳于權應善曰,吏曹參議有闕之代,前望單子入之。
吏曹參議前望單子入之,徐相祖落點。
傳于權膺善曰,政官牌招開政。
傳于權膺善曰,吏曹參判有闕之代,前望單子入之。
傳于權膺善曰,呈告同春秋許遞,今日政差出。
傳于權膺善曰,在外同敦寧·敦寧都正竝許遞,今日政差出。
朴定陽啓曰,臣敬奉御題,與弘文提學尹滋承,偕往泮宮,人日製通方外儒生試取,則收券爲三千七百五十八張矣。捧入之意,敢啓。傳曰,知道。
傳于權膺善曰,人日製詩居首三下幼學朴齊純,直赴殿試,之次草三下幼學金宅圭等九人,竝直赴會試,之次次上進士鄭履源等二十人,竝給二分,之次次上幼學鄭寅福等二十人,竝給一分,之次次上童蒙李鍾益等五十人,各奎章全韻一件賜給。
傳于權膺善曰,入格儒生,明日待令。
權膺善,以吏曹言啓曰,繕工監假監役官鄭混·吳兢秀,康陵參奉崔商翼,俱以身病,呈狀乞遞,竝改差,何如?傳曰,允。
有政。吏批,行判書李鎬俊牌招不進,參判未差,參議徐相祖進,行右承旨權膺善進。以吏批言啓曰,行判書李鎬俊牌招不進,參判未差,小臣獨政未安,何以爲之?敢稟。傳曰,只出緊任。
又以吏批言啓曰,前都正金禮淳,今年爲八十歲,而見漏於應資老人抄啓中,未蒙恩資云,故考見政案,則其年果爲的實矣。在前如此之人,追後啓稟蒙恩,多有已例,今日政,加〈資〉下批之意,敢啓。傳曰,知道。
又以吏批言啓曰,全羅道淳昌居幼學金光植呈狀內,矣身父通政大夫金濟輸,今年爲一百歲,而見漏於本道應資老人抄啓中,未蒙恩資云,故考見帳籍,則其年果爲的實矣。在前如此之人,追後啓稟蒙恩,多有已例,今日政,加資下批之意,敢啓。傳曰,知道。
以李洪宇爲同敦寧,安河錫爲敦寧都正,李喬翼·權膺善爲同春秋,徐佑淳爲平巿令。
兵批,判書金允植病,參判曺殷承病,參議朴海哲入直進,參知李範晉病,右副承旨金宗漢進。以李秀彦爲景慕宮令,辛承魯·金順根爲假監役,金敎昇爲康陵參奉,金商絢爲顯陵令,權益圭·李承獜爲假監役。
四政,尹濟翼爲宗廟令。
五政,吳友善爲康陵令。
六政,李敎英爲景慕宮令。
七政,禹成圭爲社稷令,定平府使片佐彦,咸安郡守吳逸鎔,已上相換事,承傳。知春秋單李喬翼。假監役辛承魯·金順根,已上今超通政。朝官年八十,依法典加資。
以左副承旨柳芝榮,同副承旨尹宖善牌不進罷職傳旨,傳于金宗漢曰,只推。
權膺善,以禮曹言啓曰,永禧殿酌獻禮,每於間二年仲春,稟旨擇吉事,曾有定式矣。酌獻禮吉日,以何間推擇乎?敢稟。傳曰,來三月望前擇入。
又以禮曹言啓曰,以永禧殿酌獻禮取稟草記,傳曰,來三月望間擇入事,命下矣。酌獻禮吉日,令日官韓應翼推擇,則三月十五日爲吉云。以此日定行乎?敢稟。傳曰,以此日定行。
又以禮曹言啓曰,今此永禧殿親行酌獻禮時,王世子陪參之節,依例磨鍊乎?敢稟。傳曰,依例磨鍊。
又以奎章閣言啓曰,明日,卽觀文閣朔奉審日次,臣,進詣擧行之意,敢啓。傳曰,知道。
又以弘文館言啓曰,副校理鄭秀鉉差祭,上番闕直,事甚未安。校理李觀會在外,應敎李弼鎔,副應敎李泰容,校理李勛卿,副校理林永相,竝卽牌招,推移入直,何如?傳曰,允。
又以弘文館言啓曰,應敎李弼鎔,副應敎李泰容,校理李勛卿,副校理林永相有身病,校理李觀會在外,副校理鄭秀鉉差祭,上番闕直,事甚未安。修撰南廷綺·金思準,副修撰洪學周,竝卽牌招,推移姑陞入直,何如?傳曰,允。
又以義禁府言啓曰,本府徒流案中全羅道綾州牧定配罪人郭基洛名下,放字書下矣。郭基洛放送事,分付該道道臣之意,敢啓。傳曰,知道。
吏曹啓目粘連,觀此本曹參議徐相祖上疏,則以爲,與參判臣金聲根,爲本生內外從矣。公難仍冒,私又應避,照例鐫改,以存公格亦爲白有臥乎所,相避之法,自下當遞,參議徐相祖,依例改差,何如?啓,依允。
兵曹啓目粘連,觀此慶尙右兵使韓圭卨狀啓,則虞候白樂均生父,今年爲七十五歲,在法當遞,令該曹,照例稟處亦爲白〈有〉臥乎所,邊帥之親年七十五歲以上者,許遞其任,載在法典,慶尙右兵虞候白樂均,依法典改差,何如?啓,依允。
吏曹參判金聲根疏曰云云。答曰,省疏具悉。所請依施。傳啓日記廳堂上金春熙郞廳金敬圭
上在景福宮。停常參·經筵。
金宗漢啓曰,來初五日,朝參日次,而元陵忌辰祭齋戒相値,頉稟之意,敢啓。傳曰,知道。
權膺善啓曰,左副承旨柳芝榮,同副承旨尹宖善,今日不爲仕進,竝卽牌招,何如?傳曰,允。
傳于尹宖善曰,入格儒生,崇陽門外施賞。
以左副承旨柳芝榮牌不進罷職傳旨,傳于尹宖善曰,只推。
尹宖善,以禮曹言啓曰,今三月十七日上候平復睿候平復大殿各殿宮還御合三慶慶科庭試文科,親臨與命官,何以爲之?而處所,以何處擧行乎?敢稟。傳曰,景武臺親臨爲之。
禮曹,今三月十五日巽時生進放榜時,只侍臣及四館官員黑團領,諸生幱衫軟巾,勤政殿權停例行禮事,知委擧行,何如?判付啓,依所啓施行爲良如敎。
尹宖善,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以弘文館言啓曰,上番闕直,事甚未安。校理李觀會在外,應敎李弼鎔,副應敎李泰容,校理李勛卿,副校理鄭秀鉉·林永相,竝卽牌招,推移入直,何如?傳曰,允。
上在景福宮。停常參·經筵。
尹宖善啓曰,卽見黃海監司尹宇善雜科初試試取啓本,則去年九月二十一日封發者,今始到院,撥路申飭,前後何如,而遲滯之久,至於七朔,事甚稽緩。該道臣,不可無警,推考,何如?傳曰,允。
以陳賀時各差備以下別單,傳曰,兵曹參知朴海哲,佐郞卞鋈,致詞箋文陪進承文判校李明源,檢校尹善柱,典設別提李基洽,左通禮柳冕鎬,右通禮李肇信,宣傳官李敏兢·白性基·李相翼·李鍾順·趙鍾稷·趙載五·南致源·李殷春·李豊載·張斗參·李駿鎬,香官方夏鎭,正書忠義權台錫,各兒馬一匹賜給。司僕主簿金亨植·李敏翊,僉正金永稷,竝陞敍。日官李興善加資。其餘守門將·日官·奏時官·員役·樂工等,竝依判下施賞。
以繼照堂受賀時各差備以下別單,傳曰,師沈舜澤內下大豹皮一令賜給,左賓客尹滋承,右賓客李鎬俊,左副賓客金尙鉉,右副賓客金永壽,贊善宋秉璿,各熟馬一匹賜給。輔德李道宰,兼輔德鄭夏源,書筵官金洛鉉·朴性陽,各半熟馬一匹賜給。弼善閔京鎬,文學趙秉翊,兼文學李容稙,司書李重夏,兼司書尹相翊,說書金永迪,兼說書尹容植,左翊衛任穉宰,右翊衛李琬夏,左司禦金明洙,右司禦李鎬奭,左翊贊朴顯陽,右翊贊李秉翼,左衛率鄭寅亮,右衛率徐完淳,左副率李聖烈,右副率宋憲祖,左侍直金容元,右侍直閔泳秀,左洗馬尹成求,右洗馬趙鳳鎬,相禮李容稙,司僕內乘申復均,正申錫淵,掌儀李奭鎭,東西唱兼引儀徐恒輔,假引儀李承稷,代致詞官假引儀鄭重垈,各兒馬一匹賜給。其餘寫字官·畫員·奏時官·員役·樂工等,竝依判下施賞。
傳于尹宖善曰,藥院都提調有闕之代,右議政爲之。
尹宖善啓曰,吏曹郞廳來言,大臣置處政事,取稟。傳曰,當日爲之。
又啓曰,假注書安孝濟有身病,勢難察任,今姑改差,何如?傳曰,允。
安孝濟改差代,以金炯穆爲假注書。
傳于尹宖善曰,呈告戶曹參議許遞,今日政差出。
傳于尹宖善曰,在外同敦寧·敦寧都正許遞,今日政差出。
傳于尹宖善曰,當該承旨推考。
尹宖善,以吏曹言啓曰,右議政金炳始,勉副事,命下矣。本曹時無相當窠,依例送西之意,敢啓。傳曰,知道。
又以吏曹言啓曰,中學敎授張錫裕,繕工監假監役官權益圭·李承麟,康陵參奉金敎昇,俱以身病,呈狀乞遞,竝改差,何如?傳曰,允。
又以承文院言啓曰,院製述官李容輔仕滿代,吏文學官洪淳甲陞付,其代,幼學金蘭圭差下,付軍職,冠帶常仕,何如?傳曰,允。
又以親軍後營言啓曰,本營軍醫閔瑾鎬改差,其代,幼學邕宅奎差下,令該曹付軍職,使之冠帶常仕,何如?傳曰,允。
有政。吏批,行判書李鎬俊病,參判未差,參議徐相祖進,左副承旨柳芝榮進。
以吏批言啓曰,行判書李鎬俊病不來,參判未差,小臣獨政未安,何以爲之?敢稟。傳曰,只出緊任。
又以吏批言啓曰,前都正李東膺,前都事宋奎鎭,今年俱爲八十歲,而見漏於應資老人抄啓中,未蒙恩資云,故考見政案,則其年果爲的實矣。在前如此之人,追後啓稟蒙恩,多有已例,今日政,竝加資下批之意,敢啓。傳曰,知道。
又以吏批言啓曰,京畿楊州居幼學曺承烈呈狀內,矣身父幼學錫恒,今年爲九十歲,而見漏於本道應資老人抄啓中云,故考見帳籍,則其年果爲的實矣。在前如此之人,追後啓稟蒙恩,多有已例,今日政,加資下批之意,敢啓。傳曰,知道。
又以吏批言啓曰,江原道江陵居幼學崔元錫呈狀內,矣身父行護軍湜,今年爲一百歲,而見漏於本道應資老人抄啓中云,故考見帳籍,則其年果爲的實矣。在前如此之人,追後啓稟蒙恩,多有已例,今日政,加資下批之意,敢啓。傳曰,知道。
以朴載緯爲同敦寧,沈能晢爲敦寧都正,李軒卿爲戶曹參議。右議政金炳始勉副事,承傳。兼春秋單崔鼎獻。
兵批,判書金允植病,參判曺殷承入直進,參議朴海哲病,參知李範晉病,同副承旨尹宖善進。
以兵批言啓曰,右議政金炳始勉副送西事,命下矣。當爲隨品置處,而領中樞一窠,判中樞二窠,他大臣俱爲見帶,依例從座目,判中樞加設下批之意,敢啓。傳曰,知道。判府事加設單金炳始,同知單金弘植,加設單金濟輪·崔湜,護軍趙熙一·李洪宇·李東膺,副護軍鄭基翊·安河錫·宋奎鎭·曺錫恒,副司果李忠鎬·李鳳鎬·李秉洙·金彝用·梁宗奎·崔應善,副司猛金蘭圭,副司勇邕宅奎,以上竝單付。
傳于柳芝榮曰,見窠皆令差出。
吏批,再政。以李堈·崔鳳祚爲假監役,李賢儀爲康陵參奉,閔京鎬爲中學敎授。宗府郞廳單李升儀。前都正李泰膺今加嘉善。朝官年八十,依法典加資,前都事宋奎鎭今加通政。朝官年八十,依法典加資。
三政,徐相鎬爲假監役。假監役李堈今超通政。朝官年八十,依法典加資。故判書李穆淵贈左贊成文衡例兼,判義禁李寅命考。故都正張照贈吏參,故通德張孝根贈吏議,故縣監張鴻贈僕正例兼,已上禮曹參判張世容三代。故學生金在根贈吏參,金祚淳贈吏議,金履祿贈僕正例兼,同敦寧金炳瓚三代。故學生尹致成贈戶參,故將仕尹遂益贈左承旨,故獻納尹在陽贈僕正,已上同敦寧尹泰弘三代。
尹宖善,以禮曹言啓曰,今此乙酉式年生進放榜,以今三月十五日推擇啓下,而伊日,動駕相値,故令日官韓應翼,更爲推擇,則今三月十八日辰時爲吉云,以此日時定行,何如?傳曰,允。
又以奎章閣言啓曰,宙合樓所奉各殿宮冊寶,移奉于北漢行宮事,命下矣。吉日,令日官金東萬推擇,則今月初八日爲吉云,以此日擧行之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮四月別大祭時,造燭封香吉日,今月十七日巽時,衣襨香燭祭品奉詣吉日,同月十八日午時俱吉云,以此日時擧行之意,敢啓。傳曰,知道。
又以弘文館言啓曰,校理李勛卿,以大報壇祭祭官,今日肄儀時,晝仕出去之意,敢啓。傳曰,知道。
又以兵曹言啓曰,上候平復睿候平復大殿各殿宮還御慶科庭試·武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所,以何處擧行乎?敢稟。傳曰,景武臺親臨磨鍊。
又以親軍左營言啓曰,別隊旣已成哨,不可無領軍之將,司果李胤埴,哨官差下,使之察任,何如?傳曰,允。
又以親軍後營言啓曰,前司果尹相殷,本營軍司馬差下,令該曹付軍職,使之察任,何如?傳曰,允。
又以親軍後營言啓曰,前司果鄭敬源,本營文案差下,令該曹付軍職,使之察任,何如?傳曰,允。
又以親軍後營言啓曰,本營前哨哨官改差,其代,出身白樂昇差下,令該曹付軍職,使之察任,何如?傳曰,允。
又以親軍後營言啓曰,本營左哨哨官改差,其代,出身李㻇差下,令該曹付軍職,使之察任,何如?傳曰,允。
判府事金弘集箚曰,伏以臣之見縻藥院之銜,再閱月于玆矣。筋力趨走,所自效於微誠,起居調元,尤爲榮於賤分,連値慶會,屢被恩渥,感惶到極,顧何敢遽爲言私計哉?第臣受氣甚薄,痰火爲祟,流注痞滯,形證不一。近因春令乖宜,乘虛輒肆,方其劇也,眩暈怔營,不能自支。醫言積勞旣久,內熏外鑠,榮衛不相管攝而然。是宜息影屛慮,用藥滋潤,始可以望痊。以若見狀,强策末由,日次逋傲,惶悶轉甚。玆敢短箚冒懇,欲望聖慈,劃賜遞改,俾得以安意調治焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于尹宖善曰,此批答,遣史官傳諭。
右議政金炳始疏曰,伏以臣於日昨,冒控衷懇,竊冀聽卑之天,曲遂微諒,及伏奉批旨,不惟不賜允兪,乃反慰釋之責勉之,禮遇之隆,委毗之殷,有若古碩輔一進一退大關於時事者然,顧臣豈其人乎哉?適以增臣之惶愧而已。程夫子有言曰,人臣之義,位愈高而思所以扶國者當愈勤。若臣者,位已亢矣,問其事,則旅進焉已矣,伴食焉已矣。其於扶國之術,懵然茫然,莫之下手矣。然則人臣之義,果安在哉?且夫大臣法小臣廉,官職相序,謂之國肥,否則瘠焉。今國之瘠甚而幾乎難醫,隣嘖迭至,策應愈浩,則其必潤色辭命,交聘有禮,如鄭子産,民訛胥動,荷擔相續,則其必談笑遊陟,雍容鎭物,如晉安石,朝綱日卑,倖門遂啓,則其必端笏廟堂,關節不行,如唐廣平而後,庶可牽補架漏。苟蘄一日之安,而乃殿下,不此之慮,使如臣最不堪極無肖者,忝據匪據,挨過旬序,又幾何而不至於國不爲國也乎?噫,臣之策名立〈朝〉,三十年餘,偏蒙殿下不世之遇,躐叨隆顯,而今焉髭髮星星矣。拊念時艱,中夜寤摽,苟有一智半解少裨匡濟之責,則湯火赴蹈,義不敢辭,寧欲自附退讓之名,規爲占便之圖?而誠以宜去不去,罪上添罪,雖知再三瀆之爲悚,期於不獲準則不已。若其衰病醜穢之證,日闖月肆,無以自力於趨走之末者,亦不暇煩陳。伏願聖明,諒臣腔之無他,念國憂之方棘,劃許鐫斥臣相職,毋曠天工,不勝攢手顒祝。臣無任云云。答曰,省疏具悉卿懇。日昨之批,罄悉衷曲,意謂卿庶幾體予至意,今又巽章踵至,不覺惘然失圖。顧今國計民憂之茫無涯畔,想不待予言之覼縷,而以卿斷斷憂愛之誠,休休老成之量,雖不在其位,必思蹶拯捄之不暇,況旣在其位,何忍舍予而求自退乎?予亦何可捨卿而聽其去乎?卿旣以古之賢大夫處艱虞之時扶持安危者,引喩而陳勉之,此予之反躬自省者也,卿亦何遽不若而欲使古之人專美乎?然而卿之疏至於再矣,倚毗之地,一向相持,反非禮遇之道,議政之銜,特姑勉副。卿勿以居位去位而有間,時日簉朝,匡予不逮,共濟時艱,是予區區之望也,卿其諒之,卿基諒之。仍傳于尹宖善曰,此批答,遣史官傳諭。
上在景福宮。停常參·經筵。
柳芝榮啓曰,右副承旨金宗漢,今日不爲仕進,卽爲牌招,何如?傳曰,允。
尹宖善啓曰,闕內入直,所重何等謹嚴,而尙瑞別提李鶴鎭,旣呈省記,擅自出去,至於闕直,事未前有,萬萬駭然。當該尙瑞院官員及不察之兵曹郞廳,竝所當重勘,而本院請推之外,無他可施之罰,何以爲之?而兵曹入直堂上,從重推考,何如?傳曰,允。拿處。
又啓曰,親軍前營使左邊捕盜大將李景夏,疏批依施事,命下矣。將兵之任,不可一刻無摠察之人,何以爲之?而捕將重任,亦不可暫曠。在前如此之時,有他邊大將兼察之例,今番則何以爲之?敢稟。傳曰,竝右營使兼察。
又啓曰,虎符及命召,親納,例也,而前親軍前營使左邊捕盜大將李景夏,謂有身病,使其營校·軍官替納,事甚未安。推考,何如?傳曰,允。
又啓曰,親軍前營使左邊捕盜大將,竝右營使兼察事,命下矣。親軍前營使左邊捕盜大將金箕錫,卽爲牌招聽傳敎,何如?傳曰,允。
傳于尹宖善曰,左捕將有闕之代,右營使金箕錫除授。
議政府,左邊捕盜大將單金箕錫。
傳于尹宖善曰,公事不審之中官李朱夏,從重推考。
以京畿監司沈相薰狀啓,驪州牧使金永悳,變出不意,蒼黃罔措,陵寢節祀,未免闕參,不得已罷黜,其罪狀,令攸司稟處,臣亦惶恐待罪事,傳于尹宖善曰,勿待罪事,回諭。
尹宖善,以禮曹言啓曰,卽接春川幼學李駿榮所志,則以爲,族姪圭一,嫡妾俱無子,以其同姓十四寸兄圭亨第三子弼善,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞,許令該曹,論理草記事,載在法典,而門長李駿榮所訴旣如此,李圭亨第三子弼善,立爲李圭一之後,何如?傳曰,允。
吏曹啓目,行副護軍金羽均名字,改以商圭,徐丙墩名字,改以亨墩,前府使李鳳鎬名字,改以命鎬,前五衛將李學懋名字,改以鎭學,前五衛將孟喜信名字,改以喜燮,直赴金洛濂名字,改以麗振,直赴尹泰普名字,改以順一,前五衛將崔國鎭名字,改以漢卿,副司果金元載名字,改以敎昌事爲等如,告狀,依例令藝文館給帖,何如?判付啓依允。
親軍前營使李景夏疏曰,伏以惟天惟祖宗,默佑陰騭,吉慶咸湊,賀儀屢擧,臣民歡忭,中外惟均。仍伏念臣,再上辭本,畢暴衷情,而誠淺辭拙,未蒙恩諒,臣於是,茫然失圖,懍然增懼,直欲鑽地而不可得也。經曰,父母惟其疾之憂,又曰,疾痛之極,必呼父母。臣今齒衰病劇,父母不在,雖使委頓宛轉,不堪痛苦,誰爲之憐臣憂臣?而惟殿下,卽臣之天地父母,則臣安得不荐陳必呼之情,竊冀惟憂之念哉?臣偏被洪造,與天無極,雖以冥頑無狀,猶知惶隕感激,圖所以不擇夷險,粗效涓埃之報,而顧乃素患痰咳,轉成貞痼,復作完人,已無其望,況又昨冬以來,遇寒添祟,乘虛復發,形貌日已稜瘠,榮衛日以耗澁,無論以穀以水,凡呑呷滋補之物,初不得化下,厥逆之甚而仍爲嘔吐,呼吸之促而至於澎喘,由是而諸症交作,百骸痛楚,神精焉出沒無常,手脚則麻掉顚仆,奄奄一息,不絶如線,而今日不如昨日,駸駸有下山之勢,莫可復挽,符到當行,在理固然。雖或倖延須臾,復尋生路,惟將爲床笫癃廢之物,而更從仕塗,勢必無奈。臣若徒貪榮祿,宜去不去,乃以見帶諸職,作爲養疴之所,而竟至一朝溘然,則是將生死俱罪,公私兩敗,臣情到此,寢夢猶驚。玆敢不避猥越之誅,重瀆黈纊之下,伏乞聖慈,天地於臣,父母於臣,特垂矜燭,亟遞臣所帶判敦兩將之任,俾蒙終始生成之澤,千萬大願至祝焉。臣無任云云。答曰,省疏具悉。所辭諸務,何可竝解?兩將之任,依施。
上在景福宮。停常參·經筵。
尹宖善啓曰,卒知事趙寧夏喪,遣承旨致祭事,命下矣。何承旨進去乎?敢稟。傳曰,右副承旨進去。
兵曹,左邊捕盜大將單,金箕錫除授事,承傳。
尹宖善啓曰,假注書鄭道淳有身病,勢難察任。今姑改差,何如?傳曰,允。
鄭道淳改差代,以朴永薰爲假注書。
傳于金宗漢曰,京畿監司沈相薰,忠淸監司朴齊寬相換。
傳于金宗漢曰,親軍營提調一員,以曾經戶·惠堂中,正卿以上人,自吏曹備擬。
傳于金宗漢曰,親軍營提調,戶曹判書金永壽除授。
傳于金宗漢曰,前別軍職尹泳奎,還差下,副護軍朴珪熙,別軍職差下。
傳于金宗漢曰,發遣吏郞,諸執事淸齋與否,摘奸以來。
金宗漢啓曰,明日傳香,禮房承旨,當爲齋宿,行右承旨權膺善,所當牌招,而拘於廳規,不得請牌,何以爲之?敢稟。傳曰,牌招。
以司謁,口傳下敎曰,前禁·御兩營校吏·軍卒與應捧,竝屬別營,前摠戎廳校吏·軍卒與應捧,竝屬右營事分付。
以京畿監司沈相薰狀啓,宗廟薦新物種中生蛤絡蹄,日氣尙寒,到處極貴,不得限內封進,惶恐待罪事,傳于金宗漢曰,勿待罪事,回諭。
兵曹,口傳政事,僉知加設二單,尹泳奎·朴珪熙。
權膺善,以禮曹言啓曰,今此永禧殿酌獻禮親行,王世子隨駕行禮時,出還宮時,闕門外及永禧殿大門外,王世子當有祗迎之節,而謹稽壬午謄錄,則祗迎置之,衛內隨詣磨鍊矣。今亦依此擧行乎?敢稟。傳曰,依此擧行。
又以禮曹言啓曰,今三月十七日親臨景武臺慶科庭試文武科試取時,王世子侍座之節,依例磨鍊乎?敢稟。傳曰,依此磨鍊。
又以奎章閣言啓曰,各殿宮冊寶移奉吉日,更爲擇入事,命下矣。令日官金東萬推擇,則今月十二日爲吉云,以此日擧行之意,敢啓。傳曰,知道。
又以承文院言啓曰,院吏文學官金蘭圭有頉代,幼學韓哲會差下,付軍職,冠帶常仕,何如?傳曰,允。
金宗漢,以義禁府言啓曰,卽接月令醫員高俊弼手本,則以爲,時囚罪人金永悳,素患痰癖之症,又添毒感,目下症形,實爲危劇云。罪人病勢如此,則一邊保放,一邊草記,載在法典矣。金永悳姑爲保放之意,敢啓。傳曰,知道。
又以義禁府言啓〈曰〉,卽接月令醫員高俊弼手本,則以爲,時囚罪人徐光穆,屢年黃疸,又添單腹之症,目下症形,實爲危劇云。罪人病勢如此,則一邊保放,一邊草記,載在法典矣。徐光穆姑爲保放之意,敢啓。傳曰,知道。
上在景福宮。停常參·經筵。
藥房都提調金炳始,提調趙慶鎬,副提調朴定陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
權膺善啓曰,左副承旨柳芝榮,同副承旨尹宖善,今日不爲仕進,竝卽牌招,何如?傳曰,允。
吏曹,親軍營提調單金永壽除授事,承傳。
傳于權膺善曰,禮房承旨,馳詣大報壇,奉審摘奸以來。
傳于權膺善曰,禮房承旨,馳詣先蠶壇,奉審摘奸以來。
傳于柳芝榮曰,政官牌招開政。
吏曹參判前望單子入之,李鳳九添書落點。
柳芝榮啓曰,新除授吏曹參判李鳳九,一體牌招,何如?傳曰,允。
傳于柳芝榮曰,今日政,遷轉守令,勿拘常格,各別擇差。
傳于柳芝榮曰,臺諫竝許遞,今日政差出。
傳于柳芝榮曰,在外同敦寧·敦寧都正許遞,今日政差出。
傳于柳芝榮曰,呈告禮曹參議·兵曹參議許遞,今日政差出。
傳于柳芝榮曰,仁同府使之代,高敞縣監閔寬植除授。
吏曹,仁同府使單閔寬植除授事,承傳。
傳于柳芝榮曰,陽德縣監柳鳳秀,參上宣傳官加設單付。
以同副承旨尹宖善牌不進罷職傳旨,傳于柳芝榮曰,只推。
柳芝榮啓曰,行都承旨朴定陽藥院進,行左承旨李源逸式暇,行右承旨權膺善監祭進,右副承旨金宗漢奉命在外,同副承旨尹宖善牌不進,院中只有臣一人,伴直無人。同副承旨,旣有只推之命,更爲牌招,何如?傳曰,允。
又啓曰,同副承旨尹宖善,再牌不進,伴直無人。行都承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
柳芝榮,以吏曹言啓曰,繕工監假監役官崔鳳祚·徐相鎬,康陵參奉李賢儀,俱以身病,呈狀乞遽,竝改差,何如?傳曰,允。
又以弘文館言啓曰,校理李勛卿差祭,上番闕直,事甚未安。校理李觀會在外,應敎李弼鎔,副應敎李泰容,副校理鄭秀鉉·林永相,竝卽牌招,推移入直,何如?傳曰,允。
又以兵曹言啓曰,宣傳官李敏兢·任原鎬·徐廷圭,內禁衛將梁柱顯·趙鍾哲,五衛將李貞來·金宇源·全龍九,昌德宮衛將承致錫·禹士曾,慶熙宮衛將金啓行,文臣兼宣傳官洪正厚·李勝宇,俱以身病,難於供職,呈狀乞遞。忠翊衛將洪秉悳,前任加里浦僉使,時在任所,上來間,該廳番次苟艱云,竝改差。卽接宣傳官廳牒報,則宣傳官李敏星,擧措駭悖,不可仍置,汰去,何如?傳曰,允。
柳芝榮啓曰,臣,吏·兵批兼進之意,敢啓。傳曰,知道。
柳芝榮,以吏批言啓曰,前都事鄭寅愚,前都正金尙濬,前監役劉秉祿,今年俱爲八十歲,而見漏於應資老人抄啓中,未蒙恩資云,故考見政案,則其年果爲的實矣。在前如此之人,追後啓稟蒙恩,多有已例,今日政,加資下批之意,敢啓。傳曰,知道。
有政。吏批,行判書李鎬俊進,參判李鳳九進,參議徐相祖牌招不進,左副承旨柳芝榮進。以李鎬翼爲大司憲,李漢永爲大司諫,李衡瑢爲執義,李泰容爲司諫,金用圭·趙鼎九爲掌令,尹起晉·盧悳鎭爲持平,鄭秀鉉爲獻納,閔正植·金春熙爲正言,李承鉉爲同敦寧,李萬稙爲工曹參判,李堈爲敦寧都正,鄭憲時爲禮曹參議,閔肯植爲兵曹參議,趙寵熙爲禁府都事,張冕鎬·申晢仁爲假監役,曺鎭百爲中部都事,金奉圭爲康陵參奉,金右根爲平康縣監,申在鶴爲文川郡守,崔翰周爲知禮縣監,南九熙爲陽德縣監,高啓正爲高敞縣監,金興植爲保安察訪,京畿監司沈相薰,忠淸監司朴齊寬,以上相換事,承傳。親軍後營文案單鄭敬源。親軍左營使李奎奭,今加資憲加資事,承傳。前都正金尙濬今加嘉善,監役劉秉祿,都正鄭寅愚,以上今超通政。朝官年八十,依法典加資。同知金寅黼今加嘉善。朝官年九十,依定式加資事,承傳。書題單崔相順,故承旨李承耆贈吏參例兼,工曹參判李萬稙考。故郡守權用直贈吏參例兼,故學生權擇仁贈吏議,故學生權中晉贈僕正,以上同春秋權膺善三代追贈。
兵批,判書金允植進,參判曺殷承入直,參議閔肯植病,參知李範晉病,左副承旨柳芝榮進。以韓敬源·李時成爲知事,李奎奭爲知訓鍊,任百殷爲同知,趙羲升·尹善應·李容益爲同訓鍊,李允用爲訓鍊都正,任衡準·白樂駿·金景熙爲宣傳官,李敎一·金光默爲內禁將,南啓興·徐丙潤·吳應常·金宗九·林奉雲爲五衛將,安厚善·鄭錫祐·吳彦泳爲忠翊將,徐享墩爲忠壯將,朴聖大·石民瑞爲昌德將,金生民爲慶熙將,任璨鎬·李根爲宣傳官,趙鼎九·尹泰興爲文兼,洪埰爲部將,權鍾奭爲左捕從,宋贊會爲宣傳官,梁柱顯爲水原中軍,宋仁源爲慶尙中軍,趙鍾哲爲薪島僉使,尙爲神光僉使,金衡重爲波僉使,李善永爲慶尙右兵虞候,李興善爲靈興島僉使,徐翊輔爲平南萬戶,金龍現爲文山萬戶,金東玹爲天城萬戶,白時榮爲白馬別將。宣傳官加設單柳鳳秀,部將單閔鴻植,護軍李敦夏·閔泳煥·李鶴榮·朴載緯,副護軍任冕鎬·金昇圭·朴海哲·李敏兢·徐廷圭·任原鎬·白南奭·白南卨·鄭寅愚·劉秉祿·金載馥,副司果李基肇·趙性鶴·鄭寅奭·兪鎭奎·李起東·吳瀅鐸·金基龍,副司果李會英·邊相勳·韓敏源·李世愚·高圭晉·崔翼柱·尹舜儀·吳機善·尹元植·安翼相·申錫賢·李晉璜·李東燮,副司猛韓喆會,以上竝單付。及第金光錫·朴恒來·朴永商·李命鎬,以上今加折衝。兵曹覆啓判下。
吏批,再政。以趙鼎九爲應敎,金用圭爲副應敎,李義悳爲副校理,趙秉世爲右尹,金甲秀爲林川郡守,徐相欽·盧益斗爲假監役,鄭淳默爲郭山郡守,假監役張冕鎬·申晳仁,今超通政,以上朝官年八十,依法典加資。
兵批,再政。以金翰求爲宣傳官,林淳喆·李漢用·李命憲爲訓鍊僉正,李奎馨爲右捕從,沈夏澤爲宣傳官,崔鳴烈爲部將,金益來爲西道參軍。同知單吳應常,僉知單鄭錫祐,副護軍朴恒來·朴永商·李命鎬,以上竝單付。
吏批,三政。以申悳均·安鍾冕爲掌令,申佐熙爲兵曹佐郞,李敎榮爲監察,李啓夏爲德山郡守,蔡亨默爲武烈祠參奉。
〈兵批〉,三政,金鳳翼爲中樞經歷,沈宜卨爲訓鍊僉正,金濟容爲判官,同知單金宗九。
吏批,四政。以柳泰根爲永平郡守。
兵批,四政。以李根興爲宣傳官,崔日寧爲訓鍊判官,許洹·洪在夏·金鎭鉉爲主簿,同知單林奉雲。
五政,南惟熙爲訓鍊僉正,具志鉉爲主簿,韓耆淳爲部將,金應稷爲守門將。
六政,朴輔景爲中樞都事,李承九爲左捕從,李鶴來爲右捕從。
七政,李友魯爲中樞經歷,金宜秀爲訓鍊僉正,廉致璹爲主簿。
八政,具然八爲中樞都事,李基東爲訓鍊判官。
九政,李奎宅爲宣傳官。
以同副承旨尹宖善再招不進罷職傳旨,傳于柳芝榮曰,只推。
柳芝榮,以吏曹言啓曰,贈諡忠文公趙寧夏延諡,定行於今三月初七日京畿楊根鄕第云矣。敢啓。傳曰,知道。
又以禮曹言啓曰,卽接前敦寧都正李敎善單子,則以爲,族叔奎源,嫡妾俱無子,以其同姓十四寸兄副護軍奎學第二子龍善,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩家與受,明有可據,而不得登聞者,許令該曹,論理草記事,載在法典,而門長李敎善所訴旣如此,李奎學第二子龍善,立爲李奎源之後,何如?傳曰,允。
又以禮曹言啓曰,卽接幼學李先翼·尹濟炳·林炳羲·閔丙星·閔丙弼等所志,則以爲,今番監試覆試,俱當以恩賜參榜,故呈券於初場矣。及其榜出也,俱爲誤錄於生員榜中,卽爲啓稟釐正云矣。李先翼等五人,竝就進士原榜中付標,添書生員榜中,付標以入,恩賜榜中疊錄人,亦爲一體付標以入,而當該試官及四館官員,俱有不察之失,推考,何如?傳曰,允。
又以禮曹言啓曰,卽接新榜生員李日煥·鄭宅燮等所志,則以爲,李日煥改名奉煥,鄭宅燮改名佐默,依例啓稟釐正云矣。依所訴,原榜中,竝改付標以入之意,敢啓。傳曰,知道。
又以禮曹言啓曰,卽接北靑幼學金啓春所志,則以爲,矣身,昨秋監試初試,以年八十八,入格於二所終場,今番覆試,當以恩賜參榜,而未免見漏云矣。考諸初試原榜,金啓春年記之八十八,果明的無疑,而今此恩榜中,獨爲見漏,宜有呼冤之擧。幼學金啓春,就生員原榜末端,付標添書以入之意,敢啓。傳曰,知道。
又以兵曹言啓曰,前禁·御兩營校吏·軍卒與應捧,竝移屬別營,前摠戎廳校吏·軍卒與應捧,竝移屬右營事,命下矣。騎士·駕前別抄·將官·校卒,竝移屬各該營,前龍虎營校卒,還付本營之意,敢啓。傳曰,知道。
上在景福宮。停常參·經筵。
柳芝榮啓曰,同副承旨尹宖善,今日不爲仕進,卽爲牌招,何如?傳曰,允。
傳于柳芝榮曰,檢校直閣金文鉉,馳詣健陵,奉審摘奸,仍留監祭,顯隆園·華寧殿,一體奉審以來。
柳芝榮啓曰,卽者,修撰南廷綺,以其親病,陳疏徑行,原疏纔已捧入矣。所當直捧禁推傳旨,而此與無端徑行有異,推考,何如?傳曰,允。
傳于尹宖善曰,戶曹判書有闕之代,刑曹判書沈履澤除授。
吏曹,戶曹判書單,沈履澤除授事,承傳。
傳于尹宖善曰,前營使有闕之代,前後營使申正熙除授。
尹宖善啓曰,新除授親軍前營使申正熙,時在忠淸道鎭川地,虎符及傳令牌傳授,一時爲急,斯速乘馹上來事,下諭,何如?傳曰,允。
柳芝榮啓曰,校理李觀會在外,副校理林永相,承牌來詣朝房,有身病,不得入來,修撰南廷綺陳疏徑行,玉堂上下番俱空,事甚未安。應敎趙鼎九,副應敎金用圭,校理李勛卿,副校理李義悳,修撰金思準,副修撰高雲·洪學周,竝卽牌招,推移入直,何如?傳曰,允。
柳芝榮,以觀象監領事提調意啓曰,謹承傳敎,本監命課學諏吉官崔榮遠代,前正崔浚塡補之意,敢啓。傳曰,知道。
又以觀象監領事提調意啓曰,本監天文學三曆官邊濟桓減下,其代,以前正崔榮學塡補事,命下矣。謹依此塡補之意,敢啓。傳曰,知道。
又以觀象監領事提調意啓曰,本監天文學聰敏崔浚,移差命課學諏吉官代,以金弼榮塡補之意,敢啓。傳曰,知道。
又以奎章閣言啓曰,昌德宮奎章閣入直兼檢書官李徽初,私自擅離,事甚駭然。臣之常時不能操飭,不勝惶悚。當該兼檢書官,不可仍置,令該府拿問處之,何如?傳曰,允。
又以承文院言啓曰,院吏文學官韓哲會有頉代,幼學李廷緖差下,付軍職,冠帶常仕,何如?傳曰,允。
尹宖善,以親軍別營言啓曰,因兵曹草記,騎士·駕前別抄·將官·校卒,還付本營之意,敢啓。傳曰,知道。
又以兵曹言啓曰,騎士·駕前別抄等,今已還屬該營矣。馬軍所,更以龍虎營稱號,而諸般擧行,依前爲之之意,敢啓。傳曰,知道。
又以兵曹言啓曰,曾經三品守令,兵虞候陞敍,則稟旨加資,曾有定式矣。今番賞典中別軍職閔相能,蒙陞敍之典,而無可陞之品,何以爲之乎?敢稟。傳曰,加資。
又以兵曹言啓曰,武參下官,蒙陞敍承傳,則直出六品,載在法典,而今番賞典中部將閔鴻植,蒙仍其職陞敍之典矣。依例參上部將單付之意,敢啓。傳曰,知道。
又以刑曹言啓曰,謹依統長口傳下敎,僞出帖文罪人金鍾欽,嚴刑遠配次,捉囚典獄署矣。卽接該署所報,則今月二十六日夜,罪人越獄逃走云矣。莫重承傳罪人,無難逃走,法紀所在,萬萬駭然。不能檢察之本署入直官員,爲先汰去,令該府拿問勘處,逃躱罪人,分付左右捕廳,各別譏詗,待捉得擧行,而臣亦惶恐待罪之意,敢啓。傳曰,知道。勿待罪。
又以刑曹言啓曰,謹依統長口傳下敎,僞出帖文罪人徐今石,嚴刑一次後,慶尙道泗川縣,遠地定配所,卽爲押送之意,敢啓。傳曰,知道。
領議政沈舜澤疏曰,伏以臣,愚庸而玷三事之首,因循而爲二載之久,隆眷厚毗,不能仰答,惟是紳笏押班,文書謹署而已。知臣者,責臣以退讓不固,不知臣者,訕臣以貪戀不去。此說彼說,非曰不然,而若臣昧昧之思,斷斷之忱,則山恩海德,身不自有者久矣。進退惟命,夷險直前,或者有涓塵報酬,以爲歲月僥倖之計,間値國家多事,憂虞孔棘,扶顚持危,尙矣無論,彌縫不得,收拾不得,較諸臣初拜相時,又不啻倍之。在今日爲公私忖度,則向所謂責臣訕臣者,皆理到之言,而只恨臣聞而不信,知而不行也。格君心匡君德,臣之職也,而何曾有絲毫裨益者乎?整國綱裕國用,臣之任也,而何曾有一二施措者乎?安民業固民志,臣之責也,而何曾有多少籌策者乎?凡有稟覆啓奏,但拾陳談,徒備文具,日求著驗,寂寥太甚,無往非不勝之咎難貸之戾也。殿下之進臣於亮采之地,畀臣以經邦之重者,豈欲魯莽如是蔑裂如是而止哉?此臣所以明發耿耿,撫躬自歎者也。若使臣,留遲一日,則臣躬積一日之愆,去早一日,則國事有一日之益。雖欲顧戀棼華,低徊於軟塵鍾漏之間,其如覆餗之易誡伐檀之詩刺,何哉?釋負之願,寤寐如結,而時則僚相洊控巽牘,臣之交章竝請,實係虧國體而駭物情,故泯默度日,彌增皇恧。今焉僚相旣蒙恩諒,臣亦始可以言私,若臣匪據之地必去之情,不待文字覼縷,而日月之明,庶幾鑑燭之矣。惟聖上,軫玆諒玆,策免臣職,改卜賢德,則其於民國事計,豈不爲大幸也哉?臣無任云云。答曰,省疏具悉卿懇。當此艱虞之時,老成大臣,次第引去,於予心已不勝缺然,卿之巽牘,又奚爲而至哉?去年左右相之除拜也,事出倉猝,未盡禮遇之道。及夫事定之後,陳章求免,予不能不勉循其請,雖有先後早晩之不同,所以存其體安其心則一也,惟卿之甌卜,事在變亂之前,中書古例,已備盡之矣。周旋違難,彌縫闕失,式至于今,而幸不顚沛者,豈非二三大臣殫竭支柱之力乎?方欲淬勵精神,上下交勉,講究於無事之日,懲毖於未來之患,此實國家安危之一大機會也。其機甚要,間不容髮,失今不修,後悔莫及。卿於此時,欲釋負而去,若已治已安而雍容去就者然,此豈所望於卿者乎?卿宜審度時勢,勿復言去,以匡濟爲己任,以輔予不逮。仍傳于尹宖善曰,此批答,遣史官傳諭。
副護軍金敎煥疏曰,伏以近日火賊之弊,日甚一日,無處無之,而湖南尤甚。嘯聚成黨,蓋以萬數,稱以活貧黨,街路巿坊,肆然揭榜,打家殺人,縱火劫財,掘人塚墓,掠人婦女,道〈路〉梗斷而不能行,閭里騷擾而不能安。至於捕校輩,反被其害,而守令之遭難罹厄,往往有之。涓涓不遏,將至懷襄,炎炎不已,終成燎原。古之所謂白眉黃巾,卽此類也。守令置之不能治,朝廷未及聞知,雖或有聞,而莫肯執訊,區區憂慮,繞壁難寐,玆敢疾聲冒籲於黈纊之下。伏乞聖明,亟加三思,勿以芻蕘之說而棄之,選遣智略幹能之人,委之以鎭捕之任,限以幾箇月內剿除窩窟,蕩殄根株,而解送平民之牽連者,使得歸農,可使四境晏如,永絶後來之患,而國家億萬年不拔之基,無不克鞏矣。臣無任云云。答曰,省疏具悉。所陳,果係時務之切急者,當留念矣。
修撰南廷綺疏曰,伏以臣老父,時在忠淸道堤川地,而臣於持被之中,卽接鄕信,則臣父素患痰癖,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扄,仍尋鄕路。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。答曰,省疏具悉。爾其勿辭往護。
上在景福宮。停常參·經筵。
尹宖善啓曰,來十一日,朝參日次矣。敢稟。傳曰,停。
又啓曰,工曹參判李萬稙,除拜後過三日,不爲出肅,依定式推考警責,仍卽牌招察任,何如?傳曰,允。
以判府事金弘集,坡州·長湍等地焚黃呈辭,傳于尹宖善曰,給由馬,澆奠床備給。
議政府,親軍前營使單申正熙。
兵曹,親軍前營使單申正熙。
尹宖善啓曰,啓聞事體,何等愼重?而卽見泰安防禦使洪在羲射砲都試試取啓本,則以已革之統理軍國事務衙門,矇然修啓,事甚疎忽,極爲未安。原啓本,所當還下送,而係是科試,雖不得不捧入,該防禦使,不可無警,從重推考,何如?傳曰,允。
假注書金炯穆,有身病,勢難察任,今姑改差,何如?傳曰,允。
傳于柳芝榮曰,卿之巽牘,蓋奚爲而至也?無乃視端揆之勉副,可援以爲例乎?昨日之批,以去就之所宜不同者,復於卿,則卿庶幾諒予之必不捨卿矣。且卿以今民國事計,謂値何如時也,借使已治已安,其在老成丞弼之地,固不宜迭相求退,而況溢目之艱虞,去益罔涯者乎?譬如有人,坐於漏船之上風濤之中,自捨其副手梢工,則卿必曰,不智矣。予之不可捨卿,何以異此?君臣之間,貴相知心,予旣知卿而不忍捨卿,則卿不可以他人之知卿不知卿反復爲說而求去也。春日舒長,予躬康和,論道經邦,此其時也,卿須亟止來章,以慰予心,益勉弘猷,以幸國事。遣左副承旨,傳諭于領議政。
兵曹,口傳政事,大護軍單金永壽。
尹宖善,以議政府言啓曰,海防衙門之設寘於富平地,未始不爲近港固圉之政,而第其基址,前臨大野,浩無遮隔,物議皆謂以不甚穩便,則宜有講究通變之方。令該摠管,另擇京江近處可合之地,而其所移設之節,博採爛商,論報本府,以爲稟處,何如?傳曰,允。
又以統理交涉通商事務衙門言啓曰,濟衆院,今旣設施,屬員不可不備,前奉事朴準禹,前司事申洛均·成翊永,幼學金奎熙·金良默,竝主事差下,令該曹,口傳下批,何如?傳曰,允。
又以兵曹言啓曰,今三月十五日大駕詣永禧殿親行酌獻禮時,隨駕營門當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,別營步軍三哨·騎士一番,右營使率領爲先廂,別營步軍二哨·騎士一番,別營使率領爲後廂,禁軍二番隨駕,別抄軍一哨磨鍊,左營使率別營步軍一哨,騎士一番留陣,餘軍留營,置之。
又以兵曹言啓曰,今三月十五日大駕詣永禧殿親行酌獻禮時,王世子隨駕時陪衛,依前例磨鍊,而禁軍及先後牌軍兵,連以隨駕,禁軍及前後廂軍兵,仍用矣。今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
又以兵曹言啓曰,文殊別將朴景信,以其身病,呈狀乞遞,改差,何如?傳曰,允。
吏曹啓目,前縣監南俊熙名字,改以浚熙,直赴金熙淳名字,改以才淳事爲等如,告狀,依例令藝文館給帖,何如?判付啓依允。
上在景福宮。停常參·經筵。
左副承旨柳芝榮書啓,臣於本月初七日申時量,敬奉聖諭,馳往傳諭于南部明禮坊上鍾峴契議政府領議政沈舜澤所住處,則以爲,臣自徹章籲,攢手祈祝者,惟上天遂物之仁而已。綸批靳兪,殊眷反紆,不知蔑效如臣,何以得此於我聖明也。今又邇臣,臨宣特諭,首尾凡二百十有六言,懇懇之旨,諄諄之命,殆古昔罕聞之恩禮,亦宏碩罕有之榮寵也。雙擎九頓,感淚被面。夫人臣事君,量能度分,苟可以任之,則鞠躬盡瘁,視國事如己事,義也。不可以任之,則力辭必免,不以已僨國事,亦義也。臣於是,十分忖究,百方審裁,求其所以安於義者,卽東隅之失,固可以桑楡之收矣。豈意日月之明,猶有遺照,勉臣留臣,若是申複乎?漏船梢工之譬,春日論道之敎,尤非臣所敢承當,而恩數曠絶,不遑他顧,欲仍冒乎則瘝職是懼,欲更辭乎則違命是悚,謹當仰承德音,姑此泯默,而眞情倘賜俯察,至誠或庶仰格,恩諒之日,伏地顒俟云矣。敢啓。傳曰,知道。
兵曹,今三月十七日上候平復睿候平復大殿各殿宮還御慶科庭試武科景武臺親臨殿試直赴殿試人規矩,柳葉箭五矢一百二十步一巡二中,鳥銃三柄一巡一中,講書粗以上,三技取一技落點。
兵曹,今三月十七日上候平復睿候平復大殿各殿宮還御慶科庭試武科景武臺親臨殿試敎是時,原榜人及直赴會試人規矩,鐵箭三矢一百十步一矢,片箭三矢一百二十步一巡一中,柳葉箭五矢一百二十步一巡二中,鳥統三柄一巡一中,講書粗以上,五技取三技落點。
尹宖善〈啓曰〉,事變假注書金鎭衡,有身病,勢難察任,今姑改差,何如?傳曰,允。
金鎭衡改差代,以李日彦爲事變假注書。
金炯穆改差代,以張益厚爲假注書。
尹宖善啓曰,今十五日永禧殿親行酌獻禮祭文,當爲製進,藝文提學許傳,待明朝牌招,使之製進,何如,傳曰,允。
吏曹,口傳政事,廣惠院主事五單,朴準禹·申洛均·成翊永·金奎熙·金良默。
尹宖善,以禮曹言啓曰,來四月初四日行宗廟夏享大祭親行時,王世子亞獻之節,依例磨鍊乎?敢稟。傳曰,望廟禮省牲·省器後,先爲還宮磨鍊。
又以禮曹言啓曰,來四月初四日行宗廟夏享大祭親行時,永寧殿,依例遣大臣攝行,何如?傳曰,允。
又以弘文館言啓曰,下番闕直,事甚未安。修撰南廷綺,陳疏徑行,金思準,副修撰高雲·洪學周,竝卽牌招,推移入直,何如?傳曰,允。
又以司僕寺一二提調意啓曰,濟州前〈牧〉使沈賢澤遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
上在景福宮。停常參·經筵。
柳芝榮啓曰,假注書張益厚,今日廳座,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
又啓曰,卽者,副校理林永相,以其親病,陳疏徑行,原疏纔已捧入矣。所當直捧禁推傳旨,而此與無端徑行有異,推考,何如?傳曰,允。
張益厚拿處代,以金炯翼爲假注書。
傳于柳芝榮曰,奉審閣臣入侍。
柳芝榮啓曰,行都承旨朴定陽在外,行左承旨李源逸式暇,行右承旨權膺善,不爲仕進,右副承旨金宗漢,奉命在外,同副承旨尹宖善,式暇出去,院中只有臣一人,伴直無人。行右承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,行右承旨權膺善牌不進,伴直無人。所當更爲牌招,而拘於廳規,不得請牌,何以爲之?敢稟。傳曰,牌招。
以忠淸監司朴齊寬狀啓,別陳賀進上生鰒,謂以未及廣採,無難闕封,揆以事體與法意,萬萬驚悚,封進官瑞山郡守李範敍,結城縣監尹弼炳,庇仁縣監趙景夏,竝爲先罷黜,其罪狀,令攸司稟處,臣亦惶恐待罪事,傳于柳芝榮曰,勿待罪,回諭。
柳芝榮,以禮曹言啓曰,來四月初四日行宗廟夏享大祭親行時,省牲·省器之節,依例以親臨磨鍊乎?敢稟。傳曰,依例磨鍊。
又以禮曹言啓曰,卽接咸悅幼學韓用殷所志,則以爲,矣身十四寸弟用霖,嫡妾俱無子,以其同姓十二寸弟用雲第二子東履,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長韓用殷所訴旣如此,韓用雲第二子東履,立爲韓用霖之後,何如?傳曰,允。
又以禮曹言啓曰,卽接海州幼學吳始福所志,則以爲,矣身十二寸弟始麟,嫡妾俱無子,以其同姓六寸兄始相第二子瑀,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長吳始福所訴旣如此,吳始相第二子瑀,立爲吳始麟之後,何如?傳曰,允。
又以奎章閣言啓曰,各殿宮冊寶移奉吉日,更爲擇入事,命下矣。令日官金東萬推擇,則今月二十七日爲吉云,以此日擧行之意,敢啓。傳曰,知道。宙合樓所奉冊子,同爲移奉。
又以承文院言啓曰,院吏文學官李廷緖有頉代,幼學李圭興差下,付軍職,冠帶常仕,何如?傳曰,允。
又以弘文館言啓曰,下番闕直,事甚未安。修撰南廷綺陳疏徑行,金思準,副修撰高雲·洪學周有身病,副應敎金用圭內閣進,校理李觀會在外,應敎趙鼎九,校理李勛卿,副校理李義悳,竝卽牌招,推移姑降入直,何如?傳曰,允。
副校理林永相疏曰,伏以臣老母,時在忠淸道全義地,而卽於持被之中,得接家信,則臣母年今七十二,素患痰癖之症,近因風候之不調,一倍添劇,臣自聞此報,方寸煎灼,按住不得,玆敢忙陳短章,徑尋鄕路。伏乞聖明,俯垂鑑諒,亟遞臣職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭往護。
乙酉三月初九日戌時,上御萬慶殿。奉審閣臣入侍時,左副承旨柳芝榮,假注書朴永薰,記注官朴斗杓,記事官車驥衡,檢校直閣金文鉉,以次進伏訖。上曰,史官分左右。仍命閣臣進前。文鉉進前奏曰,臣承命馳詣健陵,陵上奉審則安寧,碑閣·丁字閣奉審〈則〉無頉,祭物祭器祭井看審則精㓗,諸執事摘奸則無頉。仍詣顯陵園,園上奉審則安寧,碑閣·丁字閣奉審則無頉。仍詣華寧殿,殿內奉審則安寧。還詣健陵,仍留監祭,將事安寧之意,敢達矣。上曰,陵上園上皆爲泰平,碑閣·丁字閣無頉,殿內亦爲泰平乎?文鉉曰,皆爲泰平,俱爲無頉矣。上曰,何時將事乎?文鉉曰,二更後將事矣。上曰,所經諸處牟麥,何如?文鉉曰,以今所見,可占有年矣。上曰,春來雨水,果無不足之歎云耶?文鉉曰,聞野老之言,則初似旱矣,而邇來連爲雨順,稍爲茁長云矣。上曰,路由何處?文鉉曰,去由始興,來由果川矣。上命閣臣先退,仍命承史以次退出。
上在景福宮。停常參·經筵。
藥房提調趙慶鎬,左副承旨柳芝榮啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
柳芝榮啓曰,同副承旨尹宖善,今日不爲仕進,卽爲牌招,何如?傳曰,允。
以方夏鎭爲假注書。
以同副承旨尹宖善牌不進罷職傳旨。傳于金宗漢曰,只推。
傳于金宗漢曰,都承旨許遞,前望單子入之。
傳于金宗漢曰,同副承旨許遞,前望單子入之。
承旨前望單子入之,金聲根·姜落點。
傳于金宗漢曰,政官牌招開政。
傳于金宗漢曰,奉常提調李載完,濟用提調李源命相換。
傳于金宗漢曰,今日政遷轉守令,勿拘常格,各別擇差。
傳于金宗漢曰,刑曹判書有闕之代,前望單子入之。
刑曹判書前望單子入之,李寅應落點。
傳于金宗漢曰,呈告同敦寧·在外敦寧都正許遞,今日政差出。
傳于金宗漢曰,茂朱府使洪岐周,平康縣監金右根相換。
傳于金宗漢曰,金井察訪李命錫,保安察訪金興柱相換。
傳于金宗漢曰,祥原郡守具鍾書,堂上宣傳官,令該曹,口傳加設單付。
兵曹,口傳政事,宣傳官加設單具鍾書。
金宗漢,以吏曹言啓曰,南學敎授趙秉聖,繕工監假監役官盧益斗·徐相欽,俱以身病,呈狀乞遞,竝改差,何如?傳曰,允。
又以吏曹言啓曰,新除授珍島府使鄭周永呈狀內,身病猝重,萬無赴任之望云。其身病旣如是,則有難强令赴任,罷黜,何如?傳曰,藍浦縣監張鳳鎭相換。
又以兵曹言啓曰,京畿監司朴齊寬,自吏曹送西,而資級係是資憲,當爲知中樞下批,而時無見窠,依例作闕下批之意,敢啓。傳曰,知道。
又以兵曹言啓曰,本曹正郞金奎濚,身病猝重,呈狀乞遞。宿衛重地,不可久曠,今姑改差,何如?傳曰,允。
有政。吏批,行判書李鎬俊牌招不進,參判李鳳九進,參議徐相祖牌招不進,右副承旨金宗漢進。以吏批言啓曰,行判書李鎬俊,參議徐相祖,竝牌招不進,小臣獨政未安,何以爲之?敢稟。傳曰,仍爲之。又以吏批言啓曰,前都正王錫魯·金得鉉·劉東源,前五衛將李義養,前都事張桂根·張柱臣·李圭信,今年爲八十歲,而俱爲見漏於應資老人抄啓中,未蒙恩資云,故考見政案,則其年果爲的實矣。在前如此之人,追後啓稟蒙恩,多有已例,今日政,竝加資下批之意,敢啓。傳曰,知道。又以吏批言啓曰,慶尙道安東居幼學權漢星呈狀內,矣身父行副護軍瀚吉,全羅道南原居幼學李永吉呈狀內,矣身父行副護軍錫逵,忠淸道沃川居幼學金順一呈狀內,矣身父鍾基,今年爲一百歲,慶尙道安東居幼學權漢大呈狀內,矣身父幼學亨吉,今年爲九十歲,而俱以見漏於本道應資老人抄啓中云,故考見帳籍,則其年果爲的實矣。在前如此之〈人〉,追後啓稟蒙恩,多有已例,今日政,竝加資下批之意,敢啓。傳曰,知道。以王錫魯·柳東源爲同敦寧,李秉文爲知經筵,金允植爲弘文提學,沈履澤爲禮賓提調,沈琦澤爲兵曹正郞,閔正植爲南學敎授,朴文會爲仁同府使,李熙春爲茂山府使,崔喜鎭爲丹陽郡守,任光鎬爲慈城郡守,全龍九爲祥原郡守,李敏翊爲文化縣令,尹瀷爲龍崗縣令,尹濟翼爲木川縣監,李克憲爲延日縣監,李寬稙爲和順縣監,韓必殷爲高山察訪。前都正王錫魯·劉東源·金得鉉,前五衛將李載養,已上今加嘉善。朝官年八十,依法典加資。前都事張桂根·張柱臣·李圭信,已上今加通政。朝官年八十,依法典加資。茂朱府使洪岐周,平康縣監金右根,已上相換。金井察訪李命錫,保安察訪金興柱,已上相換。珍島府使鄭周永,藍浦縣監張鳳鎭,以上相換事,承傳。奉常提調李載完,濟用提調李源命,以上相換事承傳。
兵批,判書金允植病,參判曺殷承入直進,參議閔肯植病,參知李範晉病,左副承旨柳芝榮進。以金廷極爲舊所非別將。知事單朴齊寬,同知單朴聖大,同知加設三單權瀚吉·李錫達·金鍾基,大護軍尹成鎭,護軍李承鉉·王錫魯·金得鉉·劉東源·李載養,副護軍尹宖善·李堈·權亨吉·張桂根·張柱臣·李圭信·趙羲老·具暘喜,副司果柳德休,副司猛李廷緖,以上竝單付。知事作闕單李時成。
吏批,再政。以申學休爲宗廟令,蔡相夏爲奉常主簿,具暘喜·趙羲老爲假監役,李寅冕爲大興郡守,鄭秉夏爲唐津縣監,假監役具暘喜·趙羲老,已上今超通政。朝官年八十,依法典加資。
三政,朴淇鍾·宋琯王爲典籍,朴敎陽爲刑曹正郞,朴有日·柳東琪爲假監役,閔載昆爲全義縣監,石俊玉爲敦寧都正。
以吏曹參議徐相祖牌不進罷職傳旨,傳于金宗漢曰,只推。
金宗漢,以議政府言啓曰,卽見全羅監使尹榮信所報,則枚擧群山僉使李在頀牒呈以爲,本倉流逋,其來久矣。而挽近屬邑之課歲愆納,已是謬例,本倉之先後分裝,亦有其弊,沙工船費,京倉情例,比前倍加,一年二年,逋上添逋。且況近年詳代,已過數萬,趁限排納,實無餘暇,則錢米之一時竝督,其勢末由,新稅偸欠,夤緣踵至,弊到劇處,合有變通。各年未收米一萬一千一百八十餘石零,太一千五百三十餘石零,特令許代,限十年排納爲辭矣。前此許代,已是曠典,則曾未幾年,又有煩請者,不但爲難繼之政,其於正供,所重果何如也?然而本倉之舊逋,汔未淸帳,屬邑之新稅,每致愆晩,重以情雜費之年加歲增,轉輾滋逋,竟至難醫。今若徒守經法,不思通變,則末流之弊,將不知何所止屆。該倉未納米太,竝特許詳代,限五年排納之意,行會,何如?傳曰,允。
又以議政府言啓曰,卽見湖南新舊道臣所報,則枚擧咸悅縣監黃浩直牒呈以爲,聖堂倉各年稅逋,流來旣久,拖至庚·辛·壬·癸四年,未收米爲六千一百四十餘石零,太爲九百四十餘石零,而犯逋諸漢,或逃或死,勢將移徵於時沙工及各其殘族,而渠逋難辦,尤何暇及於添徵乎?不得不執數任料,繼又排族,而其所充刷,出末無期,上項未收稅米太,特令詳代,限年排捧爲辭矣。漕倉之弊到極處,殆無彼此之殊,而輒稱流逋,至請代納,揆諸正供攸重,豈有如許事體乎?第念倉勢之岌嶪難支,捨此而更無他捄瘼之方故耳。上項未收米太,特許詳代,限五年排納事,分付,何如?傳曰,允。
又以禮曹言啓曰,卽接英陵令·參奉所報,則今二月二十日行寒食祭享時,獻官驪州牧使金永悳,因民擾未進,而祀典攸重,享期且迫,未暇馳報,敢此從權,典祀官兼大祝慶安察訪吳鎭東,獻官代行,祝史令李洛應,大祝兼行,無弊設行,而事體至重,萬萬悚惶云矣。享禮何等敬謹?而有此闕參替行之擧者,揆以祀典,萬萬驚悚。當該獻官,不可無警,其罪狀,令該府拿問勘處,何如?傳曰,允。
又以弘文館言啓曰,下番闕直,事甚未安。修撰南廷綺在外,金思準,副修撰高雲·洪學周,竝卽牌招,推移入直,何如?傳曰,允。
又以承文院言啓曰,院吏文學官李圭興有頉代,幼學沈斗慶差下,付軍職,冠帶常仕,何如?傳曰,允。
又以義禁府言啓曰,京畿監司沈相薰狀啓內,驪州牧使金永悳,不得已罷黜,其罪狀,令攸司稟處事,啓下矣。金永悳,今方待命,拿囚之意,敢啓。傳曰,知道。
上在景福宮。停常參·經筵。
金宗漢啓曰,行都承旨金聲根,時在忠淸道洪州地,同副承旨姜,時在京畿安城地,竝斯速乘馹上來事,下諭,何如?傳曰,竝許遞,前望單子入之。
承旨前望單子入之,閔泳煥·曺寅承落點。
傳于金宗漢曰,再明日春到記,勤政殿命官爲之,左副承旨,馳詣泮宮,明日夕食堂,收取以來。
傳于金宗漢曰,前營使申正熙,下諭多日,尙不受符,師律所在,寧容若是?使之記過待令。
以司謁,口傳下敎曰,仁川多所面松林里,創建農務,極爲嘉尙。其在勸農之道,不可尋常處之。令道臣,農鼓一坐賜給。
禮曹啓曰,卽接義州幼學李英杉所志,則以爲,矣身,昨年秋東堂文科初試二所入格,而伊後名字,改以英彬,依已例啓稟釐正云矣。依所訴,原榜目中,改付標以入之意,敢啓。傳曰,知道。
義禁府啓曰,保放罪人徐光穆,還囚捧供以入,而病勢一向未差,仍爲保放之意,敢啓。傳曰,知道。
金宗漢,以刑曹言啓曰,北部所囚安邊府緣坐爲婢罪人金召史,押送配所事,已有所草記蒙允,而卽接該部所報,則金召史,今月初一日,因病致死云。故自臣曹摘奸,物故果爲的實,配文還收,發配置之之意,敢啓。傳曰,知道。
義禁府啓目,假注書張益厚原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。義禁府啓目,典獄署參奉南相翊原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。義禁府啓目,免山縣監徐光穆原情云云。問目內辭緣,泛稱遲晩,刑推得情,何如?判付啓,除刑推議處爲良如敎。義禁府啓目,尙瑞別提李鶴鎭,兵曹正郞嚴錫瓘等原情云云。傳旨內辭緣,泛稱遲晩,李鶴鎭段,刑推得情,嚴錫瓘段,所當請刑是白乎矣,曾經侍從,勿爲請刑,載在法典,議處,何如?判付啓依允爲旀,李鶴鎭段,除刑推議處爲良如敎。義禁府啓目,兼檢書官李徽初原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
判宗正卿李載元疏曰,伏以臣,姿本樗櫟之散,年當蒲柳之衰,病因侵尋,精又漸耗,雖家常凡事,便抛之笆籬邊久矣。私猶如此,公之不可强,可知,而陳力就列,不能者止,古人所云也。今臣所帶諸職,雖曰非煩劇之地,而衣襨之供,尙方攸掌,天閑之養,冏寺爲政,已是不輕而重也。至若舌院之要,尤非如臣疎闇之所可久冒而句當也。玆將由中之懇,仰冀體下之恩,伏願聖上,俯賜鑑諒,竝許鞶遞,俾公無曠而私獲安,千萬至祝。臣無任云云。答曰,省疏具悉。所辭諸務,何可竝解?舌院之任,依施。
掌令安鍾冕疏曰,伏以臣,門地寒微,才識謏陋,直一無用人耳。早竊倖科,猥登榮塗,戒切不幸,憂深自取,向來人言,誣衊謊誕,陷臣不測,略無忌諱,日月燭照,置臣不死,恩山德海,祝天祝聖。迺者,霜臺淸銜,復及臣身,渥優記簪,名廁朝紳,感激出膺,固是義分,猶復費辭,逡巡徊徨者,情難苟冒也。第臣私衷,區區切迫,臣父臣母,年到古稀,病在癃痼,床褥不掇,藥餌難繼,畀臣一縣,將老便養,爲畢生大願,而私干天恩,實所不敢也,不避屑越,敢瀆崇嚴,伏乞聖慈,憐臣憫臣,遞臣臺職,以安私分,不勝幸甚。臣今丐免,豈宜贅他?目今騷訛日興,民皆荷擔,此乃玉·孝諸賊,逃竄外國,糾結餘黨,一唱百和,誑惑人心也。此正廣加譏詗,杜絶亂本,而伈泄度日,恬若尋常,臣之日夜憂惋,寧有極乎?伏願殿下,亟降嚴旨,內而捕廳,外而鎭營,潛偵暗察,一或有黨附亂逆,鼓播妖妄者,先正典刑,少泄神人之憤焉。臣無任云云。答曰,省疏具悉。疏辭,許令該曹稟處,尾附事,頗有切實矣。
上在景福宮。停常參·經筵。
閔泳煥啓曰,行左承旨李源逸,今日不爲仕進,卽爲牌招,何如?傳曰,允。
曺寅承啓曰,今此試官望中,時無職名人,令該曹,口傳付軍職,何如?傳曰,允。
又啓曰,假注書朴永薰,有身病,勢難察任,今姑改差,何如?傳曰,允。
朴永薰改差代,以閔龍鎬爲假注書。
曺寅承,以禮曹言啓曰,卽接義州幼學李元穆所志,則以爲,矣身族孫鳳恩,嫡妾俱無子,以其同生兄鳳薰第二子英彬,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長李元穆所訴旣如此,李鳳薰第二子英彬,立爲李鳳恩之後,何如?傳曰,允。
又以承文院言啓曰,院吏文學官沈斗慶有頉代,幼學李鍾根差下,付軍職,冠帶常仕,何如?傳曰,允。
又以兵曹言啓曰,南水門鐵窓破傷處,今已修改矣。把守軍兵,解送直所之意,敢啓。傳曰,知道。
又以刑曹言啓曰,因宣惠廳知委黃燭不爲進排之義盈庫貢人,照律定配事,奉承下敎矣。謹按律文,則大明律制書有違條有曰,凡奉制書有所施行而違者,杖一百,供奉御用之物,加二等杖七十,徒一年半。罪人金善翼,依此律,決杖七十後,黃海道長淵府,徒一年半定配所,卽爲押送之意,敢啓。傳曰,特爲放送。
吏曹啓目,前五衛將李晦信名字,改以熙信,前守門將李承文名字,改以靑來,出身吳命錫名字,改以聖模,李千吉名字,改以云松,金永圭名字,改以一澤事爲等如,告狀,依例,令藝文館給帖,何如?判付啓依允。
閔泳煥啓曰,行左承旨李源逸,今日不爲仕進,卽爲牌招,何如?傳曰,允。
金宗漢啓曰,卽者,宗廟署官員來言,明日望祭受香時,提調李寅命,以獻官,當爲進參,而有身病,不得進參云。卽爲牌招,何如?傳曰,允。
傳于李源逸曰,右承旨許遞,前望單子入之。
傳于李源逸曰,考官洪澈周,讀券官許傳,竝命官爲之。
曺寅承,以義禁府言啓曰,忠淸監司朴齊寬狀啓內,瑞山郡守李範敍,結城縣監尹弼炳,庇仁縣監趙景夏,竝爲先罷黜,其罪狀,令攸司稟處事,啓下矣。李範敍·尹弼炳·趙景夏,俱在任所云,依例發遣府羅將,竝拿來,何如?傳曰,待待命拿囚。
傳于曺寅承曰,此時迎送之弊,不可不念,不爲封進之瑞山郡守李範敍,結城縣監尹弼炳,庇仁縣監趙景夏,竝特爲分揀,姑令戴罪擧行。
傳于曺寅承曰,有所參量者存,抱川縣監李容駿,特爲分揀,姑令戴罪擧行。
兵曹,口傳政事,副護軍單李範晉。
兵曹,口傳政事,副護軍單姜。
傳于金宗漢曰,春到記,講居首通幼學劉起龍,製述詩居首三下幼學閔泳轍,竝直赴殿試。講之次通進士李吉九等二十三人,製述之次草三下幼學金商德等,竝直赴會試。講之次略生員鄭志鉉等七人,製述之次次上幼學趙民熙等二人,竝給二分。講之次略幼學〈金〉永文等六人,製述之次次上進士趙賢植等二人,竝給一分。講之次略幼學林奎彩等六人,製述之次次上幼學金炳禹等四人,各奎章全韻一件賜給。
傳于金宗漢曰,入格儒生,明日待令。
李源逸啓曰,宗廟提調李寅命牌不進推考傳旨,今方捧入,而望祭受香時,當爲進參,如是違牌,事甚未安。更爲牌招,何如?傳曰,允。
承旨前望單子入之,趙秉世落點。
曺寅承啓曰,卽者,義禁府都事來言,時囚罪人金永德等,當爲議處,而判義禁李寅命,有身病,次堂例不得擧行云。判義禁卽爲牌招,何如?傳曰,允。傳曰,允。
近來賊患,大熾於京外,聞甚驚駭。至於匿骸討財,前所未有之賊變也。前後申飭,不啻截嚴,內而左右捕廳,外而營梱·邑鎭,視若尋常,至有此變,豈可曰國有法綱單?固當重勘,而第觀來頭,姑令戴罪擧行。自今以後,別般嚴飭,非徒機校,雖閒散之民,若有捕捕者,當酬勞施賞。如是更飭之下,終無實效,則隨其賊變所在,左右捕廳及營梱·邑鎭,當有從重勘處之道矣。以此意,廟堂行會于八道·四都。
李源逸,以議政府言啓曰,聚黨操刃,殺越人于貨,固當殄滅無遺,而況又掘人之塚,奪人之財者,誠往古所未有之賊變也。蔑法悖常,聽聞益駭,營梱·邑鎭,視同尋常,尙未聞全黨拿獲,又未聞一處剿除。前後朝飭,若是玩愒,國綱至此,寧欲無言。此不可一任其慢令而致盜,嚴飭左右捕廳,使之刻期分詗,隨捉按法,外鎭營則措辭別關于各該道守臣,另劃方略,嚴加操束,不日一一拿緝,毋分首從,竝施梟警,期於掃盡,而每月從,捉賊實數,及軍校·里民中,若有勤譏實捕者,指者具報于本府,拔例酬賞,俾有激勸。如是而尙不戢,復有入聞,則隨其地方,各該道守臣,從重論警之意,分付,何如?
又以議政府言啓曰,卽見全羅前監司金聲根狀啓,則枚擧潭陽前府使朴憲陽牒呈以爲,賊盜之掘塚掛榜,匿骸討財,尤係變怪,密令邑底將吏族屬及閒散有根着者,作稧譏詗矣。退校朴同國,自願跟捕,辦財分撥,賊魁尹奉鶴及同黨宋甲模等十六漢,一竝捉致嚴覈,箇箇首實,不可晷刻容貸,故上項賊魁尹奉鶴,大會軍民,梟首警衆,同黨及接主諸漢,竝按律酌處,而該府使之發謀出慮,克盡對揚,退校朴同國,挺身涉危,譏捉諸賊,其在激勸之道,合施別般論賞,請令廟堂稟處矣。此賊情節之絶悖至㦧,大非尋常竊盜之可比,而該守令之偵捕有方,使民除害者,固極嘉尙,而邑校朴同國,不避險危,出力跟獲,合有拔例酬賞,道內善地邊將,作窠差送事,分付銓曹,何如?
又以禮曹言啓曰,卽接新榜生員金致洙所志,則以爲,矣身名字,改以獻洙,依例啓稟釐正云矣。依所訴,原榜目中,改付標以入之意,敢啓。傳曰,知道。
又以禮曹言啓曰,卽接幼學洪承耆·徐宅淳·尹發榮·徐丙俊·李崙相·金容文·李麟應等所志,則以爲,今番監試覆試,俱當以恩賜參榜,故呈券於初場矣。及其榜出也,俱爲誤錄於生員榜中,卽爲啓稟釐正云矣。洪承耆等七人,竝就進士原榜中付標,添書生員榜中,付標以入,而恩賜榜中疊錄人,亦爲一體付標以入之意,敢啓。傳曰,知道。
又以禮曹言啓曰,卽接寶城幼學任杰所志,則以爲,矣身昨秋監試初試,以年八十五,入格於本道左道終場,今番覆試,當以恩賜參榜,而未免見漏於原榜中云矣。考諸初試原榜,任杰年紀之八十五,果明的無疑,而今此恩榜中見漏,宜有呼冤之擧。幼學任杰,就生員原榜末端付標,添書以入之意,敢啓。傳曰,知道。
曺寅承,以兵曹言啓曰,再明日動駕時,本曹堂上守宮及侍衛,當爲備員,而參知未差之代,令該曹,以在京無故人,口傳差出,待下批牌招,以爲進參之地,何如?傳曰,允。
吏曹,口傳政事,兵曹參知,以鄭光淵·李大稙·鄭顯英爲兵曹參知。
曺寅承,以親軍別營言啓曰,南水門鐵窓破傷處,今已修改矣。把守軍兵,解送直所事,自兵曹草記蒙允矣。把守將卒,解送直所之意,敢啓。傳曰,知道。
又以義禁府言啓曰,禮曹草記內,英陵寒食祭獻官驪州牧使金永悳,其罪狀,令該府拿問勘處事,批旨允下矣。金永悳,旣因京畿監司沈相薰狀啓,方在就囚中,待開坐添問目捧供之意,敢啓。傳曰,知道。
又以義禁府言啓曰,保放罪人金永悳,還囚捧供以入,而病勢一向未差,仍爲保放之意,敢啓。傳曰,知道。
又以義禁府言啓曰,今十五日動駕時,本府都事,當爲全數進參,而都事閔奭鎬·趙寵熙,俱有身病,萬無進參之望,一員未差,無以推移。身病都事之代,令該曹口傳相換,未差之代,亦令該曹,口傳差出,以爲分排擧行,何如?傳曰,允。
義禁府啓目,驪州牧使金永悳原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如,判付啓依允。
知事許傳疏曰,伏以臣,學術滅裂,見識謏寡,本不合於文苑之任,而況考試之職,自非藻鑑明而位望高者,不敢承膺,玆敢短章冒瀆。伏乞聖明,俯賜鑑諒,亟賜鐫改,以存公格,以安私分焉。臣無任云云。答曰,省疏具悉。旣有已例,卿其勿辭考試。
大護軍洪澈周疏曰,伏以臣,春到記殿講,旣蒙考官恩點,又伏蒙命官爲之之命,法殿考講,事體至重,崇秩主試,規例莫越,臣何敢徒懷嚴畏,晏然承當乎?公格所在,私分難安,玆敢忙陳短章,仰瀆崇嚴,伏乞聖明,俯垂鑑諒,亟賜變通,以重試體焉。臣無任云云。答曰,省疏具悉。旣有已例,卿其勿辭考講。
上在景福〈宮〉。停常參·經筵。
金宗漢啓曰,明日大駕詣永禧殿入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
又啓曰,在前親臨庭試時,有時·原任大臣入侍之例,今番則何以爲之?敢稟。傳曰,入侍。
又啓曰,在前親臨庭試時,有宗正卿全數入侍之例,今番則何以爲之?敢稟。傳曰,入侍。
李源逸啓曰,左副承旨柳芝榮,同副承旨曺寅承,今日不爲仕進,竝卽牌招,何如?傳曰,允。
傳于李源逸曰,禮房承旨,馳詣宗廟·景慕宮,奉審摘奸以來。
曺寅承啓曰,宗廟提調李寅命牌不進推考傳旨,今方捧入,而今日受香時,當爲進參,如是違牌,事甚未安。更爲牌招,何如?傳曰,許遞,前望單子入之。
宗廟提調前望單子入之,洪澈周落點。
曺寅承啓曰,判義禁李寅命牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,許遞,前望單子入之。
判義禁前望單子入之,曺錫輿落點。
曺寅承啓曰,開坐事,命下矣。新除授判義禁曺錫輿,卽爲牌招,何如?傳曰,允。
傳于曺寅承曰,兼司書有闕之代,前望單子入之。
傳于曺寅承曰,政官牌招開政。
傳于曺寅承曰,入格儒生,崇陽門外施賞。
傳于曺寅承曰,在外玉堂許遞,前望單子入之。
玉堂前望單子入之,校理李勝宇,副校理金中植,修撰林羲相落點。
傳于曺寅承曰,在外同敦寧·敦寧都正許遞,今日政差出。
傳于曺寅承曰,今日遷轉守令,勿拘常格,通瀜擬入。
曺寅承啓曰,明日傳香,禮房承旨,當爲齋宿,新除授行左承旨趙秉世,所當牌招,而拘於廳規,不得請牌,何以爲之?敢稟。傳曰,牌招。
傳于曺寅承曰,明日出宮內門路,以思政門爲之。
傳于曺寅承曰,公事不審之中官李存謙,推考。
曺寅承,以吏曹言啓曰,繕工監假監役官柳東冀·朴有日,俱以身病,呈狀乞遞,竝改差,何如?傳曰,允。
有政。吏批,行判書李鎬俊牌招不進,參判李鳳九進,參議徐相祖牌招不進,右副承旨金宗漢進。啓曰,行判書李鎬俊,參議徐相祖,竝牌招不進,小臣獨政未安,何以爲之?敢稟。傳曰,仍爲之。又以吏批言啓曰,尙州牧使,今當差出,而本州以嶺南雄邑,物衆地大,素稱難治,不可不擇差,同道及他道有聲績已準朔未準朔守令,竝擬,何如?傳曰,允。以申命善爲同敦寧,李承五爲右尹,吳在善爲敦寧都正,李冕相爲戶曹佐郞,鄭恒朝·申泰兢爲監察,李晩胤爲尙衣主簿,李鍾協爲司僕主簿,李健爲軍資奉事,閔種烈爲尙州牧使,閔泳壽爲龍川府使,金斗煥爲稷山縣監,洪秉燾爲松禾縣監,金鎭衡爲昌樂察訪。
兵批,判書金允植病,參判曺殷承病,參議朴海哲入直進,參知李範晉病,行右承旨李源逸進。以金學善爲文殊別將,同知單石民瑞,護軍金聲根·權膺善·王錫魯·劉泰源·金尙濬,副護軍石俊玉,副司直李觀會·林永相,副司果南廷綺,副司猛尹萬善·沈斗慶·李鍾根,以上竝單付。
吏批,再政。以洪在光爲監役,安學魯·韓周錫爲假監役,李輔仁爲密陽府使。兼春秋單韓必殷,左尹單李承五,右尹單李僖魯。
三政,金溥淵·金直性爲假監役,奇亮衍爲通川郡守,李鎬俊爲典牲提調,閔泳煥爲司譯提調,假監役安學魯·韓周錫,已上今超通政。朝官年八十,依法典加資。
四政,韓龍源爲井邑縣監。
五政,任龜鎬爲燕岐縣監。
六政,孫振九爲盈德縣令。
七政,蔡慶默爲平澤縣監。
以吏曹參議徐相祖牌不進罷職傳旨。傳于曺寅承曰,只推。
趙秉世,以奎章閣言啓曰,明日,卽觀文閣望奉審日次,臣,進詣擧行之意,敢啓。傳曰,知道。
又以侍講院言啓曰,明日永禧殿酌獻禮王世子陪參敎是時,本院當爲全數進參,而兼弼善閔京鎬,有身病,無以備員,何以爲之?敢稟。傳曰,許遞,前望單子入之。
春坊前望單子入之,兼弼善鄭寅學,兼司書閔啓鎬添書落點。
趙秉世,以侍講院言啓曰,新除授兼弼善鄭寅學,兼司書閔啓鎬,竝卽牌招察任,何如?傳曰,允。
又以侍講院言啓曰,卽接翊衛司所報,則明日永禧殿酌獻禮王世子陪參敎是時,本司當爲全數進參,而右翊贊李秉翼,右侍直閔泳秀,俱有身病,無以備員云,何以爲之?敢稟。傳曰,右翊贊李秉翼,工曹正郞宋秉琮,右侍直閔泳秀,敦寧參奉金炳祖,竝令該曹,口傳相換。
兵曹,口傳政事,右翊贊李秉翼,工曹正郞宋秉琮相換,右侍直閔泳秀,敦寧參奉金炳祖相換事,承傳。
趙秉世,以侍講院言啓曰,卽接翊衛司所報,則明日永禧殿酌獻禮王世子陪參敎是時,本司當爲全數陪衛,而左衛率鄭寅亮,有身病,新除授右翊贊宋秉琮在外,無以備員云,何以爲之?敢稟。傳曰,右翊贊宋秉琮,健陵令閔益鎬,左衛率鄭寅亮,掌樂主簿李遵夏,令該曹,口傳相換。
又以承文院言啓曰,吏文學官李鍾根有頉代,幼學尹萬善差下,付軍職,冠帶常仕,何如?傳曰,允。
曺寅承,以統理交涉通商事務衙門言啓曰,濟衆院屬員苟艱,進士趙宅熙,主事差下,使之察任,何如?傳曰,允。
又以兵曹言啓曰,明日動駕時,本曹堂上守宮及侍衛,當爲備員,參判曺殷承有身病,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹,口傳政事,以權膺善爲兵曹參判。
曺寅承,以義禁府言啓曰,明日動駕時,本府都事,以大駕各差備,全數進參,而王世子左右考喧都事,左右前導都事,玉轎差備都事,無以推移,假都事六員,令該曹口傳差出,以爲分排擧行,何如?傳曰,允。
吏曹,口傳政事,禁府都事閔奭鎬,刑曹正郞李敎麟,已上相換,禁府都事趙寵熙,南部都事成一鎬,已上相換事,承傳。
吏曹,口傳政事,以王濟千爲禁府都事。
吏曹啓目粘連,觀此司憲府掌令安鍾冕上疏,則以爲,父母年到古稀,病在癃痼,藥餌難繼,畀臣一縣,將老便養亦爲白有臥乎所,宰臣與時在承旨玉堂外,勿許乞郡事,載在法典是白乎則,事緣法外,置之,何如?判付啓依允。
上在景福宮。停常參·經筵。
大駕詣永禧殿入齋室後,藥房·內閣·政院·玉堂口傳問安。答曰,知道。世子宮入幕次後,藥房·內閣·政院·玉堂·春·桂坊口傳問安。答曰,知道。大王大妃殿·王大妃殿,遣承旨問安。答曰,知道。酌獻禮還入齋室後,藥房·內閣·政院·玉堂口傳問安。答曰,知道。世子宮,藥房·內閣·政院·玉堂·春坊口傳問安。答曰,知道。還宮〈後〉,藥房·內閣·政院·玉堂口傳問安。答曰,知道。世子宮,藥房·內閣·政院·玉堂·春坊口傳問安。答曰,知道。
藥房提調臣趙慶鎬,副提調臣閔泳煥啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金宗漢啓曰,司僕寺內乘,來言捲簾,取稟。傳曰,捲三面。
李源逸,以奎章閣言啓曰,守宮檢校直提學韓敬源,卽爲牌招,何如?傳曰,允。
又以內醫院官員,以都提調·提調意啓曰,本院提調,例不得兼帶金吾之任矣。副提調閔泳煥所帶同義禁,今姑許遞,何如?傳曰,允。
柳芝榮,臣以大王大妃殿·王大妃殿問安進去,下直之意,敢啓。傳曰,知道。
李源逸,以侍講院言啓曰,卽接翊衛司所報,則今日永禧殿酌獻禮王世子陪參敎是時,本司當爲全數陪衛,而新除授右翊贊閔益鎬在外,無以備員云,何以爲之?敢稟。傳曰,平巿署主簿吳錫泳,令該曹口傳相換。
兵曹,口傳政事,右翊贊宋秉琮,健陵令閔益鎬,已上相換事,承傳。
兵曹,口傳政事,右衛率鄭寅亮,掌樂主簿李遵夏,右翊贊閔益鎬,平巿主簿吳錫泳,已上相換事,承傳。
傳于曺寅承曰,南殿酌獻禮時,都提調宋近洙,內下大豹皮一令賜給,提調金有淵,內下虎皮一令賜給,殿司官員,竝陞敍,入直守門將陞敍,未陞敍者陞六,殿監張錫泰,外職調用,前導守僕,竝從自願免賤,守僕李景祿等二人擧行,太廟事知守僕劉漢麟·金相麒·韓應淳,竝帖加,其餘守僕·員役等,竝令該曹,米布從厚題給。
傳于曺寅承曰,酌獻禮時贊禮禮曹判書李世宰加資。
傳于曺寅承曰,酌獻禮時禮房承旨加資。
傳于曺寅承曰,酌獻禮時左右通禮·諸執事,各兒馬一匹賜給。
傳于曺寅承曰,酌獻禮時禮貌官輔德李道宰,相禮李容稙,竝加資。
傳于曺寅承曰,動輿時陪從春·桂坊以下,別單書入。
傳于曺寅承曰,酌獻禮時祭侍李裕鼎·金圭錫,各內下鹿皮一令賜給。
以動輿時陪從春·桂坊以下別單,傳于曺寅承曰,師沈舜澤,內下大豹皮一令賜給。左賓客尹滋承,右賓客李鎬俊,左副賓客金尙鉉,右副賓客金永壽,各半熟馬一匹賜給。禮貌官輔德李道宰,相禮李容稙,加資。兼輔德鄭夏源,提學金永壽,原任直提學李鎬俊,內醫提調趙慶鎬,各半熟馬一匹賜給。原任直閣李鎬翼,檢校直閣閔丙奭·朴鳳彬,檢校待敎趙東冕,兵曹判書權膺善,佐郞申佐熙,弼善金在容,兼弼善鄭寅學,文學趙秉翊,兼文學李容稙,司書李重夏,兼司書閔啓鎬,說書金永迪,說書尹容植,左翊衛任穉宰,右翊衛李琬夏,左司禦金明洙,右司禦李鎬奭,左翊贊朴顯陽,右翊贊吳錫泳,左衛率徐完淳,右衛率李遵夏,左副率李聖烈,右副率宋憲祖,左侍直金容元,右侍直金炳祖,左洗馬尹成求,右洗馬趙鳳鎬,掌儀李奭鎭,東西假引儀閔載德·鄭重垈,百官引接兼引儀徐恒輔·張漢相,親軍後營兵房李奎顔,哨官白樂昇·金宗源,別軍職安鼎玉·沈遠澤·申復均·李根澔·趙羲斌·李豐鎬,宣傳官白性基·白樂駿·李京鎬·李豐載·張斗參·吳殷泳·李洛鎬,部將李啓弘,各兒馬一匹賜給。司僕主簿金亨植·李鍾協,僉正金永稷,竝外職陞敍。別軍職李允用,許用兵使履歷,尙稷鉉,許用水使履歷,朴珪熙·尹泳奎,竝許用防禦履歷,宣傳官李根,許用三品履歷。部將崔煥翼,仍其職陞敍。差備譯官李應相·趙漢根·朴台榮,竝守令待窠,首先擬入。其餘醫官·奏時官·別軍官·將官·將校·員役等,竝依判下施賞。
傳于曺寅承曰,玉印差備韓珩和,半熟馬一匹賜給,挾侍李章鎬·文有用,竝內府調用,達字差備李朱夏,擔筒箇差備高廷益,問安朴漢應,隨駕梁萬基·金錫勳·金泓錫·文用奎·沈周鉉,先行都薛里羅顯鼎,各兒馬一匹賜給。
傳于曺寅承曰,左承旨許遞,前望單子入之。
承旨前望單子入之,洪鍾萬落點。
傳于曺寅承曰,輔德·兼文學有闕之代,前望單子入之。
傳于曺寅承曰,政官牌招開政,賞典下批。
曺寅承啓曰,明日傳香,禮房承旨,當爲齋宿,新除授右承旨洪鍾萬,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者,義禁府都事來言,今日動駕時,衛外擊錚罪人裵大成等一百九十四名,依例移送秋曹云矣。敢啓。傳曰,知道。
以黃海監司尹宇善狀啓曰,薦新生石首魚,尙未捉得,限內不得封進,惶恐待罪事,傳于曺寅承曰,勿待罪事,回諭。
李源逸,以禮曹言啓曰,卽接原州幼學韓鎭象所志,則以爲,矣身昨秋監試初試,以年八十,入格於本道終場,今番覆試,當以恩賜參榜,而未免見漏於原榜中云矣。考諸初試原榜,韓鎭象年紀之八十一,果明的無疑,而今此恩榜中見漏,宜有呼冤之擧。幼學韓鎭象,就生員原榜末端付標,添書以入之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,大駕今已還宮,守宮檢校直提學韓敬源,依定式減下,何如?傳曰,允。
又以弘文館言啓曰,新除授修撰林羲相,卽爲牌招察任,何如?傳曰,允。
又以弘文館言啓曰,新除授副校理金中植,時在全羅道綾州地,經筵入番事緊,請斯速乘馹上來事,下諭。傳曰,許遞。
又以承文院言啓曰,院吏文學官尹萬善有頉代,幼學申箕休差下,付軍職,冠帶常仕,何如?傳曰,允。
曺寅承,以義禁府言啓曰,此時送迎之弊,不可不念,不爲封進之瑞山郡守李範敍,結城縣監尹弼炳·趙景夏,竝特爲分揀,姑令戴罪擧行事,分付該道道臣之意,敢啓。傳曰,知道。
乙酉三月十五日巽時,大駕與王世子,永禧殿酌獻禮親行入侍時,行都承旨閔泳煥,行左承旨趙秉世,行右承旨李源逸,左副承旨柳芝榮,右副承旨金宗漢,同副承旨曺寅承,記事官丁奎會·任大準,別兼春秋閔啓鎬·尹相衍,提學金永壽,檢校直閣沈相薰·閔丙奭·朴鳳彬·金文鉉·鄭夏源·李範晉,檢校待敎趙東冕·金用圭,副校理李義悳,修撰金思準,以次侍立。時至,通禮跪啓請外辦,上具遠遊冠·絳紗袍,乘輿出思政門。藥房提調趙慶鎬,副提調閔泳煥進前奏曰,侵早勞動,聖體若何?上曰,一樣矣。仍出勤政門,通禮跪啓請降輿乘輦,上降輿乘輦。通禮跪啓請執圭,泳煥跪進,上執圭。由興禮門,出光化門,王世子具翼善冠·衮龍袍,乘輿出思政門。至勤政門,相禮跪啓請降輿乘輦,王世子降輿步過,乘輦隨詣。上進發至永禧殿紅箭門下輦所,通禮跪啓請降輦乘輿,上降輦乘輿。由殿大門,詣齋室門外,通禮跪啓請降輿,上降輿。入齋室,王世子至下輦所,相禮跪啓請降輦乘輿,王世子降輦乘輿。由殿大門,詣齋室門外,相禮跪啓請降輿,王世子降輿。入齋室,傳曰,東宮問安勿爲之。出傳敎傳曰,隨駕與隨輿軍兵,令各其營乾犒饋。出傳敎泳煥曰,祀典所重,何等謹嚴?而第二室大祝,初不待令,致勤下詢,事未前有,萬萬駭然。所當重勘,而本院請推之外,無他可施之罰,何以爲之乎?上曰,拿處,可也。出擧條泳煥曰,不審差祭之當該吏曹堂上,不可無警,推考,何如?上曰,從重推考,可也。出擧條仍命傳敎曰,當該大祝拿處事。駕前下敎,當該吏曹堂上從重推考事。駕前下敎。展謁時至,通禮跪啓請出次,上改具冕服出次。通禮跪啓請執圭,泳煥進圭,上執圭。通禮導上詣版位,王世子改具冕服,執圭出齋室門。仍詣版位,贊儀唱鞠躬四拜興平身,上行四拜禮,王世子再拜。上陞自東階,入殿內,王世子隨詣,奉審各室訖。上還出東門外,通禮跪啓請釋圭,上釋圭,泳煥跪受圭。通禮導上還入齋室,王世子隨詣入齋室。酌獻禮時至,通禮跪啓請出次,上出次。通禮導上詣版位,贊禮跪啓請鞠躬四拜興平身,上行四拜禮,王世子行四拜禮。贊禮導上詣盥洗位,搢圭盥洗訖。王世子隨詣盥洗位,搢圭盥洗訖。上執圭,陞自東階,詣第一室尊所,秉世酌酒,上詣位位前,跪搢圭,泳煥奉香,宗漢奉爐,上三上香,泳煥奉酌跪進,上執酌,以授寅承,寅承跪受,奠于神位前,上執圭俯伏興少退跪,大祝尹相翊,跪讀祝文訖。上俯伏興平身,次詣各室,酌獻如上儀,王世子隨詣各室,行禮如儀訖。贊禮導上降復位,贊禮跪啓請鞠躬四拜興平身,上行四拜禮,王世子行四拜禮。贊禮導上詣望瘞位,望瘞于坎。通禮跪啓禮畢。領議政沈舜澤進前奏曰,日吉辰良,酌獻禮成,聖孝克伸,群情胥欣,靜攝餘勞動旣多,聖體若何?上曰,一樣矣。仍敎曰,近日日氣,極其和暢矣。舜澤曰,日氣連佳矣。上曰,今日東西參班,不滿幾人,豈有如許事體乎?舜澤曰,班儀不成,未有如今番,而臣職在董率,不能察飭,萬萬惶悚矣。上曰,日前以徑出疏及有事先壠疏,勿爲捧入事,有敎矣。舜澤曰,嚴敎之下,似不敢偃然在外矣。上曰,近日朝臣,只知有身,不知有國,事君之道,豈敢如是乎?舜澤曰,聖敎至此,孰不懍蹙?無故過限人,自當上來,而闕參人,當以草記捧現告論勘矣。贊禮導上還出東門外,上釋圭,泳煥跪受圭。上入齋室,王世子隨入齋室。還宮時至,通禮跪啓請出次,上改具遠遊冠·絳紗袍,出齋室門外,乘輿出殿大門,至紅箭門降輦所,王世子出齋室隨駕。通禮跪啓請降輿乘輦,進發入光化門,由興禮門·勤政門,入思政門。兵曹判書金允植,跪稟放仗。王世子進發入光化門,由興禮門·勤政門,入思政門。源逸,請出標信解嚴。上還內,王世子還內,諸臣以次退出。
上在景福宮。停常參·經筵。
曺寅承啓曰,新除授右承旨洪鍾萬,時在京畿驪州地,斯速乘馹上來事,下諭,何如?傳曰,許遞,前望單子入之。
又啓曰,奏御文字,何等審愼?而慶科庭試武科試望,有所漏落,致勤下詢,事甚疎忽,極涉未安。原試望,使之改修正以入,而臣之矇然捧入,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,拿處,爾亦從重推考。
注書任大準拿處代,以朴周鉉爲假注書。
輔德前望單子入之,金文鉉添書落點。
兼文學前望單子入之,李重夏添書落點。
傳于曺寅承曰,前後直赴殿試人,竝付之今番庭試榜末。
傳于曺寅承曰,司書有闕之代,前望單子入之。
傳于曺寅承曰,在外同敦寧·敦寧都正許遞,今日政差出。
以司謁,口傳下敎曰,前營使申正熙,記過分揀,傳授虎符傳令牌。
曺寅承啓曰,前營使申正熙,記過分揀,傳授虎符傳令牌事,命下,而謂以出城外席藁待罪,揆以師律,萬萬駭然。所當重勘,而本院請推之外,無他可施之罰,何以爲之?敢稟。傳曰,嚴飭之下,終不膺命,師律所在,萬萬駭然。施以畿沿投畀之典。
傳于曺寅承曰,明日出宮門路,建善門爲之。
金宗漢,以吏曹言啓曰,南殿酌獻禮親行敎是時,相禮李容稙加資事,命下矣。雖已資窮,未經準職,何以爲之?敢稟。傳曰,勿拘。
又以吏曹言啓曰,繕工監假監役官金博淵·金直性,俱以身病,呈狀乞遞,竝改差,何如?傳曰,允。
有政。吏批,行判書李鎬俊牌不進,參判李鳳九進,參議徐相祖牌招不進,右副承旨金宗漢進。啓曰,行判書李鎬俊,參議徐相祖,竝牌招不進,小臣獨政未安,何以爲之?敢稟。傳曰,仍爲之。金宗漢,以吏批言啓曰,慶尙道草溪居幼學金淇琫呈狀內,矣身父折衝宇鍾,黃海道黃州居幼學黃啓五呈狀內,矣身父幼學樂鏞,今年俱爲一百歲,而見漏於本道應資老人抄啓中云,故考見帳籍,則其年果爲的實矣。在前如此之人,追後啓稟蒙恩,多有已例,今日政,竝加資下批之意,敢啓。傳曰,知道。又以吏批言啓曰,三陟幼學閔泳魯呈狀內,矣身父幼學夔鎬,今年爲九十歲,而見漏於本道應資老人抄啓中云,故考見帳籍,則其年果爲的實矣。在前如此之人,追後啓稟蒙恩,多有已例,今日政,加資下批之意,敢啓。傳曰,知道。以李承淵爲副校理,李萬稙爲同敦寧,鄭憲時爲敦寧都正,閔丙奭爲同義禁,李重夏爲相禮,柳正秀爲監察,尹明善爲刑曹佐郞,禮曹判書李世宰今加正憲,前承旨趙秉世今加嘉義,前輔德李道宰今加嘉善,相禮李容稙,副司果尹相翊,已上今超通政加資事,承傳。
兵批,判書金允植,參判曺殷承病,參議朴海哲病,參知李範晉入直進,同副承旨曺寅承進。同知三單金宇鍾·黃樂鏞·金生民,護軍趙秉世·李道宰·韓應國·申命善,副護軍吳在善·李容稙·尹相翊·閔夔鎬,副司直金中植,副司果張孝根,副司猛李圭興·申箕休,以上竝單付。
吏批,再政。以李道宰爲工曹判書,李容稙爲禮曹參議,柳學魯·韓鼎履爲假監役。
三政,李根益·沈寧澤爲假監役,假監役柳學魯·韓鼎履,已上今超通政,朝官年八十,依法典加資。
吏曹,口傳政事,以姜日馨爲兵曹正郞。
曺寅承,以禮曹言啓曰,謹稽謄錄,則昨年四月宗廟夏享大祭親行出宮時,王世子祗迎之節置之,衛內隨詣磨鍊矣。來四月初四日宗廟夏享大祭親行節目,亦依此例磨鍊以入之意,敢啓。傳曰,知道。
又以禮曹言啓曰,卽接宗廟署所報,則今此慶科庭試時,本署官員,俱爲觀光云矣。依定式,本曹正郞高永錫,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則今此慶科庭試時,本殿官員,俱爲觀光云矣。依定式,假官一員,令吏曹,以成均館官員,口傳啓下,以爲代直後赴試之地,何如?傳曰,允。
又以禮曹言啓曰,卽接平安監司閔應植移文,則以爲,定州牧鄕校大成殿及東·西廡·明倫堂,年久傾頹,有難經夏,不可不及今修改,告由移還安祭香祝,照例磨鍊下送云矣。定州鄕校聖殿修改時,告由移還安祭香祝,卽令該司,照例磨鍊下送,從便卜日設行之意,分付,何如?傳曰,允。
又以親軍右營言啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
又以親軍別營言啓曰,今三月十七日上候平復睿候平復大殿各殿宮還御慶科庭試武科景武臺親臨殿試時,將校·軍兵直赴應試及陳試人,別單書入之意,敢啓。傳曰,知道。
又以親軍別營言啓曰,謹依下敎,隨駕隨輿與留陣軍兵等處,乾犒饋分給之意,敢啓。傳曰,知道。
又以兵曹言啓曰,今三月十七日,武臣堂上祿試射日次,而殿座相値,後日退行之意,敢啓。傳曰,知道。
又以兵曹言啓曰,明日景武臺親臨慶科庭試試取時,本曹郞廳各差備侍衛,當爲備員,而正郞沈琦澤,身病猝重,呈狀乞遞,今姑改差,其代,仍令該曹,以在京無故人,口傳差出,以爲進參之地,何如?傳曰,允。
又以兵曹言啓曰,濟州己卯式年武科初試入格夫宗賢,庚辰庭試武科初試入格梁義埴·佐用勳,俱爲來訴本曹,願赴於今番庭試矣。本州,以候風駕海之致,初試人,隨其上來,許赴於當前他科,載在法典,故取考各年榜目,則初試入格,果爲的實,竝依例許赴於明日殿試之意,敢啓。傳曰,知道。
又以兵曹言啓曰,直赴殿試奉承傳宣傳官李圭桓等三千一百四十三人,直赴會〈試〉,奉承傳選武軍官孫亮浩等一百五十九人,隨其錄名,依例許赴於明日殿試之意,敢啓。傳曰,知道。
又以兵曹言啓曰,今月二十七日,二內禁軍番次,而該番將金光默,以其身病,呈狀乞遞,改差,其代,依例口傳擬入,何如?傳曰,允。
又以兵曹言啓曰,今此慶科庭試武科殿試時,直赴殿試及直赴會試人應試,別單書入之意,敢啓。傳曰,知道。
又以兵曹言啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
又以義禁府言啓曰,今此慶科庭試文武科試取時,本府都事,皆爲赴擧,只有武都事一員,當直入直,而本府入直公事·回公都事及秋成門·金華門禁亂都事,無以推移。假都事四員,令該曹口傳差出,以爲分排擧行,何如?傳曰,允。
吏曹啓目,淸河縣監金勝均名字,改以勝圭,前監役金石均名字,改以石圭,直赴吳喆模名字,改以喆根,直赴金洪桂名字,改以好健,直赴吳泰興名字,改以英根,前虞候金鏞元名字,改以智性,出身金珪百名字,改以琪濟,出身金奉文名字,改以鳳敏,出身金命泓名字,改以台永,直赴朴在景名字,改以永煥,直赴朴俊煥名字,改以景煥事爲等如,告狀,依例,令藝文館給帖,何如?判付啓依允。
上在景福宮。停常參·經筵。
柳芝榮啓曰,三皇忌辰日親行望拜禮,前期一日以稟事,曾有定式矣。今十九日,毅宗皇帝忌辰日親行望拜禮,何以爲之?敢稟。傳曰,北苑望拜禮,當親行矣。
又啓曰,來二十一日,朝參日次矣。敢稟。傳曰,停。
承旨前望單子入之,徐相雨添書落點。
閔泳煥啓曰,新除授行右承旨徐相雨,卽爲牌招,何如?傳曰,允。
傳于柳芝榮曰,傳香承旨,馳詣宣武祠,奉審摘奸以來。
傳于柳芝榮曰,讀券官領議政,更爲命招。
傳于金宗漢曰,詣閣遲滯之承旨,竝從重推考。
傳于金宗漢曰,停擧儒生,竝分揀。
傳于曺寅承曰,武科殿試,慕華館命官爲之。
金宗漢啓曰,今日慕華館命官武科殿試時,兩司當爲進參,城上所牌招言送,何如?傳曰,允。
傳于金宗漢曰,新及第朴齊純,特爲賜樂。
傳于徐相雨曰,此家科聲,事甚奇喜,新及第金德洙賜樂,金〈文〉元公祠版,遺禮官致祭。
傳于徐相雨曰,此家科聲,事甚稀貴,新及第金敎獻賜樂,放榜日,慶恩府院君內外祠版,遣承旨致祭。
傳于金宗漢曰,削科人金禹用,特爲復科,付之今番庭試榜末,以示廣慶之意。
司書前望單子入之,李載崐落點。
傳于金宗漢曰,明日出宮門路,以健善門爲之。
以司謁,口傳下敎曰,不善擧行之當該別監與院隷,各嚴刑二次,遠地定配,當時不能操飭之司謁與行首別監,令攸司從重科治。
以任大準囚單子,傳于金宗漢曰,飭已施矣,分揀放送。
徐相雨,以禮曹言啓曰,今三月十八日親臨景武臺三日製試取時,王世子侍座之節,何以爲之乎?敢稟。傳曰,依例磨鍊。
又以禮曹言啓曰,傳曰,前後直赴殿試人,竝付之今番庭試榜末事,命下矣。取考謄錄,則在前除初試庭試時,有直赴人付之榜末之命,則隨其直赴年次,付之榜末,一體放榜,曾有已例。今亦依此擧行,何如?傳曰,允。
金宗漢,以侍講院言啓曰,新除授輔德金文鉉,卽爲牌招察任,何如?傳曰,允。
又以侍講院言啓曰,新除授司書李載崐,卽爲牌招察任,何如?
又以侍講院言啓曰,新除授司書李載崐,時在京畿交河地,書筵入番事緊,斯速乘馹上來事,下諭,何如?傳曰,許遞。前望單子入之。
司書前望單子入之,金貞圭落點。
金宗漢,以弘文館言啓曰,新除授副校理李承淵,卽爲牌招察任,何如?傳曰,允。
又以義禁府言啓曰,永禧殿酌獻禮第二室大祝鄭秀鉉,今方待命,而時帶臺職,不得拿囚,令政院稟旨擧行,何如?傳曰,允。
金宗漢啓曰,因義禁府草記,永禧殿酌獻禮大祝鄭秀鉉,今方待命,而時帶臺職,不得拿囚,令政院稟旨擧行事,允下矣。獻納鄭秀鉉遞差傳旨捧入之意,敢啓。傳曰,知道。
又以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
乙酉三月十七日辰時,上詣景武臺。慶科庭試試取入侍時,行都承旨閔泳煥,行左承旨李源逸,行右承旨徐相雨,左副承旨柳芝榮,右副承旨金宗漢,同副承旨曺寅承,記事官丁奎會,假注書朴周鉉,別兼春秋尹相衍·尹命燮,檢校直閣沈相薰·閔丙奭·朴鳳彬·金文鉉·鄭夏源·李範晉,檢校待敎趙東冕·金用圭,校理李勛卿,副修撰高雲,以次侍立。時至,通禮跪啓請外辦,上具翼善冠·衮龍袍,乘輿出建善門,藥房提調趙慶鎬,副提調閔泳煥進前奏曰,侵早勞動,聖體若何?上曰,一樣矣。仍由光臨門,出神武門,詣景武臺,通禮跪啓請降輿乘座,上降輿乘座。泳煥,讀奏入門單子,仍奏曰,從陞中有試官蒙點人,下去一體行禮乎?上可之。讀券官領議政沈舜澤,行上護軍許傳·尹滋承,知敦寧府事趙敬夏,禮曹判書李世宰,行大護軍韓敬源,漢城判尹閔種默,大司憲李鎬翼,行護軍李淳翼·吳益泳·趙秉轍,兵曹參判權膺善,行大司成申獻求,行護軍沈東臣·金弘圭·趙文永,禮曹參判張世容,對讀官行副護軍朴鳳彬,吏曹參議徐相祖,行副護軍沈相漢·姜文馨·趙東冕·鄭夏源·李敬宰·趙臣熙·趙東弼·金學洙·尹吉求·李敬夏·沈東獻·尹祖榮,兵曹參知鄭光淵,禮曹參議鄭憲時,戶曹參議李軒卿,工曹參議李愚冕,行副護軍趙東萬·金洛鎭·趙鍾弼,副應敎金用圭,應敎趙弼九,宗親府正鄭寅學,司書李重夏,副司果李喜元,校理李勝宇,副修撰洪學周,文學趙秉翊,副司果金在容,統理交涉通商事務衙門主事呂圭亨,副司果吳炳文·曺始永·閔啓鎬·尹相衍·尹命燮·朴永斗·權榮洙·尹尙學·趙秉聖,兵曹正郞李秀洪,說書金永迪,權知承文院副正字鄭寅昇等,行四拜禮,以次入就位訖。泳煥進前奏曰,時·原任大臣來待矣。何以爲之乎?上曰,入侍。賤臣承命出,傳諭,與判府事金弘集·金炳始偕入,以次侍立訖。上曰,大臣進前。舜澤等以次進前。舜澤曰,親臨試射,侵早勞動,聖體若何?上曰,一樣矣。舜澤曰,世子宮氣候,何如?上曰,平順矣。仍命試官進前,舜澤等進前。上命題賦,如南山之壽,限申時,舜澤等書題讀奏訖。寅昇等捧出懸題。傳曰,考官金允植,命官爲之。泳煥曰,兵曹判書金允植,以武科殿試命官,試所進去,別侍衛何以爲之乎?上曰,次堂擧行,可也。仍命試官權退。上入小次,泳煥,以司謁入稟先張已入,請出標信開布城,呈券儒生,使之次次出送,何如?上曰,以已下標信擧行,可也。傳曰,明日三日製,通方外爲之,試紙用大好紙,景武臺親臨磨鍊,試官仍用。出傳敎泳煥,以司謁入稟曰,收券已多,考試,何如?上可之。仍傳曰,別雲劍兵曹堂上·堂上閣臣·入侍承旨·堂上對讀官,竝讀券官加差下,堂下閣臣·入直玉堂,竝對讀官加差下,使之分考。出傳敎傳曰,侍衛與陪衛軍兵,令各其營乾犒饋。泳煥,以司謁入稟取幾人乎?傳曰,今番庭試,取七人。出傳敎少頃,上出次,仍命科次爲之。泳煥奏曰,讀券何以爲之乎?上曰,讀之。寅昇,讀奏第一張,至五句,上命止之。舜澤曰,書等,何以爲之乎?上曰,皆書正三下,舜澤書等訖。泳煥奏曰,坼封何以爲之乎?上曰,承旨坼封,可也。泳煥坼封讀奏訖。上命書傳敎曰,還宮,當自內爲之矣。該房知悉。出傳敎泳煥,請出標信解嚴。上還內後,諸臣以次退出。
上在景福宮。停常參·經筵。
傳于曺寅承曰,藥院提調許遞,前望單子入之。內醫提調前望單子入之,李秉文落點。
傳于曺寅承曰,禮曹判書有闕之代,前望單子入之。禮曹判書前望單子入之,金永壽落點。
傳于曺寅承曰,秋曹堂上竝許遞,前望單子入之。秋曹堂上前望單子入之,李世宰添書落點。
傳于曺寅承曰,新及第閔丙肅,特爲賜樂。
傳于曺寅承曰,新榜進士金容文,卽金文敬宗孫也,特爲賜樂。
傳于曺寅承曰,入格儒生李鎬奭,此是桂坊也。守令待窠,首先擬入。
傳于曺寅承曰,明日出宮門路,以建善門爲之。
徐相雨,以禮曹言啓曰,今三月二十七日巽時上候平復,睿候平復,大殿各殿宮還御,合三慶慶科庭試文武科放榜時,親臨與權停例,何以爲之,而處所何處擧行乎?敢稟。傳曰,勤政殿親臨磨鍊。
又以禮曹言啓曰,今三月十九日北苑望拜禮親行時,王世子陪參之節,何以爲之乎?敢稟。傳曰,依例磨鍊。
又以禮曹言啓曰,謹依傳敎,前後直赴殿試人,隨其直赴年次,付之榜末事草記,啓下矣。卽接四館所牒呈,則癸未八月日次儒生殿講以製代講入格幼學趙寧九·徐丙善·任善準,同年九月秋到記製述入格進士金明圭,同年十一月館學儒生應製入格幼學朴揆陽·趙貞鎬·李震翼,同年十二月柑製入格幼學李源憙·金德洙,甲申二月館學儒生應製入格幼學李致沆·姜益秀·李敏植·金載善,童蒙金應權,同年二月人日製入格進士盧,同年三月參班儒生應製入格幼學黃鍾岐,同年同月參班儒生應製入格幼學吳喆根·金鶴洙,同年同月春到記殿講入格幼學吳泰殷,製述入格幼學閔哲勳,同年五月館學儒生應製入格幼學李俒·嚴益祚·沈遠河,同年八月日次儒生殿講以製代講入格幼學南翊元,進士宋榮大,同年同月秋到記殿講入格幼學金翼濟,製述入格進士宋鍾協,乙酉二月館學儒生應製入格幼學李起鎰·金敎獻,進士朴齊璟,幼學金宗鳳·朴暾陽,同年同月人日製入格幼學朴齊純,同年三月春到記殿講入格幼學劉起龍,製述入格幼學閔泳轍,合爲三十六人云矣。直赴殿試儒生趙寧九等三十六人,隨其直赴年次,付之榜末,一體放榜之意,敢啓。傳曰,知道。
又以禮曹言啓曰,卽接四館所牒呈,則幼學李俒,甲申五月館學儒生應製直赴殿試入格,其子秉喬,同年八月日次儒生殿講以製代講直赴殿試入格,而父子不得同爲應榜,其子秉喬,許赴後科殿試事,報來矣。幼學李秉喬,許赴於乙酉式年文科殿試之意,分付,何如?傳曰,允。
又以禮曹言啓曰,卽接四館所牒呈,則前後直赴殿試儒生中幼學玄明昊·洪鍾燦,進士金晩秀,俱爲遭故云矣。依例許赴於後科殿試之意,敢啓。傳曰,知道。
又以禮曹言啓曰,卽接四館所牒呈,則幼學朴箕陽,癸未八月應製,特蒙付之進士榜末之恩典,而今番監試覆試,遭故不得付榜云矣。待闋服付榜之意,分付,何如?傳曰,允。
又以侍講院言啓曰,今日親臨景武臺王世子侍座敎是時,本院當爲全數進參,而新除授司書金貞圭在外,無以備員,何以爲之?敢稟。傳曰,許遞,前望單子入之。司書前望單子入之,李鎬冕落點。
徐相雨,以侍講院言啓曰,卽接翊衛司所報,則今日親臨景武臺王世子侍座敎是時,本司當爲全數陪衛,而左翊衛任穉宰有身病,無以備員云,何以爲之?敢稟。傳曰,工曹佐郞李秉翼,令該曹口傳相換。
兵曹口傳政事,左翊衛任穉宰,工曹佐郞李秉翼,以上相換事承傳。
徐相雨,以侍講〈院〉言啓曰,新除授司書金貞圭,卽爲牌招察任,何如?傳曰,允。
曺寅承,以親軍別營言啓曰,謹依下敎,侍衛與陪衛排立軍兵等處,乾犒饋分給之意,敢啓。傳曰,知道。
同敦寧李萬稙疏曰,伏以臣於日昨,伏奉除旨,以臣爲同知敦寧府事者,臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
乙酉三月十八日辰時,上與王世子詣景武臺。親臨三日製通方外試取入侍時,行都承旨閔泳煥,行左承旨李源逸,行右承旨徐相雨,左副承旨柳芝榮,右副承旨金宗漢,同副承旨曺寅承,記事官丁奎會·任大準,別兼春秋閔啓鎬·尹相衍·尹命燮,檢校直閣沈相薰·閔丙奭·朴鳳彬·金文鉉·鄭夏源·李範晉,檢校待敎趙東冕·金用圭,副校理李承淵,修撰林羲相,以次侍立。時至,通禮跪啓請外辦。上具翼善冠·衮龍袍·白玉帶,乘輿出建善門。藥房提調趙慶鎬,副提調閔泳煥進前奏曰,侵早勞動,聖體,若何?上曰,一樣矣。泳煥曰,別侍衛不可不備,而兵曹判書金允植,以武士試藝事,慕華館進去矣。何以爲之乎?上曰,以次堂擧行。通禮前導,由光臨門,出神武門,詣景武臺。通禮跪啓請降輿陞座,上降輿陞座,世子宮隨輿乘座。泳煥曰,從陞中有試官蒙點人,使之行禮乎?上可之。泳煥曰,讀券官許傳,不爲入來,推考,何如?上曰,此乃老病人,特爲安恕。讀券官行上護軍尹滋承,知敦寧府事趙敬夏,禮曹判書李世宰,行大護軍韓敬源,漢城判尹閔種默,司憲府大司憲李鎬翼,行護軍李淳翼·吳益泳·趙秉轍,兵曹參判權膺善,行成均館大司成申獻求,行護軍沈東臣·金弘圭·趙文永,禮曹參判張世容,對讀官行副護軍朴鳳彬,吏曹參議徐相祖,行副護軍沈相漢·姜文馨·趙東冕·鄭夏源·李命宰·趙臣熙·趙東弼·金學洙·尹吉求·李敎夏·沈東獻·尹祖榮,兵曹參知鄭光淵,禮曹參議鄭憲時,戶曹參議李軒卿,工曹參議李愚冕,行副護軍趙東萬·金洛鎭·趙鍾弼,弘文館副應敎金用圭,應敎趙鼎九,宗親府正鄭寅學,侍講院司書李重夏,副司果李喜元,弘文館校理李勝宇,副修撰洪學周,侍講院文學趙秉翊,副司果金在容,統理交涉通商事務衙門主事呂圭亨,副司果吳炳文·曺始永·閔啓鎬·尹相衍·尹命燮·朴永斗·權榮洙·尹尙學·趙秉聖,兵曹正郞李秀洪,侍講院說書金永迪,權知承文院副正字鄭寅昇,行四拜禮訖,以次就位。泳煥讀奏入門單子,上命試官書詩題,大樂與天地同和,限申時,又命書各書道號,又書開城·濟州,滋承·敬夏·世宰·敬源·種默等跪書讀奏訖。命爕·相衍·永斗等奉出懸題。上曰,試官權退。上入少次。泳煥,以司謁入稟曰,先張已入,出標信開布城,呈券儒生,次次出去,何如?上曰,以已下標信擧行,可也。泳煥,以司謁入稟曰,收券已多,考試,何如?上曰,可之。宣傳官跪稟懸燈。上曰,唯。上出次。仍命曰,連日公役,想多困憊,侍衛先退,試券編次後,待令于隆武堂。泳煥曰,今番三日製,取幾人乎?上曰,取百人。上曰,讀券官·對讀官入侍。泳煥曰,讀券何以爲之乎?上曰,對讀官輪次讀之。永迪讀第一張,至三句,上命止之。滋承曰,書等何以爲之乎?上曰,第一張至二十張,皆書草三下,其餘皆書次上,滋承書等訖。泳煥奏曰,坼封何以爲之乎?上曰,承旨輪次坼封也。泳煥等,坼封讀奏訖。傳曰,三日製詩居首三下幼學閔泳達等二十人,直赴會試,之次次上幼學洪祐八等二十五人,竝給二分,之次次上幼學韓寅錫等二十五人,竝給一分,之次次上幼學尹敎應等三十人,竝奎章全韻一件賜給。傳曰,入格儒生,明日待令。傳曰,入格儒生李鎬奭,此是桂坊也,守令待窠,首先擬入。出傳敎傳曰,侍衛陪衛與排立軍兵,令各其營乾犒饋。傳曰,還宮,當自內爲之矣。該房知悉。出傳敎泳煥請出標信解嚴,上還內,諸臣以次退出。
上在景福宮。停常參·經筵。
徐相雨啓曰,今此式年文武科覆試時,監試官兩司各一員,當爲進去,而獻納未差,正言閔正植·金春熙在外,只有大司諫李漢永,司諫李泰容二人,無以備員,受點在外,何以爲之,而未差之代,政官牌招,開政差出,何如?傳曰,許遞,與未差之代,前望單子入之。
傳于曺寅承曰,戶房承旨與禮曹堂上·戶曹郞廳,依定式馳詣宣武祠,奉審以來。
傳于曺寅承曰,北苑望拜禮後,當御景武臺,參班儒武應製試射矣。內閣提學牌招,武士則左營使試藝於中日閣。
徐相雨,以禮曹言啓曰,親臨景武臺參班儒生應製試取時,王世子侍坐之節,何以爲之乎?敢稟。傳曰,依例磨鍊。
傳于曺寅承曰,生進謝恩,當親受矣。該房知悉。
傳于曺寅承曰,入格儒生入侍。
曺寅承啓曰,今日北苑望拜禮參班儒生應製試取時,弘文提學牌招事,命下矣。弘文提學金允植試所進,何以爲之?敢稟。傳曰,許遞,前望單子入之。
傳于曺寅承曰,今番生進中年八十以上,五衛將加設單付。
曺寅承啓曰,試官之出榜詣闕,例也,而慶科庭試武科殿試監試官尹起晉,謂有身病,自外徑歸,事甚未安,推考,何如?傳曰,允。
傳于曺寅承曰,右副承旨許遞,前望單子入之。承旨前望單子入之,徐相祖落點。
傳于曺寅承曰,吏曹參議有闕之代,前望單子入之。吏曹參議前望單子入之,金宗漢添書落點。
傳于曺寅承曰,直赴金翊洙賜樂。
曺寅承啓曰,明日次對,兩司當爲進參,除在外未署經外,未肅拜呈告人員,竝待開門牌招,何如?傳曰,允。
又啓曰,臣與右副承旨金宗漢伴直矣。纔已許遞出去,伴直無人,新除授右副承旨徐相祖,卽爲牌招,何如?傳曰,允。
曺寅承,以議政府言啓曰,以班儀之全不成樣,朝臣之近多在外,致承嚴敎,臣在董率之地,尤不勝萬萬惶恐。今日闕參人中衆所共知實病實故外,竝捧現告,施以重推之典,受由及徑行人,亦令政院嚴飭,使之斯速上來,何如?傳曰,班儀申飭,已所切嚴,而今又如是,殆不成樣,雖是占便,盍念道理,老病實故外不參人,竝捧現告,施以重推之典,以在外言之,受由徑行,過限不來,偃臥田里,自謂得計者,是豈事君之道,爲臣之節?此不可以分義責之,亦不可以世祿寬之,自政院近年受由徑行之在外者,一一考出,竝施竄配之典,以懲任便之習。
又以吏曹言啓曰,昨日生進放榜時,公州居閔丙愚·崔公福,聞慶居崔秉纘,咸興居鄭基燁,茂長居姜俊永,來到臣曹,謂以入格之人,未受白牌云,故取考榜目,則參榜的實,而頒牌紛踏之際,以致換面冒受,使當者失牌,臣曹不能照察之失,不勝惶恐,而在前似此失牌之人,追書安寶頒給之例,閔丙愚·崔公福·崔秉纘·鄭基燁·姜俊永白牌,竝改書安寶以給,閪失白牌,令左右捕廳,別般譏詗,期於捉得之意,分付,何如?傳曰,允。
徐相雨,以禮曹言啓曰,今此乙酉式年文科覆試講經試官,當爲磨鍊,而堂下無故可擬之人乏少,依近例以堂上官通瀜擬入之意,敢啓。傳曰,知道。
又以禮曹言啓曰,卽接咸興幼學趙台基,金川幼學朴鍾培,端川幼學黃基謙所志,則俱以新榜生進,祗受白牌,則趙台基,以柳台基書之,朴鍾培,以鍾書之,黃基謙,以基錫書之矣。探問事實,則誤書於正書榜目之致也,自本曹啓稟釐正云矣。考諸各其初試原榜目,則趙台基·朴鍾培·黃基謙姓名,果明的無疑,依所訴原榜目中改付標以入之意,敢啓。傳曰,知道。
曺寅承,以侍講院言啓曰,新除授司書李鎬冕,卽爲牌招察任,何如?傳曰,允。
又以侍講院言啓曰,今日北苑望拜禮王世子陪參敎是時,本院當爲全數進參,而文學趙秉翊有身病,無以備員,何以爲之?敢稟。傳曰,許遞,前望單子入之。
又以侍講院言啓曰,今日北苑望拜禮王世子陪參敎是時,本院當爲全數進參,而新除授司書李鎬冕在外,無以備員,何以爲之?敢稟。傳曰,許遞,前望單子入之。春坊前望單子入之,文學閔京鎬,司書趙秉翊落點。
曺寅承,以承文院言啓曰,院吏文學官申箕休有頉代,幼學李建耇差下,付軍職冠帶常仕,何如?傳曰,允。
又以親軍別營言啓曰,今三月十五日王世子動輿敎是時陪從將校·員役·軍兵,別單書入之意,敢啓。傳曰,知道。
又以兵曹言啓曰,今此武科覆試官望中前同敦寧李萬稙,時無職名,依例口傳付軍職以入之意,敢啓。傳曰,知道。
又以刑曹言啓曰,侍講院文移內,今番動駕時擅離班次毆打捕校之本院使令鄭弘奎,坊使令柳敬善,移送秋曹,照律定配事,奉承下敎矣。謹依傳敎,罪人鄭弘奎·柳敬善,依大明律毆制使者,杖百徒三〈年〉之文,各決杖一百後,弘奎,江原道洪川縣,敬善,忠淸道泰安府定配所,竝卽押送之意,敢啓。傳曰,知道。
吏曹參議臣徐相祖,誠惶誠恐,頓首頓首,謹百拜上言于統天隆運肇極敦倫主上殿下,伏以臣於見職,曷嘗有一分堪承而然哉?誠以聯翩之聖恩,報答無階,趨走之臣分,怵畏居先,因循遲徊,居然兼旬于玆,而至於日前差享,臣罪益著矣。夫南殿親祼,肅敬,何如,享班駿奔,事體,又何如?而臣苟能審擇塡差,寧有是也?問備薄警,不足蔽辜,昏謬失着,豈敢自恕?間因試事,不遑他顧,今始露章,去益滋悚,用敢陳籲,竊效自效之義。伏乞聖明,俯垂鑑諒,下臣司敗,勘臣當律,以警具僚,以安賤分,千萬幸甚。臣無任屛營祈懇之至。謹昧死以聞。省疏具悉。旣已問備,爾其勿辭察職。
乙酉三月十九日辰時,上與王世子詣景武臺。北苑望拜禮後,參班儒生應製試取,入格儒生與生進謝恩親受同爲入侍時,行都承旨閔泳煥,行左承旨李源逸,行右承旨徐相雨,左副承旨柳芝榮,右副承旨金宗漢,記事官丁奎會·任大準,別兼春秋閔啓鎬·尹相衍·尹命燮,檢校直閣沈相薰·閔丙奭·朴鳳彬·金文鉉·鄭夏源·李範晉,檢校待敎趙東冕·金用圭,副校理李承淵,修撰林羲相,以次侍立。時至,通禮跪啓請外辦。上具翼善冠·衮龍袍·白玉帶,乘輿出建善門。藥房副提調閔泳煥進前奏曰,侵早勞動,聖體,若何?上曰,一樣矣。泳煥曰,別侍衛不可不備,而兵曹判書金允植,以武士試藝事,慕華館出去,何以爲之乎?上曰,以次堂擧行,可也。仍由廣臨門,出神武門,詣降輿所。通禮跪啓請降輿,上降輿入幕次。王世子隨詣入慕次,通禮跪啓請中嚴,又啓請外辦。上改具翼善冠·黑團領袍出次,仍步詣北苑設虛位帳殿前。通禮前導詣拜位,北向立。贊儀唱鞠躬四拜興平身,上行四拜禮訖。贊儀唱跪,上跪,司香官二員進香案前,三上香,俯伏興退。贊儀唱鞠躬四拜興平身,上行四拜禮訖。通禮跪啓禮畢。領議政沈舜澤,判府事金弘集,判府事金炳始進前奏曰,侵早勞動,聖體,若何?上曰,一樣矣。舜澤曰,雨意頗緊矣。上曰,日候不可矣。仍敎曰,尊周錄所載人子孫中不得參班者亦多云,此乃欠事,自今五月爲始,使之參班赴試也。舜澤曰,令禮曹抄錄以啓,使之參班矣。上曰,依爲之。通禮前導,仍詣永光門,入幕次。傳曰,出宮門路,以永光門爲之。傳曰,戶房承旨與禮曹堂上·戶曹郞廳,依定式馳詣宣武祠,奉審以來。傳曰,弘文提學尹滋承牌招,駕前下敎。上改具翼善冠·衮龍袍出次,詣景武臺,通禮啓請降輿陞座,上降輿陞座,王世子隨輿陞座。泳煥進前奏曰,試官何以爲之乎?上曰,弘文提學,入直玉堂中爲之。泳煥讀奏入門單子,仍奏請出標信,開布城入儒生,何如?上曰,以已下標信擧行,可也。泳煥曰,試官使之行禮乎?上可之。弘文提學尹滋承,副校理李承淵,修撰林羲相,行四拜禮訖。上曰,試官進前。滋承進伏。仍敎曰,承旨一員進前。泳煥進前,上命書題銘大明紅,限申時,滋承跪書讀奏訖。羲相奉出懸題。上曰,試官權退。仍敎曰,生進入侍。崔象說·李益培·李胤鍾·尹英逵·趙鍾協·李基一·高昌旭·柳正茂·金演兢·沈樂在·黃錫煥·沈相懋·黃起東·安秉鎬·崔載衡·辛泳祚·魏植烈·洪贊周·都羲珏·金養琠·趙重億·崔柄翕·申相喆·李範臣·金周默·權承玉·林舜永·李冕憲·金在仁·曺奭永·申泰魯·李能宰·曺基承·趙興奎·宋秉一·金正鉉·許邇·張錫午·張志瀧·鄭孝源·權基應·吳逵東·吳錫泰·李啓種·金時鍊·林雨相·金龍健·閔泳復·李升魯·金纘洙·鄭丙朝·申泰岳·閔泳昕·朴桂恒·趙鍾勳·南敎熙·金炳穆·柳衡珪·沈景燮·李道榮·黃璟休·李鳳永·具璨·李舜夏·洪淳宓·金豊烈·李翊欽·徐相鶴·高鼎柱·具·宋憲·鄭恩澤·金汶龍·吳贊泳·李建芳·白樂升·金河淵·兪奭濬·金鎭協·任喆宰·洪鍾翊·朴洪奎·南相學·林炳鋈·張禮相·趙漢弼·尹㝢善·金鼎昊·金永晉·閔丙觀·宋基玉·李章珪·閔載浩·張斗禧·尹始榮·李敦器·李冕用·黃羲民·徐丙炎·李箕承·金炳性·崔正來·閔泳轍·權碩鉉·金淵裕·宋泰鉉·金仁鉉·鄭容默·姜應秀·金濟亨·金基錫·閔瓚鎬·金榮潤·鄭冕朝·李圭鎭·尹世勳·林鳳相·李益會·李龍麟·辛轅植·朴相會·姜命夏·朴鳳秉·姜桂馨·金廷熺·曺萬承·金泰集·盧應祐·尹滋參·韓洛範·姜俊永·吳應善·崔益柱·李齊憲·朴文相·閔丙弼·朴奎晟·張孝永·吳熙淵·金昌善·金基洙·金龍錫·張東植·宋鎭浩·金麗道·安敎臣·任輔準·李錫烈·李興珪·鄭寅豊·趙台基·鄭海瑾·成台永·鄭雲晢·兪鎭贊·宋秉允·金星淳·李升鉉·尹貞圭·金敬浩·朴準陽·李錫洪·李種文·洪奭周·金容大·李直宰·李奭宰·申弘善·李璋烈·吳弼朝·金禹善·徐丙斗·兪致眞·林羲涥·張鼎植·白思欽·金胤洙·吳悳泳·申定均·兪鎭德·李稱翼·尹珽烈·徐聖煥·朴駿彬·鄭文和·崔龍九·洪鎔模·金世榮·李五應·吳道漢·金若濟·金容範·孫夏永·李鶴九·李斗夏·朴勝烈·鄭升朝·朴海鎭·任學榮·徐鍾福·韓鼎和·申·金奎燾·李晩植·劉大·李敏夏·崔楨福·閔憙植·李範俊·申友善·宋國鉉·洪景澤·金晉圭·李憲周·金冕濟·朴豊緖·尹泰榮·吳泰斗·洪淳應·金濟鶴·李政翼·鄭德玄·池宜殷·洪淳九·韓在龜·李徵翼,生員趙鍾集·趙恒載·崔炳夏·金東一·兪鎭浩·柳建馨·林炳駿·趙元植·李來成·金重華·李敎秀·趙炳龍·閔興植·鄭逌源·李相珪·吳鳳洙·權濬·金鍾遠·金獻洙·李承載·徐相協·愼炳奎·徐相肅·鄭翼謨·金永述·嚴柱萬·李玄宰·吳龍濟·李日煥·李根重·李鍾輔·劉珏·尹一求·禹驥命·趙秉吉·金瑞榮·金河璿·吳赫根·李允鎭·金鳳洙·孫之鉉·安璋遠·金濬鐸·鄭尙鉉·金溶聲·奇觀衍·黃馥·林準相·金正杓·韓晢東·李相斗·房洙仁·金在容·閔台勳·金益濟·姜萶·趙徹熙·尹秀英·朴衍夏·李日漢·朱景煥·林炳大·吳鎭龍·尹達炳·成輔永·金基範·朴正在·權夔洙·李章夏·朴源命·尹羲采·尹悳榮·李靖宇·沈宜政·李秉弼·許鎰·金胤永·閔景勳·吳熙淵·張明遠·高龍鉉·李秉煥·崔榮夏·趙恒衍·崔翼來·尹光憲·劉應龍·桂命夔·李憲榮·朴鍾培·黃基謙·金英碩·柳寅昌·朴經遠·楊之鍊·吳暢燮·安孝俊·金性奎·徐悳聞·慶煜·李敏道·崔秉遠·吳泰斗·金載永·南相鳳·黃鍾呂·黃起東·閔泳夔·文廣魯·金民鏞·崔永殷·洪淳琦·李福榮·柳鵷基·金昇濬·沈宜說·鄭宅燮·秦成濂·河仁泓·安鍾哲·吳在升·張在植·李龍善·崔圭永·閔瑨鎬·申廷植·曺秉善·宋煥龜·權秉洙·文昌淳·黃羲建·鄭莞朝·鄭琪燁·柳鶴彬·黃基洛·韓宗琦·金仁浩·金會根·洪祐肅·鄭元謨·申熙·金秀默·嚴柱國·金東奎·韓鼎和·李晦榮·尹羲謙·申大錫·朴溶·金鼎根·李鍾善·李圭錫·李容肅·閔鳳鎬·李徹翼·閔炳愚·洪祐肅·徐宅淳·鮮于疇·金正澤·吳在鼎·全昶燮·鄭會柄·金殷喆·朴基仁·金相範·李顯凡·鞠龍鎭·金龍現·李崙相·崔公福·郭養達·金鼎穆·金樂仁·李政夏·金容文·金應圭·崔命元·尹永周·崔允奎·宋秉允·洪大植·趙夔夏·韓鼎命·吳愼默·李炳翼·林炳羲·李先翼·林炳佑·朴勝喆·宋秉徹·宋景敎·鄭泰殷·徐聖煥·睦源應·元容夔·徐丙俊·尹濟炳·洪承耆·李麟應·宋世浩·閔丙星·趙龍喆·杜喆秀·閔丙弼·李柱錫·韓愈權·崔秉纘·趙在華·朴愼廈·權鍾翼·閔丙愚·韓敬澤·尹發榮·金琮鉉·李鳳采·林喜運·韓履述·沈能五·鄭秀範·崔奎翰·李秉七·高宅鴻·金樂中·金錫淵·金時亨·鄭煥哲·盧炳鎭·崔龍坰·李仁樺·趙義永·安海老·林鳳頀·具繼祖·朴銠·韓亨錫·尹永憲·崔致龍·崔秉纘·權·具暘喜·柳思甲·金錫演·鄭冑錫·金義敦·崔永鉉·崔遠集·梁蘭煥·宋基浩·吳錫先·李奎溥·朴齊冕·韓在龜·尹永周·洪祐肅·金昌基·崔命殷等,序立階下訖。泳煥曰,從陞人中率榜人,使之下去,一體行禮乎?上可之。泳煥曰,生進等使之行禮乎?上可之。象說等行四拜禮訖。泳煥曰,生進等使之宣醞乎?上可之。泳煥下去宣醞訖。仍奏曰,生進等使之陞臺,奏職姓名乎?上可之。象說等以次進前,奏職姓名訖。上曰,新榜進士曺萬承,此是日講官之子也,特爲賜樂。出傳敎泳煥曰,生進等使之出送乎?上可之。仍命賜樂人金容文·李種文·鄭雲哲留待。又命泳煥出臺前,使之進退也。泳煥出臺前,行進退訖。仍命出送。又命入格儒生入侍,幼學閔泳達,幼學鄭翰謨·洪祐八等,序立臺下訖。泳煥曰,入格儒生中李鎬奭等九十七人,有身病,不得待令矣。待令儒生使之頒賞行禮乎?上可之。儒生等行四拜禮訖。泳煥曰,儒生使之陞臺,奏職姓名乎?上可之。泳達等以次進前,奏職姓名訖。泳煥曰,儒生使之出送乎?上可之,仍入幕次。泳煥,以司謁入稟曰,先張已入,出標信開布城,呈券儒生,次次出送,何如?上曰,以已下標信擧行,可也。泳煥,以司謁入稟曰,收券已多,考試,何如?上曰,可也。仍出次。宣傳官跪稟懸燈。上曰,唯。仍命曰,試券編次後,待令于便殿。仍傳曰,還宮當自內爲之矣。該房知悉。出傳敎上御便殿。科次入侍時,泳煥曰,今番則取幾人乎?上曰,取五十人。傳曰,侍衛陪衛與排立軍兵,令各其營乾犒饋。泳煥請出標信解嚴,上還內,試官·諸臣試券編次後,待令于便殿。上曰,讀券官·對讀官入侍。泳煥曰,讀券何以爲之乎?上曰,對讀官輪次讀之。承淵讀第一張至三句,上命止之。滋承曰,書等何以爲之乎?上曰,第一張,書正字三下,第二張至六張,皆書草三下,其餘皆書次上,滋承書等訖。泳煥曰,坼封何以爲之乎?上曰,承旨輪次坼封也。泳煥等坼封讀奏訖。傳曰,參班〈儒生〉應製銘居首三下進士金翊洙,直赴殿試,之次草三下幼學王敏植等六人,竝直赴會試,之次次上進士趙濟均等七人,竝給二分,之次次上幼學李炳益等七人,竝給一分,之次次上生員李應宰等二十九人,各奎章全韻一件賜給。傳曰,入格儒生金炳祖,此是桂坊也,守令待窠,首先擬入。出傳敎傳曰,入格儒生,明日待令。出傳敎仍命試官先退,又命退諸臣,以次退出。
上在昌德宮。停常參·經筵。
自人定至二十一日開東,灑雨下雨,測雨器水深五分。
藥房副提調閔泳煥啓曰,伏未審夜間,聖體若何,寢睡水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
柳芝榮啓曰,同副承旨曺寅承,今日不爲仕進,卽爲牌招,何如?傳曰,允。
又啓曰,吏曹郞廳來言,新恩下批政事取稟。傳曰,當日爲之。
又啓曰,左右史不可不備,別兼春秋閔啓鎬·閔京鎬,竝卽牌招,推移入直,何如?傳曰,允。
又啓曰,京畿監司沈相薰,忠淸監司朴齊寬相換,有除朝辭赴任之命矣。密符則以前所授仍佩,敎諭書安寶,使院吏賚傳,何如?傳曰,允。
傳于柳芝榮曰,大臣·政府堂上引見。
傳于柳芝榮曰,年前陳奏,未蒙允兪,予之情私,去益悶迫,陳奏使令該曹口傳差出,使之斯速登程。
吏曹口傳政事,以閔種默爲陳奏正使,趙秉世爲副使,金世基爲書狀官。
傳于柳芝榮曰,入格儒生入侍。
傳于柳芝榮曰,今二十四日都目爲之。
傳于柳芝榮曰,安岳郡守李重七,同春秋除授。
傳于柳芝榮曰,判尹·工曹判書許遞。
傳于柳芝榮曰,判尹有闕之代,行護軍李鳳儀除授,工曹判書有闕之代,大護軍李熙永除授。
傳于柳芝榮曰,參班儒武直赴殿試人,付之庭試榜末,一體放榜。
柳芝榮啓曰,行都承旨閔泳煥藥院進,行左承旨李源逸,行右承旨徐相雨不爲仕進,右副承旨徐相祖有身病,同副承旨曺寅承牌不進,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
以同副承旨曺寅承牌不進罷職傳旨,傳于柳芝榮曰,只推。
柳芝榮啓曰,行右承旨徐相雨牌不進,伴直無人,同副承旨曺寅承,旣有只推之命,更爲牌招,何如?傳曰,允。
以司謁口傳下敎于柳芝榮曰,輔國李景宇回榜日,內吹賜樂,工曹判書李熙永,一體賜樂。
兵曹口傳政事,以李雲宰爲內禁將。
柳芝榮,以禮曹言啓曰,大小科陳試人草記許赴事,曾有定式矣。己卯式年文科初試入格幼學白鳳岐·李炳魯·田井淳·金顯庚,辛巳年通讀初試入格幼學金秉燾·金宗範·金悳均·盧徹鉉,壬午式年文科初試入格幼學許垞·金晟壎·姜輔會·崔亮淵·鄭永弼·白彝行·李寅衡·朴廷彬·金尙五·金澈·申錫鉉·韓東熙·趙永默·朴義哲·林昺薰·盧德宣·柳道敬·金鼎鉉·鄭仁哲·權遠植·金呂鉉·權錫晩·白道行·安聖弼·李鉉琪·李翊炫·李允晟·金秉洽,同年通讀初試入格幼學金秉龍·權鍾煥,俱爲陳試,故取考其所受公文,則明白無疑,而在喪及朞服未葬人,竝許陳試,法典所在,一竝許赴於今此式年文科覆試講經之意,敢啓。傳曰,知道。
又以禮曹言啓曰,卽接四館所牒呈,則癸未年柑製直赴會試入格幼學張日甲,甲申八月日次儒生以製代講直赴會試入格幼學金泰炳,乙酉二月館學儒生應製直赴會試入格幼學楊晩朝,俱以製述生,兼有講工,今番式年文科,從願許赴事,報來矣。製述講經直赴給分人,勿論增式年別試,從願許赴事,載在法典,幼學張日甲等三人,依例許赴於今此乙酉式年文科覆試講經之意,分付,何如?傳曰,允。
又以侍講院言啓曰,新除授文學閔京鎬,司書趙秉翊,竝卽牌招察任,何如?傳曰,允。
又以承文院言啓曰,院吏文學官李建耇有頉代,幼學南廷夔差下,付軍職,冠帶常仕,何如?傳曰,允。
又以承文院言啓曰,院吏文學官南廷夔有頉代,幼學徐七淳差下,付軍職,冠帶常仕,何如?傳曰,允。
又以武一所試官意言啓曰,臣所今日平明開場,而擧子捧單數,自天字半字十五人矣。先自木箭試取之意,敢啓。傳曰,知道。
又以武二所試官意言啓曰,臣所今日開場,應射擧子捧單數,自天字半字,合爲十六人矣。先自木箭試取之意,敢啓。傳曰,知道。
又以武一所試官意言啓曰,臣所今日木箭應射擧子十五人內,一矢入格十二人,二矢入格一人,三矢入格一人,合爲十四人矣。木箭今已畢試,鐵箭鱗次試取之意,敢啓。傳曰,知道。
又以武二所試官意言啓曰,臣所今日木箭應射擧子十六人內,入格十四人矣。木箭今已畢試,鐵箭鱗次試取,而日暮姑停之意,敢啓。傳曰,知道。
又以統理交涉通商事務衙門言啓曰,濟衆院今旣設寘,而院中需用,不可無籌劃,前惠民·活人兩署,自戶惠廳劃送米錢木條,移屬于該院,以贍公用之地,何如?傳曰,允。
又以義禁府言啓曰,卽接月令醫員趙宜默手本,則以爲,時囚罪人嚴錫瓘,猝得毒感,又添挾食,目下症形,實爲危劇云。罪人病勢如此,則一邊保放,一邊草記,載在法典矣。嚴錫瓘姑爲保放之意,敢啓。傳曰,知道。
乙酉三月二十日申時,上御萬慶殿。大臣·政府堂上引見入侍時,行都承旨閔泳煥,記事官任大準,事變假注書李日彦,記注官朴斗杓·李禧龍,領議政沈舜澤,親軍右營使金箕錫,行吏曹判書李鎬俊,戶曹判書沈履澤,禮曹判書金永壽,右參贊李玄翼,兵曹判書金允植,親軍別營使李敎獻,行護軍趙秉世,行護軍嚴世永,行護軍魚允中,親軍後營使李鳳九,副校理李承淵,以次進伏訖。上曰,史官分左右。仍敎曰,大臣進前。舜澤進前奏曰,喜雨霈然,日候洽好,聖體,若何?上曰,一樣矣。舜澤曰,寢睡水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。仍敎曰,久旱之餘,好雨知時,農家慰滿,誠是快好。舜澤曰,然矣。上曰,次對爲之。舜澤曰,臣於恩諭特降之下,不敢復瀆賤私,而以若才具,任若付托,値若艱虞,責若康濟者,豈其理也哉?日月至明,庶賜鑑燭,斥退之命,惟朝夕顒俟,而僚席纔虛,朝野胥憂,雖古人之賢且能者,猶以獨任爲難,況如臣蔑效,尤何可獨任乎?民國之計,轉無涯畔,乞下明命,枚卜備員,則國事幸甚,民事幸甚,此臣之區區血祝也。上曰,顧今艱虞日甚,匀衡之地,惟卿是倚是毗,向日別諭,已悉予衷,卿勿過執謙巽,益勉弼亮,以副予責成之至意,是所望也。鼎席之備,自有其日,卿其諒之。出擧條舜澤曰,今日悠悠萬事,莫先於保嗇聖躬,而保嗇之道,非但在適寒暖節飮食而已。夫以一身之精力,酬接天下之事爲,苟積勞攘,必致耗損,故宋胡瑗,敎諸生,先敎養生之術曰,養生而後,可以進學,凡士之爲學且然,況人主上奉宗社之重,下係億兆之命乎?昔我正宗大王,聰明亶作,知周萬物,宵衣旰食,克勤于邦,當時諸臣,尙爲之憂慮,皆以保嗇爲請,疏奏交勉,輒賜嘉納,況今玉度之康復,實由於皇天之眷顧祖宗之默佑,而新愈之後,寢睡水刺,雖如常,榮衛久而始旺,而殿下爲國事民政,日煩酬應,日費神思,其於保養之節,或有受損於不知之中,此臣之所深慮者,而耿耿丹忱,日夕所祈祝者,卽惟曰,玉體康寧,萬壽無疆也。伏願省慮凝神,務盡攝養,雖於自强不息之際,恒存庶言罔兼之義,則國家萬億之休,其自今始,惟殿下念哉。上曰,拳拳之誠,如是懇摯,敢不服膺?出擧條舜澤曰,崇儉節財,人主之盛德也。漢文帝惜露臺百金之費,而海內富庶,豈百金能富漢室,而其撙節者,皆百金類也。唐德宗侈瓊林·大盈之積,而海內虛耗,豈瓊林能耗唐家,而其窮奢者,皆瓊林類也。今以千乘之國,八省之富,緩急備豫,尙矣無論,有貢有賦,經用不給者,誠不可使聞於隣邦,而枵竭艱絀,一至於此,此固群下不守憲章不吝出納之罪,然究其本,則由於殿下不節不儉而然耳。然而遽欲一朝盡變,實是行有不得,今日革一謬,明日又革一謬,防微杜漸,圖始慮終,不容有斯須放過者,則不出朞月,上行下效,不期儉而自儉,不期節而自節,俗尙可反於淳樸,國用庶期於豐裕矣。夫以聖志之所欲爲聖躬之所先行,有司之臣,疇敢不祗承,含生之類,疇敢不觀感乎?伏望殿下,以漢文爲法,以唐德爲鑑,另加深念,毋或少忽焉。上曰,崇儉節財,最爲治道之要,以此交勉,實相須之意也。出擧條舜澤曰,因畿伯畿監司沈相薰所報,則枚擧楊州牧使尹成鎭牒呈,以爲本邑東西十里,大同所捧實數,一百三十六石零,壬午爲始,每石九兩式代納,而庚辰辛巳未納條二百七十二石零,特許一體代納爲辭矣。地是部內,民乃不農,本色責捧,行有不得,所以壬午爲始,特許代納者也。旣許代納,則庚辛兩年條,實難本色責捧,一體許代事,分付,何如?上曰,依所奏施行,可也。出擧條舜澤曰,前京畿監司沈相薰所報,則枚擧高陽郡守朴宣陽牒呈,以爲本郡流來虛結,五十七結八十五負九束,起墾不得,指徵無處,在前屢蒙停稅,而癸未限滿,不得不甲申出稅,則無土白徵,不可不念,限五年停稅爲辭矣。陳結停稅,固非一再,朝家惠施,亦旣優渥,而藉曰成川浦落,豈無泥生還起之日乎?其在壤賦攸重,有難隨請輒許,而窮蔀冤徵,在所當恤,依道臣所請,更展三年限,期於趁限復摠,毋復煩請之意,申飭,何如?上曰,民情旣如是,特爲許施。出擧條舜澤曰,各陵差享,何等敬謹,而向日思陵獻官事,事未前有,萬萬驚悚。苟非懸頉許頉之俱失,豈至有故無故之相錯,其在祀典攸重,不可以事過,寘而無警,不審塡差之吏曹堂上,捧現告施以譴罷之典,何如?上曰,事甚驚悚,何可以遂事勿問乎?依所奏施行,可也。出擧條舜澤曰,聞其時當該銓官,卽權膺善,而今以武一所試官蒙點矣。事過後,捧傳旨擧行,恐好,故敢達矣。上曰,然矣。享官之臨時生頉,非一非再,不可不別般措處,然後更無如是之道也。仍傳曰,不審塡差之當該吏曹堂上,施以譴罷之典。出榻敎舜澤曰,朝綱解弛,百度怠慢,時帶實職人,未曾呈辭受由,而輒稱在外,如値公役,無難相換,一職之一猶不敢,況至三四不已者乎?銓曹之無一論責而隨頉便換,喉院之無一退却,而循例卽徹,揆以朝體,寧不萬萬寒心?自今相換,雖係應行,必擬在京無故,毋敢屢煩變通,雖以各司省記言之,徒事應文,全欠敬謹,擧案與當直姓名互異,事之無實,莫此爲甚,亦安有省記法意也哉?令各該衙門堂上,按典察飭,俾革舊謬,凡所管郞官之無呈辭在外者,使之摘發草記汰去事,著爲定式,如是而拘顔掩護,至於現露,則先自該衙門堂上,從重論警之意,申飭,何如?上曰,無端懸外,惟意相換,而未嘗致察,銓曹與喉院,均有其失,省記之不能遵式,亦甚駭然,竝依所奏施行,另加嚴飭,可也。出擧條舜澤曰,政望點下後,東西銓官與承旨,點閱官敎,眼同安寶,卽英宗辛巳定式也。近來百度,靡不懈弛,銓官輒卽徑退,承旨全失照檢,許多奸弊,自在其中,至有不塡姓名之敎旨,無難安寶,二品正職,三世贈誥,或授卑賤,聽聞駭惋,今欲追究,易至擾民,隨其現發,到底査覈,與御寶僞造,同律施行,至於官敎安寶,一依舊式,申明之,恐好,故仰達矣。上曰,初不點檢,致此奸弊,誠極可駭,隨現另覈,依律嚴繩,可也。出擧條舜澤曰,登科十年人筵奏陞六,典式也。今聞有限滿人云,依例六品陞付之意,分付該曹,何如?上曰,依爲之。出擧條舜澤曰,贈持平臣沈宜德,年前已有特贈之褒,而嘗服事於文敬公臣洪直弼之門,淵源純正,禮學邃博,蔚爲後學之所矜式。故縣令洪一純,以文敬嗣子,紹述家學,踐履篤實,而竟屈縣官,未究厥蘊,士林至今惜之。故參奉李宜朝,讀書講道,躬行實踐,所著家禮增解,羽翼禮經,而以其蘊抱,止於一命,雖於身後,士論齎鬱,如此純學砥行,當施超異之典。沈宜德,加贈都憲祭酒,洪一純·李宜朝,特贈三銓祭酒,以示崇奬之聖念,實有光於昭代樹風之政,故仰達矣。上曰,依爲之。出擧條舜澤曰,五子登科者之父,生則加資,歿則追贈,法典也。故府使鄭驪源四子一孫,俱登武科,而近例無論子與孫,嘗有援此,而已施者,今亦貤贈,何如?上曰,依爲之。出擧條仍下詢曰,此果何許人耶?舜澤曰,卽統制使鄭雲翼之父也。仍奏曰,行吏曹判書李鎬俊湖南句管,禮曹判書金永壽嶺南句管,大護軍成彛鎬湖西句管,大護軍洪鍾軒海西句管堂上差下,何如?上曰,依爲之。出擧條仍傳曰,行吏曹判書李鎬俊湖南句管,禮曹判書金永壽嶺南句管,大護軍成彛鎬湖西句管,大護軍洪鍾軒海西句管差下事。出榻敎舜澤曰,上護軍李寅命,當爲追贈,而所后祖無可施,依近例移施其本生祖,別營使李敎獻,當爲追贈,而所后家無可施,依近例移施其本生家,前參判金奭鎭榮贈,所后家則無以加施,依近例移施其本生,忠淸監司沈相薰,當爲貤贈,而其祖則無可施,依近例移施本生祖,行護軍趙秉轍,戶曹參判閔丙奭榮贈,所后祖曾祖則無可施,依近例移施本生,前同敦寧成吉鎬榮贈,所后曾祖則無可施,依近例移施本生,同訓鍊洪南周榮贈,一體移施其本生爲宜,故仰達矣。上曰,依爲之。出擧條舜澤曰,完平君李昇應,法當推恩,而所后家無可施,依近例移施本生,前校理李泰容,狼川縣監兪鎭沃,副司果沈相說,本生父年皆七十,而所后家無可追恩,則依例移施爲宜,故仰達矣。上曰,依爲之。出擧條舜澤曰,俄伏承草記批敎下者,凡今在廷,孰不懍蹙?臣職在董率,不能常飭,萬萬惶悚,尤不敢更煩仰達,而其中衆所共知原在外及老病人,或有事勢之不獲已而然者,與無端在外有異,此不可一例論罰,而年卲秩高禮遇之地,合有參量區別,令政院詳査懸錄,以爲擧行,恐好矣。上曰,日前南殿參班,不滿幾人,故有所飭敎者也。原在外與老人,不可無寬恕矣。一依實病實故人之例,亦捧現告以入,可也。仍敎曰,年前陳奏,未得準請,今番得承諸節,情私切迫,尤不容形喩,陳奏使更欲差送,積誠祈懇矣。舜澤曰,臣以陳奏事,欲仰達者久矣。前後誠懇,尙此靳許,聖衷悶迫,常所憧憧,今承聖敎,獲準是俟,使价差出,亟下傳敎,以爲擧行之地,恐好矣。上曰,可也。仍傳曰,年前陳奏,未蒙允兪,予之情私,去益悶迫,陳奏使,令該曹口傳差出,使之斯速登程。出傳敎上曰,三南稅米收刷,近多來泊云,果幾許石耶?舜澤曰,全羅右道米三千二百石來到者,惠堂日前捧上,而聞右道則二萬八千餘石,左道則雖未詳聞,亦可爲數萬餘石矣。上命大臣就座。泳煥曰,諸宰奏事。鎬俊等曰,無所奏矣。泳煥曰,玉堂所懷奏之。承淵曰,臣以疎逖之蹤,猥叨經幄,冒登前席,榮耀已濫,罔知攸措,而螻蟻微忱,亶在於聖學之日新矣。竊伏念聖德,光被四表,思周萬務,宵衣旰食,不遑暇食,久停法講,未敢知涓濩之中,抑有所蘊繹,而玉度康復,和煦紓暢,淸晝晉接,此正其時也。且東宮邸下,睿知天縱,轉導成就,亦在我殿下以身率敎,伏願頻接臣隣,益究經史,恒存十一之戒,克典終始之學,是臣區區顒祝之至。上曰,所陳當留念矣。出擧條上曰,竊發之患,近又益熾,道路莫通,閭里蕩柝云,前後申飭,非不截嚴,終無實效,甚庸痛惋。舜澤曰,近聞有掘人塚墓之變云,誠甚駭惋,向已別關行會,亦於往復中,業又提飭,營梱邑鎭,必當暢念奉行,期於詗捉,似有實效矣。上曰,另加嚴飭,必責實效,可也。上命史官就座,仍命大臣先退,又命退諸臣,以次退出。
上在景福宮。停常參·經筵。
柳芝榮啓曰,來二十五日朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,右副承旨徐相祖,今日不爲仕進,卽爲牌招,何如?傳曰,允。
禮曹,來五月初三日行景慕宮夏享大祭香祝親傳取稟。奉敎恭依。
吏曹,工曹判書單李熙永,漢城判尹單李鳳儀,今加資憲除授事,承傳。吏曹,同春秋單李重七,今加嘉善除授事,承傳。
曺寅承啓曰,都目政事,今二十四日爲之之意,敢啓。傳曰,知道。
又啓曰,試官之出榜詣闕,例也,而武一所監試官吳有善·安鍾冕,謂有身病,自外徑歸,事甚未安,推考,何如?傳曰,允。
又啓曰,試官之出榜詣闕,例也,而武二所監試官李漢永·尹起晉,謂有身病,自外徑歸,事甚未安,竝推考,何如?傳曰,允。
注書任大準病,代以閔龍鎬爲假注書。
傳于曺寅承曰,關西以弓馬之鄕,新設兵丁,操習技藝,果係急務,而軍需之出義願助者,多有其人云,聞極嘉尙。其芹日之誠,不可無褒賞示意之擧,自廟堂行會於該道道帥臣,使之一一登聞。
傳于曺寅承曰,宗正卿李載完,知經筵除授。
傳于曺寅承曰,江東縣令李重哲,金溝縣令金炳肅相換。
傳于曺寅承曰,安岳郡守有闕之代,大司諫李漢永除授。忠淸監司朴齊寬狀啓,節到付懷德縣監尹永顯牒呈內,宋山林秉璿呈單內,秉璿,以草菜之賤,久叨榮寵,又極負犯,縮伏私次,日夕俟罪,忽於日昨,得接春坊吏所報,則世子宮疹候平復後志喜之典,從及於賤臣,顧此恩數,屢出格外,而今番祗受,其所惶縮,尤倍常時,反復思惟,義實難冒。玆敢具由仰籲,卽賜報營,以爲轉聞,俾蒙收回之命,以安微分,不勝大幸是如,故玆以牒報亦爲白有等,以緣由馳啓云云,踏啓字。今此頒賜,卽因慶會而然也,不必如是辭巽,安心領受事,遣地方官傳諭。
曺寅承,以吏曹言啓曰,中學敎授閔京鎬,繕工監假監役官李根益·沈寧澤,俱以身病,呈狀乞遞,竝改差,何如?傳曰,允。
有政。吏批,行判書李鎬俊,參判李鳳九,俱以竝不來,參議金宗漢進,左副承旨柳芝榮進。啓曰,行判書李鎬俊,參判李鳳九,俱以病不來,小臣獨政未安,何以爲之?敢稟。傳曰,只出緊任。以趙秉世爲刑曹參判,尹相翊爲參議,朴台榮爲牙山縣監,典籍單李敏奎,文科甲科第一人,司饔主簿單許珪,武科甲科第一人。
兵批,判書金允植病,參判曺殷承病,參議朴海哲入直進,參知李範晉病,同副承旨曺寅承進。以房洙烈爲修仁別將,五衛將加設六十九單尹羲謙·申大錫·朴溶·金鼎根·鮮于疇·金正澤·吳在鼎·金昶燮·鄭會柄·金殷喆·朴基仁·金相範·李顯凡·鞠龍鎭·金龍現·崔公福·鄭養達·金鼎穆·金樂仁·宋基浩·趙龍喆·杜喆秀·李柱錫·趙存華·朴鎭殷·權鍾翼·韓兪權·崔秉纘·權鍾翼·金琮鉉·李鳳采·林喜運·韓履述·沈能五·鄭秀範·崔奎翰·李秉七·高宅鴻·金樂中·金錫淵·金時亨·鄭煥哲·盧炳鎭·崔龍坰·李仁樺·趙義永·林鳳頀·安海老·具繼祖·朴銠·韓亨錫·尹永憲·崔致龍·權·具暘喜·柳思甲·金錫溟·鄭冑錫·金義敦·崔永鉉·崔遠集·梁蘭煥·吳錫光·李奎溥·朴齊冕·金啓春·任杰·韓鎭象·金敬浩·韓在龜,以上年八十單付事,承傳,大護軍李喬翼·閔種默,護軍兪晩源·李重七,副護軍洪鍾萬·趙命敎,副司果金春熙·閔正植·李鎬冕·李載崐·金貞圭·柳道緯·韓敬根·鄭道淳·金起瑞·白珍燮,以上竝單付。
曺寅承,以吏曹言啓曰,忠淸道洪州居幼學安一成呈狀內,矣身父鳳擧,今年爲一百歲,而見漏於本道應資老人抄啓中云,故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
吏批,再政。李鳳在爲同敦寧,具暢喜爲敦寧都正,蔡相泌·申鉉觀爲假監役,金春熙爲中學敎授,前都正李道植年七十,今加嘉善,完平君李昇應本生父,前假監役李秉正年七十一,今超通政,司諫李東容本生父,兪致恒年七十一,今超通政,校理兪鎭沃本生父,幼學沈性澤年七十,今超通政,前校理沈相說本生父,已上追恩移施事,承傳。
三政。林鍾翰·金基德爲假監役,假監役蔡相泌·申鉉觀,已上朝官年八十,今超通政,依法典加資。
以全羅監司尹榮信狀啓,綾州牧州金益成,暗行御史旣已罷黜,其代,令該曹差出事,傳于曺寅承曰,令該曹口傳各別擇差,催促下送。
曺寅承,以議政府言啓曰,陳奏使差出事,旣有成命,奏文令文任撰出,方物照例磨鍊之意,分付該曹該院,何如?傳曰,允。
又以禮曹言啓曰,各陵園所今春植木播橡,依定式擧行後,株數斗數,區別報來,故別單書入,而健陵·顯隆園植木,則本府留守已爲區別狀聞矣。敢啓。傳曰,知道。
又以禮曹言啓曰,今三月二十七日親臨勤政殿慶科庭試文武科放榜時,王世子侍座之節,何以爲之?敢稟。傳曰,依例磨鍊。
又以禮曹言啓曰,大祀誓戒之夜,如値陵寢忌辰,則誓戒正時,退定於齋所呼唱起寢之前,留門初更爲之事,曾有受敎定式矣。來四月初四日行宗廟夏享大祭誓戒,在今三月二十六日三更四點子時正刻,而與明陵忌辰祭相値,誓戒正時,依定式,進定於二更,何如?傳曰,允。
又以奎章閣言啓曰,今此各殿宮冊寶,奉安于北漢行宮時,何閣臣進去乎?敢稟。傳曰,原任直閣李鎬翼進去。
又以承文院言啓曰,卽見都京禮部咨文,上年秋季統巡會哨緣由事也。回咨按例撰出,付撥下送灣府,以爲入送之地,何如?傳曰,允。
又以承文院言啓曰,院吏文學官徐七淳有頉代,幼學沈相億差下,付軍職,冠帶常仕,何如?傳曰,允。
又以武一所試官意啓曰,臣所今日鐵箭應射擧子十四人內,二矢入格四人,一矢入格十人矣。鐵箭今已畢試,片箭·騎芻·騎槍·鳥銃,當爲試取,而無一人應射者,故仍爲開講試取之意,敢啓。傳曰,知道。
又以武二所試官意啓曰,臣所今日鐵箭應射擧子十六人內,入格十四人矣。鐵箭今已畢試,片箭·騎芻·騎槍·鳥銃,無一人應射者,鱗次開講之意,敢啓。傳曰,知道。
又以武一所試官意啓曰,臣所今日應講擧子十四人內,入格十四人矣。各技皆爲已畢試,今方修正榜目之意,敢啓。傳曰,知道。
又以武二所試官意啓曰,臣所今日平明開場,昨日未畢鐵箭,仍爲試取之意,敢啓。傳曰,知道。
又以武二所試官意啓曰,臣所今日應講擧子十四人,皆爲入格矣。今方計劃修整榜目以入之意,敢啓。傳曰,知道。
又以兵曹言啓曰,今三月二十一日庚申酉初二刻十三分立夏,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以義禁府言啓曰,卽接月令醫員趙宜默手本,則以爲時囚罪人鄭秀鉉,素患痰癖,又添挾食,目下症形,實爲危劇云,罪人病勢如此,則一邊保放,一邊草記,載在法典矣。鄭秀鉉姑爲保放之意,敢啓。傳曰,知道。
又以義禁府言啓曰,卽接月令醫員趙宜默手本,則以爲時囚罪人南相翊,猝得關格,又添泄瀉,目下症形,實爲危劇云,罪人病勢如此,則一邊保放,一邊草記,載在法典矣。南相翊姑爲保放之意,敢啓。傳曰,知道。
上在景福宮。停常參·經筵。
傳于曺寅承曰,政官牌招開政。
傳于曺寅承曰,箕營新抄兵丁操藝,今旣鍊熟云矣。不可不一番招上演操,令道臣領率上來,其間公務,令假都事替行事,下諭。
傳于曺寅承曰,回榜人謝恩,當親受矣。該房知悉。
傳于曺寅承曰,在外同敦寧·敦寧都正許遞,今日政差出。
吏曹口傳政事,以洪祐慶爲綾州牧使,注書丁奎會病,代以朴周鉉爲假注書。
傳于徐相祖曰,當該承旨從重推考。
傳于曺寅承曰,永安府院君祀孫金錫圭,勿拘年紀,今日政,窠近敎官作窠擬入。
傳于曺寅承曰,幼學韓聲烈,今日政,窠近初仕作窠擬入。
傳于曺寅承曰,平原·齊安兩大君家,聞甚零替,祀孫李奎承,今日政,窠近初仕作窠擬入。
傳于曺寅承曰,醴泉郡守之代,未準朔守令中擬入。
傳于曺寅承曰,今日政遷轉守令,勿拘常格,通瀜擬入。
傳于曺寅承曰,玉堂竝許遞,前望單子入之。玉堂前望單子入之,應敎宋道淳,副應敎李喜元,校理鄭友鉉·金寅植,副校理兪鎭奎·丁浚敎,修撰朴周雲·梁相器,副修撰朴魯洙·奇陽衍落點。
曺寅承啓曰,玉堂上下番俱空,事甚未安,新除授應敎宋道淳,副應敎李喜元,校理鄭友鉉·金寅植,副校理兪鎭奎·丁浚敎,修撰朴周雲·梁相器,副修撰朴魯洙·奇陽衍,竝卽牌招,推移入直,何如?傳曰,允。
又啓曰,應敎宋道淳,副應敎李喜元,校理鄭友鉉·金寅植,副校理兪鎭奎·丁浚敎,修撰朴周雲·梁相器,副修撰朴魯洙·奇陽衍在外,玉堂上下番俱空,事甚未安,副提學未差之代,今日政差出,何如?傳曰,允。
曺寅承,以吏曹言啓曰,繕工監假監役官林鍾翰·金基德,俱以身病,呈狀乞遞,竝改差,何如?傳曰,允。
又以吏曹言啓曰,昨年八月二十四日政事中,假監役官李潡澧,年尙未滿云,原望筒勿施,何如?傳曰,允。
有政。吏批,行判書李鎬俊進,參判未差,參議金宗漢進,右副承旨徐相祖進。以申錫游爲大司成,閔泳煥爲副提學,李道植爲同敦寧,趙熙一爲兵曹參判,李秉正爲敦寧都正,柳台鳳爲慶基殿令,鄭基陽爲掌樂主簿,兪致憲·尹桂爲假監役,沈相曦爲禁府都事,尹明善·李冕相·安用鎬爲典圜局委員,鄭恒朝·申泰兢·趙錫普·柳正秀爲司事,李容赫爲淸道郡守,李東宇爲抱川縣監,韓聲烈爲崇陵參奉,知宗正卿單李載完。
兵批,判書金允植病,參判趙熙一未肅拜,參議閔肯植病,參知鄭光淵入直進,同副承旨曺寅承進。僉知加設六十九單尹羲謙·申大錫·朴溶·金鼎根·鮮于疇·金正澤·吳在鼎·金昶燮·鄭會柄·金殷喆·朴基仁·金相範·李顯凡·鞠龍鎭·金龍現·崔公福·鄭養達·金鼎穆·金樂仁·宋基浩·趙龍喆·杜喆秀·李柱錫·韓愈權·崔秉纘·趙存華·朴鎭殷·權鍾翼·金琮鉉·李鳳采·林喜運·韓履述·沈能五·鄭秀範·崔奎翰·李秉七·高宅鳴·金樂中·金錫淵·金時亨·鄭煥哲·盧炳鎭·崔龍坰·李仁樺·趙義永·林鳳頀·安海老·具繼祖·朴銠·韓亨錫·尹永憲·崔致龍·權·具暘喜·柳思甲·金錫演·鄭冑錫·金義敦·崔永鉉·崔遠集·梁蘭煥·吳錫光·李奎溥·朴齊冕·金啓春·任杰·韓鎭象·金敬浩·韓在龜,大護軍趙台顯,護軍李鳳在·李道植,副護軍具暘春·李秉正·兪致恒·沈性澤·蔡相泌·申鉉觀·李周永·李奎稷·金澈根,副司直趙鼎九·金用圭·李勝宇·李勛卿·李義悳·李承淵,副司果金思準·林羲相·高雲·洪學周·崔胤鎬·李章夏·姜楗·徐行輔,副司猛沈相億,副司勇金汶植·金桭聲·金時濟·李祖玄·金炳琬,以上竝單付。
吏批,再政。以李遇永爲工曹佐郞,宋憲斌爲監察,鄭基鉉·宋堯俊爲假監役,閔致純爲醴泉郡守,李純應爲禮山縣監,假監役兪致憲·尹桂,已上今超通政,朝官年八十,依法典加資,金錫圭爲童蒙敎官,李奎承爲禁府都事。
傳于曺寅承曰,都承旨有闕之代,前望單子入之。承旨前望單子入之,吳俊泳落點。
傳于曺寅承曰,槐山郡守之代,前縣監玄昔運除授。
曺寅承,以親軍左營言啓曰,領官金鐘呂,兼帶中哨哨官減下,其代,後哨哨官朴來卿差下,後哨哨官遷轉代,永平郡守柳東根差下,使之擧行,何如?傳曰,允。
吏曹參判李鳳九疏曰,伏以臣卽一庸愚賤品耳,迹疎草萊,才劣菅蒯,而幸際聖明,偏沐隆渥,生成於陶甄之化,涵育於雨露之澤,通籍不過四載,歷揚三司,滾到緋玉,淸貫華銜,節次推遷,遽然至後營使與右捕將之任,榮寵已極,涯分且溢,圖報無階,居常悚懼,千萬不自意月初又擢臣,爲吏曹參判,臣驚惶踧踖,莫知所以措躬也。夫爵祿者,人主所以礪世磨鈍之具也。苟得其人,則四方聳觀,不得其人,則百僚解體,至若臣所帶諸職,尤非尋常百執事之所可比者,則雖使才猷素優聲望夙著者居之,猶將怵然驚懼,退然却顧,況如臣之無似,何嘗萬一於是哉?竊自擬殫竭駑鈍,隨處趨走,爲一半分自效之地矣。其奈病親在鄕,積年曠養,則犬馬微誠,旣蔑其效,烏鳥私情,亦豈不迫?玆敢披瀝衷赤,仰瀆崇聽。伏乞聖慈,俯垂鑑諒,將臣所帶諸職,亟賜遞改,以重公器,以安私分焉。臣無任云云。答曰,省疏具悉。所辭諸務,何可竝解?亞銓之任,依施。
乙酉三月二十二日申時,上御萬慶殿。回榜人謝恩親受入侍時,右副承旨徐相祖,同副承旨曺寅承,假注書閔龍鎬,記注官李禧龍,別兼春秋閔啓鎬,以次進伏,武科回榜人知事李景宇,工曹判書李熙永等,序立階下訖。上曰,史官分左右。相祖曰,回榜人及率榜人,使之一體行禮乎?上可之。引儀唱鞠躬四拜興平身,回榜人及率榜人行四拜禮訖。相祖曰,回榜人等使之宣醞乎?上可之。相祖承命宣醞。相祖曰,宣醞已畢,回榜人使之陞殿奏職姓名乎?上曰,使其子孫扶腋陞殿,可也。景宇等,進伏奏職姓名訖。上曰,歷事五朝,齒爵俱尊,至于回榜,事甚稀貴矣。卿等年今幾何?景宇曰,賤齒八十五矣。上曰,回榜兩老人,誰高幾年?景宇曰,臣年高三年矣。上曰,筋力甚好矣。景宇曰,雖無顯症,行步甚難矣。熙永以耳聾,不得承敎,別營使敎獻奏曰,工判年今八十二,而以其重聽,不能承敎,未得仰對,萬萬惶恐矣。上曰,然則子孫中代奏,可也。仍命挾侍展鑑紅牌後,敎曰,舊紅牌何以書哨官乎?景宇曰,別薦則例付軍門哨官矣。上曰,副司勇,何職名而登科者乎?熙永子敎應代奏曰,非職名也,是爲南行薦額外內禁衛之稱名矣。上曰,然矣。景宇曰,臣之賤齒,今至九十,身又康彊,區區微忱,欲獻此壽於世子宮,昵近瞻仰,臣所願也。上曰,甚好甚好。命兩老人使之一體進瞻,景宇等卽趨進世子宮座前承候。東宮曰,事甚稀貴矣。仍展紅牌,次第入鑑,上命更爲近前,使之仰面,承命鞠躬仰瞻訖。上曰,工判何年初仕,而爲何職名乎?敎應代奏曰,科榜當年十二月都政,宣傳官除拜,卽純祖朝筮仕也。上曰,年近九十,筋力康健,歷事五朝,甚稀貴事也。仍敎曰,翼朝陪衛幾年乎?敎應代奏曰,丁亥代理初,特命陪衛,至庚寅矣。上曰,陪衛中生存者,與至爲公卿者幾人?景宇曰,生存者,只有臣等二人而已,與故將臣李圭徹,俱爲公卿者矣。上曰,至今生存,尤爲稀貴事,而故將臣,未經回榜乎?景宇曰,果未回榜而位至輔國矣。上曰,陪衛中二人,竝躋輔國,亦甚壯矣。景宇曰,聖敎至當矣。上曰,工判左右扶挾者何親?敎應曰,小臣是子也,而前兵使臣李敎應矣。敎哲奏曰,小臣是姪子,而別營哨官臣李敎哲矣。上曰,卿等有子女幾何?景宇曰,二子三女矣。上曰,誰某也?景宇曰,長子今判尹鳳儀,次則司果鶴儀也。上曰,司果以何官陞六乎?景宇曰,出身二十年,例爲司果矣。上曰,女壻誰某也?景宇曰,長女,故府使鄭基命子前學官謹朝,次壻,故府使金敬根子學官炳熙,次壻,故參判金東選子進士晩性也。上曰,孫子幾人?景宇曰,只有兩乳穉矣。敎應曰,小臣無妹獨子也。上曰,孤單矣。敎應曰,聖敎至當矣。上命率榜人全數近前,一體職姓名奏達訖。上曰,工判率榜多矣。仍命回榜老人退坐賜饌。景宇·熙永等俯伏奏曰,今日昵近耿光,且宣法醞,恩渥曠絶,惶感無地,賜饌,臣等欲祗受還家,闔門共飽聖德矣。上曰,少嘗後出送,可也。景宇等進伏啖啜訖。上曰,工判耳聾,不能聽悉,還家後,卿等詳喩今日事,可也。敎應曰,臣依下敎矣。仍命回榜老人先退,又命史官就座,又命退諸臣,以次退出。
上在景福宮。停常參·經筵。
徐相祖啓曰,應敎宋道淳,副應敎李喜元,校理鄭友鉉·金寅植,副校理兪鎭奎·丁浚敎,修撰朴周雲·梁相器,副修撰朴魯洙·奇陽衍在外,玉堂上下番俱空,事甚未安,新除授副提學閔泳煥,卽爲牌招入直,何如?傳曰,允。
傳于徐相祖曰,右副承旨·同副承旨許遞,前望單子入之。承旨前望單子入之,金元性·李秉皐落點。
傳于徐相祖曰,待敎有闕之代,前望單子入之。待敎前望單子入之,金弼洙落點。
傳于徐相祖曰,臺諫竝許遞,前望單子入之。臺諫前望單子入之,掌令白時洽添書落點。
持平李寅璟·李景晙,正言孫德漢·朴秉胥落點。
傳于徐相祖曰,東壁外玉堂竝許遞,前望單子入之。玉堂前望單子入之,校理金熙國落點。
徐相祖啓曰,應敎宋道淳,副應敎李喜元在外,校理一員,副校理二員,修撰二員,副修撰二員未差,玉堂上下番俱空,事甚未安,行副提學閔泳煥,疏批已下,與新除授校理金熙國,一體牌招入直,何如?傳曰,允。
又啓曰,行都承旨吳俊泳未肅拜,行左承旨李源逸,左副承旨柳芝榮不爲仕進,行右承旨金元性,右副承旨李秉皐在外,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,新除授行右承旨金元性,時在慶尙道慶州府任所,右副承旨李秉皐,時在全羅道務安縣任所,竝斯速乘馹上來事,下諭,何如?傳曰,許遞,前望單子入之。承旨前望單子入之,鄭鍾岳·洪時衡落點。
吏曹,槐山郡守單,玄昔運除授事,承傳。
徐相祖,以議政府言啓曰,畿內幾邑之結稅詳定,亶由於萬不獲已之政,而昨秋更以還責本色者,不但壤賦法意之攸重,爲其支調之極艱而然,則到今事體,固不當低昂,而該道臣以報以啓,申懇不已,其民情勢之無奈措辦,自可推知,竹山·陽智·驪州·抱川四邑稅納,依已施之例,竝甲申爲始,限三年詳代,豊德·朔甯,向雖有啓稟行會,兩邑稅納,亦依已例詳代,而豊德之限,尙餘兩載,不須更論,朔寧則限滿,止在甲申,又展二年,庸示終始之惠,且南陽一邑,課歲策應,極其浩繁,合有別般軫念,軍布之蕩減,大同之詳代,竝只以今年條施行事,分付,何如?傳曰,允。南陽之策應浩繁,朝家之稔悉者也。詳代特加一年,以示恤民之意。
又以議政府言啓曰,副護軍李賢濬,前監役南禮元,辦出夥財,願助軍需,其誠其意,極庸嘉尙,此不容無酬奬之典,竝守令隨窠差送事,分付銓曹,何如?傳曰,允。
又以吏批言啓曰,前縣監玄昔運,槐山郡守除授事,命下矣。前任狼川縣監,方在解由未出中,何以爲之?敢稟。傳曰,勿拘。
又以吏曹言啓曰,惠陵令韓應周,成均館典籍柳·柳觀秀·金櫶濟·李舜範,俱以身病,呈狀乞遞,竝改差,何如?傳曰,允。
又以戶曹言啓曰,時御所內各司,依定式發遣本曹正郞臣李禧龍與兵曹參知臣鄭光淵,佐郞臣申佐熙,東所衛將臣孟浩瑢,西所衛將臣洪鳳觀,南所衛將臣閔德顯,北所衛將臣朴興植,眼同看審,則姑無雨漏處之意,敢啓。傳曰,知道。
又以禮曹言啓曰,直赴吳喆根放榜日,吳忠烈祠版,遣承旨致祭事,命下矣。其祠版在於忠淸道稷山地,放榜日,勢不得祗受云,應榜後,令本家擇日祗受,何如?傳曰,允。
又以禮曹言啓曰,卽接公州幼學李源萬所志,則以爲族侄璧溥,嫡妾俱無子,以其同姓十寸弟命溥第三子兌稙,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李源萬所訴旣如此,李命溥第三子兌稙,立爲李璧溥之後,何如?傳曰,允。
又以承文院言啓曰,院吏文學官沈相億有頉代,幼學孟欽哲差下,付軍職,冠帶常仕,何如?傳曰,允。
又以親軍別營言啓曰,本營騎士將全泰亨,身病猝重,勢難察任,改差,何如?傳曰,允。
義禁府啓目,永禧殿酌獻禮第二室大祝鄭秀鉉原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付啓依允。
徐相祖,以義禁府言啓曰,保放罪人鄭秀鉉,還囚捧供以入,而病勢一向未差,仍爲保放之意,敢啓。傳曰,知道。
又以義禁府言啓曰,卽接月令醫員趙宜默手本,則以爲時囚罪人張益厚,素患痰癖,又添毒感,目下症形,實爲危劇云,罪人病勢如此,則一邊保放,一邊草記,載在法典矣。張益厚姑爲保放之意,敢啓。傳曰,知道。
又以義禁府言啓曰,保放罪人金永悳·徐光穆等,當爲還囚議處以入,而病勢一向未差,仍爲保放之意,敢啓。傳曰,知道。
吏曹啓目,前主事兪起濬名字改以相濬,新及第李致沅名字改以勉宰,李相俊名字改以相杓,夫宗賢名字改以龍淵,出身吳命錫名字改以聖模,新及第張性佑名字改以燦星事爲等如告狀,依例令藝文館給帖,何如?判付啓依允。
知宗正卿李載完疏曰,伏以人之年高德卲,績業茂著,而爵位不充者,謂之不幸,人固爲之惜之憫之,而於其人無損焉。苟材不足稱職,齒不及享祿,而倖藉謬寵,冥升不已之如臣者,是謂大不幸,適足爲巿童之憐婦孺之榮,而於其身必顚躓僨覆焉。在否之六三曰,包羞,其象曰,位不當也,蓋言其不中不正而逼近於位也。今臣不幸犯是戒矣。胡雲峰有言,雖有可羞之象,而倘其自以爲羞,則亦義之端而不至凶咎,臣雖鹵劣,敢不夙夜警勵,思所以免夫凶咎,而慥乎復辭之無祗悔哉?此臣斷斷一念,無復前一步之戀,而恭惟我聖明亦悉燭無遺也。今此陞秩特命,忽墜於江舍調病之中,臣聞命震越,五內失守,直欲循墻而走,鑽地而入矣。例辭緩聲,臣不欲張皇,而歷數往牒,安有三十一歲八座之卿哉?濫極災生,理所必然,以殿下愛臣憐臣之至恩盛渥,胡爲有此非常之擧也?賞功爵德,人主所以操柄而範俗也,砥廉礪恥,人臣所以藉手而事君也。上不可輒授,下不敢苟冒,末官卑品,何莫不然,而臣所膺命,地望亞於公孤,職掌周於六部,尤非夫夫之所可玷據,況如臣蒙昧庸僝,豈嘗夢想之所到哉?臣之曾踐資級非不已濫,而絶意向進,無辱寵簡,庶幾或少補前愆,自矢久矣。經宵裁量,兢惕多於感頌。玆敢齎狀陳情,干凟宸嚴。伏乞聖慈,特垂鑑照,勿謂臣備文巽讓,亟許收還臣新授資秩,俾淸朝名器,不至輕褻,亦令微臣獲蒙終始之澤,不勝大願。臣無任云云。答曰,省疏具悉。卿其勿辭行公。
副提學閔泳煥疏曰,伏以臣學術滅裂,材器淺短,本不足備數於淸朝任使之列,況又覆巢之餘卵也,何敢有一分榮進之心,而特蒙我聖上生成之恩,濫躋亞卿之班,冒膺知申之任,寵已專矣,榮已極矣。豈意弘文館副提學除旨,忽下於千萬夢想之外,臣誠震懍悸恐,莫知所以措躬也。夫是職也,典經籍,治文翰,備顧問者也。自非學貫天人識達古今者,不宜居之,是豈可堪於如臣顓蒙冗愚者哉?玆敢不避猥越之誅,畢暴衷懇。伏乞聖慈,俯垂鑑諒,亟遞臣新授職名,以重公器,以安私分焉。臣無任云云。答曰,省疏具悉。卿其勿辭行公。
上在景福宮。停常參·經筵。
自午時至酉時,灑雨下雨,測雨器水深三分。
李源逸啓曰,明日常參·經筵取稟。傳曰,停。
徐相祖啓曰,右副承旨鄭鍾岳,時在慶尙道慈仁縣任所,斯速乘馹上來事,下諭,同副承旨洪時衡,時在咸鏡道鍾城府任所,交龜後斯速乘馹上來事,下諭,何如?傳曰,許遞,前望單子入之。承旨前望單子入之,趙忠熙落點。
徐相祖啓曰,新除授待敎金弼洙,當爲下批矣。政官牌招開政,何如?傳曰,今日政下批。
傳于徐相祖曰,皇朝人·忠臣·淸白吏子孫,軍功人及西北松〈都〉人落仕最久人,各別收用事,分付兩銓。
傳于徐相祖曰,雖非親政,注書依例陞六,注書任大準陞六,代以朴永薰爲假注書,朴周鉉陞六,代以具然鎬爲假注書。
傳于徐相祖曰,正月以後仕滿人,六月都政區處。
傳于徐相祖曰,呈告泮長·同義禁許遞,今日政差出。
傳于徐相祖曰,臺諫竝許遞,今日政差出。
傳于徐相祖曰,同敦寧·敦寧都正竝許遞,今日政差出。
傳于徐相祖曰,副提學·正字外玉堂,竝許遞,今日政差出。
傳于徐相祖曰,今日政遷轉守令,勿拘常格,未準朔通瀜擬入。
傳于徐相祖曰,同經筵竝許遞,今日政差出。
傳于徐相祖曰,宣傳官鄭圭赫·李獜會·申永熙·李圭豊,訓鍊判官加設單付,守門將蔡賢植,訓鍊主簿加設單付。
傳于徐相祖曰,呈告知訓鍊疏遞,今日差出。
徐相祖啓曰,卽者刑曹郞廳來言,明日親臨受誓戒時,判書李世宰,以聽誓文官當爲進參,而試所進次堂,例不得擧行云,何以爲之?敢稟。傳曰,許遞,前望單子入之。刑曹判書前望單子入之,閔種默落點。
李源逸,以吏曹言啓曰,本曹開坼坐起時,考見全羅道褒貶啓本,則大靜縣監高龍振,以榮極錦還爲目,則宜置諸中考而置諸上考,殊無嚴明殿最之意,該道道臣推考警責,大靜縣監高龍振,中考施行,何如?傳曰,允。
又以吏曹言啓曰,兵曹正郞全在鳳,工曹佐郞李秉民,成均館典籍具健喜·蔡相祐,俱以身病呈狀乞遞,竝改差,何如?傳曰,允。
又以吏曹言啓曰,繕工監假監役官鄭基鉉·宋堯俊,俱以身病,呈狀乞遞,竝改差,何如?傳曰,允。
又以吏曹言啓曰,延日縣監李克憲呈狀內,矣身身病猝重,萬無起動赴任之望云,其身病旣如是,則有難强令赴任,罷黜,何如?傳曰,允。
又以吏曹言啓曰,漢城府庶尹成載瑾,孝陵令洪秉均,景陵參奉李興浩,俱以身病呈狀乞遞,竝改差,何如?傳曰,允。敦寧都正除授。
又以吏曹言啓曰,襄陽府使李徽宰呈狀內,矣身受由上京,矣身病猝重,萬無還官之望云,其身病旣如是,則有難强令還任,罷黜,何如?傳曰,金浦郡守李建永相換。
都政。吏批,行判書李鎬俊進,參判宋秉璿在外未肅拜,參議金宗漢進,行左承旨李源逸進。以吏批言啓曰,蔭仕六品官之陞五品者,每於過都政後照擬,而見今在職者,絶無經一考之人,故五品官無以推移備擬,雖未經一考之人,依例勿拘陞六,何如?傳曰,允。
又以吏批言啓曰,都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平巿署官員·五部令各司久任時推人員,竝擬,何如?傳曰,允。
又以吏批言啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
又以吏批言啓曰,守令多窠,今當差出,而未準朔禁軍將及營將·邊將·虞候·中軍·守令·察訪,竝擬,何如?傳曰,允。
以李敎源爲典設別提,尹相耇爲司饔主簿,李憲基爲平昌郡守,李基洽爲重林察訪,白禧培爲延曙察訪,典籍單李秉燮,弘文正字單金弼洙,兼待敎單金弼洙,兼校書正字單金弼洙。再度,以李裕中爲引儀,兪致秉爲典設主簿,李重翼爲典設別提,朴齊億爲白川郡守。三度,以尹孝炳爲引儀,金寓根爲監察,盧炳穆爲監察,鄭基贊爲義城縣令,任穉宰爲黃澗縣監。四度,以李承一爲司饔別提,李敬翼爲司饔別提,馮錫龜爲惠陵令,李時庠爲南部令。五度,以趙炳大爲濟用主簿,李遇永爲典圜局委員,宋憲斌爲典圜局司事,韓鎭庠爲永陵令,睦承錫爲鍾城府使。六度,以李重翼爲戶曹佐郞,李敬翼爲刑曹佐郞,李徹愚爲寧陵令,尹泰昌爲務安縣監,金鶴鎭爲德源府使,軍資主簿單金澤秀。七度,以尹永萬爲典設別提,金炳琬爲司饔別提,權錫耆爲順興府使,李承喜爲延豊縣監,安駿玉爲洪川縣〈監〉。八度,以金雲培爲景慕宮令,金炳幹爲典牲主簿,魚秉璿爲韓山郡守。九度,以吳榮錫爲典獄主簿,兪致亨爲氷庫主簿,金容元爲漢城主簿,鄭夔憲爲龜城府使,以閔益鎬爲宗廟令,以金炳幹爲工曹佐郞,玄景運爲贊儀,以成冕鎬爲工曹正郞,朱雲煥爲西部令,尹永萬爲工曹佐郞,李承一爲平巿主簿,以金秀藎爲宗廟令,成鍾永爲昭慶園令,河相奎爲桃源察訪,尹相耇·曺斗煥爲司饔別提,以李恩植爲玄風縣〈監〉,金聖鎬爲砥平縣監,李敏集爲巨濟府使,韓昌履爲興海郡守,李政翼爲徽陵令,以李範善爲工曹正郞,金世熙爲南海縣監,趙羲斌爲延日縣監,以鄭基陽爲漢城庶尹,李晩胤爲孝陵令,黃浩錫爲漢城判官,李敎英爲軍威縣監,以金炳琬爲監察,李舜器爲甲山府使,鄭永澤爲厚昌郡守,李道振爲景慕宮令,金慶漢爲氷庫主簿,以柳台衡爲社稷令,趙炳大爲平巿主簿,黃厚淵爲司饔主簿,任大準爲典籍。
傳于李源逸曰,望筒遲滯之吏兵判推考。以吳榮錫爲慶基殿令,李世愚爲掌樂主簿,趙復永爲漢城主簿,朴周鉉爲典籍,以黃義鳳爲典牲主簿,宋鍾興爲典獄主簿,鄭圭燮爲典籍,李中斗爲典籍,崇靈殿參奉單金奎晳·李源逸。
以吏批言啓曰,臺諫多窠,今當差出,而擬望之人乏少,外任竝擬,何如?傳曰,允。以李裕中爲掌樂主簿,成彛鎬爲大司憲,尹爲大司諫,鄭夏源爲大司成,徐行輔爲典籍,以尹榮斗爲濟用主簿,朴寅和爲尙衣主簿,孫錫權爲監察,柳道緯爲典籍,以兪致一爲執義,韓白奎爲司諫,安禧遠爲掌令,崔柄大爲掌令,金奎榮爲獻納,興平君單尹泰弘。以王性濬爲典牲別提,閔泳國爲引儀,池相翊爲司饔別提,以任大準·鄭圭燮爲正言,以梁致默·閔龍鎬爲典籍,金思準爲泰川縣監,李臣燁爲兵曹正郞,以尹泰興爲應敎,宋伯玉爲副應敎,崔秉煜爲典籍,尙稷鉉爲昌原府使,以崔秉煜爲持平,玉秉觀·李時宇爲慈仁縣監,金命來爲開城經歷,曺始永爲司成。
傳于李源逸曰,望筒遲滯之吏兵判,從重推考。以李建永·李觀爲校理,李起東爲兵曹正郞,柳廷植爲成歡察訪,金東纓爲幽谷察訪,以李柲重爲同敦寧,閔泳煥·金元性·李萬稙爲同經筵,金持元爲典籍,水原判官閔泳國,限一窠仍任事,承傳,以李鳳九爲同義禁,尹錫晉爲平邱察訪,朴顯陽·李軒浩爲敦寧都正,尹正植爲大靜縣監,以張錫裕·申鴻朝爲副校理,趙尙學·李鳳奎爲修撰,以王濟肯·沈遠彬爲副修撰,全在鳳爲吏曹佐郞,金持元爲禮曹正郞,池若震爲定陵直長,以金有禎爲淑陵奉事,車有聲爲典籍,李承稷·黃義獜爲兼引儀,兼春秋單金持元。
傳于李源逸曰,望筒遲滯之吏兵判推考。以金潤鉉爲智陵直長,朱大臨爲輸城察訪,金昌漢爲平陵察訪,崔雄爲大同察訪,金炯穆爲猉獜察訪,以朴龍㘽爲奉常主簿,金商七·李道熙·柳濟寬爲監察,金陽鍍爲純陵參奉,以宋秉璿爲吏曹參判,新通吳濚鐸爲典籍,李敎獜爲監察。
傳于李源逸曰,承旨未差之代,今日政差出。
李源逸,以吏批言啓曰,侍從臣父年七十人,每於歲首抄啓加資,而新有應推恩人,雖非歲首,抄啓加資事,載在法典矣。侍從臣父年七十以上人,別單書入之意,敢啓。傳曰,知道。以金昇圭爲承旨,新通以李圭瑞爲濟州判官,韓耆淳爲禁府都事,故參奉李宜朝贈吏議兼祭酒,學行卓異特贈事承傳,故學生李秉初贈宗正卿吏參例兼,故學生李惟一贈吏議,故學生李著贈僕正,已上同敦寧李道植三代,故及第金胤祥贈訓鍊正,孝行卓異贈職事承傳,故學生鄭民爀·申福祚·金德演·崔芝蒿·崔吉鉉·洪在恒·張德峻·崔重燮·尹烿鎭·柳禹根·金芝國·高俊錫·韓用鋼·梁在漢·安重燮·金熙柄·林龜載·權陽燮·李彦燮,以上贈監察,孝行卓異贈職事承傳,故出身金胤祥贈訓鍊正,故學生陳尙郁贈童蒙敎官,已上孝行卓異贈職事承傳,以任岱準·吳善根爲假監役,林正洙爲永禧殿參奉,愼在範爲徽陵參奉,朴用悳爲景陵參奉,李在正爲典獄參奉,金榮善爲元陵別檢,崔秉鎭爲純陵參奉,咸時若爲淑陵參奉,李應斗·朴齊昌爲假引儀,王用漢爲麗顯陵參奉,江華分敎官單尹塤,同副承旨單金昇圭。
兵批,判書金允植進,參判趙熙一未肅拜,參議閔肯植進,參知鄭光淵入直,左副承旨徐相祖進。
以兵批言啓曰,今日都目政事時,本曹堂上不可不備,而參判趙熙一未肅拜,參議閔肯植病不來,令政院牌招,同參政事,何如?傳曰,允。
又以兵批言啓曰,訓鍊正今當差出,而擬望之人乏少,外任竝擬,何如?傳曰,允。
又以兵批言啓曰,中軍僉使,今當差出,而擬望之人乏少,已準朔守令·兵虞候竝擬,何如?傳曰,允。
徐相祖,以兵批言啓曰,宣傳官申泰休,以其身病,呈狀乞遞,係是加設窠,減下,何如?傳曰,允。以白南益爲同訓鍊,沈賢澤爲宣傳官,李熙斌爲內禁將,具然八爲訓鍊僉正,李敎春爲椒島僉使,同知單閔德顯,僉知單金錫圭·洪祐大·金永柱,訓鍊主簿單崔喜祐。以李裕臣·吳萬善·朴熙房·金獜昇爲五衛將,忠淸水虞候劉坰。
徐相祖,以兵批言啓曰,五衛將李裕臣,前任靑山島僉使,吳萬善,前任鐵島僉使,朴熙房,前任統禦虞候,金獜昇,前任北虞候,俱在任所,上來間該廳番次苟艱云,竝改差,何如?傳曰,允。以金在豊爲忠州營將,河承洛爲廣州中軍,鄭益鎔爲開城中軍,尹養桂爲江原中軍,韓禎履爲大興僉使。
傳于徐相祖曰,慶尙左兵虞候之代,以未準朔守令中擬入,以趙文煥爲同知,孔光烈爲僉知,金煥奎爲訓鍊僉正,柳之星爲統禦虞候,柳漳烈爲慶尙左兵虞候。
徐相祖,以兵批言啓曰,同知中樞府事趙文煥,僉知中樞府事孔光烈,宣傳官李熙斌,俱以病難供職,呈狀乞遞,竝改差,新除授神光僉使尙,身病猝重,萬無赴任之望云,罷默,何如?傳曰,允。以金東韻爲宣傳官,李有夏爲訓鍊正,李根爲中樞都事,南廷熙爲加里浦僉使,具然八爲黃海兵虞候,以具駿鉉爲同訓鍊,趙羲淵爲宣傳官,李鶴來爲守門將,金敎益爲滿浦僉使,金大植爲靑山島僉使,忠州營將金在豊,廣州中軍河承洛,開城中軍鄭益鎔,江原中軍尹養桂,大興僉使韓禎履,統禦虞候柳之星,以上今加折衝加資事承傳。以李春英爲同知,宋馨萬爲僉知,尹暎爲守門將,閔致斗爲右捕從,李鎰爲鐵島僉使,以李京鎬爲訓鍊僉正,李基東爲判官,梁柱翼爲主簿,金宜秀爲摠理把摠,金永奎爲全羅中軍。
徐相祖,以兵批言啓曰,新除授全羅監營中軍金永奎,身病猝重,萬無赴任之望云,改差,何如?傳曰,允。以李宗鎬爲宣傳官,李敬翼·金炳億爲右侍直,元浚爲宣傳官,李種恕爲神光僉使,以趙鼎鉉爲宣沙浦僉使,孫弘基爲井浦萬戶,金履基爲吾老梁僉使,李昌植爲助泥萬戶,朴同國爲金城別將。
徐相祖,以兵批言啓曰,新除授吾老梁萬戶金履基,以其母年今爲七十五歲,法不當赴任云,改差,何如?傳曰,允。
又以兵批言啓曰,坼見諸道褒貶啓本,則黃海兵使閔敬鎬啓本中文城僉使趙泰昇,以誠心奉公鎭卒無怨爲目,則宜置諸中考而置諸上考,長壽別將崔鎭根,以克勤克愼職事無闕爲目,首陽別將全昇翼,以莫曰瓜近益勉殫竭爲目,則俱宜置下考,而置諸上考。平安兵使李鍾健啓本中西林僉使白益元,以孔路弊鎭防守益勤爲目,則宜置中考而置諸上考,吾老梁萬戶朴仲燁,以克勤烽把自盡其職爲目,林土別將胡永得,以一隅小堡有何苛評爲目,則俱宜置下考,而置諸上考。按撫使趙秉稷啓本中潼關僉使金秀鉉,以峽江孤城毁譽無聞爲目,則宜置諸中考,而置諸上考。黃海水使閔致卨啓本中助泥萬戶李哲民,以志在修擧終無著效爲目,則宜置下考而置諸中考。忠淸水使李正弼啓本中元山別將金光欽,以旣勤檢漕且精捧糴爲目,則宜置中考而置諸上考。慶尙左水使金寅浩啓本中西生僉使金漢基,以謹愼然後可期來譽爲目,則宜置中考而置諸上考。全羅右水使李容觀啓本中木浦萬戶李千興,以倉猝處事不失大體爲目,於蘭萬戶洪昌潤,以隨事懋實庶免獲戾爲目,馬島萬戶羅承祚,以防守瞭望惟勤克愼爲目,則俱宜置下考而置諸上考,殊無嚴明殿最之意,各該帥臣,竝推考警責,文城僉使趙泰昇,西生僉使金漢基,西林僉使白益元,潼關僉使金秀鉉,元山別將金光欽,竝中考施行,木浦萬戶李千興,於蘭萬戶洪昌潤,馬島萬戶羅承祚,助泥萬戶李哲民,吾老梁萬戶朴仲燁,林土別將胡永得,長壽別將崔鎭根,首陽別將全昇翼,純是貶語,其不職可知,竝罷黜,何如?傳曰,允。以金濟彦爲文城僉使,金時鳳爲西林僉使,陰泰英爲平山浦萬戶,徐載玉爲木浦萬戶,林聖律爲花水山別將,副司果李雋熙·李時永,以金應濂爲淸城僉使,崔學順爲潼關僉使,鄭完植爲薺浦萬戶,胡熙淵爲於蘭萬戶,張錫貞爲蟾津別將,以李昌根爲西生僉使,洪龍浩爲天摩僉使,朴文植爲馬島萬戶,李敬達爲吾老梁萬戶,咸慶裕爲元山別將。
徐相祖,以兵批言啓曰,同知中樞府事李春英,訓鍊院僉正金煥奎,俱以病難供職,呈狀乞遞,新除授淸城僉使金應濂,以其母年七十五歲,法不當赴任云,竝改差,何如?傳曰,允。以許洧爲阿耳僉使,金昌喆爲淸城僉使,盧弘琦爲長壽別將,崔昌洙爲首陽別將,李昌翼爲林土別將,以呂重燮爲同知,申泓均爲訓鍊僉正,秦仲杓爲訓鍊僉正,趙羲淵爲判官,權元默爲全羅中軍。
徐相祖,以兵批言啓曰,宣傳官趙羲斌,部將片胤基,守門將鄭潤浩,俱以病難供職,呈狀乞遞,竝改差,何如?傳曰,允。以許爲宣傳官,魚允泳爲宣傳官,李鉉緖爲部將,朴來榮爲守〈門〉將,金漢鼎爲全羅中軍。
徐相祖,以兵批言啓曰,同知訓鍊院事尹善應,僉知中樞府事李在田,宣傳官任衡準,五衛將方昌浩·吳應常·金宗九·林奉雲,忠翊衛將鄭錫祐,昌德宮衛將朴聖天,慶熙宮衛將石民瑞·金生民,文臣兼宣傳官趙鼎九·尹泰興,俱以病難供職,呈狀乞遞,竝改差,何如?傳曰,允。以南致源·南順元爲訓鍊副正,河順一爲主簿,金炳秀爲文兼,呂圭亨爲文兼,以李赫永·金炳獜爲五衛將,安文載·金國根爲昌德將,姜好善爲慶熙將。
徐相祖,以兵批言啓曰,昌德宮衛將安文載·金國根,慶熙宮衛將姜好善,俱以病難供職,呈狀乞遞,竝改差,何如?傳曰,允。以沈萬澤·李容懋爲五衛將,金濟璜·李基民爲昌德將,高昌植爲慶熙將。
徐相祖,以兵批言啓曰,五衛將沈萬澤·李容懋,昌德宮衛將金濟璜·李基民,慶熙宮衛將高昌植,俱以病難供職,呈狀乞遞,新除授全羅監營中軍權元默,身病猝重,萬無赴任之望云,竝改差,何如?傳曰,允。以南順元·李鍾林爲宣傳官,金敬燮爲訓鍊僉正,朴龍來爲判官,洪鍾益爲全羅中軍,以金應稷·趙箕夏爲訓鍊僉正,金應善爲部將,崔亨謙爲守門將,李源述爲咸鏡中軍,以申錫圭爲忠翊將,金商俶爲訓鍊判官,申錫賢爲主簿,片胤基爲部將,鄭潤浩爲守門將,以李宗鎬爲訓鍊副正,白鶴鎭爲僉正,徐相胤·朴台胤爲判官,安翼相爲主簿,以趙羲斌爲宣傳官,河順一爲訓鍊判官,邊慶獜爲主簿,李奎馨爲守門將,尹始炳爲宣傳官,以韓應福·金壽英爲昌德將,金基亨爲慶熙將,朱台植爲部將,金鼎商爲守門將,訓鍊副正加設單趙羲斌,以李敎敏爲宣傳官,朴喜靖爲訓鍊判官,朴愿基爲主簿,張基弘爲宣傳官,金奎濚爲守門將,以金煥正·崔南樞爲昌德將,尹相碩爲慶熙將,崔在鍵爲訓鍊主簿,韓鶴武爲守門〈將〉,以朴禎植爲訓鍊判官,鄭逵一·陳有林爲主簿,李晩宇爲右捕從,高亨裕爲全羅中軍,以崔日寧爲訓鍊僉正,張岐燮爲主簿,李敏濟·閔致斗·兪致鼎爲守門將,以李淵九爲僉正,趙俊淳爲昌德將,柳濟寬爲訓鍊判官,李友魯·朴永善爲右捕從,以趙羲淵爲中樞經歷,兪鎭華爲訓鍊僉正,金燮遠爲主簿,李承楨爲部將,尹滋鼎爲全羅中軍。
徐相祖,以兵批言啓曰,中樞經歷趙羲淵,以其身病,呈狀乞遞,改差,何如?傳曰,允。以柳濟寬爲中樞經歷,洪東宣爲訓鍊判官,尹啓煥爲慶熙將,金碩夏爲昌德將,李源松爲北虞候,以宋義浩·金正圭爲訓鍊判官,朴永善·玄膺善爲主簿,金祥雲爲守門將。
徐相祖,以兵批言啓曰,訓鍊院僉正秦仲杓,判官金正圭,俱以病難供職,呈狀乞遞,新除授全羅中軍金漢鼎,身病猝重,萬無赴任之望云,竝改差。傳曰,允。以李敎獻爲知訓鍊,金完圭爲昌德將,金星泰爲訓鍊僉正,李希稙爲主簿,李寬植爲右捕從,以崔德民·金鎭民爲五衛將,金濟容爲訓鍊僉正,尹吉憲爲守門將,以金東奭爲訓鍊判官,鄭漢圭·車好鎭爲主簿,以金溶龜·金鎭鉉爲訓鍊主簿,韓仲涉爲守門將,李徹純·權在允·金範求·韓珪錫·朴容斌·具然奎爲宣傳官,張敎源·金弘載·李徹柱·金學奎爲部將,李秉郁·鄭光軫·申永準·金秀永·李起緖爲守門將,韓定履爲北道參軍,栗浦權管單金完奎·梁永萬洞權管單崔永祺,華寧殿守門將單鄭最基,司果單金重三·宋贊會·元浚·李光烈·李象駿·申泰濟·洪鍾烈·李國鉉·柳冀河·李啓永·李暹運·金眞鉉·白南珪·柳時林。
傳于徐相祖曰,守令·邊將·初仕人,皆令明日待令。
徐相祖,以義禁府言啓曰,親軍前營使申正熙,施以畿沿投畀之典事,承傳啓下矣。申正熙,京畿仁川府投畀,而以承傳內辭意,具罪目,依例發遣府都事,押送配所,何如?傳曰,允。
傳于徐相祖曰,前營使申正熙,分揀仍任前職,卽爲牌招,傳授虎符·傳令牌。以江原監司閔致序狀啓,原州判官金好謙,由來還弊,雖非創謬,亂民胥動,人命燒死,未免平日失檢之責,爲〈先〉罷默,其罪狀,令攸司稟處,臣威不能彈壓,無前之變,出於營下,惶恐俟勘事,傳于徐相祖曰,勿待罪事,回諭,兵曹口傳政事,大護軍單李世宰。
李源逸,以議政府言啓曰,向以畿沿海防衙門移設之節,爛商論報之意,啓稟行會矣。卽見該摠管李奎遠所報,則龍山萬里倉基址,果合營壘,而第其移設,以本營事力,萬難自辦云矣。京江形便之可合,實莫如此地,則其所移設,不容少緩,量宜措辦,趁速經紀之意,分付該衙門,何如?傳曰,允。
又以議政府言啓曰,卽見江原道督鍊御使金善根啓本,則春川,以關東保障之地,曾設兵隊一百名砲軍一名,昨年又設射禊,步伐放射,連加鍊習,而其所勸奬,莫如設科取才,每年春等,三月自本府會聚開場,兵丁中一人,本府及隣邑砲軍中一人,射禊中一人,拔其優等合三人,依科式啓聞,參試官一員,以隣邑守令中擇定,前期登聞,永爲定式事,請令廟堂稟處矣。增兵鍊藝之節,苟非賞奬,曷以興勸?特依狀請,定式施行之意,分付,何如?傳曰,允。
又以議政府言啓曰,卽見統禦使趙載觀狀啓,則本營將士支放新演軍需不足條及新舊等盤纏,以六邑酒稅與各樣收稅補充,而昨秋穡事告歉,酒稅自歸勿論,各稅之隨以蠲減者,亦爲不少,以關南各邑結戶所捧儲留中排備推用事,請令廟堂稟處矣。結戶儲留條,已令劃付於巡營應用之不足,則此不可擧論,視其餼料之多寡,定其軍額之增減,乃可爲量入計出之要,以此意分付該帥臣處,何如?傳曰,允。
又以議政府言啓曰,卽見廣州留守南廷順狀啓,則本營守堞軍官都試及武士火砲科,當爲設行,而曠日赴試,農務相妨,窮春齎糧,亦所當念,竝待秋合設事,請令廟堂稟旨分付矣。事勢旣有相妨,退行亦多已例,依狀請許施,何如?傳曰,允。
又以奎章閣言啓曰,新除授待敎金弼洙敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授待敎金弼洙,卽爲牌招入直,何如?傳曰,允。
又以弘文館言啓曰,新除授校理金熙國,時在慶尙道興海郡任所,經筵入番事緊,請斯速乘馹上來事,下諭。傳曰,許遞。
徐相祖,以親軍別營言啓曰,本營騎士將裵宗漢·廉志善,俱有身病,勢難察任,改差,何如?傳曰,允。
又以親軍別營言啓曰,本營騎士將李貞祜,身病猝重,勢難察任,改差,何如?傳曰,允。又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
又以兵曹言啓曰,卽接別營巡山敎鍊官金英浩手本,則烽臺東邊第二城廊近處體城一間許頹圮云,爲先令繕工監堅實圍排,令該營急速修築,而把守軍兵,亦令該營量宜除出,限改築間嚴加守直之意,分付,何如?傳曰,允。
吏曹啓目粘連,觀此水原留守李憲稙狀啓,則以爲本府判官閔泳國,素心廉直,爲治慈諒,到底察隱,吏民咸頌,隨處施劃,閭里賴安,今當個限在邇,群情惜去,闔境同然是白如乎,判官閔泳國姑爲仍任,俾責終效是白有臥乎所,守臣狀辭旣如此,水原判官閔泳國,姑爲仍任,何如?判付啓依允。
義禁府啓目粘連,向前金永悳亦,民撓猝犯於不虞,則暫時避去,雖緣事勢之急迫,國憲莫重於祀享,則竟闕進參,有難勘斷之循例,施以定配之典,何如?判付啓,不無斟量者存,特爲放送。
吏曹啓目,前都正韓百淳名字改以弼淳,前監役鄭瑗榮名字改以瑗澤,前監役金右均名字改以右圭,出身金鍊順名字改以國老,武科新及第朴文權名字改以炳秀,前監役劉龍孫名字改以秉翼事爲等如告狀,依例令藝文館給帖,何如?判付啓依允。
義禁府啓目粘連,向前李鶴鎭·嚴錫瓘等亦,李鶴鎭段,禁直旣闕,縱有其說,法意所在,難免當勘是白遣,嚴錫瓘段,職在巡檢,掌內闕直,未能糾察,罪著瘝溺,竝只以此照律,何如?判付啓依允。
義禁府啓目粘連,向前張益厚亦,廳坐不進,縱緣事勢,法意所重,不可無警,以此照律,何如?判付啓依允。義禁府啓目粘連,向前南相翊亦,承傳重囚,致此逃失,常時不能禁飭之罪,合施當律,以此照律,何如?判付啓依允。
義禁府啓目粘連,向前李徽初亦,閣直擅離,雖云病劇,國典所重,有難全恕,以此照律,何如?判付啓依允。義禁府啓目粘連,向前徐光穆亦,奸吏作弊,亂民起鬧,至有官門之咫尺,有此殺越之變怪,揆以經法,難免重勘是白乎矣,經年沈病,委頓不省,則合有參恕之論,以此照律,何如?判付啓依允。
徐相祖,以兵批言啓曰,訓鍊院主簿金鎭鉉,守門將朴來榮,俱以病難供職,呈狀乞遞,竝改差,何如?傳曰,允。
領議政沈舜澤疏曰,伏以臣籲微私而誠有未孚,攀別諭而恩荷特異,懍恧雖大,瀆溷是懼,卽改宿算,復耐重務,前席咨訪,遠猷無獻,外啓稟覆,舊章有違,同朝面責,遐氓口訕,受以爲過,恬若不聞,紳笏珩珮,猶復得得,獨開黃扉,夏序又盡矣。徒使臣之懇懇蘄幸於我殿下者,反自歸於不誠無實張虛罔上而已,此豈臣之本情也哉?世之論臣者,其必曰,夫也之言去,則邀寵而固位也,爲臣而原恕者,亦必曰,前日之所蔑效,在今日可效之乎?臣於是雖有懸河之辯,無以解釋,曉夜究思,影媿形渥,俯仰高厚,靡所厝躬。顧今朝象王綱,國計民憂,以至俗習趨尙之日卑日渝者,苟欲歷陳,指不勝屈,而一言弊曰,豈雍容暇豫荏苒悠泛之時乎?我殿下簡修進良,聚精會神,雖如救焚拯溺之爲,尙患其收拾不得,矧臣無似,一往不復,亢據首揆之席,久擔元輔之責,而所揆者何事,所輔者何言,譬如調度告匱,而拙婦無謀,形症互現,而庸醫昧方,一日二日,辜負已厚,固非一退可贖,而惟其退之遲速,實惟大關係於民與國耳。日月至明,必無遺照,而汔玆寬假,苟然在位,於國無輔,於民有害者,誠不能無憾於天地之大也。臣本卑鄙,事我殿下,荷眷,何如,寄受,何如,而今於皓首殘齡,愛惜軀命,工謀占便,違拂聖旨,則是臣之先負臣心也,萬萬豈常情常理所可出哉?伏惟聖明,倘賜諒察,必謂臣前後血懇,亶出於國耳公耳之心,而匪直由乎區區私圖也。亟降德音,允臣所請,則公私事計,幸莫大焉,祈祝之切,言不知裁,屢瀆之罪,伏地俟勘。臣無任云云。答曰,省箚具悉卿懇。道臣之因事往來,已多其例,此時戎政,亦不可不修,故有所抄上演操之命也。卿其諒之。仍傳于徐相祖曰,此批答,遣史官傳諭。
上在景福宮。停常參·經筵。
藥房都提調金炳始,行左承旨李源逸啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
徐相祖啓曰,明日常參·經筵取稟。傳曰,停。
又啓曰,新除授同副承旨金昇圭,卽爲牌招,何如?傳曰,允。
李源逸啓曰,右承旨柳芝榮,今日不爲仕進,卽爲牌招,何如?傳曰,允。
兵曹口傳政事,親軍別營騎士將單趙羲完·具然河·李秉德·張斗煥。
徐相祖啓曰,新及第金敎獻放榜日,慶恩府院君內外祠版,遣承旨致祭事,命下矣。何承旨進去乎?敢稟。傳曰,左副承旨進去。
徐相祖,以義禁府言啓曰,前前營使申正熙分揀事,命下矣。申正熙投畀,分揀之意,敢啓。傳曰,知道。
徐相祖啓曰,親軍前營使申正熙,飭敎之下,謂以情踪,轉益惶蹙,席藁待罪,終不承牌,揆以師律,萬萬駭然,所當重勘,而本院請推之外,無他可施之罰,何以爲之?敢稟。傳曰,屢飭之下,不卽入來受符,萬萬駭嘆,記過待令。具然鎬有頉,代以宋鍾贊爲假注書。
徐相祖啓曰,卽者兵曹郞廳來言,今日誓戒時,別侍衛不可不備,而判書金允植,方在呈辭中,不得擧行云,何以爲之?敢稟。傳曰,次堂擧行。
又啓曰,今日親臨受誓戒時,承旨當爲備員,而行都承旨吳俊泳,試所進,何以爲之?敢稟。傳曰,許遞,前望單子入之。
又啓曰,右副承旨趙忠熙,時在忠淸道藍浦地,斯速乘馹上來事,下諭,何如?傳曰,許遞,前望單子入之。承旨前望單子入之,閔丙奭·李範晉落點。
徐相祖,以弘文館言啓曰,下番闕直,事甚未安,新除授修撰趙尙學·李鳳奎,副修撰王濟肯·沈遠彬,竝卽牌招,推移入直,應敎尹泰興,副應敎宋伯玉,校理李建永·李觀會,副校理張錫裕·申鴻朝,一體牌招察任,何如?傳曰,允。
又以兵曹言啓曰,今日勤政殿親臨誓戒時,本曹堂上侍衛,當爲備員,而參判趙熙一,在外未肅拜,參議閔肯植,有身病,不得進參,令政院稟旨變通,竝令該曹以在京無故人,口傳差出,待下批牌招,以爲進參之地,何如?傳曰,允。竝許遞。
吏曹口傳政事,以趙文永爲兵曹參判,尹吉求爲參議。
傳于徐相祖曰,出宮門路,以思政門爲之。
傳于徐相祖曰,標信遲滯之中官沈周鉉·李存謙,從重推考。
傳于徐相祖曰,前營使申正熙,記過分揀,傳授虎符·傳令牌。
李範晉,以議政府言啓曰,卽見水原留守李憲稙狀啓,則迎華驛官舍損財重建之該察訪趙漢根,合有示意之擧,請令廟堂稟處矣。此不必自廟堂覆啓,令該曹稟處,何如?傳曰,允。
又以吏曹言啓曰,贈諡文貞公金鼎集延諡,定行於今月二十七日本第云矣。敢啓。傳曰,知道。
又以內醫院都提調意啓曰,前議藥同參高,付軍職待令事,命下矣。依命下高口傳付軍職事,分付該曹,何如?傳曰,允。
兵曹口傳政事,護軍單高。
李範晉,以弘文館言啓曰,副校理申鴻朝,時在廣州地,經筵入番事緊,請斯速乘馹上來事,下諭。傳曰,許遞。
金昇圭,以親軍別營言啓曰,本營字內烽臺東邊第二城廊近處體城一間許頹圮處把守軍兵,令該營量宜定送事,自兵曹草記矣。將校一人,軍八名,嚴飭定送,限修築間輪回守直之意,敢啓。傳曰,知道。
徐相祖,以義禁府言啓曰,時囚罪人金永悳,施以定配之典,議處公事,判付內依允矣。金永悳全羅道礪山府定配,而以議啓內辭意,具罪目,依例發遣府書吏押送配所,何如?傳曰,允。
知宗正卿李載完疏曰,伏以臣伏奉萬不堪承之命,罔知爲計,略披衷腔,冒入文字,仰首疾呼於仁覆之下,及承批音,終靳允兪,諭以勿辭,固知臣誠淺辭拙,未能孚格天心,而悶隘之情,益無所措躬矣。竊惟有國出治,莫先乎懋實,實者無妄之謂也。一或不實,悔吝隨至,況爵祿之莫重焉,擇人之莫急焉,而其可不究實績,妄以授之,如今日之爲哉?臣恐熙朝公器,由臣漸輕,而倖門闢賢路塞矣。且臣伏聞聖主之愛其臣,若慈父之愛其子,父之於子,衣不欲過暖,恐其積薰而致癰疽也,食不欲過飽,恐其厭飫而成疳痔也。濫竊之祿踰分之位,奚以異於暖薰飽飫,而召災興戒,不但止於癰痔,則君之於臣,亦宜戒之愼之,勿使至於膏肓不治之境矣。伏惟我殿下,鍾愛臣不替,煦濡繾綣,靡所不至,而今忽以夢外之恩數,加之於不似之身,恐非所以究惠而曲成者也。至若臣之材具本末,莫逃於則哲之明,今不敢覼縷,有若崇讓者然,而情實窮蹙,申犯瀆撓。伏乞天地父母,聰達聽卑,明悉燭微,亟將臣新擢爵秩,劃賜反汗之音,使公私耦幸焉。臣無任云云。答曰,省疏具悉。如是支煩,反非事體,更勿煩瀆,卽爲行公。
上在景福宮。停常參·經筵。
李範晉啓曰,明日常參·經筵取稟。傳曰,停。
李源逸啓曰,右承旨柳芝榮,今日不爲仕進,卽爲牌招,何如?傳曰,允。
李範晉啓曰,同義禁李鳳九,除拜後過三日,不爲出肅,依定式,推考警責,仍卽牌招察任,何如?傳曰,允。
金昇圭啓曰,卽者兵曹郞廳來言,明日殿座時,別侍衛不可不備,而判書金允植,方在呈辭受由中,不得擧行云,何以爲之?敢稟。傳曰,次堂擧行。
李範晉啓曰,假注書朴永薰有身病,勢難察任,今姑改差,何如?傳曰,允。
朴永薰改差,代以安孝濟爲假注書。
傳于李範晉曰,注薦爲之。
傳于李範晉曰,翰圈爲之。
傳于李範晉曰,別兼春秋閔京鎬·尹相衍·金春熙·閔正植,竝減下。李範晉啓曰,翰圈爲之事,命下矣。別兼春秋尹命燮,旣在闕中,閔啓鎬·金喜洙,竝卽牌招,以爲會圈之地,何如?傳曰,允。
以右承旨柳芝榮牌不進罷職傳旨,傳于李範晉曰,只推。
李範晉啓曰,來四月初三日宗廟夏享大祭親祭祭文,當爲製進,藝文提學許傳,待明朝牌招,何如?傳曰,允。
傳于李範晉曰,明日出宮門路,以思政門爲之。
李範晉,以議政府言啓曰,惠民·活人兩署,旣已革罷矣。其在朝家廣濟之意,殊涉欠缺,另設一院,以濟衆稱號,令外署專管,堂郞差出及一應事務,竝令該衙門草記稟處,何如?傳曰,允。
又以戶曹言啓曰,臣履澤,與正郞臣金寅根,進詣昌德宮·昌慶宮差備內,與守宮內官,眼同看審,則各殿堂姑無頉處之意,敢啓。傳曰,知道。
又以戶曹言啓曰,慶熙宮,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,泥洞築臺·追慕洞碑閣·淨業院碑閣·戲竹軒,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
又以禮曹言啓曰,傳曰,參班儒武直赴殿試人,付之庭試榜末,一體放榜事,命下矣。直赴殿試人應製入格進士金翊洙,就庭試榜目末端,付標添書以入之意,敢啓。傳曰,知道。
又以內醫院都提調意啓曰,本院提調,例不得兼帶金吾之任矣。提調閔丙奭同義禁,今姑許遞,何如?傳曰,允。
金昇圭,以兵曹言啓曰,明日勤政殿親臨放榜時,本曹郞廳侍衛各差備,當爲備員,而佐郞卞鋈試所進,嚴錫瓘方在拿囚中,不得進參,今姑改差,其代,竝令該曹以在京無故人口傳差出,以爲進參之地,何如?傳曰,允。竝許遞。
又以義禁府言啓曰,江原監司閔致序狀啓內,原州判官金好謙,爲先罷黜,其罪狀,令攸司稟處事,啓下矣。金好謙下去忠淸道木川地云,依例發遣府羅將拿來,何如?傳曰,待待命拿囚。
又以刑曹言啓曰,因內閣文移,司謁口傳下敎內,內閣使令鄭致駿爲名漢,因本閣事,閤門內擧行之時,罔念重地,與把門武監,無難相詰,至於入聞之境,其罪萬萬痛駭,自本閣査問,移送秋曹定配事,奉承下敎矣。謹依傳敎,罪人致駿,江原道金化縣定配所,卽爲押送之意,敢啓。傳曰,知道。
乙酉三月二十六日子時,上詣勤政殿月臺。宗廟夏享大祭受誓戒入侍時,行都承旨閔丙奭,行左承旨李源逸,右承旨柳芝榮,左副承旨徐相祖,右副承旨金昇圭,同副承旨李範晉,假注書朴永薰·宋鍾贊,別兼春秋閔啓鎬·尹相衍·尹命燮,檢校直閣沈相薰·朴鳳彬·金文鉉·鄭夏源,檢校待敎趙東冕·金用圭,副校理李承淵,修撰林羲相,以次侍立。時至,通禮跪啓請外辦。上具遠遊冠·絳紗袍·黑皮靴,乘輿出思政門。藥房副提調閔丙奭進前奏曰,侵昏勞動,聖體,若何?上曰,一樣矣。仍詣勤政殿月臺,通禮跪啓請降輿,上降輿。通禮跪啓請執圭,丙奭進圭,上執圭。通禮導上詣版位,南向立。贊儀唱鞠躬四拜興平身,諸享官及宗親文武百官,皆行四拜禮訖。行吏曹判書李鎬俊讀誓文,刑曹判書閔種默順聽訖。贊儀唱鞠躬四拜興平身,諸享官及宗親文武百官,皆行四拜禮訖。通禮跪啓請禮畢,又跪啓請釋圭,上釋圭。通禮跪啓請乘輿,上乘輿,入思政門內。丙奭請出標信解嚴,上還內,諸臣以次退出。
乙酉三月二十六日申時,上御萬慶殿。守令·邊將·初仕人入侍時,右副承旨金昇圭,同副承旨李範晉,假注書宋鍾贊,記注官李禧龍,別兼春秋尹命燮,以次進伏。巨濟府使李敏集,昌原府使尙稷鉉,龜城府使鄭夔憲,德源府使金鶴鎭,厚昌郡守鄭永澤,黃澗縣監任穉宰,延豊縣監李承喜,海南縣監金世熙,延日縣監趙羲斌,開城經歷金命來,永禧殿參奉林正洙,進伏楹外,西林僉使金時鳳,井浦萬戶孫弘基,宣沙浦僉使趙鼎鉉,淸城僉使金昌喆,天摩僉使洪龍浩,立階下訖。上曰,史官分左右。範晉曰,守令·初仕人,使之進前奏職姓名,退伏楹外訖。昇圭曰,邊將奏職姓名,使宣傳官擧行乎?上可之。宣傳官李相翼,奏時鳳等職姓名訖。範晉曰,守令·初仕人,使之先退乎?上可之。昇圭曰,邊將亦使退出乎?上可之。仍命史官就座,又命退承史,以次退出。
上在景福宮。停常參·經筵。
李範晉啓曰,明日常參·經筵取稟。傳曰,停。
吏曹口傳政事,以洪贊燮·蔡相夏爲兵曹佐郞,翰林會圈三點,李貞稙·尹容植·李茂魯·鄭寅昇·閔宗植·權潚·沈相瓚·金永迪以上取八人。
徐相祖啓曰,臣相祖,今日慶恩府院君內外祠版,致祭進去下直之意,敢啓。傳曰,知道。
傳于金昇圭曰,前注書丁奎會,令該曹口傳付軍職,注書薦記,鄭寅燮·兪致烈,權榮洙薦,趙章夏·宋世鉉,朴岐勳薦,申政均·鄭承謨,朴永斗薦,李範大·沈在建,丁奎會薦。
傳于金昇圭曰,當該承旨推考。
李範晉啓曰,卽者宗廟署官員來言,再明日朔祭受香時,提調洪澈周,以獻官當爲進參,而試所進,不得進參云,何以爲之?敢稟。傳曰,令該曹口傳差出。
議政府,公事官單柳冀奭。
李源逸以戶曹言啓曰,臣履澤,與正郞臣金寅根,依定式進詣時御所,周回宮墻奉審,則姑無頉處之意,敢啓。傳曰,知道。
李範晉,以奎章閣言啓曰,待敎金弼洙疏批已下,卽爲牌招入直,何如?傳曰,允。
金昇圭,以親軍前營言啓曰,本營事務,轉益浩繁,幼學權東洙,文案差下,令該曹口傳下批,何如?傳曰,允。
待敎金弼洙疏曰,伏以學優而仕,聖經有訓,少年登科,古人爲戒,臣以寒素家不才後進,名忝文籍,年纔踰於弱冠,識謏面墻,學未究於操縵,惟以犯戒爲懼,式訓是勗,則名塗榮觀,自分霄漢之不可跂,初非一念覬,迺忽南床特旨,有隕自天,是一代淸聯妙掄也,牧羊曲蓋,爰居鍾鼓,是豈因想之攸到?臣始駴終惑,不省所以。竊惟我殿下,謂以世祿之裔,姑且置之於深嚴邇密之地,喣濡之薰沐之,俾得以成就焉。然以臣之冗闒揜陋,今若使依近末光,責之以風猷獻納,其將何術而耐當乎?漢省燃藜,非臣可望也,唐殿判花,非臣可强也,闡龍圖而鋪鴻藻,賁飾笙鏞,布濩聲明,又非臣所可能者也。乃以眇末不似,敢與一世英雋,翺翔於周行,則尙論之謂不稱,過福之自致咎,諒非細故,況臣家門闌,近年盈盛,同朝之所艷稱,而臣之季父,現帶提學,後前聯綴,寵光若偏,今日身分之踰濫添懼,如集于木,又豈臣私諦之敢安哉?至若本閣掌古,未嘗見聞,固不敢張皇崇飾,牙牌體嚴,明命已肅,金閨望峻,仍冒無義,玆敢瀝暴衷私,干瀆崇嚴。伏乞聖明,俯垂鑑燭,亟遞臣奎章閣待敎,以重名選,以全微諒,不勝大願。臣無任云云。省疏具悉。爾其勿辭察職。
上在景福宮。停常參·經筵。
李範晉啓曰,明日常參·經筵取稟。傳曰,停。
吏曹口傳政事,以趙敬夏爲宗廟提調。
吏曹口傳政事,以沈宜琬爲平海郡守。
李範晉啓曰,昨日注薦兪致烈,方在喪中,而誤爲被薦,事未前有,極涉疎忽,原薦勿施,臣之趁不覺察,不勝惶悚,當該主薦人權榮洙,所當重勘,而本院請推之外,無他可施之罰,何以爲之?敢稟。傳曰,推考,被薦人兪致烈勿施,承次連付。
傳于李範晉曰,政官牌招開政。
傳于金昇圭曰,咸從府使李奎一堂上宣傳官,令該曹口傳加設單付。
傳于李範晉曰,新恩謝恩,當親受矣。該房知悉。兵曹口傳政事,宣傳官單李奎一。
傳于李範晉曰,在外同敦寧·敦寧都正許遞,今日政差出。
傳于李範晉曰,在外京兆堂上許遞,今日政差出。
傳于李範晉曰,發遣吏郞,諸執事淸齋與否,摘奸以來。
李範晉啓曰,假注書宋鍾贊·安孝濟有身病,勢難察任,今姑改差,何如?傳曰,允。
宋鍾贊改差,代以金德洙爲假注書,安孝濟改差,代以閔丙肅爲假注書。
李範晉啓曰,注書有闕之代,被薦人鄭寅燮·趙章夏·宋世鉉薦狀,依例成送吏曹之意,敢啓。傳曰,知道。
又啓曰,注書有闕之代,被薦人趙章夏·宋世鉉·申政均薦狀,依例成送吏曹之意,敢啓。傳曰,知道。
傳于李範晉曰,石城縣監朱冕燮,迎華察訪趙漢根相換。
傳于李範晉曰,天安郡守趙秉甲,稷山縣監金斗煥相換。
傳于李範晉曰,左副承旨許遞,前望單子入之。
傳于李範晉曰,南海縣監之代,監牧官中擬入。
傳于李範晉曰,今日政遷轉守令,勿拘常格,未準朔守令中通瀜擬入。
傳于李範晉曰,新及第李源憙·徐丙善,校理除授,新及第朴齊純,副校理除授,新及第李俒,修撰除授,新及第金明圭,副修撰除授,吏曹,校理單李源憙·徐丙善,副校理單朴齊純,修撰單李俒,副修撰單金明圭,已上除授事,承傳。
李範晉啓曰,副應敎宋伯玉,文公事官進,玉堂上下番俱空,事甚未安,應敎尹泰興,副校理張錫裕,修撰趙尙學,副修撰王濟肯,竝卽牌招,推移入直,何如?傳曰,允。
李範晉,以吏曹言啓曰,繕工監假監役官任岱準·吳善泳,俱以身病,呈狀乞遞,竝改差,何如?傳曰,允。
又以吏曹言啓曰,天安郡守趙秉甲,稷山縣監相換事,命下矣。以前任禮山縣監,方在解由未出中,何以爲之?敢稟。傳曰,勿拘。
又以吏曹言啓曰,襄陽府使李徽宰,金浦郡守相換事,命下矣。以前任榮川郡守,方在解由未出中,何以爲之?敢稟。傳曰,勿拘。
又以吏曹言啓曰,三曹郞官,非生進,不得擬望,而今都目政事中朴顯陽,刑曹佐郞首擬蒙點,臣不勝惶恐,原望筒勿施,何如?傳曰,允。
有政。吏批,行判書李鎬俊呈辭受由,參判宋秉璿在外未肅拜,參議金宗漢進,同副承旨李範晉進。
以吏批言啓曰,行判書李鎬俊呈辭受由,參判宋秉璿在外未肅拜,小臣獨政未安,何以爲之?敢稟。傳曰,只出緊任。
又以吏批言啓曰,江華府判官,今當差出,而本府營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
以朴希淳爲同敦寧,李鳳九爲左尹,鄭顯英爲敦寧都正,李重七爲同義禁,李世愚爲刑曹佐郞,鄭寅燮爲注書,李大稙爲慶州府尹,李奎聖爲咸從府使,李容赫爲江華判官,石城縣監朱冕燮,迎華察訪趙漢根,已上相換,天安郡守趙秉甲,稷山縣監金斗煥,已上相換事,承傳。
兵批,判書金允植病,參判趙文永病,參議尹吉求病,參知鄭光淵入直進,右副承旨金昇圭進。同知單安文載,加設單李鍾呂·李德重·尹致源·高晉逸·金健朝·梁孟錫·韓斗琦·李斗䄵·金希淳·車大輪,僉知單徐相喜·張允五·朴益琇,加設單閔肯植,護軍趙熙一·吳俊泳·李道稙·李承五·李柲重,副護軍趙忠熙·李秉正·李軒浩·徐相祖,副司果申華均·都鎬陽·金履在·金昌植·李鳳奎·沈遠彬,副司直李觀會·李建永·申鳴朝,以上竝單付。
吏批,再政。以金永哲爲工曹參判,李源命爲弘文提學,卞鋈爲司藝,車有聲爲奉常主簿,李世卿爲掌樂主簿,趙章夏爲注書,金永鎭·金東遇爲假監役,崔翰周爲淸道郡守,鄭淳默爲遂安郡守,左尹單李僖魯,右尹單李鳳九,德源港監理事務單金鶴鎭,襄陽府使李徽宰,金浦郡守李建膺,已上相換事,承傳。
三政。朴寅和爲禁府都事,朴準成爲郭山郡守,李徹愚爲知禮縣監。
四政。朴顯陽爲尙衣主簿,王濟千爲寧陵令,元顯昌爲南海縣令。
五政。黃義鳳爲禁府都事。
六政。李應達爲典牲主簿。
李範晉,以侍講院言啓曰,今二十七日親臨勤政殿侍座敎是時,本院當爲全數進參,而文學閔京鎬有身病,無以備員,何以爲之?敢稟。傳曰,許遞,前望單子入之。文學前望單子入之,尹相衍添書落點。
李範晉,以奉常寺提調意啓曰,祭享所用春等中脯三百六十三貼,今三月二十八日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
金昇圭,以統理交涉通商事務衙門言啓曰,去年變亂之際,博文局亦在毁破,仍爲停工矣。今更移設于廣印社,令該局官員,照舊繙刊,何如?傳曰,允。
又以親軍別營言啓曰,本營騎士將具然河,前任江原中軍,趙羲完,前任咸鏡中軍,張斗煥,前任厚昌郡守,李秉德,前任甲山府使,俱在任所,上來尙遠,久曠可悶,竝改差,何如?傳曰,允。
大護軍李秉文疏曰,伏以臣負覆載難容之罪,效疾痛必呼之義,坐傲明命,悉暴危懇,固知逋慢之添一誅,尙冀譴斥之不終朝。迺者雨露之濡,曲費恩造,不惟不賜允兪,反降溫批,臣雙擎九頓,感激隕越,自不覺聲淚之交逬,駕屨不俟,固是人臣事君之節,而判非如臣之大戾情踪所可擬論耳。噫,圭玷可磨,而臣罪不可磨,瘢痕可洗,而臣罪不可洗也。臣若怙寵饕恩,列于周行,自同平人,則具僚焉視臣,而無所懲畏,行路焉指臣,而所共唾罵,夫如是,則其可曰,國有常律,人有廉防乎?以罪而無望進身,以情而何辭抗顔,與其生而累熙朝忝先訓,曷若溘然無聞之爲愈乎哉?臣今艮限自劃,惟金木是俟而已。伏乞聖明,憫覆之諒恤之,亟賜威罰,以爲爲人臣不職者戒焉。臣無任云云。答曰,省疏具悉。已悉前批,而復申此說者,其在道理,寧容若是?不必更提,卽爲肅命。
乙酉三月二十八日申時,上御興福殿。新恩謝恩親受入侍時,行都承旨閔丙奭,行左承旨李源逸,右承旨柳芝榮,左副承旨徐相祖,右副承旨金昇圭,同副承旨李範晉,假注書宋鍾贊·安孝濟,別兼春秋閔啓鎬·金喜洙,待敎金弼洙,以次進伏。文科甲科李敏奎,乙科林衡坤·李益河,丙科閔丙肅·李鍾義·閔元鎬·金錫龍·趙寧九·徐丙善·任善準·金明圭·朴揆陽·趙信鎬·李雲翼·李源憙·金德洙·李致忼·姜益秀·李敏植·金載善·金應權·盧·吳喆根·金鶴洙·吳泰殷·閔哲勳·李俒·嚴益祚·沈遠河·南翊元·宋榮大·金翼濟·宋鍾協·李起鎰·金敎獻·朴齊璟·金宗鳳·朴暾陽·朴齊純·劉起龍·閔泳轍·金禹用·金翊洙,武科甲科許珪等,序立階下訖。上曰,史官分左右。丙奭進前奏曰,文武放榜人,使之一體行禮乎?上可之。引儀唱四拜,文武放榜人行四拜禮訖。丙奭曰,文武擧人等,使之宣醞乎?上可之。丙奭承命宣醞。丙奭曰,宣醞已畢,文武擧人,使之奏職姓名乎?上可之。李敏奎等,以次進前奏職姓名,退立階下訖。丙奭進前奏曰,武科只以甲科一人,使之陞堂奏職姓名乎?上可之。許珪進前奏職姓名,退立階下訖。丙奭曰,文武擧人,使之退出乎?上可之。仍敎曰,丙肅等十人,承旨出去進退,可也。丙奭曰,招入院隷,使之擧行乎?上可之。丙奭出楹外進退訖。上命史官就座,又命退承史,以次退出。
上在景福宮。停常參·經筵。
藥房副提調閔丙奭啓曰,伏未審日間,聖體若何,寢睡水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金昇圭啓曰,明日常參·經筵取稟。傳曰,停。
又啓曰,新除授注書鄭寅燮·趙章夏,竝卽牌招察任,何如?傳曰,允。
又啓曰,臣昇圭,宗廟夏享大祭親祭肄儀,進去下直之意,敢啓。傳曰,知道。
傳于李範晉曰,禮房承旨馳詣宗廟·景慕宮,奉審摘奸,仍詣受香所,奉審摘奸以來。
傳于李範晉曰,太廟夏享大祭,遣大臣攝行,一依親祭例磨鍊。金德洙有頉,代以金敎獻爲假注書,閔丙肅有頉,代以趙寧九爲假注書,金敎獻有頉,代以金翊洙爲假注書,趙寧九有頉,代以閔泳轍爲假注書。
傳于李範晉曰,以飭以批,終不承膺,事體道理,寧容若是?藥院提調李秉文,下義禁府推考。
傳于李範晉曰,吏曹判書有闕之代,前望單子入之。
傳曰,兵曹判書有闕之代,刑曹判書閔種默除授。
李範晉啓曰,新除授兵曹判書閔種默,卽爲牌招,傳授命召,何如?傳曰,允。
又啓曰,左副承旨徐夔淳,時在京畿砥平地,斯速乘馹上來事,下諭,何如?傳曰,許遞,前望單子入之。承旨前望單子入之,洪承憲落點。
李範晉啓曰,行都承旨閔丙奭藥院進,行左承旨李源逸,右承旨柳芝榮不爲仕進,左副承旨洪承憲在外,右副承旨金昇圭肄儀進,院中只有臣一人,伴直無人,右副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨金昇圭牌不進,伴直無人,右承旨柳芝榮,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨洪承憲,時在江原道春川地,斯速乘馹上來事,下諭,何如?傳曰,許遞,前望單子入之。承旨前望單子入之,沈相漢落點。
注書鄭寅燮病,代以金鶴洙爲假注書,注書趙章夏病,代以吳喆根爲假注書,以江原監司閔致序狀啓,原州民等,以還弊一新矯革事,屯聚邑底,夜深叫喊,毁破吏家,作梗之罪,在所嚴勘,邑下吏民,出邸毁家,尤極驚駭,一體牢囚,待首倡跟捉後,分輕重勘處,而臣威惠不行,有此溺職,惶恐俟勘事。
傳于李範晉曰,卿其勿待罪,吏民之互相聚黨,燒毁人家,此何變怪,訴冤矯瘼,何患無道,而夜深屯聚,民習之乖當也,出村惹鬧,吏輩之奸計也。此不可不到底鉤覈,孰重孰輕?各別審克,無或有一人橫罹事,廟堂措辭行會。
以右副承旨金昇圭牌不進罷職傳旨,傳于李範晉曰,只推。
李範晉,以議政府言啓曰,驪州牧按覈使尹成鎭,査本啓下本府矣。結價高而釁蘖萌,冤情鬱而鬧聒作,糾黨操捧,計出脅持,燒人毁屋,跡著悖惡,罔赦之罪,詎不自知,而況天下國家所維持者,維法綱是已,此而壞了,他復何說?今此按覈之命,蓋出於分輕重勘斷,而李敏庠·朴圭浩·曺秉善·李秉斗·郭承鉉·辛弼根·慶熙,列名於昨冬通文,前縣監曺秉直農桑禊之衆推爲首,發通人之俱會其家,實爲應問之肯䋜,可尋干犯之端緖,而乃以似或相知焉知作撓等語,謂之無疑,置而勿問,或以朝官,不請拿供,或以又◆◆撓一問退送者,不可但以◆◆◆◆◆◆◆◆◆◆◆◆◆◆◆◆◆◆◆◆◆◆◆,之出於民招者,苟有眞犯,合施一律,以謝衆民,◆◆◆◆◆◆◆不行鉤査,揆諸事體,極涉疎錯,該按使尹成鎭,施以譴罷之典,在逃未捕者,令道嚴飭四鎭營及該牧使刻期譏詗,待其就捉,更差按覈使,馳往該牧,應問各人與在囚尹吏,到底盤覈,前監役朴圭浩,前縣監曺秉直,前〈縣〉監韓用德,亦待其行査,竝令該府拿問勘處,至於結稅事,纔因道啓,已有稟覈行會者,此則置之,何如?傳曰,允。
又以議政府言啓曰,吳提督建祠之役,今幾告竣矣。祠號,令禮曹稟旨擧行,碑文令文任撰出,諸般儀節,依宣武祠例磨鍊之意,竝爲分付該曹,何如?傳曰,允。碑文令前前大提學撰出。
又以議政府言啓曰,卽見平安監司閔應植,兵使李鍾健,義州府尹李永狀啓,則犯越罪人高楊俊,自鳳凰城押來,故嚴覈取招後,具格嚴囚,以待朝家處分云。荒年冒越,情雖可矜,異域久淹,罪亦不輕,在囚高楊俊,令本道照法刑配,將此事由,撰送回咨之意,分付該院,何如?傳曰,允。
又以戶曹言啓曰,田賦考,當爲修正以入,而忠淸道收租案,因宮結改修正之致,尙未上來,明日不得入呈之意,敢啓。傳曰,知道。
又以奎章閣言啓曰,明日卽觀文閣朔奉審日,臣進詣擧行之意,敢啓。傳曰,知道。
又以弘文館言啓曰,下番副修撰臣王濟肯,以宗廟夏享大祭祭官,今日肄儀時,晝仕出去之意,敢啓。傳曰,知道。
又以侍講院言啓曰,新除授文學尹相衍,卽爲牌招察任,何如?傳曰,允。
又以兵曹言啓曰,今三月十七日武臣堂上祿試射,後日退行事,草記蒙允矣。來四月初二日設行,而試官望,備擬以入之意,敢啓。傳曰,知道。
領議政沈舜澤,判府事金宏集·金炳始等箚曰,伏以太室禴享,在來月初四日,親行誓戒,百官肅齋,龍祈是承,聖孝將伸,候辰而瞻羽旄者,普切庶幾之祝,而見今春夏之交,晨夕稍冷,闤闠坊巷,雜症或行,輦路左右,比比欠淨,此時勞動經宿,有違於節宣保嗇,臣等不勝憧憧憂慮,敢此冒瀆。伏願亟寢成命,仍令攝行磨鍊焉。取進止。答曰,省箚具悉卿等之懇。卿等之苦懇旣如此,不得已勉從,卿等其諒之。仍傳于李範晉曰,此批答遣史官傳諭。
吏曹判書李鎬俊疏曰,伏以正衙隆觀,區宇回泰,猗我兩殿乃瘳之慶,値玆貳邸勿藥之喜,縟儀荐修,綿祿彌鞏,播歡聲而陬澨洋溢,導和氣而天地氤氳,此誠漢四重之未所有,周萬億之斯爲盛,曷不休哉?臣於是時,忝叨冢宰,只切與榮,不遑言私,而問其職,則典八枋品九流,衡平鑑炯,核綜甄拔,俯而稱允物議,仰而對揚明命,以人事君,自爲己任,然後天官之責,可謂備矣,而顧其人,則一切反是,萬目睢盱之地,靦然冒據,十手揶揄之說,裒如無聞,自諉以輕車旣載,宜熟路之坦夷,無奈乎老馬且病,竝舊知而茫昧,擔夯之重,便是較前百倍,精聰之衰,今又落下幾層,危乎蚊負,動輒羝觸,所以屢瀆申籲,而荃聽愈邈,積傲庚牌,而株守未改,泥首俟勘,經歲閱月,以若瘝溺,幸逭大戾者,職由乎貳佐分梓斲之勞,六臘視瓜熟之限,今焉大政已過矣,由暇亦畢矣。積誠乞解,投閒調病,此其時也。且況昨冬下堂之祟,重以近日換節之乖,外而四肢硬頑,麻木拘攣,內而三焦枵空,風火熾煽,榮衛俱脫,補瀉無術,及今對投之良,莫若安心爲方。噫,臣之頂踵毛髮,雨露之所涵濡,日月之所煦覆,有恩若偏,無願不遂,臣今抱玆病實,怵畏含忍,不思所以冀幸于天,則是自阻也,非無隱也,庸敢瀝血荐控,仰首畢暴?伏乞聖明,曲軫疾痛之呼,特施生全之澤,亟遞臣見職,俾天曹無曠,私分獲安焉。臣無任云云。答曰,省疏具悉。屢懇旣如是,所請依施。
兵曹判書金允植疏曰,伏以臣於騎省統署之任,一不稱當,屢回籲免,終靳允兪,黽勉承膺,已歷兩序,夫客使至,則應對而已矣,政命下,則注擬而已矣。自他人觀之,似乎不曠其職,而殊不知應對失機,則國家之安危判焉,注擬乖當,則生民之休戚係焉,其所貽害,反不如曠職之爲愈也。臣之無才無能,不適時用,我聖上之所嘗垂燭者也,同朝諸僚之所嘗深悉者也。各國往來之人,無不知之,至以冒兼兩務,治事不專,往往有言及于臣者,臣每聞斯言,惶汗浹背,一念求解,靡日不切,而京察在前,不敢妄瀆,今大政已過,物議自在,臣之不肖無狀,畢露無餘,若夫貪榮戀名,久冒匪據,是顯示我朝廷無人也。以臣之故,一國見輕,愈滋悚恧,實不能一日安于心也。玆敢冒陳衷懇,仰塵崇鑑。伏乞天地父母,察臣無他,亟遞臣所帶兩職,以便公私,不勝幸甚。臣無任云云。答曰,省疏具悉。屢懇旣如是,本兵之任依施。
上在景福宮。停常參·經筵。
李範晉啓曰,來初五日,朝參日次矣。敢稟。傳曰,停。
又啓曰,明日常參·經筵取稟。傳曰,停。
禮曹,來四月初四日,行宗廟夏享大祭,永寧殿攝行祭,香祝親傳取稟。奉敎敬依。
吏曹,兵曹判書單,閔種默除授事,承傳。
兵曹口傳政事,上護軍單李鎬俊。
傳于李範晉曰,公事不審之中官李朱夏罷職。
李範晉啓曰,行都承旨閔丙奭廚院進,行右承旨李源逸,右副承旨金昇圭不爲仕進,右承旨柳芝榮牌不進,左副承旨沈相漢未肅拜,院中只有臣一人,伴直無人,右副承旨所當牌招,而拘於廳規,不得請牌,何以爲之?敢稟。傳曰,牌招。
以右承旨柳芝榮牌不進罷職傳旨,傳于李範晉曰,只推。
金鶴洙有頉,代以朴永薰爲假注書,吳喆根有頉,代以安孝濟爲假注書。
李範晉,以議政府言啓曰,本府公事官李起邦,奔走勤仕,三滿十五朔,依例陞敍或守令除授事,捧承傳施行,何如?傳曰,允。
又以議政府言啓曰,本府公事官李興權·李丙烈,奔走勤仕,俱已再滿十五朔,依例陞敍或守令除授事,捧承傳施行,何如?傳曰,允。
又以吏曹言啓曰,贈諡孝簡公林薰延,諡定行於今月十五日慶尙道安義地鄕第云矣。敢啓。傳曰,知道。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,新除授校理李源憙,副校理朴齊純,修撰李俒,竝卽牌招察任,何如?傳曰,允。
又以承文院言啓曰,院吏文學官孟欽哲有頉代,幼學申錫龍差下,付軍職,冠帶常仕,何如?傳曰,允。
又以兵曹言啓曰,再昨日武科放榜後沈宅〈周〉·崔長福·崔瀚祖·文長乭·鄭治京·金錫疇·金聖大·兪敬集·李雨亨·金鎭泰·金仁信·鄭弘奎·梁海進·朴完根·趙春福·金錫禹·申昇均·權赫銓·金應圭·張志用·宋達進·崔齊崙·邊昌榮·金淳熙·全性日·林鳳昌·嚴壽·金順景·金光雲·金俊九·金順日·金今用·李聖文·李元植·閔亨鎬·李景熙·徐相健·李云松·金振河·閔在榮·金萬俊·鄭達根·吳震泳·李弘植·鄭璟獜·余得善·李周鎬·金永舜·李景洙·金麗珍·承殷模·具然宇·李相杓·崔昌淳·朴三泰·尹鉉升·兪鎭孝·金秉憲·崔秉奎·李廷華·金希淳·金得石·韓尙和·申應龍·辛明祿·金源福·金龍奉·崔俊植·禹相錫·金奎載等,來到臣曹,謂以入格之人,未受花牌云,故詳考榜目,則參榜果爲的實,而竟未受牌矣。頒牌之際,數多紛雜,以致換面冒受,使當者失牌,臣曹不能照察之失,不勝惶恐,而在前似此失牌之人,有追書安寶頒給之例,今此沈宅周等七十人紅牌,改書安寶以給,閪失紅牌,令左右捕廳,別般譏詗,期於捉得之意,分付,何如?傳曰,允。
又以司譯院都提調·提調意啓曰,朴有必·慶鉐·卞昌植·李容台,方以各陣差備官擧行,而時無職名,令該曹口傳付軍職,使之冠帶常仕,何如?傳曰,允。
上在昌德宮。停常參·經筵。
金昇圭啓曰,明日常參·經筵取稟。傳曰,停。
又啓曰,假注書朴永薰·安孝濟有身病,勢難察任,竝姑改差,何如?傳曰,允。
朴永薰改差,代以任善準爲假注書,安孝濟改差,代以宋鍾協爲假注書。
傳于金昇圭曰,左副賓客有闕之代,前望單子入之。左副賓客前望單子入之,閔泳緯落點。
吏曹,左賓客單閔泳緯,右賓客單尹滋承,左副賓客單李鎬俊。
傳于金昇圭曰,發遣吏郞,諸執事淸齋與否,摘奸以來。
金昇圭啓曰,明日親傳香,禮房承旨當爲齋宿,行左承旨李源逸,所當牌招,而拘於廳規,不得請牌,何以爲之?敢稟。傳曰,牌招。
傳于金昇圭曰,明日出宮門路,以思政門爲之。
兵曹口傳政事,別營騎士將單廉志善·全泰亨·朴兢壽·鄭在禧,副司果慶鉐·卞昌植,副司勇李容台·朴有必,以上竝單付。
金昇圭,以禮曹言啓曰,卽接行護軍宋應來單子,則以爲,族兄宜淳,嫡妾俱無子,以其同姓十寸弟廷來第三子柱石,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長宋應來單辭,旣如此,宋廷來第三子柱石,立爲宋宜淳之後,何如?傳曰,允。
又以禮曹言啓曰,卽接趙在淳單子,則以爲,卑職族祖弘圭,嫡妾俱無子,以其同姓十二寸兄義圭第二子鎭八,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長趙在淳單辭,旣如此,趙義圭第二子鎭八,立爲趙弘圭之後,何如?傳曰,允。
又以承文院言啓曰,院吏文學官申錫龍有頉代,幼學閔泳喆差下,付軍職,冠帶常仕,何如?傳曰,允。
沈相漢,以親軍別營言啓曰,本營騎士將李燾增,身病甚重,勢〈難〉察任,改差,何如?傳曰,允。
上在景福宮。停常參·經筵。
柳芝榮啓曰,明日常參·經筵取稟。傳曰,停。
又啓曰,親傳香時承旨,當爲備員,行左承旨李源逸不爲仕進,卽爲牌招,何如?傳曰,允。
傳于金昇圭曰,右副承旨馳詣宗廟·永寧殿,奉審摘奸以來。
任善準有頉,代以閔哲勳爲假注書,宋鍾協有頉,代以宋榮大爲假注書,注書鄭寅燮病,代以具然鎬爲假注書,宋榮大有頉,代以南翊元爲假注書。
柳芝榮啓曰,假注書具然鎬有身病,勢難察任,今姑改差,何如?傳曰,允。
具然鎬改差,代以李起鎰爲假注書,南翊元有頉,代以朴揆陽爲假注書。
柳芝榮啓曰,行都承旨閔丙奭,同副承旨李範晉內閣進,行左承旨李源逸牌不進,左副承旨沈相漢式暇出去,右副承旨金昇圭監祭進,院中只有臣一人,伴直無人,同副承旨卽爲牌招,何如?傳曰,允。
又啓曰,同副承旨李範晉牌不進,伴直無人,行左承旨李源逸,所當更爲牌招,而拘於廳規,不得請牌,何以爲之?敢稟。傳曰,牌招。
以同副承旨李範晉牌不進罷職傳旨,傳于柳芝榮曰,只推。
吏曹,親軍前營文案單權東壽。
柳芝榮,以承文院言啓曰,院吏文學官閔泳喆有頉代,幼學李斗儀差下,付軍職,冠帶常仕,何如?傳曰,允。
乙酉四月初三日辰時,上詣勤政殿月臺。宗廟夏享大祭香祝親傳入侍時,行都承旨閔丙奭,右承旨柳芝榮,左副承旨沈相漢,右副承旨金昇圭,同副承旨李範晉,記事官鄭寅燮,假注書安孝濟,別兼春秋尹命燮·金喜洙,檢校直閣沈相薰·朴鳳彬·金文鉉·鄭夏源,待敎金弼洙,副校理朴齊純,修撰李俒,以次侍立。時至,通禮跪啓請外辨,上具翼善冠·衮龍袍,乘輿出思政門。藥房副提調閔丙奭進前奏曰,侵早勞動,聖體,若何?上曰,一樣矣。仍詣勤政殿月臺。通禮跪啓請降輿,上降輿。通禮前導就褥位南向立,引儀引初獻官判府事金弘集,弘集詣褥位左訖。通禮跪啓請跪,上跪。香室官員捧香祝,跪授昇圭,昇圭跪進,上受香祝,以授弘集,弘集跪受興。通禮導上詣祗送位。弘集奉香祝,由正路出。通禮跪啓請鞠躬,上鞠躬。香祝過後,通禮跪啓請平身。入幕次少頃,通禮跪啓請出次,上出次。通禮跪啓請乘輿。丙奭奏曰,今日親傳香時,左通禮柳冕鎬試所進,而假通禮初不變通,至於闕參,致勤下詢,事甚疎忽,極爲未安,當該吏曹堂上推考,何如?上曰,從重推考,可也。上乘輿,入思政門還內,諸臣以次退出。
上在景福宮。停常參·經筵。
夜四五更,灑雨下雨,測雨器水深三分。
柳芝榮啓曰,明日常參·經筵取稟。傳曰,停。
又啓曰,左副承旨沈相漢,今日不爲仕進,卽爲牌招,何如?傳曰,允。
李起鎰有頉,代以李敏植爲假注書,朴揆陽有頉,代以朴暾陽爲假注書,李敏植有頉,代以姜益秀爲假注書,朴暾陽有頉,代以李雲翼爲假注書,姜益秀有頉,代以閔元鎬爲假注書,李雲翼有頉,代以李勉宰爲假注書。
柳芝榮啓曰,行都承旨閔丙奭不爲仕進,行左承旨李源逸,左副承旨沈相漢牌不進,右副承旨金昇圭式暇,同副承旨李範晉內閣進,院中只有臣一人,伴直無人,同副承旨卽爲牌招,何如?傳曰,允。
又啓曰,同副承旨李範晉牌不進,伴直無人,行左承旨李源逸,所當牌招,而拘於廳規,不得請牌,何以爲之,敢稟。傳曰,牌招。
傳于柳芝榮曰,回還三使臣入侍。
以左副承旨沈相漢牌不進罷職傳旨,傳于柳芝榮曰,只推。
以同副承旨李範晉牌不進罷職傳旨,傳曰,只推。
柳芝榮,以禁府言啓曰,內醫院提調李秉文,下義禁府推考事,傳旨啓下矣。李秉文下去京畿利川地云,依例發遣府都事,拿來,何如?傳曰,待待命拿囚。
又以義禁府言啓曰,內醫院提調李秉文,今方待命拿囚,而卿宰禁推本府草記,待批下捧供,載在法典矣。李秉文係是卿宰,敢啓。傳曰,知道。
以李秉文囚單子,傳于柳芝榮曰,禁推分揀,卽爲牌招,如有違牌,勿爲呼望。
柳芝榮,以承文院言啓曰,院吏文學官李斗儀有頉代,幼學鄭鎬述差下,付軍職,冠帶常仕,何如?傳曰,允。
又以義禁府言啓曰,驪州前牧使金永悳,施以定配之典議處公事,還入判付內,不無斟量者存,特爲放送事,命下矣。金永悳已爲發配,特爲放送事,分付該道道臣之意,敢啓。傳曰,知道。
乙酉四月初四日二更,上御乾淸宮。回還三使臣入侍時,右承旨柳芝榮,假注書具然鎬,記注官朴斗杓,別兼春秋尹命燮,冬至兼謝恩使金晩植,副使南廷哲,書狀官尹命植,以次進伏訖。上曰,史官分左右。仍命三使臣進前,晩植等以次進前。上曰,遠路無事往返乎?晩植曰,王靈攸曁,無事往返矣。上曰,書狀聞見錄,槪已見之,而近日事,亦如前年乎?晩植曰,與前無異矣。上曰,幾瞻皇帝乎?晩植曰,朝賀一次,祗迎路左兩次,筵宴賜酒四次矣。上曰,皇帝果夙就乎?晩植曰,極纖弱矣。上曰,何日往返天津乎?廷哲曰,正月二十日,自北京發行,二十一日抵天津,二十八日離發,二月初二日到保定府,初六日還到北京矣。上曰,保定府諸節,連爲泰平乎?廷哲曰,居處泰平,館宇甚敞矣。上曰,予之悶迫情私,備陳於朝紳酬酢之間乎?廷哲曰,臣果備言於朝士談晤之際矣。上曰,李鴻章幾次見之乎?廷哲曰,纔一見矣。上曰,皇帝置兩函,辨別是非云,果然乎?命植曰,臣聞皇帝春秋雖未富,常置是非几,每當群臣之白事,別其是非,各投兩函中,以懲後日之善惡云矣。上曰,時辰鍾破毁,以分左右云,此果不寶遠物之意乎?命植曰,不近玩好之意也。此事臣得之傳聞矣。上曰,中國之法,自朝廷以至庶人,皆業商販,遊食者少,此果饒富之策也。命植曰,逐利太甚,是其欠也。上曰,中國御馬之法,亦見之乎?廷哲曰,見之矣。中國則非獨男子爲然,內庭操演,雖妃嬪,亦行之云矣。上曰,我國不知御馬之法,倩人牽馬,所以馬不能盡其才也。廷哲曰,誠然矣。上曰,各國公使,皆見之乎?晩植曰,英·美·德·俄公使皆往見,各公使亦皆回禮也。上曰,日本館則不爲往見乎?晩植曰,日本公使,適在天津,不得往見。上曰,各國公館往見之時,何譯通語乎?晩植曰,皆以漢語通譯矣。上曰,日本,間與中國擔辦云,其國書,皇帝果親受云乎?晩植曰,國書只呈於摠理衙門矣。上曰,皇帝未及親政,似不當親受國政矣。上曰,方物何時入貢乎?晩植曰,二月初八日入貢矣。上曰,往還凡爲幾日乎?晩植曰,凡百有五十餘日矣。上曰,中江蔘稅,將減之云,然否?廷哲曰,臣以此事爛議中堂及海關道,今若咨請,似減三分二或半半減矣。上曰,紫光閣內,我國使臣外,亦有入參者乎?晩植曰,蒙古王及朝臣若干人而已。上曰,蒙古王,凡幾人入宴乎?晩植曰,都有四十八王,其全數入參與否,未能詳知矣。上曰,畜象凡有幾,今行亦見之,又往觀虎圈否?命植曰,今有三象,臣等亦見之,虎圈今無有云矣。上曰,中法相和云,亦可謂中國之幸。晩植曰,誠萬幸矣。上曰,中國人漢城開棧一事,外國亦多效嚬,事甚可悶,或無可革之道乎?廷哲曰,臣以此力言之,而斷不可允准云,甚屬可悶。上曰,去年十月之變,中國爲我效力者甚至,殊深感激,今行果致此意否?廷哲曰,臣果備言之矣。上曰,袁世凱何時出來云乎?廷哲曰,三月底,可以回津,回津以後,始可議及於東渡矣。上曰,左宗堂今在何處云乎?晩植曰,今方駐兵南洋矣。上曰,山海關駐兵,尙不撤去乎?晩植曰,姑不撤營,方今演習矣。上曰,營樣果何如乎?廷哲曰,比南壇及東別營所在者,尤似鞏固矣。上曰,使臣果入其營陣,周覽其制度,且接見其將師乎?晩植曰,該營將領葉志超,送人於臣等,使之周覽,又要接晤,而臣等行期甚迫,不得往見矣。上曰,史官就座。仍命三使臣先退,又命退承史,以次退出。
上在景福宮。停常參·經筵。
藥房副提調閔丙奭啓曰,伏未審日間,聖體若何,寢睡水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李源逸啓曰,明日常參·經筵取稟。傳曰,停。
柳芝榮啓曰,左副承旨沈相漢,今日不爲仕進,卽爲牌招,何如?傳曰,允。
又啓曰,內醫提調李秉文飭敎之下,謂以情踪轉益惶蹙,承膺無望,奉牌闕外,不卽入來,事體所在,誠極未安,推考,何如?傳曰,允。屢飭之下,一向相持,事體所在,豈可如是?更以前牌嚴飭,卽爲肅命,吏曹判書前望單子入之,尹秉鼎落點。
閔元鎬有頉,代以金禹用爲假注書,李勉宰有頉,代以金錫龍爲假注書。
傳于柳芝榮曰,明日翰林召試,勤政殿命官爲之。
柳芝榮啓曰,翰林召試明日勤政殿命官爲之事,命下矣。領事以下館閣堂上,竝待開門命招,何如?傳曰,允。
李源逸啓曰,內醫提調李秉文屢度飭敎之下,謂以情踪一向惶蹙,進身萬無其望,仍爲奉牌,終不入來,揆以事體,極爲未安,從重推考,何如?傳曰,允。前後飭敎,何等截嚴,而尙此支煩,是豈道理乎?情勢自情勢,分義自分義,招致啓板前,問啓以入。
金禹用有頉,代以金宗鳳爲假注書,金錫龍有頉,代以林衡坤爲假注書,金宗鳳有頉,代以嚴益祚爲假注書,林衡坤有頉,代以李益河爲假注書。
柳芝榮,以吏曹言啓曰,泰陵忌辰祭獻官前敦寧府都正鄭顯英,時無職名,令該曹口傳付軍職,何如?傳曰,允。
李源逸,以承文院言啓曰,院吏文學官鄭鎬述有頉代,幼學申兢雨差下,付軍職,冠帶常仕,何如?傳曰,允。
吏曹參議金宗漢疏曰,伏以臣待罪喉院,忽伏奉特旨,以臣爲吏曹參議,臣惝怳震懍,五官爲之失守,而鑽地莫逃,顚倒出肅,是豈有一毫可堪而然哉?特以叩謝是急,廉維反輕故耳。夫佐貳之職,異於庶僚,皆可以承佐長官,弼成洪化,則顧其難愼,六部惟均,而惟天官尤重焉。其稱量官方,鑑別人物,非但預聞而已,亦或有代斲之時,則蓋選之淸任之要,莫此若也。苟非才猷標望,足以取重當世,則上不宜濫授,下不宜冒據也,審矣。臣學識譾劣,最居人下,微分只合於冗散,始願不及於淸顯,而惟我殿下,曲念先故,偏加隆眷,遂欲華美其貫銜,以爲臣身家榮也。然臣無能爲役,不足裨聖朝亦世之化,則此非所以榮之,乃速其災也。臣亦感恩怵義,不暇揣度,間嘗一再行政,瘡疣百出,已試蔑效,惟譴何是俟,廼於昨日親傳香時,以左通禮不爲待令,致勤下詢,有當該吏曹堂上重推之典。臣瞿然慙悚,措躬無所,際玆長僚未差,亞堂在外,臣旣承乏而冒膺,則不待現告,罪實在臣,雖欲倖逭,而不可得也。蓋左通禮柳冕鎬,縻在試所,已有日矣。鴻臚院當報臣曹,早圖變通備員之道,初不言送,事甚疎忽,臣亦矇然不知,不思所以先事措處,竟致臨時苟艱,臣之溺職旣著,薄勘難贖,今若以此情踪,諉以事屬旣往,抗顔蹲仍,則其爲壞廉防玷名器,實非細故也。敢效自引,冒瀆崇嚴。伏乞下臣司敗,亟施當律,以警具僚,以存公格,千萬幸甚。臣無任云云。省疏具悉。旣有問備,何必爲引?爾其勿辭察職。
上在景福宮。停常參·經筵。
金昇圭啓曰,明日常參·經筵取稟。傳曰,停。
又啓曰,臣依定式進詣香室奉審,則香祝樻祝板袱子,淸潔之意,敢啓。傳曰,知道。
柳芝榮啓曰,左副承旨沈相漢,今日不爲仕進,卽爲牌招,何如?傳曰,允。
傳于金昇圭曰,問啓置之,肅單捧入。
金昇圭啓曰,弘文提學李源命,藝文提學許傳,同春秋李鳳九,承牌來詣朝房,有身病,不得入來,同春秋李重七在外,何以爲之,而內閣提學永壽,知春秋李喬翼牌不進推考傳旨,今方捧入,而翰林召試命下之後,如是違牌,事甚未安,竝更爲牌招,何如?傳曰,允。
李源逸啓曰,內醫提調李秉文,問啓置之,肅單捧入事,命下,而不爲肅謝,卽爲出去,事甚未安,推考,何如?傳曰,如是爲引,有若抗推者然,揆以事體,寧容若是?分義所在,不可仍置,內醫提調李秉文,施以畿沿投畀之典。
嚴益祚有頉,代以李鍾義爲假注書,李益河有頉,代以盧爲假注書。
傳于金昇圭曰,承文副正字沈相瓚,正言除授,吏曹,正言單沈相瓚除授事,承傳。
李鍾義有頉,代以金載善爲假注書,盧有頉,代以金翼濟爲假注書。
傳于金昇圭曰,直閣會圜。
金昇圭啓曰,直閣會圈事,命下矣。政官牌招開政,下批,何如?傳曰,允。
傳于金昇圭曰,今番翰林召試,取四人。
金昇圭,以奎章閣言啓曰,直閣會圈事,命下矣。提學金永壽,檢校直閣沈相薰·閔丙奭·朴鳳彬·金文鉉·鄭夏源·李範晉,檢校待敎趙東冕·金用圭,竝卽牌招,以爲會圈之地,何如?傳曰,允。直閣會圈五點,沈相瓚·閔京鎬·尹相衍以上取三人。
傳于金昇圭曰,待敎陞六。
傳于金昇圭曰,待敎有闕之代,前望單子入之。
傳于金昇圭曰,原任待敎金弼洙,檢校差下。
傳于金昇圭曰,呈告兵曹參議·工曹參議·知經筵·知春秋,竝許遞,今日政差出。
沈相漢啓曰,試官之出榜詣闕,例也,而式年文科覆試講經二所監試官李弼鎔,謂有身病,自外徑歸,事甚未安,推考,何如?傳曰,允。
傳于金昇圭曰,新及第朴齊璟,校理除授,兵曹口傳政事,副護軍鄭顯英。
金昇圭,以議政府言啓曰,頃因畿伯狀請,竹山等七邑結稅,限年詳代之意,覆啓蒙允,而卽見惠廳草記,驪州·南陽外,許代各邑,竝以時價代納爲辭矣。國計艱絀,孰不憂悶?然而軫念窮蔀,亦由不容不已者,則廟堂斟量,豈下於掌賦之臣,而該廳之直請區別,擅自存拔,事體乖損,莫此爲甚。該堂上魚允中,施以譴削之典,何如?傳曰,允。
又以吏曹言啓曰,繕工監假監役官金泰鎭·金東遇,以其身病,呈狀乞遞,竝改差,何如?傳曰,允。
柳芝榮,以宣惠廳言啓曰,正賦法意,何等嚴重,而近來畿甸幾邑之恨年請代,雖出於恤民,目下經費之窘絀,亦涉可悶,驪州·南陽外許代各邑,竝令以時價代納,以爲一分牽補之地,何如?傳曰,就議廟堂。
金昇圭,以禮曹言啓曰,今此乙酉式年文武科殿試,在今初九日,而文科講經,姑未撤場,殿試不可不退定,則文武科放榜及雜科覆試,亦當一體退定,故令日官韓應翼,更爲推擇,則文武科殿試,今四月十六日,文武科放榜,同月二十二日巽時,雜科覆試,同月二十四日爲吉云,以此日時退行,而原粘目中,改付標以入之意,敢啓。傳曰,知道。
又以禮曹言啓曰,今四月十六日乙酉式年文科殿試時,親臨與命官,何以爲之,而處所,以何處擧行乎?敢稟。傳曰,景武臺親臨磨鍊。
又以承文院言啓曰,院吏文學官申競雨有頉代,幼學金穩根差下,付軍職,冠帶常仕,何如?傳曰,允。
又以義禁府言啓曰,內醫院提調李秉文,施以畿沿投畀之典事,承傳啓下矣。李秉文京畿富平府投畀,而以承傳內辭意,具罪目,依例發遣府都事,押送配所,何如?傳曰,允。
上在景福宮。停常參·經筵。
金昇圭啓曰,明日常參·經筵取稟。傳曰,停。
又啓曰,來十一日,朝參日次矣。敢稟。傳曰,停。
又啓曰,翰林召試被選當次人尹容植薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單尹容植,待敎前望單子入之,鄭寅昇落點。
金昇圭啓曰,新除授待敎鄭寅昇,今日政下批,何如?傳曰,允。
傳于金昇圭曰,當詣文廟展拜矣。該房知悉,日字今月望間擇入。
傳于金昇圭曰,當詣北廟,親行奠酌禮矣。該房知悉,日字今月望間擇入。
傳于金昇圭曰,同敦寧許遞。
傳于金昇圭曰,同敦寧有闕之代,副護軍李翊奇除授。
傳于金昇圭曰,有實故玉堂,竝許遞,今日政差出。
金昇圭啓曰,試官之出榜詣闕,例也,而式年文科覆試講經一所監試官李鎬翼·李泰容,謂有身病,自外徑歸,事甚未安,竝推考,何如?傳曰,允。
吏曹,同敦寧單李翊奇,今加嘉善除授事,承傳,金載善有頉,代以劉起龍爲假注書,金翼濟有頉,代以吳泰殷爲假注書,劉起龍有頉,代以趙信鎬爲假注書,吳泰殷有頉,代以黃鍾岐爲假注書,趙信鎬有頉,代以金應權爲假注書,黃鍾岐有頉,代以沈遠河爲假注書。
傳于金昇圭曰,不善擧行之承傳色中官玉璨振·李之協·文用奎,竝削職。
有政。吏曹,行判書尹秉鼎在外未肅拜,參判宋秉璿在外未肅拜,參議徐相祖進。右副承旨沈相漢進,啓曰,行判書尹秉鼎,參判宋秉璿,竝在外未肅拜,小臣獨政未安,何以爲之?敢稟。傳曰,只出緊任。
以金弼洙爲副修撰,李載完爲刑曹判書,金有淵爲判義禁,金晩植爲知經筵,韓敬源爲知春秋,崔德明爲兵曹參議,鄭元夏爲工曹參議,沈相瓚爲直閣,兼掌令尹命植減下,副護軍李稷鉉,年七十今加嘉善,侍從臣校理李源憙父,加資事,承傳,幼學韓慶祐,年七十今超通政,侍從臣前持平韓秉濟父,加資事,承傳。
兵批,判書閔種默病,參判趙文永病,參議崔德明未肅拜,參知鄭顯英入直進,右副承旨金昇圭進。以李命鎬爲別營騎士將,金鍾植爲鷺梁別將,同知單李容懋,加設單李相玉·申錫永·韓周默·張應珪·崔仁源·徐聖祺·金重彦·柳永贊·李應淳·李彙德·安文重·金賢淳·李基洪·申晢仁·吳致翼·申綏應·鄭玉鉉·鄭光廈·金命植·李得俊·吳憙根·徐必愚·明有輔·韓佑東·崔在鉉·洪興敎·朴基萬·朴宗根·文承奎·鄭根元·李鎬麟·李堤·吳道均,僉知加設單徐相喜·宋潤成·崔允福·白昌潤·金煥益·康世顯·申京貞,上護軍李時成,大護軍金晩植,護軍朴希淳·李稷鉉,副護軍徐夔淳·洪承憲·金永悳·李愚冕·尹吉求·韓慶佑,副司直朴齊純,副司果王濟肯·鄭圭燮·金禹用·李時永·吳祐善·金昌弼·李復相·金昌植·李圭夏·朴永煜·宋璟熙,副司猛閔泳喆·孟欽哲·申錫龍·李斗儀·鄭鎬述·申兢雨·金穩根,守判府事金晩植,依定式減下。
吏批,再政。以沈相瓚爲副校理,韓周錫爲敦寧都正,南廷哲爲同春秋,李聖九·金潤璟爲假監役,弘文正字單鄭寅昇,兼待敎單鄭寅昇,兼校書正字單鄭寅昇。
三政。以姜日馨爲正言,崔斗鉉·韓用杰爲假監役,兼直閣單沈相瓚,兼校書校理單沈相瓚,假監役金潤璟·李聖九已上,今超通政,朝官年八十,依法典加資。
沈相漢,以吏曹言啓曰,昌寧縣監南學熙呈狀內,矣身受由上京矣。猝得身病,萬無還官之望云,其身病旣如是,則有難强令還任,罷黜,何如?傳曰,咸興判官鄭基雨相換。
又以禮曹言啓曰,傳曰,當詣文廟展拜矣。該房知悉,日字今月望間擇入事,命下矣。吉日,令日官韓應翼推擇,則今四月十三日爲吉云,以此日定行乎?敢稟。傳曰,以此日定行。
又以禮曹言啓曰,傳曰,當詣北廟,親行奠酌禮矣。該房知悉,日字今月望間擇入事,命下矣。吉日,令日官韓應翼推擇,則今四月十三日爲吉云,以此日定行乎?敢稟。傳曰,以此日定行。
又以禮曹言啓曰,今四月十六日親臨景武臺式年文科殿試試取時,王世子隨詣侍坐之節,何以爲之乎?敢稟。傳曰,依例磨鍊。
又以奎章閣言啓曰,原任待敎金弼洙,檢校差下事,命下矣。卽爲牌招察任,何如?傳曰,允。
又以奎章閣言啓曰,新除授直閣沈相瓚,待敎鄭寅昇敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授直閣沈相瓚,卽爲牌招察任,待敎鄭寅昇,牌招入直,何如?傳曰,允。
又以弘文館言啓曰,新除授校理朴齊璟,卽爲牌招察任,何如?傳曰,允。
又以承文院言啓曰,院吏文學官金稳根有頉代,幼學鄭智澤差下,付軍職,冠帶常仕,何如?傳曰,允。
金昇圭,以司僕寺一二提調意啓曰,本寺僉正金永稷,今已箇滿,而多有擧行之事,難付生手,姑爲仍任,何如?傳曰,允。
又以兵曹言啓曰,今四月十六日乙酉式年武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,景武臺親臨磨鍊。
又以兵曹言啓曰,禁軍別將金東壽,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以李長會爲禁軍別將。
金昇圭,以兵曹言啓曰,今十六日,二內禁軍番次矣。該番將李雲宰,身病猝重,萬無供職之望云,改差,其代依承傳口傳差出,何如?傳曰,允。
吏曹啓目,前五衛將金啓瀚名字,改以炳順,前監役朴喜名字,改以在事爲等如,告狀依例,令藝文館給帖,何如?判付啓依允。
吏曹啓目粘連,觀此弘文館副修撰王濟肯上疏,則以爲,臣之本生父,年迫七旬,疾病相侵,全沒菽水之供,莫辦藥餌之補,伏乞天地父母,俯垂哀憐,特命選部畀臣一小縣,得遂專城之養亦爲白有臥乎所,王濟肯之家貧親老,菽水難繼之狀,卽通朝之所共知,許畀臣一縣,俾伸至情,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?啓依回啓施行爲良如敎。
上護軍李寅命疏曰,伏以臣,猥躋崇秩,先父獲蒙貤贈,闔門榮感,益不勝靡逮之慟,早晩下鄕,省壠拜廟,卽是情私之不可已者,而且臣本生父母墳山,將欲移葬於全義地矣。念臣兄弟五人,惟臣獨存,非臣躬將,孰敦其事?俯仰穹壤,悲號如新,苦衷所迫,雖欲冒悚徑行,而近因飭敎之截嚴,不敢遽爾尋單。玆不得不略具短牘,仰瀆崇嚴。伏乞聖慈,特垂矜憐,亟許恩暇,俾伸情理,千萬幸甚。臣無任云云。答曰,省疏具悉。卿其往省焉。
上在景福宮。停常參·經筵。
金昇圭啓曰,明日常參·經筵取稟。傳曰,停。
又啓曰,臣昇圭,今日入直禁軍戎器點考,進去下直之意,敢啓。傳曰,知道。
又啓曰,臣依定式進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣。敢啓。傳曰,知道。
金應權有頉,代以金炯翼爲假注書。沈遠河有頉,代以李敏植爲假注書,以京畿監司沈相薰狀啓,畿沿投畀罪人李秉文,富平府到配事,傳于金昇圭曰,放。
傳于金昇圭曰,內醫前提調李秉文,仍任前職,卽爲牌招。
金昇圭啓曰,行都承旨閔丙奭,同副承旨李範晉內閣進,行左承旨李源逸廚院進,右承旨柳芝榮不爲仕進,左副承旨沈相漢式暇出去,院中只有臣一人,伴直無人,同副承旨卽爲牌招,何如?傳曰,允。
又啓曰,同副承旨李範晉牌不進,伴直無人,右承旨柳芝榮,所當牌招,而拘於廳規,不得請牌,何以爲之?敢稟。傳曰,牌招。
以同副承旨李範晉牌不進罷職傳旨,傳于金昇圭曰,只推。
兵曹口傳政事,禁軍別將單李長會。
兵曹口傳政事,以周永·李夏元·李敏承爲內禁將。
金昇圭,以禮曹言啓曰,今四月十三日,文廟展拜,北廟奠酌禮,出還宮時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
又以承文院言啓曰,院吏文學官鄭智澤有頉代,幼學姜元永差下,付軍職冠帶常仕,何如?傳曰,允。
又以兵曹言啓曰,今四月十三日,大駕詣文廟展拜,仍詣北廟,親行奠酌禮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,別營步軍二哨騎士一番,右營使率領爲先廂,別營步軍二哨騎士二番,左營使率領爲後廂,禁軍二番隨駕,別抄軍一哨磨鍊,別營使率該營,步軍一哨騎士一番留陣,餘軍留營置之。
又以兵曹言啓曰,今四月十三日,大駕詣文廟展拜,仍詣北廟,親行奠酌禮時,王世子隨駕時陪衛,依前例磨鍊,而禁軍及先後牌軍兵,連以隨駕禁軍及前後廂軍兵仍用矣。今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
又以兵曹言啓曰,本曹正郞李秀洪,身病猝重,呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,今此動駕時,本曹堂上郞廳守宮侍衛及各差備,當爲備員,而參議崔德明在外未肅拜,參知鄭光淵有身病,不得進參,令政院稟旨變通,正郞二員未差之代,竝令該曹以在京無故人,口傳差出,參議·參知,待下批牌招,以爲進參之地,何如?傳曰,允。許遞。
行副提學閔泳煥疏曰,伏以臣聞匪其人,而徒竊其名曰,濫,無所事而冒居其地曰,曠,濫而不止,必至於溢,曠而不已,必至於瘝,苟或差繆於金稱玉尺其爲上累則哲,下速負乘,豈細故也哉?臣本庸陋不材,依近日月之耿光,偏蒙天地之厚渥,弱冠通籍,靡華不踐,木天·金閨,昵侍綈几,曾有何資啓沃之責乎?鳳閣蓮燭,演草菅麻,亦可曰,效脩潤之工乎?華貫徒費於榮觀,責任專歸於虛縻,是豈惟其人備其官之本意哉?第以人臣事君,夷險燥濕,雖不擇地而蹈,然分有所不當則辭,義有所不敢則辭,臣於見職,本無趨走蹶,涓埃塵刹之可以報效,而顧其名則已濫矣,據其地則亦曠矣。焦桐朱絃,難以考疏越之音,瓦缶黃流,祗可招滿盈之譏,臣若厭然自揜,視若固有,憑恃寵靈,知進而不知退,雋途由臣而玷,物議由臣而咈,寧不大可懼哉?過福之災,猶屬己私,謬恩之戒,貽羞聖朝,臣豈可以屢瀆爲悚,不思仰首畢籲於仁覆之下乎?伏願聖明,念名器之不可輕褺,諒臣言之非出飾讓,亟收臣副提學之任,以垂生成之澤,千萬至祝。臣無任云云。答曰,省疏具悉。所請依施。
全羅監司尹榮信疏曰,伏以臣,冒據匪據,僅玆閱月矣。財賦之贏絀,弊瘼之如何,姑未及周察,臣不敢枚擧仰陳,而卽見各邑所報,則許多稅穀,歲前畢捧,較諸近例,則期限稍急,民不違令,趁期畢納,又値綿歉,女工失業,窮春民情,擧多遑汲,至於採草充腹,民甚困窮,而少無怨咨,雨澤普洽,移秧及時,兩麥茁長,頗有登稔之望,若非我殿下聖德所感召,何以致此?臣不勝欽仰萬萬。第伏念,臣本生亡父墳墓,在於道內泰仁縣地,距臣任所,爲一日程也。臣以孤露餘生,過蒙恩寵,奉節來玆,風樹之感,尤切惻愴,將以本月十二日,拜掃塋域,而職務在身,末由擅離,玆敢冒陳衷懇。伏乞聖慈,特許往省,俾伸至情,仍治臣擅離之罪,以肅朝綱,以安私分,千萬幸甚。臣無任云云。答曰,省疏具悉。卿其往省焉。
上在景福宮。停常參·經筵。
金昇圭啓曰,明日常參·經筵取稟。傳曰,停。
又啓曰,判義禁金有淵除拜後,過三日不爲出肅,依定式推考警責,仍卽牌招察任,何如?傳曰,允。
又啓曰,假注書李敏植,時無職名,令該曹依例付軍職,冠帶常仕,何如?傳曰,允。
傳于金昇圭曰,左承旨·左副承旨許遞,前望單子入之,承旨前望單子入之,李應夏·李愚冕落點。
吏曹口傳政事,以姜爲兵曹參議,鄭顯英爲參知,李勝宇·閔啓鎬爲正郞。
金昇圭啓曰,試牌法意,何等嚴重,而今此式年文科會試監試官崔柄大,屢度催促,終不入來,事體所在,誠極未安。所當重勘,而本院請推之外,無他可施之罰,何以爲之?敢稟。傳曰,拿處。
又啓曰,今十三日,北廟親行奠酌禮祭文,當爲製進,而藝文提學許傳試所進,弘文提學李源命,待明朝牌招,使之製進,何如?傳曰,允。
又啓曰,行都承旨閔丙奭廚院進,新除授行左承旨李應夏未肅拜,同副承旨李愚冕試所進,右承旨柳芝榮牌不進,右副承旨李範晉內閣進,院中只有臣一人,伴直無人,右副承旨卽爲牌招,何如?傳曰,允。
以右承旨柳芝榮牌不進罷職傳旨,傳于金昇圭曰,只推。
金昇圭啓曰,右副承旨李範晉牌不進,伴直無人,右承旨柳芝榮,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以右副承旨李範晉牌不進罷職傳旨。
金昇圭,以承文院言啓曰,院吏文學官姜元永有頉代,幼學徐宗埰差下,付軍職冠帶常仕,何如?傳曰,允。
又以兵曹言啓曰,在前文廟展拜時,設布帳,禁·御兩營,合力擧行矣。今番則令別營擧行,何如?傳曰,允。
又以義禁府言啓曰,因京畿監司沈相薰狀啓,富平府投畀罪人李秉文到配事,放字書下矣。李秉文放送事,分付該道道臣之意,敢啓。傳曰,知道。
吏曹,內醫提調單李秉文,仍任前職事,承傳。
金昇圭,以刑曹言啓曰,親軍左營文移內,別隊敎官金孝錫,不有將令,掖屬無難捉來之狀,萬萬可痛。移送秋曹,照律定配事,奉承下敎矣。罪人金孝錫,依大明律詐傳衙門官分付公事者杖百徒三之文,決杖一百後,忠淸道文義縣定配所,卽爲押送之意,敢啓。傳曰,知道。
上在景福宮。停常參·經筵。
藥房副提調閔丙奭啓曰,伏未審日間,聖體若何,寢睡水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金昇圭啓曰,明日常參·經筵,取稟。傳曰,停。
又啓曰,掌令崔柄大,以式年文科會試監試官拿處事,命下矣。依定式,遞差傳旨,捧入之意,敢啓。傳曰,知道。
傳于李應夏曰,政官牌招開政。
金昇圭啓曰,內醫提調李秉文,謂以情踪惶蹙,奉牌闕外,陳疏到院,原疏雖不得不捧入,事體所在,誠極未安。推考,何如?傳曰,允。
又啓曰,試官之出榜詣闕,例也,而式年文科會試監試官崔秉煜·姜日馨,謂有身病,自外徑歸,事甚未安。竝推考,何如?傳曰,允。
傳于金昇圭曰,內醫提調李秉文,疏批已下,更爲牌招,嚴飭肅命,如有違牌,勿爲呼望。
傳于金昇圭曰,在外同敦寧·敦寧都正許遞,今日政差出。
傳于金昇圭曰,工曹判書許遞,前望單子入之。工曹判書前望單子入之,金永壽添書落點。
傳于金昇圭曰,弘文提學·藝文提學許遞,前望單子入之。兩館提學前望單子入之,弘文提學尹滋承,藝文提學金永壽落點。
傳于李應夏曰,禮曹判書有闕之代,前望單子入之。禮曹判書前望單子入之,李秉文落點。
李應夏啓曰,今十三日,北廟親行奠酌禮祭文,當爲製進,藝文提學金永壽,待明朝牌招,使之製進,何如?傳曰,允。
以右承旨柳芝榮牌不進罷職傳旨,傳于金昇圭曰,只推。
李應夏,以吏曹言啓曰,慶州府尹李大稙戶奴呈狀內,矣上典猝得身病,萬無赴任之望云。其身病旣如是,則有難强令赴任,罷黜,何如?傳曰,允。
金昇圭,以兵曹言啓曰,同知訓鍊院事具駿鉉·白南益,僉知中樞府事柳芝熙,宣傳官沈遠澤·白樂駿,內禁衛將李周永,五衛將崔德民·李容懋·李赫永·朴秀麟,昌德宮衛將金完奎·趙俊淳,慶熙宮衛將崔鼎欽,文臣兼宣傳官金炳秀·呂圭亨,俱以病難供職,呈狀乞遞,竝改差,何如?傳曰,允。
有政。吏批,行判書尹秉鼎在外未肅拜,參判宋秉璿在外未肅拜,參議金文鉉進,行左承旨李應夏進。以吏批言啓曰,行判書尹秉鼎,參判宋秉璿竝在外未肅拜,小臣獨政未安,何以爲之?敢稟。傳曰,只出緊任。又以吏批言啓曰,前監役朴淵浩,今年爲八十歲,而見漏於應資老人抄啓中,未蒙恩資云,故考見政案,則其年果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。又以吏批言啓曰,通禮院右通禮李肇信,西學敎授金喜洙,繕工監假監役官韓用杰·崔斗鉉,俱以身病,呈狀乞遞,竝改差,何如?傳曰,允。以吳尙鉉爲掌令,李在馥·沈翼之·金禮淳爲同敦寧,兪致憲·金遠熙·洪彦周爲敦寧都正,李寅晩爲慶州府尹,司僕僉正金永稷,姑爲仍任事,承傳,昌寧縣監南學熙,咸興判官鄭基雨已上相換事,承傳,前假監役李淵浩,今超通政,朝官年八十,依法典加資。
兵批,判書閔種默進,參判趙文永病,參議姜病,參知鄭顯英入直,右副承旨金昇圭進。以李冕熙·金泰郁爲同訓鍊,南肅熙爲僉知,尹泳圭·趙羲昌爲宣傳官,李雲年爲內禁將,金元文·金光錫·李浩植·李順學爲五衛將,韓景淳·宋弘祿爲昌德將,鄭致涇爲慶熙將,金弼洙·丁奎會爲文兼崔浩榮爲守門將,閔肯植爲全羅兵使,金命仁爲善績僉使,同知單趙俊淳,同知加設單李熽·金亨植·金啓淵·趙基容·吳致雲,僉知單李周永,僉知加設單沈遠澤,部將單崔煥翼,仍其職陞六事承傳,大護軍李熙永,護軍李源逸·閔泳煥·李翊奇,副護軍徐相祖·沈相漢·崔德明·鄭光淵·鄭顯奭·金潤璟·李聖九·安鍾輔·李淵九·李昌濂·柳芝熙·白樂駿·韓鎭稷,以上竝單付。
吏批,再政。以李鳳九爲同經筵,李在淳爲右通禮,曺始永爲掌樂正,尹相衍爲西學敎授,朴顯陽爲引儀,柳潗·鄭煥春爲假監役,金禹用爲典籍。
兵批,再政。以許珪爲中樞都事,同知單金元文,僉知二單李浩植·李順學,副司果金昌弼,副司正李敏植,副司猛姜元永,以上竝單付,兼春秋二單金東纓·元容奭。
吏批,三政。以李爲司成,李世卿爲尙衣主簿,李泰稙·李東鎭爲假監役。
四政。朴寅和爲掌樂主簿。
五政。李圭瑞爲禁府都事。
六政。許樟爲禮賓主簿,假監役柳潗·鄭煥春,已上今超通政,朝官年八十,依法典加資。
傳于李應夏曰,右副承旨許遞,前望單子入之,承旨前望單子入之,金宗漢落點。
傳于李應夏曰,吏曹參議有闕之代,前望單子入之。吏曹參議前望單子入之,徐冑淳添書落點。
李應夏,以奎章閣言啓曰,直閣沈相瓚疏批已下,卽爲牌招入直,何如?傳曰,允。
又以承文院言啓曰,院吏文學官徐宗埰有頉代,幼學趙重會差下,付軍職冠帶常仕,何如?傳曰,允。
金昇圭,以統理交涉通商事務衙門言啓曰,本衙門前主事尹顯求還差下,令該曹口傳下批,何如?傳曰,允。
又以親軍別營言啓曰,本營左別將趙明夏,身病甚重,勢難察任,改差,何如?傳曰,允。
又以親軍別營言啓曰,本營左別將,今當差出,而擬望之人乏少,外任竝擬,何如?傳曰,允。
又以親軍別營言啓曰,本營騎士將具渶祖,身病猝重,勢難察任,改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
又以義禁府言啓曰,今此動駕時,本府都事,全數進參,而都事成一鎬·閔宗鎬,俱有身病,不得進參,竝令該曹口傳相換,以爲分排擧行,何如?傳曰,允。
吏曹口傳政事,禁府都事閔宗鎬,濟用奉事朴齊恂,已上相換,禁府都事成一鎬,監役徐殷淳,已上相換事,承傳,統理交涉通商事務衙門主事單尹顯求。
金昇圭,以義禁府言啓曰,保放罪人徐光穆·李鶴鎭·嚴錫瓘·李徽初·張益厚等,當爲還囚照律,鄭秀鉉當爲還囚,議處以入,而病勢一向未差,竝仍爲保放之意,敢啓。傳曰,知道。
吏曹啓目,直赴盧德鉉名字,改以台鉉,金悳均名字,改以熙圭事爲等如,告狀令藝文館給帖,何如?判付。啓,依允。
義禁府啓目粘連,向前鄭秀鉉亦,差祭名帖,初不來到,而入於現告,極爲冤枉是如,囚供分疏,縱有可援,事係祀典,難以全恕,以此照律,何如?判付。啓,合有參量,特爲分揀放送。義禁府照目粘連,昌德宮奎章閣入直兼檢書官李徽初,矣本府議啓內,閣直擅離,雖云病劇,國典所重,有難全恕,以此照律,罪笞四十收贖,附過還職,私罪,奉敎依允爲旀,功議各減,一等爲良如敎。
義禁府照目粘連,兔山縣監徐光穆矣本府議啓內,奸吏作弊,亂民起鬧,至於官門之咫尺,有此殺越之變怪,揆以經法,難免重勘是白乎矣,經年沈病,委頓不省,則合有參恕之端,以此照律,罪杖八十收贖,奪告身三等私罪,奉敎依允爲旀,功減一等爲良如敎。
義禁府照目粘連,尙瑞別提李鶴鎭,兵曹正郞嚴錫瓘等矣本府議啓內,李鶴鎭段,禁直旣闕,縱有其說,法意所在,難免重勘是白遣,嚴錫瓘段,職在巡檢,掌內闕直,未能糾察,罪著瘝溺,竝只以此照律,罪笞四十收贖,附過還職,私罪,奉敎依允爲旀,李鶴鎭段,功減一等爲良如敎。
義禁府照目粘連,假注書張益厚矣本府議啓內,廳坐不進,縱緣事勢,法意所重,不可無警,以此照律,罪笞四十收贖,附過還職,私罪,奉敎依允。
義禁府照目粘連,典獄參奉南相翊矣本府議啓內,承傳重囚,致此逃失,常時不能禁飭之罪,合施當律,以此照律,罪杖七十,徒一年半定配,依法典收贖公罪,奉敎依允爲旀,功減一等爲良如敎。
大護軍李秉文疏曰,伏以臣釁積穹壤,宜殄不滅,至近日乎?荐犯方命之辜,臣是何人,敢煩聰聽,屢激辭敎,若是無難乎?每違一番嚴命,輒增一番大盭,自顧形跡,實涉僭妄,沿畀薄譴,已失刑政之大寬,特宥之命,仍職之旨,竝時踵至,臣於是一倍震懾,五內遁喪,誠未料謬恩濫數之一至於斯。噫,臣罪,臣自知之,滓穢惡臭,判非薰沐之所可洗,瘢瘡餘痕,無奈粉鉛之所可掩,則臣之斷斷株〈守〉,莫可變動之實,頃於兩疏,已悉陳展,以大聖人至仁大德,拔坎陷而置袵席,釋鈇鉞而寵華衮,曲庇臣殊遇臣,至矣盡矣,骨肉之渥深,如山如海,頂踵之報答,無他無階,則惟當銘心殞首,永矢結草,糜粉湯火,不避夷險,而猶復一直逋慢,有若迷不知悟者,是豈臣專昧義分之嚴畏而然哉?第臣之出處可否,揆之四維,終不可抗顔彈束,脩門一步,艮阻在前,天牌又促,情窮勢迫,不止若鍵鹿藩羊之進退末由,惟我殿下,天地父母,憫覆之生成之,遞臣見銜,下臣司敗,仍治臣無嚴無憚之罪,以爲肅朝綱而警具僚焉。臣無任云云。答曰,省疏具悉。屢煩飭諭,又此撕捱,寧有如許事體?勿復逡巡,卽速肅命。
行護軍李重七疏曰,伏以臣,分符西邑,絲毫蔑補,而爲覲病母,得暇於道臣,已浹屢月,瘝曠尤悚。廼者亞卿寵擢之命,遽及於千萬夢寐之外,臣誠悸恐震剝,莫省措躬之所也。念臣賦命畸薄,早失所怙,兩家俱有偏母,而臣所後母,窮獨特甚,依賴爲命者,但臣一人,零丁孤苦,已無立門之望,貧窶淸寒,莫伸反哺之情,區區私願,得補末蔭,冀霑寸祿而已,豈料濫竊科第,內而臺省,外而郡寄,十年之間,門戶奄成,雨露之澤,而枯荄再榮,天地之仁,而死骨復肉,恩已厚矣,榮已至矣。臣雖隕首結草,不足以仰報萬一,而且臣幼旣失學,慟庭訓之莫承,長不修業,嘆師敎之無資,昏矇譾劣,百不猶人,而每奉除書,怵畏居先,一步漸進,意慮所可到,今玆謬命,又出於衆望之外,臣將何術而堪承,何德以稱允,不貽在梁之譏,不速負乘之咎也歟?況中批異數也,官賞難愼,何時不然,而在今日,尤有別焉。周行位著之上,經術才猷,望實俱優,贊化理需世用者,蓋不啻磊落彙征,而如臣眇末空疎,一無可取者,有何可紀之勞,而遽然超陞於卿宰之列,使國家命德之器,一輕至此也。不特臣之罔措,若隕淵谷,瞻聆所及,疇不駭惑,上不擇人而虛授,則將使賢能解體,下不量才而冒受,則必至廉隅掃地矣,豈不大可懼哉?烏浴無與乎白,筳小不倫於楹,求之名實,玷褻滋大,冒受之災,猶屬臣私,虛授之害,恐聖明,臣雖至愚,義不敢出。玆敢瀝肝陳籲。伏乞聖慈,念爵秩之在所愼簡,察微忱之非出矯飾,將臣資級職名,劃賜收還,以幸公私,不勝大願。臣無任云云。答曰,省疏具悉。卿其勿辭行公。
副校理沈相瓚疏曰,伏以臣於日昨,拜奎章閣直閣,祗隨牙牌,詣閤門外,領敎旨,謝恩而退,竊伏思惟,惟玆之職,非臣敢耐,皇兢愧厝躬靡所。臣本愚蒙,通籍有年,常懼忝先,刪念榮塗,薇垣特簡,遽出恒格,豈以臣有可取而然哉?我殿下,念臣世祿,恩由胥及,洪造厚渥,孰不艷誦?況今又玷掄揀,俾處深嚴,此殆臣溢量踰分,自速咎徵之會也。是閣之所由建,是職之所由設,臣雖生晩,亦嘗聞諸,猗我正廟,右文爲治,酌古通今,精義制置,奉御眞而掌雲漢,有宋之龍圖·天章也,撰詞命而備顧問,皇明之華蓋·文淵也。君臣師友之義,家人父子之親,天顔咫尺,地分密邇,有如此者,前後與選,極一代望,而苟非其人,寧曠不備?其人皆儒雅宏博,贊揚聲明,言議風裁,有足矜式耳。是故得者榮之,不得者慕之,勵名砥行,修夫藝術,斯致彬蔚之盛,則是官之得失輕重,有係汚隆,如臣者,一或冒叨,其爲褻且,苟當如何,而彼藝林碩學之士,將何以爲勸哉?臣旣蔑學,又無歷試,受恩偏隆,驟躋華顯,累則哲之明,玷名器之重,而貪戀仍冒,豈臣素算?事君之道,報答居先,進身之初,辭受爲重。玆敢不避僭越,仰暴情實。伏望殿下,俯垂鑑諒,亟將臣新除授閣銜,劃賜鐫改,以重官方,以安賤分焉。臣無任云云。省疏具悉。爾其勿辭察職。
上在景福宮。停常參·經筵。
李愚冕啓曰,明日常參·經筵,取稟。傳曰,停。
李應夏啓曰,右承旨柳芝榮,今日不爲仕進,卽爲牌招,何如?傳曰,允。
傳于李愚冕曰,文廟展拜後,十四日館學儒生應製,通方外爲之,試紙用大好紙,景武臺親臨磨鍊,武士試射,兵判中日閣爲之。
傳于李愚冕曰,屢下嚴命,一向力抗,駭惋之極,不欲索言,前營使申正熙,施以刋削之典。
傳于李愚冕曰,政官牌招開政。
傳于李愚冕曰,左承旨·右承旨·左副承旨許遞,前望單子入之。
傳于李愚冕曰,漢城判尹許遞,前望單子入之。漢城判尹前望單子入之,尹秉鼎落點。
傳于李愚冕曰,吏曹判書有闕之代,前望單子入之。吏曹判書前望單子入之,閔泳緯落點。
傳于李愚冕曰,直提學有闕之代,今日政差出。
傳于李愚冕曰,吏曹參議有闕之代,前望單子入之。吏曹參議前望單子入之,金文鉉落點。
李愚冕啓曰,新除授兼吏曹判書閔泳緯,參議金文鉉,一體牌招,何如?傳曰,允。
傳于李愚冕曰,有實故玉堂,竝許遞,今日政差出。
傳于李愚冕曰,東壁許遞,今日政差出。
傳于李愚冕曰,行護軍閔世鎬,戶參除授,行護軍李道稙,工曹參判除授。
傳于李愚冕曰,傳敎誤書之中官李存謙,推考。
李愚冕啓曰,行都承旨閔丙奭不爲仕進,左承旨·右承旨·左副承旨前望未下,右副承旨金昇圭式暇出去,院中只有臣一人,伴直無人。行都承旨所當牌招,而拘於廳規,不得請牌,何以爲之?敢稟。傳曰,牌招。承旨前望單子入之,李冕榮·朴容大·徐胄淳落點。
李愚冕啓曰,新除授承旨朴容大,資是嘉義,行都承旨閔丙奭,乃是嘉善,座次有違格例,何以爲之?敢稟。傳曰,新除授承旨許遞,前望單子入之。
又啓曰,行都承旨閔丙奭牌不進,伴直無人,行右承旨李冕榮所當牌招,而拘於廳規,不得請牌,何以爲之?敢稟。傳曰,牌招。
又啓曰,新除授承旨徐胄淳,以前任順天府使,方在解由未出中,何以爲之?敢稟。傳曰,勿拘。
又啓曰,右副承旨徐胄淳,時在忠淸道忠州地,斯速乘馹上來事,下諭,何如?傳曰,許遞,前望單子入之。承旨前望單子入之,吳益泳落點。
傳于李愚冕曰,在外同敦寧許遞,今日政差出。
兵曹口傳政事,副護軍單李範晉。
李愚冕,以吏曹言啓曰,慶州府尹李寅晩戶奴呈狀內,矣身上典,身病猝重,萬無赴任之望云。其身病旣如是,則有難强令赴任,罷黜,何如?傳曰,允。
又以吏曹言啓曰,甲山都護府使李舜器戶奴呈狀內,矣上典身病猝重,萬無赴任之望云。其身病旣如是,則有難强令赴任,罷黜,何如?傳曰,允。
又以吏曹言啓曰,繕工假監役官李泰稙·李東鎭,俱以身病,呈狀乞遞,改差,何如?傳曰,允。
又以吏曹言啓曰,安城郡守趙性鎬呈狀內,矣身受由上京矣。親病沈重,萬無還官之望云。其身病旣如是,則有難强令還任,改差,何如?傳曰,慈仁縣監李時愚相換。
李愚冕啓曰,臣吏兵批兼進之意,敢啓。傳曰,知道。
有政。吏批,兼判書閔泳緯進,參判趙秉世牌不進,參議徐相祖牌招不進,同副承旨李愚冕進。以尹用求·閔泳煥爲直提學,以李稷鉉爲同敦寧都正,尹命爕爲應敎,沈琦澤爲副應敎,申錫淵爲校理,南濟元爲副〈校〉理,洪炳一爲修撰,南奎熙爲副修撰,李敏鳳·金玉鉉爲假監役,朴海哲爲慶州府尹,金慶熙爲甲山府使。
兵批,判書閔種默病,參判趙文永病,參議姜入直進,參知鄭顯英病,同副承旨李愚冕進。同知單金光錫,加設單洪興敎,大護軍李鳳儀,護軍李應夏·李在馥·沈翼之·金禮淳,副護軍金宗漢·柳芝榮·柳潗·鄭煥春·兪致憲·金遠熙·洪彦周,副司直李源憙·張錫裕,副司果李俒·金明奎,以上竝單付。
再政。李泰容爲司僕正,故學生李馨溥贈吏參,故學生李源順贈吏議,故通德郞李長載贈僕正例兼,已上前慶州府尹李大稙三代,安城郡守趙性鎬,慈仁縣監李時愚,已上相換事,承傳。
傳于李愚冕曰,輔德有闕之代,前望單子入之。
傳于李愚冕曰,連山縣監尹養善,旌善郡守馬箕昇,相換。
兵曹口傳政事,親軍別營騎士別將單李昌濂。
李愚冕,以承文院言啓曰,院吏文學官趙重會有頉代,幼學金龍鉉差下,付軍職冠帶常仕,何如?傳曰,允。
又以義禁府言啓曰,今十三日動駕時,本府都事全數進參,而新除授都事李圭瑞在外,朴齊恂有身病,不得進參,竝令該曹口傳相換,以爲擧行,何如?傳曰,允。
吏曹口傳政事,禁府都事李圭瑞,引儀尹敎炳相換,禁府都事朴齊恂,繕工奉事趙景熙,已上相換事,承傳。
李愚冕,以義禁府言啓曰,今十三日動駕時,本府都事,以大駕各差備,全數進參,而王世子各差備都事,無以推移。假都事六員,令該曹口傳差出,以爲擧行,何如?傳曰,允。
又以義禁府言啓曰,卽接月令醫官鄭在瑢手本,則以爲,時囚罪人崔炳大,素患疝積,又添毒感,目下症形,實爲危劇云。罪人病勢如此,則一邊保放,一邊草記,載在法典矣。崔炳大姑爲保放之意,敢啓。傳曰,知道。
大匡輔國崇祿大夫行判中樞府事臣金炳德疏曰,伏以臣以無似,蚤竊科第,偏蒙三聖朝覆燾,蔑效一半分報答,每自循省,惴惴焉兢兢焉,一噉一睫之靡安者久矣。竊惟人臣事君之道,進退有宜,廉防爲大,苟其才學足以需時,筋力優於趨事。且或出處有關世敎,則雖至休致之年,固不可脫然引去,若夫庸昧而無所猷爲,癃頹而不能强策,爲官徒致瘝墜,臨事恒多僨誤。凡厥冗漫去處,亦無以句當者,其在量入之義,宜休之道,俱不當以年之已至與未至論也。臣之前後兜擾,罔非濫竽,及乎冥升揆列,器小受大,自速覆餗之辜,而幸其保有今日。是惟幄幪所庇,山藪所苞,之恩之德耳。若其才具則無堪任使,去就則自致顚倒,而狗馬之齒,今望七矣。非敢有志於高蹈遠引,妄擬前修之爲,而臣本受稟脆弱,加以自少善病,形柴皮皺,人皆危之。及其衰也,此症彼祟,日深一日,間或黽勉動作,輒致幾倍凘綴,氣血耗脫,精識迷錯,奄奄若不報朝夕,視他耄耋者,其朽鑠,殆有甚焉。非不欲夷險必前,鞠瘁而後已也,只恐熙朝之貽累,古家之忝生焉耳。記曰,大夫七十而致事,自其强仕而計,則人臣服官之日,爲三十年,此例之艮限也。皇明洪武年間,年六十而見仕宦者,聽其自請致仕,宣德中,從吏部尙書蹇義議,年五十以上有疾不諳文移者,皆罷去。臣之策名從政,今已四十禩,而濩落無容之狀,不可但以有疾不諳文移者言,則較之以禮經年限,未可謂不及,而律之以皇明議典,又有所可援矣。以臣家世受恩,義同休戚之蹤,實有明時便訣之心,而才短年邁,病又垂盡,觚稜之戀,雖耿結于中心,桑楡之收,妄有希於暮景,俾此殘喘,仰荷隆渥,優遊畎畝,歌詠聖德,以終餘生幾何,則莫非我聖上賜也。臣又有區區之私,寤寐如結者,先臣晩歲示憊,懸車告老,宣麻恩言,追思惟榮,臣雖不肖,倘使繼家庭之先業,備朝著之美事,則是乃天地父母,遂至仁也,不報之報,不啻含結而已。玆敢不揆僭忘,冒瀆崇聽。伏望聖慈,俯垂矜諒,亟許臣乞骸之請,公而不壞禮防,私而獲遂初心,不勝大願。臣無任云云。答曰,省疏具悉卿懇。求退之章,何爲而至也?不覺愕然失圖,卿之閒養於田園,已有年,而以卿德量,以卿才猷,憂國惓惓之誠,不以居位去位,而有所間焉朝野厚望,故予亦倚毗於卿,有不能已。況今國計茫然,民憂岌嶪,年至年未至,病甚病不甚之時,而卿何忍言退於今日乎?百爾思也,量其說而不得也。卿雖十番陳章,予則萬無聽施之理,更勿煩瀆。有時往來,補予不逮,共濟時艱,是所區區之望也。卿其諒之,卿其諒之。仍傳曰,此批答,遣史官傳諭。
上在景福宮。停常參·經筵。
李冕榮啓曰,明日動駕相値,視事,頉稟之意,敢啓。傳曰,知道。
李愚冕啓曰,明日大駕,詣文廟入幕次後,大王大妃殿·王大妃殿問安,何承旨進去乎?敢稟。傳曰,左副承旨進去。承旨前望單子入之,姜文馨落點。
李冕榮啓曰,新除授右副承旨姜文馨,卽爲牌招,何如?傳曰,允。輔德前望單子入之,金文鉉落點。
李冕榮啓曰,卽者宗廟署官員來言,再明日望祭受香時,提調趙敬夏,以獻官當爲進參,而有身病,不得進參云。卽爲牌招,何如?傳曰,允。
李愚冕啓曰,卽者漢城府郞廳來言,明日動駕時,堂上一員,當爲導駕,而判尹尹秉鼎在外,左尹李僖魯寶劍進,右尹李鳳九陣上進,不得進去云,何以爲之?敢稟。傳曰,左右尹許遞,前望單子入之。
京兆堂上前望單子入之,左尹李應夏落點,右尹南廷哲添書落點。
傳于李愚冕曰,吏曹參議有闕之代,前望單子入之。
李冕榮啓曰,今日齋宿,承旨當爲備員,左副承旨金昇圭,卽爲牌招,何如?傳曰,允。
傳于李愚冕曰,明日出宮,內門路,以建善門爲之。
李愚冕啓曰,宗廟提調趙敬夏牌不進推考傳旨,今方捧入,而再明日望祭受香時,當爲進參,如是違牌,事甚未安。更爲牌招,何如?傳曰,許遞,令該曹口傳差出。
傳于李愚冕曰,公事不審之中官羅世煥惟考。
吏曹,戶曹參判單閔世鎬,工曹參判單李道稙,已上除授事,承傳。
李愚冕,以禮曹言啓曰,今四月十四日親臨景武臺,館學儒生應製試取時,王世子侍坐之節,何以爲之乎?敢稟。傳曰,依例磨鍊。
又以承文院言啓曰,卽見盛京禮部咨文二道,則一是漂漢人領去譯學例賞銀兩頒給事也,一是本年夏季統巡着派前往事也。竝以承領之意,撰出回咨,付撥下送灣府,以爲入送之地,何如?傳曰,允。
又以承文院言啓曰,院吏文學官金龍鉉有頉代,幼學尹喆圭差下,付軍職冠帶常仕,何如?傳曰,允。
又以奎章閣言啓曰,新除授直提學尹用求·閔泳煥敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授直提學尹用求·閔泳煥,竝卽牌招,察任,何如?傳曰,允。
又以奎章閣言啓曰,待敎鄭寅昇疏批已下,卽爲牌招,察任,何如?傳曰,允。
又以侍講院言啓曰,新除授輔德金文鉉,卽爲牌招,察任,何如?傳曰,允。
又以弘文館言啓曰,新除授應敎尹命植,副應敎沈琦澤,校理申錫淵,副修撰南奎熙,竝卽牌招,察任,何如?傳曰,允。
又以弘文館言啓曰,新除授副校理南濟元,時在忠淸道結城地,修撰洪炳一,時在忠州地,經筵入番事緊,請竝斯速乘馹上來事,下諭。傳曰,竝許遞。
金昇圭,以親軍左營言啓曰,別隊哨官李胤埴改差代,軍官張永基陞差,使之擧行,何如?傳曰,允。
又以兵曹言啓曰,明日動駕時,寶劍朴容大,時無職名,依例口傳付軍職,何如?傳曰,允。
兵曹口傳政事,護軍單朴容大。
金昇圭,以兵曹言啓曰,今十三日北關王廟親行奠酌禮時大祝,例以文臣訓鍊正塡差矣。時任訓鍊正李有夏改差,其代口傳差出,何如?傳曰,允。
兵曹口傳政事,以尹命植爲訓鍊正。
待敎鄭寅昇疏曰,伏以臣,年淺學蔑之一庸品耳。徒藉先蔭,倖擢科第,厚蒙聖眷,頻忝宮銜,周旋講肆,薰沐睿化,榮幸縱極於私分,愧懼常切於微衷,不意日者,待敎前望恩點,遽及臣名,繼之以牙牌宣召,典式莫越,不敢違傲,雖卽蹶入肅,靦然上直,而若其惶懍震駴之忱,則歷屢日而實不能底定也。夫是閣,卽龍圖·文淵之遺制也。瞻寶幀而天日儼臨,奉聖謨而雲漢昭回,豈特演綸視草,替論思備顧問已哉?況參外之選,尤係峻望,專掌院務,兼綰瀛銜,苟非淸裁雋識,爲一世所推者,莫宜居之。今使如臣無似,廁跡其間,則是何異於俚音而混韶頀之譜,瓦罇而齒瑚璉之列乎?且臣之父,嘗拜是職也。亦以三世聯班,憂盈戒盛,兢惕靡措。今臣又踵武,有若弓冶之紹業者然,臣身之猥褻,已不足言。臣門之榮耀,一往愈倍,此臣所以居寵若驚,惴惴不自寧者也。噫,臣家,世受國恩,洪造若偏,河海之深,非涓滴之所酬,泰山之高,豈拳石之可補?惟有揆分度材,斂名跡於華膴,避譏謗於竽濫,以不報爲報而已。臣若重被不稱之服,廼招過福之災,則又非仰體我殿下終始生成之意也,左右參倚萬〈無〉仍冒之望。玆敢悉暴肝膈,仰瀆崇嚴。伏乞聖慈,俯察至懇,亟命鐫臣新授職名,俾公器重,而微諒遂焉。臣無任屛營祈懇之至云云。答曰,省疏具悉。爾其勿辭察職。
上在景福宮。停常參·經筵。
大駕詣文廟入齋室後,藥房·內閣·政院·玉堂口傳問安。答曰,知道。世子宮入幕次後,藥房·內閣·政院·玉堂·春坊口傳問安。答曰,知道。大王大妃殿·王大妃殿遣承旨問安。答曰,知道。展拜還入幕次後,藥房·內閣·政院·玉堂口傳問安。答曰,知道。世子宮展拜還入幕次後,藥房·內閣·政院·玉堂·春坊口傳問安。答曰,知道。仍詣北廟,入齋室後,藥房·內閣·政院·玉堂口傳問安。答曰,知道。世子宮入莫次後,藥房·內閣·政院·玉堂·春坊口傳問安。答曰,知道。奠酌禮還入幕次後,藥房·內閣·政院·玉堂口傳問安。答曰,知道。世子宮奠酌禮還入幕次後,藥房·內閣·政院·玉堂·春坊口傳問安。答曰,知道。還宮後,藥房·內閣·政院·玉堂口傳問安。答曰,知道。世子宮還宮後,藥房·內閣·政院·玉堂·春坊口傳問安。答曰,知道。
閔丙奭啓曰,司僕寺內乘來言,捲窓,取稟。傳曰,捲三窓。
姜文馨啓曰,明日常參·經筵,取稟。傳曰,停。
吏曹口傳政事,以李世宰爲宗廟提調。
傳于李愚冕曰,都承旨馳詣宗廟·永寧殿,奉審以來。
傳于李愚冕曰,左承旨馳詣景慕宮,奉審以來。
姜文馨啓曰,臣以大王大妃殿·王大妃殿問安進去,下直之意,敢啓。傳曰,知道。
傳于李愚冕曰,北廟奠酌禮時,禮房承旨禮貌官,輔德相禮,竝加資。
傳于姜文馨曰,輔德·兼文學有闕之代,前望單子入之。
傳于李愚冕曰,動輿時陪從,春·桂坊以下,別單書入。
傳于李愚冕曰,北廟奠酌禮時,贊禮以下,別單書入。
傳于李愚冕曰,政官牌招開政,賞典下批。
傳于李愚冕曰,右承旨·左副承旨許遞,前望單子入之。
傳于李愚冕曰,明日出宮門路,以建善門爲之。
李愚冕啓曰,卽者義禁府都事來言,今日動駕時,衛外擊錚罪人南孝元等八十三名,依例移送秋曹云矣,敢啓。傳曰,知道。
姜文馨,以禮曹言啓曰,卽接社稷署所報,則明日館學儒生應製試取時,本署官員,俱爲觀光云矣。依定式本曹佐郞尹基周,假官差送,以爲代直後赴試之地,何如?傳曰,允。
又以奎章閣言啓曰,守宮檢校直閣金興圭,卽爲牌招,何如?傳曰,允。
又以奎章閣言啓曰,大駕今已還宮,守宮檢校直閣金興圭,依定式減下,何如?傳曰,允。
又以承文院言啓曰,院吏文學官尹喆圭有頉代,幼學金在明差下,付軍職冠帶常仕,何如?傳曰,允。
李愚冕,以兵曹言啓曰,今日動駕時,寶劍李僖魯時無職名,依例口傳付軍職,何如?傳曰,允。
兵曹口傳政事,護軍單李僖魯。
李愚冕,以義禁府言啓曰,明日館學儒生應製,通方外爲之時,本府都事,皆爲赴擧,只有武都事一員,當直入直,而本府入直公事回公都事及秋成門禁亂都事,無以推移,假都事三員,令該曹口傳差出,以爲,分排擧行,何如?傳曰,允。
乙酉四月十三日巽時,大駕與王世子,詣文廟展拜,仍詣北關王廟,奠酌禮擧動入侍時,行都承旨閔丙奭,行左承旨吳益泳,行右承旨李冕榮,左副承旨金昇圭,右副承旨姜文馨,同副承旨李愚冕,記事官鄭寅燮·趙章夏·尹容植·李貞稙,提學金永壽,原任直提學李鎬俊,直提學尹用求·閔泳煥,原任直閣李鎬翼,檢校直閣朴鳳彬·金文鉉·鄭夏源,直閣沈相瓚,檢校待敎趙東冕·金用圭·金弼洙,待敎鄭寅昇,副校理朴齊璟,修撰趙尙學,以次侍立。時至,通禮跪啓請外辦。上具翼善冠·衮龍袍,乘輿出建善門,藥房提調李秉文,副提調閔丙奭進前奏曰,侵早勞動,聖體,若何?上曰,一樣矣。上至用成門,通禮跪啓請降輿乘輦,上乘輦,由光化門,至宗廟洞口外。傳曰,都承旨馳詣宗廟·永寧殿,奉審摘奸以來。至文廟大門外降輿所,通禮跪啓請降輿,上降輿步過,通禮跪啓請乘輿,上乘輿至降輿所,通禮跪啓請降輿,上降輿入幕次,王世子具冕服隨出。傳曰,東宮問安勿爲之。通禮跪啓請執圭,丙奭進圭,上執圭詣版位,王世子隨入就位,贊儀請鞠躬四拜興平身,上行四拜禮。上自西挾門,入殿內奉審,王世子隨輿奉審後,上下階。領議政沈舜澤進前奏曰,聖廟展拜,誠禮克伸,侵早勞動,聖體,若何?上曰,一樣矣。又進睿前奏曰,行禮勞動,睿體,若何?答曰,一樣矣。傳曰,啓聖祠遣左承旨,看審以來。上詣東西廡,碑閣周覽,王世子隨詣周覽後,步詣明倫堂,還入幕次,王世子隨入小次後,傳曰,東宮問安勿爲之。少頃,通禮跪啓請外辦,上改具軍服,乘座馬,王世子具軍服,乘馬隨出,進發至北廟洞口下輦所,通禮跪啓請降馬乘輿,上降馬乘輿,由廟大門入幕次,王世子隨入小次,傳曰,世子宮問安勿爲之。展拜時至,通禮跪啓請出次,贊儀導上詣褥位北向立,王世子入就位,贊儀唱鞠躬四拜興平身,上行四拜禮,王世子行四拜禮。贊儀導上入廟內奉審,東西碑閣奉審,王世子隨詣奉審訖。上還入幕次,王世子隨入小次,少頃,宣傳官跪稟先後廂各營着甲冑,奠酌禮時至,通禮跪啓請出次,上改具軍服甲冑,盥洗以出,贊禮導上入正門詣版位北向立,王世子具甲冑入就位,贊儀唱鞠躬四拜興平身,上行四拜禮,王世子行四拜禮,在位人,皆四拜禮。贊禮導上詣顯靈昭德武安王神座前北向立,贊禮啓請跪,上跪,丙奭奉香,愚冕奉爐,贊禮啓請三上香,上三上香,愚冕奠爐于案,文馨以幣篚授進幣官兵曹判書閔種默,種默跪受進,贊禮啓請執幣獻幣,上執幣以授奠幣官兵曹參議姜,跪受奠于案,贊禮啓請俯伏興平身,上俯伏興平身,贊禮導上詣尊所西向立,丙奭擧羃,贊禮導上詣神座前北向立,贊禮啓請跪,上跪,文馨奉酌跪進,贊禮啓請執爵獻爵,以授愚冕,跪受奠于案,贊禮啓請俯伏興少退跪,上俯伏興少退,太祝訓鍊正尹命植讀祝訖。贊〈禮〉啓請俯伏興平身,贊禮導上降復位,贊儀唱鞠躬四拜興平身,上行四拜禮,王世子行四拜禮,在位人行四拜禮,贊儀唱鞠躬四拜興平身,上行四拜禮,王世子行四拜禮,贊儀導上詣望燎位,望燎訖。配位獻官後營使李鳳九,門神位獻官行護軍元世,行禮如儀訖。贊儀啓請禮畢,導上還入幕次,王世子還入小次,宣傳官跪稟先後廂各營解甲冑,還宮時至,通禮跪啓請外辦,上改具軍服出次,通禮跪啓請乘輿,上乘輿出廟門外下輦所,通禮跪啓請乘馬,上乘馬,王世子具軍服隨出。傳曰,隨駕與隨輿軍兵,令各其營乾犒饋。仍進至文廟洞口下輦所,通禮跪啓請降馬,步過後,仍乘馬踰磗石峴,入光化門,由用成門,上入建善門還內,王世子隨入還內。諸臣以次退出。
上在景福宮。停常參·經筵。
姜文馨啓曰,明日常參·經筵,取稟。傳曰,停。
以北廟奠酌禮時,贊禮以下別單,傳于姜文馨曰,進幣官兵曹判書閔種默內下虎皮一令賜給,奠幣官兵曹參議姜內下鹿皮一令賜給,贊禮禮曹判書李秉文,執禮副修撰南奎熙,大祝訓鍊正尹命植,配位獻官後營使李鳳九,門神位獻官行護軍元世,相禮李重夏,竝加資,典祀官奉常正朴鍾善,執尊訓鍊副正南致源,盥洗位訓鍊僉正邊錫麟·趙應顯,判官李海永·安弼求,掌牲令宣傳官李殷春,協律郞宣傳官任燦鎬,贊者引儀李奎學·申鍾協,謁者兼引儀李承稷·黃義麟,贊引假引儀閔載德·鄭重岱,祭監監察盧炳穆·尹相耇,配位大祝宣傳官李圭桓,祝史訓鍊僉正李恒魯,齋郞訓鍊主簿許洹,門神位大祝宣傳官金翰求,祝史訓鍊僉正李峻器,齋郞訓鍊主簿郭漢益,香祝陪從校書判校韓龍珪,正書忠衛李熙錫,各兒馬一匹賜給,掌儀李奭鎭,守令待窠擬入,相禮前引兼引儀鄭根燮·洪禧錫,竝察訪首先擬入,廟司訓鍊參軍鄭光源六品職調用,其餘奏時官員役等,竝依判下施賞。
以動輿時陪從春·桂坊以下別單,傳于姜文馨曰,師領議政沈舜澤內下大豹皮一令賜給,左賓客閔泳緯內下豹皮一令賜給,右賓客尹滋承,左副賓客李鎬俊,右副賓客金永壽,各內下虎皮一令賜給,內閣提學金永壽,原任直提學李鎬翼,各熟馬一匹賜給,直提學尹用求,原任直閣李鎬翼,內醫提調李秉文,行右承旨李冕榮,各半熟馬一匹賜給,禮貌官輔德金文鉉,別軍職李允用,竝加資,兼輔德鄭夏源內下大鹿皮一令賜給,兵曹參判趙文永,佐郞申佐熙,弼善金在容,兼弼善鄭寅學,文學尹相衍,兼文學李重夏,司書趙秉翊,兼司書閔啓鎬,說書金永迪,兼說書尹容植,檢校待敎趙東冕·金弼洙,待敎鄭寅昇,注書鄭寅燮,史官尹容植,左翊衛李琬夏,右翊衛李秉翼,左司禦金明洙,右司禦李鎬奭,左翊贊吳錫泳,右翊贊李敬翼,左衛率徐完淳,右衛率李道夏,左副率李聖烈,右副率宋憲祖,左侍直金炳祖,右侍直金炳億,左洗馬尹成求,右洗馬趙鳳鎬,親軍前營兵房申橚,領官李奎曾,左營兵房沈宜宏,哨官南宮杓·崔洛周,禁府都事沈相曦·李奎承·李能九·徐殷淳,各兒馬一匹賜給,司僕僉正金永稷,主簿金亨植·李鍾協,竝外職陞敍,別軍職李奎性·沈遠澤·尹泳奎·趙載恒,親軍右營別抄領官趙存斗,左營別隊別將趙存斗許用水使履歷,別軍職閔相能許用邊地履歷,宣傳官金東韻許用防禦履歷,白性基守令待窠,首先擬入,趙羲昌·五衛將南啓興·徐丙潤·金錫圭·趙相植,忠翊將安厚善,許用營將履歷,宣傳官李俊鎬陞敍,沈馨澤·吳殷泳·吳瓚泳·沈夏澤·許燉·李敎敏·李徹純·金範九竝仍其職陞敍,五衛將孟浩瑢,忠壯將朴樞鎭,議藥同參金明奎,掌務官金興圭,竝相當職調用,親軍前營哨官李承遠陞六,御醫李恕根·崔性愚,竝加資,鍼醫尹龜楨,以其姪澤院相第調用,其餘奏時官·將校·樂工·員役等,竝依判下施賞。
傳于姜文馨曰,同成均趙康夏·李承皐,大司成鄭夏源,各內下鹿皮一令賜給。
傳于姜文馨曰,文廟展拜時,擧行事知守僕與殿吏,竝帖加,其餘守僕,令該曹木布帖給。
傳于姜文馨曰,挾侍李裕鼎·金圭錫,各內下鹿皮一令賜給。
傳于吳益泳曰,吏兵換房承旨前望單子入之,李起鎬·金學洙落點。
吳益泳啓曰,新除授行右承旨李起鎬,左副承旨金學洙,竝卽牌招,何如?傳曰,允。
春坊前望單子入〈之〉,輔德閔永韶落點。兼文學金弼洙添書落點。
吳益泳,以吏曹言啓曰,卽接漢禮院牒報,則以爲,王世子親臨景武臺敎是時,相禮,不可不備云。未差之代,口傳備擬以入之意,敢啓。傳曰,知道。
吏曹口傳政事,以金在容·鄭寅學·李鎬冕爲相禮。
傳于吳益泳曰,左副承旨許遞,前望單子入之。吏曹參議前望單子入之,鄭夏源添書落點。
吳益泳啓曰,新除授吏曹參議鄭夏源,一體牌招,何如?傳曰,允。
吳益泳,以宗親府言啓曰,工曹參判李道植,宗正卿依例差下,令該曹下批,何如?傳曰,允。
傳于吳益泳曰,在外同敦寧·敦寧都正許遞,今日政差出。
傳于吳益泳曰,工判前堂上竝許遞,今日政差出。
傳于吳益泳曰,長湍府使之代,長連縣監吳慶然除授。吏曹,長湍府使單吳慶然除授事,承傳。
傳于吳益泳曰,瑞興府使金胤鉉,光州牧使宋綺老,相換。
傳于吳益泳曰,寧海府使李起俊,堂上宣傳官,令該曹口傳加設單付。
吳益泳,以吏曹言啓曰,連山縣監尹養善,旌善郡守馬箕昇相換事,命下矣。旌善郡守馬箕昇,以前任淸河縣監·積城縣監,俱以方在解由未出中,何以爲之?敢稟。傳曰,勿拘。
又以吏曹言啓曰,瑞興都護府使金胤鉉,光州牧使宋綺老相換事,命下矣。瑞興都護府使金胤鉉,以前任洪州牧使·安州牧使,俱以方在解由未出中,光州牧使宋綺老,以前任長興都護府使,方在解由未出中,何以爲之?敢稟。傳曰,勿拘。
又以吏曹言啓曰,熊川縣監全昌烈呈狀內,矣身身病猝重,萬無赴任之望云。其身病旣如是,則有難强令赴任,罷黜,何如?傳曰,安峽縣監李羲祖相換。
又以吏曹言啓曰,繕工監假監役官金玉鉉·李敏鳳,俱以身病,呈狀乞遞,改差,何如?傳曰,允。
又以吏曹言啓曰,慶州府尹朴海哲戶奴呈狀內,親病沈重,萬無赴任之望云。其親病旣如是,則有難强令赴任,改差,何如?傳曰,允。
又以忠勳府言啓曰,順康園守奉官金駿九,以其身病,呈狀乞遞,改差,何如?傳曰,允。
姜文馨,以弘文館言啓曰,修撰趙尙學差祭,下番闕直,事甚未安。一員未差,副修撰金弼洙內閣進,南奎熙卽爲牌招入直,何如?傳曰,允。
又以弘文館言啓曰,下番闕直,事甚未安。應敎·副校理一員,修撰一員未差,校理朴齊璟,修撰趙尙學差祭,副校理沈相瓚,副修撰金弼洙內閣進,南奎熙有身病,校理申錫淵卽爲牌招,姑降入直,何如?傳曰,允。
有政。吏批,兼判書閔泳緯牌招不進,參判宋秉璿在外未肅拜,參議鄭夏源進,行左副承旨姜文馨進。
以吏批言啓曰,兼判書閔泳緯牌招不進,參判宋秉璿在外未肅拜,小臣獨政未安,何以爲之?敢稟。傳曰,只出緊任。
又以吏批言啓曰,前假監役官具元植,今年爲八十歲,而見漏於應資老人抄啓中,未蒙恩資云,考見政案,則其年果爲的實矣。在前如此之人,追後啓稟蒙恩,多有已例,今日政加資下批之意,敢稟。傳曰,知道。
又以吏批言啓曰,長湍都護府使玄濟普戶奴呈狀內,矣上典身病猝重,萬無還官之望云。其身病旣如是,則有難强令還任,罷黜,何如?傳曰,允。
以鄭寅奭爲應敎,洪正厚爲副校理,朴衡東爲修撰,曺始永爲副修撰,李容元爲同敦寧,金文鉉爲工曹參判,李順吉爲敦寧都正,尹命植爲禮曹參議,李重夏爲工曹參議,閔泳奎爲慶州府尹,李寅述爲寧海府使,禮曹判書李秉文今加崇政,行護軍元世今加資憲,後營使李鳳九今加嘉義,右副承旨姜文馨,輔德金文鉉,已上今加嘉善,相禮李重夏,副修撰南奎熙,訓鍊正尹命植,已上今加通政,加資事,承傳。連山縣監尹養善,旌善郡守馬箕昇,已上相換,安城郡守趙性鎬,慈仁縣監李時宇,已上相換,瑞興府使金胤鉉,光州牧使宋綺老,已上相換,熊川縣監金昌烈,安峽縣監李羲祖,已上相換事,承傳。
兵批,判書閔種默病,參判趙文永病,參議姜入直進,參知鄭顯英病,右副承旨李愚冕進。以李引燁爲西城別將,同知單鄭在鉉,僉知單金泰漢·吳澤秀,東林別將朴時潤,護軍金永哲·李道宰·李根命·金文鉉·李道植·李稷鉉·呂重燮,副護軍徐胄淳·金昇圭·鄭元夏·兪致憲·李重夏·尹命植·南肅熙·李重燮,副司直尹泰興·宋伯玉·南濟元,副司果洪炳一·鄭元鳳·金君植·秋禧縉·高宜奎·吳應星·申晩永·金善圭·李時豐·車鎭九,副司猛趙重會·金龍鉉·尹喆圭·金在明·徐宗埰,以上竝單付。
吏批,再政。以洪鍾萬爲大司成,吳炳文爲掌樂正,金悳濟·金膺洙爲假監役,車鎭九爲司饔主簿,崔商弼爲順康園守奉官,金昇澤爲武烈祠參奉,前監役具元植今超通政,朝官年八十,依法典加資,分奉常主簿加設單洪綏燮,直長加設單李濟淳,行左副承旨單姜文馨。
傳于姜文馨曰,進士李萬宰,特爲賜樂。
姜文馨啓曰,卽者景慕宮官員來言,明日望祭,提調以獻官當爲進參,而提調李喬翼,親臨應製時,別雲劍進,不得進參云,何以爲之?敢稟。傳曰,許遞,前望單子入之。景慕宮提調前望單子入之,洪澈周落點。
承旨前望單子入之,李容稙落點。
姜文馨,以奎章閣言啓曰,明日卽觀文閣夏孟朔大奉審日次,奉謨堂奉審日次,時·原任閣臣,依節目進詣擧行之意,敢啓。傳曰,知道。
又以承文院言啓曰,院吏文學官金在明有頉代,幼學金都根差下,付軍職冠帶常仕,何如?傳曰,允。
李愚冕,以兵曹言啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
又以親軍別營言啓曰,本營左別將李昌濂,前任全羅兵使騎士將韓鎭稷,前任城津僉使,俱在前所矣。領軍之職,久曠可悶,竝改差,何如?傳曰,允。
又以親軍別營言啓曰,謹依下敎,隨駕與隨輿軍兵等處,乾犒饋分給之意,敢啓。傳曰,知道。
又以親軍右營言啓曰,謹依下敎,隨駕與隨輿軍兵等處,乾犒饋分給之意,敢啓。傳曰,知道。
乙酉四月十四日巽時,上與王世子,詣景武臺。館學儒生應製,通外試取入侍時,行都承旨閔丙奭,行左承旨吳益泳,行右承旨李起鎬,左副承旨金昇圭,右副承旨姜文馨,同副承旨李愚冕,記事官鄭寅燮·趙章夏·尹容植·李貞稙,直提學尹用求·閔泳煥,檢校直閣朴鳳彬·金文鉉·鄭夏源,直閣沈相瓚,檢校待敎趙東冕·金用圭·金弼洙,待敎鄭寅昇,副校理朴齊璟,修撰趙尙學,以次侍立。時至,通禮跪啓請外辦,上具翼善冠·衮龍袍,與世子宮,乘輿出建善門,藥房提調李秉文,副提調閔丙奭進前奏曰,侵早勞動,聖體,若何?上曰,一樣矣。仍由神武門,詣景武臺,通禮跪啓請降輿,上降輿乘座,丙奭讀奏入門單子訖。仍奏曰,侍衛從陞中,有試官蒙點人,使之下去,一體行禮乎?上可之。引儀引讀券官工曹判書金永壽行護軍,金弘圭,行護軍徐正淳,行副護軍李根秀,行副護軍曺寅承,兵曹正郞李勝宇,副司果趙秉聖立就位,行四拜禮訖。上命書題賦思樂泮水,限申時,永壽等跪書,仍讀奏訖。勝宇奉出懸之,上命試官權退,上入小次,賓客·別雲劍寶劍·兵曹堂上·堂上閣臣·春坊堂上·對讀官·入侍承旨,竝讀券官加差下,堂下閣臣·春坊·入直玉堂,竝讀券官加差下,使之分考。丙奭以司謁口傳入稟曰,收券已多,考試,何如?上可之,/又稟曰,今番應製,取幾人乎?上曰,取百人。永壽等考試訖。上出次,仍敎曰,科次,便殿待令。傳曰,還宮當自內爲之矣,該房知悉。科次入侍時,上御長安堂,諸臣以次進立訖。上命科次爲之,丙奭奏曰,讀券,何以爲之乎?上曰,對讀官讀之。秉聖等讀券第一張,上命止之。永壽奏曰,書等何以爲之乎?上曰,二張書正三下,三十一張書草三下,其餘竝書次上。永壽書等訖。丙奭曰,坼封,何以爲之乎?上曰,承旨坼封,可也。起鎬坼封內讀奏,上曰,承旨輪回讀之也,起鎬等讀奏訖。上命書傳敎曰,館學儒生應製賦居首,三下一幼學宋敏洙,三下二幼學洪承岳,竝直赴殿試,之次草三下幼學金商寬·南甲元·金德潤·李萬宰·李燦玉·申錫老·禹應龍·李在玉·韓昌休·尹相甫·金泰炳·金洛龜·沈相璡·李圭男·朴箕鎭,竝付之進士榜末,之次草三下幼學李鼎老等十六人,竝直赴會試,之次次上幼學盧泰遇等十八人,竝給二分,之次次上幼學蔡瀧等十九人,竝給一分,之次次上幼學張燾等三十人,各奎章全韻一件賜給。傳曰,入格儒生,明日待令。上命〈退〉,諸臣以次退出。
上在景福宮。停常參·經筵。
藥房副提調閔丙奭啓曰,親臨試士,勞動旣多,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
吳益泳啓曰,新除授同副承旨李容稙,卽爲牌招,何如?傳曰,允。
又啓曰,行右承旨李起鎬,今日不爲仕進,卽爲牌招,何如?傳曰,允。
兵曹,今四月十六日乙酉式年武科景武臺親臨敎是時,原榜人,規矩片箭三矢一百三十步一巡一中,騎芻一次二中,柳葉箭五矢一百二十步一巡一中,鳥銃三柄一巡一中,講書粗以上,五技取三技。
兵曹,今四月十六日乙酉式年武科景武臺親臨殿試敎是時,直赴殿試人,規矩片箭三矢一百三十步一巡一中,鳥銃三柄一巡一中,講書粗以上,三技取一技。
傳于吳益泳曰,藥院都提調有闕之代,前望單子入之。內醫都提調前望單子入之,領議政沈舜澤落點。
注書趙章夏病,代以金翊洙爲假注書。
李容稙,以兵曹言啓曰,明日親臨景武臺殿試試取時,本曹堂上侍衛,當爲備員,而參判趙文永,有身病不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以李鎬翼爲兵曹參判。
傳于吳益泳曰,政官牌招開政。
傳于李容稙曰,明日出宮門路,以建善門爲之。
傳于姜文馨曰,入格儒生入侍。
傳于姜文馨曰,右副承旨許遞,前望單子入之。承旨前望單子入之,鄭元和落點。
傳于姜文馨曰,呈告同義禁許遞,今日政差出。
傳于姜文馨曰,在外敦寧都正許遞,今日政差出。
傳于姜文馨曰,沔川郡守洪鍾漢,永春縣監兪致永相換。
傳于姜文馨曰,今日政遷轉守令,勿拘常格,已準限未準朔守令中,通瀜擬入。
姜文馨,以吏曹言啓曰,繕工監假監役官金悳濟·金膺洙,俱以身病,呈狀乞遞,竝改差,何如?傳曰,允。
又以吏曹言啓曰,沔川郡守洪鍾漢,永春縣監兪致永相換事,命下矣。永春縣監兪致永,以前任大興郡守,方在解由未出中,何以爲之?敢稟。傳曰,勿拘。
又以弘文館言啓曰,下番闕直,事甚未安。副修撰金弼洙內閣進,修撰趙尙學,新除授修撰朴衡東,副修撰曺始永,竝卽牌招,推移入直,應敎鄭寅奭,副校理洪正厚,一體牌招,察任,何如?傳曰,允。
李容稙,以兵曹言啓曰,禁軍別將李長會,以其身病,無望供職,呈狀乞遞,改差,何如?傳曰,允。
又以兵曹言啓曰,禁軍別將今當差出,而擬望之人乏少,堂上時任兵使竝擬,何如?傳曰,允。
兵曹,以閔肯植爲禁軍別將。
李容稙,以兵曹言啓曰,兼司僕將宋淳億,五衛將金元文·金光錫·李浩植·李順學,昌德宮衛將韓景順·宋弘祿,慶熙宮衛將鄭致涇,俱以病難供職,呈狀乞遞,竝改差,何如?傳曰,允。
有政。吏批,兼判書閔泳緯牌招不進,參判宋秉璿在外未肅拜,參議鄭夏源進,行左副承旨姜文馨進。
以吏批言啓曰,兼判書閔泳緯牌招不進,參判宋秉璿在外未肅拜,小臣獨政未安,何以爲之?敢稟。傳曰,只出緊任。
以崔永弘爲敦寧都正,姜文馨爲同義禁,金五鉉爲寧越府使,盧炳稷爲長連縣監。
兵批,判書閔種默進,參判李鎬翼病,參議姜入直,參知鄭顯英病,右副承旨李容稙進。
以兵批言啓曰,群山僉使今當差出,而擬望之人乏少,同道營將竝擬,何如?傳曰,允。
以任衡準·朴英鎭爲同知,申桓爲兼訓鍊都正,李圭昇爲宣傳官,李舜器爲司僕將,尹益祚·李龍九·沈麟之·朴秀麟爲五衛將,鄭昌允·吳泳學爲昌德將,趙和璧爲慶熙將,南啓宓爲全羅兵使,權昌燮爲群山僉使,同知單成晉鎬·吳耆源·吳興源,僉知單金英肇,護軍趙文永·李長會,副護軍李愚冕·李順吉·申晢仁·宋奎鎭·韓鎭稷,副司果朴有鎭,以上竝單付。
吏批,再政。以朴淵欽·朴慶東爲假監役,李輔仁爲淮陽府使,任澤鎬爲高原郡守。
兵批,再政。以柳敦秀爲全州營將,同知單韓景順,僉知單尹益祚。
吏批,三政。以金奎昇爲密陽府使,趙秉甲爲寶城郡守。
四政。張錫祚爲永川郡守,玄濟昶爲稷山縣監。
五政。張龍煥爲鎭海縣監。
姜文馨,以侍講院言啓曰,今十六日親臨景武臺侍座敎是時,本院當爲全數進參,而弼善未差,無以備員,何以爲之?敢稟。傳曰,前望入之。弼善前望單子入之,鄭寅學添書落點。
傳于姜文馨曰,兼弼善有闕之代,前望單子入之。
傳于姜文馨曰,兼說書陞六。
傳于姜文馨曰,兼說書有闕之代,前望單子入之。
姜文馨,以奎章閣言啓曰,景慕宮望廟樓,今望奉審,無頉之意,敢啓。傳曰,知道,
又以承文院言啓曰,院吏文學官金都根有頉代,幼學沈能謙差下,付軍職冠帶常仕,何如?傳曰,允。
李容稙,以兵曹言啓曰,直赴殿試奉承傳閑良金興謙等四百十六人,隨其錄名,依例許赴於明日殿試之意,敢啓。傳曰,知道。
又以兵曹言啓曰,今番乙酉式年武科殿試敎是時,直赴殿試人,應試區別,別單書入之意,敢啓。傳曰,知道。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
判府事金炳始箚曰,伏以臣之見叨嘗藥,纔三箇月于玆矣。筋力之自效,忱誠之粗伸,惟是職爲然,顧何敢輒事瀆擾?欲占其便,而第臣病情,雖云免危,餘祟尙苦,長委席床,重以脅痰頑結,蠢動不得,外內交治,迄無分效,從前隳曠,已是賤分之所未敢,安有不可一往虛縻,而今日日次候班,又無以自力趨進,滿心惶阨,益靡所容措,玆敢短章控籲。伏乞聖明,特垂憐察,將臣所帶保護之任,劃賜鐫免,不勝至祝。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于李容稙曰,此批答,遣史官傳諭。
左參贊金尙鉉疏曰,伏以進退以禮,明王之盛節,仕止知足,人臣之常分。是故,記云,大夫七十而致仕,蓋周之制,以年而設爲防限者,夫豈徒然哉?七十,耳目不聰明,退老避賢,所以長廉遠恥,懸車示不用,此白虎通之論也。致其所掌之事於君而告老,其有德尙壯則不聽耳,此鄭玄之註。於斯數者,可知其臣之告老,能操知恥之義。君之許休,寔出體下之恩,而其限莫越乎七十,朝典然也。若有德尙壯之不聽,非人人所當施所可冀者耳。臣以天地間昧昧無所用之一贅物,遭際聖明,恩山德海,曲成不遺,明堂孚尹,碔砆混薦,大廈戢孴,樗櫟錯參,追隨周行,不爲不久,歷揚內外,不爲不多。惟以彝性之不泯,先訓之粗守,愛君之心,非不至矣,憂國之忱,非不切矣。其柰學殖荒落,智慮淺薄,當官而無建白之言,治民而乏經濟之具。皓首低回,備冗充散,有臣如此,將焉用哉?靈芝不秀,歲月如流,倏焉年至而又過五籌矣。臣旣自知其無所用,世亦知臣以無所用。今以無所用之身,支離淟涊,但蠧太倉之粟,而恬不知退,則是乃沒廉恥之一庸夫,豈不可醜哉?且臣畸獨之命,情有所傷,疾病之嬰,理固難免,火痰鬱結,腰肢酸痛,轉側俯仰之際,拘急窒塞,兩脚蹇跚,欲起旋仆,戶闥之內,不能運寸步者,已多歲年,春明一路,杳如河漢。嗟,國恩之未酬,慨餘生之無幾,中夜捫枕,不覺涕泗之交流。夫仕宦而依近聖明,勉立功業,卽臣子之大願,而泯泯汶汶,無一表見,徒乞其殘軀,以就死林泉,與草木同朽腐,此昔人所謂入寶山空手回者,斯豈臣之所樂爲者乎?臣之心,亦豈不悵然躊躇乎?然臣旣無所用矣,老而病又深矣,臣安得以不退哉?註家所云有德,臣匪敢擬議,所云尙壯,亦非可論於今臣之衰癃。故臣敢援引古志,罄寫微懇,恭將疾痛之呼,冒瀆黈絖之聰。伏乞天地父母,憫之矜之,特許奉朝賀之銜,則臣之未死之年,猶能晨夕焚香,稽首蒼穹,爲聖上祝萬年無疆之福也。臣無任云云。答曰,省疏具悉。懸車之請,雖多古例,耆舊許遞,何可遽施乎?
乙酉四月十五日酉時,上御乾淸宮。入格儒生入侍時,行左副承旨姜文馨,記事官鄭寅燮,記事官尹容植·李貞稙,以次進伏。幼學李萬宰·尹相甫·沈相璡·李龍儀,生員朴文會,進士南相學,生員李根敎,幼學金在淳,序立階下訖。上曰,史官分左右。文馨曰,入格儒生中,宋敏洙等九十二人,有身病不得待令矣。待令儒生,使之陞堂,奏職姓名乎?上可之。萬宰等以次進前,奏職姓名訖。文馨曰,儒生使頒賞行禮乎?上可之。儒生等行禮訖。文馨曰,儒生等使之出送乎?上曰,使之出送,而進士三人,則承旨出去進退也。文馨曰,招入院隷擧行乎?上可之。文馨出楹外,進士李萬宰·尹相甫·沈相璡,再三進退訖。上曰,儒生出送也。仍命史官就座。又命退,承史以次退出。
上在景福宮。停常參·經筵。
姜文馨啓曰,明日常參·經筵,取稟。傳曰,停。
吳益泳啓曰,行右承旨李起鎬,今日不爲仕進,卽爲牌招,何如?傳曰,允。
李容稙啓曰,同副承旨鄭元和,時在江原道寧越府任所,斯速乘馹上來事,下諭,何如?傳曰,許遞,前望單子入之。
姜文馨啓曰,同敦寧李容元除拜後,過三日不爲出肅,依定式推考警責,仍卽牌招,察任,何如?傳曰,允。
李容稙啓曰,假注書金翊洙,時無職名,令該曹依例付軍職,冠帶常仕,何如?傳曰,允。
承旨前望單子入之,尹相翊落點。
李容稙啓曰,今日殿座時,承旨當爲備員,新除授同副承旨尹相翊,卽爲牌招,何如?傳曰,允。
傳于李容稙曰,說書有闕之代,前望單子入之。春坊前望單子入之,兼弼善金在容,說書鄭世源添書落點。
春坊前望單子入之,兼說書金永迪添書落點。
吏曹口傳政事,檢閱單李茂魯。
李容稙啓曰,新除授檢閱李茂魯,時在京畿楊根地,斯速乘馹上來事,下諭,何如?傳曰,允。
傳于李容稙曰,寶劍朴容大·李源逸,竝從重推考。
傳于李容稙曰,寶劍徑先捧入之中官朴漢應·羅世煥,竝罷職。
傳于李容稙曰,進士沈相璡,特爲賜樂。
傳于李容稙曰,挾侍李章鎬·文有用,竝令內府調用,玉印差備朴東爕,半熟馬一匹賜給,隨駕朴漢應·金錫勳·羅世煥·李有泰,達字差備李朱夏,擔筒箇金鍾益,問安金泓錫,各兒馬一匹賜給,薛里邊成一,掌務朴鍾祿,掌設全弼永·姜浩敏,捲帳差備金珉器,竝令內府陞敍,注書鄭寅燮病,代以金敎獻爲假注書。
兵曹口傳政事,禁軍別將單閔肯植。
兵曹口傳政事,親軍別營騎士將單李在頀。
姜文馨,以禮曹言啓曰,今四月二十二日巽時,式年武科放榜時,親臨與權停例,何以爲之,而處所,以何處擧行乎?敢稟。傳曰,權停例爲之。
又以弘文館言啓曰,下番無他推移之員,不得已,以上番姑降入直之意,敢啓。傳曰,知道。
又以侍講院言啓曰,新除授弼善鄭寅學,卽爲牌招,察任,何如?傳曰,允。
又以侍講院言啓曰,新除授說書鄭世源,卽爲牌招,察任,何如?傳曰,允。
又以承文院言啓曰,院吏文學官沈能謙有頉代,幼學韓相斌差下,付軍職冠帶常仕,何如?傳曰,允。
禮曹判書李秉文疏曰,伏以吉日淸和,秪謁先聖,親奠北廟,闡儒敎於重道,寓宸誠於崇德,觀聽旄籥,群情告欣。于是,臣職忝贊禮,瞻引乎珠旒之前,折旋於樽罍之間,只知與榮,何有其勩?廼者聖眷,特軫酬勞,擢臣所以崇政大夫之階,臣聞命震慄,汗漐如漿。夫賞功,聖王之所愼,增秩,恩典之最優,罔功之賞,有乖激勸,非分之秩,徒增玷褻,矧臣所受,卽上公一品也。班峻槐棘,望尊簪紳,自非老成宿德之一世推重者,莫宜濫躋,如臣權魯鄙卑,何敢比擬於此乎?噫,臣之通籍,今近四十稔矣。猥荷三聖朝洪造湛渥,冥升無藝,滾到九卿之列,亦一紀于玆,內外歷揚,僨瘝滋多,愆尤也積之山,而山反低,涵貸焉量諸海,而海猶淺,蕩瑕滌垢,無過幾辰,紆寵侈榮,若偏一已,臣亦粗具人性,寧不厚顔忸忧,寢夢驚噩乎?若又進退而不知止,貪戀酲奔,恬固自安於四維之外,則過福致咎,辜恩添誅,可立而俟。臣雖欲矢心殞結,圖所以涓埃不報之報得乎?臣尤是惕然而竦慄然而懼者也。伏望聖慈,特垂終始全成之澤,亟收臣新除資級,上以存虞笥愼賞之美,下以免鄭服不衷之災,公私幸甚,千萬至祝。臣無任云云。答曰,省疏具悉。卿其勿辭行公。
乙酉四月十六日辰時,上與王世子,詣景武臺。殿試試取入侍時,行都承旨閔丙奭,行左承旨吳益泳,行左副承旨姜文馨,右副承旨李容稙,同副承旨尹相翊,記事官鄭寅燮,假注書金翊洙,別兼春秋尹命燮,記事官李貞稙,直提學尹用求·閔泳煥,檢校直閣閔丙奭·朴鳳彬·金文鉉·鄭夏源,直閣沈相瓚,檢校待敎趙東冕·金用圭·金弼洙,待敎鄭寅昇,以次侍立。時至,通禮跪啓請外辦,上具翼善冠·衮龍袍,與世子宮,乘輿出建善門,藥房副提調閔丙奭進前奏曰,侵早勞動,聖體,若何?上曰,一樣矣。仍出神武門,詣景武臺,通禮跪啓請降輿,上降輿陞座。貞稙曰,臣以本館事,有所仰達者矣。翰林召試被選人,曩承筵敎,連月付職,而上番檢閱尹容植,陞六矣。左右史不備,被選當次人李茂魯,令該曹口傳單付,牌招入直,何如?上曰,依爲之。出擧條。又奏曰,時政記纂修事緊,新除授檢閱李茂魯,使之署前,行公,何如?上曰,依爲之。出擧條翰林召試被選當次人李茂魯,令該曹口傳單付,牌招入直事榻前定奪贊儀唱四拜,文科讀券官行上護軍李源命·尹滋承,刑曹參判趙秉世,對讀官行副護軍姜·趙鍾弼,副司果金明圭,弘文正字鄭寅昇,武科考官兵曹判書閔種默,親軍左營使李奎奭,親軍別營使李敎獻,參考官兵曹參知鄭顯英,僉知中樞府事李恒儀,副司果李濟承,訓鍊僉正李根澔,率文武擧子行四拜禮訖。以次就位,益泳請出標信,儒生使之入布城乎?上可之。仍命試官進前,源命進伏,上命書賦用敷錫厥庶民,限申時,源命跪書,讀奏訖。丙奭稟懸題,上可之。寅承奉出懸題,種默跪稟曰,武技取何技,設講何以爲之乎?上曰,武技從規矩,講則設於臺上。上入幕次,丙奭以司謁入稟曰,先張已入,出標信開布城,呈券儒生,使之次次出送乎?上命以已下標信,擧行,可也。試武畢,宣傳官呼擧子,以栍告栍。丙奭以司謁入稟考試,上命考試,上出次,宣傳官跪稟懸燈。上可之。源命曰,科次書等,何以爲之乎?上曰,皆以三下書之,三甲則等下,書一二三。源命書等訖。寅昇讀券第一張初句,上命止之。源命曰,坼封何以爲之乎?上曰,承旨坼封,可也。丙奭以次坼封訖。上曰,諸承旨輪回讀券,丙奭等讀券訖。丙奭曰,日勢已暮,遣宣傳官,光化門仍留,何如?上曰,以已下標信擧行。仍傳曰,南行宣傳官沈夏澤賜第,出傳敎傳曰,直赴沈夏澤賜樂。出傳敎傳曰,還宮當自內爲之矣,該房知悉。出傳敎通禮跪啓禮畢。上還內,諸臣以次退出。
上在景福宮。停常參·經筵。
自人定至十八日開東,灑雨下雨,測雨器水深一寸三分。
李容稙啓曰,來二十一日朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,同副承旨尹相翊,今日不爲仕進,卽爲牌招,何如?傳曰,允。
又啓曰,假注書金敎獻,時無職名,令該曹依例付軍職,冠帶常仕,何如?傳曰,允。
兵曹口傳政事,騎士別將單趙儀顯。
尹相翊,以禮曹言啓曰,卽接徽陵官員所報,則本陵陵上曲墻東邊屈折處外築一間,缺落頹下,而內面則無頉如常云矣。頉處旣在外面,慰安奉審之節,依前例不爲磨鍊,補築之節,待前頭節享,兼告擧行,何如?傳曰,允。
又以禮曹言啓曰,今四月二十二日巽時,親臨勤政殿文武科放榜時,王世子侍坐之節,何以爲之乎?敢稟,傳曰,依例磨鍊。
又以弘文館言啓曰,下番姑降入直,事甚未安。副修撰金弼洙內閣進,修撰趙尙學·朴衡東,副修撰曺始永,竝卽牌招,推移入直,何如?傳曰,允。
又以承文院言啓曰,院吏文學官韓相斌有頉代,幼學金準弼差下,付軍職冠帶常仕,何如?傳曰,允。
行護軍金昌熙疏曰,伏以臣,見叨政府有司之任,半載于玆矣。參聞籌畫而才旣蔑稱,入處禁近而榮實逾分,早晩一暴,以圖丐免,而黽勉趨走,少盡陳就之誠而已。顧臣於日者,偶嬰毒感,亟投發散之藥,以致失汗過多,際因直次來逼,推諉無處,扶舁持被,一宿而退,觸冒添祟,視前倍劇,委頓床笫,眩瞀不省人事者爲屢日,而殊無分效。見今直次苟艱,又復當前,悶隘之極,罔知攸爲,玆敢短章呼籲。伏乞聖慈,曲垂鑑諒,將臣職名,劃行遞改,俾公私兩幸焉,不勝大願至祝。臣無任云云。答曰,省疏具悉。卿其勿辭,調理行公。
天津條約月日,大日本國特派全權大使參議兼宮內卿勳一等伯爵伊藤。大淸國特派全權大使太子大傳文華殿大學士北洋通商大臣兵部尙書直隷總督一等肅毅伯爵李。各遵所奉諭旨公同會議訂立專條以敦和誼約款臚列于左。一議定中國撤朝鮮駐紮兵日本國撤在朝鮮護衛使館兵弁自劃押蓋印日期四個月限內各盡數撤回以免兩國滋端之虞中國兵自馬山浦撤去日本國兵自仁川港撤去。一兩國均議勸朝鮮國王敎練兵士使足自護治安又由朝鮮國王選補外國武弁一人或數人以委敎演之事嗣後日中兩國在朝鮮均勿派員敎練。一將來朝鮮若有變亂重大事件日中兩國或一國要派兵時應先互可行文知照及其事定仍卽撤回不再留防。大日本國明治十八年四月十八日,伊藤博文。大淸國光緖十一年三月初四日李鴻章韓國總覽一二三六枚目參照。
上在景福宮。停常參·經筵。
尹相翊啓曰,明日常參·經筵,取稟。傳曰,停。
傳于尹相翊曰,右承旨許遞,前望單子入之。承旨前望單子入之,金喆熙落點。
傳于尹相翊曰,前別兼春秋金春熙·閔正植還差下。
傳于尹相翊曰,前檢閱尹容植,別兼春秋差下。
尹相翊,以奎章閣言啓曰,直提學尹用求·閔泳煥,疏批已下,竝卽牌招,察任,何如?傳曰,允。
又以承文院言啓曰,院吏文學官金準弼有頉代,幼學徐效淳差下,付軍職冠帶常仕,何如?傳曰,允。
吏曹禁軍別將單閔肯植,今加嘉善,加資事,承傳。
直提學尹用求疏曰,伏以熙朝職任,何莫非綦重,而論其淸且要者,必推直學士爲最,以其踐歷,乃藉瀛館之長,然後始可擬議,則遴揀之峻,視他官逈別故耳。念臣濫叨閣職,劣有年所,趨走下班,尙懷不稱之懼。今又恩命,忽及於夢想之表,更進一步,裒然居長席之亞,其責任尤較重,臣誠徊徨蹜踧,莫省所以自措也。臣自通籍以來,世所稱極選華貫,有除輒膺,掇拾無遺,借使臣才猷文學,爲一世表準,聖朝官人之政,不宜若是之偏,況臣庸愚淺蔑,兜攬至此?過福招災,猶屬臣一己之私,其於則哲之玷累,衆論之駭惑,何哉?牙牌體重,雖不敢不顚倒秪肅,歷日思惟,承當無路,猥綴由中之懇,仰冀體下之恩。伏乞聖慈,將臣新銜,劃賜鐫俾,公私耦幸,不勝大願。臣無任云云。答曰,省疏具悉。卿其勿辭行公。
直提學閔泳煥疏曰,伏以臣於曩者,薰沐陳章,獲卸論思之長,感戴洪造,若新受賜,踵未及旋,荐蒙奎銜恩命,牙牌義嚴,鑽地無所,叨肅而退,五內失守,誠莫省聖意之處臣,何以至此也?伏惟殿下,天地於臣,父母於臣,天地之於物也,寧可有私覆載乎?父母之於子也,豈不曰知莫如乎?今臣之顓蒙頑鈍,無能爲役,淵鑑之所已照燭也,官不必備,惟其賢能,聖主之所以御世也。顧此金閨華貫,璧府雋途,奉琬琰而雲漢三淸,飾黼黻而絺繡五采,先王建閣之精義,豈徒靑綾金蓮,侈然爲一身之榮觀而已哉?將以寄股肱心膂之托,勉啓沃輔導之責,有倣於宋之天章,殆近乎唐之內相,此豈夫夫之所可苟充乎?臣之渺末發軔,猥忝待制之列,識昧燃藜,才乏判花,碔砆而廁珪璧之所,瓦缶而混鍾鏞之奏,每自循省,惶汗浹背,矧玆直學士名掄,其地分之愈往淸切,事任之愈往嚴重,判非臣因想之攸到也。僥倖濫竽之呂鉅不已,其奈銀根之周遮莫掩,天地無私,靡物不遂,父母孔邇,疾痛必呼,伏乞聖慈,淵然深思,將臣所帶職名,劃賜鐫免,以重公器,以安私分,千萬至祝。臣無任云云。答曰,省疏具悉。卿其勿辭行公。
上在景福宮。停常參·經筵。
尹相翊啓曰,明日常參·經筵,取稟。傳曰,停。
又啓曰,左副承旨金喆熙,時在黃海道黃州牧任所,斯速乘馹上來事,下諭,何如?傳曰,許遞,前望單子入之。
又啓曰,吏曹郞廳來言,新恩下批政事,取稟。傳曰,當日爲之。
吏曹口傳政事,別兼春秋三單金春熙·閔正植·尹容植。
尹相翊啓曰,前別兼春秋金春熙·閔正植,別兼春秋還差下,前檢閱尹容植,別兼春秋差下事,命下矣。竝令該曹口傳單付,牌招察任,何如?傳曰,允。
傳于尹相翊曰,宣惠堂上有闕之代,大護軍李喬翼差下。
傳于尹相翊曰,孟山縣監柳完秀,堂上宣傳官加設單付。
尹相翊啓曰,假注書金翊洙,有身病,勢難察任,今姑改差,何如?傳曰,允。
金翊洙改差,代以崔龍三爲假注書。
傳于尹相翊曰,吏曹參議有闕之代,前望單子入之。承旨前望單子入之,李應辰落點。
傳于尹相翊曰,同敦寧·敦寧都正·同義禁,竝許遞,今日政差出。
傳于尹相翊曰,黃州牧使之代,行護軍嚴世永除授,鳳山郡守之代,德川郡守李種弼除授,楊州牧使之代,行護軍沈相漢除授。
傳于尹相翊曰,高陽郡守之代,朔寧郡守高永喜除授。
傳于尹相翊曰,三水府使崔得秀,法聖僉使趙羲仁相換。
傳于尹相翊曰,京兆堂上竝許遞,今日政差出。
以司謁口傳下敎曰,督辦金允植調病間,協辦徐相雨署理。
傳于尹相翊曰,右承旨許遞,前望單子入之。
傳于尹相翊曰,蔚山府使鄭璣相,金海府使朴世秉相換。
傳于尹相翊曰,在外泮長許遞,今日政差出。
尹相翊啓曰,別兼春秋閔正植,時在京畿驪州地,斯速乘馹上來事,下諭,何如?傳曰,允。
承旨前望單子入之,李道宰落點。
尹相翊,以吏曹言啓曰,蔚山都護府使鄭璣相,金海都護府使朴世秉相換事,命下矣。金海都護府使朴世秉,以前任南平縣監,方在解由未出中,何以爲之?敢稟。傳曰,勿拘。
又以吏曹言啓曰,朔寧郡守高永喜,高陽郡守除授事,命下矣。以前任杆城郡守,方在解由未出中,何以爲之?敢稟。傳曰,勿拘。
又以吏曹言啓曰,前分監役白東顯,今年爲八十歲,而見漏於應資老人抄啓中,未蒙恩資云,故考見政案,則其年果爲的實矣。今日政加資下批之意,敢啓。傳曰,知道。
又以吏曹言啓曰,成均館典籍柳道緯·李秉燮,司饔院主簿車鎭九,西學敎授尹相衍,繕工監假監役官朴慶東·朴淵欽,俱以身病,呈狀乞遞,竝改差,何如?傳曰,允。
又以吏曹言啓曰,今番武科探花郞第二人三人,當付七品職,而時無蔭直長窠,何以爲之?敢稟。傳曰,奉常直長加設單付。
又以吏曹言啓曰,祥原郡守全龍九呈狀內,矣身受由上京矣,親病沈重,萬無還官之望云。其親病旣如是,則有難强令還任,改差,何如?傳曰,允。
又以忠勳府言啓曰,順康園守奉官崔商弼,以其身病,呈狀乞遞,改差,何如?傳曰,允。
又以兵曹言啓曰,同知中樞府事朴英鎭,同知訓鍊院事李容益,宣傳官金東韻,內禁衛將李熙斌,兼司僕將李舜器,五衛將南啓興·李龍九·尹益祚·沈麟之,忠翊衛將安厚善,忠壯衛將李儒行,昌德宮衛將鄭昌允·吳泳學,慶熙宮衛將趙和璧,文臣兼宣傳官金弼洙,俱以病難供職,呈狀乞遞,新除授全羅兵使南啓宓,素患痰癖之症,一倍添劇,萬無赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,兼判書閔泳緯進,參判宋秉璿在外未肅拜,參議未差,同副承旨尹相翊進。以元世爲判尹,金九鉉爲左尹,李鍾俊爲右尹,蔡鎬永·金宅義·朴應燁爲同敦寧,安學魯·朴圭鶴·白東顯爲敦寧都正,南廷哲爲大司成,南奎熙爲刑曹參議,金文鉉·趙定熙·李道植爲同義禁,朴齊斌爲宗府正,吳健泳爲繕工副正,李爲溫陵令,尹容植爲典籍,沈相瓚爲西學敎授,王濟膺爲典圜局司事,兪致亨爲司饔主簿,閔泳奭·趙聖熙爲假監役,兪致誠爲東部都事,李相發爲泰陵參奉,李炳漢爲安陵參奉,朴正瑾爲順康園守奉官,鄭元世爲朔寧郡守,趙章敎爲溫陽郡守,閔致駿爲德川郡守,元常爲祥原郡守,李能秀爲孟山縣監,典籍單宋敏洙,文科甲科第一人,氷庫別提單李奎鉉,武科甲科第一人,奉常直長加設二單柳南植,文科甲科第二人,張炳翊,文科甲科第三人,奉常副奉事單崔龍三,前監役白東顯·柳希豐,已上今超通政,朝官年八十,依法典加資,沔川郡守洪鍾漢,永春縣監兪致永,已上相換,三水府使崔得秀,法聖僉使趙羲仁,已上相換事,承傳。
兵批,判書閔種默進,參判李鎬翼病,參議姜病,參知鄭顯英入直,右副承旨李容稙進。以安奎鎭爲同知,閔肯植爲同訓鍊,李奎性爲訓鍊都正,趙東勳爲宣傳官,趙載恒爲內禁將,李肯漢爲兼司僕將,李轍相·黃樂鏞·申在根·朴永煥爲五衛將,金寧濟爲忠翊將,全道鎭爲忠壯將,朴萬仁·成載榮爲昌德將,金在鳳爲慶熙將,河錫洛爲訓鍊主簿,徐丙善爲文兼,權應燮爲全羅兵使,李舜器爲城津僉使,鄭基晩爲黃海中軍,閔瑜世爲統制虞候,金仁根加設單李允用,宣傳官六單沈馨澤·吳殷泳·吳瓚泳·沈夏澤·李徹純·金範求,護軍李起鎬,副護軍鄭元和·李啓宓·李昌濂·趙明夏·金東韻,副司果尹容植·李謹禹·李承遠·廉孝根·吳龍鎭·崔琦貞·朴永秀·李淳榮·全世德·金奎植·金正旭,副司正金敎獻·金翊洙·金興集·白南喆,副司猛沈能謙·韓尙斌·金都根·金準弼·徐效淳,以上竝單付。
吏批,再政。以鄭基泰爲尙衣僉正,李浩善爲司僕判官,柳令均爲恭陵令,朴寅和爲氷庫主簿,金炳休爲梁山郡守,李台珽爲鴻山縣監,李俊永爲谷城縣監。蔚山府使鄭璣相,金海府使朴世秉,已上相換事,承傳。
兵批,再政。李承九爲守門將,同知單鄭昌允,僉知三單李龍九·申在根·朴永煥。
吏批,三政。兪達濬爲豐基郡守,尹瑗爲昌平縣令,李秀彦爲章陵令,盧炳穆爲掌樂主簿。
兵批,三政。鄭暢鉉爲左捕從,同知單吳泳學,加設單柳龍根。
吏批,四政。李應淳爲景慕宮令,王性濬爲監察,趙性憙爲同福縣監,申永均爲鎭海縣監。
兵批,四政。趙健夏爲訓鍊僉正,同知單趙和璧,僉知單李肯漢。
吏批,五政。金大鉉爲典設別提,洪祐衍爲社稷令,徐佑淳爲仁陵令,林時順爲刑曹佐郞。
兵批,五政。李容殷爲訓鍊判官,同知單朴萬仁。
吏批,六政。李時庠爲平巿令,許樟爲典牲主簿。
兵批,六政。李晩宇爲訓鍊主簿,同知單成載榮。
吏批,七政。李應淳爲禮賓主簿,鄭完淳爲南部令。
兵批,七政。趙常顯爲右捕從,同知單金在鳳。
吏批,八政。朴健陽爲宣陵令,徐雲輔爲司饔別提。
兵批,八政。李敎敏爲訓鍊僉正,同知單沈翼之。
九政。具然煜爲宣傳官,同知單黃樂鏞,宣傳官加設單柳完秀。
以平安監司閔應植狀啓,義州府民戶燒燼,人命爛死事,傳于尹相翊曰,當此農節,民家之一時燒燼,若是夥多,聞甚驚慘,元恤典外,別加顧助。燒死人如有生前身還布,竝蕩減。趁卽結構奠接,俾無一民失所捿遑之弊事,廟堂各別措辭,分付。
尹相翊,以吏曹言啓曰,贈諡文靖公吳取善延諡,定行於今月二十七日忠淸道稷山鄕第云矣,敢啓。傳曰,知道。
又以禮曹言啓曰,卽接興陽幼學柳廷普所志,則以爲,族姪馨根,嫡妾俱無子,以其同姓六寸弟生根子仁斗,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記,載在法典,而門長柳廷普所訴,旣如此,柳生根子仁斗,立爲柳馨根之後,何如?傳曰,允。
又以禮曹言啓曰,卽接羅州幼學吳憲所志,則以爲,八寸弟,嫡妾俱無子,以其同姓八寸弟爃子貞圭,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記,載在法典,而門長吳憲所訴,旣如此,吳爃子貞圭,立爲吳之後,何如?傳曰,允。
又以承文院言啓曰,院吏文學官徐效淳有頉代,幼學李敦性差下,付軍職冠帶常仕,何如?傳曰,允。
李容稙,以兵曹言啓曰,今此乙酉式年武科殿試時執鼓官,例以訓鍊正塡差,而正未差。例以訓鍊副正李宗鎬塡差之意,敢啓。傳曰,知道。
又以兵曹言啓曰,直赴殿試人之唱第前作故者,付之榜末,成給紅牌,曾有其例矣。武士崔舜曾·李象正,兵丁朴完成·禹昌華等四人作故,今番殿試時,依例付之榜末,成給紅牌,何如?傳曰,允。
又以親軍別營言啓曰,本營騎士將鄭在禧,身病猝重,勢難察任,改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
又以親軍別營言啓曰,本營騎士將李在頀,以前任群山僉使,方在任所矣。領軍之職,久曠可悶,改差,何如?傳曰,允。
又以親軍別營言啓曰,本營右哨哨官宋贊會改差,其代出身沈憲澤差下,使之擧行,何如?傳曰,允。
又以刑曹言啓曰,以司謁口傳下敎曰,不善擧行之當該別監與院隷,各嚴刑二次遠地定配,常時不能操飭之司謁與行首別監,令攸司從重科治事,命下矣。謹依傳敎,當該別監徐德潤,政院使令韓完植,各嚴刑二次,德潤全羅道臨陂縣,完植平安道寧邊府,遠地定配所,而適値不用杖日,待用杖次次嚴刑後,竝卽押送,司謁李明錫,行首別監文奎英,不善操飭之罪,俱已遲晩,自臣曹考律重勘之意,敢啓。傳曰,竝特爲放送。
又以刑曹言啓曰,謹依司謁口傳下敎,不善擧行之別監徐德潤,政院使令韓完植,嚴刑二次,遠地定配所草記。傳曰,特爲放送事,批下矣。謹依傳敎,臨陂定配罪人徐德潤,寧邊定配罪人韓完植,竝卽放送之意,敢啓。傳曰,知道。
又以義禁府言啓曰,卽接月令醫員鄭宅鉉手本,則以爲,時囚罪人金好謙,猝得關格,又添泄瀉,目下症形,實爲危劇云。罪人病勢如此,則一邊保放,一邊草記,載在法典矣。金好謙姑爲保放之意,敢啓。傳曰,知道。
又以義禁府言啓曰,保放罪人崔柄大,還囚捧供以入,而病勢一向未差,仍爲保放之意,敢啓。傳曰,知道。
吏曹啓目,文科新及第李英彬名字,改以應彬,前五衛將朴元植名字,改以廷勳事爲等如,告狀依例,令藝文給帖,何如?判付。啓,依允。
吏曹啓目,前經歷安胸浩名字,改以胸良,副司果安善浩名字,改以善良,副護軍洪永植名字,改以永稙,出身徐寬淳名字,改以相謙,出身金完孫名字,改以尙胤,出身梁振名字,改以議植,出身李珽煥名字,改以永善,出身金得石名字,改以秉五,出身朴永禧名字,改以勝權,出身朴峻德名字,改以基厚,出身李漢根名字,改以基命,出身李淳弼名字,改以順祚,出身池光植名字,改以春祥,出身安長連名字,改以明雲,出身崔學雨名字,改以春光,出身金仁淑名字,改以致行,出身洪完湘名字,改以支樂,出身馬宛牧名字,改以達赫,出身崔永珍名字,改以福吉,出身金永國名字,改以商逸事爲等如,告狀依例,令藝文館給帖,何如?判付。啓,依允。
義禁府啓目,式年文科會試監試官崔柄大原情云云。傳旨內辭緣,泛稱遲晩,所當請形是白乎矣,曾經侍從,勿爲請刑,載在法典,議處,何如?判付。啓,依允。
吏曹參議鄭夏源疏曰,伏以臣,曩於國子之銜,辭未獲雋,黽勉趨膺,纔旬有日矣。忽又特命,有隕自天,侈臣以要,畀臣以銓地,爲鑑爲衡,不少留難。臣始焉驚惑,終焉振,繼之以顔騂而神馳也。噫,六部之重天官,三銓之峻地望,臣不敢張皇費辭,而蓋緊任之注擬則專責鑑別,通塞之與聞則自有權衡,於是乎姸媸無混,錙銖得中,然後上可以裨補聖簡,下可以爬剔俊良。其職之重,其任之難,顧何如,而臣果其人乎哉?臣奊詬闒茸之一書生耳,識謏歷鮮,班綴之親熟無多,性疎姿闇,政規之典領素昧,若乃以是人而處是職,則不幾近於反鑑而索照,倒衡而求稱者乎?臣參倚已熟,疾聲仰籲,固守量入之戒,弭此不衷之災也,而適値在公,政牌儼臨,不得已拚冒呈肅,一再代斲矣。瑕纇畢露,譏莫逃於瘝職,絲毫無補,愧益切於饕榮。且臣貞痼之祟,闖肆無常,則材乏適用之地,病又必辭之諦,何敢徒懷嚴畏,自阻於仁覆之天也?委輸懇款,徹崇聽。伏乞聖慈,回光收照,亟鐫臣所有職名,公而無骩名掄,私而獲全微諒焉。臣無任云云。省疏具悉。所請依施。
上在景福宮。停常參·經筵。
藥房提調李秉文,副提調閔丙奭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
尹相翊啓曰,明日常參·經筵,取稟。傳曰,停。
又啓曰,行右承旨李應辰,時在黃海道鳳山郡任所,斯速乘馹上來事,下諭,何如?傳曰,許遞,前望單子入之。
承旨前望單子入之,金永哲落點。
尹相翊啓曰,假注書金敎獻,有身病,勢難察任,今姑改差,何如?傳曰,允。金敎獻改差,代以趙信鎬爲假注書。
吏曹參議前望單子入之,徐相祖落點。
吏曹,高陽郡守單高永喜,黃州牧使單嚴世永,楊州牧使單沈相漢,已上相換事,承傳。
禮曹,陳奏使拜表吉日,來五月初九日巽時,方物封裹,同月初七日。
尹相翊,以議政府言啓曰,行禮曹判書李秉文,本府堂上還差,行都承旨閔丙奭,本府堂上差下,有司堂上有闕之代,行禮曹判書李秉文,工曹判書金永壽,兵曹判書閔種默,行都承旨閔丙奭差下,竝使之察任,何如?傳曰,允。
又以議政府言啓曰,卽見平安監司閔應植狀啓,則本營兵丁,已畢抄課習技藝,而不可無營號,亦不可無將官,故正領官一員,副領官二員,千摠二員,把摠四員,哨官十一人,已爲差出,而自本營望報兵曹,啓下單付,恐合事宜。營號及將官啓下等節,請令廟堂,稟處矣。兵丁旣已抄募,技藝又漸鍊熟,營號則以親軍西營爲稱,將官則令該曹單付,啓下,何如?傳曰,允。
又以議政府言啓曰,卽見咸鏡北道按撫使趙秉稷狀啓,則琿春副都統衙門照會兩件出來,而一則茂山府邊民交訟一案,未能完結,催令新府,將案內人,帶赴琿春査辨事也。一則土門江界址未明,不准私耕,出派官兵,駐守封禁事也。兩件照會,雖已有按撫答覆,邊民交訟事,待該府使赴任,證期會辦,務歸妥當,而慶源與琿春間,觀機處之。至若邊界事,不可不另議勘定,故方移咨上國,以此分付該道,何如?傳曰,允。
又以禮曹言啓曰,今四月二十二日延昌府夫人大祥日,王大妃殿望哭除服儀註,直爲書入王大妃殿之意,敢啓。傳曰,知道。
又以承文院言啓曰,院吏文學官李敦性有頉代,幼學鄭海奭差下,付軍職冠帶常仕,何如?傳曰,允。
兵曹口傳政事,別營騎士將二單,閔貞植·李貞祐。
上在景福宮。停常參·經筵。
王大妃殿進御二錢重人蔘粟米飮,自今日一貼式,限二貼煎入事,榻前下敎。
尹相翊啓曰,明日親臨放榜相値,視事頉稟之意,敢啓。傳曰,知道。
又啓曰,來二十五日朝參日次矣,敢稟,傳曰,停。
又啓曰,行左副承旨金永哲,時在水原地,斯速乘馹上來事,下諭,何如?傳曰,允。
趙信鎬有頉,代以朴聖根爲假注書。
傳于尹相翊曰,適當慶會雜科,初試竝特爲付之會試榜陳試者,一體付之榜末。
禮曹,今四月二十二日巽時,式年文武科放榜權停例爲之事,命下矣。同日宗親文武百官四品以上朝服,五品以下黑團領,勤政殿權停例行禮事,知委擧行,何如?判付。啓,依所啓施行爲良如敎。
尹相翊,以議政府言啓曰,關北土門江査界與中江新定稅,則俱不容不辦明妥辦,令該院詳陳事實,撰出咨文,別定咨官,入送,何如?傳曰,允。
又以議政府言啓曰,卽見總管畿沿海防事務所報,則本衙門水師別將營,設於大阜島兼僉使,而此與尋常鎭將有異,該僉使履歷,啓稟定式,殿最等第,依例磨勘爲辭矣。該僉駐紮沿海,統率諸鎭,則其職任,固不輕矣。以邊地履歷施行,六臘殿最,亦爲磨勘之意,分付,何如?傳曰,允。
又以議政府言啓曰,今番應製直赴殿試人洪承岳,聞是罪人應準之外孫,而肆然冒赴,萬萬駭惋。爲先拔去榜目,令秋曹照法勘處,何如?傳曰,允。
又以議政府言啓曰,卽見右捕廳所報,則捉得黨賊五漢,這這査聞,則攫取錢財,無處不到。殺害捕校及許多人命,似此强盜,有難擅便,而譏校等,合有示意擧爲辭矣。今此諸賊,卽近日黨盜之尤極兇獰者也,前後情節,次第輸款,三尺至嚴,萬戮猶輕,現囚五漢,竝令本廳,亟施當律,所捉譏校中成晉鎬·崔錫基,勤勞最著,合有拔例酬賞。竝令該曹,善地邊將,作窠差送,其餘劉永祜·趙基鉉·崔亨順·張儀寬·李正煥·張德寬·鄭泰淳等七人,竝賞加,何如?傳曰,允。
又以觀象監領事·提調意啓曰,今乙酉年八月十六日壬午望酉時月食,地平上所見,爲十五秒,而取考已例,一分以下,不爲救食。今番月食,救護一節,不爲擧論之意,敢啓。傳曰,知道。
又以承文院言啓曰,院吏文學官鄭海奭有頉代,幼學鄭東範差下,付軍職冠帶常仕,何如?傳曰,允。
又以親軍別營言啓曰,東關王廟墻垣間間頹圮處,今四月二十二日爲始,改築之意,敢啓。傳曰,知道。
又以親軍別營言啓曰,本營騎士將閔貞植,以前任統虞候,方在任所矣。領軍之職,久曠可悶,改差,何如?傳曰,允。
義禁府啓目,原州判官金好謙亦原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
李容稙,以義禁府言啓曰,保放罪人金好謙,還囚捧供以入,而病勢一向未差,仍爲保放之意,敢啓。傳曰,知道。
又以刑曹言啓曰,以統長口傳下敎內,白學鎭·韓世翼·太允善,遠地定配事,命下矣。謹依傳敎,罪人白學鎭全羅道淳昌郡,韓世翼慶尙道晉州牧,太允善平安道肅川府,遠地定配所,竝卽押送之意,敢啓。傳曰,知道。
吏曹啓目,副司勇洪時愚名字,改以時完,出身金聖大名字,改以宗烈,趙良夏〈名字〉,改以仁成,吳雲鶴名字,改以漢龍,尹基敏名字,改以鴻模,李相杓名字,改以曾先,朴俊德名字,改以昌郁,李養淑名字,改以秉濬,金寬德名字,改以尙澤,崔京宜名字,改以宗奎,李觀白名字,改以源植,李興源名字,改以泓植,金熙祖名字,改以鎭衡,金東奎名字,改以洛鎬,安鴻淳名字,改以秉淳,李昌奎名字,改以殷會,宋啓賢名字,改以一俊,朴明煥名字,改以儀俊,金周元名字,改以鴻烈,李炳胤名字,改以信源,李亨吉名字,改以天錫,金興鶴名字,改以榮華,李章煥名字,改以東曄,金順吉名字,改以國寧,池智榮名字,改以快孫,李承彦名字,改以斗英事爲等如,告狀依例,令藝文館給帖,何如?判付。啓,依允。
上在景福宮。停常參·經筵。
尹相翊啓曰,明日常參·經筵,取稟。傳曰,停。
吳益泳啓曰,行右承旨李道宰,今日不爲仕進,卽爲牌招,何如?傳曰,允。
朴聖根有頉,代以李敏植爲假注書。
傳于尹相翊曰,陳奏副使之代,令該曹口傳差出。
吏曹口傳政事,以李重七爲陳奏副使。
尹相翊,以議政府言啓曰,明日將行都堂錄,而吏曹堂上,不可不備員矣。新除授參議徐相祖,令政院牌招,使之進參,何如?傳曰,允。
又以議政府言啓曰,卽見黃海兵使閔敬鎬啓本,則黨盜十二名,捉得於遂安·新溪等地,而四漢,因病致斃,其餘八漢,嚴覈捧招,則剽掠情節,從實納招,不可晷刻容貸。故大會軍民,梟首警衆,而捕校折衝李完日,奮力捉賊,合有激勸之擧,請令廟堂,稟處矣。挺身出力,冒危捉賊,極庸嘉尙,合施奬勸之典。捕校李完日,道內瓜近邊將作窠差送之意,分付銓曹,何如?傳曰,允。
又以承文院言啓曰,院吏文學官鄭東範有頉代,幼學趙範夏差下,付軍職冠帶常仕,何如?傳曰,允。
吳益泳,以兵曹言啓曰,今此陳奏使拜表,來五月初九日推擇,啓下矣。日字急迫,各道夫馬,不可趁期入把,京畿驛馬十匹,黃海道驛馬十匹,平安道驛馬十匹,直送義州府,使之入把之意,分付三道道臣,何如?傳曰,允。
又以義禁府言啓曰,咸鏡監司鄭基會狀啓內,前掌令金瓊罪狀,令攸司稟處事,啓下矣。金瓊方在咸鏡道安邊地云,依例發遣府羅將,拿來,何如?傳曰,允。
刑曹參判趙秉世疏曰,伏以臣,以才以能,百不猶人,淵鑑之攸燭,自知也明,而位躋卿班,間加一資,此莫非格外恩數也。臣雖無似,惟以隕結二字,欲圖萬一之報,而有除輒膺,筋力趨走,不以爲勞矣。廼者,以臣爲陳奏副使之命,固當承膺之不暇,而臣竊有所萬萬難强之狀。臣素有痰積之祟,每當火旺之節,則一倍添劇,仍成痼症矣。今又闖肆,委頓床褥,以今見狀,雖欲殫竭駑鈍,强策登程,其可得乎?使範莫嚴,不可緣臣而曠闕,行期有定,不可臨時而變通。故不規猥越,略入文字。伏乞聖慈,矜臣病難强之實,念使命莫重之義,亟收臣副价之銜,以授無故之人,使公事完而私分安焉。臣無任云云。答曰,省疏具悉。所請依施。
上在景福宮。停常參·經筵。
尹相翊啓曰,明日常參·經筵,取稟。傳曰,停。
吳益泳啓曰,行右承旨李道宰,今日不爲仕進,卽爲牌招,何如?傳曰,允。
尹相翊啓曰,假注書李敏植,時無職名,令該曹依例付軍職,冠帶常仕,何如,傳曰,允。
又啓曰,事變假注書李日彦,有身病勢難察任,今姑改差,何如?傳曰,允。
李日彦改差,代以方夏鎭爲事變假注書。
吏曹·議政府·吏曹館閣堂上,同議弘文錄,揀擇,趙鍾宇·金炳秀·鄭承鉉·柳觀秀·宋秉宙·閔啓鎬·尹命燮·尹相衍·金喜洙·李承九·朴彝陽·金春熙·閔京鎬·趙秉聖·金奎濚·尹瀷·朴岐勳·朴永斗·宋奎會·閔泳壽·李龜相·南周元·鄭佑默·尹尙學·李瑞永·閔正植·洪鍾憲·朴齊永·李晩正·李秀洪·尹起晉·金貞圭·權榮洙·尹容植·鄭圭燮·丁奎會·任大準·李中斗。
尹相翊,以議政府言啓曰,增廣試日,行將不遠,四道京試官,令政院政官牌招,開政差出,何如?傳曰,允。
傳于尹相翊曰,在外同敦寧·敦寧都正許遞,今日政差出。
傳于尹相翊曰,東壁正字外,玉堂竝許遞,今日政差出。
傳于尹相翊曰,新恩謝恩,當親受矣。該房知悉。
傳于尹相翊曰,都承旨·右承旨·右副承旨竝許遞,前望單子入之。
尹相翊啓曰,假注書崔龍三·李敏植,俱有身病,勢難察任,竝姑改差,何如?傳曰,允。
崔龍三改差,代以李秉鎬爲假注書。李敏植改差,代以魚命龍爲假注書。
尹相翊,以吏曹言啓曰,繕工監假監役閔泳奭·趙聖熙,刑曹佐郞林時順,成均館典籍李中斗,中學敎授金春熙,奉常寺奉事朴宗玕,泰陵參奉李相發,俱以身病,呈狀乞遞,改差,何如?傳曰,允。
有政。吏批,兼判書閔泳緯牌招不進,參判宋秉璿在外未肅拜,參議徐相祖進,同副承旨尹相翊進。
以吏批言啓曰,兼判書閔泳緯牌招不進,參判宋秉璿在外未肅拜,小臣獨政未安,何以爲之?敢稟。傳曰,只出緊任。
以尹容植爲校理,丁奎會·尹命燮爲副校理,朴岐勳·金喜洙爲修撰,金春熙·閔啓鎬爲副修撰,張世容爲同敦寧,徐岱淳爲敦寧都正,李秉文爲判義禁,朴岐勳爲忠淸道京試官,尹相衍爲慶尙道京試官,丁奎會爲全羅道京試官,尹容植爲平安道京試官,尹元善爲刑曹佐郞,直閣單沈相瓚,書題單張浩鎭差下事,承傳。
兵批,判書閔種默病,參判李鎬翼病,參議姜入直進,參知鄭顯英病,行左承旨吳益泳進。以鄭東薰爲晉州監牧官,同知單徐應淳,護軍閔丙奭·李應辰·李道宰·蔡鎬永·金宅義·朴應燁·金商奎,副護軍李容稙·安學魯·朴圭鶴·白東顯,副司直申錫淵·朴齊璟·洪正厚,副司果趙尙學·朴衡東·金弼洙·曺始永·崔寬郁·金振澤·洪淳義·高翊奎,副司正李敏植,副司猛李敦性·鄭海奭·鄭東範·趙範夏,以上竝單付。
吏批,再政。以趙秉式爲禮曹參判,成彝鎬爲知經筵,李文榮爲弘陵令,金弼洙爲中學敎授,林祥熙·閔宗鎬爲假監役,金元錫爲泰陵參奉,金準衡爲順康園守奉官,奉常副奉事單崔龍三。
三政。丁大英爲敦寧判官,宣俊采爲典籍。
四政。盧炳穆爲長興主簿,白時洽爲典籍。
五政。黃義鳳爲掌樂主簿。
六政。王性濬爲禁府都事。
七政。姜羲元爲監察。
八政。閔泳國爲尙瑞主簿。
尹相翊,以承文院言啓曰,院吏文學官趙範夏有頉代,幼學李源禧差下,付軍職冠帶常仕,何如?傳曰,允。
乙酉四月二十三日酉時,上御乾淸宮。新恩謝恩親受,入侍時,行左承旨吳益泳,同副承旨尹相翊,假注書崔龍三·李敏植,記事官李貞稙·李茂魯,待敎鄭寅昇,以次進伏。文科甲科宋敏洙·柳南植·張炳翊,乙科鄭恒鎭·李秉喬·魚命龍·朴時奎·金興洙·韓相冕·黃輔淵,丙科朴永奎·金晟壎·宋柱勳·李寅衡·李琬熙·趙昌均·金秉燾·金昶源·張正植·金熙圭·金憙鎭·車載衡·李鳳洙·張榮稷·李啓種·柳淙楨·白虎燮·李載榮·崔在麟·趙淇一·李應彬·安炳乾·盧台鉉,武科甲科李奎鉉等,序立階下訖。上曰,史官分左右。益泳奏曰,文科謝恩中,崔錫瑛·沈宜奎等二人,以身病不得待令矣。仍奏曰,率榜人亦一體行禮乎?上可之。引儀唱四拜,文武擧人,行四拜禮訖。益泳起伏奏曰,文武擧人等,使之宣醞乎?上可之。宣醞已畢,引儀唱四拜,文武擧人及率榜人,行四拜禮訖。益泳起伏奏曰,文武擧人等,使之以次陞堂,奏職姓名乎?上可之。宋敏洙等,以次進前奏職姓名,退立陞下訖。益泳奏曰,武科只以甲科一人,使之陞堂奏職姓名乎?上可之。李奎炫進前奏職姓名,退立階下訖。益泳奏曰,文武謝恩人,使之出送乎?上可之。仍命史官就座。又命退,諸臣以次退出。
上在景福宮。停常參·經筵。
尹相翊啓曰,明日常參·經筵,取稟。傳曰,停。
承旨前望單子入之,吳俊泳·趙用夏·洪殷謨落點。
吳益泳啓曰,新除授左副承旨洪殷謨,右副承旨趙用夏,竝卽牌招,何如?傳曰,允。
傳于尹相翊曰,司譯都提調有闕之代,判府事金炳始爲之。
傳于尹相翊曰,判尹外,京兆堂上竝許遞,前望單子入之。京兆堂上前望單子入之,左尹張錫龍,右尹李載純落點。
傳于尹相翊曰,成川府使之代,副護軍李範晉除授。
吏曹,成川府使單,李範晉除授事,承傳。
李秉喬有頉,代以張炳翊爲假注書,魚命龍有頉,代以柳南植爲假注書。
尹相翊啓曰,副修撰閔啓鎬別兼春秋進,玉堂上下番俱空,事甚未安。應敎鄭寅奭,副應敎沈琦澤,新除授校理尹容植·李瑞永,副校理丁奎會·尹命燮,修撰朴岐勳·金喜洙,副修撰金春熙,竝卽牌招,推移入直,何如?傳曰,允。
張炳翊有頉,代以金興洙爲假注書,柳南植有頉,代以沈宜奎爲假注書。
尹相翊啓曰,左副承旨洪殷謨竄配傳旨,啓下矣。依定式遞差傳旨捧入之意,敢啓。傳曰,知道。前望單子入之。承旨前望單子入之,黃耆淵落點。
尹相翊,以忠勳府言啓曰,順康園守奉官朴正瑾,以其身病,呈狀乞遞,改差,何如?傳曰,允。陞六。
又以吏批言啓曰,楊州幼學韓相卨呈狀內,矣身父幼學在民,今年爲九十歲,而見漏於本道應資老人秩云,故考見帳籍,則其年果爲的實。前主簿徐在璇,今年爲八十歲,而見漏於應資老人抄啓中,未蒙恩資云,故考見政案,則其年果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。
又以內醫院都提調意啓曰,本院提調,例不得兼帶金吾之任矣。提調李秉文所帶判義禁,今姑許遞,何如?傳曰,允。
又以弘文館言啓曰,下番無他推移之員,不得已,以上番姑降入直之意,敢啓。傳曰,知道。
吳益泳,以兵曹言啓曰,再昨日武科放榜後,尹弼學·韓相鉉·金在用·金翊喜·金孟祿·金命祿等,以入格之人,未受花牌云,故取考榜目,則參榜果爲的實,而竟未受牌矣。考標頒給,卽莫越之定式,而以致換面冒受,至使當者失牌,頒牌不善擧行之將校,令各該營,別般嚴懲。在前似此之時,有追書安寶以給之例,上項六人紅牌,卽爲追書,安寶以給。閪失紅牌,令左右捕廳,不日譏詗,期於捉得,何如?傳曰,允。
吏曹啓目,出身徐光臣名字,改以丙旭,張永祿名字,改以昌煥事爲等如,告狀令藝文館給帖,何如?判付。啓,依允。
領敦寧金炳國疏曰,伏以臣於所綰兼銜,屢瀆而不一瀆,顒冀卸免者,非敢爲占便之計,寔由於病難堪承而然耳。近値節換之交,風祟迭發,痰火上升,視聽之不得,言動之俱廢。比諸前箚時,亦不知落下幾層,萬般調治,百藥技窮。惟是一條可醫之方,在乎水泉之功,源委旣深,縱難期復起爲人,而殘喘之姑得支延,或有幸望,間蒙恩暇,現方出郊試泉,而所帶院務,緣臣而經年積滯。今且在外,雖冗細事,一切瘝曠,臣安得不轉益悚悶,病益添病乎?玆敢不避煩撓之罪,荐陳必呼之章。伏乞聖慈,特垂務諒,遞臣舌院之任,千萬幸甚。臣無任云云。答曰,省疏具悉卿懇。愼節之尙今彌留,曷任奉慮?所辭舌院之任,雖非劇務,卿之屢懇,旣如是,今姑勉副,卿其安心調理。仍傳于尹相翊曰,此批答,遣史官傳諭。
上在景福宮。停常參·經筵。
藥房提調李秉文,副提調吳俊泳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候何如,王大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
尹相翊啓曰,明日常參·經筵,取稟。傳曰,停。
吳益泳啓曰,右副承旨趙用夏,今日不爲仕進,卽爲牌招,何如?傳曰,允。
又啓曰,新除授同副承旨黃耆淵,時在慶尙道安東府任所,斯速乘馹上來事,下諭,何如?傳曰,許遞,前望單子入之。
尹相翊啓曰,禮曹參判趙秉式除拜後,過三日不爲出肅,依定式推考警責,仍卽牌招,察任,何如?傳曰,允。
傳于尹相翊曰,在外京兆堂上許遞,前望單子入之。京兆堂上前望單子入之,閔肯植添書落點。
金興洙有頉,代以盧台鉉爲假注書,沈宜奎有頉,代以朴時圭爲假注書,盧台鉉有頉,代以張榮稷爲假注書,朴時奎有頉,代以金憙鎭爲假注書。
尹相翊啓曰,禮曹參判趙秉式,謂以情踪惶蹙,奉牌闕外,陳疏到院,原疏雖不得不捧入,事體所在,誠極未安,推考,何如?傳曰,允。
承旨前望單子入之,趙秉弼落點。
兵曹口傳政事,親軍前營哨官單金在漢。
尹相翊,以議政府言啓曰,卽見咸鏡監司鄭基會狀啓,則枚擧道內多士呈單,以爲本道設科額數,關北二十,關南五十,載在原典,而去年秋式,特衍關北之三十,關南科儒,不啻十倍於關北,而南北同額,士林稱屈。依關北變通之例,原額五十,加設三十,合爲八十,東堂七員,加設三員,合爲十員事,請令廟堂,稟旨,分付矣。昨年分道以後,始許關北增額,而今此道臣所陳,寔由於參酌較量而然,則亦合有通變之政。從今以往,關南增式小科初試原額五十外,特加二十,東堂初試原額七人外,特加三人,以爲定式遵行事,知委於該道及該曹,何如?傳曰,允。
又以弘文館言啓曰,下番姑降入直,事甚未安。修撰金喜洙,副修撰金春熙·閔啓鎬,別兼春秋進,修撰朴岐勳,卽爲牌招,入直,何如?傳曰,允。
又以承文院言啓曰,院吏文學官李源禧有頉代,幼學柳錫駿差下,付軍職冠帶常仕,何如?傳曰,允。
趙用夏,以親軍後營言啓曰,本營左哨哨官李銓改差,其代出身元益常,中哨哨官具然恒改差,其代出身蔡奎昇,竝差下,使之擧行,何如?傳曰,允。
上在景福宮。停常參·經筵。
尹相翊啓曰,明日常參·經筵,取稟。傳曰,停。
又啓曰,左副承旨趙秉弼,時在慶尙道東萊府任所,交代後斯速乘馹上來事,下諭,何如?傳曰,許遞,前望單子入之。承旨前望單子入之,金九鉉落點。
張榮稷有頉,代以金昶源爲假注書,金憙鎭有頉,代以趙昌均爲假注書。
傳于尹相翊曰,政官牌招開政。
趙用夏,以兵曹言啓曰,闕門守直,何等愼重,而昨日迎秋門入直守門將鄭完軫,無難闕直,事未前有,萬萬驚駭。當該守門將鄭完軫,爲先汰去,其罪狀,令該府拿問勘處,何如?傳曰,允。
趙用夏啓曰,闕門守直,何等嚴重,而卽見兵曹草記,則迎秋門守門將鄭完軫,無難闕直,事未前有,萬萬驚駭。所當重勘,而本院請推之外,無他可施之罰,何以爲之,而常時不能檢飭之兵曹入直堂上,不可無警,從重推考,何如?傳曰,允。拿處。
又啓曰,卽者義禁府都事來言,時囚罪人崔柄大等,當爲議處,而判義禁未差,次堂例不得擧行云,未差之代,政官牌招,開政差出,何如?傳曰,前望單子入之。判義禁前望單子入之,曺錫輿落點。
趙用夏啓曰,開坐事,命下矣。新除授判義禁曺錫輿,卽爲牌招,何如?傳曰,允。
傳于尹相翊曰,在外敦寧都正許遞,今日政差出。
傳于尹相翊曰,呈告同義禁·同春秋許遞,今日政差出。
傳于尹相翊曰,恩津縣監之代,勿拘常格,未準朔守令中擬入。
傳于尹相翊曰,漆原縣監李漢英,堂上宣傳官加設單付。
傳于尹相翊曰,安東府使有闕之代,安邊府使申泰寬除授。
吏曹,安東府使單申泰寬除授事,承傳。
傳于尹相翊曰,副司果成岐運修撰除授。
吏曹,修撰單成岐運除授事,承傳。
傳于尹相翊曰,疏批誤傳之中官李有泰推考。金昶源有頉,代以安炳乾爲假注書,趙昌均有頉,代以韓相冕爲假注書,安炳乾有頉,代以鄭恒鎭爲假注書,韓相冕有頉,代以宋柱勳爲假注書。
尹相翊,以吏曹言啓曰,全羅道益山郡守朴齊應呈狀內,矣身受由上京,矣身病猝重,萬無還官之望云。其身病旣如是,則有難强令還任,罷黜,何如?傳曰,順安縣令金奭熙相換。
又以吏曹言啓曰,益山郡守朴齊應,順安縣令金奭熙相換事,命下矣。益山郡守朴齊應,以前任鴻山縣監·沃川郡守,方在解由未出中,何以爲之?敢稟。傳曰,勿拘。
又以吏曹言啓曰,豐德都護府使李用俊戶奴呈狀內,矣上典受由上京,矣身病猝重,萬無還任之望云。其身病旣如是,則有難强令還任,罷黜,何如?傳曰,允。
又以吏曹言啓曰,慶尙道京試官尹相衍,以其身病,呈狀乞遞,改差,何如?傳曰,允。
又以吏曹言啓曰,泰陵參奉金元錫,繕工監假監役官閔宗鎬·林祥熙,俱以身病,呈狀乞遞,竝改差,何如?傳曰,允。
又以忠勳府言啓曰,順康園守奉官金準衡,以其身病,呈狀乞遞,改差,何如?傳曰,允。
趙用夏,以兵曹言啓曰,同知中樞府事宋應來,僉知中樞府事南肅熙·李鼎和,宣傳官趙羲昌,內禁衛將趙載恒,兼司僕將李肯漢,五衛將徐丙潤·申在根·黃樂鏞·朴永煥,昌德宮衛將朴萬仁·成載榮,慶熙宮衛將金在鳳,文臣兼宣傳官丁奎會,守門將崔浩榮,俱以病難供職,呈狀乞遞,新除授全羅兵使權應燮,素患痰癖之症,一倍添劇,萬無登途赴任之望,戶奴呈狀乞遞,黃海監營中軍鄭基晩,以其身病,呈狀乞遞矣。實病旣如此,則有難强令赴任,竝改差,何如?傳曰,允。
又以兵曹言啓曰,宣傳官具鍾書,以其病難供職,呈狀乞遞矣。係是加設窠,減下,何如?傳曰,允。
有政。吏批,兼判書閔泳緯牌招不進,參判宋秉璿在外未肅拜,參議徐相祖進,同副承旨尹相翊進。啓曰,兼判書閔泳緯牌招不進,參判宋秉璿在外未肅拜,小臣獨政未安,何以爲之?敢稟。傳曰,只出緊任。
尹相翊,以吏批言啓曰,侍從臣父,年七十以上人,每於歲首,抄啓加資,而新有應推恩人,雖非歲首,亦爲抄啓加資,事載在法典矣。侍從臣父,年七十以上人,別單書入之意,敢啓。傳曰,知道。
又以吏批言啓曰,京畿積城居幼學元永三呈狀內,矣身父幼學元世昌,今年爲九十歲,而見漏於本道應資老人抄啓中云,故考見帳籍,其年果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。以孫祐常·李學魯·柳希豐爲敦寧都正,趙熙一爲同義禁,金文鉉爲同春秋,丁奎會爲兵曹正郞,吳有善爲慶尙道京試官,南廷植爲豐德府使,李重夏爲安邊府使,李晩綏爲恩津縣監,金敬燮爲漆原縣監,前五衛將安祥浹今加嘉善,朝官年八十,依法典加資。
兵批,判書閔種默進,參判李鎬翼病,參議姜病,參知鄭顯英入直進,右副承旨趙用夏進。以閔耆勳·趙明夏爲僉知,李海斗爲同知,尹錫元爲宣傳官,柳冀喆爲內禁將,吳信默爲兼司僕將,李晦信·鄭萬赫·韓成浩·李容德爲五衛將,崔孝涵·崔允岳爲昌德將,金基榮爲慶熙將,李啓善爲訓鍊僉正,南周元爲文兼,朴泓錫爲守門將,李敬植爲南道參奉,李宗甲爲濬源殿守門將,李允用爲全羅兵使,趙相植爲黃海中軍,金學永爲咸興監牧官,方顯翊爲加德僉使,宣傳官加設單,李漢英單付事,承傳。同知單宋弘祿,僉知單全道鎭,三千浦權管單吳日鵬,護軍姜文馨·李載純·李鍾俊·宋應來·金九鉉,副護軍鄭夏源·黃耆淵·趙秉弼·南肅熙·李鼎和·韓在民·徐在璇·權應燮·趙羲昌·具鍾書,副司果朴正瑾·吳允協·金定恒·李鍾吉·洪楠·宋啓賢·趙仁成·李成雲,以上竝單付。副司猛李源禧·柳錫駿·金商貞,畿沿海防衙門水師別將兼大阜島鎭水軍僉節制使南陽監牧官單趙存億。
吏批,再政。以任大準爲副校理,閔斗鎬爲工曹參議,閔丙奭爲同成均,李根命爲同敦寧,金世貞爲引儀,兪勝煥·安淩爲假監役,李圭瀞爲泰陵參奉,丁若臨爲順康園守奉官,梁爲高靈縣監。
三政。閔龍鎬爲正言,劉秉稷爲假監役,假監役兪勝煥今超通政,朝官年八十,依法典加資。
四政。咸遇復爲典籍,金泉察訪崔潤根一瓜仍任事,承傳。益山郡守朴齊應,順安縣令金奭熙,已上相換事,承傳。
兵批,再政。李敏復爲宣傳官,同知單鄭致涇,僉知二單李容德·鄭萬赫。
三政。金在遇爲訓鍊僉正,同知單韓成浩,加設單崔敬善。
四政。具周鉉爲宣傳官,同知單朴永煥。
五政。趙載五爲中樞經歷,同知單崔孝涵。
六政。鄭圭瓚爲宣傳官,同知單崔允岳。
七政。閔致憙爲訓鍊僉正,同知單金基榮。
八政。閔承根爲訓鍊判官,同知單車純文。
九政。李啓薰爲宣傳官,同知單申在根。
尹相翊,以議政府言啓曰,南陽大阜島,今屬於海防衙門,而係是牧場,抛置可悶。該島僉使,以兼監牧官下批之意,分付該曹,何如?傳曰,允。
又以弘文館言啓曰,下番姑降入直,事甚未安。修撰金喜洙,副修撰金春熙,別兼春秋進,修撰朴岐勳,副修撰閔啓鎬,竝卽牌招,推移入直,何如?傳曰,允。
又以承文院言啓曰,院吏文學官柳錫駿有頉代,幼學金商貞差下,付軍職冠帶常仕,何如?傳曰,允。
又以承文院言啓曰,院吏文學官金商貞有頉代,幼學李種哲差下,付軍職冠帶常仕,何如?傳曰,允。
趙用夏,以兵曹言啓曰,禁軍祿試放時,柳葉箭·片箭·鳥銃沒技人,別單書入之意,敢啓。傳曰,知道。
又以義禁府言啓曰,慶尙監司南一祐狀啓內,加德僉使元榏,爲先罷黜,其罪狀,令攸司稟處事,啓下矣。元榏時在任所,依例發遣府書吏交代後,拿來,何如?傳曰,待待命拿囚。
吏曹啓目,觀此慶尙監司南一祐狀啓,則以爲,金泉察訪崔潤,三載居任,一念圖治,矯弊則到底綜察,攻駒則隨闕塡代,郵卒賴以安接,驛樣次第蘇完,而窠期不遠,民情惜去,特許仍任事,令該曹稟處亦爲白臥乎所,道臣狀辭旣如此,金泉察訪崔潤,限一窠仍任,何如?判付。啓,依允。
同敦寧張世容疏曰,伏以臣日昨,伏奉除旨,以臣爲同知敦寧府事者,臣感恩怵義,章皇出肅,粗伸叨謝之忱,而第臣本無敦寧,揆以格例,自在應遞。敢陳短章,仰瀆崇嚴。伏乞聖明,俯賜鑑諒,按例遞改,以存公格,以安私分,千萬幸甚。臣無任云云。答曰,省疏具悉。所請依施。
上在景福宮。停常參·經筵。
尹相翊啓曰,明日常參·經筵,取稟。傳曰,停。
傳于尹相翊曰,今三十日,當詣儲慶宮展拜,仍詣毓祥宮·延祐宮·宣禧宮展拜矣。該房知悉。
尹相翊啓曰,端午帖,當爲出韻科次,而弘文提學尹滋承,呈辭受由,藝文提學金永壽,待明朝牌招,使之出韻科次,何如?傳曰,允。
鄭恒鎭有頉,代以白虎燮爲假注書,宋柱勳有頉,代以金熙圭爲假注書。
傳于尹相翊曰,陳奏副使之代,令該曹口傳差出。
吏曹口傳政事,以趙秉式爲陳奏副使。
尹相翊,以禮曹言啓曰,今此儲慶宮·毓祥宮·延祐宮·宣禧宮展拜時,王世子祗迎及隨駕之節,依例磨鍊乎?敢稟,傳曰,勿爲磨鍊。
又以弘文館言啓曰,新除授副校理任大準,卽爲牌招,何如?傳曰,允。
又以承文院言啓曰,院吏文學官李種哲有頉代,幼學趙正夏差下,付軍職冠帶常仕,何如?傳曰,允。
行護軍李重七疏曰,伏以臣以無似,叨忝使銜,夷險攸命,他不暇恤,而第其情有所焦迫,事有所憫隘,亦安得徒懷怵畏,自阻於仁覆之下也?臣有病母,年迫七旬,痰咳癖積,卽其本祟,而加之以風眩。昨冬以還,一倍添肆,委淹床玆,運動須人,懍懍有蚤暮之危,臣在西郡,聞報歸省,蓋衣不解束,藥不去鐺者,三數月耳。將此情狀,固不可一日離側,而濫秩所悸,忙赴輦下,旋欲往護,不敢自由。際玆原隰之役遽及意慮之外,若臣所値,更有是否,謂君命之不受,臣分虧矣。謂親病之忍違,子道蔑矣。參倚進退,若窮無歸,玆敢疾聲仰籲。惟我聖慈,孝理體下,無微不燭,察臣至切之懇,憐臣至窮之私,亟賜變通,不勝血祝。臣無任云云。答曰,省疏具悉。所請依施。
上在景福宮。停常參·經筵。
金九鉉啓曰,明日常參·經筵,取稟。傳曰,停。
白虎燮有頉,代以李琬熙爲假注書,金熙圭有頉,代以李載榮爲假注書。
傳于趙用夏曰,有實病玉堂許遞。
傳于趙用夏曰,靖武祠今已竣役,吳欽差妥靈有所,東來偉功,何日可忘?追念往事,冞增予懷,三十日遣禮曹參判致祭,祭文令藝文館撰出。
以司謁口傳下敎曰,永昭廟三門頹圮處,新建墻垣頹圮處改築,守僕溫堗修改事,分付戶曹。
議政府薦望,以金鶴鎭爲東萊府使。
趙用夏啓曰,卽者義禁府都事來言,時囚罪人崔柄大等,當爲議處,鄭完軫捧供,而判義禁曺錫輿未肅拜,同義禁趙定熙·趙熙一在外,只有同義禁金文鉉一員,不得備員開坐云。在外何以爲之,而判義禁卽爲牌招,何如?傳曰,允。在外同義禁趙熙一許遞,前望單子入之。金吾堂上前望單子入之,同義禁趙秉轍添書落點。
以司謁口傳下敎曰,同義禁趙定熙,令政院申飭,卽爲肅命,以慶尙監司南一祐狀啓,薦新生竹笋,節候差早,姑未萌芽,限內不得封進,惶恐待罪事。傳于趙用夏曰,勿待罪事,回諭。
金九鉉,以議政府言啓曰,德源方有闕矣。前府使鄭顯奭,莅任以後,聲績已著,況今港務殷繁,有難付之生手,特任前職,俾責成效,何如?傳曰,允。
又以禮曹言啓〈曰〉,卽接北靑幼學全熙祖所志,則以爲,四寸兄昇祖,嫡妾俱無子,以其同姓八寸弟興祖子榮瓚,欲爲繼後,兩家諸族,相議完,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長全熙祖所訴,旣如此,全興祖子榮瓚,立爲全昇祖之後,何如?傳曰,允。
又以承文院言啓曰,院吏文學官趙正夏有頉代,幼學金學圭差下,付軍職冠帶常仕,何如?傳曰,允。
趙用夏,以兵曹言啓曰,今四月三十日,大駕詣儲慶宮展拜,仍詣毓祥宮·延祐宮·宣禧宮展拜特,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,別營步軍二哨騎士一番,左營使率領爲先廂,別營步軍二哨騎士一番,後營使率領爲後廂,禁軍二番隨駕,別抄軍一哨磨鍊,餘軍留營,留陣置之。
又以義禁府言啓曰,今三十日動駕時,本府都事全數進參,而都事趙章熙,有身病不得進參,令該曹口傳相換,以爲擧行,何如?傳曰,允。
又以刑曹言啓曰,黃燭不爲進排貢人金善翼定配草記還入,傳曰,特爲放送,批下矣。謹依批旨,黃海道長淵府定配罪人金善翼配文還收,卽爲放送之意,敢啓。傳曰,知道。
吏曹啓目,粘連觀此弘文館副修撰閔啓鎬上疏,則以爲,都承旨臣吳俊泳,有內外從應避之嫌矣。臣之所帶別兼春秋之銜,揆以典式,在法當遞。伏乞聖明,亟令選部,照例鐫改是白乎所,史官春秋,例不得減下是白乎,承政院都承旨吳俊泳所帶春秋館修撰官之銜,今姑減下,何如?判付。啓,依允。
上在景福宮。停常參·經筵。
金九鉉啓曰,明日動駕相値,視事,頉稟之意,敢啓。傳曰,知道。
又啓曰,同副承旨尹相翊,今日不爲仕進,卽爲牌招,何如?傳曰,允。
又啓曰,明日大駕詣儲慶宮,入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
趙用夏啓曰,開坐事,命下矣。新除授同義禁趙秉轍,卽爲牌招,何如?傳曰,允。
傳于趙用夏曰,別軍職李熙善減下,李琬熙有頉,代以車載衡爲假注書,李載榮有頉,代以朴永奎爲假注書,車載衡有頉,代以李寅衡爲假注書,朴永奎有頉,代以金晟壎爲假注書,李寅衡有頉,代以金秉燾爲假注書,金晟壎有頉,代以趙淇一爲假注書。
傳于趙用夏曰,明日出宮內門路,以崇陽門爲之。
以平安監司閔應植狀啓,慈山府民家燒燼事,傳于趙用夏曰,此當農殷之時,多戶之燒燼,深庸矜惻。元恤典外,別加顧助,結構奠接之方,廟堂措辭,分付。
吏曹口傳政事,禁府都事趙章熙,繕工奉事朴齊恂,已上相換事,承傳。
金九鉉,以議政府言啓曰,靖武祠堂上一員,自廟堂啓差事,禮曹節目,啓下矣。行護軍李元會差下,使之句管,何如?傳曰,允。
又以議政府言啓曰,卽見兔山縣按覈使金喆熙啓本,則作鬧吏民等罪犯,臚列登聞,請令廟堂,稟處矣。外邑亂民之起鬧,竊謂政有未孚,冤有莫伸而然矣。今其所爲,出於逞憾,發通而聚黨,犯衙而毁家,名分紀綱,掃蕩無餘,而李學斌等三狀頭之被打致命者,法無所施,印貞植家五兄弟之行悖成變者,逃未及査,則閱月盤覈,務存平反,亦所以仰體欽恤之義也。李錫茂之和應,李錫輅之護助,前把摠印貞執之藉勢,官奴月石之協力,査啓臚列,旣詳且核,以上四囚,竝嚴刑三次,島配,前座首朴鳳來,諭民不得,制吏不得,當場致變,誰任其咎,律以親上向長之義,不當曲加參恕,嚴刑二次,遠地定配,首校都使令首奴,失於捍衛,厥罪惟均,竝嚴刑一次,懲勵放送,在逃之吏房印貞植等五人,悖儒朴基彦等五人,竝令刻期詗捉,從重勘斷,凡所酌處,令道臣擧行,何如?傳曰,允。
又以議政府言啓曰,以原州牧亂民事,該道臣査啓,啓下本府矣。民謂訴瘼,吏緣逞憾,各自聚黨,互相毁家。官長而擁迫,倉胥而憢殺,干紀犯分,莫之誰何者,卽亦變怪中創覯而創覯,此而不大行懲創,其可曰,國有典憲乎?不當只有道査而止,至於金宅秀,尤是化外亂民也,罔赦之罪,豈不自知?勢有所激,愈往力抗,民習至此,寧欲無言?春川府使金善根,按覈使差下,令該曹口傳單付,使之馳往營下,在囚諸罪人,到底鉤覈,區別首從,斯速登聞,金宅秀·宋元玉·李承汝,刻期詗捕之意,分付道臣,何如。傳曰,允。
吏曹口傳政事,原州牧按覈使單金善根。
金九鉉,以禮曹言啓曰,雜科放榜,以今四月三十日巽時,前已啓下,而其日與動駕相値。放榜退定於來五月初一日巽時,原粘目中付標以入之意,敢啓。傳曰,知道。
又以弘文館言啓曰,下番闕直,事甚未安。校理尹容植,副校理尹命燮,副修撰金春熙·閔啓鎬,別兼春秋進,修撰成岐運奉命在外,一員未差,應敎鄭寅奭,副應敎沈琦澤,校理李瑞永,竝卽牌招,推移姑降入直,何如?傳曰,允。
又以承文院言啓曰,院吏文學官金學圭有頉代,幼學玄學冕差下,付軍職冠帶常仕,何如?傳曰,允。
趙用夏,以親軍右營言啓曰,前摠戎廳校·吏·軍卒,旣屬本營,而軍卒名目,只有牙兵一哨,及標下軍,數百名而已。其在務實之政,合有變通,各色標下軍與牙兵,合作三哨,蕩春新營·宣惠平倉,各五十名式,輪回立番,把摠一員,哨官三員差出,以爲領率入直,習藝之意,敢啓。傳曰,知道。
又以親軍別營言啓曰,東關王廟墻垣間間頹圮處,今已畢築之意,敢啓。傳曰,知道。
又以親軍別營言啓曰,南關王廟墻垣三間頹圮處,北關王廟墻垣五間頹圮處,今四月二十九日爲始,改築之意,敢啓。傳曰,知道。
又以義禁府言啓曰,行大護軍金益容·李鍾承,宗正卿李珪永,行護軍李容直·金鶴根·趙濟華·金綺秀·徐鶴淳·金奎弘·李容元·李承皐·具完植·白樂莘·李義根·具駿鉉·李敎昌,同知訓鍊院事李容益,行護軍洪南周·任興準,行副護軍洪鍾萬·呂圭益,承政院左副承旨洪殷謨,行副護軍李敎稙·徐胄淳·李命宰·徐夔淳·李載允·洪承憲·申箕善等,竝施竄配之典事,承傳啓下矣。金益容慶尙道豐基郡,李鍾承榮川郡,以承傳內辭意,具罪目,竝竄配,而李鍾承時在京畿龍仁地云,竝依例發遣府都事,自所在處執捉,仍令押送于各其配所,李珪永全羅道錦山郡,李容直慶尙道安義縣,金鶴根全羅道臨陂縣,趙濟華龍潭縣,金綺秀慶尙道順興府,徐鶴淳金山郡,金奎弘·李容元全羅道茂朱府,李承皐珍山郡,具完植平安道中和府,白樂莘祥原郡,李義根三登縣,具駿鉉全羅道高山縣,李敎昌沃溝縣,李容益高山縣,洪南周慶尙道醴泉郡,任興準陜川郡,洪鍾萬全羅道錦山郡,呂圭益金堤郡,洪殷謨慶尙道聞慶縣,李敎稙咸鏡道慶源府,徐胄淳慶尙道聞慶縣,李命宰順興府,徐夔淳善山府,李載允榮川郡,洪承憲全羅道咸悅縣,申箕善慶尙道金山郡,以承傳內辭意,具罪目,竝竄配,而金鶴根方在忠淸道洪州地,李承皐方在稷山地,具駿鉉方在全義地,李容益方在公州地,徐胄淳方在忠州地,洪承憲方在鎭川地,洪南周方在江原道原州地,呂圭益方在京畿楊根地,李載允方在楊州地云,竝依例發遣府書吏,亦自所在處執捉,仍令押送于各其配所,何如?傳曰,允。
又以義禁府言啓曰,議政府啓辭內,松禾縣殿牌作變罪人冕裕,旣捧結案,依律勘斷事,批旨允下矣。罪人冕裕拏戮破家等節,依定式勿論,旁照犯上不道律,依例令本道道臣,近邑守令中,別定假都事,與地方官眼同,大會民人,罪人冕裕,卽其地不待時處斬之意,分付,何如?傳曰,允。
又以義禁府言啓曰,今三十日動駕時,本府都事,當爲全數進參,而都事李柄翰·韓耆淳奉命在外,沈相曦有身病不得進參,竝令該曹口傳相換,以爲分排擧行,何如?傳曰,允。
吏曹口傳政事,禁府都事李柄翰,尙衣主簿李世卿已上相換,禁府都事韓耆淳,訓鍊主簿河錫洛已上相換,禁府都事沈相曦,童蒙敎官李溟翼,已上相換事,承傳。
趙用夏,以義禁府言啓曰,保放罪人崔柄大·金好謙等,當爲還囚議處以入,而病勢一向未差,竝仍爲保放之意,敢啓。傳曰,知道。
又以義禁府言啓曰,卽接月令醫員鄭宅鉉手本,則以爲,時囚罪人鄭完軫,屢朔痢疾,又添毒感,目下症形,實爲危劇云。罪人病勢如此,則一邊保放,一邊草記,載在法典矣。鄭完軫姑爲保放之意,敢啓。傳曰,知道。
又以刑曹言啓曰,議政府啓辭內,今番進製直赴殿試人洪承岳,聞是罪人應準之外孫,而肆然冒赴,萬萬駭惋。爲先拔去榜目,令秋曹照法勘處,何如?傳曰,允事,批下矣。罪人洪承岳,依大典會通諸科條濫入者水軍充定之文,依例令兵曹擧行之意,敢啓。傳曰,知道。
又以義禁府言啓曰,卽接漢城府左右捕廳牒報及成冊,則兇徒屍身,東部字內七名,南部字內一名,姓名俱以不知懸錄,北部字內寅鍾屍身,任置於該部字內懸錄報來,而前因兩司箚子,兇徒已斃者,竝施孥戮事,命下矣。罪人命下矣。罪人寅鍾,以謀反大逆不道凌遲處死律施行,而其父母妻妾子女·祖孫兄弟姊妹子之妻妾·伯叔父兄弟之子,年歲姓名,存沒居住,令漢城府,考出帳籍,亦爲分付五部及各該道,應坐罪人,一一査出,修成冊報來後,兄弟妻妾,用适·雲例擧行,而籍沒家産,破家瀦澤等事,令各該司捧承傳擧行,已斃兇徒之姓名不知八名,更令漢城府及左右捕廳,詳探報來後,擧行,何如?傳曰,允。
又以義禁府言啓曰,卽接右邊捕盜廳牒報及成冊,則謀叛不道罪人允相父元根,年七十五,母許召史,年七十,妻吳召史,年三十二,懸錄報來矣。謹按律文,則婦人年六十及廢疾,竝免緣坐之罪。允相妻許召史,以年過六十,依律文免緣坐。父元根,全羅道光陽縣緣坐,流二千里安置,妻吳召史,慶尙道昆陽郡爲婢,而方囚捕廳云,依例令刑曹,押送于各其配所,何如?傳曰,允。
又以義禁府言啓曰,逆賊喜貞,因鞫廳議啓,旣施适·雲例,而卽接捕廳牒報及成冊,則謀反大逆不道罪人喜貞妾崔女阿只年四十八,女息卜蘭年七,懸錄報來矣。喜貞女息卜蘭平安道龍川府緣坐爲婢,而方囚捕廳,令刑曹押送配所,妾崔女阿只,亦囚捕廳,依例發遣府都事,具格拿來,南間囚後,瓦冶峴依律文緣坐處絞之意,敢啓。傳曰,知道。
又以義禁府言啓曰,逆賊昌奎,因鞫廳議啓,旣施适·雲例,而卽接楊州牧使尹成鎭牒報及成冊,則謀反大逆不道罪人昌奎母鄭召史,年八十三,妻金召史,年四十五,捉囚,子壽福,子婦李召史,以在逃懸錄報來矣。謹按律文,則婦人年六十及廢疾,竝免緣坐之罪。昌奎母鄭召史,以年過六十,依律文免緣坐,妻金召史,方囚該牧獄云,依例發遣府都事,與地方官眼同,卽其地依律文緣坐處絞,子壽福,子婦李召史,俱爲逃躱云。緣坐罪人之如是失捕,極爲駭然,各別譏詗,期於捉得後報來之意,分付該道道臣之意,敢啓。傳曰,知道。
又以義禁府言啓曰,逆賊昌奎,因鞫廳議啓,施以适·雲例,而卽接坡州牧使姜潤牒報及成冊,則謀反大逆不道罪人昌奎子壽福年二十三,子婦李召史年二十,懸錄報來矣。昌奎子婦李召史,咸鏡道三水府緣坐爲婢,而方囚該牧獄云,令刑曹押送配所,子壽福,亦囚該牧獄云,依例發遣府都事,與地方官眼同,卽其地依律文緣坐處絞之意,敢啓。傳曰,知道。
又以義禁府言啓曰,逆賊英植,旣施适·雲例,而卽接驪州牧使金永悳牒報及成冊,則謀反大逆不道罪人英植兄萬植年四十四,出繼於伯父淳敬,姊洪召史年五十四,出嫁於前判官李承耆,庶弟阿只年二歲,懸錄報來矣。兄萬植已爲出繼,姊洪召史,亦已出嫁云,竝依律文免坐,庶弟阿只,以年未滿,依律文免絞,全羅道樂安郡緣坐爲奴,而方囚該牧獄云,令刑曹押送配所,何如?傳曰,允。
又以義禁府言啓曰,卽接鐵原府使李應烈牒報及成冊,則謀叛不道罪人點乭母玄小順年七十五,妻張大阿只年三十五,子四萬年八,懸錄報來矣。謹按律文,則婦人年六十及廢疾,竝免緣坐之罪。點乭母玄小順,以年過六十,依律文免緣坐。妻張大阿只,慶尙道丹城縣緣坐爲婢,子四萬,全羅道海南縣緣坐爲奴,而右罪人等,俱囚該府獄云,依例令刑曹,押送于各其配所,何如?傳曰,允。
又以義禁府言啓曰,逆賊寅鍾,旣施适·雲例,而卽接捕廳牒報及成冊,則謀反大逆不道罪人寅鍾母金女阿只年六十一,妻全女新通年三十九,子漢承年十四,子婦金女阿只年十四,女息正宜年九,懸錄報來矣。謹按律文,則婦人年六十及廢疾,竝免緣坐之罪,寅鍾母金女阿只,以年過六十,依律文免緣坐,子漢承,以年未滿,依律文免絞,平安道熙川郡緣坐爲奴,子婦金女阿只,慶尙道鎭海縣,女息正宜,咸鏡道利原縣,竝緣坐爲婢,而竝囚捕廳,令刑曹押送于各其配所,妻全女新通,亦囚捕廳,依例發遣府都事,具格拿來,南間囚後,瓦冶峴依律文緣坐處絞之意,敢啓。傳曰,知道。
又以刑曹言啓曰,義禁府啓辭內,謀叛不道罪人允相妻吳召史,慶尙道昆陽郡緣坐爲婢,喜貞女息卜蘭,平安道龍川府緣坐爲婢,依例令刑曹押送于各其配所,何如?傳曰,允事,批下矣。謹依批旨,慶尙道昆陽郡爲婢罪人吳召史,平安道龍川府爲婢罪人卜蘭等,竝卽押送配所之意,敢啓。傳曰,知道。
又以左右捕盜廳言啓曰,謹依義禁府草記批旨,臣廳在囚逆賊喜貞妾崔女阿只,移送義禁府,喜貞女息卜蘭,允相妻吳召史,竝移送秋曹之意,敢啓。傳曰,知道。
又以左右捕盜廳言啓曰,謹依義禁府草記批旨,臣廳在囚逆賊寅鍾妻全女新通,移送義禁府,子漢承,子婦金女阿只,女息正宜,竝移送秋曹之意,敢啓。傳曰,知道。
又以刑曹言啓曰,義禁府啓辭內,謀反大逆不道罪人寅鍾子漢承,平安道熙川郡緣坐爲奴,子婦金女阿只,慶尙道鎭海縣,女息正宜,咸鏡道利原縣,竝緣坐爲婢,而令刑曹押送于各其配所事,傳曰,知道事,批下矣。謹依批旨,爲奴婢罪人漢承等,竝卽押送配所之意,敢啓。傳曰,知道。
又以刑曹言啓曰,行刑鎖匠有闕,姑未代定矣。卽接典獄署所報,則自右捕廳移來重囚罪人沈升學,自願其代云,依已例塡差擧行之意,敢啓。傳曰,知道。
義禁府啓目,迎秋門入直守門將鄭完軫原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
義禁府啓目,粘連向前金好謙亦,猾胥作奸,矇然不覺,竟致亂民之起鬧,甚至人命之燒死,初不檢飭,責所難免,以此照律,何如?判付。啓,依允。
義禁府啓目,粘連向前崔柄大亦,家在城外,試牌初不親承是如,其所自明,容有可據是白乎矣,法意攸重,難以原恕,以此照律,何如?判付。啓,依允。
行右承旨金永哲疏曰,伏以臣曩陳慟苦之私,敢違甄召之命,攀栢席藁,惟斧鉞是俟焉。已及降隆批,開誨惻怛,且垂矜念,卽解職名,恩推山藪之包,光動桑榟之鄕,臣於是奉旨盤辟,滿腔感激。竊自謂從玆以往,可得安分依楸,以卒餘生。伏荷聖眷,特以臣先臣之子,終不欲棄遺,連縻以好爵,今又授夙夜之銜,至下馹召之諭。臣雖至頑且迷,不肖無狀,亦具彝性,粗識義分,何敢以不祥之言,再塵淸嚴,不循徙月之禮,自干逋慢之罪也哉?第臣所罹之禍,情有所不忍抑,事有所不忍提,非他免制者所可倫比,臣腸匪木,臣心匪石,其能無芒芒乎瞿瞿乎溘然欲無知者乎?所以名塗一步,有如弱水之隔,脩門重入,尤若鐵關之限,臣積抱此窮迫之至痛,徒諉以瀆擾之爲畏,而自阻於曲成不遺之下,甘婦於耽榮忘哀之科,則亦豈熙朝之所宜容也?嗚呼,父子主恩,君臣主義,義之所嚴,恩或爲掩。只是臣之情私,不可以恒人常理責之,百爾思量,萬難出膺。玆更披肝瀝血,冒悚煩瀆。伏乞聖慈,深憐其情,曲察其私,亟收臣新除之誥,仍令選部,勿復注擬,俾臣愾廓之餘喘,獲伸罔極之萬一,則臣生當涵沐渥澤,沒齒頌祝,死當歸語先父,聚首感泣矣。臣無任云云。答曰,省疏具悉。情理自情理,分義自分義,何可如是煩瀆?卽爲上來肅命。
行大司成南廷哲疏曰,伏以臣於去年,猥被寵擢,兼以駐津商務之任,以秩則驟躋,以職則綦重,固非如臣庸下之所敢承當者,竊念冒其爵而辭其任,義之所不敢出。故黽勉從事者,已過一年,才疎責鉅,未有絲毫之補,居恒凜惕,措躬無地。玆有迫切私情,不容不悉暴於仁覆之下者。臣之老母,年今七十三歲耳。衰癃日甚,神精日聵,自臣出疆,朝暮依閭,思之不置,病隨以添,今來反面,凘綴之狀,視臣前去時,又加甚焉。烏鳥之情,雖在朝供官,猶恐晨昏之或曠,況復身在萬里之外,重貽病母憂,實非天理人情之所可堪者也。苟非然者,膺之於前而辭之於後,又豈義分所敢安者哉?謹按經國大典,親年七十以上,勿差遣三百里外。臣母之年,非止七十,天津之遠,不翅三百,而職任之重,又非尋常差遣之比,則臣所以陳情丐恩者,亦不可謂無據矣。伏望聖慈,察臣情理,遞臣津銜,俾得護養病母,臣母子自今至餘年,皆殿下賜也。臣無任云云。答曰,省疏具悉。所請依施。
上在景福宮。停常參·經筵。
大駕詣儲慶宮入齋室後,藥房·內閣·政院·玉堂口傳問安。答曰,知道。大王大妃殿·王大妃殿,遣承旨問安。答曰,知道。世子宮,遣宮官問安。答曰,知道。展拜還入齋室後,藥房·內閣·政院·玉堂口傳問安。答曰,知道。仍詣毓祥宮入齋室後,藥房·內閣·政院·玉堂口傳問安。答曰,知道。毓祥宮·延祐宮·宣禧宮展拜還入齋室後,藥房·內閣·政院·玉堂口傳問安。答曰,知道。還官後,藥房·內閣·政院·玉堂口傳問安。答曰,知道。
藥房提調李秉文,副提調吳俊泳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
吳益泳啓曰,司僕寺內乘來言,捲簾,取稟。傳曰,捲三面。
金九鉉啓曰,明日常參·經筵,取稟。傳曰,停。
傳于金九鉉曰,禮房承旨馳詣宗廟·景慕宮奉審摘奸以來。
傳于尹相翊曰,還宮外門路,秋成門·神武門,內門路,建善門爲之。
尹相翊,以奎章閣言啓曰,守宮檢校直閣南奎熙,卽爲牌招,何如?傳曰,允。
吳益泳,以兵曹言啓曰,還宮時外門路,以秋成門·神武門爲之,內門路,以建善門爲之事,命下矣。先廂左營使,率前排步軍一哨,札駐於毓祥宮西挾路,後廂後營使,率前排步軍一哨,札駐於景福宮城西北隅,先廂步軍一哨除出,將率領,毓祥宮大門及墻外排立,環衛作門。其餘軍兵,請出標信,先爲解送,札駐軍兵,還宮後,亦爲請出標信,解嚴,何如?傳曰,允。
趙用夏啓曰,臣以大王大妃殿,王大妃殿問安進去,下直之意,敢啓。傳曰,知道。
傳于趙用夏曰,都承旨推考。
傳于趙用夏曰,兵曹判書·後營使記過。
傳于趙用夏曰,兵曹判書·後營使,記過分揀,竝從重推考。
傳于尹相翊曰,政官牌招開政。
傳于尹相翊曰,礪山府使具然韶,宣傳官加設單付。
傳于尹相翊曰,同訓鍊竝許遞,今日政差出。
傳于尹相翊曰,礪山府使之代,雲峯縣監擬入。
傳于趙用夏曰,在外臺諫許遞,今日政差出。
傳于尹相翊曰,在外同敦寧·敦寧都正許遞,今日政差出。
傳于尹相翊曰,原州判官之代,勿拘常格,各別擇差,催促下送。
趙用夏啓曰,卽者義禁府都事來言,今日動駕時,衛外擊錚罪人金潤誠等一百名,依例移送秋曹云矣,敢啓。傳曰,知道。
尹相翊,以吏曹言啓曰,漆原縣監金敬燮呈狀內,親病沈重,萬無赴任之望云。其親病旣如是,則有難强令赴任,改差,何如?傳曰,允。
又以吏曹言啓曰,繕工監假監役官安淩·劉秉稷,泰陵參奉李圭瀞,成均館典籍梁致默,耆老所守直官柳榮壯,俱以身病,呈狀乞遞,竝改差,何如?傳曰,允。
尹相翊,以忠勳府言啓曰,順康園守奉官丁若臨,以其身病,呈狀乞遞,改差,何如?傳曰,允。
有政。吏批,兼判書閔泳緯牌招不進,參判宋秉璿在外未肅拜,參議徐相祖進,同副承旨尹相翊進。以吏批言啓曰,兼判書閔泳緯牌招不進,參判宋秉璿在外未肅拜,小臣獨政未安,何以爲之?敢稟。傳曰,只出緊任。
又以吏批言啓曰,原州牧判官,今當差出,而本府以營下劇邑,物衆地大,所稱難治。不可不擇差,他道有聲績已準朔未準朔守令,竝擬何如?傳曰,允。
又以吏批言啓曰,前監役官金信熙·林芳洙,前五衛將李熙贊,前分敎官張基炯,今年俱爲八十歲,而見漏於應資老人抄啓中云,故考見政案,則其年果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。
又以吏批言啓曰,前五衛將林順玉,前監役官金基豐,今年俱爲八十歲,而見漏於應資老人抄啓中云,故考見政案,則其年果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。
以趙熙一爲大司憲,金永穆爲大司諫,徐廷厚爲執義,朴衡東爲掌令,王濟肯爲獻納,李鎬翼爲同敦寧,南啓夙爲敦寧都正,李洪來爲漆原縣監,閔泳綺爲礪山府使,前監役林芳洙·金信熙,分敎官張基炯已上,今超通政,朝官年八十,依法典加資,東萊府使單金鶴鎭,德源府使單鄭顯奭,特任前職事,承傳。兼持平四單朴岐勳·吳有善·丁奎會·尹容植,監理釜山港通商事務單金鶴鎭,監理德源港通商事務單鄭奭。
兵批,判書閔種默進,參判閔肯植病,參議姜病,參知鄭顯英入直進,右副承旨趙用夏進。以任商準爲知訓鍊,李鍾俊·鄭完默·金東壽·李允用爲同訓鍊,柳芝熙爲僉知,安厚善爲兼司僕將,吳顯圭·金穉成·金弘錫·崔相俊爲五衛將,張命旭·金商燦爲昌德將,廉萬成爲慶熙將,沈相瓚爲文兼,李鍾祐爲守門將,趙存禹爲全羅兵使,李允儀爲加德僉使,三千浦權管單吳日鵬,同知設單李允用,宣傳官加設單具然韶,大護軍成彝鎬,護軍南廷哲·張世容·李根命·李熙贊,副護軍尹·孫祐常·李學魯·柳希豐·林芳洙·金信熙·張基炯·閔耆勳,副司直兪致一·安禧遠·金奎榮,副司果金喜洙·朴岐勳,副司猛玄學冕·韓相斌,以上竝單付。
吏批,再政。以趙忠熙爲大司成,鄭順朝爲知經筵,趙鍾禹爲泰陵令,洪祐衍爲徽慶園令,李寬英爲敬陵令,沈定澤爲司僕主簿,尹泰秉·韓養根爲假監役,尹榮復爲順康園守奉官,申橚爲兵曹參判,李觀榮爲雲峯縣監,耆老所守直官單洪在現。
兵批,再政。以許珪爲訓鍊僉正,同知單吳顯圭。
吏批,三政。以李道振爲靖陵令,朴璿爲翼陵令,李會元爲社稷令,李鍾俊爲右尹。
四政。以閔鳳鎬爲中樞都事,丁大森爲景慕宮令,李命炎爲中部令,金瑨鉉爲昌陵令。
五政。以柳爲訓鍊主簿。
六政。以金雲培爲厚陵令,任箕常爲孝昌園令,韓應一爲監察。
七政。李鶴鎭爲景慕宮令,徐雲輔爲儀賓都事,黃羲鳳爲濟用主簿。
八政。以趙復永爲掌樂主簿,閔泳達爲司饔別提,洪肯厚爲尙瑞別提。
九政。李明宇爲漢城主簿,梁鳳濟爲典籍,李鶴䄵爲原州判官。
尹相翊,以奎章閣言啓曰,明日卽觀文閣朔奉審日次,臣進詣擧行之意,敢啓。傳曰,知道。
又以奎章閣言啓曰,大駕今已還宮,守宮檢校直閣南奎熙,依定式減下,何如?傳曰,允。
又以弘文館言啓曰,下番闕直,事甚未安。應敎鄭寅奭差祭,校理尹容植,副校理尹命燮,副修撰金春熙·閔啓鎬,別兼春秋進,修撰成岐運奉命在外,一員未差,副應敎沈琦澤,校理李瑞永,竝卽牌招,推移入直,何如?傳曰,允。
又以承文院言啓曰,院吏文學官玄學冕有頉代,幼學李弼修差下,付軍職冠帶常仕,何如?傳曰,允。
趙用夏,以刑曹言啓曰,義禁府啓辭內,卽接坡州牧使姜潤牒報,則謀反大逆不道罪人昌奎子婦李召史,方囚該牧云。咸鏡道三水府緣坐爲婢,令刑曹押送配所事,傳曰,知道事,批下矣。謹依批旨,爲婢罪人李召史,知委該牧,押送配所事,分付道臣之意,敢啓。傳曰,知道。
乙酉四月三十日辰時,大駕詣儲慶宮展拜,仍詣毓祥宮·延祐宮·宣禧宮展拜,擧動入侍時,行都承旨吳俊泳,行左承旨吳益泳,行左副承旨金九鉉,右副承旨趙用夏,同副承旨尹相翊,記事官鄭寅燮·趙章夏·李貞稙·李茂魯,直提學尹用求·閔泳煥,檢校直閣閔丙奭·朴鳳彬·鄭夏源·沈相瓚,檢校待敎趙東冕·金宗圭·金用圭·金弼洙,待敎鄭寅昇,副校理任大準,以次侍立。時至,通禮跪啓請外辦,上具翼善冠·衮龍袍,乘輿出建善門。藥房提調李秉文,副提調吳俊泳進前奏曰,侵早勞動,聖體,若何?上曰,一樣矣。仍出用成門,通禮跪啓請降輿乘輦,上降輿乘輦,出光化門進發,至儲慶宮大門外下輦所。通禮跪啓請降輦乘輿,上降輦乘輿,入東挾門,通禮跪啓請降輿,上降輿入齋室。傳曰,展拜時,百官行禮置之。展拜時至,通禮導上步詣版位,贊儀唱鞠躬再拜興平身,上行再拜禮,仍詣廟內奉審訖。還入大次,問安勿爲之事下敎。傳曰,諸司預備移發。時至出次,通禮跪啓請乘輿,上乘輿出宮大門外下輦所,通禮跪啓請降輦乘輿,上降輦乘輿,入東挾門至齋室門外。通禮跪啓請降輿,上降輿入齋室,展拜時至,上出次,通禮導上步詣版位。贊儀唱鞠躬再拜興平身,上行再拜禮,仍陞詣廟內奉審訖。傳曰,延祐宮·宣禧宮展拜時,百官行禮置之。出傳敎通禮導上出挾門,詣冷泉亭版位北向立,通禮跪啓請鞠躬四拜興平身,上行四拜禮,仍陞詣亭內奉審訖。通禮導上還出挾門,步詣延祐宮路次,判府事金炳始進前奏曰,日候淸和,勞動旣多,聖體,若何?上曰,一樣矣。上仍詣版位,通禮跪啓請鞠躬再拜興平身,上行再拜禮,仍陞詣廟內奉審訖。通禮前導出,仍步詣宣禧宮版位,通禮跪啓請鞠躬再拜興平身,上行再拜禮,陞詣廟內奉審訖。通禮跪啓請禮畢,上入小次。傳曰,永昭廟·文禧廟,遣都承旨奉審以來。出傳敎傳曰,禧嬪廟·宜嬪廟,遣內侍看審以來。還宮時至,通禮跪啓請出次,上出次乘輿,出宮大門至下輦所,通禮跪啓請降輿乘輦,上降輿乘輦,進發由鍾閣前路·六曹前路,入光化門,由用成門·維亨門,入建善門。益泳請出標信,解嚴。上還內,諸臣以次退出。
上在景福宮。停常參·經筵。
尹相翊啓曰,來初五日朝參日次,而綏陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,昨日政,大司成初無見窠,而銓曹之誤擬蒙點,事甚疎忽,極爲未安。原望筒勿施,臣之矇然捧入,不勝惶悚,而當該吏曹堂上,不可無警,推考,何如?傳曰,允。爾亦推考。
又啓曰,奏御文字,何等審愼,而同義禁金文鉉,初度呈辭,職銜中,有所錯誤,致勤下詢,事甚疎忽,極爲未安。原呈辭,使之改修正以入,而臣之矇然捧入,不勝惶悚。當該同義禁,不可無警,推考,何如?傳曰,允。爾亦推考。
又啓曰,翰林召試,被選當次入,閔宗植薦狀公事,啓下矣。令該曹口傳付職,牌招入直,何如?傳曰,允。
吏曹口傳政事,檢閱單閔宗植,注書鄭寅爕病,代以張益厚爲假注書。
傳于尹相翊曰,際此艱虞之會,君臣上下,尤當戮力淬勵,思所以圖理,而各自規便,偃處鄕里,恝然若相忘,此豈分義道理?具以有今番處分,而亦不無參量者存,諸臣之竄配,特爲分揀。如是警飭之後,又復稱托,如前尋鄕,則自歸於負國之科,更不容貸之典矣。其各知悉,毋陷大戾。
傳于尹相翊曰,秋判外,刑曹堂上許遞,前望單子入之。秋曹堂上前望單子入之,參判魚允中添書落點,參議尹吉求落點。
尹相翊啓曰,新除授刑曹參判魚允中,方在譴削中,何以爲之?敢稟,傳曰。蕩滌敍用。
傳于尹相翊曰,設科取士,將以甄拔人才,扶植元氣也。恢公循私之間,治道汙隆,民心向背繫焉,而挽近以來,奸弊層生,每經一科,物議喧騰。此蓋有司者之不能精白對揚,而然且奔競轉甚,不務工課,惟事圖囑,是豈士子之道理,而亦由乎試官之操執堅確與否也?今此廣慶,尤異於他科,其宜痛祛奸弊,實心恢公,以體予至意。又或終不惕念,蹈襲前轍,朝令視之弁髦,試規壞若瓦墁,則決非北面事君之道也。太阿在手,斷不可以寬恕,榜出之後,自有入聞,予方竢之。試日不遠,京試官登程之前,令廟堂一一面諭,勿認以例飭,俾無敢自陷於欺君之科,主試道臣處,一體措辭關飭。
傳于尹相翊曰,政官牌招開政。
傳于尹相翊曰,直閣沈相瓚檢校差下。
傳于尹相翊曰,直閣有闕之代,前望單子入之。直閣前望單子入之,閔京鎬落點。
尹相翊啓曰,新除授直閣閔京鎬,今日政下批,何如?傳曰,允。
傳于尹相翊曰,在外敦寧都正許遞,今日政差出。
傳于尹相翊曰,寧遠郡守李鎬定,參上宣傳官加設單付。
傳于尹相翊曰,宣傳官李鍾順,訓鍊僉正加設單付。
傳于尹相翊曰,右副承旨許遞,前望單子入之。
傳于尹相翊曰,公事不審之中官李章鎬推考。
傳于尹相翊曰,發遣吏郞,諸執事淸齋與否,摘奸以來。
尹相翊啓曰,明日親傳香,禮房承旨當爲齋宿,行左副承旨金九鉉,所當牌招,而拘於廳規,不得請牌,何以爲之?敢稟。傳曰,牌招。
傳于尹相翊曰,明日出宮門路,以崇陽門爲之。
金九鉉,以吏曹言啓曰,新除授原州牧使官李鶴䄵,以前任比安縣監·大邱判官,方在解由未出中,而矇然擬入,至蒙恩點,臣不勝惶恐。原望筒勿施,何如?傳曰,勿拘。
又以吏曹言啓曰,繕工監假監役官韓養根·尹泰秉,泰陵參奉宋昌老,〈耆老〉所守直官洪在現,俱以身病,呈狀乞遞,竝改差,何如?傳曰,允。
又以忠勳言啓曰,順康園守奉官尹榮復,以其身病,呈狀乞遞,改差,何如?傳曰,允。
有政。吏批,兼判書閔泳緯進,參判宋秉璿在外,參議徐相祖牌招不進,同副承旨尹相翊進。以朴永斗爲修撰,以具元植爲敦寧都正,以車敎奭爲假監役,以柳遠綺爲假監役,以成大鏞爲順康園守奉官,以閔豊植爲泰陵參奉,以兪鎭一爲陜川郡守,以全龍九爲寧遠郡守。
兵批,判書閔種默病,參判閔肯植病,參議姜病,參知鄭顯英入直進,行左副承旨金九鉉進。以崔致玄爲白峙僉使,同知單張命旭,僉知二單金弘錫·崔相俊,護軍趙秉世,副護軍南圭熙·柳淑,副司猛李弼修,以上竝單付。宣傳官加設單李鎬定,知鍊僉正加設單李鍾順。
吏批,再政。以李輔相爲假監役,假監役柳遠綺,年八十,今超通政,朝官依法典加資,前五衛將林順玉,今加資憲,朝官年八十,依法典加資,統理交涉通商事務鄭萬朝,仍其職陞六事,承傳。承文博士單朱洛珪,著作單金基璜,正字單朴治恒,副正字單張益厚,以李象恂爲禮賓主簿,直閣單閔京鎬,兼校書校理單閔京鎬,耆老所守直官單辛光五,以林命相爲宣惠郞。
承旨前望單子入之,宋秉璿落點。
傳于尹相翊曰,吏曹參判有闕之代,前望單子入之。
以吏曹參議徐相祖牌不進罷職傳旨,傳于尹相翊曰,只推。
金九鉉,以吏曹言啓曰,今朔爲始,當爲儲窠,而若出縣令以上窠則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,依此爲之,何如?傳曰,允。
又以奎章〈閣〉言啓曰,景慕宮望廟樓,今朔奉審,無頉之意,敢啓。傳曰,知道。
又以奎章〈閣〉言啓曰,直閣沈相瓚,檢校差下事,命下矣。事當卽爲牌招,而時値夜深,待明朝牌招察任,何如?傳曰,允。
又以承文院言啓曰,院吏文學官李弼修有頉,代幼學李亮敏差下,付軍職冠帶常仕,何如?傳曰,允。
又以弘文館言啓曰,下番闕直,事甚未安。校理尹容植,副校理尹命燮,副修撰金春熙·閔啓鎬,別兼春秋進,修撰成岐運奉命在外,一員未差,應敎鄭寅奭,副應敎沈琦澤,校理李瑞永,竝卽牌招,推移姑降入直,何如?傳曰,允。
又以統理交涉通商事務衙門言啓曰,本衙門事務浩繁,屬員苟艱,司勇邊錫運,幼學嚴柱興·兪性璿,竝主事加差下,令該曹口傳下批,何如?傳曰,允。
又以兵曹言啓曰,因刑曹草記,今番應製時,濫入罪人洪承岳,依律文,降定水軍,令兵曹擧行事,傳曰,知道事,命下矣。濫入罪人洪承岳,黃海道白川郡水軍充定,定驛子押送之意,敢啓。傳曰,知道。
又以兵曹言啓曰,每當儲窠之月,虛司果不得循例區處,而在前積滯之時,有勿拘擬入例。今亦依此擧行,以爲次次疏滯之地,何如?傳曰,允。
又以義禁〈府〉言啓曰,諸臣之竄配,特爲分揀事,命下矣。金益容·李鍾承·李珪永·李容直·金學根·趙濟華·金綺秀·徐鶴淳·金奎弘·李容元·李承皐·具完植·白樂莘·李義根·具駿鉉·李敎昌·李容益·洪南周·任興準·洪鍾萬·呂圭益·洪殷謨·李敎稙·徐胄淳·李命宰·徐夔淳·李載允·洪承憲·申箕善等竄配,竝分揀之意,敢啓。傳曰,知道。
義禁府照目,粘連式年文科會試監試官崔柄大矣本府議啓內,家在城外,試牌初不親承是如,其所自明,容有可據是白乎矣,法意攸重,難以原恕。以此照律,罪笞五十,收贖解見任,別敍私罪,奉敎依允爲旀,功減一等爲良如敎。
義禁府照目,粘連原州判官金好謙矣本府議啓內,猾胥作奸,矇然不覺,竟致亂民之起鬧,甚至人命之燒死,初不檢飭,責所難免。以此照律,罪笞五十,收贖解見任,別敍私罪,奉敎依允爲旀,功減一等爲良如敎。
義禁府啓目,粘連向前鄭完軫亦,禁門闕直,縱有自明,法意所在,難免當勘,以此照律,何如?判付。啓,依允。
尹相翊,以義禁府言啓曰,保放罪人崔柄大·金好謙等,當爲還囚照律,鄭完軫當爲還囚議處以入,而病勢一向未差,竝仍爲保放之意,敢啓。傳曰,知道。
上在景福宮。停常參·經筵。
尹相翊啓曰,明日常參·經筵,取稟。傳曰,停。
又啓曰,新除授行右副承旨宋秉璿,時在忠淸道懷德地,斯速乘馹上來事,下諭,何如?傳曰,許遞,前望單子入之。
禮曹,來五月初三日,行景慕宮夏享大祭,香祝親傳取稟還入,奉敎攝儀改書下。
傳于金九鉉曰,禮房承旨馳詣景慕宮,奉審摘奸以來。
傳于尹相翊曰,京試官留待。
注書趙章夏病,代以金永理爲假注書。
傳于尹相翊曰,大司成有闕之代,前望單子入之。
尹相翊啓曰,掌令朴衡東,獻納王濟肯,旣入闕中,不爲傳啓,直爲出去,事甚未安。竝推考,何如?傳曰,允。
又啓曰,卽者宗廟署官員來言,再明日端午祭受香時,提調李世宰,以獻官當爲進參,而有身病,不得進參云,卽爲牌招,何如?傳曰,允。
傳于尹相翊曰,京試官入侍。
傳于尹相翊曰,卽見平安監司閔應植狀啓,則該營兵丁,今日入京云,住接於生民洞新營。
傳于尹相翊曰,箕營兵丁中軍代,主將平安監司入侍。
兵曹口傳政事,副司果單沈相瓚。
尹相翊,以奎章閣言啓曰,新除授直閣閔京鎬敎旨安寶次,濬哲之寶,請出之意,敢啓。傳曰,知道。
又以奎章閣言啓曰,新除授直閣閔京鎬,時在慶尙道醴泉郡,斯速乘馹上來事,下諭,何如,傳曰?允。
又以弘文館言啓曰,下番闕直,事甚未安。修撰成岐運奉命在外,副修撰金春熙·閔啓鎬,別兼春秋進,新除授修撰朴永斗,卽爲牌招入直,何如?傳曰,允。
又以刑曹言啓曰,卽伏見咸鏡監司鄭基會啓本,則道內未錄啓獄囚永興金春宅·鄭仁權,安邊尹相達,三水尹哲弘,甲山尹成弼等,原案修啓,請令該曹,稟處矣。今於覃霈之下,各道獄囚,皆蒙恩宥,此罪人等,依他道例,一體放送之意,分付道臣,何如?傳曰,允。
乙酉五月初二日酉時,上御乾淸宮。京試官入侍時,同副承旨尹相翊,假注書張益厚,記事官李茂魯·閔宗植,慶尙道京試官吳有善,全羅道京試官丁奎會,平安道京試官尹容植,以次進伏訖。上曰,史官分左右。仍敎曰,京試官進前。京試官有善等進前,上曰,昨日飭敎,爾等似見之矣。有善曰,已爲承覽矣。上曰,今此設科,志喜廣慶之擧,而近來試規,比前解弛,士心向背繫焉,必須精白對揚,以慰多士,可也。有善曰,雖無飭敎,謹當盡心對揚,而況前後飭敎,若是截嚴,安敢一毫行私乎?上曰,昨下飭敎,今又面諭,爾等亦當惕念,而苟或一毫不公,則九重雖邃,當有入聞之道,且爾等之前程在此,十分對揚,可也。有善曰,當精白對揚矣。上曰,試所各爲何邑,而程里亦爲幾何乎?有善曰,臣之所掌慶尙道,而試邑卽咸陽,里數爲七百七十里矣。奎會曰,臣之所掌全羅道,而試邑卽和順,里數爲六百七十里矣。容植曰,臣之所掌平安道,而試邑卽寧邊,里數爲八百里,而東堂試邑則宣川矣。上曰,慶尙道東堂試邑何邑乎?有善曰,轉聞則開寧。上曰,程道自咸陽幾何?有善曰,近百里云矣。上曰,自咸陽加進耶?有善曰,橫去矣。上曰,全羅道東堂試邑何邑乎?奎會曰,聞南平矣。上曰,自和順,程道幾何?奎會曰,三十里矣。上曰,此則甚近矣。仍敎曰,今日發程乎?有善曰,欲出門外,而明日發程矣。日已薄昏,將於明日發行矣。上曰,幾日可抵試邑乎?有善等曰,開場前一日,當抵試邑矣。上曰,善爲下去,秉公出榜,而好面還朝也。仍命京試官先退,又命史官就座。仍命退,承史以次退出。
乙酉五月初二日酉時,上御乾淸宮。平安監司入侍時,同副承旨尹相翊,假注書張益厚,記事官李茂魯·閔宗植,平安監司閔應植,以次進伏訖。上曰,史官分左右。仍敎曰,平安監司進前。應植進前,上曰,善爲上來耶?應植曰,王靈攸曁,無事上來矣。上曰,道內邑鎭,別無弊瘼乎?應植曰,細瑣弊端,如干有之,而守令各盡其心措處,則自當革祛,至於巨弊則別無於此道矣。上曰,新設兵丁,似已鍊熟,而與京兵無異矣。應植曰,兵丁技藝與服色,別無異於京兵矣。上曰,上來時,所率軍兵,別無頉故耶?應植曰,以日旱之致,路上甚乾,多有繭足者,而亦不至大頉矣。上曰,軍需創設,多有出義優助之人,聞甚嘉尙矣。應植曰,此道士民,素有忠義,今番設兵,謂之以爲國捍禦,多有優助軍需者,竊不勝奇且幸矣。上曰,兵營及灣營,尙未設兵,必是無財故也。應植曰,生財果無其道,故姑待後日,亦將次第設施矣。上曰,所率兵隊爲幾名,而其中或有技藝超等者乎?應植曰,正兵七百名,長夫火兵竝百餘名,合爲八百餘名,而其中果多技藝超群者矣。上曰,留營兵丁,亦爲不小耶?應植曰,留本營兵丁爲五百名,而使其將官率領,逐日習藝矣。上曰,昨冬變亂,在外聞之,尤當一倍驚懼,而至于臘月,似可弛念矣。應植曰,聞變以後,驚懼憂菀,還不如身親當之于當場矣。至于臘月,始得放心矣。上曰,上來時,軍兵所食,何以辦處耶?應植曰,預爲知委於所經各邑,炊飯以待,入店後,一齊下匙,卽給飯價後,起身,少無遲滯之端矣。上曰,旱氣太甚,兩麥與稻忝,果無受災之慮乎?應植曰,平安一道,旱氣太甚,兩麥已爲判歉,自瑞興以上,稍有豐登之望,而京畿則尤爲大勝矣。上曰,軍兵入闉,住饋之方,何以措辦,而遠路行役,不無勞瘁之端。第於數日後,欲試其技藝矣。應植曰,住紮于生民洞空營,而供饋之節,右營使金箕錫,專心主張,少無齟齬狼狽之端,而待其休憊試藝,聖敎至當,不勝萬幸。上曰,領軍之任,中軍外,亦有幾人從來者耶?應植曰,中軍外,副領官·千摠·把摠·哨官·敎師之名色,亦爲十餘名矣。上曰,今番使之領軍者,欲見其技藝而然也。應植曰,謹當嚴飭一軍,更加鍊習以待矣。上命平安監司先退,仍命史官就座。又命退,承史以次退出。
上在景福宮。停常參·經筵。
尹相翊啓曰,明日常參·經筵,取稟。傳曰,停。
吳益泳啓曰,行左副承旨金九鉉,今日不爲仕進,卽爲牌招,何如?傳曰,允。
承旨前望單子入之,閔泳愚落點。
尹相翊啓曰,新除授同副承旨閔泳愚,卽爲牌招,何如?傳曰,允。
又啓曰,同副承旨閔泳愚,時在忠淸道忠州地,斯速乘馹上來事,下諭,何如?傳曰,許遞,前望單子入之。承旨前望單子入之,李軒卿落點。
大司成前望單子入之,趙忠熙落點。
尹相翊啓曰,宗廟提調李世宰牌不進推考傳旨,今方捧入,而端午祭受香時,當爲進參,如是違牌,事甚未安。更爲牌招,何如?傳曰,許遞,令該曹口傳差出。
吏曹口傳政事,以洪鍾軒爲宗廟提調。
尹相翊啓曰,假注書張益厚·金永理有身病,勢難察任,竝姑改差,何如?傳曰,允。張益厚改差,代以崔在麟爲假注書,金永理改差,代以崔錫瑛爲假注書。
傳于尹相翊曰,吏曹判書〈有〉闕之代,前望單子入之。吏曹判書前望單子入之,尹秉鼎落點。
傳于尹相翊曰,司書有闕之代,前望單子入之。司書前望單子入之,李鎬冕落點。
尹相翊啓曰,明日傳香,禮房承旨當爲齋宿,行左副承旨金九鉉牌不進,更爲牌招,何如?傳曰,允。
傳于尹相翊曰,傳命遲滯之中官柳東燮推考。
以司謁口傳下敎曰,行右承旨金永哲,令政院申飭,上來肅命。
吏曹口傳政事,統理交涉通商事務衙門主事三單,邊錫運·嚴柱興·兪性濬。
兵曹口傳政事,親軍右營把摠單李敏哲,哨官三單,沈宜峻·吳定善·朴晉熙。
尹相翊,以議政府言啓曰,關西道臣,纔因特旨上來,而增廣開場,期日漸迫,不容無變通之擧。龍岡縣令尹瀷,掌試都事差下,令該曹口傳單付,使之趁期試取,何如?傳曰,允。
吏曹口傳政事,平安道掌試都事單尹瀷。
尹相翊,以奉常寺提調意啓曰,各陵·園端午祭享,所用藥果,煎造後,進上看品藥二十立,依定式封進之意,敢啓。傳曰,知道。
又以承文院言啓曰,院吏文學官李亮敏有頉代,幼學金容純差下,付軍職冠帶常仕,何如?傳曰,允。
又以承文院啓曰,院吏文學官金容純有頉代,幼學沈相亮差下,付軍職冠帶常仕,何如?傳曰,允。
又以弘文館言啓曰,上番闕直,事甚未安。校理尹容植奉命在外,李瑞永,副校理任大準差祭,尹命燮別兼春秋進,應敎鄭寅奭,副應敎沈琦澤,竝卽牌招,推移入直,何如?傳曰,允。
又以統理交涉通商事務衙門言啓曰,本衙門主事邊錫運,旣帶仁川港監理書記矣。稅務旁午,文簿浩繁,仍令兼察仁川港書記之任,何如?傳曰,允。
吳益泳,以親軍別營言啓曰,南關王廟墻垣三間頹圮處,今已畢築之意,敢啓。傳曰,知道。
又以兵曹言啓曰,禁軍別將閔肯植,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
又以親軍別營言啓曰,本營字內,彰義門南邊體城十二間許頹圮處,今五月初四日爲始,改築之意,敢啓。傳曰,知道。
吏曹啓目,前待敎金祚均名字,改以宗圭,前學官金亨均名字,改以亨圭事爲等如告狀,依例令藝文館給帖,何如?判付。啓,依允。
吏曹判書閔泳緯疏曰,伏以臣於天官之長,再誤明命矣。鉛刀不宜再割,駑馬不宜更騖,而恩旣重於記簪,義不敢乎俟屨,恬若固有,黽勉行政,行且閱月矣。臣之本末長短,恐無遺照於我殿下則哲之明,而以臣年前已試者言之,官制之沿革,班簿之崇卑,與夫礪世磨鈍之小大去處,茫然無一曉解,通塞資於寮寀,格例詢於吏胥,止竟瘝溺,肘踵穿決,外至嗤點,尙矣勿論,內省忸怩,亦不自安,矧今衰病之難强,其奈尤遜於昔,而才性之不給,安得有進於今乎?神識昏瞀,注擬顚錯,無一彈束,疵纇轉甚,雖欲復爲前日之爲,尙不可爲矣。驢跡重尋,蚊負靡堪,妄敢自托於夷險向前之義者,不免爲饕榮貪祿之歸。在臣廉隅,有不足恤,使提衡握銓堂堂選部之重,由臣而圮,貽累熙朝,豈細故也哉?惟有臣及今一去,讓與賢能,以圖名器維持之幸而已。然則臣今仰首疾呼於天地父母之前者,實懼夫公私兩病,爲無窮之憂耳。伏乞聖明,俯垂鑑諒,亟遞臣所有銓銜,曲遂終始生成之澤焉。臣無任云云。答曰,省疏具悉。所請依施。
吏曹參議徐相祖疏曰,伏以臣,菲才魯質,何嘗適用於器使之末,而濫叨銓任,凡三遭矣。動輒生疣,畢竟僨誤,固所自知,臣於日前,冒赴政席代斲之時,錯擬大司成,至蒙恩點,乃有原望筒勿施之擧,而薄警不足以蔽其辜矣。臣之昏謬矇昧,昭不可掩,惶蹙彌深,靡所措躬,忙陳短章,用敢自劾。伏乞聖明,俯賜諒察,將臣所帶職名,亟許斥退,仍治臣失檢之罪,以爲溺職者戒焉。臣無任云云。省疏具悉。旣問備矣,何必爲引?爾其勿辭察職。
副校理尹命燮疏曰,伏以臣,猥以匪才,獲選瀛錄,恩除先降,榮寵已極,忝在啓沃,自切兢恧。第伏念新除授副校理臣任大準,卽臣之從妹壻也。旣有應避之法,臣所帶春秋兼銜,規以格例,在下當遞。敢陳短章,仰瀆崇嚴。伏乞聖慈,俯垂鑑諒,亟賜遞改,俾存公格焉。臣無任云云。省疏具悉。疏辭,下該曹稟處。
上在景福宮。停常參·經筵。
尹相翊啓曰,明日再明日綏陵忌辰祭,齋戒正日相値,視事頉稟之意,敢啓。傳曰,知道。
吳俊泳啓曰,行左副承旨金九鉉,今日不爲仕進,卽爲牌招,何如?傳曰,允。
又啓曰,新除授同副承旨李軒卿,卽爲牌招,何如?傳曰,允。
傳于尹相翊曰,傳香承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于尹相翊曰,檢校待敎趙東冕馳詣綏陵,奉審摘奸,仍留監祭,局內諸陵,一體奉審以來。
崔在麟有頉,代以張正植爲假注書,崔錫瑛有頉,代以李應彬爲假注書,張正植有頉,代以李鳳銖爲假注書,李應彬有頉,代以柳淙楨爲假注書。
尹相翊啓曰,校理尹容植,修撰成岐運奉命在外,副校理任大準,修撰朴永斗差祭,副校理尹命燮,副修撰金春熙·閔啓鎬,別兼春秋進,玉堂上下番俱空,事甚未安。應敎鄭寅奭,副應敎沈琦澤,校理李瑞永,竝卽牌招,推移入直,何如?傳曰,允。
李軒卿啓曰,明日傳香,禮房承旨當爲齋宿,行左副承旨金九鉉,所當更爲牌招,而拘於廳規,不得請牌,何以爲之?敢稟。傳曰,牌招。
李軒卿,以侍講院言啓曰,新除授司書李鎬冕,卽爲牌招,何如?傳曰,允。
又以侍講院言啓曰,今初四日,左副賓客李鎬俊,相見禮敎是時,本院當爲全數進參,而兼輔德鄭夏源,說書鄭世源,受由在外,無以備員,何以爲之?敢稟。傳曰,許遞,前望單子入之。
又以侍講院言啓曰,今初四日,左副賓客李鎬俊相見禮敎是時,本院當爲全數進參,而新除授司書李鎬冕在外,無以備員,何以爲之?敢稟。傳曰,許遞,前望單子入之。春坊前望單子入之,兼輔德趙東冕,司書金炳秀,說書李容善,添書落點。
兵曹,以李鍾俊爲禁軍別將。
李軒卿,以兵曹言啓曰,本曹正郞丁奎會奉命在外,李勝宇身病猝重,呈狀乞遞。宿衛重地,不可久曠,竝今姑改差,何如?傳曰,允。
吏曹啓目,觀此弘文館副校理尹命燮上疏,則以爲,副校理臣任大準,卽臣之從妹壻也。所帶春秋館之兼銜,楑以格例,在下當遞。伏乞聖慈,俯垂鑑諒遞改,俾存公格亦爲白有臥乎所,相避之法,在下當遞,弘文館副校理任大準,所帶春秋館記注官之銜,今姑減下,何如?判付。啓,依允。
上在景福宮。停常參·經筵。
藥房提調李秉文,副提調吳俊泳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。進御二錢重人蔘粟米飮,自今日一貼式,限二貼煎入事,榻前下敎。大王大妃殿進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
吳俊泳啓曰,藥房提調·副提調,持粟米飮來待矣。傳曰,捧入。
李軒卿啓曰,行右承旨金永哲,自鄕上來云,卽爲牌招,何如?傳曰,允。
李鳳銖有頉,代以李啓種爲假注書,柳宗楨有頉,代以黃輔淵爲假注書,黃輔淵有頉,代以金永理爲假注書,李啓種有頉,代以朴宗玕。
李軒卿啓曰,校理尹容植,修撰成岐運,奉命在外,副校理任大準差祭,尹命燮,副修撰金春熙·閔啓鎬,別兼春秋進,玉堂上下番俱空,事甚未安。應敎鄭寅奭,副應敎沈琦澤,校理李瑞永,修撰朴永斗,竝卽牌招,推移入直,何如?傳曰,允。
又啓曰,明日傳香,禮房承旨當爲齋宿,行左副承旨金九鉉,所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,禁軍別將單李鍾俊。
李軒卿,以議政府言啓曰,桑土綢繆,京外一般,而海防衙門移設之後,畿沿各邑,不無疎虞,鄕兵幷姑解還,復充砲額。今若新募游勇,俾肄技藝,則固非一二日所可責效,而屯紮事重,不容少緩,以親軍別營已募兵丁,幷將領,移屬該衙門。令該摠管統轄䋎練,至於別營,自有原額標軍,緩急可恃,亦令該營使專意節制,申明團束,何如?傳曰,允。
又以侍講院言啓曰,新除授兼輔德趙東冕,司書金炳秀,說書李容善,竝卽牌招察任,何如?傳曰,允。
又以親軍別營言啓曰,本營右別將李樂熙,身病猝重,勢難察任,改差,何如?傳曰,允。
上在景福宮。停常參·經筵。
吳俊泳啓曰,藥房提調·副提調,持粟米飮來待矣。傳曰,封入。
李軒卿啓曰,明日常參·經筵,取稟。傳曰,停。
又啓曰,校理尹容植,修撰成岐運,奉命在外,副校理尹命燮,副修撰金春熙·閔啓鎬,別兼春秋進,玉堂上下番俱空,事甚未安。應敎鄭寅奭,副應敎沈琦澤,校理李瑞永,副校理任大準,修撰朴永斗,竝卽牌招,推移入直,何如?傳曰,允。
傳于李軒卿曰,奉審閣臣入侍。
傳于李軒卿曰,忠淸道京試官留待。
傳于李軒卿曰,忠淸道京試官入侍。
傳于李軒卿曰,公事不審之中官李朱夏推考。
李軒卿啓曰,行都承旨吳俊泳藥院進,行左承旨吳益泳式暇,行右承旨金永哲,行左副承旨金九鉉,不爲仕進,右副承旨尹相翊式暇出去,院中只有臣一人,伴直無人。行左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,行左副承旨金九鉉牌不進,伴直無人。所當更爲牌招,而拘於廳規,不得請牌,何以爲之?敢稟。傳曰,牌招。
以司謁口傳下敎曰,疏批已下,令道臣嚴飭上來,卽爲肅命。
以刑曹啓目,尙州生員鄭佐默,爲其兄前正言佑默殺獄稱冤事,傳于李軒卿曰,屢檢而斷案未成,不無獄考生奸之慮。且係朝官,令王府拿來嚴覈。
以刑曹啓目,驪州良人尹七龍,爲其父甫吉,因本邑民擾,方囚楊州獄,卽令監營捉上,明正按覈事,傳于李軒卿曰,尹甫吉之罪犯輕重,不可不詳覈。令道臣嚴査鉤問,如有諸犯之就捉者,一體盤覈登聞事,分付。
兵曹口傳政事,大護軍單金永壽。
李軒卿,以漢城府言啓曰,卽見南部都事趙寵熙所報,則因民訴査推次,全州居白永述捉囚本府,將欲査辦矣。其夜明洞居前判官李載永,發送健奴五名,突入府中,打破牢間,率去白漢後,守直使令,一竝曳出之際,惟獨使令一名被打於前判官李載永家,結縛亂打,滿身受傷,生死未分,部屬將至渙散之境云。部隷之無得任自推治,旣有特敎定式,況班家,無難捉致部隷,私庭重刑,幾至命案,以致該部吏隷渙散之境,已是法外,揆以事體,極爲可駭。前判官李載永擧措駭妄,其罪狀,令攸司稟處,何如?傳曰,名以朝官,有此行悖,誠極痛惋。如此蔑法之類,不可尋常處之,嚴刑一次,遠地定配。
金九鉉,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀漢江壇·司寒壇,北郊祈雨壇·厲壇次第看審,則各壇壇上及四面紅箭門墻垣階砌,俱爲無頉。此後看護等節,叧加申飭之意,敢啓。傳曰,知道。
又以陳奏使行中正·副使意啓曰,彼中公幹,專任堂上譯官,而自前慮或有意外之事,額外帶去,多有其例。今亦不得不依前變通,而堂上譯官李用俊,加定帶去,何如?傳曰,允。
李軒卿,以親軍別營言啓曰,惠化門北邊體城五間許頹圮,今五月初七日爲始,改築之意,敢啓。傳曰,知道。
行右承旨金永哲疏曰,伏以臣,至痛在心,仰首哀號,自甘洊瀆之罪,恭俟曲諒之恩,及奉聖批,辭旨愈重,至以情理分義,開慰如春溫,誨責如霜嚴,臣誠感極而涕,繼之以惶汗莫省,何以措躬?噫,臣之於君,分義固重矣。凡有召命,宜不俟駕,而子之於親,情理亦切矣。所以聖王之爲政,曲察人情,克推孝理,苟有不可奪之情理,或不以分義專責之。今臣之絶悲至冤,竊有望於參恕之仁澤,且臣昨冬以後,踪跡尤有所蹙蹙者,不敢以無故人自居,而飭諭之下,亦不敢偃然在鄕,不獲已冒悚沒恥,走待城邸。昨伏承口傳嚴敎,今又天牌踵臨,曲爲賤末之地,若是造化之費,豚魚猶可孚格,衣裳豈昧顚倒,而顧臣情與踪,萬無以出膺。玆用悉暴無隱,齎怵申籲。伏乞聖明,俯垂鑑憐,亟遞臣職名,永置臣散地,俾伸畢生銜恤之私,仍治孤恩慢命之辜,是臣區區血祝。臣無任云云。答曰,省疏具悉。已諭前批,豈可如是至煩?卿其勿辭,卽爲肅命。
禮曹參判趙秉式疏曰,伏以臣,猥蒙專對之命,義重往役,顧不敢言私,而第臣質本淸脆,自幼善病,統計半生,恒鮮寧日。雖以目下現症言之,頑痰盛而咳咯甚,頭目眩而神精昏,此是與生俱生之疾,而近又吹霎闖肆,委淹床玆,彈束振作,有非時日間可望,則以若病實,其不可趁期登程也審矣。臣若迫於恩命,不顧夷險,力疾强策,必至路中顚仆之患,則臣身安危,縱不足恤,使事狼狽,當作何如,與其添劇而畢竟僨敗,無寧冒悚而早自丐免。玆敢不避猥越,仰瀆崇嚴。伏乞聖明,俯垂鑑諒,亟鐫臣所帶陳奏副使之銜回授,可堪之人,俾重王事,俾護賤疾,千萬血祝。臣無任云云。答曰,省疏具悉。往役義重,何可言私?卿其勿辭,調理登程。
大司憲趙熙一疏曰,伏以臣,卽臣家晩育耳,先母年踰大耋,就養于臣兄任所,七八年之間,睽離居多,雖或請暇往覲,粗伸情私,每誦古人事親日短,事君日長之語,未嘗不拊心驚愧,擬將一暴情懇,仰丐歸養,春草之寸誠未報,風樹之至慟奄及,萬事邃古,今焉已矣。雖泣血窮山,畢命松楸,將何以少贖往日不孝之罪也?頑不自滅,惸然在疚,星霜倏變,冠裳遂吉,俯仰穹壤,此何人斯?至若進身一步,灰冷已久,不意金吾霜臺,除旨聯翩,恩荷記簪,如新受賜,涕先奉誥,拊舊益慟,不俟駕屨,君命之爲重也,釋服從政,古人之攸行也。臣何敢以徵末去就?冒犯瀆擾之罪,而人子之於其親,孺慕之私,至死無窮,臣抱此無窮之慟,豈復有榮塗之念也?臣之出入文陛,不爲不久,瞻望觚稜,亦豈無戀結之忱,而緣情觸事,冤淚交襟,有不忍彯纓束帶,復尋春明之路,臣情到此,良亦慼矣。惟有永倚邱壠,俯伸追慕之懷,粗守涯分,仰圖不報之報而已。顧何敢以見職自居,尾贅論事,有若備例者然乎?衷情懇迫,言不知裁。伏乞聖慈,憫臣矜臣,亟遞臣職,仍令選部,勿復檢擬,俾遂臣微,諒仍治臣不職之罪焉。臣無任云云。答曰,省疏具悉。卿其勿辭行公。
行護軍韓章錫疏曰,伏以臣,病伏窮山,心懸魏闕,上年十月,舁疾奔問,尋聞親病,蒼黃歸覲。經冬涉春,濱危者屢,焦遑憂灼,以迄于今。間値慶會,跛躄皆起,而臣獨不得與虞庭百獸,共躋蹌舞之列,瞻戀惶媿,不敢寧處。乃者以朝臣在外,班儀不成,致勤敎飭,嚴於鈇鉞。臣聞命震駴,不遑顧私,力疾疾趨,恭俟威罰,幸蒙山藪之恩,獲免嶺海之譴,感悚恧蹙,靡所措躬。夫事君者,昧趨走之義,懷偃息之便,罪著蹇慢,安敢以幸逭而自恕乎?伏望亟勘臣當勘之律,以振朝綱焉。仍伏念臣,久抱懇迫之私,不敢不仰首一鳴號焉,死罪死罪。臣有老母,終鮮兄弟,恩勤鞠誨之勞,喣覆倚望之切,自臣免懷,至于今日,嬰撫而孩視者,五十年餘矣。自念家貧,無以致養,惟一生不離膝下,盡其歡心,無貽門閭之憂,庶幾古人所謂一日養,不以三公換者也。是以臣,自少壯時,非在公則出入,不敢踰時,遊學不得稍遠。況今臣母年滿八十,沈綿床玆,飮食藥餌,非臣不能適也,抑搔扶將,非臣不能安也。餘日無幾,相依爲命,是人子遠違從仕之時乎?臣母大耋重患之餘,神思不攝,而獨慈卹一念,寘懷如結,憂臣貞祟,日趨衰敗。每當一番告行,執手掩涕,不忍相舍,及其反面,形神頓減,不及昔時遠甚,前冬之癠,未始不由於思念之不置,醫藥之失時,其不至於大悔者倖耳。今臣之行也,怵迫嚴命,以義掩恩,而區區情私,尤有甚於前冬。入都踰月,鄕音敻闊,欲寐而驚夢,當食而忘味,腸廻心煎,凜凜乎若無以度日。臣母,亦自念桑楡已迫,莫保朝夕,惟恐臣身之不在其側,憂慮萬端,必不安於寢食,而疾病有加也。顧臣情勢,危迫如此,雖欲彈冠瓢纓,陳力就列,何能自安乎?臣本愚陋,無一適用,出入禁闥,十有四載。錄錄隨行,旣不得效忠於國家,若復貪戀榮寵,淹延時月,負此老母之望,則不孝之罪,悔將何及?鳧鴈之跡,無補於淸朝,烏鳥之情,彌切於暮年,冒法干威,頻煩請告,分義之所不敢也,忽崦嵫之急景,曠晨昏於遠途,情理之所不忍也。退而負忘君之罪,進則陷遺親之科。臣情到此,吁亦窮且隘矣。謹按大典親年七十以上者,一子歸養,此先王體下之仁,國家孝理之政,臣於是乎,知所處矣。第念臣,逖違經年,一覲耿光,而遽請退去,於臣心,實有所戚然,而未忍便道,特以報主事親,爲日有長短耳。玆敢不揆猥屑,臚陳情實,效古人來諗之誦,冀上天曲遂之恩。伏乞聖慈,察臣至情,特垂憫憐,許臣長暇,安意救護,獲遂終養之願,則從玆臣母餘年,皆我聖上賜也。臣無任云云。答曰,省疏具悉。情理則然,卿其從便往來。
行護軍趙定熙疏曰,伏以臣,罪負邱山,恩踰河海。誅亟不加於積釁,而薄竄旋宥,薰沐殆遍於至穢,而旣滌且敍,曲費甄化,終始於臣,臣之生死肉骨,皆殿下賜耳。噫,臣罪臣自知之,猥以菲才,謬膺下邑,帀奉尸素,無往非僨事而蔑效,每自循省,惟譴何是俟,果被繡效,臣罪益著矣。其言之虛實,勿論所以來此者,亦臣罪也。分憂之責何如,而自取顚沛,贓墨之名何如,而自速汚衊,上以孤負聖恩,下以忝辱祖先。泣血訟愆,撫躬慙悼,生無以自齒於人,死將爲不暝之鬼,跼高蹐厚,負此安歸,惟有毁冠入山,湔滌腸胃,以爲沒世知非之圖。千萬不自意,伏奉除旨,以臣爲同知義禁府事,繼下恩召之命,龍光遍體,蓽門動色,臣於是,惝怳震越,莫省措躬之所。臣歷觀前史,以罪斥逐之臣,往往有遄改玦環,復收簪履者。蓋其人,素佩重望,其犯,不過眚災也。故用舍進退,上下無玷,安有汚衊如臣,孤負如臣,而收敍之寵祿之,使復廁於熙朝簪紳之列哉?夫上之所以御下者法紀也,下之所以事上者廉防也。臣雖欲冒廉蔑紀,不思自靖,徒憑寵靈,揚揚彯結,而四維之化,必緣臣而壞,五用之常,又由臣而舛,臣罪到此,尤何以自贖也?聖眷縱勤於曲庇,私義莫改於迷執,徊徨踧踖,轉益惶隘。玆從縣道,仰暴衷悃。伏乞聖慈,俯垂鑑諒,亟遞臣職,永刋仕籍,仍治臣未盡勘之罪,以爲爲人臣辜恩不職者之戒焉。臣無任云云。答曰,省疏具悉。往事不必追引,卿其勿辭,卽爲肅命。
宗正卿李珪永疏曰,伏以臣,頃因先壠有幹,控籲徑行,旬朔已過,反面稽遲,時値南殿親祼,以班未成儀,至降問備。仍以在外諸臣之擅離踰限,飭捧現告,辭敎震疊,繼有竄譴之命,閱實之地,臣居其一,惶霣怔忪,措躬靡屆,蒼黃俶裝,未及登途,忽伏奉分揀特旨,逈出寢夢之表,回霜雪而作雨露,十行恩諭,責之以嚴,戒之也摯。臣雖豚魚之迷,木石之頑,寧不汗浹背而淚交頤乎?噫,臣罪,臣實知之,孽之自作,莫宜倖逭,罰之當勘,是謂丕蔽,而虧分缺禮。若臣之甚者,諉以微眚,薄警旋宥,略不留難,以大聖人山藪之量,有是曲庇,而臣之負犯,固自如,究竟爲未勘之人,顧何敢抗顔周行,復廁陳就之列乎?以臣情踪,揜然緘默,仍據見職,則廉防由臣而壞,朝綱由臣而隳。興言及此,如窮無歸,庸敢冒悚齎慄,干瀆威嚴。伏乞聖慈,下臣司敗,勘臣當律,俾法紀肅而臣工礪焉。臣無任云云。答曰,省疏具悉。向日處分,自有勘量,卿不必爲引矣。
前持平金萬濟疏曰,伏以臣,孤陋蔑裂,早竊科第,仍遭九年草土,猥蒙十年陞六,苦無涓埃之報,徒切攢祝之誠。伏惟我聖明臨御,嗣遺大投艱之業,丕顯文謨,丕承武烈,此正天人相孚,上下交泰之時,則朱子所謂天命眷顧,人心靳向之會也。是宜庶績咸熙,萬邦觀化,天下之臣民,皆有願立於朝,願耕於野,以至商舶,願藏於市,此正孟子所謂行王政之效也。臣愚以一得之見,冒進九重之嚴,粗陳當世之急務,庶冀後日之寶效。伏望聖明,細細垂察焉。竊惟當今經國之急務者有五,其一曰立信,其二曰理財,其三曰固國都,其四曰重本抑末,其五曰選用才德。夫信者,爲國之不可一日無者也。肆昔孔夫子有言曰,寧去食去兵,不可無信。若使不知治體者觀之,人苟無食則不生,國苟無兵則無衛,豈可無食無兵而爲國者乎?是則不然,若無信則食而其能食諸,有兵而其能衛諸,必有信然後,食在其中,而兵在其中。肆以我朝經國規模,尤重斯道,出一政令,如四時而不變嬗,行一賞罰,如陰陽之有闔闢,以之聘上交隣,御家邦,敎士民,以不欺爲要。挽近以來,風氣不古,人心澆漓,朝出一令,民則疑之,夕行一法,民則不信,竟見金科玉條,或歸之文具,或視之姑息,玆曷故也?乃是信道未盡修之弊也。伏願殿下,克軫立信之道,凡爲政令,如金石之堅,使臣民信之,神明焉。夫財者,經用之不可不理。故自古聖帝明王庸君暗主,莫不以理財爲務,而有善理之法,有不善理之弊。在義經,有輔相財成之道,在曾傳,有節用愛民之訓,是財也出於地,而人以成之。若以有窮之財,用無窮之費,則以若紅腐貫朽之漢,竟招賣官鬻爵之譏,崇儉節用,則堯水湯旱,不能爲之災,亦粵周有三十年之蓄,以是道也,秦之八百國之疲,無是道也,此則百世人主之明鑑也。顧今聖明,每切阜財之念,而臣隣爭獻富國之策,奈之何經用日絀,策應時急,觀今爻象,若朝不謀夕者然,其果用之無節而然耶?理之不知道而然耶?必也理之善而用之節然後,國可富而民可安也。今人皆曰,財渴,而臣則曰,財自在也,但理用之失其方也。大抵我國之利,在於海山,而曰魚鹽,曰金·銀·毛·革,曰蔘葺,曰布苧,而海山之利,不盡歸於上,而擅利之權,專在於下。若選物理綜明者任之,以海山生利之策,或行榷法,或設稅法,則可得數百萬金,以贍經用矣。夫金銀之爲寶至重,而今庶人孽妾,輿擡下賤,莫不鬢金指環,愚俗不知,物妖爲災,貪蓄如鵂鶹,又多潛採金銀,私相賣買,非入權貴之門,卽藏富豪之家。今國家經用,莫如金銀之艱,若使卿宰與閭巷饒戶,分等出金銀,以助軍需,則亦有補於經用,而嚴禁潛採私鬻之人,申明國典焉。夫穀者,養命之本,而有豐斂之歲,故有蓄儲救荒之政,又有軍旅之事,故有峙積預備之謨,有國者,不得不然者也。設有水旱之災,兵革之變,則億兆之赤子,何以賑恤,十萬之師旅,何以餉饋?今世何獨無平糴之李俚,常平之耿壽昌,俾我國家枵然疎虞之備乎?戴胄之義須,宜今可行,而使有田者,每畝收其二升,商賈則以戶爲九等,自石至升,粟各有差,自其洞,置民庫,豐年則斂之,荒歲則散之,此莫非備荒之良策也。又飭海防,嚴禁海市之潛賣穀者,若着現發,沒數屬公,又以重賞,賞其摘發之人,又飭沿海之地方官,檢察各處貿穀石數,書之以帖,而蹯之以印,俾照應於所到之處,則必無海市潛賣之弊矣。今之錢弊,甚於兵荒,而左右無入告者,殿下不得聞耶?聞之而不知善捄之道,而姑置之不聞之域耶?當五之錢,有子母相濟之理,非無權宜之便,而民旣害於當百,又敗於小錢。今見當五,越生疑慮,貴葉錢賤當五,良以此也。今我國勢,不得已用當五,則莫如一國之通用,今當五之用,不過數百里之內,而賣買之際,葉當懸殊,用當之邑則民情嗷嗷,不用當之邑則各項公錢,以葉收民,換當納公。蓋以葉一兩,換當二三兩,至於上納,則依元定一兩而已,其剩,專歸於吏。故屢飭朝令,不伸於數百里之外,賈生所謂寒心者此也。如欲通用,則先視萬年不罷之信於民然後,重繩其收葉換當之守令,梟警其倍蓰加計之下吏,則今此錢弊之捄,在轉移間事,而說者或獻罷葉錢之策者,是則大不然。夫葉錢,名以常平,象天法地,內方外圓,以寓流通之義,尤是列聖朝美制,參酌便宜,爲萬世無弊。且今爲子母相濟,臣知其不可罷葉,而只以當五通用,爲捄錢弊之第一義者此也。夫國都,可實而不可虛,宜豐饒而不宜荒涼也者,何也?民之所止在畿,畿之所隆者京師。夫京師者,宗社之所在,人主之所居,故雖有緩急,君亦難於去邠,而況與國家同休戚之世臣乎?顧今卿宰之家,若見一片警書,卽挈其孥,遄歸鄕第,聞一砲響,却遺君父,經尋峽庄,所以遐鄕之民,相語曰,有是哉,吾王之貴世臣,今其同休戚之義,安在哉,苟有臣心而聞此語,則豈能自安乎?臣愚,有一計,俾我國都,金湯成勢,天府一國矣。若使三百州,擇富戶,致千石以上者徙長安,則洽爲三百戶,賜其所占之基,而賞以相當之職,則豳·豐之富庶可見,崤·函之鞏固自成,而向者下鄕入峽之人,可不招而自還,則此是非怒伊敎之盛化也。伏願殿下,博詢而行之焉。夫重本抑末,少知治體者,皆說之,而政宜今日之先務者也。今天下,惟逐末是尙,不出幾十年,天下其將歸命於我國矣。迨此時務盡便民勸農之方,而便民之道,精擇賢良之守令也,勸農之實,薄賦省役之政令也。其要則又在於賞力穡之民,禁遊食之徒,今負褓商之作弊,慮無所不到。大凡至愚之民,成黨則作孽,自古然矣,而況無恒産好遊食之民?樂入錄於負褓商之稧者,殆近數萬,恃黨行悖,無所不至,或以睚䀝,毁人家掘人塜,甚至傷害人命,在在有之,而州郡不能制。此以不禁,則農民其將盡拾來而從之,其誰有汗滴終苦,以資遊衣遊食之徒乎?以僧尼言之,出家者無慮十餘萬,坐糜百萬斛穀,衣費千萬匹布,一托空門,永免公役,雖或縻之以僧軍之籍,是皆給料,則如以給料而置軍,何必僧軍耶?臣愚以爲,眞箇負褓商之外,無論班常,懸錄於負褓商之稧者,一竝痛禁,使歸之農桑,一以示重本抑末之意,一以社成黨蔓延之弊。又使道帥臣,査出各寺壯丁遊食之僧,幼少出家之尼,竝業於耕織而自食,勿使乞糧施帖之爲,則僧尼之徒,自勤於農桑,爲利於民國矣。然如非大着力大處分,則不得行之矣。夫才德之人,無世無之,但世主不能致用,時或致用而不能專任。自古及今,未有任君子而不治,用小人而不亂,而惟是賢者。非至誠求之,又非親信任之,則莫得其影響,必也如殷宗之夢傳巖,周文之卜渭獵然後,可以得之矣。任之之專,如皐·夔·稷·卨,隨才任職,久而成功。不然則三月化之孔聖,不能致全魯之丕燮者,爲其不久任故也。古人云,天生一世人才,足了當世事,然則今世何獨無才德之人乎?試觀今日之朝廷,亦有其人,而尙不得專任,未治泰平之治耶?聖明之世,如愚伏而未盡誠禮求之,不見晉用之效耶?伏願殿下,旁招俊彦,俾佐笙鏞之化焉。今觀夫天下之勢,如春秋戰國,得其勢者,主盟於葵邱,失其勢者,雌伏於齊·楚,猗歟哉?我國文質,匹休於殷·周,兵力素稱於華夏。如得賢士,內修政敎,又求智力,外禦敵國,則其將號令於天下。致見斂袵之儀,其令道帥臣,以至鎭將,廣求有智略有勇力之人,不拘門閥,不限定數,咸萃京師號曰,中營,以之壯衛,以之捍禦,則敵國不敢謀,友邦必畏服矣。肆臣所陳,莫非修攘之道,富强之術,故始以立信,終以選用才德。夫如是則泰平指日而賁化,率土圖版,豈止於三千里,而基業可期於萬億年矣。伏乞聖慈,勿以人癈言,俯垂採納焉。臣云云。答曰,省疏具悉。所陳五條,俱合時宜,當體念矣。
慶尙道·全羅道幼學金平壽等疏曰,伏以臣等,俱以遐鄕微品,蟄伏畎畂,無官守言責之可以與人主,論可否爭是非者,則屢度敦諭之下,固當感誦恩旨,逡巡退待,而第伏念身被仁賢之化,忝在縫腋之列者,事有關國家之大義,係斯文之興替,而徒事逡巡,遽爾退待,則一國公共之議,何時而可伸,百年未遑之典,何代而可擧也?玆敢不嫌猥屑之誅,不避斧鉞之威,更陳前疏,復事覶縷,此孟子所謂,人臣不以趨走承順爲恭,而以責難陳善爲敬者也。伏願殿下,留神財賜,萬加省察焉。竊惟文忠公臣金宗直,文愍公臣金馹孫,道學淵源之實,傳授啓開之功,臣等之所備陳,而聖明之已洞悉者也。臣等雖愚迷,非不知從祀之難愼,事體之重大,而自古帝王之尊尙儒賢,未嘗以難愼而因循之,重大而退托之,其人之可尊,則不以久遠而忽之,其賢之可尙,則不以疎逖而外之。故延平之陞廡,後於耇亭黃幹之從祀,同於蔡沈,賢士高弟,竝武聯床,而蔚爲昭代之盛典。爰及我朝,聖聖相承,崇儒重道,式至今休,文忠·文愍之門生同列,次第躋廡,而獨於兩賢而尙闕焉。此豈非朝家之欠典,士林之齎鬱也耶?臣等之二道一心,三章四疏,而不自止焉者,亶由於憂道學之或墜,期聖世之休明,庶幾爲辨異闢邪之一助。臣等雖迷劣,汗不至阿所好而負聖明矣。伏願殿下,幡然改圖,渙然允兪,則後日之國史書之,野老記之曰,某年月日,某賢陞東廡,某賢躋西廡云,而我殿下,公明蕩平之盛德輝光,留宇宙而垂無窮矣。豈不盛哉,豈不休哉?臣等無任云云。省疏具悉。已喩于前批,又何煩疏?不可輕許者,亦重其事之意也。爾等知悉,退修學業。
乙酉五月初六日巳時,上御萬慶殿。奉審閣臣入侍時,同副承旨李軒卿,假注書金永理,記事官李茂魯·閔宗植,檢校待敎趙東冕,以次進伏訖。上曰,史官分左右。仍命閣臣進前,東冕進前奏曰,臣承命馳詣綏陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣景陵,陵上奉審則安寧,碑閣·丁字閣奉審則無頉,還詣綏陵,仍留監祭,將事安寧之意,敢此,仰達矣。上曰,諸陵上,俱爲太平,碑閣·丁字閣,亦皆無頉乎?東冕曰,陵上果皆安寧,而碑閣·丁字閣則綏陵最爲完堅,而略有滲漏處矣。上曰,不爲過甚耶?東冕曰,然矣。上曰,何時將事乎?東冕曰,三更量將事,四更量發行矣。上曰,近日旱氣稍甚,兩麥果何如,而民間亦不待雨乎?東冕曰,近日旱氣雖甚,兩麥庶有豐徵,而民間果是待雨矣。上曰,從新路行乎?東冕曰,從前御路行矣。上命閣臣先退,仍命史官就座。又命〈退〉,承史以次退出。
乙酉五月初六日酉時,上御萬慶殿。京試官入侍時,同副承旨李軒卿,假注書朴宗玕,記事官李茂魯·閔宗植,忠淸道京試官朴岐勳,以次進伏訖。上曰,史官分左右。仍命京試官進前,岐勳進前。上曰,日前飭敎,爾當見之矣?岐勳曰,承覽矣。上曰,今此設科,志喜廣慶之擧,而近來科規,比前解弛,士心向背繫焉。且忠淸道尤異於他道,各別愼審,必須精白對揚,以慰多士,可也。岐勳曰,殿下前後飭敎,若是截嚴,安敢一毫行私乎?上曰,九重雖邃,當有入聞之道,十分對揚也。岐勳曰,謹承聖敎矣。上曰,試所果何邑耶?岐勳曰,文義縣矣。上曰,東堂試邑,亦何邑耶?岐勳曰,木川郡矣。上曰,文義之於木川,爲幾許里耶?岐勳曰,百餘里矣。上曰,秉公出榜,好面還朝,可也。岐勳曰,精白對揚矣。上曰,明日發程乎?岐勳曰,明早發行,而十二日到試邑矣。上命京試官先退,仍命史官就座。又命退,承史以次退出。
上在景福宮。停常參·經筵。
金九鉉啓曰,來十一日朝參日次,而睿陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
吳益泳啓曰,行右承旨金永哲,今日不爲仕進,卽爲牌招,何如?傳曰,允。
李軒卿啓曰,校理尹容植,修撰成岐運,奉命在外,副校理尹命燮,副修撰金春熙·閔啓鎬,別兼春秋進,玉堂上下番俱空,事甚未安。應敎鄭寅奭,副應敎沈琦澤,校理李瑞永,副校理任大準,修撰朴永斗,竝卽牌招,推移入直,何如?傳曰,允。
傳于李軒卿曰,工曹判書有闕之代,行護軍金昌秀除授,吏曹,工曹判書單金昌秀,今招資憲除授事,承傳。
傳于李軒卿曰,發遣吏郞,諸執事淸齋與否,摘奸以來。
傳于李軒卿曰,政官牌招開政。。
兵曹,以咸鏡北道按撫使趙秉稷狀啓,因琿春承辦照會,定界前,不可禁耕之意,前後文憑,纖悉無餘,而不待査審,遽先禁耕,燒毁農幕,抵逐人民,臣職在按撫,不能定界安民,致此紛紜,惶恐待罪事,傳于李軒卿曰,勿待罪事,回諭。
李軒卿,以議政府言啓曰,陳奏行,拜表日字在近,而槐院文書未盡告訖,退定幾日,更爲擇入事,分付,何如?傳曰,允。
又以親軍營言啓曰,營務近益浩繁,直閣閔京鎬,文學尹相衍,竝本營郞廳加差下,使之察任,何如?傳曰,允。
又以親軍別營言啓曰,本營字內鷹峰近處南邊城女墻,間間頹圮處,今五月初八日爲始,改築之意,敢啓。傳曰,知道。
又以義禁府言啓曰,前正言鄭佑默,屢檢而斷案未成,不無獄老生奸之慮,拿來嚴覈事,傳旨啓下矣。鄭佑默方囚慶尙道咸昌縣云,依例發遣府羅將拿來之意,敢啓。傳曰,知道。
又以義禁府言啓曰,前判官李載永,嚴刑一次,遠地定配事,承傳啓下矣。李載永,今方待命拿囚,當爲嚴刑發配,而連値齋日,過齋後擧行,何如?傳曰,允。
大護軍金永壽疏,伏以臣於軍餉之任,較以才則鐵炭不侔,程其能則銖黍蔑稱,的然知必不可堪焉,而撊然處必不可據也,今已月易三矣。蓋是營之制寘規度,見多創仍,典斂薄會,去益浩穰,金穀經用,半朒於歲捧,隊部支調,每艱於月頒,管鑰焉冒奸層滋,公需則不恒有倍,目下實際之若漏船剝床,猶屬緩喩,雖才猷通鍊,謨慮宏達者,惟當斂手而退,矧以臣,筲量管見之初不幹當者哉?然而感激受任,矢心圖酬,自勗其所不能,而才之局矣。視懵懵而涯畔莫執,做忽忽而瘡疣輒出,不惟新籌之未辦,幷與前規而是錯,譬若室興百堵,易致劃慢之失,山就九仞,難免虧簣之歎,臣之辜負罪戾,猶不遑恤,在軍國綦重之務,莅一事而見一事之憤,留一日而貽一日之害,則顧臣去就,不待灼揲而決矣,庸懾讋交中,不能自安者也。且典圜管務之虛縻久瘝,頃當瀆籲,已是控實匪飾,而日征月邁,一直沁泄,貨泉出入,董工勤慢,慢不省察,傀然作土木一偶,而其爲所事,謹署向可而已。有官如臣,其冗可汰,臣尤是丐解一念,左右惄如,寤有標而寢發寐者也。玆敢刳瀝,妄干崇嚴。伏望聖慈,將臣親軍·典圜兩銜,竝賜劃遞,以幸公私,千萬顒祝。臣無任云云。答曰,省疏具悉。此時此任,何可遽爾遞解?卿其勿辭行公。
刑曹參判魚允中疏,伏以臣,頃於縮伏省愆之中,伏奉除旨,前望添書,蕩敍繼下,此實異數,逈逾常格,臣聞命驚惶,不覺感淚之被面也。伏念臣之前被論責,方受以爲罪,何容費辭爲辨,而惟是踪地之難安,衷實之未展者,亦不能有隱於君父之前,伏願垂察焉。臣曩荷謬恩,待罪惠局,任重才薄,宜其憤誤日積,而顧其官,古治粟內史也。竊以爲,今日國計之艱絀,亦由稅政之失宜,欲理邦賦,宜自畿甸始,畿邑則禹貢所稱納秸服之地,民出粟米,以事其上,乃其職耳。舊章改仍之間,經費之盈虧係焉,然而辭啓,旣請代矣。頻因是斟酌,庶爲牽補之方,止竟大僚論奏,獲承鐫削之典,愚不知量,自幸由自速,國絃以之隳壞,朝體以之虧屑,臣滿心恧蹙,退處荒墅,自分永棄,苟全軀命,曾未帀月,遽紆殊寵,是誠聖念,攸記簪屐,不忍終於廢置也。在臣感鏤,固宜躅蹶,而於心撫跡,莫由移步者,蓋廉防之罔或違越也。區區自劃,株守莫變,玆從縣道,猥陳衷懇。伏乞聖明,深加矜諒,亟令選曹,刊名仕籍,俾得依分屛退,以卒終始之澤焉。臣無任云云。答曰,省疏具悉。遂事何必如是爲引?卿其勿辭行公。
上在景福宮。停常參·經筵。
金九鉉啓曰,明日常參·經筵,取稟。傳曰,停。
又啓曰,右副承旨尹相翊,今日不爲仕進,卽爲牌招,何如?傳曰,允。
又啓曰,三皇忌辰日,親行望拜禮,前期一日以稟事,曾有定式矣。今初十日,太祖高皇帝忌辰日,親行望拜禮,何以爲之?敢稟。傳曰,北苑望拜禮,當親行矣。
傳于金九鉉曰,禮房承旨馳詣受香諸處,奉審摘奸以來。
金九鉉啓曰,校理尹容植,修撰成岐運,奉命在外,副校理尹命燮,副修撰金春熙·閔啓鎬,別兼春秋進,玉堂上下番俱空,事甚未安。應敎鄭寅奭,副應敎沈琦澤,校理李瑞永·任大準,修撰朴永斗,幷卽牌招,推移入直,何如?傳曰,允。
傳于李軒卿曰,明日當御隆武堂,演操親軍西營兵丁矣,該房知悉。東宮侍座之節,依例磨鍊,不緊侍衛,置之。
傳于李軒卿曰,親軍西營,箕伯,倣壯勇外丈例管領,凡於軍制,一依京營例磨鍊。
以司謁口傳下敎曰,明日親軍西營兵丁演操時,各營使入參。
傳于金九鉉曰,京兆堂工竝許遞,今日政差出。
傳于金九鉉曰,判尹有闕之代,前協辦卞元圭,除授。
傳于金九鉉曰,秋判許遞,今日政差出。
傳于金九鉉曰,工曹參判有闕之代,前同敦寧李翊奇除授。
傳于金九鉉曰,同敦寧許遞,今日政差出。
傳于金九鉉曰,在外戶曹參判·敦寧都正,竝許遞,今日政差出。
傳于李軒卿曰,宣傳官有闕之代,前宣傳官尹始炳擬入。
以司謁口傳下敎曰,參議交涉通商事務高永喜,姑爲減下。
兵曹口傳政事,親軍別營別將單李奎鎬。
以右副承旨尹相翊牌不進罷職傳旨,傳于李軒卿曰,只推。
金九鉉,以吏曹言啓曰,泰陵參奉閔豐植,以其身病,呈狀乞遞,改差,何如?傳曰,允。陞六。
又以吏曹言啓曰,繕工監假監役官李敎奭·李輔相,俱以身病,呈狀乞遞,竝改差,何如?傳曰,允。
又以吏曹言啓曰,今此增廣監試初試時監試官,當以文監察差定,而見今監察,俱是蔭武矣。在前如此之時,暫爲推移,旣有已例,蔭監察二員作窠,權付司果,以槐院參上差出,而可擬之人乏少,以曾經侍從,排擬以入之意,敢啓。傳曰,知道。
又以忠勳府言啓曰,順康園守奉官成大鏞,以其身病,呈狀乞遞,改差,何如?傳曰,允。
李軒卿,以兵曹言啓曰,羽林衛將元在貞,五衛將吳顯圭·金弘錫·崔相俊,忠壯衛將全道鎭,昌德宮衛將張命旭·金商燦,慶熙宮衛將廉萬成,文臣兼宣傳官南周元,守門將李鍾祜,俱以病難供職,呈狀乞遞,新除授全羅兵使趙存禹,素患痰癖之症,一倍添劇,萬無登途赴任之望,戶奴呈狀乞遞矣。實病旣如是,則不可强令赴任,竝改差,加德僉使李允儀,慶尙左兵虞候柳章烈,俱以身病,呈狀乞遞,鎭將·邊帥之任,不可循例改差,竝罷黜,何如?傳曰,允。
有政。吏批,行判書尹秉鼎在外未肅拜,參判南廷哲進,參議徐相祖牌招不進,行左副承旨金九鉉進。以吏批言啓曰,行判書尹秉鼎在外未肅拜,參議徐相祖牌招不進,小臣獨政未安,何以爲之?敢稟。傳曰,仍爲之。
又以吏批言啓曰,京畿安城居幼學金益三呈狀內,矣身父嘉善漢翼,今年爲一百歲,而見漏於本道應資老人抄啓中云,故考見帳籍,則其年果爲的實矣。在前如此之時,追後啓稟蒙恩,多有已例,今日政,加資下批之意,敢啓。傳曰,知道。
又以吏批言啓曰,前分敎官李秉善,今年爲八十歲,而見漏於應資老人抄啓中云,故考見帳籍,則其年果爲的實矣。在前如此之時,追後啓稟蒙恩,多有已例,今日政,加資下批之意,敢啓。傳曰,知道。
以金晩植爲刑曹判書,金文鉉爲同敦寧,徐鶴淳爲左尹,趙定熙爲右尹,趙秉式爲戶曹參判,柳春榮·金信熙·李秉善爲敦寧都正,鄭憲時爲戶曹參議,李秀萬爲兵曹參議,尹秉鼎爲弘文提學,曺錫輿爲藝文提學,徐相雨爲同經筵,閔肯植爲同義禁,金弘圭爲同春秋,林羲相·李瑞永爲兵曹正郞,梁鳳濟·黃起鴻爲監察,祭酒單宋秉璿,贊善單宋秉璿,前分敎官李秉善今超通政,朝官年八十,依法典加資。
兵批,判書閔種默進,參判閔肯植病,參議李秀萬在外未肅〈拜〉,參知鄭顯英入直,同副承旨李軒卿進。以徐丙勳爲訓鍊都正,李敎元爲羽林衛將,閔致漢·朴永商·安載健爲五衛將,金熙完爲忠壯將,崔命根·林鳳來爲昌德將,金昌運爲慶熙將,金明圭爲文兼,尹始炳爲宣傳官,金穉圭爲守門將,李冕榮爲全羅兵使,趙載慶爲加德僉使,李晩宇爲慶尙左兵虞候,同知單金商燦,加設單金漢翼,僉知加設單李奎性,護軍閔世鎬·趙存禹,副護軍趙用夏·洪殷謨·閔泳愚·具元植·南啓夙·柳淑·柳遠綺·李秉善,副司果趙秉翊·李鎬冕·王夔修·孫錫權·金膺浩·李元榮·金在完·洪淳永·高在明·閔種汶·黃鍾九·金在始·鄭峻基·鄭弘基·李圭承·朴敏承·尹星培·南啓龍,副司正鄭世源,副司猛李鍾哲·趙正夏·金學奎·李亮敏·金容純·沈相亮,以上竝單付。
吏批,再政。以閔京鎬爲校理,金奎弘爲禮曹參判,宋時仁·金商祐爲假監役,盧周鉉爲泰陵參奉,李爲順康園守奉官,分奉常加設直長單金永善,書題單張舜範,公事官單柳英奭。
兵批,再政。以申星熙爲訓鍊主簿,同知單崔命根,僉知三單,閔致漢·朴永商·安載根。
三政。以鄭暢鉉爲守門將,同知單廉萬成。
吏批,三政。以閔周鎬爲典圜局委員,尹定植爲司事,徐相揆爲監察,成縉鎬爲假監役,兼直閣單閔京鎬,假監役宋時仁,今超通政,朝官年八十,依法典加資。
兵批,四政。朴泰遠爲左捕從,同知單韓鎭龜。
五政。許爲訓鍊僉正,同知單車允貞。
六政。李根爲宣傳官,同知單林鳳來。
七政。具然煜爲中樞都事,同知單金昌運。
八政。崔雲煥爲宣傳官。
九政。南錫熙爲訓鍊僉正。
十政。李道熙爲訓鍊判官。
金九鉉,以禮曹言啓曰,今五月初十日,北苑望拜禮親行時,王世子祗迎陪參之節,何以爲之乎?敢稟。傳曰,依例磨鍊,祗迎置之。
又以禮曹言啓曰,因議政府草記,陳奏行拜表日字,退定幾日,更爲擇入事,允下矣。令日官劉漢翼,更爲推擇,則拜表吉日,今五月十八日巽時,方物封裹,前期三日,是在同月十五日爲吉云,以此日時退定,而原粘目中,改付標以入之意,敢啓。傳曰,知道。
又以奎章閣言啓曰,新除授直閣閔京鎬,自鄕上來云,卽爲牌招入直,何如?傳曰,允。
又以典圜局言啓曰,局務浩繁,屬員苟艱,委員·司事各一員加差,依節目備望,越送吏曹,何如?傳曰,允。
乙酉五月初八日未時,上御乾淸宮。日本公使召見入侍時,行都承旨吳俊泳,假注書朴宗玕,以次侍立訖。上俱翼善冠·衮龍袍以出,立交椅前,公使諸人,以次升殿,行打恭禮,上擧手答揖,仍命傳語曰,日氣甚熱,諸位均好否?諸人曰,都好都好。上命傳語曰,爾國君主,亦爲太平耶?公使曰,姑爲太平矣。上命傳語曰,爾等何以猝去耶?公使曰,本國物貨販商,可有興利,故欲去矣。公使曰,蒙此下問,感謝感謝。諸人一齊出楹外,行揖禮以出,上答揖以送之,承史以次退出。
上在景福宮。停常參·經筵。
金九鉉啓曰,明日北苑望拜禮,再明日三明日,睿陵忌辰祭齋戒·正日相値,視事頉稟之意,敢啓。傳曰,知道。吳益泳啓曰,行右承旨金永哲,右副承旨尹相翊,今日不爲仕進,竝卽牌招,何如?傳曰,允。
金九鉉啓曰,校理尹容植,修撰成岐運,奉命在外,校理閔京鎬內閣進,副校理尹命爕,副修撰金春熙·閔啓鎬,別兼春秋進,玉堂上下番具空,事甚未安。應敎鄭寅奭,副應敎沈琦澤,副校理任大準,修撰朴永斗,竝卽牌招,推移入直,何如?傳曰,允。
傳于李軒卿曰,望拜禮後,當御景武臺,參班儒武應製試射矣。弘文提學牌招,武士則兵判試藝於中日閣。
傳于李軒卿曰,出宮門路,以建善門爲之。
傳于李軒卿曰,右承旨金永哲,申飭之下,尙不肅命,是何道理?仍以前牌催促,卽爲肅命。
傳于李軒卿曰,公事不審之中宮朴奎鉉,從重推考。
傳于李軒卿曰,明日出宮門路,以建善門爲之。
吳益泳,以兵曹言啓曰,明日親行北苑望拜禮時,本曹堂上侍衛,當爲備員,而新除授參議李秀萬在外未肅拜,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。吏曹口傳政事,以曺寅承·李遇冕·趙重弼爲兵曹參議。
乙酉五月初九日巽時,上與王世子,詣隆武堂,親軍西營兵丁演操入侍時,行都承旨吳俊泳,行左承旨吳益泳,行右承旨金永哲,行左副承旨金九鉉,右副承旨尹相翊,同副承旨李軒卿,假注書金永理·朴宗玕,記事官李茂魯·閔宗植,提學金永壽,直提學閔泳煥·尹用求,檢校直閣金文鉉·閔丙奭·朴鳳彬·李範晉·沈相瓚,直閣閔京鎬,原任待敎閔泳韶,檢校待敎趙東冕·金弼洙,待敎鄭寅昇,以次侍立,時至,通禮跪啓請外辦。上具軍服乘座馬,出建善門,王世子具軍服隨出,藥房提調李秉文,副提調吳俊泳,進前奏曰,侵早勞動,聖體,若何?上曰,一樣矣。秉文等,又進睿前奏曰,勞動旣勤,睿體若何?答曰,一樣矣。通禮前導,由臨光門,出神武門,詣隆武堂,通禮跪啓請降馬,上降馬陞座,王世子隨詣座訖。宣傳官跪稟鳴金三下,吹打止,上命西營使入侍,西營使閔應植進前軍禮訖。上命敎長,率兵隊以入,敎長與兵隊具服色持器械,序立階下訖。敎長率兵隊試藝訖。上命西營使進前,應植進前仍敎曰,步伐齊整,正合規矩,甚庸嘉尙,將官以下,別單書入。上命退兵隊,俊泳奏曰,請出標信,傳解嚴。上曰,以已下標信擧行,可也。上還內,諸臣以次退出。
上在景福宮。停常參·經筵。
藥房提調臣李秉文,副提調吳俊泳啓曰,伏未審日間,聖體若何,寢睡·水刺之節,何如?臣等率諸御醫,趁早入軫,詳察聖候爲宜,大王大妃殿氣候何如,王大妃殿氣候何如,中宮殿氣候何如,臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
尹相翊啓曰,左尹徐鶴淳除拜後過三日,不爲出肅,依定式,推考警責,仍卽牌招察任,何如?傳曰,允。
傳于李軒卿曰,原任直閣金興圭馳詣睿陵,奉審摘奸,仍留監祭,局內諸陵,一體奉審以來。
金九鉉啓曰,今日北苑望拜禮,參班儒生應製試取時,弘文提學牌招事,命下,而弘文提學尹秉鼎在外,何以爲之?敢稟。傳曰,藝文提學牌招。
傳于李軒卿曰,戶房承旨與禮曹堂上·戶曹郞廳,依定式馳詣宣武祠,奉審以來。
李軒卿啓曰,校理尹容植,修撰成岐運,奉命在外,校理閔京鎬內閣進,副校理尹命爕,副修撰金春熙·閔啓鎬,別兼春秋進,玉堂上下番俱空,事甚未安。應敎鄭寅奭,副應敎沈琦澤,副校理任大準,修撰朴永斗,竝卽牌招,推移入直,何如?
傳于李軒卿曰,出宮門路,以永光門爲之。
金九鉉,以禮曹言啓曰,親臨景武臺,參班儒生應製試取時,王世子侍坐之節,何以爲之乎?敢稟。傳曰,依例磨鍊。
又以成均館大司成意啓曰,今此慶科增廣監試初試時照訖講,前期定日,自本館草記事,已有禮曹節目矣。日字當爲預定,自今月十一日爲始,開講之意,敢啓。傳曰,知道。
李軒卿,以兵曹言啓曰,謹依下敎,侍衛·陪衛與軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以畿沿海防衙門言啓曰,親軍別營兵丁竝將領,移送臣衙門,卽爲領受之意,敢啓。傳曰,知道。
乙酉五月初十日,上與王世子,詣北苑望拜禮,參班儒生應製試取入侍時,行都承旨吳俊泳,行左承旨吳益泳,行右承旨金永哲,行左副承旨金九鉉,右副承旨尹相翊,同副承旨李軒卿,記事官趙章夏,假注書朴宗玕,記事官李茂魯·閔宗植,提學金永壽,直提學閔泳煥·尹用求,檢校直閣金文鉉·閔丙奭·朴鳳彬·李範晋·沈相瓚,直閣閔京鎬,原任待敎閔泳韶,檢校待敎趙東冕·金弼洙,待敎鄭寅昇,副校理任大準,修撰朴永斗,以次侍立。〈時〉至,通禮跪啓請外辦。上具翼善冠·衮龍袍·靑玉帶·黑皮靴,乘輿出建善門,藥房提調李秉文,副提調吳俊泳,進前奏曰,侵早勞動,聖體,若何?上曰,一樣矣。通禮前導,由臨光門,出神武門,詣降輿所,通禮跪啓請降輿,上降輿入小次。傳曰,東宮問安,勿爲之。出傳敎傳曰,戶房承旨與禮曹堂上·戶曹郞廳,依定式馳詣宣武祠,奉審以來。出傳敎小頃,通禮跪啓請外辦,上改具翼善冠·黑團領袍·靑鞓·素玉帶出次,步詣北苑帳殿前,通禮前導,詣拜位,北向立,贊儀唱四拜,上行四拜禮,侍臣及參班儒武,俱行四拜禮訖。通禮跪啓禮畢,領議政沈舜澤,判府事金弘集,判府事金炳始進前奏曰,日候頗熱,聖體,若何?上曰,一樣矣。舜澤等進睿前奏曰,日熱頗甚,勞動旣勤,睿體,若何?答曰,一樣矣。舜澤曰,日旱如此,伏庸憂㦖,而近聞移秧,庶無失時之歎。上曰,言念民事,極爲可㦖。俊泳奏曰,嚧唱之際,做錯非細,揆以擧行,事甚駭然。當該通禮院官員,所當重勘,而本院諸推之外,無他可施之罰,何以爲之乎?上曰,事過後拿處,唱聲都不通暢,更勿如是之意,各別申飭,可也。出擧條上還詣小次。傳曰,還宮門路,以永光門爲之。出傳敎上具翼善冠·衮龍袍出次,通禮跪啓請乘輿入內小次。傳曰,出宮門路,以永光宮爲之。出傳敎小頃,上出次乘輿,詣景武臺,通禮跪啓請降輿陞座,上降輿陞座。俊泳奏曰,儒生入次,請出標信,開布城,何如?上曰,以已下標信擧行,可也。益泳奏曰,別侍衛不可不備,而兵曹判書閔種默,武試所進,何以爲之?上曰,次堂擧行,可也。俊泳讀奏文武擧子入門單子訖。仍奏曰,試所承旨,以何承旨擧行乎?上曰,都承旨擧行。又奏曰,試官使之行禮乎?上可之。讀卷官曺錫輿行禮入就位,上命錫輿進前,書詩題,北辰居其所,限申時,錫輿跪書,對讀官洪贊燮捧出懸題,俊泳奏曰,地衣全不成樣,致勤下詢,揆以擧行,萬萬駭然。當該進排官,所當重勘,而本院請推之外,無他可施之罰,何以爲之乎?上曰,拿處,可也。出擧條上入小次,命試官權退,俊泳,以司謁入稟曰,申時已過,收卷且多,考試何如?上命考試。又以司謁入稟曰,取幾人乎?上命取十人。又以司謁入稟曰,科次,上出次命科次。俊泳曰,書等,何以爲之乎?上曰,第一張草三下,其餘皆書次上,俊泳書等訖。對讀官贊燮進前,讀奏第一張第二句,上命止之。俊泳曰,坼封何以爲之乎?上曰,承旨坼奏。俊泳坼封讀奏訖。俊泳曰,餘次五張,書外字乎?上曰,可之。錫輿書外字訖。上命書傳敎曰,參班儒生應製詩,居首草三下,幼學尹直赴會試,之次次上幼學李蓍宰等二人,竝給二分,之次次上幼學曺奎煥等二人,竝給一分,之次次上幼學金永直等五人,各奎章全韻一件賜給。出傳敎又敎曰,入格儒生金炳祖,此是桂坊也,守令待窠,首先擬入。出傳敎又敎曰,入格儒生,明日待令。出傳敎又敎曰,還宮,當自內爲之矣,該房知悉。出傳敎俊泳諸出標信解嚴,上還內,諸臣以次退出。
上在景福宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
吳俊泳啓曰,藥房提調·副提調,持粟米飮來待矣。傳曰,封入。
尹相翊啓曰,明日常參·經筵,取稟。傳曰,停。
注書趙章夏病,代以趙寧九爲假注書。
傳于尹相翊曰,入格儒生,崇陽門外施賞。
傳于尹相翊曰,亢旱轉甚,秧節已過,尙靳一霈,言念穡事,極爲憂悶。祈雨祭,不卜日,虔誠設行事,分付。
尹相翊啓曰,行都承旨吳俊泳藥院進,行左承旨吳益泳,行右承旨金永哲,行左副承旨金九鉉,不爲仕進,同副承旨李軒卿式暇出去,院中只有臣一人,伴直無人,行左副承旨,所當牌招,而拘於廳規,不得請牌,何以爲之?敢稟。傳曰,牌招。
傳于尹相翊曰,工曹判書許遞,前望單子入之。
傳于尹相翊曰,吏曹判書有闕之代,前望單子入之。
傳于尹相翊曰,左副承旨許遞,前望單子入之,承旨前望單子入之,權膺善落點。
尹相翊,以議政府言啓曰,卽見平安監司閔應植狀啓,則枚擧中軍李澤永牒呈,以爲兔山等地明火賊魁崔敬化,及同黨七漢,次第捕捉,餘黨亦爲譏詗,期圖勦滅,而所捉諸校等,褒賞一款,請令廟堂稟處矣。挽近黨賊之橫行劫奪,朝家之所深憂而別飭者也。團束譏校,掩獲渠魁,克除民害,誠爲可幸,其在詗捕之任,雖是分內之事,而不容無別般示意,該中軍李澤永,許用防禦履歷,諸校之殫心出力,俱合奬勸,李珍恒,道內瓜近邊將,作窠差送,其餘金基璜·李基修·金麟厚·安用先·金智用·金貞順·韓昌信·盧宗淑等,竝賞加事,分付銓曹,何如?傳曰,允。
又以議政府言啓曰,卽見平安監司閔應植狀啓,則新設兵丁,今方鍊習,諸校擧行,比前尤重,而就中旗鼓官及把摠,未蒙調用,自有向隅之歎,且敎帥之盡心勞力,誠甚嘉尙,合施收用之方,道內邊將中,柔院·委曲·保山三窠,特許自辟,二窠付之旗鼓官,與把摠一窠,付之兵丁敎帥,永作酬勞之典事,請令廟堂,稟處矣。西藩重地,增兵鍊藝,效勞諸校,宜有激奬之方,而久勤多窠之一時竝付,亦所當念,柔院委曲兩窠,許令自辟,以爲輪回差送事,分付該曹·該道何如?傳曰,允。
又以親軍別營言啓曰,本營兵房李南輯,身病甚重,勢難察任,今姑改差,何如?傳曰,允。
又以義禁府言啓曰,通禮院假引儀閔載德拿處事,傳旨啓下矣。閔載德係是雜技,依例移送秋曹之意,敢啓。傳曰,知道。
上在景福宮。停常參·經筵。
吳俊泳啓曰,藥房提調·副提調,持粟米飮來待矣。傳曰,封入。
尹相翊啓曰,常參·經筵,取稟。傳曰,停。
又啓曰,新除授承旨權膺善,方在譴罷中,何以爲之?敢稟。傳曰,敍用。
又啓曰,同副承旨李軒卿,今日不爲仕進,卽爲牌招,何如?傳曰,允。
傳于尹相翊曰,傳香承旨馳詣受香諸處,奉審摘奸以來。
吏曹判書前望單子入之,李秉文落點。
傳于尹相翊曰,政官牌招開政。
傳于尹相翊曰,增廣監試初試試官,以亞卿中擬入。
傳于尹相翊曰,親軍西營,旣已設寘矣。營使,倣水原留守之兼壯勇外使古規,該道道臣例兼下批,凡於軍制,一依京營例磨鍊。
以司謁口傳下敎曰,親軍西營使印信,令該曹造給。
尹相翊,以議政言啓曰,每於增試初試時照訖,試官預爲差出,開講頒帖,入場前日,啓稟停撤,自是定規,而自該曹試官昨始擬差,事未前有,極涉稽忽,該堂上從重推考,何如?傳曰,允。
又以吏曹言啓曰,今此慶科增廣監試初試試官中,時無職名人員,令該曹,口傳付軍職,何如,傳曰?允。
兵曹口傳政事,副司果李勝宇·李肇信·李喜元,以上竝單付。
尹相翊啓曰,慶科增廣監試初試一所試官李容元,參試官洪承憲,二所參試官李命宰,謂以情踪惶蹙,奉牌闕外,不卽入來,陳疏到院,原疏雖不得捧入,揆以事體,極爲未安。竝從重推考,何如?傳曰,允。
傳于尹相翊曰,秋判·判尹外,法司堂上,竝許遞,前望單子入之。法司堂上前望單子入之,刑曹參判李容元,參議金學洙,左尹徐正淳落點。
傳于尹相翊曰,一二所試官入侍。
傳于尹相翊曰,試望遲滯之吏曹堂上推考,當該承旨,從重推考。
以司謁口傳下敎曰,挽近以來,政院擧行,每多慢忽,豈有如許道理?此後擧行,又復如前,則當有重勘矣。
尹相翊啓曰,行都承旨吳俊泳藥院進,行左承旨吳益泳,行左副承旨金永哲不爲仕進,行右承旨權膺善未肅拜,同副承旨李軒卿牌不進,院中只有臣一人,伴直無人,行左承旨所當牌招,而拘於廳規,不得請牌,何以爲〈之〉?敢稟。傳曰,牌招。
以同副承旨李軒卿牌不進罷職傳旨,傳于尹相翊曰,只推。
尹相翊啓曰,行左副承旨金永哲牌不進,伴直無人,同副承旨李軒卿,旣有只推之命,更爲牌招,何如?傳曰,允。
傳于尹相翊曰,奉審閣臣入侍。
傳于尹相翊曰,正字外,玉堂竝許遞,今日政差出。
傳于尹相翊曰,在外敦寧都正許遞,今日政差出。
傳于尹相翊曰,臺諫竝許遞,今日政差出。
工曹判書前望單子入之,尹秉署落點。
尹相翊啓曰,左右史不可不備,別兼春秋閔啓鎬·尹命爕·金喜洙·金春熙·閔正植,竝卽牌招,推移入直,何如?傳曰,允。
尹相翊啓曰,假注書趙寧九,時無職名,令該曹依例付軍職,冠帶常仕,何如?傳曰,允。
尹相翊,以吏曹言啓曰,泰陵參奉盧正鉉,繕工監假監役官金商祐·成縉鎬,俱以身病,呈狀乞遞,竝改差,何如?傳曰,允。
又以吏曹言啓曰,禮曹佐郞金弘圭,受由過限不上來,改遞,何如?傳曰,允。
又以忠勳府言啓曰,順康園守奉官李,以其身病,呈狀乞遞,改差,何如?傳曰,允。
又以兵曹言啓曰,新除授開城中軍鄭益鎔,以其身病,呈狀乞遞矣。實病雖如此,不可循例改差,罷出,何如?傳曰,江原中軍尹養桂相換。
兵曹口傳政事,副司果尹命爕·金春熙,以上竝單付。
尹相翊啓曰,臣吏兵批兼進之意,敢啓。傳曰,知道。
有政。吏批,行判書李秉文進,參判南廷哲牌不進,參議徐相祖牌招不進,右副承旨尹相翊進。李載完爲大司憲,李應夏爲大司諫,白奎洙爲執義,南濟元爲司諫,洪贊爕·朴齊純爲掌令,洪基泰·梁致默爲持平,李俒爲獻納,朴周鉉·金禹用爲正言,閔京鎬爲應敎,宋奎會·鄭圭爕爲校理,閔正植·金貞圭爲副校理,權榮洙·趙秉聖爲修撰,洪鍾憲·尹尙學爲副修撰,李載魯爲敦寧都正,李鎬俊爲禮曹判書,徐龜淳爲泰陵參奉,洪祐正爲順康園守奉官,金興圭爲右尹,閔丙奭爲典設提調。
兵批,判書閔種默病,參判閔肯植病,參議曺寅承入直進,參知鄭顯英病,右副承旨尹相翊進。同知加設單金明春,大護軍金正秀·元世,護軍趙熙一·金永穆·金九鉉·魚允中·趙寅熙·徐鶴淳·李鎬翼,副護軍李秀萬·柳春榮·金信熙·尹吉九·李秉善·李明遠·李敎洙·朴馨彬·安元植,副司直徐廷淳·韓白奎·朴衡東·吳尙鉉·王濟肯·崔秉煜·尹容植·任大準·閔啓鎬,副司果閔龍鎬·姜日馨·朴永斗·成岐運·閔豊植·李元榮·金奎熙·全達鉉·崔春光·柳定魯·金時源·車奉哲·徐相準,以上竝單付。兼親軍西營使單閔應植,及第朴馨彬·安元植·李敎洙,今加折衝加資事,承傳,副司正趙寧九,開城中軍鄭益鎔,江原中軍尹養桂,以上相換事,承傳。
吏批,再政。尹泰興爲宗府正,嚴錫瓘爲兵曹佐郞,白時洽爲禮曹佐郞,洪秀寅·金羽永·林鎔相爲典籍,左尹單金興圭,右尹單徐正淳,兼直閣單閔京鎬。
尹相翊,以禮曹言啓曰,傳曰,亢旱轉甚,秧節已過,尙靳一霈,言念穡事,極爲憂悶。祈雨祭,不卜日虔誠設行事,分付事,命下矣。初次祈雨祭,不卜日今十三日,三角山·木覓山·漢江,依例遣堂下三品官,虔誠設行事,知委,何如?傳曰,允。
又以奎章言啓曰,直閣閔京鎬,疏批已下,卽爲牌招入値,何如?傳曰,允。
又以義禁府言啓曰,卽接月令醫員劉養浩手本,則以爲,時囚罪人鄭有恂,屢朔痢疾,又添毒感,目下症形,實爲危劇云。罪人病勢如此,則一邊保放,一邊草記,載在法典矣。鄭有恂姑爲保放之意,敢啓。傳曰,知道。
禮曹參判金奎弘疏曰,伏以臣,頃因先壠有事,控籲徑行,間値南殿親祼,以班未成儀,至有問備,辭敎震疊,朝臣之尋鄕過限者,一一捧現告,施以行遣之典。第臣,歷數伊日,在外而未參,臣實其人,不敢以行才踰旬,未及復路,爲倖逭計,惶霣罔措,蒼黃俶裝,未幾日,分揀特旨,逈出寢夢之表,回霜雪而作雨露,十行恩綸,責之以規便,勉之以淬勵,不啻若嚴父詔迷子也。臣雖冥頑如豚魚木石,寧不汗浹背而淚交頤乎?惟以身心塵刹,爲藉手之奉,生死隕結,爲銘肝之符,質之屋漏,自誦愆尤而已。不意此際,忽伏奉春銜新命,臣居寵若驚,有甚於獲罪之初也。竊伏念廉防者,事君之道也,分義者,爲臣之節也,臣若以此負犯,諉以薄警旋宥,事屬旣往,抗顔陳就,揚揚若無故之人,則廉防分義,由臣而壞,此豈細故也哉?恩義之際,未敢徑情,愧懼之偏,若喪彝性,遲徊跼蹐,如窮無歸,玆敢冒悚引章,荐犯威嚴。伏乞聖慈,俯垂鑑諒,還收新銜,下臣司敗,特勘當律,俾法紀肅而臣工勵焉。臣無任云云。答曰,省疏具悉。往事何必爲引?卿其勿辭行公。
刑曹參判李容元疏曰,伏以臣於跧伏訟愆之中,名忝增廣監試初試一所上試首望,召牌儼臨,繼又伏奉除旨,以臣爲刑曹參判者,臣惝怳踧踖,莫省自措。第臣郵何之積,宜無倖逭,而薄譴旋揀,渙若無故,恩造則感,罪固自如,未勘之悚,反甚於已勘,以言乎典式,則試牌之重,不敢違傲,以言乎情蹤,則廉防所畏,無望趨膺,玆陳短章,仰瀆崇嚴。伏願聖慈,下臣司敗,亟治臣逋慢之罪,以肅朝綱焉。臣無任云云。答曰,省疏具悉。往事何必爲引?試牌體重,卿其勿辭,卽爲入來。
副護軍洪承憲疏曰,伏以臣,罪著積逋,罰止薄竄,未及發行,遽蒙分揀,臣感恩怵義,來伏城闉,千萬不自意,見擬監試試望,臣且驚且惶,措躬無所。第念臣姿本蒙蔀,生在鄕里,不合聖世之器使,粗勉先人之堂構,僥倖通籍,蹶從仕,進依輦轂,雖日月之稍久,退守松楸,亦棲息之有所,所以迹擬原居,分甘散地,誠切圖報,豈無狗馬之戀?時輒往來,遂作鳧雁之蹤,不自知其自陷於辜恩占便之科。飭敎屢煩於鄭重,臣節都虧於分義,論厥咎犯,合伏何辟?聖度寬假,乍警旋宥,霜雪雨露,曲費洪造,差擬如舊,殆同無故,私心感惶,尤無所容。伏況體嚴參試,義重往役,豈不欲章皇趨簉,以伸微悃,而顧以負罪之賤,何敢以已經薄勘,晏然自恕乎?庚牌儼臨,承膺無路,玆敢冒陳短章,仰暴衷赤。伏乞聖慈,俯垂鑑諒,亟賜變通,仍命擬臣未勘之律,以嚴法紀,以靖賤分焉。臣無任云云。答曰,省疏具悉。往事何必爲引?爾其勿辭,卽爲入來。
副護軍李命宰疏曰,伏以臣罪深逋慢,罰止薄竄,未及登途,旋蒙宥命,臣感激受恩,不知所以圖報矣。千萬不自意,以臣名,見擬監試試望,驚惶震懍,罔知所措。第念臣,才淺識短,不合器使,而特蒙我殿下曲遂之恩,內參邇列,外試郡邑,實〈無〉絲毫之報,退伏郊外,飮啄自由,置散投閒,卽分內事,而不自知其辜恩占便之科。飭敎屢煩於截嚴,臣節實虧於分義,厥罪犯,合置重辟。聖度假借,乍警旋宥,雷霆雨露,比若天地之洪造,依舊差擬,殆同無故之人,賤心惶感,尤無所容,際玆試牌儼臨,承膺無路,玆敢冒陳短章,仰暴衷情。伏乞聖明,特垂鑑諒,亟賜變通,仍命施臣以未勘之律,俾嚴法綱,以安賤分焉。臣無任云云。答曰,省疏具悉。往事何必爲引?爾其勿辭,卽爲入來。
校理閔京鎬疏曰,伏以臣,以千萬不似之蹤,遭千萬不世之遇,濫竊科第,猥廁班筍,隨簪筆於翰院,陪牙籤於雷肆,榮極荷寵,戒深負蚊,以宮僚而掌木天,涯分已濫,被館選而膺金華,夢想豈到?不自意,內閣謬恩之命,忽下於外邑往覲之際,臣雙擎九頓,且惶且愧,感雨露之偏被,詑日月之依近,喜溢門闌,光動閭里,縱感恩數之曠絶,其奈賤品之蒙騃?於是回榮而爲懼,居寵而思危,莫省措躬,卽欲循墻。夫是職也,祕府圖書,上應奎璧之躔,列朝文章,遠符河洛之傳,規模則漢之石渠也,制置則宋之龍圖也。深嚴之地,宿儒當處,昭回之偏,學士攸輯,則童子可使備官,庸工可使代斲乎?以職方人,不稱曰濫,爲人擇官,其弊也浮,剩使臣,學足以標準流俗,才足以黼黻皇猷,尙不敢效尤於蚷河,取刺於鵜梁,況以妙少之齡,兼此荒嬉之習,經術昧需世之方,文章乏華國之譽,顧其人則尺寸之無長,語其職則萬一之不近,臣之父母,以是憂懼,臣之儕友,以是嗤譏,以臣顧臣,亦不覺怵然而驚,惕然而也。規嚴牙牌,縱伸叨謝之忱,皮加羊質,冞切浮濫之慙,玆敢披瀝衷腸,冒瀆聰聽。伏乞聖明,念華貫之不可濫授,察臣言之非出飾讓,亟遞臣閣銜,回授人可堪,俾幸公私,不勝大願。臣無任云云。答曰,省疏具悉。爾其勿辭察職。
乙酉五月十二日戌時,上御乾淸宮。奉審閣臣入侍時,守廳閣臣鄭寅昇,假注書趙寧九,記事官車驥衡·李茂魯,原任直閣金興圭,以次進伏訖。上曰,史官分左右。仍命閣臣進前,興圭進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣禧陵,陵上奉審則安寧,碑閣·丁字閣奉審則無頉,仍詣孝陵,陵上奉審則安寧,碑閣·丁字閣奉審則無頉,還詣睿陵,仍留監祭,將事安寧之意,敢此仰達矣。上曰,諸陵上及碑閣·丁字閣,俱爲泰平乎?興圭曰,俱爲安寧矣。上曰,何時將事,而何時離發耶?興圭曰,三更量將事而有發矣。上曰,近旱太甚,沿路所見麥農與移秧,果何如耶?興圭曰,以若近日之旱,秧已半移,麥亦稍登,皆云無地旱故矣。上命閣臣先退,仍命史官就座,又命退,承史以次退出
乙酉五月十二日五更,上御乾淸宮。增廣監試初試一二所試官入侍時,右副承旨尹相翊,假注書趙寧九,記事官車驥衡·李茂魯,一所試官李容元·洪承憲·李喜元,二所試官徐正淳·金學洙·李勝宇,以次進伏訖。上曰,史官分左右。上命試官進前,容元等進前。上曰,向日飭敎,與京試官入侍時申飭,卿等應已見之矣。容元曰,已爲承覽矣。仍敎曰,設科法意,至重且大,何時不然,而至於此科,尤有別焉。且士心向背,專在於精白對揚,而九重雖深,自有入聞之道,自諒爲之也。容元曰,臣才識淺短,百無近似,今承嚴敎,何敢不盡心奉行乎?正淳曰,臣才本空疎,萬萬無似,聖敎至此,謹當悉心對揚矣。上曰,今此簡拔,專爲秉公,而若有一毫容私,非但朝體之乖損,亦有欠於上下相孚之道,十分審愼,期有實效,可也。容元曰,聖敎若是截嚴,實不勝悚懍矣。上曰,雖欲秉公,或不無見欺之道,各別愼察,可也。容元曰,謹當奉承矣。上曰,年前科試,多有循私,竟至罷榜之擧,而今又如是,則設科取士之意,顧安在哉?若是申飭之後,如不惕念擧行,則斷不容貸矣。勿以例飭知之,恪謹擧行也。正淳曰,謹當精白秉公,而近來科弊,聞多駭然,臣今主試,尤切憧憧矣。上命試官先退,又命諸臣以次退出。
上在景福宮。停常參·經筵。
李軒卿啓曰,明日常參·經筵,取稟。傳曰,停。
以別兼春秋閔啓鎬·尹命燮·金喜洙·金春熙牌不進罷職傳旨,傳于李軒卿曰,只推。
李軒卿啓曰,左右史不可不備,別兼春秋閔啓鎬·尹命燮·金喜洙·金春熙,旣有只推之命,竝卽牌招,推移入直,何如?傳曰,允。
又啓曰,應敎閔京鎬內閣進,玉堂上下番俱空,事甚未安,副應敎朴齊斌,校理宋奎會·鄭圭燮,副校理閔正植·金貞圭,修撰權榮洙·趙秉聖,副修撰洪鍾憲·尹尙學,竝卽牌招,推移入直,何如?傳曰,允。
又啓曰,明日傳香,禮房承旨當爲齋宿,行右承旨權膺善,所當牌招,而拘於廳規,不得請牌,何以爲之?敢稟。傳曰,牌招。
兵曹,以李昌鎬爲親軍別營兵房。
李軒卿,以兵曹言啓曰,卽接北所衛將李晦信牒報,則天一門外,川邊中松一株,因風顚仆云,令該所依例斫去之意,敢啓。傳曰,知道。
上在景福宮。停常參·經筵。
權膺善啓曰,明日常參·經筵,取稟。傳曰,停。
禮曹再次祈雨祭,不卜日今十六日,龍山江·楮子島,遣宰臣虔誠設行事,知委,何如?判付。啓,依所啓施行爲良如敎。
傳于權膺善曰,傳香承旨馳詣宗廟·景慕宮,奉審摘奸以來。
傳于李軒卿曰,兵曹判書有闕之代,上護軍尹滋承除授。
以別兼春秋閔啓鎬·尹命燮·金喜洙·金春熙牌不進罷職傳旨,傳于李軒卿曰,只推。
李軒卿啓曰,左右史不可不備,別兼春秋閔啓鎬·尹命爕·金喜洙·金春熙,旣有只推之命,竝卽牌招,推移入直,何如?傳曰,允。
傳于李軒卿曰,發遣吏郞,諸執事請齋與否,摘奸以來。
兵曹口傳政事,親軍別營兵房單李昌鎬,兵曹親軍西營兵房單李澤永,左領官單張好民,右領官單康洛箕,軍司馬單李秉杰,軍醫單金尙柱,哨官十二單,康亨俊·全孝舜·趙翰國·張楠翰·韓容和·金達亨·權命鎬·玉昌瑞·張羲燦·劉在莘·李廷夔·白允爕。
權膺善,以奎章閣言啓曰,明日卽觀文閣望奉審日次,臣進詣擧行之意,敢啓。傳曰,知道。
又以弘文館言啓曰,新除授副校理閔正植,時在京畿驪州地,經筵入番事緊,請斯速乘馹上來事,下諭。傳曰,允。
兵曹判書閔種默疏曰,伏以北苑之望拜祇行,宸誠克伸於風泉,西營之練隊看品,戎政方修於陰雨,愴古肅今,小大同情。仍伏念,臣於見職,有萬不當,無一可堪,而冒昧肅命,黽勉行公者,誠以特恩不可遽孤,飾讓有違近例,蹲仍匪據,待罪本職,亦已三易月,而循墻之念,食息不忘。夫本兵之職,古所謂司馬掌邦政者耳。管轄乎禁旅宿衛之內,周旋於豹尾羽林之間,使鹵簿淸肅而部伍整齊,以之進退韎韋,甄別流品,使四方之武夫,無積薪之歎,兼出納金穀,支調兵食,使五營之卒伍,有飽歌之歡,凡此數者,是其職也,而苟非才兼文武,明核心計者,擧皆逡巡却顧,今臣,一書生也。弓馬之非其所,無容議爲,軍旅之未嘗學焉,實準備語也,而一朝裒然爲夏官之長,擁旗鼓而趨軍吏,其爲一身之榮大矣,奈此職事之瘝溺,何哉?問其官則是,而問其人則非,雖在疆場無事之時,熙朝遴選之決不當如是苟艱,況今詰戎之策,不可或疎,鍊卒之務,不可少緩,而乃反擧以畀之於如臣無似者流,不幾近於責僬僥之負,求瞽盲之視耶?臣於其間,屢遭行政矣,跗注之抱器者,其眞疏淹乎?又嘗試士矣,操弓而業武者,其果公選乎?此皆臣已試而蔑效者也。語曰,量而後入,不入而後量,噫,量而後入,臣不可追,而至於入而後量,自謂熟矣。且臣近銜使命,出疆有日,則往役義重,固不敢辭,而至若本兵之任,果有不可仍冒於辭陛之前者,謹具本末,仰瀆崇嚴。伏乞聖慈,俯垂鑑諒,亟遞臣兵曹判書之銜,俾重任無曠,而私分獲安焉。臣無任云云。
副校理金貞圭疏曰,伏以臣,以年則弱冠,以學則墻面,揣分量能,未敢爲榮進之計。厚被我聖上格外之恩數,濫竊科第,旋叨華貫,恒自兢惕,不啻若臨淵集木,而臣父隔年沈病之中,幸蒙恩暇,方在郊廬,臣來依膝下,刀圭是檢。迺者玉署除旨,有隕自天,臣感戴聖眷,怵畏義分,雖不敢不張皇出肅,而是職也朝夕論思,左右願問,其爲淸峻,有如臣蒙騃,所可虛縻,矧臣情勢之至迫,實無以斯須離側者乎?古人云,事親之日短,臣父屢經危劇,運用不得之狀,庶有淵鑑所俯燭,而時月差復,恐〈有〉其望,臣又終鮮兄弟,轉側扶將,惟臣是俟,雖欲備列於更宿之直,承乏於隻日之筵,其勢誠末由。惟願聖慈,曲加矜諒,亟遞臣瀛館新銜,特命選部,勿復檢擬,仍賜長暇,俾得專意救護,不勝千萬幸甚。臣於丐免之章,不宜有贅,而竊嘗聞帝王致治之本,在於學問,學問之要,在於誠實,故湯盤,著日新之義,說命,垂時敏之訓。伏況我東宮邸下,睿智天縱,溫文夙著,我殿下,以身敎之之方,不外乎勤講學一事,伏願懋哉懋哉。臣無任云云。省疏具悉。爾其勿辭,從便救護,尾附事,當留念矣。
上在景福宮。停常參·經筵。
藥房提調李秉文,副提調吳俊泳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候何如,王大妃殿氣候何如,中宮殿氣候何如,臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
權膺善啓曰,明日常參·經筵,取稟。傳曰,停。
吏曹,行兵曹判書單尹滋承除授事,承傳。
李軒卿啓曰,新除授行兵曹判書尹滋承,卽爲牌招,傳授命召,何如?傳曰,允。
傳于權膺善曰,禮房承旨馳詣受香諸處,奉審摘奸以來。
金永哲啓曰,臣永哲,今日方物封裹進去下直之意,敢啓。傳曰,知道。
又啓曰,右副承旨尹相翊,考覈承旨蒙點矣。卽爲牌招,何如?傳曰,允。
以別兼春秋閔啓鎬·尹命燮·金喜洙·金春熙牌不進罷職傳旨,傳于李軒卿曰,只推。
李軒卿啓曰,左右史不可不備,別兼春秋閔啓鎬·尹命燮·金喜洙·金春熙,旣有只推之命,竝卽牌招,推移入直,何如?傳曰,允。
傳于李軒卿曰,政官牌招開政。
李軒卿啓曰,假注書趙寧九有身病,勢難察任,今姑改差,何如?傳曰,允。
趙寧九改差,代以宋鍾協爲假注書。
傳于李軒卿曰,呈告兵曹參判·同義禁·大司成,竝許遞,今日政差出。
傳于李軒卿曰,在外敦寧都正許遞,今日政差出。
李軒卿啓曰,吏曹參判南廷哲,疏批已下,更爲牌招,何如?傳曰,允。
又啓曰,行都承旨吳俊泳藥院進,行左承旨吳益泳不爲仕進,行右承旨權膺善式暇出去,行左副承旨金永哲方物封裹進,右副承旨尹相翊式暇,院中只有臣一人,伴直無人,行左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,行左副承旨金永哲牌不進,伴直無人,所當更爲牌招,而拘於廳規,不得請牌,何以爲之?敢稟。傳曰,牌招。
吏曹口傳政事,親軍西營文案單李能烈。
兵曹口傳政事,副司勇單金尙柱。
李軒卿,以吏曹言啓曰,奉常寺主簿朴龍㘽除拜,過限未肅拜,改差,何如?傳曰,允。
又以吏曹言啓曰,司僕寺正李泰容,以其身病,呈狀乞遞,改差,何如?傳曰,允。
又以吏曹言啓曰,泰陵參奉徐龜淳,以其身病,呈狀乞遞,改差,何如?傳曰,允。
又以忠勳府言啓曰,順康園守奉官洪祐正,以其身病,呈狀乞遞,改差,何如?傳曰,允。
又啓曰,臣吏兵批兼進之意,敢啓。傳曰,知道。
有政。吏批,行判書李秉文牌招不進,參判南廷哲牌招不進,參議徐相祖進,同副承旨李軒卿進。
以吏批言啓曰,行判書李秉文,參判南廷哲,竝牌招不進,小臣獨政未安,何以爲之?敢稟。傳曰,只出緊任。
以李根命爲兵曹參判,金宗漢爲大司成,尹柱·李奎精·金和容爲敦寧都正,張世容爲同義禁,兼掌令單金世基。
兵批,行判書尹滋承病,參判李根命在外未肅拜,參議曺寅承病,參知鄭顯英進,同副承旨李軒卿進。守判府事加設單閔種默,同知加設單閔肯植,副護軍趙忠熙·李載魯·李鵬信,副司果南啓龍·金桂天,以上竝單付。
傳于李軒卿曰,見窠皆令差出。
吏批,再政。以趙秉轍爲同經筵,金世基爲司僕正,吳光洙爲奉常主簿,金弘圭爲典籍,李鵬信·李宜楨爲假監役,朴鼎熙爲泰陵參奉,洪在鳳爲順康園守奉官。三政。李禧泰爲假監役,假監役李鵬信,今超通政,朝官年八十,依法典加資。
李軒卿,以吏曹言啓曰,新除授慈仁縣監趙性鎬呈狀內,矣身親病沈重,萬無赴任之望云。其親病旣如是,則有難强令赴任,改差,何如?傳曰,振威縣令安光默相換。
又以吏曹言啓曰,長連縣監盧炳稷呈狀內,矣身中路得病,萬無赴任之望云。其身病旣如是,則有難强令赴任,罷黜,何如?傳曰,草溪郡守具東奭相換。
又以吏曹言啓曰,通川郡守奇亮衍呈狀內,矣身親病沈重,萬無赴任之望云。其親病旣如是,則有難强令赴任,改差,何如?傳曰,沃溝縣監朴孝容相換。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以弘文館言啓曰,副校理金貞圭陳疏在外,上番闕直,事甚未安。應敎閔京鎬內閣進,校理宋奎會差祭,副校理閔正植,姑未上來,副應敎朴齊斌,校理鄭圭燮,竝卽牌招,推移入直,何如?傳曰,允。
上在景福宮。停常參·經筵。
李軒卿啓曰,明日常參·經筵,取稟。傳曰,停。
以別兼春秋閔啓鎬·尹命燮·金喜洙·金春熙,牌不進罷職傳旨,傳于李軒卿曰,只推。
李軒卿啓曰,左右史不可不備,別兼春秋閔啓鎬·尹命燮·金喜洙·金春熙,旣有只推之命,竝卽牌招,推移入直,何如?傳曰,允。
以平安監司閔應植狀啓,軍需之出義願助人,開錄馳啓事,傳于李軒卿曰,前中軍張好民·金履祜,守令待窠,隨先擬入,前五衛將康洛箕·李濟膺,折衝鄭觀朝,許用中軍履歷,前五衛將朴箕煥,土官金利五,相當職調用,折衝康志文,土官李浚膺,前都正李能秀,前五衛將康仁諴加資,前監役李世柱,前參奉趙藺柱,六品職調用,幼學楊基靖·李景柱,進士金基鳳·崔益祜,相當初仕調用,幼學崔承龍,崇仁殿參奉加設單付,出身張升翰·徐相鈺,部將加設單付,待窠陞實,幼學全麟九,崇靈殿參奉加設單付,全鳳九五衛將加設單付,前監役鄭賢僑陞六
以親臨景武臺演操親軍時,西營將卒別單,傳于李軒卿曰,兵房李澤永,許用水使履歷,左營領官張好民,守令待窠,首先擬入,右營領官康洛箕,別軍官韓養浩,許用中軍履歷,左營前哨哨官康亨俊,右營前哨哨官權命鎬,敎師張大奎,參上守門將加設單付,左營左哨哨官任重憲,中哨哨官趙翰國,右哨哨官張羲燦,後哨哨官具駿書,右營中哨哨官朴承奎,別哨哨官金文俊,執事張楠翰,守門將加設單付,左哨哨官玉昌瑞,邊將待窠差送,別軍官張楠,放料監官朴箕煥加資,別軍官康憙文·宋秀翼·李周薰·康履鎬,執事趙心庸·咸一燮·宋致謙,五衛將加設單付,別軍官梁在翼陞六,其餘哨長·書記·糾飭什長·兵丁等,竝依判下施賞。
傳于李軒卿曰,政官牌招開政。
傳于李軒卿曰,左贊成今日政差出。
傳于李軒卿曰,在外敦寧都正許遞,今日政差出。
李軒卿啓曰,假注書宋鍾協,時無職名,令該曹依例付軍職,冠帶常仕,何如?傳曰,允。
又啓曰,假注書朴宗玕,有身病,勢難察任,今姑改差,何如?傳曰,允。
朴宗玕改差,代以閔丙肅爲假注書。
李軒卿啓曰,行都承旨吳俊泳,行右承旨權膺善,右副承旨尹相翊,不爲仕進,行左承旨吳益泳廚院進,行左副承旨金永哲牌不進,院中只有臣一人,伴直無人,右副承旨所當牌招,而拘於廳觀,不得請牌,何以爲之?敢稟。傳曰,牌招。
又啓曰,右副承旨尹相翊牌不進,伴直無人,行左副承旨金永哲,所當牌招,而拘於廳規,不得請牌,何以爲之?敢稟。傳曰,牌招。
李軒卿,以吏曹言啓曰,慈仁縣監趙性鎬,振威縣令安光默相換事,命下矣。慈仁縣監趙性鎬,以前任安城郡守,方在解由未出中,振威縣令安光默,以前任陰城縣監·咸陽郡守,方在解由未出中,何以爲之?敢稟。傳曰,勿拘。
又以吏曹言啓曰,通川郡守奇亮衍,沃溝縣監朴孝容,相換事,命下矣。通川郡守奇亮衍,以前任井邑縣監,方在解由未出中,何以爲之?敢稟。傳曰,勿拘。
又以吏曹言啓曰,繕工監假監役官李宜楨·李禧泰,奉常寺主簿吳光洙,泰陵參奉朴鼎熙,中學敎授金弼洙,西學敎授沈相瓚,以其身病,呈狀乞遞,竝改差,何如?傳曰,允。
又以吏曹言啓曰,長連縣監盧炳稷,草溪郡守具東奭,相換事,命下矣。長連縣監盧炳稷,以前任高原郡守,方在解由未出中,何以爲之?敢稟。傳曰,勿拘。
又以忠勳府言啓曰,順康園守奉官洪在鳳,以其身病,呈狀乞遞,改差,何如?傳曰,允。
李軒卿啓曰,臣吏兵批兼進之意,敢啓。傳曰,知道。
有政。吏批,行判書李秉文進,參判南廷哲進,參儀徐相祖牌招不進,同副承旨李軒卿進。以閔泳緯爲左贊成,李愚冕爲敦寧都正,徐行輔爲奉常主簿,閔啓鎬爲中學敎授,朴永斗爲西學敎授,李建弘·李根斗爲假監役,鄭混爲泰陵參奉,林炳穳爲順康園守奉官,行副護軍趙存龜,已上今加嘉善,前五衛將金準,今加資憲,前府使張翼斗·林淳憲,前郡守金衡烈,已上今加通政,參班武士試射時加資事,承傳。孟山縣監李能秀,今加嘉善,親軍西營軍需助納人加資事,承傳。通川郡守奇亮衍,沃溝縣監朴孝容,已上相換,長連縣監盧炳稷,草溪郡守具東奭,已上相換,慈仁縣監趙性鎬,振威縣令安光默,已上相換事,承傳。
兵批,行判書尹滋承病,參判李根命在外未肅拜,參議曺寅承病,參知鄭顯英入直進,同副承旨李軒卿進,同知單李孝善,五衛將加設單,康憙文·宋秀翼·李周薰·康履鎬·趙心庸·咸一燮·宋致謙·全鳳九,守門將參上加設三單,康亨俊·權命鎬·張大奎,部將參下加設二單,張升翰·徐相鈺,守門將參下加設七單,任重憲·趙翰國·張羲燦·具駿書·朴承奎·金文俊·張楠翰,大護軍金準,護軍趙儀顯·趙存龜·張楠·李能秀·朴箕煥·康仁諴,副護軍金鳳烈·林淳憲·張翼斗·尹桂·李奎精·金和容,副司果李世柱·鄭賢僑·趙藺柱·梁在翼·朴聖煥·吳允泳,以上竝單付。
吏批,再政。金在顯爲左賓客,世子貳師單閔泳緯。
以右副承旨尹相翊牌不進罷職傳旨,傳于李軒卿曰,只推。
李軒卿,以弘文館言啓曰,上番闕直,事甚未安。應敎閔京鎬內閣進,校理宋奎會差祭,副校理閔正植·金貞圭在外,副應敎朴齊斌,校理鄭圭燮有身病,修撰權榮洙·趙秉聖,副修撰洪鍾憲,竝卽牌招,推移姑陞入直,何如,傳曰?允。
判府事閔種默疏曰,伏以臣於日昨,以本兵之不可堪承,猥陳辭本,卽蒙恩諒,臣始也釋然如重負之去身,終而蹙然如新賜之有受,臣是何人,何以得此於聖明?有懼而必陳,有陳而必應,有若慈父之於迷子,顚踣而撫育之,疾痛而顧覆之也,臣所以闔門感泣,不知攸措者也。第又臣所銜使命,與他逈異,極知其不敢言私之地,而區區私情,果有所萬不得已者,卽臣病狀是耳。臣稟質脆弱,素多疾,其在彊壯之日,人皆以僅具目之,今於衰頹之齡,已知收拾不得,況又頻年以來,積瘁在身,每當火旺之節,舊祟輒肆,軀殼徒存,而搖搖若風前之無依,神精旣耗,而昏昏然霧中之墮者,此非但臣自退語也。抑亦同朝之所共諒,而又於日內,偶嬰霍症,胃反而食飮輒吐,便滑而水穀不化,眞元大脫,委在床笫。以若見狀,彈束無路,而辭陛之期只隔二晝,則臣於病席,其所悶阨,當何如哉?若使病情少間,而强策登程,難保前路之利稅,而幹事之句當,則且不如陳情丐免,早自爲計,使王事克準,臣罪無添,此實公私之大幸也,玆敢冒陳短章,仰瀆崇嚴。伏乞聖慈,天地於臣,父母於臣,特遞臣使銜,俾得治病,以保殘喘,不勝大願至祝云云。答曰,省疏具悉。往役只隔,豈可以一時之祟遞解?卿其勿辭,調理登程。
上在景福宮。停常參·經筵。
李軒卿啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
禮曹三次祈雨祭,不卜日今十九日南壇·雩祀壇,依例遣宰臣虔誠設行事,知委,何如?判付。啓,依所啓施行爲良如敎。
以吏曹參議徐相祖牌不進罷職傳旨,傳于李軒卿曰,只推。
閔丙肅有頉,代以趙信鎬爲假注書。
李軒卿啓曰,試官之出榜詣闕,例也,而慶科增廣監試初試一所監試官梁鳳濟,謂有身病,自外徑歸,事甚未安,推考,何如?傳曰,允。
以別兼春秋閔啓鎬·金喜洙·金春熙牌不進罷職傳旨,傳于李軒卿曰,只推。
李軒卿啓曰,左右史不可不備,別兼春秋閔啓鎬·金喜洙·金春熙,旣有只推之命,與尹命燮,一體牌招,推移入直,何如?傳曰,允。
李軒卿啓曰,明日傳香禮房承旨,當爲齋宿,行右承旨權膺善,所當牌招,而拘於廳規,不得請牌,何以爲之?敢稟。傳曰,牌招。
權膺善啓曰,試官之出榜詣闕,例也,而慶科增廣監試初試二所監試官黃起鴻,謂有身病,自外徑歸,事甚未安,推考,何如?傳曰,允。
傳于李軒卿曰,發遣吏郞,諸執事淸齋與否,摘奸以來。以司謁口傳下敎曰,南壇淸道,以兵房代行。
以司謁口傳下敎曰,雜科初試日字,以今月晦間,更爲擇入。
李軒卿,以兵曹言啓曰,西水門鐵箭破傷處,今已修改矣,把守軍兵,解送直所之意,敢啓。傳曰,知道。
又以兵曹言啓曰,禁軍別將李鍾俊,以其身病,無望供職,呈狀乞遞,改差,何如?傳曰,允。
又以親軍別營言啓曰,西水門鐵箭破傷處,今已修改矣。把守將卒,還入直所之意,敢啓。傳曰,知道。
又以義禁府言啓曰,前判官李載永,嚴刑一次,遠地定配事,承傳啓下矣。李載永嚴刑一次,訊杖第三十度後,全羅道臨陂縣遠地定配,而以承傳內辭意,具罪目,依例發遣府羅將,押送配所,何如?傳曰,允。
又以義禁府言啓曰,保放罪人鄭完軫,當爲還囚照律,鄭有恂還囚,捧供以入,而病勢一向未差,竝仍爲保放之意,敢啓。傳曰,知道。
義禁府啓目,長興庫主簿鄭有恂原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
乙酉五月十七日申時,上御興福殿。德國公使等召見入侍時,行都承旨吳俊泳,假注書宋鍾協,寶劍二員,以次侍立訖。上南向立于交椅前,仍命司謁引接公使,公使等以次升堂,行三鞠躬打恭禮,上擧手答揖。上命傳語曰,其間日氣極熱,連爲安過否?對曰,安過矣。上命傳語曰,貴國大皇帝安否,何間聞之乎?對曰,日前因船來聞之矣。上命傳語曰,貴國從何處往來乎?對曰,路從天津往來矣。上命傳語曰,貴國與我國暑氣何如乎?對曰,朝鮮甚矣。上命傳語曰,留連幾何乎?對曰,數三日後出往濟物浦,限一朔留駐矣。上命傳語曰,離發時,更爲入見乎?對曰,退思之矣。上命傳語曰,日氣酷熱如是,來見感謝。公使等告退,行打恭禮,上答揖以送,仍命承史退出。
上在景福宮。停常參·經筵。
傳于權膺善曰,禮房承旨馳詣受香諸處,奉審摘奸以來。
傳于權膺善曰,檢校直閣閔丙奭,馳詣顯隆園,奉審摘奸,仍留監祭,健陵·華寧殿,一體奉審以來。
傳于權膺善曰,顯隆園奉審閣臣檢校直閣沈相瓚進去。
傳于李軒卿曰,今十九日,當御隆武堂,親軍西營將官以下,親頒賞矣,該房知悉。東宮侍座之節,依例磨鍊,不緊侍衛陪衛,竝置之。
傳于李軒卿曰,東萊府使留待。
傳于李軒卿曰,東萊府使入侍。
李軒卿啓曰,假注書趙信鎬,時無職名,令該曹依例付軍職,冠帶常仕,何如?傳曰,允。
以別兼春秋閔啓鎬·金喜洙·金春熙牌不進罷職傳旨,傳于李軒卿曰,只推。
李軒卿啓曰,左右史不可不備,別兼春秋閔啓鎬·金喜洙·金春熙,旣有只推之命,與尹命燮一體牌招,推移入直,何如?傳曰,允。
行右承旨權膺善書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事進排官摘奸則無頉,仍詣雩祀壇,壇上神位版奉審則無頉,祭物·祭器·祭井看審則精潔,諸執事進排官摘奸則無頉矣。還詣南壇享所,仍留監祭,待將事還奉神位版後,復命之意,敢啓。傳曰,知道。
傳于李軒卿曰,明日出宮門路,以建善門爲之。
兵曹,以鄭雲龜爲禁軍別將。
兵曹口傳政事,禁軍別將單鄭雲龜。
李軒卿,以禮曹言啓曰,因司謁口傳下敎,雜科初試日字,以今月晦間,更爲擇入事,命下矣。日字,令日官韓應翼,更爲推擇,則今五月二十八日爲吉云,以此日定行,而原粘目中,改付標以入之意,敢啓。傳曰,知道。
又以弘文館言啓曰,修撰權榮洙·趙秉聖差祭,下番闕直,事甚未安。副修撰洪鍾憲·尹尙學,竝卽牌招,推移入直,何如?傳曰,允。
又以兵曹言啓曰,明日隆武堂親臨頒賞時,本曹堂上·侍衛,當爲備員,而參判李根命在外未肅拜,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以李敦夏爲兵曹參判。
江華留守趙秉鎬疏曰,伏以臣,見職丐免之章,一籲再籲,至於三四籲,而迄不知止者,求解一念,愈往愈結,務欲齎誠瀝悃,冀格聽卑之天,而兪音尙靳,私悰益蹙,不避瀆屑之懼,冒陳支蔓之辭,僭越之罪,尤無所逃矣。仍伏念臣本謭劣,蔑一材能,蚤自策名以來,不過是隨行逐隊,凡任職居官,幸免譴何之科者,寔由我聖上,庇覆之,包容之,俾不至大戾也。若夫分司隆寄,初非臣萬分一襯似,而尙此蹲冒,抗顔視事者,亦非臣謂可堪承,而煩瀆是懼,盤礴至此耳。目下營務之剸理昧方,已罄於前籲,今不暇張皇贅陳,而蓋是府之於國家,此時關係,逈非前日之可比,夫何可一任於如臣無似,使海圉無綢繆之圖,郊畿疎保釐之略,以之軍制漸墮而民志未孚也哉?臣旣灼然知己所不能,而若怵其屢籲之爲悚,不圖早缷之爲宜,則是負國也,辜恩也,臣雖無狀,豈忍爲是?且臣素抱痰火,久成貞痼,値玆炎旺之節,添土敗之症,食飮俱阻,眞元日耗,試動嚲則委苶而不收,對簿書則眩昏而莫省,以若㱡㱡之狀,尤無以莅事奉職矣。才具之不逮,旣如彼,實病之難强,又如此,瘝官廢公,一時悚悶,玆敢荐控情實,仰瀆崇嚴。伏乞天地父母,特推體下之恩,頫察由中之懇,亟遞臣留後之職,以幸國事,以安微分焉。臣無任云云。答曰,省疏具悉。所辭,旣如此,依施。
戶曹判書沈履澤疏曰,伏以臣之才不才,卽是聖鑑之所俯燭,而千乘之國,可使治其賦也歟?恩由特簡,義難敢辭,顚倒承命,黽勉視務,居然月再易矣。以一國之富,無一年之蓄,臣雖不在其位,平日所當憂者,而及其身親當之,不圖是部之至斯,府庫罄竭,入不當出,廷祿貢等,尙矣無論,日支月放,左右拔撐,苟且彌縫,徒事捱過,蓋其事勢,遑汲如此,雖以劉晏之通利,柳約之執算,在今着手,尙懼不濟,矧伊如臣籌疎計拙,處此之任,當此之時,奸蠧百千,塞石愈漏,弊源一二,知而莫捄,使五百年理財之地,收拾不得者,誰任其責,誰執其咎?惶愧悶隘,靡所措躬。不能者止,聖有明訓,而特以受命未久,嫌於避事,嚴?異囁嚅,迄于今日,戀榮忘分之譏,雖有懸何之辯,誠不可以對人便解也。臣受知我殿下,恩造曠古,惟願浩劫餘生,不擇夷險,絲毫涓滴,思報萬一,則臣身勞瘁,雖不暇言,而自徑大病,精鑠神蔑,纔閱簿書,前後忘失,少有酬接,顯覺落下,雖欲幹此殷劇,自力爲按例判署之事,實有不可得者矣。苟非眞情實諦,忍能飾辭備讓?伏望聖明,俯賜省覽,將臣度支重任,亟行竣改,回授貞固幹事之臣,績庸日茂,民國有賴,則於公於私,幸孰大焉?答曰,省疏具悉。度支重任,何可輕遞?卿其勿辭行公。
行護軍金炳翊疏曰,伏以臣,有偏母,病且老焉,爲其便養之庶或有資,而擡還于忠淸道洪州地,擇鄕舊屋者,迄有年所矣。以臣情私,則實難暫曠,刀圭之躬執,而以臣分義,則不能便訣,觚稜之戀結,昨冬奔聞之行,旋聞病報之添劇,而徑惘今春趨賀之班,粗伸微忱之慶抃,而仍還。臣之進退,實是兢悶,而頃以班儀未成,荐下嚴敎,凡在去鄕臣僚,孰不惶懍震懼,攢地欲入,而雖以臣冥頑,亦何敢自明其情窮勢迫之有異於他人,不欲歸於占便之科乎?忍辭西崦幾盡之暉,申束中夜不解之帶,芒促程,慄慄抵,而霆遽之威旋降,雨露之涵,山藪之量,特宥嶺海之道,至若臣之情勢,深鑑先燭,所不置之於薄譴分接之中,慈愛之天,曲遂之仁,何其廣也,何其至也?感淚惶汗,歷日交逬。臣於是,復忍言私者,決非臣分之所能爲,而臣母齡,今七十有六,氣息耄耄,藥餌蔑效,神思昏昏,朝夕殊證,雖使臣,暫不離側,保護如嬰兒,尙去棹難回之盡,何況臣在遠外,調將無人,臣心煎灼,當復如何?臣心難抑,且不遑恤之,臣母病情愈綿,待臣之還,若不延署刻,乎臣之名,輒發於譫語,凡百證形,日益沈重於旣往,古人之言,事親之日短,事君之日長者,正謂臣今日也。臣五內如焚,不避嚴畏,玆敢泣血陳懇。藉使臣,特蒙長暇,獲遂終養,則從今臣母餘生,皆我聖上賜也。伏乞聖慈,特垂鑑諒,憐臣悶迫,許臣歸省,千萬至願至祝。臣無任云云。答曰,省疏具悉。情勢固然,卿其從便往來。
乙酉五月十八日未時,上御乾淸宮。東萊府使入侍時,同副承旨李軒卿,假注書趙信鎬,記注官金持元·朴斗杓,以次進伏,東萊府使金鶴鎭,進伏楹外訖。上曰,史官分左右。軒卿曰,下直東萊府使,使之進前,奏職姓名乎?上曰,可之。鶴鎭進前,奏職姓名訖。上曰,萊府,本以邊門重地,近爲外務交涉之地,非但日本人,各國人亦爲湊集,則不可不擇差,故以爾擇送,必悉心對揚也。鶴鎭曰,臣才識淺短,恐不敢承當,是爲悚懍也。上曰,又兼監理事務,比前想必尤多矣。鶴鎭曰,前日兩人之事,今則一人兼之,非但事務繁多,體貌亦自別矣。上曰,爾經衛門,稍有聞見,必善爲矣。鶴鎭曰,臣百無一能,至於外務,尤爲生疎,惟僨誤是懼。上曰,爾則雖云生疎,事出於鍊熟,則生疎反不愈乎,固知善爲矣。鶴鎭曰,臣品性鈍滯,無他才能,但將誡心做去矣。上曰,不惟港務,諸賊逃彼,或有情形之可偵者,祕密飛報也。鶴鎭曰,凡係邊情,如有祕緊,豈敢疎忽也?上曰,萊府爲幾日程乎?鶴鎭曰,九百三十里矣。上曰,何日赴任乎?鶴鎭曰,明日登程,期欲晦前赴任矣。上曰,善爲下去也。軒卿曰,宣諭別諭,初未承留待之處分,故俄自政院已爲之矣。上曰,史官就座。仍命東萊府使先退,又命退,承史以次退出。
上在景福宮。停常參·經筵。
尹相翊啓曰,明日常參·經筵,取稟。傳曰,停。
尹相翊,以兵曹言啓曰,今日隆武堂,親臨親軍西營將官以下頒賞時,入直禁軍等別將,當爲率領侍衛,而禁軍別將鄭雲龜有身病,改差草記,姑未批下,不得擧行,以二番兼司僕將安厚善,使之兼別將擧行,何如?傳曰,允。
傳于尹相翊曰,政官牌招開政。
傳于尹相翊曰,在外玉堂許遞,今日政差出。
傳于尹相翊曰,左副承旨許遞,前望單子入之。承旨前望單子入之,鄭顯英落點。
傳于尹相翊曰,兵曹參知有闕之代,前望單子入之。兵曹參知前望單子入之,徐胄淳落點。
傳于鄭顯英曰,在外弘文提學·工曹參議許遞,今日政差出。
傳于鄭顯英曰,呈告工曹參判許遞,今日政差出。
傳于鄭顯英曰,同訓鍊,竝許遞,今日政差出。
傳于鄭顯英曰,鐵山府使南命善,堂上宣傳官加設單付。
傳于鄭顯英曰,西營使閔應植,廐馬一匹面給。
傳于鄭顯英曰,親軍西營兵丁,使該兵房代領還下送,該營更加鍊習事,分付。
傳于鄭顯英曰,親軍西營兵丁下送時回糧,令親軍營,從優題給事,分付。
傳于鄭顯英曰,江華留守有闕之代,判宗正卿李載元除授。
傳于鄭顯英曰,平山府使之代,豊川府使擬入,豊川府使之代,肅川府使擬入。
鄭顯英,以吏曹言啓曰,禮曹佐郞白時洽,東學敎授李元祺,俱以身病,呈狀乞遞,竝改差,何如?傳曰,允。
又以吏曹言啓曰,繕工監假監役官李建弘·李根斗,俱以身病,呈狀乞遞,竝改差,何如?傳曰,允。
又以吏曹言啓曰,泰陵參奉鄭混,以其身病,呈狀乞遞,改差,何如?傳曰,允。陞六。
又以忠勳府言啓曰,順康園守奉官林炳欑,以其身病,呈狀乞遞,改差,何如?傳曰,允。
又以兵曹言啓曰,羽林衛將李敎元,五衛將閔致漢·朴永商·安載健,昌德宮衛將金昌運,文臣兼宣傳官金明圭,守門將金穉圭,俱以病難供職,呈狀乞遞,新除授全羅兵使李冕榮,素患痰癖之症,一倍添劇,萬無登途赴任之望,戶奴呈狀乞遞,加德僉使趙載慶,母年今爲七十五歲,法不當遠離赴任,呈狀乞遞,竝改差,何如?傳曰,允。
有政。吏批,行判書李秉文牌招不進,參判南廷哲進,參議徐相祖牌招不進,同副承旨鄭顯英進,啓曰,行判書李秉文,參議徐相祖,竝牌招不進,小臣獨政未安,何以爲之?敢稟。傳曰,仍爲之。
尹相翊,以吏曹言啓曰,前分監役劉魯秀,前監役田潤成,今年俱爲八十歲,而見漏於應資老人抄啓中云,故考見政案,則其年,果爲的實矣。在前如此之人,追後啓稟蒙恩,多有已例,今日政,竝加資下批之意,敢啓。傳曰,知道。
以尹泰興爲副校理,呂重爕爲工曹參判,鄭光淵爲參議,趙秉鎬爲知春秋,李應辰爲弘文提學,尹善柱爲禮曹佐郞,尹皞爕爲典籍,尹命爕爲東學敎授,任龍準爲平山府使,白性基爲鐵山府使,前分監役劉魯秀,今超通政,朝官年八十,依法典加資,嗣司果權在成,出身金庭根·宋秉熙·李賢稙,已以今超通政,參班武士加資事,承傳。
兵批,行判書尹滋承進,參判李敦夏病,參議曺寅承病,參知徐胄淳未肅拜,左副承旨尹相翊進,啓曰,訓諫正今當差出,而擬望之人乏少,外任竝擬,何如?傳曰,允。
又以兵批言啓曰,全羅兵使,今當差出,而擬望之人乏少,他道守令竝擬,何如?傳曰,允。
以金允植爲知事,李文永·趙存禹·洪南周·李容益爲同訓鍊,李南輯爲兼訓鍊都正,金衡烈爲羽林將,鄭東駿·鄭游鉉·尹大炳爲五衛將,任德禧·金鼎禹爲昌德將,徐寬信爲慶熙將,李有夏爲訓鍊正,朴永斗爲文兼,金命駿爲守門將,趙羲轍爲全羅兵使,愼應萬爲加德僉使,同知單張德奎,加設單趙心庸,僉知單徐相喜,加設七單,康憙文·宋秀翼·李周薰·康履鎬·咸一爕·宋致謙·全鳳九,宣傳官加設單南命善,大護軍趙秉鎬,護軍金永哲·李翊奇·李南輯,副護軍閔斗鎬·李冕榮·權在成·劉魯秀·田潤成·崔鏞奭·金庭根·片來彦·宋秉熙·李賢稙·趙慶,副司直金貞圭,副司果南啓龍,副司正宋鍾協·趙信鎬,以上竝單付,兼鎭撫使單李載元。
吏批,再政。以崔鏞奭爲假監役,尹瀅爲假監役,金命洙爲泰陵參奉,南啓章爲順康園守奉官,南廷綺爲宗府正,李豊來爲豊川府使,崇仁殿參奉單崔承龍,崇靈殿參奉單全麟九,已上加設單付事,承傳。
三政。李玟翼·閔載求爲假監役,張好民爲肅川府使,假監役崔鏞奭·崔元河,前監役田潤成,已上今超通政,朝官年八十,依法典加資,西學訓導單白霙基。
兵批,再政。李啓鎬爲宣傳官,同知單鄭東駿,僉知三單,金衡烈·鄭游鉉·尹大炳。
三政。具然祖爲訓鍊僉正,同知單徐德禧。
四政。李駿鎬爲訓鍊判官,同知單金鼎禹。
五政。南命稷爲宣傳官,同知單徐寬信。
鄭顯英,以兵曹言啓曰,禁軍別將鄭雲龜,以其身病,無望供職,呈狀乞遞,改差,何如?傳曰,允。
兵曹,以金泰郁爲禁軍別將。
鄭顯英,以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依議政府草記批下,本營兵丁竝將領,移屬海防衙門之意,敢啓。傳曰,知道。
又以親軍別營言啓曰,木營字內惠化門北邊體城五間許頹圮處,今已畢築,把守將卒,依例撤罷,女墻仍爲修築之意,敢啓。傳曰,知道。
又以親軍別營言啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
吏曹判書尹秉鼎疏曰,伏以臣,退守桑梓,今已有年,向伏奉傳敎下者,以臣爲吏曹判書,居未幾何,旋蒙恩諒,臣感頌洪渥,以謂階前萬里,洞燭微私。今此洊授之恩,忽下於千萬夢寐之表,臣聞命以還,惶隕震迫,進退俱難,莫省所以自措。第念是職,卽天官冢宰也,甄拔人材,整理官方,激獨而揚淸,所掌綦重,非夫夫可據也審矣,未敢知謬恩,何爲而再及於臣身也?臣之今日難進,其義有三,職任重輕,有不可論也。臣粵自壬午,乞養老母,至蒙兪音,往來從便,又於上年甲申,荷不世之恩,秩崇而官顯,臣敢不趨走,殫竭圖萬一,而奈臣病母在床促歸,以疏以單,丐免而退,實緣母病之不可須臾捨也,母年今至八十八,癃病甚於前日,此臣所以難進者一也。今年,卽臣父棄背之舊甲也,臣於是時,幼在襁褓,父面莫記,父制未服,臣由是抱平生無窮之慟,方擬守墓側,竟一年寓慕,以圖至情之少伸,曾於壬午之疏,先期仰陳,庶或聖念之垂諒,此又臣難之一也。臣於昨秋,以無何之事,遭非意之辱,自秋曹,拘執臣家之所謂傔從者,至於鳴鼓而巡街,指歸罔測,臣不識渠輩之於該曹,緣何速訟,而蓋由於爲其主人者之不先事操飭也。戮辱臣傔,卽臣身之戮辱,臣身之戮辱,固不足恤,而累及朝廷,亦非細矣。臣御下未免太疎,處世不能見孚,受侮於人,旣不少,貽羞於人,將無窮,遭此恥辱,無面可抗,竊擬息交絶遊,所以閉戶自靖,臣所難進,此又一事也。噫,昨冬十月之難,卽亘古所未有之變也。乘輿至於驚動,守守急於奔問,臣雖木石,粗具彝性,當此經亂之餘,豈無憂戀北闕之心,而有若艮限在前,左右參倚,非直爲見識之不能堪承而然也,玆敢略暴情實,仰瀆崇嚴。伏乞聖明,俯垂鑑諒,亟遞臣吏曹判書之職,俾名器重而私分安焉。臣無任云云。答曰,省疏具悉。情理固然,引義則過矣。銓職已遞差矣。
乙酉五月十九日午時,上與王世子,詣隆武堂,西營兵丁親頒賞入侍時,行都承旨吳俊泳,行左承旨吳益泳,行右承旨權膺善,行左副承旨金永哲,右副承旨尹相翊,同副承旨李軒卿,假注書宋鍾協·趙信鎬,別兼春秋金喜洙·金春熙,記事官李茂魯,提學金永壽,直提學閔泳煥·尹用求,檢校直閣金文鉉·閔丙奭,直閣閔京鎬,待敎鄭寅昇,以次侍立。時至,通禮跪啓請外辦,上具軍服,乘座馬,出達善門,王世子具軍服隨出,藥房提調李秉文,副提調吳俊泳,進前奏曰,侵早勞動,聖體,若何?上曰,一樣矣。秉文等,又進睿前奏曰,勞動旣勤,睿體若何?答曰,一樣矣。通禮前導,由臨光門,出神武門,詣隆武堂,通禮跪啓請降馬,上降馬陞座,王世子隨詣座訖。宣傳官跪稟鳴金三下,吹打止,上命西營使入侍,西營使閔應植,進前軍禮訖。上命敎長,率兵隊以入,敎長與兵隊,具服色,持器械,序立階下訖。上親頒賞訖。仍命退兵隊,俊泳請出信傳解嚴。上曰,以已下信傳擧行,可也。仍命書傳敎曰,還宮,當自內爲之矣,該房知悉。出傳敎上還內,諸臣以次退出。
上在景福宮。停常參·經筵。
藥房提調李秉文,副提調吳俊泳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候何如,王大妃殿氣候何如,中宮殿氣候何如,臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
鄭顯英啓曰,明日常參·經筵,取稟。傳曰,停。
尹相翊啓曰,右副承旨李軒卿,今日不爲仕進,卽爲牌招,何如?傳曰,允。
禮曹,來七月初三日,行宗廟·永寧殿秋享大祭,香祝親傳,取稟。奉敎敬依。禮曹四次祈雨祭,不卜日,今二十二日,北郊遣宰臣,社稷遣重臣,虔誠設行事,知委,何如?判付。啓,依允。禮曹陳奏使拜表,來六月十一日,更爲推擇啓。
以吏曹參議徐相祖牌不進罷職傳旨,傳于鄭顯英曰,只推。
鄭顯英啓曰,新除授兵曹參知徐胄淳,以前任順天府使,方在解由未出中,何以爲之,敢稟。傳曰,勿拘。
吏曹,兵曹參議單徐胄淳,參知單曺寅承。
傳于鄭顯英曰,今二十一日,靖武祠,遣禮曹參判致祭。
傳于鄭顯英曰,前駐津大員,南廷哲仍任前職。
傳于李軒卿曰,當該承旨推考。
鄭顯英啓曰,假注書宋鍾協有身病,勢難察任,今姑改差,何如?傳曰,允。
宋鍾協改差,代以李命九爲假注書。
尹相翊啓曰,明日傳香,禮房承旨當爲齋宿,行右承旨權膺善,所當牌招,而拘於廳規,不得請牌,何以爲之?敢稟。傳曰,牌招。
傳于鄭顯英曰,發遣吏郞,諸執事淸齋與否,摘奸以來。
兵曹口傳政事,禁軍別將單金泰郁。
鄭顯英,以弘文館言啓曰,新除授副校理尹泰興,卽爲牌招察任,何如?傳曰,允。
李軒卿,以親軍別營言啓曰,謹依本營兵丁移屬海防衙門草記,批旨添書下,一哨當爲還屬,而前左中別右後六哨中,以別哨還屬本營,何如,傳曰?允。
上在景福宮。停常參·經筵。
自人定至二十二日開東,灑雨下雨,測雨器水深二分。
鄭顯英啓曰,來二十五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
吳益泳啓曰,左副承旨尹相翊,右副承旨李軒卿,今日不爲仕進,竝卽牌招,何如?傳曰,允。
傳于李軒卿曰,工·刑換房。
傳于鄭顯英曰,傳香承旨馳詣社稷,奉審摘奸,仍詣受香所,奉審摘奸以來。
傳于李軒卿曰,奉審閣臣入侍。
李軒卿啓曰,假注書趙信鎬有身病,勢難察任,今姑改差,何如?傳曰,允。
趙信鎬改差,代以朴揆陽爲假注書。
傳于李軒卿曰,吏曹參判有闕之代,前望單子入之。吏曹參判前望單子入之,徐正淳落點。
以左副承旨尹相翊牌不進罷職傳旨,傳于李軒卿曰,只推。
傳于李軒卿曰,戶·禮換房。
傳于李軒卿曰,右承旨許遞,前望單子入之。
以司謁口傳下敎曰,肅川府使張好民,旣帶西營領官之任,使之當日辭朝,領兵下送事,分付。承旨前望單子入之,南廷哲落點。
李軒卿啓曰,行都承旨吳俊泳,不爲仕進,行左承旨吳益泳廚院進,行右承旨南廷哲未肅拜,右副承旨尹相翊牌不進,同副承旨鄭顯英監祭進,院中只有臣一人,伴直無人,行右承旨所當牌招,而拘於廳規,不得請牌,何以爲之?敢稟。傳曰,牌招。
李軒卿啓曰,行右承旨南廷哲奉命出去,伴直無人,行左承旨吳益泳,所當牌招,而拘於廳規,不得請牌,何以爲之?敢稟。傳曰,牌招。
兼江華留守李載元疏曰,伏以臣於日昨,伏奉沁都保釐之命,臣於是營,卽已試蔑效之地也。曾未幾載,有此重叨,蹇蹄無以復踏磨跡,鈍斤何堪再誤盤錯乎?況今兵丁新屬之後,水陸操鍊之節,風雲儲胥之制,又非昔日鎭撫虛名之比,而其所以託重而制權者,便是將帥之任也。臣本白面書生也,軍旅之事,曾所未學,且志氣之衰退,精神之耗散,比年以來,益無餘地,左右思量,實無陳力出膺之望,玆敢不避瀆擾,敢陳由中之懇,冀蒙體下之仁。伏願聖上,俯賜鑑諒,特收臣再畀之職,回授可堪之人,俾公私耦幸焉。臣無任云云。答曰,省疏具悉。今此重畀,予豈無斟量而然?卿其勿辭,益勉保釐之責。
兵曹參議徐胄淳疏曰,伏以臣於月前,以在鄕未還,伏蒙恩譴薄竄,未及登途,聖度旋加曲貸,臣誠惶隕蹙,繼以感愧,不得不進伏於輦轂之下,恭俟究勘,而今又匪意,伏奉騎省佐貳之新命,臣雖自虧分義,全昧廉防,何敢以有罪倖逭之身,反欲重累於器使之列哉?念臣顓懵,百不猶人,而蚤躋緋玉,連佩符紱,涯分之踰,自揣已熟,且家有老母,年迫八耋,臣又終鮮,無人扶侍,所以南邑見解之初,徑還鄕廬,爲餘景相守之計,向者三銓之特授,亦以在外蒙遞,未克一謝恩命,至於大小班儀,漫不陪參,人臣趨走之義,至此蔑矣。一被威罰,以謝物議,卽臣倘來,今若徒恃包荒之仁,拭瑕之眷,黽勉冒膺,自同平人,則不惟傍觀之代嗤,亦豈臣心之所敢安也?玆敢不揆僭猥,短章自暴。伏乞聖明,俯賜鑑諒,亟斥臣見職,更命攸司,議臣當勘之律,以安微分,以肅朝綱焉。臣無任云云。省疏具悉。往事何必爲引?爾其勿辭察職。
乙酉五月二十一日酉時,上御乾淸宮。奉審閣臣入侍時,右副承旨李軒卿,假注書李命九,記注官金持元,記事官李茂魯,檢校直閣沈相瓚,以次進伏訖。上曰,史官分左右。上曰,閣臣進前。相瓚進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健陵,陵上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣顯隆園,仍留監祭,將事安寧之意,敢達矣。上曰,園上陵上殿內,皆爲泰平乎?相瓚曰,俱爲安寧矣。上曰,碑閣·丁字閣俱爲無頉乎?相瓚曰,亦爲無頉矣。上曰,何時將事,何時發行乎?相瓚曰,三更將事,四更量發行矣。上曰,幾時住本府乎?相瓚曰,暫留矣。上曰,旱旣如此,往來之路,所見何如耶?相瓚曰,近旱果太甚,其沿路所見,方切惜乾之憂矣。上曰,水原境內,聞有一雨,而似有未洽之歎也。相瓚曰,向雖少雨,見今苦待,未移秧者尙多,已移秧者方乾燥矣。上曰,往來路,由何路乎?相瓚曰,皆由果川矣。上曰,渡西氷庫江乎?相瓚曰,渡銅雀津矣。上曰,閣臣先退。仍命史官就座,又命退,承史以次退出。
上在景福宮。停常參·經筵。
鄭顯英啓曰,明日常參·經筵,取稟。傳曰,停。
傳于鄭顯英曰,禮房承旨馳詣健元陵,奉審摘奸,仍留監祭,局內諸陵,一體奉審以來。
鄭顯英啓曰,假注書朴揆陽,時無職名,令該曹依例付軍職,冠帶常仕,何如?傳曰,允。
又啓曰,別兼春秋閔正植,自鄕上來云,卽爲牌招察任,何如?傳曰,允。
傳于鄭顯英曰,前營使有闕之代,大護軍任商準除授。
鄭顯英,以弘文館言啓曰,副校理閔正植,自鄕上來云,卽爲牌招察任,何如?傳曰,允。
上在景福宮。停常參·經筵。
夜自三更至二十四日開東,灑雨下雨,測雨器水深三分,自開東至酉時,灑雨下雨,測雨器水深一分。
李軒卿啓曰,明日常參·經筵,取稟。傳曰,停。
傳于李軒卿曰,海防摠管許遞,後營使李鳳九除授。
兵曹口傳政事,親軍前營使單任商準,摠管畿沿海防事務單李鳳九,議政府親軍前營使單任商準。
李軒卿啓曰,親軍前營使任商準,卽爲牌招,傳授虎符及傳令牌,何如?傳曰,允。
又啓曰,新除授摠管畿沿海防事務李鳳九,卽爲牌招,傳授密符及敎諭書,何如?傳曰,允。
傳于李軒卿曰,右捕將許遞,平安兵使李鍾健除授。兵曹,右邊捕盜大將李鍾健除授事,傳承議政府,右邊捕盜大將單李鍾健。
李軒卿啓曰,右邊捕盜大將李鍾健在外,捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,別營使兼察。
又啓曰,右邊捕盜大將別營使兼察事,命下矣。兼察右邊捕盜大將李敎獻,卽爲牌招,聽傳敎,何如?傳曰,允。
又啓曰,新除授右邊捕盜大將李鍾健,時在平安兵營任所,命召及大將牌·傳令牌,傳授一時爲急,交龜後,斯速乘馹上來事,下諭,何如?傳曰,允。
傳于李軒卿曰,平安兵使有闕之代,江界府使元禹常除授,江界府使之代,宣傳官南命善除授。
李軒卿,以吏曹言啓曰,宣傳官南命善,江界都護府使除授事,命下矣。以前任靈巖郡守·鐵山府使,方在解由未出中,何以爲之?敢稟。傳曰,勿拘。
吏曹,江界府使單南命善除授事,承傳。
李軒卿啓曰,兵曹郞廳來言平安兵使,下批政事,取稟。傳曰,當日爲之。
傳于李軒卿曰,敦寧都正許遞,今日政差出。
傳于李軒卿曰,同敦寧許遞,今日政差出。
傳于李軒卿曰,呈告禮曹參判許遞,今日政差出。
以別兼春秋閔正植牌不進罷職傳旨,傳于李軒卿曰,只推。
李軒卿啓曰,虎符及命召,親納例也,而前親軍後營使右邊捕盜大將李鳳九,謂有身病,使其營校·軍官替納,事甚未安,推考,何如?傳曰,允。
傳于李軒卿曰,後營使有闕之代,左營使李奎奭除授,左營使之代,平安監司閔應植除授。
李軒卿啓曰,新除授親軍後營使李奎奭,卽爲牌招,傳授虎符·傳令牌,何如?傳曰,允。
又啓曰,新除授親軍左營使閔應植,以前任平安監司,領率兵丁上來矣。待交龜,傳授虎符·傳令牌,而將兵之任,不可一刻無摠察之人,何以爲之?敢稟。傳曰,卽爲牌招,傳授虎符·傳令牌,所佩密兵符交龜間,使之仍佩。
傳于李軒卿曰,發遣吏郞,諸執事請齋與否,摘奸以來。
李軒卿啓曰,行都承旨吳俊泳廚院進,行左承旨吳益泳,左副承旨尹相翊,不爲仕進,行右承旨南廷哲奉命在外,同副承旨鄭顯英監祭進,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨尹相翊牌不進,伴直無人,行左承旨吳益泳,所當牌招,而拘於廳規,不得請牌?何以爲之?敢稟。傳曰,牌招。
李軒卿,以忠勳府言啓曰,順康園守奉官南啓章,以其身病,呈狀乞遞,改差,何如?傳曰,允。
又以吏曹言啓曰,繕工監假監役官李玟翼·閔載求,俱以身病,呈狀乞遞,竝改差,何如?傳曰,允。
又以兵曹言啓曰,新除授全羅兵使趙羲轍,以前任長湍府使,方在解由未出中,而矇然檢擬,至蒙恩點,臣不勝惶悚,原望筒勿施,何如?傳曰,勿拘。
李軒卿啓曰,臣吏兵批兼進之意,敢啓。傳曰,知道。
有政。吏批,判書李秉文病不來,參判徐正淳進,參議徐冑淳未肅拜,右副承旨李軒卿進,啓曰,行判書李秉文病不來,參判徐正淳未肅拜,小臣獨政未安,何以爲之?敢稟。傳曰,只出緊任。
以金綺秀爲同敦寧,姜文馨爲禮曹參判,李根命爲右尹,尹鼎鎭爲敦寧都正,洪淳學爲仁川府使,李柄翰爲河陽縣監。
兵批,行判書尹滋承病,參判李敦夏病,參議徐胄淳入直進,參知曺寅承病,右副承旨李軒卿進。同知加設單李鍾健,護軍金奎弘·金文鉉·呂渭聖·李奎遠,副護軍李愚冕·李啓輔·姜鳳渭·具秉禮·李廷珪·徐奎彦,副司果金孝濂·崔顯泰·李基晸·金瓚喜·金完根,副司正朴揆陽,以上竝單付。平安道兵馬節度使單元禹常,兼江界鎭兵馬僉節制使,淸北兵馬右防禦使單南命善。吏批,再政。以閔泳緯爲司僕提調,李秉文爲尙衣提調,姜鳳渭·李啓輔爲假監役,李慶鎔爲順康園守奉官。三政。以崔詡洙·黃鍾選爲假監役,姜鳳渭·李啓輔爲假監役,前假監役具秉禮,已上今超通政,朝官年八十,依法典加資。
李軒卿,以禮曹言啓曰,連日甘澍,僅止浥塵,惜乾之餘,渴悶尤切。五次祈雨祭,不卜日,今二十五日,宗廟,依例遣重臣,虔誠設行事,知委,何如?傳曰,允。
又以親軍別營言啓曰,別哨兵丁一哨,今旣還屬本營矣。該哨官李根興,姑爲減下,何如?傳曰,允。
又以義禁府言啓曰,今此慶科增廣文武科初試時,本府都事,皆爲赴擧,只有武都事一員,當直入直,而本府入直公事回公都事,及文一二所,武一二所禁亂都事,無以推移,假都事六員,令該曹口傳差出,以爲分排擧行,何如?傳曰,允。
敎畿沿海防事務李鳳九書。王若曰,當一面干城之寄,注予意而倚毗,摠三防管轄之要,簡在心而特授,誰可將者,卿其往哉。眷彼海防新營,寔是水陸巨鎭,西櫓東楫之貢賦,是管統八路而要衝,南軍北兵之節制斯嚴,倣五營而操鍊,壁壘旌旗之精采頓變,控馭三十六州,鎗砲器械之技藝日新,號令數千餘里,時當昇平之日久,慮有戎政之或疎,道路堞堠之爲咽喉,肆增設於官職,樓櫓城竈之耀耳目,自新創於規模。念玆陰雨之綢繆,莫若今日之掄揀。惟卿,忠義秉節,文武爲材,受命於艱險之時,仗鈇鉞而圖報,挺身於危難之際,冒矢石而舍生,所以此時之師行,果因前日之履操。玆授卿以摠管畿沿海防事務,卿其祗服寵命,益恢良圖,恩威竝施,則風定浪息而海晏河淸,紀律先正,則春生秋殺而吏憚民服,其餘臨機而措處,惟在隨時而稟裁,故玆敎示,想宜知悉。修撰趙秉聖製進。
上在景福宮。停常參·經筵。
鄭顯英啓曰,明日常參·經筵,取稟。傳曰,停。
議政府親軍後營使單李奎奭,親軍左營使單閔應植。
以左副承旨尹相翊牌不進罷職傳旨,傳于鄭顯英曰,只推。
尹相翊啓曰,虎符親納,例也,而前親軍左營使李奎奭,謂有身病,使其營校替納,事甚未安,推考,何如?傳曰,允。
傳于鄭顯英曰,今二十七日,館學儒生應製,通方外爲之,試紙用大好紙,景武臺親臨磨鍊。
鄭顯英啓曰,明日召對,取稟。傳曰,爲之。
傳于鄭顯英曰,今番慶科增廣別試文科初試試官,以正卿中擬入。
鄭顯英,以吏曹言啓曰,今此慶科增廣文科初試試官,當爲磨鍊,而本曹參判徐正淳未肅拜,不得進參,令政院牌招,以爲同參之地,何如?傳曰,允。
又以吏曹言啓曰,大殿·中宮殿患候平復,王世子疹候平復,合三慶慶科增廣文科別試初試試官,當爲磨鍊,而擬望之人乏少,閣臣竝擬,何如?傳曰,允。
傳于鄭顯英曰,奉審承旨入侍。
傳于鄭顯英曰,禮房承旨馳詣宗廟,奉審摘奸以來。
傳于尹相翊曰,政官牌招開政。
尹相翊啓曰,慶科增廣別試文科初試二所試官金綺秀,謂以情踪惶蹙,奉牌闕外,不卽入來,陳疏到院,原疏雖不得不捧入,揆以事體,極爲未安。從重推考,何如?傳曰,允。
傳于吳益泳曰,增廣別試文科初試一二所試官入侍。
傳于尹相翊曰,公事遲滯之中官李朱夏,從重推考,差備中官安完鎬·李有彦,竝汰去。
傳于尹相翊曰,法司堂上竝許遞,前望單子入之。法司堂上前望單子入之,刑曹判書洪鍾軒,參判金綺秀,參議趙鍾弼,左尹李源逸落點。
判尹李世宰添書落點。
傳于尹相翊曰,在外臺諫許遞,今日政差出。
傳于尹相翊曰,在外敦寧都正許遞,今日政差出。
傳于尹相翊曰,有實故玉堂許遞,今日政差出。
以司謁口傳下敎曰,雜科初試,來七月旬前擇入。
尹相翊,以吏曹言啓曰,禮曹佐郞尹善柱,繕上監假監役官崔翊洙·黃鍾選,俱以身病,呈狀乞遞,竝改差,何如?傳曰,允。
又以忠勳府言啓曰,順康園守奉官李慶鎔,以其身病,呈狀乞遞,改差,何如?傳曰,允。
有政。吏批,行判書李秉文牌招不進,參判徐正淳進,參議徐相祖牌招不進,左副承旨尹相翊進。以吏批言啓曰,行判書李秉文,參議徐相祖,竝牌招不進,小臣獨政未安,何以爲之?敢稟。傳曰,仍爲之。以王濟肯·金萬濟爲持平,朴彝陽爲副校理,徐鶴淳爲同敦寧,趙雲渉爲右尹,柳潗·田潤成·南有正爲敦寧都正,趙光祐爲禮曹佐郞,朴龍㘽爲校檢,李承一爲尙衣主簿。
兵批,行判書尹滋承病,參判李敦夏病,參議徐胄淳入直進,參知曺寅承病,行左承旨吳益泳進。大護軍金晩植·卞元圭,護軍李容元·金興圭·李根命·鄭雲龜,副護軍金學洙·尹鼎鎭·徐䋜輔·李炳稷,副司直尹泰興·洪基泰·梁致默,副司果李蘭鎭·朴承暖,副司正趙信鎬,以上竝單付。吏批,再政。以閔泳達爲平市主簿,尹守龍·徐䋜輔爲假監役,李炳泰爲順康園守奉官。三政。尹滋男·金思衡爲假監役。假監役尹守龍·徐䋜輔,前分敎官李炳稷,已上今超通政,朝官年八十,依法典加資,左尹單趙雲涉,右尹單李源逸。
以吏曹參議徐相祖牌不進罷職傳旨,傳于尹相翊曰,只推。
尹相翊,以禮曹言啓曰,卽接四館所牒呈,則癸未九月秋到記,殿講入格給一分幼學金鼎台,乙酉三月春到記,殿講入格給二分生員鄭志鉉,進士曺益永,幼學朴陽薰·金鎭僖·張炳旭·金冕熙,給一分幼學宋鎭瀅·周鳳鳴·金冕陽,俱以講經生,兼有製工,今番增廣,從願許赴事,報來矣。製述講經,直赴會試及給分人,勿論增式年別試,從願許赴事,載在法典,金鼎台等十人,依願許赴於今此增廣文科初試,使之較藝等第之意,分付,何如?傳曰,允。
吳益泳,以親軍別營言啓曰,本營字內惠化門北邊體城頹圮改築處,女墻今已畢築之意,敢啓。傳曰,知道。
尹相翊,以刑曹言啓曰,義禁府啓辭內,通禮院假引儀閔載德拿處事,傳旨啓下矣。閔載德係是雜技,依例移送秋曹事,傳曰,知道事,批下矣。謹依批旨,罪人閔載德,依大明律不應得爲而爲之,事理重者,杖八十之文,決杖八十,懲礪放送之意,敢啓。傳曰,特爲分揀放送。
同敦寧金綺秀疏曰,伏以臣,頃因先壠有事,陳疏徑行,至於南殿戒蹕,班儀有闕,筵飭廟啓,不啻截嚴。臣於時,往來憧憧,不遑晏處,而中間淹滯,費許時日,滿心惶蹙,惟俟譴何。迺者竄配之命,寔出惟輕,而國有典刑,朝野警省,何意匪怒之敎,不俟終日,恩宥旋下,飭喩鄭重,赤子龍蛇,鬼魅幷容,在欣胥悅,誦遍輿人。然臣愚以爲不然,有罪不治,無罪何恃?一年再赦,善人暗啞,則古今罔然,無或聖鑑,有未及許燭,有此失厚之政,屈首逬伏。惟伏望更有處分,千萬不自意,以臣爲同知敦寧府事,臣尤萬萬不敢當,愆尤淹身,恩渥逾分,國典由臣而未究,王章由臣而且墜,其失不亶在於臣身而已也。又此試牌儼臨,承膺無路,玆敢不避僭越,短章疾呼。伏乞天地父母,察臣言之非飾,諒臣罪之未勘,亟下司敗,快正當律,俾王章無墜,國法有究,千萬幸甚。臣無任云云。答曰,省疏具悉。不必如是過引,試牌體重,卽爲入來。
乙酉五月二十四日申時,上御乾淸宮。奉審承旨入侍時,同副承旨鄭顯英,假注書朴揆陽,記事官車驥衡·李茂魯,以此進伏訖。上曰,史官分左右。仍敎曰,奉審承旨進前。顯英進前奏曰,臣承命馳詣健元陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉,仍詣景陵,陵上奉審則安寧,碑閣·丁字閣奉審則無頉,還詣健元陵,仍留監祭,將事安寧之意,敢此仰達矣。上曰,陵上俱爲泰平,碑閣·丁字閣俱爲無頉乎?顯英曰,詳細看審,則俱爲安寧矣。上曰,何時將事乎?顯英曰,三更量,將事矣。上曰,昨日之雨何如耶?顯英曰,臣之發行時,則不過細雨,及至回路,雨暫瀑注,路適水溢矣。上曰,沿路農形何如,而果移秧耶?顯英曰,臣之所經處,多有水根,幾盡移秧,耘者有之,如干高燥處,今或有始移,而以臣之所見,認是豐證矣。上曰,路由何處乎?顯英曰,從新路,由東積坪·鳳凰川矣。上曰,新路果是稍近矣。顯英曰,比前里數,似減五六里矣。上曰,史官就座。仍命退,承史以次退出。
乙酉五月二十四日三更,上御乾淸宮。一二所試官入侍時,行左承旨吳益泳,假注書朴揆陽,別兼春秋金春熙,記事官李茂魯,一所試官洪鍾軒·金綺秀·趙鍾弼·金弼洙,二所試官李世宰·李源逸·嚴柱漢·尹相衍,以次進伏訖。上曰,史官分左右。上命試官進前,鍾軒等進前。上曰,科之爲弊,何時無之?挽近以來,尤有甚焉。至於此科,與他自別,故特差正卿,卿等必須恪勤對揚,專爲秉公,可也。如是面飭之後,若有一毫容私,則王法自在,自諒爲之也。鍾軒曰,臣才識淺短,事事僨誤,而至承嚴敎,豈敢有私於其間哉?世宰曰,聖敎至此,謹當悉心對揚,而臣才本空疎,萬萬無似矣。上曰,雖欲秉公,或不無見欺之弊,尤當愼察,而若不體予之意,則雖至於屢次設科,斷不容貸矣。鍾軒曰,聖敎若是截嚴,謹當奉行,而尤爲憧憧矣。上曰,向日監試試官入侍時申飭,應已見之矣。亦勿以例飭知之,精白之與否,惟在卿等之裁量,予言不再也。世宰曰,盡心奉承,而尤不勝悚懍矣。上曰,連日試取乎?鍾軒曰,三日試取,而初場論疑心,中場賦表,終場策文,而士工專係於策文,故間一日設場矣。世宰曰,二十五日·二十六日·二十八日試取設場,而伏聞館學儒生應製之令,在於再明日云,則不無相値之慮,伏未知何以則爲好矣。上曰,然則當退定也。仍命承旨,館學儒生應製,以今月二十七日改定,可也。上曰,卿等須十分審愼也。鍾軒曰,謹依聖敎矣。上命試官先退,又命退,承史以次退出。
上在景福宮。停常參·經筵。
藥房都提調沈舜澤,副提調吳俊泳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候何如,王大妃殿氣候何如,中宮殿氣候何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
進御生脈君子湯,自今日五貼式,日次製入事,榻前下敎。
鄭顯英啓曰,明日常參·經筵,取稟。傳曰,停。
尹相翊啓曰,右副承旨李軒卿,今日不爲仕進,卽爲牌招,何如?傳曰,允。
鄭顯英,以內醫院都提調意啓曰,提調李秉文,今日問安,不爲仕進,卽爲牌招,何如?傳曰,允。
傳于鄭顯英曰,方今軍國庶務殷繁,摠察尤係樞要,另設一局於禁中,兼管宮內事務,衙門稱號,以內務府爲之,官職設置及一應規制,令議政府商酌磨鍊。
鄭顯英啓曰,假注書李命九有身病,勢難察任,今姑改差,何如?傳曰,允。李命九改差,代以宋榮大爲假注書。
傳于鄭顯英曰,平安監司有闕之代,右承旨南廷哲除授。
傳于鄭顯英曰,吏曹參議有闕之代,前望單子入之。
傳于鄭顯英曰,承旨有闕之代,前望單子入之。吏曹參議前望單子入之,徐胄淳落點。
承旨前望單子入之,林翰洙落點。
以右副承旨李軒卿牌不進罷職傳旨,傳于鄭顯英曰,只推。
鄭顯英,以禮曹言啓曰,今五月二十七日,親臨景武臺,館學儒生應製試取時,王世子侍坐之節,何以爲之乎?敢稟。傳曰,依例磨鍊。
又以禮曹言啓曰,因司謁口傳下敎,雜科初試日字,以來七月旬前,更爲擇入事,命下矣。吉日,令日官韓應翼,更爲推擇,則來七月初二日爲吉云,以此日定行,而原粘目中,改付標以入之意,敢啓。傳曰,知道。
又以弘文館言啓曰,新除授副校理朴彝陽,卽爲牌招察任,何如?傳曰,允。
尹相翊,以親軍別營言啓曰,本營字內興仁之門南邊體城六間許頹圮處,今二十六日爲始,改築之意,敢啓。傳曰,知道。
又以武一所試官意啓曰,臣所今日平明開場,而擧子捧單數,自天字半字,合爲十二人,先自木箭試取之意,敢啓。傳曰,知道。
又以武一所試官意啓曰,臣所今日木箭應射擧子十二人內,入格十二人矣。木箭旣已畢試,鐵箭鱗次試取之意,敢啓。傳曰,知道。
又以武一所試官意,臣所今日鐵箭應射擧子十二人,俱爲入格矣。鐵箭旣已畢試,片箭·騎騶·騎槍·鳥銃,當爲試取,而無一人應射者,各枝皆已畢試,今方修正榜目之意,敢啓。傳曰,知道。
尹相翊啓曰,試官之出榜詣闕例也,而武一所監試官李敎榮,二所監試官李敎麟,謂有身病,自外徑歸,事甚未安。竝推考,何如?傳曰,允。
尹相翊,以武二所試官意啓曰,臣所今日開場應射擧子捧單數,自天字半字至,合爲二十二人矣。先自木箭試取之意,敢啓。傳曰,知道。
又以武二所試官意啓曰,臣所今日木箭應射擧子二十二人內,入格十五人矣。鐵箭鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子十五人試取,而皆爲入格矣。旣已畢試,因爲榜目修整以入之意,敢啓。傳曰,知道。
吏曹啓目,前五衛將崔在鉉名字,改以在基,金宇源名字,改以汶秀,金大熙名字,改以貞熙,孟浩名字,改以斆述,前監役洪在鉉名字,改以在新,金基學名字,改以斗洛,前都事吳信默名字,改以永默,前司事趙漢尙名字,改以漢商,趙昌敎名字,改以秉敎,副司果徐光眞名字,改以丙奎,前部將柳秉烈名字,改以灃烈,出身徐光臣名字,改以丙旭,出身梁冕洙名字,改以楠洙,前主簿池有淳名字,改以有健,出身吳景模名字,改以泰根,吳俊模名字,改以仁根事爲等如,告狀,令藝文館給帖,何如?判付。啓,依允。
吏曹參議徐相祖疏曰,伏以臣,以百無肖似之姿,當萬不堪承之任,感恩怵義,冒昧出膺,亦旣帀月于玆矣。從前特旨,已極駴惑,況今復授,冞增惶隕。夫銓任之綦重,非汗漫職司比,而如臣卑鄙,已試蔑效,屢據匪據,其虧事體而玷治化,豈細故也哉?才不適用,官非其人,則殆近於泛芥而運萬斛,策蚍而騁千里也。不揣其本,不量其力,晏然自居於睢盱之地,以致畢竟之僨誤,則臣身狼狽,固不足恤,辜負寵靈,萬死難贖。且臣素抱貞疾,痰眩成祟,每値暑令,一倍添肆,氣綴神耗,昏仆床玆,時日之內,蠢動無望,敢控情實,仰瀆崇嚴。伏乞聖明,特垂鑑諒,亟遞臣職,以重公器,以安微分,千萬幸甚。臣無任云云。省疏具悉。所請依施。
校理宋圭會疏曰,伏以臣,卽傭調常品耳。年紀晼晩,倖竊科第,曾未幾而猥忝瀛選,濫叨新銜,鳳誥臨門,龍光遍體,祗肅恩命,旋卽持被,蓬萊稀漏,榮已極於邇密,梧竹故事,地則近於淸切,如臣愚陋,其不宜久淹筍班,而若夫識不足以裨補君德,才不足以黼黻皇猷,以至備顧問而任論思,萬萬不稱之實,有未暇張皇矣。伏乞聖明,亟賜鐫正焉。臣於丐免之餘,竊有微陳者,何可徒懷嚴畏,不至一暴也?臣之老母,年今七十有七矣。夙嬰貞痼之疾,且當衰暮之境,調養多失便宜,精力倍加澌綴,臣方左右扶將,晝霄焦迫,而菽水之供,常患不贍,蔘桂之劑,尤何能辦?每於換節之交,風濕外祟,榮衛內損,奄奄若不保朝夕,臣情到此,五內如灼,古人所謂,報劉日短,正爲臣今日道也。噫,臣之釋褐,甫三四年,何敢有希恩干祿之圖,而第念牲養之榮,人子至願,烏哺之情,微物猶然,玆敢冒昧號籲於孝理之下。伏望天地父母,俯諒至切之懇,用推錫類之仁,特令選部,畀臣一小縣,毛檄奉喜,潘輿就養,則從今以往,臣母餘年,寔我殿下賜也,臣不勝感激銘鏤之至。臣無任云云。省疏具悉。疏辭,許令該曹稟處。
乙酉五月二十五日申時,上御乾淸宮。藥房入診入侍時,都提調沈舜澤,副提調吳俊泳,待敎鄭寅昇,假注書朴揆陽,記注官金持元,記事官李茂魯,以此進伏。醫官崔性愚·鄭一龜·朴應·姜漢朝,進伏楹外訖。上曰,史官分左右。上命大臣進前,領議政沈舜澤進前奏曰,暵熱近甚,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候何如?上曰,一樣矣。舜澤曰,王大妃殿氣候何如?上曰,一樣矣。舜澤曰,中宮殿氣候何如?上曰,安順矣。舜澤曰,世子宮氣候何如?上曰,平順矣。舜澤曰,世子嬪宮氣候何如?上曰,平順矣。上曰,連日之雨,猶未周洽矣。舜澤曰,圭璧之擧,已至屢次,喜雨雖作,尙靳大霈,爲穡事萬萬渴悶,而外道則或得雨,及時移秧云矣。各道之旱餘得霈,爲民事,誠喜幸,而日氣薰蒸如此,似是釀雨也。舜澤曰,雲陰日蒸,雨意煩緊矣。上曰,西·北兩道·關西,爲尤甚云,言念農形民情,憧憧不已也。舜澤曰,連見各道雨澤狀啓,則畿內及兩西,最尤甚,而海伯之啓,昨至。間得一寸之雨云,聞甚幸矣。仍奏曰,諸醫官,使之診察乎?上可之,醫官性愚等診候訖。退伏楹外奏曰,脈候左右三部調均矣。舜澤曰,議定湯劑,何如?上可之。舜澤曰,今以生脈。君子湯議定矣。有煎入之時,有製入之時,何以爲之乎?上曰,曾於盛暑,多服此劑奏效者,製入,可也。舜澤曰,謹依聖敎矣。上曰,醫官等,使之先退也。上曰,以軍國事,欲一番議定者,久矣。時有未暇,勢有難便,荏苒延拖,以至今日矣。舜澤曰,臣雖未悉聖算攸在,而苟有處分,曷不竭智仰承乎?上曰,一衙門,期欲設置於禁中,而近日事,每有有始無終之歎,惟卿,須體子意,另裁善圖也。舜澤曰,建置規摹,謹當悉經睿裁,而近事無終,果如聖敎,臣於平日所嘗憂歎者也。書曰,愼終于始。始之不愼,安得有終?所以古今爲難,伏願留神焉。上曰,此是莫大之事,而有始有終,惟在卿善處之如何耳。舜澤曰,臣才短慮疎,無以稱旨,而凡國家大小事,爲量時度勢,刪繁就簡,然後不期乎永久行之,而自底於永久行之矣。上命書傳敎曰,方今軍國庶務殷繁,摠察尤係樞要,另設一衙於禁中,兼管宮內事務,衙門稱號,官職設置,及一應規制,令議政府商酌磨鍊。上曰,巨文島,他國人,肆然奠居,而尙不撤去,誠爲慨歎也。舜澤曰,聞有相持之端,而然姑未何時撤去,極爲憂悶矣。上曰,日兵已撤歸,而今聞駐防,亦將撤還云,在我國,豈不疎虞乎?若有誠懇請留之道,則爲國事萬萬幸甚,極力另圖也。舜澤曰,臣亦聞之,而在我國四載依恃之餘,非但以疎虞爲悶,誠不勝憧憧矣。上曰,駐津大員方發去,則非久,自有眞聞的報矣。舜澤曰,如不撤還,則爲國事,誠萬幸矣。上曰,俄國人,旣談辦而還去,實是多幸也。舜澤曰,若無事而復路,則幸莫甚焉,而臣早赴公,姑未詳聞矣,今日果登程乎?上曰,今日必當發行,而似有外衙門所報也。仍敎曰,今年外邑穀之夥數泊江,誠幸矣。舜澤曰,上納米穀之無滯泊,殆今年肇覯也。上曰,如是速泊,實是繡衣董飭之效也。舜澤曰,各道繡衣,殫誠奉公,實效如此矣。仍奏曰,行〈吏〉曹判書李秉文,行大司憲李載完,行護軍李道宰,當爲貤贈,而所后家,無可施,依已例,移施其本生家爲宜,故敢達矣。上曰,依爲之。出擧條舜澤曰,前校理徐丙善,當爲推恩,而所后家無可施,依已例,移施其本生祖爲宜,故敢達矣。上曰,依爲之。出擧條仍命大臣就座。上曰,大臣先退。仍命史官就座,又命退,承史以次退出。
乙酉五月二十五日五更,上御乾淸宮。召對入侍時,參贊官鄭顯英,侍讀官鄭圭爕,檢討官尹尙學,待敎鄭寅昇,假注書朴揆陽,記注官金持元,記事官李茂魯,各持綱目第四卷,以次進伏訖。上曰,史官分左右。上開卷仍敎曰,上番讀之。圭燮讀,自六月晦日食,止恒山王。上曰,釋義。圭爕釋義訖。上曰,文義奏之。圭爕曰,晦之日食,晝之星見,已是陰盛陽微之象,而一歲之中,再書水溢,天災至此,可不戒哉?上曰,此時,未爲陽明之時也。以女嬃爲侯事觀之,都是循私,天災地變,實是自召也。圭爕曰,聖敎至當矣。女主專制,帝位久曠,陰氣之盛,莫此爲甚,災異之疊見,安得不爾乎?又奏曰,今年行八銖錢,六年行五分錢,至孝武時,始行五銖,自是以後,歷代錢弊,屢變其制,而五銖最爲古今之適中者也。大抵貸輕則物重,貨重則物輕,固是自然之常理,而貨弊輕重之間,民國利病之關係如是,人主不得不十分講究也。上曰,歷代錢幣,果是屢變,而五銖錢,似爲適中之制矣。圭爕曰,誠然矣。上曰,下番讀之。尙學讀,自曺宓爲御史大夫,止匈奴寇狄道。上曰,釋義。尙學釋義訖。上曰,文義奏之。尙學曰,南越王,久居蠻中,恃險自立,當高皇統一之初,畏服恩威,稱臣奉詔矣。此時又反,則綏來策,必如高皇時爲宜。上曰,施以恩威,則必不反矣。尙學曰,聖敎至當矣。上曰,參贊官讀之。顯英讀,自五分錢,止爲琅邪王。上曰,釋義。顯英釋義訖。上曰,文義奏之。顯英曰,五分錢,卽莢錢也,而八銖錢,行用未幾,又創此錢,此雖因時判宜,爲弊則極矣。上曰,五分錢,比諸八銖錢,則似是至輕也。顯英曰,輕重懸殊,此不足爲寶也。仍奏曰,趙王友事,亦一變怪也。呂女,旣爲趙后,搆虛要讒,至於幽餓之境,此時諸呂之毒,無所不至矣。上曰,呂后臨朝,稱制王諸呂而養惡,諸呂合謀擅權,挾皇后而肆惡,此可謂一而二,二而一也。顯英曰,聖敎誠然。上曰,閣臣讀之。寅昇讀,自將軍劉澤,止封澤爲王。上曰,釋義。寅昇釋義訖。上曰,文義奏之。寅昇曰,此時劉氏無一人可封王者,故田生爲此計,而使澤得王矣。上曰,田生扶劉氏,亦出於義矣。寅昇曰,聖敎果然矣。上掩卷,仍命史官就座,又命退,諸臣以次退出。
上在景福宮。停常參·經筵。
鄭顯英啓曰,明日常參·經筵,取稟。傳曰,停。
又啓曰,新除授承旨林翰洙,資是嘉義,行都承旨吳俊泳,乃是嘉善,座次有違格例,何以爲之?敢稟。傳曰,許遞,前望單子入之。
傳于鄭顯英曰,原任待敎金宗圭,檢校差下。
傳于鄭顯英曰,檢校待敎金宗圭陞六。傳于鄭顯英曰,日昨甘澍,旣始旋止,又復惜乾,言念穡事,轉益渴悶。六次祈雨祭,不卜日,明日受香,獻官,以崇品塡差,諸執事,亦另擇事,分付,禮曹,六次祈雨祭,不卜日,今二十八日,三角山·木覓山·漢江沈虎頭,依例遣近侍,虔誠設行事,知委,何如?判付。啓,依允。
鄭顯英啓曰,吏曹郞廳來言,平安監司下批政事,取稟。傳曰,當日爲之。又啓曰,假注書宋榮大,時無職名,令該曹依例付軍職,冠帶常仕,何如?傳曰,允。
又啓曰,密符親納例也,而前江華留守趙秉鎬,謂有身病,使其褊裨替納,事甚未安,推考,何如?傳曰,允。
傳于鄭顯英曰,有實故玉堂許遞,今日政差出。
傳于鄭顯英曰,明日出宮門路,以建善門爲之。
鄭顯英,以吏曹言啓曰,宗廟朔祭大祝,前主簿吳光洙,時無職名,令該曹口傳付軍職,何如?傳曰,允。
兵曹口傳政事,副司果單吳光洙。
鄭顯英,以吏曹言啓曰,成均館直講李學年,禮曹佐郞趙光祐,成均館典籍吳濚鐸,繕工監假監役官尹滋男·金思衡,俱以身病,呈狀乞遞,竝改差,何如?傳曰,允。
又以忠勳府言啓曰,順康園守奉官李炳泰,以其身病,呈狀乞遞,改差,何如?傳曰,允。
有政。吏批,行判書李秉文病不來,參判徐正淳進,參議徐胄淳未肅拜,同副承旨鄭顯英進,啓曰,行判書李秉文病不來,參議徐胄淳未肅拜,小臣獨政未安,何以爲之?敢稟。傳曰,仍爲之。以金宗圭爲校理,趙光祐爲直講,咸遇復爲禮曹佐郞,洪祐禎爲典籍,李圭瑞爲司饔別提,安潤明爲龍宮縣監,平安監司單南廷哲,大護軍徐衡淳年七十三,今加崇正,前校理徐丙善,本生祖推恩移事,承傳。
兵批,行判書尹滋承病,參判李敦夏病,參議尹病,參知曺寅承入直進,右副承旨李軒卿進,同知加設單姜鳳舜,上護軍徐衡淳,護軍林翰洙,副護軍徐相祖,副司果鄭圭燮·金宗圭·李愚榮,副司正宋榮大,以上竝單付,兼平安道兵馬水軍節度使管餉使親軍西營使單南廷哲。
吏批,再政。以金櫶濟爲典籍,徐九淳爲引儀,郭致䄵·申秉均爲假監役,金厚永爲順康園守奉官,皮秉侃爲安奇察訪,奉常參奉單李紀鳳,成均館學錄單朴宗玕。
三政。以趙炳大爲敦寧主簿,金膺濂爲假監役,假監役申秉均,今超通政,朝官年八十,依法典加資。四政。以李承一爲平市主簿,贈吏判李憲度,贈左贊成例兼,贈吏參李章協,贈吏判例兼,贈吏議李輪祥,贈吏參例兼,已上前判義禁李秉文,本生三代,贈吏參李愼應,贈吏判例兼,贈吏議李道本,贈吏參例兼,贈僕正李述初,贈吏議,已上知宗正卿李載完,本生三代,故通德郞李近愚,贈吏議,故通德郞李逈秀,贈僕正,已上前工曹參判李道宰,本生祖考曾祖考,已上追榮移施事,承傳。
鄭顯英,以奎章閣言啓曰,原任待敎金宗圭,檢校差下事,命下矣。時在京畿永平地,斯速乘馹上來事,下諭,何如?傳曰,允。
又以禮曹言啓曰,卽接順安幼學李鍾乾所志,則以爲昨年三月春到記,殿講給二分入格,而伊後名字,改以錫乾,依已例,自本曹啓稟釐正云矣。依所訴許施事,分付四館所,何如?傳曰,允。
又以禮曹言啓曰,卽接四館所牒呈,壬午十一月館學儒生應製入格,進士徐相集,生員李容泰,進士李範昌,幼學盧寬洙·丁昌燮·李鍾泰·黃浩正·朴勝說·朴承穆,癸未二月館學儒生應製入格,幼學李舜卿·林㝡相·金宗祐·尹鍾商·廉恒儉·李殷雨·沈瑩澤·韓昌東·鄭周裕·李善在,同年三月參班儒生應製入格,幼學兪世濬·洪性泰,進士李徽珪,幼學洪鼎植·李泰容,同年四月春到記,製述入格,進士李稷宰,同年五月三日製入格,幼學李鍾杓·尹景植,同年同月參班儒生應製入格,幼學洪性泰·朴致馥,同年八月日次儒生殿講,以題代講入格,幼學趙東淳·宋鍾興·徐光國·李鍾弼·金永鎬·金昌演·金鼎演·金貞演,進士李在正,同年九月秋到記製述入格,進士洪鍾喜·申泰兢,同年十一月館學儒生應製入格,進士洪鍾益,生員趙衡,幼學具箕書·沈能陽·尹相協·成泰運,進士李瀅鎭·李源世,甲申二月館學儒生應製入格,幼學朴承斗·朴淵德·李應培·李定鉉·趙明魯·吳泳均·金孝信·朴漢豊·明順福·黃䆃,同年同月人日製入格,幼學鄭雲相,進士金彪,幼學崔弼鉉·李淳三·趙鍾集·魚允德·安景敦·李喆儀,同年三月參班儒生應製入格,幼學車益聲·李奎甲,進士李庚稙·許,幼學李濟翼,同年同月參班儒生應製入格,幼學兪鎭贊·金寅述·李載克,進士尹鍊善,同年五月館學儒生應製入格進士金慶濟,幼學郭·李憲珠·朴林國·宋榮奎·鄭海金·李鴻宰,同年閏五月參班儒生應製入格,幼學車震聲,同年七月參班儒生應製入格,幼學吳石泳,同年八月日次儒生殿講,以題代講入格,幼學申炳休·徐相浩·李智鉉·鄭然采·金泰炳·金祖述·金東龍·韓璟東,同年同月秋到記入格,生員丁大緯,同年同月九日製入格,幼學權道煥·李羲梯·朴奎源·任穉宰·羅瑞容·金宗植·吳熙奭·邊承祚·李炳薰·趙鍾麟,乙酉二月館學儒生應製入格,進士李應模,幼學金載龍·金尙昊·金器鉉·李鍾祥·金疇鉉·朴志勝·金溶五·金龍雲·李敎昌·柳瑀·朴相·朴鍾淵·楊奭朝·楊晩朝,同年同月人日製入格,幼學金宅圭·金完權·李獻稙·張福龍·洪順澤·李範升·朴駿彬,進士閔泳敦,幼學沈相璡,同年三月春到記製述入格,幼學金商悳,同年三月三日製入格,幼學閔泳達·李鎬奭,進士朴台熙,幼學金洛龜·金鳳垕·尹灝植,進士尹庚圭,幼學尹容普·沈相曦·柳永佑·韓敬重·朴龍煥·金鴻根·朴源弘·金聲培·李鳳銖·車載驥·李愚萬·金膺湜·崔鼎淳,同年同月參班儒生應製入格,幼學王敏植·金濟圭·李庚龍·金秉賢·尹相泌·張俊用,同年四月館學儒生應製入格,幼學李鼎老·宋履澤·李周鳳·朴彰燮·尹弼殷,進士李龍儀,幼學洪在國·鄭善謨·李琦用·趙鏞弼·李光伯·張榮學·河在聖·李煥翼·李在灝·康基錬,同年五月參班儒生應製入格,幼學尹,以上直赴會試,壬午五月參班儒生應製入格,幼學李徽翼·吳佾善,同年九月九日製入格,幼學洪淳九,生員李肇榮,幼學卜潤聲·金炳洙·金喆容·許蘅·李容琦·魏遵源·朱純冕·金泰集·李驥彦·金信九·金吉瑞,同年九月秋到記製述入格,生員沈東鉉,進士權敏壽,同年十月柑製入格,幼學金洙憲·鄭萬朝,同年十一月館學儒生應製入格,幼學成章鎬·金淵學·崔商翼·吳熙萬·閔豊植·柳驥銓·羅應國·金弼濟·徐采淳,生員朴羲老,幼學金翰濟,癸未二月館學儒生應製入格,幼學金瀁根·張基日·千仁會·金東陽·姜禮欽·崔商翼,生員黃會淵,幼學朴耆壽·片相應·韓喆重·金炳熙·林駿相·林興相·柳·朴陽燮,同年三月參班儒生應製入格,幼學王晉說·黃鍾岐·李台稙,進士李庚稙,幼學李萬瑢·金勝均·金炳穆,同年四月春到記,進士權心夔·李敎榮,同年五月三日製入格,幼學張錫奎·尹龍求·姜世中,同年五月參班儒生應製入格,幼學楚仁燮·曺秉健·李時應,同年八月日次儒生殿講,以製代講入格,幼學朴勝·趙存九·宋堯哲·趙性龜·趙亮熙·朴聖年·韓鎭華·金錫翹·申民彦·李重穆·李起南,同年九月秋到記入格,生員朴敎陽·金秉億,進士權心夔,同年十一月館學儒生應製入格,幼學權鍾泰·李根世·李彦秀·朴鍾一·金仁根·朴泓鎭·梁在祜·金世瑾·金鳳鉉·李聖求·閔泳箕·鄭淳學·閔致憲·朴勝協·趙天漢,同年十二月柑製入格,幼學韓鳳軒·金永菊,生員丁大英,甲申二月館學儒生應製入格,生員李建庠,幼學李時沃·丁乘龍·蔡文湧·邊慶圭·金東禹·申亨雨·尹悳榮·池明均·李敏箕·金益眞·金箕淵·朴永輔·尹龍鎭·金治容,同年二月人日製入格,幼學崔樂行,童蒙李龍儀,幼學李商玄·林栽陽,進士洪鍾喆,幼學李冕相·趙炳浩·趙東寬·金宗根·黃永萬·鄭雲五,同年三月參班儒生應製入格,進士兪鎭壽,幼學金明洙,進士李敏寧,幼學兪鎭贊·洪鍾祿·曺秉潤,同年三月參班儒生應製入格,幼學金炳翕,進士金秉億,幼學金在敦·李載根·李洪珪·曺秉五·李善宰,同年三月春到記,儒生分製講入格,進士尹相胤·韓龍源,同年五月館學儒生應製入格,幼學林軒相·林魯洙·李承素·李祖新·朴興魯·曺秉柱·宋耆植·朴泳厚·鄭九永·金德基·柳海宗·崔亨來·許秉,童蒙尹宗爀,幼學成載雲,同年閏五月參班儒生應製入格,幼學嚴明燮·李海明,同年八月日次儒生,以製代講入格,幼學尹明采·申摺·趙重觀·朴泳煥,進士金元錫,幼學安弼遠·金承鉉,進士李徽善,幼學安榮根·李圭成·朴洛鉉,同年八月秋到記儒生分製講入格,進士金敎憲·朴齊普,同年八月九日製入格,幼學姜履維·金容德·鄭豊朝·柳道京·金正基·韓炳會·朴承烈·申鳳均·金昌璧·金道奎,生員金千銖,幼學朴齊龍·吳國均·白應夔·金錫奎·張宜中·李熙迪,童蒙李寶監,幼學具相祖·鄭勳,乙酉二月館學儒生應製,幼學朴鍾憲·崔鳳煥·白孝基·李根九·金鍾大·金炳游,童蒙李鉉鼎,幼學趙禹善·尹世龍·安履應·李德鎔·徐相一·金世燮·金載鳳·林憲奎·林大源,同年二月人日製入格,進士鄭履源,幼學李漢用·朴益東·李漢永·李鍾賢·劉光烈·金鳳鉉·金洪健·嚴柱完·崔昌允·尹學榮·明泰錫·李智根·李範弘·徐相泰·鄭商鉉·權瀚·李宣珪,童蒙全永吉,幼學梁炳孝,同年三月春到記儒生分製講入格,幼學趙民熙·李石榮,同年同月三日製入格,幼學洪祐八·吳必善·李敬敏·申在善·金瓚起·李翊炫·吳熙載,童蒙趙鍾觀,幼學李仁鍾·崔鳳煥·金升鉉·張貞遠·李鍾吉,進士宋東奎,幼學鄭普鉉·趙命鎬·朴注東·趙民熙·宋勉禹·沈相璜·鄭翰謨·張郁·宋秉鍊·尹泰鉉·文炳一,同年同月參班儒生應製入格,進士趙濟均,幼學李喆鎔,生員李升愚,幼學金正煜,進士李憙翼·李庚稙·李炳堯,同年四月館學儒生應製入格,幼學盧泰烈·宋秉禎·金駿植·金命桂·金明稙,進士朴文會,幼學黃潤秀,進士南相學,幼學崔善鎬·沈秉燮·洪仁錫·金瑞龜,生員趙庸夏,幼學李範直·鄭雲相·金商五·金聲永·張時顯,同年五月參班儒生應製入格,幼學李蓍宰·尹相紀,已上給二分,壬午五月參班儒生應製入格,幼學金應鎭,進士李庚稙,同年九月九日製入格,幼學金永善·元世庚·金演卨·金泰淳·崔宗鎭·尹德鉉·金宗植·金濟根·尹棟鎭·奇三衍·鄭雲五·裵玄稷,生員李慶秀,幼學權敎善·吳夢烈·尹台善·崔漢敎·金晩性·尹世傳·金璟秀,同年九月秋到記入格,進士朴台熙·白鶴來,同年十月柑製入格,幼學金會根·李升鉉,同年十一月館學儒生應製入格,進士尹鍾永,幼學秋栢燁·吳瀧善·李能宰·崔敏植·李弘淳·金華衮·孫箕鉉·金·李在淵·李翊宇,癸未二月,館學儒生應製入格,幼學金永立·徐相龍·李敏九,生員呂正鉉,幼學趙憲澈·朱永南·趙憲翔·趙憲翊·崔祿鉉·閔載鎬·李基承·崔雲五·辛基龜,同年三月,參班儒生應製入格,幼學金龜漢·李善宰·李聖宰·金耆漢·鄭煥奎·吳佾善·金亮鉉,同年四月春到記入格,進士張仁煥,同年五月三日製入格,幼學金濟鳳·趙泳·尹滋民,同年五月參班儒生應製入格,幼學金冕濟·金鳳均·許·金贊根,同年八月日次儒生,以製代講,應製入格,幼學金興淳,進士閔泳柱,幼學吳泰殷·朴致翰·金泰柄·安景徹,進士金容圭,幼學李恒稙·李民稙·金好鳴·金芝均·金好兢,同年九月秋到記儒生分製講入格,進士許兟·權昌壽·安鍾德,同年十一月館學儒生應製入格,幼學李莊烈,童蒙金鏞賢,幼學李丙奎·沈相旭·李潤稙·黃稙·郭昌梅·孫文鉉·李裕鼎·金東表·盧相奭·金益貞·李承億,童蒙權載壽,同年十二月柑製入格,幼學許運·林軒相·兪鎭極,甲申二月館學儒生應製入格,幼學李錫胤·金泰濟·李禹東·趙鍾淳·金鼎·尹泌求,業儒金悌圭,幼學鄭元龍·曺虞承·朴齊式·權寶善·朴昌元·丁大定,柳完基·安孝榮,同年二月人日製入格,幼學南世潤,童蒙朴承觀,幼學李海昌·羅峻·宋達浩·金昌聲·李弼運,進士姜敏熙,童蒙吳應模,幼學韓昇烈·徐光夏·金鍾重,同年三月參班儒生應製入格,幼學權鍾淳·李益承·車鍾善,進士李滋珪,幼學金良均·金炳翕·鄭南植,同年三月參班儒生應製入格,幼學金應鎭·宣鍾龍·吳台泳·吳奭泳·車鍾驥,生員尹秉綬·尹秉升,同年三月春到記儒生分製講入格,幼學徐光漢·申奭均,同年五月館學儒生應製入格,幼學李成容·黃導·李敎元·金信基,進士任百璿·申泰兢,幼學李胤夏·權文燮·許達·李相儀·金明元,進士李徽善,幼學宋憲時·咸陽舜·金奎德,同年閏五月參班儒生應製入格,幼學金恒鎭·曺秉一,同年七月參班儒生應製入格,幼學洪在修,同年八月日次儒生以製代講入格,幼學金敎麟·吳泰泳,童蒙辛泰元,幼學李炳祥·閔建鎬·趙秉哲·任百健·梁濬源·趙秉龍·盧俊淵·柳正秀,進士尹相澈·徐相麟,同年八月秋到記儒生分製講入格,進士金鼎勳·李徽善,同年八月九日製入格,幼學朴逌鎭·禹九河·權奎道·裵秉旭·金熙鍵·李德熙·朴起昌,生員金秉億,進士河啓澤,幼學韓百瑗·朴永基·李世柱·朴敬陽·朴离陽·徐光式·金鳳儀·鄭昌海·林炳玉·黃璡海·金忠錫,乙酉二月館學儒生應製入格,幼學林海源·田在悅·李鍾元·崔遇鳳·李禎源·朴承德·林光鉉·禹相鉉·金濟國·金鳴集·梁漢龍·曺國煥·金衡集·尹滋根·趙信奎·洪奎鉉·李寅旭·崔眞行,同年二月人日製入格,幼學鄭寅福·趙鍾烈·朴淵赫·廉敏源·李正烈·沈昌之·許潗·鄭兌鉉·柳琳·安昌植·徐潤煥·金鼎禹·金鉉灝·李容迪·金永祜·金正圭·都仲澤·梁在東·李慶相,童蒙李鍾連,同年三月春到記儒生分製講入格,進士趙賢植,生員林時順,同年三月三日製入格,幼學韓寅錫·韓用爀·金斗乙,童蒙李勉喜,業儒金宅圭,幼學李道恒·朴鳳煥·宋榮晦·李宣珪·南徽采,生員朴周憲,幼學洪祐相·權用弼·金龍圭,童蒙朴寅赫·徐相大·崔煥夔·趙濟源·李夏實·高熙相·田健夏·李元植,進士李哲和·吳熙鳳,同年三月參班儒生應製入格,幼學李炳益·朴華鍾·吳學善,童蒙李載興,幼學金容綵·吳仁善·尹奎炳,同年四月館學儒生應製入格,幼學蔡瀧,幼學金涖鍾,生員李根敎,幼學李子淵,童蒙趙鍾奭,幼學申夔善·沈在昇·李琦應·柳秉轍·朴鳳浩,童蒙廉泰駿,幼學姜百熙,進士鄭軒時,幼學李喜冕·吳丙善·金敎哲·池秀蓉·宣炳昊·金庚律,同年五月參班儒生應製入格,幼學曺奎煥·趙榮元,已上給一分事,命下矣。竝於今番分等許赴事,報來矣。直赴會試,進士徐相集等一百七十二人,許赴於增廣文科覆試,給二分幼學李徽翼等二百七十八人,給一分幼學金應鎭等二百五十八人,依例許赴於增廣文科初試,使之較藝等第之意,分付,何如?傳曰,允。
又以禮曹言啓曰,卽接四館所牒呈,則甲申三月春到記,殿講入格,給二分幼學李鍾乾,以講經生,兼有製工,今番增廣,從願許赴事,報來矣。製述講經直赴會試及給分人,勿論增式年別試,從願許赴事,載在法典,幼學李鍾元,依願許赴於今此增廣文科初試,使之較藝第等之意,分付,何如?傳曰,允。
又以兵曹言啓曰,明日景武臺親臨館學儒生應製試取時,本曹堂上侍衛,當爲備員,而參議有闕之代,令該曹,以在京無故之人,口傳差出,下批牌招,以爲進參之地,何如?傳曰,允。
吏曹口傳政事,以尹爲兵曹參議。
鄭顯英,以義禁言啓曰,保放罪人鄭有恂,當爲還囚,議處以入,而病勢一向未差,仍爲保放之意,敢啓。答曰,知道。
又以刑曹言啓曰,假引儀閔載德,決杖懲放草記,傳曰,特爲分擇放送事,批下矣。謹依批旨,閔載德分揀放送之意,敢啓。傳曰,知道。
義禁府啓目粘連,向前鄭有恂亦,進排衣衣,初不審愼,失飭之罪,有難全恕,以此照律,判付。啓,特爲分揀放送。
義禁府啓目粘連,守門將鄭完軫矣,本府議啓內,禁門闕直有自明,法意所在,難免當勘,以此照律,罪笞四十收贖,附過還職,私罪。啓,特爲分揀放送。
敎江華留守李載元書。王若曰,設重關而據要衝,其地則漢西京拱護,趙晉陽保障,闢一府而坐鎭撫,斯任也宋北門鎖鑰,周畢公釐郊,卿其試熟路沛然,予則倚長城屹若。眷彼沁都雄鎭,寔我海門巨防,祖江通三路之交,管漕輓而勤轉運,孫石據一面之險,巖樓櫓而謹瞭探,咽喉我內洋,則唐睢之江海蔽遮,羽翼我上都,則晉曲沃之山河表裏,不啻若石頭之鐵甕,自古稱水心之金湯。顧斯地最急於備虞,而賢人政須於用晉,列堞之百雉俯江,此誠軍國重地,滿庭之群龍緯濟,誰是文武全才?惟卿,璿潢懿親,金華崇秩,忠愛出自天性,國耳忘家,公耳忘私,休戚與同宗祊,道不計功,誼不計利,蓋嘗留兩府而旬三輔,萬口菀然樹碑,久矣處九棘而長二銓,一世服其藻鑑。矧玆甲津統轄之府,夙著辛載保釐之功,錢穀甲兵,孰非卿陰雨之豫備?壁壘舳艫,亦是寒暑之留屯,淮卒服范公之威,幾謠自有萬甲,穎民懷寇君之德,何惜復借一年?玆授卿云云。卿其往愼乃司,祗服厥命,治戎則先甲而令,克盡體下禦衆之方,恤民焉若己之飢,俾鼓親上事長之志,鍜乃矛,礪乃刃,莫恃百年升平,築斯城,鑿斯池,毋或一日豫怠,用汝作屛翰,托股肱而敷心腸曰,予有折衝,若手足之捍頭目,凡厥施普,則便宜是事,若其稟裁,則規例可援。於戲,羊叔子之緩帶輕裘,風流可追於儒將,陶士行之治體運甓,地步何讓於古人?往其欽哉,行且召矣,故玆敎示,想宜知悉。
贊善宋秉璿疏曰,伏以臣之負罪聖朝,亦已久矣。偃蹇逋慢,違命旣多,狂妄僭率,觸忤非一,揆以常憲,宜被何辟,而聖度寬假,鈇鉞不加,朝著含嘿,彈駁不行,臣固知曲全優容,自是聖之美事,而在臣微情,實不敢以倖逭爲幸,席藁俟勘,冞增惶蹙。仍伏念臣,以公則過蒙誤恩,而無望涓埃之報,以私則疾病日甚,而不堪膠擾之苦。始於春中,構得數間屋子於先壠僻隅之地,爲養病看書之計,踪跡旣晦,塵念亦消,而一息未泯,彝性尙存,越瞻象魏,痛國計之多艱,俯顧身心,慨素志之無成,一日假息,一日靡寧。千萬夢外,亞銓新命,忽降於山村屛蟄之中,臣誠驚惶,不覺心神飛越。嗚呼,以臣無似,屢勤恩命,固已踰濫,而矧玆銓衡佐貳,尤非山野賤品,所可擬議,且緣臣所處,罕與人接,月前除拜,今始得聞,久曠天職,萬萬悚恧,於是臣身,罪上添罪也,玆敢略控情實,冒瀆崇嚴。伏乞聖慈,俯賜矜燭,亟遞臣新舊諸職,仍刊選籍,使之安意循分,與村秀鄕少,尋理舊書,優遊聖〈澤〉,得遂塵刹報佛之願,實終始生成之天恩也,臣無任惶恐懇悃之至。答曰,省疏具悉卿懇。讀書明理,將以有待賢,弘功期望,尤切延佇之際,巽牘忽至,大失所圖。且今离筵頻開,欲求正人左右,孰有賢於如卿林下宿德?卿須亟回遐心,幡然簉朝,自任其贊翼輔導之責,以副予眷眷之望。銓職已遞差,卿其諒之。仍傳曰,此批答,遣地方官傳諭。
上在景福宮。停常參·經筵。
鄭顯英啓曰,明日常參·經筵,取稟。傳曰,停。
又啓曰,來十六日,日次儒生殿講日次,而親臨與命官,何以爲之?敢稟。傳曰,二十九日景武臺親臨磨鍊。承旨前望單子入之,金晳根落點。
吳益泳啓曰,今日殿座時,承旨當爲備員,新除授右承旨金晳根,卽爲牌招,何如?傳曰,允。
又啓曰,今日殿座時,承旨當爲備員,而行右承旨金晳根,承牌來詣朝房,有身病,不得肅謝,何以爲之?敢稟。傳曰,許遞,前望單子入之。
吳俊泳,以吏曹言啓曰,今此三角山·白嶽山·木覓山·漢江,六次祈雨祭,崇品塡差事,命下矣。行上護軍李源命·洪祐吉·曺錫輿·徐衡淳,左參贊金尙鉉,俱以年七十以上,不得塡差,行兵曹判書尹滋承,行禮曹判書李鎬俊,俱以賓客,例不得塡差,行上護軍金炳㴤·李寅命,行工曹判書尹秉鼎,俱以在外,只有行上護軍金有淵一員矣。無排備之路,何以爲之?敢稟。傳曰,曺錫輿·徐衡淳進去。
傳于鄭顯英曰,禮房承旨馳詣受香諸處,奉審摘奸以來。
鄭顯英,以侍講院言啓曰,今二十七日,親臨景武,王世子侍座,是時本院,當爲全數進參,而文學尹相衍,兼文學金弼洙,試所進,無以備員,何以爲之?敢稟。傳曰,許遞,前望單子入之。春坊前望單子入之,文學尹尙學,兼文學金明圭,添書落點。
鄭顯英,以侍講院言啓曰,新除授兼文學金明圭,卽爲牌招,何如?傳曰,允。鄭顯英啓曰,卽者宗廟署官員來言,再明日朔祭受香時,提調洪鍾軒,以獻官當爲進參,而試所進,不得進參云,何以爲之?敢稟。傳曰,許遞,令該曹口傳差出。
吏曹口傳政事,以趙秉鎬爲宗廟提調。
吳益泳啓曰,江界防禦使元禹常,移拜平安兵使,有除朝辭赴任之命矣。密符則以前所受仍佩,諭書則安寶,使院吏齎傳,何如?傳曰,允。
又啓曰,新除授江界防禦使南命善,以前任鐵山府使,時在任所,有除朝辭赴任之命矣。密符則使宣傳官齎傳,諭書則安寶,使院吏齎傳,何如?傳曰,允。承旨前望單子入之,洪殷謨落點。
鄭顯英,以禮曹言啓曰,今五月二十九日,親臨景武臺日次儒生殿講敎是時,王世子侍座之節,何以爲之?敢稟。傳曰,依例磨鍊。
又以弘文館言啓曰,新除授校理金宗圭,時在京畿永平地,經筵入番事緊,請斯速乘馹上來事,下諭。傳曰,許遞。
吳益泳,以親軍別營言啓曰,左二番騎士將廉志善,身病猝重,勢難察任,改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
乙酉五月二十七日午時,上與王世子,詣景武臺。館學儒生應製,通方外試取入侍時,行都承旨吳俊泳,行左承旨吳益泳,左副承旨尹相翊,右副承旨李軒卿,同副承旨鄭顯英,記事官鄭寅燮,假注書宋榮大,記事官李茂魯,別兼春秋金喜洙·金春熙,提學金永壽,檢校直閣閔丙奭·朴鳳彬·鄭夏源·沈相瓚,檢校待敎趙東冕,待敎鄭寅昇,副校理朴彛陽,副修撰尹尙學,以次侍立,時至,通禮跪啓請外辦。上具翼善冠·衮龍袍,與王世子,乘輿出建善門。藥房副提調吳俊泳,進前奏曰,侵早勞動,聖體,若何?上曰,一樣矣。仍由廣臨門·神武門,詣景武臺,通禮跪啓請降輿,上降輿陞座,俊泳讀奏入門單子訖。仍奏曰,侍衛從陞中,有試官蒙點人,使之下去,一體行禮乎?上曰,可之。引儀引讀券官領議政沈舜澤,上護軍曺錫輿,護軍金永穆,吏曹參判徐正淳,護軍金炳翊,對讀官戶曹參議鄭憲時,行副護軍李秀萬·鄭元夏,工曹參議鄭光淵,行副護軍洪鍾運·沈東獻,掌樂正吳炳文,副司果兪鎭奎,兵曹正郞林羲相,侍講院說書李容善,藝文館檢閱李茂魯,司正金永迪,入就位,行四拜禮訖。上命書題,賦德成而敎尊,限申時,錫輿等跪書,仍讀奏訖。茂魯等,奉出懸之,上命試官權退,上入小次。傳曰,侍衛陪衛,與排立軍兵,令各其營乾犒饋。小頃,上出次。傳曰,吏曹三堂上·兵曹判書來待,傳曰,領議政入侍。傳曰,吏曹三堂上·兵曹判書入侍。傳曰,師傅輔翼,儲貳敎導,是資崇敬,所以尊道,賓客視之如師傅,贊相禮義,傳經啓沃,必須忠蹇博聞,宜難其選,宮僚華重,關係逈別,從容顧問,官最淸顯,審喩之責,弼諧之職,允合妙簡一代之勝,俾益三善之化,其自今另加雋甄人門,特令異其班秩,以示重春闈,尊師友之意,官制注擬,應行規度,酌古參今,從當啓下。出傳敎俊泳奏曰,先張已入,出標信開布城,呈券儒生,使之次次出送,何如?上曰,以已下標信擧行,可也。又奏曰,收券已多,考試,何如?上曰,可也。宣傳官跪稟懸燈。上曰,唯。仍命試券編次後,待令于便殿。仍傳曰,還宮當自內爲之矣,該房知悉。上還內,御便殿科次入侍時,俊泳曰,今番則取幾人乎?上曰,取百人。舜澤等編次後,待令于便殿。上曰,讀券官·對讀官入侍。俊泳曰,讀券何以爲之乎?上曰,對讀官讀之。茂魯讀奏第一張,上命止之。舜澤奏曰,書等何以爲乎?上曰,一張書正三下,九張書草三下,其餘竝書次上,舜澤書訖。俊泳曰,坼封何以爲之乎?上曰,承旨坼封也。俊泳等坼封讀奏訖。上命書傳敎曰,館學儒生應製賦居首三下幼學金允聲,直赴殿試,之次草三下幼學黃永萬等九人,竝直赴會試,之次次上幼學崔贊敎等二十人,竝給二分,之次次上幼學尹相宓等二十人,竝給一分,之次次上幼學徐相彬等二十人,竝付之監試初試榜末,之次次上幼學金稷鉉等三十人,各奎章全韻一件賜給。傳曰,入格儒生李聖烈,此是桂坊也,守令待窠,首先擬入。出傳敎傳曰,入格儒生,明日待令。仍命試官先退,又命退,諸臣以次退出。
乙酉五月二十七日申時,上御景武臺。領議政入侍,吏曹三堂上·兵曹判書同爲入侍時,行都承旨吳俊泳,記事官鄭寅爕,記注官李禧龍,記事官李茂魯,領議政沈舜澤,行吏曹判書李秉文,參判徐正淳,參議徐胄淳,兵曹判書尹滋承,以次進前訖。上曰,史官分左右。仍敎曰,予以此事,每欲一番下敎而未果矣。從當有傳敎,而輔導諸貳,有國之先務,其責任,專在於師傅賓客。況今東宮,春秋鼎盛,其所輔翼敎導之方,豈不有望於卿乎?又敎曰,當下傳敎,而竗揀賓僚,所以輔導東宮也。在昔肅廟·正廟春邸時,亦有此下敎矣。近日賓僚,非不峻選,而予欲稍改官制,極其淸顯,此事何如?舜澤曰,方今悠悠萬事,莫先於輔翼春宮,而賓僚之選,極淸顯,聖敎切當,以此頒諸朝紙,則孰不攢祝欽艷,而非徒官制之淸顯,專在於得人矣。上曰,然矣。得人爲第一,而亦不得不久任責成,勿限瓜期也。舜澤曰,然則前後左右,罔非正人,而古之審諭,無以加此矣。上曰,官制變通,何以爲之,而乃可爲極淸顯乎?舜澤曰,臣於筵席,不敢率爾仰對,而選注新制,惟在自上處分之如何矣。上曰,賓客,以文衡及文任通望人,輔德·兼輔德,以直學·副學通望人,長望受點,弼善以下,以翰閣圈人注擬,輔德·兼輔德,未經三銓,已經三銓亞卿後,直擬亞銓,而參上則加資後直擬泮長,參下則陞六後,直擬東壁。舜澤曰,如此則其爲淸顯,在今日朝廷,罕與倫比。秉文曰,淸顯無以加此矣。滋承曰,古者,以湖堂爲淸顯,而比諸今日春坊,則殆不如也。上曰,湖堂極選,果如是也。舜澤曰,列聖朝竗揀儒臣中,年少才藝之人,賜暇讀書於湖上,成就學業,以備顧問,故謂之湖堂,近上內閣抄啓文臣之規,蓋倣此矣。上曰,自何時停廢乎?舜澤曰,似在英廟朝時矣。上曰,春坊官制,旣已變通,則桂坊亦當有變通,自今爲始,問議于師傅·大臣後注擬,而初除守令,勿拘階級,擬望,可也。舜澤曰,均是東宮之官,合有處分,而桂坊,自古稱以極淸宦,故人家先世,若有已行桂坊者,每稱爲桂坊幾代孫,豈非蔭塗之極淸顯乎?滋承曰,近日桂坊,已極用峻望矣。秉文曰,桂坊合有處分,而衙門六朔,詞訟六朔,竝爲勿拘,則可爲特恩耳,初除守令,不拘階級,則似違官制矣。上曰,詞訟六朔,則已自年前勿拘矣。官制變通,問議大臣而爲之,可也。仍敎曰,輔德,古者有以亞卿爲之之時,但務得其人,不可拘以資級矣。秉文曰,古亦有以堂下爲之者矣。舜澤曰,古有輔德加資矣。上曰,輔德以下,竝爲實爲兼,著爲定式,可也。秉文曰,然則輔德以下,有實職則俱以兼職下批乎?上曰,依此爲之。秉文曰,輔德,以亞卿受點,則行輔德下批乎,兼輔德下批乎?上曰,以兼輔德下批,可也。仍敎曰,官制及應行節目,問議大臣而爲之,可也。仍命書傳敎曰,師傅,輔翼儲貳,敎導是資,崇敬,所以尊道,賓客視之如師傅,贊相禮儀,傳經啓沃,必須忠蹇博聞,宜難其選。官僚華重,關係逈別,從容顧問,官最淸顯,審諭之責,弼諧之職,允合竗揀一代之勝,俾益三善之化,其自今另加雋甄人門,特令異其班秩,以示重春闈尊師友之意,官制注擬,應行規度,酌古參今,從當啓下。出傳敎輔德閔泳韶進前奏曰,春坊官制變通,已有成命,臣不勝欽頌萬萬,而第伏念春坊下隷,料布甚薄,實難專意供役,極爲矜惻。若非自上特下處分,則自臣院,果無措處矣。上敎大臣曰,春坊下隷之料布,合有變通,將何以爲之耶?〈舜澤曰〉,聖敎至此,合有變通矣。上曰,春·桂坊下隷爲然,政院下隷之料布殘薄,亦當顧恤也。大臣須宜裁量而措處焉。舜澤曰,政院是傳命重地也,下隷料布之殘薄,極爲矜惻,合有處分,謹當奉承下敎,而見今戶·惠財匱竭,似難擧行,若不預究生財,則猝無以辦出,是用伏悶耳。上命大臣先退,又命政官。承史以下,以次退出。
上在景福宮。停常參·經筵。
自午時至二十九日開東,灑雨下雨,測雨器水深一寸二分。
鄭顯英啓曰,明日殿座相値,視事頉稟之意,敢啓。傳曰,知道。
傳于鄭顯英曰,入格儒生,崇陽門外施賞。
鄭顯英,以禮曹言啓曰,大小科陳試人許付事,曾有定式矣。丁丑九月日次儒生殿講入格給二分,幼學許,庚辰六月七夕製入格,幼學林源弼,同年同月日次儒生殿講入格給一分,幼學南啓英,辛巳二月日次儒生殿講入格給一分,幼學韓溥源,同年同月館學儒生應製入格給一分,幼學李鶴範,同年三月三日製入格給一分,幼學李重輔,同年六月日次儒生殿講入格給一分,幼學任輔準,同年八月七夕製入格給一分,幼學韓錫胤,同年九月秋到記製述入格給二分,幼學金奉圭,同年同月九日製入格給一分,幼學金鶴圭,壬午二月館學儒生應製入格給一分,幼學趙鍾覺,同年九月九日製入格給一分,幼學裵玄稷,俱爲陳試,故取考其所受公文,明白無疑,依例許赴於今此增廣文科初試,使之較藝等第之意,分付,何如?傳曰,允。
又以禮曹言啓曰,卽接四館所牒呈,則乙酉三月春到記殿講入格給一分,幼學宋周顯,以講經生,兼有製工,今番增廣,從願許付事,報來矣。製述講經直赴會試及給分人,勿論增式年別試,從願許赴事,載在法典,幼學宋周顯,依願許赴於今此增廣文科初試,使之較藝等第之意,分付,何如?傳曰,允。
又以親軍營言啓曰,本營字內鷹峰近處南邊城女墻,與北岳越城處女墻,今已畢築之意,敢啓。傳曰,知道。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,侍衛·陪衛與陪立軍兵等處,乾犒饋分給之意,敢啓。傳曰,知道。
又以畿沿海防衙門言啓曰,本衙門陸軍別將,已依事目,以紮營地方官富平府使許璡啓差矣。今旣移防龍山,則富平府使兼帶陸軍別將,今姑減下,何如?傳曰,允。
又以成均館大司成意啓曰,文廟守僕二窠,旣已有闕,其代以時任守僕金應大·鄭命稷,單望啓下,以爲久任之意,敢啓。傳曰,知道。
又以奉常寺提調意啓曰,東籍親耕田所種大麥打作,則所出爲六石十四斗,小麥打作則所出爲一石之意,敢啓。傳曰,知道。
上在景福宮。停常參·經筵。
藥房提調李秉文,副提調吳俊泳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
鄭顯英啓曰,明日常參·經筵,取稟。傳曰,停。
吳益泳啓曰,右承旨洪殷謨,左副承旨尹相翊,今日不爲仕進,竝卽牌招,何如?傳曰,允。
鄭顯英啓曰,直講吳濚鐸肅單,纔已捧入矣。卽聞直講,惟是趙光祐,而誤以吳濚鐸之名書呈,事未前有,極爲駭然。原肅單勿施,當該直講,所當重勘,而本院請推之外,無他之可施之罰,何以爲之?敢稟。傳曰,從重推考。
傳于鄭顯英曰,禮房承旨馳詣宗廟·景慕宮,奉審摘奸以來。
傳于鄭顯英曰,政官牌招開政。
傳于鄭顯英曰,同敦寧許遞,今日政差出。
傳于鄭顯英曰,同經筵·同春秋,竝許遞,今日政差出。
傳于鄭顯英曰,金吾堂上竝許遞,今日政差出。
傳于鄭顯英曰,呈告禮曹參議許遞,今日政差出。
傳于鄭顯英曰,在外工曹判書許遞,今日政差出。
傳于鄭顯英曰,吏曹堂上竝入時。
傳于鄭顯英曰,東壁正字外玉堂,竝許遞,今日政差出。
傳于鄭顯英曰,銓郞復舊例差出。
傳于鄭顯英曰,貳師·賓客·春坊肅拜時,引儀呼唱定式。
傳曰,已有可援之例,貳師·賓客·春坊,肅拜於閤門事,分付。
兵曹口傳政事,副司果單閔正植。
兵曹口傳政事,親軍別營騎士將單韓鎭奎。
傳于鄭顯英曰,雨勢如此,日次儒生殿講,更待下敎。
鄭顯英,以禮曹言啓曰,卽接四館所牒呈,則乙酉五月,館學儒生應製入格,幼學金允聲直赴殿試,幼學黃永萬·趙昌泳·李昌俊·金永直·白樂範·裴炳完,童蒙陳璟,幼學李海翼·李聖烈,以上直赴會試,幼學崔贊敎·崔東九·車象玉·李鼎榮·李起·朱冕南·李載克·林鎭玉·朴冀陽·吳道善·洪祐翊,童蒙安哲榮,幼學蔡琮植·金興根·張世炫·尹悳榮·韓龍圭·李演學·秦百元·尹斗柄,以上給二分,幼學尹相宓·尹相澈·吳正根·睦景錫·鄭俊朝·吳永澧·鄭翰謨·南定熙·魯學周·李龍珠·鄭海七·金商玄·安得中·李秉五·李重熙·李龍善·安龍吉·鄭在祐·李道熙·金采秀,以上給一分事,命下,竝於今番,分等許赴事,報來矣。幼學金允聲,許赴於今此增廣文科殿試,幼學黃永萬等九人,許赴於增廣文科覆試,幼學崔贊敎等四十人,許赴於增廣文科初試,使之較藝等第之意,分付,何如?傳曰,允。
注書鄭寅燮病,代以李敏植爲假注書。以左副承旨尹相翊牌不進罷職傳旨,傳于鄭顯英曰,只推。
鄭顯英啓曰,司諫南濟元,旣入闕中,不爲傳啓,直爲出去,事甚未安。推考,何如?傳曰,允。
傳于鄭顯英曰,日次儒生殿講,明日爲之。
鄭顯英,以吏曹言啓曰,三水都護府使趙羲仁戶奴呈狀內,矣上典,以前任法聖僉使,領運上來時,水路得病,萬無赴任之望云,其身病,旣如是,則有難强令赴任,罷黜,何如?傳曰,允。
又以吏曹言啓曰,繕工監假監役官金膺濂·郭致䄵,俱以身病,呈狀乞遞,竝改差,何如?傳曰,允。
又以忠勳府言啓曰,順康園守奉官金厚永,以其身病,呈狀乞遞,改差,何如?傳曰,允。
又以吏曹言啓曰,信川郡守金稷鉉,善山都護府使趙駿九,相換事,命下矣。信川郡守金稷鉉,以前任稷山郡守,方在解由未出中,何以爲之?敢稟。傳曰,勿拘。
又以吏曹言啓曰,信川郡守金稷鉉呈狀內,矣身受由上京,矣身病猝重,萬無還官之望云,其身病旣如是,則有難强令還任,罷黜,何如?傳曰,善山府使趙駿九相換。
又以吏曹言啓曰,陜川郡守兪鎭一,林川金甲秀相換事,命下矣。林川郡守金甲秀,以前任定山縣監·德山郡守,方在解由未出中,何以爲之?敢稟。傳曰,勿拘。
又以統理交涉通商事務衙門言啓曰,監理仁川港通商事務洪淳學,除拜仁川府使矣。依釜山·元山港已例,使之兼察本港監理事務,令該曹下批,何如?傳曰,允。
有政。吏批,行判書李秉文牌不進,參判徐正淳牌招不進,參議徐胄淳進,同副承旨鄭顯英進。以吏批言啓曰,行判書李秉文,參判徐正淳,竝牌招不進,小臣獨政未安,何以爲之?敢稟。傳曰,只出緊任。以李秀洪·南周元爲校理,閔泳壽·李承九爲副校理,宋秉宙·尹起晉爲修撰,李晩正·尹相衍爲副修撰,趙秉鎬爲工曹判書,徐正淳·張世容·李道宰爲同經筵,呂重燮爲同敦寧,洪在正爲禮曹參議,徐衡淳爲判義禁,金蘊淳·金鶴根·李鍾俊爲同義禁,閔應植·趙秉轍·李根命爲同春秋,弘文博士兼說經單鄭寅昇,弘文正字二單,李容善·金永迪。
兵批,行判書尹滋承病,參判李敦夏病,參議尹病,參知曺寅承入直進,右副承旨李軒卿進。上護軍尹秉鼎,護軍金晳根·徐鶴淳,副護軍尹命植·朴聖德·文章憲,副司直金宗圭·宋奎會·朴彛陽,副司果權榮洙·趙秉聖·洪鍾憲·成石柱·崔商興·李萬爕,以上竝單付。吏批,再政。工曹參判閔應植·朴聖德·韓鎭協爲假監役,順康園守奉官金商郁,知義禁單金蘊淳,兼待敎單鄭寅昇,兼說書單李容善。三政。以鄭宅朝爲假監役,假監役朴聖德,前分監役文章憲,已上今超通政,朝官年八十,依法典加資,信川郡守金稷鉉,善山府使趙駿九,已上相換,陜川郡守兪鎭一,林川郡守金甲秀,已上相換事,承傳。贈吏判徐長輔,贈左贊成,贈吏參徐有階,贈吏判例兼,已上判義禁徐衡淳兩代。
傳于鄭顯英曰,明日出宮門路,以建善門爲之。
鄭顯英,以禮曹言啓曰,昨日甘澍,旣過寸餘,見今濃雲四布,有時霏微,繼此霈然,方切顒望,而連薦圭璧,恐涉瀆褻,祈雨祭,姑爲觀勢擧行,何如?傳曰,允。
又以奎章閣言啓曰,明日卽觀文閣朔奉審日次,臣進詣擧行之意,敢啓。傳曰,知道。
又以親軍別營言啓曰,本營字內崇禮門南邊體城四間許頹圮處,今二十九日爲始,改築之意,敢啓。傳曰,知道。
吏曹啓目粘連,觀此弘文館校理宋奎會上疏,則以爲臣之老母,年今七十有餘矣。夙嬰貞痼之疾,且當衰暮之境,個養多失便宜,精力倍加澌綴,臣方左右扶將,晝宵焦迫,與菽水之供,常患難繼,蔘桂之劑,尤何能辦?奄奄之狀,若不保朝夕,臣情到此,五內如灼,故人所謂報劉日短,正爲臣今日道也。噫,臣之釋褐,甫有三四年,何敢有希恩干祿之圖,而第念牲養之榮,人不至願,烏哺之情,微物猶然,玆敢冒昧呼籲於孝理之下。伏望天地父母,倘諒至切之懇,用推錫類之仁,特令選部,畀臣一小縣,得遂專城之養亦爲白有臥乎所。宋奎會之家貧親老,菽水難繼之狀,通朝之所共知,許畀一縣,俾伸至情,久合於於孝理之政是白矣乎,經幄之臣,出補外邑,事體不輕,臣曹不敢擅便,上裁,何如?判付。啓,依回啓施行爲良如敎。
兵曹口傳政事,內禁將單李卨鉉。
兵曹啓目粘連,觀此全羅左水使李熙甲狀啓,則會寧浦萬戶崔斗鉉,人固剛直,熟諳邊務,罄薄廩,公廨城堞,重修新建,軍弊矯捄,散民還聚,戰器修繕,庫儲備完,民情願留來訴,至於四次是如乎,仍任一款,令該曹稟處亦爲白有臥乎所,實績殊甚嘉尙。係是職分內事,且京外久勤之積滯,不可不念,仍任一款,置之,何如?判付。啓,依允。
乙酉五月二十九日三更,上御乾淸宮。吏曹堂上入侍時,同副承旨鄭顯英,記事官趙章夏,記事官李茂魯·閔宗植,行吏曹判書李秉文,參判徐正淳,參議徐胄淳,以次進伏訖。上曰,史官分左右。仍命吏曹堂上進前。秉文等進前。上曰,日前以春坊事,有所下敎,而猶有所未及下敎者,今又引接矣。說書兼說書落點後,仍兼弘文正字也。秉文曰,依下敎爲之矣。上曰,待敎之兼正字,說書兼之,則待敎亦不可無兼,而我朝古例,有博士及正字二窠,合爲三窠,互相陞次,單付博士,可也。秉文曰,然則傳敎頒布,恐好矣。上曰,此不必傳敎頒布,列聖朝曾以筵敎定式,今亦依此爲之也。秉文曰,臣等之口布傳敎,有所未安,筵說頒布,恐好矣。上曰,問議于大臣,可也。仍敎曰,銓郞欲將復舊矣。秉文曰,銓郞幾窠差出乎?上曰,銓郞二窠差出,而此則春坊中,注擬,可也。仍書傳敎曰,銓郞復舊例差出。上曰,桂坊自今爲始,外任除拜後,不計考限,勿拘遷轉也。秉文曰,外任五考後陞移,此爲由例,而聖敎懇摯,雖未滿一二考,勿拘陞移乎?上曰,以此爲之,而在任遭故,與落仕人,勿拘常例,卽爲甄復,可也。秉文曰,依下敎奉承矣。上曰,說書·兼說書,須於今日政,正字下批也。秉文曰,說書旣以正字下批,則待敎以博士下批乎?上曰,依爲之。仍敎曰,玉堂問安,依承史內閣例,請承傳色爲之。仍命吏曹堂上竝先退。命書傳敎曰,已有可援之例,貳師·賓客·春·桂坊,肅拜於閤門事,分付。又命傳敎曰,貳師·賓客·春·桂坊肅拜時,引儀呼唱定式。又仍命書傳敎曰,自今爲始,春坊牌招,以牙牌爲之事,定式。仍命史官就座,又命退,承史以次退出。
上在景福宮。停常參·經筵。
吳俊泳啓曰,來初五日朝參日次,而景陵忌辰祭齋戒相値,頉稟之意,敢啓。傳曰,知道。
鄭顯英啓曰,明日常參·經筵,取稟。傳曰,停。
又啓曰,玉堂上下番俱空,事甚未安。應敎閔京鎬內閣進,副應敎朴齊斌病,新除授校理李秀洪·南周元,副校理閔泳壽·李承九,修撰宋秉宙·尹起晉,副修撰李晩正·尹相衍,竝卽牌招,推移入直,何如?傳曰,允。
又啓曰,試官之出榜詣闕,例也,而慶科增廣文科初試一所監試官梁鳳濟,謂有身病,自外徑歸,事甚未安。推考,何如?傳曰,允。
又啓曰,試官之出榜詣闕,例也,而慶科增廣文科初試二所監試官黃起鴻,謂有身病,自外徑歸,事甚未安。推考,何如?傳曰,允。
吳俊泳啓曰,右承旨洪殷謨,疏批已下,卽爲牌招,何如?傳曰,允。
傳于吳益泳曰,左營兵房沈宜弘,後營兵房李奎顔相換。
兵曹,親軍左營兵房沈宜弘,後營兵房李奎顔,以上相換事,承傳。
以司謁口傳下敎曰,別兼春秋閔正植,屢飭之下,尙不入來,是何道理?令政院申飭牌招。
鄭顯英,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,校理李秀洪,時在京畿高陽地,經筵入番事緊,請斯速乘馹上來事,下諭。傳曰,許遞。
吳益泳,以親軍左營言啓曰,左哨哨官梁道煥,特敎之下,尙不起復,屢度申飭,謂有身病,無意擧行,萬萬駭然,爲先汰去,其代中哨哨官李斗瓚陞差,右哨哨官趙定錫,屢月身病,運動末由,勢難察任。今姑改差,其代前哨哨長金鍾桓陞差,竝使之擧行,何如?傳曰,允。
又以親軍別營言啓曰,本營兵丁五哨,竝將領,移屬海防衙門矣。卽見該衙門因下敎移文,則只受兵丁五百名,將領以下,竝還爲辭矣。兵丁今旣移屬海防衙門,領官朴珪熙,哨官李敎哲·李敏濟·尹泳翰·沈憲澤·閔鳳鎬,竝姑減下,何如?傳曰,允。
又以親軍後營言啓曰,本營領官高永根,身病甚重,勢難察任,姑爲改差,何如?傳曰,允。
右承旨洪殷謨疏曰,伏以臣於月前,伏蒙譴竄之命,未及登途,而伏奉分揀恩旨,臣誠萬萬惶懍,繼以感恧,惟自蟄伏訟愆而已。今又匪意,承宣恩除,遽及臣身。噫,人臣之陪扈班儀,分義卽然,而臣則擅離尋鄕,罪著闕參,雖以聖上包荒之度,有此曲貸,而若臣虧分蔑義之辜,固自如也。當罰而不罰,非憲之常也,當勘而未勘,非分之幸也,臣何敢以獲逭爲幸,晏然冒當乎?玆敢短章自劾,仰瀆崇嚴。伏乞聖明,俯垂鑑諒,亟遞臣見職,更命攸司,議勘臣罪,以肅朝綱,以安微分焉。臣無任云云。答曰,省疏具悉。往事何必爲引?爾其勿辭察職。
兵曹參議尹疏曰,伏以臣才本鹵劣,晩補蔭調,匪料遲暮之景,猥竊科第,以若寒素之門,驟躋緋玉,過福而災必生,負乘而寇且至,乃於再昨年,以前任長興事,慘被繡彈,竟勘流配,旋推匿瑕之恩,特紆賜環之典,霜雪雨露,無非至敎,間除諫長,今又以騎省參貳,鳳誥荐降,龍光若偏,臣誠惶霣感泣,莫省攸措。仍伏念臣素乏剸理之才,屢叨字牧之任,僅免大戾,是僥倖耳。及除長興之府,是稱南州之雄,局鉅弊劇,自知不堪,莅纔數朔,而辭遞矣。凶彼逆徒泳敎,以湖南御史,臚列臣罪,罔有紀極,至於盜臣二字,尤不勝骨驚而神跳也。顧臣愚騃,縱乏分憂,然而若以他邑事責臣,臣不敢曰,無一誤,惟是府,則席未及煖,雖欲貪饕,奚暇措手乎?所謂乾沒公貨云者,尤不成說。臣之解歸後,猶有會在錢千餘兩之推來者,如或公貨有犯,則由吏豈不以此計除,而無一言輸納乎,臣與泳敎,旣無宿怨,而捏臣辱臣,至於此極,臣於在囚?之時,臣之從子性普,不勝憤痛,敢有鳴冤之擧,天日臨燭,處分嚴明,特令本道行査,査官所覈,與繡啓,一切相反,則雖以渠之如鬼如蜮,亦不能條辨於自列,疏中,其所構臣,自歸欺君,吁亦憯且毒矣。噫,臣之薄竄卽宥,縱荷拂拭之眷,奈此大質已虧,更無彈束之望,惟以杜門謝榮,以爲一半分息補,嘗聞管仲之言,禮義廉恥,是謂四維,亦有朱夫子所訓,士大夫進退,有關風俗,臣以釁孽之蹤,徒憑寵靈,自諉趨走之恭,則是重得罪於進退廉恥也。臣固不足恤,其爲仰累於淸朝重四維勵風俗之政,果何如哉?百爾自思,萬難冒膺,玆敢齎怵陳辭。伏乞聖明,亟收臣職名,仍投臣散地,亦治臣孤恩慢命之罪,是區區血祝之地。臣無任云云。答曰,省疏具悉。往事何必爲引?爾其勿辭察職。
乙酉六月初一日,上詣景武臺。日次儒生殿講入侍時,行都承旨吳俊泳,行左承旨吳益泳,右承旨洪殷謨,左副承旨尹相翊,右副承旨李軒卿,同副承旨鄭顯英,記事官鄭寅燮·趙章夏·李茂魯·閔宗植,直提學尹用求·閔泳煥,檢校直閣金文鉉·閔丙奭·朴鳳彬·鄭夏源,直閣閔京鎬,檢校待敎趙東冕·金用圭·金弼洙,待敎鄭寅昇,以次侍立,時至,通禮跪啓請外辦。上具翼善冠·衮龍袍,乘輿出建善門,藥房提調李秉文,副提調吳俊泳,進前問候訖。由神武門,詣景武臺,通禮跪啓請降輿,上降輿陞座後,俊泳奏曰,從陞中試官蒙點人,使之下去,一體行禮乎?上可之,考官尹滋承·金奎弘·李應夏,參考官朴鳳彬·金宗漢·張錫裕·閔宗植,以次行禮就位訖。上命開講,儒生等以次應講。少頃上命書傳敎曰,日次儒生殿講未畢,便殿待令。又命書傳敎曰,還宮當自內爲之矣,該房知悉。通禮跪啓禮畢,承旨請出標信解嚴,上還內,諸臣以次退出。
乙酉六月初一日,上御乾淸宮。日次儒生未畢講入侍時,行都承旨吳俊泳,行左承旨吳益泳,右承旨洪殷謨,左副承旨尹相翊,右副承旨李軒卿,同副承旨鄭顯英,記事官鄭寅燮·趙章夏·李茂魯,直提學尹用求·閔泳煥,檢校直閣金文鉉·閔丙奭·鄭夏源,直閣閔京鎬,檢校待敎趙東冕·金用圭·金弼洙,待敎鄭寅昇,考官尹滋承·金奎弘·李應夏,參考官朴鳳彬·金宗漢·張錫裕·閔宗植,以次侍立。上命開講,儒生等應講訖。上命書傳敎曰,更鼓夜深,日次儒生比較,明日待令。以司謁口傳下敎曰,日次儒生比較時,侍衛置之,承史閣臣春·桂坊入參。上命試官先退,又命退,諸臣以次退出。
上在景福宮。停常參·經筵。
自開東至人定,灑雨下雨,測雨器水深八分。
明日乃是初伏,自明日處暑間,視事頉稟之意,敢啓。傳曰,知道。
鄭顯英啓曰,判義禁徐衡淳,同義禁李鍾俊,除拜後過三日不爲出肅,竝依定式,推考警責,仍卽牌招察任,何如?傳曰,允。
行護軍金鶴根疏曰,伏以臣自速罔赦,復何敢抗顔於人?而區區微衷,不得不仰呼於天地父母之下。臣素以文離之質,加之以痿軟之症,不自意狗馬〈之〉齒,今已六旬,風火內煎,榮衛日凋,目欲視而轉暈,口將言而輒呿,神耗形枯,奄奄如八九句癃殘之物,大質已虧矣。蓋人之身體運用,莫急於四肢,而肢之爲用,又莫切於下體,臣自近年伊來,脚膝酸攣,左部尤甚,坐久則刺疼,而膝不得伸,立久則麻痺,而脚不能屈,駸駸成痼,魚腹貼脛,以左較右,大細懸殊,不可謂一體之肢,而醫家所謂偏枯也。此固僚列之所共的見的知者,而臣之貞疾,旣至於此,則死固非恨,只恨臣本以儱侗無似之物,厚蒙恩造,輥到卿列,彝性所具,詎敢無萬一圖報之忱,而徒積辜負,絲毫蔑效,臣所以至恨在心,死有不朽者也。惟臣塵刹之願,卽不過乎調持餘生,跡不違於輦轂,瞻無遠於觚稜,歲時慶賀,進退候班矣。不幸臣疾去猶甚焉,而逮矣昨冬之變,蒼黃起程,罔夜鑽進,冒寒而添祟,脚氣上衝,筋縮隨至,卽地情狀,實無餘望,歸伏鄕第,刀圭爲事,幸當暖節,僅得甦生,而向在賀儀之日,動駕之時,臣不得進參者,實由臣實病之如右,然而人臣事君之道,不有其身,則乃敢以賤軀之疾,自謂調理,經年閱月,偃然在鄕,此邦憲之所莫貸,物論之所不容也。臣有是罪,惟俟大何,何圖恩譴,特施薄竄而旋寢,雖是大聖人包荒之澤,寔出於匪怒伊敎之恩。古語有曰,賞罰中,然後臣下勸,當重而輕,猶謂不中,而況輕且宥之乎?臣自聞命,莫知攸爲,擔舁上來,恭俟嚴誅,翻然改圖,不惟不勘,反以拂拭之,以臣爲同知義禁府事者,伏奉除旨,臣誠震駴,五內失守,尤莫省其攸措。臣雖愚昧,粗知廉防,何敢泯默,而有若無犯者然冒進也哉?玆敢披瀝衷懇,仰瀆崇嚴。伏乞聖明,特軫邦憲之不可貸,物論之不可容,亟遞臣所叨之銜,仍治臣當勘之律,以戒倖官,以安微分焉。臣無任云云。答曰,省疏具悉。往事何必爲引?卿其勿辭行公。
乙西六月初二日。上御乾淸宮。日次儒生殿講比較入侍時,行都承旨吳俊泳,行左承旨吳益泳,右承旨洪殷謨,左副承旨尹相翊,右副承旨李軒卿,同副承旨鄭顯英,記事官鄭寅燮·趙章夏·李茂魯,直提學尹用求·閔泳煥,檢校直閣金文鉉·閔丙奭·鄭夏源,直閣閔京鎬,檢校待敎趙東冕·金用圭·金弼洙,待敎鄭寅昇,考官尹滋承·金奎弘·李應夏,參考官朴鳳彬·金宗漢·張錫裕·閔宗植,以次侍立。上命開講,儒生等比較應講訖。上命書傳敎曰,四月朔日次儒生殿講,居首通幼學宋台憲,直赴殿試,之次通生員朴周憲等二十人,竝直赴會試,之次通幼學李鍾弼等七人,竝給二分,之次通幼學尹敎性等七人,竝給一分,之次略幼學姜敬熙等八人,各奎章全韻一件賜給。又命書傳敎曰,入格儒生明日待令。上命試官先退,又命退,諸臣以次退出。
上在景福宮。停常參·經筵。
自開東至酉時,灑雨下雨,測雨器水深一寸三分。
尹相翊啓曰,右副承旨李軒卿,今日不爲仕進,卽爲牌招,何如?傳曰,允。
傳于尹相翊曰,入格儒生崇陽門外施賞。
尹相翊啓曰,行都承旨吳俊泳,右承旨洪殷謨,不爲仕進,行左承旨李軒卿牌不進,同副承旨鄭顯英式暇出去,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨李軒卿牌不進罷職傳旨。傳于尹相翊曰,只推。
尹相翊啓曰,右承旨洪殷謨牌不進,伴直無人,右副承旨李軒卿,卽有只推之命,更爲牌招,何如?傳曰,允。
以慶尙監司狀啓,進上生竹筍,節序差早,筍芽不萌,限內不得封進,惶恐待罪事。傳于尹相翊曰,勿待罪事,回諭。
以右承旨洪殷謨牌不進罷職傳旨。傳于尹相翊曰,只推。
尹相翊,以議政府言啓曰,卽見咸鏡南道統禦使趙載觀狀啓,則本營所管沿邊邑鎭看審次,馳往于利原等地,守令治績與軍器·軍丁·烽臺·把守等事,如法按檢,而三水府使兼右營將李啓興,治績茂異,不可以已遞勿論,合有褒奬之擧,請令廟堂稟處矣。管下守令,苟有著績,則據實登聞,固其宜矣,而至請廟稟,殊違格例,下款措辭,亦涉不審,該帥臣推考,狀本令該曹,稟處,何如?傳曰,允。
又以親軍別營言啓曰,本營騎士將韓鎭奎,以前任龍宮縣監,尙在任所矣。領軍之職,久曠可悶,改差,何如?傳曰,允。
上在景福宮。停常參·經筵。
傳于尹相翊曰,待敎鄭寅昇,馳詣景陵,奉審摘奸,仍留監祭,局內諸陵,一體奉審以來。
注書趙章夏病,代以李起鎰爲假注書。
尹相翊啓曰,因兵曹啓目,平安監司兼親軍西營使下批,所佩兵符,令本院改造下送,舊兵符上送本院,使之燒火事,允下矣。兵符今旣改造,而前該營使閔應植,旣已上京,卽爲牌招傳授,舊兵符使之還納,以爲燒火之地,何如?傳曰,允。
又啓曰,行都承旨吳俊泳,同副承旨鄭顯英,式暇出去,左承旨吳益泳,右承旨洪殷謨,不爲仕進,右副承旨李軒卿,傳旨未下,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
傳于尹相翊曰,公事不審之中官李朱夏,從重推考。
以右承旨洪殷謨牌不進罷職傳旨,傳于尹相翊曰,只推。
尹相翊,以禮曹言啓曰,祈雨祭觀勢擧行事,草記,允下矣。日前甘澍霑潤之餘,又得連日之雨,庶慰三農,民事萬幸,祈雨祭仍爲停止,而六次虔禱後,靈應旣在三日之內,當有報謝之節。三角·木覓山·漢江報謝祭,待立秋後,擇日設行,何如?傳曰,允。
行吏曹判書李秉文疏曰,伏以臣謬荷特達之知,冒據〈非〉分之職,拜誥而怵畏,不遑控籲,奉牌而趨恭,未敢逡巡,屢遭行政,黽勉濡涊,進靦退慄,如不自容,今已月易矣。以臣揆臣,不過是饕榮貪祿而止,曷嘗有鑑〈空〉衡平絲毫補罅之實哉?顧今聖度奮發,百工淬礪,而庶官藏否之責,生民休戚之原,惟天官悉司之。其人存則其政擧,自非如臣舃滷,所宜强肩,而念臣蒙被嶽海崇深,區區筲量,自以爲塵利圖酬,有或藉手於此,不揣而入,冥擿而行,不旋踵而瘢疣莫掩,謗訕隨至。於是乎一日冒蹲,反添一日辜負,遂使典選綦重之務,由臣隳壞,其於覈實之政,得無左乎?至若機務籌策,罔非謹嚴縝密,而苟然充位,裒然參聞,奚異責聾而審音,强瞎而辨色哉?臣之去就,不待灼揲而決矣。臣蒲質早痿,近益尩悴,自從瘴海以還,服水祟而胃土日鑠,値炎節而痰火時升,百邪交攻,駸作癃痼,而頃退政席,又添寒症,昏伏床褥,屎不省計,以時日動嚲無望。玆罄披瀝之私,敢蘄曲遂之仁,伏願聖慈,諒臣憫臣,亟改臣銓職與有司之銜,以幸公私,千萬至祝。臣無任云云。答曰,省疏具悉。長銓重任,何可輕遞?卿其勿辭行公,有司之任依施。
上在景福宮。停常參·經筵。
自開東至人定,灑雨下雨,測雨器水深一尺四寸六分。
藥房提調李秉文,左副承旨尹相翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
大王大妃殿進御二戔重人蔘粟米飮,自今日一貼式,限二貼煎入事,榻前下敎。王大妃殿進御二戔重人蔘粟米飮,自今日一貼式,限二貼煎入事,榻前下數。
尹相翊啓曰,同副承旨鄭顯英,今日不爲仕進,卽爲牌招,何如?傳曰,允。
又以內醫院提調意啓曰,副提調吳俊泳,今日問安,不爲仕進,卽爲牌招,何如?傳曰,允。
傳于尹相翊曰,刑·工換房。
尹相翊啓曰,行都承旨吳俊泳,右副承旨李軒卿,式暇出去,行左承旨吳益泳,右承旨洪殷謨,不爲仕進,同副承旨鄭顯英,傳旨未〈下〉,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
以同副承旨鄭顯英牌不進罷職傳旨,傳于尹相翊曰,只推。
以右承旨洪殷謨牌不進罷職傳旨,傳于尹相翊曰,只推。
尹相翊啓曰,右承旨洪殷謨牌不進,伴直無人,同副承旨鄭顯英,旣有只推之命,更爲牌招,何如?傳曰,允。
又以親軍別營言啓曰,本營兵房李昌鎬,身病甚重,勢難察任,今姑改差,何如?傳曰,允。
上在景福宮。停常參·經筵。
自開東至酉時,灑雨下雨,測〈雨〉器水深一寸三分。
鄭顯英啓曰,假注書李起鎰,時無職名,令該曹依例付軍職,冠帶常仕,何如?傳曰,允。
傳于鄭顯英曰,奉審閣臣入侍。
傳于鄭顯英曰,吏曹參判有闕之代,前望單子入之。
兵曹,以鄭洛鎔爲親軍別營兵房。
兵曹口傳政事,親軍別營騎士將單李命遠。
鄭顯英,以禮曹言啓曰,卽接景陵官員所報,則今六月初六日,行忌辰祭獻官,受香下來之際,爲潦水所阻,初六日日出後,始爲奉來行祀云矣。享禮何等敬謹,而致此將事之過時,雖與無端遲滯有異,揆以祀典,萬萬驚悚。當該獻官,不可無警,捧現告令該府拿問勘處,何如?傳曰,過時將事,聞甚驚悚,揆以法意,宜施當律,而參以事勢,容有可原,獻官請罪,特爲分揀。
又以奎章閣言啓曰,檢校待敎金宗圭,自鄕上來云,卽爲牌招察任,何如?傳曰,允。
又以親軍右營言啓曰,本營北漢管城將權用哲,身病甚重,勢難〈察〉任,改差,何如?傳曰,允。
注書鄭寅燮病,代以朴暾陽爲假注書。
又以兵曹言啓曰,卽接宗廟署入直訓鍊院判官李道熙手本,則宗廟大門西邊墻垣二間許頹〈圮〉云。臣滋承馳詣看審後,爲先令繕工監,堅實圍排,衛軍二名定立,限改築間,嚴加守〈直〉,令該曹卽速修築,亦令巡邏營門,申飭校卒,各別巡察之意分付,何如?傳曰,允。
左參贊金尙鉉疏曰,伏以臣之乞退,是豈可已而不自已者耶?其所以不自已者,卽曰,力不逮耳,非惟力不逮也,顧其力已竭矣。夫人臣之事君也,心爲師而力爲之輔,忠智可殫,事業可做,是故,及其壯也,北山大夫,旅力方剛,經營四方,仲山樊侯,威儀是力,王躳是保。及其老也,書所云番番良士,旅力旣愆,傳所云陳力就列,不能者止,蓋以力之衰旺,爲進退之義,先王之古典然也。臣之無才猷無勩績,姑無論已,前後章奏之言老言病,支離絮疊,上瀆淸燕,雖涉屑越,今日不如昨日,夕證更添朝證,有時乎若將頃刻溘然,都無一線可起之力。如是而時節起居,慶賀班次,其何以撐支趨走乎?顧君子盡老,而尙有康健之人,夙夜匪懈,而率多英俊之彦,靑瑣衣冠之盛,香案供奉之列,不患無其人。留臣一身,適足貽累於治世,放臣一身,亦知無缺於朝籍,則無寧早許還山,飮水調病,苟存一日之命,卽天地好生之德也。譬如駑駘垂斃,不勘復加鞭策,則脫鞿銜而縱之於長林豐草之間,不待棗脯之厚料,庶或免弊帷之歸也。遭際隆平,臣非無至願也,便訣明時,臣非不自悼也,而再籲唐突,直坐力不從心耳,臨疏涕,不知所裁。伏乞聖明,惻然垂諒,特允前請,以卒終始曲成之澤,千萬血祝。臣將退矣,可無一言而退乎?易曰,何以聚人,曰財,理財正辭禁民爲非曰義,大學云國不以利爲利,以義爲利也,長國家而務財用者,必自小人矣。是知易·大學,同一義也,而朱子論此曰,絜矩章,專言財用,繼言用人,蓋人主不能絜矩者,皆由利心之起,故此所以專言財用也。人才用舍,最係人心向背,若能好要從衆,則用舍當於人心,此所以繼言用人也。臣謂群聖賢之言,若是深切,可以爲萬世法,伏願殿下,穆然澄省,以用人爲理財之本,好惡用舍,大服民心,則國家幸甚,臣無任云云。答曰,省疏具悉。方切求舊,奚又引年?不可決捨,勿復煩陳,尾附可見憂愛之誠,當體念矣。
吏曹參判徐正淳疏曰,伏以吏侍之職,典劇司會,參銓覈而貳選事,登下卿士之能否,攝補尙書之闕遺,今臣所叨是耳。拜命之初,感激居先,未守量入之戒,姑托趨走之恭,擡騂策駑,迄玆蹲冒,外似揚揚,內實蹙蹙。亦嘗承匱代斲,心手相戾,疵纇莫揜,聖度淵弘,縱倖逭于何罰,輇才尠薄,祗自覺其慄。與其徒懷嚴畏,積有瘝官之罪,無寧悉暴衷懇,獲諧守分之願,誠以寵榮不可以久饕,職要不可以虛縻也。伏況臣年來貞疾,祟在痰火,根委旣痼,羸悴轉甚,頹謝綿綴,不堪陳就之狀,自有班行,衆視所共悶諒,顧遑敢蔓辭,襮飾自底,告不以實,滋益其辜負也?參以公私事計,其懇懇求解,爲究竟妥當,尙云晩矣。玆敢冒入文字,仰干聰聽,惟聖慈俯垂憫覆,特允,臣所辭,俾調息得宜,職務無曠,是臣區區蘄幸焉。臣無任云云。答曰,省疏具悉。所請依施。
乙酉六月初六日三更,上御乾淸宮。奉審閣臣入侍時,同副承旨鄭顯英,假注書李起鎰,記事官李茂魯·閔宗植,待敎鄭寅昇,以次進伏訖。上曰,史官分左右,仍敎曰,奉審閣臣進前。寅昇進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉,仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。還詣景陵,仍留監祭,將事安寧之意,敢此仰達矣。上曰,諸陵上俱爲安寧乎?寅昇曰,俱爲安寧矣。上曰,碑閣·丁字閣,今番雨後,俱無傾頹乎?寅昇曰,各陵上皆無頉,而惟景陵丁字閣,頗有滲漏處矣。仍奏曰,獻官與臣中路阻水,不得趲程,莫重享祀,過時追行,萬萬惶懍,而臣亦未能趁到,惶蹙之極,不知攸達矣。上曰,何時將事乎?寅昇曰,日出後將事矣。上曰,祀典所重,雖極悚惶,阻水而然,此與無端遲滯,有異矣。寅昇曰,聖敎縱軫事勢,下情祗切惶懍矣。上曰,事勢然矣。仍敎曰,潦漲何如乎?寅昇曰,冒雨作行,溪路無分,遍是水中,自鵲川,不得通涉,雖待水退,暴注益漲,滯留經夜,待船得渡,始達陵下矣。上曰,沿路農形,何如乎?寅昇曰,旱餘得雨,移秧可畢,而以急雨之致,多潰缺處云矣。上曰,史官就座,仍命閣臣先退,又命退。承史,以次退出。
上在景福宮。停常參·經筵。
洪殷謨啓曰,右副承旨李軒卿,今日不爲仕進,卽爲牌招,何如?傳曰,允。
吏曹參判前望單子入之,李承純落點。
鄭顯英啓曰,假注書朴暾陽,時無職名,令該曹依例付軍職,冠帶常仕,何如?傳曰,允。
上在景福宮。停常參·經筵。
自開東至人定,灑雨下雨,測雨器水深四寸五分,自人定至初九日開東,灑雨下雨,測雨器水深四分。
洪殷謨啓曰,右副承旨李軒卿,今日不爲仕進,卽爲牌招,何如?傳曰,允。
承旨前望單子入之,金明圭添書落點。
兵曹口傳政事,親軍別營兵房單鄭洛鎔。
李軒卿,以議政府言啓曰,方有商辦事,當派員赴津矣。同副承旨金明圭,問議使差下,使之不日登程,何如?傳曰,允。
又以禮曹言啓曰,卽接北關王廟守直官牒呈,則本廟正殿覆簷閣北邊回簷滲漏,祭床與卓衣·地衣,多有沾濕,碑閣西邊內墻二間頹圮時,一角門一間破傷,內三門間間滲漏,守直官廳溫突一間破傷,東邊外墻三間頹圮云矣。修改之節,不容少緩,而見今雨水頻仍,待快晴擇日擧行,何如?傳曰,允。
又以親軍別營言啓曰,卽接北關王廟守直官所報,則本廟東邊墻垣三間頹圮云,爲先堅實圍排,待晴改築之意,敢啓。傳曰,知道。
又以兵曹言啓曰,卽接宗廟署入直訓鍊院判官李道熙手本,則宗廟大門東邊墻垣四間許頹〈圮〉云。臣滋承馳詣看審後,爲先令繕工監,堅實圍排,衛軍二名定立,限改築間,嚴加守直,令該曹卽速修築,亦令巡邏營門,申飭校卒,各別巡察之意分付,何如?傳曰,允。
又以兵曹言啓曰,卽接景慕宮入直訓鍊院主簿金炳善手本,則本宮大門北邊墻垣一間外面缺落云。爲先令繕工監,堅實圍排,衛〈軍〉二名定立,限改築間,嚴加守直,令該曹卽速修築,亦令巡邏營門,申飭校卒,各別巡察之意分付,何如?傳曰,允。
又以兵曹言啓曰,卽接北所衛將李轍相牒報,則本所字內承和門西邊內宮墻三處,合十二間,文慶廟北邊內宮墻六間許,因雨頹圮云。爲先令紫文監,以杻把子及長木,堅實圍排,把守則迎秋門入直軍三十名除出,限修築間,嚴加守直之意,敢啓。傳曰,知道。
又以兵曹言啓曰,卽接西道參軍金益來牒報,則彰義門南邊第一城廊近處體城九間,第三城廊近處體城八間許頹圮云。爲先令繕工監,堅實圍排,令該營卽速修築,而把守軍兵,亦令該軍門,量宜定送,限改築間,嚴加守直之意分付,何如?傳曰,允。
行兵曹判書尹滋承疏曰,伏以臣衰癃疎拙,百無一能,而年來踐歷,崇顯至此,其殆無官不做,有除輒膺,只效一節之趨,若昧三揖之義,謂之廉防之都虧可也。謂之分數太沒亦可也,乃於本兵除旨之下,豈不欲控實陳章,而人或不諒臣前後微諦之自有不同,驟看而泛論之曰,彼夫也某官則不辭,某官則辭。曾所不辭者,自謂可堪,而今所辭者,獨不可堪乎云爾,則臣將惶愧轉甚,無說可解,所以姑且含默,抗顔膺命者,月已易矣,而顧其中,則誠蹙蹙然一日不能自安也。噫,大司馬之職,是何等重任也?古之詰戎兵掌邦政,尙矣勿論,第以國家制置言之,分內省而統轄宿衛,綰外郡而收納名布,銓注則竝於天官,金縠則亞於地部,而矧今淹滯積而無疏鬱之方,支放繁而無策應之術。苟非鑑識足以辨別,幹辦足以領會,筋力又足以奔走行陳之間,則莫宜居之,是豈如臣老拙一書生,所可晷刻冒據者哉?臣之自知,人之知臣,斷斷不容以此等事擬議之,離奇之木,承之大廈,款段之乘,列之上駟,其顚其蹶,可立而待,聖明在上,焉敢誣也?且臣夙抱貞疾,寧日恒尠,每値木火之行令,自致水穀之不化,平日所食,未過溢勺,而近又中暍已甚,下泄不止,以此見狀,無以自力於鞭弭周旋之列,深量宿計,不可蹲仍。玆敢披瀝仰籲於黈纊之下,伏乞聖慈,憐臣憫臣,亟遞臣本兵之任,回授可堪之人,不勝大願。臣無任云云。答曰,省疏具悉。本兵之任,何可輕遞?卿其勿辭行公。
海防總管李鳳九疏曰,伏以臣地非勳戚,才乏文武,而待罪後營,黽勉行公,忽於日昨,又伏奉除旨下者,以臣爲海防總管,臣聞命惝惶,尤不知所出也。臣於軍旅之事,據所匪據也久矣,以言乎冒叨,則延至八朔,以言乎管轄,則沿帶諸道,顧臣湔劣,何以堪承?竊伏念臣門地單寒,才術淺短,而幸際聖明,濫竊科第,邇來四年之間,滾到卿月之班,其踐歷者無非踰分也,其所超躡者無非冥升也。古有一歲九遷之官,而今臣不幸近之,除書一出,嗤點四至,臣所以居常兢懼,淵谷在前者也。至於昨冬將兵之銜,尤是格外也,夢外也,是豈臣一息之可安?若謂臣於帳殿之下,粗效負勒之勞云爾,則此實爲人臣子職分內事,初無可紀之績,而遽呼小兒,至拜大將。立賢雖曰,無方,用人如是苟艱,而畢竟駁正之論未聞,濫受之弊已痼,愚不自量,晏然蹲仍,至有迺者誤恩之再降,臣若不及今辭退,則人將謂何,罪又居何?且於月初,臣之老父臣翊奇,又蒙特恩,超除亞卿,一門之內,父子之鬂金,在於不幾月之間,世皆艶之,而臣則爲懼,夫過福之招,理實不誣。臣雖無狀,略聞古訓之緖餘,玆敢悉暴衷懇,仰瀆崇嚴,伏乞聖慈,俯垂鑑諒,特遞臣所帶之任,俾蒙終始之澤焉。臣無任云云。答曰,省疏具悉。卿其勿辭行公。
上在景福宮。停常參·經筵。
洪殷謨啓曰,左副承旨尹相翊,今日不爲仕進,卽爲牌招,何如?傳曰,允。
吏曹,問議使單金明圭差〈下〉事承傳。
傳于李軒卿曰,各營使之例兼親軍提調,已有定式,而西營卽外營也,不可無自京句管。左營使閔應植,親軍西營兼提調差下,使之隨機董飭。
傳于李軒卿曰,霖雨連霔,諸處人戶,必多頹壓,分遣宣傳官與五部官,摘奸以來。
傳于李軒卿曰,兼文學有闕之代,前望單子入之。
兼文學前望單子入之,金弼洙落點。
以左副承旨尹相翊牌不進罷職傳旨,傳于李軒卿曰,只推。
李軒卿啓曰,行都承旨吳俊泳廚院進,行左承旨吳益泳奉命在外,右承旨洪殷謨式暇出去,左副承旨尹相翊牌不進,同副承旨金明圭奉命出疆,院中只有臣一人,伴直無人。左副承旨旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,卽者義禁府都事來言,時囚罪人鄭佑默,當爲嚴覈,而判義禁徐衡淳,呈辭受由,知義禁金蘊淳在外,同義禁金鶴根·李鍾俊,俱有身病,不得開坐云。受由與在外,何以爲之,而同義禁竝卽牌招,何如?傳曰,竝許遞,前望單子入之。
金吾堂上前望單子入之,判義禁金有淵,知義禁韓敬源,同義禁李僖魯·金綺秀落點。
李軒卿,以承文院言啓曰,節使回便帶來咨文中,有使臣加賞事矣。以前頭使行奉表稱謝之意,撰出先通咨文,付撥下送灣府,以爲入送之地,何如?傳曰,允。
又以兵曹言啓曰,今六月初九日丙子日出,寅正三刻七分,土王改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火。議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以親軍別營言啓曰,因兵曹草記,承和門西邊內宮墻三處,合十二間,文慶殿北邊內宮墻六間許頹圮處,迎秋門入直軍三十名除出,將校二人率領,限改築間,嚴加守直之意,敢啓。傳曰,知道。
又以親軍別營言啓曰,因兵曹草記,彰義門南邊第一城廊近處體城九間,第三城廊近處體城八間許頹圮處,出番軍各十名除出,將校各一人率領,限改築間,嚴加守直之意,敢啓。傳曰,知道。
又以親軍別營言啓曰,本營營制節目,更爲磨鍊以入之意,敢啓。傳曰,知道。
領議政沈舜澤疏曰,伏以臣籲微私而誠有未孚,攀別諭而恩荷特異,懍恧雖大,瀆溷是懼,卽改宿算,復耐重務。前席咨訪,遠猶無獻,外啓稟覆,舊章有違,同朝面責,遐氓口訕,受以爲過,恬若不聞,紳笏珩珮,猶復得得,獨開黃扉,夏序又盡矣。徒使臣之懇懇,蘄幸於我殿下者,反自歸於不誠無實,張虛罔上而已,此豈臣之本情也哉?世之論臣者,其必曰,夫也之言去,卽邀寵而固位也。爲臣而原恕者,亦必曰,前日所蔑效,在今日可效之乎?臣於是,雖有懸河之辯,無以解釋,曉夜究思,影媿形渥,俯仰高厚,靡所厝躬。顧今朝象王綱,國計民憂,以至俗習趨尙之日卑日渝者,苟欲歷陳,指不勝屈,而一言蔽曰,豈雍容暇豫荏苒悠泛之時乎?我殿下簡修進良,聚精會神,雖如救焚拯溺之爲,尙患其收拾不得,矧臣無似,一往不復,亢據首揆之席,久擔元輔之責,而所揆者何事,所輔者何言?譬如調度告匱,而拙婦無謀,形症互現,而庸醫昧方,一日二日,辜負已厚,固非一退可贖,而惟其退之遲速,實有大關係於民與國耳。日月至明,必無遺照,而汔玆寬假,苟然在位,於國無補,於民有害者,誠不能無憾於天地之大也。臣本卑鄙,事我殿下,荷眷何如,受寄何如,而今於皓首殘齡,愛惜軀命,工謀占便,違拂聖旨,則是臣之先負臣心也,萬萬豈常情常理所可出哉?伏惟聖明,儻賜諒察,必謂臣前後血懇,亶出於公耳國耳之心,而匪直由乎區區私圖也。亟降德音,允臣所請,則公私事計,幸莫大焉,祈祝之切,言不知裁,屢瀆之罪,伏地俟勘,臣無任云云。答曰,省疏具悉卿懇。見今國計之岌嶪,民憂之澒洞,累卵漏舸,不足喩其危且艱矣。顧予寡昧,治不徯志,恒懼不克負荷,澆醨焉賴卿德望而鎭安之,䕺脞焉賴卿謨猷而彌綸之。予之所仰成,如彼其專,卿之所自效,亦不可掩,不圖巽章忽至,愕眙莫省攸謂也,其非雍容暇豫荏苒悠泛之時,卿旣言之矣。資使卿不在其位,迨玆汲汲之會,以卿蹇蹇之義,其必挺身擔夯,若焚拯溺之爲,而寧忍恝然言去,乃使渺予一人,靡所依毗哉?決非所以平昔厚望,卿須深自諒,亟斷來章,益勉匡濟之策,俾民國永賴焉。仍傳于李軒卿曰,此批答遣史官,傳諭。
行護軍李淳翼疏曰,伏以臣見差景陵祭官,中路阻水,不得趲程,莫重享祀,過時將事,惶蹙悚懍,恭俟嚴譴,卽伏見禮曹草記批下者,則有獻官請罪特爲分揀之命矣。聖度縱軫事勢而寬恕臣罪,有關祀典,而倖逭,轉益震越,無地自容,玆敢短章自劾。伏乞聖明,俯賜鑑諒,付臣司敗,勘臣當被之律,以昭法紀焉。臣無任云云。答曰,省疏具悉。已有處〈分〉,何必爲引也?
吏曹參議徐胄淳疏曰,伏以臣之見叨銓職,亦已有日矣,何嘗自謂有一分可堪之實,而思所冒仍哉?誠以前後特授之恩,不敢遽孤,黽勉行公,至有代斲,而麟楦鵜梁,爲物議之嗤點,有未暇恤焉耳。早自解免,無至重誤,卽臣區區義諦,而第臣與新除授本曹參判李承純,有妻黨應避之嫌,揆以典式,在所當遞,玆敢短章控籲。伏乞聖明,俯垂鑑諒,亟命選部,照例鐫改,俾公格存而私分安焉。臣無任云云。答曰,省疏具悉。疏辭下該曹稟處。
副修撰李晩正疏曰,伏以臣卽六十無聞之冗碌一下品耳,以才而襪線蔑補,以器而履屐無當,棄固自劃,役於何有?幸際我聖上千一之會,晩暮一第,已云僥踰,夫豈有毫分進取之望?伏況臣將老癃病,實難離違,而棲遑旅邸,經歲經年,職以依近觚稜,少伸戀結之忱也,不謂玉署新除,有隕此際,臣拚誥悸慄,莫省所以自措也。噫,論思啓沃,責之綦賢,果何如,而竟爲臣身榮觀而止,滿心惶愧,益懼不稱,惟宜早自丐免,還他本分,投置散地,歌詠聖澤,庶或爲萬一不報之報,此臣所以寤寐一念,如縛求解也。第伏念臣有至切情私之不能自阻於孝理之下者,臣父年今七十有六矣。疾恙常隨,茶湯不離於須臾,契活全疎,菽水難繼於朝夕,服勤病側,粗效牛馬之走,反哺私情,有愧烏鳥之微。在臣釋褐以前,恒懷求祿之計,及臣發軔之後,詎忽逮養之戀,孔邇之天,仁以成物,曲爲之地,微無不燭,庸敢具牘,鳴暴於天地父母之前。惟聖明諒臣矜臣,所帶館銜,卽賜鞶褫,特命選部,畀臣一小縣,獲遂便養之願焉。臣不以見職自居,則何遑贅他,而猗我殿下,挺上聖之姿,撫中興之運,自初服而命哲,致萬幾之凝績。殷宗務敏之學,姫文緝熙之工,不待臣等之陳勉,而顧今貳極正位,重离總明,惟是睿齡之物誨,亶在重宸之身敎。伏願煩開講筵,延訪儒臣,尋繹虞·夏之典謨,溯接周·孔之淵源,則聖恣益聖,重光復重,萬億無疆之休,實基今日,惟殿下懋哉懋哉?臣無任云云。答曰,省疏具悉。疏辭許令該曹稟處,尾附事當留念矣。
慶尙道安東儒生金晉祐等疏曰,臣竊伏惟念,天敍五典,君臣之義爲重,人稟四端,惻隱之仁居先,惇五典體四端,學宮之所講明也,士子之所躬行也。鄒魯南鄕,從事於斯,而臣等地卑限嚴,不能自拔於其中,甘作聖世之棄民者,三百有餘年矣。何幸少須臾不死,躬逢盛際,聖化漸熙,國制一新,其所以疏冤導鬱之政,靡不用極,瀛選奎銜,已爲注望,經筵銓貳,皆得擬,猗嶼盛矣,此誠立賢無方,王道蕩蕩這氣象也。環東土三千里億萬庶類,齊呼萬歲,藹然春風,噓生於中外,一心效死之時也。至若嶺南一區,謬於習俗,鐵限愈固,所謂庶類云,看作棄物,擯不與俎豆禮讓之所,鄕黨任職之間,所以昨秋慶州儒生進士臣李能模之鳴冤者也。仁天閔下,一視赤子,恩綸霈下,批旨內若曰,宜有疏鬱之政,令道臣詳査措處,繼之道臣趙康夏,奉承聖旨,甘飭列邑,而有曰,內而淸顯歷揚,外而梱鉞相望,以至宗廟之享,竝擬祝司之任。太學之祀,同參獻執之列,無間於朝著,流通於儒宮,而夫何嶠南一域,蔽於見聞,泥於防限。校院之任焉而不與之,祖先〈之〉廟焉而擯斥之,名之曰,新舊,百世而不改,使斯人含冤齎鬱,適足干和。又云一哉王言,曷敢不對揚萬一,而措處疏鬱,莫先於儒任之通行,如或有稱以舊儒,襲謬行鬧之弊,指名馳報,以爲別般措處云云。而禮安之陶山,慶州之玉山,安東之屛山,順興之紹修,尙州之玉峰,善山之月菴,卽一道之首善。故敬奉聖旨,兼將道臣甘飭,馳往傳諭,則慶州·玉山,許以疎通,而惟獨禮安·陶山,非但不有君命,蔑倫敗常之變,因此層生。前參議臣李晩燾,幼學臣李晩鷹,倡爲防命之計,兼售逞私之說,大會諸李於院庭,捉致其庶族之行尊者幾人,縛跪庭下,杖之笞之,視同奴隷,大書勿許庶類四字揭付壁上。本邑縣監李鶴淵,渠以寄命百里之臣,固當奉行朝令不暇,而有何梟獍之腸,捉致奉旨之新儒,使刑吏,墨削朝令二字,嚴刑三次,牢囚數月。噫嘻痛矣,梗化防命之徒,從古何限,而豈有如此輩之違越君命,壞亂人紀者乎?揆以王章,合置何辟?在昔錮官之日,初無枳鄕之事目,而鄕人之禁錄,何其易也?見今署淸之日,又有聖敎之嚴明,而儒林之通錄,何其難也?今則通於上,而未通於下,伸於大,而未伸於小,其冤尤倍於未通之前矣。說之者曰,朝著旣通,何必呶呶於鄕黨校院云爾,而此則不然,校院者,禮義相先之地也,鄕黨者,官府贊政之所也。習禮義學政敎,爲他日立朝需用之資,則其可以任小而忽之哉?此誠正廟朝批旨若曰,儒任鄕任,足可爲薄試之階者,實淵鑑之燭於微細也。夫人家父母,同養赤子於一被之內,强者噬弱弱者被蹴,則爲父母者,亦豈安於心哉?臣等卽我殿下被中之弱子也,其爲陵轢,不啻噬蹴而已,則曷不號訴於君父之前乎?伏願殿下,俯垂鑑諒,亟令王府,以正其梗逆成命之罪,特下嚴旨,行會各道校院,鄕黨之諸任,斯速通行,獲參人類,歌詠聖澤之地,千萬至祝,不勝大願。臣無任云云。答曰,省疏具悉。苟如疏辭,悖習可駭,令道臣一一詳査登聞。
上在景福宮。停常參·經筵。
藥房副提調吳俊泳啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李軒卿啓曰,開坐事,命下矣。新除授判義禁金有淵,知義禁韓敬源,同義禁李僖魯·金綺秀,竝卽牌招,何如?傳曰,允。
傳于李軒卿曰,副使趙秉式,仍差問候官,使之前往保定府,問候以來。
李軒卿啓曰,行都承旨吳俊泳藥院進,行左承旨吳益泳奉命在外,右承旨洪殷謨,左副承旨尹相翊,不爲仕進,同副承旨金明圭,奉命出疆,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,明日拜表,兩司當爲進參,除在外·未署經外,未肅拜呈告人員,竝待開門牌招,何如?傳曰,允。
傳于李軒卿曰,右副承旨許遞,前望單子入之。
尹相翊啓曰,右副承旨李軒卿,許遞出去,伴直無人。右承旨洪殷謨,所當牌招,而拘於廳規,不得請牌,何以爲之?敢稟。傳曰,牌招。
尹相翊,以議政府言啓曰,謹依下敎,內務府新設節目,書入之意,敢啓。傳曰,知道。
又以禮曹言啓曰,卽接寶城幼學鄭現所志,則以爲族祖世英,嫡妾俱無子,以其同生弟世彦子南彪,欲爲繼後,兩家諸族相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長鄭現所訴旣如此,鄭世彦子南彪,立爲鄭世英之後,何如?傳曰,允。
又以侍講院言啓曰,新除授兼文學金弼洙,卽爲牌招察任,何如?傳曰,允。
吏曹啓目粘連,觀此本曹參議徐胄淳上疏,則以爲,臣與新除授參判臣李承純,有妻黨應避之嫌,揆以典式,在法當遞,伏乞聖明,俯垂鑑諒,亟命選部,照例鐫改,俾公格存私分安是白乎所,相避之法,在下當遞。本曹參議徐胄淳,似當改遞是白乎矣,僚堂遞仍與否,臣曹不敢擅便,上裁,何如?判付啓,依回〈啓〉施行爲良如敎。
吏曹啓目粘連,觀此弘文館副修撰李晩正上疏,則以爲,臣父年今七十有六矣。疾恙常隨,茶湯不離於須臾,契活全疎,菽水難繼,伏乞聖明,諒臣矜臣,特命選部,畀臣一小縣,獲遂便養之願焉是白乎所,李晩正之家貧親老,菽水難繼之狀,通朝之所共知也。許畀一小縣,俾伸至情,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
領議政沈舜澤箚曰,伏以日前延昌府夫〈人〉禫祭後,王大妃殿問安儀節,卽係應行,事體至爲重大,而自政院初無知委,二品以上,竝未進參,已不勝萬萬皇恐。況於朝紙,晏然特書,事未前有,尤極悚然,凡諸大小候班,承旨未嘗不參,而旣無實行,至於虛頒,出納惟允之地,寧有如許錯失?臣謂伊日在直承旨,捧現告施以譴罷之典,斷不可已也。臣職忝三事,首於百僚,旣不能先事而董飭,竟未免恒禮而曠闕,罪有當勘,短章自劾,伏乞聖明,亟降威罰,俾法紀昭而具僚警焉。取進止。答曰,省箚具悉卿懇。事體果甚疎忽,擧行亦不誠實,所失旣在喉院,則於卿何有,而如是過引乎?承旨譴罷依施,卿其諒之。仍傳于尹相翊曰,此批答遣史官,傳諭。
上在景福宮。停常參·經筵。
自開東至酉時,灑雨下雨,測雨器水深九分。
尹相翊啓曰,今日拜表時,憲府則監察代行矣,雖無諫院,依例行禮之意,敢啓。傳曰,知道。
又啓曰,來十六日日次儒生殿講日次,而親臨與命官,何以爲之?敢稟。傳曰,景武臺親臨磨鍊。
承旨前望單子入之,尹宖善落點。
尹相翊啓曰,新除授右副承旨尹宖善,卽爲牌招,何如?傳曰,允。
傳于尹相翊曰,政官牌招開改,總理大〈臣〉以下下批,以此定式。
傳于尹相翊曰,吏曹參議有闕之代,前望單子入之。
吏曹參議前望單子入之,鄭夏源落點。
尹相翊啓曰,新除授吏曹參議鄭夏源,一體牌招,何如?傳曰,允。
傳于尹相翊曰,陳奏三使臣留待。
傳于尹相翊曰,陳奏三使臣入侍。
傳于尹相翊曰,摠理大臣領議政爲之。
傳于尹相翊曰,判宗正卿李載元,內務督辦差下,戶曹判書沈履澤,典圜局管理金永壽,大護軍閔種默·李喬翼,開城留守趙準永,行護軍閔泳煥,竝協辦差下,副護軍鄭夏源,前參議王錫鬯,同副承旨金明圭,竝參議差下。
傳于尹相翊曰,各營使隨資級內務堂上例兼單付下批。以司謁口傳下敎曰,內務府堂郞中,或有相避,世嫌勿拘。
以執義白奎洙,掌令洪贊燮,持平王濟肯·金萬濟,司諫南濟元,獻納李俒牌不進罷職傳旨。傳于尹相翊曰,只推。
傳于尹相翊曰,在外同敦寧·敦寧都正許遞,今日政差出。
傳于尹相翊曰,呈告兵曹參知許遞,今日政差出。
傳于尹相翊曰,臺諫竝許遞,今日政差出。
傳于尹相翊曰,法司堂上竝許遞,今日政差出。
傳于尹相翊曰,廣州留守南廷順,江原監司閔致序相換。
傳于尹相翊曰,副司果鄭混,今日政六品職擬入。
傳于尹相翊曰,機張縣監李圭明,參上宣傳官加設單付。
尹相翊,以義禁府言啓曰,新除授知義禁韓敬源,同義禁金綺秀,時無職名,令該曹口傳付軍職,何如?傳曰,允。
兵曹口傳政事,大護軍韓敬源,護軍金綺秀,以上竝單付。
尹相翊啓曰,卽者義禁府都事來言,時囚罪人鄭佑默,當爲嚴覈,而判義禁金有淵,同義禁金綺秀,俱爲未肅拜,不得備員開坐云,竝卽牌招,何如?傳曰,允。
又啓曰,判義禁金有淵,牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
尹相翊,以吏曹言啓曰,繕工監假監役官韓協·鄭宅朝,成均館典籍宣俊采·洪秀寅,南學敎授閔正植,中學敎授閔啓鎬,俱以身病,呈狀,乞遞,竝改差,何如?傳曰,允。
又以忠勳府言啓曰,順康園守奉官金商郁,以其身病,呈狀乞遞,改差,何如?傳曰,允。
尹相翊啓曰,臣吏·兵批兼進之意,敢啓。傳曰,知道。
有政。吏批,行判書李秉文牌招不進,參判李承純,在外未肅拜,參議鄭夏源進,左副承旨尹相翊進。以吏批言啓曰,行判書李秉文牌招不進,參判李承純在外未肅拜,小臣獨政未安,何以爲之?敢稟。傳曰,只出緊任。
又以吏批言啓曰,全羅道南原居幼學李永祐呈狀內,矣身父行副護軍鼎祥,今年爲一百歲,而見漏於本道應資老人秩云,故考見帳籍,則百歲果爲的實矣。在前如此之人,啓稟蒙恩,多有已例,今日政加資下批之意,敢啓。傳曰,知道。以金晩植爲大司憲,李承五爲大司諫,洪敬燮爲執義,李肇信爲司諫,金在鼎·南爲掌令,尹善柱·趙鎭萬爲持平,朴永斗爲獻納,李秉燮·鄭寅漢爲正言,鄭承鉉爲校理,李寅應爲刑曹判書,金益容爲判尹,金九鉉爲刑曹參判,李容直爲左尹,魚允中爲右尹,徐正淳爲同敦寧,朴性德爲敦寧都正,李敎稙爲刑曹參議,李東淵爲兵曹參知,兪致亨·趙復永爲監察,趙秉縉爲機張縣監。總理內務府事單沈舜澤,督辦內務府事單李載元,協辦內務府事六單,沈履澤·金永壽·閔種默·李喬翼·趙準永·閔泳煥,參議內務府事三單,鄭夏源·王錫鬯·金明圭,督辦內務府事單金箕錫,協辦內務府事四單,任商準·李敎獻·李奎奭·閔應植,監理仁川港通商事務單洪淳學,廣州留守南廷順,江原監司閔致序,今超資憲相換事承傳,兼持平朴岐勳減下。
兵批,行判書尹滋承病,參判李敦夏病,參議尹入直進,參知李東淵,左副承旨尹相翊進。以李恒儀爲管城將,白樂善爲長山別將,朴完基爲鷺梁別將,金奎鈺爲鼎足別將。同知加設單李鼎祥,大護軍李世宰·洪鍾軒,護軍徐正淳·李源逸·趙雲涉·呂重燮·李應夏,副護軍李軒卿·徐胄淳·趙鍾弼·曺寅承·柳渠·李演學·李在昊·高尙奎·權龜淵副司直李秀洪·白奎洙·南濟元·洪贊燮·朴齊純·王濟肯·金萬濟·李俒,副司果金炳植·朴周鉉·朴暾陽,以上竝單付。兼南漢守禦使單閔致序,兼江原道兵馬水軍節度使單南廷順,宣傳官參上加設單李圭明。
吏批,再政。以金允植爲藝文提學,李根命爲同經筵,吳瀅鐸·閔龍鎬爲典籍,閔泳壽爲中學敎授,李俒爲南學敎授,尹相耇爲掌樂主簿,李裕中爲司饔主簿,李演學·高尙奎爲假監役,沈龜澤爲順康園守奉官。三政。李應淳爲監察,金寓根爲掌樂主簿,安永祜·徐馨輔爲假監役,假監役李演學·高尙奎,前參奉李在昊,前分敎官權龜淵,已上今超通政,朝官年八十依法典加資。四政。孫錫權爲禮賓主簿,鄭混爲監察,兵曹參議單李東淵,參知單尹。
尹相翊,以吏曹言啓曰,慶尙道靑松居幼學申永鎬呈狀內,矣身父生員弘運,道光乙酉式年監試生員三等第四十三人入格,今爲回榜之年矣。應榜受牌自是法例,而今年七十七歲,衰病轉劇,不得登程云,故取考榜目,則參榜年條,果爲的實矣。在前回榜之人不上來者,白牌成給,多有已例,今亦依此擧行,何如?傳曰,允。
又以禮曹言啓曰,今六月十六日親臨景武臺日次儒生殿講時,王世子侍坐之節,何以爲之?敢稟。傳曰,依例磨鍊。
乙酉六月十一日酉時,上御乾淸宮。陳奏三使臣入侍時,左副承旨尹相翊,假注書朴暾陽,記事官車驥衡·閔宗植,陳奏正使閔種默,副使趙秉式,書狀官金世基,以次進伏訖。上曰,史官分左右,仍敎曰,三使臣進前。種默等以次進前。上曰,前年旣有陳奏之擧,未得蒙允,尙今情私悶迫,今日又使卿等之行,幸被天恩,以慰予懷焉,當此潦炎,不近之程,何以往返?頃者船便,請賞咨之附奏矣。卽入禮部,稱謝大人之奉承皇命,來護東國,秋毫無害,諸員大人,一一尋訪,幸雖數三營,更來留護,是所顒望也。自經壬午·甲申罕有之變,始覺天兵之效勞,豈不眷念哉?各國公事官,亦當會合,各項約條,詳探以來。種默曰,臣雖不敏,聖敎如是,當盡誠爲之矣。上曰,上使屢次使行,而副使則初行也。仍敎曰,副使承候官,當往保定府,諸節問候,因告本國之無事。秉式曰,奉行聖敎。上曰,幾日渡江,幾日至皇城?種默曰,若計日則數十日渡江,八月念間,似至皇城矣。上曰,書狀以備聞見,俾盡咨詢之意。世基曰,謹當竭力奉行矣。上曰,潦水在前,卿等愼愼往還也。上命賜藥物等屬,相翊受傳于種默等,種默等跪受訖。上曰,三使臣先退,仍命史官就座,又命退。承史,以次退出。
上在景福宮。停常參·經筵。
尹相翊啓曰,右副承旨尹宖善,同副承旨金明圭,今日不爲仕進,竝卽牌招,何如?傳曰,允。
又啓曰,假注書李起鎰,有病勢難察任,今姑改差,何如?傳曰,允。
尹相翊,以弘文館言啓曰,新除授校理鄭承顯,卽爲牌招察任,何如?傳曰,允。
又以禮曹言啓曰,卽接奉常寺所報,則今番雨後,本寺神室中央風雲雷雨位,三角山位,白岳山位龕室上,多有滲漏。北方玄冥氏位,鼻白山位龕室上,亦有滲漏,正室北邊滲漏,龕室塗褙及窓戶薍簾破傷,移安廳西邊風板椽木瓦子頹落云矣。修改之節,不容少緩,而見今雨水頻仍,待快晴擇日擧行,何如?傳曰,允。
又以兵曹言啓曰,卽接景慕宮入直訓鍊院判官朴章雲手本,則弘化門越邊含春苑墻垣九間,館峴越邊左掖門頹圮云,爲先令繕工監堅實圍排,卽速修築,而亦令巡邏營門申飭校卒,各別巡察之意分付,何如?傳曰,允。
上在景福宮。停常參·經筵。
尹相翊啓曰,同副承旨金明圭,今日不爲仕進,卽爲牌招,何如?傳曰,允。
李起鎰改差,代以朴永勳爲假注書。
傳于尹宖善曰,行護軍閔丙奭,內務協辦差下,副護軍洪承憲,內務參議差下。
尹宖善啓曰,行護軍閔丙奭,內務協辦差下,副護軍洪承憲,內務參議差下事,命下矣。政官牌招開政,下批,何如?傳曰,允。
傳于尹宖善曰,南部都事趙寵熙,宅心陰祕,行己鄙悖,聽聞所及,不啻狼藉,且其姪幼學趙重協,不安本分,綢繆和應,蹤跡閃忽,竝遠惡地定配。前虞候金鏞元,前五衛將申先郁·金光勳,俱以微賤之類,潛相出沒,亦多參涉,竝遠地定配,以爲折奸杜弊。
尹宖善,以兵曹〈言〉啓曰,謹依口傳下敎,桂山洞新宮,移屬于前營之意,敢啓。傳曰,知道。
又以親軍別營言啓曰,本營左別將趙儀顯,身病猝重,勢難察任,〈改差〉,何如?傳曰,允。
又以親軍別營言啓曰,本營別將今當差出,而擬望之人乏少,外任竝擬,何如?傳曰,允。
漢城判尹金益容疏曰,伏以臣於二月二十七日露章尋鄕,曠淹旬時,適値南殿親祼之期,自阻前庭陪參之列,仰愆朝儀,俯隳私分。嶺海嚴命,匪重伊輕,而雷霆之威,曾不竟日,雨露之渥,遽洽敷天,君臣親如父子,則諭之以有所參量,口舌嚴如斧鉞,則戒之以無陷大戾。臣始之感涕被面,終焉惶汗浹背,泥首席藁,惟譴何是竢,而千萬不自意,京兆新除,有隕自天,臣老悸恐震懍,莫省所以自措也。臣固知天地好生之德,山藪包荒之量,置前過於勿問,責來效於自新,而屈法於有罪之地,未爲無欠於綜核,呈身於未勘之前,抑恐有愧於廉維。上下耦失,甚非攸宜,用具短牘,仰瀆崇嚴,伏乞聖明,下臣司敗,勘臣當勘之律,俾法綱肅而賤分安焉,臣無任云云。答曰,省疏具悉。往事何必爲引?卿其勿辭行公。
行都承旨吳俊泳,右承旨洪殷謨,左副承旨尹相翊等聯名疏曰,伏以臣等,卽伏見領議政沈舜澤箚子,則以延昌府夫人禫祭後,王大妃殿問安,自政院初無知委,二品以上,竝未進參,而朝紙特書,無實行而虛頒,以爲本院之錯失,臣等竊不勝惶蹙之至。大凡自內命令,則自本院例是知委各司,而外廷應行之事,各其司自當援例擧行,初無本院之所關矣。至於今番候班,此是外廷應行之事也,自本院例不必先事知委,而各該司亦不待本院通及矣。至於朝紙虛頒,兩司該吏之初不詳審,致有做錯,臣等之不能先事察飭,與當日直僚,均是溺職,而至有坐直承旨譴罷之命,則臣等之罪,自歸倖逭,尤庸悚懍,如窮無歸。用敢聯陳短章,泥首俟勘,伏望聖慈,俯垂鑑諒,亟降威罰,竝施臣等之當律,以爲不職者戒焉,臣等無任云云。答曰,省疏具悉。無實行而虛頒,豈非本院察飭之失乎?旣有論警,卿等亦爲推考。
戶曹參判趙秉式疏曰,伏以臣昨辭文陛,出宿畿邑,瞻望城闕,益切戀結之忱矣。第臣現縻之職,縱非劇務,積月虛帶,不無瘝曠,在前使价之職者,冒控實狀,輒蒙恩諒,臣於是,豈有異同?玆敢從縣道陳章,仰瀆崇嚴。伏乞聖明,俯垂鑑諒,亟遞臣所帶戶曹參判之任,以便公私,千萬幸甚,臣無任云云。答曰,省疏具悉。所請依施。
上在景福宮。停常參·經筵。
自人定至十五日開東,灑雨下雨,測雨器水深一分。
傳于尹宖善曰,傳香承旨,馳詣宗廟·景慕宮,奉審摘奸以來。
尹宖善啓曰,本院今春夏等褒貶,當爲磨勘,而行都承旨吳俊泳廚院進,不得如例磨勘之意,敢啓。傳曰,知道。
傳于尹宖善曰,摠理大臣明日肅謝事,遣史官,傳諭。
傳于尹宖善曰,同副承旨許遞,前望單子入之。
傳于尹宖善曰,泮長許遞,今日政差出。
傳于尹宖善曰,呈告工曹參判·同春秋許遞,今日政差出。
傳于尹宖善曰,在外臺諫許遞,今日政差出。
傳于尹宖善曰,典牲提調李鎬俊,典設提調閔丙奭相換。
傳于尹宖善曰,鐵原府使之代,副護軍李敏承除授。
吏曹,鐵原府使單,李敏承除授事,承傳。
尹宖善〈啓曰〉,行都承旨吳俊泳廚院進,行左承旨吳益泳,右承旨洪殷謨,不爲仕進,左副承旨尹相翊式暇,同副承旨未差,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
尹宖善,以忠勳府言啓曰,順康園守奉官沈龜澤,以其身病,呈狀乞遞,改差,何如?傳曰,允。
又以吏曹言啓曰,繕工監假監役官安永植·徐馨輔,俱以身病,呈狀乞遞,竝改差,何如?傳曰,允。
又以吏曹言啓曰,卽接司僕寺牒報,則以爲再明日日次儒生殿講親臨景武臺敎是時,本寺正,例爲進輿差備,而正金世基,奉命出疆矣。卽速變通,以爲及時擧行之地云,正金世基改差,其代口傳備擬以入之意,敢啓。傳曰,知道。
吏曹口傳政事,以申錫淵爲司僕正。
尹宖善啓曰,臣吏兵批兼進之意,敢啓。傳曰,知道。
有政。吏批,行判書李秉文牌招不進,參〈判〉李承純牌招不進,參議鄭夏源進,右副承旨尹宖善進。啓曰,行判書李秉文牌招不進,參判李承純在外未肅拜,小臣獨政未安,何以爲之?敢稟。傳曰,只出緊任。
尹宖善,以吏批言啓曰,行副護軍李敏承,鐵原都護府使除授事,命下矣。以前任光陽縣監,方在解由未出中,何以爲之?敢稟。傳曰,勿拘。以李大稙爲大司諫,趙秉翊爲執義,吳炳文·李國應爲掌令,李敏奎·任圭常爲正言,洪淳馨爲工曹參判,金明圭爲大司成,閔羲軾爲同春秋。協辦內務府事單閔丙奭,參議內務府事單洪承憲,已上差下事,承傳,典牲提調李鎬俊。
兵批,行判書尹滋承病,參判李敦夏病,參議尹,參知李東淵入直進,右副承旨尹宖善進。宣傳官加設單,洪祐範,護軍李承五,副護軍金宗漢·白致鉉,副司直洪敬燮·金在鼎·南·李東燮·鄭寅漢,以上竝單付。
吏批,再政。以徐相雨爲戶曹參判,權在洙爲掌樂正,李鍮爲軍資正,李羲鳳爲直講,金在健·玉秉觀爲典籍,白寀鎭·金景涉爲假〈監〉役,李根培爲順康園守奉官。三政。南廷綺爲司成,吳善述·嚴俊泳爲假監役。前縣監李有善,今加嘉善,分監役朴致鉉,假監役白寀鎭·金景涉·李鍾根,已上今超通政,朝官年八十依法典加資。四政。以李泰容爲宗府正,故學生鄭師武,贈戶參例兼,學生鄭儆弼,贈左承旨,學生鄭斗載贈僕正,已上同知鄭東駿三代。
尹宖善啓曰,右承旨洪殷謨牌不進,伴直無人,行左承旨吳益泳,所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,護軍單趙秉式。
尹宖善,以奎章閣言啓曰,明日卽觀文閣望奉審日次,臣進詣擧〈行〉之意,敢啓。傳曰,知道。
又以親軍別營言啓曰,本營字內彰義門南邊體城十二間許頹圮處,今已畢築,把守將卒,依例撤罷,女墻仍爲修築之意,敢啓。傳曰,知道。
又以兵曹言啓曰,今十六日景武臺親臨日次,儒生殿講時,本曹堂上侍衛,當爲備員,而參知尹有身病,不得進參。令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
上在景福宮。停常參·經筵。
自人定至十六日開東,灑雨下雨,測雨器水深五分。
藥房都提調沈舜澤,副提調吳俊泳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝比仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
吳俊泳,以內醫院都提調意啓曰,提調李秉文,今日問安,不爲仕進,卽爲牌招,何如?傳曰,允。
傳于尹宖善曰,摠理大臣以下留待。
以右承旨洪殷謨牌不進罷〈職〉傳旨,傳于尹宖善曰,只推。
吏曹口傳政事,以趙忠熙爲兵曹參知。
尹宖善啓曰,行都承旨吳俊泳藥院進,行左承旨吳益泳牌不進,右承旨洪殷謨,左副承旨尹相翊不爲仕進,同副承旨前望未下,院中只有臣一人,伴直無人。左副承旨所當牌招,而拘於廳規,不得牌〈招〉,何以爲之?敢稟。傳曰,牌招。
傳于尹宖善曰,摠理大臣以下入侍。
承旨前望單子入之,鄭光淵落點。
尹宖善啓曰,左副承旨尹相翊,纔已譴罷,伴直無人,新除授同副承旨鄭光淵,卽爲牌招,何如?傳曰,允。
傳于尹宖善曰,雨勢如此,明日日次儒生殿講待下敎。
傳于尹宖善曰,承旨未差之代,前望單子入之。
傳于尹宖善曰,固城府使金在殷,堂上宣傳官加設單付。
兵曹口傳政事,親軍別營騎士別將單李應烈。
尹宖善,以宗親府言啓曰,本府郞廳等今春夏等褒貶等第,當爲磨勘,而堂上俱有實病·實故,限內不得爲之之意,敢啓。傳曰,知道。
又以議政府言啓曰,今乙酉年春夏等褒貶,當爲等第,而左右相未差,臣有身病,限內不得磨勘之意,敢啓。傳曰,知道。
又以吏曹言啓曰,今春夏等褒貶,當爲磨勘之意,敢啓。傳曰,知道。
又以戶曹言啓曰,本曹郞廳及所屬各司官員今乙酉春夏等褒貶,當爲磨勘,而臣履澤有身病,限內不得磨勘之意,敢啓。傳曰,知道。
又以漢城府言啓曰,本府郞廳及五部官員,今乙酉年春夏等褒貶,當爲等第,而判尹臣金益容,有實故,限內不得磨勘之意,敢啓。傳曰,知道。
又以宣惠廳都提調意啓曰,本廳郞廳,今乙酉春夏等褒貶,當爲等第,而臣有身病,限內不得磨勘之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事金炳國在外,不得爲之之意,敢啓。傳曰,知道。
又以中樞府言啓曰,本府郞廳及醫員·錄事等今年春夏等褒貶,當爲等第,而領府事臣宋近洙,判府事臣申應朝,臣金炳德,俱以在外。臣金弘集,臣金炳始,俱有身病,限內不得磨勘之意,敢啓。傳曰,知道。
又以忠勳府言啓曰,本府今乙酉春夏等褒貶,當爲磨勘,而有司堂上完陵君臣李景宇,有身病,鈴春君臣尹榮信,時在外任,仁昌君臣李冕榮在外,無以備員,限內不得爲之之意,敢啓。傳曰,知道。
又以耆老所言啓曰,本所堂上多有身病,無參座之人,今乙酉年春夏等褒貶,限內不得磨勘之意,敢啓。傳曰,知道。
又以儀賓府言啓曰,府郞廳今春夏等褒貶等第,當爲磨勘,而南寧尉臣尹宜善,有身病,限內不得爲之之意,敢啓。傳曰,知道。
又以禮曹言啓曰,本曹今乙酉年春夏等褒貶,當爲磨勘,而堂上有身病,限內不得爲之之意,敢啓。傳曰,知道。
又以奎章閣章啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,今乙酉年春夏等褒貶,當爲磨勘,而提學金永壽有身病,一員未差,不得擧行,外閣褒貶,亦不得爲之之意,敢啓。傳曰,知道。
又以侍講院言啓曰,今春夏等褒貶,當爲等第磨勘,而師沈舜澤有身病,傅未差,貳師閔泳緯有身病,限內不得爲之之意,敢啓。傳曰,知道。
又以春秋館領事意啓曰,本館今春夏等褒貶,當爲磨勘,而以堂上郞廳不備,不得爲之之意,敢啓。傳曰,知道。
又以藝文館言啓曰,本館今春夏等褒貶,當爲等〈第〉磨勘,而以堂上郞廳不備,不得爲之之意,敢啓。傳曰,知道。
又以弘文館領館事意啓曰,今春夏等本館褒貶,當爲等第磨勘,而大提學不備,限〈內〉不得爲之之意,敢啓。傳曰,知道。
又以兵曹言啓曰,卽接大報壇守直官王瑗植牒報,則永肅門北邊外墻垣二間,拱北門西邊外墻垣一間,明禮門西邊外墻垣一間,俱爲頹圮云。爲先令繕〈工〉監,堅實圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,本曹今乙酉年春夏等褒貶啓本中,刀擦三處之意,敢啓。傳曰,知道。
又以兵曹言啓曰,本曹今乙酉年春夏等褒貶等第磨鍊以入,而曹所屬司僕寺·典設司·訓鍊院官員等褒貶,因各其司提調及堂上有故,不得一體磨勘之意,敢啓。傳曰,知道。
又以親軍前營言啓曰,本營事務,轉益浩繁,副司果任百潤,軍司馬差下,令該曹口傳下批,何如?傳曰,允。
兵曹口傳政事,親軍前營軍司馬單任百潤。尹宖善,以機器局言啓曰,委員李熙榮有身病,代幼學朴熙鎭,委員王濟膺移差典圜局,代司勇金台善竝差下,令該曹口傳下批,何如?傳曰,允。
又以刑曹言啓曰,本曹郞廳等今春夏等褒貶,當爲磨勘以入,而參判·參議,俱有實故,限內不得磨勘以入之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以工曹言啓曰,今春夏等褒貶,當爲磨勘以入,而臣等有故,限內不得爲之之意,敢啓。傳曰,知道。
乙酉六月十五日酉時,上御乾淸宮。摠理大臣以下入侍時,右副承旨尹宖善,假注書朴暾陽,記注官金持元,記事官閔宗植,摠理內務府事沈舜澤,協辦內務府事沈履澤·金永壽·李喬翼·任商準·李敎獻·閔應植,參議內務府事洪承憲,以次進伏訖。上曰,史官分左右。仍命大臣進前,舜澤進前奏曰,連日東風,潦雨支離,此時聖體,若何?上曰,一樣矣。寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。上曰,苦雨不止,爲農功甚悶然矣。舜澤曰,雨勢雖如此,槪聞鄕里傳說,則有水之田,皆爲移秧,而高燥處縱云,晩時,幾盡移秧云,甚幸矣。上曰,都下人家之圮壓,人命之死傷,聞甚悶惻矣。舜澤曰,暴注之餘,圮壓死傷之聞,種種有之矣。上曰,西北旱餘,雨澤甚喜,而惟海西尙無啓聞,甚關念矣。舜澤曰,海〈伯〉啓,間至雨澤周洽,祈雨祭聞已停止,而田多畓少之故,其害較他省,似不至太甚矣。上曰,衙門旣新設,節目已啓下矣,卿其竭誠摠理,以副予望也。舜澤曰,我殿下肇置是衙於禁中,思與賢士大夫,勵精圖治,大聖人作爲,臣固欽仰萬萬,而臣以菲才,猥膺摠理,實難堪承,祗切憧憧矣。上曰,此衙旣設之後,思所以有始有終,而凡百事務,只恃老成,圖惟厥終,在卿勉力而已矣。舜澤曰,聖敎至此,曷不殫誠仰承,而天下萬事,愼終于始,苟能以實心行實政,則豈有有始無終之慮乎?惟殿下念哉?上曰,日前巽牘,意外也,輔相之職,何時不綦重,而見今艱虞溢目,民國事計,茫無涯畔,唯卿是賴,其何忍辭爲乎?舜澤曰,臣自少至老,厚被國恩,苟有一籌寸算之裨補於民國,則豈敢爲求退之計哉?緣臣不才之備位,國綱日墜,國計日絀,恐有收拾不得之慮,悚懍憂懼,屢籲不已,雖今日亟降兪音,則公私萬幸矣。上曰,老成在位,輿情允協,而卿於此時,其何可言去乎?舜澤曰,臣以無似,獨玷首席,留一日則有一日之害,退一日則有一日之利,以去位爲萬分一圖報之計矣。上曰,須思勉回,毋孤倚毗,而國之獨相,前亦有之矣。舜澤曰,從前獨相,非曰,無之,皆有德量事業,贊襄匡輔,而豈有空疎如臣,獨居覆餗者乎?上曰,獨賢之勞,非不奉念,而卿若遜退,疇與爲國?諒予至意,勿復煩懇,是所望也。舜澤曰,聯疏諸承旨竝施譴罷事云云。上曰,依爲之。出擧條仍敎曰,今年稅納,如何上來乎?舜澤曰,諸道繡衣,殫誠督稅,船運較前頗速矣。上曰,史官就座,又命大臣先退,仍命退,諸臣,以次退出。
上在景福宮。停常參·經筵。
鄭光淵啓曰,卽伏見諸道今春夏等褒貶啓本,則京畿監司朴齊寬,江原監司閔致序,忠淸監司沈相薰,黃海監司尹宇善,咸鏡監司鄭基會,守令無一人居中居下。咸鏡北道按撫使趙秉稷,無一人居下,殊無嚴明殿最之意,竝推考警責,何如?傳曰,允。
尹宖善啓曰,卽伏見諸道今春夏等褒貶啓本,則京畿監司朴齊寬,統制使鄭雲翼,統禦使趙載觀,黃海兵使閔敬鎬,黃海水使閔致卨,忠淸水使李正弼,邊將無一人居中居下。全羅左水使李容觀,無一人居下。殊無嚴明殿最之意,竝推考警責,何如?傳曰,允。
鄭光淵啓曰,三品官之毋得過三日,循例請牌,曾有定式矣。大司成金明圭,除拜後過三日,不爲出肅,依定式推考警責,仍卽牌招察任,何如?傳曰,允。
傳于鄭光淵曰,再明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上入參。
傳于鄭光淵曰,再明日眞殿茶禮時,東宮當自內行禮矣。該房知悉,春桂坊及相禮,使之待令。
鄭光淵啓曰,假注書朴暾陽,有身病,勢難察任,今姑改差,何如?傳曰,允。
朴暾陽改差,代以閔哲勳爲假注書。
傳于鄭光淵曰,協辦交涉通商事務穆麟德減下。
兵曹,兼鐵原鎭兵馬僉節制使,關東兵馬防禦使討捕使單李敏承。
吏曹口傳政事,機器局委員二單,朴熙鎭·金台善。
尹宖善,以親軍別營言啓曰,本營左別將李應烈,以前任鐵原府使,尙在任所矣。領軍之職,久曠可悶,改差,何如?傳曰,允。
又以刑曹言啓曰,傳曰,南部都事趙寵熙宅心陰祕,行己鄙悖,聽聞所及不啻狼藉,且其姪幼學趙重協不安本分綢繆和應,蹤跡閃忽,竝遠惡地定配。前虞候金鏞元,前五衛將申先郁·金光勳,俱以微賤之類,潛相出沒,亦多參涉,竝遠地定配,以爲折奸杜弊事,命下矣。謹依傳敎,趙重協全羅道寶〈城〉郡遠惡地定配所,卽爲押送之意,敢啓。傳曰,知道。
又以義禁府言啓曰,南部都事趙寵熙遠惡地定配,前虞候金鏞元,前五衛將申先郁·金光勳,竝遠惡地定配事,承傳啓下矣。趙寵熙平安道渭原郡遠惡地定配,金鏞元慶尙道醴泉郡,申先郁全羅道泰仁縣,金光勳任實縣,竝遠地定配,而以承傳內辭意,具罪目依例發遣府書吏羅將,押送于各其配所,何如?傳曰,允。
行護軍金鶴根疏曰,伏以臣奇疾之貞痼,已悉仰暴於前疏,而際玆蒸濕之候,諸般形証,竝爲闖肆,今月甚於去月,今日加於昨日。麻痺刺疼,忍耐不能之伏,雖不敢覶縷悉陳,而惟是筋脈,絞亘上衝,則卽地顚仆,呼吸不通,百骸從以難强,全沒生意。昔宋臣歐陽脩疏,有曰,爲人臣者不必伏於床枕然後稱疾,蓋脩但以心力之已衰,猶言如此,況臣貞疾,不啻心力之已衰,殆近於廢疾之人矣。以若病狀,尙延殘喘,得至今日者,皆我聖上曲垂軫念之澤,而根委旣深,沈淹旣久,氣血漸涸,魚腹偏枯,證在難治,勢必無幸,見者,皆以危之。際非大加塡補,未易得力,惟獐鹿之紅,靈泉之液,庶或爲積累收效之道,而又自不能如意,情窮勢迫,不避猥越,玆敢仰呼於仁覆之下。伏願聖明天地父母,俯垂矜憐,特許臣往來藥治之暇,俾蒙終始好生之德,則再造之恩,天高而地厚焉,臣無任云云。答曰,省疏具悉。所陳卽如是,特爲從便往來也。
行護軍李驥彦疏曰,伏以臣於前年,以時務八條,敢陳於黈纊之下,一曰,得人才,二曰,養義兵,三曰,嚴科制,四曰,務農桑,五曰,重爵祿,六曰,減外任月俸,七曰,修烟臺,八曰,禁淡蓓,此其大略而幸蒙允批曰,所陳諸條,或有可採也。下批之日,臣雙擎百拜,無任感祝,惟其言辭迍邅,納牗自蔀,未得贊採施之典,踧踖怔營,罔知措躬矣。臣嘗從文敬公臣洪直弼,游學多年,粗習正修之工,生長於箕聖古都,服襲範疇之敎,庶以爲有得,而拘於科第之文。年及八耆,猥忝國庠,幸蒙恩資,榮感之極,圖報聖恩之萬一,而年貌具摧,才學淺薄,無一贊襄之謨,私切懍惕。今頗蒐輯古語,構成八幅圖說,敢此繕進,雖若陳談累說,庶幾有補於享祚保治之一段,少垂鑑諒焉。敢揣天地人物君臣民之道理,裦成爲治之具,强名之曰道理圖。一曰,天理圖說,二曰,地理圖說,三曰,人理圖說,四曰,物理圖說,五曰,君道圖說,六曰,臣道圖說,七曰,民道圖說,八曰,治道圖說。惟此道理之中,格物致知,則非徒德義之炳著,才氣謀略,亦自呈露,而有挽天廻運〈之〉功矣。惟此八篇之所陳,本諸四書·六經之訓,參諸列聖群賢之言,類聚抄錄,而非敢創爲之說也。但於著述間,或贅己意,亦不過前賢所以未盡發之跡,寧容一毫自斷之辭乎?若論圖述之僭劃,雖出於葵藿之忱,妄論天地帝王之道,極知濫踰,無所逃罪,然於國家安治之謨,庶或有萬一之助,幸賜寬而宥之。況今東宮邸下,仁孝著於四方,而日就月將,學有緝熙于光明,覽此圖,則天下道理,如指諸掌,考其說,則寰內事業,自集于案,第念從古賢臣之思欲引君當道者,固無所不用其心焉。有若張九齡之進金鑑錄,宋璟之陳無逸圖,眞德秀之上豳風圖,本朝先正臣李滉之獻聖學圖,皆愛君憂國之深衷,陳善納誨之至誠也。顧念臣以遐鄕賤質,非敢望髣髴之萬一於昔賢言語文字之間,而其深衷至誠,則不能自已也。玆敢冒昧仰達,儻使借重於旣往,而有裨於將來也,臣本學術荒蕪,兼以眼昏手顫,圖無準式書未端楷,惟是獻誠而已。軫其微誠,究厥聖謨,幸蒙勿却,則乞下文臣,詳加〈釐〉正,令善寫者,精寫正本,乙覽於淸燕之間,申復乎顧眄之頃,區區願忠之志,幸莫大焉。毋以人廢言,毋以言廢道,臣本野人,敢將芹曝之誠,冒瀆宸嚴,輒以進獻,惶恐屛息,無任云云。答曰,省疏具悉。所陳圖說,其意可尙,當留覽矣。
刑曹參議李敎稙疏曰,伏以臣以無肖之賤,負未勘之罪,跧伏窮谷,惶蹙度日,迺者秋議恩點,忽下於夢因之表。臣雙擎華誥,百拜感泣,匪罪伊榮,閭里動色,固當蹶〈赴〉膺,少伸叩謝之忱,而第伏念向者南殿躬祼,臣民胥悅,瞻旄聞籥,趨走班次,卽分義然也,道理然也。而臣於伊時,適在鄕廬,自速逋慢之辜,未免占便之科,臣道乖矣,臣分蔑矣。噫,臣自少善病,近益肆發,只緣調將之計,遽踰呈辭之限,致有現告薄竄之命,聖度天大,優容包涵,雖咸宥之旋蒙,詎訟愆之可已?罰旣未蔽,罪固自如,則豈可以晏若無事,有除冒膺?恩造徒切感惶,私分轉益懍恧,玆陳短章,臚實瀝衷。伏乞聖明,俯垂諒察,亟遞臣新授之銜,因治臣未盡之罰,庸昭法紀,以爲爲人臣不職者戒焉,臣無任云云。答曰,省疏具悉。往事何必爲引?爾其勿辭察職。
副司果林秉斗疏曰,伏以臣卽一螻蟻蟣蝨之賤耳,拔身於嶺嶠疎逖之外,托迹於韎韋跗注之列,其在出位言事,萬萬非義分之所敢安也。臣豈敢以區區所蘊於中者,仰干黈纊之下,而目今國勢兵政,亦不可以身賤言微,自外自阻,玆敢拚廉冒死,一陳悃幅,伏願聖明,小垂察焉。噫,傳曰,兵可百年不用,不可一日無備,蓋有國大政,兵不可一日無者也。涿野用戈,軒皇所以耀武也,昆明習戰,漢帝所以鍊戎也。惟其長技之不同,自是各國之有異,則我東軍制之年來一變,亦有以也,弓矢之變爲銃砲,旗馳之變爲曲距,蓋欲棄吾短而取彼長也。京營之前後左右,是旣兵精技鍊,而又有別營之設焉,則宿衛宮掖,折衝壁壘,未始無備豫之具矣。至若捍外之策,則只有一西營新設之兵,臣於西營兵技藝操鍊之日,觀其坐作騰踴之節,則此與轂下之數年鍊習者,與夫忠邑兵隊之采屬後營者,顧無間然,臣於是,乃知兵家制勝,專在乎鍊兵之如何耳。竊伏念偃修旣久,恬嬉成習,民不知兵,殆三百年于玆矣。一有鍊兵之擧,則蠢玆生靈,未免爲魚駭獸竄,選調簽䉳,適足爲國中繹騷之端,然第今陰雨之備,尙患疎虞。縱使西兵,旣精且銳,路遠勢孤,慮或有急地不及之歎,外而灣府·安州,內而松京·黃州,亦爲一例選習,首尾相應,表裏相救,律令條約,堅如鐵桶,然後庶可爲固守防禦之策矣。以至他路而言之,亦皆無兵備,借或有不時調發,則已鍊者可以應敵,未鍊者其將何以藉手乎?臣意則以謂兵務精銳,地備要衝,各省監兵水營處,及今知委,選擇勇壯兵丁,鍊習技藝,又如西營例,則永無匪茹之侵,敢梗格苗之化哉?伏望亟令行會,不日設始焉。至如創設之方,需財之道,已見於西營,臣不敢贅說,伏願聖明,不以人廢言,斷然行之,以幸民國焉,臣無任云云。答曰,省疏具悉。所陳甚合於時務,當留念矣。
上在景福宮。停常參·經筵。
鄭光淵啓曰,來二十一日朝參日次矣,敢稟。傳曰,停。
承旨前望單子入之,金聲根·李冕榮·徐夔淳落點。
鄭光淵啓曰,行都承旨金聲根,時在忠淸道洪州地,行右承旨李冕榮,時在京畿加平地,竝斯速乘馹上來事下諭,何如?傳曰,竝許遞,前望單子入之。
尹宖善,以親軍左營言啓曰,本營別哨與別隊,竝改以中哨稱號,該哨官崔洛周·張永基,使之仍任擧行,別隊別將趙存斗,今姑減下,何如?傳曰,允。
又以親軍右營言啓曰,本營把摠李敏哲,身病甚重,勢難察任,改差,何如?傳曰,允。
又以兵曹言啓曰,今六月十七日武臣堂上祿試放日次,而雨勢如此,後日退行之意,敢啓。
上在景福宮。停常參·經筵。
承旨前望單子入之,閔丙奭·李起鎬落點。
鄭光淵啓曰,今日眞殿茶禮時,承旨當爲備員,新除授行都承旨閔丙奭,行右承旨李起鎬,竝所當牌招,而拘於廳規,不得請牌,何以爲之?敢稟。傳曰,牌招。
傳于吳益泳曰,刑·工換房。
吳益泳啓曰,左副承旨徐夔淳,疏批已下,卽爲牌招,何如?傳曰,允。
尹宖善啓曰,假注書閔哲勳,時無職名,令該曹依例付軍職,冠帶常仕,何如?傳曰,允。
注書趙章夏病,代以金瑢鍊爲假注書。
兵曹口傳政事,親軍右營把摠單金澈圭。
兵曹口傳政事,親軍別營別將單李冕榮。
兵曹啓目粘連,觀此京畿監司朴齊寬狀啓,則中軍姜泰喜,持心堅確,臨事通敏,淸陳之酬接,旣殫誠力,隣价之策應,能免窘礙。若其瓜熟而歸,則非但一營惜去,實有百務可悶,特姑仍任,責成終始之效事,令該曹稟處亦爲白有臥乎所,殫誠力於酬接,免窘礙於策應,百務可堪,一營惜去,依狀請,特姑仍任,俾責終效,何如?啓,依回啓施行爲良如敎。
左副承旨徐夔淳疏曰,伏以臣稟性疎闇,見識庸愚,自顧本分,不足備數於器使之末,而幸竊科第,輥到緋玉,居常戒懼,淵谷在前。惟以矢心圖報,當官盡分,期免郵罰之速,其奈鹵下之質,才不稱當,畢竟僨誤,理無幸逭。臣於年前,待罪西邑也,縱懷殫竭之誠,專昧字撫之方,事多釁誤,徒積咎愆,雖無譴何之加身,那無愧恧之汗背?所以遞歸之日,不敢以無故自晏,混處城闉,仍爲跧伏鄕廬,杜門訟愆,甘爲明時之棄物,以遂畢生之計矣。迺者嚴敎特下,下鄕宰列,莫不被譴,責之以偃臥,戒之以得計,人臣事君之道,於是焉蔑矣。斧鉞湯鑊,固所甘心,而嶺海薄竄,匪怒伊敎,曾未幾日,又命分揀,德音渙散,恩霈普洽。臣於是,霜雪雨露中一物,殘骸餘喘,感恩誦德,由前則戒切幸免,由後則罰不蔽辜,臣之情踪,轉益惶蹙。今玆除旨,忽下於夢想之外,以臣爲承政院左副承旨,臣誠惝怳,益復靡措,玆敢短章自劾。伏乞聖明,俯垂鑑諒,亟命選部,永刊仕籍,仍治臣未勘之罪,以爲爲人臣逋慢之戒焉,臣無任云云。答曰,省疏具悉。往事何必爲引?爾其勿辭察職。
校理鄭承鉉疏曰,伏以臣聞,官人難愼,有國之大典,量力進退,人臣之大防也。臣本遐土賤品,學識庸陋,才智淺短,不足備數於淸朝驅使之末,而幸際我聖明千一之會,早竊科第,已極濫矣。固當廢棄自劃,隨分飮啄,是爲不報之報,而不意玉署新命,遽降於千萬不近似之身,臣奉牌愧慄,莫省所以循墻之路也。噫,夫是職也經術足以資啓沃,薄博足以備論思,猶且逡巡退讓,恐其溺職,而況如臣劣,恬然冒居,有若稱當者然乎?惟宜早自丐免,無大聖人則哲之明,是臣所以如縛求解者也。第伏念人臣事君,初非干祿之計,而臣有八耋祖母,氣息浸淹,難忘時日之慮,六旬雙親,風痰爲崇,便成積歲之痼。簟瓢屢空,寂水難繼於朝夕,蔘朮何論,茶湯亦闕於常時,人而爲子,寧不愧於反哺之烏乎?臣情到此,五內焦灼,玆敢冒沒廉防,疾聲號籲於孝理之下,日月之明,無微不燭,雨露之澤,無物不遂,臣亦化育中一物。伏乞天地父母,諒臣矜臣,所帶館銜,卽賜鐫斥,特命選部,畀臣一小縣,獲遂便養,臣臨年祖母·長病雙親,則寸草報暉,在臣微諦,河海渥澤,有光聖德,臣不勝至祝至願。臣旣不以見職自居,則何遑贅他蕘說,而但區區憂愛之忱,有不能自已者,惟聖學之緝熙光明,而竊伏惟孜孜之誠,漸不如初。法講則停閣已久,召對則暫行而旋撤,恐未知淸燕之中,有所縕繹,無或間斷而然歟?顧今書筵方張,睿學漸就,此正殿下以身率敎之日也。伏願繼自今,頻接臣隣,討論經史,勤以示之,誠以導之,聖德日躋,重离繼明,唐·虞三代之治,可致於今日,而萬億年無疆之休,實基於此矣。惟聖明留神澄省,不以人微而言廢焉,臣無任云云。答曰,省疏具悉。疏辭令該曹稟處,尾附事當留念矣。
乙酉六月十八日辰時,上詣眞殿。茶禮親行入侍時,行都承旨閔丙奭,行左承旨吳益泳,左副承旨徐夔淳,右副承旨尹宖善,同副承旨鄭光淵,假注書閔哲勳,別兼春秋金春熙,記事官閔宗植,直提學尹用求·閔泳煥,檢校直閣閔丙奭·朴鳳彬·鄭夏源·沈相瓚,檢校待敎趙東冕·金用圭·金弼洙,待敎鄭寅昇,以次侍立。時至,通禮跪啓請出次。上具翼善冠·衮龍袍,出齋殿。通禮導上詣版位,行四拜禮,仍詣盥洗位,上盥洗入詣第一室神位前。通禮跪啓請跪,上跪,通禮跪啓請三上香。俊泳奉香,顯英奉爐,上三上香,俊泳奉盞跪進,上執盞,以授顯英,顯英跪受奠于案上,連獻三盞,次詣各室,行禮如上儀。通禮導上降復位,行四拜禮,通禮跪啓禮畢,大臣進前問候訖。上還入齋殿,命退,承史,諸臣以此退出。
上在景福宮。停常參·經筵。
徐夔淳啓曰,右副承旨尹宖善,今日不爲仕進,卽爲牌招,何如?傳曰,允。
金瑢鍊有頉,代以金錫龍爲假注書。
傳于鄭光淵曰,日次儒生殿講,再明日爲之。
以司謁口傳下敎曰,內務府處所新設前,權接於宣傳官廳,宣傳官廳處所,移接於忠義廳,與前內弓房,忠義處所,移接於內兵曹西邊事,分付。
鄭光淵,以內務府言啓曰,伏奉筵敎,本府分司章程事務規則,磨鍊書入之意,敢啓。傳曰,知道。
尹宖善,以兵曹言啓曰,今月二十日一羽禁軍番次,而該番將金衡烈,身病猝重,無望供職,呈狀乞遞,改差,其代依承傳口傳,擬入何如?傳曰,允。
尹宖善,以兵曹言啓曰,慶尙監司南一佑狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試〈取〉之意,敢啓。傳曰,知道。
又以兵曹言啓曰,嶺南別試武士更爲試取事,草記允下後,以其本道入格技藝試取,則大兵閑良劉錫來片箭入格,朱文敎病不上來矣。在前抄上武士試取時,武技之中式者,閑良直赴殿試,依判下擧行矣。今此片箭入格劉錫來,別單書入之意,敢啓。
又以親軍別營言啓曰,卽接南關王廟守直軍所報,則本廟墻垣三間頹圮云,爲先堅實圍排,待晴改築之意,敢啓。傳曰,知道。
又以義禁府言啓曰,水原留守李憲稙狀啓內,南陽府使李鍾緖,爲先罷黜,其罪狀令攸司稟處事,啓下矣。李鍾緖時在任所,依例發遣府書吏差兼官後拿來,何如?傳曰,待待命拿囚。
兵曹口傳政事,以具鍾書爲羽林將。
上在景福宮。停常參·經筵。
藥房副提調臣閔丙奭啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
禮曹,來八月初二日行社稷大祭,香祝親傳,取稟。奉敎敬依。
禮曹,來八月初六日行景慕宮秋享大祭,香祝親傳,取稟。奉敎恭依。
禮曹,來八月初一日行文宣王釋奠祭,同月初七日行南壇祭,香祝親傳取稟。奉敎敬依。
傳于鄭光淵曰,督辦金箕錫,軍務局司憲局兼管,協辦任商準,軍務局,協辦沈履澤,修文局竝句管,協辦金永壽,地理局·工作局竝兼管,協辦閔種默,職制局,協辦李敎獻,軍務局,協辦李喬翼,農務局,協辦李奎奭,軍務局,協辦趙準永,司憲局竝句管,協辦閔應植,地理局·軍務局兼管,協辦閔泳煥,工作局,協辦閔丙奭,農務局竝句管,參議鄭夏源,修文局·地理局兼管,參議王錫鬯,農務局句管,參議洪承憲,軍務局·司憲局,參議金明圭,職制局·工作局竝句管。
鄭光淵啓曰,假注書金錫龍,時無職名,令該曹依例付軍職,冠帶常仕,何如?傳曰,允。
又啓曰,今此試官望中時無職名人,令該曹口傳付軍職,何如?傳曰,允。
傳曰,吏·兵批歲抄點下者,依例捧傳旨。
傳于鄭光淵曰,明日出宮門路,以建善門爲之。
以司謁口傳下敎曰,親軍西營提調印信造給事,分付禮曹。
兵曹口傳政事,副司果單金炳稷。
鄭光淵,以禮曹言啓曰,卽接穆陵參奉所報,則今番雨水,本陵懿仁王后陵上曲墻乾亥房三間,向外顚仆,齋室前後墻垣十間許頹下云矣。慰安奉審之節,不爲磨鍊,改築之役,待快晴擇日擧行,何如?傳曰,允。
又以禮曹言啓曰,文禧廟·毓祥宮·景祐宮四仲朔祭,以分至日,定式設行,而今年秋夕,與秋享節祭相値矣。依前例,秋夕祭與秋享祭兼行,祝文中措辭添入事分付,何如?傳曰,允。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才入格矢數·落仕年條·居住薦名,各其名下懸註以入之意,敢啓。傳曰,知道。
別兼春秋金春熙疏曰,伏以臣與右承旨臣李起鎬,有內外從兄弟應避之嫌矣。臣之所帶別兼春秋之銜,揆以典式,在下當遞,玆敢短章仰籲。伏乞聖明,俯垂鑑諒,亟令選部,照例鐫改,以存公格,以安私分,千萬幸甚,臣無任云云。答曰,省疏具悉。疏辭下該曹稟處。
上在景福宮。停常參·經筵。
自開東至人定,灑雨下雨,測雨器水深一寸五分,自人定至二十二日開東,灑雨下雨,測雨器水深二分。
鄭光淵啓曰,來二十五日朝參日次矣,敢稟。傳曰,停。
傳于鄭光淵曰,雨勢如此,日次儒生殿講,更待下敎。
傳于鄭光淵曰,政官牌招開政。
傳于鄭光淵曰,在外伴長許遞,今日政差出。
以司謁口傳下敎曰,下等守令,今日政差出事,分付。
鄭光淵,以吏曹言啓曰,新除授順安縣令朴齊應,身病猝重,萬無赴任之望云。其身病旣如是,則有難强令赴任,罷黜,何如?傳曰,靑山縣監申台善相換。
又以吏曹言啓曰,繕工監假監役官嚴俊永·吳善述,俱以身病,呈狀乞遞,竝改差,何如?傳曰,允。
又以忠勳府言啓曰,順康園守奉官李根培,以其身病,呈狀乞遞,改差,何如?傳曰,允。
又以內務府言啓曰,副司果金弼洙·金春熙,前主事洪承運·徐丙壽·尹泰馹,機器局委員金鶴羽,前主事高永喆,竝本府主事差下。前主事徐相喬·林敎相·丁文燮·南廷弼·兪起濬,前監役尹昌大,海防衙門軍司馬曺栢承,濟衆院主〈事〉申洛均,交涉衙門主事嚴柱興·兪性濬,幼學趙性一,進士李喆儀,幼學金永汶,竝本府副主事差下。金春熙·高永喆·申洛均·嚴柱興,職制司,金弼洙·丁文燮,修文司,徐相喬·林敎相·兪起濬·趙性一,地理司,洪承運·兪性濬·金永汶,農務司,尹泰馹·金鶴羽·南廷弼,軍務司,徐丙壽·曺百承,典憲司,尹昌大·李喆儀,工作司,竝使之分掌擧行,何如?傳曰,允。
有政。吏批,行判書李秉文牌不進,參判李承純在外未肅拜,參議鄭夏源進,同副承旨鄭光淵進。以吏批言啓曰,行判書李秉文牌招不進,參判李承純在外未肅拜,小臣獨政未安,何以爲之?敢稟。傳曰,只出緊任。以李命宰爲大司成,閔相能爲南陽府使,鄭沃爲萬頃縣令,趙羲誾爲興德縣監。內務主事七單,金弼洙·金春熙·洪承運·徐丙壽·尹泰馹·金鶴羽·高永喆。副主事十三單,徐相喬·林敎相·丁文燮·南廷弼·兪起濬·尹昌大·曺栢承·申洛均·嚴柱興·兪性濬·趙性一·李喆儀·金永汶。兼持平吳有善·丁奎會,已上減下。
兵批,行判書尹滋承病,參判李敦夏病,參議趙忠熙病,參知李東淵入直進,右副承旨尹宖善進。以李升鉉爲三田渡別將,護軍金聲根·李有善·李世永,副護軍尹·白寀鎭·金景涉·李鍾根,副司果白受采·柳達源,副司正閔哲勳,以上竝單付。
吏批,再政。以愼炳佑爲工曹參議,洪祐昌爲知經筵,李庭淳·金賢栻爲假監役,鄭海年爲南部都事,崔馹永爲順康園守奉官,養賢庫主簿單金在健。三政。以柳喜用爲假監役,假監役李庭淳,今超通政,朝官年八十依法典加資。故學生黃山耇·黃鍾吉·金秀鳳·金履玉·金乃敬·金元錫·徐秉晉·李光英·尹永正·李斗震·金鎭甲·李俊弘,已上贈監察,孝行卓異贈職事承傳。故學生李錫烈·張益模·崔慶齡,已上贈童敎,孝行卓異贈職事承傳。
尹宖善,以兵曹言啓曰,卽伏見慶尙左水使金寅浩今春夏等褒貶啓本啓下者,則西生僉使李昌根除拜,在於三月都政,而以前僉使金漢基,誤書題目,至於啓下矣。奏御文字,殿最法意,何等愼重,而如是做錯,極爲駭然,該水使金寅浩,施以罷職之典,何如?傳曰,允。
又以親軍別營言啓曰,本營騎士將全泰亨,身病猝重,勢難察任,改差,何如?傳曰,允。
又以親軍別營言啓曰,本營騎士將今當差出,而擬望之人乏少,外任竝擬何如?傳曰,允。
吏曹啓目,觀此別兼春秋金春熙上疏,則以爲臣與承政院右承旨臣李起鎬,有內外從兄弟應避之嫌矣。臣亦所帶別兼春秋之銜,在法當遞,亟以改免亦爲白有臥乎所,史官·春秋,例不得減下,承政院右承旨李起鎬所帶春秋館修撰官之銜,今姑減下,何如?判付啓,依允。
吏曹啓目,副司果金鎭祜名字,改以鎭祐,折衝金文均名字,改以文圭,出身趙義民名字,改以羲國,出身金命祿名字,改以顯聲,前僉使孟喜元名字,改以元淳,行護軍孟聖在名字,改以聖述,行副護軍孟賢在名字,改以賢述,副司果崔承顯名字,改以周顯,出身玄淳榮名字,改以寬榮,出身李希鼎名字,改以希信,出身朴昌基名字,改以基仁,出身姜在文名字,改以在敬,副司果權鍾徹名字,改以鍾國,出身片元基名字,改以東煥,出身宋瓛壽名字,改以應洙,出身朴孝源名字,改〈以〉圭源,出身河泰恩名字,改以泰瑗,副司果李晉璜名字,改〈以〉圭珽,出身閔致應名字,改以致昇事爲等如,告狀令藝文館給帖,何如?判付啓,依允。
吏曹啓目,觀此弘文館校理鄭承鉉上疏,則以爲八耋祖母,氣息浸淹,難忘時日之慮,六旬雙親,便成積歲之痼,簟瓢屢空,菽水難繼於朝夕,蔘朮何綸,茶湯亦闕於常時。伏乞天地父母,許臣矜臣,特命選部,畀臣一小縣,獲遂專城之養亦爲白有臥乎所,鄭承鉉之家貧親老,菽水難繼之狀,通朝之所共知。許畀一縣,俾伸至情,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
上在景福宮。停常參·經筵。
自開東至申時,灑雨下雨,測雨器水深三分。
藥房提調李秉文,副提調閔丙奭啓曰,時値庚節,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣候,何如?世子嬪宮氣候,何如?臣等不任區〈區〉伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮·世子嬪宮氣度平順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
傳于鄭光淵曰,日熱如此,輕囚放送。
注書鄭寅燮病,代以李紀鳳爲假注書。
尹宖善啓曰,臣宖善敬奉聖敎,馳往義禁府,取閱囚徒案,則時囚罪人金瑗·鄭佑默,係是重囚,故竝仍囚。仍詣典獄署,取考囚徒案,則應坐罪人一名,因傳敎勘處間嚴囚罪人五名,係是重囚,公錢不納罪人二名,公穀不納罪人一名,不可以輕囚論,故竝仍囚。其餘各司直囚罪人金潤英等七名,係是輕囚,故竝依傳敎放送之意,敢啓。傳曰,知道。
尹宖善,以親軍別營言啓曰,本營兵房鄭洛鎔,差除之後,謂有情踪惶蹙,偃處鄕第,不卽來現,故連爲嚴飭,一向逡巡,揆以事體,誠極駭然,令該府拿問處之,何如?傳曰,允。
兵曹口傳政事,親軍別營騎士將單申岐朝。
上在景福宮。停常參·經筵。
傳于鄭光淵曰,政官牌招開政。
傳于鄭光淵曰,在外吏曹參判許遞,內務協辦閔應植除授。
吏曹,吏曹參判單閔應植除授事,承傳。
鄭光淵啓曰,新除授吏曹參判閔應植,一體牌招,何如?傳曰,允。
傳于鄭光淵曰,礪山府使閔泳綺,瑞山郡守李範敍相換。
傳于鄭光淵曰,臺諫竝許遞,今日政差出。
以司謁口傳下敎曰,今番銓郞差出時,銓官·承旨相避勿拘。
〈又〉以司謁口傳下敎曰,花島津移屬左營,勿報他處,專報該營,以爲急速入啓之地事,分付。
鄭光淵,以吏曹言啓曰,順安縣令朴齊膺,靑山縣監申台善相換事,命下矣。順安縣令朴齊應,以前任鴻山縣監·益山郡守,方在解由未出中,何以爲之?敢稟。傳曰,勿拘。
又以吏曹言啓曰,南學敎授李俒,繕工監假監役官金賢栻·柳喜用,俱以身病,呈狀乞遞,竝改差,何如?傳曰,允。
又以吏曹言啓曰,曹所屬司養院官員等,矣今春夏等褒貶,當爲等第,而因本院都提調有故,不得磨勘之意,敢啓。傳曰,知道。
又以吏曹言啓曰,南部都事鄭海年,以其身病,呈狀乞遞,改差,何如?傳曰,允。
又以忠勳府言啓曰,順康園守奉官崔馹永,以其身病,呈狀乞遞,改差,何如?傳曰,允。
有政。吏批,行判書李秉文進,參判閔應植進,參議鄭夏源進,同副承旨鄭光淵進。以金昌熙爲大司憲,李愚冕爲大司諫,閔京鎬爲執義,朴齊斌爲司諫,沈相瓚·李俒爲掌令,宣俊采·朴周鉉爲持平,尹命燮爲獻納,姜濬永·金萬濟爲正言,金弼洙爲吏曹正郞,閔啓鎬爲佐郞,洪淳馨爲經筵,金炳耇·李祥奎爲禁府都事,姜翼秀·南啓楨爲假監役,宋秉弼爲〈南〉部都事,李秀寅爲順康園守奉官,尹泳翰爲固城府使。順安縣令朴齊應,靑山縣監申台善,已上相換事,承傳。
兵批,行判書尹滋承病,參判李敦夏病,參議趙忠熙病,參知李東淵入直進,右副承旨尹宖善進。宣傳官加設單金在殷,上護軍李用俊·玄濟普,大護軍金晩植,護軍尹成鎭·李承純,副護軍李泰鉉·李相惇·李大稙·李寅晩·朴齊晠·趙羲仁·曺鎭億·李宗海,副司直趙秉翊·李肇信·吳炳文·李國應·尹善柱·趙鎭萬·朴永斗,副司果李敏奎·任圭常·金兌植·黃鍾雲·劉漢俊·金德相·金永鎭·尹鶴麟·李秉和·李圭郁·李寬植·徐殷淳·朴齊恂,以上竝單付。京畿中軍姜泰喜,特爲仍任事,承傳。
吏批,再政。以沈相瓚爲應敎,金春熙爲副應敎,兼持平尹容植減下,前監役李宗海,今超通政,朝官年八十依法典加資。兼春秋記注官單金弼洙,兼校書校理單閔啓鎬。三政。金禹用爲掌令,徐丙善爲南學敎授。
尹宖善,以兵曹言啓〈曰〉,今六月十七日武臣堂上祿試放後日退行事,草記蒙允,而今二十四日設行之意,敢啓。傳曰,允。
又以義禁府言啓曰,親軍別營兵房鄭洛鎔拿問處之事,傳旨啓下矣。鄭洛鎔下去忠淸道禮山地云,依例發遣府書吏拿來,何如?傳曰,待待命拿因。
大司成李命宰疏曰,伏以國家右文,以作成英材,爲出治之權輿,周莪涵樂育之化,羲芧筮彙征之吉,所以賢關首善之地,彼鼓篋而入者,游息於斯,揖讓於斯,春誦夏弦,洋溢膠庠,蓋有三代之遺焉。若其任導迪之責,而致思皇之盛者,唯國子長爲然,今臣所叨,卽是職耳,其爲綦重,實係化理,肆古宏碩之蔚爲一代冠冕者,逡巡却顧,擧懷難進。臣無能爲役,而何敢當此?夫論設東序其職也,而臣無學殖,考藝視業其職也,而臣無鑑藻,雋裁雅望焉,爲多士矜式者,亦在乎人焉,而臣非其人,顧安所藉手,以稱其職乎?念臣蚤歲失怙,脆質善病,學不能充其志,文不能世其業,至此掇拾兔園之冊,摹效八股之體者,不過功令小技,而是亦不能焉。荒嬉鈍滯,無一成就,自在諸生,本領如此,雖博士助敎之末寮,不宜備數,今乃峩冠蒼佩,抗顔樂比,自居以師儒之任。則服之不衷,固毋論已,諸立于館下者,亦必曰,夫夫也冒其名,而實則枵然,相與嗤笑不已,臣將何說以自解乎?臣於策名之初,橐筆螭蚴,供奉淸華,恩造攸曁,歷揚外內,今歲年于玆,而徒滋僨誤,未有報答,拊心兢皇,顧影忸怩。矧玆現職,尤非從前踐履之比,而寵命謬加,物議必駭,在聖朝綜核之政,爲何如哉?宋儒羅仲素有言曰,名器之輕,繇不肖者者居之,臣若不揆不肖,恬然冒膺,則鳶魚作人之治,毫無裨益,徒見其壞了名器而已,臣何忍爲是也?敢控短籲,仰瀆崇聽。伏乞聖慈,俯垂諒察,亟遞臣新授大司成之任,以重淸選,以安微分,不勝大願,臣無任云云。答曰,省疏具悉。爾其勿辭察職。
上在景福宮。停常參·經筵。
鄭光淵啓曰,肅謝法意,何等愼重,而執義閔京鎬,昨日政除拜,而以閣臣旣在入直肅單,今始來呈,原單子雖不得捧入,揆以事體,極爲未安,推考,何如?傳曰,允。
傳于鄭光淵曰,飭已施矣,日前譴罷承旨,竝分揀。
鄭光淵,以內務府言啓曰,臣等今日會坐之意,敢啓。傳曰,知道。
又以內務府言啓曰,本府堂郞各一員,自今日入直之意,敢啓。傳曰,知道。
傳于鄭光淵曰,總理大臣以下入侍。
鄭光淵,以吏曹言啓曰,礪山府使閔泳綺,瑞山郡守李範敍相換事,命下矣。礪山府使閔泳綺,以前任雲峯縣監,方在解由未出中,瑞山郡守李範敍,以前任康翎縣監,方在解由未出中,何以爲之?敢稟。傳曰,勿拘。
又以內務府言啓曰,卽機密重地也,各項事務之有關各司者,不容不統轄而總領,內〈而〉各司諸營,外而八道·四都,毋論大小,一一牒呈,而凡有啓聞處,依謄報政府例擧行事,竝爲知會,何如?傳曰,允。
又以弘文館言啓曰,新除授應敎沈相瓚,卽爲牌招察任,何如?
徐夔淳,以統理交涉通商事務衙門言啓曰,濟衆院主事趙宅熙,身病減下,其代幼學徐相奭差下,令該曹口傳下批,何如?傳曰,允。
又以親軍前營言啓曰,謹依司謁口傳下敎,花島鎭移屬左營之意,敢啓。傳曰,知道。
又以親軍別營言啓曰,本營字內興仁之門南邊體城六間許頹圮處,今已畢築矣。把守將卒,依例撤罷,女墻仍爲修築之意,敢啓。傳曰,知道。
乙酉六月二十四日酉時,上御乾淸宮。摠理大臣以下入侍時,同副承旨鄭光淵,假注書李紀鳳,記事官李茂魯·閔宗植,摠理內務府事沈舜澤,督辦內務府事金箕錫,協辦內務府事任商準·沈履澤·金永壽·李敎獻·李喬翼·李奎奭,參議內務府事鄭夏源·洪承憲,以次進伏訖。上曰,史官分左右。仍命大臣進前。舜澤進前奏曰,久雨纔收,庚炎轉酷,此時聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。上曰,亢旱之餘,雖得甘霈,反涉支離,摘奸之回,槪聞民家多有頹壓,極其慘惻,而今日日氣,似有快晴底意,誠幸矣。舜澤曰,一直暴注,挽近以來,未有如今年之甚,而人命之壓傷,田沓之潰破,參以京鄕傳聞,極爲矜惻憂悶。然日來晴曝,人穀得宜,大抵庚中之雨,雨後之烘,於農功則大有利益,豐徵可占矣。上曰,然則爲農民事,誠萬幸矣。舜澤曰,臣等今日會同於新設內務府矣。上曰,卿等旣會同矣,衙門凡事,慮始圖終,而利國便民,亶在於協心竭力,期有實益,以副予望也。舜澤曰,默運睿智,肇置是府,前後聖敎,惓惓於始終,誠力之所可殫竭,曷敢不日思贊襄,而如臣庸愚,猥膺摠理,實難堪當,惶懍靡措,然敢以古人責難之義,竊有獻焉。示民以信,爲國以實,惟在奮發聖志,政令施措之如何,惟殿下念哉?上曰,卿言甚好,當體念矣。舜澤曰,新定處所,不甚狹窄,堂郞則優可容接,而於員役以下,庇身無所,擧行無路,勢將新構十餘間,然後可以排接矣。上曰,此不過暫時權接於宣傳官廳,而何必張大新構乎?從他移接,甚便宜矣。然而不得不新定他處,如勤政殿東月廊,玉堂西邊檢書官廳,俱好而亦未知如何也。舜澤曰,退出後詳審諸處,從便議定矣。上曰,出去後議定,可矣。舜澤曰,由武兼而加設宣傳官變通事云云。上曰,依爲之。出擧條舜澤曰,海防衙門,還屬別營,將官中未陞六人,亦爲陞六,隨窠調用事云云。上曰,依爲之。出擧條舜澤曰,負袱商冒錄僞帖,一一還收事云云。上曰,依爲之。出擧條上曰,聞英國一人,自上海出來,而此人似可合用於電線設始之役矣。舜澤曰,臣則姑未聞之,而似可合用,故出來矣。上曰,電線方創設,而陸路所費,可計十萬兩,水路所費,可計二十五萬兩,然最是電竹,甚難得,畢竟多貽民弊,誠可悶也。舜澤曰,若於陸路,以木爲之,則非徒爲民大弊也,無知愚氓,妄托觀光,隨手斷絶,十分可慮,水路設置,似爲第一方便也。上曰,陸路費銀,將借款於中國,而水路則爲二十五萬兩假量,數旣夥多,又復借款,甚不安矣。舜澤曰,以我國經用,辦措二十五萬,雖甚不易,然以中國大規摹,似不當計較於十萬二十五萬之間,而儻能少加存念,庶不至靳許矣。上曰,金明圭已入去,而一日可抵北洋,二日可抵天津,自北洋電報于禮部,稟奏覆咨,遲速難料,則其回自當遲滯矣。舜澤曰,事勢似然矣。上曰,英人往來各國,無礙仕宦,而至於中國,不許仕宦云矣。舜澤曰,中國於英人酬勞,果以銀貨,而不許仕宦云,夫官爵有國之名器也,豈可以名器,假之於異國之人乎?中國愼爵之政,萬萬得當,可以有辭於天下矣。上曰,大臣就座,仍命史官就座,又命大臣先退,又命退,諸臣,以次退出。
上在景福宮。停常參·經筵。
自未時至酉時,灑雨下雨,測雨器水深四分。
藥房提調李秉文,行右承旨李起鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
徐夔淳啓曰,右副承旨尹宖善,今日不爲仕進,卽爲牌招,何如?傳曰,允。
傳于徐夔淳曰,直閣閔京鎬,馳詣健陵,奉審摘奸,仍留監祭,顯隆園·華寧殿,一體奉審以來。
李起鎬,以內醫院提調意啓曰,副提調閔丙奭,今日問安,不爲仕進,卽爲牌招,何如?傳曰,允。
以右副承旨尹宖善牌不進罷職傳旨,傳于徐夔淳曰,只推。
以司謁口傳下敎曰,自今日爲始,政府堂上入直置之。
吏曹口傳政事,濟衆院主事徐相奭。徐夔淳,以議政府言啓曰,卽見京畿監司朴齊寬啓本,則因刑曹啓下行會,驪州退吏尹甫吉,與諸罪人盤覈取招,請令廟堂,稟處矣。環一州大小民人,抱冤積鬱,聚黨起鬧,蓋由於尹甫吉之十五罪目,則幺麽一吏,舞弄百端,召釁萌禍,厥惟久矣。及其衆怒逞臆,二弟竝命,有國法綱,無地可講,亂民悖擧,非不痛惋,而苟無躬犯,變何由生?一則甫吉,二則甫吉,而況皆曰,可殺,旣登道啓,三尺莫嚴,渠亦自知,在囚尹甫吉,令道臣大會民人,梟首警衆。李秉斗·辛弼根,破獄放囚,情跡盡露,同惡相助,罪在干紀,竝嚴刑三次島配。慶熙雖以赴擧,而藉口莫掩,逮獄而露跡,大鬧所起,敢曰不知,嚴刑二次遠配。主張發通之李敏庠·曺秉善·郭承鉉,竝在逃躱,道臣方行詗捕,待捉得嚴査取服後,啓聞勘律。前縣監曺秉直,前監役朴圭浩·韓用德,前啓旣請拿勘,而諸囚今幾酌處,分付王府,卽爲擧行,按覈使差出置之,何如?傳曰,允。尹甫吉段,罪固難赦,何用惟輕,而其兩弟之一時竝命,雖不足蔽渠之罪,原其情則亦云慘矣。特貸一縷,嚴刑一次,遠惡地減死定配。
又以禮曹言啓曰,卽接京畿監司朴齊寬移文,則以爲竹山府社稷神室,緣雨傾仄,方在頹壓,故來七月初十日移安祭設行後,仍爲改建計料,香祝幣照例磨鍊下送云矣。竹山府社稷神室改建時,移安祭香祝幣,令該司照例磨鍊下送事分付,何如?傳曰,允。
又以親軍西營言啓曰,主事李鶴圭,軍司馬差下,令該曹口傳下批,何如?傳曰,允。
又以兵曹言啓曰,再明日一內禁軍番次,而該番將柳冀喆,有身病,勢難察任云,今姑改差,其代依承傳,口傳差出,何如?傳曰,允。
兵曹口傳政事,以趙儀顯爲內禁將。
上在景福宮。停常參·經筵。
李起鎬啓曰,右副承旨尹宖善,今日不爲仕進,卽爲牌招,何如?傳曰,允。
傳于鄭光淵曰,政官牌招開政。
傳于鄭光淵曰,京兆堂上竝許遞,今日政差出。
傳于鄭光淵曰,金吾堂上竝許遞,今日政差出。
傳于鄭光淵曰,呈告同敦寧·同經筵·同春秋竝許遞,今日政差出。
傳于鄭光淵曰,在外敦寧都正許遞,今日政差出。
鄭光淵,以吏曹言啓曰,中學敎授閔泳壽,以其身病,呈狀乞遞,改差,何如?傳曰,允。
又以吏曹言啓曰,南部都事宋秉弼,以其身病,呈狀乞遞,改差何如?傳曰,允。
又以吏曹言啓曰,繕工監假監役官姜翼秀·南啓禎,俱以身病,呈狀乞遞,竝改差,何如?傳曰,允。
又以忠勳府言啓曰,順康園守奉官李秀寅,以其身病,呈狀乞遞,改差,何如?傳曰,允。
尹宖善,以兵曹言啓曰,宣傳官尹泳奎,羽林將具鍾書,五衛將鄭游鉉·鄭東駿·尹大炳,景德宮衛將徐德禧·金鼎禹,慶熙宮衛將徐寬信,文臣兼宣傳官朴永斗,守門將金命駿,俱以病難供職,呈狀乞遞,竝改差。新除授加德僉使愼應萬,花水山別將林聖律,俱以身病倅重,萬無赴任之望,呈狀乞遞矣。實病雖如此,邊將之任,不可循例改差,竝罷黜,何如?傳曰,允。
有政。吏批,行判書李秉文牌招不進,參判閔應植進,參議鄭夏源牌招不進,同副承旨鄭光淵進。以吏批言啓曰,行判書李秉文,參議鄭夏源,竝牌招不進,小臣獨政未安,何以爲之?敢稟。傳曰,仍爲之。以洪澈周爲判尹,姜文馨爲同敦寧,趙濟華爲左尹,尹致聖爲右尹,南啓輪爲敦寧都正,尹秉鼎爲判義禁,李載完爲知義禁,徐鶴淳·李根命爲同義禁,林翰洙爲同經筵,李亮信爲同春秋,洪〈謹〉周〈爲〉三水府使,宋奎會爲中學敎授,前監役金奭河,今超通政,朝官年八十,依法典加資。礪山府使閔泳綺,瑞山府使李範敍,已上相換事,承傳。
兵批,行判書尹滋承進,參判李敦夏病,參議趙忠熙病,參知李東淵入直,右副承旨尹宖善進。以兵批言啓曰,知訓鍊今當差出,而當品中可擬之人乏少,從二品竝擬,何如?傳曰,允。以金昌濂爲知事,閔應植爲知訓鍊,李敎昌·李基赫爲同訓鍊,金東韻爲宣傳官,元在貞爲羽林將,朴永蓍·白灝寅·鄭觀朝爲五衛將,李起翼·孫漢斗爲昌德將,金潤德爲慶熙將,李承禎爲訓鍊主簿,徐廷厚爲文兼,安佑默爲守門將,任衡準爲江華中軍,金熺瓚爲平安兵虞候,金秉周爲高嶺僉使,吳永學爲加德僉使,康履鎬爲柔院僉使,趙心庸爲委典僉使,成晉鎬爲黑山島別將,辛炳斗爲花水山別將,崔錫基爲長木浦別將,李珍恒爲保山別將,李完日爲大峴別將。守門將加設八單,李章煥·洪周範·洪鍾郁·李昌煥·李亨吉·李炳胤·金興鶴·洪文弘。同知單趙儀顯,僉知單金衡烈,大護軍金益容,護軍李容直·吳俊泳·魚允中·徐正淳,副護軍鄭顯英·尹相翊·洪殷謨·張泰秀·朴性德·具秉禮·文章憲·尹泳奎·尙·李允儀,副司果全達鉉·金奎七·邊元吉·沈憲澤,以上竝單付。
吏批,再政。以李重七爲禮曹參判,金在敦·鄭光翼爲禁〈府〉都事,鄭海弼·朴度陽爲假監役,劉秉濟爲順康園守奉官,林元相爲南部都事,趙秉允爲順康園守奉官,故學生金希逵·金瑩源·徐鎭宇·林在鳳,已上贈監察,孝行卓異贈職事,承傳。
兵批,再政。以趙性敏爲同知,朴泰遠爲部將,同知單李起翼,僉知單白灝寅·鄭觀朝·朴永蓍。三政。以崔日寧爲左捕從,同知單孫漢斗。四政。以閔鳳鎬爲訓鍊僉正,同知單金潤德。五政。以申星熙爲中樞都事。六政。以沈憲澤爲訓鍊主簿。
鄭光淵,以吏曹言啓曰,淸州牧使宋秉瑞戶奴呈狀內,矣上典受由上京,矣身病猝重,萬無還官之望云。其身病旣如是,則有難强令還任,罷黜,何如?傳曰,允。
傳于鄭光淵曰,今二十九日都目爲之。
傳于鄭光淵曰,淸州牧使之代,順天府使尹瀗除授,順天府使之代,楊州牧〈使〉沈相漢除授。
吏曹,淸州牧使單尹瀗,順天府使單沈相漢,已上除授事,承傳。
以司謁口傳下敎曰,內務府·外衙門·典圜局·機器〈局〉·濟衆院堂郞,北學學徒各薦一人,年自二十五,至十五以上者,擇入。
鄭光淵,以議政府言啓曰,卽見原州按覈使金善根狀啓,則作挐吏民,分等臚列,恭俟裁處爲辭矣。中外上下之所維持者,卽維曰,紀綱名分,而原民原吏,惟意壞了,一人首倡,群氓影從,紀綱不得爲紀綱,名分關係至此。典憲自在,而今此覈啓之務存平反,分等區別,卽所以仰體欽恤之義也。邑屬首擾之鵬基,敢破班家,虛傳營令,吏是最重,旣登臚列,必死之罪,渠自知,大會民人於營下,梟首警衆,按使令旣還官,令道臣擧行。安昌首擾之金宅秀,怵禍放砲,逐校抗關,營州首擾之李承汝,素稱狀頭,難掩面貌,眞犯俱緊,重律何惜,而旣未就査,方行詗捕,令道臣待斯得,嚴覈取服,啓聞勘律。宋元玉·郭在麟,皆亂民之同惡,而與首倡有異,竝嚴刑三次,遠惡島定配。金思輪·鄭海壽·李興世·元命圭,竝嚴刑二次,遠地定配。在逃之李在和,令鎭營,一體發捕覈勘,査啓跋辭之不請廟覆,有關事體,不可無警,該按使金善根,施以重推之〈典〉。雖以道臣言之,意慮所不到之變怪,固不可責之以思患豫防,而旬宣按察之地,苟能隨事殫壓,悖民頑吏,豈敢若是乎?該道臣從重推考,至於臥本納耗,縱云還民所願,經法莫嚴,有難遽許,令營邑商確便否,從長措處事,分付道臣,何如?傳曰,允。
兵曹口傳政事,親軍西營軍司馬單李鶴圭。
尹宖善,以親軍右營言啓曰,本營左哨哨官趙羲聞外任,代副司果韓圭晉差下,使之察任,何如?傳曰,允。
又以親軍別營言啓曰,本營騎士將申岐朝,以前任興德縣監,尙在任所矣。領軍之職,久曠可悶,改差,何如?傳曰,允。
又以親軍別營言啓曰,本營字內彰義門南邊體城頹圮改築處,女墻今已畢築之意,敢啓。傳曰,知道。
又以親軍別營言啓曰,本營事務浩繁,幼學李根澈,文案差下,令該曹口傳下批,何如?傳曰,允。
吏曹口傳政事,親軍別營文案單李根澈。
徐夔淳,以刑曹言啓曰,義禁府啓辭內,謀叛不道罪人允相父元根,全羅道光陽縣流二千里安置,而方囚捕廳云。點乭妻張大阿只,慶尙道丹城縣緣坐爲婢,子四萬,全羅道海南縣緣坐爲奴,而方囚鐵原府獄云。逆賊英植庶弟阿只,以年未滿,依律文免絞全羅道樂安郡緣坐爲奴,而方囚驪州牧獄云,竝令刑曹,押送配所,何如?傳曰,允事批下矣。謹依批旨,捕廳在囚罪人元根,依例押送配所,鐵原府所囚罪人張大阿只·四萬,驪州牧所囚罪人阿只,竝卽押送配所事,分付各該道臣之意,敢啓。傳曰,知道。
又以義禁府言啓曰,古群山前僉使崔憙奉,以當初卸下穀之不以實報,追後作奸之因循掩置罪,方在待待命拿囚中矣。卽接全羅監司尹榮信牒報,則崔憙奉去月十四日因病身死云,崔憙奉旣已身故,罪名勿論,何如?傳曰,允。
義禁府啓目,前掌令金瓊原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付。啓,依允。
大護軍李世宰疏曰,伏以臣之老父母,在鄕廬,距京師百餘里,臣離違曠省,久廢子職,情私悶迫,已無可言,而且臣父年近九耋,素患疝疾,轉側須人,朝夕倚門,惟望臣歸。近因暑濕交侵,將攝失宜,委綴床笫,刀圭是事,臣聞此報,五內焦灼,夫官職之以病乞歸,不過是自身之病,而況親病乎?親老而子不從政,是謂無病之時,而況有病乎?揆以情理,只合乞身歸養,以愛崦嵫之餘景,古人所謂日長日短,政爲臣今日道也。噫,臣以無似,偏蒙洪造,輥到八座,曾無絲毫裨補,而徒以趨走爲恭,蹲仍不去,不顧父母之養,是所謂忠〈孝〉兩失,公私俱不幸矣。玆陳短章,仰瀆崇嚴,伏乞聖慈,察臣至懇,刋臣仕籍,俾臣專意於看護病父之地,不勝大願。臣無任云云。答曰,省疏具悉。卿其從便往來焉。
吏曹正郞金弼洙疏曰,伏以吏部郞剡掄,古典也,掌文選選辨官材,歷稽周上士漢員外,尙矣。粵在列聖朝,遴揀淸峻,賁飾聲明,而其選之尋寢不擧亦久矣。猗我殿下,治勵奮發,政懋率舊,更擧旣曠之餘,另欲使才雋焉甄拔之,官制焉要顯之,以極一代榮觀。迺者恩簡,一何反是,遽及如臣極藐末至淺陋百不猶人者,臣始駴終惑,惶汗繼至,未敢知則之明,奚爲至斯?臣本寒素家後進,跡難奧渫,名忝璧府,已是踰濫,赧赧惴惴,居恒靡措,矧又鴻私異渥,朝隆暮加,譬若飼哺嬰兒,飽飫無節,在臣福分涯量,尤不敢承當。且長銓臣李秉文於臣,爲姑夫之親,則凡所差擬之應避,乃是公格之莫越,而勿拘之命,忽下寢表,恩點繼隕,臣之私諦,惶隘靡暇,自恤典式,由臣而墜,廉防由臣而壞,是豈臣晷刻敢晏者哉?伏乞聖明,俯賜鑑燭,亟遞臣新授職名,俾得存公妥私,千萬幸甚。答曰,省疏具悉。爾其勿辭察職。
上在景福宮。停常參·經筵。
自開東至人定,灑雨下雨,測雨器水深二寸四分,自人定至二十八日開東,灑雨下雨,測雨器水深一寸。
尹宖善啓曰,今二十九日都目政事爲之之意,敢啓。傳曰,知道。
又啓曰,明日聖節望闕禮,依例爲之之意,敢啓。傳曰,知道。
以吏曹參議鄭夏源牌不進罷職傳旨。傳于尹宖善曰,只推。
傳于尹宖善曰,政官牌招開政。
傳于尹宖善曰,礪山府使李範敍,三水府使除授。
吏曹,三水府使單李範敍除授事,承傳。
傳于尹宖善曰,有實故玉堂許遞,今日政差出。
傳于尹宖善曰,始興縣令王景說,敦寧都正除授。
吏曹,敦寧都正單王景說,今加通政除授事,承傳。
傳于尹宖善曰,和平翁主祀孫朴用鎭,今日政瓜近初仕作窠擬入。
閔哲勳改差,代以趙鎭卨爲假注書。
尹宖善啓曰,明日聖節望闕禮習儀時,兩司當爲進參,除在外外,未肅拜呈告人員,竝待開門牌招,何如?傳曰,允。
又啓曰,行都承旨閔丙奭,內務府進,行左承旨吳益泳式暇,行右承旨李起鎬,左副承旨徐夔淳,不爲仕進,同副承旨鄭光淵式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨徐夔淳牌不進,伴直無人,行右承旨李起鎬,所當牌招,而拘於廳規,不得請牌,何以爲之?敢稟。傳曰,牌招。
以左副承旨徐夔淳牌不進罷職傳旨,傳于尹宖善曰,只推。
尹宖善,以吏曹言啓曰,南部都事林元相,繕工監假監役官鄭海弼·朴度陽,俱以身病,呈狀乞遞,竝改差,何如?傳曰,允。
又以吏曹言啓曰,三水都護府使洪謹周戶奴呈狀內,矣上典身病猝重,萬無赴任之望云。其身病,旣如是,則有難强令赴任,罷黜,何如?傳曰,允。許用履歷。
又以忠勳〈府〉言啓曰,順康園守奉官劉秉濟,以其身病,呈狀乞遞,改差,何如?傳曰,允。
尹宖善啓曰,臣吏·兵批兼進之意,敢啓。傳曰,知道。
有政。吏批,行判書李秉文牌招不進,參判閔應植牌招不進,參議鄭夏源進,右副承旨尹宖善進。以吏批言啓曰,行判書李秉文,參判閔應植,竝牌招不進,小臣獨政未安,何以爲之?敢稟。傳曰,只出緊任。以金天洙爲副修撰。
兵批,行判書尹滋承病,參判李敦夏病,參議趙忠熙病,參知李東淵入直進,右副承旨尹宖善進。僉知加設單尹泳奎,副司果尹相衍·李載旭·權國鉉·柳漳烈,副司勇趙康夏,以上竝單付。
吏批,再政。以閔殷鎬·沈相璜爲禁府都事,朴用鎭爲獻陵參奉,朴鴻陽·高台鎭爲假監役,金炳燾爲南部都事,金德亨爲順康園守奉官。三政。以金定鎭爲禁府都事,李敏璟·金熙燦爲假監役,假監役高台鎭·朴鴻陽,禁府都事閔殷鎬,已上今超通政,朝官年八十,依法典加資。故學生李鼎淳·鄭在澧·田趾敎·高時興·沈宜宗,贈監察,已上學行卓異贈職事,承傳。
傳于尹宖善曰,南原府使洪冕周,延安府使閔吉鎬相換。
傳于尹宖善曰,祥原郡守元常,河東府使洪祐範相換。
兵曹口傳政事,親軍別營騎士將二單,權秉龍·黃憲周。
兵曹,以沈相瓚·許爲親軍別營軍司馬。
尹宖善,以兵曹言啓曰,今六月二十七日甲午戌初初刻三分立秋改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火。議政府·內閣·承政院·侍講院·翊衛司·漢城府一體頒火之意,敢啓。傳曰,知道。
又以兵曹言啓曰,禁軍別將金泰郁,以其身病,無望供職,呈狀乞遞,改差,何如?傳曰,允。
兵曹,以李允用爲禁軍別將。
尹宖善,以親軍別營言啓曰,本營字內興仁之門南邊體城頹圮改築處,女墻今已畢築之意,敢啓。傳曰,知道。
又以親軍別營言啓曰,本營騎士將具渶祖,身病猝重,勢難察任,改差,何如?傳曰,允。
又以親軍別營言啓曰,本營騎士將,今將差出,而擬望之人乏少,外任竝擬,何如?傳曰,允。
又以親軍右營言啓曰,本營別抄領官趙存斗外任,代副護軍朴珪熙差下,使之察任,何如?傳曰,允。
又以親軍別營言啓曰,本營把摠二員,哨官二十員,將爲差出,而因大臣所奏,以歸付於宣傳官之武兼窠,參上十員,參下十員及訓鍊院判官主簿增設中,各一窠竝差下事,奉承筵敎矣。武兼窠參上宣傳官李京鎬·具周鉉,把摠差下,李啓好·任璨鎬·李相翼·李奭熙·梁性煥·李根·李鍾林·金翰求,增設訓鍊判官梁注植,主簿景元明,武兼窠參下宣傳官鄭龜朝·申泰卨·李豊載·吳殷泳·李徹純·金範求·李奎宅·尹始炳·權在允·南命稷,竝哨官差下,令該曹口傳單付,何如?傳曰,允。
義禁府啓目,前正言鄭佑默原情云云。矣身冤情,已悉於矣弟佐默鳴冤中,更不必煩達而大抵初覆檢,在於始死完膚之時,恐無爽實,而三四檢,在於挾月腐敗之後,猝然翻覆,只憑屍隻之誣招,勒加無名之罪案。無非矣身行己不善,上負朝家之洪造,下失先訓之謹拙,惶恐死罪,此外無他可供之辭云,今此囚供,與鳴冤辭意,少無異同矣。旣伏承嚴覈之命,而殺獄關係甚重,臣府不敢擅便,上裁,何如?判付啓。獄體自是愼嚴,不可以供辭自明,有所低仰,而檢驗之前後異同,或緣行檢久近之別而然乎?容有可議於罪疑惟輕之義,遠地惡定配爲良如敎。
上在景福宮。停常參·經筵。
尹宖善啓曰,同副承旨鄭光淵,今日不爲仕進,卽爲牌招,何如?傳曰,允。
又啓曰,知義禁李載完,同義禁徐鶴淳,除拜後過三日不爲出肅,竝依定式,推考警責,仍卽牌招察任,何如?傳曰,允。
又啓曰,今日聖節望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
尹宖善啓曰,臣宖善,今日聖節望闕禮習儀,進去下直之意,敢啓。傳曰,知道。
傳于鄭光淵曰,奉審閣臣入侍。
傳于鄭光淵曰,壬午六月初十日將任傳敎勿施。
傳于鄭光淵曰,楊州牧使之代,富平府使許璡除授。
傳于鄭光淵曰,中樞經歷金卨鉉,氷庫別提李奎炫除授。
傳于鄭光淵曰,臺諫竝許遞,前望單子入之。
鄭光淵啓曰,卽伏見兼江華留守李載元今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
又啓曰,卽見按撫使趙秉稷雨澤及科飭對揚事狀啓,則不善封裹,致此霑濕,事甚疎忽,極爲未安。原狀啓竝所當還下送,一是民事,一是科事,雖不得不捧入,該按撫使,不可無警,推考,何如?傳曰,允。
又啓曰,行都承旨閔丙奭,內務府進,行左承旨吳益泳,左副承旨徐夔淳,不爲仕進,行右承旨李起鎬牌不進,右副承旨尹宖善,望闕禮習儀進,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨尹宖善牌不進,伴直無人,左副承旨徐夔淳,所當牌招,而拘於廳規,不得請牌,何以爲之?敢稟。傳曰,牌招。
以大司諫李愚冕,司諫朴齊斌,獻納尹命燮,正言姜濬永·金萬濟,掌令金禹用,持平宣俊采·朴周鉉牌不進罷職傳旨,傳于鄭光淵曰,只推。
以漢城府民家頹壓單子,傳于鄭光淵曰,恤典令該廳分給事,分付。
以漢城府民家頹壓單子,傳于鄭光淵曰,恤典令該廳,卽爲分給事,分付。
以司謁口傳下敎曰,職制局堂郞有故,修文局堂郞兼察,修文局堂郞有故,職〈制〉局堂郞兼察事,分付。
各國公使以下召見入侍時,內務督辦若有故,則職制協辦入侍,職制協辦有故,則修文協辦入侍定式,外務督辦若有故,則協辦入侍定式,寶劍二員,承旨中一員,何承旨入侍之意,先爲入稟。史官一員入對時,內務督辦若有故,則職制協辦入對,職制協辦有故,則修文協辦入對定式,外務督辦若有故,則協辦入對定式,陪衛·桂坊二員,輔德中一員,何輔德入對之意,先爲入稟。鍮硯桂坊一員,內務府·政院·春·桂坊日記,謄書擧行。
兵曹口傳政事,禁軍別將單李允用。
兵曹口傳政事,親軍別營把摠二單,李京鎬·具周鉉。哨官二十單,李啓好·任璨鎬·李相翼·李奭熙·梁性煥·李根·李鍾林·金翰求·梁柱植·景元明·鄭龜朝·申泰卨·李豊載·吳殷泳·李徹純·金範求·李奎宅·尹始炳·權在允·南命稷。
鄭光淵,以弘文館言啓曰,新除授副修撰金天洙〈時在〉京畿果川地,經筵入番事緊,請斯速乘馹上來事,下諭。傳曰,許遞。
又以弘文館言啓曰,上番校理臣鄭承鉉,以永寧殿秋享大祭祭官,今日肄儀時,晝仕出去之意,敢啓。傳曰,知道。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
又以親軍別營言啓曰,本營騎士將權秉龍,以前任平安兵虞候,黃憲周,以前任江華中軍,俱在任所矣。領軍之職,久曠可悶,改差,何如?傳曰,允。
又以親軍別營言啓曰,本營騎士將朴兢壽,身病猝重,勢難察任,改差,何如?傳曰,允。
又以兵曹〈言〉啓曰,知中樞府事崔昌濂,同知中樞府〈事〉趙性敏,僉知中樞府事李淵九,五衛將朴永蓍·白灝寅·鄭觀朝·閔德顯。昌德宮衛將李起翼·孫漢斗,慶熙宮衛將金潤德,俱以病難供職,呈狀乞遞,竝改差,何如?傳曰,允。
乙酉六月二十八日酉時,上御乾淸宮。奉審閣臣入侍時,同副承旨鄭光淵,假注書趙鎭卨,記事官李茂魯·閔宗植,直閣閔京鎬以次進伏訖。上曰,史官分左右,仍命奉審閣臣進前。京鎬進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯隆園,園上奉審則安寧,還詣健陵,仍留監祭,將事安寧之意,敢達矣。上曰,陵上·園上·殿內,俱爲太平,碑閣·丁字閣,亦無頉乎?京鎬曰,周徧奉審,俱爲太平矣。上曰,何時將事,何時發還乎?京鎬曰,三更量將事,而撤享後旋發矣。上曰,沿路農形,何如?京鎬曰,雨水豐足,目下年形,大有豐徵,民情果欣悅矣。上曰,積潦之中,江水漲溢,而能無渡涉之難乎?京鎬曰,江水雖多,無難渡涉矣。上曰,從何路作行乎?京鎬曰,自果川邑往返矣。上命閣臣先退,仍命史官就座,又命退。承史,以次退出。
上在景福宮。停常參·經筵。
藥房提調臣李秉文,副提調臣閔丙奭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
傳于鄭光淵曰,禮房承旨馳詣宗廟·景慕宮,奉審摘奸以來。
傳于鄭光淵曰,皇朝人忠臣淸白吏子孫,西北松都人及軍功人,各別收用事,分付兩銓。
傳于鄭光淵曰,雖非親政,注書依例陞六。
鄭光淵,以吏曹言啓曰,今都目大政時,本曹堂上,不可不備員,而參判閔應植病不來,令政院牌招,以爲同參開政之地,何如?傳曰,允。
注書趙章夏陞六,代以金錫龍爲假注書。
趙鎭卨陞六,代以李敏植爲假注書。
鄭光淵啓曰,注書有闕之代,被薦人宋世鉉·申政均·鄭承謨薦狀,依例成送吏曹之意,敢啓。傳曰,知道。
又啓曰,假注書金錫龍,時無職名,令該曹依例付軍職,冠帶常仕,何如?傳曰,允。
傳于鄭光淵曰,同經筵竝許遞,今日政差出。
傳于鄭光淵曰,在外敦寧都正許遞,今日政差出。
傳于鄭光淵曰,泮長許遞,今日政差出。
傳于鄭光淵曰,臺諫竝許遞,今日政差出。
臺諫前望單子入之,掌令朴寅壽,持平金學魯落點。
傳于鄭光淵曰,臺諫竝許遞,今日政差出。
傳于鄭光淵曰,右副承旨許遞,今日政差出。
鄭光淵啓曰,玉堂上下番俱空,事甚未安。新除授應敎金炳稷,副應敎李勛卿,校理申錫淵·李瑞永,副校理朴齊永·李中斗,修撰南廷綺·柳觀秀,副修撰南周元·李承九,竝卽牌招推移入直,何如?傳曰,允。
傳于鄭光淵曰,博士·正字外,玉堂竝許遞,今日政差出。
傳于鄭光淵曰,宣傳官洪健周·蔡奎駿·沈馨澤,訓鍊判官加設單付。
傳于鄭光淵曰,高山僉使之代,廣州中軍河承洛除授,訓戒僉使之代,咸興中軍李源述除授,惠山僉使之代,北虞候李源松除授。
傳于鄭光淵曰,副司果成樂頀,訓鍊主簿加設單付。
傳于鄭光淵曰,今日政遷轉守令,勿拘常格,未準朔中通擬入。
傳于鄭光淵曰,被謫蒙放罪人李周憲,尙在罪名,不念法意,武斷鄕曲,聽聞狼藉,尤極可痛,嚴刑一次後,遠惡島定配。
傳于鄭光淵曰,公事不審之中官李朱夏推考。
以司謁口傳下敎曰,忠淸兵虞候之代,柒谷府使李鳳宇擬入。
以司謁口傳下敎曰,前營哨官李承遠,訓鍊主簿加設單付。
鄭光淵,以忠勳府言啓曰,順康園守奉官金德亨,以其身病,呈狀乞遞,改差,何如?傳曰,允。
又以忠勳府言啓曰,順康園守奉官金顯周,以其身病,呈狀乞遞,改差,何如?傳曰,允。
又以忠勳府言啓曰,順康園守奉官閔鳳鎬,以其身病,呈狀乞遞,改差,何如?傳曰,允。
又以吏曹言啓曰,成均館直講韓景爀,以其〈身〉病,呈狀乞遞,改差,何如?傳曰,允。
又以吏曹言啓曰,繕工監假監役官金熙燦·李敏璟,俱以身病,呈狀乞遞,竝改差,何如?傳曰,允。
又以兵曹言啓曰,每都政,新資五窠,例爲差出,而營將·中軍·虞候·僉使中,姑無準二十朔者,就朔數最多者,依近例推移內遷,何如?傳曰,允。
吏曹,楊州牧使單許璡除授事,承傳。
兵曹,以李容益爲海防衙門副摠。
以左副承旨徐夔淳牌不進罷職傳旨,傳于鄭光淵曰,只推。
注書鄭寅燮一體陞六事,榻前下敎。
鄭光淵啓曰,注書有闕之代,被薦人申政均·鄭承謨·李範大薦狀,依例成送吏曹之意,敢啓。傳曰,知道。
傳于鄭光淵曰,守令·邊將初仕人,皆令明日待令。
鄭光淵啓曰,新除授注書宋世鉉·申政均,竝卽牌招推移入直,何如?傳曰,允。
摘奸宣傳官韓珪鎬書啓,臣於本月初九日戌時量,敬奉承政院所下傳敎,馳往于北部字內,詳細看審是白乎則,外契十三處頹壓是白遣。內契四處頹壓是白乎所,役姓名後錄于左是白齊,後乙酉六月十九日,宣惠廳契良人金化實草家四間全壓。印召史草家四間內二間壓。金聖文草家三間全壓。北漢契摠戎軍金學順草家四間內二間壓。良人劉己邦草家八間內四間壓。劉德中草家五間內三間壓。尹者斤乭草家五間全壓。佛光里良人金啓千草家三間全壓。韓石用草家四間全壓。驛契驛人鄭所回草家三間全壓。甑山里契僉知姜今乭草家四間全壓。舊里契幼學李敏敎草家八間內四間壓。細橋里玄召史草家五間內三間壓。良人李文五草家四間全壓。李汗榮草家四間全壓。阿峴四契良人金義成草家五間全壓。李允植草家六間全壓。李德玄草家八間內四間壓。宋允根草家三間全壓。李元植草家三間全壓。金水兼草家七間內四間壓。阿峴三契良人嚴汝草家三間全壓。扈景玉草家三間全壓。金景三草家七間內四間壓。朴士順草家四間內三間壓。具召史草家三間全壓。阿峴二契良人裵德順草家五間全壓。幼學文亨敏草家三間全壓。良〈人〉徐善有草家七間內三間壓。阿峴一契良人韓元吉草家七間內三間壓。崔太元草家五間全壓。朴昌成草家四間內二間壓。金光甫草家三間全壓。副護軍金千吉草家七間內四間壓。汝矣島契良人趙仁成草家四間全壓。韓石伊草家四間全壓。李景甫草家四間內二間壓。黃云成草家四間內二間壓。林正權草家四間內二間壓。崔必甫草家四間內二間壓。金聖白草家四間內二間壓。樓閣洞契申召史草家四間全壓。良人金應三草家七間漂流。金景三草〈家〉四間漂流。三淸洞契良人趙景五草家四間內二間壓。齋洞契良〈人〉徐喜哲草家七間內三間壓。朴今同草家五間內三間壓。元長水吉伊草家五間內三間壓。小安洞契良人朴昌植草家四間內二間壓。已上四十九戶。傳曰,知道。
摘奸宣傳官李奎宅書啓,臣於本月初九日戌時量,敬奉承政院所下傳敎,馳往中部字內,一一詳審是白乎則,頹壓之中,十一處全壓是白乎所,役姓名後錄于左是白齊。後乙酉六月十一日將大丁契良人金卜玄草家七間全壓。方召史瓦家十間全壓。上漢洞契良人申龍善草家四間全壓。中麻洞契良人金永完草家三間全壓。大廟洞契良人白洛西草家四間全壓。上避馬屛門契良人申明倫瓦家五間全壓。舊中部洞契良人金貴石瓦家二間全壓。李辰根瓦家三間全壓。寺洞忠勳契良人朴春成瓦家七間全壓。金聖道瓦家二間全壓。鄭禹三草家四間全壓。以〈上〉十一戶。傳曰,知道。
摘奸宣傳官金範求書啓,臣於本月初九日戌時量,敬奉承政院所下傳敎,馳往于東部字內,詳細看審是白乎則,外契十二處頹壓是白遣。內契九處頹壓是白乎所,役姓名後錄于左是白齊,後乙酉六月十九日外契樊里前御營軍李萬俊草家五間全壓。長位里良人李所回草家八間內三間壓。鍾巖里良人趙萬順草家六間內三間壓。安巖洞良人金揷沙里草家五間內二間壓。新設契前御營軍李春石草家六間內二間壓。新坪里私契良人張先吉草家六間內二間壓。崔順用草家六間全壓。李貴卜草家五間全壓。新坪里一契良人金三乭草家七間全壓。李先伊草家七間內五間壓。新坪里二契良人沈氏宗草家四間內一間壓。獨女鄭召史草家五間內二間壓。鄭召史草家三間全壓。加五里契良人李卜伊草家四間全壓。金男石草家五間全壓。彌阿里契良人姜宜吉草家四間全壓。尹貴吉草家五間全壓。李宜官草家六間內二間壓。水逾村契良人金善有草家六間全壓。朴吉伊草家七間全壓。李元石草家六間全壓。金元福草家五間全壓。新坪里私契下甘井洞良人崔順用家舍全壓時,順用母金召史年五十,卽其時致死,同里居民李字宜九歲女息者斤福喜,適往崔順用家,同時致死是白齊。東學洞良人李奉學六間全壓。元台圭草家七間全壓。朴俊萬草家九間全壓。鄭興起草家七間內二間壓。白景伊草家五間內二間壓。李順元草家八間全壓。咸春植草家八間全壓。高召史草家七間內三間壓。趙斗成草家十一間內四間壓。李東郁草家十間全壓。昌善坊良人李聖大草家七間內四間壓。金玄官草家八間全壓。金應七草家八間全壓。金用元草家七間全壓。黃宗玉草家七間全壓。姜辰五草家五間全壓。金安業草家七間內三間壓。孫元圭草家六間內二間壓。金景殷草家七間內四間壓。張萬吉草家五間全壓。吳景云草家五間全壓。金己赫草家五間內二間壓。李時宅草家十間內四間壓。張義植草家七間內二間壓。崔興植草家七間內三間壓。中路契良人柳致俊草家四間全壓。崔所回草家六間全壓。金萬孫草家四間全壓。朴石祚草家六間全壓。金卜伊草家六間內二間壓。成卜伊瓦家十三間內六間壓。宗廟洞良人李斗明草家五間全壓。金奉圭草家六間內三間壓。沈云明草家七間內三間壓。朴仁赫草家五間內二間壓。梁仁化草家十間內三間壓。李今斗草家七間全壓。李聖民瓦家十二間內四間壓。李聖九草家五間內二間壓。蓮池洞良人李卜伊草家五間全壓。徐召史瓦家八間內一間壓。李用伊草家七間全壓李民用瓦家七間內三間壓。嚴今凡草家五間內二間壓。金大允草家五間全壓。車順汝瓦家十間內三間壓。於義洞良人李景化草家十間內六間壓。張喜中草家八間全壓。柳奉完草家七間全壓。方興善草家七間全壓。吳召史瓦家十間內二間壓。黃永吉草家三間全壓。閔浩官草家四間全壓。李貴石草家九間內二間〈壓〉。奉元根草家八間內三間壓。金奉化草家九間全壓。李汝俊草家八間全壓。韓永浩草家七間內四間壓。朴永乭草家五間全壓。朴長吉草家八間內二間壓。金萬卜草家五間全壓。李允甲草家八間內三間壓。景慕宮一契良人姜奉伊草家九間全壓。李興官草家五間內二門壓。金昌順草家五間內二間壓。李永福草家八間內三間壓。朴七業瓦家十一間內三間壓。前監役李觀翼草家十三間內二間壓。前都事吳和秀草家七間內三間壓。姜卜祿草家六間全壓。金致根草家十間全壓。景慕宮二契良人金致凡草家六間內二間壓。吳明化草家五間全壓。朴永汝草家六間內三間壓。鄭太平草家六間內三間壓。姜守天草家五間全壓。趙成喜草家十二間內九間壓。李光汝草家六間內三間壓。幼學李善翼草家七間全壓。幼學李民翼草家八間全壓。李民水草家九間內五間壓。金乭萬草家五間內二間壓。朴景化草家三間全壓。李順卜草家四間內二間壓。洪在吉草家十間內三間壓。南春明草家四間全壓。秋業同草家四間內二間壓。鄭萬吉草家七間內三間壓。成均館良人洪宗允草家七間內三間壓。孟吉伊草家四間全壓。金成允草家六間內三間壓。金昌云草家十間內五間壓。鄭用伊瓦家七間內二間壓。鄭萬用瓦家三間全壓。已上一百十九戶。傳曰,知道。
摘奸宣傳官李啓熏書啓,臣於本月初九日戌時量,敬奉承政院所下傳敎,馳往于西部字內,詳細看審是白乎則,外契三十四處頹壓是白遣。內契六處頹壓是白乎所,役姓名後錄于左是白齊。後乙酉六月十九日,阿峴契良人金致順草家十間內五間壓。慶汗宅草家五間全壓。金致云草家四間全壓。倉前里契良人玉聖根草家四間全壓。李德成瓦家十一間內五間壓。李春化草家四間全壓。萬滿伊草家五間全壓。金平石·金水玄草家五間全壓。朴元有草家五間全壓。朴今石草家五間全壓。金致玄草家七間全壓。金聖汝草家五間全壓。金甫京·鄭仲協草家七間全壓。金仁水草家四間全壓。沈白實草家六間全壓。姜京實瓦家七間全壓。金昌順草家四間全壓。下中里契良人宋順直草家六間全壓。白萬在草家五間全壓。李命孫草家五間全壓。李完玉草家五間全壓。金釗公草家三間全壓。高熙景草家三間全壓。高熙商草家四間漂流。新井里契良人崔化西草家四間全壓。尹興俊草家十二間全壓。李殷奉草家五間〈全壓〉,安士年草家六間全壓。蔡用己草家四間全壓。閔元七草家三間全壓。金大元草家七間漂流,上水溢里契良人金判吉草家五間全壓。高仁甫草家四間漂流,金基弘草家十二間內六間壓。徐萬吉草家三間全壓。賈仲先草家七間全壓。下水溢里契良人丁奉伊草家九間全壓。李召史草家五間全壓。李允昌草家六間全壓。安啓汝草家四間全壓。金景心草家七間內四間壓。吳聖訥草家五間全壓。吳成連草家六間全壓。金聖圭草家五間全壓。唐人里契良人朴長石草家三間全壓。金宜順草家四間全壓。張德順草家五間全壓。申命允草家三間全壓。裵昌用草家六間全壓。栗島契良人崔成淵草家四間全壓。朴順西草家三間全壓。李春燁草家三間全壓。金元順草家七間全壓。李永順草家四間全壓。金用石草家四間全壓。崔辰植草家四間全壓。崔順甫草家三間漂流。馬昌云草家四間全壓。馬昌植草家三間全壓。鄭順元草家五間全壓。陳致圭草家五間全壓。金學連草家四間漂流,嚴致學草家五間全壓。石景先草家三間漂流,舊水鐵里契良人崔奉吉草家七間全壓。新水鐵里契良人金學臣草家八間全壓。李奉圭草家七間全壓。金奉石草家六間全壓。金致成草家五間全壓。李卜圭草家四間全壓。玄石里契良人林順乭草家六間內三間壓。尹在仁草家七間內四間壓。安斗崇草家六間內三間壓。吳性祚草家四間內三間壓。金昌順草家三間全壓。車仁水草家四間全壓。黃云甫草家七間內四間壓。金萬西草家五間內三間壓。崔聖西草家三間全壓。朴允植草家六間內三間壓。馬明玄草家四間全壓。金致孫草家五間全壓。李得西草家七間全壓。金致先草家四間全壓。李致玉草家四間全壓。林景叔草家七間全壓。良人金仲燁〈草家〉七間全壓。金景益草家五間內三間壓。金召史草家四間內二間壓。金基浩草家三間內二間壓。林銀同草家四間內二間壓。朱永信草家六間全壓。徐五卜草家七間全壓。申光叔草家六間全壓。宋致景草家六間全壓。金春明草家三間內二間壓。洪順己草家四間內二間壓。金永西草家五間全壓。李永順草家四間全壓。李奉右草家三間內二間壓。廉興先草家四間全壓。鄭永道草家十二間全壓。林聖祚草家四間全壓。金德昌草家三間內二間壓。鄭允景草家六間內三間壓。甕里下契良人金永倍草家五間全壓。姜仁成草家三間全壓。張元局草家四間全壓。金德西草家三間全壓。張興俊草家三間全壓。朴萬俊草家三間全壓。文己宅草家四間全壓。鄭宅俊草家五間全壓。張成五草家三間全壓。李召史草家十二間全壓。白成水草家四間全壓。宋百實草家四間全壓。申興俊草家五間全壓。李召史草家六間內三間壓。李德兼草家八間全壓。李白西草家三間全壓。李永五草家四間全壓。崔正允草家七間內三間壓。申喜俊草家五間全壓。李承澤草家四間全壓。申先伊草家二間全壓。金完哲草家四間內二間壓。沈汝順草家五間全壓。孔德里契良人朴仁植草家六間全壓。朴致水草家四間全壓。吳致成草家三間全壓。黃成範草家六間全壓。金振玉草家四間全壓。李己年草家六間全壓。孫白三草家十間全壓。金釗乭草家十間內五間壓。柳景番草家十五間全壓。金允敎草家六間全壓。李致元草家八間全壓。邊京白草家六間全壓。朴齊學草家六間全壓。李成九草家三間全壓。金乭伊草家三間全壓。李仁甫草家三間全壓。李順兼草家三間全壓。麻浦契良人金云景草家二間全壓。金元五草家四間全壓。崔仲日草家四間全壓。李聖道草家五間全壓。崔奉化草家六間全壓。李奉云草家三間全壓。崔化僉草家五間全壓。李忠化草家六間全壓。張順草家十三間全壓。金汝順草家五間全壓。吳水甫草家四間全壓。車成日草家六間全壓。姜化春草家七間全壓。崔春己草家八間全壓。南景三草家四間全壓。朴士興草家六間全壓。裵興水草家七間全壓。崔致水草家六間全壓。河性喜草家七間全壓。朴順一草家六間全壓。金奉允草家四間全壓。崔士有草家四間全壓。崔巖回草家四間全壓。桃花洞內契良人嚴文哲草家四間全壓。金義植草家四間全壓。洪得順草家七間全壓。李車卜草家八間全壓。姜召史草家四間全壓。李召史草家四間全壓。金云成草家三間全壓。外契良人崔順集草家五間全壓。土亭里契良人車石輅草家五間全壓。李召史草家五間全壓。白聖三草家七間全壓。朱奉西草家五間全壓。車致永草家五間全壓。徐相永草家五間全壓。林永水草家五間全壓。李喜肅草家四間全壓。李召史草家三間全壓。金元七草家三間全壓。金成古草家六間全壓。池聖燁草家五間全壓。兄弟井契良人孫道淵草家五間全壓。孫聖模草家六間全壓。申永老草家五間全壓。灘項契良人李化景草家三間全壓。李成伯草家六間全壓。金今甫草家五間全壓。崔好石草家三間全壓。金元三草家三間全壓。沙村里契良人金春柱草家八間全壓。金太亨草家五間全壓。朴成化草家五間全壓。陳致浩草家六間全壓。鄭元之草家七間全壓。姜永模草家五間全壓。高天奉草家四間全壓。金汗燁草家六間全壓。金永順草家四間全壓。金學汝草家七間全壓。慶天一草家五間全壓。東門外契良人李士先瓦家六間內三間壓。靑坡三契良人朴應萬草家五間全壓。蓮池契良人全用成草家七間全壓。幼學曺石萬瓦家七間內五間壓。四巨里契良人梁永浩草家五間內三間壓。閔應水草家八間全壓。西小門外契司果李健永草家八間全壓。良人金萬水草家二間全壓。米廛下契良人宋景喜草家八間內五間壓。權興道草家三間內二間壓。鄭天汝草家五間全壓。金聖一草家四間全壓。安致弘草家六間全壓。李聖道草家五間全壓。鄭局玄草家六間全壓。李景道草家五間全壓。金興俊草家三間全壓。古巡廳契良人池奉用草家八間全壓。李聖道草家八間全壓。李春根草家五間全壓。申學成草家五間全壓。安聖五草家七間全壓。申聖文草家四間全壓。車子里契良人金景完草家十六間全壓。出身張應植草家四間全壓。良人李奉吉草家三間全壓。劉尙用草家五間內三間壓。水芹畓契良人金春卜草家六間全壓。崔柱伯草家七間全壓。藥田契良人裵云景草家四間全壓。租田契出身金萬玉草家七間全壓。良人金春實草家四間全壓。崔興業草家三間全壓。出身成德中草家八間全壓。良人朴致安草家五間內三間壓。申命善草家七間內四間壓。池下契良人崔義之草家十七間全壓。金致九草家四間全壓。李啓列草家五間全壓。林石哲草家三間全壓。米廛上契良人崔致化草家三間全壓。金德元草家六間內四間壓。倉洞契良人朴景化草家三間全壓。金益水草家七間全壓。鄭太石草家九間全壓。李啓元草家九間內六間壓。劉景彔草家四間全壓。金君善草家十一間全壓。小貞洞契良人李元甲瓦家十一間全壓。社稷洞契良人趙伯仁草家六間全壓。權大用草家五間全壓。大貞洞契良人金卜汝瓦家十二間內七間壓。權己浩草家八間全壓。李長甫草家十間全壓。李春植瓦家十一間內八間壓。西小門內契良人金順吉草家十一間全壓。金永臣瓦家十二間全壓。金在卜草家七間全壓。安宗穆草家八間全壓。金德斗草家十間全壓。李仁哲草家七間全壓。李致景草家十間全壓。守門將李秉郁草家七間全壓。良人權昌圭草家七間全壓。沈召史草家十二間全壓。申泰順草家三間全壓。林順五草家三間全壓。李萬石草家四間全壓。金元順草家二間全壓。金萬吉草家三間全壓。金學天草家三間全壓。李平甫瓦家五間全壓。已上二百八十一戶。傳曰,知道。
摘奸宣傳官具然奎書啓,臣於本月初九日戌時量,敬奉承政院所下傳敎,馳往于南部字內,詳細看審是白乎則,外契二十九處頹壓是白遣。內契二十一處頹壓是白乎所,役姓名後錄于左是白齊。後乙酉六月十九日,箭串一契良人申德心草家四間全壓。沈啓僉草家四間全壓。李平達草家三間全壓。李仲甫草家六間全壓。李行日草家三間全壓。咸應善草家四間全壓。盧允善草家五間全壓。沈守命草家三間全壓。全允命草家四間全壓。金允五草家六間內三間半壓。李仲根瓦家六間全壓。韓成伯草家三間全壓。李順仁草家四間全壓。李石哲瓦家六間全壓。李汗甲草家六間全壓。趙學汝草家十間內四間半壓。崔順五草家四間全壓。金坪甫草家四間全壓。延仁福草家三間全壓。李寶一草家三間全壓。金君伯草家三間全壓。崔用善草家三間全壓。姜用西草家三間全壓。金善景草家三間全壓。李永道草家三間全壓。韓永信草家四間全壓。金順成草家三間全壓。高完吉草家五間全壓。申太化草家三間全壓。李萬卜草家四間全壓。李所回草家三間全壓。申昌石草家三間全壓。李聖云草家四間全壓。趙德成草家三間全壓。朴萬先草家三間全壓。池九吉草家四間全壓。申聖五草家五間全壓。洪德山草家三間全壓。趙昌守草家四間全壓。柳云汝草家三間全壓。朴道元草家三間全壓。盧聖敎草家三間全壓。箭串二契申宗伊草家四間全壓。柳春山草家五間全壓。任用伊草家五間全壓。韓平五草家八間全壓。李聖宅草家六間全壓。羅召史草家十一間全壓。李長局草家十間全壓。李豊植草家六間全壓。韓平信草家五間全壓。柳忠臣草家六間全壓。金完守草家六間全壓。車興祿草家八間全壓。殷者斤乭草家五間全壓。金萬吉草家七間全壓。李彔伊草家八間全壓。金順乭草家五間全壓。安貴乭草家七間全壓。崔卜伊草家六間全壓。李聖一草家三間全壓。李龍凡草家六間全壓。洪凡山草家六間全壓。李萬山草家五間全壓。崔太山草家五間全壓。洪順乭草家六間全壓。李大用草家六間全壓。李汗甲草家三間全壓。盧乭伊草家六間全壓。洪順吉草家三間全壓。盧所回草家四間全壓。高所回草家六間全壓。崔順乭草家三草全壓。文乭伊草家四間全壓。禹乭石草家五間全壓。黃所回草家六間全壓。洪七石草家三間全壓。朴乭夢草家五間全壓。安氏乭草家五間全壓。河千日草家四間全壓。崔鳳己草家三間全壓。金己玄草家六間全壓。黃應用草家五間全壓。金弘仁草家五間全壓。金聖萬草家五間全壓。申永云草家五間全壓。李元西草家四間全壓。洪千吉草家五間全壓。洪永善草家三間全壓。車完得草家三間全壓。崔卜成草家八間全壓。金順乭草家四間全壓。水鐵里契良人尹性柱草家二間全壓。朴根性草家四間全壓。延所回草家六間全壓。姜允大草家四間全壓。姜文燁草家三間全壓。申順殷草家三間全壓。朴尙默草家四間全壓。神堂里契良人申聖業草家六間全壓。崔光仁草家三間全壓。杏堂里契良人許永學草家四間全壓。箭串橋出身鄭長石草家六間全壓。良人崔命吉草家六間內三間壓。新村契禁兵朴千卜草家四間全壓。良人安春吉草家三間全壓。金者斤宗草家三間全壓。李聖長草家四間全壓。趙三孫草家三間全壓。陵洞良人李龍得草家五間全壓。毛津洞良人李祿臣草家五間全壓。中谷里童蒙朴性得草家四間全壓。豆毛浦契良人申龍成草家三間全壓。姜俊夏草家十二間內七間壓。金太成草家三間壓。金性元草家四間全壓。李元三草家五間內二間壓。崔順吉草家六間內二間壓。金致永草家三間內二間壓。漢江契良人金性順草家六間全壓。黃龍大瓦家七間全壓。朴性燁草家六間全壓。金致永草家五間全壓。出身李啓伯瓦家六間全壓。朴奉云草家六間全壓。許伊淵草家六間內三間壓。李元順草家八間內四間壓。金敬辰瓦家六間內三間壓。金昌善瓦家七間全壓。李守凡草家六間內三間壓。出身李汗明瓦家四間全壓。安宗實草家七間全壓。鑄城里契良人朴得吉草家八間全壓。李順興草家五間全壓。曺永文草家五間全壓。朴相五草家四間全壓。西氷一契良人段仁逵草家五間內三間壓。黃元浩瓦家三間全壓。徐應祿草家三間全壓。鄭萬一草家三間半全壓。瓦署契出身趙定植瓦家五間全壓。良人陳景水瓦家四間全壓。金平心瓦家三間全壓。申允根瓦家六間全壓。朴汗石瓦家五間全壓。沙草里良人朴春西草家四間全壓。金元甫草家四間全壓。高允局草家五間全壓。金石甫草家四間全壓。吳明云草家四間全壓。李石凡草家三間全壓。千善五草家四間全壓。韓元善瓦家六間內三間壓。白順之瓦家五間內三間壓。朴順汝瓦家三間全壓。李今石草家三間全壓。韓元根草家三間全壓。崔順昌草家三間全壓。申昌淵草家三間全壓。之於屯契良人李完石草家七間全壓。梁貞得草家十二間全壓。金熙官草家四間全壓。梨太院契良人金世元草家四間全壓。金萬伊草家四間全壓。金學孫草家三間全壓。典牲契良人金在甲草家三間全壓。金道心瓦家二間全壓。金聖順草家五間內三間壓。靑寧尉契良人柳允成草家八間全壓。金學俊瓦家十九間內四間壓。林聖根草家九間內五間壓。尹致云草家四間全壓。玄小大草家三間全壓。安汝伯草家三間全壓。曺汗甲草家九間內四間壓。成仁甫草家五間全壓。水口門內契出身崔在德草家九間全壓。朴基善草家七間內三間壓。良人盧龍云草家四間全壓。禁軍裵弘基草家四間全壓。良人吳性根草家三間全壓。別營軍金興仁草家五間全壓。兵丁申千萬草家四間全壓。李興卜草家六間全壓。良人崔龍伊草家八間內三間壓。禁兵朴之永草家四間內二間壓。南小洞契良人金白石草家四間內二間壓。別營軍金春成草家十間內四間壓。禁騎士金命宜草家十間內三間壓。倭館洞契良人朴昌仁草家三間全壓。韓世良草家八間全壓。幼學李百元草家八間全壓。前郞廳沈宜華草家六間內四間壓。瓦有豆里契崔召史瓦家六間內三間壓。良人李致權草家六間內二間壓。金聖伯草家五間內二間壓。弘文洞契良人金明甫草家四間內二間壓。孫永石草家五間內三間壓。李石伊草家三間全壓。金龍伊草家四間內二間壓。李龜淳草家八間全壓。金山伊草家四間內二間壓。小公洞契幼學洪宜文草家七間全壓。出身崔大汝草家四間全壓。長興洞契良人鄭仁守瓦家二十一間內一間壓。崔明甫瓦家三間全壓。金弘植草家十間內四間壓。吳元植草家七間內三間壓。李柄穆草家七間內三間壓。崔景植草家九間內三間壓。會洞契良人金致景草家五間全壓。池致善瓦家七間內三間壓。尹命石草家八間全壓。軍器越邊契良人洪聖辰草家九間內三間壓。金老甫草家四間全壓。李順吉草家四間全壓。金學善草家四間全壓。高吉伊草家四間全壓。朴大汝草家五間全壓。金致玉草家五間全壓。金允奉草家五間全壓。金龍伊草家四間全壓。政承契良人朴衡模瓦家七間內三間壓。南永守草家五間全壓。李大吉草家三間全壓。惠民署契良人崔士弘草家十二間全壓。本兵呑今哲瓦家七間內六間壓。墨井洞契京兆使令李東完草家七間內五間壓。苧廛洞契良人趙若大草家六間內四間壓。虛屛門契本兵池致根草家六間內三間壓。閣令金甲石草家五間內三間壓。蓮城尉契良人韓聖春草家四間全壓。朴昌順草家三間全壓。李致命草家七間全壓。趙萬石草家八間內四間壓。李太西草家四間全壓。金聖宅草家八間全壓。金巨卜草家四間內二間壓。金益文草家五間全壓。李今用草家六間內四間壓。泥峴契良人姜千萬草家十一間全壓。盲人尹公厚草家四間內二間壓。竹廛洞契良人文致章草家五間全壓。李德信草家六間內四間壓。方汗明草家四間全壓。李召史草家三間全壓。李占用草家十二間全壓。尹致亨草家六間內四間壓。朴井契幼學李敏秀草家八間全壓。妻崔氏壓死,良人姜完哲草家六間內四間壓。李文汝草家七間全壓。李卜景瓦家八間內四間壓。咸命石草家三間全壓。石橋上契進士尹滋〈承〉草家七間內四間壓。眞梳里契別營軍金成宅草家八間全壓。良人安仲叔草家五間內二間壓。朴德成草家六間內二間壓。李成五草家八間內四間壓。崔君實草家七間全壓。林正根草家七間內四間壓。已上二百六十戶。傳曰,知道。
摘奸宣傳官權在允書啓,臣於去月二十三日酉時量,敬奉承政院所下傳敎,馳往于南部字內,更爲詳細看審是白乎則,外契八處頹壓是白遣。內契六處頹壓是白乎所,役姓名後錄于左是白齊,後乙酉七月初一日,箭串一契良人宋好用草家五間全壓。玉命卜草家四間全壓。姜完甫草家四間全壓。李德五草家五間全壓。崔官永草家七間全壓。金化實草家三間全壓。金致先草家四間全壓。李順達草家四間全壓。申德甫草家四間全壓。李七允草家四間全壓。延陳先草家五間全壓。箭串二契良人林相云草家五間全壓。車三甫草家四間全壓。韓正吉草家四間全壓。鄭仁實草家三間全壓。李德順草家三間全壓。趙正彔草家六間全壓。黃臣才草家六間全壓。黃允根草家四間全壓。金其甫草家三間全壓。金士孫草家六間全壓。金平日草家五間全壓。洪春益草家四間全壓。金弘伊草家三間全壓。新村良人金氏山草家七間內五間壓。杏黨里良人金奉吉草家二間全壓。芝於屯契良人朴順吉草家六間全壓。金水卜草家三間全壓。鄭子善草家四間全壓。金其石瓦家七間全壓。成者斤石草家七間全壓。金宜錫草家六間全壓。新草里童蒙姜乭夢瓦家十三間內十間壓。瓦署良人黃永學瓦家十間內二間壓。徐相云瓦家三間全壓。申召史瓦家三間全壓。梨太院良人鄭群山草家五間內二間壓。盧甫釗草家四間內二間壓。李元豊草家六間內三間壓。柳才石草家三間全壓。鄭興山草家三間內二間壓。徐景學草家十間內五間壓。會洞契良人朴才千瓦家十間內五間壓。安才卜草家六間內三間壓。鑄字洞契良人金辰元草家六間內三間壓。政承契良人金光石瓦家四間全壓。盧元春瓦家七間內三間壓。朴井契金召史草家五間全壓。良人李聖元草家五間全壓。鄭才用草家六間內三間壓。倭館洞良人韓興卜草家三間全壓。金召史草家十間內三間壓。崔致元草家七間全壓。鄭才斤草家十一間全壓。金奉甫草家八間內三間壓。瓦有豆里契別營軍洪用伊草家六間內三間壓。良人鄭致順草家五間內二間壓。李召史瓦家十間內三間壓。出身李千熙草家六間內二間壓。幼學禹四男草家五間全壓。已上六十戶。傳曰,知道。
摘奸宣傳官金範求書啓,臣於去月二十三日酉時量,敬奉承政院所下傳敎,馳往于東部字內,更爲詳細看審是白乎則,外契六處頹壓是白遣。內契七處頹壓是白乎所,役姓名後錄于左是白齊。後乙酉七月初一日,新坪里私契良人李用伊草家七間內三間壓。金允成草家六間內三間壓。曺學成草家五間內三間壓。金卜伊草家七間內三間壓。崔召史草家四間內二間壓。朴興吉草家五間內三間壓。新坪里一契良人廉卜乭草家六間內二間壓。鄭宗伊草家五間全壓。金水男草家七間內三間壓。李忠臣草家十三間內六間壓。新坪里二契良人林萬石草家八間內三間壓。吳甲辰草家七間內三間壓。金命根草家七間內三間壓。崔召史草家五間全壓。文奉伊草家七間內三間壓。池命石草家七間內三間壓。李聖甲草家四間內三間壓。朴甲辰草家八間內四間壓。尹景春草家四間內三間壓。長位里契良人韓道昌草家十間內五間壓。仁昌坊良人崔萬榮草家十一間內九間壓。金光五草家三間壓。李貴甫草家六間內三間壓。金水萬草家六間內二間壓。玄后吉草家五間內二間壓。崇信坊良人孫在五草家五間內二間壓。鄭水奉草家六間內二間壓。金貴萬〈草家〉五間內二間壓。車卜萬草家六間全壓。李昌辰草家四間全壓。東學洞良人鄭善行草家十三間內三間壓。李光緖瓦家七間內二間壓。申永辰草家五間全壓。朴仁培瓦家八間內五間壓。鄭石仁草家十一間內四間壓。朴俊模草家五間內二間壓。金汗永草家六間內三間壓。金守得草家五間內二間壓。趙云植草家七間內一間壓。鄭汗模草家七間內三間壓。申奉先草家七間內三間壓。金三石草家五間全壓。白洛先草家四間全壓。昌善坊良人趙景西草家八間內三間壓。金用成草家十間內四間壓。金石祚草家二十二間內二間壓。宋孝辰草家七間內三間壓。李在永草家八間內二間壓。趙石崇草家七間內四間壓。金在石草家五間內二間壓。金水興瓦家十四間內一間壓。趙用伊草家五間全壓。李興吉草家六間內三間壓。韓景白草家七間內三間壓。金聖道草家七間內一間壓。崔致永草家五間內二間壓。中路契良人李明植草家十一間內三間壓。李大先瓦家七間內一間壓。崔召史草家六間內三間壓。崔化景草家七間全壓。朴喜連草家五間內三間壓。金辰浩草家四間全壓。崔宗玄草家九間內三間壓。李永春草家四間內二間壓。金弘植草家四間內二間壓。李聖順草家七間內一間壓。金尙殷草家十二間內二間壓。吳仲培草家九間內二間壓。鄭用云瓦家八間內二間壓。宗廟洞良人金正石瓦家八間內一間壓。李聖斤草家五間內三間壓。朴順旭草家八間內二間壓。金昌石草家五間內二間壓。金春山瓦家十間內一間壓。李完植〈草家〉十一間內三間壓。於義洞良人姜俊五草家六間內二間壓。崔同石草家六間內一間壓。趙成玄草家三間全壓。李太連草家十一間全壓。金后同草家七間內三間壓。蓮池洞良人洪才完草家五間內二間壓。吳千萬草家七間內三間壓。金今甫草家六間內三間壓。金浩順草家六間全壓。景慕〈宮〉一契良人沈君善草家六間內二間壓。洪致玉草家十一間內一間壓。安守貞草家六間內一間壓。朴永吉草家五間全壓。李長孫草家十間內四間壓。已上八十九戶。傳曰,知道。
摘奸宣傳官李啓薰書啓,臣於去月二十三日酉時量,敬奉承政院所下傳敎,馳往于西部字內,更爲詳細看審是白乎則,外契二十六處頹壓是白遣。內契四處頹壓是白乎所,役姓名後錄于左是白齊。後乙酉七月初一日,阿峴契良人沈用默草家五間全壓。金好文草家五間全壓。黃召史草家五間內三間壓。柳局老草家四間內三間壓。金萬守草家三間全壓。金在先草家四間全壓。桃花洞內契良人金順五草家十二間全壓。金學西草家十間內六間壓。林順在草家八間全壓。洪石伊草家七間全壓。金萬卜草家六間全壓。麻浦〈洞〉契良人鄭景西草家四間全壓。金景春草家三間全壓。靑坡三契良人姜士凡草家十間全壓。崔億孫草家三間全壓。林應哲草家四間全壓。栗島契良人韓官石草家五間內三間壓。表昌守草家七間全壓。任永右草家四間全壓。洪良西草家五間漂流,咸聖道草家四間漂流,桃花洞外契良人朴九用草家五間全壓。朴化實草家五間全壓。金同圭草家四間全壓。許順孫草家四間全壓。徐完西草家十一間內六間壓。甕里上中契良人趙景先草家九間全壓。高奉三草家五間全壓。朴氏同草家四間全壓。車致道草家七間內三間壓。金先日草家十間內六間壓。甕里下契良人柳聖元草家五間全壓。鄭國先草家四間全壓。金春化草家七間全壓。張在順草家四間全壓。李快石草家六間全壓。宋根化草家三間全壓。新井里契良人曺良文草家五間全壓。金〈仁〉西草家五間全壓。安明賢草家七間全壓。金致先草家六間全壓。張元明草家三間全壓。舊水鐵里契良人朴云實草家六間全壓。金永有草家四間內三間壓。新水鐵里契良人李英和草家三間全壓。金士辰草家三間全壓。金召史草家四間全壓。李永臣草家三間全壓。金召史草家三間全壓。土亭里契良人田命浩草家五間全壓。蘇景伯草家五間全壓。趙順文草家五間全壓。李先益草〈家〉四〈間全〉壓。金明信草家四間全壓。徐永浩草家三間全壓。文致俊草家五間全壓。金順甫草家六間全壓。李順伊草家五間全壓。田元圭草家四間全壓。朴萬甫草家三間全壓。金允日草家四間全壓。孟守甫草家五間全壓。東門外契良人金汗均瓦家五間全壓。印致奉草家四間全壓。新村里契良人姜用成草家四間全壓。安汝凡草家五間全壓。張弘甫草家五間全壓。張成吉瓦家七間全壓。崔順甫瓦家八間全壓。安釗乭瓦家七間半全壓。安興吉草家五間半全壓。張冕熙草家五間半全壓。靑坡四契良人李用伊草家三間全壓。崔今石,二間全壓。大平洞契良人金永默草家五間內三間壓。張辰植草家七間全壓。西小門內契良人金致云草家三間全壓。金致善瓦家四間全壓。西小門外契幼學金永濟草家七間全壓。四巨里契良人趙召史草家七間全壓。蓮池契良人金老未草家四間全壓。鄭召史草家七間全壓。萬里峴契良人盧世仁草家十間內四間壓。朴永根草家七間內三間壓。權政承契良人張順元草家六間內三間壓。盧僉正契良人權仁水草家四間全壓。茵匠里契良人崔順卜草家五間全壓。劉召史草家四間全壓。池下契良人朴宗贊草家六間全壓。方一成草家七間全壓。兪判府事契良人金元一草家九間全壓。宋宜煥草家三間全壓。倉洞契良人咸文玉草家七間全壓。李辰水草家七間內三間壓。小貞洞契良人金召史瓦家八間全壓。金士萬草家四間全壓。社稷洞契良人李永實草家四間全壓。安宗爀草家十一間全壓。分繕宮內契良人金元甫草家五間全壓。李召史草家三間全壓。李啓文草家四間全壓。已上一百二戶。傳曰,知道。
摘奸宣傳官李宅奎書啓,臣於本月二十三日酉時量,敬奉承政院所下傳敎,馳往于中部字內,更爲詳細看審是白乎則,頹壓之中八處全壓。十四處半壓是白乎所,役姓名後錄于左是白齊。後乙酉六月二十五日,舊中部洞司果李禹善瓦家三間壓。良人孫光鎬草家四間壓。比也洞良人朴化實草家三間壓。長昌橋上契千召史瓦家二間壓。長昌橋下契前五衛將崔榮遠瓦家四間壓。笠廛都家前契良人金成云草家七間全壓。介長守洞良人李根成草家五間全壓。壽進洞良人鄭春心草家四間全壓。禁府後洞良人趙甲孫草家六間全壓。北部書員李命洪草家三間壓。右營兵丁李榮根草家七間全壓。中麻洞良人金聖律草家五間全壓。農圃內契前知事文儀聖草家七間壓。良人金春三瓦家六間全壓。大廟洞良人崔今甫草家四間壓。劉命俊草家二間壓。李卜吉瓦家二間壓。韓乭伊瓦家二間壓。崔致西草家三間壓。李致花瓦家六間全壓。洞良人金判甲瓦家四間壓。寺洞前參判韓聖根瓦家六間壓。已上二十二戶。傳曰,知道。
鄭光淵,以議政府言啓曰,卽見平安監司閔應植啓本,則彼人邢克貴等,藉以復讐,聚徒數百,放銃揮劍,斫殺我民朴辰弘,故依章程會同檢驗次,文移通化縣,而彼官不爲肯許,其所靖邊圉伸幽鬱之方,請令廟堂,稟處矣。匪類聚黨,踰境斫木,已是驚駭,而終至於拘執官人,殺越平民,大關變怪,後弊難言,令文任,詳臚〈顚〉末,撰咨入送,何如?傳曰,允。
又以議政府言啓曰,卽見慶尙監司南一祐狀啓,則居昌府首校愼弘寅,效力譏詗,捉得火賊三魁,誠爲嘉尙,合有施賞爲辭矣。現捉三盜,旣係憯兇之渠魁,而挺身出力,誠極嘉尙,該首校愼弘寅,道內瓜近邊將作窠差送,庸示朝家獎勸之意,何如?傳曰,允。
又以戶曹言啓曰,時御所內各司,依定式發遣本曹正郞臣金寅根,與兵曹參議臣李東淵,佐郞臣蔡相夏,東所衛將臣劉榕,西所衛將臣金穉成,南所衛將臣閔德顯,北所衛將臣李晦信,眼同看審,則姑無雨漏處之意,敢啓。傳曰,知道。
又以奎章閣言啓曰,明日卽觀文閣朔奉審日次,臣進詣擧行之意,敢啓。傳曰,知道。
又以畿沿海防衙門言啓曰,副護軍李敏臯,本衙門左領官兼陸軍別將差下,水師別將趙存億,右領官兼水師別將差下,令該曹口傳下批,何如?傳曰,允。
又以畿沿海防衙門言啓曰,本衙門兵勇,分作入哨矣。軍尉合置八人,現存軍尉十一人中,具然泰·朴勝鉉·鄭昇朝,竝爲減下,何如?傳曰,允。
又以畿沿海防衙門言啓曰,本衙門軍司馬徐相喬·曺栢承,移差內務府主事矣。軍司馬之任,竝爲減下,何如?傳曰,允。
又以畿沿海防衙門言啓曰,本衙門軍司馬參下,則待三十朔仕滿,越送吏曹,六品職隨窠檢擬,有前仕者,許令繼仕事,奉有啓下定式矣。軍司馬李源兢,仕滿三十朔,令該曹依定式六品職陞擬,何如?傳曰,允。
又以親軍右營言啓曰,本營兵房申奭熙,屢度申飭,尙不來現,事體所在,極爲駭歎,姑先汰去之意,敢啓。傳曰,知道。
親軍右營,以趙羲升爲兵房。
鄭光淵,以親軍別營言啓曰,本營字內烽臺東邊第二城廊近處一間許頹圮處,今六月二十九日爲始,改築之意,敢啓。傳曰,知道。
又以親軍別營言啓曰,本營騎士將李貞祜,身病猝重,勢難察任,改差,何如?傳曰,允。
兵曹口傳政事,海防衙門左領官兼陸軍別將單李敏臯,右領官兼水師別將單趙存億,親軍別營騎士將三單,申鴻均·洪在豪·吳鼎鉉,副司果金春熙·尹命燮,以上竝單付。
鄭光淵,以兵曹言啓曰,因議政府草記,北虞候自今革罷,改置咸鏡北道按撫營中軍事,允下矣。咸鏡北道兵馬虞候兼討捕使,改以咸鏡北道按撫營中軍兼討捕使,下批之意,敢啓。傳曰,知道。
又以刑曹言啓曰,朝報中假監役作奸頒布罪人朱晩元·千興龍·李㵙·洪九燮·金顯觀等査實草記。傳曰,知道。究厥所爲極爲可痛,而不足深誅,朱晩元嚴刑二次,遠惡地減死定配,其餘諸漢,分輕重考律嚴勘事,命下矣。謹依傳敎,罪人朱晩元嚴刑二次,咸鏡道甲〈山〉府遠惡地減死定配所,而過齋後加刑準二次押送。李㵙·洪九燮·金顯觀等,依大明律,詐爲制書爲從者,杖百流三之文,各決杖一百後。㵙平安道鐵山府,九燮慶尙道金海府,顯觀全羅道和順縣,流三千里定配所,竝卽押送。奇別軍士千一成,終不就捕,極爲痛惋,分付左右捕廳,期於詗捉,代囚其子興龍,姑爲保放之意,敢啓。傳曰,知道。
又以刑曹言啓曰,左右捕廳移來罪人郭淳弼結案取招,李義範仍爲嚴囚草記。傳曰,罪犯罔赦,固難容貸,而不無隨從之別,特貸一縷,嚴刑三次後,遠惡島限己身爲奴,勿干赦典,李義範嚴徵放送事,批下矣。謹依批旨,郭淳弼嚴刑三次,全羅道珍島府金甲島遠惡島,限己身爲奴,齋後待拷限加刑,準三次押送。李義範決杖一百,懲礪放送之意,敢啓。傳曰,知道。
又以刑曹言啓曰,卽接左右捕廳文移,則謹依統長口傳下敎,本廳在囚毓祥宮押來罪人郭淳弼·李義範兩漢,移送臣曹矣。罪人等所犯情節,到底窮覈,則郭淳弼所供內,以爲本宮奴子擧行,而昨年十月分同僚奴子李仁範來言,同往鍾樓近處爲請,故卽爲隨往。到銀房,袖出一封銀套書欲賣,市民一無願買者,各自歸家,其後十餘日,又請同往賣銀,四處要賣而不得。仁範獨往何處賣銀而來,錢二百八十兩內,一百五十兩,渠自持去,一百三十兩,使之逢授於可信處,未幾日,沒數推去後,問其銀套之所出,則答以渠之妻母出給放賣云,故信之無疑矣。今年正月本宮堂上宮屬一齊等待出令之日,仁範暗地逃躱,渠則被囚於本宮,二月移囚捕廳,而賣銀時同往而已,偸竊之事,初不干涉云。李義範所供內,以爲與其弟仁範,同爲本宮奴子擧行,而各室居生,凡所事爲,未能詳察矣。今年正月本宮出令宮屬齊待之時,仁範忽地逃避,使渠督現,其弟杳無踪跡,不得率待之致,四月移囚捕廳,而其偸竊之委折,全然不知云矣。觀此所供,偸竊之節,歸於仁範,而仁範在逃,無以得情,另飭左右捕廳,期於斯得,究覈正罪。其兄義範,雖曰無犯,其弟尙不率待,〈仍〉爲嚴囚,使之督現。郭淳弼,只有同參於買賣,初不干涉於偸竊云,而的見銀篆而不告,難免知情之律,偕往金市而求賣,焉逭隨從之罪?謹按大明律盜印信條,有曰,凡盜各衙門印信及夜巡銅牌者,皆斬,況在莫重之地,致此無前之變乎?勿分首從,竝施一律,無容更議,依例結案取招後,稟處,何如?傳曰,罪犯罔赦,固難容貸,而不無隨從之別,特貸一縷,嚴刑三次後,遠惡島限己身爲奴,勿干赦典,李義範嚴懲放送。
又以刑曹言啓曰,謹依統長口傳下敎,罪人朱晩元·千興龍·李㵙·洪九燮·金顯觀等,一竝捉致,朝報中假監役作奸頒布委折,到底査覈。則奇別書寫朱晩元所供內,以爲貧窮之致,奇別書役,受雇代書矣。去三月分奇別軍士千一成來言,奇別中假監役金明洙不喩,金琪弘頒布,則錢〈九〉百間得給云。故愚昧所致,貪其錢財,果於奇別中,以假監役金明洙不喩,金琪弘書于朝紙,而頒布云。奇別軍士千一成子興龍所供內,以爲渠父一成,令前出避,故代現納招,而聞所聞,則水橋居李㵙居間,使渠父一成,言及於朱晩元處,至有頒布朝紙云。幼學李㵙所供內,以爲去三月分,洪九燮·金顯觀兩人來言,汝若居間於奇別書寫人處,假監役金明洙不喩,金琪弘頒布朝紙,則錢九百兩備給之意爲請。而日後如有生頉之弊,則渠等擔當事,書標以給,故甘聽其誘,使奇別軍士一成,轉托於朱晩元處,果爲頒布朝紙云。幼學洪九燮所供內,以爲是忠州之民,上京寓接於磚洞金顯觀家矣。三月分,尙州居名不知李哥來言曰,吾欲圖監役,而所存錢,不過二千兩,則以此些少之〈錢〉,圖出末由,得聞近來朝紙中,或以不喩頒布之事云。無論某假監役中不喩,以金琪弘頒布,則二千兩錢備給云,故不知格例,轉托於李㵙處,錢與此事,後若有生頉之端,以擔當事,成標給之矣。李㵙做事,頒布朝紙云。前五衛將金顯觀所供內,以爲三月分,尙州居名不知李哥來言曰,所存錢只爲二千兩,而欲圖監役,則莫可圖得,緣此逗留,雜費不小云。屢屢來懇,故矜其李哥之事勢,言於洪九燮,如有可圖之處,周旋以給爲好之意,同座付托而已,實無居間,而書標之〈事〉,全然不知云矣。觀此諸供,莫遏錢財之私慾,甘犯法紀之罔赦,此等罪科,合施重律,而旣伏承査實以入之命,故謹捧招以入之意,敢啓。傳曰,知道。究厥所爲,極爲可痛,而不足深誅,朱晩元嚴刑二次,遠惡地減死定配,其餘諸漢,分輕重考律嚴勘。
又以義禁府言啓曰,被謫蒙放罪人李周憲,嚴刑一次後,遠惡地定配事,承傳,啓下矣。李周憲,咸鏡道三水府遠惡地定配,而方在京畿楊州地云。發遣府羅將拿來,嚴刑一次,訊杖第三十度後,以承傳內辭意,具罪目押送配所之意,敢啓。傳曰,知道。
又以義禁府言啓曰,時囚罪人鄭佑默,嚴覈捧招公事判付內,遠惡地定配事,命下矣。鄭佑默,全羅道龍潭縣遠惡地定配,而以判付內辭意,具罪目,依例發遣府羅將,押送配所,何如?傳曰,允。
又以義禁府言啓曰,議政府啓辭內,前縣監曺秉直,前監役朴圭浩·韓用德,竝令該府拿問勘處事,允下,而韓用德今方待命拿囚,曺秉直·朴圭浩,方在京畿驪州地云,依例發遣府羅將,竝令拿來,何如?傳曰,允。
又以右邊捕盜廳言啓曰,謹依刑曹草記批旨,臣廳在囚罪人元根,移送秋曹之意,敢啓。傳曰,知道。傳啓軸日記廳堂上金春熙郞廳金敬圭
上在景福宮。停常參·經筵。
鄭光淵啓曰,來初五日,朝參日次矣,敢稟。傳曰,停。
吳益泳啓曰,行右承旨李起鎬,左副承旨徐夔淳,今日不爲仕進,竝卽牌招,何如?傳曰,允。
鄭光淵啓曰,義禁府都事來言,決獄案修正次,請出矣,敢啓,傳曰,知道。
又啓曰,刑曹郞廳來言,決獄錄修正次,請出矣,敢啓。傳曰,知道。
又啓曰,注書申政均,時在慶尙道安東府,斯速乘馹上來事,下諭,何如?傳曰,允。
禮曹,來七月初三日行宗廟永寧殿秋享大祭享祝親傳,取稟。還入奉敎,攝儀改書下。
傳于鄭光淵曰,守令·邊將初仕人入侍。
傳于尹命植曰,發遣吏郞,諸執事淸齊與否,摘奸以來。
尹命植啓曰,卽者典醫監官員來言,醫科初試時,提調二員,當爲進參,而提調閔泳緯在外,不得開坐云,何以爲之?敢稟。傳曰,尙衣提調李秉文口傳相換。
吏曹口傳政事,典醫監提調閔泳緯,尙衣提調李秉文,已上相換事,承傳。
以左副承旨徐夔淳牌不進罷職傳旨。傳于命植曰,只推。
以司謁口傳下敎曰,今番增廣,異於他科,雜科初試中醫譯科連分人,竝付之榜末。
鄭光淵,以禮曹言啓曰,太廟展謁,每以春秋,取稟矣。今秋展謁吉日,以何間推擇乎?敢稟。傳曰,晦間擇入。
又以禮曹言啓曰,景慕宮展謁,每以孟春孟秋定式,取稟矣。今秋展謁吉日,以何間取擇乎?敢稟。傳曰,晦間擇入。
又以禮曹言啓曰,以太廟展謁取稟草記。傳曰,晦間擇入事,命下矣。展謁吉日,令日官韓應翼推擇,則今七月二十九日爲吉云,以此日定行乎?敢稟。傳曰,以此日定行。
又以禮曹言啓曰,以景慕宮展謁取稟草記。傳曰,晦間擇入事,命下矣。展謁吉日,令日官韓應翼推擇,則今七月二十九日爲吉云,以此日定行乎?敢稟。傳曰,以此日定行。
又以禮曹言啓曰,今七月二十五日大殿誕日陳賀時,王世子致詞陳賀之節,依例磨鍊乎?敢稟。傳曰,權停。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,應敎金炳稷,時在忠淸道結城地,副校理朴齊永,時在京畿永平地,李中斗,時在慶尙道禮安地,經筵入番事緊,請竝斯速乘馹上來事,下諭。傳曰,竝許遞。
尹命植,以親軍別營言啓曰,本營騎士將今當差出,而擬望之人乏少,外任竝擬,何如?傳曰,允。
乙酉七月初一日未時,上御乾淸宮。守令·邊將初仕人入侍時,右副承旨鄭光淵,同副承旨尹命植,記事官宋世鉉·李茂魯·閔宗植,以次進伏。中和府使李根澔,徽陵參奉黃夔仁,禁府都事朴周憲·沈相璜,進伏楹外,荏子島僉使金孝源,立階下訖。上曰,史官分左右。光淵曰,守令·邊將初仕人,或有身病,或有外任,遷轉未得盡數待令矣。命植曰,守令初仕人,使之進前,奏職姓名乎?上可之,根澔等,以次進前奏職姓名,退伏楹外訖。光淵曰,邊將則使宣傳官,受奏職姓名乎?上可之,宣傳官趙鍾稷·韓昌敎奏金孝源職姓名訖。光淵曰,守令初仕人,使之先退乎?上可之,命植曰,僉使亦使退出乎?上可之,仍命史官就坐,又命退,承史以次退出。
上在景福宮。停常參·經筵。
禮曹,今七月二十五日大殿誕日陳賀時,應行節目,參考前例,磨鍊爲白去乎,依此擧行,何如?判付。啓,權停例爲良如敎。
傳于鄭光淵曰,禮房承旨馳詣宗廟永寧殿,奉審摘奸以來。
傳于尹命植曰,平安監司留待。
傳于尹命植曰,平安監司入侍。
傳于尹命植曰,守令·邊將入侍。
注書宋世鉉病,代以宋榮大爲假注書。
尹命植啓曰,密符親納,例也,而前平安監司閔應植謂有身病,使其褊裨替納,事甚未安。推考,何如?傳曰,允。
又啓曰,行都承旨閔丙奭內務府進,行左承旨吳益泳,行右承旨李起鎬不爲仕進,左副承旨徐夔淳須資出去,右副承旨鄭光淵監祭進,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨徐夔淳牌不進,伴直無人。行右承旨李起鎬所當牌招,而拘於廳規,不得請牌,何以爲之?敢稟。傳曰,牌招。
宣傳官韓珪錫書啓,臣於去月二十三日酉時量,敬奉承政院所下傳敎,馳往于北部字內,更爲詳細看審是白乎則,外契七處頹壓是白遣,內契四處頹壓是白乎,所役姓名,後錄于左是白齊,阿峴一契申召史草家三間全壓,阿峴二契良人朴宜之草家三間內二間壓,梁春奉草家五間內三間壓,阿峴三契洪召史草家三間全壓,良人金有昌草家三間全壓,延禧宮二契良人劉春化草家三間全壓,車允五草家七間內五間壓,蛤井里契良人金成玉草家五間內三間壓,崔道先草家四間內二間壓,成昌順草家三間全壓,城山里一契良人姜於出草家四間全壓,金元春瓦家五間內三間壓,北漢契摠戎軍金興山草家八間內四間壓,苑洞契出身趙鍾聲瓦家二十二間內三間壓,良人禹正吉草家六間內三間壓,桂洞契良人安守命草家六間全壓,金昌植草家六間內三間壓,李應赫草家五間內三間壓,壯洞契良人閔永植草家四間內二間壓,樓閣洞契良人金鍾澈草家八間全壓,黃永周草家六間全壓,已上二十二戶。傳曰,知道。
兵曹口傳政事,親軍別營騎士將單朴準祥。
尹命植,以弘文館言啓曰,上番闕直,事甚未安。應敎·副校理二員未差,副應敎李勛卿,校理申錫淵·李瑞永,竝卽牌招,推移入直,何如?傳曰,允。
又以親軍別營言啓曰,本營右別將李奎鶴,身病猝重,勢難察任,改差,何如?傳曰,允。
又以親軍別營言啓曰,本營騎士將洪在豪,前任訓戎僉使申鴻均,前任惠山僉使吳鼎鉉,前任高山里僉使,俱在任所矣。領軍之職,久曠可悶,竝改差,何如?傳曰,允。
又以親軍別營言啓曰,本營騎士將朴準祥,以前任長鬐縣監,尙在任所矣。領軍之職,久曠可悶,改差,何如?傳曰,允。
敎平安監司南廷哲書,王若曰,夔龍會集池上,方懋任賢使能,頗牧近在禁中,合試承流宣化,庸敷十行恩綍,俾作一路福星,眷彼關西重藩,最爲海東巨鎭,井地於檀·箕,疆場於遼·瀋,世變風移,五千年民物如川·蜀,湖山如蘇·杭,星羅霧列,四十郡冠蓋相續,比歲供億之難支,錦玉靡安,今夏旱澇之爲警,外營之鈐轄方始,政須處置得宜,新鑄之錢幣或停,亦宜流行無滯,交承同簫畫曹守,非無約束之可遵,施措如梅調鹽和,容有酸鹹之互濟,嗟凋弊莫如此地,故選擇難得其人,惟卿,儀範端凝,材識宏博,淹經術而懷利器,家庭積有淵源,涉蔭途而登高科,士友聳觀風采,廓大公於荊圍銓綜,標望特著貳班,殫至誠於燕价津槎,夷險自持一節,地部刷帳,已見威惠竝行,隣邦乞靈,固知安危可杖,委毗重而愈硬脊,所以百事可堪,名位顯而滋小心,每懷三命而俯,旣歷試悉其蘊抱,宜暫出究厥施爲,玆授卿以平安道觀察使兼兵馬水軍節度使·巡察使管餉使·平壤府尹·親軍西營外使,卿其益展良籌,祗膺特簡,勵廉白追趙淸,獻知小民是依,懲貪墨·效蘇孺,文無大吏或憚,凡係詰戎而固圉,予豈多言,至若祛謨而戢姦,卿須加察,於戲,南陵之孝養獲遂,板輿承歡,北地之使行纔還,襜帷動色,內枕宵晏,佇雪山之騰謠,乙臺秋生,應玉樓之入夢,故玆敎示,想宜知悉。副修撰尹起晉製進。
乙酉七月初二日未時,上御乾淸宮。平安監司·守令·邊將同爲入侍時,同副承旨尹命植,假注書金錫龍,記事官李茂魯·閔宗植,以次進伏。平安監司南廷哲,昆陽郡守李靖奎,靈山縣監尹成求,丹城縣監鄭恒朝,長鬐縣監李秀暎,利原縣監尹光軾進伏楹外,龍媒僉使李完日立階下訖。上曰,史官分左右。仍命平安監司進前,廷哲進前。上曰,關西旱災尤甚,民心强悍,似難爲治,卿其下去,須悉心對揚可也。廷哲曰,臣素乏才具,且無履歷,冒膺重寄,不知所以對揚休命,圖報萬一,萬萬惶懍矣。上曰,義州開市及新設鍊兵等節,規模未定,特別措飭,期有實效,可也。廷哲曰,臣於下去後,謹當詳察形便,圖所以奉行矣。上曰,無論某事,從其便宜,大則狀啓,小則報狀,特別着念,可也。上曰,今日交龜,門外爲之耶?廷哲曰,交龜當於天然亭爲之而舊伯先爲出去矣。上曰,印信上來在京否?廷哲曰,在京矣。上曰,何日到界,何日到營乎?廷哲曰,初九日到界,初十日到營矣。上曰,須下去安過也。仍命平安監司退出。命植曰,守令進前奏職姓名乎?上可之,靖奎等,以次進前奏職姓名,退伏楹外訖。命植曰,邊將奏職姓名,使宣傳官擧行乎?上可之,宣傳官韓昌敎奏完日職姓名訖。命植曰,守令使之先退乎?上可之,命植曰,邊將亦使退出乎?上可之,仍命史官就座,又命承史以次退出。
上在景福宮。停常參·經筵。
尹命植啓曰,司諫朴衡東,旣入闕中,不爲傳啓,直爲出去,事甚未安。推考,何如?傳曰,允。
又啓曰,假注書宋榮大,時無職名,令該曹,依例付軍職冠帶常仕,何如?傳曰,允。
以司謁口傳下敎曰,銓郞金牌,令度支造成,諸般等節,一依上司例,從速磨鍊以入,銓郞肅謝之節,爲先閣臣例磨鍊,不日肅命事,分付該曹。
以左副承旨徐夔淳牌不進罷職傳旨。傳于尹命植曰,只推。
宗親府兼郞廳單李載洪。
尹命植,以議政府言〈啓曰〉,新除授江原監司南廷順,以前任廣州留守,勢將先爲交龜後,方赴東籓,使之替符於兼留守處,何如?傳曰,允。
鄭光淵,以禮曹言啓曰,今此宗廟·景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊。祗迎置之。
又以禮曹言啓曰,三角山·木覓山·漢江祈雨報謝祭,待立秋後擇日設行事,前已啓下矣。報謝祭吉日,令日官韓應翼推擇,則今七月二十日爲吉云。以此日設行,而祝文,令藝文館撰出事,分付,何如?傳曰,允。
又以觀象監試官意啓曰,今番陰陽科初試時,天文學依數入格,地理學只二人入格,命課學只四人入格,故以十六人修整榜目以入之意,敢啓。傳曰,知道。
尹命植,以親軍別營言啓曰,本營別將,今當差出,而擬望之人乏少,外任竝擬,何如?傳曰,允。
同敦寧姜文馨疏曰,伏以,臣於日前,伏奉除旨,以臣爲同知敦寧府事者,臣感恩怵義,章皇出肅,粗伸叨謝之忱,而第臣本無敦寧,揆以格例,在所當遞,敢陳短章,仰瀆崇嚴,伏乞聖明,俯垂鑑諒,照例遞改,以存公格,以安私分,千萬幸甚云云。答曰,省疏具悉。所請依施。
上在景福宮。停常參·經筵。
傳于鄭光淵曰,政官牌招開政。
傳于鄭光淵曰,在外敦寧都正許遞,今日政差出。
尹命植啓曰,卽者義禁府都事來言,時囚罪人金瓊,當爲議處,韓用德捧拱,而判義禁尹秉鼎,同義禁李根命在外,知義禁李載完未肅拜,同義禁徐鶴淳呈辭受由,不得開坐云。在外與受由,何以爲之,而知義禁,卽爲牌招,何如?傳曰,判義禁·同義禁竝許遞,今日政差出。
傳于尹命植曰,臺諫竝許遞,前望單子入之。臺諫前望單子入之,掌令宋祥淳·白樂興落點。
傳于鄭光淵曰,右承旨·左副承旨許遞,前望單子入之。承旨前望單子入之,朴周陽·尹瀗落點。
傳于鄭光淵曰,淸州牧使有闕之代,錦山郡守鄭䎘朝除授,錦山郡守有闕之代,平壤庶尹尹泰元除授。
傳于鄭光淵曰,載寧郡守之代,晉州牧使金靖鎭除授。
吏曹,淸州牧使單鄭䎘朝,錦山郡守單尹泰元,載寧郡守單金靖鎭,已上除授事,承傳。
傳于鄭光淵曰,求禮縣監有闕之代,副護軍金在夏除授。
傳于鄭光淵曰,金化縣監有闕之代,監察鄭混除授。
吏曹,求禮縣監單金在夏,金化縣監單鄭混,已上除授事,承傳。
傳于鄭光淵曰,今日政遷轉守令,勿拘常格,已準限未準朔中,通瀜擬入。
傳于尹命植曰,右營使許遞,前右營使閔泳翊除授。
傳于尹命植曰,右營使閔泳翊受符間,前右營使金箕錫兼察仍佩虎符·傳令牌。
尹命植啓曰,親軍右營使,前右營使金箕錫兼察,仍佩虎符·傳令牌事,命下矣。兼察親軍右營使金箕錫卽爲牌招,聽傳敎,何如?傳曰,允。
又啓曰,親軍各營使內務堂上例兼,單付下批事,命下矣。新除授右營使閔泳翊,今日政下批,何如?傳曰,允。
鄭光淵,以吏曹言啓曰,三水都護府使李範敍戶奴呈狀內,矣上典,身病猝重,萬無赴任之望云,罷黜,何如?傳曰,允。許用履歷。
以司謁口傳下敎曰,三水府使之代,副護軍李賢濬擬入。
鄭光淵,以吏曹言啓曰,去月二十九日都目政事中,假監役李敎榮年尙未滿云。原望筒勿施,何如?傳曰,允。窠近參奉,作窠擬入。
又以吏曹言啓曰,繕工監假監役官金東曦,以其身病,呈狀乞遞,改差,何如?傳曰,允。
又以忠勳府言啓曰,順康園守奉官李煥奎,以其身病,呈狀乞遞,改差,何如?傳曰,允。
尹命植,以兵曹言啓曰,本曹正郞林羲相,身病猝重,呈狀乞遞,宿衛重地,不可久曠,今姑改差,何如?傳曰,允。
有政。吏批,行判書李秉文呈辭受由,參判閔應植牌招不進,參議鄭夏源進,左副承旨鄭光淵進。
以吏批言啓曰,行判書李秉文呈辭受由,參判閔應植牌招不進,小臣獨政未安,何以爲之?敢稟。傳曰,只出緊任。
又以吏批言啓曰,錦山郡守鄭䎘朝,淸州牧使除授事,命下矣。以前任臨陂縣令,方在解由未出中,平壤府庶尹尹泰元,錦山郡守除授事,命下矣。以前任長水縣監,方在解由未出中,晉州牧使金靖鎭,載寧郡守除授事,命下矣。以前任寶城郡守,方在解由未出中,何以爲之?敢稟。傳曰,勿拘。
又以吏批言啓曰,新除授珍山郡守尹秉觀,與本曹參判臣閔應植,有外三寸應避之嫌,矇然擬入,至蒙恩點,臣不勝惶悚,原望筒勿施,何如?傳曰,勿拘。
又以吏批言啓曰,新除授柒谷都護府使申泰弘呈狀內,矣身身病猝重,萬無赴任之望云,罷黜,何如?傳曰,長鬐縣監李秀瑛相換。
又以吏批言啓曰,嘉山郡守鄭舜鎔呈狀內,矣身受由上京,矣身病猝重,萬無還官之望云,罷黜,何如?傳曰,連山縣監馬箕昇相換。
又以吏批言啓曰,平壤府庶尹,今當差出,而本府以營下劇邑,物衆地大,素稱難治,不可不擇差,他道有聲續未準朔守令,竝擬,何如?傳曰,允。
又以吏批言啓曰,公州牧判官,今當差出,而本州,以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。
又以吏批言啓曰,晉州牧使,今當差出,而本州,以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。
以徐誼淳爲應敎,金炳秀·鄭秀鉉爲副校理,曺錫輿爲判義禁,李道宰·閔世鎬爲同義禁,鄭憲時爲敦寧都正,閔觀植爲平壤庶尹,李賢濬爲三水府使,協辦內務府事單閔泳翊。
兵批,行判書尹滋承病,參判李敦夏病,參議趙忠熙病,參知李東淵入直進,右副承旨尹命植進。以金泰律爲赤梁僉使,同知加設五十四單宋慶洛·田義錫·金秉先·梁仁煥·梁柱福·金賢基·劉始豐·吳致雲·金潤根·金在信·姜永熙·梁孟錫·金台喜·朴昌彦·皮宗善·金始永·張舜明·金完基·金重彦·閔昌鉉·宋樂仁·田殷植·鄭龍基·安國鉉·韓應燾·金聖鶴·柳龍根·金潤聲·金允根·金戴植·金昌基·朴鼎鎭·鄭錫奎·鄭仁澤·韓正裕·金鶴洙·成起鎬·朴寬弘·崔啓顯·崔麟夏·金德潤·池錫龜·崔壽學·金鎭恒·李基運·崔昌年。僉知加設十一單黃鍾九·李善浩·劉寅柱·宋昇煥·韓永錫·金應赫·李文奎·韓錫孝·郭昌汶·朴慶錫·康鼎業,護軍姜文馨·李奭敏·李起鎬,副護軍李命宰·李宗海·李集龜·徐夔淳·申萬鎭,副司直金炳稷·朴齊永·李中斗,副司勇李觀秀,以上竝單付。
吏批,再政。以趙濟華爲同敦寧,申錫游爲戶曹參議,任大準爲東學敎授,金敞根·崔楨坤爲假監役,金百鍊爲順康園守奉官,李敎榮爲思陵參奉,李龍和爲公州判官,兼司書單金炳秀。
三政。金文鉉爲左尹,趙奭永爲晉州牧使。
四政。李文鉉爲居昌府使,左尹單尹致聖,右尹單金文鉉,幼學盧鎭國·盧喆國·尹鴻逸,已上贈監察,孝行卓異贈職事,承傳。幼學申用模贈監察,故通政李友會贈左承旨,已上孝行卓異贈職事,承傳。贈兵參趙羲民,贈左參贊例兼,贈左承旨趙涑,贈戶參例兼,已上知事趙台顯兩代,前監役申萬鎭,副司果李秉龜,已上今超通政,前五衛將李奭敏,今加嘉善,已上朝官年八十,依法典加資。
五政。李啓夏爲靑松府使。
六政。金憲秀爲德山郡守。
七政。曺慶承爲永柔縣令。
傳于鄭光淵曰,春坊牙牌造成時,輔德兼輔德以下,別單書入。
傳于尹命植曰,協辦內◆府事閔泳翊,地理局軍務局兼管。
兵曹口傳政事,親軍別營別將單李正弼,騎士將三單朴兢壽·姜在英·趙性馹。
鄭光淵,以議政府言啓曰,卽見全羅監司尹榮信狀啓,則枚擧羅州·咸平·海南·興陽四邑守令牒呈以爲,羅州牧己庚辛未納米太,竝船價合八千七百三十九石零,以詳定代納,咸平郡己庚辛壬癸賃船逋及吏逋民未收,竝船價米三千三百四十五石零,太九百五十三石零,以各年時價米,每石十五兩,太每石十兩式代納,海南縣己庚辛三年民納條及倉監吏校奴逋,竝船價米合四千十八石零,每石九兩式許代,興陽縣己庚辛壬癸未收米太,竝船價合三千五百四十七石零,以詳定許代,以保民邑事,竝請令廟堂稟旨,分付矣。蓋此四邑,屢經歉荒,擧多窮戶,未收且有吏逋船欠,一年二年,淸帳無期,揆諸貢賦攸重,豈不萬萬悚悶乎?參酌道啓繡論,則苟不別般通變,將無以完公納而捄邑瘼矣。到今事勢,合施寧失之政,竝特依狀請施行事,行會,何如?傳曰,允。
尹命植,以戶曹言啓曰,宗廟大門西邊墻垣二間許,東邊墻垣四間許頹圮處,改築吉日時,令日官金東萬推擇,則今月十一日卯時爲吉云。以此日時擧行之意,敢啓。傳曰,知道。
又以賑恤廳言啓曰,謹依傳敎及漢城府民家頹壓恤典別單判付,各部字內全家頹壓五百二十戶,全家漂流八戶,各錢三兩式,半家頹壓四十二戶,頹多完少五十六戶,完多頹少九十四戶,各錢二兩式,壓死三口,各布二疋錢二兩式,一一分給之意,敢啓。傳曰,知道。
工曹參判洪淳馨疏曰,伏以,臣險釁在躬,遽罹鞠凶至頑之喘,甚於石木,星霜屢嬗,祥禫奄過,俯仰穹壤,此何人斯?自玆以往,只合斂踪索居,絶意榮觀,不敢復思謬恩之及臣身者,而千萬匪意,水部佐貳之命,有隕自天,恩旨遠宣,鄕廬動色,臣誠悸懍,益不省措躬之所矣。噫,臣是天地間一畸人耳。早失怙恃,終鮮兄弟,惟曩時祖母在堂,視孫如子,相依爲命,及祖母見背,慟霣冤廓,窮宙罔涯,竊自以爲三年之喪,凡天下人子之所共也。孺慕之私,何嘗少殊,而其至恨彌轖,終身不能自弛者,未有若臣之甚者也,臣於三年之制禮無以踰,天下人子之分,而情有以異天下人子之地也,是宜始終苫塊,不敢須臾有身,而昨冬起復之命,寔出於震蕩疑危之際,義分攸迫,不遑言私,只謂趨走是急,不念顚倒是失,禮以是大壞焉,情以是全虧焉。縱被聖慈曲庇,同朝優貸,而其於天下人子之必有議臣者,何哉?到今思惟,惶汗浹背,雖筵几永撤,巾服就新,而反省自疚,鑽地不得,遂欲永辭筍綴,退葆樗材,此非臣志敢要曠,身敢要閒,靡逮之慟,纏于風樹,自無望於進就也。庸是徊徨踖踧,終難黽勉。玆敢不避猥屑,縣道齎誠,仰瀆崇嚴,伏望天地父母,憫恤之全成之,收臣新銜,刋臣仕籍,俾得優遊化域,歌詠聖澤,棲身畎畝,畢命松楸,此臣之至願也,大幸也,臣無任云云。答曰,省疏俱悉,卿其勿辭行公。
上在景福宮。停常參·經筵。
藥房提調閔丙奭啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,問安。答曰,知道。
尹命植啓曰,同副承旨尹瀗,時在全羅道順天府任所,斯速乘馹上來事,下諭,何如?傳曰,許遞,前望單子入之。承旨前望單子入之,宋秉瑞落點。
尹命植啓曰,新除授承旨宋秉瑞方在罷黜中,何以爲之?敢稟。傳曰,敍用。
內務府親軍右營使單閔泳翊。
兵曹,親軍右營〈使〉單閔泳翊除授事,承傳。
傳于尹命植曰,吏曹判書有闕之代,前望單子入之。吏曹判書前望單子入之,李明應添書落點。
傳曰,兵曹判書有闕之代,前右營使金箕錫除授。
吏曹,行兵曹判書單金箕錫除授事,承傳。
傳于尹命植曰,兵曹判書隨資級,內務堂上亦爲例兼單付。
尹命植啓曰,新除授兵曹判書金箕錫卽爲牌招,傳授命召,何如?傳曰,允。
又啓曰,開坐事,命下矣。新除授判義禁曺錫輿,同義禁李道宰·閔世鎬,竝卽牌招,何如?傳曰,允。
又啓曰,卽者義禁府都事來言,時囚罪人金瓊,當爲擬處,韓用德·李鍾緖·鄭洛鎔等捧供,判義禁曺錫輿,同義禁李道宰·閔世鎬牌招啓辭未下,知義禁李載完有身病,不得開坐云,知義禁卽爲牌招,何如?傳曰,許遞,前望單子入之。知義禁前望單子入之,金益容落點。
尹命植啓曰,開坐事,命下矣。知義禁金益容卽爲牌招,何如?傳曰,允。
以司謁口傳下敎曰,璿源殿瓦上除草事,分付該曹。
鄭光淵,以弘文館言啓曰,新除授副校理鄭秀鉉,時在忠請道永同地,經筵入番事緊,請斯速乘馹上來事,下諭。傳曰,許遞。
又以弘文館言啓曰,新除授應敎徐誼淳,卽爲牌招察任,何如?傳曰,允。
尹命植,以義禁府言啓曰,江原監司閔致序狀啓內,原州判官李鶴〈年〉不可仍置,其罪狀,令攸司稟處事,啓下矣。李鶴年時在任所,依例發遣府羅將拿來,何如?傳曰,待待命拿囚。
吏曹判書李秉文疏曰,伏以,臣以衰朽之質,冒據劇曹,今已三數月矣。若其求卸之念,匪出點便之私,誠以潢汚之流,願朝宗而每渴駑蹇之乘,希沃若而中疲,繇是憂悸,谷隕淵臨,荏苒之頃,薄言京察,縱令臣自視而自恕,不過爲戀祿饕榮而止耳。噫,六臘選擧,有國之大政也。恢張化理,蒐羅材彦,毋負委寄之隆,勉塞激揚之責,卽臣分義道理之所當然,而責奈才程有限,鑑別無素,注擬調遷之際,莫掩瑕疣,鞠瘁報答之計,自歸謬妄,循省多惡,形有餘渥,矢心一裭之願,摟指三告之期,迺者格外加由,職名不刋,臣愈益窮迫,籓觸當前,父母孔邇,曷以自阻?且臣年來癃頹,精銳俱鑠,其無堪驅使之狀,非獨見銜,而曠恩攸行,瀆撓是懼,力其難强,祟以成瘁,自經痁疾以後,冞增戌削,神識遁而百無一記,肢骸攣而十步九躓,將此形殼,苟且行政,貽羞國體,已無與比,而退自政席,又添飮暍,胸脾迭相牽攻,糜漿輒致泊閼,貼身床玆,淬厲無期,職隨瘝曠,尤訟罪戾。玆控肝膈之辭,仰蘄仁覆之天,惟我聖慈,以所以曲爲臣偏庇臣者,憫恤之·矜諒之,鐫免臣長銓之任,不勝大願云云。答曰,省疏具悉。所請依施。
兵曹判書尹滋承疏曰,伏以,六官之長,其重莫如中權,百僚之班,惟臣最爲下愚,乃以下愚之最,俾擔中權之重,不第不衷其服,終必載輸爾車,此不待智者而預算,一日猶難蹲據,閱月尤不宜瘝,向陳衷懇,斷出眞情,而未蒙恩諒,反歸例讓,更瀆滋悚,冒行京察,百拙畢露,群議不愜,臣之惶愧不安,又非前日比也。噫,鉛鈍則難割,樗散則無用,況復年邁志頹,精力銷耗,按例擧行,尙多顚錯之失,隨分塗抹,漫無綜理之望,形於外者固不可掩,猶且貪戀榮塗,遲回於橐鞬之列,則古人所謂砥礪廉隅,爲身防範者,決不當若是苟也。且伏念癃耄之不合進就,他職猶然,況夏官之劇乎?疾病之不可强策,他時猶然,況暑潦之節乎?脾泄注下,遍體麻痺則如是,而尙可以出入政席乎?眼視昏眊,滿紙花眩則如是而亦何以領會簿書乎?百爾思量,實非臣才臣病之可堪而可强者耳。軍旅之事,臣未嘗學焉,而鈐束失當,宿衛爲之解紐,銓選之責,臣未嘗嫺焉,而甄別昧方,跗注爲之姍矣。傳曰,工欲善其事,必先利其器,臣於數者,本非其器利於何有?三告加由,寵渥愈侈,一念求解,惶阨轉甚,玆敢更籲於黈纊之下,伏乞聖明,憐之悶之,將臣所帶本兵之任,亟賜鐫改,千萬幸甚云云。答曰,省疏具悉。所請依施。
尹命植,以義禁府言啓曰,江原監司閔致序狀啓內,原州判官李鶴䄵,不可仍置,其狀令攸司稟處事,啓下矣。李鶴䄵時在任所,依例發遣府羅將拿來,何如?傳曰,到任不過數日,此時曠官,亦所關念,特爲分揀,姑令戴罪擧行。
上在景福宮。停常參·經筵。
夜自三更至初七日開東,灑雨下雨,測雨器水深三分。
尹命植啓曰,左副承旨宋秉瑞,時在忠淸道沃川地,斯速乘馹上來事,下諭,何如?傳曰,許遞。前望單子入之。
又啓曰,三品官之毋得過三日循例請牌,曾有定式矣。戶曹參議申錫游,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,肅謝法意,何等愼重,而柒谷府使李秀暎,長鬐縣監申泰弘,相換之後,不待下批,徑先肅謝,事體所在,極爲未安。原單子勿施,臣之矇然捧入,不勝惶悚,該守令竝所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,假注書金錫龍有身病,勢難察任,今姑改差,何如?傳曰,允。
傳于尹命植曰,政官牌招開政。
尹命植啓曰,兵曹判書,隨資級內務堂上亦爲例兼單付事,命下矣。新除授兵曹判書金箕錫,今日政下批,何如?傳曰,允。
又啓曰,吏曹參判閔應植,參議鄭夏源牌不進推考傳旨及罷職傳旨,今方捧入,而開政命下之後,如是違牌,事甚未安。判書李明應在外,參判更爲牌招,何如?傳曰,允。參議只推,待明朝一體牌招。
尹命植,以忠勳府言啓曰,順康園守奉官金百鍊,以其身病,呈狀乞遞,改差,何如?傳曰,允。
又以吏曹言啓曰,繕工監假監役官金敞根·崔楨坤,俱以身病,呈狀乞遞,竝改差,何如?傳曰,允。
又以戶曹言啓曰,謹奉傳敎,璿源殿瓦上除草吉日時,令日官金東萬推擇,則今七月十二日巽時爲吉云。以此日時擧行之意,敢啓。傳曰,知道。
又以親軍別營言啓曰,本營右別將李正弼,以前任忠淸水使,尙在任所矣。領軍之職,久曠可憫,改差,何如?傳曰,允。
又以親軍別營言啓曰,本營字內崇禮門南邊體城四間許頹圮處,今已畢築矣。把守將卒,依例撤罷,女墻仍爲修築之意,敢啓。傳曰,知道。
同敦寧趙濟華疏曰,伏以,臣於日昨,伏奉除旨,以臣爲同知敦寧府事者,臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚云云。答曰,省疏具悉。所請依施。
上在景福宮。停常參·經筵。
自開東至人定,灑雨下雨,測雨器水深一寸四分。自人定至初八日開東,灑雨下雨,測雨器水深一寸八分。
尹命植啓曰,來十一日朝參日次矣,敢稟。傳曰,停。
朴周陽啓曰,右副承旨鄭光淵,今日不爲仕進,卽爲牌招,何如?傳曰,允。
尹命植啓曰,吏曹判書李明應,自鄕上來云,一體牌招,何如?傳曰,允。
承旨前望單子入之,金學洙落點。
金錫龍改差,代以李敏植爲假注書。
傳于尹命植曰,在外臺諫許遞,今日政差出。
傳于尹命植曰,呈告工曹判書知春秋許遞,今日政差出。
傳于尹命植曰,督辦內務府事金箕錫,軍務局·司憲局兼。
傳于尹命植曰,直閣閔京鎬檢校差下。
傳于尹命植曰,直閣有闕之代,前望單子入之。直閣前望單子入之,沈相瓚落點。
尹命植啓曰,新除授直閣沈相瓚,今日政下批,何如?傳曰,允。
以右副承旨鄭光淵牌不進罷職傳旨。傳于尹命植曰,只推。
兵曹,口傳政事,上護軍段尹滋承。
傳于尹命植曰,三和府使之代,楊州牧使許璡除授。楊州牧使之代,副護軍朴熙房除授。
吏曹,楊州牧使單朴熙房,三和府使單許璡,已上除授事,承傳。
尹命植啓曰,臣吏兵批兼進之意,敢啓。傳曰,知道。
有政。吏批,判書李明應進,參判閔應植牌招不進,參議鄭夏源牌招不進,同副承旨尹命植進。以吏曹言啓曰,楊州牧使許璡,三和府使除授事,命下矣。以前任富平府使,方在解由未出中,何以爲之?敢稟。傳曰,勿拘。又以吏曹言啓曰,連山縣監馬箕昇,嘉山郡守鄭舜鎔相換事,命下矣。連山縣監馬箕昇,以前任淸河縣監·積城縣監·旌善郡〈守〉,方在解由未出中,嘉山郡守鄭舜鎔,以前任藍浦縣監,方在解由未出中,何以爲之?敢稟。傳曰,勿拘。以金晳根爲大司憲,柳芝榮爲大司諫,沈相瓚爲執義,徐誼淳爲司諫,徐行輔爲持平,邊相勳爲持平,李觀會爲獻納,宋敏洙·金鎭祐爲正言,金宗圭·李臣燁爲掌令,金奎濚爲副校理,李敎獻爲工曹判書,趙定熙爲同敦寧,閔殷鎬爲敦寧都正,李載完爲知春秋,尹容植·吳有善爲兵曹正郞,王性濬爲監察,魚允洙·尹燮爲假監役,李熙錫爲順康園守奉官,督辦內務府事單金箕錫,兼宗親府郞廳單李載洪,柒谷府使申泰弘,長鬐縣監李秀暎已上相換,連山縣監馬箕昇,嘉山郡守鄭舜鎔,已上相換,禁府都事李溟翼,監役朴敦陽,已上相換事,承傳。故學生金濟達·李起碩·張益模,已上贈童敎,吳璡·成鎭夏·柳運謙,已上贈監察,孝行卓異贈職事,承傳。贈左承旨金天章,贈戶參例兼,忠節卓異加贈事,承傳。
兵批,行判書金箕錫病,參判李敦夏入直進,參義李東淵病,參知趙忠熙病,同副承旨尹命植進。同知單金秉先,加設李夏榮·李載吉·延壽珉·魏錫珠·趙重喆·金豐基·姜宗熙·石昇模,僉知三單金卨鉉·田義錫·朴榮準,加設韓應燾·金聖鎬·石駿模·康熙業,上護軍李秉文,護軍李應夏·趙濟華,副護軍尹致和·宋秉瑞·尹瀗·李正弼·尹錫元·金善容·鄭憲時,副司直李弼鎔·朴衡東·王濟肯·韓兢烈·元容奭·柳·金玉來·鄭秀鉉·宋祥淳·白樂興,副司果趙章夏·趙鎭萬,以上單付,兼三和鎭水軍僉節制使淸南水軍防禦使單許璡。
吏批,再政。以金宗圭爲應敎,白時洽爲兵曹正郞,玉秉觀爲奉常主簿,孫錫權爲禁府都事。
三政。以朴鳳軫爲掌令,趙鳳鎬爲濟用主簿,尹起周爲禮曹正郞,校書校理兼直閣單沈相瓚,以吏曹參議鄭夏源再牌不進罷職傳旨。傳于尹命植曰,只推。
尹命植啓曰,行都承旨閔丙奭內務府進,行左承旨吳益泳廚院進,右承旨朴周陽式暇出去,新除授左副承旨金學洙未肅拜,右副承旨鄭光淵牌不進,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨金學洙有身病,伴直無人。右副承旨鄭光淵,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以全羅監司尹榮信狀啓,加里浦僉使洪秉悳,捐廩革弊,流民還集,頹堞復完,戍卒且整,褒奬之典,令該曹稟處事,傳于尹命植曰,極爲嘉尙,許用防禦履歷。
尹命植,以議政〈府〉言啓曰,卽見全羅監司尹榮信狀啓,則枚擧羅州牧使朴圭東牒呈以爲,本州壬癸兩年條,民未收及吏屬賃船主欠逋米太,合爲一萬六千三百七十三石零,而此非當年未納,自丙丁大歉之後,以其新捧,彌縫舊納,自致今日之愆滯,而就其中拈出其本色,可捧者其間所捧,僅爲萬餘石,而歉餘稅政,新舊竝督,其勢末由。壬癸兩年條中,吏民未收米五千七十一石零,太四百九十石零,依今春稅價,米每石二十五兩,太每石十三兩,壬午條船逋米一千五百八十六石零,太二百三十二石零,依其時價米每石十五兩,太每石八兩,特爲許代事,請令廟堂,稟旨,分付矣。本州,湖南雄邑也。幅員最大,稅摠隨夥,而荐値歉荒,駸駸然漸致拖掩矣。啓累至,繡査且詳,該牧使之悉心懲刷,又此夥然,己庚辛三年條許代外,壬癸兩年條,亦依所請特爲代納,亟圖淸帳之意,分付,何如?傳曰,允。
又以議政府言啓曰,卽見全羅監司尹榮信狀啓,則枚擧臨陂·扶安·金堤·茂長·井邑·珍島·務安七邑守令牒呈以爲,丙丁歉荒之後,朝家懷保之方,靡遺不擧,而納稅之民,流亡居多,如干存戶,疲弊蕩竭。況又船逋吏逋課載添數,船逋之無以發本者,必使吏徵,吏屬之無以準納者,亦或官捐,竝與窮戶之不得不當捧者,方圖淸帳,而舊稅未納,駸駸有尾大難掉之患,上項臨陂縣丁丑己卯庚辰壬午條合米七百五十二石零,太一百五十二石零,扶安縣己卯辛巳壬午條合米一千八百三十二石零,太一百五十六石零,金堤郡庚辰辛巳條合米六百八石零,茂長縣辛巳壬午癸未條合米一千五百三十六石零,井邑縣戊寅己卯壬午癸未條合米五百十四石零,太三十六石零,珍島府壬午癸未條合米五百四石零,務安縣己卯庚辰壬午條合米二千一百六十一石零,大三百三十四石零,參酌今春稅價米每石十五兩,太每石十兩,特爲許代事,請令廟堂,稟旨,分付矣。貢賦法意,旣重且嚴,固不當隨請輒施,而第此七邑邑勢民情,遑汲難支,其與羅州等四邑,殆無異焉,則在朝家一視之政,宜存曲軫,而況另遣繡衣,築底淸帳,實是大更張之命也。特依狀請許代,趁速告勘事,行會,何如?傳曰,允。
又以議政府言啓曰,卽見江原監司閔致序狀啓謄報,則原州民鬧査啓罪人張鵬基,去月二十日夜,與鎖匠,同爲逃躱,嚴飭各邑鎭,使之刻期跟捕,而該判官李鶴年,雖曰,莅任屬耳,不可仍置,其罪狀,令攸司,稟處矣。啓下重囚,不善監守,至於逃失,事未前有,萬萬驚駭,該守令,道啓旣請,攸司稟處,今無更論,雖以道臣言之,苟能先事嚴束,安有是也?不可以已遞而勿問,江原前監司閔致序,施以緘推之典,罪人跟逋之節,十分另飭,期於斯得,依前行會,擧行後馳聞事,分付,何如?傳曰,允。
又以內務府言啓曰,目下籌餉,到底枵絀,爲不預先講究,勢將無處措辦,三南舊未收代錢條中,量宜貿米,以繼支放之意,分付親軍營,何如?傳曰,允。
又以奎章閣言啓曰,直閣閔京鎬,檢校差下事,命下矣。卽爲牌招察任,何如?傳曰,允。
又以奎章閣言啓曰,新除授直閣沈相瓚事,當卽爲牌招,而時値夜深,待明朝牌招入直,何如?傳曰,允。
又以畿沿海防衙門言啓曰,卽接本衙門軍尉所報,則奉常僉正朴寅煥,使其弟出身晶煥,稱以賄錢,仍存兵丁一百六十名處,十兩式討索於名下,以至軍心騷撓,故嚴覈其弟,則受其兄指使,果有是事云。以若侍從之列,恣行鄙瑣之擧,已極駭然。況事關軍門,鎭安衆心之道,不可置而勿問,其罪狀,令攸司稟處,何如?傳曰,允。
又以成均館同知館事意啓曰,今月初七日儒生上旬輪次,當爲設行,而大提學未差,限內不得爲之之意,敢啓。傳曰,知道。
又以親軍右營言啓曰,本營把摠金澈圭身病甚重,勢難察任,改差,何如?傳曰,允。
又以親軍右營言啓曰,本營北漢管城將李恒儀,身病甚重,勢難察任,改差,何如?傳曰,允。
又以兵曹言啓曰,宣傳官尹錫元,以其身病,呈狀乞遞,改差,何如?傳曰,允。
又以義禁府言啓曰,時囚罪人金瓊議處公事,判付內,依允矣。金瓊慶尙道草溪郡定配,而以議啓內辭意,具罪目依例發遣府羅將,押送配所,何如?傳曰,允。
又以義禁府言啓曰,卽接月令醫員趙宜默手本,則以爲,時囚罪人李鍾緖,猝得關格,又添泄瀉,目下症形,實爲危劇云。罪人病勢如此則一邊保放,一邊草記,載在法典矣。李鍾緖姑爲保放之意,敢啓。傳曰,知道。
吏曹啓目,前五衛將李承鶴名字,改以承益,趙聖熙名字,改以熙敎,金廷植名字,改以廷模,金永基名字,改以永源,前判官趙義錫名字,改以鍾義,前假監役高尙圭名字,改以祥永,出身劉漢翊名字,改以漢謨事爲等如,告狀,令藝文館給帖,何如?判付。啓,依允。
吏曹啓目粘連,觀此同知義禁府事李道宰上疏,則以爲,臣之本生父溟翼,現帶本府都事矣。父子之應避,厥有成憲,伏乞聖明,亟遞臣同義禁之銜,以存公格,亦爲白臥乎所,相避之法,在下當遞事,載在法典,義禁府都事李溟翼,他司相換,何如?判付。啓,依允。
義禁府啓目粘連,向於李鍾緖亦,營邑體例,與他自別,而全事抗拒,難免警責,以此照律,何如?判付。啓,依允。
義禁府啓連,向於鄭洛鎔亦,情踪雖或惶蹙,屢飭終不奉承,揆以事體,不可無警,以此照律,何如?判付。啓,依允。
義禁府啓目粘連,向於韓用德亦,其所分疏,縱或有據,旣登廟啓,終難全恕,以此照律,何如?啓,依允。
義禁府啓目,南陽府使李鍾緖原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓,依允。
義禁府啓目,親軍別營兵房鄭洛鎔原情云云。傳旨內辭緣,泛稱遲晩,所當請形是白乎矣,曾經閫帥,勿爲請刑,載在法典,議處,何如?判付,啓。依允。
義禁府啓目粘連,向於金瓊亦,身爲朝官,專事豪撗,敢以官長脅制之習,至有亂民嘯聚之擧,道啓繡刻,若是狼藉,其在懲後,實難例勘,施以定配之典,何如?判付。啓,依允。
義禁府啓目,前監役韓用悳原情云云。問目內辭緣,泛稱遲晩,刑推得情,何如?判府。啓,除刑推議處爲良如敎。
同義禁李道宰疏曰,伏以,臣於日昨,除拜同義禁之職,而臣之本生父李溟翼,現帶本府都事之任,竊伏念父子應避,厥有成憲。故玆敢援例陳章,伏乞聖明,俯垂鑑諒,亟遞臣同義禁之銜,以存公格,以安私分云云。答曰,省疏具悉。疏辭下該曹,稟處。
敦寧都正鄭憲時疏曰,伏以,臣於日昨,伏奉除旨,以臣爲敦寧府都正者,臣感恩怵義,章皇出肅,粗伸叩謝之忱,第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分。答曰,省疏具悉。所請依施。
上在景福宮。停常參·經筵。
自開東至人定,灑雨下雨,測雨器水深六分。自人定至初九日開東,灑雨下雨,測雨〈器〉水深五寸六分。
執義沈相瓚啓曰,臣姿性庸陋,學識淺短,本不合於淸朝耳目之任,而亞憲除旨,忽下於夢想之外,臣感恩怵義,雖不得不張皇出肅,而第念臺閣之與廟堂相可否,法意則然,時相子姪之居是職者,義難蹲冒,厥有引避之規矣。臣仲父方帶議政之銜,今臣所處,規以公格,義在必遞,請命遞斥臣職。答曰,依啓。
口傳政事,副司果單閔京鎬。
兵曹口傳政事,親軍別營別將單金善容,騎士將單金泰鉉。
鄭光淵,以弘文館言啓曰,校理李瑞永差祭,上番闕直,事甚未安。副應敎李勛卿,校理申錫淵,副校理金炳秀,新除授應敎金宗圭,副校理金奎濚,竝卽牌招,推移入直,何如?傳曰,允。
又以弘文館言啓曰,應敎金宗圭,時在京畿永平地,經筵入番事緊,請斯速乘馹上來事,下諭。傳曰,許遞。
金學洙,以親軍別營言啓曰,本營右別將金善容,以前任三和府使,尙在任所矣。領軍之職,久曠可悶,改差,何如?傳曰,允。
又以義〈禁〉府言啓曰,保放罪人李鍾緖,當爲還囚,照律以入,而病勢一向未差,仍爲保放之意,敢啓。傳曰,知道。
義禁府照目,粘連親軍別營兵房鄭洛鎔矣本府議啓內,情踪雖或惶蹙,屢飭終不奉承,揆以事體,不可無警,以此照律,罪笞五十收贖,解見任別敍,私罪奉敎依允爲旀,功減一等爲良如敎。
義禁府照目,粘連前監役韓用德矣本府議啓內,其所分疏,縱或有據,旣登廟啓,終難全恕,以此照律,罪笞五十收贖,解見任別敍,私罪奉敎依允爲旀,功減一等爲良如敎。
義禁府照目粘連,南陽府使李鍾緖矣本府議啓內,營邑體例,與他自別,而全事抗拒,難免警責,以此照律,罪笞五十收贖,解見任別敍,私罪奉敎依允爲旀,功減一等爲良如敎。
戶曹參議申錫游疏曰,伏以,臣本寒素家後進,資才低下,學術空疎,早從蔭仕,蔑一效能,濫叨文籍,輥塵玉緋,謬被寵光,常懷兢懍,追惟年前,待罪嶺邑,庸績未潰于成,做措自多僨錯,至登繡啓,嶺海斧鉞,固所甘心,而聖度海涵,不加嚴誅,薄竄未幾,旋蒙特宥,繼有恩敍之典,霜雪雨露,無往非敎,感泣危蹙,自訟愆尤,跧伏委巷,作一聖世之棄物,匪意以度支參佐,恩旨忽降,臣奉誥震懾,惶汗及踝。噫,人臣事君,莫先乎砥礪廉隅,而臣罪旣犯贓汙,遭罹罔測,臣雖不敢呶呶有若分疏之計,而滓穢非薰沐之可洗,瘡瘢亦粉鉛之莫掩,恩造縱出於滌瑕,情踪自分於守株,終不可抗顔彯纓,則修門一步,艮限在前,天牌儼臨,情窮勢迫,不止若鋌鹿藩羝之進退末由。玆敢忙陳短章,冒瀆崇嚴。伏望聖慈,憫覆之體恤之,亟遞臣所授職名,更勘臣未勘之律,以爲爲人臣不職者戒焉,臣無任云云。答曰,省疏具悉。往事何必爲引?爾其勿辭察職。
副修撰南周元疏曰,伏以,臣與應敎臣徐誼淳,爲內從四寸應避之嫌矣。臣所帶春秋兼銜,揆以格例,在下當遞。玆敢短章陳籲,仰瀆崇嚴。伏乞聖慈,俯察鑑諒,亟賜遞改,俾公格存而私分安焉,臣無任云云。答曰,省疏具悉。疏辭下該曹,稟處。
吏曹參判閔應植疏曰,伏以,臣以才則自知空疎,以年則纔踰强仕,而出入內外,歷踐華膴,梁鵜招不衷之刺,楦麟貽冥升之譏,雖以臣受國厚恩,與天無極,死生欣戚,一任造化,畢竟顚沛,不遑自恤,而每中夜思惟,未嘗不惶汗浹背,繞榻不能寐也。迺者藩節才納,演務粗完,效旣蔑於澄淸,辜倖免於僨誤,繼而受命左廂,有月于玆矣。顧臣材非韜鈐,學乏軍旅,卽容光之所燭照,而拊髀之歎,聽鼙之思,奚爲而特及於臣身乎?無乃愛欲貴之恩,不及負且乘之戒,徒使榮其身而美其觀也耶?噫,殿下以今爲,何如時也?政宜轉危爲安,祛私懋公,雖閒司漫職之蹈常備數者,猶當循名責實,況戒事之重,一國之安危係焉,三軍之壯老判焉,而可以付與非人乎哉?且臣之所自省而自者,臣之一門盛滿太甚,過福之烖,理所必至,撫念往事,寢魂尙悸,今又兩將紆符,三軍瞠目,上而虛縻天職,下而自速人猜,夫奚論榮且美哉?嚮所以愛之適足以害之,此臣之所大懼,而抑或爲聖明之所務諒也。至若天官佐貳,責任尤重,注擬之代斲,通塞之與聞,究非如臣無似所不可一日承當者也。然而有命輒膺,恬若固有者,蓋以臣之一身,本非已有,一除一卸,惟淵鑑是荷,不敢自以爲某職可堪,某官可辭也。踰濫已極,兢業玆大,玆敢刳瀝肝肺,疾聲仰籲,伏願天地父母,特察臣言之非由飾讓,亟遞臣本兼諸職,以垂生成之澤焉,臣無任云云。答曰,省疏具悉。本兼諸務,何可竝辭?所辭中亞銓之任,依施。
上在景福宮。停常參·經筵。
鄭光淵啓曰,臣依定式進詣香室奉審,則香祝櫃·祝板·袱子精潔之意,敢啓。傳曰,知道。
吳益泳啓曰,右承旨朴周陽,左副承旨金學洙,同副承旨尹命植,今日不爲仕進,竝卽牌招,何如?傳曰,允。
鄭光淵啓曰,吏曹郞廳來言,臺諫有闕,政事,取稟。傳曰,當日爲之。
又啓曰,假注書李敏植,時無職名,令該曹,依例付軍職冠帶常仕,何如?傳曰,允。
傳于尹命植曰,在外臺諫,竝許遞,今日政差出。
傳于尹命植曰,在外敦寧都正許遞,今日政差出。
傳于尹命植曰,呈告兵曹參判許遞,今日政差出。
吏曹,直閣單沈相瓚。
兵曹口傳政事,副司果單金宗圭。
以右承旨朴周陽,左副承旨金學洙牌不進罷職傳旨。傳于尹命植曰,只推。
鄭光淵,以吏曹言啓曰,繕工監假監役官魚允洙·尹燮,俱以身病,呈狀乞遞,改差,何如?傳曰,允。
又以吏曹言啓曰,南學敎授尹容植,以其身病,呈狀乞遞,改差,何如?傳曰,允。
尹命植,以兵曹言啓曰,兼訓鍊都正李南輯,宣傳官趙東勳·李圭昇,內禁衛將趙儀顯,五衛將朴興植·孟浩鎔,曹司五衛將鄭憲時,忠壯衛將金熙完,文臣兼宣傳官徐廷厚,俱以病難供職,呈狀乞遞,新除授慶尙左水使趙萬赫,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,改差,何如?傳曰,允。
又以兵曹言啓曰,宣傳李奎一,以其病難供職,呈狀乞遞,李漢英·柳完秀·柳鳳秀·李鎬定除授在外,過限未肅拜,係是加設窠,竝減下,何如?傳曰,允。
有政。吏批,判書李明應進,參判未差,參議鄭夏源進,右副承旨鄭光淵進。以李勳卿爲執義,李義悳爲掌令,金樂用爲獻納,鄭寅燮爲正言,金天洙爲應敎,鄭寅愚·金京河·尹完鎭爲敦寧都正,柳宗植爲兵曹參知,韓兢烈爲禮曹正郞,李秀洪爲南學敎授,李重集·表鳳錫爲假監役,沈義悳爲光陵參奉,前監役尹東協,分敎官尹完鎭,已上今超通政,朝官年八十,依法典,加資。
兵批,行判書金箕錫進,參判李敦夏病,參議李東淵入直,參知未差,同副承旨尹命植進。以白樂葦爲兼訓鍊都正,李周永·李敎元·柳冀默爲宣傳官,李熙斌爲內禁將,李熙贊·金文圭爲五衛將,金昇圭爲曹司衛將,李承一爲忠壯將,李重益爲左洗馬,李敎一爲忠淸水使,蔡圭常爲慶尙左水使,同知單金泳九·黃在鉉·李順寬·朴有煥·崔壽學·張鳳謙·太龍燁·吳興烈·邊壽一·尹弘錫·朴羲淳·池得龜,僉知加設單成起鎬,副護軍趙忠熙·閔殷鎬·趙東勳·李圭昇·李奎一·柳完秀·李漢英,副司直朴鳳軫·李觀會,副司果宋敏洙·金嘉鎭,副司正李敏植,以上單付,新及第尹恒善·趙學烈·李鳳奎,以上今加折衝加資事,承傳。以林淳憲爲管城將。
吏批,再政。以林羲相副應敎,兼保寧府使單李敎一。
傳于尹命植曰,吏曹參判有閣之代,前望單子入之。吏曹參判前望單子入之,金弘圭落點。
鄭光淵以弘文館言啓曰,下番姑陞入直,事甚未安。應敎未差,校理李瑞永差祭,副應敎李勛卿,校理申錫淵,副校理金炳秀·金奎濚,竝卽牌招,推移入直,何如?傳曰,允。
尹命燮,以交涉通商事務衙門言啓曰,本衙門主事李鶴圭,西營軍司馬移去,其代前司事安宗洙差下,前監役金永完,本衙門主事加差下,令該曹口傳下批,何如?傳曰,允。
又以統理交涉衙門言啓曰,前主事金嘉鎭,仁川港監理書記官依事目差下,令該曹,付軍職,何如?傳曰,允。
上在景福宮。停常參·經筵。
藥房提調李秉文,副提調閔丙奭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
尹命植啓曰,臣命植,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,卽見各司坐不坐單子,則刑曹以詞訟劇地,連三日不坐,委屬可悶,當該堂上,推考警責,何如?傳曰,允。
又啓曰,假注書宋榮大有身病,勢難察任,今姑改差,何如?傳曰,允。
兵曹口傳政事,親軍別營別將單尹泳奎。
鄭光〈淵〉,以弘文館言啓曰,新除授應敎金天洙,副應敎林羲相,竝卽牌招察任,何如?傳曰,允。
上在景福宮。停常參·經筵無事。
宋榮大改差,代以朴永薰爲假注書,朴永薰有頉,代以沈遠河爲假注書。
尹命植,以兵曹言啓曰,再昨日政事中,忠淸水使李敎一,以前任泰安府使,方在解由未出中,而矇然檢擬,至蒙恩點,臣不勝惶悚,原望箇勿施,何如?傳曰,勿拘。
又以親軍別營言啓曰,卽接東關王廟守直官所報,則本廟東邊墻垣四處三十間頹圮云,爲先堅實圍排,待晴改築之意,敢啓,傳曰,知道。
又以親軍別營言啓曰,本營字內烽臺東邊第二城廊近處體城一間許頹圮處,今已畢築矣。把守將卒,依例撤罷,女墻仍爲修築之意,敢啓。傳曰,知道。
吏曹啓目粘連,觀此全羅監司尹榮信狀啓,則以爲,興德縣前縣監申岐朝,莅任纔過一周,宿瘼盡爲除祛,明査務安,稅納之無處責懲,多設方略,拔本淸刷,似此良手,特許姑爲仍任,以責終效,恐未知如何。令該曹稟處亦爲白有臥乎所,遷轉差代,乃是金石之典,新除授縣監趙羲聞,已爲肅謝,狀請內辭緣,置之,何如?判付。啓,依回啓施行爲良如敎。
上在景福宮。停常參·經筵。
自開東至人定,灑雨下雨,測雨器水深二分。
朴周陽啓曰,右副承旨鄭光淵,今日不爲仕進,卽爲牌招,何如?傳曰,允。
尹命植啓曰,卽者宗廟署官員來言曰,再明日望祭受香時,提調趙秉鎬,以獻官當爲進參,而有身病不得進參云,卽爲牌招,何如?傳曰,允。
又啓曰,宗廟提調趙秉鎬牌不進推考傳旨,今方捧入,而再明日望祭受香時,以獻官當爲進參,如是違牌,事甚未安。更爲牌招,何如?傳曰,許遞。令該曹,口傳差出。
吏曹口傳政事,以金晩植爲宗廟提調。
傳于尹命植曰,有實故玉堂許遞。
以右副承旨鄭光淵牌不進罷職傳旨。傳于尹命植曰,只推。
吏曹口傳政事,交涉通商事務衙門主事二單安宗洙·金永完。
尹命植,以兵曹言啓曰,卽接南道參軍李敏植牌報,則昭義門北邊體城三間許頹圮云,爲先令繕工監堅實圍排,令該營,卽速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以親軍別營言啓曰,本營騎士將李命遠·趙性馹·姜在英,俱有身病,勢難察任,竝改差,何如?傳曰,允。
又以親軍別營言啓曰,本營字內崇禮門南邊體城四間許頹圮處女墻,今已畢築之意,敢啓。傳曰,知道。
又以親軍別營言啓曰,因兵曹草記,本營字內昭義門北邊體城三間許頹圮處,出番軍十名除出,將校一人率領,限築嚴加守直之意,敢啓。傳曰,知道。
吏曹啓目,出身李範鎭名字,改以烓鎭,出身李昆周名字,改以昆洙事爲等如,告狀,令藝文館給帖,何如?判付。啓,依允。
江原監司南廷順疏曰,伏以,臣以萬萬無似,猥蒙特恩,換卽東藩,行將辭陛,而臣之父母墳山,在於廣州地,此時往省,情理冞切。玆敢冒瀆崇嚴,伏乞聖慈,特許恩暇,俾遂往來之願,千萬顒祝,臣無任云云。答曰,省疏具悉。卿其往省焉。
上在景福宮。停常參·經筵。
自開東至午時,灑雨下雨,測雨器水深五分。夜自二更至十四日開東,灑雨下雨,測雨器水深二分。
朴周陽啓曰,左副承旨金學洙,右副承旨鄭光淵,今日不爲仕進,竝卽牌招,何如?傳曰,允。
尹命植啓曰,假注書沈遠河時無職名,令該曹,依例付軍職冠帶常仕,何如?傳曰,允。
傳于尹命植曰,政官牌招開政。
尹命植啓曰,卽者義禁府都事來言,時囚罪人朴寅煥當爲捧供,而判義禁曺錫輿有身病,同義禁李道宰呈辭受由,閔世鎬在外,只有知義禁金益容一員,不得備員開坐云。呈辭受由與在外,何以爲之,而判義禁卽爲牌招,何如?傳曰,知義禁外竝許遞,今日政差出。
傳于尹命植曰,在外敦寧都正許遞,今日政差出。
傳于尹命植曰,瑞興府使宋綺老,公州判官李龍和相換。
尹命植,以吏曹言啓曰,繕工監假監役辛重集·表鳳錫,俱以身病,呈狀乞遞,竝改差,何如?傳曰,允。
有政。吏批,判書李明應陳疏,參判金弘圭進,參議鄭夏源牌招不進,同副承旨尹命植進。啓曰,判書李明應陳疏,參議鄭夏源牌招不進,小臣獨政未安,何以爲之?敢稟。傳曰,仍爲之。
以李鳳奎爲校理,高台鎭·尹東協·朴致鉉爲敦寧都正,金有淵爲判義禁,徐相雨爲同義禁,權膺善爲同義禁,洪祐楨爲典籍。
兵批,行判書金箕錫病,參判李敦夏病,參議李東淵,參知柳宗植入直進,右副承旨鄭光淵進。以李時英爲明月萬戶,丁秉烈爲金井別將,同知單李斗源,大護軍趙秉鎬,護軍李斗源,副護軍尹秉協·都錫補·崔武桓,副司直李瑞永,副司果朴羲晉·李羲昌·鄭光翼·高漢俊·朴敏升,以上竝單付。
尹命植,以吏批言啓曰,瑞興都護府使宋綺老,公州府判官李龍和相換事,命下矣。瑞興都護府使宋綺老,以前任長興都護府使·光州牧使,方在解由未出中,公州府判官李龍和,以前任載寧郡守,方在解由未出中,何以爲之?敢稟。傳曰,勿拘。
又以吏批言啓曰,長水縣監洪在鐸呈狀內,矣身受由上京矣。身病猝重,萬無還官之望云,罷黜,何如?傳曰,韓山郡守魚秉璿相換。
吏批,再政。以趙性鶴爲司成,安洽·宋瑗仁爲假監役,前五衛將李斗源,今加嘉善,朝官年九十,依定式加資,假監役崔武柱·都錫補,已上今超通政,朝官年八十,依法典加資,瑞興府使宋綺老,公州判官李龍和,已上相換事,承傳。
傳于尹命植曰,吏曹判書有闕之代,前望單子入之。吏曹判書前望單子入之,鄭順朝添書落點。
以左副承〈旨〉金學洙牌不進罷職傳旨。傳于尹命植曰,只推。
兵曹口傳政事,親軍別營騎士將三望,崔敬善·梁柱憲·李貞祐。
尹命植,以內務府言啓曰,諸道秋操稟啓,今已齊到矣。歲講武,有國大政,久停之餘,宜亟修擧,而第念民邑事力,多有未逮,際此徵調,實所可恤,今秋八道·四都水陸諸操巡歷·巡點,竝姑停止,官鎭門聚點堤堰處移役,一遵前飭,着意擧行事,行會,何如?傳曰,允。
又以親軍營言啓曰,本營字內烽臺東邊第二城廊近處體城一間許頹圮處女墻,今已畢築之意,敢啓。傳曰,知道。
吏曹啓目,文科新及第李敏植名字,改以敏秀,出身吳聖模名字,改以誨根,出身宋應圭名字,改以鍾應事爲等如,告狀,令藝文館給帖,何如?判付。啓,依允。
吏曹判書李明應疏曰,伏以,臣之老父,年今八十三歲常在床褥,日事刀圭,情私焦迫,罔念榮道,不離病側矣。千萬夢寐之外,特蒙恩除,以臣爲吏曹判書,臣驚惶震懍,不省措躬之所也。夫天官,卽古之冢宰,居六卿之首,統百官之衆,權衡人物,激揚流品,責任之重,地望之隆,最稱一代,峻選,臣本儱侗,豈有一半分近似?始焉怵畏,終成抑塞,天牌荐降,不敢逋慢,出肅行政,題目一頒,瘡疣百出,物情所駭,公議所咈,臣身顚沛,固不足恤焉。至於職事僨誤,當復,如何?且病親又以泄症,添劇有日,心湔神昏,益切悶隘,情急歸護,忙陳短章,仰徹崇嚴,伏乞聖明,矜憐衷懇,亟遞職名,以安私分焉,臣無任云云。答曰,省疏具悉。所請依施。
行護軍李根命疏曰,伏以,臣獲戾神明,荐罹愍凶,冥頑不滅,外除奄過,惸惸含恤,跧伏窮山,更無人世之念,不意聖明,軫其簪履之舊,遽加收錄,除命屢宣,臣手擎華誥,徊徨掩抑,欲愬哀衷,有淚沾臆。噫,臣之生養父俱以癃老篤疾,績歲沈頓,而臣奔走周行,子職多曠,徒知喜懼之年,未計短長之日,烏鳥之私莫效,風樹之痛遽纏,俯仰穹壞,此何人斯?且臣稟質綿薄,動貽維憂,四十年勞心煦覆,一如嬰孩在抱,爲人子而偏受顧復之恩,未有如臣之比,及夫臣出而從仕,以臣忝生蔑學,或慮其鑄錯,冥升驟躐。又懼其負乘,一念眷係,諄諄導誨,至於特被之夕,手書申戒,聽漏之晨,病枕提警,臣不肖無狀,未能萬有一遵承,追惟往昔,方寸如割,從此臣未死餘生,無往非至悲切苦之情,日月已逝,莫追寸草之暉,雨露若編,難回枯荄之春,列鼎重茵,此恨靡洎,食稻衣錦,於心何安?惟當依泊松楸,灑掃邱壠,以少抒其孺慕而已。更何忍彯纓嚲綬,重理春明之舊步,以自齒於恒人之數也?玆敢收召遁爽之神識,仰首號籲於憫覆之下。伏乞聖慈,俯垂矜憐,亟鐫臣所有職命,仍令選部,勿復檢擧,俾全微分,不勝血祝,臣無任云云。答曰,省疏具悉。卿其勿辭行公。
大司成兪鎭學疏曰,伏以,臣受氣脆薄,陋闒䢇,猥蒙聖明埏甄之澤,前所踐歷,已極踰分,邇來苫塊餘喘,屛伏荒野,偸生視息,更安有一分倖望?忽於夢想之外,遽侈國子恩命,奉誥踧踖,莫省措躬之所也。夫是職也,卽周官敎胄之任也。導率而爲多士模範,課試而替一代作成,礪名節以培元氣,育英材以需明時,其爲綦重,顧何如也?雖古之宿德雅望爲士類所推詡者,尙皆逡巡退讓。況臣無似,詎宜玷藉,使臣晏然出肅,恬若固有,纇汚名選,莫此之甚。濫竽之譏,屬臣私恤,則天之明貽累非細,所以逋慢經時,不敢承膺,玆暴衷懇,仰瀆崇聽。伏乞聖明,俯垂鑑諒,亟遞臣新授職名,俾公器重而私分安,不勝幸甚,臣無任云云。答曰,省疏具悉。爾其勿辭察職。
上在景福宮。停常參·經筵。
自開東至未時,灑雨下雨,測雨器水深三分。
鄭光淵啓曰,今日乃是處暑,自明日視事當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,肅謝法意,何等審愼,而濟衆院主事徐相奭肅單,有所錯誤,致勤下詢,臣之矇然捧入,不勝惶悚,原單子勿施,而奏御文字之如是疎忽,事甚駭然。當該主事及通禮院官員,竝所當重勘,而本院請推之外,無他可施之罰,何以爲之?敢稟。傳曰,竝從重推考,爾亦推考。
傳于鄭光淵曰,禮房承旨馳詣宗廟·景慕宮,奉審摘奸以來。
鄭光淵啓曰,卽者義禁府都事來言,時囚罪人朴寅煥,當爲捧供,而判義禁金有淵,同義禁徐相雨·權膺善未肅拜,只有知義禁金益容一員,不得備員開坐云。判義禁·同義禁,竝卽牌招,何如?傳曰,允。
又啓曰,行都承旨閔丙奭,行左承旨吳益泳,左副承旨金學洙不爲仕進,右承旨朴周陽式暇,同副承旨尹命植式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨金學洙牌不進,伴直無人,行左承旨吳益泳所當牌招,而拘於廳規,不得請牌,何以爲之?敢稟。傳曰,牌招。
鄭光淵,以奎章閣言啓曰,明日,卽觀文閣秋孟朔大奉審日次,奉謨堂奉審日次,時·原任閣臣,依節目進詣擧行之意,敢啓。傳曰,知道。
又以弘文館言啓曰,上番闕直,事甚未安。副校理金炳秀春坊入直,金奎濚差祭,應敎金天洙,副應敎林羲相,校理申錫淵,新除授校理李鳳奎,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎金天洙,副應敎林羲相,校理申錫淵·李鳳奎有身病,副校理金炳秀春坊入直,金奎濚差祭,修撰南廷綺,副修選南周元·李承九,竝卽牌招,推移姑陞入直,何如?傳曰,允。
又以統理交涉通商事務衙門言啓曰,濟衆院主事申洛均,內務府副主事移去,其代幼學孫鵬九差下,令該曹,口傳下批,何如?傳曰,允。
又以義禁府言啓曰,卽接月令醫員田泰說手本,則以爲,時囚罪人朴寅煥猝得關格,又添泄瀉,目下症形,實爲危劇云。罪人病勢如此,則一邊保放,一邊草記,載在法典矣。朴寅煥姑爲保放之意,敢啓。傳曰,知道。
義禁府啓目,奉常寺僉正朴寅煥原情云云。傳旨內辭緣,泛稱遲晩,所當請刑是白乎矣,曾經侍從臣,勿爲請刑,載在法典,議處,何如?判付,啓。依允。
左營使閔應植疏曰,伏以,臣自將任受命以來,踰濫之懼,丐免之懇,曷嘗一日少緩,而淟涊盤礴?迄今蹲冒者,誠以藩紱之解,旣獲私願,不敢重犯瀆擾,或招規便之誚也。然參前倚衡,久愈悖恐,與其徒懷嚴畏,自阻仁覆之天,無寧積誠陳籲,蘄回日月之明,所以前疏仰暴,非敢苟爲巽讓之美也。字字腔血,辭拙意長,及伏奉批旨下者,恩遞秪及於銓銜,若乃戎務獲准後已者,反復靳施,臣誠情窮路阻,莫省所以爲計也。於乎,殿下之於臣,天地也,父母也,天地之於物也,父母之於子也。仁愛之而已爾,不復劑量而財稱之,則雨露之澤,或欠偏施,嬰兒之保,常戒過飽,聖鑑至明,寧忽斯理?抑或以臣夙忝邇密,間復逖違,召還未幾,容加顧眄也,則是固銖長寸能,粗有可紀者之謂耳。臣之一生,臣自知之。只合優游於造化之中,棲息於閒散之地,毋貽則哲之累,以全愛育之恩,是爲臣塵刹之報也。至若兜攬淸顯,盤據機要,實非臣身之福,而亦非所以仰答隆眷者也。且臣自前月,忽中暑濕,全失飮噉,重之以癰肆臂部,委頓呻楚,卽此病狀,無望彈束於時日之內,而顧臣難冒之義,實有大於疾病者,故不敢費辭張皇矣。以公則材乏適用,爲苟且之歸,以私則懼在招損,有必辭之諦。玆又不揆瀆屑,瀝腸剔肺,仰干崇嚴。伏乞聖慈,亟鐫臣左營使之任,以垂終始生成之澤,不勝大願,臣無任云云。答曰,省疏具悉。已有前批,何可如是支煩也?更勿煩疏,益勉統轄之責。
上在景福宮。停常參·經筵。
藥房提調李秉文,右副承旨鄭光淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
鄭光淵啓曰,同副承旨尹命植,今日不爲仕進,卽爲牌招,何如?傳曰,允。
鄭光淵,以內醫院提調意啓曰,副提調閔丙奭,今日問安,不爲仕進,卽爲牌招,何如?傳曰,允。
鄭光淵啓曰,守令辭朝後,聽宣諭於本院,例也,而楊州牧使朴熙房,今日下直後不聽宣諭,直爲出去,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,只推。
傳于鄭光淵曰,左捕將有闕之代,行護軍鄭洛鎔,除授內務府左邊捕盜大將鄭洛鎔。
兵曹,左邊捕盜大將單鄭洛鎔除授事,承傳。
鄭光淵啓曰,新除授左邊捕盜大將鄭洛鎔,卽爲牌招,傳授命召及大將牌·傳令牌,何如?傳曰,允。
又啓曰,命召親納,例也,而前左邊捕盜大將金箕錫,謂有身病,使其軍官替納,事甚未安。推考,何如?傳曰,允。
又啓曰,行都承旨閔丙奭,右承旨朴周陽,左副承旨金學洙不爲仕進,行左承旨吳益泳廚院進,同副承旨尹命植牌不進,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
以同副承旨尹命植牌不進罷職傳旨。傳于鄭光淵曰,只推。
鄭光淵啓曰,左副承旨金學洙牌不進,伴直無人。同副承旨尹命植,旣有只推之命,更爲牌招,何如?傳曰,允。
吏曹口傳政事,濟衆院主事單孫鵬九。
鄭光淵,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以弘文館言啓曰,上番闕直,事甚未安。副校理金炳秀,春坊入直,應敎金天洙,副應敎林羲相,校理申錫淵·李鳳奎,副校理金奎濚,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎金天洙,副應敎林羲相,校理申錫淵·李鳳奎,副校理金奎濚有身病,金炳秀春坊入直,修撰南廷綺,副修撰南周元·李承九,竝卽牌招,推移姑陞入直,何如?傳曰,允。
行兵曹判書金箕錫疏曰,伏以臣,卽椎魯不學之一韎韋耳。譾劣無識,未克夙習於韜鈐,淸羸善病,又不嫺熟於弓馬,始藉寵靈,歷逿華腴,乃至冥升,濫叨崇顯,臣雖蠢頑,亦自知懼,晝宵惴慄,如臨淵谷,因循淟涊,隨處僨誤,淵鑑已燭,臣無庸贅陳然,而惟知趨走之爲恭,不遑廉維之自壞,迺者中權特授,出於千萬夢寐之外。臣自聞命以來,五內失守,心神震越,莫省措躬之所也。怵於義分,拘於格例,張皇出肅,亦有日矣。豈臣一毫近似於是職,晏然堪承而然哉?第其出入宿衛,內外鈐轄,銓選材器,典掌金穀臣之材能,非但未逮,臣之心力,無以堪當。況臣於近者,大病濱死,尙多餘戒,神思不屬,精血俱竭,雖欲自强,亦末由也。豈敢顧惜身軀,不思肝腦塗地而然也?但懼其一誤再誤,仰累則哲之明耳。臣於是徊徨踧踖繞壁不寐,情窮勢蹙,疾聲呼籲。伏乞聖慈,淵然深思,俯垂鑑諒,亟遞臣本兵及捕將之任,以重公器,以安私分血祝,臣無任云云。答曰,省疏具悉。所辭諸務,何可竝解?捕將之任,依施。
持平邊相勳疏曰,伏以,臣猥以無似,倖竊科第,跡廁侍從之列,毫無報答之私,每自循省,秖切兢恧,忽於旅次跧伏之中,伏奉除旨,以臣爲司憲府持平者,臣益不勝震駴,莫知所以自措也。夫憲府之職,糾察百官,以正風憲,則雖至下寮,不宜備員而已也審矣。臣以人則罷軟,以地則寒微,言論不足以激濁揚淸,風栽不足以廉頑立懦,抱關居卑,猶不能勝其任,搢笏秉直,尤何敢擬其議?仰不可貽累淸朝,俯不可速戾微分。玆陳短章,仰瀆崇聽,伏乞聖明,亟賜遞斥臣方爲丐免,不敢贅他,而恒性粗具於稟賦之天,忱誠自切於愛戴之地,狂瞽之說,略有獻焉。豈或謂螢爝有裨於日月之明,蹄岑有助於河澤之大也哉?臣竊伏念人主一身,萬化之原,自古人臣之望於其君者,欲其聖而益聖,故皐陶戒舜曰,元首叢脞哉,股肱惰哉,萬事墮哉?召公戒武王曰,玩人喪德,玩物喪志,舜與武王,聖人也。非有叢脞惰墮玩人玩物之愆謬,而猶以是戒之,則豈非所以責難陳善之道乎?臣請以勤講學·審節宣·愼賞罰·擇守令,爲殿下陳之,斷斷愚衷,亦冀其聖而益聖也。夫勤學,旣備古人之徽言,便爲老生之常談,而臣則曰,不然,凡厥烝黎之硜硜然修身者,尙不可一日廢講學,矧惟明辟臨萬姓之上,總萬幾之煩,一事爲一政令,罔不資用於講學哉?惟我殿下,光御以來,念終始典學不爲不勤,而近者間斷無常,朝晝雙隻之講,殆未聞焉,日月將就之工,大有歉焉。臣仰揣我殿下一念民國,靡所遑暇,而雖値艱虞之會,尤急講學之事者,誠以天人性命之原,禮樂刑政之法,事大交隣之道,富國强兵之策,俱載於方策,而日與講官儒臣經經緯史,因往推來,則弘濟多難,挽回盛世,自有其機,曷不休哉?況我王世子邸下,德性天縱,睿學時懋,恭敬溫文,固不待於勉强,而薰陶涵養,實有受於見聞,則殿下躬行敎導,日勤講學,允爲今日之急務,誕啓萬世之洪休,而臣嘗謹按謨訓輯要,是書,卽正廟朝訓誨,純廟在邸時而編輯,列聖朝謨訓者也。簡而要,略而備,便於敬覽,切於常行,不趐若周公無逸書之爲人主龜鑑矣。方今澇熱將退,秋涼漸生,臣伏願繼自今,勤開講筵,頻接臣隣,討論古今,諮訪治否,一以爲聖功之隨機應事,一以爲胄敎之觀善成德,而亦以謨訓輯要一書,時以進講,仍命東宮官,朝夕諷誦,俾我世子邸下,法堯·舜先法祖宗,臣不勝萬萬欽祝。夫審節宣,雖若無關於大節,實爲有益於聖躬,四時有冬,萬物貞固,當春而有發生之氣,一日有夜,萬脈休養,平朝而有淸明之氣,夜乃一日之冬也。是以易曰,君子以嚮晦入宴息,醫書曰,五更不寐,血不歸心,君子之養生,所以體天地好生之德,而夙興夜寐,所以應乎陰陽動靜也。有違於此則氣失其中和,豈不大加惕然哉?且一身之聰明有限,萬事之機務無盡,以有限之聰明,總無盡之機務,則血氣不得不耗,精神不得不損,而臣竊伏聞殿下宵旰憂勤,親總庶務,恐非大聖人保合大和,明四目達四聰之道也。臣伏願繼自今,益審節宣之方,夜卽安寢而養氣,朝必夙興而視朝,使太和渾然在躬,而亦惟曰,法天道之有四時之分,五行佐九卿而任其九卿之責,百職而任其百職之事,殿下惟恭己南面,垂拱而治,毋以總攬,有妨節宣,臣不勝萬萬欽祝。夫賞罰者,人主馭世勸懲之權柄,而雖以商宗之賢,待其有功而惟曰,衣裳在笥,雖以虞舜之聖,象以典刑而惟曰,眚災肆赦,賞宜輕而重,則有僥倖之風,罰宜重而輕,則無忌憚之習矣。建官惟賢,位事唯能,而終有微細之勞,勩輒酬以增秩分符,適輕下服,適重上服,而雖有貪婪之贓汚,同歸於薄譴旋宥,善者無所勸,惡者無所懲,紀綱由此而不振,廉恥由此而不尙,豈料聖明之世,有此氣象乎?臣伏願殿下,旣軫於愼賞罰而益加愼焉。有勳功以外,寧可奬以表裏,而賞不及官,自貪墨以上,寧可寬以流竄,而罰不旋赦,使百僚知所勸而知所懲,肅紀綱崇廉恥,臣不勝萬萬欽祝。夫守令者,生民之休戚是係,得其人則民各安其業,不得其人則民莫堪其苦矣。大而州府,小而郡縣,上而分憂於九重,下而字民於一境,竭用誠力,以爲報效之地,務施廉明,以爲拯濟之惠,是其道理之當然。職分之應行,而今者不然,負公逋不以爲罪,歉民怨不以爲憂,已甚者專事己,僅可者徒尙要譽,或厭弊局,圖移他邑,先收私捧,晏視公納,身病親病,適足爲呈遞相樴之梯,儻或昔者之疾,愈於今日乎?民擾吏擾,亦不妨因事必遷之路,抑亦東隅之失,收之桑楡乎?坐席未煖,迎送煩數,猾胥乘時,公私乾沒,當場之害,末流之弊,竟歸於何地?可矜者農氓而已。雖然,未必滔滔皆是,間亦有幾個循良,而賢愚無分,名實相殊,雖以殿下之明,庭衢八域,而亦何以燭照籌度乎?臣愚竊伏謂守宰之雖有治聲者,一從外職而轉陞外三品者,恐欠於循名核實由內及外之政也。今衙門與營門,因時制宜,設置官職,此爲試可任使,鑑別能否之地,以郡縣之居優等守令,內移衙門與營門試可之地,然後擇其眞個可用,遷之外任,以次陞移則內之積仕者有疏滯之方,外之著績者無浮夸之名,而衙門與營門之職,亦可通瀜於銓曹,不至於各岐也。臣伏願殿下,旣審於擇守令而益加擇焉,勿以名譽逕用,勿以久勤例差,斷從公平直實,必取淸謹綜明,使之銓擬,任之芻牧,則正供不爲愆滯,黎元各得回蘇,臣不勝萬萬欽祝。臣生長嶺陬,見識膠固,不揆僭猥,敢暴愚昧,誠若癡子之有懷必告於慈父之前。伏乞聖慈,將垂鑑燭,不以人廢言,仍治臣妄言之罪焉,臣無任云云。省疏具悉。所陳諸條,皆切實,當留念矣。
副司果臣林秉斗疏曰,伏以臣,以一箇新進武夫,籥額未點於郡邑,鞭算蔑裨於營閫,時措之或有當言而政法之所不敢言,臣亦粗知其分義然也,道理然也,而第其憂國愛君之耿耿寸丹,厥有所受矣。日者臣敢以西路要衝地設兵隊事,疏陳時措之宜,至伏奉恩批之鄭重曠絶,臣且榮且惶,實莫省如臣賤鄙其何以得此於聖明之前也。繼又思之,始也不敢言而敢言,卽臣罪也,敢言而不盡言,亦臣罪也。臣於是繞壁徊徨,若有所失。玆不得不畢暴愚衷所蘊,伏願加聖三思納愚一得焉。蓋設兵,急務也,雖然,徒有兵備之策而不有兵食之方,則兵何以爲兵?臣於向疏中,只陳設置之一依西營例,而不陳某事某件之亦爲兵食而別有方略者存不,第爲聖聽之有所未安,將不免物議之必致訕算也。苟欲新設兵隊而制其支放之便宜,則其要有五,此臣所以參乎見聞而得其要領者也。其一曰,西北兩道軍役田之當初設始,非不周密,中業以來,本牌軍輩,私自歇價權賣,到今逃故無憑,只有一牌長名色,而收食役價於權賣之田,其弊由來久矣。本軍旣無充額,則有牌長而何用也?公田私自權賣,則以天物而暴殄也。藉曰,無價還推,亦無不可。然初頭犯科者,未知下落,卽今耕作者,又易屢主,則不可不出給其權賣時本價,永作公物然後,從時價放賣,則民無毫髮之冤,國有幾萬之羨矣。其二曰,關西一路,最爲确瘠,而惟是沿江列邑土曠之地,年來新墾之田,沃腴相望,此蓋因朝家令飭者。然封山禁標之外,縱多閑曠之地,而官屬作奸,不許民墾者,亦不知爲幾萬萬頃,適足爲奸鄕猾校牟利之窟,亦或爲强族頑民逋迹之藪,用無補於公家,澤不究於細民,有識之憂歎,果何如哉?今宜另揀幹能直實者,差送邊察官,旣墾而耕食處,可墾而未墾處,一一査括,別成單案,使道臣守宰,臚列登聞後,亦依軍役田斥賣,則甚合便宜而右項兩條,足爲設兵之資矣。其三曰,三南稅穀之每年船貰所費,洽至幾萬石者,以其船行遲鈍,曠日留連之致也。顧彼輪船之行,疾如迅電,擇送我人之熟習各國商路者,貰出輪船,漕運三南穀,則我國船數月之程,不滿三四日而可達矣。然則無害於吏民,而可得海中虛遺之財累萬金,而足可供兵食者矣。此條興利捷於影響,十全無疑,試用而無實效,則臣伏其罪矣。其四曰,八道各邑沿江大野,無論旣墾與未墾處,或水低地高,不得灌漑作畓者,亦不知爲幾許萬石落也。臣伏聞外國水車,句引深源,灌如湧泉,高下曲直,任宜注漑,今宜送人於彼處,貿來鐵材,描得奇巧,使地方官畫公納鑄,水車灌水,開畓計斗落收水貰,則民將蒙利,國亦補用,此豈非兵食可辦者乎?其五曰,我國各色紙屬,只出於三南,而非但國中之要用,亦通中華者也。自今若取權利,其利不些矣。另擇勤幹人,倣漢,家平準之法,依灣商包葠之例,定穴收稅,則亦可辦幾萬金,豈非兵隊支放之一助乎?臣於此五者,劣有所測蠡者,則其在無隱之義,縱不敢以愚淺而自沮。然及其收效也亦不無先後緩急之煞有問焉。大抵軍役田新墾田放賣兩件事,雖夏而行令,秋而排用,未爲不及,至如水車漕船紙榷等事,苟非歲年經紀,則不可料也,審矣。隨其方便,以次資用,則兵隊支放,自無窘跲矣。誠欲行之,則斷可行之,顧何必遲疑於其間,而不思所以一大更張乎?伏願聖明,淵然深思,不以人癈言,下詢內外務諸臣,指日擧行,則臣雖伏僭妄之罪,含笑入地矣。臣無任云云。省疏具悉。所陳頗有意見,甚庸嘉尙。
上在景福宮。停常參·經筵。
自開東至午時,灑雨下雨,測雨器水深七分。
傳于尹命植曰,再明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上入參。
傳于尹命植曰,再明日眞殿茶禮時,東宮當自內行禮矣,該房知悉。春·桂坊及相禮,使之待令。
傳于尹命植曰,政官牌招開政。
傳于尹命植曰,呈告禮曹判書許遞,今日政差出。
傳于尹命植曰,同經筵·同春秋竝許遞,今日政差出。
尹命植,以吏曹言啓曰,三角山·木覓山·漢江祈雨報謝祭設行事,命下矣。三角山獻官徐衡淳在外云,何以爲之?敢稟。傳曰,更爲塡差。
傳于尹命植曰,喜雨仍作長霖,節序有晩,尙無開霽,不無極備之慮,言念穡事,丙枕靡安,四門禜祭,不卜日明日受香,虔誠設行事,分付。
尹命植,以吏曹言啓曰,長水縣監洪在鐸,韓山郡守魚秉璿相換事,命下矣。韓山郡守魚秉璿,以前任燕岐·去風縣監,方在解由未出中,長水縣監洪在鐸,方在居中中,何以爲之?敢稟。傳曰,勿拘敍用。
又以吏曹言啓曰,繕工監假監役官安洽·宋瑗仁,俱以身病,呈狀乞遞,竝改差,何如?傳曰,允。
有政。吏批,判書鄭順朝進,參判金弘圭,參議鄭夏源竝牌招不進,左副承旨金學洙進。以趙秉鎬爲禮曹判書,金昌熙·李重七·姜文馨爲同經筵,徐正淳·張世容·李冕榮爲同春秋,朴承和·徐相卨爲假注書,長水縣監洪在鐸,韓山郡守魚秉璿,已上相換事,承傳。
兵批,行判書金箕錫病,參判李敦夏病,參議李東淵入直進,參知柳宗植病,同副承旨尹命植進。同知加設單石俊謨·崔春植·柳秀權·金元信·金錫仁·兪鎭煥·南宮泳·田宗宅·金興錫·崔路成·李光淳·徐根杓·金台喜,僉知加設單崔貞植·金承祖,上護軍李鎬俊,副護軍鄭寅愚·金京河·尹完鎭·朴承和·金東漢,副司果金秉鐸·金明·柳聖杓·趙德運,副司正沈遠河,以上竝單付。
吏批,再政。以鄭晩容爲假監役,假監役朴承和,前監役金東漢,已上朝官年八十,今超通政,依法典,加資。
以吏曹參議鄭夏源牌不進罷職傳旨。傳于尹命植曰,只推。
尹命植,以吏曹言啓曰,新除授信川郡守趙駿九,以其身病,呈狀乞遞,罷黜,何如?傳曰,金堤郡守趙弼永相換。
又以弘文館言啓曰,上番闕直,事甚未安。副校理金炳秀春坊入直,應敎金天洙,副應敎林羲相,校理申錫淵·李鳳奎,副校理金奎濚,竝卽牌招,推移入直,何如?傳曰,允。
又以承文院言啓曰,卽見北京禮部咨文,則吉林與朝鮮互市貿易添派商務委員分設局卡事也。回咨以承領之意,撰出,付撥下送灣府,以爲入送之地,何如?傳曰,允。
又以觀象監領事提調意啓曰,三曆官崔尙愚,伏承兼敎授差下事,命下矣。依例使之付軍職冠帶常仕,何如?傳曰,允。
又以兵曹言啓曰,謹依統長潘敬淵口傳下敎,武藝別監金性鍊,決棍十度後除下之意,敢啓。傳曰,知道。
又以親軍別營言啓曰,本營兵房鄭洛鎔,身病甚重,勢難察任,今姑改差,何如?傳曰,允。
金學洙,以義禁府言啓曰,卽接月令醫員田泰說手本,則以爲,時囚罪人曺秉直,年近入耋,病尤添泄,朴圭浩猝得毒感,又添挾食,目下症形,俱爲危劇云。罪人病勢如此,則一邊保放,一邊草記,載在法典矣。曺秉直·朴圭浩等,姑爲保放之意,敢啓。傳曰,知道。
上在景福宮。停常參·經筵。
尹命植啓曰,來二十一日朝參日次矣,敢啓。傳曰,停。
金學洙啓曰,右副承旨鄭光淵,今日不爲仕進,卽爲牌招,何如?傳曰,允。
傳于尹命植曰,傳香承旨馳詣受香諸處,奉審摘奸以來。
吏曹,今此大殿·中宮殿患候平復,世子宮疹候平復,合三慶慶科增廣別試監試覆試學禮考講講所試官二望,司成趙性鶴,副司果姜鏋,二所試官二望,掌樂正權在洙,典籍洪祐楨。
尹命植,以吏曹言啓曰,三角山祈雨報謝祭獻官,更爲塡差事,命下矣。上護軍李源命·洪祐吉,左參贊金尙鉉,年七十以上,不得塡差,右賓客尹滋承,左副賓客李鎬俊,賓客例不得塡差,行上護軍金炳㴤·李寅命·尹秉鼎,俱以在外,行上護軍曺錫輿,木覓山獻官塡差,行上護軍金有淵,漢江獻官塡差,無可差之員,何以爲之?敢稟。傳曰,李源命塡差。
鄭光淵,以禮曹言啓曰,傳曰,喜雨仍作長霖,節序已晩,尙無開霽,不無極備之慮,言念穡事,丙枕未安。四門禜祭,不卜日明日受香,虔誠設行事,分付,命下矣。四門禜祭,不卜日今十八日設行,三日而止事,知委,何如?傳曰,允。
又以弘文館言啓曰,校理李鳳奎差祭,上番闕直,事甚未安。應敎金天洙,副應敎林羲相,校理申錫淵,副校理金炳秀·金奎濚,竝卽牌招,推移入直,何如?傳曰,允。
又以弘文館言啓曰,應敎金天洙,副應敎林羲相,校理申錫淵,副校理金炳秀·金奎濚,有身病,校理李鳳奎差祭,上番闕直,事甚未安。修撰南廷綺·柳觀秀,副修撰南周元,竝卽牌招,推移姑陞入直,何如?傳曰,允。
兵曹,以趙存禹爲親軍別營兵房。
兵曹口傳政事,親軍別營兵房單趙存禹。
上在景福宮。停常參·經筵。
夜自四更至十九日開東,灑雨下雨,測雨器水深四分。
尹命植啓曰,假注書沈遠河有身病,勢難察任,今姑改差,何如?傳曰,允。
鄭光淵,以吏曹言啓曰,漢江祈雨報謝祭獻官金有淵身病猝劇,不得受香云,而一品中,無可差之員,何以爲之?敢稟。傳曰,正卿中塡差。
又以弘文館言啓曰,上番闕直,事甚未安。校理李鳳奎差祭,應敎金天洙,副應敎林羲相,校理申錫淵,副校理金炳秀·金奎濚,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎金天洙,副應敎林羲相,校理申錫淵,副校理金炳秀·金奎濚有身病,校理李鳳奎差祭,修撰南廷綺·柳觀秀,副修撰南周元,竝卽牌招,推移姑陞入直,何如?傳曰,允。
尹命植,以兵曹言啓曰,宣傳官李周永·柳冀默,俱以病難供職,呈狀乞遞,竝改差,何如?傳曰,允。
又以兵曹言啓曰,卽伏見京畿監司朴齊寬狀啓,則本道進上封進時,敦義門明日爲始,開閉令該曹,稟旨分付,爲辭矣。敦義門依前例,令政院,臨時請出標信開閉,何如?傳曰,允。
又以司僕寺一二提調意啓曰,卽見水原留守李憲稙所啓,則本營別驍士軍馬淸陣出來,首尾四載,日事馱運,在在致斃,充額無路,今年歲貢馬中定式二十匹外,加執一百八十四匹,盡充闕額,俾完馬制,未知何如,令該寺稟處事,命下矣。見今各營馬政,擧皆窘急,有難盡施應分,馬額自有定數。然係是軍馬充數,今年則定式外,限三十匹特爲加給,何如?傳曰,允。
乙酉七月十八日辰時,上與王世子,詣眞殿茶禮,自內親行入侍時,行都承旨閔丙奭,行左承旨吳益泳,右承旨朴周陽,左副承旨金學洙,右副承旨鄭光淵,同副承旨尹命植,記事官宋世鉉,假注書沈遠河,記事官李茂魯·閔宗植,提學金永壽,原任直提學南廷順,直提學尹用求·閔泳煥,原任直閣李喬翼,檢校直閣閔丙奭·朴鳳彬·鄭夏源,直閣沈相瓚,檢校直閣閔京鎬,原任待敎趙鳳夏·洪淳馨·閔泳韶,檢校待敎趙東冕·金用圭·金弼洙,以次侍立。時至,通禮跪啓請出次。上具翼善冠·衮龍袍,出齋殿,通禮導上詣版位跪,啓請鞠躬四拜興平身,上行四拜禮。三世子行四拜禮,宗親·儀賓·二品以上,皆行四拜禮,通禮導上詣盥洗位,上盥洗訖。通禮導上詣第一室尊所,監酌,仍詣神位前北向跪,通禮跪啓請三上香,丙奭奉爵跪進,上以授命植,命植跪受奠于案上,連獻三爵如儀訖。通禮跪啓請俯伏興平身,上俯伏興平身。次詣第二室·第三室·第四室·第五室·第六室,竝如上儀訖。通禮導上降復位跪,啓請鞠躬四拜興平身,上行四拜禮。大臣·閣臣·宗親·儀賓·二品以上,皆行四拜禮訖。通禮跪啓請禮畢,領議政沈舜澤進前奏曰,侵早勞動,親將祼禮,聖慕克伸,聖體,若何?上曰,一樣矣。近日潦熱太甚矣。舜澤曰,誠然矣。通禮導上還入齋殿,諸臣以次退出。
上在景福宮。停常參·經筵。
自人定至五更,灑雨下雨,測雨器水深五分。
鄭光淵啓曰,三皇忌辰日親行望拜禮,前期一日以稟事,曾有定式矣。今二十一日神宗皇帝忌辰日,親行望拜禮,何以爲之?敢稟。傳曰,北苑望拜禮,當親行矣。
傳于鄭光淵曰,禮房承旨,馳詣受香諸處,奉審摘奸以來。
傳于鄭光淵曰,政官牌招開政。
注書宋世鉉病,代以金永理爲假注書,沈遠河改差,代以李勉宰爲假注書,李勉宰有頉,代以李命九爲假注書。
傳于鄭光淵曰,吏曹參議有闕之代,今日政差出。
傳于鄭光淵曰,同敦寧許遞,今日政差出。
鄭光淵,以吏曹言啓曰,成均館典籍林顯周,以其身病,呈狀乞遞,改差,何如?傳曰,允。
又以吏曹言啓曰,今此增廣監試會試時,監試官當以文監察差定,而見今監察,俱以蔭武矣。在前如此之時,暫爲推移,旣有已例,蔭監察二員作窠,權付司果,以槐院參上差出,而可擬之人乏少,以曾經侍從,排擬以入之意,敢啓。傳曰,知道。
又以吏曹言啓曰,成均館直講趙光祐·白義行,俱以身病,呈狀乞遞,竝改差,何如?傳曰,允。
又以吏曹言啓曰,繕工監假監役官徐相卨·鄭晩容,俱以身病,呈狀乞遞,改差,何如?傳曰,允。
又以吏曹言啓曰,信川郡守趙駿九,金堤郡守趙弼永相換事,命下矣。信川郡守趙駿九,以前任善山府使,方在解由未出中,金堤郡守趙弼永,以前任臨陂縣令,方在解由未出中,何以爲之?敢稟。傳曰,勿拘。
尹命植,以兵曹言啓曰,前判敦寧李景夏,自吏曹送西矣。資級係是輔國,當爲知中樞下批,而時無見窠,依例作闕下批之意,敢啓。傳曰,知道。
又以兵曹言啓曰,內禁衛將金卨鉉,五衛將李熙贊·金文圭,文臣兼宣傳官李承淵,俱以病難供職,呈狀乞遞,守門將兪致鼎,除授在外,過限未入仕,新除授忠淸水使李敎一,素患痰癖之症,一倍添劇,萬無登途赴任之望。慶尙左水使蔡奎常,承重祖母年今七十九歲,法不當遠離赴任,戶奴俱爲呈狀乞遞,矣身病旣如此,則有難强令赴任,閫帥之承重祖母年七十五歲以上者,許遞其任,載在法典,竝改差,何如?傳曰,允。
有政。吏批,判書鄭順朝牌招不進,參判金弘圭進,參議未差,右副承旨鄭光淵進。以吏批言啓曰,判書鄭順朝牌招不進,參議未差,小臣獨政未安,何以爲之?敢稟。傳曰,仍爲之。
以趙東冕爲吏曹參議,新通金尙鉉爲判敦寧,尹成鎭爲同敦寧,白義行·趙光祐爲監察,金在鼎·朴淇鍾爲直講,尹皞燮爲典籍,信川郡守趙駿九,金堤郡守趙弼永,已上相換事,承傳。
兵批,行判書金箕錫進,參判李敦夏病,參議李東淵入直,參知柳宗植病,同副承旨尹命植進。以白南奭·具然河爲宣傳官,李雲宰爲內禁將,張泳植·李基昌爲五衛將,尹恒善爲忠翊將,尹命燮爲文兼,廉學淳爲守門將,朴善陽爲忠淸水使,權用哲爲慶尙左水使,知事單李景夏,大護軍趙台顯,護軍趙定熙,副護軍李敎一·蔡奎常·李周永·劉璇·尹檜·梁相奭·李奎煥·都錫輔,副司果李在淵·王性濬,以上竝單付,知事作闕單趙台顯。
吏批,再政。以金晩植爲左參贊,劉璇·尹檜爲假監役。
三政。閔致驥·趙鼎漢爲假監役,前分敎官梁相奭,守奉官李奎煥,假監役劉璇·尹檜,已上今超通政,朝官年八十,依法典加資。左參贊單李玄翼,右參贊單金晩植。
鄭光淵,以議政府〈言〉啓曰,道臣行部之許久寢櫊,甚涉可悶,而現今水潦往往告警,此時爲弊,尤係當念,八道秋巡,竝停止,畿內陵園東北道陵寢奉審,依近例以秋高守令替行事,知委,何如?傳曰,允。
又以禮曹言啓曰,今七月二十一日,北苑望拜禮親行時,王世子祗迎陪參之節,何以爲之乎?敢稟。傳曰,依例磨鍊,祗迎置之。
又以弘文館言啓曰,上番闕直,事甚未安。校理李鳳奎差祭,應敎金天洙,副應敎林羲相,校理申錫淵,副校理金炳秀·金奎濚,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎金天洙,副應敎林羲相,校理申錫淵,副校理金炳秀·金奎濚有身病,校理李鳳奎差祭,修撰南廷綺·柳觀秀,副修撰南周元,竝卽牌招,推移入直,何如?傳曰,允。
尹命植,以畿沿海防衙門言啓曰,本衙門軍司馬李源兢陞六代,幼學張悳根差下,令該曹下批,何如?傳曰,允。
吏曹啓目,公事官柳冀奭名字,改以冀稷,副司果尹鶴獜名字,改以致敎,前假監役李軒鎬名字,改以軒稙,前假監役李泰鉉名字,改以鍾鉉,出身李世鎬名字,改以源鎬,出身柳志鎔名字,改以志淵事爲等如,告狀,依例令藝文館給帖,何如?判付。啓,依允。
上在景福宮。停常參·經筵。
藥房提調李秉文,副提調閔丙奭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于鄭光淵曰,以朝臣在外,向有所處分,宜各警惕,而一向偃處,慢不動念,近又稍稍尋鄕,苟有一分嚴畏,寧容若是?昇平則可與共之,患難則有若見幾,此何臣分?如其厭薄寡躬,倖倖若浼,則予何更言,而獨不念世世同休戚之義乎?原來生長鄕里之人,固不必論,年前變亂以後,汲汲下鄕,擧稱情病者,旣非恬退,抑何義滯?今此申諭,又歸之文具,視若尋常,予亦豈無處之之道?廟堂須悉此意,另加提飭。
傳于鄭光淵曰,閱月長霖,慮或極備,爲念民穡,方切憂悶,見今嶺南水災之啓,潰缺渰壓,若是孔酷,哀我生靈,亦又何辜,災豈無由?咎實在予,其呼號顚連之狀,如在目中,滿心驚慘,寢食靡安,漂戶速構而安其奠接,死者厚埋而蕩其還布,設壇致酹,亦有已例,令各該邑,卽爲擧行,凡係慰恤之政,一或未盡,亦豈爲民父母之道乎?已報者如此,啓後形止又復如何?安東府使申泰寬,慰諭使令該曹口傳下批,使之馳往被災邑,詳審災形,面面提諭,俾失所失農之民,得免蕩析流離之患,內帑錢三萬兩,元恤典外,特爲量宜均分,以示予如傷若保之意,其懷綏安集之方,與道臣邑倅,爛商講究登聞事,令廟堂三懸鈴行會。
傳于尹命植曰,戢盜一事,屢煩提飭,不啻截嚴,而近聞都下,又或聚黨作鬧,其所悖惡之擧,不比尋常竊發輦轂近地旣如是,則外道亦可知,而聽聞所及,在在驚惋,職在討捕,其果玩令而不思所以譏捉,任他其橫恣乎?苟能誠心對揚,設計詗察,豈有是也?揆諸法紀,寧欲無言,其令另加董飭,刻期剿滅,無論校吏民人,如有出力捉現者,隨卽登聞,當不惜重賞,又或玩愒,惟事捱度,則是自歸於庇護賊徒之科,亦豈不施之當律也?其各愒念,毋陷罪戾事,自廟堂措辭嚴飭于左右捕廳及八道·四都。
尹命植啓曰,前望修正,何等審愼,而寶劍前望中有所錯誤,致勤下詢,原前望使之改修正以入,而臣之矇然捧入,不勝惶悚,不審之當該兵曹堂上,不可無驚,從重推考,何如?傳曰,允。爾亦從重推考。
傳于尹命植曰,明日出宮門路,以壽仁門爲之。
鄭光淵啓曰,明日北苑望拜禮時,六卿當爲進參,而吏曹判書鄭順朝病不進,卽爲牌招,以爲淸齋之地,何如?傳曰,允。
鄭光淵,以弘文館言啓曰,上番闕直,事甚未安。應敎金天洙,副應敎林羲相,校理申錫淵·李鳳奎,副校理金炳秀·金奎濚,竝卽牌招,推移入直,何如?傳曰,允。
尹命植,以兵曹言啓曰,今七月二十一日北苑親行望拜禮時,入直禁軍等,別將當爲率領侍衛而禁軍別將李允用,有身病,不得擧行,以一番羽林衛將元在貞,使之兼別將擧行,何如?傳曰,允。
又以親軍前營言啓曰,謹依下敎,今七月二十日,移營於梨峴別營新營之意,敢啓,傳曰,知道。
上在景福宮。停常參·經筵。
上詣北苑入幕次後,藥房·內務府·內閣·政院·玉堂口傳問安。答曰,知道。世子宮入幕次後,藥房·內務府·內閣·政院·玉堂·春坊口傳問安。答曰,知道。望拜禮還入幕次後,藥房·內務府·內閣·政院·玉堂口傳問安。答曰,知道。世子宮還入幕次後,藥房·內務府·內閣·政院·玉堂·春坊口傳問安。答曰,知道。還內後,藥房·內務府·內閣·政院·玉堂口傳問安。答曰,知道。世子宮還內後,藥房·內務府·內閣·政院·玉堂·春坊口傳問安。答曰,知道。
鄭光淵啓曰,來二十五日朝參日次,而誕日問安相値,頉稟之意,敢啓。傳曰,知道。
又啓曰,判敦寧金尙鉉,同敦寧尹成鎭,除拜後過三日,不爲出肅,竝依定式,推考警責,仍卽牌招察任,何如?傳曰,允。
傳于鄭光淵曰,望拜禮後,當御景武臺,參班儒武應製試射矣。弘文提學牌招,武士則兵判試藝於中日閣。
鄭光淵,以禮曹言啓曰,親臨景武臺參班儒生應製試取時,王世子侍坐之節,何以爲之乎?敢稟。傳曰,依例磨鍊。
傳于鄭光淵曰,明日七夕製,通方外爲之,試紙用大好紙,弘文提學待明朝牌招。
兵曹,副司果單閔啓鎬。
吏曹,口傳政事,慰諭使單申泰觀。
鄭光淵,以議政府言啓曰,嶠南諸郡極備之警,殆近古所罕,漂頹渰壓之隨邑報先爲修啓者,若是夥多,驚慘之極,不忍想到,宸念垂惻,恩敎誕宣,泒使而慰諭,發帑而周恤,德意攸曁,可感幽明,按藩守土之臣,必當惕謹對揚,而凡所埋瘞構接之需,蕩布致酹之節,一遵聖旨,卽速奉行,祭文,道臣撰出,令各該地方官,着意擧行,漂頹之雖未滿五十者,一體施恤後,形止竝爲馳聞事,行會,何如?傳曰,允。
尹命植,以親軍別營言啓曰,謹依下敎,本營新營,今七月二十二日,移接于武橋營之意,敢啓。傳曰,知道。
吏曹啓目,出身金光燁名字,改以重錫事告狀,依例令藝文館給帖,何如?判付。啓,依允。
行兵曹判書金箕錫疏曰,伏以,臣猥以昏瞀之姿,濫叨綦重之任,畢竟僨誤,已所揣知,果於今番寶劍長望,不能審察,做錯莫甚,至承問備,惶恧震越,罔知攸措。玆敢短章自列,伏願聖明,下臣司敗,俾知不審之罪,以警百僚,千萬幸甚,臣無任云云。答曰,省疏具悉。旣問備,何必如是爲引?卿其勿辭行公。
吏曹佐郞閔啓鎬疏曰,伏以,臣年少蒙騃之一僥倖者耳。學術空疎,百不猶人,只荷聖上,拂拭覆燾,前後驟進冥擿,罔非淸要踰濫,淵隕谷臨,晝宵震惕,千萬不自意,伏奉除旨下者,以臣爲吏曹佐郞,華誥庚牌,輝暎蓬蓽,臣含恩怵義,黽勉出肅,已有日矣。竊伏念是職,昉於中古,旋廢復興,其於考課也·判坼也,獨主淸議,參涉通塞,爲銓制耳目之任,雅重詳緻,如古之崔郾·韓滉者,始可以稱當矣。顧今聖朝宵旰憂勤,百度俱興,重設是職,榮寵艶羨,反逾於佐貳,初非如臣無似所可擬議,況濟濟群彦,磊落相望,簡甄殊異,不患無人,則臣之首膺是選,特淘汰之瓦礫耳。終安敢蹲仍冒據,惟幸淸銜之在身,自蹈瘝曠之誅,以妨賢俊之路乎?且臣職忝雷肆,昵侍晝講,寵已優矣,榮且極矣。試此蔑效,已自如負大何,又何敢左右欖兜,恬不畏譏,只以趨走爲事也哉?噫,窶者借人華美之服,久而不卸,則不惟不稱之爲人所訾,身且有災矣。臣安得自阻而不呼籲於天地父母之前乎?庸敢悉暴衷懇,仰瀆崇嚴,伏乞聖慈,俯垂鑑諒,亟遞臣銓郞之銜,以安私分,俾重公器,不勝兩幸,臣無任云云。省疏具悉。所請依施。
乙酉七月二十一日辰時,上與王世子,詣北苑望拜禮後,參班儒生應製試取入侍時,行都承旨閔丙奭,行左承旨吳益泳,右承旨朴周陽,左副承旨金學洙,右副承旨鄭光淵,同副承旨尹命植,假注書金永理·李命九,記事官李貞稙·李茂魯·閔宗植,提學金永壽,直提學尹用求·閔泳煥,檢校直閣朴鳳彬·鄭夏源,直閣沈相瓚,檢校直閣閔京鎬,檢校待敎趙東冕·金用圭·金弼洙,副校理金奎濚,副修撰李承九,以次侍立。時至,通禮跪啓請外辦。上具翼善冠·衮龍袍,乘輿出壽仁門。藥房提調李秉文,副提調閔丙奭,進前奏曰,侵早勞動,聖體,若何?上曰,一樣矣。仍由辰居門·維亨門,至永光門外,通禮跪啓請降輿,上降輿,入小次,傳曰,東宮問安勿爲之。出傳敎小頃,通禮跪啓請中嚴,又啓請外辦。上,改具翼善冠·黑團領袍出次,仍步詣北苑帳殿前,通禮前導,詣拜位北向立,贊儀唱四拜,上行四拜禮訖。贊儀唱跪,上跪,司香官二員,進香案前,上三上香,俯伏興退。贊儀唱四拜,上行四拜禮,侍臣及參班儒武,俱行四拜禮訖。通禮前導,還詣永光門,領議政沈舜澤,判府事金弘集·金炳始,進前奏曰,日候頗熱,聖體,若何?上曰,一樣矣。仍步詣入永光門,傳曰,戶房承旨與禮曹堂上·戶曹郞廳,依定式馳詣宣武祠,奉審以來。出傳敎傳曰,出宮門路,以永光門爲之。出傳敎小項,上出次乘輿詣景武臺,通禮跪啓請降輿陞座,丙奭奏曰,儒生入次,請出標信,開布城,何如?上曰,以已下標信擧行也。命植奏曰,別侍衛,不可不備,而兵曹判書金箕錫試所進,何以爲之乎?上曰,次堂擧行,可也。丙奭讀奏入門單子訖。仍奏曰,試所承旨,〈何承旨〉擧行乎?上曰,都承旨擧行。又奏曰,試官使之行禮乎?上可之。又奏曰,弘文提學,趁不待令,事甚未安。推考,何如?上曰,依爲之。內閣提學,牌招。出擧條讀券官金永壽行禮入就位,上命試官進前。永壽進前,書銘冽泉門,限申時,永壽跪書,對讀官洪贊燮,捧出懸題,上入小次,命試官權退。丙奭以司謁入稟曰,收券已多,考試,何如?上命考試。又以司謁入稟曰,取幾人乎?上命取十人,上出次,命科次。丙奭曰,書等何以爲之乎?上曰,第一張草三下,其餘皆書次上。丙奭書等訖。對讀官贊燮,進前讀奏第一張第二句,上命止之。丙奭曰,坼封何以爲之乎?上曰,承旨坼奏。丙奭坼封讀奏訖。丙奭曰,餘次五張,書外字乎?上可之,永壽書外字。上命書傳敎曰,參班儒生應製銘居首草三下幼學尹昌燮,直赴會試,之次次上進士金炳軾等二人,竝給二分,之次次上幼學金命洙等二人,竝給一分,之次次上幼學尹相迪等五人,各奎章全韻一件賜給。出傳敎又敎曰,入格儒生,明日待令。出傳敎又敎曰,入格儒生申慶均,此是桂坊也,守令待窠,首先擬入。出傳敎又敎曰,還宮當自內爲之矣。該房知悉。出傳敎丙奭奏曰,植炬不善擧行,致勤下詢,萬萬駭然。當該進排官,所當重勘,而本院請推之外,無他可施之罰,何以爲之乎?上曰,拿處,可也。出擧條丙奭請出標信解嚴,上還內,諸臣以次退出。
上在景福宮。停常參·經筵。
金學洙啓曰,同副承旨尹命植,今日不爲仕進,卽爲牌招,何如?傳曰,允。
又啓曰,假注書李命九有身病,勢難察任,今姑改差,何如?傳曰,允。
李命九改差,代以金錫龍爲假注書。
傳于金學洙曰,都承旨持此御題,與弘文提學,偕往泮宮,收取以來。
金學洙啓曰,弘文提學李應辰,旣已承牌,內閣提學金永壽,藝文提學金允植,竝卽牌招,同參考試,何如?傳曰,允。
傳于金學洙曰,政官牌招開政。
傳于金學洙曰,入格儒生,崇陽門外施賞。
傳于金學洙曰,秋判外堂上竝許遞,今日政差出。
傳于金學洙曰,呈告禮曹參判·同經筵許遞,今日政差出。
傳于金學洙曰,在外敦寧都正許遞,今日政差出。
閔丙奭啓曰,臣敬奉御題,與弘文提學李應辰,偕往泮宮,七夕製儒生試取,則收券爲一千五百張矣。捧入之意,敢啓。傳曰,知道。
金學洙啓曰,行都承旨閔丙奭內務府進,行左承旨吳益泳廚院進,右承旨朴周陽式暇出去,右副承旨鄭光淵式暇,同副承旨尹命植牌不進,院中只有臣一人,伴直無人。行左承旨所當牌招,而拘於廳規,不得請牌,何以爲之?敢稟。傳曰,牌招。
傳于金學洙曰,左承旨·右副承旨許遞,前望單子入之。
以同副承旨尹命植牌不進罷職傳旨。傳于金學洙曰,只推。
金學洙啓曰,行左承旨吳益泳許遞,伴直無人,同副承旨尹命植,旣有只推之命,更爲牌招,何如?傳曰,允。
金學洙,以吏曹言啓曰,繕工監假監役官閔致驥·趙鼎德,俱以身病,呈狀乞遞,竝改差,何如?傳曰,允。
又以吏曹言啓曰,東學敎授任大準,以其身病,呈狀乞遞,改差,何如?傳曰,允。
金學洙啓曰,臣吏兵批兼進之意,敢啓。傳曰,知道。
有政。吏批,判書鄭順朝陳疏,參判金弘圭牌招不進,參議趙東冕進,左副承旨金學洙進。啓曰,判書鄭順朝陳疏,參判金弘圭牌招不進,小臣獨政未安,何以爲之?敢稟。傳曰,只出緊任。
金學洙,以吏批言啓曰,忠淸道槐山居幼學朴承德呈狀內,矣身父前五衛將載得,今年爲一百歲,而見漏於應資老人秩云。故考見政案,則一百歲果爲的實矣。在前如此之人,啓稟蒙恩,多有已例,今日政加資下批之意,敢啓。傳曰,知道。
以趙定熙爲禮曹參判,吳俊泳爲刑曹參判,洪在正爲敦寧都正,鄭顯英爲刑曹參議,鄭海崙爲同經筵。
兵批,行判書金箕錫病,參判李敦夏病,參議李東淵病,參知柳宗植入直進,左副承旨金學洙進。以安敬學爲越松萬戶,同知加設單宋義載·康鼎業·朴載得,大護軍朴載哲,護軍李重七·金九鉉·吳益泳·金昌潑·金萬奎,副護軍鄭光淵·李敎稙·高台鎭·尹東協·朴致鉉·黃鍾律·金錡·李起復,副司果徐晉聞·朴永夏·李機歡·尹斗成,以上竝單付。
吏批,再政。以尹相翊爲禮曹參議,洪殷謨爲工曹參議,李源憙爲東學敎授,鄭敏浩·金兌熙爲假監役,前五衛將金萬奎·金昌潑,已上今加嘉善。前假監役金錡,前分監役黃鍾律·李起復,已上今超通政,朝官年八十,依法典加資。承文博士單金基璜·方夏鎭,著作單洪在現·朴治恒,正字單玄圭根·張益厚,副正字單朴永學·盧鎭奕。
傳于金學洙曰,七夕製詩居首三下一幼學尹昌燮,三下二生員趙衡夏,竝直赴殿試,之次草三下幼學李耕稙,直赴會試,之次次上生員趙夔夏等二人,竝給二分,之次次上進士申觀朝等二人,竝給一分,之次次上進士曺奭永等三人,各奎章全韻一件賜給。
傳于金學洙曰,此家科聲,事甚稀奇矣。直赴尹昌燮,特爲賜樂,放榜日,尹忠貞祠版,遣承旨致祭。
傳于金學洙曰,入格儒生明日侍令。
承旨前望單子入之,鄭夏源·愼炳佑落點。
金學洙以議政府言啓曰,科試制規,旣嚴且重,此而任其蕩然,則國體隳壞,更無可言,聞今番式年監試會試,圖得陳試者,厥數夥然,事未前有,誠極駭歎。蓋其陳試非曰無例,而虛實混淆,豈至於是乎?冒出陳試,一竝勿施,當該失檢之禮堂,捧現告,施以罷職之典,何如?傳曰,允。
又以內務府言啓曰,纔以軍需米貿取事,草記蒙允,而此猶有不敷之慮,就海西社還米中限六千石,令道臣,預先排定各邑,必於氷泊前輸納親軍營之意,分付,何如?傳曰,允。
又以禮曹言啓曰,禜祭設行後,積雨收霽,日候淸朗,當有報謝之節,四門報謝祭,擇日設行,何如?傳曰,允。
又以統理交涉通商事務衙門言啓曰,釜山港書記官韓百永,有身病改差,其代幼學兪公煥依事目差下,令該曹,付軍職,何如?傳曰,允。
又以義禁府言啓曰,今此七夕製通方外爲之時,本府都事,皆爲赴擧,只有武都事一員,當直入直,而本府入直公事回公都事,無以推移,假都事二員,令該曹,口傳差出,以爲擧行之地,何如?傳曰,允。
又以義禁府言啓曰,卽接月令醫員鄭鍾健手本,則以爲,時囚罪人李範善,素患痰癖之症,又添毒感,食飮全却,氣息奄奄,目下症形,實爲危劇云。罪人病勢如此,則一邊保放,一邊草記,載在法典矣。李範善,姑爲保放之意,敢啓。傳曰,知道。
吏曹啓目,訓鍊院奉事劉聖吉名字,改以聖根事告狀,令藝文館給帖,何如?判付。啓,依允。
吏曹判書鄭順朝疏曰,伏以,臣年迫崦嵫,病纏膏盲,息機視蔭,藥餌爲命,千萬不自意,東銓特點,有隕自天,臣聞命惶駭,五內失守,歷屢日而罔知措躬之所也。臣本鹵莽,百不猶人,而特蒙聖朝簡拔〈之〉恩,肇軔蔭路,屢紆州紱,晩竊科第,猥忝八座,愧涓埃之蔑效,戒盈盛而爲懼。且自昨春,痰痺成祟,房闥蠢動,亦皆須人,不能於陳力就列者,卽通朝之所共知也。區區一念,投閑置散,甘老太平,以圖不報之報而已。今此謬恩,何爲而及於無似之賤臣也?噫,是職,卽周官之冢宰也。權衡人物,激揚流品,責任之重,地望之隆,最稱一代之峻選,則苟非其人,莫宜居之,臣豈其人乎哉?見今群彦林立,糠粃在前,則臣之冒據匪據,固不足言,而其在累則哲之明,妨惟賢之路,豈非細故也哉?庚牌儼臨,義分是怵,舁疾趨承,仍赴政席,脩門跬步,莫掩蹣跚之狀,銓鑑注擬,畢露生澁之態,退而循省,惶汗浹背,以人視臣,尤當如何?臣若諉以已出而恬然作池鳳之蹲,則是誠貪戀榮寵,放倒廉隅之人,臣雖無狀,豈忍爲此?又況日來暑證尤綴,貼身床笫,彈束無望,與其虛縻而徒添瘝曠之罪,無寧呼籲而冀蒙典諒之恩,左右思量,控實仰暴。伏乞聖明,諒臣病之非出飾讓,念名器之不可玷壞,亟命鐫遞臣新授銓銜,以重公格,以安私分,不勝大願焉,臣不任屛營祈懇之至云云。答曰,省疏具悉。所請依施。
上在景福宮。停常參·經筵。
禮曹,四門禜祭報謝祭擇日設行事,啓下矣。吉日令日官韓應翼推擇,則今七月二十七日爲吉云。以此日設行,而謹依受敎,受香後勿閉城門事,竝以分付,何如?判付。啓,依所啓施行爲良如敎。
傳于愼炳佑曰,入格儒生,崇陽門外施賞。
以同副承旨尹命植再牌不進罷職傳旨。傳于愼炳佑曰,只推。
傳于愼炳佑曰,吏曹判書有闕之代,前望單子入之。吏曹判書前望單子入之,徐衡淳添書落點。
傳于愼炳佑曰,京兆堂上竝許遞,前望單子入之。京兆堂上前望單子入之,判尹李鍾承,右尹李重七添書落點,左尹李淳翼落點。
愼炳佑,以奎章閣言啓曰,觀文閣所奉各殿宮冊寶,移奉于北漢行宮事,命下矣。吉日令日官金東萬推擇,則來八月初二日爲吉云。以此日擧行之意,敢啓。傳曰,知道。
金學洙,以兵曹言啓曰,謹依統長金道春口傳下敎,前操鍊局,定送敎鍊官一員,軍四名守直之意,敢啓。傳曰,知道。
又以畿沿海防衙門言啓曰,幼學成周永,本衙門軍醫差下,令該曹,付軍職下批,何如?傳曰,允。
協辦內務府事李喬翼疏曰,伏以,臣於春初,適因慶會,猥蒙特資,遽叨八座,是典也罔功之賞,是秩也命德之器,萬萬非如臣無似所敢濫竽,惟是感恩居先,祗效趨走之恭,曾未唯阿,籌司惠局與內府除旨,繼降聯翩,是皆何等職,臣果何如人,而若是其左兜右攬乎?夫籌銜,參聞廟謨,句檢機要,苟非當世宿望,難副有司之責,臣豈其人乎?且惠局,總會正賦,支調常貢,國計之盈朒,都民之休戚,專係於一提擧之得其人,臣豈其人乎?至若內務之協辦,卽我殿下默運聖智,深燭時務,極揀廷紳有才猷者,而分掌軍國事,洵盛擧也。孰不欽頌,而又豈臣廁跡於其中者乎?假使臣擔此一務,尙患不衷不克負荷,矧此三引之重,强責於頳肩蹶蹄,匪顚則跌,可立而俟,由是臣蚤夜懼惶,丐解一念,如水就下者也。臣若徒懷嚴畏,一任瘝曠,其辜滋大,用玆爲懼,齎怵控實。伏乞聖明,諒臣言之非出崇飾,察臣材之不宜冒玷,竝遞臣諸兼之銜,回授可堪,俾公私耦幸,不勝區區至祝,臣無任云云。答曰,省疏具悉。所辭諸務,何可竝解?籌銜依施。
吏曹正郞金弼洙疏曰,伏以,臣於南曹麟楦之愧,鷃鍾之譏,歷日循省,鑽地靡措,頃控若驚之衷,未格聽卑之天,惶霣攸滋,感怵居先,黽勉叨肅,循例隻直,而本署掌故,全然矇眛,一初做厝,自多僨誤,實由職與人稱,萬萬相懸故耳。顧其官則至淸峻極華顯,要爲一代妙掄,而見今藹藹英髦,穆穆布列,則判非如臣藐末,如臣謏陋所可稱塞,而祗足以縻之久而玷名選,瘝之積而招衆謗,是豈核實之政乎?且臣脆弱善病,近因溽暑,胃敗而食阻,泄作而氣鑠,昏伏床玆,四大委薾,收拾彈束,時日無望,以堂堂雋貫,遽作一養病之所,尤豈臣晷刻敢安者哉?情窮悶隘,控實仰籲,伏乞聖明,俯垂鑑諒,亟遞臣吏曹正郞之銜,俾公器罔缺,私分獲安,千萬至祝,臣無任云云。答曰,省疏具悉。所請依施。
上在景福宮。停常參·經筵。
自開東至人定,灑雨下雨,測雨器水深五寸三分。
藥房提調臣李秉文,副提調閔丙奭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
愼炳佑啓曰,刑曹參判吳俊泳,除拜後過三日,不爲出肅,依定式推考警責,仍卽牌招察任,何如?傳曰,允。
傳于尹命植曰,各貢難支之狀,恒所憫恤,而際玆百物翔湧,其供役之艱窘,尤所當念,特下內帑錢十五萬兩,自內務府,量宜分給于戶惠廳,如有矯捄之方,該衙堂上,爛商講究,從長稟處。
傳于尹命植曰,以沿江收稅事,屢有提飭,不啻申嚴,而近日朝家所不知責稅者,尙多入聞,甚至稅船到泊之際,恣行討索,以致公納之虧欠,揆以法綱,駭惋極矣。所謂無名之稅,一切革罷,復或有冒犯者,自各該衙門,一一摘發,嚴刑遠配。
傳于尹命植曰,聞以堤堰收稅事,近多呼冤,欲其釐正者,乃反添弊云。爲念民情,特令勿施,以工曹正郞李範善捧供啓目,傳曰,飭已施矣。分揀放送。
兵曹,口傳政事,副司果單金弼洙。
尹命植,以統理交涉通商事務言門言啓曰,本衙門事務浩蘩,屬員苟艱,幼學趙昌植,主事加差下,令該曹,口傳下批,何如?傳曰,允。
吏曹口傳政事,交涉衙門主事單趙昌植。
尹命植,以親軍別營言啓曰,謹依本營兼內吹,今秋等習角賞單,判下李東顯等一百二十五名處,各木綿二疋施賞之意,敢啓。傳曰,知道。
又以兵曹言啓曰,卽接北所衛將李晦信牒報,則光四門外中松一株,因風頹仆云,令該所,依例斫去之意,敢啓。傳曰,知道。
又以兵曹言啓曰,內吹螺赤及龍虎營兼內吹螺赤今秋等習角賞格木,謹依判下,別單分等頒給之意,敢啓。傳曰,知道。
判尹李鍾承疏曰,伏以,臣受氣脆薄,常纏沈痼之病,賦命奇窮,間遭逆理之慼,跧伏鄕廬,便同木石之質,夢懸觚稜,莫遂陳就之誠,至奉惶悚之旨,置身無地,旋下曲恕之典,感恩如天。今於千萬夢想之外,京兆新命,忽下於積釁之賤臣,恧蹙震越,益不省措躬之所也。玆敢罄暴情實,仰瀆崇嚴,伏願天地父母,俯垂鑑諒,亟遞臣新授職名,仍令司敗,勘臣未勘之罪,以懲百僚,千萬幸甚,臣無任云云。答曰,省疏具悉。往事何必爲引?卿其勿辭行公。
刑曹參判吳俊泳疏曰,伏以,臣稟性疎迂,遇事糊塗,卽一常調下品耳。遭際熙明,偏荷洪造,冥擿至金貂之列,涓埃蔑效,居恒惶懼,頃者待罪知申,照檢展厝,多致顚錯,至蒙薄譴,旋降恩宥,霜雪雨露,無往非敎,臣實感怵惶隘,跧伏訟愆之中,忽伏奉降旨,以臣爲刑曹參判。臣於是,震駴恧蹙,直欲鑽地循墻,無以自措,顧臣愆疣,至今追惟,罔非作蘖之難逭,自甘官箴之存警,則今不可張皇煩瀆,而臣亦四維中一物,有犯溺職,從以辜恩,是實難貰之案也。聖度縱切於滌瑕,臣罪未由於揜疵,儻以何顔,彯纓周行,揚揚若尋常無故之爲哉?天牌儼臨,情踪益蹙,玆敢略綴短章,畢輸衷私,伏乞天地父母,憐臣憫臣,亟遞臣新授之銜,仍治臣未勘之罪,千萬顒祝,臣無任云云。答曰,省疏具悉。往事何必爲引?卿其勿辭行公。
同敦寧尹成鎭疏曰,伏以,臣姿本鹵下,性且歇後,百不猶人,無一能之,凡屬人事邊明校做去就,臣無能中尤所不能者耳。臣之自知如此,人之知臣亦如此,而乃者月前驪州牧按覈之行也,初無在囚之應問,只有盈庭之紛聒,臣才不能距其情,威不能鎭壓其勢,全不事事,未免糊塗,籌啓寬厚,只請薄譴,聖度涵貸,不加重典,杜門屛伏,自訟厥愆,不意恩敍無幾,除旨又降,臣雖愚頑,豈不仰戴洪私,而惶蹙之忱。日久愈深,撫躬自悼,靡所容措。嘻,塞翁之失,非馬則勿論,匹夫之罪,不璧則可原,而今臣罪失實,非微眚餘亹之可比,一則委君命也,一則溺臣職也。罷軟不勝,昭昭莫掩者也。聖眷雖至偏隆,私分益難自恕,庸敢冒控短章。伏乞聖明,俯賜鑑諒,刋汰臣職,仍治臣未盡勘之律,以爲不職者戒焉,臣無任云云。答曰,省疏具悉。遂事何必爲引?卿其勿辭行公。
工曹參議洪殷謨疏曰,伏以,臣於曩者,猥蒙承宣除旨,自知庸闇惟,僨誤是懼,乃於前月初八日王大妃殿問安虛頒朝紙事及自引聯疏事,至有大僚箚請筵奏,罪著溺職,合置何辟,而聖度包荒,薄警先以問備,輕勘止於譴罷,曾未幾何?遽下特揀之命,臣於是,滿心感悚,靡所容措,至今追惟,惶汗浹背,祗自訟愆,今又匪意,以臣爲工曹參議。噫,莫重者班儀也,莫嚴者朝體也。由前則疎忽而不能察飭,由後則昏謬而以致壞隳,臣之愆尤,罰而不蔽,臣方待勘之不暇,何敢以獲逭爲倖,晏然趨膺乎?玆敢陳章自劾,伏乞聖慈,俯垂鑑諒,亟遞臣見帶之職,仍勘臣當被之律,俾法紀昭而私分安焉,臣無任云云。省疏具悉。往事何必爲引?爾其勿辭察職。
禮曹參議尹相翊疏曰,伏以,臣於月前,以喉院聯疏事,罔念朝體,自速官箴,顧其負犯,合被重究,而大僚筵奏,勘止薄罷,曾未幾何?遽承分揀之命,繼伏奉春曹除旨,訟舊愆而罰未蔽辜,叨新寵而譴反爲榮,撫躬踧踖,惶恧冞深,感旣切於記簪,義不暇乎俟屨,而他山之石,雖欲攻玉,六州之鐵,末由鑄錯,參倚已熟,冒膺無路。玆敢短章自劾,冒瀆崇嚴,伏乞聖慈,俯垂鑑諒,遞臣新授之職,治臣未勘之罪,俾私分安而朝綱肅焉,臣無任云云。省疏具悉。往事何必爲引?爾其勿辭察職。
刑曹參議鄭顯英疏曰,伏以,臣有罪未勘,惶蹙跧伏之中,忽伏承分揀之命,繼伏奉除旨下者,以臣爲刑曹參議,尤不勝驚霣震剝,罔知所以自措也。臣本葺闒貿昧,喉舌重地,理必僨敗,是用一念,蚤夜憧憧,果於月前王大妃殿問安知委,矇未覺察,班儀不實,院規隨壞,以至有大僚請譴,該房現告,臣罪自知而略施薄警,未幾旋宥,殆有若微眚細故者然,雷霆之威,遽霽於宜加,山藪之量,克恢於難容,臣是何人?因罪媒榮,若是其遄且易也哉?噫,臣雖豚魚之迷,木石之頑,自不覺感淚之交逬,而臣亦四維中物,顧何敢揚揚彈束,復廁周行,自同無故人乎?玆敢冒悚瀝血,仰瀆崇聽,伏乞聖明,亟降臣司敗,仍治臣不職之罪焉,臣無任云云。省疏具悉。往事何必爲引?爾其勿辭察職。
敦寧都正洪在正疏曰,伏以,臣於日昨,伏奉除旨,以臣爲敦寧府都正者,臣感恩怵義,固當蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚,臣無任云云。省疏具悉。所請依施。
上在景福宮。停常參·經筵。
自開東至未時,灑雨下雨,測雨器水深三分。
大殿誕日,大殿,內務府·內閣·政院·玉堂·朝廷百官單子問安。答曰,知道。大王大妃殿·王大妃殿·中宮殿·世子宮·世子嬪宮,內務府·內閣·政院·玉堂·朝廷百官單子問安。答曰,知道。
以司謁口傳下敎曰,時原任大臣·奉朝賀·時原任賓客·時原任閣臣·時任春桂坊·內務堂上·外衙門堂上·宗親·儀賓·玉堂主事·宗正卿·二品以上·六曹兩司長官·承史,當賜饌矣。留待。
愼炳佑啓曰,行吏曹判書徐衡淳,旣入關中,不爲肅謝,直爲出去,事甚未安。推考,何如?傳曰,允。
傳于尹命植曰,法司堂上竝許遞,前望單子入之。漢城判尹前望單子入之,趙秉鎬添書落點。
傳于尹命植曰,禮曹判書有闕之代,前望單子入之。
傳于尹命植曰,同敦寧許遞,禮曹參判趙定熙除授,敦寧都正有闕之代,禮曹參議尹相翊除授。
傳于尹命植曰,禮曹參判有闕之代,前望單子入之。禮曹判書前望單子入之,李喬翼添書落點。
參判·參議前望單子入之,參判李鎬翼,參議朴鳳彬落點。
尹命植,以禮曹言啓曰,今此大殿誕日陳賀,諸道方物,開坐看品,則平安道觀察使南廷哲所封方物,盡數未到,全羅道觀察使尹榮信所封方物,則其中小各張,未及上來,莫重進上,無端闕封,事極驚駭。該道臣竝從重推考,當封方物,追德卽速封進之意,分付,何如?傳曰,允。
又以禮曹言啓曰,禜祭後報謝祭,以今二十七日設行事,已爲啓下,見而見今雨勢旋霔,尙未快霽,報謝祭姑爲停止,觀勢更爲擇日擧行,何如?傳曰,允。
又以內務府言啓曰,今下聖敎,深軫各貢難支之狀,特有此格外之恩施,群情感戴,有不容達,謹依下敎,內下錢十五萬兩中,戶曹十萬兩,惠廳五萬兩排劃,而貢弊矯捄之策,令該堂上,十分講確,以爲稟處之意,敢啓。傳曰,知道。
上在景福宮。停常參·經筵。
傳于愼炳佑曰,江原監司留待。
傳于愼炳佑曰,江原監司入侍。
吏曹,同敦寧單趙定熙,敦寧都正單尹相翊,已上除授事,承傳。注書宋世鉉病,代以張益厚爲假注書。
愼炳佑,以禮曹言啓曰,今此增廣監試覆試試官,當爲磨鍊,而堂下無故可擬之人乏少,依近例以堂上官,通融擬入,而時無職名人,令該曹,口傳付軍職,何如?傳曰,允。
兵曹,口傳政事,大護軍洪澈周,護軍李淳翼·李重七,以上竝單付。
愼炳佑,以禮曹言啓曰,今此增廣監試覆試試官,當爲磨鍊,而擬望之人乏少,閣臣竝擬,何如?傳曰,允。
刑曹堂上前望單子入之,判書趙秉鎬,參議金明圭添書落點,參判李起鎬落點。
傳于愼炳佑曰,京兆堂上許遞,前望單子入之。京兆堂上前望單子入之,判尹金永壽,右尹李重七添書落點,左尹徐正淳落點。
傳于愼炳佑曰,監試覆試一二所試官入侍。
傳于尹命植曰,當該承旨,從重推考。
以司謁口傳下敎曰,摠稅務司穆麟德姑爲減下,差代間仁川稅務司薛必林署理。
愼炳佑,以禮曹言啓曰,卽接成均館所報,則今番之雨,大成殿東配位第二位交椅後滲漏,斑子一井穿漏,地衣霑濕,床卓前滲漏,斑子一井穿漏,地衣霑濕,西配位第一位床卓前滲漏,東廡北邊前後活只脫落,間間滲漏,南邊活只脫落,神三門,間間滲漏,典祀廳房堗一間頹壓,享官廳滲漏,東西祭官房間間滲漏,東墻三間許頹壓,啓聖祠正堂東邊活只頹落,北墻一間許壓,香大廳滲漏,房壁破傷,北墻七間許頹壓云矣。修改吉日時,令日官韓應翼推擇,則來八月二十四日竝時爲吉云,以此日時擧行,而大成殿·啓聖祠,先告事由祭,同月初一日節享兼行,祝文添入撰出等事,令藝文館擧行,大成殿移安,修改日同時還安,及還安祭,修改事畢後隨時設行,所入物種,令各該司磨鍊進排,亦令繕工監,別定監役官擧行事,竝以分付,何如?傳曰,允。
又以禮曹言啓曰,大小科陳試人,草記許赴事,定式矣。壬午式年監試初試入格幼學李炳五,同年公都會初試入格幼學崔庠奎·李夏植,癸未年合製初試入格幼學丁奎達,乙酉式年監試初試入格幼學芮文·海浩·黃浩淵·李璥烈·全泓庠·安性柝,俱出陳試,故取考其所受公文,期明白無疑,而在喪及父子俱參人,竝許陳試,法典所載,一竝許赴於今此增廣監試覆〈試〉之意,敢啓。傳曰,知道。
又以弘文館言啓曰,修撰南廷綺試所進,不番闕直,事甚未安。修撰柳觀秀,副修撰南周元·李承九,竝卽牌招,推移入直,何如?傳曰,允。
又以弘文館言啓曰,下番無他推移之員,不得已以上番降入直之意,敢啓。傳曰,知道。
尹命植,以親軍右營言啓曰,謹依本營兼內吹今秋等習角賞單,啓下,姜太永等十七名處,各木二疋施賞之意,敢啓。傳曰,知道。
乙酉七月二十六日未時,上御興福殿。江原監司入侍時,右副承旨愼炳佑,假注書金錫龍,記事官李茂魯·閔宗植,江原監司南廷順,以次進伏訖。上曰,史官分左右。上曰,江原監司進前。廷順進前。上曰,關東,土瘠民貧,峽俗難治,異於他道,下去後悉心對揚,可也。廷順曰,臣才識蔑劣,萬不近似,而猥蒙恩命,滿心兢惕矣。上曰,自卿箕伯時,屢旣試用,今又當善治矣。廷順曰,臣待罪關西時,何事非僨誤,而有大做錯者,至今思惟,夢魂猶驚,不勝悚恧矣。上曰,貧窮民事,尤當盡心爲治也。廷順曰,臣到營後,謹當盡心對揚,而其不得擅便者,或啓聞或報政府,以待朝廷處分矣。上曰,大則狀啓,小則或報政府,到底做去,可也,廷順曰,銘心奉行矣。上曰,善爲下去也。炳佑曰,宣諭·別諭,何以爲之乎?上曰,出去爲之也。仍敎曰,史官就座。又命江原監司退出,又命承史以次退出。
乙酉七月二十六日五更,上御興福殿。監試覆試一二所試官入侍時,同副承旨尹命植,假注書金錫龍,記事官李茂魯·閔宗植,一所試官金永壽·李起鎬·金明圭·金春熙·丁奎會,二所試官趙秉鎬·李重七·洪承憲·金在容·宋奎會,以次進伏訖。上曰,史官分左右。仍命一二所試官進前,永壽·秉鎬等進前伏訖。上曰,今番覆試,卽增廣慶科也。宜其盡心對揚,而士心慰悅,關係非細,其各精白秉公,以副此臨筵特諭之義,可也。永壽起伏奏曰,下敎若是隆重,謹當悉心對揚,而臣文識淺短,恐多遺珠之歎,甚用惶悶憧憧矣。秉鎬曰,飭敎如是嚴重,敢不悉心奉行,而臣才識空疎,伏未知何以對揚,預切惶悶矣。上曰,更鼓已深矣。覆試雖不赴門,自下挾雜,不無其弊,別般檢飭,可也,永壽曰,亦當各別嚴飭矣。秉鎬曰,亦爲盡心奉行矣。上,命試官先退,永壽·秉鎬等退出。仍命史官就座,又命退,承史以次退出。
上在景福宮。停常參·經筵。
傳于尹命植曰,廟宮秋展謁,更待下敎。
傳于尹命植曰,任贊善之子名在解額云,特付生進覆試榜末。
傳于尹命植曰,今番監試,宜示廣慶之意,時原任師傅及時任賓客·春桂坊子壻弟姪之當赴生進覆試者,竝特付覆試榜末。
傳于尹命植曰,今番增廣監試,與他科有異,生進初試中,年九十以上及七十二歲人,竝特付會試榜末,以示廣慶之意。
愼炳佑啓曰,前望修正,何等審愼,而卽伏見左右尹前望點下者,則右尹李重七,漏落不書,至蒙添書落點,事甚疎忽,極爲未安。臣之矇然捧入,不勝惶悚,不審之當該堂上,不可無警,從重推考,何如?傳曰,允。
愼炳佑,以弘文館言啓曰,下番姑降入直,事甚未安。修撰南廷綺試所進,柳觀秀,副修撰南周元·李承九,竝卽牌招,推移入直,何如?傳曰,允。
領議政沈舜澤,判府事金宏集,判府事金炳始等箚曰,伏以,太廟閟宮秋展謁涓吉,在今二十九日,仗衛夙戒,只隔數宿矣。見今霖雨雖收,風氣尙熏,坊巷之間,極不淨潔,淸道祓除,難以周徧,此時警蹕勞動,實有違於保嗇之道,臣等不勝憂慮之忱,第此冒瀆,伏願俯賜省覽,亟寢成命焉。取進止。答曰,省箚具悉。卿等之懇。卿等之懇旣如此,不得已勉從,卿等其諒之。仍傳于尹命植曰,此批答,遣史官傳諭。
上在景福宮。停常參·經筵。
傳于愼炳佑曰,協辦內務府事閔應植,知經筵除授。吏曹知經筵閔應植,今超資憲除授事,承傳。
傳于愼炳佑曰,李鳳九許多鄙悖之習,以至駭物議而來人言,此何可仍置?施以竄配之典。
傳于愼炳佑曰,海防摠管有闕之代,春川府使金善根除授。
愼炳佑啓曰,卽者義禁府都事來言,時囚罪人朴寅煥,當爲議處,而判義禁金有淵呈辭受由,次堂例不得擧行云,何以爲之?敢稟。傳曰,許遞。前望單子入之。
判義禁前望單子入之,曺錫輿落點。
愼炳佑啓曰,開坐事,命下矣。新除授判義禁曺錫輿,卽爲牌招,何如?傳曰,允。
以忠淸監司沈相薰狀啓,進上生松茸,尙未浮土,限內不得封進,惶恐待罪事。傳于愼炳佑曰,勿待罪事,回喩。
愼炳佑啓曰,行都承旨閔丙奭,左承旨朴周陽,左副承旨金學洙,不爲仕進,右承旨鄭夏源廚院進,同副承旨尹命植式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨金學洙牌不進,伴直無人。右承旨鄭夏源所當牌招,而拘於廳規,不得請牌,何以爲之?敢稟。傳曰,牌招。
傳于愼炳佑曰,當該承旨,從重推考。
愼炳佑,以弘文館言啓曰,下番姑降入直,事甚未安。修撰南廷綺試所進,柳觀秀,副修撰南周元·李承九,竝卽牌招,推移入直,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,而先農壇四面紅箭門,星壇四面紅箭門,先蠶壇四面紅箭門,馬祖壇四面紅箭門,南壇四面紅箭門,雩祀壇四面紅箭門,江漢壇四面紅箭門,司寒壇四面紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
又以禮曹言啓曰,卽接水原幼學兪宗穆所志,則以爲,族姪擎柱,嫡妾俱無子,以其同姓十二寸弟宅柱第二子啓煥,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受明有可據而不得登聞者,許令該曹,論理草記事,載在法典,而門長兪宗穆所訴旣如此,兪宅柱第二子啓煥,立爲兪擎柱之後,何如?傳曰,允。
又以禮曹言啓曰,陳試人許赴事,已爲草記允下,而壬午式年監試初試入格幼學姜文會,癸未二月應製監試初試入格幼學金行權,同年陞補初試入格安達三,甲申二月人日製監試初試入格幼學金斗權,俱以遭故與父赴子避,陳試矣,今番許赴事,來呈矣。取考其所受公文,則明白無疑,依例許赴於今此增廣監試之意,敢啓。傳曰,知道。
又以承文院言啓曰,卽見盛京禮部咨文,則本年秋季統巡着派前往事也。以承領之意,撰出回咨,付撥下送灣府,以爲入送之地,何如?傳曰,允。
又以戶曹言啓曰,宗廟大門西邊墻垣二間許頹圮處改築,今已完畢之意,敢啓。傳曰,知道。
又以親軍別營言啓曰,本營右別將尹泳奎身病猝重,勢難察任,改差,何如?傳曰,允。
義禁府啓曰,粘連江原前監司閔致序緘辭內,重囚監守之節,不能嚴束,有此逃失致〈序〉,伏承緘辭問備之命,罪著溺職,惶懍靡措,惶恐遲晩,罪杖一百收贖,公罪奉敎依允爲旀,議減一等爲良如敎。
江原監司閔致序疏曰,伏以臣,猥以蔭途疎蔑之姿,濫叨藩臬綦重之任,駑步蚊負,居寵若驚者,居然爲二載之久矣。職承宣而無一報效,奈才具之莫逮,措施爲而有百僨誤,惟譴何之是俟,迺者籌啓臚列,而瘝溺之罪益著,問備屢下,而緘辭之命截嚴,臣於是滿心惶懼,繼以恧蹙,實不知措躬之所也。夫察方面之任者,威望足以彈壓,政理足以修擧,然後乃可勝其任而責其功,如臣闒䢇,如臣巽劣,不能見孚於吏民,致有向日之鬧變,而重囚之逋逃,縱卽還捉,先事之失檢,難免重罰,其所對揚休命,奉行廟飭,尙矣勿論,乃反貽羞於朝廷,取嘲於州里,臣罪至此,合置何辟,而特荷淵度包涵,祗施薄警,有若微眚細過,揜庇過去者然,臣之罪於斯尤大矣。臣雖靦然冥頑,惡敢以倖逭爲幸,而其在熙朝信必之政,得無可議者乎?玆用自劾短章,馳驛忙陳,伏乞聖慈,亟降威罰,下臣司敗,勘臣以當勘之律,以爲不職者戒焉,臣無任云云。答曰,省疏具悉。卿於按藩,自有著績,而向日問備,存事體也,何必如是爲引?卿其勿辭行公。
獻納金禹用疏曰,伏以臣,卽一遐土疎逖之蹤耳。謬蒙殊恩,濫廁淸朝,分已踰矣,榮已極矣。宜卽退伏田廬,歌頌聖德於無窮,而千萬不自意,日前又除獻納之銜,格外恩命,又奚爲而至哉?區區之私,惶隕震越,實不省措躬之所也。第伏念本銜,言事之官也,而聖化洋濫,顧何事之可言哉?竊有一得之愚見,敢此臚陳,伏乞聖明,少垂察焉。夫當五之設,本欲紓其艱絀,廣其流行,而行之數載,迄不得通融於八道,貴葉錢賤當五之弊,無處不然,而就其中全不用處,則慶尙·全羅·平安·咸鏡四道也。朝家之行會令飭,不啻申複截嚴,而毫無實效者,無他故也。四道吏胥,看作牟利之竇,每於公納之時,皆以葉錢,收捧於民間,京司上納,更以當五替納,倍蓰之利盡入私橐,剋減之害,實歸國家,以此有用之貨,充彼無厭之欲,事之寒心,有不可勝言者矣。自今以後,四道京上上納,純以葉錢捧上,一以爲懲罰不用之習,一以爲收補國財之損矣。伏願聖明,勿以地遐人微而棄其言,俯賜採納焉,臣無任云云。答曰,省疏具悉。貨泉流行,何有公私已別?當另飭各該道矣。
前正言趙鎭卨疏曰,伏以,臣學未通方,才不猶人,濫竊科第,歷廁臺列,罔非我聖上幈幪曲遂之恩,而以螢爝之微,莫補日月之光,荷河海之澤,未效涓埃之報,每自循省惴惴,若集木而隕谷,臣於近日竊有一事之積惋于中者,玆敢冒煩而仰陳,惟聖鑑之垂察焉。摠管海防事務臣李鳳九,本以卑微之類,崛起下土,登科未幾,歷揚淸華,超陞緋玉,已極踰分,而夤緣國難,無功自伐,驟躋卿班,濫登戎壇,兼管討捕,手握重兵,此誠廣絶今古之隆恩殊渥也。苟具彝性則宜當銘鏤感激,縻粉隕結,有倍恒人,而罔念圖報之義,敢生跳踉之心,自以爲勇冠三軍,智出萬人,而爲將兩歲,績庸尙矣。貪饕無厭,恣行不法,將佐卒伍,朝改暮易,惟貨賂是事,鄙瑣多端,途路嗤姍,所可道也,徒汙唇齒矣。國家官爵,卽所以礪世磨鈍,而以渠擬望之不能稱意,怨詈銓官,威脅政吏,數朔之間,父子騫騰,日益橫肆,無所忌憚,因此而軍政解弛,更不知紀律之爲何,人心淆雜,又安有廉恥之可尙乎?蓋以內藏酷鷙之性,外示朴野之態,聽其言則雖若戇直可喜,考其行則都是麤悖狂忘,特不過强壯談浪大膽,以欺世自詡而已。今日移除海防之後,猶不悛前習,稱以規劃營務,整頓就緖,而多少施措,無非蔑公壞紀之事,專爲濟私肥己之計,傳說喧藉,聽聞駭異。此若仍寘朝著,待以宰列,則將何以警具僚而振頹俗乎?臣非有積嫌深怒於此人,而特以輿論之莫遏,不眷共公之憤,略綴短章,以備裁處,伏願聖明,赫然快斷,亟命削其官職,永刋仕籍,投諸遐裔,以爲爲人臣忘義負國者之戒焉,臣無任云云。答曰,省疏具悉。觀此臚列,可謂貽羞朝廷,當有處分矣。
前正言吳成善疏曰,伏以,臣竊惟今之事勢,有急務者三,曰緝盜賊也,曰嚴漕政也,曰明國法也。若其所以爲大本者則一而已,曰殿下之一心是也。人主一心,爲萬化之原,而心正則朝廷·百官·萬民·四方,莫敢不一於正,而三者之弊,有不足論也。今殿下宵旰憂勤,總攬萬幾,惟日孜孜,常若不及,而每有治不徯志之難惻怛之敎,發於絲綸,凡在廷臣僚,孰不仰欽聖意之懇懇,而惟其憂之也深故,所以趣之也急,反有進銳退速之患也。勤勞如是而澤不下究,其末不治者,其本亂也。未敢知殿下一心,粹然無一毫之不正者然否。孟子曰,惟大人,爲能格君心之非,是惟公卿輔弼之臣,朝夕左右,有以漸摩而致之,非如臣疎逖所敢效其愚也。姑就其急務而論之,方今人心壞敗,廉恥喪亡,竊發之徒,在在成群,剽奪之變,起於城闉,劫質之禍,及於塚墓,道路或絶於三南,商賈不通於兩西,景色愁慘,聽聞危怖,此而不卽加剿滅,涓涓滔天,燄燄燎原,勢所必至,安知無失志桀黠之徒,其中穎出,終成黃巾赤眉之難也耶?此誠臣所以中夜憂歎,仰屋而不能寐也。內而捕廳,外而鎭營所以待暴緝盜者也。挽近居是職者,循資而進,常欠愼擇,百隷懈怠,慢不從令,奸民細作,投托校卒,玩寇分贓,反害良善,譏捕一出,閭店俱空,民之視之,甚於盜賊,所以年前有鎭營減革之擧,而臣愚以爲討捕之不效,由於不得其人也,非鎭營之罪也。臣聞琴瑟不調,解而更張之,未聞竝琴瑟而祛之也。鎭營一罷,討捕無人,守宰邑校,不聞賊情,任其滋蔓,日甚一日,誠若愼擇鎭將,各盡其職,嚴束校卒,懸賞購捕,則竊發之患,庶幾熄矣。故曰復鎭營·擇鎭將,爲今日之急務也。若或不能愼擇,復蹈前習,則是欲禁盜而養大盜也,亦在朝家處之之如何耳。伏見國家經用,專靠三南漕運,而挽近漕法不嚴,恒賦歲減,裝載逃走,穴船故破,無邑不然,而嶺南尤甚,數年以來,嶺南之賦,半入沈沒,半入逋負,殆至全無所納者,其故何哉?蓋嶺南三稅,歲可十餘萬石,而水路最遠,船運尤難,設漕倉於沿海三邑,有都差使員收聚而裝發焉,有領運差員騎船而運納焉。裝發則必於三月運納,則無過五月,作綜船隻,毋敢或後,都聚陳省,毋敢或隱,春夏之際,風利水盛,無破船氷泊之虞,有準納出尺之期,船價會減,倍加兩湖,情費定式,三分減一,所以嶺南漕稅,比他無弊,良由法制之美,爲無窮之慮也。一自漕倉革罷,各邑賃納,百度解弛,萬弊層生,無都差之官,裝發則任其稽晩,無領騎之員,運納焉各自後先,船不作綜,逃走莫察,陳省分裂,隱匿難檢,逆風而行,易致覆敗,經冬逗留,藉稱氷泊,監營則割取船價,京倉則倍索情費,嶺漕之愆納,職由是也。伏未知朝廷,何故而改先王之舊法,坐失惟正之供,歲以萬數乎?嶺南如是則他道可知,此臣所以居常歎惜者也。誠若使廟堂,行會本道,復設三倉裝運之規,一遵舊制晩裝則論都差使,愆納則罪領運官嚴飭監營,準給船價,另察京倉,無濫情費,則漕運可以無弊,而南民可以息肩矣。然而革罷之論,始發於漕倉屬邑,蓋屬邑之不願合倉,恥其受制於都差,邑而亦有侵困之端故也。此則私憤也,細故也。欲捄其弊,不以地方官,永定都差使員,漕屬各邑,輪回差定,每當其次該守令,率其官屬,往留該倉,裝發而歸,則遠不過百里,久不過數月,而無一邑專制之弊,有各官均勞之效矣。近年國法蕩弛,懲討不嚴,民志靡定,亂賊接踵,逆家罷養,一門免坐,兇豎支屬,復廁襟紳,雖知我殿下以藏疾之量,垂好生之仁,而防閑一壞,奸猾無懼,朝著點汚,群情沸鬱,此豈細事也哉?申嚴舊章,明示好惡,亦當今之急務也。漆室之憂,按住不得,玆敢冒死仰陳於黈纊之下。伏乞聖明,追述先王之舊典,深惟國家之大計,勿以人廢言,不勝幸甚云云。省疏具悉。所陳諸條,俱係時務,竝令廟堂稟處。
上在景福宮。停常參·經筵。
自開東至人定,灑雨下雨,測雨器水深六分。
愼炳佑啓曰,同副承旨尹命植,今日不爲仕進,卽爲牌招,何如?傳曰,允。
兵曹口傳政事,摠管畿沿海防事務單金善根。
愼炳佑啓曰,新除授摠管畿沿海防事務金善根,卽爲牌招,傳授密符及敎諭書,如何?傳曰,允。
禮曹,來八月初一日行文宣王釋奠祭,同月初七日行南壇祭,香祝親傳,取稟。還入奉敎,攝儀改書下。
愼炳佑啓曰,卽者義禁府都事來言,時囚罪人朴寅煥,當爲議處,而判義禁曺錫輿有身病,次堂例不得擧行云,卽爲牌招,何如?傳曰,允。
傳于愼炳佑曰,政官牌招開政。
以左副承旨金學洙牌不進罷職傳旨。傳于愼炳佑曰,只推。
傳于愼炳佑曰,春川府使有闕之代,輔德閔泳韶除授。
傳于愼炳佑曰,輔德有闕之代,今日政差出。
傳于愼炳佑曰,同訓鍊竝許遞,今日政差出。
傳于愼炳佑曰,工曹堂上竝許遞,今日政差出。
傳于愼炳佑曰,泮長許遞,今日政差出。
傳于愼炳佑曰,呈告弘文提學許遞,今日政差出。
傳于愼炳佑曰,臺諫竝許遞,今日政差出。
吏曹,春川府使單閔泳韶除授事,承傳。
傳于愼炳佑曰,宣傳官李圭桓,訓鍊判官加設單付。
愼炳佑啓曰,摠管畿沿海防事務金善根,時在江原道春川府任所,密符及敎諭書傳授,一時爲急,斯速乘馹上來事,下諭,何如?傳曰,允。上來間依四都留守例,京畿監司句管,以此定式。
兵曹,口傳政事,護軍單洪淳馨。
愼炳佑,以吏曹言啓曰,東學敎授李源憙,以其身病,呈狀乞遞,改差,何如?傳曰,允。
又以吏曹言啓曰,禮曹佐郞劉學洙,典籍金東源,俱以身病,呈狀乞遞,竝改差,何如?傳曰,允。
又以吏曹言啓曰,繕工監假監〈役〉官鄭敏浩·金兌熙,俱以身病,呈狀乞遞,竝改差,何如?傳曰,允。
愼炳佑,以兵曹言啓曰,同知中樞府事安榏,僉知中樞府事韓慶衍,宣傳官白南奭·具然河,羽林衛將閔致儉,五衛將尹誠模·張永植·李基昌,昌德宮衛將金禹鉉,文臣兼宣傳官尹命爕,俱以病難供職,李俒除授在外,過限未肅拜,新除授忠淸水使朴善陽,慶尙左水使權用哲,素患痰癖之症,一倍添劇,萬無登程赴任之望,戶奴呈狀乞遞矣。實炳旣如此,則有難强令赴任,會寧浦萬戶韓夢煥,母年今爲九十歲,法不當遠離赴任,呈狀乞遞,邊將之親年七十五歲以上者,許遞其任,載在法典,竝改差,何如?傳曰,允。
有政。吏批,判書徐衡淳進,參判金弘圭牌招不進,參議趙東冕牌招不進,右副承旨愼炳佑進。以吳俊泳爲輔德,以洪鍾雲爲大司憲,以朴鳳彬爲大司諫,以林羲相〈爲執義〉,以李弼鎔爲司諫,以閔烈鎬·李義悳爲掌令,以李濟承·李舜範爲持平,以洪鍾憲爲獻納,以李起東·蔡章五爲正言,以閔應植爲工曹判書,以李應辰爲參判,以尹相翊爲參議,以徐相祖爲大司成,以閔應植爲知春秋,以洪祐吉爲弘文提學,以李臣燁爲禮曹佐郞,以殷成浩爲典籍,以金宗圭爲東學敎授,以閔泳弼·徐相澈爲假監役,以高基升爲肇慶廟別檢,德寧君李文永,今加嘉義,僉知趙載恒,竹山府使趙存斗,已上今加嘉善,副司果史鴻經,今加通政,已上中日閣參班武士試射時,入格加資事,覆啓判下。
兵批,行判書金箕錫進,參判李敦夏病,參議李東淵病,參知柳宗植入直進,右承旨鄭夏源進。以宋應來爲同知,以鄭洛鎔·金東郁·鄭完默·李長會爲同訓鍊,以金卨鉉爲僉知,以李昌權·趙存昱,以具然韶爲羽林將,以殷壽龍·南啓興·梁柱彦爲五衛將,以金戴植爲昌德將,以金宗圭爲文兼,以白南善爲宣〈傳〉官,以李宓熙爲忠淸水使,以申錫源爲慶尙左水使,文洪鉉爲會寧浦萬戶,同知單張永植,加設單崔宗璿·朴寬弘·全錫檜·姜宗憙·崔致齊·吳錫獜·趙載恒,僉知加設單李圭桓,大護軍鄭順朝·李鍾承,護軍金哲根·吳俊泳·尹致聖·金文鉉·尹成鎭·安榏·李之膺,副護軍柳芝榮·鄭顯英·洪殷模·洪在正·兪鎭學·韓慶衍·白南奭·具然河·朴齊陽·權用哲·金卨〈鉉〉·嚴錫晉·金應律·具秉允·李廷緖·吳龍鎭·史鴻經,副司直李勛卿·朴衡東·李臣燁·李義悳·徐行輔·邊相勳·金禹用,副司果鄭寅爕·金鍾祐·鄭宅朝·李東奎·林錫衡·辛在連·李珪徵,副司正金錫龍,以上竝單付,副司勇成周永·兪公煥·李冕泰。
吏批,再政。以閔啓鎬爲副應敎,崔武柱·金命河·崔守哲爲敦寧都正,盧泳敬爲禮曹參議,徐行輔爲兵曹正郞。
吏批,三政。王濟肯爲掌令,前都正李之肯,今加嘉善,副司果吳龍鎭,前守奉官具秉允,前假監役金應律,前學官李廷緖·嚴錫晉,已上今超通政,朝官年八十,依法典加資。
傳于愼炳佑曰,自今爲始,春坊牌招。以牙牌爲之事,定式。
以同副承旨尹命植牌不進罷職傳旨。傳于愼炳佑曰,只推。
以吏曹參議趙東冕牌不進罷職傳旨。傳于愼炳佑曰,只推。
愼炳佑,以議政府言啓曰,增廣文科覆試在邇,而一經背講後許赴,卽古規也。日字促迫,未暇如式,依近例除講之意,分付,何如?傳曰,允。
又以奎章閣言啓曰,今此各殿宮冊寶,移奉于北漢行宮時,以何閣臣進去乎?敢稟。傳曰,檢校直閣鄭夏源進去。
又以侍講院言啓曰,新除授輔德吳俊泳,事當牌招,而時値夜深,待明朝牌招,何如?
又以禮曹言啓曰,陳試人許赴事,已爲草記允下,而庚辰陞補初試入格幼學金錫禹,壬午陞補初試入格幼學洪鍾律,俱以遭故陳試矣。今番許赴事,來呈矣。取考其所受公文,則明白無疑,依例許赴於今此增廣監試覆試之意,敢啓。傳曰,知道。
又以義禁府言啓曰,摠管畿沿海防事務李鳳九,施以竄配之典事,承傳,啓下矣。李鳳九咸鏡道洪原縣竄配,而以承傳內辭意,具罪目,依例發遣府書吏,押送配所,何如?傳曰,允。
吏曹參判金弘圭疏曰,伏以,〈臣〉於見銜,固人職不稱之甚者耳。早晏譴何,理必無倖,果於日昨京兆前望,有所漏落,喉院問備,罰止推考。臣於是滿心惶蹙,靡所容措。夫選部之事,惟以甄別爲重,而曾叨新擬,亦惟前望是修,卽典憲也,職分也,奈之何?由前而漫然莫省其遺漏,由後而矇然不察於入徹,昏謬至此,失職爲大,臣何敢諉諸吏胥,視若微眚,晏然以已勘爲倖也哉?玆敢短章自劾,仰瀆崇嚴,聖明,更勘臣當勘之罰,以安微分,且爲不職者戒焉,臣無任云云。答曰,省疏具悉。旣問備,何必如是爲引?卿其勿辭行公。
上在景福宮。停常參·經筵。
藥房提調李秉文,右承旨鄭夏源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
鄭夏源啓曰,左副承旨金學洙,同副承旨尹命植今日不爲仕進,竝卽牌招,何如?傳曰,允。
鄭夏源,以內醫院提調意啓曰,副提調閔丙奭今日問安,不爲仕進,卽爲牌招,何如?傳曰,允。
禮曹,來八月初二日,行社稷大祭香祝親傳,取稟。還入事奉敎,攝儀改書下。
傳于愼炳佑曰,禮房承旨馳詣宗廟·景慕宮·文廟,奉審摘奸以來。
以司謁口傳下令曰,貳師賓客·春桂坊,明日來會于本院。
以司謁口傳下令曰,時原任閣臣·承史·玉堂·內衙門堂郞,當賜饌矣。明日待令。
愼炳佑啓曰,判義禁曺錫輿牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,許遞。前望單子入之。
判義禁前望單子入之,徐衡淳落點。
傳于愼炳佑曰,發遣吏郞,諸執事淸齋與否,摘奸以來。
以左副承旨金學洙,同副承旨尹命植牌不進罷職傳旨。傳于愼炳佑曰,只推。
愼炳佑啓曰,行都承旨閔丙奭,左承旨朴周陽不爲仕進,右承旨鄭夏源內務府直,左副承旨金學洙,同副承旨尹命植牌不進,院中只有臣一人,伴直無人。同副承旨旣有只推之命,更爲牌招,何如?傳曰,允。
又啓曰,開坐事,命下矣。新除授判義禁徐衡淳,卽爲牌招,何如?傳曰,允。
兵曹口傳政事,親軍別營別將李泰鉉。
愼炳佑,以內務府言啓曰,土們地界事,中國將泒員出來矣。宜自我國,先差官員,以待安邊府使李重夏土們勘界使差下,交涉衙門主事趙昌植,土們勘界從事官差下,令該曹,口傳下批,從事官使之,斯速下送,彼我官一同會商,以爲妥辦之地,何如?傳曰,允。
又以內務府言啓曰,按撫使體例,較前有別,凡於邊務,亦不無替行妥辦,鏡城判官承辦處差下,何如?傳曰,允。
又以奎章閣言啓曰,明日,卽觀文閣朔奉審日次,臣進詣擧行之意,敢啓。傳曰,知道。
又以弘文館言啓曰,新除授副應敎閔啓鎬,卽爲牌招察任,何如?傳曰,允。
尹命植,以兵曹言啓曰,卽接景慕宮入直訓鍊院主簿李承禎手本,則本宮大門北邊墻垣二間外面,缺落云。爲先令繕工監,堅實圍排,衛軍二名定立,限改築間,嚴加守直,令該曹,卽速修築亦令巡邏營門,申飭校卒,各別巡察之意,分付,何如?傳曰,允。
吏曹啓目粘連,觀此咸鏡監司鄭基會畢賑狀啓及賑恤廳回啓,則德源府使鄭顯奭,誠勤施效,救災饒戶,願助最優,一省是如是白乎矣,係是職分內事,今姑置之爲白乎旀,私賑人中利原嘉善張珉稷,太合一千石助納是如爲白有臥乎所,外職調用爲白乎旀,安邊幼學李英發,六千金自願補納是如爲白有臥乎所,係是士子,初仕調用爲白乎旀,德源前都正南啓夙,自願補〈納〉是如爲白乎所,加資爲白乎旀,咸興前都事趙學烈,願補六百九十兩是如爲白有臥乎所,相當職調用爲白乎旀,德源幼學李輔運,願補八百兩是如爲白有臥乎所,係是士子,郞階成給是白乎矣,竝只係干恩賞,臣曹不敢擅便,上裁,何如?判付。啓,依回啓施行爲良如敎。
尹命植啓曰,來初五日朝參日次矣,敢稟。傳曰,停。
愼炳佑啓曰,三品官之毋得過三日循例請牌,曾有定式矣。工曹參議尹相翊除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
傳于愼炳佑曰,禮房承旨馳詣社稷,奉審摘奸以來。
傳于尹命植曰,今初五日日次儒生殿講,以製代講,通方外爲之,試紙用大好紙,景武臺親臨磨鍊。
傳于金學洙曰,輕囚放釋。金學洙啓曰,臣學洙敬奉聖敎,馳往義禁府,取考囚徒案,則時囚罪人朴寅煥·曺秉直·朴圭浩,係是重囚,故竝仍囚。仍往典獄署,取閱囚徒案,則應坐罪人一名,係是重囚,英債不報罪人一名,公穀不納罪人一名,不可以輕囚論,故竝仍囚。其餘他錢不報,各司直囚罪人金錫賢等十四名,係是輕囚,故竝依傳敎放送之意,敢啓。傳曰,知道。
尹命植啓曰,試官之詣闕出榜,例也,而監試覆〈試〉一所監試官白義行,二所監試官趙光佑,謂有身病,自外徑歸,事甚未安。竝推考,何如?傳曰,允。
以牙牌造成時,輔德兼輔德以下別單,傳于尹命植曰,監董官輔德閔泳韶,兼輔德趙東冕,各內下大鹿皮一令賜給,別看役姜湕,寫字官李鍾泰,守令待窠,首先擬入,劉漢翼,察訪待窠,首先擬入,金季永,以其壻內鍼醫差下,畫員朴鏞夔·趙錫晉,守令除授,金濟淳,以其子典醫監等第調用,其餘員役·工匠等,竝依判下施賞。
以義禁府徒流案,傳于金學洙曰,金鍾奎放。
以全羅道放未放成冊,傳于金學洙曰,郭基洛放。
吏曹口傳政事,土們勘界使單,土們勘界從事官單,趙昌植。
尹命植,以議政府言啓曰,本府公事官李鉉國奔走勤仕,已滿十五朔,依例陞敍,或守令除授事,捧承傳施行,何如?傳曰,允。
又以內務府言啓曰,副司果金嘉鎭,本府主事差下,別營哨官尹始炳,幼學李祐珪,竝本府副主事差下,金嘉鎭地理司,尹始炳軍務司,李祐珪農務司,竝使之分掌擧行,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,觀文閣所奉各殿宮冊寶,明將奉往于北漢行宮矣。今日先爲奉出,權安于本院之意,敢啓。傳曰,知道。
乙酉八月初一日午時,上御興福殿。英國總領事官阿須頓召見入侍時,行都承旨閔丙奭,假注書張益厚,以次侍立訖。上南向立于交椅前,阿須頓升堂行三鞠躬打恭禮,上擧手答揖。上命傳語曰,其間連爲安過否?領事官對曰,幸托福蔭好度了。上命傳語曰,今日接見甚喜甚喜,而略具薄饌,幸須下箸否?領事官對曰,今日之慶,敬祝萬萬,而祗蒙厚饋多感多感。仍奏曰,間以賤祟多日叫苦矣。上命傳語曰,有何所祟而然乎?領事官對曰,昨冬變亂聞而忽驚仍爲胸膈之症而已。過數月自有勿藥之效間又發作大端苦痛矣。上命傳語曰,今則快差乎?領事官對曰,少有差效矣。上命傳語曰,幸須還館善爲愼攝也。領事官告退行打恭禮。上答揖以送,仍命承史退出。
乙酉八月初一日午時,上御興福殿。日本公使召見入侍時,行都承旨閔丙奭,假注書張益厚,以次侍立訖。上南向立于交椅前,上下問賤臣曰,汝之姓名誰也?賤臣伏奏職姓名。上曰,汝家何在?賤臣奏曰,賤臣家在平安道龍川地矣。上曰,雨霔如此,承史入侍實難矣。丙奭對曰,雨非過霔,直所密通,且有雨備,顧何敢言勞乎?上命賤臣引接公使,公使升堂,行三鞠躬打恭禮,上擧手答揖。上命傳語曰,駕海遠涉,保重來到乎?公使對曰,幸托福蔭,無事得到矣。上命傳語曰,貴國主上泰平乎?公使對曰,安寧矣。上命傳語曰,貴國朝廷,俱爲平安否?公使對曰,都好矣。隨員升堂,行三鞠躬打恭禮,退立楹外,上命傳語曰,遠來平善否?隨員叩頭對曰,好過矣。上命傳語曰,略具薄饌,幸須善啖否?公使對曰,今日之慶,不勝敬祝,而祗承厚饋,多謝多謝。公使與隨員告退,行打恭禮,上答揖以送。仍命承史退出。
上在景福宮。停常參·經筵。
尹命植啓曰,司諫李弼鎔,獻納洪鍾憲,持平李濟承,正言李起東,旣入闕中,不爲傳啓,直爲出去,事甚未安。竝推考,何如?傳曰,允。
傳于尹命植曰,直閣沈相瓚,馳詣仁陵,奉審摘奸,仍留監祭,獻陵一體奉審以來。
愼炳佑,以禮曹言啓曰,今八月初五日親臨景武臺,日次儒生,以製代講試取時,王世子侍坐之節,何以爲之乎?敢稟。傳曰,依例磨鍊。
又以內醫院都提調·提調意啓曰,年例燕貿唐藥材,依例別單書入之意,敢啓。傳曰,知道。
又以內醫院都提調·提調意啓曰,寫字官金季永以其壻內鍼醫差下事,判下矣。依判下外醫田榮銶內鍼醫差下,令該曹,口傳付軍職冠帶常仕,何如?傳曰,允。
金學洙,以義禁府言啓曰,本府徒流案中,慶尙道淸道郡遠地定配罪人金鍾奎名下,放字書下矣。金鍾奎放送事,分付該道道臣之意,敢啓。傳曰,知道。
上在景福宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事。榻前下敎。
傳于愼炳佑曰,政官牌招開政。
傳于尹命植曰,呈告經筵許遞,今日政差出。
傳于尹命植曰,呈告金吾堂上許遞,今日政差出。
傳于尹命植曰,利仁察訪金濟懋,召村察訪李鍾益相換。
吏曹口傳政事,以徐正淳爲兵曹參判,以鄭顯英爲兵曹參知。
愼炳佑,以吏曹言啓曰,振威縣令趙性鎬呈狀內,矣身親病沈重,萬無赴任之望云,改差,何如?傳曰,允。
又以吏曹言啓曰,繕工〈監〉假監役官閔泳弼·徐相澈,俱以身病,呈狀乞遞,竝改差,何如?傳曰,允。
有政。吏批,判書徐衡淳進,參判金弘圭牌招不進,參議趙東冕牌招不進,右副承旨愼炳佑進。以朴長夏爲左尹,鄭順朝爲知經筵,閔應植爲知義禁,李承五爲同經筵,朴齊恂·閔泳國爲監察,李鍾學·金彦植爲假監役,宋肯淳爲西部都事,內務主事單金嘉鎭,副主事尹始炳·李祐珪,前敎官徐志淳·李順·崔永沅,已上今超通政,五衛將南龍廈,今加資憲,年九十,全得檜·成彩益,已上今加嘉善,已上朝官年八十,依法典加資。
兵批,行判書金箕錫病,參判徐正淳未肅拜,參議李東淵入直,參知鄭顯英未肅拜,同副承旨尹命植進。以高光福爲豐山萬戶,同知單鄭在斗,加設單金錫檜·嚴孝明,大護軍南龍廈,護軍李敦夏·金錫檜·李松郁·成彩益,副護軍柳宗植·徐志淳·李順·崔永沅·李宗和,副司直徐宜淳,副司果洪承泰,以上竝單付。
愼炳佑,以吏批言啓曰,成均館直講朴淇鍾,以其身病,呈狀乞遞,改差,何如?傳曰,允。
吏批,再政。王濟濬爲尙瑞主簿,尹榮斗爲尙衣別提。三政。崔在淵爲引儀,洪贊燮爲直講,召村察訪李鍾益,利仁察訪金濟懋,已上相換事,承傳。贈吏參閔漢俊,贈吏判例兼,工曹判書閔應植考。以吏曹參議趙東冕牌不進罷職傳旨,傳于尹命植曰,只推。
兵曹口傳政事,親軍右營把摠單趙載恒。以慶尙監司南一祐狀啓,薦新進上胡桃,節序差晩,姑未成實,限內不得封進惶恐待罪事,傳于尹命植曰,勿待罪事,回諭。
愼炳佑,以禮曹言啓曰,因議政府草記,慶科增廣文科覆〈試〉前一經講依近例除之事,允下矣。一經講旣除之,則典禮講,當爲依例設行,科擧事目中,磨鍊改付標以入之意,敢啓。傳曰,知道。
又以禮曹言啓曰,卽接平山幼學蔡心彦所志,則以爲,族姪默欽,敵妾俱無子,以其同姓四寸弟汶欽子洪九,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受明有可據而不得聞者,許令該曹,論理草記事,載在法典,而門長蔡心彦所訴旣如此,蔡汶欽子洪九,立爲蔡默欽之後,何如?傳曰,允。
又以禮曹言啓曰,卽接沔川幼學李是鎔所志,則以爲,族孫敏九,嫡妾俱無子,以其同姓十寸敦九子世弼,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受明有可據而不得登聞者,許令該曹,論理草記事,載在法典,而門長李是鎔所訢旣如此,李敦九子世弼,立爲李敏九之後,何如?傳曰,允。
尹命植以親軍別營言啓曰,本營右別將李泰鉉,身病猝重,勢難察任,改差,何如?傳曰,允。
又以兵曹言啓曰,再明日景武臺親臨日次儒生殿講,以製代講時,本曹堂上侍衛,當爲備員,而參判李敦夏,參知柳宗植,俱有身病,不得進參,竝令政院,稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。
上〈在〉景福宮。停常參·經筵。
朴周陽啓曰,左副承旨金學洙,今日不爲仕進,卽爲牌招,何如?傳曰,允。
禮曹,來八月初六日行景慕宮秋享大祭香祝親傳,取稟。還入奉敎,攝儀改書下。
禮曹,今八月二十日巽時生·進放榜時,只侍臣及四館官員黑團領,諸生幱衫軟巾,勤政殿權停例行禮事,知委擧行,何如?判付。啓,親臨磨鍊爲良如敎。
傳于愼炳佑曰,吏曹參議有闕之代,前望單子入之。
傳于愼炳佑曰,政官牌招開政。
傳于愼炳佑曰,臺諫竝許遞,今日政差出。吏曹參議前望入之,金喆熙落點。
愼炳佑啓曰,新除授吏曹參議金喆熙,以前任黃州牧使,方在解由未出中,何以爲之?敢稟。傳曰,勿拘。
又啓曰,吏曹參議金喆熙,一體牌招,何如?傳曰,允。
傳于愼炳佑曰,銓郞有闕之代,前望單子入之。
銓郞前望單子入之,佐郞閔啓鎬落點。
傳于愼炳佑曰,兼輔德有闕之代,今日政差出。
傳于愼炳佑曰,奉審閣臣入侍。
愼炳佑,以兵曹言啓曰,明日景武〈臺〉親臨日次儒生殿講以製代講時,本曹堂上侍衛,當爲備員,而新除授參判徐正淳有身病,不得進參,令政院稟旨變通,仍令該曹,以在京無故人口傳差出,下批牌招,以爲進參之地,何如?傳曰,允。許遞,前望單子入之。
兵曹參判前望單子入之,李鍾健添書落點。
兵曹口傳政事,副護軍單趙東冕。
兵曹口傳政事,親軍別營別將單李昌濂。
傳于愼炳佑曰,明日出宮門路,以建善門爲之。
傳于朴周陽曰,發遣吏郞,諸執事淸齋與否,摘奸以來。
以左副承旨金學洙牌不進,罷職傳旨,傳于朴周陽曰,只推。
愼炳佑,以吏曹言啓曰,繕工監假監役李鍾學·金彦植,西部都事宋肯洙,俱以身病,呈狀乞遞,竝改差,何如?傳曰,允。
有政。吏批,行判書徐衡淳進,參判金弘圭牌招不進,參議未差,右副承旨愼炳佑進。以閔泳煥爲兼輔德,鄭順朝爲大司憲,張世容爲大司諫,鄭寅奭爲執義,李爲司諫,南廷綺·張錫裕爲掌令,金萬濟·莊錫泓爲持平,李秀洪爲獻納,申泰東·高時勉爲正言,金弼洙爲吏曹正郞,趙鍾洛·李鎬瀅爲假監役。前都正南啓夙,今加嘉善加資事,承傳。前守奉官李煥奎,都事盧進敬,已上今超通政。朝官年八十,依法典加資。
兵批,行判書金箕錫病,參判李鍾健病,參議李東淵入直進,參知鄭顯英病,左承旨朴周陽進。同知加設單崔允福,大護軍洪鍾雲,護軍徐正淳·南啓夙,副司直林羲相·李奭鎔·王濟肯·李義德·李濟承·李舜範·洪鍾憲,副司果鄭鴻翼·南允元·李起東·蔡章五,以上竝單付。
吏批,再政。以林永相爲副應敎,李勝宇爲修撰,徐廷厚爲軍資正,兼春秋館記注官單金弼洙,兼校書校理單閔啓鎬。
朴周陽,以禮曹言啓曰,今八月二十日巽時,親臨勤政殿生進放榜時,王世子侍坐之節,何以爲之乎?敢稟。傳曰,依例磨鍊。
又以禮曹言啓曰,卽接高原幼學金洛龜,中和幼學金泰炳所志,則以爲今年四月十四日,館學儒生應製,俱蒙付之進士榜末之承傳,今番增廣監試覆試時,俱以恩賜,呈券於初場矣。及其榜出,俱爲誤錄於生員榜中,卽爲啓稟釐正爲辭矣。幼學金洛龜等二人,就進士榜目中,付標添書,生員榜目中付標以入之意,敢啓,傳曰,知道。
又以禮曹言啓曰,卽接幼學金命羲,伊川幼學申錫洪,居昌幼學鄭八英所志,則金命羲·申錫洪,入格於今番增廣監試初試,慶尙右道初場今番覆試時,俱以七十二歲,恩賜呈券,而未免見漏於原榜,卽爲詳考初試榜目後,啓稟付榜爲辭矣。取考初試原榜,則年紀之七十二,果爲明的無疑,而今此恩榜中,因呈券之疎忽,致此見漏,宜有呼冤之擧。幼學金命羲等三人,就生進榜末端,付標以入之意,敢啓。傳曰,知道。
又以禮曹言啓曰,卽接康津幼學金德潤,松禾幼學申錫老,咸安幼學李在玉,德源幼學李圭男所志,則以爲今年四月十四日,館學儒生應製,俱蒙付之進士榜末之承傳,今番增廣監試覆試時,俱以恩賜呈券,而未免見漏於原榜,卽爲啓稟付榜爲辭矣。旣蒙付榜之承傳,則合有參恕之道。幼學金德潤等四人,就進士榜目末端,付標添書以入之意,敢啓。傳曰,知道。
又以禮曹言啓曰,今此監試覆試啓下榜目中,多有差誤,故較考初試原榜中,則進士試二等第十人鄭在咸,誤以在成書塡,三等第四十三人李河龍居密陽,誤以彦陽書塡,第五十一人朴道權父承八,誤以承夏書塡,第九十九人宋俊栢,誤以淳栢書塡,生員試二等第二人趙秉漢居楊口,誤以楊州書塡,三等第八十二人李璜敏,誤以瑾敏書塡,第八十三人金基浩,誤以基浩書塡矣。一竝改付標以入,而一二所試官及四館官員,俱有不察之失,推考,何如?傳曰,允。
愼炳佑,以兵曹言啓曰,今八月初五日景武臺親臨日次儒生殿講以製代講時,入直禁軍等,別將當爲率領侍衛,而禁軍別將李允用,有身病,不得擧行。以二番內禁衛將李雲宰,使之兼別將擧行,何如?傳曰,允。
又以義禁府言啓曰,今初五日日次儒生殿講以製代講,通方外爲之時,本府都事皆爲赴擧,只有武都事一員,當直入直,而本府入直公事回公都事及秋成門禁亂都事,無以推移。假都事三員,令該曹口傳差出,以爲分排擧行,何如?傳曰,允。
又以刑曹言啓曰,各道油紙徒流案江原道楊口李實甫,洪川尹召史,楊口李春永,春川洪京宅,忠淸道陰城李八弘,木川尹有恒,淸州私奴貞民,淸風金永孫,泰安柳敬善,全義石千杓,定山朴致丸,沃川驛奴在權,平澤陳鳳祚,沃川金德根,靑陽金召史,延豐金奇宅,新昌陳文植,稷山張英紳,黃海道平山金昌順·金召史,金川朴仁國,平安道祥原金始度,寧邊姜俊馨,全羅道同福安璉,務安金永文,雲峯洪溢謨,谷城鄭召史,高山金中石,珍島李達心,寶城金召史,茂朱盧興孫,同福崔亨植,求禮崔鍾植,羅州李心豊,咸鏡道洪原柳永石等放字書下矣。謹依書下,竝卽放送事,分付各該道臣之意,敢啓。傳曰,知道。
乙酉八月初四日未時,上御乾淸宮。奉審閣臣入侍時,右副承旨愼炳佑,假注書張益厚,記注官朴斗杓,記事官閔宗植,直閣沈相瓚,以次進伏訖。上曰,史官分左右。仍命奉審閣臣進前。相瓚進前奏曰,臣承命馳詣仁陵,陵上奉審則安寧,碑閣丁字閣奉審則無頉,祭物祭器祭井看審則精潔,諸執事摘奸則無頉。仍詣獻陵,陵上奉審則安寧,碑閣丁字閣奉審則無頉。還詣仁陵,仍留監祭,將事安寧之意,敢此仰達矣。上曰,陵上俱爲太平乎?相瓚曰,太平矣,上曰,何時將事乎?相瓚曰,三更量矣。上曰,路由何處乎?相瓚曰,去來皆由西氷庫矣。上曰,水漲何如耶?相瓚曰,比於日前,似是漲退矣。上曰,沿路雖不遠,所經諸處潦水之餘,農形,何如耶?相瓚曰,潦漲以來,或有受災而別無大端受敗之處矣。上命閣臣先退,仍命承史,以次退出。
上在景福宮。停常參·經筵。
自卯時至人定,灑雨下雨,測雨器水深六分。自人定至初六日開東,灑雨下雨,測雨器水深一寸。
藥房提調李秉文,副提調閔丙奭啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金學洙啓曰,左尹朴長夏,除拜後過三日不爲出肅,依定式推考警責,仍卽牌招察任,何如?傳曰,允。
傳于愼炳佑曰,禮房承旨馳詣景慕宮,奉審摘奸以來。
以司謁口傳下敎曰,南壇淸道,兵房代行。
傳于金學洙曰,銓郞前望受點人,雖已經準職,勿拘事,定式。
以司謁口傳下敎曰,凡於殿座時,設布城,前面排立四營兵丁,輪回擧行。
傳于金學洙曰,發遣吏郞,諸執事淸齋與否,摘奸以來。
傳于金學洙曰,同副承旨許遞,前望單子入之。
承旨前望單子入之,鄭元和落點。
金學洙,以侍講院言啓曰,新除授行兼輔德閔泳煥,卽爲牌招察任,何如?傳曰,允。
又以弘文館言啓曰,新除授副應敎林永相,修撰李勝宇,竝卽牌招察任,何如?傳曰,允。
又以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
吏曹啓目,前監役申萬鎭名字,改以基朝,前監役崔載性名字,改以秉憲,前監役李聖九名字,改以命燮事爲等如告狀,依例令藝文館給帖,何如?判付啓依允。
判府事金炳德疏曰,伏以頃控癃痼之實,冀幸休致之恩。及奉批旨,不惟不賜允許,乃反紆以勉誨,十行溫諄,臣於是感隆眷之非常,愧淺誠之未格,徊徨局蹐,迄至于今,而自經潦暑,宿疴又添新症,一倍委劇,淹頓鄕廬,曠闕趨簉,慶辰起居,亦莫效犬馬之忱,義分都隳,辜戾難贖,未敢一息自安。有臣如此,生亦何爲?第念臣之頂踵,卽我聖上化育中一物,區區仰戴,有懷必達,而崦嵫之頹景已逼,蒲柳之賤質先凋,則今此苦懇,又豈可已而不已者哉?顧今國事轉至岌嶪,聖念倍加憂勤,在廷之列,疇敢不奔奏勵翼,以圖共濟之責?而若其才無可需,病且難强,留之也非徒無益,適足爲累,則不如聽其休去。此於養廉防核名實之政,恐莫先於此時。然則如臣愚陋朽落,亦必不待其求去而去之也,宜亟不宜徐,何暇與論於其年之至未至?而況古今致事之不限年至者,指不勝摟乎?臣世受國恩,至于臣身,偏被殊渥,高厚莫量,兜攬遍於華貫,冥升廁於揆列,未有毫分裨補,徒積平生愆尤,而惟其趨走之恭,輒膺除命,休戚之同,亦具彝衷,則今欲辭榮引退,非爲妄希於恬讓之操也,非爲全昧於鞠瘁之義也,又非怠於宦成而爲占便之圖也,特以衰病之來,便成天癈,非人力所可容爲。始猶强勉自策,時作陽界之想,近則眞元旣鑠,惡兆愈肆,肢骸之拘攣痿澁,乍起旋仆,神精之昏瞀迷錯,纔聞便遺。至風痰迭發,積聚常衝,有如腐木之自僵,重霧之厚障,披撥無由,收捨不得,宛轉床第,直一垂絶之喘耳。誠能迨此瞑目之前,獲準乞身之願,有可以詑君恩而裨風敎,繼家聲而遂初心,則臣雖卽日溘先,庶無餘憾。更將疾痛之呼,瀝盡肝血,惟聖明,天地於臣,父母於臣,特垂矜憐,許以三字之銜,俾臣歌詠聖德,得畢餘生,不勝攢祝。臣無任云云。答曰,省疏具悉卿懇。向來疏批,備言卿之不當退,予之不可捨,重言複言,殆無遺蘊,而休致一事,是豈卿再言者?君臣之間,相知心,卿何不諒予之心乎?年未至而懸車,古人固多有之,然必有當時事會之不得不然。今値艱虞溢目,國計茫然之時,語其事會則如卿宿德,聚精會神,維持綱紀,上下胥勖,卽其事會之不得不然也,卿何忍決然捨去乎?愼節,秋涼漸生,自當勿藥,更勿封章,以體至念,以安予心。仍傳于金學洙曰,此批答,遣地方官傳諭。
戶曹判書協辦內務府事沈履澤疏曰,伏以臣於度支之任,辭而不獲命,荏苒蹲冒,日月積矣。力弱而擔重,才疎而理劇,旣不能爲疾用舒,又不能量入計出,枵竭艱絀,莫近日若,而輒煩朝家之左措右劃,至今僥倖句當者,皆仰成於天,而臣何與焉?臣之所自勉,直不過謹管鑰治簿書而已,百務粉糅,日不暇給。況以內務之要且重,尙方舌院之緊而非漫,竝治之,精力有所不及,職事未免或曠。譬諸人身,耳與目同謂之官,而耳不能兼視,目不能兼聽者,無它,心不兩用故也。今臣所管諸務,匪直兩用,雖欲致其專一,得乎?在古制本兼如臣者,非曰無之,古制當論於古人之才且能者,而臣是今人之最下劣,自諉以古制如此,不思所以度能丐免,則於公於私,究竟狼狽而止,可不懼哉?臣本脆質,貞祟已是難醫,加以濕傷,種種委床,形現醜穢,不敢煩溷,而病又妨務,其勢難强。玆敢疾聲仰籲於仁覆之下。伏願天地父母曲加矜諒,將臣本兼諸職,竝賜遞解,俾臣得以安意調病,以卒生成之澤,千萬幸甚。臣無任云云。答曰,省疏具悉。所辭諸務,何可竝解?尙方提擧之任,依施。
乙酉八月初五日辰時,上與王世子,詣景武臺。日次儒生殿講以製代講,通方外試取入侍,行都承旨閔丙奭,左承旨朴周陽,右承旨鄭夏源,左副承旨金學洙,右副承旨愼炳佑,同副承旨鄭元和,記事官宋世鉉,假注書金錫龍,記事官李貞植·李茂魯·閔宗植,直提學尹用求·閔泳煥,檢校直閣金文鉉·朴鳳彬,直閣沈相瓚,直閣閔京鎬,檢校待敎趙東冕·金宗圭·金用圭·金弼洙,待敎鄭寅昇,校理李鳳奎,副修撰李承九,以次侍立。時至,通禮跪啓請外辦。上具翼善冠·衮龍袍,與世子宮,乘輿出建善門。藥房提調李秉文,副提調閔丙奭,進前奏曰,侵早勞動,聖體,若何?上曰,一樣矣。仍由廣臨門·神武門,詣景武臺。通禮跪啓請降輿,上降輿陞座。丙奭讀奏入門單子訖。仍奏曰,侍衛從陞中,有試官蒙點人,使之下去,一體行禮乎?上可之。引儀引讀券官行判中樞府事金炳始,督辦交涉通商事務金允植,大護軍許傳,工曹參判李應辰,行護軍金昌熙,行護軍趙秉世,行護軍李應夏,對讀官行副護軍鄭元和,參議內務府事金明圭,行副護軍李正來,戶曹參議申錫游,副護軍金洛鎭,行副護軍趙鍾弼,弘文館應敎金天洙,副司果李輔榮·徐丙善,藝文館檢閱閔宗植·李茂魯·李貞稙,行四拜禮,入就位訖。上命書題,詩萬歲無疆壽,願添海屋籌,押壽,限申時。允植等跪書,仍讀奏訖。貞稙等奉出懸之。上命試官權退,又命書傳敎曰,侍衛陪衛與環衛軍兵,令各其營乾犒饋。上入小次,命書傳敎曰,日次儒生殿講以製代講,勤政殿命官爲之。又命書傳敎曰,還宮,當自內爲之矣。該房知悉。又命書傳敎曰,雨勢如此,考試便殿待令。丙奭請出標信解嚴。上還內,諸臣以次退出。
乙酉八月初五日二更,上御便殿。科次入侍時,行都承旨閔丙奭,左承旨朴周陽,右承旨鄭夏源,左副承旨金學洙,右副承旨愼炳佑,同副承旨鄭元和,記事官宋世鉉,假注書金錫龍,記事官李貞稙·李茂魯·閔宗植,行判中樞府事金炳始,督辦通商事務金允植,大護軍許傳,工曹參判李應辰,行護軍金昌熙·趙秉世·李應夏,行副護軍李正來·金洛鎭·趙鍾弼,參議內務府事金明圭,戶曹參議申錫游,弘文館應敎金天洙,直提學閔泳煥·尹用求,檢校直閣金文鉉·朴鳳彬,直閣沈相瓚·閔京鎬,檢校待敎趙東冕·金宗圭·金用圭·金弼洙,待敎鄭寅昇,校理朴鳳奎,副修撰李承九,以次侍立訖。上曰,史官分左右。仍命考試,又命書傳敎曰,賓客別雲劍寶劍,兵曹堂上·閣臣·春坊堂上·對讀官入侍,承旨竝讀券官加差下,堂下閣臣春坊入直玉堂竝對讀官加差下,使之分考。炳始等考試訖,起伏奏曰,今番取幾人乎?上曰,取百人。炳始等編次訖,又奏曰,書等何以爲之乎?上曰,居首三張書正三下,而各塡一二三,其次十七張,書草三下,其次竝書次上。炳始等書等訖。丙奭奏曰,坼封何以爲之乎?上曰,承旨坼封也。丙奭坼封,讀奏姓名訖。上命書傳敎曰,日次儒生殿講以製代講詩首三下一幼學邊東南,三下二幼學李文煥,三下三幼學沈宜鶴,竝直赴殿試,之次草三下幼學康弘㶅·黃大永·洪鍾郁·金昌龍,竝赴之進士榜末,之次草三下幼學金亮鉉等十六人,竝直赴會試,之次次上童蒙殷成鎭等十七人,竝給二分,之次次上幼學金檉基等十八人,竝給一分,之次次上幼學金明昊等二十人,竝付之監試初試榜末,之次次上生員崔永圭等二十二人,各奎章全韻一件賜給。又命書傳敎曰,入格儒生,明日待令。仍命大臣先退,又命退,諸臣以次退出。
上在景福宮。停常參·經筵。
自開東至申時,灑雨下雨,測雨器水深五分。
金學洙啓曰,新除授承旨鄭元和,以前任寧越府使,方在解由未出中,何以爲之?敢稟。傳曰,勿拘。
又啓曰,同副承旨鄭元和,卽爲牌招,何如?傳曰,允。
又啓曰,摠管畿沿海防事務金善根,自鄕上來云。卽爲牌招,密符及敎諭書傳授,何如?傳曰,允。
傳于愼炳佑曰,禮房承旨與同副承旨,分詣受香諸處,奉審摘奸以來。
傳于愼炳佑曰,當此發穗之時,冷雨暴霔,徹宵不止,實有痒稼之慮,念及民事,轉益憂悶,四門禜祭,何可以再擧之瀆屑爲嫌?不卜日遣正卿,當日受香,虔誠設行。
愼炳佑,以禮曹言啓曰,傳曰,當此發穗之時,冷雨暴霔,徹宵不止,實有痒稼之慮,念及民事,轉益憂悶,四門禜祭,何可以再擧之瀆屑爲嫌,不卜日遣正卿,當日受香,虔誠設行事,命下矣。再次四門禜祭,今初七日設行,三日而止事,知委,何如?傳曰,允。
傳于愼炳佑曰,傳香承旨馳詣受香諸處,奉審摘奸以來。
傳于金學洙曰,知事許傳,判義禁除授。
吏曹,判義禁單許傳,今加崇政除授事,承傳。
傳于金學洙曰,入格儒生,崇陽門外施賞。
傳于金學洙曰,政官牌招開政。
傳于金學洙曰,今日政遷轉守令,勿拘常格,已準限未準朔中,擬入。
鄭元和啓曰,卽者景慕宮官員來言,再明日秋奉審時,提調一員,當爲進參,而都提調宋近洙在外,提調洪澈周有身病,不得進參云。提調卽爲牌招,何如?傳曰,提調許遞,今日政差出。
又啓曰,卽者永禧殿官員來言,明日秋奉審時,提調一員當爲進參,而都提調宋近洙在外,提調金有淵有身病,不得進參云。提調卽爲牌招,何如?傳曰,提調許遞,今日政差出。
注書宋世鉉病,代以李日彦爲假注書。
傳于鄭元和曰,呈告同春秋許遞,今日政差出。
傳于鄭元和曰,在外敦寧都正許遞,今日政差出。
傳于鄭元和曰,靑陽縣監之代,山淸縣監兪致興擬入。
傳于鄭元和曰,臺諫竝許遞,前望單子入之。
臺諫前望單子入之,掌令吳鍊東落點。
右副承旨愼炳佑書啓,臣承命馳往南壇,壇上神位版奉審則無頉,祭物祭器祭井看審則精潔,諸執事進排官摘奸則無頉。仍詣木覓山神位版奉審則無頉,祭物祭器祭井看審則精潔,諸執事進排官摘奸則無頉。仍詣漢江壇,壇上神位版奉審則無頉,祭物祭器祭井看審則精潔,諸執事進排官摘奸則無頉矣。臣則還詣南壇享所,仍留監祭,待將事還奉神位版後,復命之意,敢啓,傳曰,知道。
傳于鄭元和曰,故直提學李載兢夫人卒逝云,賻物依定式輸送事,分付該曹。
鄭元和,以吏曹言啓曰,中學敎授宋奎會,以其身病,呈狀乞遞,改差,何如?傳曰,允。
又以吏曹言啓曰,繕工監假監役官趙鍾哲·李鎬瀅,俱以身病,呈狀乞遞,竝改差,何如?傳曰,允。
鄭元和啓曰,臣吏·兵批兼進之意,敢啓。傳曰,知道。
有政。吏批,行判書徐衡淳陳疏,參判金弘圭牌招不進,參議金喆熙進,右副承旨金學洙進。以吏批言啓曰,行判書徐衡淳陳疏,參判金弘圭牌招不進,小臣獨政未安,何以爲之?敢稟。傳曰,只出緊任。
又以吏批言啓曰,忠淸道林川居幼學全在淳呈狀內,矣身父前五衛將斗源,今年爲一百歲,而見漏於本道應資老人抄啓中云,故考見政案,則其年果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。
又以吏批言啓曰,山淸縣監兪致興,靑陽縣監擬入事,命下矣。方在居中,何以爲之?敢稟。傳曰,勿拘。以金益容爲大司憲,李源逸爲大司諫,徐誼淳爲執義,趙光眞爲司諫,申星雨爲掌令,金順豹·宋琯玉爲持平,任大準爲獻納,韓兢烈·朴秉協爲正言,李道宰爲同春秋,閔應植爲永禧殿提調,李寅命爲景慕宮提調,池相翊爲慶安察訪,李膺愚爲古阜郡守,趙元植爲振威縣令,兪致興爲靑陽縣監,莊錫泓爲孟山縣監,梁相奭·黃鍾律·邊元鶴爲敦寧都正,致仕奉朝賀單金尙鉉。
兵批,行判書金箕錫病,參判李鍾健病,參議李東淵入直進,參知鄭顯英病,同副承旨鄭元和進。同知加設單全斗源,上護軍許傳,大護軍鄭順朝,護軍張世容,副護軍崔武柱·金命河·崔守哲·徐俊淳·金明著·金載煥·金舜鉉·金學壽·鄭麟默,副司直鄭寅奭·李·張錫裕·南廷綺·金萬濟·莊錫泓·李秀洪,副司果申泰東·高時勉·金永均·金性浩,以上竝單付。
金學洙,以吏批言啓曰,大邱都護府判官,今當差出,而本府以營下劇邑,物衆地大,素稱難治,不可不擇差。同道及他道有聲績已準限未準朔守令,竝擬,何如?傳曰,允。
再政,以趙秉鎬爲尙衣提調,尹相耇爲司饔別提,金東源爲典籍,徐復淳·金明著爲假監役,閔進鎬爲西部都事,趙弼永爲大邱判官,徐相潾爲定山縣監,閔益鎬爲山淸縣監。
三政,崔秉煜爲禮曹佐郞,洪鍾憲爲中學敎授,李海祚爲宗廟令,李應淳爲引儀,徐殷淳爲長興別提,李秉一·盧寬永爲假監役,尹永顯爲信川郡守,假監役徐復淳·金明著,前監役金載煥,參奉金舜鉉,分敎官鄭麟默,副司果金學壽,已上今超通政,朝官年八十,依法典加資。
四政,李晙沼爲思陵令,申㮋爲掌樂主簿。
五政,李明庠爲長陵令,安鍾悳爲禁府都事。
六政,丁大英爲平市令。
七政,朱雲煥爲敦寧判官。
八政,金奎翰爲西部令。
九政,李命炎爲齊陵令。
十政,禹錫河爲中部令。
十一政,鄭完淳爲永懷園令。
十二政,崔光在爲南部令。
十三政,洪肯厚爲掌樂主簿。
十四政,任在準爲尙瑞別提。
鄭元和,以弘文館言啓曰,副修撰李承九差祭,下番闕直,事甚未安。修撰李勝宇·柳觀秀,副修撰南周元竝卽牌招,推移入直,何如?傳曰,允。
又以親軍別營言啓曰,謹依下敎,侍衛陪衛與環衛軍兵等處,乾犒饋分給之意,敢啓。傳曰,知道。
判敦寧金尙鉉疏曰,臣以乞骸一事,屢塵黈聽,殆若不自知其煩,臣情雖窮,臣罪實深。頃者再籲,聖批若曰,方切求舊,奚又引年?臣雙擎百拜,有以仰揣我聖上不忍遽然斥退之也。此是古先哲王之盛德至善也,臣感淚被面,不能自已。第伏念求舊也者,謂智慮不衰筋骨尙强之人耳,耇德可降而若神識昏瞢,則無所用矣。黃髮可詢,而若肢體朽殘則無所用矣。以無所用者,苟然稱舊物,而姑且備數於位著,臣恐名實不符矣。又伏奉勿復煩陳之批敎,隕惶震越,無以措躬。然君上之於臣子,猶父母焉。大凡人子之疾痛呼父母,肌膚砭刺而呼之,飮食飢乏而呼之,痛甚而或近譫囈,情急而不拘禮節,今臣之上煩聖明,亦猶是也。夏秋以來,一倍凘綴,移寓江郊,要借一片淸涼之氣,少得以調息矣。蒸溽所傷,腰脚不遂,閶闔步武,更無其望。人之有病也,莫不欲俟其痊治,膏盲者箴之,廢疾者起之,容或如說經家言,而惟臣之病,其將貞疾不死而已,卽通世之所共知也。玆敢力疾治疏,申暴衷懇,伏乞天地父母,憐之憫之,寬恕之喣摩之,特卑三字銜以退之,則臣當世世生生,攢手祝如天之聖德也。臣不勝大願無任云云。答曰,省疏具悉。耆舊休退,甚覺悵缺,而卿之屢懇旣如是切至,特允所請。
摠管畿沿海防事務金善根疏曰,伏以臣以履屐無當之蹤,蒙河海莫量之恩,常調末蔭,屢典下邑,卄餘年之間,無一報答,有百僨誤,惟嚴譴是俟。千萬夢想之外,海防總管之命,有隕自天,臣抱悚齎慄,莫知措躬之所矣。蓋此任,與他逈異,除非折衝之武略,邇密之文纓,未嘗擬議。今臣則非文非武,只一白頭書生,何敢妄據匪據,恬若固有,揚揚爲冒進計乎?百爾揣量,萬無承膺之道,玆敢猥陳衷懇。伏乞聖慈,俯垂鑑諒,亟遞臣新授之職,俾公器重而私分安焉。臣無任云云。答曰,省疏具悉。不必如是爲辭,卿其勿辭,卽爲肅命。
上在景福宮。停常參·經筵。
愼炳佑啓曰,來十一日,朝參日次矣。敢稟。傳曰,停。
傳于鄭元和曰,再明日眞殿茶禮,當自內親行矣。該房知悉,時原任大臣·閣臣·宗親·儀賓·二品以上入參。
傳于鄭元和曰,再明日眞殿茶禮時,東宮當自內行禮矣。該房知悉,春·桂坊及相禮,使之待令。
鄭元和啓曰,摠管畿沿海防事務金善根,疏批已下,卽爲牌招,何如?傳曰,允。
傳于鄭元和曰,吏曹判書有闕之代,前望單子入之。
吏曹判書前望單子入之,尹秉鼎落點。
鄭元和啓曰,享祀所重,何等謹嚴,而今日禜祭摘奸時,興仁之門大祝金奎濚,謁者朱雲煥,初不待令,事未前有,萬萬駭然。竝所當重勘,而本院請推之外,無他可施之罰,何以爲之?而不審塡差之當該吏曹堂上,不可無警,從重推考,何如?傳曰,允。
又啓曰,摠管畿沿海防事務金善根牌不進推考傳旨,今方捧入,而密符及敎諭書傳授,一時爲急,如是違牌,事甚未安。更爲牌招,何如?傳曰,允。
以江原監司閔致序狀啓,原州牧首擾罪人張鵬基,梟首警衆,罪人宋元玉等,定配,金宅秀等,另飭詗捕,而不能彈壓,溺職巽劣,至承問備之命,惶恐待罪事,傳于鄭元和曰,勿待罪事,回諭。
鄭元和,以議政府言啓曰,卽見全羅監司尹榮信狀啓,則枚擧寶城·順天·樂安·綾州·礪山·沃溝六邑守令牒呈以爲,各年未收米太,今若以本色責納,則事勢難辦,恐不得一新淸帳。寶城郡丁丑·己卯·辛巳條合米一千二石零,太八十九石零,順天府己卯·庚辰條合米二百五十四石零,樂安郡壬午條米一百五石,綾州牧己卯條米七十二石零,礪山府癸未條米五百十九石零,太一百九十二石零,竝以米每石十五兩,太每石十兩許代,沃溝縣辛巳·壬午·癸未·甲申條米六十一石零,每石以二十五兩,持爲許代事,請令廟堂,稟旨分付矣。本道十許邑舊未收之次第許代者,爲念邑勢民情,有此不獲已之政,而今又六邑請代之啓,踵至矣。苟究源委,則自經丙丁大荒,或因民力之艱辦,或致船逋而流亡,畢竟有官捐吏徵,而若其本色則末由責出,特依道臣所陳,許令代納,趁速了當,而至於沃溝甲申條,數雖零星,不當一例竝論,必以本穀輸上之意,行會,何如?傳曰,允。
又以議政府言啓曰,卽見慶尙監司南一祐所報,則枚擧玄風縣監李恩植,泗川縣監尹吉炳,密陽府使金奎升牒呈以爲,三邑各年米太,沙工輩夥數犯逋,致此積滯,在逃諸漢,今方另飭譏捕,而此若强責本色,則將不免積費歲月,僨誤而止。上項玄風縣壬午條米二百三十六石零,太一百二十六石,泗川縣辛巳·壬午兩年條米一千三百七十七石,密陽府己卯·辛巳·壬午條米二千八十三石零,太一千二百十六石零,竝特許詳代,犯逋諸漢,依律勘處爲辭矣。三邑未收米太,至過五千包之多,而都歸各年沙工輩之犯逋,揆以正供攸重,萬萬驚惋,在逃諸漢,嚴加譏捉,按法處之,而今若一切以本色準徵,則民邑事勢,必致難保,所以有道臣之如是陳請者也。朝家之另派繡衣,亶由於亟圖淸刷之意,則不容無特軫之惠,竝依所報,許令詳代,斯速輸納事,分付,何如?傳曰,允。
又以議政府言啓曰,前慶尙左水使金寅浩,向日殿最封啓,以管下鎭將姓名相左事,該曹之草記論罷,自是格例所在,而此帥臣莅任未幾,聲績優著,非但軍民之惜去,第今極備之餘,迎送之弊,亦所當念,特爲仍任,庸責終效,何如?傳曰,允。
又以統理交涉通商事務衙門言啓曰,幼學金益昇·安寧洙·申載永,竝本衙門主事加差下,令該曹口傳下批,何如?傳曰,允。
吏曹口傳政事,統理交涉通商事務衙門主事三單,金益昇·安寧洙·申載永。
又以統理交涉通商事務衙門言啓曰,前判官張在斗,監理仁川港書記官加差下,令該曹付軍職,何如?傳曰,允。
又以弘文館言啓曰,下番闕直,事甚未安。校理申錫淵,副校理金奎濚,副修撰李承九差祭,修撰李勝宇·柳觀秀,副修撰南周元,有身病,應敎金天洙,副應敎林永相,副校理金炳秀,竝卽牌招,推移姑降入直,何如?傳曰,允。
又以親軍別營言啓曰,謹依下敎,本營在囚擧火罪人朴應世,移送秋曹之意,敢啓,傳曰,知道。
又以兵曹言啓曰,卽伏見京畿監司朴齊寬狀啓,則本道進上封進時,敦義門,明日爲始開閉,令該曹稟旨分付爲辭矣。敦義門,依前例,令政院臨時請出標信開閉,何如?傳曰,允。
行吏曹判書徐衡淳疏批。答曰,省疏具悉。所請依施。
上在景福宮。停常參·經筵。
傳于鄭元和曰,政官牌招開政。
傳于鄭元和曰,吏曹參判有闕之代,今日政差出。
傳于鄭元和曰,司饔提調有闕之代,前望單子入之。
司饔提調前望單子入之,金允植添書落點。
傳于鄭元和曰,在外敦寧都正許遞,今日政差出。
傳于鄭元和曰,幼學趙命鎬,窠近敎官作窠,今日政擬入。
傳于鄭元和曰,泮長許遞,今日政差出。
鄭元和啓曰,密符親納,例也,而前江原監司閔致序,謂有身病,使其褊裨替納,事甚未安。推考,何如?傳曰,允。
鄭元和,以吏曹言啓曰,成均館典籍閔龍鎬,繕工監假監役官李秉一·盧寬永,西部都事閔進鎬,俱以身病,呈狀乞遞,竝改差,何如?傳曰,允。
又以兵曹言啓曰,僉知中樞府事趙明夏,宣傳官金東韻,五衛將殷壽龍·金穉成,忠壯衛將朴樞鎭,文臣兼宣傳官金宗圭,俱以病難供職,呈狀乞遞,新除授忠淸水使李宓熙,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又以兵曹言啓曰,宣傳官具然韶,以其病難供職,呈狀乞遞。係是加設窠,減下,何如?傳曰,允。
有政。吏批,行判書尹秉鼎在外未肅拜,參判未差,參議金喆熙進,右副承旨愼炳佑進。以吏批言啓曰,行判書尹秉鼎在外未肅拜,參判未差,小臣獨政未安,何以爲之?敢稟。傳曰,只出緊任。
又以吏批言啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。以閔泳煥爲吏曹參判,李鎬俊爲判敦寧,趙東冕爲大司成,黃善卿·白寀鎭·嚴錫晉爲敦寧都正,李遵夏爲懷德縣監。
兵批,行判書金箕錫進,參判李鍾健病,參議李東淵病,參知鄭顯英入直,同副承旨鄭元和進。以兵批言啓曰,慶熙宮衛將金佑烈,以其病難供職,呈狀乞遞,改差,何如?傳曰,允。以閔肯植爲兼訓鍊都正,池翼龍爲僉知,李泰鉉爲宣傳官,趙溶彩·張龜煥爲五衛將,朴兢壽·尹恒善爲忠壯將,洪敬源爲慶熙將,閔京鎬爲文兼,朴顯陽爲右衛率,李應烈爲忠淸水使。慶尙左水使單金寅浩,特爲仍任事,承傳。上護軍徐衡淳,護軍金弘圭,副護軍梁相奭·黃鍾律·邊元鎬·柳相堯·李秉正·姜誠國·趙明夏·李宓熙·申錫源·金東韻·具然韶·申錫大,副司果張在斗,司勇金學默,以上竝單付。
吏批,再政。以李冕榮爲同經筵,閔豊植爲典圜局司事,申泰東爲典籍,李直浩爲典設別提,柳相堯·姜誠國爲假監役,金永國爲西部都事,趙命鎬爲童蒙敎官。幼學申錫大,今超通政。年七十三,侍從臣前正言申泰東父加資事,承傳。軍資判官單金澤秀。
三政,鄭澓·姜周永爲假監役。假監役柳相堯·姜誠國,前假監役李秉正,已上今超通政。朝官年八十,依法典加資。
愼炳佑,以奎章閣言啓曰,景慕宮望廟樓,今秋大奉審,臣寅昇與本宮提調李寅命,宗正卿,進詣展奉奉審,無頉之意,敢啓。傳曰,知道。
又以弘文館言啓曰,下番闕直,事甚未安。副修撰李承九差祭,修撰李勝宇·柳觀秀,副修撰南周元,竝卽牌招,推移入直,何如?傳曰,允。
又以弘文館言啓曰,下番闕直,事甚未安。校理申錫淵,副校理金奎濚,副修撰李承九差祭,修撰柳觀秀,副修撰〈南〉周元有身病,應敎金天洙,副應敎林永相,副校理金炳〈秀〉竝卽牌招,推移姑降入直,何如?傳曰,允。
行上護軍尹滋承疏曰,伏以臣百無一能,兼綰諸務,卽雲監廚院之兩提擧也。推步之學,初不窺管,供上之地,久未監膳,瘝素貽譏,靡所自容,而近因冷雨頻仍,暑濕下墜,將攝失宜,病苦日甚,腹滿而不食自飽,胄敗而無藥可效,枯骸衰殼,尤無所一半分强策之道。譬之力弱負重之人,添得錙銖,必不免步步顚蹶,見之者猶且危之,況當之者乎?惟當量其力輕其負,可以運步後乃已。伏乞聖慈,憫臣之老,察臣之病,將臣提擧之任,竝爲解免,俾得安意調治之地,千萬幸甚。臣無任云云。答曰,省疏具悉。所辭諸務,何可竝解?廚院提擧之任,依施。
吏曹參判金弘圭疏曰,伏以臣於銓銜,初不襯似,而荏苒數旬,黽勉行政,是豈徒戀寵祿,全昧量度而然哉?誠以感激怵畏,少盡陳就之義,而若其求解一念,未敢食息暫弛,矧玆一二代斲之强所不能者,亦未免庇纇畢露,祗見其已試蔑效。以臣揆臣,自知旣審,顧所以上酬恩造,俯全微諒之計,不外乎斂跡榮觀,退處冗散,惠徼我天地生成之澤而已。且臣於日者,偶嬰暑感,亟投發散之藥,以致失汗過多,觸冒添祟,委頓床笫,眩瞀不省。以若形證,恐非時日可痊,人旣不稱,在所斥退,病又難强,不宜遲廻。玆敢忘僭冒溷,仰干威尊。伏乞聖慈,曲垂鑑察,亟遞臣吏曹參判之任,俾公私得以兩幸,不勝大願至祝。臣無任云云。答曰,省疏具悉。所請依施。
上在景福宮。停常參·經筵。
傳于鄭元和曰,廟宮秋展謁,再明日爲之。
傳于鄭元和曰,政官牌招開政。
金學洙啓曰,行大司憲金益容,行大司諫李源逸,旣入闕中,不爲傳啓,直爲出去,事甚未安。竝推考,何如?傳曰,允。
鄭元和啓曰,假注書金錫龍有身病,勢難察任,今姑改差,何如?傳曰,允。
傳于鄭元和曰,摠理大臣入侍。
傳于鄭元和曰,別兼春秋閔啓鎬減下。
傳于鄭元和曰,翰林,竝陞六。
傳于鄭元和曰,前檢閱李貞稙·李茂魯·閔宗植,竝別兼春秋差下。
鄭元和啓曰,前檢閱李貞植·李茂魯·閔宗植,竝別兼春秋差下事,命下矣。令該曹口傳單付牌招,推移入直,何如?傳曰,允。
吏曹口傳政事,別兼春秋三單,李貞植·李茂魯·閔宗植。
兵曹口傳政事,副司果李貞植·李茂魯·閔宗植,以上竝單付。
傳于鄭元和曰,呈告藝文提學許遞,今日政差出。
傳于鄭元和曰,呈告同春秋許遞,今日政差出。
傳于鄭元和曰,敦寧都正許遞,今日政差出。
傳于鄭元和曰,正字博士外,玉堂竝許遞,今日政差出。
傳于,鄭元和曰,臺諫竝許遞,今日政差出。
鄭元和啓曰,摠管畿沿海防事務金善根,疏批已下,卽爲牌招,傳授密符及敎諭書,何如?傳曰,允。
吏曹口傳政事,交涉衙門主事單朴準禹。
兵曹口傳政事,親軍西營哨官二單,金貞燦·裵尙淳。
愼炳佑,以弘文館言啓曰,下番闕直,事甚未安。修撰李勝宇·柳觀秀,副修撰南周元·李承九,竝卽牌招,推移入直,何如?傳曰,允。
又以吏曹言啓曰,南學敎授李秀洪,以其身病,呈狀乞遞,改差,何如?傳曰,允。
又以吏曹言啓曰,成均館典籍李泰燮,東學敎授金宗圭,俱以身病,呈狀乞遞,竝改差,何如?傳曰,允。
又以吏曹言啓曰,繕工監假監役官鄭澓·姜周永,西部都事金永國,俱以身病,呈狀乞遞,竝改差,何如?傳曰,允。
有政。吏批,行判書尹秉鼎在外未肅拜,參判閔泳煥進,參議金喆熙牌招不進,右副承旨愼炳佑進。啓曰,行判書尹秉鼎在外未肅拜,參議金喆熙牌招不進,小臣獨政未安,何以爲之?敢稟。傳曰,仍爲之。
愼炳佑,以吏批言啓曰,忠淸道沔川居幼學愼在一呈狀內,矣身父行副護軍宗馧,今年爲一百歲,而見漏於本道應資老人抄啓中云,故考見帳籍,則其年果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。以宋秉璿爲大司憲,趙鍾弼爲大司諫,金春熙爲執義,徐廷厚爲司諫,尹錫圭·金泰煥爲掌令,洪祐楨·張斗植爲持平,李瑞永爲獻納,李敏英·曺璟承爲正言,金寅植爲應敎,李勛卿爲副應敎,李源憙爲校理,宋奎會·朴彝陽爲副校理,任大準·白奎洙爲修撰,李龜相·朴齊璟爲副修撰,尹相翊爲敦寧都正,南廷益爲同春秋,鄭海崙爲藝文提學,尹榮大爲典籍。行護軍鄭海崙·閔泳商·李淳翼,已上今超資憲,正卿陞擢事,承傳。前假監役沈佑澤,今超通政。年七十,侍從臣沈相穆本生父推恩移施事,承傳。
兵批,行判書金箕錫病,參判李鍾健入直進,參議李東淵病,參知鄭顯英病,同副承旨鄭元和進。以金允熙爲草芝兵使。同知單洪敬源,加設單愼宗馧。僉知二單,趙溶彩·尹恒善。大護軍金益容·鄭海崙·閔泳商·李淳翼,護軍李源逸,副護軍黃善卿·白寀鎭·嚴錫晉·沈佑澤,副司直徐宜淳·趙光眞·吳鎭東·申星雨·宋琯玉·金順豹·任大準·金天洙·林永相·申錫淵·李鳳奎·金炳秀·金奎濚,副司果韓兢烈·朴秉協·李勝宇·柳觀秀·南周元·李承九·李錫英,以上竝單付。
吏批,再政。以金廷圭爲工曹〈參〉議,金宗圭爲司僕正,金基龍爲軍資正,尹升求·李以鳳爲假監役,朴駿彬爲西部都事,兼贊善單宋秉璿,贈吏議,閔彦鎬贈吏參例兼,故僉知閔致訥,贈吏議,已上工曹判書閔應植本生祖考曾祖考推恩移施事,承傳。
愼炳佑啓曰,玉堂上下番俱空,事甚未安。新除授應敎金寅植,副應敎李勛卿,校理李源憙·李中斗,副校理宋奎會·朴彝陽,修撰任大準·白奎洙,副修撰李龜相·朴齊璟,竝卽牌招,推移入直,何如?傳曰,允。
鄭元和,以兵曹言啓曰,今八月十一日大駕詣宗廟展謁,仍詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣?而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,別營步軍二哨,騎士一番左營使率領,爲先廂,別營步軍二哨,騎士一番後營使率領,爲後廂,禁軍二番隨駕,別抄軍一哨磨鍊,別營使率該營步軍一哨,騎士一番留陣,餘軍留營置之。
又以兵曹言啓曰,今八月十一日大駕詣宗廟展謁,仍詣景慕宮展謁時,王世子隨駕時陪衛,依前例磨鍊,而禁軍及先後牌軍兵,連以隨駕禁軍及前後廂軍兵仍用矣。今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
又以內務府言啓曰,電線方始設矣。副護軍李容稙,以大員差送,與中國派員,一同檢飭,以爲句管,何如?傳曰,允。
愼炳佑,以禮曹言啓曰,今八月初五日日次儒生殿講以製代講入格幼學康弘㶅·黃大永·洪鍾郁·金昌龍,竝付之進士榜末事,命下矣。依例付之今番增廣監試覆試進士榜末,以爲一體放榜之意,敢啓。傳曰,知道。
又以禮曹言啓曰,卽接新榜進士朴道權所志,則以爲,矣身今番增廣監試覆試入格,而應榜時名字,將欲改以敦秉,依已例自本曹啓稟釐正爲辭矣。依所訴,原榜目中改付標以入之意,敢啓。傳曰,知道。
又以禮曹言啓曰,今此增廣監試覆試榜目中,無初試與一解,兩赴陳試冒赴人參榜之說,狼藉入聞,故仍令四館所,詳査以報矣。卽接其所報,則以爲,松禾幼學宋榮秀,谷山幼學崔宇,寧邊幼學梁禮浩,江西幼學任宗憲,平壤幼學金濟說,忠州幼學金炳瓚,忠州幼學趙冕國,公州幼學吳相翊,平澤幼學李道熙,永興幼學權永鎬,俱無應赴之初試,泰仁幼學姜文會,以陳試許赴人,疊呈於兩所,至於俱中,槐山幼學韓用官,以陳試勿施人,初不許赴而冒參,仁同幼學安德柱,以遭故不赴會之意,呈出陳試,而肆然冒赴,俱爲參榜云矣。名以士子,事之駭悖,至於此極,其在正士習懲後弊之道,不可仍置。上項十三人,一竝拔去原榜,付標以入,而其罪狀,令該曹依律勘處,何如?傳曰,允。
又以禮曹言啓曰,卽接新榜進士吳勛相所志,則以爲,矣身今番增廣監試覆試入格,而應榜時名字,將欲改以弼相,依已例自本曹啓稟釐正爲辭矣。依所訴,原榜目中,改付標以入之意,敢啓。傳曰,知道。
又以戶曹言啓曰,各道年分事目,從當磨鍊以入矣。災傷覆審,勿送敬差官,專委道臣,旣成近例,今年亦依此擧行事,分付,何如?傳曰,允。
又以統理交涉通商事務衙門言啓曰,濟衆院主事朴準禹,本衙門主事加差下,令該曹口傳下批,何如?傳曰,允。
又以統理交涉通商事務衙門言啓曰,濟衆院主事朴準禹,本衙門主事移差。其代,幼學朴永培差下,令該曹口傳下批,何如?傳曰,允。
又以親軍前營言啓曰,本營屬楊花鎭別將浪昌寬,電桿所需運致等節,令飭多日,不卽擧行,莫重急務,以致稽延時日,究厥罪狀,極爲痛駭。該別將爲先汰去,移送秋曹,照律刑配,何如?傳曰,允。
總管畿沿海防事務金善根疏曰,伏以臣以蔭散,冒干威尊,一暴情實,已極濫猥,何敢更事煩瀆,重犯逋慢之罪乎?自伏奉批旨,尤不任震惕。職務旣係創設,鈐轄自有兵制,則歷數前後,如臣地而據是職者,實罕覩也。臣若徒懷嚴畏,恬然出膺,則縱云任他嗤點,其於後來譏評,將何辭而辨解乎?仰念洪恩則邱山猶輕,俯循私分則天淵有限,衷情所迫,不能按住,玆敢申控。惟聖明,諒臣惶隘之狀,亟遞臣海防之任,以幸公私,不勝攢祝。臣無任云云。答曰,省疏具悉。此與將任有異,何必如是爲煩也?卿其勿辭,卽速行公。
同敦寧趙定熙疏曰,伏以臣向伏奉金吾除旨於荒野訟愆之中,繼以飭諭諄複,寵命曠絶,洪惟我殿下,以聖德至仁,必欲使無物不得其所,拯臣於坑坎之中,起臣於廢棄之地,殆若寒灰之得燃,枯木之着花,前後蒙被,天地之大,河海之深,未足以喩其包涵也。固當蹶叨謝,頌戴洪造,而顧臣情踪,萬無承膺之路,屢犯違傲之科,罪上添罪,罔知死所。聖度恢弘,不惟不加威罰,旋蒙恩諒,卽賜鞶裭,臣於是遂分自靖,庶畢餘喘。曾未幾何,春曹恩誥,敦府特旨,聯翩於一旬之內,湔拂之勤,眷記之遍,又豈夢想之所敢期哉?臣誠惝怳驚懍,五內失守,直欲鑽地而不可得矣。噫,臣雖冥頑,旣非木石禽獸而冥然若不感恩遇,頑然若不知義分,一直違抗,莫之變動,豈有他哉?臣之遭罹有不獲已者。辜犯則塗人耳目,醜衊則爲世指點,今雖雨露以潤之,山藪以容之,旣虧之質,不可復全,旣穢之身,不可復潔,何可以彯結周行,自同恒人,亦何敢藉手而進身乎?矧惟愼賞必罰,寔政刑之要,崇廉懲貪,乃風化之本,臣之所望於國家,與治而同道者,殆亦不出於此,而反以釁咎之蹤,復玷淸明之朝,則唾罵之來,猶屬臣身,顚倒之譏,豈不上累?必當屛跡息影,永謝班綴,不敢以重貽壞於四維之化,庶幾爲萬分之一。不報之報,臣之斷斷血忱,可質於神明,日月之照,亦當有以俯燭而愛憐之矣。今玆恩命之下,欲變其素守,冒沒放倒,其如廉防何哉?欲膠固迷執,復事逡巡,其如義分何哉?臣情到此,吁,亦窮且慼矣。曠日虛縻,冞增惶隘,進伏城闉,申暴危衷。伏望聖慈,俯賜愍諒,亟許鐫免見職,永刊仕籍,以全終始之澤,仍治逋慢之罪,以肅朝綱,以安私分焉。臣無任云云。答曰,省疏具悉。往事何必爲引?卿其勿辭行公。
乙酉八月初九日辰時,上與王世子詣眞殿。茶禮自內親行入侍時,行都承旨閔丙奭,左承旨朴周陽,右承旨鄭夏源,左副承旨金學洙,右副承旨愼炳佑,同副承旨鄭元和,假注書金錫龍·李日彦,記事官李茂魯·閔宗植,原任直閣李喬翼·李承純·李鎬翼·金永哲,檢校直閣金文鉉·朴鳳彬,直閣沈相瓚,原任待敎李秉文,檢校待敎趙東冕·金宗圭·金用圭·金弼洙,待敎鄭寅昇,以次侍立。時至,通禮跪請出次,上具翼善冠·衮龍袍,出齋殿。通禮導上詣板位,跪啓請鞠躬四拜興平身,上行四拜禮,王世子行四拜禮,宗親·儀賓·二品以上皆行四拜禮。通禮導上詣盥洗位,上盥洗訖,通禮導上詣第一室尊所監酌,仍詣神位前北向跪。通禮跪啓請三上香,丙奭奉爵跪進,上以授元和,跪受奠于案上,連獻三爵如儀訖。通禮跪啓請俯伏興平身,上俯伏興平身。次詣第二室第三室第四室第五室第六室,竝如上儀訖。通禮導上降復位,跪啓請鞠躬四拜興平身,上行四拜禮,大臣·閣臣·宗親·儀賓·二品以上,皆行四拜禮訖。通〈禮〉跪啓請禮畢,領議政沈舜澤進前奏曰,侵晨勞動,親將祼禮,聖慕克伸,聖體,若何?上曰,一樣矣。連日潦雨太支離矣。今已快晴,甚幸矣。舜澤曰,伏幸矣。通禮導上還入齋殿,諸臣以次退出。
乙酉八月初九日申時,上御乾淸宮。摠理大臣入侍時,同副承旨鄭元和,假注書李日彦,記注官朴斗杓,記事官車驥衡,摠理內務府事沈舜澤,以次進伏訖。上曰,史官分左右。仍命大臣進前,舜澤曰,日氣自早晴好,向晩驟雨又作,午間聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。上曰,內務府旣新設矣。新設凡節,必多未備,與諸堂郞,爛加商議,作一章程,俾圖終始之效也。舜澤曰,果不無未備者,而聖敎如此,謹當相議後,以章程稟定矣。仍奏曰,卽見嶺伯謄報,水災又有之,而卽一滄桑之劫也。前此家戶之漂頹,人命之渰死,至宣綸言,曠絶懇摯,又特下內帑錢別恤之,庶幾幽明俱無餘憾,而日月未幾,懷襄又至此,比前尤甚,萬萬驚慘。且良田沃壤,多有永棄,假量爲二千餘結云爾,則與今年被災,明年還稅有異,泥生起墾,茫然無期,在國計大有關係,誠爲憂悶矣。上曰,嶺南之洊罹水災,漂頹渰死,又何若是夥多也?國計未暇爲悶,慘惻之極,寤寐不能弛。前或有如此之甚否?舜澤曰,久遠事雖未能記有,近而稱丙辰水災,而天運流行,往往然矣。仍奏曰,纔以電線始役大員差下事,草記啓下,而側聞畿內則材木幾皆措備,庶不至延拖。然兩西則先自樹木,實難易得,以運以斲,尙多未辦云。竊恐上國人,有不諒我國事勢之慮,玆役未竣之前,誠極憧憧矣。上曰,然矣。民之趨事,必多貽弊,而不日竣役,則誠幸矣。舜澤曰,民弊至勤宸念,臣固欽頌,而此在諸道臣措處之如何矣。仍奏曰,行護軍鄭海崙·閔泳商·李淳翼,竝正卿陞擢,何如?上曰,依爲之。出擧條舜澤曰,前承旨沈相穆,前正言李敏奎,當爲推恩,而所后家無可施,依近例移施其本生,何如?上曰,依爲之。出擧條舜澤曰,工曹判書閔應植,當爲貤贈,而所后家無可施,依近例移施其本生,何如?上曰,依爲之。出擧條元和奏曰,史官趁不待令,下詢屢次切嚴,事未前有,萬萬駭然。當該史官,所當重勘,而本院請推之外,無他可施之罪,何以爲之乎?上曰,竝拿處,可也。出擧條上曰,史職禁直,俱是嚴謹,而旣不面看交替,又不趁卽待令,事體道理,豈敢若是?萬萬駭然矣。舜澤曰,趁不待令之兼史,未知誰某,而自政院,苟能先事察飭,豈至於此乎?當該失飭之承宣,施以重推之典,何如?上曰,依爲之。出擧條上命大臣就座,又命諸臣就座,以次退出。
上在景福宮。停常參·經筵。
藥房提調李秉文,右副承旨愼炳佑啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
愼炳佑啓曰,大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
又啓曰,判敦寧李鎬俊,除拜後過三日不爲出肅,依定式推考警責,仍卽牌招察任,何如?傳曰,允。
鄭元和啓曰,禁直法意,何等嚴重?而尙瑞主簿閔泳國,謂以移職,不待面看交替,徑先出去,新除授別提任在準,除拜多日,謂有身病,不卽入來,以致闕直之境,揆以法意,萬萬駭然。竝所當重勘,而本院請推之外,無他可施之罰,何以爲之?而雖以兵曹入直堂上言之,常時不能操飭,有此無前之擧,亦涉未安,從重推考。新除授尙瑞主簿王性濬在外,何以爲之?敢稟。傳曰,允。拿處。令該曹口傳,他司相換。
愼炳佑,以內醫院提調意啓曰,副提調閔丙奭,今日問安,不爲仕進,卽爲牌招,何如?傳曰,允。
傳于鄭元和曰,司譯都提調有闕之代,領議政爲之。
傳于鄭元和曰,惠商公局之設,亶爲護制商民,而近聞浮雜無賴之輩,動輒投托,滋弊多端,以至京外騷擾,誠極駭歎。向因廟奏,有所處分,而此不可因循任置。該公局屬之內務府,稱之以商理局,閒散冒錄之弊,一切痛革,原商顧恤之方,另加商確,令該局成節目以入。
鄭元和啓曰,摠管畿沿海防事務金善根牌不進推考傳旨,今方捧入,而密符及敎諭書傳授,一時爲急,如是違牌,事甚未安。更爲牌招,何如?傳曰,允。
鄭元和啓曰,應敎金寅植,時在忠淸道木川地,校理李源憙,時在淸風地,副修撰李龜相,時在慶尙道星州地,竝斯速秉馹上來事,下諭,何如?傳曰,竝許遞。
又啓曰,假注書李日彦有身病,勢難察任,今姑改差,何如?傳曰,允。
李日彦改差,代以朴暾陽爲假注書。
傳于鄭元和曰,右承旨許遞,前望單子入之。
承旨前望單子入之,朴容大落點。
愼炳佑啓曰,新除授承旨朴容大,資是嘉義,行都承旨閔丙奭,乃是嘉善,座次有違格例,何以爲之?敢稟。傳曰,新除授承旨許遞,前望單子入之。
承旨前望單子入之,金永穆落點。
傳于鄭元和曰,海防摠管金善根,屢違牌召,尙不肅命,是何道理?仍以前牌催促,如有違牌,勿爲呼望。
傳于鄭元和曰,明日出宮內門路,以崇陽門爲之。
以司謁口傳下敎曰,自今爲始,廟宮動駕時留陣,以鍾路南街爲之事,分付。
以李茂魯·金持元囚單,傳于鄭元和曰,飭已施矣,分揀放送。
愼炳佑,以宗廟署都提調意啓曰,明日秋展謁時,廟司四員,不可不備,而令李海祚身病沈重,不得進參,合有變通之道。令李海祚,令該曹口傳相換,以爲及時擧行之地,何如?傳曰,允。
吏曹口傳政事,宗廟令李海祚,司饔別提尹相耇已上相換,尙瑞主簿王性濬,引儀李應淳已上相換事,承傳。
愼炳佑,以奎章閣言啓曰,守宮檢校直閣洪殷謨,待開門牌招,何如?傳曰,允。
又以禮曹言啓曰,卽接寶城幼學李容向所志,則以爲族姪命集,嫡妾俱無子,以其同姓十二寸弟喜啓第二子鍾烈,欲爲繼後,兩家諸族,相議完定,而生養父母俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受明有可據而不得登聞者,許令該曹,論理草記事,載在法典,而門長李容向所訴旣如此,李喜啓第二子鍾烈,立爲李命集之後,何如?傳曰,允。
又以禮曹言啓曰,卽接禮山幼學金魯元所志,則以爲同姓五寸姪瑀喜,嫡妾俱無子,以其同姓八寸弟夔喜第二子商采,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受明有可據而不得登聞者,許令該曹論理草記事,載在法典,而門長金魯元所訴旣如此,金夔喜第二子商采,立爲金瑀喜之後,何如?傳曰,允。
鄭元和,以親軍前營言啓曰,謹依下敎,本營屬楊花鎭別將浪昌寬,移送秋曹之意,敢啓。傳曰,知道。
又以親軍別營言啓曰,本營騎士將李貞祜,身病猝重,勢難察任,改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
兵曹口傳政事,親軍別營騎士將單李鏘熙。
鄭元和,以義禁府言啓曰,明日動駕時,本府都事,以大駕各差備全數進參,而王世子各差備都事,無以推移。假都事六員,令該曹口傳差出,以爲擧行,何如?傳曰,允。
又以義禁府言啓曰,保放罪人朴寅煥,當爲還囚議處以入,而病勢一向未差,仍爲保放之意,敢啓。傳曰,知道。
義禁府啓目,向前朴寅煥,亦兵丁討索,稱以冤枉,軍心騷撓,歸之訛言,囚供雖極,發明海防,旣有論啓,其在法意,難以全恕。以此照律,何如?判付啓依允。
義禁府啓目,興仁之門禜祭大祝金奎濚,謁者朱雲煥等原情云云。傳旨內辭緣,泛稱遲晩,金奎濚段,所當請刑是白乎矣,曾經侍臣,勿爲請刑,載在法典,議處,朱雲煥段,刑推得情,何如?判付啓依允爲旀,朱雲煥段,除刑推議處爲良如敎。
判府事金炳始箚曰,伏以臣頃者箚籲,罄暴實懇,肝膈無隱,而誠淺詞陋,未能格回聰聽,復此煩溷,極知臣僭踰,而抑有不容緘默者,餉務之從初隳曠,槃泊于今,已是臣傷廉沒恥取譏貪戀者也。今又諉以幹當有人,關決無涉,復恬然蹲仍,則人將置臣於四維之外。臣雖冥蠢,鼎鐺亦有耳矣。至如舌院之任重務殷,欲使臣辦理,是何異責芻人,以應對周旋?臣今憊矣,瓠落日甚,痰火內煎,神精耗脫,風邪表攻,支節拘攣,腕顫目眊,動止癡鈍,尋常署字,尙多錯謬,況可望醻接機要,裁剸繁劇也哉?玆敢冒陳荐牘,仰瀆崇聽。伏乞聖慈,特垂體諒,將臣所帶親軍譯院兩提擧,亟賜鐫改,耦幸公私,千萬至祝。取進止。答曰,省籲具悉卿懇。愼節奉慮,所辭諸務,何可竝解?舌院提擧之任,今姑勉副,卿其安心調理。仍傳于鄭元和曰,此批答,遣史官傳諭。
上護軍金有淵疏曰,伏以六月大政,命臣爲謝恩正使,是往役也,不遑言私,況宿趼也,復詎敢辭?第臣貞痼之疾,最忌風寒。粵在戊辰承乏節行時,以氣血之未甚衰,猶能勝病,僅竣專對而生還矣。距其間今十八年,年不欺衰,衰不欺病,病本疝癖,衰加別症,氣愈綴而喘咳,血漸涸而痿痺,受風則呼吸欲絶,觸寒則肢體俱戰,每因勞逸,劇歇無常,奄奄然癃癈之物耳。臣嘗讀詩,至膂力方剛,經營四方,輒艶慕而願效之,奈此衰與病何哉?自諉以夷險不擇,强策於遼薊氷雪,中塗狼狽,立見之勢,非但臣性命之憂而已。設令王靈攸曁,僥倖得抵彼貢賀之庭,所謂仗皇華節者,乃蹩躄之一脚,尫羸之半鬼,其爲駭殊俗而損國體,尤豈細故也哉?奉旨徊徨,轉益悶隘,萬不獲已冒悚控實。伏乞聖慈,諒斯矜斯,亟改臣使銜,俾公私兩妥焉。臣無任云云。答曰,省疏具悉。所請依施。
上在景福宮。停常參·經筵。
大駕詣宗廟入齋室後,藥房·內務府·內閣·政院·玉堂口傳問安。答曰,知道。世子宮入幕次後,藥房·內務府·內閣·政院·玉堂·春坊口傳問安。答曰,知道。大王大妃殿·王大妃殿,遣承旨問安。答曰,知道。展謁還入齋室後,藥房·內務府·內閣·政院·玉堂口傳問安。答曰,知道。世子宮展謁還入幕次後,藥房·內務府·內閣·政院·玉堂·春坊口傳問安。答曰,知道。仍詣景慕宮,入齋室後,藥房·內務府·內閣·政院·玉堂口傳問安。答曰,知道。世子宮入幕次後,藥房·內務府·內閣·政院·玉堂·春坊口傳問安。答曰,知道。展謁還入齋室後,藥房·內務府·內閣·政院·玉堂口傳問安。答曰,知道。世子宮展謁還入齋室後,藥房·內務府·內閣·政院·玉堂·春坊口傳問安。答曰,知道。還宮後,藥房·內務府·內閣·政院·玉堂口傳問安。答曰,知道。世子宮還宮後,藥房·內務府·內閣·政院·玉堂·春坊口傳問安。答曰,知道。
愼炳佑啓曰,司僕寺內乘來言,捲簾,取稟。傳曰,捲三面。
又啓曰,三品官之毋得過三日循例請牌,曾有定式矣。敦寧都正尹相翊,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,應敎·校理一員,副修撰一員未差,玉堂上下番俱空,事甚未安。副應敎李勛卿,校理李中斗,副校理宋奎會·朴彝陽,修撰任大準·白奎洙,副修撰朴齊璟,竝卽牌招,推移入直,何如?傳曰,允。
又啓曰,假注書朴暾陽,時無職名,令該曹依例付軍職,冠帶常仕,何如?傳曰,允。
金學洙啓曰,臣以大王大妃殿·王大妃殿問安進去,下直之意,敢啓。傳曰,知道。
愼炳佑啓曰,卽者義禁府都事來言,今日動駕時,衛外擊錚罪人金昌憲等一百五十三名,依例移送秋曹云矣。敢啓。傳曰,知道。
傳于朴周陽曰,奉朝賀金尙鉉肅謝日進謝箋,當親受於便殿矣。該房知悉,侍衛置之。
愼炳佑啓曰,摠管畿沿海防事務金善根,奉牌闕外,謂以重任難冒,情蹤危蹙,無意承膺,飭敎之下,如是逡巡,誠極來安。所當重勘,而本院請推之外,無他可施之罰,何以爲之?敢稟。傳曰,招致,啓板前問啓以入。
傳于愼炳佑曰,問啓置之,肅單捧入。
傳于愼炳佑曰,都承旨許遞,前望單子入之。
承旨前望單子入之,趙準永落點。
傳于愼炳佑曰,開城留守有闕之代,協辦內務府事閔泳煥除授。
傳于愼炳佑曰,吏曹參判有闕之代,前望單子入之。
吏曹參判前望單子入之,李容直落點。
傳于愼炳佑曰,兼輔德有闕之代,前望單子入之。
傳于愼炳佑曰,黃海監司尹宇善,知春秋除授。
傳于愼炳佑曰,黃海監司有闕之代,知敦寧趙敬夏除授。
朴周陽,以奎章閣言啓曰,大駕今已還宮,守宮檢校直閣洪殷謨,依定式減下,何如?傳曰,允。
又以奉常寺提調意啓曰,祭享所用秋等中脯,今月十一日始造之意,敢啓。傳曰,知道。
愼炳佑,以兵曹言啓曰,卽接北所衛將李晦信牒報,則本所字內承化門東邊內宮墻三間許頹圮云。爲先令紫門監,杻把子及長木堅實圍排,把守則建春門入直軍十名除出,限修築間嚴加守直之意,敢啓。傳曰,知道。
又以親軍別營言啓曰,因兵曹草記,承化門東邊內宮墻三間許頹圮處,建春門入直軍十名除出,將校一人率領,限改築間嚴加守直之意,敢啓。傳曰,知道。
又以義禁府言啓曰,卽接月令醫員崔奎承手本,則以爲時囚罪人金奎濚,猝得挾食,又添泄瀉,目下症形,實爲危劇云。罪人病勢如此,則一邊保放,一邊草記,載在法典矣。金奎濚姑爲保放之意,敢啓。傳曰,知道。
吏曹啓目,吏曹佐郞具廷喜名字,改以用喜,副司果趙宗和名字,改以爚,前都事金彦植名字,〈改以〉鍾吉,前假監役金在完名字,改以在升,前假監役尹天吉名字,改以天祿,前守門將林東鉉名字,改以廷洵,出身李武鎬名字,改以景鎬事爲等如告狀,依例令藝文館給帖,何如?判付啓依允。
乙酉八月十一日午時,大駕與王世子,詣宗廟·景慕宮秋展謁擧動入侍時,行都承旨閔丙奭,行左承旨金永穆,右承旨朴周陽,左副承旨金學洙,右副承旨愼炳佑,同副承旨鄭元和,記事官宋世鉉,假注書朴暾陽,記事官李貞稙·李茂魯·閔宗植,檢校直閣金文鉉,直閣沈相瓚,檢校待敎金用圭,待敎鄭寅昇,修撰任大準,以次侍立。時至,通禮跪啓請外辦,上具翼善冠·衮龍袍,乘輿出永化門。藥房提調李秉文,副提調閔丙奭,進前奏曰,侵早勞動,聖體,若何?上曰,一樣矣。仍出崇陽門,通禮跪啓請降輿乘輦,上降輿乘輦。由維和門·興禮門,出光化門進發,至宗廟大門外,通禮跪啓請降輦乘輿,上降輦乘輿。入廟大門,至齋室,通禮跪啓請降輿,上降輿。入齋室,展謁時至,通禮跪啓請出次,上具冕服以出,仍步詣東神門外。丙奭曰,侍衛軍兵,使之待令于西神門外乎?上可之。通禮跪啓請執圭,丙奭進圭,上執圭,入詣版位西向立,行四拜禮,陞詣殿內,各室奉審訖。由西神門,步詣永寧殿版位西向立,行四拜禮,陞詣殿內各室奉審訖。還出東神門外,釋圭,丙奭受圭。領議政沈舜澤,判府事金弘集·金炳始,進前奏曰,廟展旣成,宸慕克伸,群情胥悅,曷有其極?侵早勞動,聖體,若何?上曰,一樣矣。上曰,大臣先退。仍乘輿,至南神門外,降輿,步過乘輿,入齋室。離發時至,通禮跪啓請出次,上具翼善冠·衮龍袍,乘輿出廟大門,至下輦所。通禮跪啓請降輿乘輦,上降輿乘輦。進發,至景慕宮下輦所。通禮跪啓請降輦乘輿,上降輦乘輿。入宮大門,至齋殿門外,通禮跪啓請降輿,上降輿。入齋殿,展拜時至,通禮跪啓請出次,上具冕服以出。通禮跪啓請執圭,丙奭進圭,上執圭。入就版位,行再拜禮,陞詣殿內,命閣臣捲帳奉審訖。上釋圭,丙奭受圭。上還入齋殿,傳曰,侍衛軍兵,令各其營別饒次題給。還宮時至,通禮跪啓請出次,上具翼善冠·衮龍袍,乘輿出宮大門,至下輦所。通禮跪啓請降輿乘輦,上降輿乘輦。進發,至宗廟前路,降輦步過洞口,乘輦進發,入光化門·興禮門·維和門,至崇陽門,丙奭請出標信解嚴。上入崇陽門,還內,諸臣以次退出。
上在景福宮。停常參·經筵。
金永穆啓曰,右承旨朴周陽,左副承旨金學洙,同副承旨鄭元和,今日不爲仕進,竝卽牌招,何如?傳曰,允。
又啓曰,行都承旨趙準永,時在開城府任所,交龜後斯速乘馹上來事,下諭,何如?傳曰,允。
吏曹,知春秋單尹宇善,今加資憲除授事,承傳。
吏曹,黃海監司單趙敬夏,開城留守單閔泳煥,已上除授事,承傳。
注書宋世鉉病,代以朴宗玕爲假注書。
兼輔德前望單子入之,閔丙奭落點。
兵曹口傳政事,親軍別營騎士將單金秉沃。
鄭元和,以侍講院言啓曰,新除授行兼輔德閔丙奭,卽爲牌招察任,何如?傳曰,允。
又以禮曹言啓曰,再次禜祭後,旋卽開霽,日候淸朗,報謝之節,當爲磨鍊,而初次禜祭後,報謝旣以更擇擧行事,啓下矣。初·再次報謝,當爲合設,四門報謝祭吉日,令日官韓應翼推擇,則今八月十九日爲吉云,以此日設行,而祝文中,措辭撰出,謹依受敎,受香後勿閉城門事,一體知委擧行,何如?傳曰,允。
又以禮曹言啓曰,傳曰,奉朝賀金尙鉉,肅謝日進謝箋,當親受於便殿矣。該房知悉,侍衛置之事,命下矣。肅謝日字,自本家,擇定於今十三日云,依此擧行事,分付,何如?傳曰,允。
又以奉常寺提調意啓曰,各陵園秋夕祭享所用藥果煎造後,進上看品藥果二十立,依定式封進之意,敢啓。傳曰,知道。
又以弘文館言啓曰,上番闕直,事甚未安。應敎·校理一員未差,副應敎李勛卿,校理李中斗,副校理宋奎會·朴彝陽,竝卽牌招,推移入直,何如?傳曰,允。
又以兵曹言啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,侍衛·陪衛與留陣軍兵等處,乾犒饋分給之意,敢啓。傳曰,知道。
又以義禁府言啓曰,尙瑞主簿閔泳國,別提任在準等,竝拿處事,傳旨啓下矣。任在準今方待命拿囚,閔泳國下去京畿通津地云,依例發遣府羅將,拿來,何如?傳曰,待待命拿囚。
廣州留守閔致序疏曰,伏以臣之待罪東臬,周歲有奇,蔑效涓埃,酬報徒積,邱山辜負,夙宵懍慓,惟譴罰是俟,千萬非常之典,特授居留之任,仍超正卿之資,有若朱瑯瑘之以高第入爲馮翊,元石州之以治最陞加。司空恩誥遠降,一營動色,臣身雖極榮矣,於臣心能不懼乎?夫蔭調之陞宰列而按藩維已是罕例,矧玆漢南府,爲關防要地,藏器甲而嚴節制,庤金穀而備緩急,周之東郊保釐,宋之北門鎖鑰,制置略倣,故其品梯綦隆,責任愈重,苟非通才鍊識爲世所推者,莫宜居之。且今憂虞孔棘,陰雨迨備,是豈如臣無似所可一分堪當,一日冒據也哉?且此八座之秩,有德者始可懋矣,有功者亦可待矣。臣以何德何功而敢爲濫竽乎?臣本單寒,倖藉餘蔭,歷典州郡,已足志願,逮我聖上偏紆陶鎔之澤,濫叨冥升,罔非踰分,至於今番特命而極矣。古人以盈滿爲深戒,雖其才德足以幹當,未嘗不逡巡循墻。臣無尺寸之長,徒忝異渥,過福之災,理所必至,此臣所以遇榮增怵,不啻若淵谷之在前也。噫,臣之蒙被恩造,高厚莫量,赴蹈磨放,在所不辭,惟其恣性愚魯,器量淺短,位彌崇而責尤丕,任逾鉅而力益弱,止竟僨敗後乃已,豈可一往貪怙,自貽朝廷之累哉?且臣狗馬之齒,已迫七旬,自經昨冬,大病奄成癃廢,肢體焉拘攣不遂,神識焉昏霿無省,按例署判,每致淹滯,遇事提檢,率多遺錯,重以潦熱驅頓之餘,宿祟又添新症,奄奄若垂絶之狀,納節體嚴,不敢不羿入城闉,而時月蘇完,萬無其望,雖欲附陳就之義,亦不可得矣。玆敢冒悚臚實,仰干崇嚴,伏乞聖明,念重任之不宜濫超,察微懇之非出飾讓,亟將臣新除爵秩,劃賜鐫斥,俾公私兩幸,不勝區區至祝。臣無任云云。答曰,省疏具悉。卿其勿辭察任。
同敦寧趙定熙疏曰,伏以臣於敦府恩除,怵義齎羞,雖不得不黽勉冒膺,而滿心悚恧,汔今靡措。第臣本無敦寧,以格當遞。玆敢略陳短章,仰瀆崇嚴。伏乞聖慈,亟令該曹,照例遞改,俾存公格,以安私分焉。臣無任云云。答曰,省疏具悉。所請依施。
上在景福宮。停常參·經筵。
金永穆啓曰,左副承旨金學洙,今日不爲仕進,卽爲牌招,何如?傳曰,允。
以右承旨朴周陽,左副承旨金學洙牌不進罷職傳旨,傳于鄭元和曰,只推。
鄭元和啓曰,奉朝賀金尙鉉,今方謝恩,而禮房承旨進詣崇陽門外,敎書傳授之意,敢啓。傳曰,知道。
傳于愼炳佑曰,再明日眞殿茶禮,當自內親行矣。該房知悉,時原任大臣·閣臣·宗親·儀賓·二品以上入參。
傳于愼炳佑曰,再明日眞殿茶禮時,東宮當自內行禮矣。該房知悉,春·桂坊及相禮,使之待令。
傳于愼炳佑曰,再明日館學儒生應製,通方外爲之,試紙,用大好紙,勤政殿命官爲之。
傳于愼炳佑曰,都承旨·左副承旨許遞,前望單子入之。
承旨前望單子入之,趙準永·南奎熙落點。
愼炳佑啓曰,行都承旨趙準永,時在開城府任所,交龜後斯速乘馹上來事,下諭,何如?傳曰,允。
傳于愼炳佑曰,呈告判義禁許遞,前望單子入之。
傳于愼炳佑曰,發遣吏郞,諸執事淸齋與否,摘奸以來。
愼炳佑,以義禁府言啓曰,卽接月令醫員崔奎承手本,則以爲時囚罪人朱雲煥,素患痰癖之症,又添毒感,任在準屢朔痢疾,又添瘧疾,目下症形,俱爲危劇云。罪人病勢如此,則一邊保放,一邊草記,載在法典矣。朱雲煥·任在準等,姑爲保放之意,敢啓。傳曰,知道。
乙酉八月十三日未時,上御乾淸宮。奉朝賀進謝箋親受入侍時,行左承旨金永穆,右承旨朴周陽,右副承旨愼炳佑,同副承旨鄭元和,假注書朴暾陽·朴宗玕,別兼春秋李茂魯·閔宗植,檢校直閣金文鉉,檢校待敎金弼洙,修撰白奎洙,以次侍立。引儀唱引進箋奉朝賀金尙鉉,入就位,行四拜禮訖。讀箋官陞詣殿前讀箋,引儀唱引進箋奉朝賀行四拜禮訖。通禮跪啓禮畢,上命司謁,引奉朝賀入侍,尙鉉之從孫竝伏楹內訖。上曰,史官分左右。仍敎曰,奉朝賀進前,其子姪隨入者,扶腋,可也。尙鉉進前奏曰,日氣淸涼,聖體,若何?上曰,一樣矣。仍敎曰,卿之致仕,予心甚以爲悵缺。尙鉉曰,臣以無似賤品,前後所被恩渥,山嶽河海,未足喩其崇深。今又獲遂夙願,終始生成之澤,雖隕首結草,何以圖報?臨殿受箋,尤是曠絶之恩澤也,臣惶感歡欣,殆忘癃病之在身矣。上曰,卿旣致仕,予何不親受也?雖曰致仕,有時公故,頒爲入參也。尙鉉曰,臣坐臥動止,無異須人,行步尤難矣。上曰,行步雖難,精力似好矣。尙鉉曰,臣氣力精神,萬難趨走,若値慶賀之時,苟可以自强,則謹當參班,粗伸微忱矣。仍奏曰,臣將退矣。芹曝之忱,不能自已,敢此仰陳。我殿下以堯·舜之德,爲堯·舜之治,若夫極高明而道中庸,寔在乎學務時敏,無或間斷,然後俯而導迪。春宮日就溫文,允爲宗社萬億年無疆之休也。惟殿下,懋哉懋哉。上曰,所陳眞箇切實,當體念矣。尙鉉曰,臣曾猥忝賓僚,叨侍書筵,今已四年于玆矣。近日睿學,益有長進,愛戴之忱,曷有其極?而今將退歸畝畒,下情尤不勝耿結,伏願仰瞻睿表。上曰,可也。尙鉉仰瞻訖。世子宮使司謁口傳下敎曰,奉朝賀精力,尙康矣。又下敎曰,悵然悵然。上曰,奉朝賀就座,其子姪隨入者進前,各奏職姓名。金永穆跪奏曰,行左承旨臣金永穆。金天洙跪奏曰,司直臣金天洙。上命賜饌。尙鉉進前奏曰,恩念及此,又賜內廚珍羞,惶隕感激,不知攸達。臣當歸與家人共之,以詑恩光矣。上曰,可也。周陽奏曰,通禮一員,初不待令,致勤下詢,事未前有,萬萬駭然。今使假通禮替行,而當該通禮,所當重勘,而本院請推之外,無他可施之罰,何以爲之乎?上曰,從重推考,可也。出擧條又奏曰,繖扇,初不待令,萬萬未安。當該差備官,所當重勘,而本院請推之外,無他可施之罰,何以爲之乎?上曰,拿處,可也。又奏曰,箋文讀奏之際,做錯非細。當該讀箋官,所當重勘,而本院請推之外,無他可施之罰,何以爲之乎?上曰,從重推考,不審塡差之當該吏曹堂上,推考,可也。出擧條仍命奉朝賀先退,又命退,諸臣以次退出。
上在景福宮。停常參·經筵。
南奎熙啓曰,右副承旨鄭元和,今日不爲仕進,卽爲牌招,何如?傳曰,允。
傳于南奎熙曰,禮房承旨馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
傳于南奎熙曰,政官牌招開政。
傳于南奎熙曰,司譯提調沈履澤,掌樂提調李喬翼相換。
判義禁前望單子入之,沈履澤添書落點。
傳于南奎熙曰,在外吏曹參判許遞,今日政差出。
兵曹口傳政事,護軍單趙定熙。
以司謁口傳下敎曰,全羅道進上物膳中,乾秀魚多有弊端,以乾大鹽民魚代封,長引鰒以全鰒代封,十一月朔生薑,每多凍傷,十月預封,多士麻他道所産,以海蔘代封,朴饊以蹲柿代封,慶尙道七月朔紅蛤,十一月紅蛤,每有腐傷,以海蔘代封,咸鏡道正月朔大口鰒腸,以生明太代封,三月朔乾黃魚,以紅蛤代封,九月朔片卵,依前例以斗數封納,各道進上物膳,多有品劣中,全腹極爲體小,品劣腐傷,各別申飭之意,分付禮曹。
南奎熙,以吏曹言啓曰,繕工監假監役官尹升求·李以鳳,西部都事朴駿彬,俱以身病,呈狀乞遞,竝改差,何如?傳曰,允。
又以吏曹言啓曰,開寧縣監洪鍾五呈狀內,矣身受由上京矣,身病猝重,萬無還官之望云。其身病旣如是,則有難强令還任,罷黜,何如?傳曰,報恩郡守金永耇相換。
有政。吏批,行判書尹秉鼎在外未肅拜,參判未差,參議金喆熙進,同副承旨南奎熙進。以吏批言啓曰,行判書尹秉鼎在外未肅拜,參判未差,小臣獨政未安,何以爲之?敢稟。傳曰,只出緊任。
又以吏批言啓曰,開寧縣監洪鍾五,報恩郡守相換事,命下矣。以前任木川縣監,方在解由未出中,何以爲之?敢稟。傳曰,勿拘。
又以吏批言啓曰,全羅道金堤居幼學呂承一呈狀內,矣身父行護軍渭聖,今年爲一百歲,而見漏於本道應資老人秩云,故考見政案,則百歲果爲的實矣。在前如此之人,啓稟蒙恩,多有已例,今日政加資下批之意,敢啓。傳曰,知道。
以閔丙奭爲吏曹參判,南廷綺爲應敎,朴岐勳爲校理,趙鍾宇爲修撰,吳鎭䢰爲橫城縣監。督辦內務府事單沈履澤。
兵批,行判書金箕錫病,參判李鍾健病,參議李東淵入直進,參知鄭顯英病,同副承旨南奎熙進。同知單李學懋,加設單呂渭聖,僉知二單,張龜煥·金昇圭,大護軍尹宇善·安軾鎭,護軍張鉉宗,副護軍金學洙·金在升·金炳輪·李晳求·林達周·沈宜龜·徐丙勳,副司直金寅植·李源憙,副司果李龜相·金昌淵·徐致璉·張賢植,副司正朴暾陽,已上竝單付。兼管理使單閔泳煥,兼黃海道兵馬水軍節度使單趙敬夏。
吏批,再政。以趙秉鎬爲知敦寧,趙文永爲同敦寧,鄭海崙爲冬至使使,李淳翼爲知經筵,閔應植爲司譯提調,姜鏋爲典籍,尹尙學爲東學敎授,南濟元爲南學敎授,金炳輪·李晳求爲假監役,成大鏞爲西部都事。學正單朴宗玕,分奉常主簿單林鎭東,分假監役單薛孝錫。
三政,鄭海崙爲刑曹判書,林達周·沈宜龜爲假監役,前五衛將安軾鎭,今加資憲,張鉉宗,今加嘉善,假監役金炳輪·李晳求,前假監役金在升,今超通政。朝官年八十,依法典加資。開寧縣監洪鍾五,報恩郡守金永耇相換事,司譯提調沈履澤,掌樂提調李喬翼相換事,承傳。
四政,朴長鴻·朴健炯爲假監役。假監役林建周·沈宜龜,以上今超通政。朝官年八十,依法典加資。故判書沈宜冕贈左贊成文衡例兼,判義禁沈履澤考。
南奎熙,以奎章閣言啓曰,明日卽觀文閣望奉審日次,臣進詣擧行之意,敢啓。傳曰,知道。
又以禮曹言啓曰,卽接永禧殿官員所報,則明日館學儒生應製試取時,本殿官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
鄭元和,以司僕寺一二提調意啓曰,濟州出來先運年例進上馬八匹,別御乘馬二十匹,山屯馬二百匹,前武衛所別卜定馬二十匹合馬二百四十八匹內,十六匹中路故失,除實納馬二百三十二匹禾毛色,別單書入之意,敢啓。傳曰,知道。
又以統理交涉通商事務衙門言啓曰,主事趙昌植,以勘界從事官,將發北行矣。本衙門主事姑爲減下,何如?傳曰,允。
又以親軍營言啓曰,本營郞廳申泰休,謂有身病,呈狀乞遞,肆然投印,擧措乖當。爲先汰去,其罪狀,令攸司稟處,何如?傳曰,允。
又以親軍別營言啓曰,本營別將李昌濂,身病猝重,勢難察任,改差,何如?傳曰,允。
又以親軍別營言啓曰,本營騎士將金秉沃以前任橫城縣監,尙在任所矣。領軍之職,久曠可悶,改差,何如?傳曰,允。
又以義禁府言啓曰,明日館學儒生應製,通方外爲之時,本府都事,皆爲赴擧,只有武都事一員,當直入直,而本府入直公事·回公都事及勤政門·隆文樓門·隆武樓門禁亂都事,無以推移。假都事五員,令該曹口傳差出,以爲分排擧行,何如?傳曰,允。
戶曹判書沈履澤疏曰,伏以臣於舌院提擧之任,旣辭而不獲命矣。臣仲兄領議政臣舜澤,奉特旨拜都提調,兄弟竝據一院,非但私分之極惶懍而已,其在公格在下當遞。玆陳短籲,仰溷聽卑,伏乞下臣章于該曹,照例稟處焉。臣無任云云。答曰,省疏具悉。已有變通矣。卿其勿辭行公。
工曹判書閔應植疏曰,伏以臣再陳章籲,未蒙兪允,義分是怵,黽勉蹲冒。曾未幾日,特命超秩,繼又以臣爲工曹判書,臣聞命怔營,撫躬踧踖,莫省所以爲計也。猶未克一辭懇免,隨除輒膺,殆同不知世間有廉恥二字者,誠以臣身踰濫,聖明已燭照之矣。不敢復事瀆擾,自据備文崇讓之例矣。然名器日以益褻,職守日以益瘝,玆乃臣之罪也,安得不疾聲大號,若倒懸之求解也?臣竊觀世之辭官爵者,或以匪才,或以罔功,或以冥升爲誡,或以不衷爲災,遂成科臼,視謂文具,言之者末始不出於中情,而天聽頫臨,莫或不以爲飾讓,是以巽章積於公車,而因辭獲雋者,百不一二覯也。今臣必辭之義,兼是四者,而若其私分之萬萬震懍,又有出於四者之外者矣。顧臣謭劣,最居人下,而策名數歲,平進亨途,唯阿之頃,總歷華膴,雨露之澤,槎枿雖同,塼埴之功,若窳若偏,人之嗤姍,固不暇恤,戒在負乘,理必無幸,安有騖躐如臣濫受如臣而不躓且溢者哉?此臣之所大恐也。是猶以臣私而言之,若夫超陞異數也,正卿峻秩也,委寄之隆,體貌之重,非望實孚而資歷優者,莫或居之。臣固何人,承此謬恩,在聖朝官人之道,不宜若是之苟簡也,此又臣之所大愧也。伏況營使之仍據,諸務之兼管,俱非微分所可一日安也。玆暴衷懇,仰干崇聽,伏乞特垂矜諒,亟收臣新授資秩,竝遞臣本兼諸職,俾公私耦幸焉。臣無任云云。答曰,省疏具悉。卿其勿辭行公。
忠淸監司沈相薰疏曰,伏以臣之祖父母父母,居于本道忠州山溪地,而臣縻以職事,長在於公,全省之奉,雖已得遂,離圍之私,實難自抑,今若列牙纛拖組章,歸覲鄕廬,臣之至願大榮,庶可伸矣。玆敢不避猥屑,冒控情願,伏乞聖慈,俯垂鑑諒,特許十數日之暇,俾便往來,千萬顒祝。臣無任云云。答曰,省疏具悉。卿其勿辭,從便往來。
上在景福宮。停常參·經筵。
藥房提調李秉文,行左承旨金永穆啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
南奎熙啓曰,眞殿茶禮親行時,承旨當爲備員,而行都承旨趙準永在外,何以爲之?敢稟。傳曰,許遞,前望單子入之。
承旨前望單子入之,吳俊泳落點。
南奎熙啓曰,假注書朴暾陽有身病,勢難察任,今姑改差,何如?傳曰,允。
假注書朴暾陽改差,代以閔泳轍爲假注書。
傳于南奎熙曰,館學儒生應製詩居首草三下幼學洪承靖·尹相紀·趙奎熙·閔孝植·金裕定·閔載天·趙秉億·金永直·李泰用·閔泳復·徐相勛·朴敬陽·趙彦植·金演禧·南廷獻·南龍熙·曺華承·鄭然甲·洪駿植·申養均,竝付之今番進士榜末,之次草三下幼學洪承協等十人,竝直赴會試,之次次上進士朴喜容等十人,竝給二分,之次次上幼學徐相耆等十人,竝給一分,之次次上幼學徐完淳等二十人,各奎章全韻一件賜給。
傳于南奎熙曰,入格儒生金炳祖·徐完淳·李重益,此是桂坊也,守令待窠首先擬入。
傳于南奎熙曰,入格儒生,明日待令。
以慶尙監司南一祐狀啓,慶州等邑民家漂頹人命渰死事,傳于南奎熙曰,向諭災啓之後,憧憧憂勤,夙宵靡弛,又見列邑浸墊之患,玆曷故也?禾稼剝損,屋廬漂頹,已不勝驚心,而渰溺者又若是夥多。哀彼何辜,由予否德,恫瘝之念,尤不能自已。未知慰諭之行,今到何處,慰其死而撫其生。凡係蠲恤之政,果能宣德意而究實惠,使吾民不至離散而安堵復業歟?依前飭遍審於今此被災處,一體面諭,其所賙救懷綏之方,與營邑爛商登聞事,令廟堂另加操飭于道臣及慰諭使處。
以全羅監司尹榮信狀啓,南原等邑民家漂頹人命渰死事,傳于南奎熙曰,向諭嶺南災啓,而湖南之洪潦爲患,又至此甚。人命之漂沒,田廬之洗盪,便推一劫懷襄,怛然惻然,無以爲諭。目下急務,卽惟曰,生者奠安之,死者收瘞之。其結構掩埋之節,自有營邑之顧助,而特下內帑錢一萬兩,隨其災形之淺深,量宜均分,以示朝家憫恤之意,另加慰撫,俾無一民失所棲遑之歎事,令廟堂措辭行會。
以平安監司南廷哲狀啓,碧潼等邑民家漂頹人命渰死事,傳于南奎熙曰,値玆百穀向熟之時,見此諸邑被災之啓,惻然傷念,曷以爲喩?死者已矣,收瘞而蠲恤之,生者之無依無食,將何以糊其口而庇其身乎?營邑自當極意顧助,而今下內帑錢三千兩,視其災形淺深,量宜均俵,以示朝家憫恤之意,凡係慰撫懷保之方,道臣邑倅,爛商講究,期無一民蕩析殿屎之患事,令廟堂三懸鈴行會。
以江原監司閔致序狀啓,橫城縣民家漂頹人命渰死事,傳于南奎熙曰,方期秋熟,有此災啓,一邑之漂頹渰壓,若是甚酷,慘惻不忍想到。拯救蠲恤之政,奠安懷保之策,營邑自當靡不用極,而特下內帑錢二千兩,邑守遍行被災處,量宜題給,面面慰撫,俾無一民流離之歎事,令廟堂措辭行會。
吏曹增廣文科覆試典禮考講一所試官,趙性鶴·吳濚澤,二所試官,權在洙·李羲鳳。
南奎熙,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以弘文館言啓曰,新除授副修撰趙鍾宇,時在京畿龍仁地,經筵入番事緊,請斯速乘馹上來事,下諭。傳曰,許遞。
又以弘文館言啓曰,新除授應敎南廷綺,校理朴岐勳,竝卽牌招察任,何如?傳曰,允。
又以兵曹言啓曰,邊將之下直前歷辭,自是法例,而呂島萬戶金魯禧,不爲歷辭,今已下直,事極駭然,不可仍置。罷黜,何如?傳曰,允。
乙酉八月十五日辰時,上與王世子,詣眞殿茶禮。自內親行入侍時,行都承旨吳俊泳,行左承旨金永穆,右承旨朴周陽,左副承旨愼炳佑,右副承旨鄭元和,同副承旨南奎熙,假注書朴暾陽·朴宗玕,記事官李茂魯·閔宗植,原任直閣李喬翼·李承純·李鎬翼·金永哲,檢校直閣金文鉉·朴鳳彬,直閣沈相瓚,原任待敎李秉文,檢校待敎趙東冕·金宗圭·金用圭·金弼洙,待敎鄭寅昇,以次侍立。時至,通禮跪請出次,上具翼善冠·衮龍袍,出齋殿。通禮導上詣板〈位〉,跪啓請鞠躬四拜興平身,上行四拜禮,王世子行四拜禮,宗親·儀賓·二品以上皆行四拜禮。通禮導上詣盥洗位,上盥洗訖。通禮導上詣第一室尊所監酌,仍詣神位前北向跪。通禮跪啓請三上香,俊泳奉爵跪進,上以授奎熙,跪受奠于案上,連獻三爵如儀訖。通禮跪啓請俯伏興平身,上俯伏興平身。次詣第二室第三室第四室第五室第六室,竝如上儀訖。通禮導上降·復位,跪啓請鞠躬四拜興平身,上行四拜禮,大臣·閣臣·宗親·儀賓·二品以上皆行四拜禮訖。通禮跪啓請禮畢。領議政沈舜澤,進前奏曰,侵晨勞動,親將祼禮,聖慕克伸,聖體,若何?上曰,一樣矣。通禮導上還入齋殿,諸臣以次退出。
上在景福宮。停常參·經筵。
南奎熙啓曰,刑曹判書鄭海崙,吏曹參判閔丙奭,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,假注書閔泳轍,時無職名,令該曹依例付軍職,冠帶常仕,何如?傳曰,允。
傳于南奎熙曰,政官牌招開政。
傳于南奎熙曰,金吾堂上竝許遞,今日政差出。
傳于南奎熙曰,同敦寧·敦寧都正竝許遞,今日政差出。
傳于南奎熙曰,在外臺諫許遞,今日政差出。
南奎熙啓曰,傳香禮房承旨,當爲齋宿,右承旨朴周陽所當牌招,而拘於廳規,不得請牌,何以爲之?敢稟。傳曰,牌招。
以司謁口傳下敎曰,璿源殿雨漏,除草,前後蘆簾,後退蘆簟修補,墻垣頹圮處修築事,分付該曹。
南奎熙,以吏曹言啓曰,繕工監假監役官朴長鴻·朴健炯,西部都事成大鏞,俱以身病,呈狀乞遞,竝改差,何如?傳曰,允。
有政。吏批,行判書尹秉鼎在外未肅拜,參判閔丙奭進,參議金喆熙牌招不進,同副承旨南奎熙進。以吏批言啓曰,行判書尹秉鼎在外未肅拜,參議金喆熙牌招不進,小臣獨政未安,何以爲之?敢稟。傳曰,仍爲之。以趙秉世爲大司憲,洪秀寅爲掌令,尹皞燮·嚴錫瓘爲正言,金弘圭爲同敦寧,沈佑澤爲敦寧都正,李源命爲判義禁,李喬翼爲知義禁,趙定熙·申獻求爲同義禁。贊善單宋秉璿,兼輔德單吳俊泳。
兵批,行判書金箕錫病,參判李鍾健病,參議李東淵入直進,參知鄭顯英病,同副承旨南奎熙進。護軍李容直·趙文永,副護軍尹相翊·李昌濂·尹東起·宋秉善,副司直金泰煥,副司果李敏英·曺璟承·趙鍾宇·金鳳奎·權驥老·金大奎,以上竝單付。
吏批,再政。以宋秉善·姜斗欽爲假監役,金炳大爲西部都事,吳鎭東爲兵曹佐郞,李貞稙爲典籍。
三政,李茂魯爲典籍,趙鎭鶴爲假監役。兼養賢直長單朴宗玕。副司果尹東起,假監役宋秉善,今超通政。朝官年八十一,依法典加資。
傳于南奎熙曰,入格儒生入侍。
傳于南奎熙曰,當該承旨從重推考。
以司謁口傳下敎曰,不善擧行之當該司謁,令攸司從重科治。
兵曹口傳政事,親軍別營別將單李奎性,騎士將單李貞祜。
南奎熙,以議政府言啓曰,卽見江原監司南廷順狀啓,則公都會初擇及覆試,當爲設行,而增廣會試纔過,文科覆試在邇,則儒生之此時往來,不爲相妨,竝爲姑停,待明年設行事,請令廟堂稟旨,分付矣。退行多有已例,依狀請許施,何如?傳曰,允。
又以戶曹言啓曰,璿源殿雨漏,除草,前後蘆簾,後退蘆簟修補,墻垣頹圮處修築事,命下矣。修改吉日時,令日官金東萬推擇,則今八月十八日巽時爲吉云,以此日擧行之意,敢啓。傳曰,知道。
又以兵曹言啓曰,新除授按撫中軍具永祖,親病猝重,萬無離側赴任之望,呈狀乞遞,改差,何如?傳曰,允。許用履歷。
又以親軍別營言啓曰,本營兵房趙存禹,身病甚重,勢難察任,今姑改差,何如?傳曰,允。
刑曹判書鄭海崙疏曰,伏以臣以器則輪翮無當,以識則槃燭不分,庸庸陸陸,最居人下,而膏露所霑,孤根自遂,儼躋卿士之列,循分怔營,不翅臨淵而阽原,夫何所望,敢及於更進一步之地哉?日昨大僚筵擧,群彦彙進,而賤名猥廁其間,裒然簸糠而寶瓠,正卿峻秩,華誥誕宣,感戴恩私,危涕自零,莫省措躬之所也。念臣立朝,于玆三紀,前後兜攬,罔非謬渥,外內歷揚,終歸瘝職,恩造如邱山,報效蔑絲毫,律以功能之政,黜有餘罪,陟於何有?重以四五年來,喪威以摧剝之,疢疾以攻鑠之,生人事爲,略不經心,浪跡竊比於鳧雁,戀主徒深於犬馬,詎意一造候班而遽叨赫然之榮觀耶?噫,標名剡牘,大臣尉薦,聖上可奏,卽古延登顯庸之典耳,有與於此,號稱至榮職,以德擧才,選班資計,而寢高地望,隨以逈殊,文昌八座,聯台斗之步,尙書六卿,重管轄之分,非夫夫可冒也,決矣。任非其人,則易垂負乘之戒,受不稱器,則詩招在梁之刺,雖庶常流品,貴在愼簡,堂堂槐棘之列而一朝之饗,若是其無難。曾謂績庸夙著,望實俱優,然後擢而進之,今臣陋劣而才德之不問踐歷焉,是眎如停解日月之爲,則是捧土揭木而被之文繡,其與薦擢本意,相去亦遠矣。伏況藝苑新命,初非蒙蔀所敢承當。嗚呼,兩館之設,豈亶使然哉?臣聞國朝,右文爲治,弘文主課,試藝文掌辭命,雖各分職,而例相通涉,時値闕員則互爲替行,苟非鑑識述作負一代之望者,莫宜居之。臣少不勤篤,老益放廢,時文全昧體段,功令亦忘程式,其不才不文,衆所共知。春初見差弘文提學,時在鄕里,未及疏籲,刊汰順裭而止,靜言思惟,惶愧欲死。其爲綦重,何如?而昨夏銓簡,旣失於前,今日恩點,又誤於後,使頭臚已判,面目可憎者,苟然充數,則是眇能視跛能履,臣何可貪榮冒名,自欺而欺天乎?徊徨踧踖,方切憫隘,秋官之除,專對之銜,又奚宜而至哉?懋簡而一或澆濫,則國體不尊,仕路不淸,臣豈惟爲臣私懼,竊爲熙朝惜此擧也。敢控由中之懇,欲望體下之仁,伏乞聖慈,察臣本願,諒臣匪飾,劃將新授資級與所有職名,亟賜收還,千萬幸甚。臣無任云云。答曰,省疏具悉。卿其勿辭行公。
上在景福宮。停常參·經筵。
南奎熙啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
又啓曰,榜目修正,何等審愼?而昨日館學儒生應製榜目,不精修啓,致勤下詢,事甚疎忽,極爲未安。原榜目,今方改修正以入,而當該對讀官,從重推考,何如?傳曰,允。當該承旨,推考。
傳于南奎熙曰,公事不審之中官李在謙,推考。
以司謁口傳下敎曰,典圜局造幣機器廠,以惠廳別倉爲之事,分付。
愼炳佑啓曰,傳香禮房承旨,當爲齋宿,右承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
以右承旨朴周陽牌不進罷職傳旨,傳于南奎熙曰,只推。
以吏曹參議金喆熙牌不進罷職傳旨,傳于南奎熙曰,只推。
兵曹,以洪南周·白樂賢·具然泓爲親軍別營兵房。
愼炳佑,以刑曹言啓曰,謹依司謁口傳下敎,南山擧火罪人朴應世,到底査覈則以爲,居生於忠淸道大興地,而渠母李召史有至冤之事,年今七十,病不能起動,使渠替持原情,擧火鳴冤,而蓋其事實則渠之同姓五寸叔鼎和嫡庶具無子,去丁巳年率畜一妾而生子,卽逆賊應學也。其妾受孕七朔後,始入朴門者,一家之所共知,而鼎和緣於無子,掩而收育,視若己出矣。癸亥年取渠之兄應一爲系后,以承大宗。鼎和則與應學,居海美地,應一則名雖出后,仍居大興,而噫,彼學賊,素以梟獍之性,去年十月,同參於諸逆之中。鼎和聞變之日,悔之曰,始以亂倫,竟當此變,孼由自作,是誰怨尤?仍以仰藥自盡。應一旣爲出系於鼎和,故難免學賊緣坐之律,滯囚捕廳,于今十朔,念母䑛犢之情,敢暴痛冤之私,伏乞天地父母,俯察矜惻之狀,亟令該曹,應一出系,還歸本家,得保殘命之地,千萬血祝云矣。旣伏承査實之命,故謹捧招以入之意,敢啓。傳曰,此關倫紀,令廟堂稟處。
上在景福宮。停常參·經筵。
朴周陽啓曰,右副承旨鄭元和,同副承旨南奎熙,今日不爲仕進,竝卽牌招,何如?傳曰,允。
又啓曰,判義禁李源命,同義禁趙定熙·申獻求,除拜後過三日不爲出肅,竝依定式推考警責,仍卽牌招察任,何如?傳曰,允。
傳于朴周陽曰,禮房承旨馳詣受香諸處,奉審摘奸以來。
傳于朴周陽曰,予於恤民愛民之政,未嘗食息暫弛,而其所徵貪戢豪之必嚴者,卽欲爲民除害,所以有屢勤提飭矣。今日方伯守宰,皆能體此至意,十分對揚矣乎?貪汚之風,終莫知悛,豪强之習,猶復恣行,予亦自有入聞,如是而民何以聊生,亦安有朝家恤愛之本意?其在巡察字牧之地,必無不聞不知之理,而惟事沁泄,若無所聞知者,其或顧忌掩護而然歟?國有常法,予何忍坐視赤子之入於塗炭而不之法也?其各痛加察廉,隨其犯科之輕重,亦卽臚列登聞,以爲大懲創事,令廟堂嚴加閱飭于八道·四都。
傳于愼炳佑曰,政官牌招開政。
傳于愼炳佑曰,呈告同春秋許遞,今日政差出。
傳于愼炳佑曰,在外敦寧都正許遞,今日政差出。
傳于愼炳佑曰,幼學宋鍾冕窠近敎官作窠,今日政擬入。
傳于愼炳佑曰,典設提調有闕之代,前望單子入之。
典設提調前望單子入之,吳俊泳添書落點。
愼炳佑,以吏曹言啓曰,繕工監假監役官趙鎭鶴·姜斗欽,西部都事金炳大,俱以身病,呈狀乞遞,竝改差,何如?傳曰,允。
有政。吏批,行判書尹秉鼎在外未肅拜,參判閔丙奭牌招不進,參議金喆熙進,右副承旨鄭元和進。以吏批言啓曰,行判書尹秉鼎在外未肅拜,參判閔丙奭牌招不進,小臣獨政未安,何以爲之?敢稟。傳曰,只出緊任。以鄭圭燮爲副修撰,李源命爲判敦寧,李鵬信·申基朝·姜誠圍爲敦寧都正,閔泳商爲同春秋,宋鍾冕爲童蒙敎官。
兵批,行判書金箕錫病,參判李鍾健病,參議李東淵入直進,參知鄭顯英病,左副承旨愼炳佑進。同知單朴景錫,上護軍李鎬俊,大護軍崔正心,護軍趙存禹,副護軍鄭相鎬·金學說·李養浩·沈佑澤·禹周榮,副司果李敏承·吳慶煥·金命和·李雨榮,副司正閔泳轍,以上竝單付。
吏批,再政。以閔載珏爲假監役,宋秉學爲西部都事。知春秋單閔泳商。
三政,咸淇駿·金基鉉·崔奎鉉爲假監役。前五衛將崔正心,今加資憲,金學說今加嘉善,前監役鄭相鎬,前參奉李養浩,已上今超通政,前分敎官禹周榮,今超通政,已上朝官年八十,依法典加資。
以同副承旨南奎熙牌不進罷職傳旨,傳于愼炳佑曰,只推。
愼炳佑,以尙衣院提調意啓曰,本院秋等備忘,去核綿花該貢人,趁不待令,以致闕貢之境,萬萬惶悚。該貢人爲先依法照律後,使之卽速進排,而臣亦惶恐待罪之意,敢啓。傳曰,知道。勿待罪。
鄭元和,以兵曹言啓曰,卽接宗廟署入直訓鍊院主簿兪果煥手本,則宗廟北墻門西邊墻垣五間許頹圮云,爲先令繕工監堅實圍排,卽速修築,而衛軍二名定立,限改築間嚴加守直之意,分付,何如?傳曰,允。
又以親軍別營言啓曰,本營字內,彰義門南邊第一城廓近處體城九間許,昭義北邊體城三間許頹圮處,今八月十九日爲始,改築之意,敢啓。傳曰,知道。
吏曹啓目,前五衛將金弘植名字,改以亨植,前假監役李參福名字,改以膺疇,貞陵令李龍應名字,改以武應事爲等如告狀,依例令藝文館給帖,何如?判付啓依允。
判敦寧李鎬俊疏曰,伏以猗歟我春宮邸下,以溫文天縱之姿,有緝熙日就之工,引接宮僚,頻開書筵,以我殿下敎胄之方,典學之念,乃有春坊官制變通之命,賓客之銜,以曾經文任注擬爲定式,而未經文任,冒據賓銜,臣實其人,揆以格例,所當鏟改,不容少緩矣。噫,臣本荒嬉,老益暴棄,觚墨摘拾,尙已勿論,銀根臘獵,亦此不辨,而生逢千一之嘉會,獲遂少須之微願,遍歷華膴,滾到崇顯,無往非續貂狗尾,混珠魚目。不衷之災,顧無足恤,貽羞淸朝,於斯極矣。昔宋臣晏殊,以新進年少閉門讀書,上聞之,特除春宮官。我朝此任,位亞師傅,班截僚屬,賓禮之尊,官方之淸,初非不讀書人所敢齒其間者也。臣之從前濫叨,已沒廉維,及今仍蹲,尤無義諦。且臣近叨敦府之銜,班次極亢,地望逈別,有非如臣淺陋所可忝竊。至於兼綰諸務,俱係緊要,而臣病淹多朔,徒積瘝溺,此又臣滿心悶隘,靡所容措者也。玆敢疾聲仰籲,冒瀆崇聽。伏乞聖明,俯垂鑑諒,亟鐫臣見帶本兼諸銜,以遵公格,以安私分,千萬幸甚。臣無任云云。答曰,省疏具悉。所辭諸務,何可竝解?敦府之銜,與典設提擧之任,依施。
上在景福宮。停常參·經筵。
傳于南奎熙曰,明日出宮門路,以思政門爲之。
南奎熙,以內務府言啓曰,電務大員,今將發行矣。沿路檢飭,極爲浩繁,前知事李應相,京畿中軍姜泰熙,機器局委員尙澐·朴喜鎭,竝電務委員差下,使之前往,一同幹當,何如?傳曰,允。
又以弘文館言啓曰,新除授副修撰鄭奎燮,卽爲牌招察任,何如?傳曰,允。
又以禮曹言啓曰,今八月十五日館學儒生應製入格幼學洪承靖·尹相紀·趙奎熙·閔孝植·金裕定·閔載天·趙秉億·金永直·李泰用·閔泳復·徐相勛·朴敬陽·趙彦植·金演禧·南廷獻·南龍熙·曺華承·鄭然甲·洪駿植·申養均,竝付之今番進士榜末事,命下矣。依例付之今番增廣監試覆試進士榜末,以爲一體放榜之意,敢啓。傳曰,知道。
又以禮曹言啓曰,今此監試覆試啓下榜目中,多有差誤,故較考初試原榜,則生員試三等第四十五人李獻淳,誤以能淳書塡,第六十五人趙魯淳,誤以魯泳書塡矣。一竝改付標以入,而當該試官及四館官員,推考,何如?傳曰,允。
又以禮曹言啓曰,卽接新榜生員李鉉夔所志,則以爲矣身今番增廣監試覆試入格,而應榜時名字,將欲改以鉉燮,依已例啓稟釐正爲辭矣。依所訴,原榜中改付標以入之意,敢啓。傳曰,知道。
又以禮曹言啓曰,卽接新榜生員盧奎鉉所志,則以爲矣身今番增廣監試覆試入格,而應榜時將欲改以正鉉,依已例,自本曹啓稟釐正爲辭矣。依所訴,原榜目中,改付標以入之意,敢啓。傳曰,知道。
又以禮曹言啓曰,卽接新榜進士李河龍所志,則以爲矣身今番增廣監試覆試入格,而應榜時名字,將欲改以宅久,依已例,自本曹啓稟釐正爲辭矣。依所訴,原榜目中,改付標以入之意,敢啓。傳曰,知道。
又以禮曹言啓曰,卽接安義幼學全致俊所志,則以爲族弟致敏嫡妾俱無子,以其同姓八寸弟孝才子光雲,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受明有可據而不得登聞者,許令該曹,論理草記事,載在法典,而門長全致俊所訴旣如此,全孝才子光雲,立爲全致敏之後,何如?傳曰,允。
又以禮曹言啓曰,卽接安義幼學全致俊所志,則以爲族弟致祥嫡妾俱無子,以其同姓八寸弟孝才子光福,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受明有可據而不得登聞者,許令該曹,論理草記事,載在法典,而門長全致俊所訴旣如此,全孝才子光福,立爲全致祥之後,何如?傳曰,允。
又以禮曹言啓曰,卽接濟州儒生姜利龍等呈單,則以爲本州處在重溟,朝家之前後殊恩,逈出常格。至於科試,命書各道道號時,時有又書濟州之命,及其呈券,多有冒稱濟州。故前後文科時冒書倖竊,被罪勘處,非止一再,而終不知戢,至使濟儒漏榜,已極痛恨。而至於今年三月三日製又有各書道號之命,而所謂文炳一,亦非濟州人而冒書參榜,已經恩賜矣。科規本嚴,雖尋常圖籍,猶有當律,況欺天僥倖之罪乎?自本曹卽爲啓稟拔去,施以當律,俾杜後弊爲辭矣。士習之若是無嚴,極爲駭然。上項文炳一,就文科初試恩賜榜目中,拔去,付標以入,而其罪狀,令該曹照律勘處,何如?傳曰,允。
又以義禁府言啓曰,卽接月令醫員崔奎承手本,則以爲時囚罪人閔泳國,素患痰癖,又添泄瀉,目下症形,實爲危劇云,罪人病勢如此,則一邊保放,一邊草記,載在法典矣。閔泳國,姑爲保放之意,敢啓。傳曰,知道。
上在景福宮。停常參·經筵。
自申時至人定,灑雨下雨,測雨器水深七分。
藥房副提調吳俊泳啓曰,伏未審日間,聖體若何,寢睡水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金永穆啓曰,判敦寧李源命,除拜後過三日不爲出肅,依定式推考警責,仍卽牌招察任,何如?傳曰,允。
禮曹,來十月初三日行宗廟冬享大祭親祭取稟,奉敎敬依。
傳于南奎熙曰,新榜進士任震宰,贊善憲晦之子也,賜樂。
鄭元和啓曰,假注書閔泳轍有身病,勢難察任,今姑改差,何如?傳曰,允。
閔泳轍改差,代以朴永薰爲假注書。
傳于鄭元和曰,來九月初十日當詣健元陵·綏陵·景陵展謁,親祭後仍詣崇陵·元陵展謁矣。該房知悉。
傳于鄭元和曰,軍令再明日待令。
鄭元和,以禮曹言啓曰,來九月初十日健元陵·綏陵·景陵展謁親祭,崇陵·元陵展謁出宮時,王世子闕門外祗送,還宮時城門外祗迎及隨駕等節,何以爲之乎?敢稟。傳曰,祗送與隨駕之節,置之,祗迎,闕門外磨鍊。
又以禮曹言啓曰,卽接幼學韓昌休所志,則以爲矣身今年四月館學儒生應製,特蒙付之進士榜末之承傳,今番增廣監試覆試時,以恩賜呈券,而未免見漏於原榜,卽爲啓稟付榜爲辭矣。旣蒙付榜之承傳,則合有參恕之道,幼學韓昌休,就進士榜目末端,付標添書以入之意,敢啓。傳曰,知道。
又以親軍別營言啓曰,本營騎士將崔敬善,身病猝重,勢難察任,改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
又以刑曹言啓曰,禮曹啓辭內,今此增廣監試覆試榜目中,無初試與一解兩赴陳試冒赴人參榜之說,狼藉入聞,故仍令四館所,詳査以報矣。卽接其所報,則以爲松禾幼學宋榮秀,谷山幼學崔宇,寧邊幼學梁禮浩,江西幼學任宗憲,平壤幼學金濟說,忠州幼學金炳瓚·趙冕國,公州幼學吳相翊,平澤幼學李道熙,永興幼學權永鎬,俱無應赴之初試,泰仁幼學姜文會,以陳試許赴之人,疊於兩所,至於俱中,槐山幼學韓用官,以陳試勿施人,初不許赴,而冒參,仁同幼學安德柱,以遭故不赴會之意,呈出陳試,而肆然冒赴,俱爲參榜云矣。士子,事之駭悖,至於此極,其在正士習懲後弊之道,不可仍置,上項十三人,一竝拔去原榜,付標以入,而其罪狀,令該曹依律勘處,何如?傳曰,允事,批下矣。謹依批旨,罪人宋榮秀·任宗憲·金濟說·金炳瓚·吳相翊·李道熙·權永鎬·姜文會·韓用官·安德柱等,先首捉得,故依大典會通諸科條,科場濫入者水軍充定之文,依例竝令兵曹擧行,其餘谷山崔宇,寧邊梁禮浩,忠州趙冕國,已下鄕云,發關各該道,使之卽爲捉上,待押來擧行之意,敢啓。傳曰,知道。
又以義禁府言啓曰,親軍營郞廳申泰休,爲先汰去,其罪狀,令攸司稟處事,傳旨啓下矣。申泰休下去水原地云,依例發遣府羅將,拿來,何如?傳曰,待待命拿囚。
又以義禁府言啓曰,卽接月令醫員崔奎承手本,則以爲時囚罪人李寶善,素患疝積,又添毒感,李東泰猝得關格,又添泄瀉,目下症形,俱爲危劇云。罪人病勢如此,則一邊保放,一邊草記,載在法典矣。李寶善·李東泰等,姑爲保放之意,敢啓。傳曰,知道。
乙酉八月二十日巽時,上與王世子,詣勤政殿。生·進放榜入侍時,行都承旨吳俊泳,行左承旨金永穆,右承旨朴周陽,左副承旨愼炳佑,右副承旨鄭元和,同副承旨南奎熙,假注書朴宗玕·閔泳轍,別兼春秋尹容植·李貞稙·李茂魯·閔宗植,直提學閔泳煥,檢校直閣金文鉉·閔丙奭·朴鳳彬·鄭夏源,直閣沈相瓚,檢校直閣閔京鎬,檢校待敎趙東冕·金用圭·金弼洙,待敎鄭寅昇,副校理宋奎會,副修撰朴齊璟,以次侍立。時至,通禮跪啓請外辦。上具翼善冠·衮龍袍,乘輿出思政門。藥房副提調吳俊泳進前奏曰,侵早勞動,聖體,若何?上曰,一樣矣。通禮跪啓請降輿,上降輿。通禮跪啓請執圭,俊泳進圭,上執圭。仍詣勤政殿陞座,俊泳進前奏曰,生·進新恩入門次,請出標信。上曰,以已下標信擧行,可也。俊泳又奏曰,侍衛從陞人中,有率榜人,使之下去,一體行禮乎?上可之。贊儀唱四拜,生·進及率榜人行四拜禮訖。永穆·周陽,跪稟放榜,上可之。永穆·周陽,承命頒牌訖。贊儀唱四拜,生·進及率榜人,行四拜禮訖。通禮跪啓請禮畢,上降座。通禮跪啓請釋圭,上釋圭,俊泳受圭。通禮導上詣思政門外,啓請乘輿,上乘輿。俊泳請出標信解嚴。上入思政門還內,諸臣以次退出。
上在景福宮。停常參·經筵。
〉金永穆啓曰,來二十五日,朝參日次,而徽陵忌辰祭齋戒相値,頉稟之意,敢啓。傳曰,知道。
又啓曰,同副承旨南奎熙,今日不爲仕進,卽爲牌招,何如?傳曰,允。
傳于朴周陽曰,生·進新恩謝恩,當親受矣。該房知悉。
傳于愼炳佑曰,今番生·進中,七十二歲人及八十五歲以上人,竝特爲五衛將,令該曹口傳加設單付。
傳于金永穆曰,政官牌招開政。
南奎熙啓曰,假注書朴宗玕有身病,勢難察任,今姑改差,何如?傳曰,允。
朴宗玕改差,代以金錫龍爲假注書。
傳于朴周陽曰,日次儒生殿講,再明日爲之。
朴周陽啓曰,吏曹參判閔丙奭,參議金喆熙牌不進推考傳旨及罷職傳旨,今方捧入,而開政命下之後,如是違牌,事甚未安。行判書尹秉鼎在外,參判更爲牌招,何如?傳曰,允。參議只推,待明朝一體牌招。
兵曹口傳政事,親軍別營騎士將單崔光淳。
愼炳佑,以刑曹言啓曰,禮曹啓辭內,卽接濟州儒生姜利龍等呈單,則以爲本州處在重溟,朝家之前後殊恩,逈出常格,至於科試,命書各道道號時,特有又書濟州之命,及其呈券,多有冒稱濟州,故前後文科時,冒書倖竊,被罪勘處,非止一再,而終不知戢,至使濟儒漏榜,已極痛恨,而至於今年三月三日製,又有各書道號之命,而所謂文炳一,亦非濟州人,而冒書參榜,已經恩賜矣。科規本嚴,雖尋常圖籍,猶有當律,況欺天僥倖之罪乎?自本曹卽爲啓稟拔去,施以當律,俾杜後弊爲辭矣。士習之若是無嚴,極爲駭然。上項文炳一,就文科初試恩賜榜目中,拔去,付標以入,而其罪狀,令該曹照律勘處,何如?傳曰,允事,批下矣。謹依批旨,罪人文炳一,依大典會通武科條科場用奸者邊遠充軍罪,準杖百流三之文,決杖一百後,慶尙道安義縣定配所,卽爲押送之意,敢啓。傳曰,知道。
又以義禁府言啓曰,卽接月令醫員崔奎承手本,則以爲時囚罪人申泰休,素患疝積,又滲泄瀉,目下症形,實爲危劇云,罪人病勢如此,則一邊保放,一邊草記,載在法典矣。申泰休姑爲保放之意,敢啓。傳曰,知道。
平安監司南廷哲疏曰,伏以邦籙無疆,虹辰載過,臣民慶祝,中外惟均,而臣跡滯西藩,未克拜舞於呼嵩之列,北望宸極,徒切耿結之忱。第伏念臣猥以不才,忝叨藩屛,到營七日,已著溺職之辜,惶恐震越,靡所容措。夫人臣享上,儀先於物,雖常時例貢,猶不敢汗漫愆期,況此聖節,水土貢獻,宜如何盡誠盡禮,而乃反晩而後時哉?藉曰,江川漲濫,道塗滯絶,因而致此,苟能先期操飭,自應無是,臣安敢以此而有一分自恕之心哉?循例薄警,不足蔽辜,玆敢短章自列。伏乞聖明,亟治臣未勘之罪,以爲爲人臣不職者戒焉。臣不勝惶隕悸恐之至云云。答曰,省疏具悉。旣已問備,何必爲引?卿其勿辭,益勉旬宣之責。
乙酉八月二十一日申時,上御乾淸宮。生·進謝恩親受入侍時,行都承旨吳俊泳,行左承旨金永穆,右承旨朴周陽,左副承旨愼炳佑,右副承旨鄭元和,同副承旨南奎熙,假注書朴宗玕·金錫龍,別兼春秋金喜洙·李貞稙,以次進伏訖。上曰,史官分左右。俊泳曰,率榜人使之一體行禮乎?上可之。贊儀唱四拜,生·進等行四拜禮。俊泳曰,生·進等使之宣醞乎?上可之。俊泳承命宣醞。俊泳曰,宣醞已畢,生·進等使之以次陞殿奏職姓名乎?上可之。生員張復圭·姜浚馨·李賢熙·金河鎭·金濟翊·李明翼·李基琥·成浚鎬·金斗憲·李庸和·李在承·李鍾建·金榮九·金緯奎·吳文泳·姜夏永·咸鍾彪·金圭·盧正鉉·李貞承·洪龍晩·李壽鼎·文衡五·權載喜·姜義臣·張命九·朴永文·趙範九·申亨雨·高宗柱·李載龍·朴齊七·吳在斗·方大軫·吳璜濬·金淵昊·金秉海·權相玉·安碩遠·權相重·明离協·李鉉夔·車斗南·趙魯泳·李泰湜·金永夏·金仁範·李琬宰·任鳳五·鄭熙淳·李璜敏·金基浩·申錫洪,進士朴升馨·李冕熙·李宣珪·權景采·金昌萬·金漢成·鄭煥琦·金擎成·洪萬燮·鄭寅默·鄭在咸·白鼎鎭·金建漢·宋圭晉·李冕稙·朴勝駿·黃琳·權·李元和·李鎭赫·曺益承·宋榮弼·李鍾相·李庸稙·趙秉淵·李興宇·李建瑢·柳聖萬·朴台燮·任喜準·宋洛善·沈宜林·文孝誾·廉善雨·黃中鍊·申鶴秀·金秉廈·吳章根·金·林泰鎭·黃漢植·曺景煥·尹石求·鄭羲朝·李龍河·李愚常·閔輔勳·李裕綽·李鴻儀·鄭文鉉·朴敦秉·尹鈿·趙夏珪·李夔珪·吳弼相·韓道善·兪升濬·李胄相·李秉善·鄭在慶·金鶴洙·李升榮·李圭宰·任震宰·徐相兢·金商寬·金商烈·蔡龍德·南甲元·琴佑烈·李璨玉·孔致彪·尹相甫·李喜馥·黃文漢·趙默·禹昌植·宋淳伯·洪在旭·鄭煥圭·黃義甲·許峋·邊鎭衡·鄭耆秀·林正相·金升勳·申命稷·鄭八英·金洛龜·金泰炳·洪鍾郁·金昌龍·尹相紀·趙奎熙·金裕定·趙秉德·閔載天·金永悳·李泰用·閔泳復·徐相勛·朴敬陽·趙彦植·金演禧·南廷獻·南龍熙·曺華承·鄭然甲·洪駿植·申養均,奏職姓名,退立階下訖。上命〈書傳〉敎曰,生·進中年八十五歲以下七十二歲人,竝特爲五衛將加設單付,仍敎曰,〈任〉震宰,承旨出去進退,可也。俊泳曰,招院隷擧行乎?上可之。俊泳出楹外進退訖。上命史官就座,又命退,承史以次退出。
上在景福宮。停常參·經筵。
南奎熙啓曰,假注書金錫龍,時無職名,令該曹依例付軍職,冠帶常仕,何如?傳曰,允。
傳于南奎熙曰,軍士房承旨入侍。兵曹,健元陵·綏陵·景陵·崇陵·元陵幸行時軍令,九月初十日出宮,鳳凰洞少駐,自闕門十五里,健元陵展謁,自鳳凰洞六里,以上二十一里,親祭綏陵展謁,親祭,景陵展謁親祭,仍詣崇陵展謁,元陵展謁,還詣鳳凰洞少駐,當日還宮。
南奎熙啓曰,今日軍令入侍時,史官一員不爲待令,致勤下詢,事未前有,萬萬駭然。當該史官,所當重勘,而本院請推之外,無他可施之罰,何以爲之?敢稟。傳曰,令該府拿問嚴勘,入侍承旨,從重推考。
兵曹口傳政事,五衛將加設四十四單,崔在聲·金永夏·金仁範·蘇冕圭·任鳳梧·韓鎭垈·鄭熙淳·李璜敏·金基浩·金命羲·申錫洪·吳斗采·金商烈·蔡龍德·琴佑烈·孔玖彪·金大喜·李喜馥·申泰禧·姜龍燮·李羲采·趙鍾默·禹昌植·全序鎭·金菜·李敏卨·宋淳伯·金箕冕·洪在旭·鄭煥圭·鄭膺彪·盧邦愚·黃義甲·許峋·朴奎文·邊鎭衡·李豊永·鄭耆秀·林正相·金升烈·申命稷·鄭八英·李東植·黃文漢。
南奎熙,以兵曹言啓曰,明日景武臺親臨日次儒生殿講時,本曹堂上侍衛,當爲備員,而參判李鍾健有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以趙定熙爲兵曹參判。
傳于南奎熙曰,進士沈相璡,窠近敎官作窠,今日政擬入。
傳于南奎熙曰,明日出宮門路,以建善門爲之。
愼炳佑啓曰,明日傳香禮房承旨,當爲齋宿,右承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
南奎熙,以吏曹言啓曰,司僕寺正金宗圭,以其身病,呈狀乞遞,改差,何如?傳曰,允。
兵曹口傳政事,副司果單金宗圭。
南奎熙,以吏曹言啓曰,繕工監假監役官咸淇駿·金禮鉉·崔桂鉉,俱以身病,呈狀乞遞,竝改差,何如?傳曰,允。
又以吏曹言啓曰,繕工監副正吳健泳,以其身病,呈狀乞遞,改差,何如?傳曰,允。
又以兵曹言啓曰,五衛將趙溶彩·梁柱彦,忠壯衛將尹恒善,昌德宮衛將尹弼彦,慶熙宮衛將金兢淵,文臣兼宣傳官朴齊斌,俱以病難供職,呈狀乞遞,新除授忠淸水使李應烈,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,行判書尹秉鼎在外未肅拜,參判閔丙奭牌招不進,參議金喆熙進,同副承旨南奎熙進。啓曰,行判書尹秉鼎在外未肅拜,參判閔丙奭牌招不進,小臣獨政未安,何以爲之?敢稟。傳曰,只出緊任。以閔泳商爲工曹判書。
兵批,行判書金箕錫進,參判趙定熙病,參議李東淵病,參知鄭顯英入直,右副承旨鄭元和進。以尹滋承爲知事,安榏爲同知,趙明夏爲訓鍊都正,金鳳倫·洪鳳燮爲五衛將,尹泳稷爲忠壯將,金吉龍爲昌德將,金佑烈爲慶熙將,李斗鉉爲忠淸水使,崔斗衡爲按撫中軍,禹昌在爲忠淸中軍,同知加設單李鍾健,副護軍李應烈·具永祖·成載義·金榮俊·朴敏樹·李奎爀·金禧馣·崔榮輯·李宗俊·裵德厚,副司正金錫龍,副司勇李始榮·崔漢朝,以上竝單付。
吏批,再政。鄭順朝爲知經,柳沂秀爲繕工副正,成載義·金榮俊·朴敏柱爲假監役,沈相璡爲童蒙敎官。
兵批,再政。閔泳秀爲左副率,同知單金鳳倫,僉知二單,洪鳳燮·尹泳稷,知事單洪成漢。
吏批,三政。李象恂爲掌樂正,金禧馣·姜永洪·高亨厚爲假監役。假監役成載義·金榮俊·朴敏柱,前監役李奎爀,已上今超通政,朝官年八十,依法典加資。
四政,申㮋爲禮賓主簿,崔奎成爲假監役。假監役金禧馣,前守奉官崔榮輯,副司果李宗俊已上今超通政,朝官年八十,依法典加資。
五政,安鍾悳爲掌樂主簿。
六政,李直浩爲禁府都事。
七政,王性濬爲典設別提。
八政,徐眉淳爲引儀。
九政,洪肯厚爲禮賓主簿。
十政,孫錫權爲掌樂主簿。
十一政,宋鍾興爲禁府都事。
十二政,李奎學爲禮賓主簿。
十三政,尹榮斗爲引儀。
十四政,李寅承爲尙衣別提。
十五政,李勝宇爲司僕正,閔配鎬爲敦寧參奉。
南奎熙,以兵曹言啓曰,在前幸行當日回鑾時,侍衛例以全數磨鍊,而癸未幸行時謄錄則兵曹堂上一員·郞廳二員·五衛將四員隨駕矣。今番則何以爲之乎?敢稟。傳曰,堂上一員·郞廳二員·五衛將六員隨駕。
又以兵曹言啓曰,在前幸行時,先廂步軍一哨除出,晝停所作門矣。今此鳳凰洞少駐時,依此擧行,何如?傳曰,允。
又以兵曹言啓曰,在前幸行時,十里外斥候伏兵,傳語軍以畿邑所屬束伍步軍擧行矣。今亦依此磨鍊,何如?傳曰,允。
又以兵曹言啓曰,幸行回鑾後,隨駕軍兵犒饋,每以乾物分給矣。今亦依此擧行,何如?傳曰,允。
又以司僕寺一二提調意啓曰,今此健元陵·綏陵·景陵展謁親祭後,仍詣崇陵·元陵展謁時,各差備入把馬磨鍊,別單書入,而其中驛馬則令兵曹知委畿內各驛,使之直爲入把,何如?傳曰,允。
又以司僕寺一二提調意啓曰,今此健元陵·綏陵·景陵展謁親祭後仍詣崇陵·元陵展謁時,補把驛馬,湖南·湖西·海·關東限一百六十匹分排,知委各驛,以爲入用之地,何如?傳曰,允。
乙酉八月二十二日午時,上詣景武臺。軍士房承旨入侍時,行都承旨吳俊泳,假注書金錫龍,記事官車驥衡,別兼春秋金喜洙,以次進伏訖。上曰,史官分左右。俊泳奏曰,軍令,入侍時,例以承傳,宣傳官陞殿擧行矣。今亦依此擧行乎?上可之。宣傳官李泰鉉,引兵曹判書金箕錫進前跪請軍令,仍以軍令跪授泰鉉,泰鉉跪受,以授俊泳,俊泳跪受讀奏訖。跪授挾侍,挾侍跪進。俊泳奏曰,承傳宣傳官擧行之際,做錯非細,事甚駭然。當該宣傳官,所當重勘,而本院請推之外,無他可施之罰,何以爲之乎?上曰,記過,可也。仍命踏啓字以下。挾侍跪授俊泳,俊泳跪受,書判付,讀奏訖。跪授泰鉉,泰鉉跪受,以授箕錫,箕錫跪受訖。上命兵曹判書先退,仍命史官就座,又命退,承史以次退出。
上在景福宮。停常參·經筵。
以右承旨朴周陽牌不進,罷職傳旨,傳于南奎熙曰,只推。
傳于朴周陽曰,傳香承旨馳詣受香所,奉審摘奸以來。
傳于南奎熙曰,原任直閣南奎熙,馳詣景陵,奉審摘奸,仍留監祭,局內諸陵,一體奉審以來。
傳于南奎熙曰,政官牌招開政。
傳于鄭元和曰,增廣文武科覆試,以來月旬前更爲擇入。
兵曹口傳政事,僉知加設單崔在聲·金永夏·金仁範·蘇冕圭·任鳳梧·韓鎭垈·鄭熙淳·李潢敏·金基浩·金命羲·申錫洪·吳斗采·金商烈·蔡龍德·琴佑烈·孔玟彪·金大喜·李喜馥·申泰禧·姜龍燮·李羲采·趙鍾默·禹昌植·全序鎭·金菓·李敏卨·宋淳栢·金箕冕·洪在旭·鄭煥圭·鄭膺彪·盧邦愚·黃義甲·許峋·朴奎文·邊鎭衡·李豊永·鄭耆秀·林正相·金升勳·申命稷·鄭八英·李東植·黃文漢。
以司謁口傳下敎曰,自今爲始,動駕時挾輦軍一百十名磨鍊,動輿時挾輿軍一百名磨鍊,幸行時依前例啓稟事,分付。
朴周陽,以禮曹言啓曰,傳曰,增廣文武科覆試,以來月旬前,更爲擇入事,命下矣。覆試旣爲退定,則殿試放榜及雜科日字,亦當次第退定,故令日官韓應翼,更爲推擇,則文武科覆試,來九月初三日,文武科殿試,同月十五日,文武科放榜,同月十八日巽時,雜科覆試,同月十九日爲吉云。以此日時退定,原粘目中改付標以入之意,敢啓。傳曰,知道。
愼炳佑,以兵曹言啓曰,今此幸行時,隨駕軍兵,當爲磨鍊矣。何營軍兵隨駕,何營軍兵留都,而禁軍及馬步軍別抄軍,以幾番幾哨磨鍊乎?敢稟。傳曰,別營步軍三哨,騎士一番,左營使率領,爲先廂,別營步軍二哨,騎士一番,前營使率領,爲後廂,禁軍二番隨駕,別抄軍一哨磨鍊,別營使率各營餘軍留都,左營兵丁一哨,右營兵丁一哨,別營兵房代領留營。
又以兵曹言啓曰,在前幸行時,挾輦軍及餘軍名數,稟旨擧行,而挾輦軍三百四十名,槍劍軍一百名,竝以兵丁仍用事,判下批旨矣。今番則挾輦軍餘軍,何以爲之乎?敢稟。傳曰,挾輦軍一百名磨鍊,餘軍六十名爲之。
又以兵曹言啓曰,今此幸行回鑾時,王世子闕門外祗迎時,環衛軍兵,當爲磨鍊矣。何營兵房率何營軍兵,幾哨磨鍊乎?敢稟。傳曰,別營步軍二哨,騎士二番,後營使率領環衛,別抄軍一哨磨鍊。
又以兵曹言啓曰,壬申幸行時,迎秋門外前摠戎廳中軍,率各營餘軍留陣,癸未幸行時,弘化門外前摠戎廳中軍,率前禁衛營餘軍一哨,留陣矣。今番則迎秋門外留陣,何營使率餘軍,幾哨擧行乎?敢稟。傳曰,海防摠管率後營兵丁,二哨留陣。
又以兵曹言啓曰,因刑曹草記,今番增廣監試覆試時,濫入罪人宋榮秀·任宗憲·金濟說·金炳瓚·吳相翊·李道熙·權永鎬·姜文會·韓用官·安德柱,依律文降定水軍,令兵曹擧行事,傳曰,知道事,命下矣。濫入罪人宋榮秀,平安道咸從府,權永鎬安州牧,任宗憲黃海道長連縣,金濟說鳳山郡,李道熙平山府,韓用官海州牧,金炳瓚慶尙道柒谷府,姜文會河東府,吳相翊全羅道茂朱府,安德柱忠淸道黃澗縣水軍充定,定驛子押送之意,敢啓。傳曰,知道。
又以親軍營言啓曰,東關王廟墻垣十三間頹圮處,南關王廟墻垣三間頹圮處,今八月二十四日爲始,改築之意,敢啓。傳曰,知道。
又以親軍別營言啓曰,本營騎士將崔光淳,以前任海美縣監,尙在任所矣。領軍之職,久曠可悶,改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
上在景福宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
傳于愼炳佑曰,秋判·判尹外,法司堂上竝許遞,今日政差出。
傳于鄭元和曰,在外敦寧都正許遞,今日政差出。
傳于愼炳佑曰,同敦寧許遞,今日政差出。
傳于愼炳佑曰,協辦內務府事閔泳煥,典圜局摠辦差下。
傳于鄭元和曰,參議內務府事金明圭,機器局摠辦差下。
傳于鄭元和曰,呈告工曹參議許遞,今日政差出。
傳于鄭元和曰,文學有闕之代,今日政差出。
傳于鄭元和曰,呈告泮長許遞,今日政差出。
傳于鄭元和曰,有實故玉堂許遞,今日政差出。
傳于鄭元和曰,臺諫竝許遞,今日政差出。
傳于鄭元和曰,同副承旨許遞,前望單子入之。
承旨前望單子入之,金在浩添書落點。
傳于鄭元和曰,海美縣監有闕之代,豊德府使南廷植除授。
吏曹,海美縣監單南廷植除授事,承傳。
鄭元和,以吏曹言啓曰,司僕寺正李勝宇,以其身病,呈狀乞遞,改差,何如?傳曰,允。
又以吏曹言啓曰,成均館典籍李貞稙·李茂魯·崔炳大,東學敎授尹尙學,西學敎授朴永斗,繕工監假監役官姜永洪·高亨厚·崔奎成,俱以身病,呈狀乞遞,竝改差,何如?傳曰,允。
兵曹口傳政事,副護軍趙東冕,副司果李貞稙·李茂魯,副司勇沈相曦,以上竝單付。
有政。吏批,行判書尹秉鼎進,參判閔丙奭,參議金喆熙竝牌招不進,右副承旨鄭元和進。以尹成鎭爲大司憲,李晩運爲大司諫,南廷綺爲執義,李勛卿爲司諫,尹尙學·金炳秀爲掌令,姜日馨·李敏英爲持平,李義悳爲獻納,吳光洙·李貞稙爲正言,成岐運爲修撰,李之膺爲同敦寧,金弘圭爲刑曹參判,南廷益爲左尹,林百鉉爲右尹,宋秉善·李奎赫·李元穆爲敦寧都正,金疇鉉爲刑曹參議,張時杓爲工曹參議,金文鉉爲大司成,金天洙爲司僕正,閔宗植爲典籍,沈遠彬爲東學敎授,朴彝陽爲西學敎授,金履厚·李爀·申錫庸爲假監役,閔正植爲文學。
鄭元和,以吏批言啓曰,忠淸道槐山居幼學安永善呈狀內,矣身父前五衛將宅宗,今年爲一百歲,慶尙道豊基居幼學金一千呈狀內,矣身父前五衛將得永,今年爲一百歲,而見漏於本道應資老人抄啓中云,故考見政案,則其年果爲的實矣。在前如此之人,追後啓稟蒙恩,多有已例,今日政竝加資下批之意,敢啓。傳曰,知道。
兵批,行判書金箕錫病,參判趙定熙病,參議李東淵病,參知鄭顯英入直進,左副承旨愼炳佑進。同知加設單安宅宗·金得永,護軍李起鎬·金弘圭·朴長夏·李重七,副護軍金定圭·李鵬信·申基朝·姜誠國·李元穆·安熀·李廷馥·李爀·申錫庸·金履厚·朴以煥·李圭信·高亨熙·宋智仁·薛炳植,副司直尹尙學·李瑞永·徐廷厚·尹錫圭·洪秀寅·洪祐楨·張斗植,副司果任大準·尹皞燮·嚴錫瓘,副司勇沈相曦,已上竝單付。
吏批,再政。以尹尙學爲應敎,金炳秀爲副應敎,薛炳植·閔致崙·鄭觀三爲假監役。
三政,王濟肯·李起東爲掌令,金永俊爲假監役,高永根爲豊德府使。兼保寧府使單李斗鉉,兼司書單金炳秀,副司果李元穆,前守奉官安熀·李廷馥,副司果朴以煥·李圭信·高永禧,假監役薛炳植·申錫庸·李爀·金履厚·宋智仁,已上今超通政,朝官年八十,依法典加資。典圜局摠辦單閔泳煥,機器局摠辦單金明圭。
以司謁口傳下敎曰,自今爲始,春生門·秋成門守門將,依例入直。
以司謁口傳下敎曰,常付初試人,竝赴今番增廣文科覆試。
兵曹口傳政事,護軍趙秉世,副護軍趙鍾弼,以上竝單付。
鄭元和,以議政府言啓曰,卽見開城前留守趙準永所報,則本營句管關西小米二萬石,今年耗條二千石,依例劃給爲辭矣。支放給代,便成年例,以海西所在丙寅別備穀耗條,依此數劃送,何如?傳曰,允。
又以禮曹言啓曰,啓聖祠東邊活只頹落處修改吉日時,以今二十四日巽時擧行,而有頉處,旣與正間修改有異,故依前例只行告由,移還安之節,不爲磨鍊矣。今聞自本祠,已有移安之擧云。旣爲移安,則還安祭不可不設行,修改事畢後,還安祭,以今二十五日曉頭設行事,分付,何如?傳曰,允。
又以侍講院言啓曰,新除授文學閔正植,卽爲牌招察任,何如?傳曰,允。
又以弘文館言啓曰,下番闕直,事甚未安。修撰一員未差,修撰白奎洙,副修撰鄭奎燮·朴齊璟,竝卽牌招,推移入直,何如?傳曰,允。
又以親軍別營言啓曰,臣敎獻,進詣北廟修改處,監董後別單書入之意,敢啓。傳曰,知道。
兵曹口傳政事,親軍別營騎士將單宋仁源。
吏曹啓目,前假監役李允根名字,改以啓榮事告狀,依例令藝文館給帖,何如?判付啓依允。
文學尹尙學疏曰,伏以臣本駑劣,百不近似,倖竊科第,猥通淸顯,前後踐歷,無非濫吹,尋常愧懼,若隕淵谷。臣之稟賦虛薄,素多疾病,少失將攝,輒致重痛,而緣臣所叨之職,非比閒冗,不敢言病,强策供務,實同朝之所共愍,臣亦懍懍有難保之慮矣。忽於日昨,重得毒感,宿患諸症,闖時添劇,寒熱交作,嘔吐兼發,氣逆而面浮,咳感而喉閉,飮啖全廢,昏瞀欲殊。以此病狀,旬月之內,決無復起爲人之望。玆敢疾聲呼於天地父母之前。伏乞聖明,俯賜鑑諒,亟許遞改臣所帶職名,俾得全意調治,以尋生路之地,千萬幸甚。臣無任云云。省疏具悉。所請依施。
上在景福宮。停常參·經筵。
藥房副提調吳俊泳啓曰,伏未審日間,聖體若何,寢睡水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
愼炳佑啓曰,新除授同副承旨金在浩,卽爲牌招,何如?傳曰,允。
注書宋世鉉病,代以金憙鎭爲假注書。
傳于鄭元和曰,奉審閣臣入侍。
傳于鄭元和曰,左承旨許遞,前望單子入之。
承旨前望單子入之,洪淳學落點。
傳于鄭元和曰,卽聞大院君還次,情私喜幸,曷以形喩?遣都承旨問候以來。
鄭元和啓曰,同副承旨金在浩,時在忠淸道庇仁地,斯速乘馹上來事,下諭,何如?傳曰,許遞。前望單子入之。
承旨前望單子入之,金永悳落點。
傳于鄭元和曰,金吾堂上竝許遞,前望單子入之。
金吾堂上前望單子入之,判義禁沈履澤,知義禁李喬翼,同義禁尹成鎭·沈東臣落點。
傳于鄭元和曰,仁川府使有闕之代,黃州牧使嚴世永除授。
傳于鄭元和曰,楊州牧,畿輔中營,關防重地,不可無鍊兵之擧。設砲之方,餉需之資,令道臣從長稟處,左營使之句管。
傳于鄭元和曰,入格儒生,崇陽門外施賞。
鄭元和啓曰,卽者宗廟署官員來言,再明日修改時,提調一員當爲進參,而都提調金弘集,提調金晩植,俱有身病,不得進參云。提調卽爲牌招,何如?傳曰,允。
兵曹口傳政事,副護軍單南奎熙。
鄭元和,以弘文館言啓曰,下番闕直,事甚未安。修撰白奎洙,副修撰鄭奎燮·朴齊璟有身病,新除授修撰成岐運,卽爲牌招入直,應敎尹尙學,副應敎金炳秀,一體牌招察任,何如?傳曰,允。
又以弘文館言啓曰,下番闕直,事甚未安。應敎尹尙學,修撰成岐運·白奎洙,副修撰鄭奎燮·朴齊璟有身病,副應敎金炳秀春坊入直,校理朴岐勳·李中斗,副校理宋奎會,竝卽牌招,推移姑降入直,何如?傳曰,允。
又以兵曹言啓曰,謹依口傳下敎,春生門·秋成門,自今爲始,守門將各一員定送,而輪回入直之意,敢啓。傳曰,知道。
又以兵曹言啓曰,來九月十月當上番騎兵一百四十二名所着襦衣,本曹點考後,仍令該曹題給之意,敢啓。傳曰,知道。
愼炳佑,以義禁府言啓曰,卽接月令醫員崔奎承手本,則以爲時囚罪人車驥衡,猝得挾食,又添泄瀉,目下症形,實爲危劇云。罪人病勢如此,則一邊保放,一邊草記,載在法典矣。車驥衡,姑爲保放之意,敢啓。傳曰,飭已施矣。分揀放送。
吏曹啓目,前主簿黃璟儀名字,改以宇玄,文科直赴邊東南名字,改以東翼事爲等如告狀,依例令藝文館給帖,何如?判付啓依允。
上在景福宮。停常參·經筵。
鄭元和啓曰,左承旨洪淳學,時在京畿仁川府任所,交代後斯速乘馹上來事,下諭,何如?傳曰,許遞。前望單子入之。
承旨前望單子入之,鄭夏源落點。
鄭元和啓曰,時·原任大臣有時急稟達事,率金吾堂上,左右捕將來詣閤外請對矣。傳曰,入侍。
又啓曰,假注書金憙鎭,時無職名,令該曹依例付軍職,冠帶常仕,何如?傳曰,允。
吏曹,仁川府使單嚴世永除授事,承傳。
傳于鄭元和曰,大院君還次時,當迎覲于南門內矣,該房知悉。自仁川府何時啓發,連速探來事,分付。知宗正卿李寅應,先往問候以來。
傳于鄭元和曰,大院君還次時,京畿監司陪行事,下諭。
傳于鄭元和曰,大院君還次時,各營兵丁各二十名,令左營領官領率陪來事,分付。
鄭元和,以兵曹言啓曰,今此大駕詣崇禮門內,迎覲大院君還次時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,別營步軍二哨,騎士一番,左營使率領,爲先廂,別營步軍二哨,騎士一番,後營使率領,爲後廂,禁軍一番隨駕,別抄軍一哨磨鍊,別營使率該營步軍一哨,騎士一番留陣,餘軍留營置之。
傳于鄭元和曰,政官牌招開政。
傳于鄭元和曰,戶·刑換房。
傳于鄭元和曰,大司憲許遞,前望單子入之。
鄭元和啓曰,卽者工曹郞廳來言,明日宗廟修改時,判書當爲進參,而判書閔泳商在外,次堂例不得擧行云,何以爲之?敢稟。傳曰,許遞。前望單子入之。
大司憲前望單子入之,趙熙一落點。
工曹判書前望單子入之,李奎奭落點。
鄭元和啓曰,事變假注書方夏鎭有身病,勢難察任,今姑改差,何如?傳曰,允。
方夏鎭改差,代以閔泳轍爲假注書。
傳于鄭元和曰,左副承旨許遞,前望單子入之。
承旨前望單子入之,金明圭落點。
傳于鄭元和曰,刑·吏換房。
鄭元和啓曰,卽者戶曹郞廳來言,明日宗廟·永寧殿·永禧殿修改時,判書當爲進參,而判書沈履澤,以判義禁庭鞫進,次堂例不得擧行云,何以爲之?敢稟。傳曰,次堂擧行。
又啓曰,卽者禮曹郞廳來言,明日宗廟·永寧殿·永禧殿修改時,判書當爲進參,而判書李喬翼,以知義禁庭鞫進,次堂例不得擧行云,何以爲之?敢稟。傳曰,次堂擧行。
又啓曰,宗廟提調金晩植牌不進推考傳旨,今方捧入,而修改時當爲進參,如是違牌,事甚未安。更爲牌招,何如?傳曰,提調許遞,令該曹口傳差出。
吏曹口傳政事,以鄭海崙爲宗廟提調。
金明圭啓曰,臣明圭,今日庭鞫進去,下直之意,敢啓。傳曰,知道。
鄭元和,以左右捕盜廳言啓曰,因鞫廳標紙,臣廳在囚罪人金春永·李永植等移送義禁府之意,敢啓。傳曰,知道。
又以義禁府言啓曰,今此庭鞫時罪人往來之際,軍兵圍排之事,依例令別營擧行,何如?傳曰,知道。
又以義禁府言啓曰,今此庭鞫時,本府都事不可不備員,而都事宋鍾興在外,朴敦陽有實病,竝令該曹,口傳相換,以爲擧行,何如?傳曰,允。
又以義禁府言啓曰,今此庭鞫時,假都事十員,令該曹口傳差出,以爲擧行,何如?傳曰,允。
吏曹口傳政事,禁府都事宋鍾興,典設別提李敎源,已上相換,禁府都事朴敦陽,繕工副奉事金堯莢,已上相換事,承傳。義禁府問事郞廳六單,尹泰興·李泰容·朴濟璟·趙秉翊·李勝宇·丁奎會。
傳于鄭元和曰,幼學李埈鎔,窠近敎官作窠,今日政擬入。
傳于鄭元和曰,前都正李秉瓚,同敦寧除授。
傳于鄭元和曰,在外同敦寧許遞,今日政差出。
傳于鄭元和曰,有實故玉堂許遞,今日政差出。
傳于鄭元和曰,呈告同經筵·同春秋許遞,今日政差出。
傳于鄭元和曰,泰安府使洪在羲,忠淸水使除授。
傳于鄭元和曰,泰安府使之代,前府使李範敍除授。
傳于鄭元和曰,黃州牧使有闕之代,江陵府使金演壽除授。
吏曹,黃州牧使單金演壽除授事,承傳,泰安府使單李範敍除授事,承傳。
鄭元和,以吏曹言啓曰,江陵府使金演壽,黃州牧使除授事,命下矣。以前任定州牧使,方在解由未出中,行副護軍李範敍,泰安府使除授事,命下矣。以前任康翎縣監·瑞山郡守,方在解由未出中,何以爲之?敢稟。傳曰,勿拘。
又以吏曹言啓曰,司僕寺正金天洙,繕工監假監役官閔致崙·鄭觀三·金永俊,俱以身病,呈狀乞遞,竝改差,何如?傳曰,允。
又以兵曹言啓曰,五衛將金鳳倫·洪鳳燮,忠壯衛將尹泳稷,昌德宮衛將金吉龍,俱以病難供職,呈狀乞遞,竝改差,何如?傳曰,允。
有政。吏批,行判書尹秉鼎牌招不進,參判閔丙奭牌招不進,參議金喆熙進,左承旨朴周陽進。啓曰,行判書尹秉鼎,參判閔丙奭竝牌招不進,小臣獨政未安,何以爲之?敢稟。傳曰,只出緊任。以吳有善爲副修撰,南啓夙爲同敦寧,金完秀爲同經筵,李淳翼爲同春秋,閔泳愚爲江陵府使,李埈鎔爲童蒙敎官,監理仁川港通商事務單嚴世永。
兵批,行判書金箕錫進,參判趙定熙病,參議李東淵病,參知鄭顯英入直,右副承旨鄭元和進。以申桓爲同訓鍊,咸在天·吳義星爲五衛將,金永敦爲忠翊將,柳晜爲忠壯將,金兢淵爲昌德將,李承信爲肇慶廟守門將,尹泳奎爲慶尙右兵使,安奎煥爲慶尙中軍,尹定夏爲文城兵使。同知加設單李允用,大護軍閔泳商,護軍金永穆,副護軍金永悳·李斗鉉,副司果鄭圭燮,副司正金憙鎭,以上竝單付。忠淸水使單洪在羲,兼泰安鎭兵馬兵節制使湖西水軍防禦使安興守城將管餉將單李範敍。
吏批,再政。徐廷厚爲司僕正,金萬濟·朴淇鍾爲典籍,方秀敏·崔國巘·韓鴻權爲假監役。知春秋單李淳翼,兼保寧府使單洪在羲,禁軍別將韓圭卨,今加嘉善加資事,承傳。
三政,金箕衡爲假監役,假監役崔國巘,今超通政,朝官年八十,依法典加資。
吏曹口傳政事,以金喜洙·金春熙·金貞圭爲兵曹正郞。
朴周陽,以弘文館言啓曰,下番闕直,事甚未安。修撰成岐運·白奎洙,副修撰鄭奎燮·朴齊璟,竝卽牌招,推移入直,何如?傳曰,允。
鄭元和,以兵曹言啓曰,禁軍別將李允用,身病甚重,勢難察任,改差,何如?傳曰,允。
又以兵曹言啓曰,禁軍別將,今當差出,而擬望之人乏少,外任堂上兵使竝擬,何如?傳曰,允。
兵曹,以韓圭卨爲禁軍別將。
兵曹口傳政事,禁軍別將單韓圭卨。
鄭元和,以兵曹言啓曰,禁軍別將韓圭卨,以前任慶尙右兵使,方在任所,上來尙遠,領軍之任,不可久曠,改差,何如?傳曰,允。
又以親軍別營言啓曰,北關王廟墻垣三間頹圮處,今八月二十七日爲始,改築之意,敢啓。傳曰,知道。
又以親軍別營言啓曰,南關王廟墻垣三間頹圮處,今已畢築之意,敢啓。傳曰,知道。
又以兵曹言啓曰,今此健元陵·綏陵·景陵·崇陵·元陵幸行時,各差備所把驛馬,磨鍊書入,而本曹驛馬外不足之數,依近例京畿驛馬十五匹補把事,分付本道之意,敢啓。傳曰,知道。
又以兵曹言啓曰,謹依下敎,春生門·秋成門守門將,依例入直,則不可無騎兵把立,京畿減番騎兵中十名,還爲徵番事,分付該道道臣,以爲分排把立,何如?傳曰,允。
又以兵曹言啓曰,今此動駕時,本曹郞廳守宮侍衛及各差備,當爲備員,而正郞尹容植,身病猝重,呈狀乞遞,今姑改差,其代,仍令該曹,以在京無故人口傳差出,以爲進參之地,何如?傳曰,允。
又以義禁府言啓曰,新除授同義禁尹成鎭,時無職名,令該曹口傳付軍職,何如?傳曰,允。
兵曹口傳政事,護軍尹成鎭,副司果尹容植,以上竝單付。
判府事金弘集箚曰,伏以臣,卽伏見庭鞫有命,以臣爲委官者,義急按治,固當蹶之不暇,而第念要囚訊鞫,其任綦嚴,專仗政府,典式莫越。或因特命,以原任替行者,其例甚罕,是不過一時權宜,而輒皆丐免,獲蒙准可。參以公格,不敢爲冒進計,玆庸短箚忙籲。伏乞聖慈,俯賜鑑諒,劃行變通,以存鞫〈體〉焉。取進止。答曰,省箚具悉卿懇。鞫事亦係不輕,原任之委官,多有已例,卿其諒之。仍傳于鄭元和曰,此批答,遣史官傳諭。
工曹參判李應辰疏曰,伏以臣桑楡頹景,出守下邑,昏耄遺忘,不克堪民社之寄之重,日夕憂懼,幸蒙恩遞,歸休弊廬,遭値聖節,重入脩門,夤緣試役,獲瞻耿光,榮耀若偏於臣身,慶會莫盛於今日。竊伏念卷阿詩,極言福祿而實存勉戒,春帖子專爲頌祝,而亦寓規諫,是知事君之道,貴乎陳善而無取乎容悅也。臣居外數年,變故驚心,艱虞溢目,區區憂愛之忱,自不能已。掇拾在郡時所見,入都後所聞,庸替芹曝之獻,惟聖明垂察焉。海西沿路,盜賊公行,久貽朝廷之憂矣。金川·平山·瑞興·鳳山·黃州爲直路五站,而鳳山·黃州,姑無竊發之患,惟瑞興·平山,行人戒嚴,節度使關飭各鎭,發遣校卒,協力跟捕。此輩虎而翼者也,不能捕盜,反虐平民,所過蕩殘,其患甚於盜賊。蓋盜賊朶頤,在於潤屋,校卒浚膏,及於窮蔀,富人猶哿,㷀獨何辜?臣愚以爲,盜賊巢穴,在於山郡,故平山屢被焚掠。請於武臣中,擇威望幹略衆所畏服者一人,不計資級,差爲平山府使,重其位權,一切以緝捕爲事,析旁近山郡幾邑,隷於平山,受其節度,供其調發,府使親率剿討,剋期廓淸,又陰求近居豪猾有武力·多權謀·曉解兵法諸人,召致勸奬,使以告捕自效,若獲徒黨,量輕重酬賞,其獲大盜巨魁者,馳聞於朝,不次錄用,但能拔擢數人,一路自然競勸,耳目徧地,盜賊無容足之處矣。臣離西路,已過數月,若已解散,桴鼓不警則幸矣。若猶出入搶攘,如前匪茹則不可不深留聖念,設使海西無事,他有盜賊處,亦可推用此法也。西路使支供米,固新定式,上納於畿營矣。西路支供米,與官需米,自來有定價,不以歉年而加,不以豊年而減,設施時較數歲之中,以爲常也。昨年因畿營公移,從時價執錢,近來常高,目前雖有小益,假令年穀大登,斗米三錢,而亦從時價,則所得幾何?支供米旣從時價矣,官需米安知不一體高執乎?舊章不宜遽變,民情亦所當念,特依故規,仍捧定價,恐合事體。臣雖遞歸,此事有關利病,故玆敢仰陳矣。臣在邑時見各處僧徒,或持禮曹關文,或齎巡營公文,以寺刹重修新建,求助於守令,守令施與則又求助於邑村,往來相續,貽弊不少。此事前或有之,近尤稠疊。修補寺刹,雖云功德,懷保民生,實爲惠澤。請飭春曹,毋得輕發關文,又知委各道,朝令外切勿施行之意,布諭民間,則仁聲所曁,衆必感悅矣。近來遠方士子,聚在京師,稱以陞廡疏復院疏,各尊所尊,章交公車,而發簡於各邑鄕校,求請疏廳錢,先已勒捧於邸吏,故不得不充數上送,而校儒擧皆貧殘,攤徵於境內士林,每簡通來到,一邑騷擾。此事殊無意義,如欲疏籲,則疏下諸儒,當自備財用,何爲橫侵於遐土僻鄕,不知本事之士人乎?請分付法司,嚴飭各邑,邸吏使不得進排,永爲定式,則可以省事,可以除瘼矣。農桑者,生民衣食之源,而東人百事鹵莽,用力倍而收功少,重以民多游手,地有遺利,故天下之貧,莫我國若也。中州植桑養蠶,具有成法,其全書與稚桑東來書宜,頒示外邑,按文飼浴,桑宜培種近郊,依方裁剪。蓋此是山野之事,至於都邑,則惟欲其戶口繁殖,閭閻櫛比,故大典有空垈圃田,則漢城府聽人告狀,折給造家地,何暇論桑者閒閒乎?臣自外上來,見北山下民戶,多爲公家所買,毁撤而種桑,臣竊以爲過矣。傳曰,五畝之宅,樹之以桑,又曰,宅不毛者有夫里之征,是知有宅然後有桑,何可毁宅而栽桑乎?藉使桑木,蔚然成林,沃葉彌望,殊非隆上都以示四方之極也。若以公桑言之,當在北刻空間之地,城中則無稽,臣請已種者外,如有間土,許民築室奠居,依前種瓜果菜茹,以資生活,恐合事宜。臣謂種桑可已,種松不可已,何者?北山·西山,國都之鎭也。五百年長養樹木,守護不謹,漸至稀疎,觀者慨歎久矣。數年來遂成童濯,北山踈峭陡絶,又在宮苑之後,故猶有存者。西山坡陁綿,亘易於攀援,故晝夜丁丁,今無一株松。鄕居士大夫園林村,人不敢侵伐,咫尺宸極,至尊當陽,而都民肆意析拖,赭山乃已。紀綱所關,寧不寒心?請另飭攸司,一齊種松,嚴加糾察,使芻蕘無得往,斧斤不敢入,則一二十年,必茁長茂密矣。臣見宮城之北,增築土城,直抵嶽顚,包括一山,臣愚未敢知聖意攸在也。若謂都城近袤廣遠,後苑守備疎虞,欲以重防固圉,則當擇地利,灰石堅擣,巉然如鐵壁削立,然後完厚可恃,而此則疏土善崩,薄墉易傾,緩急何足賴乎?聞今夏水潦,所在頹倒,可驗其無益矣。請勿復修繕,重困民力,徒費財用則幸甚。臣見閭里之間,有結構精緻而不類居室者,聞之則神祠也。小民門楣,往往揭伏魔聖帝字,皆前所未見也。我國崇奉關王,旣有東·南二廟,又創建北廟,儀制尊嚴,都人士女,祈穰報賽,不患無所,若家爲巫史而瀆之,則不敬甚矣。其外土木之怪,叢社之靈,非典不經,朝令所禁。且凡事休咎,無不自己求之。書曰,作善降祥,又曰,惠迪吉,詩曰,豈弟君子,求福不回。此理灼然,而小民無知,惟求事神,可爲矜悶。亟令法司,隨有毁除,使輦下肅淸,則亦衛正闢異之一端也。當五之鑄,異乎當百之太重,小錢之太輕,可謂得中,宜其便於行用,而二錢之罷,民産多敗,故當五亦致疑。訛言一興,物價一踴,踴而復湧,今則當五一文,僅抵葉錢一文,小民以五十文支日用者,今過二百文,猶不給,何以存活乎?臣聞當五之行,只在三四百里以內,錢爲貨泉,以其流行無滯,豈有中外遠近之別乎?惟其只用於三四百里之內,故民益不信,惟意刁蹬。朝家一視之下,何可使三四百里內外之民,一則偏安,樂其樂而利其利,一則偏苦,仰不事而俯不育乎?物極必反,今錢弊極矣,不可無變通。罷則亟罷,以收操縱之權,用則均用,俾無通塞之弊,尙爲救得一半也。凡爲天下國家,當愛惜名器,愛惜則升斗之祿,足以鼓舞豪傑,不愛惜則雖日拜卿相,而人不勸,武侯所謂恩竭則慢也。近來除目或過當人期望之分,不拘銓曹遷轉之例,藉使皆得其人,揆以選法則不免僥濫之失,況未必副實乎?我朝科第,至英廟季年,最爲猥多,然尙不滿千。近年設科太頻,取士太廣,登桂籍者,幾至千二百人,官少員多,益滋奔競。請稍存裁節,仕路淸而朝廷尊,士習端,風俗厚,則亦時措之宜也。山林之有儒爵,將以輔導君德,咨詢治道,非徒養閒丘園而已。然儒者常懷難進易退之義,故非致敬盡禮,則莫回遐心。數年來,林下無召命矣。雖緣國家多事,不遑招延,而古先哲王,在戎馬之間,猶不廢論道講藝,何待雍容暇豫乎?況今春宮邸下,睿學日就,正須老師宿儒左右承弼,朝夕納誨,以盡薰陶漸磨之益。請渙發綸音,刊浮文敷實心,以示眷眷必致之意,則在野諸賢,非晨門荷篠之果於忘世,感緇衣之誠,休紫芝之歌,豈不惠然肯來乎?竊惟時事之可言者,必不止此,而新從下土來,聞見不廣,姑就條陳。如蒙採納,則爝火之微,鉛刀之鈍,容或有裨益矣。國家變難以來,安危存亡,凜乎一髮耳。非大懲創大振作,無以自立,而伈泄玩愒,猶復前日,屢下哀矜之敎,而實惠未究,常軫憂勤之念,而成效無聞,變改各營而軍容不增精强,減省諸司而經用無補枵罄,亂逆逋播,水旱隔竝,人心則遑遑汲汲,士趨則波波劫劫,是豈治平氣象哉?伏願殿下,奮然以撥亂,立志經遠爲圖,毋撓於淺近之說,毋牽於細靡之娛,非軍〈國〉事務,勿虛糜一錢,非文武才諝,勿輕畀一命,綜名核實,愼賞必罰,寢御乎薪膽,綢繆乎桑土,罔或暇逸,進進不已,則日新之盛德,富有之大業,將赫赫巍巍,行帝行王,惟上所欲,豈特傾否濟屯而已哉?世間萬事,莫不由强毅奮發而成,亦莫不由委靡姑息而敗,惟殿下,懋哉念哉。臣犬馬之齒,已迫稀年,視眊聽瞶,親舊不辨,筋縱骸弛,跬步難運,出謀發慮,尙矣無論,陳力就列,亦所不能,而惟此方寸,炳然不昧,想望化源之淸,治本之正,人必笑不自恤緯,而臣未知于何稅駕,其憂深故其辭繁,伏乞聖慈,憐其志察其愚而赦其罪焉。臣無任云云。答曰,省疏具悉。所陳諸條,多有切實,當留念矣。
乙酉八月二十六日申時,上御乾淸宮。時原任大臣率金吾堂上·左右捕將請對入侍時,右承旨朴周陽,假注書金憙鎭,記注官尹基周,別兼春秋尹命燮,領議政沈舜澤,判府事金弘集·金炳始,判義禁沈履澤,知義禁李喬翼,同義禁尹成鎭·沈東臣,左邊捕盜大將鄭洛鎔,右邊捕盜大將李鍾健,以次進伏訖。上曰,史官分左右。舜澤進前奏曰,晨夕疏涼,聖體,若何?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,若何?上曰,平順矣。舜澤曰,世子嬪宮氣候,何如?上曰,平順矣。上曰,大院君還次,情私喜幸,無以爲比也。舜澤曰,大院君還次,下情不勝欣祝。我殿下年來戀慕,臣等常所憧憧,今日獻喜,何以形達乎?弘集曰,便使先到,已探諸節乎?上曰,諸節無損云矣。仍敎曰,今聞電報,袁世凱又來,摠兵王光勝亦爲隨來云。王摠兵聞是吳提督部曲云,則金判府或曾相見乎?弘集曰,臣於登州吳師營中,多見其部曲,而王姓人未能詳憶矣。上曰,王摠兵,今從旅順出來云矣。上曰,近日天氣甚佳,爲秋事可幸也。舜澤曰,日熱霜退之故,水害所被之外,各道年形,庶有登熟之望云,目下爲民國幸,無過於此矣。又奏曰,臣等伏見捕廳啓目下者,兩罪人所犯,是亘古窮宙所未有之惡逆也。漏網假息,擧國惋憤,何幸天理孔昭,今已斯得,兇謀逆節,便同輸款,不可晷刻容貸於覆載之間,而設鞫嚴覈,以正王法,一時是急,故敢此稟達,請降處分矣。弘集曰,此是亘萬古所無之凶逆,而多年漏網,今幸斯得,輿情沸鬱,晷刻難忍,亟降處分,夬正邦刑焉。炳始曰,今此兩罪人之斯得,可見天理孔昭,其情節之至凶絶悖,已露於捕招,以若罪犯,何可晷刻容貸?亟令設鞫,以正典刑焉。上曰,年前事,至今追思,不覺心掉,而漏網之凶犯,今何自來就捕乎?舜澤曰,有罪者終不可逭矣。上命書傳敎曰,捕廳在囚罪人金春永·李永植,令王府具格拿來,南間囚。出傳敎又命書傳敎曰,庭鞫爲之。出傳敎又命書傳敎曰,委官金判府事爲之。出傳敎又命書傳敎曰,庭鞫處所,以前三軍府爲之。出傳敎周陽奏曰,庭鞫爲之事,命下矣。時原任大臣,命招,金吾堂上·左右捕將·兩司諸臺,竝卽牌招,以爲參鞫之地,何如?上曰,依爲之。出擧條又奏曰,今此庭鞫時,該房承旨,當爲進參,左副承旨鄭夏源,卽爲牌招,何如?上曰,依爲之。出擧條上曰,大臣先退。仍命史官就座,又命,承史以此退出。
上在景福宮。停常參·經筵。
大駕詣南門內,入幕次後,藥房·內務府·內閣·政院·玉堂口傳問安。答曰,知道。大王大妃殿·王大妃殿,遣承旨問安。答曰,知道。世子宮,遣宮官問安。答曰,知道。還宮後,藥房·內務府·內閣·政院·玉堂口傳問安。答曰,知道。
朴周陽,以禮曹言啓曰,今此大院君還次,親臨南門內迎覲時,出宮吉時,令政院臨時稟旨擧行,何如?傳曰,允。
吳俊泳啓曰,司僕寺內乘來言,捲簾,取稟。傳曰,捲三面。
又啓曰,今日大駕詣南門內,入幕次後,大王大妃殿·王大妃殿問安,何承旨進去乎?敢稟。傳曰,左承旨進去。
罪人金春永原情後,刑問一次,訊杖第十二度停刑,罪人李永植,原情後刑問一次,訊杖第七度停刑,與金春永面質。
傳于鄭元和曰,庭鞫姑罷。
傳于鄭元和曰,出宮內門路,以崇陽門爲之。
朴周陽啓曰,臣以大王大妃殿·王大妃殿問安進去,下直之意,敢啓。傳曰,知道。
傳于鄭元和曰,前營使許遞,右捕將李鍾健除授後,營使許遞,左捕將鄭洛鎔除授,別營使許遞,行護軍申桓除授。內務府,親軍前營使李鍾健,親軍後營使鄭洛鎔,親軍別營使申桓。
兵曹口傳政事,親軍前營使單李鍾健,親軍後營使單鄭洛鎔,親軍別營使單申桓。
鄭元和啓曰,親除授親軍前營使李鍾健,親軍後營使鄭洛鎔,親軍別營使申桓,竝卽牌招,傳授虎符及傳令牌,何如?傳曰,允。
又啓曰,虎符及傳令牌親納,例也,而前親軍後營使李奎奭謂有身病,使其營校替納,事甚未安。推考,何如?傳曰,允。
鄭元和,以義禁府言啓曰,新除授都事金堯莢在外,無以備員。令該曹口傳相換,以爲擧行,何如?傳曰,允。
吏曹口傳政事,禁府都事金堯莢,繕工監役閔載珏,已上相換事,承傳。
傳于鄭元和曰,庭鞫爲之。
鄭元和啓曰,庭鞫爲之事,命下矣。同副承旨金明圭,卽爲牌招,何如?傳曰,允。
金明圭啓曰,臣明圭今日庭鞫進去,下直之意,敢啓。傳曰,知道。
兵曹以鄭洛鎔爲禁軍別將。
兵曹口傳政事,禁軍別將單鄭洛鎔。
罪人金春永更推後,刑問一次,訊杖第七度停刑,罪人李永植,更推後刑問一次,訊杖第六度停刑。
愼炳佑,以弘文館言啓曰,新除授副修撰吳有善,卽爲牌招察任,何如?傳曰,允。
乙酉八月二十七日未時,大駕詣南門內。大院君還次迎覲擧動入侍時,行都承旨吳俊泳,左承旨朴周陽,右承旨鄭夏源,左副承旨愼炳佑,右副承旨鄭元和,同副承旨金明圭,記事官宋世鉉,假注書金錫龍,別兼春秋尹命燮·閔正植·李茂魯·閔宗植,直提學尹用求,檢校直閣金文鉉·朴鳳彬,直閣沈相瓚,檢校直閣閔京鎬,檢校待敎金用圭·金弼洙,待敎鄭寅昇,副校理朴彝陽,修撰成岐運,以次侍立。時至,通禮跪啓請外辦,上具翼善冠·衮龍袍,乘輿出永化門。藥房提調李秉文,副提調吳俊泳,進前奏曰,侵早勞動,聖體,若何?上曰,一樣矣。出崇陽門,通禮跪啓請降輿乘輦,上降輿乘輦。由維和門·興禮門出光化門,進發至南門內迎覲所,通禮跪啓請降輦,上降輦。入幕次,小頃大院君還次到迎覲所,上出幕次,行迎覲禮訖。大院君還出次南門外依幕所,領議政沈舜澤,判府事金弘集·金炳始進前奏曰,秋日稍㬉,勞動旣多,聖體,若何?上曰,一樣矣。仍奏曰,大院君還次,殿下久慕之餘,伏想慶幸萬萬,而於臣等顒祝之忱,尤不勝區區欣忭矣。諸節亦爲泰平乎?上曰,別無損矣。仍敎曰,大院君今已還次,予之情私欣幸,何可勝言?卽見皇上諭旨,開釋之餘,尙有難安句語,感恩頌德之中,更切鬱抑。大抵年前事,尙何言哉?皆由於雜類無端出入,興訛造訕,爲累於大院君。思之及此,不覺痛恨。且以事體言之,禮貌自有逈別。凡於尊奉之諸般儀節,更令禮曹就議廟堂,磨鍊以入,勿使朝紳與閑雜人,無常往來,毋或屑慢。若復蹈前習,則論以違制之律,可也。通禮跪啓請乘輦,上乘輦。還發,入光化門,由興禮門·維和門,至崇陽門外,通禮跪啓請降輦乘輿。俊泳請出標信解嚴。上還內,諸臣以次退出。
上在景福宮。停常參·經筵。
鄭元和啓曰,卽者,宗廟署官員來言,再明日朔祭,提調鄭海崙,以獻官,當爲進參,而有身病,不得進參云,卽爲牌招,何如?傳曰,允。
傳于金明圭曰,中國袁司馬,來到仁川時,奉命中使柳東燮·文有用,將命不謹,所奉御帖睿帖,忘而不致,失儀莫大,極用駭歎,該中使,施以刋削之典。
吏曹,口傳政事,協辦內務府事三單,李鍾健·鄭洛鎔·申桓。
注書宋世鉉病代,以盧爲假注書。
鄭元和啓曰,宗廟提調鄭海崙牌不進,推考傳旨,今方捧入,而朔祭獻官,當爲進參,如是違牌,事甚未安。更爲牌招,何如?傳曰,允。
以黃海監司尹宇善狀啓,海州等邑民家漂頹事,傳于愼炳佑曰,民家之漂頹,垌堰之潰決,若是夥多,聞甚驚慘。原恤典外,別加顧助,無有一民失巢捿遑之弊事,廟堂措辭關飭。
以黃海監司尹宇善狀啓,黃州牧民家漂頹事,傳于愼炳佑曰,民家之漂頹,若是夥然,聞甚矜惻。元恤典外,別加顧助,結構奠接,俾無一民失所捿遑之弊事,廟堂另加措辭關飭。
又啓曰,明日傳香,禮房承旨,當爲齋宿,左承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
罪人春永·永植等捧結案。傳于金明圭曰,庭鞫撤罷。
金明圭啓曰,事變假注書閔泳轍,有身病,勢難察任,今姑改差,何如?傳曰,允。
閔泳轍改差代,以方夏鎭爲事變假注書。
大司憲趙熙一,執義南廷綺,司諫李勛卿,掌令李起東·王濟肯,持平姜日馨·李敏英,獻納李義悳,正言李貞稙·吳光洙等啓曰,噫嘻,痛矣。國榮之通天罪惡,萬戮猶輕,千剮難贖,尙屈王章,是可曰,國有常刑乎?噫,諸賊之眼無國母,姿行胸臆,危逼之逆節,暗毒之凶計,暗相糾繆,罔有紀極。主張者榮賊,亂逆之犯分干紀,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足喩其惡也。此實〈覆〉載所無之劇逆大憝,而聲討未加,鬼誅先及,一國之共憤,鬱而未洩,三尺之邦憲,屈而未伸,至今追思,不覺骨靑而膽掉,髮竪而眦裂者也。當此經義大明,凶逆嚴討之時,藥院之日紀,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有孚於莽·溫之凶,而幸賴正宗大王,廓揮乾斷,特降允兪,而傳旨未卽頒下,典刑尙稽夬施,神人之憤,容有極哉?請物故罪人國榮,亟施孥戮之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹喆等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑難熒惑,潛圖不軌之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者乎?且其所納爰辭,見捉文書中,不道不滿之說愈愈凶,至於外朝不知之言,詩句引用之意極矣。而末乃以渠之旁祖權鞞時事,隱然自況者,尤何等窮天地所無之極惡大憝也。凡在橫目之列者,莫不骨驚膽掉,直欲手磔口臠,而賊性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之隱憯,逆腸難掩,鞫招之凶慝,斷案已成,雖未及結案,便是已結案之極逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉。不用援用尙魯追施之律。請物故罪人裕,亟施孥戮之典。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤之哉?鍾一則藉其門蔭,獲忝祿仕,國家何負於渠,而梟心獍腸,與生俱生,幸而賊之有警,則曰,當爲蜀漢分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚,鍾一·光友之徒,憑藉讖諱之書,濟其邪誕之術,二萬石軍糧之積峙,縉紳家火具之潛埋,指卯日擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一者也。似此今古所無之逆,不可只施治逆之常典,适·雲已行之例,不用於兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一則稱有神術,逆賊光友,以鄕曲賤孽,托爲凶徒死士,父事振采,兄事友文,欲輸軍糧則轉致南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酌,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典。致後·延壽,竝施孥戮之典。噫嘻,痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片,論災異於南山,肆發憯悖之說,觀奇貨於北謫,而先倡負來之言,醞釀則嘯聚武士也,施設則乘夜火攻也。惟其狡譎飾詐辭,頑毒忍禍,亂逆之端緖,雖未盡,凶憯之情節,無不參涉,神人之所共憤,覆載之所難容,萬戮猶輕,三尺已施,不可誅止其身,失之太輕。請謀反大逆知情不告罪人榮瑾,亟施孥戮之典。噫嘻痛矣。李奎和之罪,可勝誅哉?今番鞫獄,卽窮天地亘萬古所未有之一大變怪,而其亂根逆柢,明赫是也。渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿情之益沸,今又賊招之屢出,島會觀相之說,塞譎負來之謀,畢露無餘,由前而喜·應之醞釀,跡旣狼藉,由後而禎·瑾之綢繆,情已極發。惟其頑忍凶獰,抵賴不服,則尤當嚴加鞫覈,而不可遽議於傅生之科,至於凶謀逆節,無不同參,賊徒跡類,擧皆相通,親密守禎,許以死友,服事榮瑾,作爲血黨,究厥情犯,與兩賊一而二,二而一者也。旣已承款於知情,則豈可有貸於王法乎?又此李奎和之接肚於賊禎,聯脈於榮瑾,思樂禍亂,圖爲不軌之陰祕結計糾議,已出衆招之丁寧,端緖旣著,盤覈未畢,則亦何以從輕而發配乎?以此諸賊之至凶絶慝,一串貫來,厥罪惟均,是殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰,此而謂無所躬犯而容之,謂不足以深誅〈而〉貸之,付之惟輕,不施極律,則伏莽之戎,燎原之漸,豈不大可懼哉,大可憂哉?請黑山島定配罪人李奎和,更爲設鞫得情,夬正典刑。噫嘻,痛矣。亂臣賊子,從古何限,而四行刀削朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可以遐土賤氓論,而腕把至憯,目閱絶悖之說,則奔走號遑,來告之不暇,而偃息恬憘,不思所以人得而誅之者,此曷故焉。若無平日綢繆於逆順凶馹,則憯牘胡說,胡爲而至哉?此必由所由然而然也。傳書兩漢之末卽執住,謂以覻氣色而劇逃,藏牘幾日而不爲告官,稱以値事機之巧湊,直不過鬼形之憯匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰,國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。黑山島減死定配罪人載仁,亟令王府,嚴鞫得情,快施極律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚看誇張於衆人廣坐,毁撤家廟,自歸禽獸之域,嘯聚徒黨,便成逋逃之藪,摯告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情,鳳周,世濟其惡,天生戾氣,洋舶之潛越醜類,包藏禍心,京闕之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋,潛懷賣國之凶,倡出無根之妖言,煽動一世,眩惑群聽,苟究情節。鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾綠林?禍將滔天,有浮洪水猛獸,何幸太陽中天,奸狀莫逃,夬伸三尺之章,遄伏肆市之典,神人之憤,庶可少洩,而似此巨魁,不可只誅其身而止。請謀反不道罪人鍾三·鳳周,竝施孥戮之典。噫嘻,痛矣。亂臣賊子,從古何限,而豈有如喆增之窮凶極惡者乎?渠以蜮虬之賤,素具梟獍之性,千罪萬惡,人類之所共不齒,至悖絶慝,擧世之所共知,而濫廁衣冠之後,名在縉紳之列,則分已侈矣,榮固大矣。苟有一分人心,宜思百倍報放,而戾氣所種,天生妖孽,穿奸竇而酷嗜邪術,慕異類而滅絶倫綱,潛懷不軌之圖,敢生射天之計,遂乃越海招寇,謀危邦國,至於年前海船之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海泊精兵,未及逞於凶圖,而此則甘心前矛,意欲蹂躪我疆域,文謨之潛形匿影,猶或似於顧忌,而此則改頭換面,無難染毒我民人,不待泄·玉千禧之祕傳帛書,自有廣東澳門之直通赫蹄,國人之曰可殺,猶屬緩聲,王法所必誅,不宜少掩,及其捕招之出而情踪尤著,逮使之發而罪人斯得,天討可以大行,王章可以夬伸,而噫彼猷善之凶狡,乃敢先機而營獲,聲氣直走於暗地,指盡素定於緘口,至使凶身,任其徑斃,三尺之典憲未可加,寸刃之自戕遽先,神人之憤,中外之惑,去益未解,此若以其身故而不施極律,則亂賊無所懼而王法無所施矣。斬屍之法,雖無可據,孥戮之典,自有其例,徑斃罪人喆增,亟施嗣賊已施之律。噫嘻,痛矣。演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪纓後裔,累經芻牧之任,分已備矣,榮固大矣。苟有一分彝性,宜思百倍報效,而乃反糾合邪徒,作奇貨,凶如子登而是爲渠叔,妖如洛承而是〈爲〉渠弟,一門淫朋,同惡相濟,積年浸染,賊性至慝。鳳周·在誼,俱是邪窩,寅緣在誼,交通鳳周,惟一·大誅,無非邪類,相識惟一,親知大誅,詭謀祕計,明若串貫而環連,凶圖悖節,互相蛇蟠而蚓結,至於洋醜之敬一,乃是邪學中巨魁,渡海潛來,隱形匿影,如非偏惑於此,則初無相從之時,偕弟屈膝,前席之相禮甚恭,與好貫面,內室之酒會頻來,通用錢貨,情誼倍切,殷勤輸送,魚脯餽送,從又絡繹,甘心設法,奉敎主若神明,聚首習講,視禍囿爲樂地,此是渠莫掩之眞臟,罔赦之斷案,而鞫庭抵賴,難化悍毒之性,捕査緊干,焉逭鬼面之態,洛承,戾氣所鍾,天生凶狡,受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而看作畫,跡何祕於醞釀,唱妖言而造妖書,意專在於眩惑,慫慂乃兄,暗滋奸黠之萌,聯絡同黨,打成逋逃之藪。蓋其指劃排布,最爲至憯絶慝,其在綢繆和應,皆歸千罪萬惡。國人之曰可殺,猶屬緩辭,王章之所必誅,不宜少掩。近日邪說之肆行,皆緣此輩之接踵,何幸天道孔昭,神理不僭,魯觀之鈇鉞已施,禹鼎之魑魅莫掩,庶幾邦憲不墜,輿情少洩,而似此巨魁,不可只誅其身而止。請正法罪人演承·洛承,亟施孥戮之典。噫嘻,痛矣。鞫廳罪人晩植等之罪,可勝誅哉?渠以蟣蝨之賤,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募丁之計,尤是凶祕,卽迫古所無之逆節也。巨魁成七等,雖是漏網,晩植等諸罪人之陰謀祕計,心腸貫一,仇機毒天,情跡無貳,若不大加懲創,亟施典刑,則亂臣賊子,其將接足而起,豈不大可懼哉?端緖旣著,鞫覆未竟,酌處之處分遽降。臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻,痛矣。亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素畜梟獍之腸,邪說之浸溺而斁絶彝倫,異類之糾結而醞釀禍機,敢生射天之心,暗售賣國之計,遂至越層溟而招寇,稱亂沁都,引亂船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃,夬伸三尺之章,遄伏肆市之典,神人之憤,庶可少洩,而似此君讐國賊,決不可孥戮而止,苟有加於此之律,則何不施於此賊乎?至於敦浩,亦一邪中巨慝,締結匪類,潛懷異圖,形跡極其誕祕,情尤所狡惡,與汝江一而二,二而一也。德山凶犯時,隨往同參,卽渠萬戮難赦之斷案,陰謀祕計,多所與聞,凶肚逆腸,昭不可掩。今此只誅其身,不可蔽其罔赦之罪。請大逆不道罪人汝江,亟施适·雲已施之律,知情不告罪人敦浩,施以孥戮之典焉。噫嘻,痛矣。亂臣賊子,何代無之,而豈有如弼濟·岐鉉諸賊之窮凶極惡者乎?俱是覆載之所不容,神人之所共憤,宜其殪殄滅之,無遺育易㮔者審矣。岐鉉則逋逃之主而弼濟之奇貨也,玉鉉則奸凶之魁而弼濟之根窩也。萑賊之警,屢發於郡邑,莽戎之潛伏於嶺關,一境從以騷訛,百靈罹其凶害,究厥心腸,論其罪惡,則弼濟卽兩鉉也,兩鉉卽一弼濟也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,今此岐·玉之罪,浮於弼濟者,乃反以弼賊之次律施之者,豈非失刑之大者乎?請謀反大逆不道罪人岐鉉,知情不告罪人,一以弼濟所施适·雲之例施之焉。噫嘻,痛矣。亘萬古環六合所未有所未見之極惡大憝,豈有如今番鞫廳諸罪人哉?應龍·潤根,俱以蟣蝨之賤,素畜梟獍之腸,欺人騙財,一生所業何事,貪利忘義,萬死不顧其身,觀燈詩之傳誦,挑成冤懟之階,祭山文之代綴,牢結凶慝之窩,四字隱語,罪有關於宗社,一句悖說,跡難容於窮隤,作之者應龍,而受頣揮於潤根,傳之者潤根,而得守法於應龍。兩箇凶種,打成一塊,其實一而二也,二而一也。似此君讐國賊,不可戮其〈身〉而止。請大逆犯上不道罪人潤根·應龍,竝施适·雲之例。至於金堤郡定配罪人金俊文,亦與同惡相濟者也。揆以王章,不可任置,亟施邦憲,以重獄體焉。噫嘻,痛矣。亂臣賊子,從古何限,而至於今日鞫廳諸罪人等言之,沈聃應之符同,金應潤之連〈腸〉接肚,驗察之聽計,從今往念,則林根實之和應,蛇蟠蚓結,鵂鳴狼逐,或有主謀者,或有合勢者,心腸貫一,情跡無貳,端緖幾露,鞫覈未竟,酌處之命遽下,憺然失圖,不勝憂慨。請光州牧定配罪人沈應聃,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。噫嘻,痛矣。今番鞫獄諸罪人,卽振古以來所未有之極凶絶悖者也。哲均,厚被國恩,濫躋梱帥,苟有一分秉彝,宜思百倍圖報,而奈其陰譎之狀,奰慝之情,便成技癢,嘯聚匪類,甘作窩主,信惑雜術,釀盛禍機,李觀一之邀致密室,無事不議。朴景良之附耳細語,有言皆從,海舶打疊,反思用術驚動,火藥暗投,竟售鬼辭而樂禍,凶節盡露,斷案已成,東根,以蟣蝨之賤,常畜虺蜮之性,伴觀一而同舍,踪跡甚祕,招景良而分酌,腸肚相連,假月夜之赴飮,自底火塊之撲面,無非哲均之所指使,其凶謀祕計,與哲均一而二,二而一也。至於善敎,性本凶戾,跡又詭譎,出沒京鄕,爲哲均之押客,締結術數,爲觀一之薦主,不待刑訊,渠自輸款,今不可止誅其身而止。請謀反不道罪人哲均·東根,知情不告罪人善敎,竝施孥戮之典。噫嘻,痛矣。亂臣賊子,從古何限,而豈有今番鞫獄諸罪人之窮凶絶悖者乎?秉淵,鬼蜮成性,梟獍其心,結導賢爲神交,蓋其醞釀之有素,仗春晩爲義子,以之奔走而使役,爲氣脈之先占,乃敢自誇相術而自負,潛圖不軌,僞作宮奴而掌庫,已極設心之巧辦,備戎器而私庤,欲待時而動,求埋神戈,莫非出於妖慝,爲計至憯,凶圖莫掩,逆節畢露,此亘萬古所未有之極逆大憝,何幸天道孔昭,罪人斯得,似此凶逆之賊,不可孥戮而止,苟有加於此之律,則何不施於此賊乎?啓豊,賦性凶悖,行已憯慝,狡如秉淵而結爲心腹之交,凶如噵賢而又復腸肚之連,搬運隱僻,若形影之相隨,造備器服,乃綢繆而和應,至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏,與秉淵,一而二,二而一也,豈可只諫其身而止?李英俊,渠之姓名,亦出賊招,而以其染疾,雖不得刑訊,一不盤覈,施以島配,亦有乖於鞫獄之體。請謀反大逆不道罪人秉淵,亟施适·雲之律,知情不告罪人啓豊,加施孥戮之典。薪智島定配罪人李英俊,更令王府,設鞫得情,夬正邦憲焉。噫嘻,痛矣。赫晉·祐秀·鳳周等罪,可勝誅哉?渠以鄕谷蟣蝨之跡,締結徒黨,糾合匪類,排布之源委,醞釀之脈胳,至窮絶慝,窮天地亘萬古之所未有極逆大憝也。向因傳敎下者,三罪人,令本道用律,雖由於我殿下慮深張大事從權宜之聖德,而其體至嚴,其法至重,則此獄之究竟不可張大,慮深權宜而行者明矣。今此道啓用辟,巨魁且殲,諸罪人窮凶餘罪,何可以孥戮而止,破瀦而斷乎?請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。噫嘻,痛矣。亂臣賊子,從古何限,而豈有如今番在鶴之窮凶極惡者乎?渠本蟣〈蝨〉之類,濟以梟獍之性,冒禁投匭,自托闢衛之名,肆意下筆,暗售死懟之心,情節自歸憯慝,援引罔非悖戾,烈焰急唱,爲齊獄禁咻之嚆矢,温批恩綸,反擬衛君··宋帝之覆,敢曰,不能之句,逆腸已露。又爲無容之說,凶肚莫掩,喜事樂禍,犯分干紀,亘萬古所未有之凶孽也,擧一世所共誅之大憝也。魑魅莫逃,庶幾邦憲未墜,輿情少洩,似此凶逆,不可止誅其身而止。請犯上不道罪人在鶴,亟施孥戮之典焉。噫嘻,痛矣。亂臣賊子,從古何限,而豈有如今番鞫獄諸罪人之窮天地亘宇宙極逆大憝乎?言之膽掉,思之骨靑,驥泳·鼎鎬·哲九,俱以梟獍,素畜虺蜮之計,平日包藏,無非失志而怨國,積年醞釀,盡是稱兵而招亂,假托斥倭之名,敢售不軌之圖,會議內室,募人外道,龍虎兵之爲備,耀金門之突入,排布祕密,謂沁都之先犯,將京城之直向,凶謀奰慝,千金厚資,與時而自當,二字凶言,卜夜而設計,連腸接肚,殆同蛇蟠而蚓結,前唱後應,無異鵂鳴而梟應,諸賊之至凶絶悖,一串貫來,厥罪惟均而情跡難掩,端緖畢露,雖幸天討略行,王章少伸,尙何足以夬雪神人之憤也哉?似此惡逆,不可但以孥戮而止,破瀦而斷矣。請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。噫嘻,痛矣。達善·斗榮·鍾海·鍾學·東述之惡逆,亘古所未聞所未見,而萬戮猶輕,千剮難贖。噫,彼諸賊,素以陰險梟獍之性,俱畜狡譎虺蜮之心,與驥·鼎而同謀,甘作爪牙,會鍾街而合隊,自許頭領,給錢募軍,假托約日而伐倭,造燈爲號,計將乘夜犯闕,傳都錄而遵約,做謀極惡,陷沁營而向京,其說至凶,內堂會議,混是不軌之黨,衆招同惡,無非莫掩之跡,究厥心腸,論其罪惡,則與驥·鼎·哲三賊,無處不議,無謀不參,明若串貫而環連,互相蛇蟠而蚓結。今此五賊之罪,浮於三賊,而乃反以三賊之次律施之者,其非失刑之大者乎?輿情憤鬱,國論沸騰。請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典焉。噫嘻痛矣。今番鞫獄諸罪人,卽振古以來所未有之至凶絶悖者也。中鎬·然應·建燮·哲鎬·彙靖,俱以鬼蜮之類,素畜梟獍之性,綢繆締結,外雖托於伐倭,醞釀排布,內實售於犯闕,擬稱左廂之號,陰謀畢露,造符自翊,六士之術,凶討莫憯於將斧,事貴神速,或恐携貳之端,假托偵探,反造凶逆之計,都錄執事設始,便同主張,片雲誕術誑惑,自是伎倆,究厥心腸,論其罪惡,則與驥·鼎·哲三賊,三而五,五而三也。今此五賊之只誅其身,不足以蔽其罔赦之罪。請謀反不道罪人中鎬·然應·建燮,與謀反大逆不道罪人知情不告罪哲鎬·彙靖,竝施孥戮之典焉。噫嘻,痛矣。柳道奭·兪鎭應·魚用海之罪,可〈勝〉誅哉?衆招同惡,刑踪莫掩於捕案,招辭已出於鞫庭,究厥心腸,於其罪惡,不可以尋常處之也。若不到底窮覈,夬施當律,則其可曰,國有常憲乎?鞫事未竟,寬恕遽降,公議轉益沸鬱,王章易至墜損。請鹿島安置罪人柳道奭,鏡城府定配罪人兪致應,朔州府定配罪人魚用海,更令王府,嚴加鞫覈,明正典刑,至於物故罪人李炳塡,尤有甚於此三罪人之負犯,素以陰險梟獍之性,同謀於徒黨,納招於鞫庭,萬戮猶輕,千剮難贖。邦刑未加,先致其身,然以若罔赦之罪,亦不可以處之尋常,輿情憤鬱,國論沸騰。請物故罪人李炳塡,施以孥戮之典焉。噫嘻,痛矣。世級漸降,人心日偸,千奇萬怪,群生疊出,而豈有如源進者?渠以簪纓之列,宜守謹飭之樣,奈其賦性祕譎,行已閃忽,喜事之習,自來伎倆,樂禍之心,便成能事,妄肆樞機,殆同狂夫之不擇發,誹訕朝廷,專出小人之無忌憚,是豈臣分之所敢爲?抑亦淵鑑之所幽燭,特施惟輕之典,雖出包容之典,其於罰不蔽辜,何所畏而知懼?噫,莫掩者王章也,莫遏者輿論也。此若不嚴加處分,則國綱將無以振肅,民志亦無以底定,聖鑑悉燭,王章少伸。乃施以賜死之典,猶未洩輿情之憤,臣等玆敢相率洊瀆。請罪人源進支屬,亟施散配,以正邦憲焉。噫嘻,痛矣。應準·會正之罪,可勝誅哉?渠輩俱以世族簪纓,位著崇顯,其所敬畏,尤倍餘人,而至於撰咨議禮,不敬無畏之罪,掀露無餘矣。嗚呼,六月之變,亘萬古所未有,擧一世所共憤,而撰咨之文有曰,劫害相臣,仍犯王宮,旣曰犯王宮,終曰宗社生靈之福,當此天地飜覆日月晦塞之時,措辭間全無至慟底意,罔極中乃反以禍爲福,斁倫敗常,胡至此極,是可忍也,孰不可忍也?且以儀禮言之,衣襨從權之擧,何等大變禮,而全不審愼,只以數次疏啓,有若尋常塞責者然,遽爾磨鍊頒布,使中外縞素。雖臣民慟慨,苟有人理臣分,寧或若是,思之及此,孰不心寒而骨戰也?夫王章如或未伸,則國綱由是漸頹,豈不大可懼哉?兩罪人之所犯,其端雖異,三尺律之莫掩,厥罪惟均,旣施以賜死之典,猶未雪憤惋之心,臣等之不避煩瀆,以箚以啓,豈可已而不已者哉?關係旣重,處分惟輕。請賜死罪人應準·會正支屬,竝施散配,以伸邦憲焉。噫嘻,痛矣。亂臣賊子,人人得而誅之,春秋之大義也。大夫國人皆曰殺之則殺之,鄒傳攸載。今於白樂寬之罪,必以誅之而殺之者,以其窮天之極惡,極地之至兇,莫遏擧一世憤惋,不忍少須臾容貸也。渠本蟣蝨之蹤,兼以梟獍之性,久抱禍心,敢投凶疏,字字是不道不敬,句句是無嚴無畏,至於言必稱下四字,且自乃今知至民從之節,詬天之猶不足〈而〉罵日焉,犯分之無所忌而誣上焉。有非在我朝鮮地爲殿下臣者,所敢生於心而出於口,若是之悖也。此已萬戮之有餘罪,而又有所駭痛者,以殿下流竄之人,反謂之忠公,顯有黨同之跡。以今日朝廷之諸臣,竝擬之四凶,欲售網打之計,若其脫獄圖之,雖不足深責於渠,而當日軍變,亘萬古所無,爲此軍之所脫者,必此軍之欲生者,此可以見賊情相連,烏得免亂黨之同律歟?厥罪罄竹而同書,其辟伏斧而無惜。若以島籬薄施,則豈可關石莫掩乎?斷案已具,輿情轉沸。請濟州牧圍籬安置罪人白樂寬,亟令王府,設鞫得情,夬正典刑焉。噫嘻,痛矣。亂臣賊子,從古何限,而豈有如今番賜死諸罪人之負犯哉?俱以梟獍之性,兼有蛇蚓之結,譸張誣逼,無所畏戢,怨懟之說,肆口無憚,陰奰之行,十目莫掩,至憯且凶,胡至此極,俱是乘時樂禍,包藏陰圖。萬有一分彝性,豈其肆然萌心哉?是可忍也,孰不可忍也?今此賜死諸罪人支屬之處分,尙未承蒙,臣等不勝抑菀,玆敢相率洊瀆。請賜死罪人顯德·采夏·載晩·秉昌·宇熙支屬,竝施散配,以伸王章焉。噫嘻痛矣。反國之逆,犯闕之賊,古或有之,而豈有如今番諸凶之至憯絶慝者乎?惟彼英植·泳孝·玉均·光範·載弼輩,俱是簪纓之裔,尙未毛羽之成,藉家勢而早登仙籍,受國恩而或通禁臠,始若猢孫街戲,持身酣媟,遂畜狼子野心,出言背誕,及夫遊歷日東,自謂遍觀天下,神魂迷蕩,視家邦如弊屣,行跡祕認,仇敵若同室,輸異類以肝膽,梟鳴鵂應,締凶徒爲心腹,蛇盤蚓結,竟以賣國之習,乃作射天之擧,假托扈衛而半夜招寇,脅遷乘輿而幾日恣凶,襟紳環門而頓足,覲路塞矣。兵刃充庭而蹀血,良人殲矣。自除官職,太阿倒在渠手,公肆猖蹶,宗社幾危一髮,援師整隊而入,猶敢槍砲迎擊,羽蹕間路而出,還復聲力阻隚。凡此戎首禍魁,雖食肉寢皮,不足以洩神人之憤,而一英植之當場剮戮,猶歎三尺之未伸,四凶賊之越海隱遁,尤貽一國之所恥。然則徑斃者之不卽追戮,而只施孥籍,已是枉法,在逃者之久未逮捕而尙保支屬,大爲失刑,而點乭,爲玉賊之爪牙,允相連範逆之腸肚,郵局之宴,氷洞之火,寅鍾之約,皆其主張而已爲掀露,則直是大慝之鷹犬,凶窩之鬼蜮,弘植則旣同玉均泛海之舟,又引載弼犯宮之燈,粧撰雖巧,情踪莫掩,載昌則以弼賊之同氣,與孝·玉之黨惡,雖生髮之未燥,亦凶謀之悉參,興宗則通心肝於亂魁,作耳目之賊藪,變亂之釀起郵司,逋逃之指向仁川,已發就鞫之招,焉逭黨逆之律?興喆則托醫名而締結異國,包禍心而趨附賊臣,奸細之態,奰慝之跡,旣十手之所指,豈寸舌之可掉,英植則醞釀之謀,貫聞諸生徒聚議,憸黠之性,自許小錦陵佩號,爲凶鍾而執杯相酬,遇逆孝而摻袖共問。凡此同惡相濟,非但知情不告,至若昌模則素以韎韋之孽,相從潑皮之類,無職入闕,少無忌憚,仗劍立階,顯有包藏,奉均·喜貞,卽其前矛,重模·昌奎,亦是同窩,而鞫訊未竟,鬼誅先加,常刑由絀,輿情益激。噫,禹鼎之逃,終必照燭其形,魯觀之誅,先須殄滅無遺,典憲一或隳壞,國憂亶在湫攸,寧不大可懼。請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。噫嘻,痛矣。亂逆之徒,從古何限,而豈有如今番鞫獄罪人永植之窮天地亘古今極逆大憝者乎?言之膽掉,思之骨顫,渠以卒伍微賤之類,敢售軍撓醞釀之心,東別營之偸取軍器,其計絶憯,內人房之打破窓戶,無辭自服,四年逋命,久矣王章未伸,晷刻難貸,今乃罪人斯得。蓋其所犯凶逆,與春永而一而二,二而一也。與綢繆而和應,情踪莫掩,卒爛熳而同歸,首從何別,似此惡逆,不可但以孥戮而止,破瀦而斷矣。請謀反大逆不道罪人永植,亟施适·雲已施之律,以正邦憲焉。答兩司曰,不允。永植事,已有處分,勿煩。
司諫李勛卿,獻納李義悳,正言李貞稙·吳光洙等啓曰,梟示罪人性世,與極逆載榮,一而二,二而一也。換着軍服,潛入宮庭,粧出纏帶,暗售網打,是何排設始,是何等凶謀祕計也?設鞫七朔,禍根窩窟,竟未究覈,只施梟示之律,輿情之憤菀,固無可言,而不可以已爲梟示,不施當律。請梟示罪人性世,亟施孥戮之典。答院曰,不允。下諭事許遞。
朴周陽,以內醫院都提調·提調意啓曰,內醫朴鍾福有頉代,前內醫鄭鍾夏,今爲當次,依前草記定式差下之意,敢啓。傳曰,知道。
金明圭,以義禁府言啓曰,保放罪人朴寅煥,當爲還囚照律,金奎濚·朱雲煥等,還囚議處以入,而病勢一向未差,竝仍爲保放之意,敢啓。傳曰,知道。
又以義禁府言啓曰,謀反大逆不道罪人春永·永植等,旣已承服正刑矣。其父母妻妾子女祖孫兄弟姊妹,子之妻妾,伯叔父兄弟之子,年歲·姓名·存沒·居住,令漢城府考出帳籍,亦爲分付五部及該道,應坐諸人,一一査出,修成冊牒報後,依律擧行,而籍沒家産破家瀦澤等事,令各該司,捧承傳擧行,何如?傳曰,允。
義禁府啓目粘連,奉常寺僉正朴寅煥矣本府議啓內,兵丁討索,稱以冤枉,軍心騷撓,歸之訛言,囚供雖極發明,海防旣有論啓,其在法意,難以全恕,以此照律,罪笞五十收贖,解見任別敍,私罪奉敎依允爲旀,功減一等爲良如敎。
義禁府啓目粘連,向前金奎濚·朱雲煥等亦,摘奸失待,供雖有據,法意攸在,難以全恕,竝只以此照律,何如?判付。啓,依允。義禁府罪人永植年三十三矣結案白等,矣身根脚段,父在順故,父矣父仁喆故,母金召史故,母矣父名不知白良乎,父母以胎生於原州地大同面,移居于楊州地廣湖,入籍居生是白乎旀,行凶節次段,東別營之偸取軍器,其計絶憯,內人房之打破窓戶,無辭自服。蓋其所犯情節,與春永,一而二,二而一也。與綢繆而私應,醞釀旣久,率爛熳而同歸,首從何別?何幸天理孔昭,乃者罪人斯得,此之謂極逆大憝,孰不欲手磔口臠?百喙難明,千剮猶輕,謀反大逆不道的實,遲晩的只,罪大明律謀反大逆條,凡謀反及大逆但共謀者,不分首從,皆凌遲處死,同律死囚覆奏待服條云,其犯十惡之罪應死者,決不待時亦爲白有臥乎等用良,永植段,不待時凌遲處死爲白乎事。義禁府罪人春永年四十二矣結案白等,矣身根脚段,父長孫故,父矣父德祖故,母徐召史故,母父名不知故白良乎,父母以胎生於南部新村,入籍居生是白〈乎〉旀,行凶節次段,藉托放料之一事,甘作亘古之極變,別營做脫囚之計,其徒寔繁,乃父有發通之擧,同惡相濟,凶鋒爛入於深宮,有似豕突,逆節掀露於犯轎,宜加鯨誅,如魚漏網,久切神人之共憤,似蛾撲燈,何幸罪魁之斯得,旣輸款於捕査,情節莫掩。又盤覈於庭鞫,晷刻難貸,揆以三尺之嚴,焉逭肆市之典,謀反大逆不道的實,遲晩的只,罪大明律謀反大逆條云,凡謀反及大逆,但共謀反者,不分首從,皆凌遲處死,同律死囚覆奏待報條云,其犯十惡之罪應死者,決不待時亦爲白有臥乎等用良,春永段,不待時凌遲處死爲白乎事。
上在景福宮。停常參·經筵。
藥房提調李秉文,副提調吳俊泳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于愼炳佑曰,禮房承旨,馳詣宗廟·景慕宮,奉審摘奸以來。
愼炳佑啓曰,假注書盧,時無職名,令該曹,依例付軍職,冠帶常仕,何如?傳曰,允。
又啓曰,宗廟提調鄭海崙再牌不進推考傳旨,今方捧入,而朔祭獻官,當爲進參,如是違牌,事甚未安。更爲牌招,何如?傳曰,許遞,前望單子入之。
宗廟提調前望單子入之,金晩植落點。
傳于愼炳佑曰,政官牌招開政。
傳于愼炳佑曰,京兆堂上竝許遞,今日政差出。
傳于愼炳佑曰,在外工曹參議許遞,今日政差出。
傳于愼炳佑曰,驪州牧使李泰鎭,敦寧都正除授。
吏曹,敦寧都正單李泰鎭除授事,承傳。
傳于愼炳佑曰,同副承旨許遞,前望單子入之。
愼炳佑啓曰,臣與同副承旨金明圭伴直矣。纔已許遞出去,伴直無人。右承旨鄭夏源,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,李寅晩落點。
愼炳佑,以吏曹言啓曰,繕工監假監役官方秀敏·韓鴻權·金箕衡,俱以身病,呈狀乞遞,竝改差,何如?傳曰,允。
又以吏曹言啓曰,鳳山郡守李種弼,戶奴呈狀內,矣上典身病猝重,萬無還官之望云。罷黜,何如?傳曰,伊川府使李鎬喆相換。
有政。吏批,行判書尹秉鼎陳疏,參判閔丙奭進,參議金喆熙牌招不進,右副承旨愼炳佑進。啓曰,行判書尹秉鼎陳疏,參議金喆熙牌招不進,小臣獨政未安,何以爲之?敢稟。傳曰,仍爲之。以趙翼永爲大司諫,尹宇善爲判尹,金完秀爲左尹,李允用爲右尹,趙東協爲工曹參議,金明圭爲驪州牧使。
兵批,行判書金箕錫病,參判趙定熙病,參議李東淵病,參知鄭顯英入直進,右副承旨愼炳佑進。知事加設單李敎獻,大護軍任商準,護軍李晩運·南廷益·南啓夙·林百鉉,副護軍張時杓·宋秉善·李奎爀·李元穆·林胤洙·張鉉鍾,副司正盧,以上竝單付。
吏批,再政。咸淇驝·林胤洙·李載遠爲假監役。
三政。柳漢喆爲假監役,前假監役張鉉鍾,假監役林胤洙,今超通政,朝官年八十,依法典加資。
以吏曹參議金喆熙,牌不進罷職傳旨,傳于愼炳佑曰,只推。
大司憲趙熙一,執義南廷綺,司諫李勛卿,掌令李起東·王濟肯,持平姜日馨·李敏英,獻納李義悳,正言李貞稙·吳光洙等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮謹,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上十餘字刀削黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請經斃罪人喆增,亟施嗣已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典。光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,亟施孥戮之典。薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴,亟施孥戮之典。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。答兩司曰,不允。永植事,已有處分,勿煩。
大司憲趙熙一,執義南廷綺,司諫李勛卿,掌令李起東·王濟肯,持平姜日馨·李敏英,獻納李義悳,正言李貞稙·吳光洙等啓曰,噫嘻痛矣。亂逆之徒,從古何限,而豈有如今番鞫獄罪人永植之窮天地亘古今極逆大憝者乎?言之膽掉,思之骨顫,渠以卒伍微賤之類,敢售軍擾醞釀之心,東別營之偸取軍器,其計絶憯,內人房之打破窓戶,無辭自服,四年逋命,久矣王章未伸,晷刻難貸,今乃罪人斯得,蓋其所犯凶逆,與春永而一而二,二而一也。與綢繆而和應,情迹莫掩,卒爛熳而同歸,首從何別?以此惡逆,不可但以孥戮而止,破潴而斷矣。請謀反大逆不道罪人永植,亟施适·雲已施之律,以正邦憲焉。答院曰,不允。
傳于愼炳佑曰,臺諫竝許遞,前望單子入之。
以慶尙監司南一祐狀啓,安東等邑民家漂頹人命渰死事。傳于愼炳佑曰,向啓之後,今此災報,又若是夥多,方期收穫,酷被懷襄,呼號棲遑之狀,何忍想到?滿心驚慘,錦玉靡安。慰諭使,一體遍審,埋瘞結構,生前身布,可以助給,可以蠲蕩,着意顧恤,俾免流離,凡係懷綏賙救之方,營邑爛商講究以聞事,令廟堂措辭行會。
以司謁口傳下敎曰,今番春永·永植所捉捕校,不可無施賞,該校鄭興得,善地邊將作窠差送,李時榮·文泰允,竝邊將作窠差送,李好仁·朴允熾,竝賞加。
兵曹口傳政事,古今島僉使單鄭興得,鉢浦萬戶單李時榮,助羅浦萬戶單文泰允。
兵曹,以李元會爲禁軍別將。
愼炳佑,以議政府言啓曰,前正言吳成善上疏批旨,有令廟堂稟處之命矣。蓋此三條臚陳,卽近日朝野所共憂者,而皆害民害國與壞防之事也,其所論說,果有條理,不是創新立制也,是遵舊守經之論也。向年鎭營革罷,出自不獲已,而苟使營將,能職其職,安有是也,竊發愈往愈熾,譏詗不可不嚴,而治民之宰,復管治賊,勢甚難便,行有不得,今欲使一衙門,得專其責,則莫如鎭營復設之爲方便,然徒復其營,不擇其人,則反不若不復之爲愈矣。事係官制,下詢原任大臣銓官各營使處之,有國必有漕,經法莫嚴,及乎分倉賃船,祛弊生弊,有識歎惜,厥有久矣。今若究其已然,慮其將然,三倉之設,一如舊制,以其都差,勿許永定,使各邑而輪差有序,按大典而裝發趁期,船價準數,情費禁濫,領運有人,寧憂虧欠,事面甚正,奸竇可塞,維不大段費力,庶可十分收效矣。事係漕政,下詢原任大臣戶惠堂處之,兇逆家罷養之蔑倫,免坐之潰防,孰不爲之駭惋憂歎,而自有莫嚴之憲章。惟在申明之而已。以此另飭於各該司,何如?傳曰,允。不必詢問,依所啓爲之。
又以議政府言啓曰,卽見全羅監司尹榮信狀啓,則全州居前嘉善金始豊,不分晝夜,周行遠近,辦出錢財,冒危涉險,賊黨十六漢,次第捕捉,合施別般論賞之典,請令廟堂稟處矣。現捉賊徒情與跡之窮兇絶悖,有非尋常竊盜之可比,而金始豊,辦〈財〉設計,挺身冒險,夥數捕獲,爲民祛害,不容不另加論賞,營將隨窠差送,以示朝家奬褒之意,何如?傳曰,允。
又以議政府言啓曰,因刑曹朴應世査實草記,有令廟堂稟處之命矣。天倫已定於父子,國法莫嚴於亂逆,而圖逭嚴法。請易定倫,是豈人道之所忍爲哉?向日旣因前銜疏論,有所稟覆者,其於申明之義,自在勿施,朴應世擧火冒瀆之罪,令該曹,照法勘處,觀於秋啓,朴鼎和妾子應學,卽鼎和畜妾三朔而所生者也,非其子而稱已子,非其姓而冒他姓,大關倫常,瀆亂極矣。今不可只憑供辭,遽議直斷,使其門中,覈眞無疑而後,令該曹稟處,何如?傳曰,允。
又以禮曹言啓曰,卽接洪原幼學徐相眞所志,則以爲,同生弟相能,嫡妾俱無子,以其同姓四寸弟相冕第二子丙軾,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長徐相眞所訴旣如此,徐相冕第二子丙軾,立爲徐相能之後,何如?傳曰,允。
又以奎章閣言啓曰,明日,卽觀文閣朔奉審日次,臣進詣擧行之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮十月別大祭時,造燭封香吉日,來九月初三日巽時,衣襨·香燭·祭品奉詣吉日,同月初四日午時俱吉云,以此日時擧行之意,敢啓。傳曰,知道。
又以弘文館言啓曰,副應敎金炳秀,春坊入直,校理李中斗,副校理朴彝陽,差祭,上番闕直,事甚未安。應敎尹尙學,校理朴岐勳,副校理宋奎會,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎尹尙學,校理朴岐勳,副校理宋奎會,有身病,副應敎金炳秀,春坊入直,校理李中斗,副校理朴彝陽,差祭,修撰白奎洙,副修撰吳有善·朴齊璟,竝卽牌招,推移姑陞入直,何如?傳曰,允。
又以司僕寺一二提調意啓曰,今番濟州先後運貢馬,沿路故失,若是夥多,不謹護送,以致故失多數之地方官臨陂縣令申勝休,鴻山縣監李台珽,金堤郡守趙駿九,靑陽縣監兪致興,牙山縣監朴台榮,泰仁縣監金亮鉉,禮山縣監李純應,振威縣令趙元植,淸州牧使鄭䎘朝,平澤縣監蔡慶默,始興兼任陽川縣令李兢柱,竝令該府,拿問處之,不善擇封之該牧使洪圭,外此先後運故失邑守令,竝捧現告,從重推考,何如?傳曰,允。所當重勘,而不無斟量者存,竝從重推考,無敢如是之意,另加申飭。
又以親軍右營言啓曰,本營把摠趙載恒,身病甚重,勢難察任,改差,何如?傳曰,允。
又以親軍別營言啓曰,本營左別將李冕榮,身病猝重,勢難察任,改差,何如?傳曰,允。
又以親軍別營言啓曰,本營左別將,今當差出,而擬望之人乏少,外任竝凝,何如?傳曰,允。
又以義禁府言啓曰,保放罪人金奎濚·朱雲煥等,當爲還囚,照律以入,而病勢一向未差,竝仍爲保放之意,敢啓。傳曰,知道。
又以刑曹言啓曰,親軍前營啓辭內,本營所屬楊花鎭別將浪昌寬,電桿所需運致等節,令飭多日,不卽擧行。莫重急務,以致稽延時日,究厥罪狀,極爲痛駭。別將爲先汰去,移送秋曹,照律刑配,何如?傳曰,允事,批下矣。謹依批旨,罪人浪昌寬,嚴刑一次後,依大明律詐不以實者,杖百徒三之文,江原道洪川縣定配所,卽爲押送之意,敢啓。傳曰,特爲分揀放送。
又以刑曹言啓曰,因義禁府啓辭,謀反大逆不道罪人春永·永植等籍沒家産事,批下矣。罪人春永·永植奴婢有無,令京兆,考出帳籍,亦爲知悉五部及各該道,使之一一査出,修成冊報來後,永屬公賤之意,敢啓。傳曰,知道。
義禁府照目粘連,興仁之門禜祭大祝金奎濚,謁者朱雲煥等矣本府議啓內,摘奸失待,供雖有據,法意攸在,難以全恕,竝只以此照律,罪笞五十收贖,解見任別敍,竝只私罪奉敎依允爲旀,功減一等爲良如敎。
領府事宋近洙疏曰,伏以臣,三數年中,乞骸之章,非止一再,而區區至願,日甚一日,臣之伊來癃廢,我殿下所已悉燭,亦嘗愍恤,不須更煩覼縷,而昨冬以後,風痰之祟,漸入膏肓,向之半體不仁,今則四肢不遂,房闥間跬步,亦必須人背負,然後始得轉移,至於家間蒸嘗之事,皆用古人老傳之例,身委床褥,形同土偶,人事都隳,世緣俱灰,眞所謂但少一死而已。嗚呼,引年致仕,人臣之大防,而或病實難强者,亦不以七十爲限。古之人君,莫不曲遂其願,終成其美者,夫豈偶然哉?以其老病,筋骸耳目,皆已凋耗,故許致其事,不使支離,尫羸之形,顚頓偪側於祿利之間,以取笑侮,其委曲惻怛愍勞慈愛之意,可謂至矣。是以唐·宋以下名公巨卿之告老者何限,而其中年未至而退休者,亦不可一二數,是皆昭代之美事,後世之可法,而況臣,抱此奇疾,蠢動不得,于今幾個月,所有職名,一向虛縻,以廊廟樞要之窠,屬樵牧病廢之身,一任其瘝曠而不一何問,至若殿宮提擧,其責任顧何如,而許久因循,尙未蒙鐫改,揆以事體,寧有是也?有國之名器,緣臣而汚辱,人臣之廉防,緣臣而虧壞,滿心惶恧,自不覺駭汗浹背,狗馬賤疾,苟有一半分可强之望,則臣本草野之蹤,旅進而旅退,無異鳬雁之去來,復何苦而若是費辭,必欲永謝明時,甘作棄物也。臣情到此,吁亦戚矣。疾病難醫,生且無用,志願莫遂,死將不瞑,此所以夙宵悶隘,不知瀆撓之爲罪,臣之見狀,今雖僅延殘息,決知異日,不能備趨走之列。伏乞天地父母,曲垂哀憐,亟許臣至切之懇,使朝暮待盡之喘,獲霑終始慈覆之澤,不勝千萬泣祝。臣無任云云。答曰,省疏具悉卿懇。愼節奉慮,而此是暮境例證也。卿今處鄕廬,怡神養閒,無所事於筋力奔趨,且年猶未至,何遽懸車之請,孤此側席之思?況今民國虞憂,若涉無津,如卿宿德雅望,雖非在事,倚毗亦重,以卿懇拳忠愛之誠,獨不念相助之義,乃欲爲永謝之計乎?惘然失圖,繼以滋惑焉。所管兼銜,初非劇務,尤何必苦辭,卿須體予至念,益加安心調理。勿復以此相聞,是所區區之望也。仍傳于愼炳佑曰,此批答,遣地方官傳諭。
行吏曹判書尹秉鼎疏曰,伏以臣於月前,再蒙恩除,備陳私衷,而批旨鄭重,溫諭周復,燭臣情理之到極,喩臣微引之過當,臣雙擎伏讀,感淚被面,竊自謂,從玆以往,庶可安心於畝松楸之間,優游以卒歲矣。千萬不自意,天官寵命,又下於夢想之表,臣徜徨震迫,五官失守,莫省所以措躬。感恩怵義,蹶趨赴於輦下,旣肅命矣。又行公焉,逋慢之罪,非曰可贖,戀結之忱,得以少伸。第伏念臣之來時,九耋老母,癃奄在床,謂臣遄歸,其語申複,臣之不可暫離於側而久淹於遠,實情然矣。且臣於今年,退守父墓,卽平生準擬追服之例,禮經之所無,而先儒之所不許,臣非敢行之,然竟年墓側,圖伸至慟,卽臣情理之不得不爾者也。臣於向日之章,旣哀衷之敷陳,庶淵度之矜諒,況臣所帶之任,卽天官重寄也?官方之整理,激濁而揚淸,人材之甄拔,黜幽而陟明,所掌非細伊大,非閒司漫職所可比,歷選往日,未有如臣湔劣衰頹者居之矣。以情私則懇迫如此,以職任則綦重如彼,左右參倚,不敢久縻。玆敢略暴衷情,仰瀆崇嚴。伏乞聖明,俯垂鑑諒,亟遞臣所帶吏曹判書之職,俾微私獲伸,名器無䙝焉。臣無任。答曰,省疏具悉。所請依施。
傳于愼炳佑曰,吏曹判書有闕之代,前望單子入之。
上在景福宮。停常參·經筵。
愼炳佑啓曰,來初五日,朝參日次矣,敢稟。傳曰,停。
又啓曰,同副承旨鄭元和,今日不爲仕進,卽爲牌招,何如?傳曰,允。
禮曹,今九月二十五日,中宮殿誕日,陳賀時應行節目,參考前例磨鍊爲白去乎,依此擧行,何如?判付。啓,權停爲良如敎。
傳于愼炳佑曰,幸行,更待下敎。
傳于愼炳佑曰,明日九日製,通方外爲之,試紙用大好紙,景武臺親臨磨鍊。
以京畿監司朴齊寬狀啓,果川縣民家頹壓事,傳于愼炳佑曰,民家之漂頹,若是夥多,聞甚矜惻。元恤典外,別加顧助,結構奠接,俾無一民失所捿遑之弊事,廟堂措辭關飭。
以右承旨鄭夏源牌不進罷職傳旨,傳于鄭元和曰,只推。
吏曹判書前望單子入之,洪鍾雲落點。
兵曹,口傳政事,親軍右營把總單鄭健植。
兵曹,口傳政事,禁軍別將單李元會。
兵曹,口傳政事,親軍別營別將單閔致卨。
鄭元和,以弘文館言啓曰,上番闕直,事甚未安。副應敎金炳秀,春坊入直,應敎尹尙學,校理朴岐勳·李中斗,副校理宋奎會·朴彝陽,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎尹尙學,校理朴岐勳·李中斗,副校理宋奎會·朴彝陽,有身病,副應敎金炳秀,春坊入直,修撰白奎洙,副修撰吳有善·朴齊璟,竝卽牌招,推移姑陞入直,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,今九月二十五日,中宮殿誕日陳賀時,王世子致詞陳賀之節,依例磨鍊乎?敢稟。傳曰,權停。
又以禮曹言啓曰,今九月初二日,親臨景武臺九日製試取時,王世子侍坐之節,何以爲之乎?敢稟。傳曰,依例磨鍊。
又以內務府言啓曰,卽見黃海兵使閔敬鎬所報,則以爲,隨營牌入防,多年停番之餘,責以徵赴,則邑勢民情,必致罔措,依已例停番,毋論元保軍,每名二兩式收布雇丁爲辭矣。防軍收布,縱非古法,權宜行之,亦已多年,此由於民邑事勢而然,姑今依報辭許施,何如?傳曰,允。
又以兵曹言啓曰,明日親臨景武臺九日製試取時,本曹堂上侍衛,當爲備員,而參知鄭顯英,有身病,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。
又以親軍別營言啓曰,本營軍司馬沈相瓚,身病甚重,勢難察任,今姑改差,何如?傳曰,允。
又以親軍別營言啓曰,本官騎士將宋仁源,以前任慶尙中軍,尙在任所矣。領軍之職,久曠可悶,改差,何如?傳曰,允。
李寅晩,以刑曹言啓曰,今番增廣監試覆試時,冒赴參榜之下鄕儒生等,發關各該道,待捉上擧行事,已有所草記蒙允,而谷山崔宇峽,寧邊梁禮浩,今纔自現,依科場濫入者,水軍充定之律,令兵曹擧行之意,敢啓。傳曰,知道。
又以刑曹言啓曰,楊花鎭別將浪昌寬刑配草記,傳曰,特爲放送事,命下矣。謹依傳敎,浪昌寬,卽爲放送之意,敢啓。傳曰,知道。
又以義禁府言啓曰,明日九日製通方外爲之時,本府都事,皆爲赴擧,只有武都事一員,當直入直,而本府入直公事·回公都事及秋成門禁亂都事,無以推移。假都事二員,令該曹,口傳差出,以爲擧行,何如?傳曰,允。
領議政沈舜澤,判府事金弘集·金炳始箚曰,伏以東陵秋謁,親祼有命,聖慕方切於履露,群情胥祝於瞻旄,凡厥大小臣工,咸思從邁衛扈候辰效誠,而比近日氣,乍冷乍熱,且聞沿路閭里,尙多未淨。此時夙駕,路次勞動,豈不有違於六氣節宣乎?帝王聖孝,以保嗇爲先,亦所以仰承祖宗眷佑也。愚忱不任憧憧,聯牘具奏。伏願幸行成命,卽爲還寢焉。取進止。答曰,省箚具悉卿等之懇。卿等之苦懇旣如此,不得已勉從。仍傳于鄭元和曰,此批答,遣史官傳諭。
上在景福宮。停常參·經筵。
傳于愼炳佑曰,政官牌招開政。
傳于愼炳佑曰,在外判尹許遞,今日政差出。
傳于愼炳佑曰,呈告工曹參判許遞,今日政差出。
傳于愼炳佑曰,在外同敦寧·敦寧都正許遞,今日政差出。
傳于愼炳佑曰,有實故玉堂許遞,今日政差出。
傳于愼炳佑曰,待敎陞六。
傳于愼炳佑曰,原任待敎鄭寅昇,檢校差下。
傳于愼炳佑曰,待敎會圈,待敎會圈六點閔丙肅·李完用·吳喆根,已上取三人。
愼炳佑啓曰,待敎會圈事,命下矣。今日政下批,何如?傳曰,允。
臺諫前望單子入之,大司憲成彝鎬大司諫申錫秊,執義白仁行,司諫安翊豊,掌令崔應珏·洪炳一,獻納洪羲麟,持平尹皞燮·姜鏋,正言姜濬永·徐行輔落點。
吏曹,口傳政事,以李軒卿爲兵曹參知。
吏曹,口傳政事,尙瑞主簿李應淳,禮賓主簿申㮋,已上相換事,承傳。
兵曹,口傳政事,副司果單李貞稙。
兵曹,口傳政事,親軍別營騎士將單趙羲昌。
趙于愼炳佑曰,前後給分人,竝特爲許赴於今番增廣覆試。
傳于愼炳佑曰,宣傳官沈夏澤,訓鍊判官加設單付。
傳于愼炳佑曰,副司果趙正顯·白樂行,宣傳官加設單付。
傳于愼炳佑曰,今此營將復設時,勿拘資歷,各別擇差。
傳于愼炳佑曰,出宮門路,以建善門爲之。
愼炳佑,以吏曹言啓曰,繕工監假監役官咸淇驝·李載遠·柳漢喆,俱以身病,呈狀乞遞,改差,何如?傳曰,允。
又以吏曹言啓曰,肇慶廟別檢高基升,以其身病,呈狀乞遞,改差,何如?傳曰,允。
又以吏曹言啓曰,鳳山郡守李種弼,伊川府使李鎬喆,相換事,命下矣。鳳山郡守李種弼,以前任德川郡守,方在解由未出中,伊川府使李鎬喆,以前任忠州牧使,方在解由未出中,何以爲之?敢稟。傳曰,勿拘。
又以吏曹言啓曰,童蒙敎官沈相璡,以其身病,呈狀乞遞,改差,何如?傳曰,允。
又以吏曹言啓曰,本曹正郞李寅壁·宣俊采,佐郞具用喜·金在鳳,竝減下之意,敢啓。傳曰,知道。
又以吏批言啓曰,尙瑞院主簿李應淳,以其身病,呈狀乞遞,改差,何如?傳曰,禮賓主簿申郁,口傳相換。
又以吏批言啓曰,梱帥臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。閫帥臣父年七十人,別單書入之意,敢啓。傳曰,知道。
又以兵曹言啓曰,五衛將洪鳳觀·咸在天·張龜煥·劉榕,忠翊衛將金永敦,忠壯衛將柳晜,昌德宮衛將金宗鐸·金兢淵,慶熙宮衛將尹啓煥,文臣兼宣傳官閔京鎬,俱以病難供職,呈狀乞遞,守門將鄭東明·景元明,除授在外,過限未入仕,新除授忠淸水使洪在羲,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,慶尙監營中軍安奎煥,親病沈重,萬無赴任之望,呈狀乞遞,竝改差,何如?傳曰,允。
又以兵曹言啓曰,宣傳官趙存昱·李敎元,以其病難供職,呈狀乞遞,竝改差,何如?傳曰,允。
又以兵曹言啓曰,宣傳官李起俊,以其身病,呈狀乞遞,係是加設窠,减下,何如?傳曰,允。
有政。吏批,判書洪鍾雲牌招不進,參判閔丙奭牌招不進,參議金學洙進,左承旨朴周陽進。啓曰,判書洪鍾雲,參判閔丙奭,竝牌招不進,小臣獨政未安,何以爲之?敢稟。傳曰,只出緊任。以鄭寅昇爲副修撰,閔應植爲判尹,李源逸爲同敦寧,金永哲爲工曹參判,李赫爲敦寧都正,閔丙肅爲待敎,尹命燮爲兵曹正郞,任原鎬爲宣川府使,吳鎭東爲兵曹正郞,鳳山部守李種弼,伊川府使李鎬喆,已上通政相換事,承傳。
兵批,行判書金箕錫進,參判趙定熙病,參議李東淵入直,參知李軒卿病,右副承旨愼炳佑進。啓曰,忠淸水使,今當差出,而擬望之人乏少,他道防禦使,竝擬,何如?傳曰,允。
又以兵批言啓曰,安東營將,今當差出,而擬望之人乏少,外任竝擬,何如?傳曰,允。洪南周爲同訓鍊,鄭雲星爲兼訓鍊都正,許璥·李容謙爲宣傳官,沈萬澤·尹載熙·韓正裕·尹誠謨爲五衛將,李貞祐·朴興植爲忠翊將,李敎洙爲別營騎士將,李錫麗爲昌德將,權榮洙爲文兼,孫成憲·梁柱植爲守門將,金善容爲黃海水使,具然昌爲忠淸水使,尹泳璣爲安東營將,金基俊爲大邱營將,李浩臣爲慶州營將,晉宅熙爲晉州營將,金始豊爲洪州營將,李圭泰爲淸州營將,白樂均爲公州營將,李奎一爲順天營將,閔一鎬爲羅州營將,柳完秀爲三陟營將,具永祖爲靑山島僉使,李鐸應爲平安兵虞候,崔宅鎭爲慶尙中軍,知事加設單金汶秀,同知單吳義星,加設單趙載恒,僉知三單咸在天·金永敦·柳晜,宣傳官加設二單趙正顯·白樂珩,訓鍊判官加設單沈夏澤,宣傳官李敎敏,訓鍊僉正李晢鎬,已上相換。宣傳官崔雲煥,訓鍊判官李圭桓,已上相換。宣傳官張斗植,別營哨官南命稷,已上相換。宣傳官具然圭,別營哨官權在元,已上相換事,承傳。上護軍尹秉鼎·洪在羲,大護軍尹宇善,護軍趙熙一·李應辰·李秉纘,副護軍趙翼永·鄭顯英·李泰鎭·李冕榮,副司直南廷綺·李勛卿·李起東·王濟肯·李敏英·姜日馨·李義悳,別司果吳光洙·鄭寅昇·朴齊璟。
吏批,再政。鄭賢鍾·崔學朝·李鶴宇爲假監役,南廷獻爲童蒙敎官,鄭玄謨爲肇慶廟別檢。
三政。殷亀範·金秉完·鄭胤德爲假監役。
四政。李仁銖·鄭在亮·柳遠濟爲假監役,嚴錫權爲兵曹正郞,閔致憙爲監察,假監役李鶴宇,今超通政,前閫帥臣李恒儀父加資事,承傳。假監役鄭賢鍾·崔學朝,副司果朴啓彦·金允禎·吳秉玉,假監役殷龜範·金秉完·鄭胤德,前監役李圭煥·金允玉,前學官趙圭壁·李堣,已上今超通政,朝官年八十,依法典加資。
吏曹,假郞廳二單王彦商·李臣燁,弘文博士兼待敎校書正字單閔丙肅,李容三爲右捕從,兪鎭華爲別營哨官,鄭泰應爲宣傳官,同知單李錫麗,安東營將尹泳璣,晉州營將申宅應,公州營將白樂均,以上今加折衝加資事,承傳。副護軍李鶴宇·鄭賢鍾·崔學朝·朴啓彦·金允禎·李圭煥·趙重壁·李堣·殷龜範·金秉完·鄭胤德·具秉玉。
三政。金應燮·李敎榮爲訓鍊僉正,副護軍趙存昱·李敎元·李起俊·尹泳璣·申宅應·白樂均。
四政。吳元默爲摠理把摠。
五政。安弼求·具志鉉爲訓鍊僉正。
六政。尹㦳·尹吉憲爲訓鍊判官。
七政。韓昌敎·李敏濟爲訓鍊主簿。
八政。李象駿爲守門將,鄭熙悅爲宣傳官。
朴周陽,以弘文館言啓曰,上番闕直,事甚未安。副應敎金炳秀,春坊入直,應敎尹尙學,校理朴岐勳·李中斗,副校理宋奎會·朴彝陽,竝卽牌招,推移入直,何如?傳曰,允。
又以奎章閣言啓曰,待敎會圈事,命下矣。提學金永壽,直提學尹用求·閔泳煥,檢校直閣金文鉉·閔丙奭·朴鳳彬·鄭夏源·閔京鎬,檢校待敎趙東冕·金宗圭·金用圭·金弼洙,竝卽牌招,以爲會圈之地,何如?傳曰,允。
又以奎章閣言啓曰,新除授待敎閔丙肅,事當卽爲牌招,而時値夜深,待明朝牌招入直,何如?傳曰,允。
又以禮曹言啓曰,今此慶科增廣文科覆試試官,當爲磨鍊,而堂下無故可擬之人乏少,依近例,以堂上官通融擬入之意,取啓。傳曰,知道。
又以禮曹言啓曰,今此慶科增廣文武覆試試官,當爲磨鍊,而擬望之人乏少,閣臣竝擬,何如?傳曰,允。
又以禮曹言啓〈曰〉,卽接四館所牒呈,則乙酉六月日次儒生殿講入格幼學宋台憲,同年七月七夕製入格生員趙衡夏,同年八月日次儒生殿講以製代製入格幼學邊東翼·李文煥·沈宜鶴,以上直赴殿試,乙酉六月日次儒生殿講入格生員朴周憲,進士朴容奭·李舜夏·洪承學,幼學金演禧·尹浚求·閔孝植·李石榮·趙重協·趙彦植·申養均·洪祐晳·申永休·徐相·徐相天·吳弼相·尹·趙忠夏·李晩茂,同年七月七夕製入格幼學李耕稙,同年七月日次儒生殿講以製代講入格幼學金亮鉉·金奎卿·康承範·兪致海·洪翊善·李秉斗,生員高昌周,幼學金鍾遠·金商寬·尹劉漢·朴夏秉·金秉憲·都榮澤·金鎭達·趙舜九·金奎行,同年同月館學儒生應製入格幼學洪承協,生員李重崙,幼學趙重穆·徐百俊·閔興植·李裕宰,進士李,幼學徐丙祜·李秀龍·洪承五,同年同月日次儒生殿講入格生員金秉億,進士鄭丙朝·朴喜容·李胤鍾·任昌宰·南龍熙·洪顯哲,幼學閔泳勉·鄭雲益·趙明夏·金商悳·李容國·李敬珪·姜敬熙·李日贊·鄭允謨·尹性普,以上直赴會試事命下,竝於今番分等許赴事報來矣。幼學宋台憲等五人,直赴於今此增廣文科殿試,生員朴周憲等六十三人,許赴於增廣文科覆試之意,分付,何如?傳曰,允。
又以禮曹言啓曰,卽接四館所牒呈,則癸未四月春到記,殿講入格直赴會試幼學吳熙賢·張,同年九月秋到記殿講入格給二分幼學洪在翊,甲申三月春到記殿講入格直赴會試幼學林奎彰,同年八月秋到記殿講入格直赴會試幼學鄭繼善,乙酉三月春到記殿講入格直赴會試幼學李琪淵·梁昌燮·沈宜享,進士李吉九,俱以講經生,兼有製工,今番增廣文科,從願許赴事報來矣。製述講經直赴會試及給分人,勿論增式年別試,從願許赴事,載在法典,幼學吳熙賢等九人,依願許赴於今此增廣文科覆試之意,分付,何如?傳曰,允。
又以禮曹言啓曰,今此增廣文科覆試應赴儒生中,壬午正月參班儒生應製給二分入格幼學李喆鎬名字,改以奭鍾,乙酉二月人日製給一分入格幼學徐潤煥名字,改以聖煥,同年三月三日製給二分入格幼學李仁鍾名字,改以敬鍾,同年五月館學應製給二分入格幼學金興根名字,改以容默,給一分入格幼學金商玄名字,改以商箕,竝於今番覆試時,啓稟釐正,以爲赴試之地事,各爲呈狀矣。竝依所訴施行之意,分付四館所,何如?傳曰,允。
又以禮曹言啓曰,大小科陳試人草記許赴事,曾有定式矣。丙子五月日次儒生殿講入格直赴會試幼學朴序陽,丁丑九月日次儒生殿講入格直赴會試幼學李冕相,庚辰增廣文科初試入格幼學沈能恒,同月四日館學儒生應製入格直赴會試進士李起鐵,同年六月七夕製入格直赴會試幼學洪裕冕,給二分入格幼學李學永·朴弼浩,同年八月日次儒生殿講入格直赴會試幼學李秀億·安暉遠,同年同月日次儒生殿講以製代講入格給二分幼學權鍾悳,同年九月九日製入格直赴會試幼學金思赫,壬午正月參班儒生應製入格給二分進士邊錫胤,幼學李喆鎬,同年三月三日製入格直赴會試幼學金奎顯,給二分幼學金文鉉,同年四月增廣文科初試入格幼學李學縞·朴喜寅·嚴柱夏·李國熅·崔燉奭·李範奭·洪鍾悳,同年同月日次殿講以製代講入格給二分幼學姜鈗,同年九月九日製入格直赴會試幼學韓用奎,給一分進士李慶秀,同年十一月館學儒生應製入格給一分進士尹鍾永,俱爲陳試,而李學永·朴弼浩·權鍾悳·邊錫胤·李喆鎬·金文鉉·姜鈗,則壬午增廣文科初試時,已赴恩賜矣。取考其所受公文,則明白無疑,而在喪及朞服未葬人父子俱參人,竝許陳試,法典所在,一體許赴於今此增廣文科覆試之意,敢啓。傳曰,知道。
又以兵曹言啓曰,大報壇守直官鄭南植,以其身病,呈狀乞遞,改差,何如?傳曰,允。
又以親軍別營言啓曰,本營騎士將金泰鉉·梁柱憲,俱有身病,勢難察任,竝改差,何如?傳曰,允。
又以親軍後營言啓曰,本營領官高永根,仍任事,命下矣。令該曹,口傳單付,何如?傳曰,允。
乙酉九月初二日辰時,上與王世子,詣景武臺,九日製通方外試取入侍時,行都承旨吳俊泳,左承旨朴周陽,右承旨鄭夏源,左副承旨李寅晩,右副承旨愼炳佑,同副承旨鄭元和,假注書金錫龍·盧,別兼春秋金喜洙·金春熙·尹容植·李貞稙·李茂魯·閔宗植,提學金永壽,直提學尹用求·閔泳煥,檢校直閣金文鉉·閔丙奭·朴鳳彬·鄭夏源,直閣沈相瓚,檢校直閣閔京鎬,檢校待敎趙東冕·金宗圭·金用圭,待敎鄭寅昇,以次侍立。時至,通禮跪啓請外辦,上具翼善冠·衮龍袍·靑玉帶,與王世子,乘輿出建善門,藥房提調李秉文,副提調吳俊泳進前奏曰,侵早勞動,聖體,若何?上曰,一樣矣。由廣臨門,出神武門,詣景武臺,通禮跪啓請降輿,上降輿陞座,俊泳,讀奏入門單子訖。仍奏曰,從陞中有試官蒙點人,使之下去一體行禮乎?上可之。讀券官刑曹判書鄭海崙,兵曹參判趙定熙,漢城府左尹金完秀,對讀官吏曹參議金喆熙,兵曹參議申錫游,奎章閣直閣沈相瓚,副司果朴永斗等,行四拜禮,以次就位,儒生等,亦一體行禮訖。上命書題詩,自天祐之吉無不利,押吉,限申時,海崙等書題,起伏讀奏訖。俊泳,進前稟懸題,上可之。相瓚·永斗奉出懸題,上命試官權退,入幕次,俊泳,以司謁入稟曰,先張已入,出標信開布試,呈券儒生,使之次次出送,何如?上曰,以已〈下〉標信擧行,可也。又以司謁入稟曰,收券旣多,使之考試,何如?上可之。海崙等考試訖。俊泳,以司謁入稟曰,今番取幾人乎?上曰,取卄人。俊泳又入稟曰,科次爲之乎?上可之。仍出次,永斗,讀第一張第二句,上命止之。海崙曰,書等何以爲之乎?上曰,第二張書草三下,其餘竝書次上,海崙書等訖。俊泳曰,使之坼封乎?上可之。俊泳,以次圻封,讀奏姓名。上曰,諸承旨,輪回讀奏,可也。諸承旨,輪回讀奏訖。上命書傳敎曰,九日製詩居首進士丁理爕等二人,竝直赴會試,之次次上,進士鄭宜默等四人,竝給二分,之次次上幼學李錫僖等四人,竝給一分,之次次上幼學李載覲等十人,各奎章全韻一件賜給。又命書傳敎曰,入格儒生,明日待令。上命左右捕將進前下敎曰,爲民除害,莫如禁盜,則竊發之類,捕廳自當戢補,而近來卒卒,非但仰役於捕廳,自五上司,亦無難招去云,何暇詗捕盜賊乎?自今以後,特爲揭板,非有公文,毋敢招去,政院亦各別申飭,而如是申飭之後,視以文具,又復如前,則先自捕將,當有別般嚴處之道矣。且近日班家,亦無難招致捕校云,亦一體嚴禁,可也。傳曰,還宮,當自內爲之矣,該房知悉。上還內,諸臣以次退出。
上在景福宮。停常參·經筵。
鄭夏源啓曰,左副承旨李寅晩,同副承旨鄭元和,今日不爲仕進,竝卽牌招,何如?傳曰,允。
傳于愼炳佑曰,政官牌招開政。
又啓曰,假注書盧,有身病,勢難察任,今姑改差,何如?傳曰,允。
盧改差代,以金炯翼爲假注書。
兵曹,以李敎復,爲親軍別營兵房。
兵曹,以片城煥,爲大報壇守直官。
傳于鄭元和曰,入格儒生,崇陽門外施賞。
鄭元和啓曰,吏曹判書洪鍾雲,參判閔丙奭,參議金喆熙牌不進推考傳旨及罷職傳旨,今方捧入,而開政命下之後,如是違牌,事甚未安。判書,參判,竝更牌招,何如?傳曰,允。參議只推,待明朝一體牌招。
鄭元和,以奎章閣言啓曰,新除授待敎閔丙肅敎旨安寶次,濬哲之寶請出之意,敢啓。傳曰,知道。
又以弘文館言啓曰,應敎尹尙學,試所進,上番闕直,事甚未安。副應敎金炳秀,春坊入直,校理朴岐勳·李中斗,副校理宋奎會·朴彝陽,竝卽牌招,推移入直,新除授副修撰鄭寅昇,一體牌招察任,何如?傳曰,允。
又以弘文館言啓曰,上番闕直,事甚未安。應敎尹尙學,試所進,副應敎金炳秀,春坊入直,校理朴岐勳·李中斗,副校理宋奎會·朴彝陽,有身病,副修撰鄭寅昇,齋宿進,修撰白奎洙,副修撰吳有善,竝卽牌招,推移姑陞入直,何如?傳曰,允。
又以禮曹言啓曰,今九月十五日慶科增廣文科殿試節目,當爲磨鍊,而凡於殿試,親臨與命官,前期稟旨後擧行事,曾有定式矣。今番則何以爲之,處所以何處擧行乎?敢稟。傳曰,景武臺親臨磨鍊。
又以禮曹言啓曰,今九月十五日親臨景武臺慶科增廣文科殿試試取時,王世子侍座之節,何以爲之乎?敢稟。傳曰,依例磨鍊。
又以禮曹言啓曰,卽接四館所牒呈,則乙酉七月七夕製入格直赴殿試幼學尹昌燮,遭故云矣。依例許赴於後科殿試之意,敢啓。傳曰,知道。
又以禮曹言啓曰,卽接四館所牒呈,則乙酉九月九日製入格進士丁理燮·沈宜㥁,以上直赴會試事命下,今番增廣許赴事報來矣。進士丁理燮等二人,依例許赴於增廣文科覆試之意,分付,何如?傳曰,允。
又以兵批言啓曰,因議政府草記,向年革罷之鎭營復設事,允下矣。各鎭營將之以本邑守令,兼帶管轄者,竝減下之意,敢啓。傳曰,知道。
又以親軍別營言啓曰,東關王廟墻垣十三間頹圮處,北關王廟墻垣三間頹圮處,俱爲畢築之意,敢啓。傳曰,知道。
又以親軍別營言啓曰,本營兵房洪南周,身病甚重,勢難察任,今姑改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
又以武一所試官意啓曰,臣所今日平明開場,而擧子捧單數,自天字半字十八人矣。先自木箭試取之意,敢啓。傳曰,知道。
又以武一所試官意啓曰,臣所今日木箭應射擧子十八人內,二矢入格五人,一矢入格九人,合爲十四人矣。木箭旣已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子十四人內,二矢入格四人,一矢入格十人,合爲十四人矣。鐵箭今已畢試,片箭·騎芻·騎槍·鳥銃,當爲試取,而無一人應射者,仍爲開講試取之意,敢啓。傳曰,知道。
又以武一所試官意啓曰,臣所今日應講擧子十四人內,入格十四人矣。各技皆已畢試,今方修整榜目之意,敢啓。傳曰,知道。
又以武二所試官意啓曰,臣所今日平明開場,擧子捧單數,天字至地字半字,合爲五十一人矣。先自木箭試取之意,敢啓。傳曰,知道。
又以武二所試官意啓曰,臣所今日木箭應射擧子五十一人內,三矢入格六人,二矢入格五人,一矢入格四人,合爲十五人矣。木箭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子十四人,俱爲入格矣。片箭·騎芻·騎槍,當爲鱗次試取,而無一人應射者,故卽爲開講,各技皆已畢試,仍爲修正榜目之意,敢啓。傳曰,知道。
鄭元和啓曰,試官之出榜詣闕,例也,而慶科增廣別試武科覆試一所監試官尹皞爕·徐行輔,謂有身病,自外徑歸,事甚未安。竝推考,何如?傳曰,允。
又啓曰,試官之出榜詣闕,例也,而慶科增廣別試武科覆試二所監試官洪羲麟·姜鏋,謂有身病,自外徑歸,事甚未安。竝推考,何如?傳曰,允。
黃海監司趙敬夏疏曰,伏以臣,猥膺藩寄,行將陛辭,切有情理之所不容已者。臣之先塋,在於京畿永平·抱川等地,遠離之前,一往展省,以告旌節之榮,庸伸霜露之感,而不敢擅行,冒控至懇。伏乞聖慈,俯垂矜諒,特許旬日之暇,千萬幸甚。臣無任云云。答曰,省疏具悉。卿其往省焉。
上在景福宮。停常參·經筵。
鄭元和啓曰,假注書金炯翼,今日廳坐,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,從重推考。
傳于鄭元和曰,藥院都提調有闕之代,前望單子入之。內院都提調前望單子入之,判府事金炳始落點。
傳于鄭元和曰,秋到記,再明日,勤政殿命官爲之,都承旨馳往泮宮,明日食堂收取以來。
傳于鄭元和曰,在外臺諫許遞,今日政差出。
傳于鄭元和曰,同敦寧·敦寧都正許遞,今日政差出。
傳于鄭元和曰,金吾堂上,竝許遞,今日政差出。
傳于鄭元和曰,順川郡守之代,勿拘常格,各別擇差。
傳于鄭元和曰,在外春秋,竝許遞,今日政差出。
傳于鄭元和曰,在外泮堂許遞,今日政差出。
以左副承旨李寅晩牌不進罷職傳旨,傳于鄭元和曰,只推。
鄭元和,以吏曹言啓曰,繕工假監役官李仁銖·鄭在亮·柳遠濟,俱以身病,呈狀乞遞,竝改差,何如?傳曰,允。
有政。吏批,判書洪鍾雲進,參判閔丙奭,參議金喆熙,竝牌招不進,同副承旨進。以宋秉璿爲大司憲,李晩耆爲大司諫,尹尙學爲執義,洪敬燮爲司諫,閔正植爲掌令,李根命爲同敦寧,徐棨輔·鄭基老爲敦寧都正,尹秉鼎爲判義禁,李淳翼爲知義禁,鄭海崙爲知春秋,鄭順朝爲知春秋,李鍾健,鄭洛鎔爲同義禁,李承純爲同春秋,李道宰爲同成均,宣俊采爲直講,金東煥·李春植·連珉爲假監役,尹慶善爲順川郡守,李鍾源爲碧沙察訪。
兵批,行判書金箕錫病,參判趙定熙病,參議李東淵入直進,參知李軒卿,右副承旨愼炳佑進。大護軍成彝鎬,護軍李源逸·申錫秊·洪南周,副護軍李爀·金明著·金鍊欽·金東煥·李春植·李喜晩·連珉,副司直白仁行·安翊豊·崔應珏,以上竝單付。兼宣川鎭水軍僉節制使淸北水軍防禦使單任原鎬。
吏批,再政。以鄭源祚,申喆秀·康宗燮爲假監役,閔正植爲應敎,金永喆爲熙川郡守,兼保寧府使單具然昌,兼甕津府使金善容,假監役金東煥·李春植,前假監役李喜晩,巳上今超通政,朝官年八十,依法典加資。
三政。申星雨爲掌令,兼文學單閔正植。
兵曹,口傳政事,親軍別營〈兵〉房單李敎復,親軍別騎士將單金大植,親軍別營騎士將單金熺瓚,親軍別營軍司馬單金春熙。
鄭元和,以奎章閣言啓曰,原任待敎鄭寅昇,檢校差下事,命下矣。卽爲牌招,察任,何如?傳曰,允。
又以弘文館言啓曰,上番闕直,事甚未安。應敎尹尙學,試所進,副應敎金炳秀,春坊入直,校理朴岐勳·李中斗,副校理宋奎會·朴彝陽,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎尹尙學,試所進,副應敎金炳秀,春坊入直,校理朴岐勳·李中斗,副校理宋奎會·朴彝陽,有身病,副修撰鄭寅昇,內閣進,修撰白奎洙,副修撰吳有善,竝卽牌招,推移姑陞入直,何如?傳曰,允。
又以兵曹言啓曰,因刑曹草記,今番增廣監試覆試時,濫入罪人崔宇·梁禮浩,依律文,降定水軍,令兵曹擧行事,傳曰,知道事命下矣。濫入罪人崔宇,平安道三和府,梁禮浩,黃海道黃州牧,水軍充定,定驛子押送之意,敢啓。傳曰,知道。
又以親軍別營言啓曰,本營左別將閔致卨,以前任黃海水使騎士將,金熺瓚,前任平安兵虞候,金大植,前任靑山島僉使,俱在任所矣。領軍之職,久曠可悶,竝改差,何如?傳曰,允。
又以義禁府言啓曰,保放罪人任在準·閔泳國·李寶善·李東泰·申泰休等,還囚捧供以入,而李寶善·李東泰等,病勢少差,仍囚,任在準·閔泳國·申泰休等,病勢一向未差,仍爲保放之意,敢啓。傳曰,知道。
義禁府啓目,尙瑞主簿閔泳國,別提任在準等原情云云。傳旨內辭緣,泛稱遲晩,竝只刑推得情,何如?判付。啓,除刑推議處爲良如敎。
義禁府啓目,繖扇差備李寶善·李東泰等原情云云。傳旨內辭緣,泛稱遲晩,竝只刑推得情,何如?判付。啓,除刑推議處爲良如敎。
義禁府啓目,親軍營郞廳申泰休原情云云。傳旨內辭緣,泛稱遲晩,所當請刑是白乎矣,曾經宣〈傳〉官,勿爲請刑,載在法典,議處,何如?判付。啓,飭已施矣。特爲分揀放送。
領議政沈舜澤箚曰,伏以藥院之五日起居,卽職分耳。臣自叨拜以來,趨班常少,闕參常多,虧分慢惰,已極悚懍。今臣連値公役,晨夕觸冷,感嗽轉劇,眩暈兼作,明日又是日次,而實無彈速强赴之望,伏枕惶隘,短籲仰徹。伏乞府垂憐察,亟賜遞解,以便公私,不勝幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于鄭元和曰,此批答,遣史官傳諭。
上在景福宮。停常參·經筵。
藥房提調李秉文,副提調吳俊泳啓曰,伏未審日間,聖體若何,寢睡水刺之節,何如?臣等,率諸御醫,趁早入診,詳察聖候爲宜。大王大妃殿氣候何如,王大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
鄭元和啓曰,卽伏見平安監司南廷哲褒貶啓本,則守令,無一人居中·居下,殊無嚴明殿最之意,推考,何如?傳曰,允。
又啓曰,卽伏見平安監司南廷哲褒貶啓本,則邊將,無一人居中·居下,殊無嚴明殿嚴之意,推考,何如?傳曰,允。
又啓曰,假注書金錫龍,有身病,勢難察任,今姑改差,何如?傳曰,允。
金錫龍改差代,以趙信鎬爲假注書。
以吏曹參議金喆熙牌不進罷職傳旨,傳于鄭元和曰,只推。
傳于鄭元和曰,吏曹參議有闕之代,前望單子入之。吏曹參議前望單子入之,金學洙添書落點。
兵曹,口傳政事,親軍別營別將單梁柱星,騎士將三單金泰鉉·梁柱憲·李承一。
兵曹,口傳政事,親軍後營領官高永根,仍任事承傳。
鄭元和啓曰,明日傳香,禮房承旨,當爲齋宿,左承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
以左承旨朴周陽牌不進罷職傳旨,傳于鄭元和曰,只推。
鄭元和,以弘文館言啓曰,上番闕直,事甚未安。應敎閔正植,副應敎金炳秀,春坊入直,校理朴岐勳·李中斗,副校理宋奎會·朴彝陽,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎閔正植,副應敎金炳秀,春坊入直,校理朴岐勳·李中斗,副校理宋奎會·朴彝陽,有身病,副修撰鄭寅昇,內閣進,修撰白奎洙,副修撰吳有善,竝卽牌招,推移姑陞入直,何如。傳曰,允。
又以吏曹言啓曰,光陵參奉沈宜悳,以其身病,呈狀乞遞,改差,何如?傳曰,健陵參奉金有濟相換。
又以議政府言啓曰,卽見京畿監司朴齊寬狀啓,則以爲,因特敎,楊州牧設砲之方,先得經費,然後乃可鍊兵,就本道所在各宮房免結中,每結從略取剩,以資餉需事,請令廟堂稟處矣。該牧,自是畿輔重地,設砲果係目今急務,則籌餉之節,不容不先爲措辦,而他無可議之方,依道臣所請,許施,何如?傳曰,允。
又以兵曹言啓曰,宣傳官金在殷,除授在外,過限未肅拜,係是加設窠,減下,何如?傳曰,允。
又以兵曹言啓曰,謹依下敎,別監鄭學基,決棍十度後,仍爲嚴囚,而別監徐德演逃走,不得擧行之意,敢啓。傳曰,知道。
又以兵曹言啓曰,逃走別監徐德演,今方捉來決棍,牢囚本營之意,敢啓。傳曰,知道。
又以親軍前營言啓曰,本營兵房申橚,身病甚重,勢難察任,改差,何如?傳曰,允。
吏曹參議金喆熙疏曰,伏以臣,自頃解紱,家食甫數月,而忽蒙三銓除命,感恩怵義,冒沒承膺,居然逾一朔于玆矣。臣雖無似,粗解廉隅,豈不識人職之萬萬不稱,而備例崇讓,旣冒禁之爲悚,頻年逖違,寔覲耿之有願,是用他不暇顧,然臣心恧蹙,何敢一日自安也?間當代斲,至于再三,鑑別無素而激揚奚論,注擬失當而瘡疣莫掩,不職之罪,於斯尤著,而猶不知去,則是無恥之甚矣。且臣夙抱疾癖之疾,重以水泉爲障,眩暈拘牽,形症多乖,比緣日候驟冷,起居失宜,觸冒添祟,貼席呻囈,時日之內,無望彈束,則因病瘝官,更屬憂灼。玆敢臚實呼籲,仰瀆崇聽。伏乞聖慈,曲垂體諒,亟遞臣見帶之職,俾公私竊幸焉。臣無任云云。省疏具悉。所請依施。
上在景福宮。停常參·經筵。
鄭元和啓曰,知義禁李淳翼,除拜後過三日,不爲出肅,依定式推考警責,仍卽牌招,察任,何如?傳曰,允。
傳于李寅晩曰,西營兵丁之未及看品者,令該領官,率領上送事,下諭于西營外使。
傳于鄭夏源曰,政官牌招開政。
李寅晩啓曰,假注書趙信鎬,時無職名,令該曹,依例付軍職,冠帶常仕,何如?傳曰,允。
傳于朴周陽曰,考官韓敬源,讀券官李應辰,命官爲之。
傳于鄭元和曰,機器局幇辦具德喜,典圜局幇辦差下。
傳于鄭元和曰,典圜局前幇辦權用哲,還差。
鄭元和啓曰,典圜局前幇辦權用哲還差,機器局幇辦具德喜,典圜局幇辦差下事,命下矣。今日政下批,何如?傳曰,允。
傳于朴周陽曰,有實故玉堂許遞,今日政差出。
傳于鄭夏源曰,吏曹參判有闕之代,前望單子入之。
傳于鄭夏源曰,碧沙察訪金宗源,順天監牧官閔泳夏相換。
傳于朴周陽曰,秋到記,講居首通幼學金能基,製述表居首三下一生員尹容善,三下二幼學趙民熙,竝直赴殿試,講之次通幼學趙德均等二十六人,製述之次草三下進士李赫儀,竝直赴會試,講之次略進士崔宇錫等四人,製述之次次上進士朴時秉等二人,竝給二分,講之次略幼學金鍊等五人,製述之次次上進士李庚斗等二人,竝給一分,講之次略幼學朴東陽等三人,製述之次次上生員權相重等三人,各奎章全韻一件賜給。
傳于朴周陽曰,入格儒生,明日待令。
傳于鄭夏源曰,都承旨許遞,前望單子入之。承旨前望單子入之,閔丙奭落點。
傳于鄭夏源曰,吏曹參議,疏批已下,卽爲牌招。
鄭夏源,以吏曹言啓曰,繕工監假監役官鄭源祚·申喆秀·康宗燮,俱以身病,呈狀乞遞,竝改差,何如?傳曰,允。
有政。吏批,判書洪鍾雲牌招不進,參判未差,參議金學洙進,右副承旨鄭夏源進。以吏批言啓曰,判書洪鍾雲牌招不進,參判未差,小臣獨政未安,何以爲之?敢稟。傳曰,只出緊任。
又以吏批言啓曰,慶尙道安東居幼學一權永哲呈狀內,矣身父五衛將大鏞,今年爲一百歲,慶尙道軍威居幼學馬世熙呈狀內,矣身父通政永達,今年爲一百歲,而俱以見漏於本道應資老人秩云,故考見帳籍,則百歲果爲的實矣。在前如此之人,啓稟蒙恩,多有已例,今日政,加資下批之意,敢啓。傳曰,知道。
以趙性鶴,鄭秀鉉爲修撰,碧沙察訪金宗源,順天監牧官閔泳夏,光陵參奉沈宜悳,健陵參奉金有濟,已上相換事,承傳。機器局幇辦二單,李時宇·具然韶,典圜局幇辦二單,權用哲·具德喜。
兵批,行判書金箕錫病,參判趙定熙病,參議李東淵病,參知李軒卿入直進。同知加設單馬永達·權大鏞,副護軍李錫根·金·崔鎭巃·李周和·李景興·尹周鉉·秦尙文·金喆之,副司果成岐運·白奎洙,副司正趙信鎬,以上竝單付。
吏批,再政。以金天洙爲司成,李錫根·金爲假監役。
三政。李景興·李周和·成載衡爲假監役,假監役李錫根·金,前學官崔鎭巃,已上今加通政,朝官年八十,依法典加資。
四政。柳元植·權聖圭爲假監役,假監役李景興·李周和,副司果尹周鉉·秦尙文·金煥桂,已上今超通政,朝官年八十,依法典加資。
傳于鄭元和曰,機器局幇辦安鼎玉减下,委員李時宇,前委員具然韶,竝幇辦陞差。
吏曹參判前望單子入之,趙文永落點。
朴周陽,以禮曹言啓曰,來三月初三日,行宗廟冬享大祭親行時,王世子亞獻之節,依例磨鍊乎?敢稟。傳曰,望廟樓省牲省器後,先爲還宮磨鍊。
又以弘文館言啓曰,上番闕直,事甚未安。應敎閔正植,副應敎金炳秀,春坊入直,校理朴岐勳·李中斗,副校理宋奎會·朴彝陽,竝卽牌招,推移入直,何如?傳曰,允。
行大護軍韓敬源疏曰,伏以臣,伏奉秋到記講試命官爲之之命矣。秩非崇品,而膺此任,係是常格之外,何敢晏然承當哉?玆敢忙陳短章,仰瀆崇嚴。伏願聖明,亟賜變通,以嚴試規,以安微分,千萬幸甚。臣無任云云。答曰,省疏具悉。旣有已例,卿其勿辭考講。
行護軍李應辰疏曰,伏以臣,文識謏陋,神精衰邁,考試之任,分所不堪,況朝廷所遵守者典式也?以典式言之,節製設行於泮宮,則亞卿文任,或承乏主試,臣亦嘗冒昧濫竽矣。至於殿庭試士,則讀券官,必以正卿差出。若夫命官則所重尤別,故雖正卿,亦不敢當,每每辭巽,所以存公格而重試體也。今日到記,有命官爲之之命,而臣以曾叨文任,猥蒙恩點,雖極感惶,此豈貳班之所可擬議者乎?臣若怵畏承膺,則是朝廷典式,由臣而壞了,其於公論何,格例所在,艮限莫越?玆敢忙陳短章。伏乞聖慈,特垂鑑諒,亟賜變通,俾朝章嚴而私分安,不勝幸甚。臣無任云云。答曰,省疏具悉。旣經文任,則不必如是爲引。勿辭考試。
吏曹參判閔丙奭疏曰,伏以臣,學殖短而才具薄,年紀少而聞望淺。前後歷揚,罔非僥冒,現時兜攬,尤係華膴,梁鵜之招刺,軒鶴之貽譏,未足以喩其萬一。然趨走蟠泊,有除輒膺者,職爲榮枯欣戚,一聽於造化之天,而臣身顚,不遑自恤也。夫天曹之重佐貳,宮官之峻長亞,其所責任,較他逈別,有時代斲,自付甄別,激揚隻日進對,必須溫和陳勉。雖使嫺熟典領淹博學問之士而當之,猶將逡巡却顧,讓而後已。況如臣愚騃顓蒙,最居人下者乎?噫,亟走則躓,㝠升則困,卽理之常,與其日躓困悔莫之及,無寧早自丐免,還他本分之爲得,而第臣區區必辭之義,與蹈常飭讓者有異。臣家世受國恩,與天無極,而近年以來,門闌盈盛,祖孫叔姪,無官不玷。每中夜思惟,惶汗遍浹,明發徊徨,居寵以憂也。玆敢悉暴衷赤,仰瀆崇嚴。伏乞聖慈,曲遂矜諒,將臣所帶銓職·宮銜與檢校提擧之任,亟命刊汰,以聿公私,不勝大願。臣無任云云。答曰,省疏具悉。所辭諸務,何可竝解?亞銓之任,依施。
慶尙監司南一祐疏曰,伏以臣,猥以蔑效,冒膺重寄,三閱序于玆矣。簡心之恩,河海莫量,提耳之命,靁霆若臨,蚤夜兢惕。思所以殫竭淬礪,粗效涓埃,仰答隆眷,俯鎭輿情,而其奈聰明未遍於鉤隱,知慮不逮於剔猾,徒費厚廩,浪送時月,還餉焉徒擁虛簿,貢賦焉輒諐當限,矯俗無聞於攬轡,微惠莫施於編蔀,自顧涯分,慙悚方切,匪據爲災,極備爲祲,狂瀾澒洞,獰風暴烈,原野均墊,穗穎卒痒,滿目愁慘,歉荒已判,隨牒登聞,貽憂丙枕,誕降恩綸,遣使慰諭,發帑結橧,調丁補缺,蠲租掩骼,設壝致酹,使近止之民札冤之魂,膏沐休澤,銘鏤曠典。臣於是,宣上恩德,縱有與榮,懷保蔑如,徒積瘝溺,以若惶縮之心,顧何敢贅及它事,而臣有區區微私,不容不靳倖於孝理之下,臣先祖墳山,在於道內宜寧縣,而朝端趨走,途塗遙,尙闕省視,心焉依戀,非直時節霜露之感而已。今適來隷是省,距臣山下,宿舂而近,且經長澇,致嚙塋域,苟非躬幹。恐難就完,如得暫戒簡騶,獲展衷蘊,幽明含戴,倘復如何?伏乞聖慈,俯垂鑑諒,特許謁還之暇,俾遂至情,千萬伏祝。臣無任云云。答曰,省疏具悉。卿其從便往省焉。
吏曹參議金學洙疏曰,伏以臣,一愚懵後進耳,以器則闕羽之箭,以才焉無輗之車,戒犯不幸,早躡文陛,被隆造而濫廁簪筆,搴昭華而輥塵緋玉,邇列周旋。今十稔有餘,寵私若偏,愧懼交積,揆才量力,祗合投處閑散,保拙守分,華軌榮觀,更未敢一念妄,迺者三銓添書,恩點遽下寢表,是異數也罕例也。臣誠戃怳震,四大靡措。夫漢之郞中,唐之司列,今是職也。逮乎我朝,曲領尤重,選擧極愼,截然爲名塗峻秩,政注時或代斲,品剡靡不參聞,必須明決如崔敬儒,模楷如李德林,乃可謂官惟其人,而今臣所授,其在綜賓實簡粗良,一何甚左,如欲怙寵饕恩,冒行政人之政,則不止若綆短而汲深,蹄蹇而騖遠,其必不墜則蹶,此猶臣一已之私,玷器累簡,諒非細故。且臣父,嘗語臣曰,近年門闌,匪分烜耀。父子叨恩,無藝到極,盈滿之懼,無時不切,爾將何施以圖酬,何藉以消受?臣每承是誡,輒增警惕,而及今惶慓,尤倍前日,罔知所以自裁,與其一狃貪戀,仰辜天眷,俯違父命,曷若早自知止,獲全微諦者哉?政牌儼臨,惶隘轉深。玆敢冒悚貢悃,仰瀆聰聽。伏乞聖明,俯賜鑑燭,亟遞臣新授吏曹參議之銜,回授時英,俾諧僉允,不勝大願。臣無任云云。省疏具悉。爾其勿辭察職。
傳于李寅晩曰,入格儒生李敬翼,此是桂坊也,守令待窠,首先擬入。
上在景福宮。停常參·經筵。
李寅晩啓曰,右副承旨愼炳佑,同副承旨鄭元和,今日不爲仕進,竝卽牌招,何如?傳曰,允。
傳于鄭元和曰,再明日,館學儒生應製,通方外爲之,試紙用大好紙,勤政殿命官爲之。
李寅晩啓曰,卽見東萊府使金鶴鎭火輪船問情狀啓,則七月二十一日封發者,八月初一日封發者,今始到院,撥路申飭,何等截嚴,邊情登聞,尤係緊急,如是遲滯,事甚稽忽,該府使從重推考,何如?傳曰,允。
鄭元和啓曰,試官之出榜詣闕,例也,而慶科增廣別試文科覆試監試官洪炳一·姜濬永,謂有身病,自外徑歸,事甚未安。竝推考,何如?傳曰,允。
吏曹,輔德單吳俊泳。
兵曹,以金泰郁爲親軍別營兵房。
兵曹,口傳政事,副司果單李基徹。
傳于鄭元和曰,美國人墨賢理,特授戶曹參議銜,仍差總稅務司。
傳于鄭元和曰,明日當御便殿,召見俄國公使矣,該房知悉。
鄭元和啓〈曰〉,應敎閔正植,副應敎金炳秀,春坊直,副修撰鄭寅昇,內閣進,玉堂上下番俱空,事甚未安。校理朴岐勳·李中斗,副校理宋奎會·朴彝陽,修撰趙性鶴·鄭秀鉉,副修撰吳有善,竝卽牌招,推移入直,何如?傳曰,允。
傳于鄭元和曰,入格儒生,崇陽門外施賞。
以右副承旨愼炳佑牌不進罷職傳旨,傳于鄭元和曰,只推。
鄭元和,以弘文館言啓曰,新除授修撰鄭秀鉉,時在慶尙道仁同地,經筵入番事緊,請斯速乘馹上來事,下諭。傳曰,許遞。
又以內醫院都提調·提調意啓曰,碧沙察訪李基徹,旣遞外任矣。依例還遷本院,今該曹,口傳付軍職,何如?傳曰,允。
又以禮曹言啓曰,來十月初三日,行宗廟冬享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來十月初三日,行宗廟冬享大祭親臨時,永寧殿,依例遣大臣攝行,何如?傳曰,允。
又以禮曹言啓曰,靖武祠從享位版,自奉常寺,旣已造成矣。祝式享祀儀節,一依征東官軍祠例磨鍊,就靖武祠別單中付標,添書以入之意,敢啓。傳曰,知道。
又以兵曹言啓曰,大報壇守直守片城煥,以其病難供職,呈狀乞遞,改差,何如?傳曰,允。
又以統理交涉通商事務衙門言啓曰,今日未時,臣等與大俄國使臣韋貝將,上年所訂條約互換之意,敢啓。傳曰,知道。
又以親軍左營言啓曰,傳曰,楊州牧,卽畿輔中營關防重地,不可無鍊〈兵〉之擧,設砲之方餉需之資,令道臣從長稟處,左營使使之句管事命下,而卽伏見京畿監司朴齊寬令廟堂稟處狀啓啓下者,則就本道所在各宮房免結中,每結從略取剩,以資餉需事,請令廟堂稟處矣。該牧自是畿輔重地,設砲果係目今急務,則籌餉之節,不容不先爲措辦,而他無可議之方,依道臣所請許施,何如?答曰,允事,命下矣。設砲果係急務,餉需尤不可緩,道臣所請,旣以本道所在各宮房免結中,每結從略取剩爲辭,則取剩之方,亦不可無定式。每結頭六兩式磨鍊,以資餉需之意,知委,何如?傳曰,允。
又以親軍別營言啓曰,本營兵房李敎復,身病甚重,勢難察任,今姑改差,何如?傳曰,允。
又以親軍別營言啓曰,本營字內昭義門北邊體城三間許頹圮處,今已畢築矣。抱守將卒,依例撤罷,女墻仍爲修築之意,敢啓。傳曰,知道。
上在景福宮。停常參·經筵。
鄭元和啓曰,明日常參·經筵,取稟。傳曰,停。
傳于鄭元和曰,政官牌招開政。
傳于鄭元和曰,在外敦寧都正許遞,今日政差出。
傳于鄭元和曰,法司堂上,竝許遞,前望單子入之。法司堂上前望單子入之,右尹李允用落點。
鄭元和啓曰,假注書趙信鎬,有身病,勢難察任,今姑改差,何如?傳曰,允。趙信鎬改差代,以李勉宰爲假注書。
鄭元和,以吏曹言啓曰,南學敎授南濟元,以其身病,呈狀乞遞,改差,何如?傳曰,允。
又以吏曹言啓曰,中學敎授洪鍾憲,西學敎授朴彝陽,繕工監假監役官權聖圭·成載衡·柳元植,俱以身病,呈狀乞遞,竝改差,何如?傳曰,允。
又以吏曹言啓曰,沙斤道察訪洪鍾武呈狀內,矣身受由上京,矣親病猝重,萬無還官之望云。其親病旣如是,則有難强令還任,改差,何如?傳曰,允。
有政。吏批,判書洪鍾雲牌招不進,參判趙文永進,參議金學洙牌招不進,同副承旨鄭元和進。啓曰,判書洪鍾雲,參議金學洙,竝牌招不進,小臣獨政未安,何以爲之?敢稟。傳曰,仍爲之。
以李建永爲修撰,洪澈周爲刑曹判書,李寅應爲判尹,李鍾健爲刑曹參判,尹成鎭爲左尹,洪鍾萬爲刑曹參議,鄭承鉉爲中學敎授,鄭寅昇爲西學敎授,南周元爲南學敎授,李景興爲敦寧都正,戶曹參議銜墨賢理,今超通政特授事,承傳。
兵批,行判書金箕錫病,參判趙定熙病,參議李東淵病,參知李軒卿入直進,右副承旨愼炳佑進。大護軍鄭海崙,護軍金弘圭·金完秀,副護軍金在殷·閔致卨·金疇鉉·宋晳仁·金箕龝·金基行·黃㙽·申錫游·宋智仁·鄭基老·徐䋜輔,副司果鄭秀鉉,副司勇片城煥·明錫麟,以上竝單付。
吏批,再政。以鄭海崙爲同義禁,金箕龝·金基行·黃㙽爲假注書,金龍鎬爲沙斤察訪。
三政。宋晳仁,姜頀善·元仁弼爲假監役,知義禁單鄭海崙,假監役金箕龝·金基行·黃㙽,已上今超通政,朝官年八十,依法典加資。金樂灝·趙崙永爲假監役,假監役宋晳仁·元仁弼,已上今超通政,朝官年八十,依法典加資。
以吏曹參議金學洙牌不進罷職傳旨,傳于鄭元和曰,只推。
兵曹,口傳政事,親軍別營兵房單金泰郁。
鄭元和,以弘文館言啓曰,下番闕直,事甚未安。修撰一員未差,副修撰鄭寅昇,內閣進,修撰趙性鶴,副修撰吳有善,竝卽牌招,推移入直,何如?傳曰,允。
又以弘文館言啓曰,下番闕直,事甚未安,應敎閔正植,副應敎金炳秀,春坊入直,修撰趙性鶴,副修撰吳有善,有身病,修撰一員未差,副修撰鄭寅昇,內閣進,校理朴岐勳,校理宋奎會·朴彝陽,竝卽牌招,推移姑降入直,何如?傳曰,允。
李寅晩,以親軍營言啓曰,本營郞廳申泰休法去代,右營哨官韓圭晉差下,使之察任,何如?傳曰,允。
又以親軍別營言啓曰,本營字內昭義門北邊體城三間許頹圮處女墻,今已畢築之意,敢啓。傳曰,知道。
又以親軍別營言啓曰,本營左別將梁柱星,身病猝重,勢難察任,改差,何如?傳曰,允。
又以兵曹言啓曰,大殿患候平復,中宮殿患候平復,世子宮疹候平復,合三慶慶科增廣別試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所何處擧行乎?敢稟。傳曰,景武臺親臨磨鍊。
又以義禁府言啓曰,明日館學儒生應製通方外爲之時,本府都事,皆爲赴擧,只有武都事一員,當直入直,而本府入直公事,回公都事及勤政門·隆文樓門·隆武樓門禁亂都事,無以推移。假都事五員,令該曹,口傳差出,以爲擧行,何如?傳曰,允。
領敦寧府事金炳國疏曰,伏以臣之病,甚奇惡且支離矣。旣窮醫藥之路,則欲望水泉之功,而間荷恩暇,調息鄕舍,經春迄秋,無減有加,今焉直一未冷尸。凡於生人之事,都不自省,候班朝綴之閱歲未參,最是分與義俱隳,有臣如此,生亦何爲?仍伏念臣,受國厚恩,無地圖酬,只以餘生趨走,矢欲報其萬一,且身非自有,年亦未至,安敢以休致二守仰聞,若工一已之謀,而病旣無幸,不容自阻,冒萬死仰首一鳴於仁覆之下,其情誠慼矣,亦亟矣。噫,臣以謏材劣識,依近日月之光,策名三十有六年,所兜攬者罔非踰濫,曁蒙我聖上不世之恩,擢置三事,冥升元輔,其所以眷注焉委毗焉,溯昔際會之盛,莫臣之若。臣雖至無似極不肖,猶具彝衷,寧不欲夷險前向,鞠瘁後已,而天之所廢,忽嬰難治之祟,欲運則肢攣而不能伸,欲語則舌縮而不成聲。許多必殊之證,醜不敢條陳於莫嚴之前,而理不可復起爲人,則虛縻朝籍,徒費月祿,眞是鍾漏冥行之一罪人也。臣於伏枕㱡㱡之中,猥被聖眷,垂憐賤疾,至勤下問,感極而涕,繼以惶汗,而臣病之朝夕視蔭,旣在淵鑑之所燭,則臣之今日此籲,亦必不以爲不可,玆將實情之迫眞狀之急,仰干天地之大父母之慈。伏乞聖明,特許臣三字銜,俾趁殘縷之未絶,獲遂積年之至願,千萬區區血祝。臣無任云云。答曰,省疏具悉卿懇。卿有愼節以來,範範久閡,每當朝會之辰,予心悵悒,曷以爲喩?際見來章,尤不任向慮之至,而郊野怡養,水泉調將,苟時月責效,庶幾勿藥,忽玆引退之請,得無遽乎?以卿宿德勤勞,寡昧之所倚注,朝野之所想望果何如,而況據禮經告休之年,猶未至矣。豈以無妄之祟,容易言退,誠萬萬非平日厚望。卿須安心,益加調護。勿復以此相聞,予則斷無奉副之理。卿其諒之,卿其諒之。傳于鄭元和曰,此批答,遣史官傳諭。
乙酉九月初八日未時,上御便殿,俄國公使召見入侍時,行都承旨閔丙奭,假注書金炯翼,以次侍立訖。上具翼善冠·衮龍袍·靑玉帶,起立交椅前,命史官接引俄國公使,公使進前,免冠叩頭,入右挾門楹內,鞠躬拜禮,上擧手答揖。仍命傳語曰,邇來日氣稍寒,連爲安過,而所率亦無恙耶?公使對曰,特蒙眷庇之恩,俱爲好在矣。上命傳語曰,貴國安信,其間承聞乎?公使對曰,去月望前得聞,而近則不聞矣。公使告退,上命傳語曰,回館善留也。公使叩頭退出,上命承史,以次退出。
上在景福宮。停常參·經筵。
愼炳佑啓曰,明日常參·經筵,取稟。傳曰,停。
傳于愼炳佑曰,讀券官鄭海崙,命官爲之。
傳于愼炳佑曰,考試,便殿待令。
親軍前營,以白南益·李元會·趙存禹爲兵房。
愼炳佑,以禮曹言啓曰,全羅道觀察使封進今九月令宗廟薦新石榴,來十月令宗廟薦新柚子,今初十日薦進,而景慕宮薦新,則慶尙道例爲封進矣。本道所封,未及上來,莫重薦新,不可後時,依前例宗廟薦新,加封石榴·柚子,同日一體薦進,何如?傳曰,允。
以奎章閣言啓曰,待敎閔丙肅,疏批已下,卽爲牌招,入直,何如?傳曰,允。
又以弘文館言啓曰,下番闕直,事甚未安。副修撰鄭寅昇,內閣進,修撰趙性鶴,副修撰吳有善,新除授修撰李建永,竝卽牌招,推移入直,何如?傳曰,允。
又以親軍右營言啓曰,本營別抄領官朴珪熙,身病猝重,改差,其代,前水使洪在羲差下,使之察任,何如?傳曰,允。
又以兵曹言啓曰,今此冬至兼謝恩使一行,赴燕時所把驛馬,預先分定,然後可無窘急之弊。今亦依例,前期知委,而應把驛馬五十六疋內,忠淸道十一匹,全羅道十三匹,慶尙道二十三匹,來十月十五日,京中逢點,江原道五匹,咸鏡道四匹,直送安州,來十月十八日逢點事,各道監司處,行移,何如?傳曰,允。
藝文提學鄭海崙疏曰,伏以臣於館學儒生試取,猥參讀券官之望,仍伏奉命官爲之之敎,歷稽古規,資非崇品而當此任者,雖或有可據之例,終非經法,有難冒膺。玆敢忙陳短牘,仰徹崇嚴。伏乞聖明,亟賜變通,以重試體,以安私分焉。臣無任云云。答曰,省疏具悉。旣有已例,卽爲考試。
護軍李應辰疏曰,伏以臣,老而無子,只有一孫。年及取婦,將率往成親於懷德地,而子息成婚,有受由定式,孫子則無例。且臣先山,在於忠州·瑞山等地,十餘年曠省,迨此衰耄,彌切霜露之感,旣尋鄕路,則不得不迤進展掃,而近日飭敎之下,有難循例呈單,一則天倫大事,一則人子至情,皆是不可已者,而無由上達,誠萬萬閔迫矣。第念君臣,猶父子也,若徒懷嚴畏,莫控衷懇,則是自阻也,非無隱也。玆敢疾聲仰籲。伏乞聖慈,俯垂矜諒,特許臣往來之暇,俾撫棗禮成,攀柏情伸,則至願大幸。臣無任云云。答曰,省疏具悉。卿其從便往來。
弘文正字閔丙肅疏曰,伏以臣,聞寵遇者辱,名遇者吝,此盈虛反覆之常理,達人哲士之明訓耳。今臣之一門頂踵,莫非我殿下照濡涵育之至恩至渥,而況臣父,位過燀赫,戒在太盛。臣又以無似之物,猥犯不幸之戒,譬如已滿之器,不添易溢,再實之木,其本易萎。臣居恒憂懼,凜若淵氷。惟區區微願,假臣幾年,得以自修,勉淬素鈍之鍔,稍習未調之翮,蚤夜鉛槧,弩力經史,僥倖隻知半解,或備需世萬一,卽臣報答之義,至若德擧藝錄,初豈夢想攸到,而迺者,非分寵銜,遽及賤末,駕屨所急,他不暇顧,遂藉牙牌之重,仍就豹直之役,退而循省,更究其可冒之端而無其說焉。夫衿紳所聳,黼黻所賁,人輒曰奎華之選,而參外待制,尤其峻者,粵自健陵盛際,上下百年之間,懿聞今望,靡不塗軌於斯,翺翔於斯,其芬馥相襲,盎然輝暎乎鍾磬琬琰之府者,有非如臣譾劣,所宜踵武,糞壤可使封社,散木可使求雕乎?過福之災,猶屬臣私,玷簡之譏,仰累聖朝,此臣所以騂發汗浹,莫省自措也。昔呂文穆,當其子任官曰,天下才能,老於巖穴,不能霑寸祿者多,始離襁褓,膺此寵命,恐罹譴責。臣父援引此語,詔臣以爲,吾雖不及前輩,所以愛子之心同,汝以父之心爲心,則有辭無取。臣若諉之旣肅,恬然自有,則是弁髦父訓也。玆敢刳瀝心肝,仰瀆崇聽。伏乞聖明,察臣言之匪出飾讓,念名器之不可虛授,亟遞臣新除職名,以重淸選,以安私分,不勝幸甚云云。省疏具悉,爾其勿辭察職。
乙酉九月初九日二更,上御便殿考試時,在院承旨同爲入侍時,行都承旨閔丙奭,右承旨鄭夏源,右副承旨愼炳佑,假注書金炯翼,記注官尹基周,別兼春秋李貞稙,讀券官刑曹判書鄭海崙,行護軍李起鎬·金永穆,行副護軍姜·李愚冕,副司果林羲相,校理李中斗,以此進伏訖。上曰,史官分左右。仍命考試,海崙等考試訖。起伏奏曰,今番取幾人乎?上曰,取百人。海崙編次訖。又奏曰,書等何以爲之乎?上曰,居首四張書正三下,賦二張各塡一二,表二張各塡一二,其次書草三下,而賦十一張·表五張,其次竝書次上,而賦四十一張·表十九張,可也。海崙書等訖。丙奭奏曰,坼封何以爲之乎?上曰,承旨輪回坼封也。丙奭等,坼封讀奏姓名訖。海崙〈曰〉,今番應製,有京表鄕賦之成命,而京居之人,以賦呈券,鄕居之人,以表呈券,至于入格,士習駭然,爲先拔去,令秋曹照法,何如?上曰,罕有之事也。特爲安徐,只以拔去,可也。仍命書傳敎曰,館學儒生應製賦居首三下一幼學金奎永,三下二幼學閔致憲,表居首三下一進士鄭履源,三下二幼學李耕稙,竝直赴殿試,賦之次草三下幼學朴龍翰等十一人,表之次草三下幼學徐相耆等五人,竝直赴會試,賦之次次上幼學趙奭奎等十四人,表之次次上幼學李愚萬等六人,竝給二分,賦之次次上童蒙洪大燮等十三人,表之次次上童蒙李昌秀等七人,竝給一分,賦之次次上幼學韓琮箕等二十七人,表之次次上幼學尹達榮等十三人,各奎章全韻一件賜給。傳曰,入格儒生李琬夏,此是桂坊也,守令待窠,首先擬入。傳曰,入格儒生,明日待令。仍命諸臣以次退出。
上在景福宮。停常參·經筵。
藥房提調李秉文,副提調閔丙奭啓曰,伏未審日間,聖體若何,寢睡水刺之節,何如?臣等,率諸御醫,趁早入診,詳察聖候爲宜。大王大妃殿氣候何如,王大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
愼炳佑啓曰,明日常參·經筵,取稟。傳曰,停。
鄭夏源啓曰,左副承旨李寅晩,同副承旨鄭元和,今日不爲仕進,竝卽牌招,何如?傳曰,允。
愼炳佑啓曰,刑曹判書洪澈周,參判李鍾健,除拜後過三日,不爲出肅,依定式推考警責,仍卽牌招,察任,何如?傳曰,允。
又啓曰,三品官之毋得過三日,循例請牌,曾有定式矣。刑曹參議洪鍾萬,除拜後過三日,不爲出肅,事體所在,誠極未安。從重推考,仍卽牌招,察任,何如?傳曰,允。
又啓曰,卽者,義禁府都事來言,時囚罪人任在準等,當爲議處,而判義禁尹秉鼎在外,次堂例不得擧行云,何以爲之?敢稟。傳曰,許遞,前望單子入之。判義禁前望單子入之,金有淵落點。
注書申政均病代,以李勉宰爲假注書。
傳于鄭元和曰,入格儒生入侍。
傳于鄭元和曰,典圜局摠辦穆麟德,姑爲減下。
鄭元和啓曰,明日傳香,禮房承旨,當爲齋宿,左承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
以左副承旨李寅晩牌不進罷職傳旨,傳于鄭元和曰,只推。
兵曹,口傳政事,親軍前營兵房單,白南益,親軍右營領官單,洪在羲。
禮曹啓曰,謹依下敎,大院君尊奉儀節,就議大臣,別單書入之意,敢啓。傳曰,知道。
大院君尊奉儀節別單。一,轎子以八人低擔。一,胸褙以龜。一,品帶以靑鞓紫璊瑚。一,蕉扇以日傘代之,白質靑邊。一,府大夫人品帶,以靑鞓紫璊瑚。一,大門外立下馬碑。一,大門設橫杠木。一,大門以習讀輪回入直。一,大臣稱小生,輔國以下稱小人。一,朝臣傳命外,毋敢私謁。
兵曹,口傳政事,親軍別營別將單李敎弼。
鄭元和,以議政府言啓曰,卽見開城前留守趙準永所報,則本營捕校白景錫·金鑽·禹鎭福,賊黨巨魁六名,譏詗捕捉,效力旣多,特施拔例酬賞爲辭矣。挺身出力,捕獲賊魁,極庸嘉尙,宜有酬奬。白景錫,外職調用,金鑽,前後效勞尤著,屢登守臣啓牒,瓜近邊將作窠差送,禹鎭福,賞加事分付該曹,何如?傳曰,允。
又以議政府言啓曰,司果白殷洙,出沒鄕外,稱以設稧,討索民間,大致騷擾,聽聞所及,萬萬駭惡。令該府拿致,照律勘配,以懲悖襍之習,何如?傳曰,允。
又以禮曹言啓曰,謹依下敎,大院君尊奉儀節,就議大臣,別單書入之意,敢啓。傳曰,知道。
又以弘文館言啓曰,下番闕直,事甚未安。應敎閔正植,副應敎金炳秀,春坊入直,修撰趙性鶴·李建永,副修撰吳有善,有身病,鄭寅昇,內閣進,校理朴岐勳,副校理宋奎會·朴彝陽,竝卽牌招,推移姑降,入直,何如?傳曰,允。
又以弘文館言啓曰,下番闕直,事甚未安。副修撰鄭寅昇,內閣進,修撰趙性鶴·李建永,副修撰吳有善,竝卽牌招,推移入直,何如?傳曰,允。
又以親軍別營言啓曰,本營字內彰義門南邊第三城廊近處體城八間許頹圮處,今九月十一日爲始,改築之意,敢啓。傳曰,知道。
又以親軍別營言啓曰,本營字內彰義門南邊第一城廊近處體城九間許頹圮處,今已畢築矣。把守將卒,依例撤罷,女墻仍爲修築之意,敢啓。傳曰,知道。
又以兵曹言啓曰,大報壇守直官明錫麟,以其病難供職,呈狀乞遞,改差,何如?傳曰,允。
乙酉九月初十日二更,上御乾淸宮。入格儒生入侍時,同副承旨鄭元和,假注書金炯翼,記事官車驥衡,別兼春秋李貞稙,以次進伏。幼學金奎永·閔致憲,進士鄭履源,幼學李耕稙,進士兪鎭德,童蒙李昌秀,進士兪鎭贊·南相學等,序立階下訖。上曰,史官分左右。元和奏曰,入格儒生朴龍翰等九十二人,有身病,不得待令矣。待令儒生,使之陞堂奏職姓名乎?上可之。奎永等,陞堂奏職姓名,退立階下訖。元和奏曰,儒生等,使之頒賞行禮乎?上可之。元和出楹外,儒生等頒賞行禮訖。元和曰,儒生等使之先退乎?上可之。仍敎曰,給分以下竝出送,直赴人,承旨出去,進退,可也。元和曰,招入院隷擧行乎?上可之。元和退立楹外,進退訖。上命史官就座,又命退,承史以次退出。
上在景福宮。停常參·經筵。
開東,下霜。
鄭元和啓曰,明日常參·經筵,取稟。傳曰,停。
又啓曰,左副承旨李寅晩,今日不爲仕進,卽爲牌招,何如?傳曰,允。
以左承旨朴周陽牌不進罷職傳旨,傳于鄭元和曰,只推。
傳于鄭元和曰,傳香承旨,馳詣宣武祠·靖武祠,奉審摘奸以來。
傳于鄭元和曰,再明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上入參。
傳于鄭元和曰,再明日眞殿茶禮時,東宮當自內行禮矣,該房知悉。春·桂坊及相禮,使之待令。
李勉宰有頉代,以李敏秀爲假注書。
傳于鄭元和曰,政官牌招開政。
傳于鄭元和曰,協辦內務府事閔應植·閔泳翊·李鍾健,竝商理局總辦差下。
鄭元和啓曰,協辦內務府事閔應植·閔泳翊·李鍾健,竝商理局總辦差下事,命下矣。今日政下批,何如?傳曰,允。
傳于鄭元和曰,內務府主事金嘉鎭,刑曹正郞加設單付。
傳于鄭元和曰,在外臺諫竝許遞,今日政差出。
傳于鄭元和曰,呈告知義禁·藝文提學·知春秋許遞,今日政差出。
傳于鄭元和曰,出身李東弼,別軍職差下。
鄭元和,以吏曹言啓曰,繕工監假監役官姜頀善·金樂灝·趙崙永,俱以身病,呈狀乞遞,竝改差,何如?傳曰,允。
又以吏曹言啓曰,忠淸道忠州居幼學李錫周呈狀內,矣身父副護軍宗培,今年爲一百歲,全羅道全州居幼學姜大仁呈狀內,矣身父副護軍聖昌,今年爲一百歲,而俱以見漏於本道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,多有已例,今日政,竝加資下批之意,敢啓。傳曰,知道。
又以吏批言啓曰,醴泉郡守閔致純呈狀內,矣身受由上京矣,身病猝重,萬無還官之望云,罷黜,何如?傳曰,永同縣監洪用觀相換。
有政。吏批,判書洪鍾雲進,參判趙文永牌招不進,參議金學洙牌招不進,同副承旨鄭元和進。以徐正淳爲大司憲,申錫游爲大司諫,李爲司諫,李敦夏爲同敦寧,尹宇善爲知義禁,朴瑄壽爲知春秋,尹秉鼎爲藝文提學,趙賢植爲景慕宮令,李裁夏·洪觀厚·宋一鳳爲假監役,刑曹正郞加設單金嘉鎭,贊善單宋秉璿。
兵批,行判書金箕錫病,參判趙定熙病,參議李東淵入直進,參知李軒卿病,同副承旨鄭元和進。以馬宛牧爲阿山萬戶,同知加設二單李宗培·姜聖昌,護軍李根命·申錫斗·申橚,副護軍李晩耆·洪觀厚·吳璟淳·宋一鳳·李慶天·李元植·李載夏·金昞禧,副司直洪敬燮,副司正趙信鎬,以上竝單付。
吏批,再政。以金疇鉉爲戶曹參議,趙復永爲漢城判官,吳暻淳·金昞禧·鄭義敎爲假監役,李載夏·洪觀厚·宋一鳳,已上今超通政,朝官年八十,依法典加資。
三政。以金德亨爲監察,金振聲·金炳斗爲假監役,前都正申錫斗,假監役吳暻淳·金炳禧·李元植,前學生李慶天,已上今超通政,朝官年八十,依法典加資,商理局摠辦三單閔應植·閔泳翊·李鍾健。
以吏曹參議金學洙牌不進罷職傳旨,傳于鄭元和曰,只推。
以司謁口傳下敎曰,親軍營北道抄上武士金文慶·金興慶·金大彦·金永伯·鄭甲仁·鄭鎭喬·蔡奎澤賜第。
以司謁口傳下敎曰,商理局印信,令該曹鑄送事,分付。
以慶尙道慰諭使申泰寬狀啓,德音誕敷之諭,差緩幾日,臣不勝惶恐待罪事。傳于鄭元和曰,勿待罪事,回諭。
兵曹,口傳政事,部將單李東弼。
領敦寧府事金炳國疏曰,伏以臣之日前所承批旨,至以久閡於朝會,爲悵悒,臣於伏枕中,讀未半而感淚被面。蓋我聖上,視臣如子,若是恩勤,臣亦慕聖上如父,何忍離違?且以勿復以此相聞,敎之也嚴,尤不覺惶汗如雨,自頂至趾,宜休之情縱急,欲挽之眷難孤,焉敢以區區微私,更煩紸聽,而顧臣病狀,日加一症,口喎眼斜,形未分於人鬼,神瞀氣促,勢難支於朝夕,若不及今哀號,獲遂宿願,則異日泉下,目將不瞑,所以冒萬死收七魂,瀝血爲字,不避洊瀆。惟聖慈憐之,臣苟有僥倖復起之望,雖無論經之才,用答恩遇,猶以趨走之恭,欲效餘年,斯疾痼矣,此生已矣。然則屬纊之前,乞身而退,以安一日調息,以全一分廉隅,亦於聖上生成之澤,有始而有終矣。人之所欲,天必從之,殿下於臣天耳,特從其欲,侈以奉朝賀之銜,俾臣拚誥望天,感誦於闔門,含恩入地,圖報於來世,是臣千萬至祝。臣無任云云。答曰,省疏具悉卿懇。向旣敷悉予衷,奚爲而荐懇至此?誠惘然莫曉攸謂,國事之岌嶪,民憂之澒洞,卿則謂今日何如時也?以卿匪躬謇謇之忱,雖處閑養疴之中,一念結,想倍餘人,而平昔倚注而拳拳焉者,卿庶諒予之心矣。愼節之邇來彌留,非不奉慮,而諒非頓衰之證,當有霍痊之喜。今玆連牘,豈所圖予而所期於卿也?其勿更煩,益勉愼嗇,以副民國之厚望焉。仍傳于鄭元和曰,此批答,遣史官傳諭。
領議政沈舜澤疏曰,伏以四時之序,有進有退,春夏秋冬,以次司令,天且弗違,而況于人臣?一入中書,載閱四序,亢之又亢,知進而不知退,筵懇則天語諄複,章籲則批奬隆重,又加以古昔所未有之眷禮,慰藉臣勉留臣,天地父母之心,盎然溢于言外,臣非木石,寧不感激?款之君寵,或冀少答,斷斷臣義,不敢因執,荏苒遷延,以至今日,而但政本重地,只委一臣,已是異事,倂此一臣而若有若無,不進不退,則尤異之異者,人臣受國厚恩,至于求去,已是不得已之事。今倂求去而當言不言,當準未準,則尤不得已之不得已者。殿下臣之天,豈不體恤臣私,明旨煌煌,固已俯燭臣之決計矣。誠及臣之未大狼狽,而早使善去,亦兩得其宜也。以臣苦情,以臣至願,不于望我殿下,將誰望也?一段靳祝,殆有甚於疲痛。夫疲痛者,必號天呼父母,號呼之始,猶敢大聲,及乎唇口乾而氣自殫,則其聲漸微,而且至於無聲矣。無聲之痛,其痛愈深。今臣語言無倫,未暇裁擇,是亦將無聲時也。惟聖慈,少垂憐焉。朝庭置百司庶府,則尙欲得百司庶府之用,矧玆職居承弼,冒稱首任,其任寄何如,而上以名留之,下且以實責之,留之愈殷則責之愈重,無所以副下之責而强以應上之留。此古所謂具臣,而其於國事何幾,民事何幾?臣於是,不可不去,以一去,爲報主者也。且臣於內府,受命摠理,顧何敢言私祈免,而典領殷繁,責寄綦重,尤非愚臣所可虛縻而致曠,敢復冒昧竝陳,仰干宸嚴,萬望聖上,鑑臣眞悃,將臣所請,竝賜開允,俾臣釋負而就閒,則亦高厚之恩,臣之大幸也云云。答曰,省疏具悉卿懇。前批與向筵,已悉敷心之諭,巽牘又何爲而荐至,不覺憮然失圖也。審絜乎進退之義,庶僚猶然,況大官去就,而卿之此時求去,於義當乎否乎?予則以爲過擧也。以卿休休之量斷斷之誠,旣處元輔之職,竭其所有,以補不逮。卿之自任如此,予之期望在此。予方宵旰惕厲,求活之不暇,而卿則謂已治已安,無所事爲,雍容爲就閑計乎?迨玆艱棘之會,乃欲中途邁邁,使廟堂空虛,民國狼狽,其於朝象之垂宜,輿論之觖望,儻復如何?卿亦有裁量於公私界分之孰重孰輕。予不多誥,卿其深諒焉。仍傳于鄭元和曰,此批答,遣史官傳諭。
上在景福宮。停常參·經筵。
鄭元和啓曰,明日常參·經筵,取稟。傳曰,傳。
李寅晩啓曰,右副承旨愼炳佑,今日不爲仕進,卽爲牌招,何如?傳曰,允。
又啓曰,開坐事,命下矣。新除授判義禁金有淵,卽爲牌招,何如?傳曰,允。
兵曹,今九月十五日,大殿患候平復,中宮殿患候平復,世子宮疹候平復,合三慶慶科增廣別試武科,景武臺親臨殿試敎是時,原榜人規矩,貫革五矢一百二十步一巡一中,柳葉箭五矢一百二十步一巡一中,講書粗以上,三技取一技,落點。
兵曹,今九月十五日,大殿患候平復,中宮殿患候平復,世子宮疹候平復,合三慶慶科增廣別試武科,景武臺親臨殿試敎是時,直赴殿試人規矩,鐵箭三矢一百二十步,柳葉箭五矢一百二十步一巡二中,鳥銃三柄一巡一中,三技取一技,落點。
鄭元和啓曰,卽者,宗廟署官員來言,再明日望祭受香時,提調金晩植,以獻官當爲進參,而有身病,不得進參云,卽爲牌招,何如?傳曰,允。
又啓曰,假注書李敏秀,時無職名,令該曹,依例付軍職,冠帶常仕,何如?傳曰,允。
傳于李寅晩曰,昨批旣敷悉矣。卿之懇懇,不過爲休養之意也,予所拳拳,卽惟曰倚毘之至也。艱虞之會,莫此時切急,付托之重,莫如卿老成,況卿有爲有猷之已著於塗人耳目而不可掩者乎?卿之一進一退,實攸關於民國,則予安得不若是縷縷。玆宣別諭,卿其體予至意,勿復辭巽,益殫匡濟之責,以副朝野之望事。遣左副承旨傳諭于領議政。
以右副承旨愼炳佑牌不進罷職傳旨,傳于鄭元和曰,只推。
李寅晩,以統理交涉通商事務衙門言啓曰,博文局,今將更設矣。屬員不可不備置,前主事張博,司事吳容默·金基駿,司果李命倫·秦尙穆,進士李赫儀,幼學權文燮·鄭萬敎·李鴻來,竝本衙門同文學主事差下,令該曹,口傳下批,使之承辦局務,何如?傳曰,允。
吏曹,口傳政事,博文局同文學主事九單,張博·吳容默,金基駿·李命倫,秦尙穆·李赫儀·權文燮·鄭萬敎·李鴻來。
李寅晩,以親軍後營言啓曰,本營軍醫邕宅奎,身病沈重,勢難察職,以爲改差,其代,前司果李載根差出,令該曹,口傳單付,何如?傳曰,允。
上在景福宮。停常參·經筵。
朴周陽啓曰,明日常參·經筵,取稟。傳曰,停。
右副承旨李寅晩書啓,臣於本月十二日四更量,敬奉聖諭,馳往傳諭于南部明禮坊上鍾峴契議政府領議政沈舜澤所住處,則以爲,臣之前後情懇,此果工謀占便而然乎?以臣凡庸,久添元輔,報主之誠,神明可質,憂國之心,寤寐常結,而才能智慮,愈往不逮,國事則僨錯多矣。雖憂何賴,主恩則辜負積矣。於報何有,萬裁千度,不可不去,忘其唐突,敢干屢聒,隆批誕宣,天聽愈邈,恾然失圖,罔知爲計,繼而特諭夜下,邇臣臨門,攬衣倒屣,拜命於庭,辭凡二百十五字,字字恩光,鏤骨入髓。蓋一番請去,一番邀寵,如臣無足輕重之身,殆若有關去就者然,以臣無狀,何敢承當?以臣蔑效,寧不愧汗,若有一毫髣髴於聖旨中奬許期待者,則臣之平素矢心之不擇夷險。夫何待恩禮之隆厚儀文〈之〉頻繁,而始爲有進無退之計乎?凡聖朝處分之失宜,賤臣義諦之無當,未有甚謬於此擧,倘聖慈,苟或深念民國,曲恤臣情,則鞶帶之禠,庶不俟終朝矣。然而荐奉恩言,若是鄭重,守志不改,有壞臣分,不得已恭承明旨,齎鬱含默,而顧令中外之憂虞,朝野想望,萬萬非眷臣留臣之日也。此則前章已備,不敢更陳云矣,敢啓。傳曰,知道。
傳于鄭夏源曰,政官牌招開政。
朴周陽啓曰,宗廟提調金晩植牌不進推考傳旨,今方捧入,而望祭獻官,當爲進參,如是違牌,事甚未安。更爲牌招,何如?傳曰,許遞,前望單子入之。宗廟提調前望單子入之,趙秉鎬落點。
注書宋世鉉病代,以李日彦爲假注書。
傳于朴周陽曰,有實故玉堂竝許遞,今日政差出。
傳于朴周陽曰,秋判許遞,今日政差出。
朴周陽,以吏曹〈言〉啓曰,繕工監假監役官鄭義敎·金振聲·金炳斗,俱以身病,呈狀乞遞,竝改差,何如?傳曰,允。
有政。吏批,判書洪鍾雲牌招不進,參判趙文永進,參議金學洙牌招不進,左承旨朴周陽進。以吏批言啓曰,判書洪鍾雲,參議金學洙,竝牌招不進,小臣獨政未安,何以爲之?敢稟。傳曰,仍爲之。以徐誼淳·權榮洙爲修撰,吳壽泳爲監察,李淳翼爲刑曹判書。
兵批,行判書金箕錫病,參判趙定熙病,參議李東淵入直,參知李軒卿病,同副承旨鄭元和進。僉知加設單李奎性,上護軍洪成漢,大護軍洪澈周·金汶秀,護軍張胤植,副護軍宋鱗淳·李寬榮,副司果趙性鶴·李建永,副司正李敏秀,以上竝單付。知事洪成漢·金汶秀,以上加設,過一朔,依定式減下。
吏批,再政。以宋鱗淳·李寬榮·李海龜爲假監役,醴泉郡守閔致純,永同縣監洪用觀,相換事,承傳。
三政。以金聖完·文漢奎·劉淳錫爲假監役,假監役宋鱗淳·李寬榮·李海亀,已上今超通政,朝官年八十,依法典加資,前都正張胤植,今加嘉善,四子一孫登科,依法典加資。
朴周陽,以宗廟署提調意啓曰,再明日宗廟望祭時,廟司四員,不可不備,而令申學休,身病沈篤,不得進參,合有變通之道。令申學休,令該曹,口傳相換,以爲及時擧行之地,何如?傳曰,允。
吏曹,口傳政事,宗廟令申學休,平市主簿李承一,已上相換事,承傳。
以吏曹參議金學洙牌不進罷職傳旨,傳于鄭元和曰,只推。
兵曹,口傳政事,親軍別營別將單李奎璿。
兵曹,口傳政事,副司果單李載根。
鄭元和,以內務府言啓曰,齎奏官,今當差送矣。刑曹正郞金嘉鎭差下,使之登程,何如?傳曰,允。
又以親軍別營言啓曰,本營右別將李奎性,身病猝重,勢難察任,改差,何如?傳曰,允。
又以親軍別營言啓曰,本營字內彰義門南邊第一城廊近處體城九間許頹圮處女墻,今已畢築之意,敢啓。傳曰,知道。
乙酉九月十三日辰時,上與王世子,詣眞殿,茶禮自內親行入侍時,行都承旨閔丙奭,左承旨朴周陽,右承旨鄭夏源,左副承旨李寅晩,右副承旨愼炳佑,同副承旨鄭元和,記事官宋世鉉,假注書李敏秀,別兼春秋金喜洙·金春熙·尹容植·李貞稙·李茂魯·閔宗植,提學金永壽,直提學尹用求,原任直閣李喬翼,檢校直閣金文鉉·朴鳳彬,直閣沈相瓚,檢校待敎趙東冕·金用圭,待敎閔丙肅,以次侍立。時至,通禮跪啓請出次,上具翼善冠·衮龍袍,出齋殿,通禮導上詣板位,跪啓請鞫躬四拜興平身,上行四拜禮,王世子行四拜禮,宗親·儀賓二品以上,皆行四拜禮訖。通禮導上詣盥洗位,上盥洗訖。通禮導上詣第一室尊所,監酌,仍詣神位前,北向跪,通禮跪啓請三上香,丙奭奉爵跪進,上以授元和,元和跪受,奠于案上,連獻三爵,如儀訖。通禮跪啓請俯伏興平身,上俯伏興平身,次詣第二室第三室第四室第五室第六室,竝如上儀訖。通禮導上降復位,跪啓請鞫躬四拜興平身,上行四拜禮,時原任大臣·宗親·儀賓二品以上,皆行四拜禮訖。通禮跪啓請禮畢,領議政沈舜澤,判府事金弘集,金炳始,以次進前奏曰,侵晨勞動,親將祼禮,聖慕克伸,聖體,若何?上曰,一樣矣。通禮導上還入齋殿,諸臣以次退出。
乙酉九月十三日未時,上御乾淸宮。美國公使召見入侍時,行都承旨閔丙奭,假注書李敏秀,以次侍立訖。上命史官,引接美國公使,公使進上前,免冠叩頭,入右挾門楹內,鞠躬拜禮,上擧手答揖,仍會傳語曰,貴國大君寶重?公使對曰,泰平。上曰,公使亦安到否?公使曰,實賴而國之鴻福,無事抵達矣。仍行揖禮,退出,上命承史以次退出。
上在景福宮。停常參·經筵。
朴周陽啓曰,明日常參·經筵,取稟。傳曰,停。
又啓曰,左副承旨李寅晩,同副承旨鄭元和,今日不爲仕進,竝卽牌招,何如?傳曰,允。
傳于朴周陽曰,禮房承旨,馳詣宗廟·景慕宮,奉審摘奸以來。
傳于朴周陽曰,讀券官領議政,更爲命招。
傳于朴周陽曰,明日出宮門路,以建善門爲之。
傳于朴周陽曰,發遣吏郞,諸執事淸齋與否,摘奸以來。
傳于朴周陽曰,左副承旨·右副承旨·同副承旨許遞,前望單子入之。
朴周陽啓曰,臣與右副承旨愼炳佑伴直矣。纔已許遞出去,伴直無人。右承旨鄭夏源,卽爲牌招,何如?傳曰,允。
承旨前望單子入之,閔泳駿·嚴柱漢·洪承憲落點。
朴周陽啓曰,右承旨鄭夏源牌不進,伴直無人,新除授右副承旨嚴柱漢,卽爲牌招,何如?傳曰,允。
朴周陽啓曰,新除授同副承旨閔泳駿,時在平安道寧邊府任所,交代後,斯速乘馹上來事,下諭,何如?傳曰,許遞,前望單子入之。
又啓曰,卽者,義禁府都事來言,時囚罪人任在準等,當爲議處,白殷洙捧供,而判義禁金有淵,有身病,知義禁尹宇善在外,一員未差,只有同義禁鄭洛鎔一員,不得開坐云。在外何以爲之,而未差之代,政官牌招開政,何如?傳曰,判義禁在外竝許遞,與未差之代,前望單子入之。金吾堂上前望單子入之,判義禁徐衡淳,知義禁韓敬源,同義禁趙文永落點。
傳于朴周陽曰,寧邊府使有闕之代,行護軍閔肯植除授。
吏曹,寧邊府使單,閔肯植除授事,承傳。
朴周陽,以奎章閣言啓曰,明日,卽觀文閣望奉審日次,臣進詣擧行之意,敢啓。傳曰,知道。
又以弘文館言啓曰,校理李中斗差祭,上番闕直,事甚未安。應敎閔正植,副應敎金炳秀,春坊入直,校理朴岐勳,副校理宋奎會·朴彝陽,竝卽牌招,推移入直,新除授修撰徐誼淳·權榮洙,一體牌招,察任,何如?傳曰,允。
又以禮曹言啓曰,卽接四館所牒呈,則乙酉九月秋到記殿講入格幼學金能基,製述入格進士尹容善,幼學趙民熙,同年同月館學儒生應製入格幼學金奎永·閔致憲,進士鄭履源,幼學李耕稙,以上直赴殿試事命下,竝於今番許赴事報來矣。幼學金能基等七人,依例許赴於今此增廣文科殿試之意,分付,何如?傳曰,允。
又以春秋館言啓曰,別兼春秋臣金喜洙,以兵曹正郞,今日軍布捧上時,晝仕出去之意,敢啓。傳曰,知道。
又以機器局言啓曰,司事李時宇幫辦陞差代,幼學李圭遠差下,令該曹,口傳下批,何如?傳曰,允。
吏曹,口傳政事,機器局司事單李圭遠。
朴周陽,以兵曹言啓曰,直赴殿試奉承傳勸武軍官河秀英等五百九十七人,隨其錄名,依例許赴於明日殿試之意,取啓。傳曰,知道。
又以兵曹言啓曰,今此慶科增廣別試武科殿試時,直赴殿試人應試,別單書入之意,敢啓。傳曰,知道。
又〈以〉畿沿海防衙門言啓曰,本衙門軍醫成周永勿施代,出身鄭喆基差下,令該曹付軍職,口傳下批,何如?傳曰,允。
吏曹啓目,直赴徐光潤名字,改以弘淳,直赴鄭寅漢名字,改以又澤,直赴鄭容載名字,改以錫圭,直赴池光植名字,改以春元,直赴鄭東郁名字,改以仁順,直赴李道心名字,改以漢九,直赴韓基鵬名字,改以載權,直赴全鳳一名字,改以弘祚,直赴金振永名字,改以漢植,直赴蔡致寬名字,改以瑞日,直赴金光燁名字,改以光國,直赴金辰吉名字,改以興善,直赴李養敎名字,改以存亨,直赴高宜泰名字,改以鳳漸,直赴崔泰遇名字,改以基鎬,直赴尹昌祿名字,改以章憲,直赴崔用吉名字,改以宗岳,直赴林春和名字,改以明山,直赴安化京名字,改以鴻逵,直赴吳千乭名字,改以永,直赴朴仲心名字,改以順默,直赴全尙仁名字,改以在仁,直赴黃鍾佑名字,改以彩龍事爲等如,告狀,依例令藝文館給帖,何如?判付。啓,依允。
刑曹參議洪鍾萬疏曰,伏以臣於昨年冬,猥荷恩暇,往省先壠,由限旣過,未及反面,臣亡妻葬日,只隔數旬,方向山下之際,南殿親祼時班儀未成,闕參諸臣,至降問備之嚴旨,而仍又擅離過限者,飭捧現告,續有竄譴之命。伊考其實,臣亦同罪,五情震駭,無地自容。蒼黃登程,罔夜入闉,則分揀特旨,忽下於夢想之表,十行恩諭,回霜雪而作雨露,責之以截嚴,戒之也懇摯,諄諄然殆若慈父之詔迷子,臣雖豚魚,寧不惶汗浹背,感淚被面乎?臣素患痰癖,縮伏私次,呻吟中方切誦愆,迺於日昨,新除遽降,感載洪造,尤極悚蹙,歷屢日而莫省所以措躬也。噫,虧分缺禮,自作之孽,罪著難逭,臣實自知,罰惟當勘,是謂丕蔽,而竊伏惟我聖上山藪之量,宜斥而包容,必誅而曲庇,雖使臣有若微眚,而薄警旋宥,未勘之前,則罪固自如矣。顧何敢晏若無故,揚揚彈冠,抗顔復廁於朝班乎?情悰徒懷嚴畏,而趨走爲恭,則廉防由臣而將壞,國綱由臣而漸弛,爲人臣而負此罪,而將安歸乎?義難冒進,惶阨轉深,庸敢齎悚,干瀆嚴威之下。伏乞聖慈,先將臣新授職名,亟命鐫改,仍令有司,議臣負犯,勘臣當律,俾朝綱肅而臣工勵焉。臣無任云云。省疏具悉。往事何必爲引?爾其勿辭察職。
上在景福宮。停常參·經筵。
藥房都提調金炳始,提調李秉文,副提調閔丙奭啓曰,伏未審日間,聖體若何,寢睡水刺之節,何如?臣等,率諸御醫,趁早入診,詳察聖候爲宜。大王大妃殿氣候何如,王大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。進御生脈君子湯,自今日停止,拱辰君子湯,自今日五貼式,日次製入事。榻前下敎
朴周陽啓曰,明日常參·經筵,取稟。傳曰,停。
又啓曰,右副承旨嚴柱漢,時在京畿驪州地,斯速秉馹上來事,下諭,何如?傳曰,許遞,前望單子入之。承旨前望單子入之,徐相祖落點。
承旨前望單子入之,尹吉求落點。
朴周陽啓曰,今日殿座時,承旨當爲備員,而新除授左副承旨徐相祖,同副承旨尹吉求,竝卽牌招,何如?傳曰,允。
以右承旨鄭夏源牌不進罷職傳旨,傳于洪承憲曰,只推。
洪承憲啓曰,開坐事,命下矣。新除授判義禁徐衡淳,知義禁韓敬源,同義禁趙文永,竝卽牌招,何如?傳曰,允。
又啓曰,親軍前營使右邊捕盜大將李鍾健,後營使左邊捕盜大將鄭洛鎔,以東南關王廟獻官,今方受香出去矣。所佩虎符命召大將牌·傳令牌,竝何以爲之,而將兵之任,不可一刻無摠察之人,捕將重任,亦不可暫曠。在前如此之時,有曾經大將權察之例,今番則何以爲之?敢稟。傳曰,仍佩往來。營使,左營使兼察,捕將,兵判兼察。
又啓曰,營使,左營使兼察,捕將,兵判兼察事,命下矣。兼察親軍前營使·後營使閔應植,兼察左邊捕盜大將·右邊捕盜大將金箕錫,竝卽牌招,聽傳敎,何如?傳曰,允。
傳于朴周陽曰,禮房承旨,馳詣受香諸處,奉審摘奸以來。
兵曹,口傳政事,副司勇單鄭喆基。
尹吉求,以戶曹言啓曰,臣履澤,與正郞臣李秀殷,依定式進詣時御所,周回宮牆奉審,則如干有頉處,從便修改之意,敢啓。傳曰,知道。
朴周陽,以禮曹言啓曰,今九月十八日巽時,慶科增廣別試文武科放榜時,親臨與權停例,何以爲之,而處所以何處擧行乎?敢稟。傳曰,勤政殿親臨磨鍊。
又以禮曹言啓曰,今九月十八日巽時,親臨勤政殿,慶科增廣別試文武科放榜時,王世子侍坐之節,何以爲之乎?敢稟,傳曰,依例磨鍊。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以弘文館言啓曰,上番闕直,事甚未安。應敎閔正植,副應敎金炳秀,春坊入直,校理朴岐勳·李中斗,副校理宋奎會·朴彝陽,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎閔正植,別兼春秋進,副應敎金炳秀,春坊入直,校理朴岐勳·李中斗,副校理宋奎會·朴彝陽,有身病,副修撰鄭寅昇,內閣進,修撰徐誼淳·權榮洙,竝卽牌招,推移姑陞,入直,何如?傳曰,允。
尹吉求,以商理局言啓曰,謹依下敎,本局節目書入之意,敢啓。傳曰,知道。
洪承憲,以兵曹言啓曰,謹依下敎,本營牢囚別監鄭學基·徐德演等,竝放送之意,敢啓。傳曰,知道。
又以親軍後營言啓曰,本營兵房沈宜弘,身病沈重,勢難察任,今姑改差,何如?傳曰,允。
又以刑曹言啓曰,親軍營文移內,本營所關鳳山屯坰役時,沮戲作挐之姜鏞,屢度關飭之下,終不知戢,一樣作鬧,其在法綱,萬萬通駭,此不可尋常處之,到卽照律定配事,奉承下敎矣。罪人姜鏞,依大典會通雜令條收斂沮戲者,杖百定配之文,決杖一百後,江原道狼川縣定配所,卽爲押送之意,敢啓。傳曰,知道。
吏曹啓目,直赴金命化名字,改以良鍾,直赴金成元名字,改以啓柄,直赴高承陳名字,改以命友,直赴劉泰完名字,改以基昇,直赴金基亨名字,改以敬天,直赴李快東名字,改以種五,直赴李俊永名字,改以秉俊,直赴朴永石名字,改以斗柄,直赴李永祿名字,改以義柄,直赴金廷泰名字,改以龍洙,直赴朴喜聖名字,改以基順,直赴金士憲名字,改以觀浩,直赴洪致宅名字,改以德範,直赴金文鎬名字,改以濟源,直赴金鏡洛名字,改以英培,直赴崔道九名字,改以錫垈,直赴金長弼名字,改以尙彩,直赴李千吉名字,改以枝喜,直赴金源福名字,改以致彦事爲等如,告狀,依例令藝文館給帖,何如?判付。啓,依允。
大護軍閔泳商疏曰,伏以臣,譾劣闒茸,百無肖似之一庸夫耳。幼而荒嬉,早失家庭之訓,晩又悠泛,素乏師友之益,倖竊科第,歷踐華〈銜〉,儘是洪造攸曁,實非夢想所及,揣分一念,只自跧伏畎畝,歌詠聖澤,粗效餘生塵刹之報。月前廟剡,臣忝其一,進之以資憲階,是誠千萬不自意也。繼以春秋之銜水部之職,恩誥聯翩,村巷動色,臣震越悸恐,尤切罔知措躬之所,鑽地不得也。夫正卿峻秩也,亞於公孤,長於郞僚,朝政之施措而可否與焉,世道之汚隆而關係重焉。是以,雖古之才德兼該望實俱隆者,莫不逡巡退讓,良以名與器不可濫授冒據也審矣。今乃誤恩,謬及於才選德擧之外,鵜梁之刺,麟楦之譏,將何以解一世之嗤點乎?以其試可則已試蔑效,以其量入則不量亦甚。臣雖百喙,無說可援,其於堂堂熙朝惜纓之政,緣臣而墮隕何哉?此已臣不宜冒玷之實也。藉曰,臣拚棄廉隅,視若倘來,天地之義分,何等截嚴,而恩命之踰月,尙稽叩謝之忱,殆若傲慢者然。噫,臣素抱之病,衰邁轉甚,痰濕中痞,食飮全却,風火上升,視聽輒昏,枯木形骸,委綴床第,以若見狀,末由時日蠢動,此尤臣萬萬悶阨之端也。百爾思量,承當無路,冒控情實,縣道陳章。伏乞聖慈,附垂鑑諒,還收臣資級,以重公器,仍治臣慢命之罪,以警具寮,臣不勝耦幸。臣無任云云。答曰,省疏具悉。卿其勿辭行公。
乙酉九月十五日巳時,上御乾淸宮。藥房入診入侍時,都提調金炳始,提調李秉文,副提調閔丙奭,直閣沈相瓚,假注書李敏秀,別兼春秋金喜洙·李茂魯,以次進伏。醫官李能基·李忠淵·尹豊禎·李元堉,進伏楹外訖。上曰,史官分左右。炳始進前奏曰,近候連佳,而晨夕則過凉矣,聖體,若何?上曰,一樣矣。寢睡水刺之節,何如?上曰,一樣矣。炳始曰,大王大妃殿氣候,何如?上曰,一樣矣。炳始曰,王大妃殿氣候,何如?上曰,一樣矣。炳始曰,中宮殿氣候,何如?上曰,安順。炳始曰,世子宮氣候,何如?上曰,平順。炳始曰,世子嬪宮氣候,何如?上曰,平順矣。炳始曰,醫官待令,使之診察乎?上可之。能基等診候訖。退伏楹外,秉文曰,脈候奏之。能基等奏曰,脈候左右三都調均矣。炳始曰,當議定湯劑乎?能基等曰,生脈君子湯,自今日停止之,而當以拱辰君子湯議定矣。炳始曰,生脈君子湯,今日亦已製進,而節候甚晩矣。臣等退出後,當以拱辰君子湯,議定方文後入鑑,而自今日製進乎?上曰,自今日製進,可也。上曰,日候連爲淸佳,退霜亦可幸矣。炳始曰,間久退霜後,日候又連佳矣。上命大臣就座,仍命大臣先退,仍命史官就座,又命退,承史以次退出。
乙酉九月十五日辰時,上與王世子,詣景武臺,增廣別試文武科殿試入侍時,行都承旨閔丙奭,左承旨朴周陽,右承旨鄭夏源,左副承旨洪承憲,右副承旨趙鍾弼,同副承旨尹吉求,假注書李敏秀·李日彦,別兼春秋金喜洙·金春熙·尹容植·李貞稙·李茂魯·閔宗植,提學金永壽,直提學尹用求·閔泳煥,檢校直閣金文鉉·朴鳳彬,直閣沈相瓚,檢校直閣閔京鎬,檢校待敎趙東冕·金宗圭·金用圭·鄭寅昇,待敎閔丙肅,以次侍立。時至,通禮跪啓請外辦,上具翼善冠·衮龍袍,乘輿出建善門,藥房提調李秉文,副提調閔丙奭,進前奏曰,侵早勞動,聖體,若何?上曰,一樣矣。仍出廣臨門,由神武門,詣景武臺,通禮跪啓請降輿,上降輿陞座。丙奭進前奏曰,侍衛從陞人中,有試官蒙點人,使之下去,一體行禮乎?上可之。贊儀唱四拜,文科讀券官領議政沈舜澤,行上護軍尹滋承,行護軍李根命,對讀官副護軍洪殷謨·南奎熙,副司果金宗圭·李茂魯,武科考官行兵曹判書金箕錫,行大護軍任商準,知中樞府事李敎獻,參考官行副護軍洪在正,僉知中樞府事李恒儀,司憲府掌令申星雨,訓鍊院僉正李明憲,宣傳官李根鎔,率文武擧子,行四拜禮訖。以次就位,丙奭請出標信,儒生使之入布城乎?上可之。仍命試官進前,舜澤·滋承等進伏,上命書表題,擬周群臣賀宜民宜人受祿于天,限申時,舜澤,跪書讀奏訖。丙奭,稟懸題,上可之。宗圭·茂魯,奉出懸題。箕錫跪稟曰,武技取何技,設講何以爲之乎?上曰,武技從規矩,講則設於臺上。上入幕次,丙奭,以司謁入稟曰,先張已入,出標信開布城,呈卷儒生,使之次次出送乎?上曰,以已下,標信擧行,可也。試武畢,宣傳官,呼擧子以栍告栍。丙奭,以司謁入稟考試,傳曰,南行宣傳官鄭泰應·白南善賜第。出傳敎少頃,上出次,宣傳官,跪稟懸燈。上可之。傳曰,侍衛與排立軍兵,令各其營,乾犒饋。出傳敎舜澤曰,科次書等,何以爲之乎?上曰,皆以三下書之,三甲則等下,書一二三,舜澤書等訖。茂魯讀奏第一張初句,上命止之。舜澤曰,坼封何以爲之乎?上曰,承旨坼封,可也。丙奭以次坼封,奏職姓名。上曰,諸承旨,輪回讀奏。丙奭讀奏訖。丙奭曰,日勢已暮,遣宣傳官,光化西挾門仍留,何如?上曰,以已下標信擧行。傳曰,此家科聲,事甚奇喜,新及第鄭履源賜樂。淸璿郡主內外祠版,遣承旨致祭。出傳敎傳曰,新及第沈九澤,靑陵府院君祀孫賜樂。出傳敎傳曰,新及第李石榮賜樂。出傳敎傳曰,新及第李容泰,特爲賜樂。出傳敎傳曰,此家科聲,事非偶然,新及第洪承五賜樂,翼靖公內外祠版,遣承旨致祭。出傳敎傳曰,新及第尹,貞顯翁主宗孫也,得參科聲,誠甚喜幸,賜樂。翁主內外祠版,遣地方官致祭。出傳敎傳曰,新及第吳正根,明安公主宗孫也,有此科聲,誠爲喜幸,賜樂。公主內外祠版,遣承旨致祭。出傳敎傳曰,此家祀孫之科聲,事甚稀貴,新及第金容元賜樂。光城府院君內外祠版,遣承旨致祭。出傳敎傳曰,永安國舅家科聲,誠可喜幸,新及第金錫圭賜樂。府院君內外祠版,遣承旨致祭。出傳敎傳曰,趙文正·李文成此兩家之得參科聲,事甚稀貴,新及第趙鍾純·李種文竝賜樂。兩先正祠版,遣禮官致祭。出傳敎傳曰,還宮,當自內爲之矣,該房知悉。出傳敎通禮跪啓禮畢,上還內,諸臣以次退出。
上在景福宮。停常參·經筵。
尹吉求啓曰,明日常參·經筵,取稟。傳曰,停。
又啓曰,吏曹郞廳來言,新恩下批政事,取稟。傳曰,當日爲之。
又啓曰,假注書李敏秀,有身病,勢難察任,今姑改差,何如?傳曰,允。
李敏秀改差代,以金德洙爲假注書。
傳于尹吉求曰,呈告工曹判書·同敦寧·禮曹參議,竝許遞,今日政差出。
傳于尹吉求曰,新及第鄭翰謨,翼憲公鄭太和祀孫也,賜樂。
傳于尹吉求曰,新及第李承載,忠正公李浚慶祀孫也,賜樂。
傳于尹吉求曰,新及第宋鍾億,特爲賜樂。
傳于尹吉求曰,新及第李鎬奭賜樂。
傳于尹吉求曰,新及第鄭宜默,文莊公鄭經世祀孫,賜樂。
傳于尹吉求曰,左副承旨許遞,前望單子入之。承旨前望單子入之,趙鍾弼落點。
傳于尹吉求曰,全州營將柳敦秀,洪州營將金始豊相換。
傳于尹吉求曰,副護軍沈應澤,工曹參判除授。
尹吉求,以吏曹言啓曰,繕工監假監役官文漢奎·劉淳錫·金聖完,俱以身病,呈狀乞遞,竝改差,何如?傳曰,允。
又以兵曹言啓曰,兼訓鍊院都正鄭雲星,內禁衛將李熙斌,羽林衛將具然韶,五衛將韓正裕·吳義星,昌德宮衛將李錫麗,文臣兼宣傳官權榮洙,俱以病難供職,呈狀乞遞,新除授黃海水使金善容,素患痰癖之症,每當換節之時,一倍添劇,時月之內,萬無登途赴任之望云。親病旣如此,則有難强令赴任,大峴別將洪顯命,以其母年,今爲七十七歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
有政。吏批,判書洪鍾雲牌招不進,參判趙文永牌招不進,參議金學洙進,同副承旨尹吉求進。啓曰,判書洪鍾雲,參判趙文永,俱以病不來,小臣獨政未安,何以爲之?敢稟。傳曰,只出緊任。以李鍾健爲知訓鍊,李元會爲兼訓鍊都正,金善容爲內禁將,閔致儉爲羽林將,張紀·張泳汲·嚴孝求·劉箕炯爲五衛將,李儒行·兪達源爲忠壯將,吳平雲·趙閔國爲昌德將,李容彦爲慶熙將,李晩胤爲左司禦,張錫裕爲文兼,尹相澈爲右洗馬,李澤永爲黃海水使,金圭煥爲慶尙中軍,李承禎爲全羅右水虞候,金炳綸爲大峴別將,大護軍李奎奭,護軍李敦夏·金永哲,副護軍李寅晩·愼炳佑·鄭元和·閔泳駿·嚴柱漢·鄭學淳·盧泳敬·金善容·兪致益·成大永·李鎬奭,以上竝單付。全州營將柳敦秀,洪州營將金始豊,以上相換事,承傳。副司正李漢翼,武科甲科第二人,林承學,武科甲科第三人,以上依法典,點試遷轉,及第尹恒義·元有常,以上今加折衝,兵曹覆啓判下。
吏批,再政。李承五爲禮曹參判,趙康夏爲司饔主簿,申㮋爲禮賓主簿,尹龍鎭·朴光錫·金洛鍾爲假監役。
三政。李敎承爲孝陵令,李容夏爲宗廟令,金敬圭爲尙瑞主簿,金泰亨爲禁府都事,周熙冕·朴相鼎,孫麟鏞爲假監役。
四政。李直溥爲懿陵令。
五政。朴瀅鎭爲順昌園令。
六政。李鼎漢爲獻陵令。
尹吉求,以吏批言啓曰,江華府判官李容泰呈狀內,親病猝重,萬無還官之望云。改差,何如?傳曰,允。
七政。金櫶濟爲典籍,吳健泳爲宗府主簿,李秀敎爲江華判官,假監役尹龍鎭·金洛鍾·朴光錫,今超通政,朝官年八十,依法典加資,新及第兪致益文科甲科第一人,成大永文科甲科第二人,李鎬奭文科甲科第三人,以上今超通政,科前陞〈資〉窮,依法典陞堂上,洪承五今超通政,科前已經準職,依法典陞堂上,司饔別提單李敏大,武科甲科第一人,前縣監鄭學淳,今超通政加資事,承傳。
兵批,再政。河錫洛爲訓鍊主簿,金翼濟爲平安中軍,副護軍尹恒義·元有常。
三政。李容殷爲訓鍊僉正。
四政。洪在夏爲訓鍊判官。
五政。李寬植爲訓鍊主簿。
六政。李鍾奎爲部將,以尹宇善爲工曹判書,兪致益爲禮曹參議,李鎬翼爲同敦寧,洪肯厚爲漢城主簿,黃厚淵爲平市主簿。
兵批,行判書金箕錫進,參判趙定熙病,參議李東淵入直,參知李軒卿病,左副承旨洪承憲進。啓曰,知訓鍊,今當差出,而當品中可擬之人乏少,從二品竝擬,何如?傳曰,允。
又以兵批言啓曰,黃海水使,今當差出,而擬望之人乏少,他道中軍竝擬,何如?傳曰,允。
又以兵批言啓曰,平安監營中軍,今當差出,而擬望之人乏少,同道邊地竝擬,何如?傳曰,允。
禮曹,聖節·冬至,來丙戌年正朝,兼謝恩使拜表吉日,今十一月初四日巽時,方物封裹,同月初一日。
尹吉求,以奉常寺提調意啓曰,祭享所用秋等中脯三百六十三貼,今九月十六日畢造,而所入牛隻,爲三十六首矣。進上看品中脯二貼,依定式封進之意,取啓,傳曰,知道。
又以弘文館言啓曰,上番闕直,事甚未安。應敎閔正植,別兼春秋進,副應敎金炳秀,校理朴岐勳·李中斗,副校理宋奎會·朴彝陽,竝卽牌招,推移入直,何如?傳曰,允。
又以春秋館言啓曰,別兼春秋金喜洙,以兵曹正郞,今日軍布捧上時,晝仕出去之意,敢啓。傳曰,知道。
又以親軍別營言啓曰,本營左別將李敎弼,身病猝重,勢難察任,改差,何如?傳曰,允。
又以親軍別營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
義禁府啓目粘連,向前閔泳國·任在準等亦,閔泳國段,祭監相値,供雖有據,禁直攸重,爲逭當勘是白乎旀,任在準段,病勢縱云彌留,闕直旣違法例,竝只以此照律,何如?判付。啓,依允。
義禁府啓目粘連,向前李寶善·李東泰等亦,囚供自明,雖或可援,旣登論啓,難以全恕,以此照律,何如?判付。啓,依允。
義禁府啓目,司果白殷洙原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
尹吉求,以義禁府言啓曰,保放罪人任在準·閔泳國等,當爲還囚,議處以入,而病勢一向未差,竝仍爲保放之意,敢啓。傳曰,知道。
上在景福宮。停常參·經筵。
尹吉求啓曰,明日常參·經筵,取稟。傳曰,停。
洪承憲啓曰,新除授右副承旨趙鍾弼,卽爲牌招,何如?傳曰,允。
傳于尹吉求曰,黃海監司留待。
尹吉求啓曰,吏曹郞廳來言,大臣置處政事,取稟。傳曰,當日爲之。
傳于尹吉求曰,秋判外堂上,竝許遞,今日政差出。
傳于尹吉求曰,有實故玉堂許遞,今日政差出。
傳于尹吉求曰,知經筵竝許遞,今日政差出。
傳于尹吉求曰,金判府事,領敦寧下批。
傳于尹吉求曰,新及第尹容善賜樂。
傳于尹吉求曰,黃海監司入侍。
傳于尹吉求曰,刑·工換房。
傳于尹吉求曰,明日出宮門路,以思政門爲之。
尹吉求,以兵曹言啓曰,明日親臨勤政殿放榜時,本曹郞廳各差備及侍衛,當爲備員,而正郞尹命燮,身病猝重,呈狀乞遞,宿衛重地,不可久曠,今姑改差,其代,仍令該曹,以在京無故人,口傳差出,以爲進參之地,何如?傳曰,允。
吏曹,口傳政事,以任大準爲兵曹正郞。
尹吉求啓曰,因兵曹啓目,安東營將,大邱營將,慶州營將,晉州營將,洪州營將,淸州營將,公州營將順天營將,羅州營將,今已復設,下批該營將,所佩兵符,令本院新造下送事,允下矣。兵符今旣新造,該營將等所佩各右一隻,監營及所管營所上各左一隻,竝定禁軍下送,依例分上事,慶尙監司,忠淸監司,全羅監司處,下諭,何如?傳曰,允。
尹吉求,以吏曹言啓曰,繕工監假監役官朴相鼎·孫麟鏞·周熙冕,俱以身病,呈狀乞遞,竝改差,何如?傳曰,允。
又以弘文館言啓曰,上番闕直,事甚未安。應敎閔正植,別兼春秋進,副應敎金炳秀,校理朴岐勳·李中斗,副校理宋奎會·朴彝陽,竝卽牌招,推移入直,何如?傳曰,允。
有政。吏批,判書洪鍾雲病,參判趙文永進,參議金學洙病,右副承旨趙鍾弼進。以吏批言啓曰,判書洪鍾雲,參議金學洙,俱以病不來,小臣獨政未安,何以爲之?敢稟。傳曰,仍爲之。以徐丙善爲副修撰,致仕奉朝賀單金炳國,監理關北陸路通商事務單徐珩淳,鄭洛鎔爲刑曹參判,成大永爲參議,李寅命·尹宇善·閔泳商爲知經筵。
兵批,行判書金箕錫病,參判趙定熙病,參議李東淵入直進,參知李軒卿病,同副承旨尹吉求進。上護軍金汶秀,副護軍徐相祖·洪鍾萬·金鍾鎬·白顯奎·咸忠元·高禹鉉,副司果吳有善,以上竝單付。
吏批,再政。以趙準永爲同義禁,金鍾鎬·白顯奎·咸忠元爲假監役,領敦寧單金炳德。
三政。高禹鉉·朴承弼·李定模爲假監役,假監役金鍾鎬·白顯奎·咸忠元,已上今超通政,朝官年八十,依法典加資,吳鍾源爲假監役。
兵曹,口傳政事,親軍別營別將單李敎一。
尹吉求,以兵曹言啓曰,禁軍別將李元會,身病甚重,勢難察任,改差,何如?傳曰,允。
兵曹,以申橚爲禁軍別將。
尹吉求,以統理交涉通商事務衙門言啓曰,中國·朝鮮水陸章程鈐約刊布,已經四載。今聞吉林督理商務,期於八月內,來到和龍峪云。我國亦宜差定監理,辦理一切商務矣。會寧府使徐珩淳,監理關北陸路通商事務差下,令該曹下批,慶源對邊琿春所轄之西步江渡口,旣自中國,添設分局,督理商務,派員收稅。此地,與慶源相近,我國,亦應於慶源地,設置分局,令該府,使照管收稅,一應規制,聽監理知委,每月出入稅帳,修報于監理,監理隨事商報于按撫使,以爲轉報本衙門,而監理關北通商事務關防,照例鑄成,斯速下送,何如?傳曰,允。
又以親軍左營言啓曰,軍務漸煩,軍司馬一員加差下,使之察任,何如?傳曰,允。
又以親軍別營言啓曰,謹依下敎,挾輦軍·挾輿軍,旣爲磨鍊,則不可無將領矣。挾輦把摠哨官各一員,挾輿把摠哨官各一員,依前例差下之意,敢啓。傳曰,知道。
又以義禁府言啓曰,保放罪人閔泳國·任在準等,當爲還囚,照律以入,而病勢一向未差,竝仍爲保放之意,敢啓。傳曰,知道。
義禁府啓目粘連,繖扇差備李寶善·李東泰等矣本府議啓內,囚供自明,雖或可援,旣登論啓,難以全恕。竝只以此照律,罪笞四十收贖,附過還職,竝只私罪奉敎依允爲旀,各功減一等爲良如敎。
義禁府照目粘連,尙瑞院主簿閔泳國,別提任在準等矣本府議啓內,閔泳國段,祭監相値,供雖有據,禁直攸重,焉逭當勘是白乎旀,任在準段,病勢縱云彌留,闕直旣違法例,竝只以此照律,罪笞四十收贖,附過還職,竝只私罪奉敎依允爲旀,各功減一等爲良如敎。
義禁府啓目粘連,向前白殷洙亦,稱以設稧,出於挾襍,討索民間,聽聞尤駭,囚供雖諉從,廟啓如是峻嚴,法意攸重,有難容恕,以此照律,何如?判付。啓,依允。
領敦寧金炳國疏曰,伏以臣,病中至願,只冀賜骸而歸,疾痛之極,不避一呼再呼之瀆,每承批敎,不以爲罪,反示繾綣之意,至以匪躬謇謇,倚注拳拳,申勉之殊遇之,枕上伏讀,感淚無從,旋不勝抑菀之至,臣固無似,亦一化育中物,矧有休戚與共之義,常懷生死向前之忱,邇來衰憊也甚,猶以鞠瘁爲矢,自語於心曰,力可陳則强以就列,年雖至而不欲告休,擬以此萬一報答,不幸奇症,日添月劇,醫藥旣窮,朝暮難支,所謂報答,此生已矣。且是萬萬慙懼者,問其官則原任大臣也,見其人則廢疾半鬼也,尸位姑無論,而具瞻豈非羞乎?臣以是一時爲急,連上三牘,期得致死之名而善其去也。竊惟我殿下,旣簡拔而化育之,今使不肖之身,及其未冷,奉以退焉。是又我殿下終始化育之恩之渥也。伏乞聖慈,哀之憐之,特準臣前懇,則臣之感戴攢祝,雖死之日,猶生之年也。臣無任云云。答曰,省疏具悉卿懇。日昨之批,罄悉予衷,意謂卿心感回,庶不遐予,今又荐牘之來,有若脫然長往,不少顧戀,予心悵缺。不覺愕眙者良久,以卿才猷,疇昔所以篤棐予啓迪予,默運籌畫,坐鎭淆漓,尙切朝野之想望,而予之所眷注而委毗者,又何如也?不圖休致之請頻煩,至再而至三,若謂卿不忘今日國計之艱棘,只爲晩節身計,則以卿所處,宜無是理。在予所期望則不能無歉歎者存,而卿之苦懇,旣若是切摯,爲卿安意調理。特允所請,卿勿以永辭自安。凡係民國利害去處,不憚敷陳,以補不逮,庸答予眷眷至意,是所厚望也。仍傳于尹吉求曰,此批答,遣史官傳諭。
乙酉九月十七日申時,上御乾淸宮。黃海監司入侍時,同副承旨尹吉求,假注書金德洙,記注官尹基周,別兼春秋尹容植,黃海監司趙敬夏,以此進伏訖。上曰,史官分左右。仍命黃海監司進前,敬夏進前。上曰,海防不啻重地,且當歉年云,防禦之節,接濟之方,另加操飭對揚也。敬夏曰,臣才識淺短,特授藩宣之任,未知何以對揚,晝宵憧憧矣。上曰,電氣設施,似過本道之境,而下去後,線路機械,另加操飭也。敬夏曰,謹當到底操飭矣。上曰,今日離發,何日到營乎?敬夏曰,今日出宿門外,明日登程,二十日,交龜於金川郡,二十四日,可以到營矣。上曰,金川之於海營,相距爲幾許里乎?敬夏曰,二百六十里矣。上曰,善爲下去,悉心對揚也。敬夏曰,謹當殫竭對揚矣。吉求曰,宣諭別諭,何以爲之乎?上曰,出去爲之也。仍命黃海監〈司〉先退,又命史官就座,又命退,承史以次退出。
上在景福宮。停常參·經筵。
自辰時至人定,灑雨下雨,測雨器水深六分。
尹吉求啓曰,明日常參·經筵,取稟。傳曰,停。
又啓曰,同敦寧李鎬翼,除拜後過三日,不爲出肅,依定式推考警責,仍卽牌招,察任,何如?傳曰,允。
又啓曰,假注書金德洙,時無職名,令該曹,依例付軍職,冠帶常仕,何如?傳曰,允。
傳于尹吉求曰,新及第洪淳肯,忠烈公洪命耆祀孫,賜樂。
傳于尹吉求曰,新及第崔秉鎭,贈吏判崔愼之祀孫也,賜樂。
傳于尹吉求曰,新及第丁理燮,故山林丁時翰之祀孫也,賜樂。
傳于尹吉求曰,新及第曺萬承,講官之子也,賜樂。
傳于尹吉求曰,侍衛·陪衛與排立軍兵,令各其營,乾饋。
傳于尹吉求曰,今番增廣雜科,異於他慶科也。初試,竝特爲直赴於會試榜事,分付。
傳于尹吉求曰,今番增廣,異於他科,雜科中譯科達分人,一體付之榜末事,分付。
傳于尹吉求曰,右副承旨·同副承旨許遞,新及第兪致益·成大永除授。
吏曹,右副承旨單兪致益,同副承旨單成大永,已上除授事,承傳。
傳于尹吉求曰,新及第鄭履源·趙鍾純,竝校理除授,新及第金秉億·金容元,竝副校理除授,新及第洪淳肯·沈九澤,竝修撰除授,新及第李容泰·閔泳達,竝副修撰除授。
尹吉求啓曰,行都承旨閔丙奭,左承旨朴周陽,右承旨鄭夏源,左副承旨洪承憲,新除授右副承旨兪致益,同副承旨成大永,幷卽牌招,何如?傳曰,允。
兵曹,口傳政事,護軍單申橚。
兵曹,口傳政事,副司果單尹命燮。
兵曹,親軍左營軍司馬金宗圭。
尹吉求,以承文院言啓曰,卽見盛京禮部咨文,則電線事務鈐記,除發余守陳守,收執鈐用事也,以承領之意,撰出回咨付撥,下送灣府,以爲入送之地,何如?傳曰,允。
又以弘文館言啓曰,上番無他推移之員,不得已以下番姑陞入直之意,敢啓。傳曰,知道。
又以親軍別營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
乙酉九月十八日巽時,上與王世子,詣勤政殿,慶科增廣別試文武科放榜入侍時,行都承旨閔丙奭,左承旨朴周陽,右承旨鄭夏源,左副承旨洪承憲,右副承旨趙鍾弼,同副承旨尹吉求,記事官宋世鉉,假注書金德洙,別兼春秋金喜洙·金春熙·尹容植·李貞稙·李茂魯·閔宗植,檢校直閣金文鉉·朴鳳彬,直閣沈相瓚,檢校待敎金宗圭·金用圭·金弼洙,待敎閔丙肅,修撰徐誼淳,副修撰徐丙善,以次侍立。時至,通禮跪啓請外辦,上具遠遊冠·綘紗袍,乘輿出思政門,藥房提調李秉文,副提調閔丙奭進前奏曰,侵早勞動,聖體,若何?上曰,一樣矣。通禮跪啓請降輿,上降輿,通禮跪啓請執圭,丙奭進圭,上執圭,仍詣勤政殿陞座,王世子隨詣侍座,丙奭進前奏曰,文武擧人,今將入庭,出標信開作門乎?上曰,以已下標信擧行,可也。丙奭曰,從陞人中,有率榜人,使之下去,一體行禮乎?上可之。丙奭曰,文武擧人及率榜人,使之行禮乎?上可之。引儀唱四拜禮,文武擧人及率榜人,行四拜禮訖。文武擧人,紅牌與賜花頒給,通禮跪啓請禮畢,上降座,通禮跪啓請釋圭,上釋圭,丙奭受圭,通禮跪啓請乘輿,上乘輿,丙奭請出標信解嚴。上入思政門還內,諸臣以次退出。
上在昌德宮。停常參·經筵。
朴周陽啓曰,明日常參·經筵,取稟。傳曰,允。
傳于朴周陽曰,檢校待敎鄭寅昇,馳詣華寧殿,奉審摘奸,仍詣健陵·顯隆園,一體奉審以來。
吏曹,校理二單鄭履源·趙鍾純,副校理二單金秉億·金容元,修撰二單洪淳肯,沈九澤,副修撰二單李容泰·閔泳達,已上除授事,承傳。
傳于朴周陽曰,新恩謝恩,當親受矣,該房知悉。
注書宋世鉉病,代以朴治恒爲假注書。
兪致益啓曰,假注書金德洙·朴治恒有身病,勢難察任,今姑改差,何如?傳曰,允。
金德洙有頉,代以趙民熙爲假注書。朴治恒有頉,代〈以〉金錫圭爲假注書。
傳于鄭夏源曰,同副承旨許遞,新及第李鎬奭除授。
吏曹,同副承旨單,李鎬奭除授事,承傳。
傳于鄭夏源曰,新及第尹容善·鄭宜默,校理除授,新及第宋台憲·李承載,竝修撰除授。
吏曹,校理二單尹容善·鄭宜默,修撰二單宋台憲·李承載,已上除授事,承傳。
朴周陽,以禮曹言啓曰,謹稽謄錄,則昨年四月宗廟夏享大祭親行出宮時,王世子祗迎之節,置之,衛內隨詣磨鍊矣。來十月初三日宗廟冬享大祭親行節目,亦依此磨鍊以入之意,敢啓。傳曰,知道。
又以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
洪承憲,以兵曹言啓曰,今九月二十日禁軍戎器點考日次,而本曹有故,後日退行之意,敢啓。傳曰,知道。
又以親軍前營言啓曰,本營後哨官李應浩,身爲將官,不善擧行,萬萬痛駭。汰去,何如?傳曰,允。
又以義禁府言啓曰,白殷洙,係是流配,依法典不付功議以入之意,敢啓。傳曰,知道。
義禁府照目,粘連司果白殷洙矣本府議啓內,稱以設禊,出於挾雜,討索民間,聽聞尤駭。囚供雖諉隨從,廟啓如是陖嚴,法意攸重,有難容恕。以此照律,罪杖一百收贖,告身盡行追奪,流三千里定配,私罪,奉敎依允。
乙酉九月十九日申時,上御乾淸宮。新恩謝恩親受入侍時,行都承旨閔丙奭,左承旨朴周陽,右承旨鄭夏源,左副承旨洪承憲,右副承旨兪致益,同副承旨成大永,記事官宋世鉉,假注書金德洙,別兼春秋尹容植·閔宗植,直閣沈相瓚,以次進伏,文科甲科兪致益·成大永·李鎬奭,乙科金允聲·邊東翼·李文煥·金能基·金奎永·崔秉鎭·高儀相,丙科白克行·閔致憲·趙忠夏·鄭宜默·張承遠·李蓍宰·鄭履源·李容泰·李耕稙·趙民熙·李種文·閔輔勳·鄭翰謨·朴益東·沈宜鶴,宋鍾億·沈九澤·宋台憲·吳正根·金秉億·洪承五·尹容善·李承載·金容元·尹·曺萬承·金錫圭·閔泳達·趙衡夏·姜敬熙·丁理燮·洪淳肯·徐相集·任澤鎬·趙鍾純,武科李敏大等,序立階下訖。上曰,史官分左右。周陽曰,新恩中李石榮,以身病未得待令矣。上曰,此果何病,而不至大段耶?周陽曰,本有身病,添得毒感而然矣。仍奏曰,承旨中有新恩,使之下去一體行禮乎?上可之。致益·大永,下階序立。引儀唱四拜禮,文武放榜人行四拜禮訖。周陽曰,文武新恩,使之宣醞乎?上可之。周陽承命宣醞。周陽又奏曰,宣醞已畢,文武新恩,使之奏職姓名乎?上可之。致益等,以次陞堂,奏職姓名訖。上謂秉鎭曰,崔愼幾代孫乎?秉鎭曰,九代孫矣。上謂宜默曰,鄭經世幾代孫乎?宜默曰,十一代孫矣。上謂鍾文曰,栗谷幾代孫乎?種文曰,十二代孫矣。上謂承載曰,東臯幾代孫乎?承載曰,十四代孫矣。周陽曰,武科乙科以下,則使宣傳官,奏職姓名乎?上可之。宣傳官白南善,奏洪淳益等職姓名訖。周陽曰,文武新恩,使之行禮乎?上可之。周陽又奏曰,從陞人中有率榜人,使之一體行禮乎?上可之。文武新恩及率榜人,行四拜禮訖。上曰,文武新恩,使之退出,而其中李鎬奭·崔秉鎭·鄭宜默·李容泰·李種文·鄭翰謨·宋鍾億·沈九澤·吳正根·洪承五·李承載·金容元·尹·曺萬承·金錫圭·閔泳達·丁理燮·徐相集·趙鍾純等十九人仍留。諸承旨同出進退,而右副承旨·同副承旨,使之下去一體進退也。丙奭曰,招入院隷擧行乎?上可之。丙奭等退立楹外,進退致益等訖。上命新恩退出。致益·大永還伏楹內。上命史官就座,又命諸臣以次退出。
上在景福宮。停常參·經筵。
藥房提調李秉文,副提調閔丙奭啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·〈王〉大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
洪承憲啓曰,明日常參·經筵,取稟。傳曰,停。
金錫圭有頉,代以李石榮爲假注書。
傳于洪承憲曰,再明日眞殿茶禮,當自內親行矣,該房知悉。時·原任大臣·閣臣·宗親·儀賓·二品以上入參。
傳于洪承憲曰,再明日眞殿茶禮時,東宮當自內行禮矣,該房知悉。春·桂坊及相禮,使之待令。
傳于李鎬奭曰,新及第金允聲,持平除授。
吏曹,持平單,金允聲除授事,承傳。
兵曹口傳政事,副司果單鄭寅昇。
兵曹口傳政事,親軍別營把摠二單申膺均·許,親軍別營哨官二單李漢翼·李俊性。
李蓍宰有頉,代以吳正根爲假注書。
李石榮有頉,代以徐相集爲假注書。
吳正根有頉,代以宋鍾億爲假注書。
徐相集有頉,代以鄭翰謨爲假注書。
以右副承旨兪致益牌不進罷職傳旨,傳于李鎬奭曰,只推。
李鎬奭,以議政府言啓曰,卽見平安監司南廷哲狀啓,則以爲,慈山府,處在巡·兵兩營之間,實爲南北保障之地。況其境內慈母山城,地勢險阻,堞壘完固。昌城府,本以邊地,兼爲防營,其所管轄,別無緊重。昌城府,復舊例只以邊地施行,防營則移設於慈山府,恐合事宜。而淸南北統轄之方,竝請令廟堂,稟處矣。古昔制置,非無攸宜,而今此道臣所陳,其必有十分較量而然。慈山之設防營統轄南北,昌城之復舊例邊地施行,似合方便。而係是關防與官制,下詢原任大臣·兩銓官·諸營使處之,何如?傳曰,允。
又以議政府言啓曰,以沿江無名收稅禁斷事,前後飭敎,果何如?而卽聞挾雜無賴之徒,罔念法意,專事利慾,或陳告宮房,或圖囑京司,止竟所納,不過零星,都歸於中間消融,而其爲貽害則有不可勝言。由是而船商阻斷,由是而物價翔踴。思之及此,不覺痛惋。從今以後,毋論宮房·京司,凡新創雜稅,一一革罷,而若或有復踵前習,勒斂作弊者,隨現捉嚴刑遠配,何如?傳曰,允。
又以兵曹言啓曰,頒牌法意,何等愼重?而今番放榜時,至有僞造標紙,當場現頉,此不可尋常處之。令左右捕廳,刻期詗捉後,依法處斷,以杜後弊,何如?傳曰,允。
又以義禁府言啓曰,時囚罪人白殷洙,杖一百流三千里定配照律公事,判付內依允矣。白殷洙杖一百收贖,告身盡行追奪,平安道龍川府流三千里定配,而以議啓內辭意,具罪目,依例發遣府羅將,押送配〈所〉,何如?傳曰,允。
上在景福宮。停常參·經筵。
乙酉九月二十一日申時,上御乾淸宮。全羅右道暗行御史入侍時,同副承旨李鎬奭,假注書金德洙,記注官尹基周,別兼春秋金春熙,暗行御史沈相學,以次進伏訖。上曰,史官分左右。仍命暗行御史進前。相學進前。上曰,下去多月,善爲往返耶?相學曰,王靈攸曁,無事往返矣。上曰,未收冊旣至淸帳,可幸可幸。相學曰,此亦王靈攸曁,實非臣之所以效力,而列邑守令,皆謂以未曾奉職,致勤聖念,有此繡行,不勝悚惶云。而礪精殫誠,幸至畢刷,竊爲國計萬幸矣。上曰,未收餘條,今爲幾許?相學曰,以內下冊子元摠計之,則果無未盡,而自戶·惠廳追後抄送者與査得於邑簿條,數亦不少,一體收刷。而臣之復路時,又有抄出下來者,而果卽査問於該邑,則擧皆爲執籌船主所逋,或有外邑吏輩,與京司該掌,和應掩置,及其過限而還出者也。數甚零瑣,故移送道臣,使之督刷矣。上曰,此是御史之實心對揚也。相學曰,臣才識淺短,未能善爲對揚,惶懍無地。上曰,然則舊未收,今無餘條耶?相學曰,査正冊子中,果爲條條列錄,以備乙覽。且修成冊,分送戶·惠廳,俾爲相考而已上送。未考尺條,復路後亦多考尺,見今所餘條,米太二千餘石,錢二千餘金,而至於許代條,羅州一邑,數多未考尺矣。及到近畿,詳探各司,則今幾出梢,而未納,未滿萬金矣。上曰,暗行首尾,今爲幾個月耶?相學曰,昨年九月初二日承命,今日復命,迨爲週年矣。上曰,近畿何處留連耶?相學曰,先到龍仁地留數日,轉向奉恩寺修啓,昨日始到南門外矣。上曰,書啓中已見之。而誰爲首褒耶?羅州頗有優績。相學曰,誠然矣。羅州牧使臣朴奎東,務實淳愨,而謂以聖恩如天,來此弊局,期於圖報,竭力振刷矣。上曰,從此民無痼瘼,國事萬幸。仍敎曰,羅州外,亦多善治守令耶?相學曰,果有之矣。靈光素稱弊局者,而前郡守臣趙忠熙,盡心刷逋,到底矯捄,郡守臣金明鎭,治成制定,一副劃規,公納無滯,闔境安堵,前金堤郡守臣趙弼永,遇逋輒刷,屢任査官,效勞甚多,皆是善治矣。上曰,刷逋果爲第一耶?相學曰,誠然矣。上曰,舟橋司復設,則果有實效耶?相學曰,已於別單,詳陳其槪,而舟橋司革罷,爲防京江船主犯逋之弊。然賃船主,亦多京江船主者,無乃外邑船人,不慣於京倉上納之故也。今則句管無處,其所犯逋,甚於前日,每致再徵於邑,民情擧懷渙散。民惟邦本,宜固其本,且正供,民之所納也。至于萬世而民必效力,以定正供矣。設或有害於國計,合有寧失之義,而況船主之逋,無關於民。第於船主執籌時,另擇饒實領長,各各懸保。而如有犯逋者,徵出與施法之節,一依別單辭意,則庶可安民完稅矣。上曰,然矣。仍敎曰,十月開倉之論,甚好矣。相學曰,此是臣之昨冬所試者,而民之從令,如水從決,可愛者民心也。南下之日,夫何訛說相傳,皆曰,今番御史,專爲收刷而,各項逋條,行將再徵於民,民情胥動。故必無再徵之意,關飭面諭,而終多不信,莫可整頓。臣於露蹤之日,査櫛列邑文薄,官況吏賴之科外橫斂條,一竝徵出,約爲三萬餘金。右道各邑年例結錢,初不斂民,全數出尺矣。始見省斂之端,謂以必不再徵,爭納其應納,而收刷之地,若只督舊稅,則慮有新稅拔撑之弊,十月爲始,先督新稅矣,至于歲末,幾至畢捧。而民亦曰,已納所納,果是無妨。且其收刷之節,汗漫則易致生弊,督時另督,限以二月,無得違越,恐合事宜矣。上曰,誠然矣。仍敎曰,旣有裝發狀啓,則考尺後狀啓,理所當然,而其論,甚好矣。相學曰,誠然矣。如是則上納,庶無愆滯。上曰,格浦漕倉革罷後,船價殖利錢事,果然耶?相學曰,此鎭革倉後,賣船於法聖·聖堂而殖利,以爲雇卒給代之資矣。旣有釐正節目,殖利條,今已限滿而將勿施矣。法聖所管七山漁稅,特付該鎭,使之收稅上納,而取剩以補給代,恐合便宜矣。上曰,靈巖·海南之倅,以秩高人差送之論,果何如耶?相學曰,雖甚猥屑,略陳其槪矣。仍奏曰,兵·水兩營,俱以重地,極其凋殘,而水營尤甚,下隷輩所賴旣薄,專事討索,民莫支保。而靈·海兩邑,處在其間,竝是武倅初邑,每受牽制於兩營,民無控訴之處,居多渙散。若以秩高之人差送,則庶可安民矣。上曰,兩邑距兵·水營,爲幾許里?相學曰,竝無過百里之間矣。上曰,巨門島事,或聞之否?相學曰,該島,係是左道所掌,果無所聞矣。上曰,親軍營屯土,限五年停稅,則可有實效耶?相學曰,誠然矣。沃溝屯土,歉餘陳廢,難以收稅,三年條代錢上納,亦非此土所刷也。從他拮据者,而甲申條,實難本色上納,若停稅五年,則可以復摠完稅矣。上曰,楸子島,付之濟州後,有此生弊乎?上曰,此島有上納條,而濟州則海路遙遠,難以督刷。故使靈巖郡,僅爲收捧。然旣非句管,則亦難行令,還付該郡,則似無此弊矣。上曰,咸悅·聖堂之弊,果然云矣。相學曰,誠是難支之弊矣。上曰,運稅時該倅領來,則必至空官矣。相學曰,誠然矣。上曰,他邑亦有此例耶?相學曰,差使員領騎,只是法聖僉使,群山僉使,咸悅縣監。而至於咸悅,一年貢運,爲萬餘石,若比羅州邑,無過其折半矣。上曰,羅州事,胡至此極?相學曰,羅州本以直納邑,稅貢夥多,其弊難以盡達,而敢陳其槪矣。仍奏曰,羅州物衆地大,結不下於關東一道。吏則全昧文算,各項上納,不知數爻,官則皆是屢典州郡之人,雖云老鍊,鮮有果斷,不能振刷,故以致積逋。此則別般更張,恐合事宜。上曰,守令數遞之弊,果然耶?相學曰,誠然矣。近日守令,赴任後若聞邑弊,莫不皺眉喪膽,先圖移遷於無事之邑,民歉不遑於迎送,吏逋轉添於加下,果係大弊。從玆以往,守令遷移時,自吏曹詳探於戶·惠廳,若有過當之上納,切勿擬望,則上納,自無愆滯矣。上曰,誠然矣。仍敎曰,例納名色,是何謂也?相學曰,例納之例,此果湖南之大痼瘼也。吏任派房時捧貽,謂之例納,而無邑不然,此實滋逋之源也。湖南吏習,本好角勝,最多紛競任賂。假量百金則輒以倍數行賂,守令則謂以例納,恬然穩受,行賂之錢,無非公納也。公納欠逋,始於差任之日,名雖吏逋,實是官用。上曰,此外三政中別無大弊耶?相學曰,三政中糴政,擧皆臥還,軍政,均是戶布,田政,檢田時另擇從實,俵災時特用寧失,則庶無大弊矣。上曰,書啓中金聲根事,多有別樣句語,儻無傳聞之虛耶?相學曰,奏御文字,何等審愼,而敢以虛無之聞,論列於書啓中乎?蓋此徒飾其華不務以實之句,致其僨語矣。上曰,朴奎東收刷,如是夥然,果爲第一也。仍敎曰,金箕斗事,不勝駭然。相學曰,金箕斗赴任初,或施惠於民,有若圖治矣,有此犯贓,可謂外飾內貪者也。甚至於隣邑上納錢,期取乾沒,尤極痛駭。上曰,宋在榮事,雖經貶罷,不可仍置也。相學曰,貪墨之臣,不可無勘。上曰,洪鍾觀事,何以至此耶?相學曰,賦性昏闇庸侗,況其在傍非人,致此僨誤矣。上曰,果是昏闇庸侗而致此者也。仍敎曰,奇氏家,果多學術之人也?相學曰,奇宇萬,卽故參判臣奇靖鎭之孫也。而果是晝耕夜讀安貧樂道之人也。上曰,然則是家庭之風也。相學曰,誠然矣。上曰,昨冬之變,此是亘萬古所無之變也。在何處聞之,而想多驚心矣。相學曰,臣於靈巖地,聞此變報,心寒謄掉,憂國之忱,尤倍他日,罔夜馳到于全州地,始聞靖亂之奇,不勝欣抃之至矣。上曰,逆變從古何限,而豈有和應外國,犯逼君上之賊乎?實是史冊所無之變也。相學曰,自聞此變,憤激之心,迄今繃中,奏不能成言。而皇天眷佑,以至回泰,此實宗社無疆之休。上曰,御史先退。又命史官就座,又命退。承·史以次退出。
上在景福宮。停常參·經筵。
朴周陽啓曰,明日常參·經筵,取稟。傳曰,停。
鄭夏源啓曰,時·原任大臣,有稟達事,率禮堂,來詣閤外請對矣。傳曰,入侍。
賓廳,領議政沈舜澤,行判中樞府事金弘集,行判中樞府事金炳始,南寧尉尹宜善,判宗正卿府事李載元,行知中樞府事金在顯,行上護軍尹滋承·金有淵·李鎬俊·李寅命,行兵曹判書金箕錫,行戶曹判書沈履澤,行上護軍李秉文·曺錫輿·徐衡淳,左參贊李玄翼,右參贊金晩植,禮曹判書李喬翼,刑曹判書李淳翼,漢城判尹李寅應,知敦寧府事閔應植,協辦內務府事金永壽,督辦交涉通商事務金允植,京畿監司朴齊寬,行大護軍趙秉鎬·金壽鉉·洪祐昌·趙慶鎬·李敎獻·任商準·李奎奭,吏曹參判趙文永,大司憲徐正淳,仁昌君李冕榮,協辦內務府事趙準永·閔丙奭·申桓·鄭洛鎔·李鍾健,協辦交涉通商事務申獻求,漢城左尹尹成鎭,右尹李允用,行大司成金文鉉,戶曹參判徐相雨,行護軍金昌熙·金奎弘·尹用求·朴容大·沈東臣·趙秉世·金永穆·金元性·李應夏·趙秉轍·李重七·李道宰·李源逸·金晳根·張錫龍·金綺秀·金永哲·李根命·趙熙一·兪晩源·李嶋榮·沈宜弘·林百鉉,李南輯·趙存禹·李奎遠,宗正卿李珪永,寧邊府使閔肯植,同訓鍊洪南周,親軍前營兵房白南益,左營兵房李奎顔,右營兵房趙羲昇,兼訓鍊都正李元會等啓曰,大傳云,聰明睿智神武不殺,商頌云,玄王桓撥,尙書云,天錫勇智。恭惟我殿下之德之功,實在於此三者矣。年前亂逆,卽亘千古未有之變也。呼吸之頃,宗社安危係焉,而殿下,不大聲色而戡定之宇宙增鞏,日月愈光。八域群生,蹈舞相告,曰神武不殺,曰桓撥,曰勇智,吾王其兼以有之。猗歟盛哉。其德則配天地而無疆,其功則封嵩·岱而有餘。萬民之心,不可遏矣,百工之言,不可咈矣,而其時儀典之止於告布,蓋未遑也,亦有待也。顧今寰海寧謐,和氣溢于乾坤,民情洋乎歌頌。此時模天畫日以象德,範金雕玉以紀功,鋪聖人執競之烈,闡祖宗啓佑之休,顯顯昌昌,庸贊丕天之大律,卽萬世不易之義。俄者前席,略陳臣等之愚悃,今又相率籲啓。伏願殿下,勉回沖謙之衷,俯循大同之論,亟賜允兪,以答群情,千萬顒祝焉。惶恐敢啓。答曰,知道。俄筵,已面悉予衷,庶乎見諒,又何至於聯請之張大也?予有何德政而可以當此擧者乎?苟無其實而冒其名,則不足爲美,反益其過矣。卿等如是縷縷,諒非所以勖予者,還庸歉歎,不欲更聞。所請不允。
傳于李鎬奭曰,吏曹判書有闕之代,前望單子入之。
傳于李鎬〈奭〉曰,全羅左道暗行御史留待。
傳于李鎬奭曰,奉審閣臣·全羅左道御史,同爲入侍。
尹有頉,代以張承遠爲假注書。
姜敬熙有頉,代以朴益東爲假注書。
張承遠有頉,代以高儀相爲假注書。
朴益東有頉,代以金奎永爲假注書。
以金貞圭爲親軍前營軍司馬。
李鎬奭,以內醫院都提調·提調意啓曰,駝駱粥,自十月初一日當爲封進,依定式擧行事,預爲分付司僕寺之意,敢啓。傳曰,知道。
又以親軍前營言啓曰,臣李鍾健,進詣東關王廟修改處,監董後別單書入之意,敢啓。傳曰,知道。
又以親軍前營言啓曰,軍務漸繁,軍司馬一員加差下,使之察任,何如?傳曰,允。
又以親軍別營言啓曰,臣桓,進詣北廟修改處,監董後別單書入之意,敢啓。傳曰,知道。
又以親軍後營言啓曰,本營軍務漸煩,軍司馬一員加差下,使之察任,何如?傳曰,允。
吏曹判書洪鍾雲疏曰,伏以臣頃叨銓地,靡有銖分報效,聖鑑之所燭,同朝之所悉,擧實仰籲,幸蒙鐫免,庶幾守拙養閑,以畢餘生。不意天官除旨,又下於跧蟄之中,臣誠惝怳震駴,不省所以措躬。宜卽以已試蔑稱,不容復玷,陳章丐遞,而感恩怵義,不敢違傲,已肅命矣,行政矣。非不欲聚會精神,摩厲志氣,辦理銓綜,補前之踦,而鉛刀之鈍,無賴淬礪,駑蹄之蹇,莫施鞭策,只是循舊途轍而已。且臣昏眊滋甚,疾病益痼,閉戶索居,與人罕接。條例素昧於官方,顔面全疎於朝紳,何以甄別臧否,激揚淸濁,以承選部平允之畀哉?抱若衰癃,處此華要,非但臣心不安,實爲朝著所羞。一誤已悔,其可再乎?參倚前衡,不可曠日冒據,玆敢仰控衷懇。伏乞聖慈,俯垂鑑諒,亟遞臣吏曹判書之任,俾公重器而私分安,千萬幸甚。臣無任屛營祈懇之至云云。答曰,省疏具悉。所請依施。
乙酉九月二十二日辰時,上與王世子,詣眞殿茶禮,自內親行入侍時,行都承旨閔丙奭,左承旨朴周陽,右承旨鄭夏源,左副承旨洪承憲,右副承旨兪致益,同副承旨李鎬奭,假注書金德洙·朴治恒,別兼春秋金春熙·李茂魯,原任直閣李喬翼·李承純·李鎬翼·金永哲,檢校直閣金文鉉·朴鳳彬,直閣沈相瓚,原任待敎李秉文,檢校待敎趙東冕·金宗圭·金用圭·金弼洙·鄭寅昇,待敎閔丙肅,以次侍立。時至,通禮跪啓請出次,上具翼善冠·衮龍袍,出齋殿。通禮導上詣板位,跪啓請鞠躬四拜與平身,上行四拜禮。王世子行四拜禮,宗親·儀賓·二品以上,皆行四拜禮。通禮導上詣盥洗位,上與洗訖。通禮導上詣第一室尊所,監酌,仍詣神位前,北向跪。通禮跪啓請三上香。丙奭奉爵跪進,上〈受爵〉以授鎬奭,〈鎬奭〉跪受,奠于案上。連獻三爵,如儀訖。通禮跪啓請俯伏興平身,上俯伏興平身。次詣第二室·第三室·第四室·第五室·第六室,竝如上儀訖。通禮導上降復位,跪啓請鞠躬四拜興平身,上行四拜禮,大臣·閣臣·宗親·儀賓·二品以上皆行四拜禮訖。通禮跪啓請禮畢。領議政沈舜澤,進前奏曰,侵晨勞動,親將祼禮,聖慕克伸,聖體,若何?上曰,一樣矣。舜澤曰,伏幸矣。通禮導上還入齋殿。諸臣以次退出。
乙酉九月二十二日申時,上御乾淸宮。時·原任大臣,率禮堂請對入侍時,行都承旨閔丙奭,假注書朴治恒,別兼春秋金春熙·李茂魯,領議政沈舜澤,行判中樞府事金弘集·金炳始,禮曹判書李喬翼,參議李宅應,以次進伏訖。上曰,史官分左右。舜澤進前奏曰,晩後日氣連好,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。上曰,以何事請對乎?舜澤曰,我殿下,臨御寶位,今二十有二年。敬天法祖,諴民祈命,至治馨香,迓萬億休,吉祥和氣,充溢兩間,囿庶品於陶甄,躋一世於雍熙。盛德大業,高出百王,深仁厚澤,光被八域,國乘·野史,不能盡書。惟其肅肅宮闈,洊經變亂,此固千古往牒所未有者,而實賴我殿下聖神文武,克底于定,天地廓淸,宗社奠安,邦命以之維新,邦籙以之益鞏,永有辭於天下萬世。臣等之伊時仰請,不過上告下布,而事勢有所未遑,國彝尙此未擧,莫非臣等不誠之罪。然以我東宮邸下根天之孝,欣抃慶祝,思擧熙典,〈曷〉容其極?且帀域含生之倫,追想當日,莫不攢賀,皆願載之王牒,永垂功烈者,此誠揆之天理,在所必行,求之人情,在所不已也。昔我列聖朝嵬功赫然,有可以揄揚表章,則群臣請上尊號,未有不準者,蓋所以對越皇穹之閎休,鋪張祖宗之啓佑也。況我殿下弘功偉烈,于前有光,今日臣等之請,烏可已也?敢將我家禮所嘗行者,相率仰煩。伏願俯循群請,亟降兪音焉。弘集曰,惟我殿下,臨御二紀之間,功德巍蕩,無得而名。至於數年以來,洊經屯艱,宗祐復安,天命維新,此誠往牒所未有之盛烈大業也。臣民愛戴之忱,孰不欲摹天繪日,稱述其萬一也哉?今此臣等之請,卽擧國大同之論。而況我東宮邸下,睿孝出天,思欲揄揚之誠,尤當倍切矣。伏願殿下,亟降兪音,俯循輿情焉。炳始曰,惟我殿下聖神文武,克光前烈,迓續景命,明竝日月而治勤宵旰,至德馨香而郅化隆洽,戡定艱難,重恢鞏固,鴻功大業,巍蕩乎民無能名而史不勝書矣。範金鏤玉,模畫其萬一者,彝則之所不可闕,群情之所不可遏。況我東宮邸下止孝之心,慶祝之誠,圖所以闡揚徽猷,賁飾晠典者,容有已哉?竊以有非常之功,必受非常之名,奠無窮之基,必有無窮之聞。今此臣等之請,建不悖而質無疑者也。伏願俯循輿議,克降兪音焉。上曰,卿等以此請對乎?年前所經,尙忍言哉?蓋由於予之否德,而有何功德,遽議於此乎?萬萬非予之所待乎卿等,亦非卿等之所陳於予也。顧今急先之務,所可交勉而匡救者,日不暇給,乃以此不當之事,擧而言之,予竊愧然,繼以甚惑。卿等其諒之,勿復煩絮。舜澤曰,大德必得其名,自三代已然。人君有功有烈,載紀載揚,範金鏤玉,永垂無窮。是謂有國大典禮,而群情不可遏,熙彝必可行。臣等於此,雖欲不請,其可得乎?皇天篤棐,祖宗默祐,廣運神武,克成丕烈,景命維新,萬億增鞏。殿下於此,雖欲撝謙,有不可辭者矣。弘集曰,下敎若是撝謙,聖不自居,尤有光於盛德。臣固欽仰萬萬,將順之不暇,而大德必得其名,古聖攸訓,亦有我朝屢行之禮。此所以務積誠意,不得請則不止者也。更加體念而勉從焉。炳始曰,殿下以謙牧之衷,不欲爲豐亨之擧者,益有光於聖德,而藏之琬琰,載之簡冊,所以紹前而裕後也,我家之彝典也,衆庶之顒望也。聖雖不居,名有必得,殿下有不得辭焉者,而一兪尙靳,群心胥鬱。伏願勉回沖挹,式遵情禮焉。上曰,聞此所奏,固知卿等之懇,而於予心尤有所愧焉。舜澤曰,臣等今日之言,非臣等之言,卽擧一國大同之言,而崇聽未格,兪音尙靳,區區微忱,去益悶鬱。臣等亦非今日創請,考諸先王典禮,蓋如此矣。上曰,卿等只以典禮爲言,而予實否德,何以居此乎?舜澤曰,殿下,有出百王卓千古之豐功偉烈,而猶靳一兪,雖光聖德,而實非臣民之所望也。上曰,卿等但當進德於予,有所裨益,則予固甘心。何必以不當之事,縷縷爲陳乎?舜澤曰,斯典也,卽我列聖朝,所嘗行之,而我家禮亦宜者也。弘集曰,殿下之功之德,鴻號有不可辭,今宜俯循群情。更以年前事懲毖爲治,聖而益聖,以開太平萬世之基,則豈不休哉?上曰,列聖朝深仁厚澤,浹于上下,故是用誕膺徽號,而予實無先王之德,徒受其名,以爲家法,則豈不自愧乎心,而以啓後人之失乎?舜澤曰,屢承下敎,撝謙之盛德,固宜將順之不暇,而先王之典章旣如此,國人之祈望又如此,臣等揄揚之請,烏可已也?不獲請則不敢止矣。弘集曰,列聖朝,有是德而膺是號,則在今日繼述之道,式遵成典,實有光於前烈矣。炳始曰,今於晉接之頃,連有咳嗽氣候,或因外氣觸冷而然乎?上曰,近日果有咳證。炳始曰,朝者眞殿,旣多勞動,今因召接,又煩醻應,不勝憧憧。上曰,不須過念也。上曰,東宮,聞大臣將以此事登對,自內果先陳請。故今筵,不念侍座,予意有在也。舜澤曰,東宮邸下根天之孝,愛日之誠,藹然油然,自有不能已者,祈祝顒俟,尤倍於侍坐之時矣。弘集曰,殿下沖挹之德,東宮至孝之誠,兩盡其道,曷勝欣頌?臣等所以尤欲稱述而不可已者也。上曰,此事萬萬不當,卿等其勿復煩。舜澤曰,筵席體嚴,屢瀆是悚。退與諸宰,當以賓啓仰請矣。弘集曰,縷縷下敎,不勝抑鬱,退當以文字更達矣。上曰,不必復啓。上命大臣就座,仍命大臣先退。又命史官就座,又命退。諸臣以次退出。
乙酉九月二十二日二更,上御乾淸宮。奉審閣臣·全羅左道暗行御史同爲入侍時,同副承旨李鎬奭,假注書朴治恒,記事官車驥衡,別兼春秋金春熙,檢校待敎鄭寅昇,暗行御史李萬敎,以次進伏訖。上曰,史官分左右。仍命奉審閣臣進前。寅昇進前奏曰,臣承命馳詣華寧殿,殿內奉審則安寧,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉。仍詣顯隆園,園上奉審則安寧,碑閣·丁字閣奉審則無頉。還詣華寧殿,仍留監祭,將事安寧之意,敢此仰達矣。上曰,殿內·陵上·園上,俱爲安寧乎?寅昇曰,無頉矣。上曰,何時將事,何時離發乎?寅昇曰,三更量將事,仍爲離發矣。上曰,自本府離發,則程道似稍近矣。寅昇曰,然矣。上曰,以何津作路乎?寅昇曰,往還,由銅雀津矣。上曰,沿路農形何如,而今皆收穫乎?寅昇曰,臣所經處則,比他稍登云,而已爲收穫矣。上命奉審閣臣先退,仍命暗行御史進前。萬敎進前。上曰,無事往返乎?萬敎曰,王靈攸曁,無事往返矣。上曰,三政果無巨瘼乎?萬敎曰,三政中還穀,曾爲民瘼,而自近年,臥還歸結後,只捧耗條,以爲營邑公用之資,則姑無爲弊矣。上曰,各邑擧皆臥還歸結乎?萬敎曰,列邑皆然,而或有丙午以後臥還者,或有壬午臥還者矣。上曰,上納幾爲出末乎?萬敎曰,錢木已盡考尺,米太則已考尺,與執籌船逋,備陳於査正成冊,而原穀中已發送未考尺條,無過千餘石,故枚移道臣,使之督尺矣。臣到京城近地,詳探各司,則已爲上納出尺矣。上曰,積年愆公納,今旣淸帳,誠爲可幸矣。萬敎曰,年久逋藪,上下拔撐,東西牽補,今雖淸帳,而凡百事爲,莫非僨誤矣。上曰,治績誰爲第一乎?萬敎曰,前光州牧使臣宋綺老,今長興府使臣兪致喜,茂績優著,輿頌藹蔚矣。上曰,前監司金聲根,何以至於此乎?萬敎曰,前後所犯,備達於啓本中,而以公錢事査簿之場,印蹟,昭有可據矣。上曰,金益成,何以如此乎?萬敎曰,癸未條上納,非徒愆納,濫捧錢二千九百兩,民庫補結米取剩錢一千一百九十二兩八分,俱是莫重公貨,而竝歸私用,衆供如一,民怨狼藉矣。上曰,前前樂安郡守李肯漢,何爲而至此乎?萬敎曰,壬午條稅穀裝發時出給沒根着京江船主,而吏民俱曰,不可私挾船主,獨斷裝載,及其上納之際,一百五石,竟爲船漢所逋,以致再徵之冤矣。上曰,舟橋司復設然後,可無邑弊乎?萬敎曰,近來漕運,弊到極處,自沿海邑賃納以後,百弊俱興。京司上納之際,人情·雜費,日加月增,假使五千石上納,則縮爲七八百石,費爲之故也。弊歸民邑,終爲不食之逋,則復設舟橋司,另擇京江饒富惜身命者,差送船主,則正供,無愆滯之端矣。上曰,雲峯漕倉轉輸之難,果如此乎?萬敎曰,雲峯邑是斗小,處在山上,距咸悅聖堂倉,殆近三百里,牛車擔負,疲於道路,冗費反多於原納。邑勢民情,苟難支保,臣亦在境目睹。而依龍潭例,稅米太則以錢木參半,砲糧則以代錢磨鍊,恐合事宜矣。上曰,加斂之弊,已有朝飭,而外邑,何若是故犯耶?萬敎曰,民庫乃是公用所關,而公私混用,至於匱竭,則藉托該庫,加下每多斂結矣。上曰,康津事,槪見於右道別單,而其弊果何如耶?萬敎曰,康津邑雖褊小,處在海門重地,其所關防,比他尤別。而間於兵·水兩營,營屬之蔑視討索,不一其端,貽弊民間。故便宜之方,據實仰達於別單矣。上曰,以該縣監,有兼御史之稱,事在何時乎?萬敎曰,在昔先朝,以該縣監,爲兼御史之稱,兼察濟州事。且重關防存威望之聖意,而似在英廟朝矣。上曰,三島或見之,而此島事,似可詳知矣。萬敎曰,三島乃是興陽屬島,而自邑距島,爲水路五百里,則果未見,而英船,聞留此島矣。上曰,尙今留泊,爲此島民情,誠爲可念矣。萬敎曰,此島土地瘠薄,居民以漁採爲生,且進供甘藿·全鰒,亦出於島,而一自英船來後,無以採得矣。上曰,下去閱歲矣。昨冬變怪,往牒所無,而住在何處,何時得聞乎?萬敎曰,昨年變亂,千古所無之一大變怪也,尤不覺骨戰膽掉,而在南原泉隱寺,始聞於十一月念間矣。上曰,何其聞之晩也?萬敎曰,此寺僻在一隅,道路傳說,雖或聞之,的奇則始聞於念間矣。上曰,往還爲幾朔乎?萬敎曰,往返首尾爲十三朔矣。上曰,本道年形,何如耶?萬敎曰,今年年形,快有大有之望,而因八月風災,雖有所損,比昨年則稍登矣。上曰,市直爲幾何?萬敎曰,初夏市直,每斗近爲二兩,而入秋以來,每斗五六錢落價,而此是未穫之前也。聞其物論,見其年形,則秋後穀價,每斗似無過六七錢矣。上曰,年事稍登,誠爲萬幸。萬敎曰,新舊稅淸帳之餘,年形快有占豐,公私萬幸矣。上曰,市斗一斗,爲火印幾升乎?萬敎曰,每斗洽爲火印三升三合零,而稅穀則以官斗十五斗作斛,市上賣買則以市斗二十斗作石矣。上曰,官斗十五斗,爲市火印四斗乎?萬敎曰,然矣。上曰,市上賣買之二十斗一石,爲火印幾升,而每石價爲幾兩乎?萬敎曰,爲市火印六十升零,而以七錢假量,則二十斗一石價,爲十四兩矣。上曰,何時離境乎?萬敎曰,今月初離境矣。上曰,近住於何處,而留連之費爲幾日乎?萬敎曰,住在於廣州地奉恩寺,費以一旬矣。上曰,錢弊何如乎?萬敎曰,全羅一道,不用當五矣。上曰,此弊不可不痛禁矣。萬敎曰,錢弊痛禁,然後百物流通矣。上曰,奇東純,何如人也?萬敎曰,奇東純,古副提學臣大升後孫,而文學操行,爲一道望士矣。上曰,右道別單中,有奇門中人,而此人爲此道古家矣。萬敎曰,世居此道,俱以文學從事矣。上曰,權敎憲實行,果如是乎?萬敎曰,權敎憲,故判書臣悏之後孫,而文學才行,果謹飭之士矣。上曰,柳燾之已經蔭同敦寧,而自少文學從業,爲多士之所推詡,而一門之忠孝四旌,亦所罕有矣。上命御史先退,又命史官就座。又命退承·史,以次退出。
上在景福宮。停常參·經筵。
兪致益啓曰,明日常參·經筵,取稟。傳曰,停。
賓廳,領議政沈舜澤,行判中樞府事金弘集,行判中樞府事金炳始,南寧尉尹宜善,判宗正卿府事李載元·李載冕,知中樞府事金在顯,行上護軍尹滋承·金有淵·李鎬俊·李寅命,行兵曹判書金箕錫,行戶曹判書沈履澤,行上護軍李秉文·曺錫輿·徐衡淳,左參贊李玄翼,右參贊金晩植,禮曹判書李喬翼,刑曹判書李淳翼,漢城判尹李寅應,知敦寧府事閔應植,協辦內務府事金永壽,督辦交涉通商事務金允植,京畿監司朴齊寬,行大護軍洪鍾軒·趙慶鎬·金壽鉉·金益容·洪祐昌·趙秉鎬·李敎獻·任商準·李奎奭,吏曹參判趙文永,大司憲徐正淳,仁昌君李冕榮,協辦內務府事趙準永·閔丙奭·申桓·鄭洛鎔·李鍾健,協辦交涉通商事務申獻求,漢城左尹尹成鎭,右尹李允用,行大司成金文鉉,戶曹參判徐相雨,兵曹參判趙定熙,行護軍金昌熙·金奎弘·尹用求·朴容大·沈東臣·李容元·趙秉世·金永穆·金元性·李應夏·趙秉轍·李重七·李道宰·李源逸·金晳根·張錫龍·金綺秀·金永哲·李根命·趙熙一·兪晩源·李鶴榮·沈宜弘·林百鉉·李南輯·趙存禹·李奎遠,宗正卿李珪永,寧邊府使閔肯植,同訓鍊洪南周,親軍前營兵房白南益,左營兵房李奎顔,右營兵房趙羲升,兼訓鍊都正李元會等啓曰,臣等之齊聲輸悃,請上尊號,進以率禮堂,前席面懇,退而曁諸宰,賓廳會啓者,亶以我殿下盛德大功,史不勝書,詠歌之又不足。必也摹天繪日,形容其一半分,範金鏤玉,傳至于千萬世,始可以上協天理,下答人情,而殿下過自撝謙,不欲張大其事,終靳其兪乎?猗,我殿下,聖神爲君,聰明時憲,萬善備而百度貞,猶不自暇,宵旰勵精,治象躋于肸蠁,民國賴以寧謐。若堯聖世,亦有頑凶,年前亂逆,洊出倉卒,寔亘古所未有之變也。惟殿下,不大聲色,默運神武,一日而天地廓淸,日月增光,宗社轉危爲安,臣民回咷作笑,以之邦基復奠於磐泰,生靈更置於袵席,此誠永賴於萬世,有辭於天下者也。以無競之烈不世之勳,只擧告布,未遑彝典,其亦有待于今,所以中外大小,莫不願上顯號而揄揚之者也。若稽古先哲王,其有必得名之德與功,則群下上其號焉,時君勉以受焉。粵我家亦有是禮,祖功宗德,前後表章,而一未嘗拂群情而靳持焉。我殿下,雖欲不自聖而不自有,此非聖躬之私,乃是衆心之公。今日臣等之聯籲屢煩,是豈可已而不已者乎?賓啓請號,事體至重,不得準則不敢止。伏乞聖明,特回謙沖,亟擧縟儀,俾耀後世而垂無窮,亦以副八域含生之所顒望焉。惶恐敢啓。答曰,知道。旣無其實,又非其時,何爲而課日煩瀆?予不欲聞也。
賓廳再啓曰,臣等逢千一泰來之會,達億兆顒若之情,齎誠率籲,連日荐懇,而天聽愈邈,兪音尙靳,相顧徊徨,繼以抑鬱之至。臣等固仰聖志撝謙,無樂乎盛擧,而顧不敢爲將順其美,齊聲屢瀆,是豈可已而不已哉?傳曰,蕩蕩乎民無能名,而猶稱放勛之盛。又曰,大德必得其名,而至頌重華之美。雖以堯·舜之聖德神功,而必有徽稱,以永垂無窮者,蓋以形容無前之盛烈,名也,鋪張對天之宏休,禮也。名以紀實而有其實則斯名,禮本緣情而合於情者爲禮。惟我殿下隆功至德,侔天地竝日月,謨烈焉丕顯丕承,心法則惟精惟一,對越上帝,廈氈懋寅畏之誠,綏我下民,窮蔀推子惠之仁,治體則古聖王同揆,率由舊而不愆不忘,志事則前寧人攸修,監于先而善繼善述。自光明純粹,凝至象於景星慶雲,平章協和,躋斯世於春臺壽域。光御廿有餘載,豐功盛德,嵬乎煥乎,禮樂敎化之所流行,天地同運,政令事爲之所鼓動,江河若決,鴻烈偉績,史不勝書,日表天光,圖不盡意。此所謂功尊則名顯,德盛則禮縟也。殿下雖欲讓而不居,其可得乎?第伏念年前禁扃之變亂,卽往牒所未有者,而弛張竝用,經權得中,宮闈肅淸,宗社鞏安,誠以惟天惟祖宗,眷顧篤棐,佑于一德,誕基萬億年無疆之業,曷不休哉?顧今景命維新,普切慶忭,闡揚功德,率循彝章,玉牒金泥,描畫揄揚,昭垂千萬世耳目,卽天理人情之所固然,而擧國臣民之所共祝者,原其是功,由其是德,雖日擧三祝之儀,歲進加隆之號,之功之德,未足以發揮萬一。而且況昔年瑤冊之一進,亦有未盡於隆報者,則今玆更鋪鴻藻,復申景鑠,誕稱晠典,永曜管冊,卽萬不獲已之擧,亦可謂俟不惑而質無疑也。殿下,何可以聖不自聖,謙而益謙,乃拒此一國公共之論,不思所以膺天休而副群望乎?書曰,克綏受玆命,又曰,以丕從厥志。惟此答天之眷,順民之情,亦所以迓續而永保也。伏願聖上,淵然深思,亟回轉圜之量,俯循大同之情,千萬祈祝焉。惶恐敢啓。答曰,知道。何不見諒之甚也?君臣之間,貴相知心,於予心不可,則卿等,亦宜知其不可,以此而徒致醻應之煩,未知其可也。
傳于李鎬奭曰,日來卿等之言,輒曰,群情也,彝典也,而是擧也,豈不以國治民安,有德業焉有功烈焉,然後迺可疑儀志乎?予以寡昧,叨承艱大,不克負荷,日見庶事之叢脞,生靈之困瘁,旰食宵衣,方且汲汲於振厲拯捄之責。凡我臣憐,宜其克殫於翊贊匡濟,庸紓予憂勤之念,而迺以不亟無實之事,欲賁飾泰平,其謂國已治而民已安乎?予有何可名之德可紀之功乎?予則曰,群情必願乎?惟懷永圖,彝典可悉,實事求是矣。又玆敷悉,卿等須諒之,其各還第,以安予心事。遣史官傳諭于賓廳諸大臣。
事變假注書方夏鎭書啓,臣於本月二十三日酉時量,敬奉聖諭,傳諭于領議政沈舜澤,行判中樞府事金弘集,行判中樞〈府〉事金炳始處,則以爲,臣等,以奏以啓,煩瀆之至屢日者,豈敢以無於禮之禮,迺爲此不當請之請哉?誠以莫越者彝典也,莫遏者群情〈也〉。百王不易之規,八域大同之願,殿下欲靳許而不許,臣等欲可已而得已乎?方玆相率聯籲,期蒙允愈之際,史官來傳聖諭,臣等百拜擎讀,胥益欽仰。謙牧之德,憂勤之旨,洋溢於辭敎之外,不徒聖不自居,不欲爲賁隆盛大之擧,迺以民國之計,諄複鄭重,求治〈於〉已治,圖安於已安,尤有光於大德而韙有辭於千秋矣。臣等所以愈切闡揚之願,雖伏承退去之命,不得準則不敢退,不勝激鬱之忱,敢忘違抗之罪,惟有伏地隕越而已云矣。敢啓。傳曰,知道。
吏曹判書前望單子入之。金有淵落點。
高儀相有頉,代以沈宜鶴爲假注書。
金奎永有頉,代以邊東翼爲假注書。
沈宜鶴有頉,代以李鍾文爲假注書。
邊東翼有頉,代以崔秉鎭爲假注書。
傳于李鎬奭曰,時·原任大臣·禮堂入侍。
傳于李鎬奭曰,太廟冬享大祭,遣大臣攝行,一依親祭例磨鍊。
傳于李鎬奭曰,賓廳之請,如是堅持,予非欲牢拒,而無其實而冒其虛,予不欲爲也。況今民國之憂虞方切,暇論晠典乎?仰慰慈衷,俯循群情,斟酌折中,纔有面諭於登筵諸臣矣。告布稱賀之節,磨鍊以入事,分付儀曹。
傳于李鎬奭曰,當於陳賀日,親上致詞箋文表裏于大王大妃殿·王大妃殿,以伸予小子志喜之忱矣,該房知悉。諸般儀節,令儀曺磨鍊以入。
傳于李鎬奭曰,政官牌招,開政。
李種文有頉,代以白克行爲假注書。
崔秉鎭有頉,代以李文煥爲假注書。
李鎬奭啓曰,吏曹參判趙文永,參議趙秉弼牌不進推考傳旨及罷職傳旨,今方捧入,而開政命下之後,如是違牌,事甚未安。判書未差,參判更爲牌招,何如?傳曰,允。參議只推,待明朝一體牌招。
以金弼洙,爲親軍右營軍司馬。親軍後營,以李元會爲兵房。
李鎬奭,以春秋館言啓曰,別兼春秋臣金春熙,以親軍別營軍司馬,今日軍木捧上時,晝仕出去之意,敢啓。傳曰,知道。
又以親軍後營言啓曰,南關王廟監董修改後,別單書入之意,敢啓。傳曰,知道。
前持平愼奎晠疏曰,伏以臣,以踪則逖在海西,以才則最居人下,濫竊恩第,早犯不幸之戒,冒進榮途,厚招不衷之譏,投閑置散,乃分之宜,而矧臣學識淺陋,資品譾劣,進無以效涓埃於熙朝,退無以裨幈幪於盛世,惟願與田父野老,歌詠聖德,以爲不報之報而已。顧何敢以無似之質,妄與於邦國之大議?而然而臣亦化育中一物耳。遭此至慶之會不世之隆,亦何敢含默無言,自外於仁覆之下也哉?竊伏惟壬午之夏,甲申之冬,乃亘萬古所未有之大變,而恭惟我主上殿下曁我中宮殿下,明竝堯·舜,德兼妊·姒,載震載威,群兇就戮,允文允武,八宇廓淸,扶宗社於幾危,奠寰區於再安,遂使三千里守成之基,永底萬億年無疆之休。中興之盛,遠邁周宣,再恢之猷,無愧漢光,是誠千載之盛會,而創睹之至慶也。凡厥環東土含戴之倫,孰不踊躍忻忭於仁壽之域哉?臣伏念自古帝王及我列聖朝,邦有大慶則必有殊典之彰,聖有宏業則恒有徽號之揚。自是古今之通義,實非臣民之私願。矧惟我春宮邸下,睿姿天縱,孝德日隆,際玆莫大之慶,躬率臣僚,奉徽稱於兩殿,上告祖廟,布盛光於八域,仰以答祖宗之耿命,俯以慰臣庶之顒祝,則曷不休哉?玆敢妄陳愚衷,仰瀆崇聽。伏乞天地父母,下臣此議於大廷,以爲昭盛美而揚徽光,俾伸臣民之至情。臣無任云云。答曰,省疏具悉。今此所陳,於義何居?非予所欽聞,非爾所宜言也。
乙酉九月二十三日五更,上御乾淸宮。時·原任大臣·禮堂入侍時,行都承旨閔丙奭,假注書朴治恒,記注官金持元,別兼春秋金春熙,領議政沈舜澤,行判中樞府事金弘集·金炳始,禮曹判書李喬翼,參議李宅應,以次進伏訖。上曰,史官分左右。舜澤進前奏曰,夜氣稍寒,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。上曰,今日雷雨甚乖,民間收穫幾畢否?舜澤曰,高秋雷雨,果妨收穫,曠野民力,必多未畢,甚悶然矣。上曰,今使卿等入侍,以卿等之連日有所請,欲爲面諭故也。年前事,實賴皇天與我祖宗之靈,有以陰騭而默佑也。予何功德之有哉?舜澤曰,臣等求對而筵懇,相率而賓啓,擧國同願,不準不已。前後批敎,執謙靳許,特降別諭而申複之,又命進之前席,諄諄面誨,若是懇摯,忡悒謙讓之聖衷,臣等非不欽頌。而我殿下,聖德嵬烈,千古莫競,臣等之必欲表章者,卽天理也,國彝也。況我睿聖,聞有自內陳請,東土含生,聳聽相慶。以殿下至仁至慈,豈不嘉悅而曲從乎?弘集曰,臣等,復借方寸之地,方欲積誠祈懇,期於得請,而承此謙抑之敎,去益惶悶矣。此事,乃當行之彝典也,莫遏之群情也。幸加三思,速降處分,千萬顒祝。炳始曰,大堯克讓之德,非不欽仰萬萬,而終靳允兪,情禮莫伸,臣豈勝抑鬱之忱?上曰,功與德,非於予所可論也。予實無德,而宗社幾危,今何以一時僥倖得安者,反居其功乎?舜澤曰,德而不有其德,功而不居其功,此謂謙亨,而賴殿下神武,宗社幾危復安,臣等豈以殿下之不有不居,竟不揚神武丕烈乎?上曰,此實非予之謙也,卿等之至懇,又非不知也。念我大王大妃殿·王大妃殿還御時事,雖已一周年,每中夜不寐,自不覺心痛骨竦。尙忍言予功德,又何可論予美號哉?予之至于今日,莫非我慈聖深仁至德,有以覆燾之也。今於卿等之筵請賓啓,不能牢拒者,上奉慈聖故耳。今以大王大妃殿·王大妃殿還御周年,備儀稱慶,則允合於情禮,而若以名號,爲予請之則不可矣。舜澤曰,追想當日,讓而不居,斷自聖心,只以兩殿還御,縟儀將擧,此大聖人準海之孝也。凡在日月光下,孰不欽仰,以我殿下德業功烈,未能揄揚,則其於典禮,得不爲大欠闕乎?上曰,國家無虞,中外寧謐,則雖無功德之可言,而或可以議此晠典,以飾太平盛事。而今國勢日瘁,外侮未祛,奚暇與議稱號哉?只行告布之節,以慰我慈聖之衷,可矣。舜澤曰,連伏承縷縷下敎,聖志有定,謙衷彌固,至謂艱虞之時,不許豫大之典,只行告布,聖孝有光。臣等於此,又復煩瀆,有壞道理,不得已將順,庸彰盛德,而我東宮邸下祈祝之餘,其爲悵缺,當復如何?凡今臣民之聚首候旨者,無不相顧而抑鬱矣。弘集曰,聖志堅定,終靳允兪,以還御周年,只令告布而止,不自漏假之德,毋忘艱危之意,一擧而兩得之。揆以道理,不敢不將順,而其存連日聯籲,務崇顯號之忱,萬萬齋鬱,無以形達矣。炳始曰,連伏奉批諭,以民國虞憂,諄複懇摯,今伏聞下敎,以仰慰慈殿,止擧賀儀,蓋有光於聖德聖孝矣。不勝欽仰,而大動顒望之忱,則猶有所未盡矣。上曰,告布之典,亦難矣。若非慈聖之在上,則不可允。弘集曰,今此處分,尤有光於聖孝矣。上仍命書傳敎曰,賓啓之請,如是堅持,予非欲牢拒,而無其實而冒其虛,予不欲爲也。況今民國之虞憂方切,暇論晠典乎?仰慰慈衷,俯循群情,斟酌折中,纔有面諭於登筵諸臣矣。告布陳賀之節,磨鍊以入事,分付儀曹。又敎〈曰〉,當於陳賀日,親上致詞箋文表裏于大王大妃殿·王大妃殿,以伸予小子志喜之忱矣,該房知悉。諸般儀節,令儀曹磨鍊以入。禮曹判書李喬翼所啓,告布之節,旣有成命矣。慶名,以大殿各殿宮還御周年稱號,何如?上曰,依爲之。又所啓,告布吉日,以十月二十三日擧〈行〉,何如?上曰,依爲之。又所啓,陳賀諸般儀節,筵退後草記稟定,何如?上曰,依爲之。舜澤曰,太室冬享親行有命,而近聞坊曲,比比不淨,此時動駕,有違節宣,憧憧虞慮,敢此仰達。伏願以攝行磨鍊焉。弘集曰,日候亦漸寒冷,此時經宿將事,恐有觸冒之慮矣。上曰,卿等苦懇旣如此,不得已勉從。上曰,穆麟德,已遞稅司之任矣。舜澤曰,臣亦聞知矣。弘集曰,穆麟德職名,皆減下,則於我國事,旣無責任,理宜告歸,而未聞其去就如何也。上曰,穆麟德,從前效勞則有之矣。又敎曰,黑賢理視穆麟德,宜增俸云,而我國月俸之外,北洋別有補給云,亦可感也。弘集曰,黑賢理,旣爲我辦事,而仰給於中國,則殊甚不當,亦於國體,似有關係矣。上曰,然矣。又敎曰,西路電線,行將竣工,而尙無損壞之弊。我國民心,視中國·日本,頗爲淳古,可幸。弘集曰,斯民猶是堯·舜之民也。聞西路設電,木料輸轉,大爲民弊,而幸已趁期辦集,亦無他虞。趨事畏法如此,民情大可見矣。上曰,日本人,以此電線磚妨於釜山海電,屢有嘖言於外衙門。以爲若不許由釜山抵京之陸路電線,則當議每年賠補,此事將咨決于大臣云矣。弘集曰,釜山海電立約時,日本公使官,謂日後若爲通北洋設電,則此非對抗爭利云。而今以無文字可證,爲此相難,由釜山抵京陸線,彼之所大欲,且事事不欲讓中國一頭地,故如是要挾也。上曰,然矣。若至設南路陸線,則彼可借款云矣。弘集曰,借款則彼固不難矣。此豈可遽許乎?毋論某事,熟計來頭損益而行之,然後可無後悔也。上命大臣就座,仍命史官就座。又命大臣先退,又命退諸臣,以次退出。
上在景福宮。停常參·經筵。
藥房提調李秉文,副提調閔丙奭啓曰,伏未審日間聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
鄭夏源啓曰,明日中宮殿誕日問安相値,視事頉稟之意,敢啓。傳曰,知道。
又啓曰,新除授行吏曹判書金有淵,一體牌招,何如?傳曰,允。
禮曹,來十月初三日行宗廟冬享大祭,永寧殿攝行祭香·祝,親傳,取稟。奉敎敬依。
禮曹,來十月初三日行宗廟冬享大祭,親祭,取稟。還入奉敎,攝儀改書下。
洪承憲啓曰,密符親納,例也。而前黃海監司尹宇善,謂有身病,使其褊裨替納,事甚未安。推考,何如?傳曰,允。
李文煥有頉,代以金能基爲假注書。
白克行有頉,代以金錫龍爲假注書。
傳于李鎬奭曰,呈告同春秋,在外同敦寧,竝許遞,今日政差出。
鄭夏源,以吏曹言啓曰,繕工監假監役官韓晉錫·李陽會·徐光鎭,俱以身病,呈狀乞遞,竝改差,何如?傳曰,允。
李鎬奭,以兵曹言啓曰,本曹正郞金喜洙,身病猝重,呈狀乞遞。宿衛重地,不可久曠,今姑改差,何如?傳曰,允。
有政。吏批,行判書金有淵式暇,參判趙文永牌招不進,參議趙秉弼進,右承旨鄭夏源進。啓曰,行判書金有淵式暇,參判趙文永牌招不進,小臣獨政未安。何以爲之?敢稟。傳曰,只出緊任。以趙熙一爲同敦寧,姜文馨爲同春秋,宋伯玉爲兵曹正郞,麗陵直長單張基鍊,分敎官單韓錫冕,兼瓮津府使單李澤永。
兵批,行判書金箕錫病,參判趙定熙入直進,參議李東淵病,參知李軒卿病,左副承旨洪承憲進。大護軍洪鍾雲,護軍張胤植,副護軍金學洙,以上竝單付。親軍西營兵房單金翌濟,例兼單付事,承傳。
吏批,再政。以趙榮夏爲同經筵,宋基鳳·洪圭錫·李時雨爲假監役。
兵曹口傳政事,親軍前營軍司馬單金貞圭,哨官單權鍾濂。
兵曹口傳政事,親軍右營軍司馬單金弼洙。
鄭夏源,以議政府言啓曰,卽見慶尙監司南一祐狀啓,則備陳綿農辦歉之狀,仍請各營各衙門軍身布及樂工保布,竝以純錢代捧,親軍營砲保,限五分四代錢事,令廟堂稟旨分付矣。喜燥之種,値潦而損,固其勢然矣。若曰,全省同歉,則得非太過乎?況今軍需枵罄,果難擧議,而民力艱絀,亦所可恤,兵曹各營,限五分一許代,各司純錢,砲保事體尤別,竝以本色準納之意,分付,何如?傳曰,允。
又以禮曹言啓曰,大殿·各殿宮還御周年稱慶陳賀吉日,以來二十三日擧行事,筵稟蒙允矣。同日曉頭,先行告祭於宗廟·永寧殿·社稷·景慕宮,午時頒敎陳賀,而大殿·大王大妃殿·王大妃殿·中宮殿陳賀箋文·方物物膳,世子宮方物物膳,依例封進事,知委京外,箋文頭辭,令文任撰出,何如?傳曰,允。外道方物物膳,置之。
又以禮曹言啓曰,來十月二十三日大殿·各殿宮還御周年稱慶陳賀時儀節,當爲磨鍊。謹依已例,以親上致詞箋文表裏後,親臨受賀磨鍊乎?敢稟。傳曰,親臨磨〈鍊〉。
又以司饔院監膳提調意啓曰,今二十二日慶尙道朔膳物種中,石榴·柚子,多有腐傷體少,封進,今有改備以入之處分。進獻事體,何等嚴重,而初不致察,至有下詢,揆以法意,萬萬駭然。當該封進官,令本道捧現告,爲先罷黜。雖以道臣言之,亦難免失檢之責,從重推考,領來陪持,令該道重繩,石榴·柚子,還下送,使之趁卽更封,而臣亦矇未照察,惶恐待罪之意,敢啓。傳曰,知道。爾亦推考。
又以弘文館言啓曰,上番校理尹容善,以親軍營郞廳,今日軍需捧上時,晝仕出去之意,敢啓。傳曰,知道。
洪承憲,以親軍別營言啓曰,本營字內彰義門南邊第三城廊近處體城八間許頹圮處,今已畢築矣。把守將卒,依例撤罷,女墻仍爲修築之意,敢啓。傳曰,知道。
上在景福宮。停常參·經筵。
夜自四更至二十六日開東,灑雨下雨,測雨器水深四分。
中宮殿誕日,大殿·大王大妃殿·王大妃殿,內務府·內閣·政院·玉堂·朝廷二品以上·六曹堂上口傳問安。答曰,知道。
中宮殿,內務府·內閣·政院·玉堂·朝廷百官單子問安。答曰,知道。
世子宮·世子嬪宮,內務府·內閣·政院·玉堂·春坊·朝廷二品以上·六曹堂上口傳問安。答曰,知道。
朴周陽啓曰,明日常參·經筵,取稟。傳曰,停。
朴周陽,〈以〉禮曹言啓曰,來十月二十三日親上致詞箋文表裏于大王大妃殿·王大妃殿時,王世子行禮之節,及親臨受賀時,王世子進致詞箋文表裏行禮之節,依例磨鍊乎?敢稟。傳曰,依例磨鍊。
又以禮曹言啓曰,來十月二十三日大殿·各殿宮還御周年稱慶陳賀時,外道方物物膳,置之事,命下矣。在前陳賀外道方物物膳置之之時,各殿進獻議政府六曹物膳及京廳方物·京畿物膳,則例爲封進。今亦依前例封進,而世子宮進獻京廳方物·京畿物膳,亦爲封進之意,敢啓。傳曰,知道。
吏曹啓目,前都正申基朝名字改以萬鎭,兵曹員外申㮋名字改以柏,副司果申泰英名字改以泰永,出身金永牧名字改以益祐,出身朴一根名字改以來和事,爲等如告狀,依例令藝文館給帖,何如?判付啓依允。
上在景福宮。停常參·經筵。
兪致益啓曰,明日常參·經筵,取稟。傳曰,停。
傳于兪致益曰,吏曹參判有闕之代,前望單子入之。
傳于兪致益曰,政官牌招,開政。
假注書望,注書宋世鉉病,代張承遠爲假注書,李秉喬·姜敬熙。
以司謁口傳下敎曰,昨日建春門門考員外郞守門將及司鑰,令兵判嚴覈以入事,分付。
兪致益啓曰,明日傳香,禮房承旨當爲齋宿。左承旨朴周陽,所當牌招,而拘於廳規,不得請牌。何以爲之?敢稟。傳曰,牌招。
又啓曰,左承旨朴周陽牌不進,伴直無人。左副承旨洪承憲,所當牌招,而拘於廳規,不得請牌。何以爲之?敢稟。傳曰,牌招。
又啓曰,行吏曹判書金有淵,參議趙秉弼牌不進推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,允。參議只推,待明朝一體牌招。
兵曹口傳政事,親軍後營兵房單李元會。
兵曹,以閔正植·任大準·尹相衍爲親軍後營軍司馬。
兪致益,以戶曹言啓曰,臣履澤,與正郞臣金寅根,進詣昌德宮·昌慶宮差備內,與守宮內官,眼同看審,則各殿·堂以下如干有頉處,從便修改之意,敢啓。傳曰,知道。
又以戶曹言啓曰,慶熙宮,泥洞築臺·追慕洞碑閣·淨業院碑閣·戲竹軒,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院慕華館,依定式發遣本曹郞廳摘奸,則姑無頉處之意,敢啓。傳曰,知道。
又以奉常寺提調意啓曰,東耤親耕田所種稻打作,則所出爲一石五斗,皮稷打作,則所出爲一石二斗,皮粘粟打作,則所出爲五斗,皮唐黍打作,則所出爲一石二斗,豆打作,則所出爲十三斗,太打作,則所出爲十四斗之意,敢啓。傳曰,知道。
又以親軍別營言啓曰,本營右別將李奎璿,身病猝重,勢難察任,改差,何如?傳曰,允。
又以親軍別營言啓曰,本營字內彰義門南邊第三城廊近處體城八間許頹圮處,女墻今已畢築之意,敢啓。傳曰,知道。
吏曹參判趙文永疏曰,伏以臣於選部參佐,試可而無可,可已而乃已者,居然爲七八年間事耳。以今冒據,較前所叨,其階也縱有等差,其地則率是重趼。情逬感怵,讓涉僞慢,拚廉趨恭,蹲仍蟠泊,爲日帀數旬,行政至三四,疵疣畢露,毫忽無補,譬之如駑蹄策之則蹶,鉛鋩磨之則拉,適足爲䙝名器累聖簡而止。未敢知日月之明,豈或遺照,天地之大,必欲曲庇而然?然不量而入,必敗而出,理之常也。此臣所以蚤夜一念,如縛求解矣。且況臣蒲質早朽,桑劫屢閱,血隨氣涸,聰與精遁,家常細務,遺前失後,以臣視臣,卽一木偶人等耳。庸是而劇地代斲,心手相應,其可能乎?此又臣必辭之義也。噫,以才以病,蔑一可堪,而徒懷嚴畏,未暴情實,則是自阻于慈覆之下也。敢玆瀝陳,冒瀆崇聽。伏乞聖明,特垂鑑諒,亟遞臣見帶銓銜,毋瘝天職,獲安私分焉。臣無任屛營祈懇之至,謹昧死以聞。答曰,省疏具悉。所請依施。
知同寧府事臣趙熙一疏曰,伏以臣伏奉除旨,以臣爲同知敦寧府事者,臣感恩怵義,章皇出肅,粗伸叩謝之忱。而第臣本無敦寧,揆以格例,在所應遞,敢陳短章,仰瀆崇嚴。伏乞聖明,照例遞改,以存公格,以安私分,千萬幸甚。臣無任屛營祈懇之至,謹昧死以聞。答曰,省疏具悉。所請依施。
上在景福宮。停常參·經筵。
兪致益啓曰,明日常參·經筵,取稟。傳曰,停。
又啓曰,同副承旨李鎬奭,今日不爲仕進,卽爲牌招,何如?傳曰,允。
吏曹參判前望單子入之。金九鉉添書落點。
兪致益啓曰,新除授吏曹參判金九鉉,一體牌招,何如?傳曰,允。
以左承旨朴周陽牌不進罷職傳旨,傳于兪致益曰,只推。
張承遠有頉,代以朴益東爲假注書。
兪致益啓曰,假注書朴益東,時無職名,令該曹依例付軍職,冠帶常仕,何如?傳曰,允。
傳于兪致益曰,在外敦寧都正許遞,今日政差出。
傳于兪致益曰,同副承旨許遞,前望單子入之。
傳于兪致益曰,臺諫竝許遞,今日政差出。
傳于兪致益曰,固城府使尹泳翰,价川郡守申百熙相換。
傳于兪致益曰,近作陞資窠,竝復舊施行。
傳于兪致益曰,同訓鍊竝許遞,今日政差出。
傳于兪致益曰,宣傳官白樂珩,訓鍊判官沈馨澤相換。
兪致益啓曰,明日召對,取稟。傳曰,爲之。
兪致益,以吏曹言啓曰,忠淸道文義居幼學林天吉呈狀內,矣身父副護軍賢楫,今年爲一百歲,忠淸道忠州居幼學尹永大呈狀內,矣身父副護軍成默,今年爲一百歲,而俱以見漏於本道應資老人秩云,故考見政案,則其年果爲的實矣。在前如此之人,追後啓稟蒙恩,多有已例,今日政竝加資下批之意,敢啓。傳曰,知道。
又以吏曹言啓曰,繕工監假監役官安基鳳·洪圭錫·李時雨,俱以身病,呈狀乞遞,竝改差,何如?傳曰,允。
又以吏曹言啓曰,肇慶廟別檢鄭玄謨,以其身病,呈狀乞遞,改差,何如?傳曰,允。
又以兵曹言啓曰,新除授靑山島僉使具永祖,親病沈重,萬無離側赴任之望,呈狀乞遞矣。親病旣如此,則有難强令赴任,改差,何如?傳曰,允。許用履歷。
兪致益啓曰,臣吏·兵批兼進之意,敢啓。傳曰,知道。
有政。吏批,行判書金有淵牌招不進,參判金九鉉進,參議趙秉弼牌招不進,右副承旨兪致益進。啓曰,行判書金有淵,參議趙秉弼,竝牌招不進,小臣獨政未安。何以爲之?敢稟。傳曰,仍爲之。以李容直爲大司憲,趙翼永爲大司諫,李爲執義,李鳳奎爲司諫,王濟肯·李義悳爲掌令,姜濬永·張斗植爲持平,金容元爲獻納,金禹用·洪贊燮爲正言,申錫年爲同敦寧,金允聲爲工曹參議,李敎元爲渭原郡守,朴敏柱爲敦寧都正。
兵批,行判書金箕錫進,參判趙定熙病,參議李東淵病,參知李軒卿入直,右副承旨兪致益進。以兵批言啓曰,五衛將嚴孝求·張紀·劉箕炯,昌德宮衛將趙閔國·吳平雲,慶熙宮衛將李容彦,文臣兼宣傳官尹起晉,俱以病難供職,呈狀乞遞。新除授慶尙監營中軍金奎煥,親病沈重,萬無離側赴任之望,呈狀乞遞矣。親病旣如此,則有難强令赴任,竝改差,何如?傳曰,允。
又以兵批言啓曰,近作陞資窠,竝復舊施行事,命下矣。鐵島·靑山島·格浦·絶影島四鎭僉使,竝以邊地施行,廣州中軍,以邊禦以上擬差,大興僉使,以松都人履歷窠待望報差送之意,敢啓。傳曰,知道。
又以兵批言啓曰,因議政府草記,昌城防禦使,復舊例只以邊地施行,防禦營,則移付於慈山府〈事〉,命下矣。慈山府使之兼成川鎭管兵馬同僉節制使慈母中營將管城將,改以兼慈山鎭兵馬僉節制使淸南兵馬防禦使慈母管城將下批,昌城府使之兼昌城鎭兵馬僉節制使淸北兵馬左防禦使,改以兼昌城鎭兵馬僉節制使下批,而慈母中營將之銜,今陞防禦營,則體例與前有異,減下,何如?傳曰,允。李邦鉉·許熠·李鶴榮·任興準爲同訓鍊,吳益濟·尹鳳殷·金晢喆爲五衛將,曺錫殷·姜炳珍爲昌德將,朴壯元爲慶熙將,閔啓鎬爲文兼,洪秉悳爲黃海水使,許熽爲廣州中軍,李肯漢爲靑山島僉使,李鳳鎬爲格浦僉使,金禎根爲絶影島僉使,朴英鎭爲全羅中軍,金名根爲慶尙中軍。同知加設單尹成默·林賢楫,護軍趙文永·徐正淳·趙熙一·沈宜弘·李奎璿·尹佑儉,副護軍申錫游·李鎬奭·李景興·李養浩·崔鎭巃·周宗鎬·李鳳朝·金寬寔·鄭宜善·任敬常·李鳳鎬·田世鎭·李賢稙·金奎煥,副司直尹尙學·李·申星雨·洪炳一·尹皞燮·具用喜·洪羲麟,副司果姜濬永·徐行輔,副司正朴益東,以上竝單付。兼慈山鎭兵馬僉節制使淸南兵馬防禦使慈母管城將單申泰熙,兼昌城鎭兵馬僉節制使單具然相,兼慈母中營將申泰熙減下。宣傳官白樂珩,訓鍊判官沈馨澤,以上相換事,承傳。
吏批,再政。以李在淳爲副校理,金永悳爲刑曹參議,李寅璧爲直講,周宗鎬·李鳳朝·全寬寔爲假監役,董承烈爲純陵參奉。三政。以李元祺爲右通禮,孫宅濂·鄭宜善·表奭峻爲假監役,朴啓鉉爲肇慶廟別檢,假監役周宗鎬·李鳳朝·全寬寔,已上今超通政,朝官年八十依法典加資,前僉使尹佑信今超通政,朝官年八十依法典加資。四政。金焌成爲假監役,假監役鄭宜善今超通政,朝官年八十依法典加資,固城府使尹泳翰,价川郡守申百熙,以上相換事,承傳。
疊出以李容直爲大司憲,趙翼永爲大司諫,李爲執義,李鳳奎爲司諫,王濟肯·李義悳爲掌令,姜濬永·張斗植爲持平,金容元爲獻納,金禹用·洪贊燮爲正言,申錫年爲同敦寧,金允聲爲工曹參議,李敎元爲渭原郡守,朴敏柱爲敦寧都正。
兵批,行判書金箕錫進,參判趙定熙病,參議李東淵病,參知李軒卿入直,右副承旨兪致益進。
以兵批言啓曰,五衛將嚴孝求·張紀·劉箕炯,昌德宮衛將趙閔國·吳平雲,慶熙宮衛將李容彦,文臣兼宣傳官尹起晉,俱以病難供職,呈狀乞遞。新除授慶尙監營中軍,金奎煥,親病沈重,萬無離側赴任之望,呈狀乞遞矣。親病旣如此,則有難强令赴任,竝改差,何如?傳曰,允。
又以兵批言啓曰,近作陞資窠,竝復舊施行事,命下矣。鐵島·靑山島·格浦·絶影島四鎭僉使,竝以邊地施行,廣州中軍,以邊禦以上擬差,大興僉使以松都人履歷窠待望報差送之意,敢啓。傳曰,知道。
又以兵批言啓曰,因議政府草記,昌城防禦使,復舊例只以邊地施行,防禦營,則移付於慈山府事,命下矣。慈山府使之兼成川鎭管兵馬同僉節制使慈母中營將管城將,改以兼慈山鎭兵馬僉節制使淸南兵馬防禦使慈母管城將下批,昌城府使之兼昌城鎭兵馬僉節制使淸北兵馬左防禦使,改以兼昌城鎭兵馬僉節制使下批,而慈母中營將之銜,今陞防禦營,則體例與前有異,減下,何如?傳曰,允。
兪致益啓曰,行都承旨閔丙奭,右承旨鄭夏源內務府進,左承旨朴周陽廚院進,左副承旨洪承憲內務府直,新除授同副承旨趙東協未肅拜,院中只有臣一人,伴直無人。同副承旨,卽爲牌招,何如?傳曰,允。
傳于兪致益曰,當該承旨,從重推考。
以左副承旨洪承憲牌不進罷職傳旨,傳于兪致益曰,只推。
承旨前望單子入之。趙東協落點。
兪致益,以議政府言啓曰,卽見忠淸監司沈相薰狀啓,則道內各邑舊未納米太與木邊請代條,一依御史磨鍊當納數爻,成冊上送,請令廟堂,稟處矣。朝家之另派繡衣,寔由於淸刷舊納之意,而若其本色難辦者,則不容不參酌許代,然後公貨可以告勘,邑勢亦當稍紓,特依道報成冊收納事,行會,何如?傳曰,允。
又以宗廟署都提調意啓曰,今此宗廟朔祭時,廟司四員,不可不備,而令李容夏,身病沈篤,不得進參,合有變通之道,令李容夏,令該曹口傳相換,以爲及時擧行之地,何如?傳曰,允。
又以親軍左營言啓曰,本營軍司馬金宗圭,身病甚重,勢難察任,今姑改差,何如?傳曰,允。
兵曹口傳政事,親軍後營軍司馬單閔正植。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
又以親軍別營言啓曰,本營騎士將李鏘熙,身病猝重,勢難察任,改差,何如?傳曰,允。
又以兵曹言啓曰,以司謁口傳下敎內,昨日建春門門考員外郞守門將及司鑰,令兵判嚴覈以入事,命下矣。謹依下敎,當爲嚴覈,而建春門守門將及司鑰,方在大內入直,下鎖已久,今不得擧行,待明朝擧行之意,敢啓。傳曰,知道。
上在景福宮。停常參·經筵。
洪承憲啓曰,明日常參·經筵,取稟。傳曰,停。
又啓曰,卽者宗廟署官員來言,再明日朔祭受香時,提調趙秉鎬,以獻官,當爲進參,而有身病,不得進參云。卽爲牌招,何如?傳曰,允。
又啓曰,卽者景慕宮官員來言,再明日朔祭受香,提調李寅命,以獻官,當爲進參,而有身病,不得進參云。卽爲牌招,何如?傳曰,允。
傳于趙東協曰,右副承旨許遞,前望單子入之。
承旨前望單子入之。徐夔淳落點。
吏曹口傳政事,宗廟令李容夏,尙衣主簿朴履陽,已上相換事,承傳。
兵曹口傳政事,親軍左營軍司馬單金天洙。
以司謁口傳下敎曰,東營移接于掌苑署。
趙東協啓曰,今此陳賀時京外箋文頭辭,令文任撰出事,禮曹單子啓下,而藝文提學未差,弘文提學洪祐吉在外。未差之代,政官牌招,開政差出,何如?傳曰,弘文提學許遞,未差之代,前望單子入之。
弘藝文提學前望單子入之。弘文提學尹滋承,藝文提學金永壽落點。
趙東協啓曰,宗廟提調趙秉鎬牌不進推考傳旨,今方捧入,而朔祭獻官,當爲進參,如是違牌,事甚未安。更爲牌招,何如?傳曰,許遞。令該曹口傳差出。
又啓曰,景慕宮提調李寅命牌不進推考傳旨,今方捧入,而朔祭獻官,當爲進參,如是違牌,事甚未安。更爲牌招,何如?傳曰,許遞。令該曹口傳差出。
傳于趙東協曰,政官牌招,開政。
傳于〈趙〉東協曰,有實病玉堂許遞,前望單子入之。
趙東協,以弘文館言啓曰,新除授副校理李在淳,卽爲牌招察任,何如?傳曰,允。
又以親軍別營言啓〈曰〉,本營左別將李敎一,身病猝重,勢難察任,改差,何如?傳曰,允。
又以親軍別營言啓曰,本營別將,今當差出,而擬望之人乏少,外任竝擬,何如?傳曰,允。
乙酉九月二十八日初更,上御興福殿。召對入侍時,參贊官洪承憲,直閣沈相瓚,侍讀官鄭宜默,檢討官李承載,假注書金錫龍,記注官朴斗杓,別兼春秋閔正植,各持綱目第四卷,以次進伏訖。上曰,史官分左右。上開卷,仍敎曰,上番讀之。宜默,讀自趙王恢,止太后默然。上曰,釋義。宜默釋義訖。上曰,文義奏之。宜默曰,此時諸呂擅權,人莫敢誰何,而朱虛候不勝其忿,欲抑制其勢,作歌以諷,援譬深切,辭意慷慨。雖以呂氏之悍,默然無言,事甚壯矣。上曰,爲漢室臣人孰不然?而方呂氏用事之時,劉章之能如此,豈不壯哉?宜默曰,聖敎切當矣。上曰,下番讀之。承載,讀自頃之,止亦幸而已。上曰,釋義。承載釋義訖。上曰,文義奏之。承載曰,臣見楊氏史斷劉章所評,則每當危難之時,忿不顧身,全保社稷,有成功之美矣。上曰,當國家危亂之時,在臣職固宜如此,而於劉章事,可見其忠勇矣。承載曰,聖敎切當矣。上曰,參贊官讀之。承憲,讀自陳平嘗燕居,止爲燕王。上曰,釋義。承憲釋義訖。上曰,文義奏之。承憲曰,陳平·周勃,俱是高帝創業之臣也。是時諸呂擅權,宗社幾危,凡爲漢室臣子者,孰不同懷憂憤?而況以帶礪同盟之臣,有休戚與共之義,其所慮患而效忠,尤當如何哉?卒之兩人寅協,戡定禍亂,保安社稷,其功烈如彼偉矣。而天下安危之係乎將相得人,有如是矣。上曰,此時平·勃之功,果甚壯矣。當危亂之時,將相不可不愼擇也。承憲曰,漢家四百年基業,自是天授,縱有一時諸呂之難,何足與論於興替?而當此之時,苟非平·勃之力,國之安危,有未可知也。大抵雖於國家安寧之日,置相命將,安可不番擇?而若其變亂之際,扶顚持危之功,亶在於將相之賢否,尤不可不難愼矣。上曰,閣臣讀之。相瓚,讀自夏江·漢水溢,止不得主兵。上曰,釋義。相瓚釋義訖。上曰,文義奏之。相瓚曰,臣所讀自止內,別無敷衍仰達矣。上掩卷,仍命史官就座。又命退諸臣,以次退出。
上在景福宮。停常參·經筵。
趙東協啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
又啓曰,翼靖公內外祀版,遣承旨致祭事,命下矣。何承旨進去乎?敢稟。傳曰,左副承旨進去。
吏曹口傳政事,以尹宇善爲宗廟提調,李淳翼爲景慕宮提調。
傳于趙東協曰,呈告工曹參判·判義禁許遞,今日政差出。
傳于趙東協曰,在外敦寧都正許遞,今日政差出。
趙東協啓曰,假注書金錫龍,時無職名,令該曹依例付軍職,冠帶常仕,何如?傳曰,允。
又啓曰,假注書朴益東,有身病,勢難察任,今姑改差,何如?傳曰,允。
朴益東改差,代以韓永錫爲假注書。
趙東協,以吏曹言啓曰,中學敎授鄭承鉉,東學敎授沈遠彬,西學訓導白霙基,繕工監假監役官孫宅濂·李奭峻·金焌,俱以身病,呈狀乞遞,竝改差,何如?傳曰,允。
又以弘文館言啓曰,下番修撰臣李承載,以永寧殿冬享大祭祭官,今日肄儀時,晝仕出去之意,敢啓。傳曰,知道。
又以弘文館言啓曰,上番闕直,事甚未安。應敎閔正植別兼春秋進,校理一員,副校理一員未差,副應敎金炳秀,校理尹容善,副校理李在淳,竝卽牌招,推移入直,何如?傳曰,允。
有政。吏批,行判書金有淵牌招不進,參判金九鉉牌招不進,參議趙秉弼進,右副承旨洪承憲進。以吏批言啓曰,行判書金有淵,參判金九鉉,竝牌招不進,小臣獨政未安。何以爲之?敢稟。傳曰,只出緊任。以趙文永爲工曹參判,沈履澤爲判義禁。
兵批,行判書金箕錫病,參判趙定熙病,參議李東淵入直進,參知李軒卿病,同副承旨趙東協進。同知單曺錫殷,僉知三單吳益濟·尹鳳殷·金晳喆,護軍沈應澤,副護軍兪致益·朴敏柱·崔殷敎·朴基煥·李希漸·具永祖,副司直鄭宜默,副司正金錫龍,以上竝單付。
吏批,再政。以鄭寅燮爲中學敎授,鄭履源爲東學敎授,趙存庸·李秉寔·李希漸爲假監役,前假監役崔殷敎,前參奉朴基煥,已上今超通政,朝官年八十依法典加資。三政。洪晉游爲校理,白顯奎·崔榮諿·李集龜爲敦寧都正,劉夢龍爲假監役,假監役李希漸今超通政,朝官年八十依法典加資。
徐夔淳,以戶曹言啓曰,時御所內,各司依定式發遣本曹正郞臣金寅根,與兵曹參議臣李東淵,佐郞臣嚴錫瓘,東所衛將臣裴宗漢,西所衛將臣張泳汲,南所衛將臣金鎭民,北所衛將臣李轍相,眼同看審,則姑無雨漏處之意,敢啓。傳曰,知道。
趙東協,以永禧殿提調意啓曰,明日朔焚香時,殿司一員,當爲受香,而參奉林正洙入直,令鄭基夏呈辭在外,令金鳳祐身病沈篤,不得進參,有難變通之道,令金鳳祐,令該曹口傳相換,以爲及時受香之地,何如?傳曰,允。
吏曹口傳政事,永禧殿令金鳳祐,氷庫主簿金慶漢,已上相換事,承傳。
趙東協,以親軍別營言啓曰,謹依司謁口傳下敎,東營入直將卒,移接于掌苑署之意,敢啓。傳曰,知道。
又以親軍前營言啓曰,本營屬楊花鎭別將浪昌寬,不爲鎭守,無難擅離,言念法意,極爲可駭。爲先汰去,何如?傳曰,允。
傳于趙東協曰,政官牌招,開政。
方外儒生洪在誠等疏曰,伏以報崇儒賢,聖王務治之本,尊慕道德,後學繼聖之源。是以,列聖朝右文之化,必先於斯。雖或有一行一節之士,猶能奬其德褒其功,逮至我殿下,聖學日躋,文物賁闡。文烈公趙憲·文敬公臣金集,竝擧從享文廟之典,八域含生,莫不蹈舞於作人之化。而苟或道德學問,樹風聲於百代,節行忠孝,作楷範於一世者,語其蹟則不但記之於太常,論其烈則不止祭之於里社,而尙未躋配於聖廡,其國典之欠缺,士林之嗟惜,當何如哉?此臣等所以相率而呼籲者也。竊伏念麗季儒賢文靖公臣李穡·忠宣公臣文益漸,學問之純粹,淵源之嫡傳,爲東方儒宗,爲後學標準。請以國乘之所載,先輩之所與,列聖朝所奬崇者,略擧其實,以備睿鑑焉。臣等,謹按文靖公臣李穡,當麗末,義理晦塞,邪說奔騰,釋佛之弊,彌滿一國,滔天之禍,浮於洪水。先生於頹波之中,屹若砥柱,以衛正爲實行,以闢邪爲己任。禁絶僧徒,請行三年喪,明伊·洛之學,屢擧抗章。此則斥異端·復古禮·崇儒術而沿源乎斯文,補助於當世者大矣。我東諸賢,皆以先生,爲道學性理之宗,而先正公臣文成公李珥·文元公金長生,故相臣文靖公尹斗壽·文忠公閔鼎重·文簡公洪命夏,推重欽慕,俱極讚頌,先生之眞行實德,非後人所可議到也。嗚呼,先生之被誣,緣於史官之猜嫌,目以擗佛不嚴·學術不精·佛亦聖等說,而黜享聖廡。此三條說,考諸文獻,一無可徵,實爲覓疵而難得者也。臣等請援史冊而辨白之。麗史恭愍王卷有云,先生不拜佛,先生疎略有云,新創之寺,竝令撤去,僧徒直充軍伍,此乃擗佛不嚴者乎?又於先生文集中詩有云,孟氏闢楊·墨,其功配三才,傷哉可流涕,闕里多莓苔。是則聖道愈邈,惟恐掃地無餘,慨然憂世之深切底意,發乎尋常吟咏之間。此非學術之精微乎?大抵道之極處曰聖,孔子曰,西方有聖人,此非吾道之聖,卽指彼道之極也。先生之佛亦聖云,不無所據,而於是時也,寺刹之役,徧於國中,生靈塗炭,其於聖人憂世之道,所不忍之政。故佛亦慈悲之聖,庶可慈悲衆生句語,諷諫而欲止之也。此乃敬佛聖之意乎?先正臣文正公宋時烈,撰先生神道碑曰,罪我者春秋,知我者春秋,以繼孔夫子道統。又曰,先生受誣,有關於世道也不少,史氏之簡冊,炳如丹靑,諸賢之讚頌,昭揭日星,三說被誣之目,可以煥然氷釋者也。先生,可謂吾東之眞儒,命世之大賢,而迄今三百有年所,尙未復享者,豈非朝家之欠典,士林之齎鬱哉?謹按忠宣公臣文益漸,生丁麗季,目見學校頹廢,後學竟至於蓁蕪,塔廟連天,擧世競染於梵唄,先生,獨慨然欲繼絶學,倡明正道,詆誹異端,以孝弟忠信,敎人不倦。時,程·朱書東來,人莫能曉,而獨沈潛反覆,融會貫通,溯性理之源,修心學之要。與文忠公臣鄭夢周·文靖公臣李穡,刮劘講論,恭愍朝爲左正言,上書論爲治之道,出入古今數千言,無非格致誠正之術。又請建學置校,立廟設主,弦誦之風,由是而振,喪制之禮,由斯而備。及其勇退中流,歸臥鄕里,敎授生徒,號三憂居士,其意憂王國之不振,憂聖學之不明,憂己道之不立也。悅鄒·魯之芻豢,飽程·朱之菽粟,昏衢大闢,斯文不墜,此其道學之煥然者也。又嘗奉使入元,以公事,謫南荒三載,秉節彌堅,當麗運將訖,終身守節,明君臣之大義,苟非平日學問之正大·操存之窮固,則其所樹立,豈非卓卓然如是乎?此其忠義之卓然者也。至於孝性由天,嘗持母服,侍廬墓不怠,値倭寇猖獗,所過殘滅,人皆縮首逃竄,而先生,獨以衰絰,伏前號哭,誓死不去,賊感嘆稱孝,不敢加害,此其孝行之炳然者也。凡於國家經濟之策,靡不講究,自南歸路,得木綿種子,藏來筆管。至于今國賴其功,民受其利,挾纊之恩,邁種之德,固其不少,而此特道學德行外餘事耳。按麗史贊云,文益漸,非徒有功於木綿之利,倡明正道,詆斥異端,泝洗三韓之染,天理之晦復明,文風之熄復振,可謂東方理學之祖也。是故,列聖朝欽慕道學,追思功德,屢贈褒奬,至矣盡矣。先正臣文靖公李穡曰,公之發難微奧,無不當理,宜爲道學之宗。文純公臣李滉曰,公有行誼,又以學問著世。文貞公臣曺植曰,麗末佛敎大行,東方聖學之傳,幾不復振,公獨勉强學業,以示後學。文正公臣宋時烈曰,程·朱旣沒,能得其傳,復明吾道者,惟文成公安裕·忠宣公文益漸二賢,而未二賢,吾東方,迄未免涉於醜虜之行。又曰,前之人無如文君者,後之後亦無如文君者。恐其後之後人,莫識於文君,故以此爲說。文簡公臣黃景源曰,義足以正君臣之倫,學足以窮天人之眞,此其諸賢之撰述者也。豈非一國之大賢,百世之尊師乎?臣等竊伏惟文靖公臣李穡·忠宣公臣文益漸,道學功德,繼洙·泗之源,接洛·閩之統,照耀方冊,開發群蒙,亘萬古而不泯,俟百世而不惑,而尙闕復享之擧,未暇陞廡之典,固欠乎聖王尊賢之治,後學慕道之方也。臣等不避僭越,齊聲叫閽。伏願殿下,念崇報之必腆,軫公議之所同,亟降允俞,竝擧兩賢,陞享聖廟,則國家幸甚,斯文幸甚。臣無任云云。省疏具悉。崇賢尊道,何待爾等之言?而所陳之未可遽允,以其事體之至愼至重也。爾等知悉,退修學業。
上在景福宮。停常參·經筵。
藥房提調李秉文,〈副〉提調閔丙奭啓曰,伏未審日間,聖體若何,寢睡·水刺之節,何如?臣等,率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
趙東協啓曰,明日常參·經筵,取稟。傳曰,停。
朴周陽啓曰,左副承旨徐夔淳,今日不爲仕進,卽爲牌招,何如?傳曰,允。
趙東協啓曰,執義李,掌令王濟肯·李義悳,持平姜濬永·張斗植,司諫李鳳奎,旣入闕中,不爲傳啓,直爲出去,事甚未安。竝推考,何如?傳曰,允。
傳于朴周陽曰,傳香承旨,馳詣宗廟·景慕宮,奉審摘奸以來。
傳于趙東協曰,在外同敦寧·敦寧都正許遞,今日政差出。
傳于趙東協曰,呈告玉堂許遞,今日政差出。
趙東協,以吏曹言啓曰,繕工監假監役官趙存庸·李秉寔·劉夢龍,俱以身病,呈狀乞遞,竝改差,何如?傳曰,允。
又以吏曹言啓曰,石城縣監趙漢根呈狀內,矣身受由上京,矣親病猝重,萬無還官之望云。其親病旣如此,有難强令還任,改差,何如?傳曰,允。
有政。吏批,行判書金有淵牌招不進,參判金九鉉進,參議趙秉弼牌招不進,同副承旨趙東協進。啓曰,行判書金有淵,參議趙秉弼,竝牌招不進,小臣獨政未安。何以爲之?敢稟。傳曰,仍爲之。
以李義悳爲副修撰,尹成鎭爲同敦寧,崔殷敎·李廷馥·金在升爲敦寧都正,劉璇爲石城縣監,崔成在爲松羅察訪。
兵批,行判書金箕錫病,參判趙定熙病,參議李東淵入直,參知李軒卿病,同副承旨趙東協進。同知單姜炳珍,護軍申錫斗,副護軍白顯奎·崔榮輯·李集龜·劉龍孫·李鍾悳,副司果單李容泰。
吏批,再政。韓兢烈爲掌令,李承純爲左尹,吳榮燮·玄昌周·全致懿爲假監役,前監役劉龍孫今超通政,朝官年八十依法典加資。
以吏曹參議趙秉弼牌不進罷職傳旨,傳于趙東協曰,只推。
趙東協,以兵曹言啓曰,闕門鎖鑰,何等愼嚴而今於夜巡摘奸,則建春門下鑰,誤爲半鎖,無鑰匙而自開,以致開鎖之境,事未前有,萬萬驚悚。未能檢察之門考員外郞及守門將,竝令該府,拿問勘處,何如?傳曰,査實以入。
又以兵曹言啓曰,謹依下敎,建春門入直守門將李起周,門考員外郞申栢及司鑰朴浩植等,捉致嚴覈,則所告內,開金與鎖鑰,在於承政院矣。初不知鎖鑰之完破,今當顯頉於摘奸,致此嚴覈之境,萬萬惶悚,無辭仰對云矣。恭俟處分之意,敢啓。傳曰,知道。不念禁門鎖鑰之重,如是錯誤,極爲駭然。竝爲先汰去,兵郞·守門將,令該府拿問嚴勘,司鑰,令攸司重勘。
又啓曰,卽見兵曹草記,則今於夜巡摘奸時,建春門鎖鑰,誤爲半鎖,無鑰匙而自開,以致改鎖之境云。闕門鎖鑰,何等愼嚴,而如是錯誤,事未前有,萬萬驚駭。當該司鑰,令攸司從重科治,未能檢察之門考員外郞及守門將,竝所當重勘,而本院請推之外,無他可施之罰,何以爲之而雖以兵曹入直堂上言之,亦難免常時不飭之失,推考,何如?傳曰,當有處分矣。
又以永禧殿副提調意啓曰,今日朔焚香時,殿司一員,當爲受香,而參奉林正洙入直,令鄭基夏呈辭在外,新除授令金慶漢,前以氷庫主簿,高陽地監刈事,出去,不得進參,有難變通之道。令金慶漢,令該曹口傳相換,以爲及時受香擧行之地,何如?傳曰,允。
吏曹口傳政事,永禧殿令金慶漢,敦寧主簿趙炳大,已上相換事,承傳。
趙東協,以禮曹言啓曰,來十月初三日行宗廟冬享大祭,永寧殿攝行祭所用犧牲,小宗伯,與該署提調,當爲眼同看品,而新除授參判李承五在外,無以擧行。令政院稟旨變通,以爲趁時看品之地,何如?傳曰,允。許遞。前望單子入之。
禮曹參判前望單子入之。金永哲落點。
趙東協,以禮曹言啓曰,卽接宜寧幼學許執所志,則以爲,矣身同姓八寸兄,嫡妾俱無子,以其同姓十二寸弟輪子浚,欲爲繼後,兩家諸族,相議完定。而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長許執所訴旣如此,許輪子浚,立爲許之後,何如?傳曰,允。
又以奎章閣言啓曰,明日卽觀文閣朔奉審日次,臣進詣擧行之意,敢啓。傳曰,知道。
又以弘文館言啓曰,新除授校理洪晉游,卽爲牌招察任,何如?傳曰,允。
又以統理交涉通商事務衙門言啓曰,本衙門主事安甯洙·金益昇·申戴永,今方分送于三港口矣。職務相妨,本衙門主事之任,今姑減下,何如?傳曰,允。
又以司僕寺一二提調意啓曰,大靜前縣監高龍振遞任進上馬二匹,濟州前判官高景晙遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
乙酉九月三十日三更,上御興福殿。召對入侍時,參贊官洪承憲,侍讀官尹容善,檢討官李承載,待敎閔丙肅,假注書韓永錫,記注官車驥衡,別兼春秋閔宗植,各持綱目第四卷,以次進伏訖。上曰,史官分左右。上開卷,仍敎曰,上番讀之。容善,讀自酈商老病,止爲劉氏左袒。上曰,釋義。容善釋義訖。上曰,文義奏之。容善曰,劫商紿祿,將有以擧大義也。大義旣明,事豈不集?漢廷舊臣,惟陳平·周勃,竟不負漢祖所知,而功存社稷,名垂簡策,於此尤可見漢祖知臣之明矣。上曰,〈呂氏〉擅權,漢室幾危,苟欲擧義,何待此時而如平·勃,可謂社稷臣矣。凡爲天下國家,以賢智之臣爲寶,莫如得人也。容善曰,聖敎切當,欽頌萬萬而天下萬事,自有其時矣。上曰,下番讀之。承載,讀自軍中皆左袒,止灌嬰兵亦罷歸。上曰,釋義。承載釋義訖。上曰,文義奏之。承載曰,平召章·勃令章,使呂産弗得入殿門,漢家社稷,頃刻賴安。此漢祖所謂陳平可以助之,安劉氏必周勃者也。上曰,軍中之皆左袒,非徒周勃之威德竝行,漢高祖之深仁厚澤,有於民而不泯之故也。承載曰,聖敎切當矣。上曰,參贊〈官〉讀之。承憲,讀之自班固曰,止以觀其變。上曰,釋義。承憲釋義訖。上曰,文義奏之。承憲曰,此是胡氏之史論,引用程子言曰,直當驅之以義而已。義者宜也,天理人心之所固有也。人主治國政令施措之際,一循乎公,公卽義也。臣子事君生死夷險之間,各盡其節,節是義也。凡天下事,不越乎義之一字。第以此時言之,君臣上下,能守其義,則初豈有諸呂之患乎?惟其義塞而私義行,故終至馴致于亂,可不戒哉?上曰,胡氏論太尉左袒之非,可謂慮之也深,而大抵義者,無適而不宜,人能克祛私慾,有信有義,則不但在治國爲然,亦可推以用於家齊身修矣。承憲曰,聖敎切當矣。太尉之事,卽出於權宜,而程子之言,慮事切而義理正,是守經之論也。大抵人能有信有義,則必無背理悖常之事,信義之於人,所係大矣。上曰,閣臣讀之。丙肅,讀之自中尉宋昌曰,止遂卽位。上曰,釋義。丙肅釋義訖。上曰,文義奏之。丙肅曰,宋昌,勸文帝之立承大統,乃是公公之大義,而蓋高祖勤於治平,故以至後世,亦有賢如文帝之卽位。上曰,王者無私四字,誠是格言也。循私之際,何事無害?至於人君卽位之初,決不可一毫行之也。丙肅曰,聖敎切當矣。上掩卷,仍命史官就座。又命退,諸臣以次退出。
上在景福宮。停常參·經筵。
鄭夏源啓曰,明日宗廟冬享大祭齋戒,視事頉稟之意,敢啓。傳曰,知道。
又啓曰,來初五日朝參日次矣,敢稟。傳曰,停。
趙東協啓曰,判義禁沈履澤,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,正言洪贊燮,旣入闕中,不爲傳啓,直爲出去,事甚未安,推考,何如?傳曰,允。
禮曹來十月初三日宗廟冬享大祭,永寧殿攝行祭香·祝親傳,取稟。還入奉敎,攝儀改書下。
傳于鄭夏源曰,藥院都提調有闕之代,前望單子入之。
內醫都提調前望單子入之。判府事金弘集落點。
傳于趙東協曰,左副承旨許遞,前望單子入之。
承旨前望單子入之。金德圭落點。
趙東協啓曰,永安府院君內外祠板,遣承旨致祭事,命下矣。何承旨進去乎?敢稟。傳曰,右副承旨進去。
傳于趙東協曰,發遣吏郞,諸執事淸齋與否,摘奸以來。
趙東協啓曰,親傳香,禮房承旨當爲齋宿,左承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
傳于趙東協曰,明日出宮門路,以思政門爲之。
朴周陽,以議政府言啓曰,卽見忠淸監司沈相薰狀啓,則備陳綿農慘歉之狀,仍請兵曹及各營門所納軍布,竝純錢,砲保木,一體代捧,舒川等七邑各軍布,以苧上納者,亦許代錢事,令廟堂,稟旨分付矣。今年綿農之爲長霖受損,自有傳聞之可驗,而原野之間,優遜各殊,況目下軍需之十分窘絀,亦不容不念,兵曹及各營所納,限五分一許代,砲保,事體尤重,不可竝論,寘之,七邑苧納,依狀請代錢事,分付,何如?傳曰,允。
又以議政府言啓曰,卽見平安監司南廷哲分等狀啓,則稍實名色,不爲擧論,平壤等十八邑,寘之之次,義州等二十六邑,寘之尤甚,後錄諸條,竝請令廟堂,稟旨分付矣。其一,各邑鎭帳外火田,四分一權減,鎭堡給代不足條,戶結分排,從便區劃事也。其一,陳田火田還加起執摠,依近例停免事也。其一,各宮房各衙門屯田,從實執摠,其中內閣屯田,別遣摘奸,不至冤徵事也。其一,道內城餉穀尤甚邑中,量其災形,分數停退,待明秋收捧事也。其一,尤甚邑,限明秋勿定配所事也。其一,推奴徵債,限明秋防塞事也。始暵終澇,果有痒稼之歎,此峽彼野,亦獲收楡之功,一省年形,不無優劣,兩等分劑,必存酌量,依施。至若附陳諸條,俱係便民,且多已例,竝準其所請,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又曰奎章閣言啓曰,參下檢書官沈相老,仕日已滿三十朔,依定式六品職遷轉事,分付吏曹,何如?傳曰,允。
又以弘文館言啓曰,新除授副修撰李義悳,卽爲牌招察任,何如?傳曰,允。
又以弘文館言啓曰,上番校理臣尹容善,以親軍營郞廳,今日軍需上下時,晝仕出去,而逐日草記,事涉煩瀆,入番間除草記往來之意,敢啓。傳曰,知道。
又曰禮曹言啓曰,今十月二十三日大殿·各殿宮還御周年稱慶陳賀時,宗廟·永寧殿·社稷·景慕宮告由祭,同日曉頭先行事,啓下矣。祝文,令藝文館撰出,獻官,依例以一品塡差事,分付,何如?傳曰,允。
又以禮曹言啓曰,今十月初三日,行宗廟冬享大祭,永禧殿攝行祭所用犧牲,小宗伯,與該署提調,當爲眼同看品,而新除授參判金永哲,有實病,無以擧行,令政院,稟旨變通,以爲趁時看品之地,何如?傳曰,允。許遞,令該曹,口傳差出。
吏曹口傳政事,以趙秉世爲禮曹參判。
朴周陽,以承文院言啓曰,院製述官洪淳甲有頉,代吏文學官安光奭陞付,其代幼學許進差下,付軍職冠帶常仕,何如?傳曰,允。
洪承憲,以兵曹言啓曰,今十月初一日丙寅申初初刻立冬,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府一體頒火之意,敢啓。傳曰,知道。
又以機器局言啓曰,前參奉李根培,委員差下,令該曹,口傳下批,何如?傳曰,允。
判府事金炳始箚曰,伏以臣所叨嘗藥之任,今纔踰月矣,顧何敢言辭,而莫重保護之地,屢違起居之班,縱緣疾病之難强,實懼分義之全隳。臣之衰頹,日甚一日,近又得怪異之證,寒戰猝發,則肢體顫掉,按耐不得,口噤而語言訥澁,頭眩而視聽俱懵,方其委劇,俄忽欲殊,伺釁而作,便成例症,眞元隨以澌鑠,轉難收拾,時日之頃,無望自力,玆敢冒悚仰籲。伏乞聖慈,特垂憫諒,亟賜鐫改,以幸公私焉。取進止。答曰,省箚具悉卿懇。愼節奉慮。所辭藥院之任,今姑勉副,卿其安心調理。仍傳于洪承憲曰,此批答,遣史官傳諭。
上在景福宮。停常參·經筵。
趙東協啓曰,明日常參·經筵,取稟。傳曰,停。
傳于趙東協曰,禮房承旨,馳詣宗廟·永寧殿,奉審摘奸以來。
傳于趙東協曰,政官牌招,開政。
趙東協啓曰,行都承旨閔丙奭,右承旨鄭夏源,左副承旨洪承憲內務府進,左承旨朴周陽監祭進,右副承旨金德圭奉命出去,院中只有臣一人,伴直無人。左副承旨所當牌招,而拘於廳規,不得請牌。何以爲之?敢稟。傳曰,牌招。
又啓曰,左副承旨洪承憲牌不進,伴直無人。右副承旨鄭夏源,所當牌招,而拘於廳規,不得請牌。何以爲之?敢稟。傳曰,牌招。
以左副承旨洪承憲牌不進罷職傳旨,傳于趙東協曰,只推。
傳于趙東協曰,右副承旨許遞,前望單子入之。
承旨前望單子入之。魚允中落點。
吏曹口傳政事,機器局委員單李根培。
趙東協啓曰,行吏曹判書金有淵,參判金九鉉,參議趙秉弼牌不進,推考傳旨,今方捧入,而開政命下之後,如是違牌,事甚未安。判書·參判,更爲牌招,何如?傳曰,允。參議只推,待明朝一體牌招。
趙東協,以奎章閣言啓曰,檢書官沈相老減下,其代以在任遭故人具寅植還差,令該曹,口傳付軍職,使之冠帶常仕,何如?傳曰,允。
又以親軍營言啓曰,本營左別將李澤永,以前任黃海水使,騎射將尹滋鼎,前任全羅中軍,俱在任所矣。領軍之職,久曠可悶,竝改差,何如?傳曰,允。
又以刑曹言啓曰,兵曹啓辭內,謹依下敎,建春門入直守門將李起周,門考員外郞申柏及司鑰朴浩植等,捉致嚴覈,則所告內,開金與鎖鑰,在於承政院矣。初不知鎖鑰之完破,今當顯頉於摘奸,致致嚴覈之境,萬萬惶悚,無辭仰對云矣。恭俟處分之意,敢啓。傳曰,知道。不念禁門鎖鑰之重,如是錯誤,極爲駭然。竝爲先汰去,兵郞·守門將,令該府拿問嚴勘,司鑰,令攸司重勘事,命下矣。謹按律文,則大明律門禁鎖鑰條有曰,皇城門應閉而誤不下鎖者,杖一百,發邊遠充軍。罪人朴浩植,依此律決杖一百後,平安道博川郡定配所,卽爲押送之意,敢啓。傳曰,特爲分揀放送。
上在景福宮。停常參·經筵。
趙東協啓曰,明日常參·經筵,取稟。傳曰,停。
又啓曰,昌城防禦營,移設于慈山矣。該防禦使申泰熙所佩密符,使宣傳官齎傳,諭書則安寶,使院吏齎傳,何如?傳曰,允。
傳于趙東協曰,秋曹堂上竝許遞,今日政差出。
傳于趙東協曰,呈告金吾堂上·泮堂,竝許遞,今日政差出。
傳于趙東協曰,在外敦寧都正許遞,今日政差出。
傳于趙東協曰,全羅水虞候李承禎,輸城察訪朱大臨相換。
趙東協啓曰,行都承旨閔丙奭,內務府進,行左承旨魚允中未肅拜,右承旨朴周陽式暇,左副承旨鄭夏源,傳旨未下,右副承旨洪承憲,不爲仕進,院中只有臣一人,伴直無人。右副承旨所當牌招,而拘於廳規,不得請牌。何以爲之?敢稟。傳曰,牌招。
又啓曰,右副承旨洪承憲牌不進,伴直無人。左副承旨鄭夏源,所當牌招,而拘於廳規,不得請牌。何以爲之?傳曰,牌招。
趙東協,以吏曹言啓曰,繕工監假監役官吳榮燮·玄昌周·全致懿,俱以身病,呈狀乞遞,竝改差,何如?傳曰,允。
又以吏曹言啓曰,新除授忠淸道石城縣監劉璇戶奴呈收內,矣上典親病沈重,萬無赴任之望云。其親病如是,則有難强令赴任,改差,何如?傳曰,允。
趙東協啓曰,臣吏兵批兼進之意,敢啓。傳曰,知道。
有政。吏批,行判書金有淵進,參判金九鉉,參議趙秉弼,竝牌招不進,同副承旨趙東協進。以吏批言啓曰,京畿高陽居幼學張允洙呈狀內,矣身父前五衛將永忠,今年爲一百歲,而見漏於本道應資老人秩云,故考見政案,則其年果爲的實矣。在前如此之人,啓稟蒙恩,已多已例,今日政加資下批之意,敢啓。傳曰,知道。以李承九爲副校理,王濟肯爲副〈修〉撰,姜文馨爲同敦寧,洪徹周爲刑曹判書,申桓爲刑曹參判,閔泳商爲知義禁,金九鉉爲同成均,南肅熙爲刑曹參議,金奭爲刑曹正郞,趙萬容·宋晢仁·李璋燦爲敦寧都正,金鳳祜爲引儀,柳基天·張俊謨·朴起昌爲假監役,李應斗爲兼引儀,鄭東薰爲石城縣監,曺始永爲興陽縣監,申泰禹爲靖陵參奉,金周憲爲祥雲察訪,金致鎔爲銀溪察訪。吏曹假郞廳單金尙運。
兵批,行判書金箕錫病,參判趙定熙入直進,參議李東淵病,參知李軒卿病,同副承旨趙東協進。同知單張永建·鄭騏澤,大護軍李淳翼,副護軍徐夔淳·金德圭·金永悳·崔殷敎·李廷馥·金在升·柳基天,副司果李根春·李喜成·元錫五·高益鎭,副司猛安光奭·許進,楊花渡別將單李守鳳。
吏批,再政。以沈遠彬爲掌令,柳道夔爲氷庫主簿,吳瑞源·鄭啓善·朴文琥爲假監役。前假〈監〉役李致浩,假監役柳基天·張俊謨·朴起昌,已上今超通政,朝官年八十,依法典加資。三政。以權鎭喜爲假監役。假監役朴文琥,今超通政,朝官年八十,依法典加資。全羅右水虞候李承禎,輸城察訪朱大臨,以上相換事,承傳。
以右副承旨洪承憲牌不進,罷職傳旨,傳于趙東協曰,只推。
以左副承旨鄭夏源牌不進,罷職傳旨,傳于趙東協曰,只推。
以吏曹參議趙秉弼牌不進,罷職傳旨,傳于趙東協曰,只推。
傳于趙東協曰,沙斤察訪金龍鎬,銀溪察訪金致鎔,相換。
趙東協,以承文院言啓曰,院吏文學官許進有頉,代幼學鄭海振差下,付軍職冠帶常仕,何如?傳曰,允。
又以親軍別營言啓曰,本營軍司馬金春熙,身病甚重,勢難察任,今姑改差,何如?傳曰,允。
吏曹啓目,前五衛將朴熙和名字,改以永憲,全達衣名字,改以永奎,前學官韓尙斌名字,改以用斌,前僉使趙快福名字,改以基澤,前部將趙慶重名字,改以鍾贊,前假監役朴甲祿名字,改以祥紀,出身河胤泓名字,改以一泓,趙快錫名字,改以基潤,趙慶運名字,改以鍾聲,趙慶相名字,改以鍾柄事,爲等爲告此,依例令藝文館給帖,何如?判付啓依允。
同敦寧尹成鎭疏曰,伏以臣於日昨,伏奉除旨,以臣爲同知敦寧府事者,臣感恩怵義,章皇出肅,粗伸叩謝之忱。而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任屛營祈懇之至云云。答曰,省疏具悉。所請依施。
上在景福宮。停常參·經筵。
以左副承旨鄭夏源牌不進,罷職傳旨,傳于趙東協曰,只推。
趙東協啓曰,明日常參·經筵,取稟。傳曰,停。
以司謁口傳下敎曰,武藝別監朴瑾重·姜泳文·白南卨,罪犯罔赦,嚴刑一次,遠惡地定配。
兵曹口傳政事,親軍別營別將單李應烈,騎士將單崔敬善。
趙東協,以吏曹言啓曰,贈諡忠文公閔台鎬延諡,定行於今月十六日忠淸道洪州地本第云矣,敢啓。傳曰,知道。
又以弘文館言啓曰,新除授副校理李承九,副修撰王濟肯,竝卽牌招察任,何如?傳曰,允。
又以承文院言啓曰,院吏文學官鄭海振有頉,代幼學趙彦熙差下,付軍職冠帶常仕,何如?傳曰,允。
又以刑曹言啓曰,擊錚人宋鍾億,其父元玉到配前,鳴冤請放,尤極無嚴,原情勿施,懲放啓目判付內,極爲無嚴,嚴刑遠配事,命下矣。謹依判下,罪人宋鍾億嚴刑一次後,慶尙道河東府定配所,卽爲押送之意,敢啓。傳曰,知道。
上在景福宮。停常參·經筵。
藥房提調李秉文,右副承旨洪承憲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
鄭夏源啓曰,明日常參·經筵,取稟。傳曰,停。
趙東協啓曰,三品官之毋得過三日循例請牌,曾有定式矣。刑曹參議南肅熙,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,明日召對,取稟。傳曰,爲之。
洪承憲,以內醫院提調意啓曰,副提調閔丙奭,今日問安,不爲仕進,卽爲牌招,何如?傳曰,允。
趙東協啓曰,今日監軍單子中,宣傳官吳瓚泳入直,不爲懸錄,至於蒙點,致勤下詢,臣之矇然捧入,不勝惶悚。當該堂上,不可無警,從重推考,何如?傳曰,允。爾亦推考。
以平安監司南廷哲狀啓,義州府沿海等地拯救人命人褒賞,令該曹稟處事,傳于洪承憲曰,水上都次知前府使金成九,許用邊地履歷,前參奉崔商翼,陞六。
兵曹口傳政事,親軍別營軍司馬單閔啓鎬。
趙東協,以長生殿都提調·提調意啓曰,本殿奉安榟宮,元以十部定式,而各年入用,合爲六部矣。當此新捧,擇其完好正板,爲先以一部,治鍊合木,何如?傳曰,允。
又以承文院言啓曰,院吏文學官趙彦熙有頉,代幼學羅泳學差下,付軍職冠帶常仕,何如?傳曰,允。
又以親軍後營言啓曰,本營前哨哨官白樂昇,病勢沈重,勢難察職,以爲改差,其代中哨哨長尹弘植陞差,使之察任,何如?傳曰,允。
又以刑曹言啓曰,以司謁口傳下敎,武藝別監朴瑾重·姜泳文·白南卨,罪犯罔赦,嚴刑一次,遠惡地定配事,命下矣。謹依傳敎,罪人朴瑾重·金泳文·白南卨,各嚴刑一次後,瑾重,平安道陽德縣,泳文,咸鏡道高原郡,南卨,全羅道求禮縣遠惡地定配所,竝卽押送之地,敢啓。傳曰,知道。
義禁府啓目,前縣監曺秉直,前監役朴奎浩等原情云云。問目內辭緣,泛稱遲晩。曺秉直段,年過七十,法不當請刑,載在法典,議處,朴奎浩段,刑推得情,何如?判付啓依允。
趙東協,以義禁府言啓曰,時囚罪人曺秉直,今年爲七十二矣。昨日供奉跋辭,當以法不當請刑書入,而誤以爲循例請刑,臣等之矇然失察,伏不勝萬萬惶恐,待啓目啓下,改付標以入,何如?傳曰,允。
又以義禁府言啓曰,卽接月令醫員劉養浩手本,則以爲,時囚罪人李起周,素患痰癖,又添毒感,申柏,猝得關格,又添泄瀉,目下症形,俱爲危劇云。罪人病勢如此,則一邊保放,一邊草記,載在法典矣。李起周·申柏等,姑爲保放之意,敢啓。傳曰,知道。
義禁府啓目,建春門守門將李起〈周〉,兵曹員外郞申柏等冤情云云。傳旨內辭緣,泛稱遲晩。李起周段,所當請刑是白乎矣,曾經宣傳官,勿爲請刑,載在法典,議處。申柏段,刑推得情,何如?判付啓依允爲旀,申柏段,除刑推議處爲良爲敎。
上在景福宮。停常參·經筵。
趙東協啓曰,明日常參·經筵,取稟。傳曰,停。
傳于趙東協曰,政官牌招,開政。
傳于趙東協曰,藥院提調許遞,今日政差出。
傳于趙東協曰,呈告兵曹參知·工曹參議許遞,今日政差出。
傳于趙東協曰,飭已施矣。前禮曹判書李世宰分揀。
傳于趙東協曰,新及第任澤鎬,校理除授。
鄭夏源,以吏曹言啓曰,石城縣監鄭東薰呈狀內,矣身身病猝重,萬無赴任之望云。罷黜,何如?傳曰,允。
又以吏曹言啓曰,繕工監假監役官吳瑞源·鄭啓善·權鎭春,俱以身病,呈狀乞遞,竝改差,何如?傳曰,允。
又以吏曹言啓曰,靖陵參奉申泰愚,以其身病,呈狀乞遞,改差,何如?傳曰,允。陞六。
有政。吏批,判書金有淵,參判金九鉉竝牌招不進,參議趙東弼進,左副承旨鄭夏源進。以吏批言啓曰,行判書金有淵,參判金九鉉,竝牌招不進,小臣獨政未安,何以爲之?敢稟。傳曰,只出緊任。
鄭夏源,以吏批言啓曰,忠淸道忠州居幼學具興植呈狀內,矣身父前五衛將具繼祖,今年爲一百歲,而見漏於本道應資老人抄啓中云。故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
政事。以曺寅承爲兵曹參知,李鎬奭爲工曹參議,韓景爀爲石城縣監。沙斤察訪金龍鎬,銀溪察訪金致鎔相換事,承傳。
兵批,行判書金箕錫病,參判趙定熙病,參議李東淵入直進,參知李軒卿,同副承旨趙東協進。同知加設單具繼祖,護軍姜文馨,副護軍李軒卿·金允聲·李敎一·李澤永·李鏘熙·尹滋鼎,副司果李秀寅·蔡晉默,副司猛鄭海振·趙彦熙·羅泳學。
吏批,再政。以金得鉉爲同敦寧,李東七·崔相寬·孫昇在爲假監役,金永圭爲靖陵參奉。三政。以閔應植爲內醫提調,李完鍾·金用鉉爲假監役,前假監役張東煥·黃聖謙,假監役李東七·崔祥寬,已上今超通政,朝官年八十,依法典加資。
鄭夏源,以內務府言啓曰,卽見平安監司南廷哲狀啓,則本營作隊左右列軍兵,逐年輪回,冬三朔入防習操,自是已例。而年形旣未免歉,軍伍尙多闕額,行資留糧,徒貽其弊,依近例停免事,請令內務府稟處矣。輪防操習,自是式例,而儉歲,民情,合有軫恤,依狀請停免事,分付,何如?傳曰,允。
又以承文院言啓曰,院吏文學官羅泳學有頉,代幼學洪秉寬差下,付軍職冠帶常仕,何如?傳曰,允。
趙東協,以親軍別營言啓曰,本營騎士都試時,各技優等人及沒技人,別單書入之意,敢啓。傳曰,知道。
同敦寧姜文馨疏曰,伏以臣於日昨,伏奉除旨,以臣爲同知敦寧府事者,感恩怵義,章皇出肅,粗伸叩謝之忱。而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚。臣無任屛營祈懇之至云云。答曰,省疏具悉。所請依施。
乙酉十月初六日二更,上御興福殿。召對入侍時,參贊官鄭夏源,檢校待敎金用圭,侍讀官李承九,檢討官李義悳,假注書韓永錫,記注官朴斗杓,別兼春秋金喜洙,各持綱目第四卷,以次進伏訖。上曰,史官分左右。上開卷。仍敎曰,上番讀之。承九讀自章弟東牟候興居,止讓勃從之。上曰,釋義。承九釋義訖。上曰,文義奏之。承九曰,夜拜宋昌爲衛將軍,事人君每當危疑之際,必任親信之人,然後可以備非常之變,可以爲固本之計。故文帝所以拜宋昌也。上曰,戒備不虞,何時不然,況此艱危之世乎?所以文帝設置南北軍,夜拜宋昌爲衛將軍,以鎭撫之。承九曰,代中之人,可信之人,非無張武等,而宋昌智略過人,代來時勸王勿疑,則知其有將材,故拜之也。且夜拜者,以其急也。上曰,下番讀之。義悳讀自勃朝罷趨出,止諸相坐律令。上曰,釋義。義悳釋義訖。上曰,文義奏之。義悳曰,勃,以功爲右丞相,其於臣節,固當謙讓恭謹,而意甚自得,如有驕主色,袁盎之謂非社稷臣宜矣。上曰,文帝之於勃,爲其功多,待之以禮,勃,固當謙抑恭謹,而頗有喜意驕態。袁盎言其君臣失禮,可謂直臣矣。義悳曰,自古以來,袁盎爲漢朝之直臣矣。且文帝當此嗣服之初,發政施仁,必先除收孥相坐之律,可謂賢君也。上曰,除收孥相坐律令,此是善政也。後世稱文·景之治,不亦宜乎?義悳曰,此果書傳所謂罰不及嗣之義也。後世稱文·景之治,良以此也。上曰,參贊官讀之。夏源讀自春正月,止養老之令。上曰,釋義。夏源釋義訖。上曰,文義奏之。夏源曰,太子,國本也。當此危疑之際,不可不議其豫建,而文帝之必欲選擧者,爲其取法於唐虞。然五帝之官天下,三王之家天下,寔因時宜之各異也。上曰,文帝之言,自是謙德,而豫建一事,所以重宗廟·社稷也。有司之請,文帝之意,俱各得宜。文·景之治,必稱於後世者,可見於此矣。夏源曰,聖敎切當。當此時擇其賢德,亦無出啓右者也。上曰,然矣。早建不亦宜乎?上曰,閣臣讀之。用圭讀自詔曰,方春和時,止丞若尉致。上曰,釋義。用圭釋義訖。上曰,文義奏之。用圭曰,鰥寡孤獨,生民之最窮無依者,而文帝發政施仁,必先斯四者,爲民父母之惠,無有加於此也。上曰,賑窮養老,固是國之急務,而文帝特行此政,愛民之澤,可謂至矣。用圭曰,聖敎切當矣。上掩卷,仍命史官就座。又命退,諸臣以次退出。
上在景福宮。停常參·經筵。
趙東協啓曰,來十一日朝參日次矣,敢稟。傳曰,停。
又啓曰,明日常參·經筵,取稟。傳曰,停。
吏曹,校理單任澤鎬除授事,承傳。
趙東協啓曰,假注書金錫龍有身病,勢難察任,今姑改差,何如?傳曰,允。
金錫龍改差,代以李紀鳳爲假注書。
趙東協啓曰,明日召對,取稟。傳曰,爲之。
傳于趙東協曰,右副承旨許遞,前望單子入之。
承旨前望單子入之。尹落點。
趙東協啓曰,新除授右副承旨尹,卽爲牌招,何如?傳曰,允。
傳于趙東協曰,戡定鎭撫之功,奕世可忘,而歲又周矣。眷言傷感,予懷尤切。靖武祠,遣禮曹參判致祭,戰亡官軍位,一體致酹。
傳于趙東協曰,回念往年,此時傷衋于中,無以爲懷。忠文公閔台鎬·忠文公趙寧夏·文忠公閔泳穆·忠壯公韓圭稷·忠貞公尹泰駿·忠貞公李祖淵祠板,遣承旨致祭。
傳于趙東協曰,去年事,尙忍言哉?星霜已周,予心傷悼,曷以爲喩?戰亡軍卒及閑散人之橫被慘禍者,竝設壇置酹,未及貤贈爵秩者,亦令廟堂,詳探稟處,以示朝家隱恤之意。
趙東協啓曰,卒左贊成閔台鎬喪,遣承旨致祭事,命下矣。何承旨進去乎?敢稟。傳曰,右副承旨進去。
又啓曰,卽者義禁府都事來言,時囚罪人曺秉直等,當爲議處,而判義禁沈履澤,有身病,次堂例不得擧行云。判義禁卽爲牌招,何如?傳曰,允。
以申泰休捧供啓目,傳于趙東協曰,飭已施矣,特爲分揀放送。
傳于趙東協曰,同副承旨許遞,前望單子入之。
承旨前望單子入之。李暐添書落點。
趙東協啓曰,新除授承旨李暐,以前任江陵府使,方在解由未出中。何以爲之?敢稟。傳曰,勿拘。
傳于趙東協曰,行護軍趙康夏,知春秋除授。
趙東協啓曰,判義禁沈履澤牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于趙東協曰,成川府使李範晉,順天府使沈相漢,相換。
傳于趙東協曰,昨年被禍中官柳載賢,極爲慘惻,遣中官致酹。
趙東協,以弘文館言啓曰,新除授校理任澤鎬,時在忠淸道瑞山地,經筵入番事緊,請斯速乘馹上來事,下諭。傳曰,許遞。
又以承文院言啓曰,院吏文學官洪秉寬有頉,代幼學金允洙差下,付軍職冠帶常仕,何如?傳曰,允。
又以親軍別營言啓曰,本營兵房金泰郁,身病甚重,勢難察任,今姑改差,何如?傳曰,允。
上在景福宮。停常參·經筵。
朴周陽啓曰,臣依定式進詣香室奉審,則香祝樻·祝板·袱子精潔之意,敢啓。傳曰,知道。
又啓曰,同副承旨李暐,時在平安道定州牧任所,斯速乘馹上來事,下諭,何如?傳曰,許遞。前望單子入之。
尹啓曰,三品官之毋得過三日循例請牌,曾有定式矣。兵曹參知曺寅承,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
吏曹,知春秋單趙康夏,今超資憲除授事,承傳。
傳曰,政官牌招,開政。
承旨前望單子入之。沈相學落點。
朴周陽啓曰,吏曹參判金九鉉,參議趙秉弼牌不進,推考傳旨及罷職傳〈旨〉,今方捧入,而開政命下之後,如是違牌,事甚未安。判書未差,參判更爲牌招,何如?傳曰,允。參議只推,待明朝一體牌招。
傳于朴周陽曰,吏曹判書有闕之代,前望單子入之。
吏曹判書前望單子入之。金壽鉉添書落點。
傳曰,傳命誤傳之中官李存謙,推考。
以慶尙監司南一祐狀啓,薦新進上石榴,節序差早,姑未成熟,限內不得封進,惶恐待罪事,傳于尹曰,勿待罪事,回諭。
兵曹親軍別營兵房,任興準·金東壽·洪南周。
朴周陽,以禮曹言啓曰,今十月二十三日大殿·各殿宮還御周年稱慶陳賀時,王世子封進大殿·大王大妃殿·王大妃殿·中宮殿箋文頭辭及箋文,竝令藝文館·承文院擧行,何如?傳曰,允。
又以承文院言啓曰,院吏文學官金允秀有頉,代幼學韓駿敎差下,付軍職冠帶常仕,何如?傳曰,允。
尹,以統理交涉通商事務衙門言啓曰,司勇林應鎭·崔名煥·兪箕煥,前判官張在斗,幼學成舜永,竝本衙門主事加差下,令該曹口傳下批,何如?傳曰,允。
又以親軍別營言啓曰,本營哨官孟繼善,身病猝重,勢難察任,改差,何如?傳曰,允。
又以義禁府言啓曰,保放罪人曺秉直·朴圭浩·李起周·申柏等,當爲還囚議〈處〉以入,而病勢一向未差,竝仍爲保放之意,敢啓。傳曰,知道。
義禁府啓目,粘連向於李起周·申柏等亦,禁門鎖鑰,何等重大,而不能審愼,以致錯誤,法律莫嚴,當勘焉逭?竝只以此照律,何如?判付啓依允。
吏曹判書金有淵疏曰,伏以臣愚本不移,技亦無他,冗司漫職,猶難堪勝,矧玆天官之長,自知其萬萬不衷。而昨年冒膺,尙覺愧汗之浹背,忽於夢因之所不到,復以前望蒙點,已試蔑效,日月所燭,而前度今又雨露若偏,未曉聖簡,奚爲而重誤於一周星之內也。聞命若驚,繼甚滋惑,惟以趨走之恭,隨牌卽肅,間一行政,而官方自是矇昧,排擬必多瘡疣,鉛刀素鈍,難責再割,則銓衡綦重,不宜一埤也。且臣痰嗽之症,遇冬輒肆,風寒所觸,喘促欲殊,向來往役之乞遞,蓋以此萬不獲已。特荷生成之澤,俾停倭遲之騑牡,幸免紇干之凍雀。臣方仰以感隆恩,俯以調沈疴。今若供劇於唱注之席,受風冒寒,則必將已沈之疾,莫保朝夕,抑恐欲生之德,未究終始。臣繇是日益惶悶,又添一病,玆敢齎怵控實,猥干洪造。伏望聖慈,特垂鑑諒,亟解臣吏曹判書之任,公而息伐檀之譏,私而瘳採薪之憂,是區區血祝。臣無任屛營之地云云。答曰,省疏具悉。所請依施。
上在景福宮。停常參·經筵。
沈相學啓曰,明日常參·經筵,取稟。傳曰,停。
又啓曰,新除授吏曹判書金壽鉉,一體牌招,何如?傳曰,允。
傳于沈相學曰,呈告泮長許遞,今日政差出。
傳于沈相學曰,判義禁外,金吾堂上許遞,今日政差出。
傳于沈相學曰,遷轉守令,勿拘常格,各別擇差。
傳于沈相學曰,工·刑換房。
沈相學啓曰,明日召對,取稟。傳曰,爲之。
沈相學啓曰,行都承旨閔丙奭廚院進,行左承旨魚允中不爲仕進,右承旨朴周陽式暇出去,左副承旨鄭夏源內務府進,右副承旨尹奉命出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
沈相學,以吏曹言啓曰,新除授石城縣監韓景爀呈狀內,矣身親病猝重,萬無赴任之望云。改差,何如?傳曰,允。
又以吏曹言啓曰,繕工監假監役官孫昇在·李完鍾·金用鉉,靖陵參奉金永圭,俱以身病,呈狀乞遞,竝改差,何如?傳曰,允。
又以吏曹言啓曰,西學敎授鄭寅昇,以其身病,呈狀乞遞,改差,何如?傳曰,允。
又以吏曹言啓曰,新除授成川都護府使沈相漢,以前任楊州牧使,方在解由未出中,何以爲之?敢稟。傳曰,勿拘。
又以吏曹言啓曰,安城郡守李時宇,以其〈身〉病,呈狀乞遞,罷黜,何如?傳曰,通津府使相換。
沈相學啓曰,臣吏兵批兼進之意,敢啓。傳曰,知道。
有政。吏批,行判書金有淵進,參判金九鉉牌招不進,參議趙秉弼牌招不進,同副承旨沈相學進。以洪淳肯爲校理,金炳㴤爲判敦寧,趙康夏爲知義禁,沈應澤·呂重燮爲同義禁,李道宰爲大司成,李容泰爲西學敎授,安光喆·宋文浩·韓鎭玟爲假監役,閔致章爲靖陵參奉,洪秉厚爲高原郡守,玄殷泰爲石城縣監,姜爲旌義縣監。前監役任夏準,年七十,今超通政,侍從臣前校理任澤鎬父加資事,承傳。成川府使李範晉,順天府使沈相漢相換事,承傳。
兵批,行判書金箕錫病,參判趙定熙病,參議李東淵入直進,參知李軒卿病,同副承旨沈相學進。大興僉使崔益贊,上護軍李源命·金有淵,大護軍李世宰,護軍李炳敎·金東郁,副護軍趙東協·李暐,副司直洪晉游·任澤鎬,副司果丁若臨·李春應·金益龍·崔鍾鉉·朴舜炯·柳興弼·洪益疇·李賢銖·安聖鳳·趙智璧·李元植·金德亨·金永詩·金錫萬·王羽淳·申東愚·李鳳愚·權武憲,副司猛洪秉寬·金允秀·趙駿敎。
沈相學,以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。今日政,別單書入之意,敢啓。傳曰,知道。
吏批,再政。以閔在鎬·車學述爲假監役,金鶴羽爲典圜局委員,尹琪爲司事,朱冕燮爲洪原縣監,朴聖根爲麟蹄縣監,假監役安光喆·宋文浩,已上今超通政,朝官年八十,依法典加資。
以左副承旨鄭夏源牌不進,罷職傳旨,傳曰,只推。
以吏曹參議趙秉弼牌不進,罷職傳旨,傳曰,只推。
吏曹口傳政事,交涉衙門主事五單,林應鎭·崔名煥·兪箕煥·張在斗·成舜永。
沈相學,以議政府言啓曰,卽見忠淸監司沈相薰狀啓,則以爲,還穀糶糴,有國大政,其所儲蓄,罔或虛徐。而今年穡事告歉,目下遑汲,實所矜憐,今若强施椎剝,將有民穀俱失之歎。道內合錄穀今秋當捧條,竝與耗代錢,限明秋折半停退事,請令廟堂,稟旨分付矣。春糶秋糴,原有莫越之規,而第今年極備之餘,窮蔀失農之類,若一切以按式督納,則實係行不得之政也。道臣所陳,必存深量,耗條外,只令本穀,限折半停退事,分付,何如?傳曰,允。
又以議政府言啓曰,卽見忠淸監司沈相薰狀啓,則本道儒生公都會,當爲設行,而穡事未免失稔,多士盤纏,擧有難辦之歎。特許待明秋合設事,請令廟堂,稟旨分付矣。曾前如此之時,旣多退行之例,依狀辭許施,何如?傳曰,允。
又以承文院言啓曰,院吏文學官韓駿敎有頉,代幼學朴世魯差下,付軍職冠帶常仕,何如?傳曰,允。
又以典圜局言啓曰,本局委員閔周鎬,司直尹定植,俱有身病,不得察職,改差,何如?傳曰,允。
又以親軍別營言啓曰,本營哨官,今當差出,而擬望之人乏少,外任竝擬,何如?傳曰,允。
又以刑曹言啓曰,謹依統長口傳下敎,雜技罪人金德弘·咸完順·張漢圭·李命根,各嚴刑一次後,德弘,忠淸道恩津縣,完順,黃海道延安府,漢圭,忠淸道連山縣,命根,江原道寧越府定配所,竝卽押送之意,敢啓。傳曰,知道。
又以義禁府言啓曰,李起周·申柏等,係是邊遠充軍,不付功議以入之意,敢啓。傳曰,知道。
又以義禁府言啓曰,保放罪人李起周·申柏等,當爲還囚,照律以入,而病勢一向未差,竝仍爲保放之意,敢啓。傳曰,知道。
上在景福宮。停常參·經筵。
藥房提調閔應植,副提調閔丙奭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
鄭夏源啓曰,明日常參·經筵,取稟。傳曰,停。
閔丙奭啓曰,臣丙奭,今日入直禁軍戎器點考,進去下直之意,敢啓。傳曰,知道。
又啓曰,臣依定式,進詣勤政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
沈相學啓曰,忠文公閔台鎬祠板,遣承旨致祭事,命下矣。何承旨進去乎?敢稟。傳曰,右副承旨進去。
又啓曰,卒判敦寧閔泳穆喪,遣承旨致祭事,命下矣。何承旨進去乎?敢稟。傳曰,右副承旨進去。
傳于鄭夏源曰,右副承旨許遞,前望單子入之。
承旨前望單子入之。洪承穆落點。
傳于沈相學曰,畿輔中營新鍊兵丁,當親監矣。使該營將,領率上來。
傳于沈相學曰,當該承旨,捧現告罷職。
兵曹口傳政事,親軍別營哨官單龐友亮。
沈相學,以戶曹言啓曰,各司各種癸未元貢內,除當年用下餘數,米三千一百三十三石四斗二刀二合九夕,錢七百三十八兩五錢,分道磨鍊,別單書入之意,敢啓。傳曰,知道。
鄭夏源,以弘文館言啓曰,新除授校理洪淳肯,卽爲牌招察任,何如?傳曰,允。
又以承文院言啓曰,院吏文學官朴世魯有頉,代幼學韓永國差下,付軍職冠帶常仕,何如?傳曰,允。
沈相學,以兵曹言啓曰,卽接北所衛將張泳汲牒報,則本所字內,承和門東邊內宮墻三間·西邊內宮墻三處合十二間,文慶殿北邊內宮墻六間許頹圮處,今已修築云,把守軍兵,還爲入直之意,敢啓。傳曰,知道。
又以親軍營言啓曰,本營軍司馬閔正植,身病沈重,勢難察職,姑爲改差,何如?傳曰,允。
副司果林秉斗疏曰,云云。省疏具悉。今此說弊,皆由於紀綱不振,竝令廟堂稟處。
保寧儒生李龍九疏曰,云云。省疏具悉。疏辭令廟堂稟處。
乙酉十月初十日初更,上御興福殿。召對入侍時,參贊官鄭夏源,侍讀官李承九,檢討官李義悳,待敎閔丙肅,假注書李紀鳳,記注官朴斗杓,別兼春秋李貞稙,各持綱目第四卷,以次進伏訖。
上在景福宮。停常參·經筵。
洪承穆啓曰,明日常參·經筵,取稟。傳曰,停。
鄭夏源啓曰,行大司成李道宰,除拜後三日不爲出肅,依定式推考警責,仍卽牌招察任,何如?傳曰,允。
洪承穆啓曰,假注書李紀鳳,有身病,勢難察任,今姑改差,何如?傳曰,允。
假注書李紀鳳改差,代以趙民熙爲假注書。
傳于洪承穆曰,藍浦縣監鄭周永,堂上宣傳官加設單付。
洪承穆啓曰,明日召對,取稟。傳曰,爲之。
又啓曰,行都承旨閔丙奭廚院進,行左承旨魚允中,右承旨朴周陽不爲仕進,左副承旨鄭夏源內務府進,同副承旨沈相學式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
以左副承旨鄭夏源牌不進,罷職傳旨,傳于洪承穆曰,只推。
洪承穆,以吏曹言啓曰,贈諡文忠公閔泳穆延諡,定行於今月十五日京畿驪州地云矣,敢啓。傳曰,知道。
又以禮曹言啓曰,傳曰,去年事,尙忍言哉?星霜已周,予心傷悼,曷以爲喩?戰亡軍卒及閒散人之橫被慘禍者,竝設壇致酹,未及貤贈爵秩者,亦令廟堂,詳探稟處,以示朝家隱恤之典事,命下矣。戰亡軍卒致酹處所,設壇于通化門外,以今十月十九日行事,閒散人之橫被慘禍者致酹處所,設壇于鐵物橋近處,以同月二十日行事,而祭品·祭官,依常時厲祭例磨鍊,祭文,令藝文館撰出事,分付,何如?傳曰,允。
又以禮曹言啓曰,傳曰,戡定鎭撫之功,奕世不忘,而歲又周矣。眷言傷感,予懷尤切。靖武祠,遣禮曹參判致祭,戰亡官軍位,一體致酹事,命下矣。以今十月十九日擧行,而祭文,令藝文館撰出,何如?傳曰,允。
又以司譯院都提調意啓曰,漢學堂上譯官高永周·金泰漢,倭學堂上譯官秦尙彧,係是久次之人,竝各加一資,漢學堂下譯官金斗善·洪昇鉉·玄明運·李璨·朴台榮·李應九·鄭在宅·李根達·李熙政·李綺秀·卞春植·劉健相·金載敬·趙行德·鄭淳和·李漢敎,淸學堂下譯官李忠錫,蒙學堂下譯官崔慶錫,倭學堂下譯官金允善·朴濟銑,履歷俱備,竝一體加資,以爲前頭任使之地,何如?傳曰,允。
又以承文院言啓曰,院吏文學官韓永國有頉,代幼學盧鶴東差下,付軍職冠帶常仕,何如?傳曰,允。
又以親軍〈營〉言啓曰,本營軍司馬金貞圭,身病甚重,勢難察任,改差,何如?傳曰,允。
上在景福宮。停常參·經筵。
洪承穆啓曰,明日常參·經筵,取稟。傳曰,停。
又啓曰,同副承旨沈相學今日不爲仕進,卽爲牌招,何如?傳曰,允。
傳于洪承穆曰,同副承旨許遞,前望單子入之。
洪承穆啓曰,行都承旨閔丙奭,行左承旨魚允中,右承旨朴周陽,左副承旨鄭夏源,竝卽牌招,何如?傳曰,允。
承旨前望單子入之。李萬敎落點。
以司謁口傳下敎曰,親軍別營西營兵丁,移接於觀象監。
以右承旨朴周陽牌不進,罷職傳旨,傳于鄭夏源曰,只推。
兵曹口傳政事,親軍前營軍司馬單沈相瓚。
鄭夏源,以承文院言啓曰,院吏文學官盧鶴東有頉,代幼學金奎萬,付軍職冠帶常仕,何如?傳曰,允。
又以親軍別營言啓曰,謹依司謁口傳下敎,西營入直將卒,移接于觀象監之意,敢啓。傳曰,知道。
乙酉十月十二日二更,上御興福殿。召對入待時,參贊官鄭夏源,直閣沈相瓚,侍讀官李承九,檢討官宋台憲,假注書韓永錫,記事官車驥衡,別兼春秋李貞稙,各持綱目第四卷,以次進伏訖。上曰,史官分左右。上開卷。仍敎曰,上番讀之。承九讀自陛下節用愛民,止嘉納其言。上曰,釋義。承九釋義訖。上曰,文義奏之。承九曰,君仁則臣直。若非文帝之德,則不能納賈山之言,又無賈山之直,則不能諫文帝之失矣。故有賢君而後,有直臣矣。上曰,賈山之言,句句切實,節節明直,文帝嘉納其言,可謂有是君有是臣,而君臣生光,亦永有辭於後世者也。承九曰,聖敎切當矣。自古人君,不拒直諫,然後可以化天下,能成太平之基也。是以,成湯,從諫弗咈,大舜,舍己從人也。上曰,下番讀之。台憲讀自上每朝郞從官,止上乃止。上曰,釋義。台憲釋義訖。上曰,文義奏之。台憲曰,文帝樂聞規諫,優容直臣,故馳下峻阪,以袁盎一言之諫而止之。書曰,匪知之艱,行之惟艱。若文帝不知則已矣,旣知之則行之不艱,眞盛德之主也。上曰,以此章言之,文章止輦受言,可用者采納稱善,非仁德而能如是乎?且以馳下峻阪時言之,從袁盎一言而卽止,尤有光於初不欲馳騁也。台憲曰,聖敎切當矣。上曰,參贊官讀之。夏源讀自上所幸,止金五十斤。上曰,釋義。夏源釋義訖。上曰,文義奏之。夏源曰,袁盎之却愼夫人,爲其別尊卑也。至引人彘事而盡言無諱,文帝乃翻然覺悟,說與夫人,其從諫轉圜之量,易所謂不遠復者也。上曰,文帝始怒終悅,又此賜金,眞虛受之盛德也。尊卑上下,旣序且和,則何治而不成?袁盎忠讜之言,於此益切矣。夏源曰,聖敎切當矣。上曰,閣臣讀之。相瓚讀自春正月,止樂其所矣。上曰,釋義。相瓚釋義訖。上曰,文義奏之。相瓚曰,賈誼以耕織兩段反復力諫,固爲人臣所當奏,而文帝嘉納誼言,親耕降詔,果卓越百王,垂法萬世也。上曰,農者,天下之大本也。賈誼以耕織兩段言之,使民務其本,眞漢家名臣也。相瓚曰,聖敎切當矣。夏源曰,漢之時,可謂小康,而以賈誼之博學,其所陳戒於際遇之初者,若是切摯。誠以國之大命,在於財用,財用不足,則聚徒衡擊之患,理所必至,不可以一時之苟安,忽於豫備。文帝感其言而率民以本,示民以儉,所以致刑措之治也。以今觀之,侈靡之俗,游食之民,遍於一世,其所以昭儉務本,以裕財用,尤當萬倍於文帝之時矣。上掩卷,仍命史官就座。又命退,諸臣,以次退出。
上在景福宮。停常參·經筵。
朴周陽啓曰,明日常參·經筵,取稟。〈傳曰,停。〉
又啓曰,新除授同副承旨李萬敎,卽爲牌招,何如?傳曰,允。
傳于朴周陽曰,政官牌招,開政。
傳于朴周陽曰,今日政兵批,次堂依例爲之。
傳于朴周陽曰,有實故玉堂·在外同敦寧·敦寧都正,竝許遞,今日政差出。
朴周陽啓曰,卽者義禁府都事來言,時囚罪人曺秉直,當爲議處,朴圭浩刑推捧招以入。而知義禁趙康夏,同義禁沈應澤在外,呂重燮未肅拜,只有判義禁沈履澤一員,不得備員開坐云。在外何以爲之?而同義禁呂重燮,卽爲牌招,何如?傳曰,允。在外竝許遞,今日政差出。
傳于朴周陽曰,全羅左水虞候之代,副司果朴基琫擬入。
兵曹口傳政事,親軍後營軍司馬單鄭圭燮。
朴周陽,以吏曹言啓曰,新除授石城縣監玄殷泰戶奴呈狀內,矣上典,親病猝重,萬無赴任之望云。其親病旣如是,則有難强令赴任,改差,何如?傳曰,允。
又以吏曹言啓曰,通津府使,係是堂上窠,而安城郡守李時宇本資通政,何以爲之?敢稟。傳曰,勿拘。
又以吏曹言啓曰,中學敎授鄭寅燮,以其身病,呈狀乞遞,改差,何如?傳曰,允。
又以吏曹言啓曰,南學敎授南周元,繕工監假監役官閔在鎬·韓鎭玟·車學述,靖陵參奉閔致章,俱以身病,呈狀乞遞,竝改差,何如?傳曰,允。靖陵參奉陞六。
又以兵曹言啓曰,宣傳官李昌權,文臣兼宣傳官閔啓鎬,俱以病難供職,呈狀乞遞,竝改差,何如?傳曰,允。
又以兵曹言啓曰,新除授鉢浦萬戶李時榮母年,今爲七十五歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,改差,何如?傳曰,允。
又以兵曹言啓曰,新除授慶尙監營中軍金名根,以其病難供職,呈狀乞遞矣。實病雖如此,不可循例改差,罷黜,何如?傳曰,允。
又以兵曹言啓曰,同知中樞府事安奎鎭,以其病難供職,內禁衛將金善容,除授在外,上來間該廳番次苟艱云,兼司僕將安厚善,五衛將尹鳳殷·吳益濟·金晳喆,曹司五衛將金昇圭,昌德宮衛將曺錫殷·姜炳珍,慶熙宮衛將朴莊元,俱以身病,難供職呈狀乞遞,新除授黃海水使洪秉悳,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
朴周陽啓曰,臣吏兵批兼進之意,敢啓。傳曰,知道。
有政。吏批,判書金壽鉉牌招不進,參判金九鉉進,參議趙秉弼牌招不進,右承旨朴周陽進。以吏批言啓曰,判書金壽鉉,參議趙秉弼,竝牌招不進,小臣獨政未安,何以爲之?敢稟。傳曰,仍爲之。以尹容植爲校理,金容元爲修撰,徐廷厚爲副修撰,閔應植爲禮曹判書,南廷龍爲同敦寧,李廷緖爲敦寧都正,元世禎爲知義禁,李稷鉉爲同義禁,沈東臣爲同春秋,宋台憲爲中學敎授,金天洙爲南學敎授,吳益泳爲定州牧使,邊基燮爲石城縣監,李鍾順爲藍浦縣監。安城郡守李時宇,通津府使沈憲之,已上相換事,承傳。
兵批,判書金箕錫病,參判趙定熙入直進,參議李東淵病,參知曺寅承病,左承旨朴周陽進。以兵批言啓曰,知訓鍊,今當差出,而當品中可擬之人乏少,從二品竝擬,何如?傳曰,允。又以兵曹言啓曰,黃海水使,今當差出,而擬望之人乏少,他道防禦使及邊地竝擬,何如?傳曰,允。以鄭洛鎔爲知訓鍊,尹成鎭爲同知,李敏晳爲宣傳官,金東韻爲內禁將,鄭學淳爲兼司僕將,金弘珪·高永弼·全舜孝爲五衛將,趙東冕爲曹司衛將,安俊成·車載憲爲昌德將,尹啓煥爲慶熙將,李容三爲訓鍊主簿,李茂魯爲文兼,具然相爲黃海水使,李承益爲慶尙中軍,朴基琫爲全羅左水虞候,金鑽爲龜山僉使,權楡淑爲臨淄僉使,金命和爲鉢浦萬戶,朴敏燁爲晉州監牧官。宣傳官加設單鄭周永,五衛將加設單林愼源,護軍金得·安奎鎭·任興準,副護軍尹·沈相學·趙萬容·宋晳仁·崔鎔奭·李昌權·洪秉悳·韓禎履,副司直洪淳肯,副司果李承載·王濟肯,副司猛朴世魯·韓永國·盧鶴東·金奎萬,以上竝單付。
吏批,再政。以李世宰爲知敦寧,鄭履源爲獻納,吳養善·崔學鎭·吳恒謨爲假監役,黃秉秀爲靖陵參奉,李勛卿爲司僕正,張大奎爲金泉察訪,金鍾呂爲靑丹察訪。副司果沈炳斗,前假監役姜祈馨,前分敎官金基河,以上今超通政,朝官年八十,依法典加資事,承傳。
兵批,再政。以李淳永爲右捕將,李敬濂爲宣傳官。同知單金弘珪,僉知三單,鄭學淳·全孝舜·趙東冕。
傳于朴周陽曰,左副承旨許遞,前望單子入之。
傳于朴周陽曰,右副承旨許遞,前望單子入之。
承旨前望單子入之。尹命植·尹吉求落點。
李萬敎啓曰,忠文公趙寧夏祠板,遣承旨致祭事,命下矣。何承旨進去乎?敢稟。傳曰,同副承旨進去。
又啓曰,卒參判尹泰駿喪,遣承旨致祭事,命下矣。何承旨進去乎?敢稟。傳曰,右副承旨進去。
傳于朴周陽曰,判尹外,京兆堂上竝許遞,前望單子入之。
京兆堂上前望單子入之。左尹趙定熙落點,右尹安鼎玉,添書落點。
傳于朴周陽曰,兵曹參判有闕之代,前望單子入之。
兵曹參判前望單子入之。李允用添書落點。
以吏曹參議趙秉弼牌不進,罷職傳旨,傳于朴周陽曰,只推。
朴周陽,以內務府言啓曰,卽見海防衙門所報,則本衙門兵丁鍊習敎場最急。故看審形便,則前司圃署田一日耕,處在營底,寔合步伐之場,係是公田,不可擅便爲辭矣。公田縱有所重,敎場亦係最緊,許令以此地鍊藝之意,分付,何如?傳曰,允。
又以承文院言啓曰,院吏文學官金奎萬有頉,代幼學兪相好差下,付軍職冠帶常仕,何如?傳曰,允。
李萬敎,以親軍別營言啓曰,本營兵房任興準,身病甚重,勢難察任,今姑改差,何如?傳曰,允。
兵曹,以許熠爲親軍別營兵房。
李萬敎,以親軍別營言啓曰,因兵曹草記,承和門東邊內宮墻三間·西邊內宮墻三處合十二間,文慶殿北邊內宮墻六間許頹圮處,今已畢築矣。把守建春門·延秋門入直軍,還入直所,將校解送之意,敢啓。傳曰,知道。
上在景福宮。停常參·經筵。
李萬敎啓曰,明日常參·經筵,取稟。傳曰,停。
朴周陽啓曰,右承旨鄭夏源,右副承旨尹命植,同副承旨尹吉求,今日不爲仕進,竝卽牌招,何如?傳曰,允。
傳于朴周陽曰,禮房承旨馳詣宗廟·景慕宮,奉審摘奸以來。
李萬敎啓曰,假注書趙民熙有身病,勢難察任,今姑改差,何如?傳曰,允。
趙民熙改差,代以宋榮大爲假注書。
傳于李萬敎曰,忠貞公尹泰駿,以壬午桂坊,多有衛護之功,追念興感,不可無示意,令春坊啓達,其祠板,遣宮官致祭。
傳于李萬敎曰,東明王開國在乙酉,而又逢是年,豈可無表誠?況有兩聖朝已行之例,此亦予繼述之一事。崇靈殿,令道臣行祭,崇仁殿一體致祭,祭文當親撰以下矣。
李萬敎啓曰,明日次對,兩司當爲進參,除在外外,未肅拜呈告人員,竝待開門牌招,何如?傳曰,允。
以右承旨鄭夏源牌不進,罷職傳旨,傳于李萬敎曰,只推。
兵曹口傳政事,親軍別營兵房單許熠。
李萬敎,以奎章閣言啓曰,明日,卽觀文閣冬孟朔大奉審日次,奉謨堂奉審日次,時·原任閣臣,依節目進詣擧行之意,敢啓。傳曰,知道。
又以弘文館言啓曰,副校理李承九差祭,上番闕直,事甚未安。應敎閔正植別兼春秋進,副應敎金炳秀,校理尹容善,副校理李在淳,新除授校理尹容植,竝卽牌招,推移入直,修撰金容元,副修撰徐廷厚,一體牌招察任,何如?傳曰,允。
又以承文院言啓曰,卽見盛京禮部咨文,則本年夏季統巡會哨緣由,具奏奉旨知照云矣。回咨按例撰出,付撥下送灣府,以爲入送之地,何如?傳曰,允。
又以承文院言啓曰,院吏文學官兪相好有頉,代幼學金炳浩差下,付軍職冠帶常仕,何如?傳曰,允。
上在景福宮。停常參·經筵。
藥房提調閔應植,副提調閔丙奭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
鄭夏源啓曰,明日常參·經筵,取稟。傳曰,停。
鄭夏源,以吏曹言啓曰,贈諡孝憲公尹敎成,贈諡忠貞公尹泰駿延諡,定行於今月十六日本第云矣,敢啓。傳曰,知道。
尹命植啓曰,臣命植,卒參判尹泰駿喪,致祭進去,下直之意,敢啓。傳曰,知道。
又啓曰,知義禁元世,同義禁李稷鉉,除拜後過三日不爲出肅,竝依定式推考警責,仍卽牌招察任,何如?傳曰,允。
李萬敎啓曰,假注書宋榮大,時無職名,令該曹,依例付軍職,冠帶常仕,何如?傳曰,允。
又啓曰,假注書韓永錫,有身病,勢難察任,今姑改差,何如?傳曰,允。
韓永錫改差,代以崔秉鎭爲假注書。
傳于鄭夏源曰,大臣·政府堂上引見。
以大司諫趙翼永,司諫李鳳奎,正言金禹用,執義李,掌令沈遠彬·韓兢烈,持平姜濬永·張斗植,牌不進,罷職傳旨,傳于李萬敎曰,只推。
傳于李萬敎曰,咨文誤下之中官沈周鉉,罷職。
李萬敎啓曰,行都承旨閔丙奭藥院進,左承旨朴周陽廚院進,右承旨鄭夏源內務府直,右副承旨尹命植致祭進,同副承旨尹吉求奉命在外,院中只有臣一人,伴直無人。右副承旨,卽爲牌招,何如?傳曰,允。
以右副承旨尹命植牌不進,罷職傳旨,傳于李萬敎曰,只推。
李萬敎,以議政府言啓曰,去年橫被慘禍人未及貤贈者,令廟堂,詳探稟處事,命下矣。前禁漏官朴永圭,贈工曹佐郞,令該曹口傳擧行,何如?傳曰,允。
又以奎章閣言啓曰,臣等進詣觀文閣,御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以弘文館言啓曰,上番闕直,事甚未安。應敎閔正植,校理尹容植別兼春秋進,副應敎金炳秀,校理尹容善,副校理李承九·李在淳,竝卽牌招,推移入直,何如?傳曰,允。
又以承文院言啓曰,院吏文學官金炳浩有頉,代幼學趙秉說差下,付軍職冠帶常仕,何如?傳曰,允。
義禁府啓目,加德僉使元榏原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
判敦寧金炳㴤疏曰,伏以臣蟄伏鄕廬,奄奄垂死,非惟臣不以恒人自居,人亦不以人事責之於臣,寘之度外者久矣。忽伏見邸報,以臣爲判敦寧府事者,臣感極涕零,繼以隕越矣。不圖綿綴之命,尙在於雨露竝育之中,崇顯之職,至及於殘疾疲癃之人,此臣所以偏感洪渥,繼切懍蹙也。臣之病實,淵燭已悉,而朝夕遷謝,轉益痼癈,半冷之骸,但未溘然而已。不敢以見狀之醜惡煩溷者,恐有傷於天地曰生之仁心,臣今已矣。辜負我殿下深恩厚澤,永無望酬效萬一。如能擔舁軀殼,復入脩門,一覲日月光華,此生所願畢而勢不可得矣。北望象魏,只增於邑,略綴短牘,敢瀆崇嚴。伏乞聖慈,亟遞臣見銜,以重公器,仍治臣逋慢,以肅朝綱焉。臣無任屛營祈懇之至,云云。答曰,省疏具悉。所請依施。
乙酉十月十五日午時,上御興福殿。大臣·政府堂上引見入侍時,右承旨鄭夏源,假注書宋榮大,事變假注書方夏鎭,記注官尹基周,別兼春秋金春熙,領議政沈舜澤,行戶曹判書沈履澤,吏曹判書金壽鉉,左參贊李玄翼,刑曹判書洪澈周,協辦內務府事李喬翼,禮曹判書閔應植,刑曹參判申桓,前營使李鍾健,禮曹參判趙秉世,後營使鄭洛鎔,協辦內務府事閔丙奭,修撰宋台憲,以次進伏訖。上曰,史官分左右。仍命大臣進前,舜澤進前奏曰,喜雪之餘,日候頗溫,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣度,何如?上曰,平順矣。舜澤曰,世子嬪氣度,何如?上曰,平順矣。仍敎曰,日前初雪,利於秋耕,爲來年豐登之兆,可謂瑞雪也。舜澤曰,誠然矣。上曰,次對爲之。舜澤曰,今日上下日夕所祈祝者,惟睿學之就將而已。雖以上聖生知之姿,必資學問成就,德性爲堯,權輿於是。且況人之爲學,必在於血氣未壯之前者,思慮專一於內,事物不接於外,故小學·大學之敎,在於十五以前。今東宮邸下,春秋將屆舞勺,聰明卓越,日勤程課,不宜間斷之時也。以我殿下止慈之聖念,慮妨寒暑之節宣,其間書筵,或作或輟,然以月則一日可惜,以日則一時可悶。伏願殿下,常常以此身敎而面命,勿使書筵,有寒曝之患,而至於愼簡宮僚,旣自宸斷,端亮正士,布列兩坊,苟使接時多,而不接時少,則不但陳諭啓沃之功而已,雖於折旋進退之際,其必有儀可象,不知之中,自然有裨補之益矣。區區愚忱,謹敢以獻,惟殿下,念哉。上曰,近日頻開書筵,而卿之所陳,如是懇摯,尤當勉之矣。出擧條舜澤曰,筵席上下醻酢,注書之所記注也。雖與史筆,體段不同,字句多有關係,規例本自謹嚴,而近日記注,全不成樣,錯漏舛謬,難備後考。濟濟新進之中,豈無善記言之才,而一以厭避,各爲能事,在院承旨,亦不檢察,堂后事安得不然?遂事雖不可追究,決不當一任其占便之習。此後假官,必另加選擇,勿許數改,筵說修正,如有錯漏,則每每請罪之意,申飭政院,何如?上曰,記言失實,良非細故,依所奏另飭,而筵說修納之時,承旨亦敢曰不知,這這照察,毋或錯漏,可也。出擧條舜澤曰,太廟·閟宮朔望獻官之以提調永定者,蓋自癸未爲始,而非舊章也。從事獨賢,不能無故,如値變通,輒煩酬應,殆有甚於該曹差祭之時,其爲惶悚,容有極哉?且位著濟濟,莫近日若,亦豈無享役之人,而事體苟且,莫甚於此。臣意則自該曹,依前隨品輪差恐好,故敢達矣。上曰,依所奏施行,可也。出擧條舜澤曰,莊陵,禮堂奉審,當行於今年,而關東旣經道伯迎送,穡事且失稔,民邑事力,在所當念。奉審退行於明年,似好矣。上曰,依爲之。出擧條舜澤曰,當五錢之行用,已有年所,而巿價日益刁騰,物情日益疑貳者,專由於方伯·守令之不奉朝令。葉錢之收,皆歸於私,當五之換,必輸於公,聽聞攸及,慨歎極矣。臣意則葉錢行用之道內,以葉錢上納,當五行用之道內,以當五上納,然後收捧一節,可以無礙,幻弄百弊,可以永杜。依年前筵奏申明擧行之意,措辭行會于八道·四都,何如?上曰,宜無貴賤於行用,安有公私之區別?依所奏關飭各該道,若有一向玩愒,施以贓汚之律,可也。出擧條仍敎曰,道臣·守令,輒以葉錢,歸之私橐,其弊已久,誠極可痛。須自廟堂,別般嚴飭,可也。舜澤曰,今日筵敎,若是截嚴,自廟堂另飭,則從玆以後,庶悛其習,實效可期也。仍奏曰,陞庠課試,每於十月內磨勘,而無端遷延,有違定式,斯速開場,斯速準試之意,申飭泮長,何如?上曰,無端遷拖,亦非遵式之意,另飭速勘,可也。出擧條舜澤曰,凡有上納衙門,毋論布木錢米,呈公文後該郞官,卽爲開坐捧上,勿使外邑吏隷,貽久留添債之弊,而如或無故不坐,至於入聞,該郞官論勘之意,申飭,何如?上曰,何不到卽收捧,以致曠日貽弊乎?竝與發送稽緩,一一照察論警之意,另飭各該衙門,可也。出擧條舜澤曰,內外衙門主事·委員·司事及各營蔭武軍司馬與文案,有除無遷,淹滯可悶。隨窠隨品,互相遷轉之意,分付兩銓,何如?上曰,依爲之。出擧條舜澤曰,卽見忠淸監司沈相薰狀啓,則以爲,安興鎭,在海門,隘口防守,不可疎忽,三南稅船之指護發送,尤係重務,而丙寅合附之後,養卒護船,自致解弛,不容不依舊變通,泰安府,以獨防營施行,安興更設僉使事,請令廟堂,稟處矣。或分於鎭,或合於營,蓋因時制宜者也。今此利病便否,若是纖悉,事當依狀請許施,而營鎭分合,實係大政,下詢登筵銓官·將臣處之,何如?上曰,銓官·將臣〈之〉意,何如?壽鉉曰,大臣所奏,允合事宜,臣無容更達矣。鍾健曰,大臣所奏,果切當矣。應植曰,大臣所奏之外,無容更達矣。洛鎔曰,大臣已爲詳陳矣。桓曰,大臣所奏,詳悉無餘矣。上曰,銓官·將臣之意如此,依所奏施行,可也。出擧條舜澤曰,安興鎭,旣復設矣。該鎭將履歷,依加德僉使例施行,使之擇擬事,分付銓曹,何如?上曰,依爲之。出擧條舜澤曰,平安中軍,今旣兼帶親軍西營兵房矣。體貌與前有異,資歷隨品不同,自今爲始,以防禦使以上擇擬事,分付該曹,何如?上曰,依爲之。出擧條舜澤曰,國子分館人沈觀燮·朴壽昌·李斗燮,芸閣分館人李紀鳳,公議稱屈,竝槐院調用,何如?上曰,依爲之。出擧條舜澤曰,前判尹李鳳儀,行護軍沈應澤,當爲追榮,而所后家無可施,依近例移贈其本生家,何如?上曰,依爲之。出擧條舜澤曰,行護軍南廷益,同知尹成鎭,協辦內務府事趙準永,前參判魚允中,竝政府堂上還差,知敦寧李世宰,大護軍趙秉鎬·朴瑄壽·鄭海崙·閔泳商·李淳翼,工曹判書尹宇善,大護軍趙康夏,竝政府堂上差下,行大護軍洪祐昌,京畿句管,尹宇善,關東句管差下,協辦內務府事李喬翼貢市堂上差下,何如?上曰,依爲之。出榻敎舜澤曰,臣至懇未準,特諭屢宣,恩禮屑越,分義惶懍。至今日含默在職,而律以古人去就,誠萬萬愧恧矣。永念民國艱虞,如此而曷嘗一言裨補,一事報效乎?聖上如天地父母,若諒此情實,庶惻然垂憐,其必有處臣者,敢此面陳。伏願亟賜處分焉。上曰,以批以諭,敷悉予衷者,不啻諄複,其必諒予之惓惓,何爲而又發此言也?顧今艱虞日棘,是豈卿言去之時乎?萬無以奉副。卿須深量,益勉匡濟之責焉。出擧條舜澤曰,面承聖諭,尤極惶恧,而臣所欲求去者,政爲其艱虞日棘故耳。今臣若有一分匡濟之才,則何敢若是屢達不已乎?上曰,臥閣論道,亦可以治之。卿何如是屢煩乎?雖日封十章,決難勉副,卿其諒予至意也。舜澤曰,縷縷聖敎,若是鄭重,轉益惶懍,靡所措躬。惟此不堪擔當之實,旣在鑑燭中,而區區祈望,非但爲臣之私而已。上曰,顧今民國事計,惟老成是倚是毗。此時此任,何可輕易遞免乎?從玆以後,更勿以此相煩,可也。舜澤曰,屢敎之下,不敢更爲張皇,而雖於他日,不待臣懇,遄蒙體諒,是所血祝也。上曰,袁世凱今又出來,而所帶之職,稍高於前日所帶之職也。舜澤曰,俄於閤外見之,而所帶三品職云矣。上曰,前次自北洋差送出來矣,今番則自北洋承軍機處命意而差送,則此是皇命也。舜澤曰,然矣。上曰,年前事,尙何言哉?政當今年此月,靜言思之,心尙憤惋,起念被禍之人,甚是惻然。舜澤曰,追惟往事,寢夢尙噩。天地間豈有如許之變乎?回危轉安,月日載回,憤惋之中,不勝欣忭矣。上曰,袁世凱之前功多矣。當者亦曰,十九日·二十三日入來云矣。舜澤曰,十九日,卽靖武祠致祭之日,而入來云,則當者似未及知之也。上曰,今年田稅大同之入來者,不爲不多,而嶺南舊未收,爲先入來後,合氷則似好矣。舜澤曰,嶺南船已發送者,聞爲五六十隻,而將屬親軍營,以爲支放。故分付親軍營,使其員役,專探於江華等地,尙無一船來泊云。日氣難料,氷合方屆,極爲憧憧矣。上命大臣就座。夏源曰,諸宰奏事。履澤曰,無所奏矣。夏源曰,玉堂所懷奏之。台憲曰,臣以庸愚之姿,倖竊科第,濫叨瀛銜,恩造如天,感悚無地,圖報之忱,不下於人,敢進一得之愚。顧今悠悠萬事,不暇枚陳,惟聖學最爲急先之務也。臣於向日入侍召對,伏覩我殿下講論旨義,酬酢如流,臣誠欽仰萬萬,更何加勉,而第伏念經以載治,天下之法,史以記治,天下之蹟,苟不經經而緯史,何以立大本乎?挽近法講久停,召對亦多間斷,未敢知燕濩淸閑之中,有何溫繹,而一曝十寒,亦不無區區過慮。伏願繼自今,召接臣隣,頻賜講對,古聖人修齊之規,歷代治平之術,考之經史,施諸政事,則成湯日新之德,高宗時敏之功,豈可專美於古?又況東宮邸下輔導成就之責,專在於殿下之躬率。惟殿下,惟日孜孜,益懋緝熙之工,以爲燕翼之謨,臣之日夜顒祝者也。上曰,所陳當留念矣。出擧條夏源曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上曰,史官就座。仍命大臣先退,又命退,諸臣以〈次〉退出。
上在景福宮。停常參·經筵。
李萬敎啓曰,明日常參·經筵,取稟。傳曰,停。
尹命植啓曰,臣命植,忠貞公尹泰駿祠版致祭進去,下直之意,敢啓。傳曰,知道。
李萬敎啓曰,假注書崔秉鎭,時無職名,令該曹,依例付軍職,冠帶常仕,何如?傳曰,允。
又啓曰,行都承旨閔丙奭,不爲仕進,左承旨朴周陽廚院進,右承旨鄭夏源內務府進,右副承旨尹命植致祭進,同副承旨尹吉求奉命在外,院中只有臣一人,伴直無人。右副承旨卽爲牌招,何如?傳曰,允。
傳曰,同副承旨許遞,前望單子入之。
承旨前望單子入之。金永悳落點。
以右副承旨尹命植牌不進,罷職傳旨,傳于李萬敎曰,只推。
吏曹,工曹佐郞單朴永奎,口傳贈職事,承傳。
李萬敎,以禮曹言啓曰,今十月十八日贈領議政閔台鎬小祥日,嬪宮望哭除服儀註,直爲書入嬪宮之意,敢啓。傳曰,知道。
又以禮曹言啓曰,昨年被禍中官柳載賢,極爲慘惻,遣中官致酹事,命下矣。今十月十八日祗受,而其家在於京畿楊州地云。祭文令藝文館撰出,祭物,令本道進排事,分付,何如?傳曰,允。
又以弘文館言啓曰,上番闕直,事甚未安。應敎閔正植,校理尹容植,別兼春秋進,副應敎金炳秀,校理尹容善,副校理李承九·李在淳,有身病,修撰金容元,副修撰李義悳·徐廷厚竝卽牌招,推移姑陞入直,何如?傳曰,允。
又以統理交涉通商事務衙門言啓曰,幼學朴世煥·玄映運,博文局主事加差下,令該曹,口傳下批,何如?傳曰,允。
又以親軍別營言啓曰,本營哨官龐友亮,以前任旌義縣監,尙在任所矣。領軍之職,久曠可悶,改差,何如?傳曰,允。
又以親軍別營言啓曰,本營騎士將趙羲昌,身病猝重,勢難察任,改差,何如?傳曰,允。
上在景福宮。停常參·經筵。
朴周陽啓曰,來二十一日,朝參日次矣,敢稟。傳曰,停。
又啓曰,明〈日〉常參·經筵,取稟。傳曰,停。
又啓曰,同副承旨尹命植,今日不爲仕進,卽爲牌招,何如?傳曰,允。
又啓曰,今二十三日,大殿·各殿宮還御周年稱慶陳賀頒敎文,當爲製進。藝文提學金永壽,待明朝牌招,使之製進,何如?傳曰,允。
以同副承旨尹命植牌不進,罷職傳旨,傳于李萬敎曰,只推。
以京畿監司朴齊寬狀啓,大阜鎭僉使趙存億,受任於設鎭之際,不煩民力,事皆就緖,其在激勸之義,合有褒賞之典,令該曹稟處事,傳于李萬敎曰,極爲嘉尙。許用防禦使履歷。
吏曹口傳政事,博文局主事二單,朴世煥·玄映運。
朴周陽,以議政府言啓曰,卽見廣州留守閔致序年分狀啓,則新舊災一百八結五負五束,特準劃,本府軍餉及各衙門今秋當捧各穀竝耗準捧,而災民紓力之力,依近例從便施行事,請令廟堂,稟旨分付矣。久暵而圭璧屢薦,長潦而穗穎卒痒,年形近歉,民事告悶,所請災摠,必有斟量,特許準劃,餉穀從長措處之意,分付,何如?傳曰,允。
又以議政府言啓曰,卽見水原留守李憲植年分狀啓,則新災三百三十三結二十一負二束,特令劃下,流來舊陳未及充,補之九十九結四十六負六束,期於査起盡充計料,而推奴徵債,限明秋防塞事,請令廟堂,稟旨分付矣。旱澇互乘,沿野俱病,縱非闔境之全歉,自有災摠之當俵,所請特爲準許,使之精實派給,推徵防塞依施,何如?傳曰,允。
又以議政府言啓曰,卽見黃海監司趙敬夏狀啓,則備陳綿農慘歉之狀,仍請親軍營砲保限折半代錢,兵曹及各衙門軍布,竝以純錢代捧事,令廟堂,稟旨分付矣。綿農之潦減風損,非不然,而第其晩候調適,亦有幾分所收,則此時軍需枵竭,不容不念。兵曹及各營納布,限五分一許代,各司純錢砲保,事體尤重,置之,何如?傳曰,允。
又以弘文館言啓曰,上番闕直,事甚未安。應敎閔正植,校理尹容植,別兼春秋進,副應敎金炳秀,校理尹容善,副校理李承九·李在淳,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎閔正植,校理尹容植,別兼春秋進,副應敎金炳秀,校理尹容善,副校理李承九·李在淳,有身病,修撰金容元,副修撰李義悳·徐廷厚,竝卽牌招,推移姑陞入直,何如?傳曰,允。
又以禮曹言啓曰,傳曰,東明王開國在乙酉,而又逢是年,豈可無表誠?況有兩聖朝已行之例,此亦予繼述之一事。崇靈殿,令道臣行祭,崇仁殿,一體致祭,祭文當親撰以下事,命下矣。吉日令日官韓應翼推擇,則來十一月初七日爲吉云。以此日擧行,而祭物進排及執事官差定等事,竝令本道擧行,祭文,定曹書吏齎持下送,何如?傳曰,允。
又以承文院言啓曰,院吏文學官趙秉說有頉,代幼學沈相鳳差下,付軍職冠帶常仕,何如?傳曰,允。
又以承文院言啓曰,院吏文學官沈相鳳有頉,代幼學金秉老差下,付軍職冠帶常仕,何如?傳曰,允。
上在景福宮。停常參·經筵。
朴周陽啓曰,明日常參·經筵,取稟。傳曰,停。
又啓曰,同副承旨尹命植,今日不爲仕進,卽爲牌招,何如?傳曰,允。
又啓曰,假注書宋榮大有身病,勢難察任,今姑改差,何如?傳曰,允。
宋榮大改差,代以朴宗玕爲假注書。
傳于朴周陽曰,頒敎文中,赦句添入。
朴周陽啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下竝宥。
又啓曰,頒敎文中赦句添入事,命下矣。藝文提學金永壽,旣在闕中,使之添入,何如?傳曰,允。
又啓曰,行都承旨閔丙奭藥院進,右承旨鄭夏源內務府進,左副承旨金永悳不爲仕進,右副承旨李萬敎式暇出去,同副承旨尹命植牌不進,院中只有臣一人,伴直無人。左副承旨,卽爲牌招,何如?傳曰,允。
以同副承旨尹命植牌不進,罷職傳旨,傳于金永悳曰,只推。
以司謁口傳下敎曰,各營使,依前例機器局摠辦例兼事,分付。
兵曹口傳政事,親軍別營騎士將單李命遠,親軍別營哨官單孟繼善。
朴周陽,以弘文館言啓曰,上番闕直,事甚未安。應敎閔正植,校理尹容植,別兼春秋進,副應敎金炳秀,校理尹容善,副校理李承九·李在淳,竝卽牌招,推移入直,何如?傳曰,允。
又以承文院言啓曰,院吏文學官金秉老有頉,代幼學金貞默差下,付軍職冠帶常仕,何如?傳曰,允。
金永悳,以義禁〈府〉言啓曰,卽接月令醫員田泰說手本,則以爲,時囚罪人元榏,素患疝積之症,處冷添劇,目下症形,實爲危劇云。罪人病勢如此,則一邊保放,一邊草記,載在法典矣。元榏姑爲保放之意,敢啓。傳曰,知道。
吏曹啓目,前府使金甲均名字,改以甲圭事,爲等如告狀,依例令藝文館給帖,何如?判付啓依允。
義禁府啓目,粘連向前元榏亦,杖治縱云其濫,徵督係是爲公是白乎矣,道啓指的,律例難貸,以此照律,何如?判付啓依允。
行兵曹判書金箕錫疏曰,伏以臣〈云云〉。答曰,省疏具悉。本兼諸務,何可竝解?卿其勿辭行公。
知敦寧李世宰疏曰,伏以臣姿本鹵下,性且疎闇,居官任職,百不猶人,究竟僨誤,不待人言而是臣自知之明也。果於去春待罪春卿之時,至陳試人失檢事,而莫掩昭昭之白,過籌啓寬厚,只請薄譴,聖度涵容,不加重典,臣惶懍震惕,直欲鑽地而不可得也。蓋伊時監試初試之人,有故未赴會者,循例題給者,合一百八十六名,其中遭艱與承重及父赴子避者,九十二名,其餘服制出帖虛實莫辨未及照檢者,九十四名矣。今於事過後,臣豈敢呶呶辨析,重傷事面也哉?苟使臣精白自持,實心對揚,則豈有淆濫之至此哉?一則臣罪也,二則臣罪也。撫躬自悼,退伏鄕廬,杜門席藁,自訟厥愆。乃者分揀特旨,忽下於夢想之外,繼降知敦寧除旨,有若微眚薄過之輕勘旋宥者然。是豈朝家覈實之政哉?記簪之恩,錫鞶之寵,臣非木石,豈不仰戴洪私?而惶恧之忱,愈久愈深。噫,黥劓之肉,不可以將息而有補,塵垢之銅,不可以拂拭而生明,左右參倚,承膺無路。玆敢冒入文字,仰瀆崇嚴。伏乞聖慈,俯垂鑑諒,亟賜遞改,仍治臣未勘之罪,以爲溺職者戒焉。臣無任屛營祈懇之至云云。答曰,省疏具悉。遂事何必如是爲引?卿其勿辭行公。
左副承旨金永悳疏曰,伏以臣年少歷淺,不堪民社之責,時適有事,自蹈瘝溺之罪,而聖度包容,薄竄旋收,此莫非天地生成曲費造化之澤。臣方仰而感戴,俯而惶蹙,只以謝榮置散,欲爲息補之萬一,匪意恩除,式月聯翩,今又以夙夜之銜,洊紆簪履之記,未知無狀賤末,何以得此隆眷也。噫,百里分憂,責任綦重,而臣不得對揚,三稅滋弊,蠢民胥動,而臣不能鎭壓。當場措處,未免輕遽,以致節目陵享,未得趁參,祀典所在,不敬爲大,以臣論臣,難逭當律。是豈暫經行遣,可蔽厥辜而止哉?特恕雖極寬大,私分轉益悚恧,玆敢短章自列,冒瀆崇嚴。伏乞聖上,亟遞臣職,仍勘臣未盡勘之律,上以重秩文之嚴,下以正官箴之失,則臣亦心安理得,萬萬無所憾矣。臣不勝伏地震越之至云云。答曰,省疏具悉。往事何必爲引?爾其勿辭察職。
副司果白奎洙疏曰,伏以臣跡係遐遠,職忝淸顯,厚叨天渥,蔑效埃報,撫躬循省,常懷兢惕。不自意月前,又除瀛館華銜,病未就列,特蒙恩遞,天地曲成之澤,得施於如臣卑賤之蹤,臣固當仰戴洪造,跧伏自在,而第有擧國物議之可以仰瀆者,玆敢冒陳蕘說,祈備荃聽焉。噫,壬午六月之變,昨年十月之亂,卽我東土亘萬古初有之事也。亂臣賊子,從古何限,而豈有如此類之凶且毒哉?幸賴皇天之默祐宗祊,弘濟艱難,轉危爲安,而其時諸臣之躬犯賊鋒,捐生殉國,白日無光,碧血含憤,莫非我列聖朝培養元氣之力,而諸臣之忠膽義肚,建天地而不悖,昭日月而無愧。苟非平日充養之有定,曷以辦得熊魚於倉卒間哉?我聖上撥亂之初,特施以節惠崇奬之典,神理人情,孰不感泣,而一區俎豆,祀儀尙稽,非但士林齎恨,誠爲朝家之欠典。竊不勝尋常慨然,而臣有一故例可以照行者。在昔英廟朝四忠祠之建諸江上,特給宗廟餘材,構成大聖人樹忠扶義之道,允爲百王之盛典,而在殿下繼述之志,尤豈非可法可行者乎?且當日諸臣之後先倂命,以身報國,卽天顔之所親覩,何必待士林之齊聲然後,乃可曰公議哉?嗚呼,星霜倏變,片片之腔血不磨,日月重回,凜凜之忠義如在。伏願殿下,淵然深思,特命有司,建祠屋于露梁江上諸忠祠之傍,俾忠魂義魄,庶有所依庇,則非但朝野有光,亦將有辭於隣國,其於勸忠之道,庶有裨補焉。臣無任祈懇屛營之至云云。答曰,省疏具悉。樹忠扶義,自是朝家之所當先,而至於建祠,有難遽議矣。
上在景福宮。停常參·經筵。
藥房都提調金弘集,提調閔應植,副提調閔丙奭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃〈殿〉氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
尹命植啓曰,明日常參·經筵,取稟。傳曰,停。
金永悳啓曰,右副承旨李萬敎,今日不爲仕進,卽爲牌招,何如?傳曰,允。
又啓曰,卒參判李祖淵喪,遣承旨致祭事,命下矣。何承旨進去乎?敢稟。傳曰,左副承旨進去。
又啓曰,忠貞公李祖淵祠版,遣承旨致祭事,命下矣。何承旨進去乎?敢稟。傳曰,左副承旨進去。
傳于金永悳曰,右營使閔泳翊,兵曹判書金箕錫相換。
傳于金永悳曰,兵曹判書閔泳翊授符,待下敎。
兵曹口傳政事,副護軍單尹吉求。
尹命植,以議政府言啓曰,大院君還次後,宜有稱謝之擧。今番節使使號,以謝恩兼冬至使爲稱,令該曹,更爲下批,方物照例磨鍊之意,分付該曹該院,何如?傳曰,允。
又以吏曹言啓曰,成均館直講李寅璧,假郞廳差下之意,敢啓。傳曰,知道。
又以弘文館言啓曰,上番闕直,事〈甚〉未安。應敎閔正植,校理尹容植,別兼春秋進,副應敎金炳秀,校理尹容善,副校理李承九·李在淳,有身病,修撰金容元,副修撰李義悳·徐廷厚,竝卽牌招,推移姑陞入直,何如?傳曰,允。
又以承文院言啓曰,院吏文學官金貞默有頉,代幼學李性熙差下,付軍職冠帶常仕,何如?傳曰,允。
金永悳,以親軍右營言啓曰,本營別抄哨官,只有二員,每於內外入番,替直無路。哨長李敦鎬·洪泰潤,加差哨官,使之察任,何如?傳曰,允。
吏曹啓目,前五衛將兪鎭煥名字,改以顯斗,司藝任憲鎬名字,改以憲奎,高靈郡守梁名字,改以事,爲等如告狀,依例令藝文館給帖,何如?判付啓依允。
義禁府啓目,粘連加德僉使元榏矣本府議啓內,杖治縱云其濫,徵督係是爲公是白乎矣,道啓指的,律例難貸。以此照律,罪杖一百收贖,告身盡行追奪,私罪奉敎依允爲旀,功減一等爲良如敎。
上在景福宮。停常參·經筵。
世子嬪宮誕日。大殿·大王大妃殿·王大妃殿·中宮殿,內務府·內閣·政院·玉堂口傳問安。答曰,知道。世子宮,內務府·內閣·政院·玉堂·春桂坊口傳問安。答曰,知道。世子嬪宮,內務府·內閣·政院·玉堂·春桂坊單子問安。答曰,知道。
尹命植啓曰,明日常參·經筵,取稟。傳曰,停。
金永悳啓曰,右副承旨李萬敎,今日不爲仕進,卽爲牌招,何如?傳曰,允。
傳于尹命植曰,政官牌招開政。
傳于尹命植曰,今日政兵批,亞堂依例爲之。
傳于尹命植曰,永平郡守柳東根,順天監牧官金鍾源相換。
以義禁府徒流案,傳于尹命植曰,李鳳九放。
傳于尹命植曰,鐵島僉使李鎰,薪島僉使趙鍾哲相換。
尹命植啓曰,卽者社稷署官員來言,今此稱慶陳賀告由祭神位版出安奉還時,提調一員當爲進參,而都提調沈舜澤,提調洪祐昌,俱有身病,不得進參云。提調卽爲牌招,何如?傳曰,允。
傳于尹命植曰,呈告弘文提學·同義禁許遞,今日政差出。
傳于尹命植曰,在外同敦寧·敦寧都正許遞,今日政差出。
傳于尹命植曰,今日政遷轉守令,勿拘常格,各別擇差。
傳于尹命植曰,長津府使之代,定平府使吳逸鎔除授。
傳于尹命植曰,呈告泮長許遞,今日政差出。
傳于尹命植曰,同訓鍊竝許遞,今日政差出。
尹命植,以吏曹言啓曰,繕工監假監役官吳養善·崔鶴鎭·吳恒謨,俱以身病呈狀乞遞,竝改差,何如?傳曰,允。
又以吏曹言啓曰,文義縣令李承祐呈狀內,矣身身病猝重,萬無還官之望云,罷黜,何如?傳曰,三陟府使相換。
又以吏曹言啓曰,文義縣令李承祐,三陟府使相換事,命下矣。三陟府使李秀永,以前任慶山縣令,方在解由未出中,何以爲之?敢稟。傳曰,勿拘。
又以吏曹言啓曰,豐德都護府使高永根戶奴呈狀內,矣上典親病猝重,萬無赴任之望云,改差,何如?傳曰,允。
又以吏曹言啓曰,長湍都護府使吳慶然戶奴呈狀內,萬無赴任之望云,改差,何如?傳曰,允。
又以吏曹言啓曰,靖陵參奉黃秉秀,以其身病呈狀乞遞,改差,何如?傳曰,允。
又以吏曹言啓曰,童蒙敎官李峻鎔,以其身病呈狀乞遞,改差,何如?傳曰,允。
尹命植,以弘文館言啓曰,上番闕直,事甚未安。應敎閔正植,校理尹容植,別兼春秋進,副應敎金炳秀,校理尹容善,副校理李承九·李在淳,竝卽牌招,推移入直,何如?傳曰,允。
又以承文院言啓曰,院吏文學官李性熙有頉代,幼學金孝永差下,付軍職,冠帶常仕,何如?傳曰,允。
傳于尹命植曰,有實故玉堂許遞,今日政差出。
尹命植,以兵曹言啓曰,宣傳官李容謙,兼司僕將鄭學淳,五衛將金弘圭·全孝舜·高永弼,忠翊衛將吳彦泳,昌德宮衛將安俊成·車載憲,俱以病難供職,呈狀乞遞,新除授慶尙監營中軍李承益,親病沈重,萬無登途赴任之望,呈狀乞遞矣。親病旣如此,則不可强令赴任,竝改差,何如?傳曰,允。
又以兵曹言啓曰,因大臣筵奏,平安監營中軍,以防禦以上擇擬事,命下矣。時任中軍金翼濟,以邊地除拜,則不可仍帶,改差,何如?傳曰,許用防禦使履歷,使之仍帶。
傳于尹命植曰,在外玉堂許遞,前望單子入之。
玉堂前望單子入〈之〉,副修撰兪鎭沃落點。
傳于尹命植曰,光陽縣監之代,新錄中擬入。
尹命植,以臣吏兵批兼進之意,敢啓。傳曰,知道。
有政。吏曹判書金壽鉉牌招不進,參判金九鉉牌招不進,參議趙秉弼進,同副承旨尹命植進。啓曰,判書金壽鉉,參判金九鉉,竝牌招不進,小臣獨政未安,何以爲之?敢稟。傳曰,只出緊任。
尹命植,以吏批言啓曰,定平府使吳逸鎔,長津府使除授事,命下矣。以前任咸安郡守,方在解由未出中,何以爲之?敢稟。傳曰,勿拘。
以李元祺爲修撰,尹成鎭爲同敦寧,金應律·鄭相鎬爲敦寧都正,金學洙爲禮曹參議,李容元爲大司成,李源命爲弘文提學,沈東臣爲同義禁,高永根爲長津府使,李奎聖爲定平府使,金卨鉉爲昌城府使,鄭選朝爲金溝縣令,李周弼爲石城縣監,閔泳壽爲光陽縣監,任龜鎬爲新昌縣監,安光默爲淸風府使。兼執義單李勛卿,兼甕津府使單朴珪熙。永平郡守柳東根,順天監牧官金鍾源,以上相換事,承傳。
兵批,行判書金箕錫病,參判李允用進,參議李東淵入直,參知李軒卿病,同副承旨尹命植進。以李奎顔·趙存禹·洪南周·李長會爲同訓鍊,李用淳爲宣傳官,鄭周永爲兼司僕將,李秉協·崔漢基·李世基爲五衛將,金益河爲忠翊將,金命鐄·金斗冕爲昌德將,魚秉玩爲別營哨官,朴珪熙爲黃海水使,朴準基爲慶尙中軍,朴馨彬爲安興僉使,金完植爲鳥嶺別將。守判府事加設單鄭海崙,同知單趙錫璧。上護軍金炳㴤,護軍魚允中·李承純·南廷龍·李道宰·玄殷泰,副護軍洪承穆·李宅應·李廷緖·李致浩·朴基煥·具奭祖·洪大爕·愼炳斗·李容謙·李承益·姜在能·權庸鎬·李龍根·崔榮祚·魯漢泰·任寅謨,副司果金容元·閔致章,副司正宋榮大·崔秉鎭,副司猛兪相好·金炳浩·趙秉說·沈相鳳·金秉老·金貞默·李愼熙,以上竝單付。鐵島僉使李鎰,薪島僉使趙鍾哲,以上相換事,承傳。及第姜在能,今加折衝加資事,承傳。兼泰安鎭兵馬僉節制使·湖西水軍防禦使單李範敍。
吏批,再政。以李秉文爲判敦寧,趙性鶴爲右通禮,金東玉·任寅模·李龍根爲假監役,宋明植爲禁府都事,金堯勛爲靖陵參奉,吳鼎善·東李培爲假監役,孫錫權爲禮賓主簿,崔景錫爲監察。假監役任寅模·李龍根,今超通政,朝官年八十,依法典加資。
兵批,再政。以李有善爲同知,白南鳳爲僉知,閔奭鎬爲訓鍊僉正。同知單崔漢基,僉知三單,李秉協·李世基·金益河。
吏批,三政。以韓應一爲掌樂主簿,鄭敬源爲監察,黃厚淵爲後營文案,安昌烈爲平市主簿,安鍾悳爲左營文案,洪祐龍爲咸平縣監,李載哲爲狼川縣監,李秉勳爲咸從府使,李應淳爲慈仁縣監,李直浩爲掌樂主簿,申㮋爲禁府都事,徐九淳爲禮賓主簿,申學休爲引儀,金敬圭爲平巿主簿,愼在範爲尙瑞主簿。前分監役崔榮祚,參奉權庸鎬,郞廳魯漢泰,以上今超通政,朝官年八十,依法典加資。吏曹假郞廳單李寅璧。文義縣令李承祐,三陟府〈使〉李秀永以上相換事,承傳。以李相翼爲刑曹正郞,金奉圭爲童蒙敎官,高昌周爲康陵參奉,李聖烈爲燕岐縣監。贈兵參鄭寅基,贈左參贊例兼,故兵使鄭煥宗,贈兵參例兼,知訓鍊鄭洛鎔兩代。贈吏議沈宜弼,贈吏參例兼,故承旨沈能稷,贈副學例兼,故學生沈益之,贈僕正,前工曹參判沈應澤本生三代追榮移施事,承傳。
兵批,三政。以李奎鉉爲別營哨官。同知單金命鐄。
四政。以李左用爲中樞經歷。同知單金斗冕。
五政。以尹龜善爲訓鍊判官。
六政。以韓仲涉爲訓鍊主簿。
七政。以李敎獜爲守門將。
尹命植,以門考法意,何等嚴重,而今日迎秋門放鑰已久,趁不下鑰,致勤下詢,事未前有,萬萬驚駭。當該門考注書,所當重勘,而本院請推之外,無他可施之罰,何以爲之?敢稟。傳曰,拿處。
以司謁口傳下敎曰,外邑箋文,自今爲始,依辛未定式製進事,分付。
尹命植,以慶尙監司南一祐狀啓,進獻物種,雖是各該邑封進,不審監封之罪,臣固難免,惶恐待罪事,傳于尹命植曰,勿待罪事,回諭。
尹命植,以議政府言啓曰,卽見京畿監司朴齊寬分等狀啓,則稍實名色,不爲擧論,坡州等十七邑鎭,置之尤甚,楊州等十九邑,置之之次,事目災一百結外,不足災八千十一結十七負五束,特許準劃,後錄諸條,竝請令廟堂稟處矣。其一,尤甚十六邑鎭,當捧還米三分二停退,之次十九邑當捧還米,折半停退,待明秋收捧,尤甚邑三分一條,之次邑折半條,竝與停還耗條而準數捧上事也。其一,大興·臨津·長山等餉穀,依已例全數捧留本邑,附近民之自願輸納者,依願許施,耗條竝以代錢輸送事也。其一,前禁·御兩營江都留餉米太及守·摠兩營壯抄牙兵等身米,依已例代錢收捧事也。其一,各衙門各宮房屯田,勿拘定摠,從實收稅事也。其一,推奴徵債,限明秋防塞事也。始也亢旱,旣播之種,未免焦枯,終焉霪霔,將穎之穗,多被沈墊。然而高低地之優劣不侔,早晩穀之得失各殊,所請災摠之至過八千,殊涉夥多。事目外限二千五百結劃下,使之均派。兩等分劑,自有斟量,與附錄諸條,而竝依施,何如?傳曰,允。
又以議政府言啓曰,卽見忠淸監司沈相薰災實分等狀啓,則忠州等二十八邑鎭,寘之尤甚,洪州等十五邑,寘之之次,丹陽等十二邑,寘之稍實,事目災二百結外,不足災九千六百九十五結二十六負四束,特許準劃,後錄諸條,竝請令廟堂稟旨分付矣。其一,洪州等十二邑鎭,各司所納箭竹,特許權減事也。其一,漁箭·鹽盆·船隻稅錢之乙酉秋·丙戌春等條,竝許限明秋停退事也。其一,軍保歲抄及各鎭編伍軍兵,歲末成冊,竝令退行事也。其一,尤甚邑限明秋勿定配所事也。其一,推奴徵債,限明秋防塞事也。恒雨之痒稼,旣甚於亢旱,沃衍之食實,或遜於斥鹵,三等分劑,必存量裁,依施。地部事目災外三千五百結加劃,卽令均俵,附錄諸條,俱係便民,竝依狀請許施。而箭竹尤甚邑折半,之次邑三分一,特爲蠲減,至若漁·鹽·船稅錢,浦民事力,亦所軫恤,依癸未年例,只以尤甚邑三分一,限明秋停退事,分付,何如?傳曰,允。
又以議政府言啓曰,頃因忠淸監司沈相薰狀啓,所請軍布,兵曹及各營五分一許代砲保,寘之之意,覆啓行會矣。卽見該道臣狀啓,則復陳綿農慘歉之狀,仍請道內各軍布及砲保之以木上納條,自今年十月至明年九月,竝以純錢代納事,更令廟堂稟旨分付矣。前啓許代,無非斟量,而亦援他省已施之例者也。道臣所陳,又此切至,民情攸關,合有曲軫。兵曹各營,特以三分一代納,砲保莫可擧議,依前行會擧行事,知委,何如?傳曰,允。
又以吏曹言啓曰,贈諡忠貞公李祖淵延諡,定行於今月二十二日京畿龍仁地本第云矣。敢啓。傳曰,知道。
又以承文院言啓曰,大院君還次後,謝恩一起,兼付於今番節使之意,已自議政府草記蒙允矣。兼付文書,詳見咨文,然後方可修正,而待陳奏使復命修正,則似有窘跲之慮矣。原咨先爲上送,亦多已例,使臣還渡江後,帶來咨文,罔夜上送之意,撥馬知委於使行所到處,何如?傳曰,允。
又以親軍別營言啓曰,本營左別將李應烈,身病猝重,勢難察任,改差,何如?傳曰,允。
又以親軍別營言啓曰,本營左別將,今當差出,而擬望之人乏少,外任竝擬,何如?傳曰,允。
又以親軍別營言啓曰,本營騎士將李承一,身病猝重,勢難察任,改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
又以義禁〈府〉言啓曰,本府徒流案中,咸鏡道洪原縣竄配罪人李鳳九名下,放字書下矣。李鳳九放送事,分付該道臣之意,敢啓。傳曰,知道。
上在景福宮。停常參·經筵。
尹命植啓曰,明日常參·經筵,取稟。傳曰,停。
吏曹,親軍右營使閔泳翊,今加資憲,行兵曹判書金箕錫相換事,承傳。
兵曹,親軍右營使閔泳翊,兵曹判書金箕錫,以上相換事,承傳。
內務府,親軍右營使單金箕錫。
尹命植啓曰,右營使閔泳翊,兵曹判書金箕錫相換事,命下矣。新除授親軍右營使金箕錫,當爲牌招,傳授虎符及傳令牌,而以兼察右營使旣佩矣。以前所受,使之仍佩,何如?傳曰,允。
尹命植啓曰,命召親納,例也,而前兵曹判書金箕錫,謂有身病,使其營校替納,事甚未安,推考,何如?傳曰,允。
禮曹,來十二月十九日行宗廟臘享大祭香祝親傳,取稟。奉敎敬依。
禮曹,來十二月十九日,行社稷臘享大祭香祝親傳,取稟。奉敎敬依。
禮曹,來十二月十九日行景慕宮臘享大祭香祝親傳,取稟。奉敎恭依。
傳于尹命植曰,政官牌招開政。
傳于尹命植曰,副司果李羲鳳,副正字李南珪,竝校理除授,副司果李舜範·姜日馨,竝副校理除授,副司果尹英秀·趙鎭卨,竝修撰除授,奉常直長柳南植,副司果李敏奎,竝副修撰除授。
吏曹,校理二單,李羲鳳·李南珪,副校理二單,李舜範·姜日馨,修撰二單,尹英秀·趙鎭卨,副修撰二單,柳南植·李敏奎,已上除授事,承傳。
以假注書崔秉鎭拿處傳旨,傳于尹命植曰,特爲分揀。
傳于尹命植曰,仕滿慶基殿參奉,禮賓參奉,今日政差出。
傳于尹命植曰,在外都正許遞,今日政差出。
傳于尹命植曰,知經筵竝許遞,今日政差出。
尹命植啓曰,社稷署提調洪祐昌牌不進推考傳旨,今方捧入,而神位版出安奉還時,當爲進參,如是違牌,事甚未安。更爲牌招,何如?傳曰,許遞,今日政差出。
又啓曰,玉堂上下番俱空,應敎閔正植別兼春秋進,副應敎金炳秀,新除授校理李羲鳳·李南珪,副校理李舜範·姜日馨,修撰尹英秀·趙鎭卨,副修撰柳南植·李敏圭,竝卽牌招,推移入直,何如?傳曰,允。
又啓曰,行都承旨閔丙奭,右承旨鄭夏源內務府進,左承旨朴周陽式暇,左副承旨金永悳奉命在外,右副承旨李萬敎不爲仕進,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
尹命植,以吏曹言啓曰,繕工監假監役官金東玉·吳鼎善·李東培,俱以身病,呈狀乞遞,竝改差,何如?傳曰,允。
又以吏批言啓曰,密陽都護府使金奎升,身病猝重,萬無還官之望云,其身病旣如是,則有難强令赴任,罷黜,何如?傳〈曰〉,扶安縣監李源祥相換。
又以吏曹言啓曰,康陵參奉高昌周,以其身病呈狀乞遞,改差,何如?傳曰,允。
又以吏曹言啓曰,靖陵參奉金堯勛,以其身病呈狀乞遞,改差,何如?傳曰,允。
尹命植啓曰,臣吏兵批兼進之意,敢啓。傳曰,知道。
有政。吏批,判書金壽鉉進,參判金九鉉,參議趙秉弼,竝牌招不進,同副承旨尹命植進。以洪鍾雲爲社稷提調,趙康夏·李淳翼·韓敬源爲知經筵,張復模爲敦寧都正,閔恒植爲氷庫別提,朴炯壽爲禁府都事,金永寔·李東七·崔錫奎爲假監役,吳得善爲靖陵參奉,金基鳳爲康陵參奉,金箕益爲禮賓參奉,崔俊植爲慶基殿參奉,徐完淳爲鎭川縣監,金在珣爲慈仁縣監。
兵批,行判書金箕錫病,參判李允用進,參議李東淵入直,參知李軒卿,同副承旨尹命植進。副護軍金應律·鄭相鎬·劉龍孫·金穩根,副司直尹容善·李承九·李在淳,副司果宋台憲·李元祺·李羲悳·徐廷厚·洪祐正·李·梁柱謙·任有準·鄭光浩·李敏奎·韓用悳·李敎奭·李寅石·李夏爕。
吏批,再政。以李宗奎爲假監役。前參奉張璧樞,假監役李東七,以上今超通政,朝官年八十加資。西學訓導單李基爕。牙山縣監朴台榮,今超通政,加資事,承傳。水原中軍梁柱顯,今加嘉善,前縣監林琦相前虞候尹斗植·尹一成,今加通政,加資事,承傳。
以右副承旨李萬敎牌不進罷職傳旨,傳于尹命植曰,只推。
以吏曹參議趙秉弼牌不進罷職傳旨,傳曰,只推。
兵曹口傳政事,親軍別營別將單具然相,騎士將單朴鄷赫。
兵曹口傳政事,親軍右營哨官二單,洪泰潤·李敦鎬。
尹命植,以禮曹言啓曰,今十月二十三日大殿各殿宮還御周稱年慶陳賀時,大王大妃殿·王大妃殿,殿下親上致詞箋文表裏儀註,直爲書入大王大妃殿·王大妃殿,而王世子賀各殿儀註及百官賀各殿儀註,直爲書入各殿之意,敢啓。傳曰,知道。
又以承文院言啓曰,院吏文學官金孝永有頉代,幼學鄭海七差下,付軍職,冠帶常仕,何如?傳曰,允。
吏曹啓目粘連,觀此全羅左道暗行御史李萬敎書啓,則綾州前牧使金益成段,繡啓旣請令攸司稟處,更無可論是白遣。樂安前前郡守李肯漢段,壬午條舊稅米,京江船主,任其載運,逋爲一百五石,冤徵衆讟,不可以已遞而勿問是如是白乎旀,興陽前縣監李建晳段,浦運裝載,不擇船主,不無再徵,不可以已遞而勿論是如是白乎旀,康津前縣監鄭學淳段,稅船裝發,虛實相蒙,任窠差出,謗讟居多,不可以已遞而勿問是如爲白有臥乎所,上項前任三邑守令,竝只從重推考爲白乎旀。光州前牧使宋綺老段,漂戶還集,火賊盡剿,宮結釐奸,公廨捐助,績爲左最是如是白乎旀。玉果縣監李萬翼段,淸儉之業,仁惠之政,詞訟庭無呼冤之民,賑恤戶頌結構之澤,不特玉果民頌此氷櫱操是如是白乎旀。玉果前縣監閔泳肅段,四載治理,三政俱擧,聽訟如衡,察奸如鑑,擧懷前有召父,咸頌第一尹翁,去後之思,不啻在時之名是如爲白有臥乎所,上項前後三邑守令,竝只陞敍調用之典爲白乎旀。長興府使兪致喜段,革里徵之錢,臥濟貢之米,時價減捧,廩剩劃下,合施褒賞之典是如是白乎旀,南原前府使洪冕周段,漂戶之千金損賑,頹堞之一新改築是如是白乎旀,淳昌前前郡守洪岐周段,鞭朴不煩,賦趁當月之期,朱墨多暇,牒無半日之滯是如是白乎旀,龍潭縣令鄭漢奎段,新延盤纏之五百金替當,窮蔀損賑之一千兩劃下是如是白乎旀,龍潭前前縣監金炳怡段,社還耗三百餘兩,夏還耗二百餘兩之不捧於民,沒數捐當,苟利於民,不有其躬是如是白乎旀,光陽縣監李秉勳段,統耗穀一百五十餘石之防納,衙祿結六百四十餘兩之減捧是如是白乎旀,雲峯前縣監閔泳綺段,八百石稅納結,民蒙減穀之惠,六千金廩退,窮部有紓力之方是如爲白有臥乎所,上項前後七邑守令,竝只兒馬賜給之典。監司尹榮信,沿路忠淸監司沈相薰,水原留守李憲稙段,繡啓論列,俱甚推奬是白乎矣,道臣·守臣體重,今姑勿論爲白乎旀,前監司金聲根段,繡啓臚列,若是狼藉是白乎則,道臣體重,自臣曹不敢循例論斷,令廟堂稟處爲白乎旀,其餘本道守令·察訪及沿路守令·察訪等段,績乏優異,疪無顯著,竝只寘之爲白乎旀,其外閫帥·中軍·虞候·邊將·監牧官等乙良,令兵曹稟處敎是白乎旀,奏御文字,何等愼審,而興陽前縣監李建晳之建字,誤書以根字,當該御史推考,何如?判付。啓,依允。
義禁府啓目粘連,建春門守門將李起周,兵曹員外郞申栢等,矣本府議啓內,禁門鎖鑰,何等重大,而不能審愼,以致錯誤,法律莫嚴,當勘焉逭?竝只以此照律,罪各杖一百收贖,告身盡行追奪,發邊遠充軍,竝只私罪。啓,不無斟量者存,竝特爲分揀放送。
尹命植,以刑曹言啓曰,罪人朴浩植定配草記,傳曰,特爲分揀放送事,批下矣。謹依批旨,罪人朴浩植,卽爲放送之意,敢啓。傳曰,知道。
副司果金中植疏曰,伏以臣父益成,歷典五邑,皆有實蹟,道剡繡褒,屢次登聞。今此全羅左道暗行御史臣李萬敎書啓,臚列構誣特甚,故臣不勝抑鬱,因古今人已行之例,日昨乃敢詣闕,擊鼓鳴冤,冀欲天聽,以伸父冤矣。不意爲中所格,還送原情,九門深嚴,區區冤抑之私,無地可訴,故又敢冒萬死仰聞,伏乞垂察焉。蓋臣父昨秋到任綾州,則局弊民困,各項上納,無不愆滯之中,癸未條田稅米太,前官時皆以代錢收捧,未及上納,適値遞等。厥錢三萬餘兩,或換置京中,或散在商賈,或挪移官屬,皆爲逋藪,自巡營上使,該吏輩杖囚屢月,猶無一分所捧,而臣父到卽按簿査覈,條條區別,自秋至冬,極力收刷,準數出給於富商秋仁豐爲名漢,因爲船主,使之貿米,待解氷上納計矣。繡衣適到,捉囚秋仁豐,欲徵米價剩錢四千餘兩,則秋漢請囑得放,而這間浮費夥然,妄生破東補西之計。及到裝稅之時,不踐前約,討索加添米幾百石,而不肯任載,必欲臨時狼狽。故捉入官庭,據理責之,則聽若不聞,環顧官屬,大言繡衣不日出道,則吾之所捧條,自當一一推尋,汝矣官屬,不知幾人當死云云。渠之所捧條云者,平日與官屬私授之債及加添米也。其不肯任載者,實非不肯,只欲乘時捧債,以充繡衣處浮費之計,而居數日,繡衣果出道,官屬皆爲魚肉,至於封罷,而所謂米價剩錢四千餘兩,初欲準捧聽囑,而捧千餘兩而止,官屬處年久私債,皆謂癸未稅錢,一一徵給,竝與今年稅穀,定限給送矣。畢竟秋漢,乾沒今年稅穀幾百石,而逃躱,則其家屬居在和順縣,而寘之不問,上納欠逋,則還責本邑,凡此前後擧措,雖曰不受請囑,不有顔私,而形跡自露矣。蓋以昨春穀價,比諸昨秋,每石五六兩剩出,不待繡査後知之,而但船漢無大利,則必欠縮元納,故準給本價,實爲無弊上納也。以今年上納欠縮觀之,則繡衣査徵之害,推可知也。至若繡衣所謂言妄體虧者,臣父今雖年邁,尙無老妄,屢經列邑之餘,豈不知體例?所謂歷典法規,執抝爲欠者,今按綾州事,安知他邑治規?所謂過斂文簿奸僞莫察者,不言所斂之名目,不指何奸之莫察,但曰過斂莫察,何其聲罪之糊塗?所謂報辭之橫䝂者,只是擧實論報,則有何橫䝂也?旣有橫豎,則何不論題於本狀,今乃添入於罪案?所謂帳籍修正而衆讟喧騰者,本邑烟役,皆以籍戶排斂,吏民互奸,加減不均,弊到劇處,均籍之訴,逐日還至。故另査漏戶,通同入籍,縮籍自玆充數,烟役比前頓減,一邑稱平,安有衆讟?所謂梁斗煥之酷杖致斃者,官庭許多推閱之中,梁哥之受笞,已屬過境,而不聞其死矣。封罷後聞之,則繡衣多日推贓,終無所得,方且吹毛覓疵之際,和順居柳鳳輝,以梁斗煥受杖致死之說獻謟,則繡衣如得奇貨,卽使柳也致款於死者之子,從而責之曰,爾父爲前官杖斃,爲子之道,不欲報讐乎?汝若來呈原情,則吾當從中周旋云。其子聞言呈狀,繡衣各別施威,捉入座首及刑吏與執狀使令而嚴問曰,汝之前官,以何等酷刑,殺無罪之人乎?座首以未曾參見,納招受刑,昏倒而出,刑吏逃不就捉,使令從實直告曰,正月某日梁民以面任,公錢挪移,報給於逃吏私債之故,捉致決笞,使之徵納,則梁民推諉逃吏,發惡而不納。故自官必欲使之知罪自服,一笞二笞,至於三十一度而放送矣。梁民歸家多日,因時疾致死,卽爲葬埋,決笞三十,初非濫杖,因病致死,自有看證,而乃以已埋之屍,欲成斷案,是何心腸?所謂具本一之阿私掩逋者,此吏以癸未條田稅上納次,前官時換錢上京,其後營邑推捉甚嚴,則仍不下來,在逃之吏,何以阿私?所謂成斗學之擅放者,空官時自南平縣移囚,卽爲失囚,故還官後以擧行疎忽論報,無頉受題,則是何擅放?所謂癸未田稅條二千九百兩,竝歸私橐者,二千兩則因繡衣指揮,代納丙子條上納次,換置京中,報狀於繡衣,受題辭明白自在,九百兩則非但邑簿自在,收刷色朱大甲處兼官之査實記,無一差錯,則二千兩之報題,彼寧或忘之,九百兩之査記,兼官亦有未信乎?今此二千九百兩,本非公錢,又非民斂,只是前官所捧米價剩錢,則雖眞歸私橐,未必爲贓,況無一毫所犯?所謂民庫補結米剩條一千一百九十二兩九戔八分者,卽判下官況也。他邑則每結三斗式,與大同同捧,自官廳排朔,此邑則作還,自還倉排納各庫,而吏奸滋甚,故今年爲始,付之民庫,名之曰補結米,寔爲捄弊之道。而隨結多寡,米有加減,今此剩條,適有漏結之推入,故亦比前有剩,斷斷是由來之官況也。所謂民庫自抵蕩殘者,本邑民庫用下劇煩,歲入漸縮,當初磨鍊外,每年春秋加斂,多至一萬三四千兩,民弊到劇,故査櫛前後文簿,減削許多濫冒,只存當初磨鍊,永革春秋加斂。而一年經用自足,方成節目,未及行會,處至罷歸,非但知事者莫不嗟惜,繡衣亦嘗見之而稱善,惟官屬之濫下爲食者,回嚬作笑。凡此數件事,果爲正供稽滯,民庫蕩殘之由乎?大抵繡衣,偏惑秋仁豐輩毁言,徑先封庫,而多日推贓,終無所得,則至於使其從人來言,誤聽奸細之說,以至此境,兩家不幸,悔之莫及云云。彼亦自知其妄率,而旣爲封罷,則不得不成案,故以其自題之錢·判下之米,指以爲贓,陷人於不測,胡至此極乎?臣父年迫七旬,素抱貞疾,奄奄若不保朝夕,而且將行譴,難免道路顚沛。人子情理,設有眞贓,猶以身代,乞免其父,況以臣父之無瑕,橫遭此境,安得不呼天而鳴冤哉?伏乞聖明,哀憐垂察,將臣所奏,特爲道査臣言,若有一毫相左,則臣當代父,甘受當律,更無餘憾。臣無任至冤懇迫之私云云。答〈曰〉,省疏具悉。疏辭許令道臣詳査以聞。
上在景福宮。停常參·經筵。
尹命植啓曰,明日常參·經筵,取稟。傳曰,停。
又啓曰,行大司成李容元,除拜後過三日不爲出肅,依定式推考警責,仍卽牌招察任,何如?傳曰,允。
傳于尹命植曰,傳香承旨馳詣社稷·宗廟·永寧殿·景慕宮,奉審摘奸以來。
尹命植啓曰,卽者社稷署官員來言,今此稱慶陳賀告由祭神位版出安奉還時,提調一員當爲進參,而都提調沈舜澤,提調洪鍾雲,俱有身病,不得進參云,提調卽爲牌招,何如?傳曰,允。
傳于尹命植曰,京兆堂上竝許遞,前望單子入之。
京兆堂上前望單子入之,判尹閔泳翊,添書落點,左尹趙定熙,右尹安鼎玉落點。
傳于尹命植曰,兵曹判書有闕之代,協辦內務府事金永壽除授。
尹命植啓曰,新除授兵曹判書金永壽,卽爲牌招,傳授命召,何如?傳曰,允。
吏曹,兵曹判書金永壽除授事,承傳。
傳于尹命植曰,兼輔德有闕之代,前望單子入之。
兼輔德前望單子入之,鄭夏源落點。
傳于尹命植曰,淸安縣監閔致憲,副修撰除授。
吏曹,副修撰單閔致憲,除授事,承傳。
尹命植啓曰,社稷提調洪鍾雲牌不進推考傳旨,今方捧入,而神位版出安奉還時,當爲進參,如是違牌,事甚未安。更爲牌招,何如?傳曰,許遞,前望單子入之。
社稷提調前望單子入之,趙秉鎬添書落點。
傳于尹命植曰,當該承旨從重推考。
傳于尹命植曰,左副承旨·右副承旨竝許遞,前望單子入之。
承旨前望單子入之,金炳翊·申獻求落點。
傳于尹命植曰,明日出宮門路,以思政門爲之。
尹命植,以議政府言啓曰,北道先運襦衣一千一百八十八領,照數捧上,稱量看品後,仍爲監封,逢授於齎去禁軍處,沿道輸運及本道頒給等節,依已例,措辭關飭之意,敢啓。傳曰,知道。
又以議政府言啓曰,卽見黃海監司趙敬夏狀啓,則公都會,當爲設行,而道內農形,未免判歉,依已例待明秋合設事,請令廟堂稟旨分付矣。穡事失稔,貽弊可念,依狀請退行,何如?傳曰,允。
又以議政府言啓曰,卽見黃海監司趙敬夏,水使閔致卨狀啓,以爲長淵府白翎鎭漂到大國人七名問情,則俱是山東省登州府福山縣人之逢風漂到者,而彼願從水路還歸,其物件中自願帶去者,使之帶去,破船材,彼人所見處燒火,恐合事宜,請令廟堂稟旨分付矣。漂人之水陸間依願許施,自是例也,況有同國可騎之船,使之斯速還送,船材之燒火,衣袴之製給,糧饌之備助,照例施行,待發送狀聞,竝與二人先歸之由,令槐院撰咨入送,何如?傳曰,允。
又以漢城府言啓曰,因民訴以債訟事,捉囚李景汝,將欲査實之際,雇馬廳洞居李班秉三,招致擧行該吏,捉囚之李景汝,卽爲放送之意,私門結縛,無數亂打,至於重傷,法綱所在,萬萬駭然。李班秉三之罪狀,移送秋曹,照律勘處,何如?傳曰,允。
又以侍講院言啓曰,新除授兼輔德鄭夏源,事當牌招,而時値夜深,待明朝牌招,何如?傳曰,允。
又以侍講院言啓曰,卽接翊衛司所報,則今二十三日陳賀,王世子行禮敎是時,本司當爲全數陪衛,而左衛率徐完淳,移拜鎭川縣監,無以備員云,何以爲之乎?敢稟。傳曰,令該曹口傳差出。
兵曹口傳政事,以李寅承爲左衛率。
尹命植,以弘文館言啓曰,副修撰李敏奎,時在京畿砥平地,經筵入番事緊,請斯速乘馹上來事,下諭。傳曰,許遞。
又以承文院言啓曰,院吏文學官鄭海七有頉代,幼學朴齊賢差下,付軍職,冠帶常仕,何如?傳曰,允。
義禁府啓目粘連,罪人朴奎浩亦,謹依判付,發問目嚴刑究問是白乎矣,通文着名,雖已自首,民擾一款,終不直陳,尤極駭惋。待栲限,加刑得情,何如?啓,除刑推議處爲良如敎。
行都承旨閔丙奭疏曰,伏以臣聞程能器使,聖王所以磨礪也,揆分量入,人臣所以辭受也。一或濫授而冒據,則治道之汚隆係焉,物評之涇渭判焉。臣於前月,陳章仰臚,寔爲其本兼諸職,萬萬非寢夢髣髴者矣。恩諒只及銓銜,而侍講之職則又自如也。臣徒懷嚴畏,瀆撓是懼,弁冒淟涊,今焉月餘日矣,而求解一念,未嘗食息而有間也。況我東宮邸下,德儀日就,書筵頻開,裨補睿學,薰陶涵滀,亶在於宮僚之朝夕登對,左右輔導,此政賈生所謂選天下端士,以衛翼之,以之見正事聞正言行正道者也。顧今山林宿德,鴻碩雋英,磊犖相望,而臣是何人,乃敢廁此,不思所以公私耦幸之道也哉?短牘罄暴,仰徹崇聽。伏乞聖慈,特垂體下之仁,俯察由中之懇,將臣兼輔德與知申職名,亟許鐫改,曲遂生成,不勝大願焉。臣無任屛營祈懇之至云云。答曰,省疏具悉。所辭諸務,何可竝解?兼輔德之任,依施。
同敦寧尹成鎭疏曰,伏以臣缺。答曰,省疏具悉。所請依施。
上在景福宮。停常參·經筵。
還內後,藥房·內務府·內閣·政院·玉堂問安。答曰,知道。
世子宮還內後,藥房·內務府·內閣·政院·玉堂·春坊口傳問安。答曰,知道。
陳賀後,大殿·大王大妃殿·王大妃殿·中宮殿,內務府·內閣·政院·玉堂口傳問安。答曰,知道。世子宮·世子嬪宮,內務府·內閣·政院·玉堂·春坊口傳問安。答曰,知道。
朴周陽啓曰,明日常參·經筵,取稟。傳曰,停。
閔丙奭啓曰,新除授行左承旨金炳翊,行右承旨申獻求,竝卽牌招,何如?傳曰,允。
鄭夏源,以吏曹言啓曰,在前頒赦時,有別歲抄書入之例,今番則何以爲之?敢稟。傳曰,書入。
又以吏曹言啓曰,別歲抄書入事,命下矣。勿揀赦前,居中·居下,一體書入乎?敢稟。傳曰,一體書入。
朴周陽啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
傳于閔丙奭曰,侍衛軍兵毛具,從便爲之。
傳于朴周陽曰,今二十七日館學儒生應製,通方外爲之,試紙用大好紙,景武臺親臨磨鍊。
傳于朴周陽曰,親上致詞·箋文·表裏及陳賀時,禮房承旨·對擧承旨·宣敎官·宣箋官·禮貌官·兼輔德·對擧輔德·兼輔德·相禮,竝加資。
傳于朴周陽曰,座堂受賀時,禮貌官·兼輔德·相禮,竝加資。
傳于朴周陽曰,行上護軍李鎬俊,督辦交涉通商事務金允植,忠淸監司沈相薰,竝加資。
傳于朴周陽曰,大護軍鄭順朝,副護軍鄭漢朝·金德圭,竝百官加親授。
傳于鄭夏源曰,中官金圭復·黃允明,竝加資,資窮,令內府調用,金應鉉·金弘錫·金漢宗,竝加資。
傳于鄭夏源曰,中官孔在衡·李存謙,世子宮中官朴奎鉉·金錫勳,竝百官加親授。
傳于朴周陽曰,親上致詞·箋文·表裏及陳賀時,各差備以下,別單書入。
傳于朴周陽曰,座堂受賀時,各差備以下,別單書入。
傳于鄭夏源曰,前敎官李範升,六品職待窠首先擬入。
傳于鄭夏源曰,天安郡守金斗煥,外職陞敍,曲圜局委員安用鎬,司果方漢七,竝守令待窠,首先擬入。
傳于鄭夏源曰,前宣傳官趙應顯·李相翼,竝守令待窠,首先擬入。
傳于鄭夏源曰,護軍李翊奇,加資。
傳于鄭夏源曰,今番賞典中,一人雖兼數事,毋得疊授。
鄭夏源啓曰,吏曹郞廳來言,百官加下批政事,取稟。傳曰,當日爲之。
傳于鄭夏源曰,判義禁外,金吾堂上竝許遞,今日政差出。
傳于鄭夏源曰,工曹堂上竝許遞,今日政差出。
傳曰,在外敦寧都正許遞,今日政差出。
傳曰,兵曹參議·參知竝許遞,今日政差出。
傳于金炳翊曰,輕囚放釋。
兵曹口傳政事,親軍左營領官單沈宜稷。
鄭夏源,以吏曹言啓曰,密陽都護府使金奎升,扶安縣監李源祥相換事,命下矣。密陽都護府使金奎升,以前任永川郡守,方在解由未出中,扶安縣監李源祥,以前任唐津縣監,方在解〈由〉未出中,何以爲之?敢稟。傳曰,勿拘。
又以吏曹言啓曰,新除授昌城都護府使金卨鉉戶奴呈狀內,矣上典身病猝重,萬無赴任之路云,改差,何如?傳曰,允。許用履歷。
又以吏曹言啓曰,康陵參奉金基衡,繕工監假監役官金永寔·崔錫圭·李宗圭,東學敎授鄭履源,俱以身病呈狀乞遞,竝改差,何如?傳曰,允。參奉金基衡陞六。
朴周陽,以弘文館言啓曰,新除授副修撰閔致憲,時在忠淸道淸安縣任所,經筵入番事緊,請斯速乘馹上來事,下諭。傳曰,許遞。
又以尙衣院提調意啓曰,僉正鄭基泰呈辭在外,主簿李容夏在外未肅拜,主簿宋憲祖合三呈辭,別提未差。所重之地,曠直可悶,未差人令該曹差出,未肅拜人他司相換,何如?傳曰,允。
又以承文院言啓曰,院吏文學官朴齊賢有頉代,幼學朴衡鎬差下,付軍職,冠帶常仕,何如?傳曰,允。
金炳翊,以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
乙酉十月二十三日巽時,上詣勤政殿。大王大妃殿·王大妃殿親上致詞·箋文·表裏,頒敎陳賀入侍時,行都承旨閔丙奭,行左承旨金炳翊,行右承旨申獻求,左副承旨朴周陽,右副承旨鄭夏源,同副承旨尹命植,記事官宋世鉉,假注書朴宗玕,別兼春秋李茂魯·閔宗植,直提學尹用求·閔泳煥,檢校直閣金文鉉·朴鳳彬·李範晉,直閣沈相瓚,檢校待敎趙東冕·金用圭·金弼洙·鄭寅昇,待敎閔丙肅,以次侍立。時至,通禮跪啓請外辦,上具遠遊冠·絳紗袍,乘輿出思政門。藥房提調閔應植,副提學閔丙奭進前問候訖。仍詣勤政殿月臺。通禮跪啓請降輿,上降輿。通禮跪啓請執圭,上執圭,詣版位北向立。丙奭請出標信開作門,宗親·文武百官入就位。丙奭進前奏曰,對擧承旨,以何承旨擧行乎?上曰,右承旨爲之。通禮跪啓請四拜,上行四拜禮,宗親·文武百官皆行四拜禮·通禮跪啓請跪搢圭,上跪搢圭。承文院都提調捧致詞·箋文函,濟用監提調捧表裏函,以次跪授周陽·獻求。周陽·獻求以次跪進,上受之,以授周陽·獻求。周陽·獻求跪受置於案。通禮跪啓請執圭,上執圭。通禮導上詣祗送位。周陽·獻求捧致詞·箋文·表裏函,安於龍亭,由正路出。上鞠躬祗送訖。通禮跪啓請釋圭,上釋圭,入小次。少頃,通禮跪啓請出次,上出次。通禮跪啓請報圭,上執圭詣版位。通禮跪啓請跪,上跪。周陽·獻求復命訖。通禮跪啓請四拜,上行四拜禮,宗親·文武百官皆行四拜禮。上釋圭,入幕次。陳賀時至,通禮跪啓請出次,上出次,陞座。通禮跪啓請執圭,上執圭。贊儀唱四拜,宗親·文武百官行四拜禮。代致詞官進讀致詞訖。贊儀唱四拜,宗親·文武百官行四拜禮。贊儀唱跪,宗親·文武百官跪。周陽跪啓傳敎,由東偏門出,以敎文授宣敎官,閔正植讀宣訖。贊儀唱四拜,宗親·文武百官行四拜禮。贊儀唱跪搢笏三叩頭,宗親·文武百官跪搢笏三叩頭。贊儀唱山呼,宗親·文武百官,拱手加額曰,千歲。贊儀唱山呼,宗親·文武百官拱手加額曰,千歲。贊儀唱再山呼,宗親·文武百官拱手加額曰,千千歲。贊儀唱出笏四拜,宗親·文武百官行四拜禮。贊儀唱跪,宗親·文武百官跪。宣箋目官讀奏箋目,宣箋官讀奏箋文訖。典儀跪啓禮物函,請付攸司。通禮跪啓禮畢。領議政沈舜澤,判中樞府事金弘集·金炳始進前奏曰,今日卽我殿宮還御周年稱慶之日也。表裏親上,告布禮成,八域群情,歡欣舞蹈,益切萬億年磐泰之祝,慶抃攢頌之忱,何可盡達乎?勞動旣多,聖體,若何?上曰,一樣矣。仍各殿宮問候訖。通禮跪啓請釋圭,上釋圭。通禮跪啓請乘輿,上乘輿,入思政門。兵曹判書跪稟放仗,承旨請出標信解嚴。上還內,諸臣以次退出。
上在景福宮。停常參·經筵。
藥房〈副〉提調閔丙奭啓曰,親臨受賀,勞動旣多,伏未審夜間,聖體若何,寢睡·水刺之節,何如?臣率諸御醫入診,詳察聖候爲宜。大王大妃殿·王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
尹命植啓曰,明日常參·經筵,取稟。傳曰,停。
金炳翊啓曰,左副承旨朴周陽,右副承旨鄭夏源,今日不爲仕進,竝卽牌招,何如?傳曰,允。
又啓曰,臣炳翊敬奉聖敎,馳往義禁府,取考囚徒案,則時囚罪人曺秉直·朴圭浩,係是重囚,故竝仍囚。仍往典獄署,取閱囚徒案,則應坐罪人一名,殺獄罪人一名,上納乾沒罪人一名,公穀備納間嚴囚罪人二名,係是重囚,故竝仍囚。其餘他矣錢不報罪人一名,各司直囚罪人姜壽田等六名,係是輕囚,故竝依傳敎放送之意,敢啓。傳曰,知道。
傳于尹命植曰,秋判外,秋曹堂上竝許遞,今日政差出。
傳于尹命植曰,鐵山府使白性基,靈岩郡守南錫龍,堂上宣傳官加設單付。
傳于尹命植曰,今日政遷轉守令,勿拘常格,各別擇差。
注書宋世鉉病,代以金錫龍爲假注書。
傳于尹命植曰,別軍職李敎獻·李鍾健·李允用·安鼎玉·趙存斗·趙載恒·李奎性·沈遠澤·李恒儀·朴珪熙·閔相能·朴準祥·申復均·金應模·崔炳斗·具然恒·李鍾林·李明憲·李豊鎬·李東弼,各兒馬一匹賜給。
尹命植啓曰,行都承旨閔丙奭藥院進,行左承旨金炳翊式暇出外,行右承旨申獻求交涉衙門進,左副承旨朴周陽,右副承旨鄭夏源牌不進,院中只有臣一人,伴直無人。行右承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨朴周陽,右副承旨鄭夏源牌不進罷職傳旨,傳于尹命植曰,只推。
尹命植啓曰,明日傳香,禮房承旨,當爲齋宿。左副承旨朴周陽,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
傳于尹命植曰,右副承旨許遞,前望單子入之。
承旨前望單子入之,金學洙落點。
傳于尹命植曰,左副承旨許遞,前望單子入之。
尹命植,以吏曹言啓曰,今此大殿各殿宮還御周年稱慶親臨頒敎陳賀敎是時,宣敎官閔正植,相禮金在容竝加資事,命下矣。雖以資窮,未經準職,何以爲之?敢稟。傳曰,勿拘。
又以吏曹言啓曰,成均館典籍徐相泰,以其身病,呈狀乞遞,改差,何如?傳曰,允。
又以吏曹言啓曰,慶基殿參奉崔俊植,以其身病,呈狀乞遞,改差,何如?傳曰,允。陞六。
又以吏曹言啓曰,平巿署令丁大英,以其身病,呈狀乞遞,改差,何如?傳曰,允。
兵曹口傳政事,副護軍單金永悳。
尹命植啓曰,臣吏兵批兼進之意,敢啓。傳曰,知道。
有政。吏批,判書金壽鉉病,參判金九鉉進,參議趙秉弼病,同副承旨尹命植進。以吏批言啓曰,判書金壽鉉,參議趙秉弼,俱以病不來,小臣獨政未安,何以爲之?敢稟。傳曰,仍爲之。
又以吏批言啓曰,廣州居幼學李奭鎭呈狀內,矣身祖父玟求,今年爲一百歲,而見漏於本道應資老人抄啓中,未蒙恩資云,故考見帳籍,則其年果爲的實。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
以張錫裕爲副修撰,趙康夏爲工曹判書,趙秉式爲同敦寧,鄭夏源爲刑曹參判,朴周陽爲工曹參判,魯漢泰爲敦寧都正,金在容爲禮曹參議,洪在正爲兵曹參議,閔正植爲刑曹參議,李喜元爲工曹參議,趙秉友爲兵曹參知,趙秉鎬爲知義禁,具完植·鄭漢朝爲同義禁,沈九澤·閔京鎬爲東學敎授,徐佑淳爲平巿令,申學休爲尙衣別提,洪贊燮爲典籍,李東宇爲淸安縣監,趙熙斌爲慈仁縣監,鄭周永爲昌城府使。前承旨朴周陽·鄭夏源,今加嘉善,應敎閔正植,副司果李喜元,相禮金在容,已上今加通政,大護軍鄭順朝,今加正憲,行右承旨申獻求,輔德吳俊泳,已上今加嘉義,副護軍金德圭·鄭漢朝,已上今加嘉善,上護軍李鎬俊,今加崇祿,督辦交涉金允植,今加正憲,忠淸監司沈相薰,行護軍李翊奇,已上今加嘉義,加資事,承傳。密陽府使金奎升,扶安縣監李源祥,已上相換事,承傳。
兵批,判書金永壽病,參判李允用入直進,參議洪在正病,參知趙秉友病,同副承旨尹命植進。以林淵相爲三田渡別將。龍淵別將單吳廷麟,金城別將單李善鶴,同知加設單李汶求。大護軍尹宇善,護軍趙文永·尹成鎭·鄭漢朝·宋潤成,副護軍李萬敎·李東淵·李鎬奭·南肅熙·曺寅承·張俊模·吳濟默·金德鏞·李寅學·趙宜淡·閔正植·李喜元·鄭翼基·白恒洙·朴孝鎭·金在容,副司果閔致憲·李敏奎·林東鉉·崔俊植,副司猛鄭海七·金孝永·朴齊賢,副司勇李好根·金華植,以上竝單付。宣傳官加設二單,白性基·南錫龍。
吏批,再政。以金德圭爲禮曹參判,馮錫龜爲仁陵令,李直浩爲引儀,李漢用爲刑曹正郞,柳僴·李宅鎭·權鍾烈爲假監役,李泰和爲禁府都事,申應坤爲康陵參奉,李錫禹爲慶基殿參奉,閔致憙爲抱川縣監。協辦內務府事單鄭夏源。
三政。以趙鍾萬爲惠陵令,申㮋爲掌樂主簿,禹相珪·郭垌順·柳永泰爲假監役。
四政。以金商絢爲泰陵令,金炳琬爲禁府都事,李奎燦·權檍·黃斗卨爲假監役。假監役柳永泰·柳僴·李宅鎭·權鍾烈·郭垌順·禹相珪,前學官金鍊得,司果趙宜淡,已上今超通政,前五衛將金應烈,今加資憲,宋潤成,今加嘉善,已上朝官年八十,依法典加資。尙衣主簿李容夏,典設主簿兪致秉,已上相換事,承傳。
五政。以崔光在爲顯陵令,閔恒植爲監察。
六政。以朴爲南部令,沈耕澤爲氷庫別提。
七政。以柳令均爲翼陵令。
八政。以孫錫權爲恭陵令,李敏大爲監察。
九政。以宋鍾興爲禮賓主簿,鄭海稷爲司饔別提。
十政。以朴勝龍爲典設別提,趙應顯爲鐵山府使,李相翼爲靈岩郡守。
尹命植啓曰,行都承旨閔丙奭,資是嘉善,行右承旨申獻求,乃是嘉義,座次有違格例,何以爲之?敢稟。傳曰,右承旨許遞。
承旨前望單子入之,韓圭卨·金文鉉落點。
傳于尹命植曰,兼弼善·文學有闕之代,前望單子入之。
春坊前望單子入之,兼弼善閔京鎬,文學尹相衍落點。
尹命植,以禮曹言啓曰,大殿各殿宮還御周年,祗告廟社,頒敎中外,此誠國家莫大之慶。設科取士,亦係應行之典,今番慶科,以何科設行,而何間擇吉乎?敢稟。傳曰,除初試庭試,待明春設行。
又以禮曹言啓曰,今十月二十七日親臨景武臺館學儒生應製試取時,王世子侍坐之節,何以爲之乎?敢稟。傳曰,依例磨鍊。
又以侍講院言啓曰,新除授兼弼善閔京鎬,文學尹相衍,事當竝卽牌招,而時値夜深,待明朝牌招,何如?傳曰,允。
又以承文院言啓曰,院吏文學官朴衡鎬有頉代,幼學金在心差下,付軍職,冠帶常仕,何如?傳曰,允。
又以親軍別營言啓曰,左營左別將具然相,以前任黃海水使,騎士將朴鄷赫,前任長津府使,俱在任所矣。領軍之職,久曠可悶,竝改差,何如?傳曰,允。
又以刑曹言啓曰,漢城府啓辭內,因民訴以債訟事,捉囚李景汝,將欲査實之際,雇馬廳洞居李班秉三,招致擧行該吏,捉囚之李景汝,卽爲放送之意,私門結縛,無數亂打,至於重傷,法綱所在,萬萬駭然。李秉三之罪狀,移送秋曹,照律勘處,何如?傳曰允事,批下矣。謹按律文,則大明律拒敺條有曰,敺所差傷,重者杖一百流三千里。罪人李秉三,依此律決杖一百後,全羅道茂朱府定配所,卽爲押送之意,敢啓。傳曰,知道。
義禁府啓目粘連,向前曺秉直亦,農桑稧爲首,縱有發明,通文人會家,難免干涉,法意攸重,不可例勘而止。施以定配之典,何如?判付啓依允。
上在景福宮。停常參·經筵。
藥房提調閔應植,副提調閔丙奭啓曰,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
尹命植啓曰,明日常參·經筵,取稟。傳曰,停。
又啓曰,行都承旨閔丙奭藥院進,左承旨金炳翊,右副承旨金學洙,不爲仕進,行右承旨韓圭卨,行左副承旨金文鉉未肅拜,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
又以議政府言啓曰,關西先運襦衣二百領,紙衣二百九十九領,照數捧上,稱量綿品紙品,亦爲看審後,仍爲監封,逢授於齎去禁軍處,沿路輸運及本道頒給等節,各別措辭關飭之意,敢啓。傳曰,知道。
又以議政府言啓曰,卽見咸鏡監司鄭基會分等狀啓,則洪原等四邑,寘之稍實,安邊等五邑,寘之之次,德源等五邑,寘之尤甚,後錄諸條,竝請令廟堂稟旨分付矣。秋澇有甚於夏旱,圭璧屢薦,晩播雖勝於早種,篝車未滿。三等分劑,必有商酌,依此施行。其一,今年穡事,旣已失稔,明年接濟措劃昧方事也。比年失稔,民情大悶,賙恤之方,宜亟講究。尤甚邑中拈出其最可矜者,與各該邑守令,從長爛議,俾無至捐瘠之患。其一,各邑社還穀,今姑停退,待年豐準捧事也。此穀糶糴,旣自社里管檢,則從民願施行,俾爲紓力之道。其一,尤甚邑限明秋,勿定配所事也。其一,端川以南進捧吏,姑爲停止事也。其一,推奴徵債,限明秋防禁事也。以上三條,俱係便民,依施,何如?傳曰,允。
又以議政府言啓曰,卽見江原監司南廷順災實分等狀啓,則金化等三邑,寘之稍實,原州等六邑,寘之之次,橫城等十七邑,寘之尤甚,事目災五十結外,不足災三百四十一結三負,特許準劃,後錄諸條,竝請令廟堂稟旨分付矣。旱澇之餘,又兼風損,峽野之間,幸値霜退。然而第東沿幾邑,則歲乃卒痒,民情矜悶,事目外一百五十結,特爲加劃,使之卽速分俵,三等分劑,自有酌量,依施。其一,嶺東九邑大同布及各軍門各衙門軍布,純錢代捧事也。前此分數許代,已軫民勢而然,則固難更議,而九邑麻農,褊被歉荒,則不容無懷保之政,限三分一,竝許代納。其一,各軍門及各宮房各衙門有土免稅,從實收稅之意,捧甘嚴飭事也。窮蔀冤徵,在所當恤,依狀請甘飭。其一,尤甚邑限明秋勿定配所事也。其一,推奴徵債,限明秋防塞事也。兩條係是年例,竝依施,何如?傳曰,允。
又以禮曹言啓曰,各陵園所今秋植木播橡,依定式擧行後,株數·斗數,區別報來,故別單書入,而健陵·顯隆園植木,本府已爲區別狀聞矣。敢啓。傳曰,知道。
又以禮曹言啓曰,以大殿各殿宮還御周年慶科取稟草記,傳曰,除初試庭試,待明春設行事,命下矣。日字待新曆頒降,擇吉以入,而在前庭試除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,擇日放榜。
又以弘文館言啓曰,新除授副修撰張錫裕,卽爲牌招察任,何如?傳曰,允。
又以承文院言啓曰,卽見盛京禮部咨文,則本年冬季統巡着派前往事也。回咨按例撰出,付撥下送灣府,以爲入送之地,何如?傳曰,允。
又以承文院言啓曰,院吏文學官金在心有頉代,幼學鄭載德差下,付軍職,冠帶常仕,何如?傳曰,允。
又以統理交涉通商事務衙門言啓曰,元山港掌務官李鳴善,身病改差,其代幼學尹秉秀差下,本港事務漸繁,屬員苟艱,書記官一員,以幼學朴義秉加差下,竝令該曹口傳付軍職,使之察任,何如?傳曰,允。
又以兵曹言啓曰,來十一月·十二月當上番騎兵一百五十二名,所着襦衣,本曹點考後,仍令該曹題給之意,敢啓。傳曰,知道。
又以義禁〈府〉言啓曰,今此館學儒生應製,通方外爲之時,本府都事皆爲赴擧。武都事金泰亨在外,當直入直·本府入直·公事回公都事及秋成門禁亂都事,無以推移。在外都事之代,令該曹口傳相換,假都事三員,亦令該曹口傳差出,以〈爲〉分排擧行,何如?傳曰,允。
又以義禁〈府〉言啓曰,時囚罪人曺秉直,施以定配之典,議處公事判付內,依允矣。曺秉直當定配所以入,而謹按律文,則大明律老少廢疾收贖條云,凡年七十以上及廢疾犯流罪以下收贖。曺秉直定配,依罪犯準計,杖一百流三千之例,以其年七十二,依律文收贖,只告身盡行追奪,放送,何如?傳曰,允。
上在景福宮。停常參·經筵。
金文鉉啓曰,明日殿座相値,視事頉稟之意,敢啓。傳曰,知道。
尹命植啓曰,同義禁具完植,除拜後過三日不爲出肅,依定式推考警責,仍卽牌招察任,何如?傳曰,允。
傳于尹命植曰,右承旨韓圭卨,別軍職差下。
傳于金文鉉曰,秋曹堂上竝許遞,前望單子入之。
秋曹堂上前望單子入之,刑曹判書閔泳商,添書落點,參判趙定熙落點。
傳于金文鉉曰,京兆堂上有闕之代,前望單子入之。
京兆堂上前望單子入之,左尹魚允中落點。
傳于金文鉉曰,綸綍彙抄時監蕫閣臣以下,別單書入。
傳于金文鉉曰,明日出宮門路,以壽仁門爲之。
傳于金文鉉曰,同副承旨許遞,前望單子入之。
金文鉉啓曰,臣與同副承旨尹命植伴直矣,纔已許遞出去,伴直無人。右副承旨金學洙,卽爲牌招,何如?傳曰,允。
承旨前望單子入之,閔正植添書落點。
以右副承旨金學洙牌不進罷職傳旨,傳于金文鉉曰,只推。
傳于金文鉉曰,右副承旨許遞,前望單子入之。
承旨前望單子入之,沈東獻落點。
兵曹口傳政事,親軍別營別將單趙在恒,騎士將單李會英。
吏曹口傳政事,禁府都事金泰亨,訓鍊主簿鄭逵一,已上相換事,承傳。
金文鉉,以宣惠廳言啓曰,昨日戌時量,本廳別倉東北邊庫舍二十四間,因鑄錢所治木處失火,一時燒燼,而卽爲撲滅之意,敢啓。傳曰,知道。
又以禮曹言啓曰,來十一月初三日,行景慕宮冬亨大祭親行時,省牲·省器之節,依例以親臨磨鍊乎?敢稟。傳曰,依例磨鍊。
又以禮曹言啓曰,來十一月初三日,行景慕宮冬亨大祭親行時,王世子亞獻之節,依例磨鍊乎?敢稟。傳曰,望廟禮省牲·省器後,先爲還宮磨鍊。
又以禮曹言啓曰,卽接永禧殿官員所報,則明日館學儒生應製試取時,本殿官員俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日館學儒生應製試取時,本宮官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以承文院言啓曰,院吏文學官鄭載德有頉代,幼學金濚圭差下,付軍職冠帶常仕,何如?傳曰,允。
判府事金炳始箚曰,伏以臣卽伏蒙應製讀卷官恩點,臣才誠謏陋,無堪考藝,義合趨走,宜急肅命,況今臨軒,當不竢駕。而第臣久纏貞恒,近益衰杇,內氣寢憊,表邪易入。値玆初冬之凌冽,又嬰陡寒之感冒,棖觸宿祟,伺釁俱作,頭眩而几席旋轉,膝刺而椎鑿交加,肢體艱於掙扎,神精莫以抖擻。見狀委奄,無望自力,玆敢控實忙陳短牘。伏乞聖慈,特垂諒恤,劃賜變通,以幸公私焉。取進止。答曰,省箚具悉卿懇。愼節奉慮。所辭讀卷官之任,玆以勉副,卿其安心調理。仍傳于金文鉉曰,此批答遣史官傳諭。
兵曹判書金永壽疏曰,伏以臣衡蓽之下,寒素家流,器量則勺不容斗不涯分也。縕猶華玉,遭逢熙明,天眷赫隆,振奧渫而騫亨衢,馳騖外內,奉誥束筍,無一非殊軌榮貫,式至今濫吹輥進,無藝到極,是因想之所不到,謀慮之所不及,惕然而警,凜然而竦,中夜寤言,不知稅駕之所。竊擬蘄解現務,投置還分,以爲畢生消受之計,廼者西銓特旨,又隕寢表,天牌踵到,促臣受符,臣不遑俟屨,汲汲叩肅而退,典式縱嚴,四維全壞,騂汗歷日愈滋,繼以駴惑交深。夫本兵之任,有國重寄也。蕫六師緝九法,卽周司馬·唐武部之峻選,而屬櫜鍵而陪扈於宿衛,管金穀而紆謨於軍國,綜理機衡,蒐訪俊藝,對揚明命,一乎恢公,則其簡卑責成,非汗漫職司同日較論,曷嘗有椎魯如臣,醜差如臣所可檢擬者乎?沿才揆務,不惟蚊山蚷河,揣分量力,殆過鼴飮蠡酌,則其在古人惡盈之訓,知止之戒,尤豈斯須固有者乎?且臣現帶親軍提擧,典圜管理,機務籌劃之綦重縝要,與臣今叩新銜,表裏軒輕,簿會殷繁,判非未駣之駘一肩倂乘。至若內府館閣之左右翺翔,宮賓之出入邇密,竝是貪戀榮寵,酲奔無恥而止。虛縻之愧,久瘝之悚,已有積誠屢懇,歲徂月邁,未格聰聽,反繳恩造,日深一節。此臣所以叢畏束懍,有如冥室失倀,薄氷移武,則固知今日之辭不足塞旣往踰濫之咎,而與其迷不知變,尙幸有來猶可追之效,以刳以瀝,悉輸血衷。伏願聖慈,㦖之恤之,倂遞臣本兼諸銜,以究全成之澤,俾遂隕結之忱,千萬至祝。臣無任屛營祈懇之至云云。答曰,省疏具悉。所辭諸務,何可竝解?兩提學之任,依施。
同敦寧趙秉世疏曰,伏以臣於日昨,伏奉除旨,以臣〈爲〉同知敦寧府事者,臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任屛營祈懇之至云云。答曰,省疏具悉。所請依施。
前正言金鎭祐疏曰,伏以臣跡賤草莽,才乏菅蒯,不足備數於器使之末,而自通籍以來,猥被洪恩,屢經臺銜,榮逾涯分,報蔑涓埃,惟當抱悚守分,恭竢譴何,而亦何敢徒懷嚴畏,泯默自阻於閔覆之下乎?玆敢不避僭越,仰陳瞽說,惟聖明垂察焉。目今時事,憂虞多端,上則國勢孤危,朝象渙散,下則民生蕩柝,盜賊滋熾。廟謨積滯,而振擧無期,經用匱竭,而塡補無策。如欲逐條陳說,實非更僕可旣,而最是朝廷之上,紀綱不肅。晉接之際,貴賤混淆,至於中人下賤之輩,出入禁闥,無所顧畏。左右淸燕,多被恩渥,彼輩之賢愚邪正,臣固不可論,而深嚴之地,非閒散所宜入也,邇密之侍,非疎逖所敢擬也。設使彼輩人人皆賢,言言皆正,猶足以虧事體而玷治化,況未必賢而未必正者乎?臣固知殿下之容接彼輩者,寔是上天曲遂之仁,聖人詢蕘之德,而倖門由是而開,曲逕由是而岐,其流之弊,必至於名器被玷,堂陛無級,是豈細故也故?嗚呼,世臣之家,吉士藹藹,館閣之列,忠良濟濟,苟欲詢治道而講國計,則何患無人,而乃取彼瑣瑣卑賤無識之類乎?伏願從今以往,深鑑乎賢士宦妾之戒,洞契乎明良股肱之徒,登崇賢德之臣,精以選之,委以任之,以爲傾否濟屯之計,則太平萬世,亶在是矣。昨年十月之變,尙忍言哉?日月晦塞,穹壤翻覆,鑾輿播遷,此正臣子飮泣欲死之秋也。幸賴皇天冥隲,禍亂消滅,宗社奠安萬億年無强之休,更基於今日矣。變亂後大霈之典,雖是大聖人好生之德,而罪有輕重,若其干係甚重者,則斷不可蕩滌而竝宥之也。至於徐奭輔·徐冑輔·李晩孫輩之罪狀,則今不必條陳縷達,而其負犯之至重,一國之所共知,萬口之所喧傳。節節凶悖,無將不敬,莫此爲甚,卽渠已著之眞贓,罔赦之斷案,而同入蕩典,有若輕罪之薄勘旋宥者然,公議沸鬰,人心憂歎。伏願亟降處分,徐奭輔·徐冑輔·李晩孫與此外罪重罔赦之類,一一査出,還發配所,以肅朝綱,以正人心焉。至若前判尹卞元圭,卽是賤類中最黠者也。過蒙拔擢,濫陞卿秩,匪分之職,不稱之服,莫非天地之洪造也。渠若有一分彝性,則尤當恪勤盡忠,圖報聖恩之萬一,而乃反怙寵橫恣,忘義循利,入則爲肥己之計而綢繆挾雜,出則乘四人之轎而呼唱街路,賄賂盈於門庭,威權傾於中外,情狀莫掩,物議甚駭。伏願削奪其資級,施之以竄逐之典,以昭法綱,以重名器,不勝幸甚。臣無任懇祈屛營之至云云。答曰,省疏具悉。
上在景福宮。停常參·經筵。
金文鉉啓曰,明日常參·經筵,取稟。傳曰,停。
金文鉉啓曰,祭官單子修正,何等愼重,而今此景慕宮冬亨大祭祭官單子,有所錯誤,致勤下詢,事甚疎忽,極涉未安。臣之濛然捧入,不勝惶悚。不審塡差之當該吏曹堂上,不可無警,從重推考,何如?傳曰,極爲駭歎。當該堂上施以譴罷之典,卿亦從〈重〉推考。
傳于沈東獻曰,吏曹參判有闕之代,前望單子入之。
吏曹參判前望單子入之,徐相雨添書落點。
傳于沈東獻曰,松營卽保障重地,畿海要衝,陰雨之備,尤不容少緩。令守臣抄募兵丁,督鍊技藝,餉需措辦之節,就議于總理大臣,從長稟處。
傳于沈東獻曰,徽旨遲滯之中官李朱夏從重推考。
沈東獻啓曰,來十一月初三日,景慕宮冬亨大祭親祭祭文,當爲製進,藝文提學未差,弘文提學李源命,待明朝牌招,使之製進,何如?傳曰,允。
領敦寧金炳德疏曰,伏以景命永迓,縟儀誕擧,戡定之聖功彌光,忭祝之群情普切。臣於邇來,疾病纏身,欲起旋仆,奉恩旨而尙稽祗肅,値慶會而且闕趨造,逋慢滋積,譴罰難逭,縱紆寬假之恩,愈益惶蹙之私。仍伏念臣之陳章乞骸,已不一而至于再矣。聰聽逾邈,衷情轉迫,未敢知日月之明,豈或有遺照於臣之情實而然歟?抑以臣簪履之舊,常所眷記,不欲遽舍而然歟?臣聞人臣事君之道,陳力就列,不能者止。臣之策名,不爲不久,而惟循俗進取而已,未嘗有一籌一劃之少效裨益者。今焉年又邁而病已深矣,旣無陳就之可言,竝與其止之訓而拚棄之,則將何以爲爲人臣之義也?況殿下之於臣,甄陶涵覆,不啻若山海之崇深,臣常含戴感泣,不敢自有其身,而蒲質遽謝,楡景且逼,耿耿一〈念〉,又安得不仰望於終始遂物之仁也?病固人人所易有也,若在少壯之年,或因旡妄之祟,亦何至爲一身去留之判,而如臣者自來貞痼,加以衰癃,如已杇之株,方奔之湍,莫可支持挽回。許多醜敗之症,前已略陳,而近又火熱內鑠,風痰外肆,神識迷瞀,運用牽掣,委貼床笫,奄若垂盡,理無久幸也,審矣。假使臣未忘棧豆之戀,仍忽鍾漏之戒,在熙朝勵廉之政,尤宜斥去之其亟,臣何敢徒懷嚴畏,自阻於仁覆之下也?急流勇退,非臣之所敢慕也,晩節且看,非臣之所容議也。惟因病乞休,以圖不報之報,是臣蚤夜蘊結,必以得準爲期。前後如臣陳懇者,皆蒙恩許,則上天不遺之澤,豈獨於臣終靳其曲成也?宋·明之際,雖値國家多事,致仕之臣,史書相繼,蓋病廢無所用之人,無時不可退,未或以事會爲拘也。臣雖甚無肖,粗具彝衷,便訣明時,寧不戀結,而進退之義,反有重於趨走爲恭,實攸關於世敎汚隆故耳。今若獲荷隆眷,少延殘縷,時節慶賀,伸微忱於起居,畎畝桑麻,答聖澤於歌詠,則亦古所謂臣主俱榮者矣。伏乞聖慈,憫臣垂絶之喘,念臣至苦之懇,特允所請,俾臣得以抱此新榮,畢此餘生,隕結之報,永期來世,不勝大願。臣無任惶霣懇迫屛營祈懇之至云云。答曰,省疏具悉卿懇。曩日前後之批,敷示心腹,靡有餘蘊。以卿體國之誠,庶當諒之,而何爲有此申複耶?愼節之彌留,自是暮境例症,將攝得宜,期臻復常。須體予至意,更勿以此相聞,是所望也。仍傳于沈東獻曰,此批答遣史官傳諭。
行護軍具完植疏曰,伏以臣春間薄譴旋宥,君臣親如父子,諭之以有所參量,法綱嚴如霜雪,戒之以無陷大戾,雷霆之威,會不竟日,雨露之渥,遽洽敷天。臣感泣被面,惶汗沾背,泥首席藁已屢月。千萬不自意,金吾新命,有隕自天。臣固知天地好生之德,山藪包荒之量,置前過於勿問,責來效於自新,而屈法於有罪之地,呈身於未勘之前,尤所恐懼震懍,敢陳短牘,仰瀆崇嚴。伏願天地父母,俯垂鑑諒,亟遞臣新授職名,仍令司敗勘臣當勘之律,俾法綱肅而賤分安焉。臣無任屛營祈懇之至云云。答曰,省疏具悉。往事何必爲引?卿其勿辭行公。
吏曹參判金九鉉疏曰,伏以還御之慶日載週,告布之縟儀誕擧,景命惟新,群情胥欣。仍伏念臣於前月二十六日,猥蒙特旨,以臣爲吏曹參判。聞命若驚,宜卽乞收,而近拘新式,不獲已隨牌祗肅,冒行代斲之政者,亦屢矣。臣雖愚迷,寧不懍恧?夫仕宦而至亞卿,固榮矣,亞卿而至亞銓,尤榮矣。所以前後居是職者,其材器也踐歷也,足可以堪,猶皆逡巡而退讓,臣本擁腫之材,苦窳之器,縱以雨露而涵養之,造化而陶鑄之,終不能需其用,且非踐淸歷華之節次可推者,而矧玆中批,罕典也。始旣冥升,今又濫竽,俱出宸筆之添書,有若聖簡之獨偏,臣以是悚極而寒粟遍體,愧甚而熱潮上面。日昨退自政席,猝嬰吹霎之祟,痰嗽交劇,仍委床笫,恐無以旬日彈束。天官自非冗司,佐貳亦是緊任,則有不可一任瘝曠,玆呼疾痛,仰干仁覆。伏望聖慈,諒臣不衷之實,憐臣難强之狀,亟遞臣銓銜,俾公器無玷,私分獲安,千萬至祝。臣無任屛營祈懇之至云云。答曰,省疏具悉。所請依施。
兵曹參知趙秉友疏曰,伏以臣庸闒譾劣,最居人下,偏蒙陶甄之澤,猥在簪筆之列,邇來數十年餘,而年前罪負,汚衊淸朝之班,忝墜世家之聲,自顧悲惶,直欲溘然無訛。匪意恩譴,薄竄旋宥,日月之明,畢照幽隱,雨露之化,竟被枯核,臣罪如山而聖恩如天,跧伏畎畝之中,歌詠聖澤,杜門訟愆,沒齒自靖,息黥補劓,以終此生而已,臣何敢復望榮途,飄纓束帶,揚揚趨走脩門咫尺之下也哉?瞻望觚稜,有淚被面,際玆恩除,以臣爲兵曹參知,華誥聯翩,臣驚駴震懍,罔知所措,直欲攢地以入,而不可得也。噫,人臣事君,謹愼居先,士夫立朝,廉維是尙。臣若於平素,砥礪名行,守分操飭,則向來罪名,豈或及臣?而臣旣勘過,生還鄕廬,隨分飮啄,已逾涯量,今此記簪之恩,雖開自新之路,而處世而滓缺前,對人而面目有靦,臣何敢晏若平常,冒進周行,不顧衆人之嗤笑,貽累聖朝之名器也乎?臣百爾思量,承膺無路,玆敢冒陳短章,仰瀆崇嚴。伏乞聖慈,俯垂鑑諒,特解臣見帶之銜,仍治臣違傲之律,以肅朝綱,以安賤分焉。臣無任屛營祈懇之至云云。答曰,省疏具悉。往事何必爲引?爾其勿辭察職。
乙酉十月二十七日辰時,上詣景武臺。館學儒生應製通方外試取入侍時,行都承旨閔丙奭,左承旨金炳翊,右承旨韓圭卨,左副承旨金文鉉,右副承旨閔正植,同副承旨沈東獻,記事官宋世鉉,假注書金錫龍,別兼春秋金春熙·閔宗植,直提學閔泳煥,檢校直閣金文鉉·閔丙奭·鄭夏源·朴鳳彬·閔京鎬,直閣沈相瓚,檢校待敎趙東冕·金弼洙·鄭寅昇,待敎閔丙肅,以次侍立。時至,通禮跪啓請外辦,上具翼善冠·衮龍袍,乘輿出壽仁門。藥房提調閔應植,副提調閔丙奭進前問候訖。由神武門,至景武臺,通禮跪啓請降輿,上降輿陞座。丙奭請出標信開布城,儒生入場,仍讀奏入門單子訖。讀券官·對讀官,缺以次行禮就位。上命試官進前,命書賦爲萬世開太平,限申時,對讀官捧出懸題。少頃,上命考試。仍命書傳敎曰,堂上·對讀官入侍,承旨·堂上閣臣·春坊,竝讀券官加差下,使之分考。少頃,上命科次,丙奭坼封,讀奏訖。上命書傳敎曰,館學儒生應製賦居首三下一幼學韓永元,三下二幼學林軒相,三下三幼學車炳虎,竝直赴殿試,之次草三下幼學張漲植·車斗永·明乃甲·李建鎬,竝付之進士榜末,之次草三下生員鄭元謨等十六人,竝直赴會試,之次次上幼學金容秀等十七人,竝給二分,之次次上幼學崔東顯等十八人竝給一分,之次次上幼學宋南圭等二十人,竝付之監試初試榜末,之次次上幼學金然尙等二十二人,各奎章全韻一件賜給。又命書傳敎曰,入格儒生,明日待令。承旨請出標信解嚴。上還內,諸臣以次退出。
上在景福宮。停常參·經筵。
沈東獻啓曰,明日常參·經筵,取稟。傳曰,停。
沈東獻啓曰,忠淸監司沈相薰,加資下批矣。敎諭書改書安寶,使院吏齎傳,何如?傳曰,允。
閔正植啓曰,假注書金錫龍,時無職名,令該曹依例付軍職,冠帶常仕,何如?傳曰,允。
注書宋世鉉病,代以權相洛爲假注書。
傳于閔正植曰,入格儒生,崇陽門外施賞。
傳于閔正植曰,政官牌招開政。
金文鉉啓曰,明日傳香,禮房承旨,當爲齋宿。行左副承旨金文鉉所當牌招,而拘於廳規,不得請牌,何以爲之,敢稟。傳曰,牌招。
傳于閔正植曰,保安察訪李命錫,迎華察訪金鼎祿相換。
沈東獻啓曰,吏曹判書金壽鉉,參判徐相雨牌不進推考傳旨,今方捧入,而開政命下之後,如是違牌,事甚未安。參議未差,判書·參判竝更牌招,何如?傳曰,允。待明朝牌招。
沈東獻,以議政府言啓曰,卽見忠淸兵使李敏應狀啓,則以爲馬兵都試及火砲科之沒技入格,自是通行之例,而本營則雖有沒技者,比較計劃,只以馬兵優等一人,之次一人,砲手優等一人修啓,實係勸武之欠典。自今爲始,依各營例試取,矢·砲沒技入格事,請令廟堂稟旨分付矣。蓋其只取優等,亶由於禁防淆雜而然,而他營之所許者,獨靳於本梱,實爲武士之齎菀。特依狀請,成節目報本府,反貼施行,而萬一有違式冒濫之弊,則該帥臣從重論勘事,分付,何如?傳曰,允。
又以禮曹言啓曰,謹稽謄錄,則昨年五月景慕宮夏享大祭親行出宮時,王世子祗迎之節置之,衛內隨詣磨鍊矣。來十一月初三日景慕宮冬享大祭親行節目,亦依例磨鍊以入之意,敢啓。傳曰,知道。
又以禮曹言啓曰,卽接高原幼學趙學祖所志,則以爲同姓九寸侄延壽嫡妾俱無子,以其同姓六寸弟延昌第二子允賢,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長趙學祖所訴旣如此,趙延昌第二子允賢,立爲趙延壽之後,何如?傳曰,允。
又以承文院言啓曰,院吏文學官金濚圭有頉代,幼學權鍾纘差下,付軍職,冠帶常仕,何如?傳曰,允。
又以承文院言啓曰,院吏文學官權鍾纘有頉代,幼學李殷衡差下,付軍職,冠帶常仕,何如?傳曰,允。
沈東獻,以親軍別營言啓曰,本營南道參軍李敏植啓下,今爲屢朔,謂有身病,偃處鄕第,終不來現,揆以師律,萬萬駭然。爲先汰去之意,敢啓。傳曰,知道。
閔正植,以典圜局言啓曰,本局造幣廠木役所,今月二十五日亥時量,自房中火起,東北庫舍二十四間及庫中所置新造窓戶三十兩隻,長松板一千二百立,木手·船匠等所用器械,沒數燒燼,萬萬驚悚。不能操飭,以致半夜回祿,公役狼狽,惶恐待罪,敢啓。傳曰,勿待罪。
上在景福宮。停常參·經筵。
藥房副提調閔丙奭啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金文鉉啓曰,明日常參·經筵,取稟。傳曰,停。
又啓曰,右副承旨閔正植,今日不爲仕進,卽爲牌招,何如?傳曰,允。
傳于沈東獻曰,禮房承旨馳詣宗廟·景慕宮,奉審摘奸以來。
傳于沈東獻,曰,閟宮冬享大祭,遣大臣攝行,一依親祭例磨鍊。
傳于沈東獻曰,安峽縣監之代,利原縣監尹光軾擬入。
傳于沈東獻曰,藥院提調許遞,前望單子入之。
內醫提調前望單子入之,尹宇善落點。
傳于沈東獻曰,鐵山府使趙應顯,价川郡守尹泳翰相換。
傳于沈東獻曰,春秋竝許遞,今日政差出。
傳于沈東獻曰,在外敦寧都正許遞,今日政差出。
傳于沈東獻曰,博士·正字外,玉堂竝許遞,今日政差出。
沈東獻,以吏曹言啓曰,安峽縣監金昌烈呈狀內,矣身受由上京矣,親病沈重,萬無還官之望云,改差,何如?傳曰,允。
又以吏曹言啓曰,康陵參奉申應坤,以其身病,呈狀乞遞,改差,何如?傳曰,允。
又以吏曹言啓曰,鐵山府使趙應顯,价川郡守尹泳翰相換事,命下矣。价川郡守尹泳翰,以前任固城府使,方在解由未出中,何以爲之?敢稟。傳曰,勿拘。
又以吏曹言啓曰,成均館典籍洪羲燮·朴壽昌,俱以身病呈狀乞遞,竝改差,何如?傳曰,允。
又以吏曹言啓曰,新除授昌城都護府使鄭周永戶奴呈狀內,矣上典親病沈重,萬無赴任之望云,改差,何如?傳曰,允。許用履歷。
又以吏曹言啓曰,刑曹佐郞承履常,繕工監假監役官李圭燦·權檍·黃斗卨,俱以身病呈狀乞遞,竝改差,何如?傳曰,允。
又以吏曹言啓曰,西學敎授李容泰,以其身病呈狀乞遞,改差,何如?傳曰,允。
有政。吏批,判書金壽鉉牌招不進,參判徐相雨進,參議未差,同副承旨沈東獻進。
以吏批言啓曰,判書金壽鉉牌招不進,參議未差,小臣獨政未安,何以爲之?敢稟。傳曰,仍爲之。
以徐丙善爲應敎,金世基爲副應敎,南周元·李羲悳爲校理,沈遠彬·王濟肯爲副校理,沈九澤·李在淳爲修撰,鄭履源·李鳳奎爲副修撰,尹守然爲敦寧都正,趙秉式爲同敦寧,尹成鎭爲戶曹判參,李愚冕爲刑曹參議,金允植爲藝文提學,閔種默·鄭夏源·朴周陽爲知春秋,金德圭爲同春秋,朴淇鍾爲直講,洪淳肯爲西學敎授,朴履韶爲漢城庶尹,田世鎭爲昌城府使,尹光軾爲安峽縣監。鐵山府使趙應顯,价川郡守尹泳翰,保安察訪李命錫,迎華察訪金鼎祿,已上相換事,承傳。贈吏參李泰純,贈吏判例兼,贈左承旨李春求,贈兵參·訓都例兼,故營將李得江贈左承旨,以上前判尹李鳳儀本生三代,追恩移施事,承傳。司書單金炳秀,副司果金基貞·車重浩。前假監役崔奎成,前學官金在心,已上今超通政,朝官年八十,依法典加資。
兵批,判書金永壽病,參判李允用病,參議洪在正病,參知趙秉友入直進,右副承旨閔正植進。同知單韓圭卨,大護軍洪澈周·金應烈,護軍金九鉉·趙秉世,副護軍金學洙·尹命植·申一永·魯章泰·全秀大·具然相·劉銖昌·金國鉉·吳濟默·吳益周·金基貞·金仁浩·崔奎成·李秉琬·金尙聲·尹顗·辛泰承·張冕鎬·張基冕·洪鍾浩,副司直李羲鳳·李南珪·李舜範·姜日馨·尹英秀·趙鎭卨·張錫裕·柳南植·金基衡,副司正金錫龍,副司猛洪鍾纘·李啓衡,以上竝單付。
吏批,再政。以朴鍾善爲司諫,李起東爲掌令,李元祺爲獻納,徐佑淳爲司饔僉正,申命湖爲禁府都事,宋仁浩·尹顗·辛泰承爲假監役,金宗洙爲康陵參奉,朴寅和爲利原縣監。同春秋二單,鄭夏源·朴周陽。
三政。以李冕柱爲奉常正,具用喜爲典籍,韓鎭庠爲平巿令,張基冕·洪鍾湜·金尙聲爲假監役。前假監役張冕鎬,假監役宋仁浩·尹顗·辛泰承,已上今超通政,朝官年八十,依法典加資。
四政。以金奎翰爲永陵令,徐啓淳爲假監役,趙在洪·金在淵爲假監役。前參奉劉銖昌,假監役金國鉉,前都事吳濟默·吳益周,假監役張基冕·洪鍾湜·金尙聲,已上朝官年八十,依法典加資。
五政。以尹敎善爲西部令。
六政。以李觀英爲莊陵令。
七政。以徐眉淳爲敬陵令,李心泰爲假引儀。
八政。以王性濬爲引儀。
九政。以金駿九爲典設別提,申鍾百爲典籍。吏曹假郞廳單金尙運減下。故郡守朴齊甲,贈吏參例兼,故進士朴華壽,贈吏議,已上工曹參判朴周陽兩代。
傳于沈東獻曰,都承旨·右承旨許遞,前望單子入之。
承旨前望單子入之,尹用求·洪鍾萬落點。
傳于沈東獻曰,右捕將許遞,同知韓圭卨除授。
沈東獻啓曰,新除授右邊捕盜大將韓圭卨,卽爲牌招,傳授命召及大將牌·傳令牌,何如?傳曰,允。
內務府,右邊捕盜大將單韓圭卨。
兵曹,右邊捕盜大將單韓圭卨,除授事,承傳。
沈東獻啓曰,命召親納,例也,而前右邊捕盜大將李鍾健,謂有身病,使其軍官替納,事甚未安,推考,何如?傳曰,允。
以漢城府甲申十月致死人別單,傳曰,每一名各二十兩,令賑恤廳題給。
兵曹口傳政事,上護軍單尹滋承。
兵曹口傳政事,副司勇單具寅植。
兵曹口傳政事,副司勇尹秉秀·朴義秉,以上竝單付。
沈東獻,以議政府言啓曰,北關後運紙衣六百七十六領,照數稱量,木品紙品,亦爲看審,監封逢授於齎去禁軍處,沿路輸運及本道分給等節,更爲各別關飭之意,敢啓。傳曰,知道。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
又以禮曹言啓曰,卽接全羅監司尹榮信移文,則本道所封冬至正朝物膳進上中,石榴係是年例應封者,而今夏長霖之餘,石榴或未結而先落,或已結而杇傷,成實無幾,今月朔膳封進後,更無所存,擧行〈之〉節,萬萬悚悶。物膳乏種,則或有代封之例,冬至正朝進上物膳中,石榴以紅蛤代封,恐未知何如,自本曹具由入稟,以爲擧行之地爲辭矣。在前如此之時,已有代封之例,今亦依所報代封事,分付,何如?傳曰,允。
又以奎章閣言啓曰,明日卽觀文閣朔奉審日次,臣進詣擧行之意,敢啓。傳曰,知道。
又以統理交涉通商事務衙門言啓曰,仁川港,旣設有警察官矣。釜山·元山兩港,亦宜一體設置,釜山警察官,以該僉使崔錫弘,使之兼帶,元山警察官,以書記朴義秉兼帶,竝令該曹下批,何如?傳曰,允。
又以統理交涉通商事務衙門言啓曰,司果閔建鎬,司勇權在衡·兪公煥·尹秉秀·鄭顯哲·朴義秉,竝本衙門主事加差下,令該曹口傳下批,何如?傳曰,允。
吏曹口傳政事,統理交涉通商事務衙門主事單,閔建鎬·權在衡·兪公煥·尹秉秀·鄭顯哲·朴義秉。
又以承文院言啓曰,院吏文學官李殷衡有頉代,幼學安鍾燁差下,付軍職,冠帶常仕,何如?傳曰,允。
又以親軍別營言啓曰,謹依統長潘敬淵口傳下敎,外南山負兒峙近處,有虎患,令本營捕捉事,命下矣。善放砲手四十名,將校率領行獵之意,敢啓。傳曰,知道。
又以刑曹言啓曰,議政府啓辭內,因刑曹朴應世査悉草記,有令廟堂稟處之命矣。天倫已定於父子,國法莫嚴於亂逆,而圖逭嚴法,請易定倫,是豈人道之所忍爲哉?向日旣因前銜疏論,有所稟覆者,其於申明之義,自在勿施,朴應世擧火冒瀆之罪,令該曹照法勘處。觀於秋啓,朴鼎和妾子應學,卽鼎和畜妾三朔而所生者也。非其子而稱己子,非其姓而冒他姓,大關倫常,瀆亂極矣。今不可只憑供辭,遽議直斷,使其門中覈眞無疑而後,令禮曹稟處,何如?傳曰允事,命下矣。謹依傳敎,擧火罪人朴應世,依律文決杖一百後,黃海道谷山府徒三年定配所,卽爲押送之意,敢啓。傳曰,知道。
又以義禁府言啓曰,時囚罪人朴圭浩,施以定配之典,議處公事判付內,依允矣。朴圭浩,慶尙道慶州府定配,而以議啓內辭意,具罪目,依例發遣府羅將,押送配所,何如?傳曰,允。
義禁府啓目粘連,向前朴圭浩亦,民擾不關,雖或分疏,通文着名,未免端緖,法意攸重,不可例勘,施以定配之典,何如?判付啓依允。
領議政沈舜澤,判府事金弘集,判府事金炳始聯名箚曰,伏以閟宮冬享,親行有命,龍旂是承,聖慕將伸,凡百臣工,孰不思效駿奔,而比近日候漸屆隆寒,感症熾行,閭里欠淨,此時駕過街路,徹夜勞動,豈不有違於大聖人節宣保嗇之方乎?臣等不任憧憧憂慮,玆敢聯牘仰籲。伏乞亟收成命,許以攝行磨鍊焉。取進止。答曰,省箚具悉卿等之懇。卿等之苦懇旣如是,不得已勉從。仍傳于沈東獻曰,此批答遣史官傳諭。
左尹魚允中疏曰,伏以臣屛伏郊坰,今已半載矣。心雖懸於魏闕,念已灰於榮途,間嘗再三,奉有除命,逋慢在外,未曾趨謝。伏念臣其性愚,其材劣,雖使無故在朝,決知不足有所報效,況在已退之後,其於難進之義,量之已審,計之已熱,若使復入朝端,必將動輒違忤,滋生事端,實於國家事,無所裨補矣。顧今群彦濟濟,位著已盈,剩容一介逋臣於畎畝,得與老農爲伍,隨意偃息,卽天地父母曲全之德,至若彈冠束帶,張皇奔奏,非臣之願也。臣頃自鄕廬,冒赴賀班,暫入都門,不意日者,復有漢城府左尹之命,感激惝怳,非榮伊懼,未敢知殿下奚取於如臣狂妄而荐有此誤恩也。竊揣聖心,仁愛曲軫,簪履之舊,不欲終於廢棄也,每有一番除旨,徒增一番罪戾而已,輒敢昧死仰瀆於崇嚴之下,臣言非飾,臣情已苦。伏願聖明,俯垂鑑諒,亟遞臣本職,仍令削置臣名於朝籍之外,使之獲全軀命,自遂微諒,則在朝廷無累則哲之明,在臣身曲被廼春之仁,寔公私之幸耳。臣身雖退,葵藿自可向日,犬馬亦常戀主,豈敢妄效高蹈遠引之跡?至於時節起居,可以時常往來,粗輸微悃矣。惟殿下憐而許之。臣無任屛營祈懇之至云云。答曰,省疏具悉。已諭前批,何可如是支煩?卿其勿辭,卽爲肅命。傳啓日記廳堂上金春熙,郞廳金敬圭
上在景福宮。停常參·經筵。
沈東獻啓曰,來初五日朝參日次矣。敢稟。傳曰,停。
又啓曰,明日常參·經筵,取稟。傳曰,停。
閔正植啓曰,臣正植今日方物封裹進去,下直之意,敢啓。傳曰,知道。
沈東獻啓曰,玉堂上下番俱空,事甚未安。新除授應敎徐丙善,副應敎金世基,校理南周元·李義悳,副校理沈遠彬·王濟肯,修撰沈九澤·李在淳,副修撰鄭履源·李鳳奎,竝卽牌招,推移入直,何如?傳曰,允。
假注書金錫龍書啓,臣於本月初一日巳時量,以外南山植木嫡奸事,敬奉聖敎,出崇禮門,至南關王廟主山及案山植木處,看審是白乎則,松橡鬱密是白遣,自靑鶴亭至舊失火處面面周審,則老木稚株,叢帀茂盛是白遣,自典牲署後面至冷井洞,大木參差,擁蓋一山是白遣,詣南壇看審,則壇砌門竝無圮傷處,而主山及案山樹不甚盛是白遣,自文峴至梨泰院後麓水閣峴,則土性瘠确,略有稚松是白遣,自雁峰伏兵峴至畫景谷,則樹木茂密是白遣,由斗湖而詣司寒壇看審,則亦爲無頉是白遣,自舞鶴峯所經外南山諸處,一一看審是白乎則,別無斫痕之意,敢啓。傳曰,知道。
傳于沈東獻曰,發遣吏郞,諸執事淸齋與否,摘奸以來。
沈東獻啓曰,明日傳香,禮房承旨當爲齋宿。行右承旨金文鉉,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨尹用求,行左承旨金炳翊,考覈承旨蒙點矣。竝所當牌招,而拘於廳規,不得請牌,何以爲之?敢稟。傳曰,牌招。
以忠淸監司沈相薰狀啓,公州等邑民家漂頹,人命渰死事,傳于沈東獻曰,列邑之民家漂頹,人命渰死,若是夥多,尤極驚慘。原恤典外,別加顧助,如有生前身還,竝蕩減,頹戶結構之方,死者厚埋之節,營邑亦爲助給之意,廟堂措辭分付。
以黃海水使閔致卨狀啓,白翎鎭漂到華人,不能據理善諭,有此二人徑走之擧,揆以邊情,極涉疎忽,該僉使玄昇運,爲先罷黜,其罪狀令攸司稟處事,傳于沈東獻曰,不無斟量者存,特爲分揀,姑令戴罪擧行。
以黃海水使閔致卨狀啓,吾叉鎭漂到淸人,未能操飭,自燒船隻,至於徑走,揆以邊情,極涉疎忽,該僉使申昌學,爲先罷黜,其罪狀令攸司稟處事,傳于沈東獻曰,不無斟量者存,特爲分揀,姑令戴罪擧行。
以全羅監司尹榮信狀啓,益山等邑民家漂頹事,傳于沈東獻曰,列邑民戶漂頹,若是夥多,極爲可悶。渰死人生前身還布,依例蠲減,生者之結構奠接之方,一時爲急,原恤典外,自營邑另加顧助,使之未寒前入處,形止須卽登聞事,廟堂措辭關飭。
以慶尙監司南一祐狀啓,慶州府民家漂頹,人命渰死事,傳于沈東獻曰,民家漂頹,人命渰死,若是夥多,極爲矜惻。原恤典外,別加顧助,渰死人生前身還布,竝蕩減,頹戶結構奠接之方,廟堂措辭分付。
以慶尙監司南一祐狀啓,慶州等邑民家漂頹,人命渰死事,傳于沈東獻曰,列邑民戶之漂頹,人命之渰沒,已極驚慘,而田疇之潰決,又若是夥多,哀彼赤子,將何爲生?結構之節,慰恤之典,與夫修築之擧,令廟堂一體措辭分付。
以咸鏡監司鄭基會狀啓,安邊府人命壓歿事,傳于沈東獻曰,人命之壓歿,若是夥多,聞極驚慘。原恤典外,別加顧助,生前身還布,竝蕩減,頹戶結構,壓死人厚埋之方,廟堂措辭分付。
以咸鏡監司鄭基會狀啓,德源府人命渰死,民家全頹事,傳于沈東獻曰,人命渰死,民家全頹,聞甚驚慘。原恤典外,別加顧助,如有生前身還布,竝蕩減,厚埋結構之方,廟堂措辭分付。
傳于沈東獻曰,開城中軍尹養桂,江原中軍鄭益鎔相換。
沈東獻,以宗親府言啓曰,璿源各派冠童錄名成冊,修正以入,而舊件請出之意,敢啓。傳曰,知道。
金文鉉,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,今十一月十七日冬至,大殿·大王大妃殿·王大妃殿·中宮殿朝賀時,王世子進致詞行禮之節,依例磨鍊乎?敢稟。傳曰,權停。
以禮曹言啓曰,來丙戌年文武官重試,對擧別試文科初試,依法典咸聚京師,初場論表,終場策問一道,講經則依近例,除四書三經中自願一經抽籤,沒一篇背講,一如明經之規,而註與音釋竝除之,粗以上試取事,知委擧行,何如?傳曰,別試合設於慶科庭試。
又以承文院言啓曰,使行文書査對,今方擧行,而本院提調多有病頉,無以備員。議政府左參贊李玄翼,戶曹參判尹成鎭,禮曹參判金德圭差下,使之監進,何如?傳曰,允。
又以承文院言啓曰,院吏文學官安鍾燁有頉代,幼學李鍾澤差下,付軍職,冠帶常仕,何如?傳曰,允。
沈東獻,以兵曹言啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疎滯之地,何如?傳曰,允。
又以兵曹言啓曰,禁軍祿試射放時,片箭沒技人,別單書入之意,敢啓。傳曰,知道。
又以兵曹言啓曰,禁軍別將申橚,身病甚重,勢難察任,改差,何如?傳曰,允。
兵曹,以韓圭卨·李敎復·沈宜弘爲禁軍別將。
沈東獻,以義禁府言啓曰,卽接月令醫員全永錫手本,則以爲時囚罪人李範善,素患疝積之症,挾感復發,目下症形,實爲危劇云。罪人病勢如此,則一邊保放,一邊草記,載在法典矣,李範善姑爲保放之意,敢啓。傳曰,知道。
上在景福宮。停常參·經筵。
金文鉉啓曰,明日常參·經筵,取稟。傳曰,停。
又啓曰,左副承旨洪鍾萬,右副承旨閔正植,今日不爲仕進,竝卽牌招,何如?傳曰,允。
傳于沈東獻曰,禮房承旨馳詣景慕宮,奉審摘奸以來。
沈東獻啓曰,掌令李起東,司諫朴鍾善,獻納李元祺,旣入闕中,不爲傳啓,直爲出去,事甚未安,竝推考,何如?傳曰,允。
傳于沈東獻曰,領敦寧府事金炳德拜左相。
傳于沈東獻曰,明日柑製,通方外爲之,試紙用大好紙,弘文提學待明朝牌招。
沈東獻啓曰,明日召對,取稟。傳曰,爲之。
傳于沈東獻曰,呈告弘文提學許遞,前望單子入之。
禮曹,今十一月十七日冬至朝賀時,應行節目,參考前例磨鍊爲白去乎,依此擧行,何如?啓權停例爲良如敎。
以司謁口傳下敎曰,拜表日字,以旬前更爲擇入事,分付。
以司謁口傳下敎曰,趁不奏時之當該別監,令兵曹決棍事,分付。
兵曹口傳政事,禁軍別將單韓圭卨。
沈東獻,以議政府言啓曰,卽見慶尙監司南一祐分等狀啓,則昌原等三十二邑寘之尤甚,慶州等三十一邑寘之之次,順興等八邑寘之稍實。事目災八百結外,不足災三萬八千八百十七結二十九負二束,特許準劃,査得還起二結九十四負九束,竝令當年出稅,還起田畓二十八結九十六負一束,懸錄田案,限三年免稅事,請令廟堂稟旨分付矣。本省今年巨浸,殆丙辰後初有之警,而道啓連徹,宸念垂惻,遣使而宣諭,頒帑而存恤,哀彼渰命漂戶,俱當感戴德意。而若其峽農,則秋曝霜晩,亦有幾分楡收矣。分劑三等,自有商酌,依施。請災之至近四萬,終涉夥然,事目外,限八十結加劃,使之精實俵散。其一,新還尤甚邑尤甚面詳定代捧,待明秋還作本色事也。還政縱有攸重,民情在所當念,許施。其一,山城餉穀,限折半捧留平倉,待明秋還納本所事也。災歲民力,不容不恤,依此施行。其一,各年拯劣米,限明秋停退事也。只令尤甚邑停退,俾爲紓力之道。其一,沿海各邑漁鹽稅錢限折半停退,待明秋收捧事也。恤民之政,海陸一也。特許三分一停退。其一,漕運邑各宮房稅米及樂工保米,竝每石五兩式代錢收捧事也。以今窮蔀事力,實難責出,本米竝以時價代納。其一,尤甚邑中金海等十一邑統營納各公錢及京司各營各樣所納錢,待明秋停退事也。各衙門事勢,雖甚艱絀,偏災幾邑,合有另軫,特許限三分一停退。其一,尤甚邑限明秋勿定配所,推奴徵債,一切防塞事也。係是年例,依施,何如?傳曰,允。
又以議政府言啓曰,卽見全羅監司尹榮信災實分等狀啓,則羅州等十九邑置之尤甚,全州等二十五邑鎭置之之次,鎭安等十三邑置之稍實。事目災三百結及羅州等十一邑無亡減稅條三千七百結外,不足災五萬一千三百八十九結四十三負七束,特許準劃,後錄諸條,竝請令廟堂稟旨分付矣。其一,親軍營砲保三分一代錢,兵曹各營折半代錢,各司竝純錢代捧事也。其一,京外所納箭竹及年例分定竹木物,尤甚邑折半,之次邑三分一蠲減事也。其一,尤甚邑勿定配所事也。其一,推奴徵債限明秋防塞事也。今年水潦之痒稼,雖是諸路之通患,而自有甚不甚之別焉。況本道結摠,甲於他省,若而災省,常年之固不免,而積澇所經,漂渰可矜。第其晩晹曝而肅霜遲,幸獲幾分成就,較挈長短,足稱少康。三等分劑,必有酌量,依此施行。若乃新災之至於此夥,實非始料攸到,事目外,限五千結特爲加劃,使之斯速均派。舊陳之課歲登啓,移易不得者,豈是地理之使然乎?壤賦所重,法意安在?嚴飭列邑,期復原摠。綿農旣云失稔,民情合有可恤,依他道已施之例,兵曹及各營五分一許代,各司純代。砲保,事體逈異,不可竝論,置之。餘外諸條,俱係紓力之政,依狀請許施,何如?傳曰,允。
又以議政府言啓曰,頃因京畿年分狀啓,事目災一百結外,不足災二千五百結,覆啓加劃矣。卽見該道臣朴齊寬狀啓,則復陳農形慘歉之狀,仍請見減災五千五百十一結十七負五束,亟令準下事,更令廟堂稟處矣。旣暵旣澇,且風且蟲,其所痒稼固非一,而不至爲全省之通患,則霜退楡收之功,亦不少矣。以今國計,宜加節約,而民情如彼艱棘,道啓若是切至,前劃外一千結,特許加劃,使之急速均俵事,分付,何如?傳曰,允。
又以議政府言啓曰,卽見黃海監司趙敬夏,水使閔致卨狀啓,以爲甕津府漂到大國人三名,問情則俱是鳳凰城南小島人之逢風漂到者,而彼願從陸還歸,初無船隻,又無什物遺棄,則折銀以給,似難擧議,竝請令廟堂稟旨分付矣。風濤餘生,旣請由陸,副其願斯速治送,使驛學領付灣府,而見今寒沍轉甚,衣袴等物,照例製給,刷馬替騎,供饋禁護之節,竝另飭施行,船隻旣已漂失,汁物且無遺棄,折銀計給,不當擧論,寘之,待還發狀聞,令槐院撰咨入送,何如?傳曰,允。
又以議政府言啓曰,本府公事官白樂亨·尹秉憲,奔走勤仕,俱已滿二十四朔,依例六品職遷轉事,捧承傳施行,何如?傳曰,允。
又以內醫院都提調·提調意啓曰,嶺南減貢蔘春秋等各一斤八兩代錢,每等貢蔘封進時,同爲上納事,旣有下敎定式,則此與貢蔘事體,少無異同。而今此秋等貢蔘封進時,代錢條無端愆納,事甚稽忽,不可無警。該道臣南一祐,姑先從重推考,仍卽火速上納之意,各別嚴飭,何如?傳曰,允。
又以承文院言啓曰,院吏文學官李鍾澤有頉代,幼學沈相轍差下,付軍職,冠帶常仕,何如?傳曰,允。
又以承文院言啓曰,卽見陳奏使臣帶來咨文先上者,則載有奉上諭知照事及陳奏方物移准事矣。奉表稱謝之意,移咨於禮部,方物移准,謝恩一起,以無方物磨鍊,兼付於今番使行事,分付該曹,何如?傳曰,允。
領議政沈舜澤疏曰,伏以臣之徹籲而乞放者三,殿下之宣諭而勉留者再,上下未孚,情志尙阻,民國多虞,而事勢愈急,皇阨悶悚,日甚一日。夫人臣之求去,苟非籌之已熟,志之已蔽,則其辭必不敢盡,而其身尙在乎可留可去之間。今臣之已無所不盡,聞之者皆知臣之必去,而豈意黃扉?又見寒月?俾前此之言自歸於飾外,以後刳肝瀝血,呼天呼父母,人孰肯信之哉?臣在今日,不宜復留,而殿下之眷臣勉臣,徒爲褻明綸而損國體,且增臣之罪也。有國庶政,名曰機務。幾者動之微,悔吝之所由分,擬議不當,其害立見。古之名臣魏·丙·房·杜之流,同心輔政,謀斷相資。況以一介愚魯,贊襄幾務,譬如重負獨擔,長途孤往,其不顚沛者固倖耳。若臣之心,所願乎殿下,遊神淸穆,養德中和,以平心御萬幾,以大度容庶物,以兼聽竝觀爲聰明,以提綱挈領爲摠攬,宮府之情不隔,中外之釁日銷,使天下國家事漸次就理,釋憂勞底逸豫。而天旣與臣以遭遇之時,又不與臣匡弼之具,忝竊恰過一朞,報答未效半毫,乃苦苦哀鳴,辭之不已,殆臣之命也,臣可奈何?每念事君約有二端,力所能爲,而鞠瘁後已,固所以報主也,力所不能爲,而推讓不居,亦所以報主也。臣自冒濫,已揣非宜,無一時一刻不思退避,豈敢辜負眷毗,圖便己私,置國計民務於一邊乎?日望殿下改卜賢德,使國人永有賴恃,此爲今之大機會,臣欲以去爲報主,聒聒不憚煩者也。惟聖明鑑其誠而亟兪之焉。且臣內務摠理,虛縻滋悚,冒昧竝乞,冀賜恩諒。臣無任云云。答曰,省疏具悉卿懇。卿有屢陳,予亦多誥,宜其見諒者存,而今此巽牘之荐至,非惟予失圖,卿自思之,亦不當謂是擧之合於義而安於心矣。予之所眷注卿倚毗卿者,何如?卿之拳拳忠愛,恂恂鞠瘁,夷險直前,實心擔夯者,又何如也?卿之久於賢勞,非不奉念,而顧今民國事計,汲汲有朝夕之虞,卿何忍此時,迺欲撒手便去,使予孤立,靡所仰成乎?百爾思惟,不欲相捨,而卿之苦懇,旣如是切摯,一向靳持,反非敬禮,議政之銜,今姑勉副。以卿體國之誠,宜不以去位有間,而內府庶務,必須卿摠理,意非徒然,卿其深諒,益殫謇謇之義,庸答區區之望。仍傳于沈東獻曰,此批答遣史官傳諭。
上在景福宮。停常參·經筵。
沈東獻啓曰,明日常參·經筵,取稟。傳曰,停。
傳于沈東獻曰,前領議政,領敦寧下批。
沈東獻啓曰,吏曹郞廳來言,大臣置處政事,取稟。傳曰,當日爲之。
又啓曰,領敦寧府事金炳德拜左相事,命下矣。今日政下批,何如?傳曰,允。
傳于沈東獻曰,同訓鍊竝許遞,今日政差出。
傳于沈東獻曰,臺諫竝許遞,今日政差出。
傳于沈東獻曰,在外同敦寧·敦寧都正竝許遞,今日政差出。
傳于沈東獻曰,聖堂倉設鎭事,因繡單,旣令廟堂稟處,而捧稅着急,該鎭僉使,依群山法聖例,今日政,先爲差出,催促下送。
傳于沈東獻曰,不見卿久矣。以予心之思卿,知卿拳拳于予也。顧今民國艱虞,日棘一日,而廊廟空虛,積務堆砌,岌嶪遑迫之狀,宜不待予言,而卿必蚤夜隱憂者矣。予安得不欲煩卿一着,彌綸而匡濟之耶?亦非予一人私于卿,實是輿情加額而顒企者也。思之切而望之急,無暇多誥。卿須體予至意,卽日登途,以副如渴之想事,遣史官傳諭于左議政。
傳于沈東獻曰,都承旨持此御題,與弘文提學,偕往泮宮,收取以來。
沈東獻啓曰,弘文提學李源命,旣已承牌,藝文提學金允植,卽爲牌招,同參考試,何如?傳曰,允。
傳于沈東獻曰,回還三使臣留待。
傳于沈東獻曰,回還三使臣入侍。
尹用求啓曰,臣敬奉御題,與弘文提學李源命,偕往泮宮,柑製儒生試取,則收券爲三百三十八張矣。捧入之意,敢啓。傳曰,知道。
傳于沈東獻曰,柑製表居首三下一生員南廷弼,三下二幼學李範升,竝直赴殿試,之次草三下幼學崔達周直赴會試,之次次上幼學尹是榮等二人竝給二分,之次次上幼學金鼎涉等二人竝給一分,之次次上幼學白成鎭等三人各奎章全韻一件賜給。
傳于沈東獻曰,入格儒生明日待令。
兵曹口傳政事,護軍單趙秉式。
沈東獻,以吏曹言啓曰,刑曹佐郞承履祥,繕工監假監役官徐啓淳·趙載洪·金在淵,俱以身病呈狀乞遞,竝改差,何如?傳曰,允。
又以兵曹言啓曰,同知中樞府事李有善,五衛將李秉協·李世基·崔漢基,忠翊衛將金益河,文臣兼宣傳官李茂魯,俱以病難供職,呈狀乞遞,新除授慶尙監營中軍朴準基,親病沈重,萬無離側赴任之望,呈狀乞遞,竝改差,何如?傳曰,允。
有政。吏批,判書金壽鉉進,參判徐相雨牌招不進,參議未差,同副承旨沈東獻進。以申錫䄵爲大司憲,朴蘭壽爲大司諫,徐丙善爲執義,金世基爲司諫,鄭寅昇·高永錫爲掌令,李會英·李周璜爲持平,李舜範爲獻納,姜濬永·高時勉爲正言,趙定熙爲同敦寧,李鶴宇爲敦寧都正,申㮋爲氷庫主簿,金永脩爲禁府都事,李箕永·金興福·全鴻大爲假監役,金潤植爲豐德府使。左議政單金炳德,拜相事,傳敎,領議政沈舜澤勉副事傳敎,領敦寧單沈舜澤下批事,傳敎。
兵批,判書金永壽進,參判李允用病,參議洪在正病,參知趙秉友入直,右副承旨閔正植進。以金箕錫爲知事,李在馥爲同知,韓圭卨·李鶴榮·李敎復·鄭猉澤爲同訓鍊,李起俊爲兼司僕將,李範疇·李敦修·朴來煥爲五衛將,李爲曹司衛將,朴昌彬爲忠翊將,申爲訓鍊僉正,鄭寅昇爲文兼,張寅赫爲部將,李熙斌爲全羅左水使,金駿鉉爲聖堂僉使,尹在性爲慶尙中軍,金鎭赫爲登山僉使,朴升均爲月串僉使。同知加設單趙載恒,僉知加設單鄭周永,黃龍別將單張攝,護軍李容直·李有善·申橚·崔永昌·馬源昌,副護軍趙翼永·鄭愚植·李秉世·金卨鉉·尹守龍·金源國·金貞默·吳麟弼·黃忠源·朴準基,副司直李·朴鍾善·李起東·韓兢烈·姜濬永·張斗植·李元祺,副司果洪贊燮·金禹用·鄭志植·李元稙,副司猛沈相轍,以上竝單付。
吏批,再政。以鄭寅昇爲應敎,趙南軾爲副應敎,鄭漢朝爲刑曹參判,金尙運爲禮曹正郞,張斗植爲刑曹佐郞,申學休爲掌樂主簿,李仲錫·金秀穆·朴成奎爲假監役。假監役李箕永·金興福·全鴻大已上今超通政,朝官年八十,依法典加資。
兵批,再政。趙常顯爲守門將,權用哲爲水原中軍。同知單李敦修,僉知三單李起俊·李範疇·朴來煥。
吏批,三政。朴周鉉爲掌令,鄭夏源爲同義禁,朴鍾善爲典籍,兪元錫·李孟源·洪鍾學爲假監役。副司果吳獜弼·金源國,前學官金貞默,假監役朴來圭·李仲錫·金秀穆,已上今超通政,朝官年八十加資。檢書官單具寅植。
兵批,三政。林淳喆爲右捕從。僉知二單李·朴昌彬。
吏批,四政。李敎獜爲戶曹佐郞,兪尙璧爲假監役。前假監役黃忠源,假監役李孟源,已上今超通政,朝官年八十,依法典加資。
兵批,四政。李殷春爲訓鍊僉正。
五政。沈宜卨爲宣傳官。
六政。梁柱植爲訓鍊僉正。
七政。李敎哲爲守門將。開城中軍尹養桂,江原中軍鄭益鎔,已上相換事,承傳。
沈東獻,以議政府言啓曰,卽見黃海監司趙敬夏災實分等狀啓,則海州等十一邑置之尤甚,信川等九邑置之之次,載寧等三邑置之稍實。事目災一百五十結外,不足田畓災六千六百十七結二十負,特許準劃,後錄諸條,竝請令廟堂稟旨分付矣。其一,還摠小米限折半,以相當穀代捧,待明秋還作本色事也。其一,親軍營納結作米以錢代捧事也。其一,海州·平山·鳳山司饔〈院〉納保米,白川掌樂院納保米,依已例,每石二兩式上納事也。其一,延安等五邑均廳免稅米太,依已例,以詳定執錢上納事也。其一,推奴徵債限明秋防塞事也。其一,尤甚邑限明秋勿定配所事也。旣經極無極備之警,難期實穎實栗之喜,然而沃瘠各殊,優遜互錯,統以言之,綽爲免歉。所請災摠,頗違始料,事目外畓災七百結,田災三百結,特爲劃下,使之亟速精俵。分等,依此施行。附陳諸條,便成年例,依狀請準許,而至若結作米,以今軍需枵竭,何可遽議代納乎?必以本色輸上之意,分付,何如?傳曰,允。
又以內務府言啓曰,卽見開城留守閔泳煥所報,則本營軍需所用時急,江華砲糧中三千石,以營貿例劃給爲辭矣。抄兵鍊藝,旣奉成命,餼料所需,宜亟措辦,依報辭準此數,從便貿來,以爲補用事,分付,何如?傳曰,允。
又以禮曹言啓曰,因司謁口傳下敎,拜表日字,以旬前更爲擇入事,命下矣。拜表吉日,令日官崔浚,更爲推擇,則今十一月初七日巽時爲吉云。以此日時退定,原粘目中,改付標以入之意,敢啓。傳曰,知道。
又以弘文館言啓曰,應敎徐丙善移拜執義,上番闕直,事甚未安。校理南周元·李義悳,副校理沈遠彬·王濟肯,新除授應敎鄭寅昇,副應敎趙南軾,竝卽牌招,推移入直,何如?傳曰,允。
又以兵曹言啓曰,大報壇守直官鄭南植,以其病難供職,呈狀乞遞,改差,何如?傳曰,允。
又以兵曹言啓曰,謹依下敎,趁不奏時之當該別監白雲圭,決棍十度,懲勵之意,敢啓。傳曰,知道。
又以親軍別營言啓曰,本營左別將趙載恒,身病猝重,勢難察任,改差,何如?傳曰,允。
又以親軍別營言啓曰,本營別將,今當差出,而擬望之人乏少,外任竝擬,何如?傳曰,允。
又以義禁府言啓曰,明日柑製通方外爲之時,本府都事皆爲赴擧,只有武都事一員,當直入直,而本府入直及公事回公都事,無以推移。假都事二員,令該曹口傳差出,以爲分排擧行,何如?傳曰,允。
吏曹啓目,前學官金亮鉉名字改以斗鉉,宣傳官吳瓚泳名字改以泰泳,出身吳璹泳名字改以一泳,邊壽顯名字改以承顯,前五衛將邊壽一名字〈改以〉承一,出身白南仁名字改以南杓,出身崔元柱名字改以榮柱,出身鄭完翼名字改以俊鎔,守門將鄭完軫名字改以舜鎔,前水使徐丙應名字改以丙鼎,出身沈憲澤名字改以宗澤,出身趙羲仁名字改以羲成事爲等如告狀,依例令藝文館給帖,何如?判付啓依允。
吏曹啓目粘連,觀此全羅右道暗行御史沈相學書啓,則茂長前縣監洪鍾觀段,繡啓旣請令攸司稟處,更無可論是白遣。萬頃前縣令金箕斗段,加下乾沒,捧賂合錢爲一萬二千七百二十三兩七錢是白如乎,似此不法之類,合施重勘是如是白乎旀。萬頃前前縣令宋在榮段,訟賂勒捧,任賂乾沒,公錢冒下條,上項都合錢爲四千六百二十一兩四錢五分是白如乎,罪犯罔赦,不可以已貶勿問是如爲白有臥乎所。上項前任兩守令,竝只令該府拿問處之爲白乎旀。礪山前前府使具然韶段,新舊換納,敢用拔撐之計,錢穀俱欠,殆無淸刷之望,似此昏劣,不可已遞而勿問是如是白乎旀。珍島前府使李景鉉段,公堂設賭,已失體貌,吏任捧賂,未免鄙瑣是如是白乎旀。扶安前縣監鄭在晉段,觴政無節,忘却訟民,公納愆限,逋吏得時是如是白乎旀。井邑前縣監奇亮衍段,新舊換稅,何其不審之大,濫酷用刑,或多過度毁是如爲白有臥乎所。上項四邑前任守令,竝只從重推考爲白乎旀。羅州牧使朴奎東段,二萬金捐廩補逋,新舊稅督刷完納,減冊況而削稅斛,創城役而葺館廨,似此優異,合施褒賞是如爲白有臥乎所,壐書表裏之典爲白乎旀。金堤前郡守趙弼永段,還代錢·雇馬錢立本,殆近二萬金,勸起租·借種租助給,合爲六百石,舊逋新稅,無遺了勘,許多優異之績,尙有去後之譽是如爲白有臥乎所,陞敍調用之典爲白乎旀。長城府使李㵙段,需米價之減捧,惠洽窮蔀,年分災之均俵,頌蔚儉歲是如爲白乎旀。臨陂縣令申勝休段,莅任初刷馬錢,捐補以廩,數過千金,行査時立本米,不斂於民,惠溢萬頃是如是白乎旀。靈巖郡守南錫龍段,纔莅弊局,捐出二千金俸廩,克恤歉〈民〉,立本五百石正供,優績已著是如是白乎旀。興德前縣監申岐朝段,借糧勸耕,儉歲無白地之徵,捐廩恤民,窮蔀懷赤子之保,務安舊逋近五萬之數,行査畢刷於二三朔之間,隣邑向蘇,闔境遮道是如爲白有臥乎所。上項四邑前後守令,竝只兒馬賜給之典爲白乎旀。監司尹榮信,沿路忠淸監司沈相薰,水原留守李憲稙段,繡啓論列,俱是推奬是白乎矣,道臣·守臣體重,今姑勿論爲白乎旀。前監司金聲根段,繡啓旣請令廟堂稟處,更無可論是白遣。其餘本道守令·察訪及沿路守令·察訪等段,績乏優異,疵無顯著,竝只置之爲白乎旀。其外梱帥·中軍·虞候·營將·邊將·監牧官等乙良,令兵曹稟處,何如?判付啓依允爲旀,如此優異之績,不可無示意之擧,羅州牧使朴奎東特爲加資。
協辦內務府事閔丙奭疏曰,伏以聖王之官,必試可乃已,蓋其未試也,容或授非其才,而旣試也,能否畢見,錙銖莫掩,此黜陟之法所由作也。顧臣以至愚極陋之姿,前後歷踐,何官不濫,何往非罪,而至於政府公事之任,此尤臣淟涊盤礴,瘝職蔑效者也。廊廟之謀謨,時有參聞,中外之簿領,咸須署謹,其官之重,其任之難,果何如,而乃以臣苟然充之,不幾近於策駑九折,强僬千匀者哉?臣偏蒙聖朝不世之恩,頂踵毛髮,俱是生成之澤也。夷險向前,義固當然,一身顚沛,何敢自恤,而第其貽累於懋實之政,招議於妨賢之地,則臣之所大懼也。玆敢短牘罄臚。伏乞聖慈,俯垂鑑諒,亟遞臣內務協辦與政府公事之任,以重愼簡,以安微分焉。臣無任云云。答曰,省疏具悉。本兼諸務,何可竝解?政府有司之任,依施。
說書李容善疏曰,伏以少年登科,古人謂之不幸,童子備官,前史引以爲戒,此實臣準備語也。臣年纔踰於弱冠,學未免於面墻,而冒訓犯戒,已切淵氷之憂懼,忝恩饕寵,徒荷雨露之煦嚅,濫廁宮僚之末,今三閱序矣。銅龍虬漏,挾冊周旋,鶴禁靑綾,退食委蛇,榮已極矣,分斯濫矣,赧赧惴惴,日復日深。況今睿學日新,冑筵頻開,正宜博邃俊彦,朝夕左右,則如臣藐末蒙孩之初無榜樣,已試不可,淵鑑之所必燭,同朝之所見諒,在臣去就,不俟智者而決矣。且臣父臣母,俱有癃疾,寧日恒鮮,迨此寒節,諸症一倍沈綿,藥餌扶將,非臣末由,顧臣情私,實不暇翔矧。而臣身亦脆弱善病,近添寒感,素患疝氣,隨以闖肆,委伏殿屎,四大不省,彈束趨公,不可時日而期。此臣所以求解一念,如水注下,忙具短牘,冒控情實。伏望聖慈,俯垂憫恤,亟遞臣說書之銜,俾公毋曠而私獲諦,千萬顒祝。臣無任云云。省疏具悉。所請依施。
乙酉十一月初三日初更,上御興福殿。召對,回還陳奏三使臣同爲入侍時,參贊官沈東獻,侍讀官鄭履源,待敎閔丙肅,假注書金錫龍,記事官車驥衡,別兼春秋閔宗植,各持綱目第四卷,同副承旨沈東獻,假注書金錫龍,記事官車驥衡,別兼春秋閔宗植,陳奏正使閔種默,副使趙秉式,書狀官金世基,以次進伏訖。上曰,史官分左右。仍命三使臣進前,種默等進前。上曰,潦水雪寒,往回之程里艱險,安得無勞慮乎?種默奏曰,王靈攸曁,無事往還矣。上曰,頻年陳奏,未蒙允兪,今番奏使之行,如意準請,予心欣感矣。種默曰,莫非聖孝孚格所致,不勝欽誦萬萬矣。上曰,副使自北京,何時往天津問候乎?秉式曰,今八月十四日發行,赴津省視起居,封書與錄資·藥種,如數進呈矣。上曰,得見李鴻章乎?秉式曰,但與海關道周馥接話,而未見李鴻章矣。上曰,瞻視皇帝乎?種默曰,別使例於午門外領賞,且伊時,無有太廟動駕之例,未能參班諦視矣。上曰,皇上吉禮,在何年云乎?種默曰,明年擧辦一切事宜,至三年後始行吉禮云,則大約在光緖十四年云矣。上曰,皇帝聰慧,頗視庶務乎?種默曰,皇帝日接軍機,然必稟裁於皇太后矣。上曰,皇太后果賢哲有德云,甚盛矣。種默曰,果然云矣。上曰,南洋大臣誰爲之,而李鴻章竝督理否?種默曰,南洋事務,無可左宗棠之代住者,朝論姑無指的,然差代在數月後云矣。上曰,額勒和布·彭玉麟,近管何務?種默曰,額勒今在太學士,彭玉麟欽命佳箚三關,朝廷倚重,而現已調病回籍云矣。上曰,護理巡撫蘇元春,近已撤兵住關否?世基曰,法使赴津講和之後,蘇元春撤兵,但住札關防,以觀動靜云矣。上曰,法總督有害越之事乎?世基曰,安南院姓,有構亂者,爲法總督詗機現發,以此有害越之事云矣。上曰,中國今以海防爲急務乎?種默曰,時憂方以海防爲要務,故先自天津水師一支,倡爲之先矣。且臺灣新設巡撫將鎭守矣。上曰,砲械船廠,亦自中國多製造乎?種默曰,自中國亦延敎師多造備,或華工做造,且外國多有購來者矣。上曰,電線見之,而直通北京乎?世基曰,臣入燕時,自遼東始設絏,直通于燕京,回還時則已設至九連城矣。上曰,親往電局見之乎?世基曰,與上使往見電局,各省已設,但泗川省,明年擬設云矣。上曰,年形,何如,而皇太后發帑賑濟,甚盛德事也。種默曰,豐歉各異,而直隷省偏被災歉云,賑濟之恩霈,屢降云矣。上曰,在館日,與住京各國公使,有往來通見乎?種默曰,但見德·美·日三國公使,而他國公使未見。非素有因緣,有礙擅見矣。上曰,住札各國公使幾許?日本十七國公使之住箚,懸有多少,何也?種默曰,住北京者,僅有英·美·德·俄·日本幾國而已。日本則處在海路四通之地,各國舟舶,無不往來通商,故比北京住箚,甚盛云矣。上曰,副使往天津,亦見各國商署乎?秉式曰,但見德國商署,而商務甚盛,故各國領事多住於紫竹林矣。上曰,九連城商稅事,向於齎奏官,未有準許,將來事幾,終無變通乎?且琿春·圖們江定界事,亦何如云乎?種默曰,向聞齎奏,未蒙準許之擧,到今則似難如前。自前中國柵稅,僅至銀三千兩,今至萬餘兩。且九連城,亦有住防營房,爲要隘鎭守之計,設始已固。且自我國請行此事者,則恐不可以猝乍廢弛矣。至於琿春·圖們江定界事,似有已準許云矣。上曰,兵丁爲幾名乎?種默曰,大約至四五百名矣。上曰,中國情形,何如?使行回還,何至遲滯乎?種默曰,中國大勢,財用艱絀,戶部各項經費外,至於諸省籌餉,月費百萬餘兩。雖使臣賞銀,亦或臨時挪用辦施云,推此可知國用之甚絀矣。上曰,中國近無他事,而新疆事,亦無如前擾亂乎?種默曰,自左宗棠督理新疆事務以後,一律澄淸,近則無他滋擾云矣。上曰,總理衙門,在北京何處,而事務誰爲管理乎?種默曰,總衙在崇文門內,距玉河關不遠,堂憲則如閻敬銘·福錕·許庚身等諸紳管理,亦有敎習·行走等官員。設同文館,選聰慧之士,學習漢文及各國文字,有月課歲試,三年大比之規,每差送各國辦務之人,則必於此館,另選派充云矣。上曰,大略往廻,至幾月渡灣乎?種默曰,統計五個月矣。上命三使臣先退,種默等以次退出。上開卷,仍敎曰,侍讀官讀之。履源讀自上感誼言,止揖爲梁王。上曰,釋義。履源釋義訖。上曰,文義奏之。履源奏曰,際秦苛刻之後,天下民情,猶有靡足,不務本業,但趨末利,故文帝,使天下之民務農歸本,至治大德於斯盛,誠後世之萬萬欽仰矣。上曰,農者天下之大本也。親耕籍田,出於以身敎民之盛德至意,而民務本業,國致富强,後世所以稱文帝之治者,良有以也。履源曰,聖敎切當矣。上曰,參贊官讀之。東獻讀自有司請立皇,止除誹謗妖言法。上曰,釋義。東獻釋義訖。上曰,文義奏之。東獻奏曰,帝王封建,當先立皇子,後及諸王,而今此先諸王而後皇子者,此是文帝先疎後親,以示大公之意也。且誹謗妖言,人主之所當立法嚴禁,而今除其法,此文帝所以開言路而欲聞其過失也。於此二者,可見漢文之盛德,而亦足爲後王之鑑法也。上曰,不先皇子而先諸王,欲其封建之無私也,不禁妖謗而除其法,欲其衆臣之盡情也。漢文爲治之法,豈不美哉?東獻曰,聖敎切當矣。上曰,閣臣讀之。丙肅讀自詔曰古之,止田租之半。上曰,釋義。丙肅釋義訖。上曰,文義奏之。丙肅奏曰,法除誹謗。
上在景福宮停常參·經筵。
閔正植啓曰,明日常參·經筵,取稟。傳曰,停。
傳于閔正植曰,忠淸左道暗行御史留待。
傳于閔正植曰,忠淸左道暗行御史入侍。
傳于閔正植曰,入格儒生入侍。
傳于閔正植曰,飭已施矣。前吏曹參議趙秉弼特爲分揀。
閔正植啓曰,行都承旨尹用求內閣進,行左承旨金炳翊廚院進,行右承旨金文鉉,左副承旨洪鍾萬不爲仕進,同副承旨沈東獻式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,明日召對,取稟。傳曰,爲之。
傳于閔正植曰,右承旨許遞,前望單子入之。承旨前望單子入之,李冕榮落點。
閔正植,以內醫院都提調·提調意啓〈曰〉,卽伏聞掌務醫官所傳,則以大王大妃殿進御湯劑所入鹿茸之變味,致勤下敎,臣等不勝萬萬驚悚之至。進御藥料,所重何如,而監捧監製之際,苟能築底審愼,一一精揀,豈至此變味之境乎?還下湯劑,雖已更擇製入,而揆以事體,極爲未安。鹿茸監捧監製之本院提調,捧現告從重推考,其時首醫掌務官與上番醫官,竝本職爲先汰去,監封道臣咸鏡監司鄭基會,施以罷職之典,當該審藥,自該司削籍後,令攸司從重科治。而臣等忝在嘗藥之列,不能常存檢察,難逭當勘,惶恐待罪之意,敢啓。傳曰,知道。卿其勿待罪。
又以弘文館言啓曰,上番闕直,事甚未安。應敎鄭寅昇內閣進,副應敎趙南軾,校理李義悳,副校理沈遠彬,王濟肯有身病,校理南周元呈辭受由,修撰沈九澤·李在淳,副修撰李鳳奎,竝卽牌招,推移姑陞入直,何如?傳曰,允。
又以親軍別營言啓曰,本營右別將趙羲謙,身病猝重,勢難察任,改差,何如?傳曰,允。
又以親軍別營言啓曰,本營別將,今當差出,而擬望之人乏少,外任竝擬,何如?傳曰,允。
乙酉十一月初四日申時,上御興福殿。忠淸左道暗行御史,入格儒生同爲入侍時,右副承旨閔正植,假注書權相洛,記注官金持元,別兼春秋閔宗植,暗行御史鄭寅興,以次進伏。生員南廷弼,幼學李範升·尹始榮序立階下訖。上曰,史官分左右。正植奏曰,入格儒生中崔達周等七人有身病,不得待令矣。待令儒生,使之陞堂,奏職姓名乎?上可之。廷弼等以次陞堂,奏職姓名訖。正植奏曰,儒生等使之行禮乎?上可之。行禮訖。正植奏曰,儒生等使之先退乎?上可之。仍命暗行御史進前,寅興進前。上曰,下去多月,善爲往返耶?寅興曰,王靈攸曁,無事往返矣。上曰,書啓已見之,而今番御史盡淸舊納,誠爲萬幸也。寅興曰,臣之才識淺短,猥膺委畀,勢得竣勘,莫非憑仗王靈也。且列邑守令亦知不得不淸勘之事勢,擧皆殫竭誠力,乃有此效也。上曰,然則各邑舊納,今無餘存耶?寅興曰,舊納未收之內下冊所載原摠,與京司追後抄出者,査得於邑簿條,今旣淸帳,沒數考尺,無所遺漏矣。上曰,以治績言之,誰爲善治耶?寅興曰,公納收刷也,政措綜明也,沃川郡守臣吳鎰泳,當爲半省之最矣。若論劇弊殘局,督刷蘇完之功,則燕岐前縣監臣韓龍源實多勤勞矣。上曰,此眞善於收刷。仍敎曰,不治則爲誰耶?寅興曰,堤川前縣監臣李秀元,雖非貪墨爲心,而素心徒善,用度無節,公錢之挪貸,加下之不小,恐不可仍置,故果有書啓臚列矣。上曰,公錢之如是犯用,極爲痛駭也。寅興曰,外他政令之得失,與受之不明,猶爲未穩,況公貨之無難犯用,誠爲駭然也。上曰,改量,何以爲之則好,而當有實效耶?寅興曰,三十年一改量,卽有國定制,而近列邑,難於張大,慮有滋弊,此法之停廢已久。而臣於是行,槪有査探,則小民之呼冤,皆是白地之徵稅也。國結之耗縮,亦由新起之多漏,此都由於改量斯久,結政多紊故也。今若使各該邑,揀定知事一二人,從實量尺,則於國於民,必多實效矣。上曰,上納國之大政,而今此所陳,甚好矣。寅興曰,民結所出,何莫非公錢·公穀,而正供上納,最宜急先。列邑官吏,莫念輕重,收民捧而先應邑用與巡兵營納,而至於莫重正供,漫漶延拖,諉諸未收,過限越當,視若尋常,顧念事體,甚爲駭然,故敢有論列於別單矣。上曰,守令數遞,必多外邑之弊也。寅興曰,奉公之勤慢,民生之休戚,專繫於字牧,而以臣所見言之,各邑上納之積滯,多由於守令數遞,故敢有冒悚奏達。列邑守令無論善不善治不治,必也久任責效,然後政措可行,臧否自著,邑可無弊,民蒙其澤矣。上曰,蠲蕩詳代,則不許爲可乎?寅興曰,公納之年久者蠲蕩,難辦者詳代,卽是恤民之澤,惠下之仁,則豈敢請其不許,而顧今官吏,不知此盛德至意,而反懷覬倖望,些有稱托,輒懷延拖矣。苟若夬施一截,杜絶倖望,則庶無故愆之弊,必有卽刷之道矣。上曰,以此之故,而欲其嚴防也。寅興曰,然矣。上曰,養戶防結,果是邦禁所在,何爲而尙有此弊乎?寅興曰,此繫禁法,非但年久解弛,外邑吏民,或因占便,或因牟利,今還爲弊矣。若其一截嚴防,稅捧則使結民自納,人吏復則使都吏專管,永作公用,稅納必無滋弊遲延之弊,故陳于別單矣。上曰,忠州等五邑稅納之使各其邑自納,爲好耶?寅興曰,前繡衣臣柳別單中,亦以此陳達,而若自各其邑直上納,則第一各邑,必無稱托船隻之不備,以致上納愆滯之慮,忠州之民,可免站船勒執之擾,城堞樓櫓,亦有修補之資矣。上曰,各宮房免稅,亦是自戶曹捧上,分送各該宮者,而何不遵舊,有此直責納乎?如是則其弊必多也。寅興曰,誠然矣。行視各邑,或有遵舊例行之者,或有自該宮直責納者。若其直納之際,該宮房員役輩,濫捧討索,殆無節限,其害自歸於正供欠縮矣。申飭嚴防,一遵舊例,恐合事宜矣。上曰,何無學行孝烈人之薦剡也?寅興曰,臣之承命,專主上納督刷,則政治善否,閭里隱瘼,猶不暇詳察。至於學行孝烈,若無表著的見,而登諸文字,反不若闕之,而獲免沒實之嫌,故不爲薦達矣。上曰,今番之行,專爲上納,則拔此薦剡,亦爲無妨也。仍敎〈曰〉,往還爲幾朔乎?寅興曰,上年九月初一日承命,今年十月復命,則首尾爲十四朔矣。上曰,幾處露蹤乎?寅興曰,忠州·淸州·報恩三處,而淸州則再入矣。上曰,淸州則不爲露蹤而再往乎?寅興曰,因邑事而露蹤者,再次矣。上曰,然則邑是三邑,而出道則四次也。寅興曰,然矣。上曰,書啓修正於何處乎?寅興曰,修啓於興天寺矣。上曰,自道內何時離發,而何日到興天寺乎?寅興曰,留住鎭川地,關督列邑舊納尺文,準數考還後,去十月十一日離境,十三日到興天寺修啓,十九日復命矣。上曰,昨冬變亂,卽亘古所無之變也。卽爲勘靖,誠爲萬幸,而在何處何時得聞乎?寅興曰,昨年十月十九日,自燕岐轉向公州,而得聞此報,非但顫掉,繼切驚慮,仍住營下,獲聞不日靖亂,卽時還御後,更向掌內諸邑而按事矣。上曰,舊納今皆使之淸帳,極爲嘉尙也。仍命御史先退。正植奏曰,臚唱之際,做錯非細,事未前有,萬萬駭然。當該通禮院官員,所當重勘,而本院請推之外,無他可施之罰,何以爲之乎?上曰,拿處,可也。出擧條上命史官就座,仍命退,承史以次退出。
上在景福宮。停常參·經筵。
藥房提調尹宇善,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
閔正植啓曰,明日常參·經筵,取稟。傳曰,停。
又啓曰,同副承旨沈東獻今日不爲仕進,卽爲牌招,何如?傳曰,允。
傳于閔正植曰,公事不審之中官李朱夏,從重推考。
兵曹口傳政事,親軍別營別將單李熙甲。
沈東獻,以義禁府言啓曰,萬頃前縣令金箕斗,前前縣令宋在榮等竝拿問處之事,傳旨啓下矣。金箕斗今方待命拿囚,宋在榮方在全羅道鎭安地云,依例發遣府羅將拿來,何如?傳曰,待待命拿囚。
判府事金弘集箚曰,伏以臣於昨者湯劑鹿茸事,有萬萬惶蹙,無所容措者。蓋此鹿茸之變味,有非尋常品劣之可比,其爲驚悚,當何如哉?夫藥性之良,專係於味,味變則失其性矣。君父進藥,臣子先嘗,著於禮經,而㕮咀含味,亦載醫書,良有以也,則審味辨品,劑量調合,是乃保護之職耳。苟能先事而操飭,臨時而看詳,一念敬謹,罔敢或忽,寧有此疎謬之理乎?臣忝董率,罪宜首勘,而聖度包涵,不賜譴何,臣安敢以適未躬檢自諉,而不思所以自處乎?泥首私次,冒控危忱。惟聖慈亟降威罰,以警不職,千萬幸甚。取進止。答曰,省箚具悉卿懇。旣不躬自監製,則如是爲引,誠萬萬意外矣。卿其安心。仍傳于沈東獻曰,此批答遣史官傳諭。
判敦寧府事李秉文疏曰,伏以,臣待罪藥院之時,監捧御供鹿茸,而今以湯劑變味,至承重推之命,驚悚惶懍,罔知攸措。夫看品,臣之職也,不審臣之罪也。苟若十分致愼,審擇捧納,則寧有是哉?尋常瘝溺,自有常憲,況在君藥臣嘗之義,大欠謹,論以厥辜,合置何辟?今此問備,不足丕蔽,則顧臣分義,豈敢恬然若無故之爲哉?冒具短籲,庸效自劾。伏望聖慈,亟命司敗,勘臣未勘之律,以警不職者戒焉。臣無任云云。答曰,省疏具悉。問備存事體也,不必如是爲引矣。
協辦內務府事閔丙奭疏曰,伏以,臣姿本疎庸,誠且淺薄,凡於職供,不能綜察,每患僨錯。日前湯劑之進御也,以鹿茸之不善監製,至承重推,尤不勝萬萬悚懍,罔省措躬者耳。夫臣之於君,義必先嘗,雖尋常飮啖之物,猶不敢毫忽,而況於藥餌之審愼者乎?且嘗聞之醫,茸之爲物,血以爲主,太寒則澁,少暑則敗,臣苟能一念于玆,克愼克審,論材而辨品,豈至於是也?臣於其時,猥忝提擧之末,辜負孝養之思,自顧罪犯,宜被重勘,謬荷涵容之天大,秪蒙問備而止,滋益兢蹙,若無所禱。玆陳短章自劾。伏乞聖明,更加臣當勘之律,俯存王章,仰慰慈念之地。臣無任云云。答曰,省疏具悉。問備存事體也,不必如是爲引矣。
同敦寧趙定熙疏曰,伏以,臣於日昨,伏奉除旨,以臣爲同知敦寧府事者,臣感〈恩〉怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
乙酉十一月初五日二更,上御興福殿。召對入侍時,參贊官沈東獻,侍讀官李義悳,檢討官沈九澤,待敎閔丙肅,假注書金錫龍,記注官朴斗杓,別兼春秋閔宗植,各持綱目第四五,以次進伏訖。上曰,史官分左右。仍開卷。上曰,上番讀之。義悳讀自詔曰農天下之大本,止率列候之國。上曰,釋義。義悳釋義訖。上曰,文義奏之。義悳曰,夫農者天下之大本,而此時人民,或有棄本業事末技,故下詔勸農,至於賜民田租之半,文帝務農愛民之治,可爲後世人主之宜所鑑法也。上曰,君以民爲天,民以食爲天,則爲治之道,亶在於勸農務本之義。於此可見其漢文之盛德也。義悳曰,聖敎切當矣。古者周之成王,賢聖之君也,而周公懼其未知稼穡之艱難,故作詩之七月,書之無逸,以進戒焉。由是觀之,農爲天下大本,尤可知矣。上曰,今見丞相絳候就國云者,似是今始就國也。義悳曰,先有列侯之國之命,而或有未行,故雖是免勃,使之率列侯就國。然以丞相朕之所重爲詔,於斯,文帝禮敬大臣之道,亦可見矣。上曰,下番讀之。九澤讀自以灌嬰爲丞相,止常寬假之。上曰,釋義。九澤釋義訖。上曰,文義奏之。九澤曰,淮南王長入朝之際,以爲親故,擅殺辟陽侯審食其,其於爲人子之心,似或然也,難免驕恣不法之罪,而文帝常多寬假,赦而不治。雖友愛之誼,則實是深篤,恐有欠於立紀綱之本也。上曰,雖爲親故,擅殺從仕者,實係重犯,而文帝寬假之德,寔出於兄弟間友愛之篤。然於法則似未必如是也。九澤曰,聖敎切當矣。上曰,參贊官讀之。東獻讀自是歲入朝,止王興居。上曰,釋義。東獻釋義訖。上曰,文義奏之。東獻曰,淮南王長,以私怨擅殺審食其,罪固難赦,而文帝以友于之德,不忍加罪,赦而不問,其在淮南王惕勵之道,感恩怵義,十分自戢,而乃反歸國驕恣,制擬天子,此可謂得罪臣分。袁盎之慮其生患而諫之者,果有深意矣。濟北王,快快於絀功失職,敢於帝幸太原之日,發兵反之,以至兵敗自殺,此是自作之孽,顧不足惜矣。上曰,淮南王之驕恣,由於赦不當罪。文帝友愛之盛德,固可欽歎,揆以法律,不能無欠,袁盎之諫,甚得其宜也。濟北王之謀反,由於封不稱功,而發兵犯上,罪固難逭。然而文帝之絀其大功,大臣之無一開陳,亦似爲小疪也。東獻曰,聖敎至此,果節節至當矣。上曰,閣臣讀之。丙肅讀自帝聞其初,止終負疪議惜哉。上曰,釋義。丙肅釋義訖。上曰,文義奏之。丙肅曰,興居不念分土王之恩,反有妬賢疾能之心,至於反爲謀逆,文帝聲討其罪,兵敗自殺,眞天理之當然也。上曰,爲人臣當以忠直爲職,而至於興居,背恩忘德,發兵自反,乃至兵敗自殺,眞天理固然也。丙肅曰,胡氏註云,大臣又無開陳,使盛德之主,終負疪議,此論雖使後世人主,示用人之廣,然而至於興居之罪,斷不容貸矣。上掩卷,仍命史官就座,又命退,諸臣以次退出。
上在景福宮。停常參·經筵。
李冕榮啓曰,明日常參·經筵,取稟。傳曰,停。
傳于沈東獻曰,政官牌招開政。
傳于沈東獻曰,出疆使臣路文,令內務府量宜磨鍊。
沈東獻啓曰,吏曹參議趙秉弼,疏批已下,一體牌招,何如?傳曰,允。
傳于沈東獻曰,臺諫竝許遞,今日政差出。
傳于沈東獻曰,在外敦寧都正許遞,今日政差出。
沈東獻,以侍講院言啓曰,行兼輔德鄭夏源,除拜同義禁矣。宮官例不得兼帶刑獄之官,行兼輔德鄭夏源所帶金吾之任,今姑許遞,何如?傳曰,允。
沈東獻啓曰,卽者義禁府來言,時囚罪人李範善,當爲捧供,而判義禁沈履澤呈辭受由,知義禁趙秉鎬有身病,一員未差,只有同義禁具完植一員,不得備員開坐云。呈辭受由,何以爲之,而未差之代,今日政差出,知義禁卽爲牌招,何如?傳曰,允。判義禁許遞,今日政差出。
又啓曰,假注書權相洛有身病,勢難察任,今姑改差,何如?傳曰,允。
權相洛改差,代以曺萬承爲假注書。
傳于沈東獻曰,左副承旨許遞,前望單子入之。承旨前望單子入之,金學洙落點。
傳于沈東獻曰,藍浦縣監李鍾順內禁將除授。
傳于沈東獻曰,藍浦縣監之代,勿拘常格,各別擇差。
沈東獻,以吏曹言啓曰,新除授定州牧使吳益泳戶奴呈狀內,矣上典親病沈重,萬無赴任之望云,改差,何如?傳曰,安岳郡守李漢永相換。
又以吏曹言啓曰,新除授麟蹄縣監朴聖根,以其身病呈狀乞遞,改差,何如?傳曰,殷栗縣監丁喜燮相換。
又以吏曹言啓曰,西學敎授洪淳肯,以其身病呈狀乞遞,改差,何如?傳曰,允。
又以吏曹言啓曰,繕工監假監役官洪鍾學·兪元錫·兪尙璧,俱以身病呈狀乞遞,竝改差,何如?傳曰,允。
又以吏曹言啓曰,南學敎授金天洙,以其身病呈狀乞遞,改差,何如?傳曰,允。
又以兵曹言啓曰,新除授靑山島僉使李肯漢,以其父年今爲七十五歲,法不當遠離赴任之望,呈狀乞遞矣。邊將之親年七十五歲以上者許遞其任,載在法典,改差,何如?傳曰,法聖僉使崔得秀相換。
有政。吏批,判書金壽鉉進,參判徐相雨進,參議趙秉弼進,同副承旨沈東獻進。以李喬翼爲大司憲,兪致益爲大司諫,申錫淵爲執義,金禹用爲司諫,鄭秀鉉·李周璜爲掌令,徐行輔·朴寅煥爲持平,趙秉聖爲獻納,閔宗植·李茂魯爲正言,鄭夏源爲同敦寧,閔丙肅爲說書,任夏準爲敦寧都正,朴周陽爲同義禁,金弼洙爲西學敎授,李鎬俊爲判義禁,金春熙爲南學敎授,黃觀秀爲禁府都事,金春根爲監察,金喆有·李喜樂·趙錫夏爲假監役,李敏集爲藍浦縣監。羅州牧使朴奎東今加通政,加資事,承傳。
兵批,判書金永壽病,參判李允用病,參議洪在正病,參知趙秉友入直進,右副承旨閔正植進。護軍申錫䄵·金文鉉·趙定熙·黃呂鍾,副護軍朴蘭壽·李鶴宇·趙永贊·沈厚澤·吳遠模·金商羽·安冀壽·吳學善,副司直金世基·朴周鉉·高永錫·李會英·李周璜·李舜範,副司果姜濬永·高時勉·趙智璧·洪祐正,副司猛安鍾燁·李鍾澤·朴衡鎬,副司勇鄭晩,以上竝單付。守判府事閔種默依定式減下。靑山島僉使李肯漢,法聖僉使李得秀,以上相換事,承傳。
吏批,再政。以申從均爲巨濟府使,高永錫爲奉常僉正,尹希周·金礪泰·申相烈爲假監役。兼說書單閔丙肅。假監役金喆有·李喜樂·趙錫夏,前參奉金用淳,已上朝官年八十,依法典加資。吏曹假郞廳單全在鳳。
沈東獻啓曰,明日拜表,兩司當爲進參,除在外·未署經外,未肅拜人員,竝待開門牌招,何如?傳曰,允。
又啓曰,左右史不可不備,別兼春秋尹命燮·金喜洙·金春熙·尹容植·李貞稙,竝卽牌招,推移入直何如?傳曰,允。
兵曹口傳政事,親軍別營別將單梁柱顯。
沈東獻,以侍講院言啓曰,新除授說書閔丙肅,卽爲牌招察任,何如?傳曰,允。
又以親軍別營言啓曰,本營兵房許熠,身病甚重,勢難察任,今姑改差,何如?傳曰,允。
又以刑曹言啓曰,內醫院官員,以都提調·提調意啓曰,卽伏聞掌務醫官所傳,則以大王大妃殿進御湯劑所入鹿茸之變味,致勤下敎,臣等不勝萬萬驚悚之至。進御藥料,所重何如,而監捧監製之際,苟能築底審藥,一一精揀,豈至此變味之境乎?還下湯劑,雖已更擇製入,而揆以事體,極爲未安。鹿茸監捧監製之本院提調,捧現告從重推考,其時首醫掌務官與上番醫官,竝本職爲先汰去,監封道臣咸鏡監司鄭基會,施以罷職之典,當該審藥,自該司削籍後,令攸司從重科治,而臣等添在嘗藥之列,不能常存檢察,難逭當勘,惶恐待罪之意,敢啓。傳曰,知道。卿其勿待罪事,命下矣。謹依律文,則大明律制書有違條有曰,凡奉制書有所施行而違者,杖一百,審藥鄭在駿,依此律決杖一百後,嚴飭放送之意,敢啓。傳曰,知道。
又以義禁府言啓曰,通禮院假引儀李昌善拿處事,傳旨啓下矣。李昌善係是雜技,依例移送秋曹之意,敢啓。傳曰,知道。
吏曹啓目,前假監役李東耇名字改以東彦事告狀,依例令藝文館給帖,何如?判付啓依允。
領敦寧沈舜澤箚曰,伏以自藥院因湯劑鹿茸事,至有提調·諸醫官與封進道臣請罪之啓矣。蓋此看品捧納,在於今秋,臣以伊時都提調,不能察飭,罪著失職,何敢諉以躬不監捧,不思所以自列乎?悚惶懍慄,冒陳短章。伏乞亟降威罰,以昭法紀焉。取進止。答曰,省箚具悉卿懇。未嘗監捧,則於卿何有?以此爲引,誠過矣。卿其安心。仍傳于沈東獻曰,此批答遣史官傳諭。
禮曹判書閔應植疏曰,伏以昨伏見藥院草記下者,以大王大妃殿進御湯劑之不審,有監製提調重推之擧,臣以其時提調,適有病不參於監製,倖而獲免威罰,然審材辦品,看詳出納,卽臣之職也。旣在其任,烏可以錯誤之適出僚席,晏然自以爲無罪耶?夫臣之事君,猶子之事視,父母進藥,而子不先嘗,以至藥性之變敗而不覺,則其爲不謹,尤非嘗之而偶失者之比也。將何以自免於通國之稱也?有臣如此,罪將何居?聖度過於涵容,問備不及臣身,臣滿心惶慄,鑽地難逃。玆敢短章自列,乞被同勘。伏願聖明,亟施當律,以爲爲人臣不職之戒焉。臣無任云云。答曰,省疏具悉。不必如是爲引矣。
慶尙監司南一祐疏曰,伏以臣於見職,萬不稱當,自分界劃,而有百僨誤,無一報效,靡日不瞿瞿惴惴。而卽伏見廚院閚文,則以朔膳之柚榴品劣,還下改封,至有施臣重推,封進官罷職之命。顧臣失檢之罪,於是著矣,惶蹙震懍,無地自容。夫按察巡檢之地,事務裁持,固不敢毫銖錯忽,矧玆莫重貢膳之進御者哉?該邑封進之不謹不敬,已是萬萬驚悚,而苟能先事董飭,及時審檢,則寧至於全不成樣,若是未安乎?虧分溺職,臣罪尤大,而薄警只止問備,反輕於封進官之論勘,則是豈熙朝核實之政乎?罪實難逭而倖逭,罷雖已勘而未勘,恧蹙訟愆,無面可顯。蓋玆常供應行之事,尙致疎謬妄錯,以若管轄之叢萃,期會之殷繁,判不能抖擻也,明矣。今若恬冒不量,狃犯無憚,則壞隳滋大,辜負難貸,此臣所以一倍懍惕,雖欲蹲仍而不可得者也。玆敢冒悚齎慄,馳驛封章。伏望聖慈,俯垂鑑燭,亟遞臣職,仍治臣當被之律,俾安私分,以爲不職者戒焉。臣無任云云。答曰,省疏具悉。旣已問備,何必如是爲引?卿其勿辭,益勉旬宣之責。
吏曹參議趙秉弼疏曰,伏以臣於三銓之任,曷嘗有萬一堪承,而不卽籲免,淟涊槃泊哉?特以臣待罪南陲,逖違北闕,居然三載于玆。近耿爲幸,叩謝是急,趨走乎起居之末,黽勉乎代斲之際,旬朔之間,疵纇畢露,止竟僨敗,理所必至。果於日者,以閟宮享官之修單不審,迺有院啓,至蒙譴罷之典,臣之溺職,於是乎益著矣。滿心惶隕,罔知攸措,屛息跧伏,惟大何是俟。不意分揀特命,忽下於不幾日之內,殆若微眚細故之薄警旋敍,是豈臣夢寐所到也哉?噫,祀典所重,祭單所愼,顧何如,而以臣矇昧,致此無前之擧,自陷罔赦之科。雖因享吏之妄錯,難免常時之不飭,揆諸典憲,合置何辟?今此恩造,縱出於山藪之大,以若負犯,倖逭於霜雪之嚴,有若因罪媒榮者然。臣雖欲感激洪私,依舊就列,旣臭之載,難以更輸,前躓之蹄,無望再策,臣情到此,直欲鑽地而不可得也。縱感匿瑕之恩,冞切壞防之懼,玆敢不揆猥越,瀝血控暴于天地父母之前。伏乞聖明,特垂鑑諒,付臣司敗,勘臣未勘,爲人臣不職者戒焉。臣無任云云。〈答曰〉,省疏具悉。往事何必爲引?爾其勿辭察職。
上在景福宮。停常參·經筵。
閔正植啓曰,明日常參·經筵,取稟。傳曰,停。
又啓曰,來十一日朝參日次矣,敢稟。傳曰,停。
又啓曰,假注書曺萬承,時無職名,令該曹依例付軍職,冠帶常仕,何如?傳曰,允。
事變假注書方夏鎭書啓,臣於本月初三日申時量,敬奉聖諭,馳往傳諭于京畿永平東面水月里議政府左議政金炳德所住處,則以爲臣屢控乞骸之懇,忽奉中書之旨,繼又敦召遠宣,辭敎隆摯,臣誠驚惑震懍,不知攸措。臣於是職,決不可一日復冒,而若坐曠時日,致煩酬應,如引例飾讓之爲,實非區區微諦所敢出。毋寧舁疾直造,冒悚請命,是豈臣以退要進之計哉?幸而不仆中途,獲登前席,則當有以面陳情實,冀收謬恩,而猥越徑庭,冞增死罪矣云矣。敢啓。傳曰,知道。
傳于閔正植曰,左議政入侍。
傳于閔正植曰,三使臣留待。
傳于閔正植曰,三使臣入侍。
傳于閔正植曰,左副承旨·同副承旨許遞,前望單子入之。承旨前望單子入之,金學洙·趙東協落點。
傳于閔正植曰,俄者前席,罄悉敷心之諭,殆無底蘊,則以卿忠愛之篤,宜其見諒者存,而一往浼浼,有若決然捨去者然,顒企之餘,不覺愕然失圖也。命召之暫受,卽出於禮敬之意,而今此還授,亦事之不得不然也。若又更辭,恐非誠心相孚之義,卽爲領受,以副予如渴之望事,遣右副承旨傳諭于左議政,命召遣史官還傳。
傳于閔正植曰,明日當御隆武堂,演操親軍前·左營兵丁矣。該房知悉。東宮侍坐之節,依例磨鍊,不緊侍衛·陪衛,竝置之。
以司謁口傳下敎曰,明日親軍前·左營兵丁演操時,各營使入參。
閔正植啓曰,光城府院君內外祠版,遣承旨致祭事,命下矣。何承旨進去乎?敢稟。傳曰,左副承旨進去。
又啓曰,新除授承旨趙東協,方在罷職中,何以爲之?敢稟。傳曰,敍用。
傳于閔正植曰,此時迎送之弊,不可不念,嶺南封進官竝分揀,姑令戴罪擧行。
閔正植啓曰,行都承旨尹用求內閣進,行左承旨金炳翊,行右承旨李冕榮不爲仕進,新除授左副承旨金學洙,同副承旨趙東協未肅拜,院中只有臣一人,伴直無人。同副承旨卽爲牌招,何如?傳曰,允。
又啓曰,同副承旨趙東協,時在忠淸道庇仁地,斯速乘馹上來事,下諭,何如?傳曰,許遞。前望單子入之,李鎬奭落點。
閔正植啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
傳于閔正植曰,明日出宮門路,以壽仁門爲之。
以執義申錫淵,掌令鄭秀鉉·李周璜,持平徐行輔·朴寅煥,司諫金禹用,獻納趙秉聖,正言李茂魯牌不進罷職傳旨,傳于閔正植曰,只推。
兵曹口傳政事,親軍別營兵房單李鶴榮。
閔正植,以禮曹言啓曰,卽接濟州牧使洪圭狀啓謄報,則以爲各樣橘果中,唐金橘數甚零星,柑子初不結實,今十月朔所封橘果,今始成熟,一一摘取,則唐金橘爲四十九箇。肇慶廟薦新唐金橘十六箇封進,所餘唐金橘爲三十三箇,宗廟·景慕宮薦新,排比無路,故謹援已例,都封上送于禮曹,以爲稟旨薦新之地爲辭矣。在前橘果稀結之時,已有減數薦新之例,今亦依前例分排,當日薦新,何如?傳曰,允。
又以侍講院言啓曰,左副賓客李鎬俊除拜判義禁矣。賓客例不得兼帶刑獄之官,左副賓客李鎬俊所帶金吾之任,今姑許遞,何如?傳曰,允。
又以兵曹言啓曰,明日隆武堂親臨演操時,本曹堂上侍衛,當爲備員,而參判李允用呈辭受由,不得進參。令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以尹致聖爲兵曹參判。
閔正植,以司僕寺一二提調意啓曰,內乘申從均移拜巨濟府使矣。其代令該曹口傳差出,何如?傳曰,允。
又以刑曹言啓曰,今十一月初四日忠淸左道暗行御史,入格儒生同爲入侍時,右副承旨閔正植所啓,臚唱之際,做錯非細,事未前有,萬萬駭然,當該通禮院官員所當重勘,而本院請推之外,無他可施之罰,何以爲之乎?上曰,拿處,可也。義禁府啓辭內,通禮院假引儀李昌善拿處事,傳旨啓下矣。係是雜技,依例移送秋曹之意,敢啓。傳曰知道事,批下矣。謹按律文,則大明律雜犯條有曰,凡不應得爲而爲之,事理重者杖八十。李昌善依此律,決杖八十後,放送之意,敢啓。傳曰,知道。
吏曹判書金壽鉉疏曰,伏以臣遭逢熙明,偏蒙我殿下鴻私異渥,海涵山積,外內兜攬,奉誥束筍,無一非華膴要顯,踰溢涯分,寤言兢惕,靡所止屆。履盈之戒,知止之箴,口誦而心佩,惟以斂跡自守,息慮榮觀,爲分內計矣。頃伏奉特旨爲吏曹判書,臣誠惝怳震悸,莫省所以。夫天官,重任也,添書,異數也。以若重任,畀之無似之身,將此異數,施於不當之地,緣臣一人,致有兩失,臣於是,仰屋發嘆,非止爲一己之私而已。臣於聞命之初,直欲陳章丐免,而有違定式,莫敢自傲,黽勉出肅,乃行銓家事,臣之情私,去益惶蹙。居六部之首,總三途之選,權衡人物,甄別流品,以之澄仕路而贊化理者,冢宰是耳。其人之得失而世道汚隆係焉,夫豈人人所可授而所可受者乎?噫,臣本儱侗聵劣,動不類人,考諸已試,醜疣莫掩矣。臣於年前,冒據西銓,韎韋之跗注,未愜群情,兵衛之操習,難免漫漶。雖荷曲庇之聖德,匿瑕而納汚,恒切戒懼之私忱,集木而履氷。矧玆政本,寔蘩司會,關係尤重,竊非如臣舂愚所可擔夯者也。未敢知殿下謂或以履屐俱當而周試者乎?抑將欲夷險不擇而責效之乎?日月之明,容光必照,則臣之顚末,固已畢燭矣。選部之柄,操之有術,則職任之重,非嘗試之地也。朱子曰,如要做治,且須簡吏部尙書一人。以此觀之,朝家之難愼,何官不然,而至於此任,尤係治要,臣如晏若固有,不思所以自解之道,則政格焉品式不嫺,人才焉涇渭莫辨。譬如無星之稱,不分輕重,失路之馬,全迷東西,顚倒錯落,大塤治體而止耳。夫然後,加之郵罰,點何補於已壞已敗之餘乎?此臣所以求解一念,食息未暇,而區區所矢心者,守分自在,上不孤眷庇之隆,下以卒生成之澤,以爲不報之報已矣。玆控不稱之實,仰懇聽卑之天。伏乞聖慈,俯垂鑑諒,亟遞臣長銓之任,以重公器,以安私分焉。臣無任云云。答曰,省疏具悉。長銓之任,何可輕遞?卿其勿辭行公。
按撫使趙秉稷疏曰,伏以臣素乏可使之才,且蔑已試之效,而謬蒙不常之恩,濫叨匪分之職,臣揆分量力,萬難承膺。而筵敎諄複,許之以黜陟臧否,疏批鄭重,諭之以深念北民,委畀之隆,逈出格外,臣於是,惶隕感激,他不暇顧,冒昧肅命,黽勉赴任,倐焉兩載于玆矣。句管三政,軡轄一路,任承宣之責,行方伯之事,榮寵已極,涯分且踰。凡於設施措劃之間,宣布對揚之際,苟有萬一可紀之績,則以臣生死向前之心,豈敢爲逡巡退讓之計,而憒憒儱侗,無一猷爲。以其間已著者言之,威不能屛猾戢豪,明不能鉤奸剔蠧,溺職之罪,指不勝摟,而猶此細故耳。軍制之疎虞,儲蓄之空虛,飢歉之荐仍,生靈之仳離,邊民之爭哄,地界之未定,皆是目下急切之憂,而以臣才識,無以籌辦,以臣力量,無以彈壓。恬然蹲冒,徒添僨誤,臣身狼狽,固不足恤,其於國事何?臣竊惟行本營所屬親騎衛一千六百名,卽常備之兵也。在無事之時,宜若無所用矣,而苟有陰雨之戒,則十州散在之兵,豈能朝令而夕發哉?臣愚以爲立番設料,演習技藝,不容少緩也。且御軍之道,莫如勸賞,而自前以來,援例施賞者,卽久勤之自辟也,營邑之所以示意,亦不過烟戶頉給而已。而鎭堡存革之際,自辟歸虛,糶糴永停之後,戶役均排,凡所依賴,無一可望。而都試期會之時,自備弓馬,自裹餱糧,動輒費財,勢至蕩産,故人皆厭避,有闕塡代,苟充其數,昔之健兒,今爲疲卒矣。脫有不虞,將何所恃?誠宜亟賜變通,以示勸奬也。別砲衛之每邑各寘一二百名者,已不免疎略,而年前更張時,慶源·慶興之砲軍,又減其半矣。率乏食之百餘羸卒,守無餉之數仞空城,而爲朝夕備虞之計者,臣不知其爲可也。臣於上年冬,承巡邊之命,周覽六鎭,詳察形便,中國之琿春,俄羅斯之延秋,營壘相望,鼙鼓相聞,則對岸咫尺之地,我無寸兵之可恃,豈不貽笑於鄰國哉?臣愚以爲慶源·慶興,各寘一隊兵,而會甯之茂山嶺,爲旱地之關隘,富寧之富居站,爲水路之要衝,則亦宜各寘一隊,兵使之犬牙相制,首尾相應,然後庶可有收楡之望。而養兵之道,籌餉爲先,以十州枵殘之力,其何以經紀?臣自莅任以來,所講究者惟此,而才慮淺短,尙不能措一策,此臣之可辭者,一也。糴政之爲弊於民,久矣。年前永停之擧,雖出於爲民除瘼,而兵荒之備,蕩無餘存,所恃者惟新設社還,而折米之數,不滿萬石。況聽民自主,斂散無常,苟有不時之用,則必無益於繼餉矣。若不及今變通,臣恐異日關北之憂,不止於糴政之爲弊也。古語云,石城百仞,湯池千步,無粟則不能守。是以備禦之道,固莫大於廣儲峙,而顧今事勢,說之雖易,捄之甚難,如臣駑下,何以籌辦?此臣之可辭者,二也。關北一路,壤〈地〉多瘠,雖在康年,民食常艱,況去歲告歉,群情之顑頷,若不保朝夕。幸賴朝家之軫念,特下開巿之餘錢,庶使病者復蘇,僵者復起。又値今年,淫雨連注,嚴霜早下,百穀失稔,峽農尤甚,年年歉荒,民何聊生?于斯時也,雖使儲蓄之廣,撫字之勤,如富弼之於靑州,朱子之於南康,猶患其不能博濟。況如臣者,尙何望其拯濟而奠安之乎?此臣之可辭者,三也。北民之潛越,常所憂慮,而招來安集,許其自新,凡諸爲瘼,無不蠲除,見今八路之中,繇役之輕,莫如本道,則朝家之軫念,亦已至矣。民雖蠢愚,宜其感激恩造,歌詠聖澤,猶尙遷移相續,禁遏不得者,是何故也?彼亦化育中物也,背其父母之邦,棄其墳墓之鄕,自投腥氈之域,甘作逋逃之蹤者,是豈秉彝之所固有哉?只以田野之利,彼勝於此,而頻年歉荒,流離顚連故耳。臣職忝按撫,不能宣布德意,致使生靈日散,戶口日縮,此臣之待勘者,一也。昨年吉林民之茂山作擾,挽近罕有之變也。誠以臣威望未著,制寘失宜,似此非常之患,出於到界之初。臣之罪固所當勘,而聖德天涵,威罰不加,今若以幸逭爲幸,而恬然若無事,則臣心惶愧姑舍,國家刑政之失,豈有甚於此乎?此臣之待勘者,二也。定界一事,旣有兩國使臣立碑處,則一經査勘,瞭然可辨,而敦化知縣,以刷還流民之說,年年相持,及至今春,琿春之人放兵逐民,燒毁農幕,擧措駭異,景色愁慘。於斯之際,臣之受侮,罔有紀極,臣何足言?有辱朝廷,政爲臣準備語也。臣豈可晏然在任,而虞憂孔殷,推諉無路,此時丐免,有若占便,因循蹲據,式至于今,抑亦無恥之甚矣。何幸勘界使成命已下,軺車將至,從玆以往,邊界可定,而緣臣無狀,邊事至此,此臣之待勘者,三也。有一於此,尙不可居,況兼之乎?且臣榮衛脆弱,疾病沈綿,雖於血氣盛壯之時,飮食起居,不能與恒人同,而顧今犬馬之齒,已過五旬矣。蒲質已衰,藥餌爲命,去夏赴任,時値潦熱,隆冬巡部,積傷風寒。重之以驚悸成祟,痰火上升,方其劇也,胃無所納而腸則滑,氣不相續而血則濇,眼花纈眩,視物不明,筋骸麻木,轉側隨人。百病千祟,迭現疊出,危惡之狀,更僕難數。最是心短神縮,漸至昏錯,意非不存而忽已忘,事所當做而漫不記,有時暈倒,過時而蘇。假使對投不失其時,將攝常得其宜,猶不可復成完人,況水土不伏,調治昧方,以此病狀,雖欲强自責勉,不可得矣。以公則事不獲已,以私則勢無奈何,玆敢瀝盡肝血,冒昧仰籲於天地父母之前。伏願聖明,察臣才具之不逮,念臣病勢之難强,特遞臣咸鏡北道按撫使之任,仍命攸司論臣罪狀,以警具僚焉。臣無任云云。答曰,省疏具悉。此時此任,何可遽爾遞解?卿其勿辭,益勉藩宣之責。
方外儒生金健秀等疏曰,伏以天之於人,有感應之理,故以天之高焉,而有願則必遂,父之於子,有至慈之恩,故以父之嚴也,而有事則必告。伏惟我殿下,天地於臣也,父母於子也,豈可有願而不陳,有懷而不告哉?是故,臣等之日前率籲,天理人情之不能自已者也。竊伏念麗季儒賢文靖公臣李穡,忠宣公臣文益漸之道學,則程·朱淵源,而實爲東方之儒宗,後學之標準,列聖朝褒奬,昭在國乘,先賢輩尊崇,備在簡冊。若其衛正斥邪,建學設校,明天理之晦冥,講性理之微奧者,則已陳前疏,不必更擧,而及伏見聖批,則以其事體之至愼至重,尙靳從享之敎,尤切輿情之齎鬱。夫旌德禮賢,化道所先,念功簡勞,聖哲上務,德乃休明,沒而彌著。是以文烈公臣趙憲,文敬公臣金集,以其學問之高明,當此文物之賁飾,俱以躋享,莫不榮恩。而伏念文靖公臣李穡,忠宣公臣文益漸,與彼兩賢,同德一揆,而祭禋只止於家廟,籩䇺未設於聖廟,豈非聖世之欠典,而多士之含鬱者哉?嗚呼,文靖公臣李穡,以若卓越道德,時無錢唐忠諫,緣於史官猜嫌,仍爲文廟黜享。是以先正臣文正公宋時烈曰,先生之受誣,關世道也不少。且忠宣公臣文益漸,生丁麗季之亂,自任於斯文,繼絶學而明道,排異端而興敎。是以文簡公臣黃景源曰,義足以正君臣之倫,學足以窮天人之眞。前賢之贊美若此,今日之公議如彼,允爲一國之觀感,豈非百世之師範乎?臣等竊恨李文靖·文忠宣,不幸不起於殿下圖治之世,協贊堯·舜之聖化,又恨宋文正·黃文簡,不幸不在於臣等率籲之日,開達殿下之睿聰也。臣等伏讀日前聖批,事當退去,竊慕道德,不避僭越,玆敢更爲齊聲叫閽。伏願殿下,勿爲靳兪,克擧兩賢陞享聖廟,則奚但士林之顒望?抑亦國家之幸甚。臣等無任云云。省疏具悉。前此已有批諭,爾等亦知事體之至重,又何煩瀆?諒悉退去。
乙酉十一月初七日午時,上御興福殿。左議政入侍時,右副承旨閔正植,假注書金錫龍,記注官尹基周,記事官車驥衡,左議政金炳德,以次進伏訖。上曰,史官分左右。仍命左議政進前。炳德進前奏曰,近日天氣淸寒,聖體,若何?上曰,一樣矣。炳德曰,寢睡·水刺之節,何如?上曰,一樣矣。炳德曰,大王大妃殿氣候,何如?上曰,一樣矣。炳德曰,王大妃殿氣候,何如?上曰,一樣矣。炳德曰,中宮殿氣候,何如?上曰,安順矣。炳德曰,世子宮氣候,何如?上曰,平順矣。炳德曰,世子嬪宮氣候,何如?上曰,平順矣。炳德起伏奏曰,臣有所達者,而神識出沒,語言斷續,雖非擧條,當以笏記奏之矣。仍奏曰,臣之聞命卽行,冒登前席,非敢以見職自居,只爲一肅寵命,粗伸義分,旋冀恩諒,要存廉防而已。臣之姿性狷滯,知慮淺短,不識時務,無堪器使,已在於淵鑑所燭,無容贅陳,而從官日月,今過禮防十年之久矣。夷考本末,蔑有絲毫之報效,徒積邱山之僨誤,保有今日,莫非洪造,曲庇之恩之德,常切感戴,自訟愆尤。今焉年邁而已望七耋,病痼而僅存一縷,神識出沒,筋骸委痺,許多醜穢之症,日加月劇,雖家常事爲,不能檢攝,遑可論於公朝事務乎?臣亦粗具彝衷,寧無圖報之心,而病固難强,分已自劃,惟以休致一事,仰裨聖化,俯繼家聲,要爲不報之報,蚤夜一念,耿結于中,前後哀籲者一二矣。忽於陳懇未幾日,旋有此重卜之命,臣何敢恬然復蹈於已僨之地,自居以無故之人乎?驚懍震越,已無容喻,而聖意必以賤疾,猶可以勉强陳就,故有此誤恩,是臣之誠未孚格而言不見信,俯仰愧怍,又何可極?臣若昨陳懸車之請,今據秉軸之任,則是乃口誦休致之言,身謀榮進之寵者也。其自欺而至於欺天,罪將何居?輔相是何等綦重,而上以不信之臣卑之,下以欺罔之類據之,欲望其國事有濟,得乎?物情之駭惑,輿儓之笑罵,無說可解,雖欲抗顔於具瞻之地,獨不內疚于心?其身不正而能正人者,未之有也。拚棄四維之重,將欲匡輔君德,董率臣工云爾,則是非愚則妄也,其爲辱朝廷羞當世,又何如哉?此臣所以急於引進,不遑備例巽讓,徑庭面懇者也。況今國家艱虞,廊廟空虛,尤不可一時虛縻,致使國事狼狽,臣分隳壞。臣之拚死顚倒,冒陳於嚴威之下,不避鈇鉞之誅,期以丐免乃已,非爲臣私,卽爲公家計也。臣之去就,於是乎決,亟命斥退,改卜賢德,以幸民國,千萬血祝。上曰,待卿久矣。今此登筵,甚切喜幸,而艱虞如此,卿勿辭巽也。炳德曰,臣非但才具不逮,賤齒旣多,癃病轉劇,今何可復叨莫重之任,重誤民國之事乎?上曰,雖有情勢,豈至於此乎?炳德曰,卽蒙斥退,則國事爲幸。且有筵中許副之已例,傳爲美事。臣固不敢比擬於古大臣禮遇之盛,而自上體下之德,不能無仰望矣。仍納命召。上曰,愼節自當漸差,而臥閤論道,非筋力奔走之事也。仍命還傳命召。炳德曰,臣之自來貞痼,近益衰癃,何望其復完,而藉無奔走之勞,以若精神之昏聵,末由擔夯,而乞骸未幾日之頃,旋膺相職,揚揚周行,則物議之唾罵,當如何?臣雖無狀,顧其職則大官,而抛棄廉防,不恤累玷,其爲朝廷羞辱,又非細故,將何以藉手事君,抗顔就列乎?寧被嚴誅,不敢奉承矣。仍起伏,不爲祗受。上曰,卿雖如此爲言,予則但當以禮待之矣。炳德曰,禮待非謂曲恕,卽是諒其情實,俾伸廉隅,無至於顚倒昌披矣。上曰,古有已致仕復拜相之例,近來李奉朝賀,亦於請休中行相職,卿勿以此巽讓也。炳德曰,非曰無此等例,而其必有非其人莫可,在其時難免之事而爲之者也。固不可一例論之,而況人之情勢,各自不同乎?上曰,卿是老成宿德,何可如是耶?炳德曰,聖敎至此,尤極悚懍。顧今宿德新望之勝於臣者,甚多,亟行斥退賤臣,改卜賢德,至祝矣。上曰,卿何不以卿之先世爲國之心,爲今日圖報乎?炳德曰,臣何敢趾美先蹟,而今此引退,期無妨賢,出於爲國圖報之心矣。上曰,卿若奉承予意,則予亦當有曲副卿苦懇之日矣。炳德曰,聖敎非不惶感,而何可望後日恩造,强冒今日不敢冒之任乎?上曰,予承列聖朝盛德,憂勤民國,卿亦以卿家先蹟,殫心民國之事,可也。炳德曰,聖心於民國事,若是眷眷,臣不勝欽仰萬萬,而臣之引退,非爲己私,良由於民國之忱矣。上曰,何如是不諒予心乎?卿勿苦辭也。炳德曰,臣之徑庭一肅,爲分義也,冒昧屢懇,爲廉防也,寧被鈇鉞之誅,不敢承命矣。上命受命召。仍命大臣就座,又命史官就座。又命大臣先退,又命退,承史以次退出。
乙酉十一月初七日申時,上御興福殿。三使臣入侍時,右副承旨閔正植,假注書曺萬承,記事官車驥衡,別兼春秋尹容植,冬至兼謝恩正使鄭海崙,副使徐相雨,書狀官李勛卿,以次進伏訖。上曰,史官分左右。仍命三使臣進前,海崙等進前。上曰,遠路善爲往還也。仍敎曰,節使之行,何年不寒,而近日之寒,比前稍甚,言念跋涉,實所悶然也。海崙曰,渡灣則乃是向北,故尤寒矣。上曰,然則行役果難矣。海崙曰,王事將命,何敢言勞乎?上曰,三使臣中,或有再往之人乎?相雨曰,臣於癸未年,以書狀官往返矣。上曰,近日異於前時,今則電線旣設,則消息似可頻聞也。海崙曰,然矣。相雨曰,雖一日之內,可以相通矣。上曰,電線已盡設云矣。相雨曰,我境畢設,則彼界想可盡通矣。上曰,彼中事可聞者,善覘以來,而各國公使亦乘暇尋訪,無妨矣。海崙曰,謹當依敎矣。上曰,副使年前入去時,幾國公使來住乎?相雨曰,英·俄·德·美·日公使留住矣。上曰,法使亦來住乎?相雨曰,法官亦有之矣。上曰,法國與中國交戰後,仍不來云矣。仍敎曰,書狀官聞見錄外,雖細微事,一一詳探歸奏也。勛卿曰,當隨所聞奏達矣。上曰,何日到灣,何時渡江耶?海崙曰,今二十日間,可以到灣,而渡江,似在今晦來初矣。上曰,每於使行,多有窘艱之端云,故路文更爲磨鍊矣。相雨曰,旣聞命,而今番可以免窘矣。上曰,聞沿路爲弊云,討索廚供及濫把驛馬之習,各別申飭也。海崙曰,當到底操束矣。上曰,路文已發送否?相雨曰,發送不過二時之間矣。上曰,今卽發行,可抵高陽耶?海崙曰,日已晩矣,高陽宿所,太晩矣。相雨曰,今日出宿門外,明日可到坡州矣。上曰,雖無砲軍,行路可無慮耶?海崙曰,歲幣物種,以砲軍護行,恐好矣。上曰,然則往議內務府諸堂,量宜爲之,可也。上命賜貂帽·扇子·藥物等屬,正植受傳于海崙等,海崙等跪受訖。上命三使臣先退,仍命史官就座。又命退,承史以次退出。
上在景福宮。停常參·經筵。
李鎬奭啓曰,明日常參·經筵,取稟。傳曰,停。
右副承旨閔正植書啓,臣於本月初七日四更量,敬奉聖諭,馳往敦諭于北部觀光坊大安洞契議政府左議政金炳德所住處,則以爲,臣於威顔咫尺之下,冒陳情實,自底謬妄,隳分干紀,合置何辟?退猶懍悚,惟期嚴勘,卽又夙夜之臣,臨宣飭諭,辭旨肅溫,繼而史官來傳命召,臣於是益不勝感隕震迫,汗淚交逬。第臣愚迷之見,終莫移易,若昧事體,又速抗命之罪,揆諸法網,宜〈伏〉常刑,今方走伏金吾門外,恭俟鈇鉞之誅云矣。敢啓。傳曰,知道。
金炳翊啓曰,今日殿座時,承旨當爲備員,而行右承旨李冕榮,不爲仕進,卽爲牌招,何如?傳曰,許遞,前望單子入之。
又啓曰,今日殿座時,承旨當爲備員,而左副承旨金學洙奉命出去,何以爲之?敢稟。傳曰,許遞,前望單子入之。
又啓曰,卽者義禁府都事來言,左議政金炳德,今方胥命于金吾門外云,係是大臣去就,敢稟。傳曰,知道。
李鎬奭啓曰,卽者議政府錄事來言,左議政金炳德,謂以屢抗嚴命,自速重罪,走伏金吾門外,恭俟鈇鉞之誅云,仍納命召,何以爲之?敢稟。傳曰,還傳命召。
吏曹口傳政事,以尹致聖爲兵曹參判。
傳于尹用求曰,侍衛軍兵毛具,從便爲之。
傳于李鎬奭曰,判尹閔泳翊內務協辦還差下,行護軍趙秉式內務協辦差下。
李鎬奭啓曰,判尹閔泳翊內務協辦差下,行護軍趙秉式內務協辦差下事,命下矣。政官牌招,下批,何如?傳曰,允。
李鎬奭啓曰,明日召對,取稟。傳曰,爲之。
傳于李鎬奭曰,昨夕之諭,開示悃愊,不啻懇摯,意謂卿諒悉予苦衷,更無辭巽之擧矣。今此命召之還納,金吾胥命,出於萬萬夢寐之外,驚歎之極,繼以愧恧。君臣之間,貴相知心,若是章皇,徒損事體,反非上下推誠之義。望須卽卽還第,以安予心事,遣左承旨傳諭于左議政,命召遣史官還傳。
行左承旨金炳翊書啓,臣於本月初八日午時量,敬奉聖諭,馳往傳諭于金吾門外議政府左議政金炳德胥命所,則以爲臣孤恩眷而罔念報效,抗明命而連事傲慢,律以常法,萬殞猶輕,而敦敎荐降,辭旨諄懇,誨之以知心,勉之以推誠,臣奉讀以還,愈益懍慄,不知所出。趨令承敎,義分卽然,雖臣愚蠢,豈或全昧於此,而臣之情實,萬無仍冒之望,致煩諭飭,莫回微諒,國綱由臣而隳矣,臣分由臣而壞矣。臣罪至此,尤無以容誅,仍伏胥所,惟願遄被刑章云矣。敢啓。傳曰,知道。
承旨前望單子入之,趙定熙·鄭憲時落點。
金炳翊啓曰,新除授行右承旨趙定熙,同副承旨鄭憲時,竝卽牌招,何如?傳曰,允。
傳于李鎬奭曰,右承旨趙定熙,協辦內務府事閔丙奭,竝外務協辦差下,副護軍李容稙,外務參議差下。
傳于李鎬奭曰,協辦內務府事閔泳翊地理司·軍務司兼管,協辦內務府事李鍾健·申桓·鄭洛鎔,竝軍務司,趙秉式典憲司竝句管。
李鎬奭啓曰,吏曹判書金壽鉉,參議趙秉弼牌不進推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,允。參議只推,待明朝一體牌招。
又啓曰,左議政金炳德,又使錄事來納命召,何以爲之?敢稟。傳曰,卿其安心還第事,遣史官更爲傳諭,仍傳命召。
兵曹口傳政事,以沈宜景·洪在英·鄭雲景爲司僕內乘。
鄭憲時,以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以親軍右營言啓曰,本營軍司馬金弼洙,身病甚重,勢難察任,改差,何如?傳曰,允。
又以親軍別營言啓曰,謹依下敎,侍衛·陪衛與軍兵等處,乾犒饋分給之意,敢啓。傳曰,知道。
又以親軍別營言啓曰,本營左別將李熙甲,前左水使,右別將梁柱顯,前任水原中軍,俱在任所矣。領軍之職,久曠可悶,竝改差,何如?傳曰,允。
吏曹參判徐相雨疏曰,伏以臣以無似,猥膺專對,辭陛首路,已歷一宿,瞻望觚陵,但切戀結。所帶亞銓之任,方當出疆,不可虛縻。伏乞亟命攸司,劃賜遞改,以安私分,不勝幸甚。臣無任云云。答曰,省疏具悉。所請依施。
同敦寧鄭夏源疏曰,伏以,臣於日昨,伏奉以臣爲同知敦寧府事者,臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆嚴崇,伏乞聖明,俯垂鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
乙酉十一月初八日巽時,上與王世子,詣隆武堂。前·左營兵丁演操,親軍入侍時,行都承旨尹用求,行左承旨金炳翊,行右承旨趙定熙,左副承旨閔正植,右副承旨李鎬奭,同副承旨鄭憲時,假注書金錫龍·曺萬承,別兼春秋尹容植·李茂魯·閔宗植,直提學閔泳煥,檢校直閣閔丙奭·鄭夏源·朴鳳彬,直閣沈相瓚,檢校直閣閔京鎬,檢校待敎趙東冕·金用圭·金弼洙·鄭寅昇,待敎閔丙肅,校理李義悳,副修撰閔致憲,以次侍立。時至,通禮跪啓請外辦,上具軍服乘座馬,出壽仁門。藥房提調尹宇善,副提調尹用求進前奏曰,侵早勞動,聖體,若何?上曰,一樣矣。王世子具軍服隨出。宇善等又進睿前奏曰,勞動旣多,睿體,若何?答曰,一樣矣。通禮前導,由辰居門·維亨門,出神武門,詣隆武堂。通禮跪啓請降馬,上降馬陞座,王世子隨詣侍座訖。宣傳官跪稟鳴金三下吹打止。兵曹判書金永壽進前軍禮訖。上命各營使入侍,前營使李鍾健,左營使閔應植,右營使金箕錫,後營使鄭洛鎔,別營使申桓進前軍禮訖。上命敎長率兵隊以入,敎長與兵隊,具服色持器,序立階下訖。敎長率兵隊試藝,上命退兵隊,仍命書傳敎曰,還宮當自內爲之矣。該房知悉。出傳敎用求奏曰,請出信傳解嚴。上曰,以已下信傳擧行,可也。上還內,諸臣以次退。
上在景福宮。停常參·經筵。
鄭憲時啓曰,明日常參·經筵,取稟。傳曰,允。
又啓曰,假注書金錫龍有身病,勢難察任,今姑改差,何如?傳曰,允。
金錫龍改差,代以趙衡夏爲假注書。
傳于鄭憲時曰,明日當御隆武堂,演操親軍右·後營兵丁矣。該房知悉。東宮侍座之節,依例磨鍊,不緊侍衛·陪衛,竝置之。
傳于鄭憲時曰,有實故玉堂許遞,前望單子入之。
傳于鄭憲時曰,吏曹參議有闕之代,今日政差出。
鄭憲時啓曰,右承旨趙定熙,協辦內務府事閔丙奭,竝外務協辦差下,副護軍李容植外務參議差下事,命下矣。今日政,下批,何如?傳曰,允。
李鎬奭,以吏曹言啓曰,繕工監假監役官尹希周·金礪泰·申相烈,俱以身病呈狀乞遞,竝改差,何如?傳曰,允。
又以吏曹言啓曰,豐德都護府使金潤植戶奴呈狀內,矣上典親病沈重,萬無赴任之望云,改差,何如?傳曰,允。
又以吏曹言啓曰,平康縣監洪岐周呈狀內,矣身受由上京,矣身病猝重,萬無還官之望云。其身病旣如是,則有難强令還任,罷黜,何如?傳曰,溫陽郡守趙章敎相換。
有政。吏批,判書金壽鉉牌招不進,參判未差,參議趙秉弼進,右副承旨李鎬奭進。啓曰,判書金壽鉉牌招不進,參判未差,小臣獨政未安,何以爲之?敢稟。傳曰,只出緊任。以鄭夏源爲吏曹參判,呂圭亨爲校理,徐璟淳爲禮曹判書,李寅命爲判義禁,李恒儀爲豐德府使。協辦內務府事二單,閔泳翊·趙秉式,協辦交涉通商事務單,右承旨趙定熙·閔丙奭,參議交涉通商事務單,李容稙。定州牧使吳益泳,安岳郡守李漢永,已上相換事,承傳,獜蹄縣監朴聖根,殷栗縣監丁喜爕,已上相換事,承傳。機器局摠辦單金箕錫·閔應植·申桓·李鍾健·鄭洛溶。
兵批,判書金永壽病,參判尹致誠病,參議洪在正病,參知趙秉友入直進,同副承旨鄭憲時進。同知加設單李允用,護軍許槢·梁柱顯,副護軍洪鍾萬·沈東獻·金學洙·趙東協·趙羲謙·李熙甲,壬海別將單沈龍修,副司直南周元·王濟肯,副司果鄭履源·李鳳奎,以上竝單付。
李鎬奭,以吏批言啓曰,平康縣監洪岐周,溫陽郡守趙章敎相換事,命下矣。平康縣監洪岐周,以前任全州判官·茂朱府使,方在解由未出中,溫陽郡守趙章敎,以前任谷城縣監,方在解由未出中,何以爲之?敢稟。傳曰,勿拘。
又以吏曹言啓曰,侍從臣父年七十人,每於歲首,抄啓加資事,載在法典矣。新有應推恩人,雖非歲首,抄啓加資,曾有已例,今日政,別單書入之意,敢啓。傳曰,知道。
吏批,再政。林翰洙爲同敦寧,李世宰爲知經筵,金用圭爲司僕正,李㙔爲禁府都事,李根煥·姜百秀·閔義鎬爲假監役。平康縣監洪岐周,溫陽郡守趙章敎,已上相換事,承傳。
三政。林龍俊·鄭錫龜·崔炳璇爲假監役。假監役李根煥·姜百秀·閔義鎬,前監役朴熙駿·韓友冕,已上今超通政,朝官年八十依法典加資。兼掌令金世基減下。前五衛將朴東旭,今加嘉善,年七十侍從臣持平朴寅煥父,加資事,承傳。
傳于鄭憲時曰,今此重卜,意非偶然,而幡然簉朝,殊愜所望。及夫登筵之初,卽納命召而退,屢次還傳,諭予至切之懇,前後申複,不啻諄諄,而一直相持,有若力抗。雖於自謀,可謂得之矣,視諸古大臣夷險鞠瘁之節,何其異也?禮遇自禮遇,分義自分義,予亦何可不思所以處之乎?左議政金炳德施以刋削之典。
傳于鄭憲時曰,領敦寧府事沈舜澤復拜相職。
鄭憲時啓曰,敦寧府事沈舜澤復拜相職事,命下矣。政官牌招開政,下批,何如?傳曰,允。
傳于鄭憲時曰,明日出宮門路,以壽仁門爲之。
以慶尙監司南一祐狀啓,薦新進上生靑魚,姑未捉得,限內不得封進,惶恐待罪事,傳于鄭憲時曰,勿待罪事,回諭。
兵曹口傳政事,親軍別營別將單沈遠澤·李恒儀。
鄭憲時,以弘文館言啓曰,副修撰李鳳奎許遞出去,下番闕直,事甚未安。副修撰二員未差,修撰沈九澤·李在淳,竝卽牌招,推移入直,何如?傳曰,允。
又以親軍右營言啓曰,本營領官申泰休,身病猝重,勢難察任,減下,其代宣傳官李敏哲差下,使之察任,何如?傳曰,允。
兵曹口傳政事,親軍右營領官單李敏哲。
又以親軍別營言啓曰,謹依統長金道春口傳下敎,外南山負兒峙近處虎獵將卒,姑爲撤還之意,敢啓。傳曰,知道。
又以義禁府言啓曰,保放罪人李範善,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,工曹正郞李範善原情云云。傳旨內辭緣,泛稱遲晩,刑推得情,何如?啓除別推議處爲良如敎。
義禁府啓目,萬頃前縣令金箕斗原情云云。傳旨內辭緣,泛稱遲晩,所當請刑是白乎矣,年七十,法不當請刑,議處,何如?判付啓依允。
兵曹啓目粘連,觀此全羅右道暗行御史沈相學書啓,則前兵虞候宣昌魯段,本非詞訟之職,謾招道路之謗是如爲白乎旀,法聖前僉使趙羲仁段,刷逋縱云淸帳,捧稅未免濫科是如爲白有臥乎所,竝只推考爲白乎旀。前全州營將柳敦秀段,約束至嚴,島陸無校卒之弊,譏詗任能,峽野息竊發之患,葺公廨而一新,損其廩餼,此果不易得之人是如爲白乎旀,群山前僉使李在頀段,素以恢廓,兼之廉明,十萬金舊逋,竝已畢刷,八邑鎭稅民,無不惜去是如爲白有臥乎所,上項一營將一鎭將之實心對揚,俱爲嘉尙,似當施以兒馬賜給之典是白乎矣,係干恩賞,臣曹不敢擅便,上裁敎是白乎旀。兵使趙羲轍,前兵使李昌濂,右水使李容觀段,繡啓殊甚推奬,閫帥體重,今姑勿論爲白乎旀。其餘中軍·虞候·邊將·監牧官等,別無優績,亦無顯疵,竝只置之,何如?判付啓依回啓施行爲良如敎。
乙酉十一月初九日三更,上御興福殿。召對入侍時,參贊官鄭憲時,直閣沈相瓚,侍讀官李義悳,假注書曺萬承,記注官朴斗杓,別兼春秋尹容植,各持綱目第五卷,以次進伏訖。上曰,史官分左右。仍開卷。上曰,玉堂讀之,義悳讀自以張釋之爲廷尉,止爭爲口辯而無其實。上曰,釋義,義悳釋義訖。上曰,文義奏之。義悳奏曰,上林尉不能對禽獸簿,嗇夫欲示其能,雖代尉善對,然不可以口辯超遷。故釋之前奏亡秦文具無實之敝,文帝稱善從之,此可謂君賢臣直也。上曰,徒以口辯,不可不愼其官人之道矣。以若釋之之忠直,不欲納君於違禮之地,故守義力諫,可謂賢矣,而至於從諫聽用,則非文帝之明哲,安能如是也?義悳曰,聖敎切當矣。文帝采用張釋之·袁盎等正直之論,竟爲漢家盛德之主,此實天下後世人主之所鑑法者也。上曰,豈不然乎?上曰,參贊官讀之,憲時讀自夫下之化上,止左右皆曰善。上曰,釋義,憲時釋義訖。上曰,文義奏之。憲時奏曰,太子及梁王,共車趨朝,不下司馬門者,未嘗不失禮。在廷諸臣,泯默難言,惟張釋之旣在公車之職,不避忌諱,獨敢彈劾,可謂當世之直臣。文帝容受嘉納,至有引咎謝太后之擧,君仁臣直,可驗於此矣。上曰,君君臣臣,於斯可見,誠是盛世事也,可謂後世法也。憲時曰,聖敎切當矣。漢代全盛,傳爲美事,君臣際遇,亦於斯可見矣。上曰,閣臣讀之,相瓚讀自釋之曰使其中有可欲者,止唯陛下察之。上曰,釋義,相瓚釋義訖。上曰,文義奏之。相瓚奏曰,犯蹕之罪,非特罰金,而法者,天下之公共也,不可更重也。故釋之奏回文帝之怒,幸不至違法,君臣相得,斯可見矣。上曰,文帝一時之怒,釋之能諫,而大有光於治體,如非是君是臣,何以至此?相瓚曰,一定之規,不爲變易,是乃示信之道,實是後世人主之標準也。上掩卷,仍命史官就座。又命退,諸臣以次退出。
上在景福宮。停常參·經筵。
藥房提調尹宇善,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大王殿·王大妃殿·中宮殿,口傳問安。答曰,知道。世子宮,世子嬪宮,口傳問安。答曰,知道。
趙定熙啓曰,明日常參·經筵,取稟。傳曰,停。
玉堂前望單子入之,副校理朴齊永,副修撰李容泰·閔致憲落點。
趙定熙啓曰,新除授玉堂閔致憲,方在解由未出中,何以爲之?敢稟。傳曰,勿拘。
傳于尹用求曰,侍衛軍兵毛具,從便爲之。
傳于李鎬奭曰,臺諫竝許遞,今日政差出。
傳于李鎬奭曰,在外敦寧都正許遞,今日政差出。
李鎬奭,以吏曹言啓曰,繕工監假監役官林龍俊·鄭錫龜·崔炳璇,俱以身病呈狀乞遞,竝改差,何如?傳曰,允。
有政。批批,判書金壽鉉牌招不進,參判鄭夏源進,參議趙秉弼牌招不進,右副承旨李鎬奭進。以吏批言啓曰,判書金壽鉉,參議趙秉弼,竝牌招不進,小臣獨政未安,何以爲之?敢稟。傳曰,仍爲之。以閔種默爲大司憲,成大永爲大司諫,鄭寅昇爲執義,趙南軾爲司諫,高時勉·徐相泰爲掌令,李羲鳳·李學年爲持平,鄭履源爲獻納,吳斗暎·姜濬永爲正言,金用淳爲敦寧都正,領議政沈舜澤,世子師單沈舜澤。
兵批,判書金永壽病,參判尹致聖病,參議洪在正入直進,參知趙秉友病,同副承旨鄭憲時進,護軍朴東旭,副護軍兪致益·李根煥·姜日秀·閔義鎬·韓友冕·李秉琬·洪大燮·任夏準·盧泰璟,副司直申錫淵·金禹用·鄭秀鉉·李周璜·徐行輔·朴寅煥·趙秉聖,以上竝單付。
吏批,再政。以鄭㵙爲應敎,洪炳一爲副應敎,宋憲弼爲禁府都事,金仁坤·劉基源·朴益東爲假監役,前假監役盧泰璟今超通政,朝官年八十,依法典加資。
鄭憲時啓曰,假注書曺萬承有身病,勢難察任,今姑改差,何如?傳曰,允。
曺萬承改差,代以金錫圭爲假注書。
鄭憲時啓曰,明日冬至望闕禮習儀時,兩司當爲進參,除在外外,未肅拜人員,竝待開門牌招,使之進參,何如?傳曰,允。
傳于鄭憲時曰,自卿相職之解,不徒予心沖悵,靡所倚毗,朝野之缺望當如何?國不可一日無相,而況玆艱棘之會,庶事叢脞,虞憂澒洞者乎?向日勉副,予豈欲須臾相捨,而念卿賢勞久矣,屢懇摯矣,其在禮敬之地,不宜一直靳持,特遂卿一遞之苦心耳。廊廟之空虛,今幾日于玆?積滯之務,棼絲莫治,岌嶪之形,欹器逾傾,夫何待予言之張皇,而卿必稔知而深憂者矣。苟非卿國耳公耳斷斷之誠,夷險燥濕之不擇,翊贊匡濟之爲心,則孰肯憫予一人之孤立,相助爲理,而與之共貞哉?予庸是眷注之切,而圖任之專,思欲仰成者也。卿須諒予懇拳之至意,卽日登朝,以慰如渴之望事,遣史官,傳諭于領議政。
傳于李鎬奭曰,明日當御隆武堂,西營兵丁·畿輔中營兵丁演操矣,該房知悉。東宮侍座之節,依例磨鍊,不緊侍衛與陪衛,竝置之。
傳于鄭憲時曰,明日出宮門路,以壽仁門爲之。
以吏曹參議趙秉弼牌不進罷職傳旨,傳于李鎬奭曰,只推。
兵曹口傳政事,親軍前營哨官單李守奉。
李鎬奭,以弘文館言啓曰,下番闕直,事甚未安。修撰沈九澤·李在淳有身病,新除授副修撰李容泰·閔致憲,竝卽牌招,推移入直,校理呂圭亨,一體牌招察任,何如?傳曰,允。
又以弘文館言啓曰,新除授副校理朴齊永,時在京畿富平地,經筵入番事緊,請斯速乘馹上來事,下諭。傳曰,許遞。
鄭憲時,以統理交涉通商事務衙門言啓曰,仁川港繙譯官洪禹觀,釜山港繙譯官權鍾麟·朴承憲,竝令該曹付軍職,使之冠帶常仕,何如?傳曰,允。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以親軍右營言啓曰,本營中哨哨官金龍鎬外任,代前察訪洪鍾武差下,使之察任,何如?傳曰,允。
領府事宋近洙疏曰,伏以邦籙維新,宗祊增鞏,廷賀誕擧,聖德彌光,宇內含生,莫不奔走舞蹈,而臣病淹鄕廬,獨阻嵩呼之列,莫仲岡祝之忱,遙望雲天,秪增戀結。臣亦人也,彝性同得,道理義分之外,歡欣慶抃之心,豈無油然于中,而尙且縮伏,甘犯逋傲。臣之病廢不可强,此可推矣,而揆以常憲,焉逭當勘?伏乞聖慈,亟治臣罪,以存國綱焉。仍伏念臣屢煩乞骸之請,尙靳允兪之音,床褥殘喘,實無復起之望,而臣分漸隳,罪戾徒積。顧臣餘生,皆將爲震惕俟勘之日,以殿下愍覆之天,豈不欲哀憐而全保也?惟願曲賜矜諒,特準前懇,俾得小須臾安意自在,倖免添罪,不勝千萬切祝。臣無任云云。答曰,省疏具悉卿懇。愼節之邇來彌留,殊切奉慮,而閑處怡養,自當有勿藥之意,意謂卿一面於向日慶會,而又失而圖,悵如之何?至於懸車之請,已有所奉復,亦當見諒者存,而迨此虞憂之際,惟老成宿德之補不逮鎭淆俗,賴以維持,卿何又有此言也?須悉予至意,其勿更提,是所區區之望。仍傳于鄭憲時曰,此批答,遣地方官,傳諭。
乙酉十一月初十日巽時,上與王世子詣隆武堂。右後營兵丁演操親軍入侍時,行都承旨尹用求,行左承旨金炳翊,行右承旨趙定熙,左副承旨閔正植,右副承旨李鎬奭,同副承旨鄭憲時,假注書曺萬承·趙衡夏,別兼春秋尹容植·李茂魯·閔宗植,直提學閔泳煥,檢校直閣閔丙奭·鄭夏源·朴鳳彬,直閣沈相瓚,檢校直閣閔京鎬,檢校待敎趙東冕·金用圭·金弼洙·鄭寅昇,待敎閔丙肅,校理李義悳,副修撰閔致憲,以次侍立。時至,通禮跪啓請外辦。上具軍服,乘座馬,出壽仁門。藥房提調尹宇善,副提調尹用求進前奏曰,侵早勞動,聖體,若何?上曰,一樣矣。王世子具軍服隨出。宇善等又進睿前奏曰,勞動旣勤,睿體,若何?答曰,一樣矣。通禮前導,由辰居門·維亨門,出神武門,詣隆武堂。通禮跪啓請降馬。上降馬陞座,王世子隨詣侍座訖。宣傳官跪稟鳴金三下,吹打止,兵曹判書金永壽進前軍禮訖。上命各營使入侍。前營使李鍾健,左營使閔應植,右營使金箕錫,後營使鄭洛鎔,別營使申桓進前軍禮訖。上命敎長,率兵隊以入。敎長與兵隊,具服色持器,序立階下訖。敎長率兵隊試藝訖。上命退兵隊。仍命書傳敎曰,還宮當自內爲之矣,該房知悉。出傳敎用求奏曰,請出信傳解嚴。上曰,以已下信箭,擧行,可也。上還內。諸臣以次退出。
上在景福宮。停常參·經筵。
李鎬奭啓曰,明日·再明日仁陵忌辰祭齋戒正日相置,視事,頉稟之意,敢啓。傳曰,知道。
趙定熙啓曰,明日常參·經筵,取稟。傳曰,停。
金炳翊啓曰,今日冬至望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
趙定熙啓曰,臣定熙今日冬至望闕禮習儀進去,下直之意,敢啓。傳曰,知道。
李鎬奭啓曰,禮曹判書徐璟淳,除拜後過三日不爲出肅,依定式推考警責,仍卽牌招察任,何如?傳曰,允。
事變假注書方夏鎭書啓,臣於本月初十日酉時量,敬奉聖諭,馳往傳諭于南部明禮坊上鍾峴契議政府領議政沈舜澤所住處,則以爲,臣於昨日,伏奉中書復授之特旨,震懍栗,靡所止屆,今又簪筆之臣,奉聖諭臨宣,雙擎九頓,彌增皇恧。微臣之始控懇辭,卽由實情之畢暴,殿下之竟賜鑑允,亦由實狀之洞察,而曾未幾日,又有是命,聽聞由臣而益駭,輿論由臣而益咈。今日之國勢何如,民情何如,時憂何如,顒望方切於中外,扶持專係於輔相,此時此任,尤非罔效如臣所可復叨也。臣身顚倒,有不暇言,國體苟艱,莫此爲甚。倉率之頃,未敢罄奏,謹當冒入文字,仰請反汗云矣,敢啓。傳曰,知道。
傳于鄭憲時曰,檢校待敎金用圭,馳詣仁陵,奉審摘奸,仍留監祭,仍詣獻陵,一體奉審以來。
鄭憲時啓曰,假注書趙衡夏·金錫圭,時無職名,令該曹依例付軍職,冠帶常仕,何如?傳曰,允。
傳于鄭憲時曰,平巿提調尹宜善,長興提調李鎬俊相換。
傳于鄭憲時曰,侍衛軍兵毛具,從便爲之。
傳于鄭憲時曰,吏曹參議有闕之代,前望單子入之。
吏曹參議前望單子入之,閔泳駿落點。
鄭憲時啓曰,新除授吏曹參議閔泳駿,以前任寧邊府使,方在解由未出中,何以爲之?敢稟。傳曰,勿拘。
以大司諫成大永,司諫趙南軾,獻納鄭履源,正言姜濬永,執義鄭寅昇,掌令高時勉,持平李羲鳳牌不進罷職傳旨,傳于鄭憲時〈曰〉,只推。
兵曹口傳政事,副司果單李勛卿。
兵曹口傳政事,親軍右營哨官單洪鍾武。
趙定熙,以禮曹言啓曰,卽接濟州牧使洪圭狀啓謄報,則以爲,各樣橘果中,乳柑初不結實,洞庭橘數甚零星,一一摘取,則洞庭橘爲二十五箇,宗廟薦新,無以比數,故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例,當日薦進,何如?傳曰,允。
又以弘文館言啓曰,新除授鄭㵙,時在全羅道昌平地,副應敎洪炳一,時在忠淸道淸州地,經筵入番事緊,請竝斯速乘馹上來事,下諭。傳曰,竝許遞。
金炳翊,以兵曹言啓曰,今十一月十一日隆武堂親臨,演操親軍西營,畿輔中營兵丁時,入直禁軍等,別將當爲率領侍衛,而禁軍別將韓圭卨有身病,不得擧,以一番羽林衛將元在貞,使之兼別將擧行,何如?傳曰,允。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
吏曹啓目,前五衛將李晦信名字,改以敬信,出身李埈名字,改以啓埈,前假監役吳漢慶名字,改以漢元,前假監役李圭哲名字,改以哲求,部將金學奎名字,改以泳奎事爲等如告狀,依例令藝文館給帖,何如?判付啓依允。
吏曹參議趙秉弼疏曰,伏以臣於見職,濫已極矣,溺且著矣,而匪怒之敎,曲庇之恩,霽霜雪而涵雨露,復蹈前覆之轍,重淬已鈍之鋩,臣雖木石豚魚之迷,曷敢不感激洪造,矢心糜粉,思效涓埃之報?第伏念銓部劇地也,參佐峻望也,點簿唱注,衡平鑑別,判非如臣昏謬矇昧者之所可能也。且況臣早衰蒲質,久典萊服,南烹不伏之祟,易飮而復肆,中暍未痊之證,觸寒而添劇,苦楚委囈,榮衛澌脫,彈束陳就,非時日可期。抱玆情實,嚴畏自阻,使堂堂天曹看作養病之坊,不顧瘝隳之懼,則私而病中添病,公而罪上添罪,於公於私,安得不仰首一暴于天地慈覆之下,庸效疾痛之呼也哉?玆敢不揆猥越,冒瀆聰聽。伏乞聖明,特垂鑑諒,亟遞臣吏曹參議之任,無曠天職,獲安微分焉。臣無任云云。省疏具悉。所請依施。
乙酉十一月十一日巽時,上與王世子詣隆武堂。西營·畿輔中營兵丁演操入侍時,行都承旨尹用求,行左承旨金炳翊,行右承旨趙定熙,左副承旨閔正植,右副承旨李鎬奭,同副承旨鄭憲時,假注書趙衡夏·金錫圭,別兼春秋尹容植·李茂魯·閔宗植,直提學閔泳煥,檢校直閣閔丙奭·鄭夏源·朴鳳彬,直閣沈相瓚,檢校直閣檢校待敎趙東冕·金用圭·金弼洙·鄭寅昇,待敎閔丙肅,校理李義悳,修撰閔致憲,以次侍立。時至,通禮跪啓請外辦。上具軍服,乘座馬,出壽仁門,王世子亦以軍服,座馬隨出。宣傳官跪啓稟鳴金以下,大吹打。藥房提調尹宇善,副提調尹用求進前奏曰,侵早勞動,聖體,若何?上曰,一樣矣。宇善等又進睿前奏曰,勞動旣勤,睿體,若何?答曰,一樣矣。傳曰,侍衛與陪衛軍兵毛具,從便爲之。通禮前導,由辰居門·維亨門,出神武門,詣隆武堂。通禮跪啓請降馬。上降馬陞座,王世子隨詣座訖。宣傳官跪啓稟鳴金三下,吹打止。兵判·各營使具軍服,以軍禮訖。上命各營使入參,仍命西營·畿輔中營兩營兵丁試藝。兩營敎長各率兵丁,具服色·器械,左旋右退,放砲使刀一場,演操訖。上命各營使進前。前營使李鍾健,左營使閔應植,右營使金箕錫,後營使鄭洛鎔鞠躬進前。上曰,昨年變亂以後,未見兵丁技藝之演操矣。今始更閱,坐作進退之法,馳奔步伐之規,比前稍勝,甚庸嘉尙。各營將官以下別單書入,西營·畿輔兩營兵丁,亦一體別單書入,可也。上曰,侍衛·陪衛與排立軍兵,令各其營乾犒饋。上命退兵隊。用求奏曰,請出信傳解嚴。上曰,以已下信傳擧行,可也。宣傳官跪請鳴金二下,大吹打。上入神武門,由廣臨門·建善門還內。諸臣以次退出。
上在景福宮。停常參·經筵。
大王大妃殿進御二錢重人蔘粟米飮,自今日一貼式限二貼煎入事,榻前下敎。
趙定熙啓曰,同副承旨鄭憲時,今日不爲仕進,卽爲牌招,何如?傳曰,允。
傳于趙定熙曰,政官牌招開政。
傳于趙定熙曰,在外敦寧都正許遞,今日政差出。
傳于趙定熙曰,固城府使申百熙,堂上宣傳官加設單付。
傳于趙定熙曰,固城府使之代,巨濟府使申從均除授。
鄭憲時,以吏曹言啓曰,繕工監假監役官金仁坤·劉基源·朴益東,俱以身病,呈狀乞遞,竝改差,何如?傳曰,允。
有政。吏批,判書金壽鉉牌招不進,參判鄭夏源牌招不進,參議閔泳駿進,同副承旨鄭憲時進。啓曰,判書金壽鉉,參判鄭夏源,竝牌招不進,小臣獨政未安,何以爲之?敢稟。傳曰,只出緊任,以金春熙爲應敎,金用圭爲副應敎,尹容善爲副校理,金寬遜爲敦寧都正,平巿提調尹宜善,長興提調李鎬俊相換事,承傳。
兵批,判書金永壽病,參判尹致聖病,參議洪在正入直進,參知趙秉友病,左副承旨閔正植進。副護軍趙秉弼·金用淳,副司直鄭㵙·洪炳一·朴齊永,副司正金錫圭,以上竝單付,楊花別將單吳聖學。
吏批,再政。以金炳吉爲司僕正,金樂澧爲禁府都事,李榮善·具龍善·尹應善爲假監役,申永熙爲巨濟府使。
以司謁口傳下敎曰,朝官之跟隨申飭,不啻截嚴,而近聞定式之外,無難濫率云,豈有如許道理乎?自今以後,一遵定式,無敢濫率,而今於飭敎之下,如復違式,不飭之兵判與都承旨,當有重勘,自政院各別申飭。
事變假注書方夏鎭書啓,臣於本月十二日未時量,敬奉聖批,馳往傳諭于南部明禮坊上鍾峴契議政府領議政沈舜澤所住處,則以爲,朝徹章籲,恭俟恩諒,溫批誕宣,十行諄複,臣分責之以駕屨,宸眷諭之以臨軒,臣誠茫然失圖,不知爲計也。上之所以注意,正在於啓沃也,而非懋德則不當奮庸,下之所以展蘊,正在於謀斷也,而以蔑績則無復責成。今以屢懇纔退之臣,重據百責攸萃之地,則通國之論,皆曰,將焉用彼?置相與不置相等耳,朝廷之上,豈其若是無人乎哉?聖簡累矣,輿望缺矣,國事非矣。臣爲是恐懼,移動不得,罪著抗命,威罰是俟,而王人相守,冞增悚惶,卽賜撤還,千萬至祝云矣。臣旣承仍與偕來之命,故姑爲仍留之意,敢啓。傳曰,知道。
鄭憲時,以親軍別營言啓曰,本營兵房李鶴榮,身病甚重,勢難察任,今姑改差,何如?傳曰,允。
吏曹啓目,前假監役劉淳錫名字,改以淳益事告狀,令藝文館給帖,何如?判付啓依允。
領議政沈舜澤疏曰,伏以臣屢疏籲天,竟蒙恩許,不以臣身之就閑爲喜,竊喜其不以臣累熙隆之治,不以臣言之獲準爲榮,其區區苦衷之幸燭淵鑑,自謂君臣上下恩義兩全,感戴洪造,稽首祝聖。又未幾日,忽有此復授之命,綸言繼宣,奬諭諄摯,皇懍駴,如酲如痴,豈生成之澤,有間於終始而然,抑臣從前辭受,無所着落,不能見孚於君父,而然撫躬悚怍,尙何言哉?臣之二載秉匀,庶事隳弛,殿下之所已悉也,亦無可以從新覼縷者,而今日之臣,卽前日之臣也,何臣一人之身,不能於前日,而能於今日,一至此耶?此固天下必無之理也。千乘之國,八域之民,所蘄望於我殿下者,惟在乎輔相之得人,君心以之格,君德以之匡,遠猶辰告,百度可貞,而命令所降,瞻聆俱駭,其必曰使其進退乃若是焉,則下不必辭,上不必許,徒見其國體極苟艱矣,廟務無振擧矣。加額者反爲解體,攢手者胥將蹙頞,臣於是有口莫辨,有顔彌靦,而惟殿下,庶或亮臣之心而矜臣之情矣。雖以惟簡之政,則哲之德,三思不加,而旋授舊貫,日月遺照,非慊乎明也,天地有憾,無損乎大也,及今改之,猶可改也。且臣平素願忠,在於弼違,弼違之義,莫有急於今臣所蒙之謬恩矣。臣言至此,儻不賜納,則焉用彼不得弼違之相也哉?赤忱所發,斷斷無他,惟聖明念時虞之孔棘,軫上相之綦重,簡授賢德,日贊政幾,則民國有賴,朝野幸甚。臣無任云云。答曰,省疏具悉卿懇。予旣敷悉心腹之諭,卿當不竢駕屨,而及見附牘,已失所圖,又讀來章,邁邁若遐予者然,是豈平昔相孚之意?卿謂今何如時也,而廼欲雍容暇豫,徒爲彌文崇讓乎?乍許旋授,職由予傾注之勤,直前力擔,亦惟卿懇拳之誠。格心匡德之在輔相得人,卿言誠然矣。乃心之啓沃,厥德之訓迪,是非卿今日之責,而予之所以厚望而仰成焉者,匪卿伊誰?卿其諒予至意,卽起膺命,以幸民國。予方臨軒而竢之。仍傳于鄭憲時曰,此批答,遣史官,傳諭,仍與偕來。
上在景福宮。停常參·經筵。
鄭憲時啓曰,明日常參·經筵,取稟。傳曰,停。
閔正植啓曰,右副承旨李鎬奭,今日不爲仕進,卽爲牌招,何如?傳曰,允。
傳于鄭憲時曰,藥院都提調有闕之代,前望單子入之。
內醫都提調前望單子入之,領議政沈舜澤落點。
傳于鄭憲時曰,以批以諭,敷悉予衷,殆無餘蘊,卿亦宜無更事逡巡。顧今邦國事計之極艱極危,卿旣備嘗,予暇多言,而廟務之委積,其何以懭,輿情之顒企,亦何可孤乎?以予托付之重而所拳拳者,如卿老成,以卿悃愊之誠而所慥慥者,念予憂勤也。每與卿論時事,披露心膈,言無不盡,君臣之間,亦可謂際會密勿,協心同寅,奮發淬礪,則何事不濟,何功不集?此予所以望卿之深而求卿之切也。其勿巽讓,幡然犁然,以副予側席頻頻之思焉事,左副承旨,傳諭于領議政,仍與偕來。
傳于鄭憲時曰,偕來史官還入。
左副承旨閔正植啓,臣於本月十三日未時量,敬奉聖諭,馳往傳諭于南部明禮坊上鍾峴契議政府領議政沈舜澤所住處,則以爲,臣之一疏二奏,未槪宸聽,特遣邇密,宣讀綸敎,至於披露心膈,言無不盡之敎,此誠千古君臣所罕有之知遇也。臣雖愚迷,寧不激感?況今邦國事計之極艱極危,臣亦不敢以聖敎爲不然。求助延訪,藹然懇惻,苟使臣事有可以或濟,功有可以或集,則忍於此日此命,此恩此禮,不酬報答之悃,甘犯違抗之罪乎?蓋不給於昨者,必無有進於今,已驗於前者,將亦可知於後,一則爲邦國事計也,二則爲邦國事計也。若諉宿趼而冒進,則非但臣之不幸也,乃朝廷之不幸也。儻積微誠而感回,則豈惟臣之幸也,卽一國之幸也。臣言至此,庶蒙諒燭,謹當申瀆,仰冀曲遂之仁云矣。臣旣承偕來之命,故姑爲仍留之意,敢啓。傳曰,知道。
鄭憲時啓曰,禁直法意,何等嚴重,而昨日入直閣臣金用圭,奉命出去,閣臣無交替之員,以致闕直之境,揆以事體,萬萬未安。當該入直,當次閣臣,所當重勘,而本院請推之外,無他可施之罰,何以爲之?敢稟。傳曰,拿處。
傳于鄭憲時曰,奉審閣臣入侍。
鄭憲時啓曰,行都承旨尹用求藥院進,行左承旨金炳翊不爲仕進,行右承旨趙定熙式暇,左副承旨閔正植偕來進,右副承旨李鎬奭牌不進,院中只有臣一人,伴直無人。行左承旨,所當牌招,而拘於廳規,不得請牌,何以爲之?敢稟。傳曰,牌招。
以右副承旨李鎬奭牌不進罷職傳旨,傳于鄭憲時曰,只推。
兵曹口傳政事,親軍別營別將單徐丙勳。兵曹,以鄭騏澤爲親軍兵房。
鄭憲時,以弘文館言啓曰,新除授副校理尹容善,卽爲牌招察任,何如?傳曰,允。
又以義禁府言啓曰,卽接月令醫員劉養浩手本,則以爲,時囚罪人金箕斗,素患痰癖之症,又添毒感,目下症形,實爲危劇云。罪人病勢如此,一邊保放,一邊草記,載在法典矣。金箕斗,姑爲保放之意,敢啓。傳曰,知道。
判府事金弘集箚曰,伏以臣於嘗藥之任,虛縻閱月,竟速厥咎,冒控俟譴,反徼溫音,諭以安心,臣誠感悚,歷屢日而餘汗在背,顧何敢言私,重犯瀆擾之科哉?第臣頃當沍寒之候,久嬰感冒之疾,肺火上攻,痰咳迭作,對投過發散,榮衛從而澌脫,委淹床笫,呻囈度了,以致日卽起居,輒多闕禮,滿心惶恐,尤無所容。伏乞聖慈,將臣內局提調之銜,亟許遞改,俾便調病焉。答曰,省箚俱悉卿懇。愼節奉慮,所辭藥院之任,今姑勉副,卿其安心調理。仍傳于鄭憲時曰,此批答,遣史官,傳諭。
乙酉十一月十三日申時,上御興福殿。奉審閣臣入侍時,同副承旨鄭憲時,假注書金錫圭,記注官朴斗杓,別兼春秋檢校待敎金用圭,以次進伏訖。上曰,史官分左右。仍命奉審閣臣進前。用圭奏曰,臣承命馳往仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢達矣。上曰,陵上果安寧,而碑閣·丁字閣,亦皆無頉乎?用圭曰,然矣。上曰,何時將事乎?用圭曰,三更量將事矣。上曰,往返由何路乎?用圭曰,從西氷庫矣。上曰,江水今果成氷乎?用圭曰,已半氷矣。上曰,昨日去時則何如?用圭曰,昨則不然,而夜寒猝劇,回還時鑿氷行船矣。上曰,今已半合,不久似當完氷矣。用圭曰,然矣。上曰,沿路雪積幾何?用圭曰,所徑果均布矣。上曰,然則似利於秋耕矣。用圭曰,然矣。上命閣臣先退,仍命史官就座。又命退,承史以次退出。
上在景福宮。停常參·經筵。
鄭憲時啓曰,明日常參·經筵,取稟。傳曰,停。
傳于鄭憲時曰,傳香承旨馳詣宗廟·景慕宮,奉審摘奸以來。
傳于鄭憲時曰,日昨處分,寔出於事體之不得已,而其在禮遇之道,不可無斟量者存,前左議政金炳德敍用。
鄭憲時啓曰,吏曹假郞廳來言,大臣置處政事,取稟。傳曰,當日爲之。
傳于鄭憲時曰,前左議政,領敦寧下批。
傳于鄭憲時曰,呈告金吾堂上許遞,今日政差出。
傳于鄭憲時曰,在外京兆堂上許遞,今日政差出。
鄭憲時啓曰,領議政沈舜澤疏批,亞卿,傳諭事,命下矣。何亞卿進去乎?敢稟。傳曰,戶曹參判尹成鎭進去。
傳于鄭憲時曰,偕來承旨還入。
傳于鄭憲時曰,奉常都提調有闕之代,前左議政爲之。
傳于鄭憲時曰,軍資都提調有闕之代,前左議政爲之。
傳于鄭憲時曰,有實故玉堂許遞,前望單子入之。
玉堂前望單子入之,副修撰李容泰落點。
傳于鄭憲時曰,有實病玉堂許遞,前望單子入之。
玉堂前望單子入之,校理金寅植落點。
戶曹參判尹成鎭書啓,臣於本月十四日申時量,敬奉聖批,馳往傳諭于南部明禮坊上鍾峴契議政府領議政沈舜澤所住處,則以爲,臣再控至懇,北望攢手,地部貳卿,頒宣批旨,俯首恭聽,誨責諄複,如慈父詔迷,嚴師牖蒙,雖古宏碩敦勉,未有若是勤摯者。臣顧何人,乃敢當此?擎讀未竟,感極而涕。臣荷不世之遇,戴靡極之恩,邱山不足以喩其高,河海不足以喩其深,身不自有,惟上所命者久矣。況今宿趼重踏,宣召屢勤,何敢妄作層節,盡備故事,而旣以不能而退,又或不量而進,一出以後,便非別人,則依舊民國,許多狼狽,雖悔曷追,公私奚補?皇天后土,可鑑此心,滿廷群僚,可諒此情,臣焉敢誣也。委毗此重,孤負此極,辜恩蔑義,臣罪臣知,席地俟譴,戰栗靡措云矣。臣旣承仍與偕來之命,故仍爲仍留之意,敢啓。傳曰,知道。
鄭憲時,以吏曹言啓曰,繕工監假監役官李榮善·具龍善·尹應善,俱以身病,呈狀乞遞,竝改差,何如?傳曰,允。
有政。吏批,判書金壽鉉病,參判鄭夏源進,參議閔泳駿病,同副承旨鄭憲時進。以吏批言啓曰,判書金壽鉉,參議閔泳駿,俱以病不來,小臣獨政未安,何以爲之?敢稟。傳曰,仍爲之。以李寅應爲判尹,成彝鎬爲知義禁,洪祐吉爲弘文提學,領敦寧單金炳德下批事,傳敎,奉常都提調單金炳德,軍資都提調單金炳德爲之事,傳敎。
兵批,判書金永壽病,參判尹致聖病,參議洪在正入直進,參知趙秉友病,行左承旨金炳翊進。同知加設單金相成,大護軍崔壽貞,護軍李彦宇,副護軍梁泰淵·申命元·安貞錫·金鍾鎬·李秉琬·洪在新,副司勇洪禹觀·權鍾獜·朴承憲,以上竝單付。
吏批,再政。以閔泳龜爲禁府都事,金善明·朴連秀·鄭準爲假監役,前五衛將崔壽貞今加資憲,前五衛將李彦宇今加嘉善,前假監役安貞錫·金鍾鎬·李秉琬·洪在新,已上今超通政,朝官年八十,依法典加資。
鄭憲時啓曰,直閣沈相瓚拿處事,命下矣。依定式,遞差傳旨捧入之意,敢啓。傳曰,知道。
傳于鄭憲時曰,予之所知卿,卿之所知予者,亦可云相知也深矣。予欲必致,卿無可辭,而曠日相持,徒煩酬應者,甚非所以相知之意也。向日之暫副,予非許卿久閑,則是以有今日復授之擧。今日之復授卿,必諒予苦衷,則從可見向日暫副之意矣。況國事之扤捏,一至於此,綱紀之頹墮,末如之何,而鼎席之全空,又未有若今日者,則以卿老成,以卿忠愛,今處元輔之任,永肩一心,篤棐予一人,奠邦基於盤泰,濟民生於墊溺,是卿報效之一段義諦也。跂予之急,又此諄複,且有典禮之不容不待卿面商者,而亦不可差緩。卿必有以裁量於事體之攸重,義分之當然,望須卽膺,以幸國事事,偕來亞卿,更爲傳諭于領議政,期於偕來。
兵曹口傳政事,親軍右營軍司馬單金用圭。
鄭憲時,以奎章閣言啓曰,明日卽觀文閣望奉審日次,臣進詣擧行之意,敢啓。傳曰,知道。
又以奉常寺提調意啓曰,各陵冬至祭享所用藥果煎造後,進上看品藥果二十立,依定式封進之意,敢啓。傳曰,知道。
領議政沈舜澤疏曰,伏以臣以臣身,嘗獻之我殿下矣。夷險不可擇,赴蹈不可避,而惟此新命,千萬不當,以疏以奏,瀝血呼號,非爲身也,乃爲國也。容光待照,聽卑終邈,敦召彌勤,辭敎每費,有若訏謨籌策之待臣彌綸者然,益復皇愧,靡所厝躬。臣於是位,居之爲二載,解之未幾日,苟有所知,何曾不盡,苟有所存,何曾不竭?臣之無知蔑存,不能仰副委毗者,猶夫昔耳。雖以朝廷百職,尋常庶僚,若有已試而罔效,不當乍解而旋授,況玆三事之重,爲民具瞻者乎?近日殿下之宵衣旰食,憂勤民國,思得良弼,與之濟艱,至意苦心,神明可格。臣嘗語人曰,躬聆聖敎,而無感動之心者,非人理也。嗟乎?如臣者,旣無德而進矣,以不能而退矣。訟宿愆於辜負,戴洪造於生成,瞻雲望日,思見德化之盛已耳,豈意謬恩又降,隆寄如舊?夫嚬笑細節也,銷刻空言也,尙以人主擧動,垂諸方冊,其爲鑑戒,在於難愼,而竊恐殿下於此,或未之深察矣。臣若妄恃圖報之宿願,復生擔夯之愚計,勇往直前,輸載覆餗,卽當狼狽,莫可收拾,則雖悔之亦無及焉,此臣所以惴惴瞿瞿,必辭乃已者也。九閽雖邃,四達爲聰,敢此申瀆,攢手候旨。伏乞天地父母,哀之憐之,亟允前請,以便公私。臣無任云云。答曰,省疏具悉卿懇。予言旣縷縷矣。將謂卿亟回雅執,蹶然改圖,巽章忽又踵至,豈徒予意慮之曾所不到,實是卿義分之無有是處。有國則必有相,如車之輔,屋之有棟,以一代人了一代事,未聞借才於異代矣。古之人亦無另樣新奇底道理,亦行其所當行而已。卿之德望之素孚也,績庸之茂著也,亦何多讓於古人,而不規險嚱,不憚鞠瘁,克匡乃辟,弘濟時艱,罔俾予一人獨勞於上,是卿當行底道理也。若其處堂而談焦原之危,遵陸而觀呂梁之困,以脫身釋負爲幸,而恬然相忘於民國之事,則卿豈所忍爲哉?決知其必不然矣。今不可虛徐延拖,枉費日字,望卿亟斷來章,卽速出膺,以副予懇摯之思焉。仍傳于鄭憲時曰,此批答,遣亞卿,傳諭,仍與偕來。
上在景福宮。停常參·經筵。
藥房提調尹宇善,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
趙定熙啓曰,明日常參·經筵,取稟。傳曰,停。
又啓曰,左副承旨閔正植,今日不爲仕進,卽爲牌招,何如?傳曰,允。
戶曹參判尹成鎭書啓,臣於本月十四日四更量,敬奉聖諭,馳往傳諭于南部明禮坊上鍾峴契議政府領議政沈舜澤所住處,則以爲,臣之前後違抗,豈或欲負恩墮分而然哉?誠遂事不可不悔也,將來不可不量也。迷執終底於不變,隆眷彌勤於必致,一日之內,敦召洊降,諄諄以暫副復授之義,懇懇乎忠愛報效之責,稽首震惶,非所敢承附對。竊恐支離籲章,亦涉暇豫,情窮勢迫,靡所容措。況以典禮待臣而面尙爲敎,其在分義,不遑他顧,謹當拚廉趨承於文陛之下,而衷忱之未盡暴者,惟有面懇冀倖而已。宰臣之日夜淹守,尤增皇隘,伏願先賜召還云矣。臣旣承期與偕來之命,故姑爲仍留之意,敢啓。傳曰,知道。
李鎬奭啓曰,假注書趙衡夏有身病,勢難察任,今姑改差,何如?傳曰,允。
趙衡夏改差,代以權相洛爲假注書。
傳于李鎬奭曰,領相不日簉朝云,爲國事萬幸。偕來亞卿還入,以安大臣之心。
傳于李鎬奭曰,予之必欲致卿之苦心,殆乎感神明透金石,而卿之固執不回,若將遐予者,何其不諒之甚也?日昨處分,雖出於存事體,而以予眷注倚毗之重,亦豈無耿結于中者乎?顧今艱虞溢目,國計茫然,重以慶禮在前,賀儀將擧,此時思卿,不啻如渴。以卿世篤忠貞,義同休戚,必不以居位去位有間,須體至意,卽卽入城,時陳嘉謨,以輔予不逮事,遣史官,傳諭于領敦寧。
傳于李鎬奭曰,發遣吏郞,諸報事淸齋與否,摘奸以來。
以左副承旨閔正植牌不進罷職傳旨,傳于李鎬奭曰,只推。
兵曹口傳政事,親軍別營兵房單鄭騏澤。
李鎬奭,以禮曹言啓曰,今十一月十七日冬至朝賀時,大王大妃殿·王大妃殿·中宮殿百官陳賀儀註,直爲書入各殿之意,敢啓。傳曰,知道。
又以禮曹言啓曰,卽接陽川幼學金在圭所志,則以爲,同姓四寸弟在義,嫡·妾俱無子,以其同姓八寸兄在臣子昇鉉,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與受,明有可據,而不得登聞者,初令該曹論理草記事,載在法典,而門長金在圭所訴旣如是,金在臣子昇鉉,立爲金在義之後,何如?傳曰,允。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以觀象監提調意啓曰,禁漏法意,何等嚴重,而日昨奏時,有所錯誤,事未前有,不勝驚駭。當該禁漏官金龍集,自本監爲先汰去,其罪狀,令攸司從重科治,以懲日後,何如?傳曰,允。
又以弘文館言啓曰,新除授副修撰李容泰,卽爲牌招察任,何如?傳曰,允。
又以弘文館言啓曰,新除授校理金寅植,時在忠淸道木川地,經筵入番事緊,請斯速乘馹上來事,下諭?傳曰,許遞。
又以統理交涉通商事務衙門言啓曰,博文局文簿浩繁,屬員苟艱,前僉正李根永,主事加差下,令該曹口傳下批,何如?傳曰,允。
吏曹口傳政事,博文局主事李根永。
又以統理交涉通商事務衙門言啓曰,博文局今旣更設,自今日爲始,主事一員,輪回入直之意,敢啓。傳曰,知道。
上在景福宮。停常參·經筵。
趙定熙啓曰,明日常參·經筵,取稟。傳曰,停。
又啓曰,左副承旨閔正植,今日不爲仕進,卽爲牌招,何如?傳曰,允。
又啓曰,冬至望闕例,依〈例〉爲之之意,敢啓。
李鎬奭啓曰,啓覆,例於陽復前擧行,而三公不備,不得如例擧行之意,敢啓。
傳于趙定熙曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于李鎬奭曰,領議政入侍。
傳于李鎬奭曰,時·原任大臣率禮堂,明日來待。
傳于李鎬奭曰,知敦寧許遞,禮曹判書徐璟淳除授。
傳于李鎬奭曰,禮曹判書有闕之代,前望單子入之。禮曹判書前望〈單〉子入之,洪澈周落點。
傳于李鎬奭曰,在外工曹判書許遞,前望單子入之。工曹判書前望單子入之,李淳翼添書落點。
傳于李鎬奭曰,向因內局草記,有所處分,而卽存事體也。旣承慈敎,封進道臣以下,竝特爲分揀。
以左副承旨閔正植牌不進罷職停旨,傳于李鎬奭曰,只推。
以沈相瓚囚單子,傳于李鎬奭曰,不無斟量者存,特爲分揀放送。
以司謁口傳下敎曰,更點不善擧行之傳漏軍士,令兵曹決棍放送。
趙定熙,以禮曹言啓曰,以來丙戌年文武官重試對擧別試試取事革記,傳曰,別試合設於慶科庭試事,命下矣。科名,以大殿各殿宮還御周年慶科·今丙戌年文武官重試對擧合設庭試,稱號,何如?傳曰,允。
又以弘文館言啓曰,校理李義悳差祭,上番闕直,事甚未安。應敎金春熙別兼春秋進,副應敎金用圭內閣進,校理一員未差,副校理沈遠彬·尹容善,竝旣牌招,推移入直,何如?傳曰,允。
李鎬奭,以兵曹言啓曰,謹依下敎,更點不善擧行之傳漏軍士高芝若,決棍十度後,懲勵放送之意,敢啓。傳曰,允。
乙酉十一月十六日未時,上御興福殿。領議政入侍時,右副承旨李鎬奭,假注書金錫圭,記注官金持元,別兼春秋尹容植,領議政沈舜澤,以次進伏訖。上曰,史官分左右。仍命大臣進前。舜澤進前奏曰,冬寒乍解,聖體,若何?上曰,一樣矣。寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。上曰,雪後日氣甚溫和矣。舜澤曰,連降瑞雪,頃寒而今溫,近日日候甚佳矣。仍奏曰,臣於宿趼久膺之地,何敢屢違明命,而旣以贊理無能,連章丐退,亦蒙矜許之恩矣。今殿下決不當復任於臣,而必欲復任之,決不當復責於臣,而必欲復責之,眷毗寄托,萬萬出常,隆批溫諭,以示必致之意,有若一介去就之關係國事者然,皇懍汗渥,萬難堪勝,而至於典禮面商之敎,分義道理,廻旋不得,拚棄四維,冒沒祗肅。然臣知小而謀大,力弱而肩重,一之已誤,其何可再?昔人有言,善觀人之國者,觀其相何如。今臣苟然備位,靦然膺命,國體之苟且,輿論之違咈,一至于此,非所以爲觀也。假使賢而獨任,猶且不可,而況不肖如是乎?四方無虞,猶且不可,而況多虞如今日乎?臣之冒登前席,嘵嘵陳瀆,爲今日爲君爲國之第一義,而非有一毫私意于其間也。伏乞俯鑑愚衷,哀憐賜斥,改卜金甌,賢德奮庸,則太平之業,端有望矣,竊以是攢手祈祝焉。上曰,向之暫遞,特副卿苦心,今玆復授,亦由予苦衷,而聞卿簉朝,非但予心之喜,實是國事之幸。更勿辭巽,益殫匡濟之責,是所區區之望也。上曰,典禮面商,已有傳敎,而明年慶禮,將於明日入侍時爛議也。舜澤曰,明年卽大王大妃殿將躋八旬之年,而此是內殿稀有之慶,大小臣民,倍切慶祝之忱矣。上曰,明將爛商儀節,而此是我家典禮也,臣民慶祝,宜有倍焉。舜澤曰,誠然矣。上曰,邇來寒意稍弛,冬候更暖矣。舜澤曰,近因日候之溫和,沿江姑未合氷,水路相通,實有效益矣。上曰,近見外衙門文蹟,則自中國照會日本,玉賊間已捉得云,實爲萬幸矣。舜澤曰,天理孔昭,罪人斯得,擧國臣民,孰不痛快?妖孽之賊,雖漏一時之譏詗,以此貫盈之惡,焉敢終逃於刑章之下乎?上曰,失捕此賊,拖至今日,尙云晩矣。斯速捉來,夬正典刑,則非徒予心之快,可洩臣民之憤鬱也。舜澤曰,誠然矣。上曰,此賊舊惡未悛,敢欲發兵出來之際,中國覘知其機,有此捉得,中國之於我國,若是愛護,尤切銘感矣。舜澤曰,以三百年一室之誼,在前何嘗不然,而至於今番事,尤見向念之到底,萬萬感謝矣。上曰,中國不以他人之事視我國,若是切念,實感誦無比矣。舜澤曰,誠然矣。上曰,史官就座。又命大臣先退,仍命退。諸臣以次退出。
上在景福宮。停常參·經筵。
大殿·大王大妃殿·王大妃殿·中宮殿,內務府·內閣·政院·玉堂·朝廷百官冬至單子問安。答曰,知道。
世子宮·世子嬪宮,內務府·內閣·政院·玉堂·春坊·朝廷百官冬至單子問安。答曰,知道。
李鎬奭啓曰,明日常參·經筵,取稟。傳曰,停。
禮曹文武科庭試,來三月初七日,文武官重試,同月十六日,庭試及重試放榜,同月二十一日巽時,推擇啓。
李鎬奭啓曰,時·原任大臣,依下敎率禮堂來待矣。傳曰,入侍。
傳于李鎬奭曰,加上尊號都監都提調,領議政爲之。
傳于李鎬奭曰,臺諫竝許遞,今日政差出。
傳于李鎬奭曰,平巿提調李鎬俊,司譯提調閔應植相換。
傳于李鎬奭曰,在外弘文提學許遞,前望單子入之。
弘文提學前望單子入之,金永壽落點。
傳于李鎬奭曰,知宗正卿李載完,協辦內務府事差下。
李鎬奭啓曰,知宗正卿李載完,協辨內務府事差下事,命下矣。今日政下批,何如?傳曰,允。
傳于李鎬奭曰,在外金吾堂上許遞,今日政差出。
以李範善囚單子,傳于李鎬奭曰,飭已施矣,分揀放送。
兵曹口傳政事,副司果單鄭寅昇。
李鎬奭,以吏曹言啓曰,成均館司成金天洙,中學敎授宋台憲,俱以身病,呈狀乞遞,竝改差,何如?傳曰,允。
又以吏曹言啓曰,掌樂院正權在洙,以其身病,呈狀乞遞,改差,何如?傳曰,允。
又以吏曹言啓曰,繕工監假監役官朴連秀·金善明·鄭準,俱以身病,呈狀乞遞,竝改遞,何如?傳曰,允。
又以吏曹言啓曰,始興縣令趙昌鎬呈狀內,矣身受由上京,矣身病猝重,萬無還官之望云。其身病旣如是,則有難强令還任,罷黜,何如?傳曰,鴻山縣監李台珽相換。
閔正植,以兵曹言啓曰,同知中樞府事李在馥,宣傳官許璥·李敏哲,兼司僕將李起俊,五衛將李範疇·李敦修·朴來煥,昌德宮衛將金命鐄·金斗冕,文臣兼宣傳官鄭寅昇,俱以病難供職,新除授全羅左水使李熙斌,素患痰癖之症,一倍添劇,萬無登途赴任之望云,戶奴呈狀乞遞矣。實病旣如此,則有難强令赴任,慶尙監營中軍尹在性,親病沈重,萬無離側赴任之望,呈狀乞遞,竝改差,何如?傳曰,允。
又以兵曹言啓曰,新除授格浦僉使李鳳鎬,親病沈重,萬無離側赴任之望,呈狀乞遞,改差,何如?傳曰,允,許用履歷。
有政。吏批,判書金壽鉉進,參判鄭夏源進,參議閔泳駿進,右副承旨李鎬奭。以吏批言啓曰,始興縣令趙昌鎬,鴻山縣監李台珽相換,命下矣。始興縣令趙昌鎬,以前任麟蹄縣監,方在解由未出中,何以爲之?敢稟。傳曰,勿拘。又以吏批言啓曰,唐津縣監鄭秉夏呈狀內,矣身受由上京,矣身病猝重,萬無還官之望云。其身病旣如是,則有難强令還任,罷黜,何如?傳曰,富平府使朴齊文相換。又以吏曹言啓曰,唐津縣監鄭秉夏,富平府使朴齊文相換事,命下矣。唐津縣監鄭秉夏,未經郡守,富平府使朴齊文,以前任陽智縣監·榮川郡守,方在解由未出中,何以爲之?敢稟。傳曰,竝句拘。以申錫年爲大司憲,柳芝榮爲大司諫,金禹用爲執義,金炳吉爲司諫,李義悳·金秀馨爲掌令,姜濬永·魏鍾謙爲持平,沈九澤爲獻納,李莞·朴來奎爲正言,朴奎燦爲校理,李載完爲知義禁,李起東爲掌樂正,李鎬冕爲司成,閔宗植爲中學敎授,金鳳祜爲尙衣別提,鄭得坤爲禁府都事,李運春·方就爕·金在潤爲假監役,加上尊號都監都提調單沈舜澤,提調三單沈履澤·洪澈周·李淳翼,郞廳五單金寅根·咸遇復·成冕鎬·李鎬善·尹秉,平巿提調李鎬俊,司譯提調閔應植,已上相換事,承傳。
兵批,判書金永壽進,參判尹致聖病,參議洪在正病,參知趙秉友入直,左副承旨閔正植進。以兵批啓曰,知訓鍊今當差出,而當品中可擬之人乏少,從二品竝擬,何如?傳曰,允。以申桓爲知訓鍊,韓聖根爲同知,金夢求·李容謙爲宣傳官,金在殷爲兼司僕將,尹滋卨·李璨·鄭基燦爲五衛將,金在涵爲忠翊將,李錫弘·金在植爲昌德將,洪淳肯爲文兼,崔致永爲全羅左水使,全啓勳爲慶尙中軍,申定均爲格浦僉使,文基煥爲古豐山僉使,張始潤爲劍山別將,大護軍李世宰·趙康夏,護軍李在馥,副護軍成大永·許璥·李熙斌·李鳳鎬·尹在成·鄭喆基·韓榮敎·金仁相·閔致琬·白樂明·李恒宰·李秉和,副司直趙南軾·高時勉·徐相泰·李羲鳳·李學䄵·金寅植·鄭履源,副司果姜濬永·吳斗暎,以上竝單付。
再政。趙鎭卨爲校理,李羲鳳爲修撰,權在洙爲司僕正,韓應一爲引儀。三政。金炳琬爲掌樂主簿。四政。朴齊恂爲禁府都事。五政。朴勝龍爲監察,協辦內務府事單李載完,始興縣令趙昌鎬,鴻山縣監李台珽,已上相換事,承傳,唐津縣監鄭秉夏,富平府使朴齊文,已上相換事,承傳。
李鎬奭,以議政〈府〉言啓曰,關西後運襦衣二百二十九領,照數捧上,稱量看品後,仍爲監封,逢授於齎去禁軍處,沿路輸運及本道頒給等節,依已例措辭關飭之意,敢啓。傳曰,知道。
閔正植,以禮曹言啓曰,議號擇日擧行事,伏承聖敎矣。命日官韓應翼推擇,則今十一月二十日爲吉云,以此日定行乎?敢稟。傳曰,以此日定行。
又以禮曹言啓曰,今此大王大妃殿加上尊號議定後,議號單子親受及箋文親上之節,依例磨鍊乎?敢稟。傳曰,依例磨鍊。
又以禮曹言啓曰,今此冬至咸鏡道觀察使鄭基會所封方物,旣已上來,而方在罷職中矣。在前如此之時,已有封進之例,今亦一體看品擇入之意,敢啓。傳曰,知道。
又以禮曹言啓曰,來丙戌年元朝,大王大妃殿寶齡將躋八旬稱慶陳賀時,大殿·大王大妃殿·王大妃殿·中宮殿箋文·方物·物膳,世子宮方物·物膳,依例封進之意,知委京外,箋文顯辭,令文任撰出,何如?傳曰,允。外道方物·物膳置之。
又以禮曹言啓曰,今十一月十七日冬至朝賀時,諸道所封箋文中,昌原府使尙稷鉉,寧邊府使閔肯植,俱以應封官兼別軍職,各爲封進,南陽府使閔相能,竹山府使趙存斗,長鬐縣監申泰弘,延日縣監趙羲斌,慈城府使任光鎬,龜城府使鄭夔憲,中和府使李根澔,雖非封官,俱以別軍職封進矣。一體看審捧入之意,敢啓。傳曰,知道。
李鎬奭,以親軍別營言啓曰,本營騎士將金泰鉉,身病猝重,勢難察任,改差,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
乙酉十一月十七日未時,上御興福殿。時·原任大臣率禮堂入侍時,行都承旨尹用求,假注書權相洛,記注官朴斗杓,別兼春秋李茂魯,領議政沈舜澤,判府事金弘集·金炳始,禮曹判書洪澈周,參判金德圭,參議金在容,以次進伏訖。上曰,史官分左右。舜澤進前奏曰,亞歲令節,百福鼎臻,此時聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。上曰,近日日氣淸佳,幸不甚寒矣。舜澤曰,今日卽亞歲令節也。祥雲瑞日,來年之休徵,於此可驗矣。上曰,今日日氣,可驗來年年事矣。明年若豐稔,則豈不幸哉?舜澤曰,然矣。仍奏曰,臣等承命,率禮堂登對矣。上曰,今日召見卿等,非有他事,明年卽我慈聖寶齡將躋八旬,實我家稀有之大慶也。予小子懽祝之忱,曷以形喩,而亦可見擧國臣民之同聲慶祝。崇奉顯冊,闡揚徽音,彝典自在,微誠可伸,間嘗自內仰請,惟我慈聖,謙挹不居,旣屢屢祈懇,纔承允許,進號之晠典將擧,故所以召卿等矣。舜澤曰,伏承下敎,聖上慶祝之心,益爲仰頌,而臣等懽忭之忱,尤無以形達也。我東朝殿下,有塗·莘·姙·娰之德,膺壽考康寧之福,明年寶齡,將躋八旬,此誠國朝五百年肇有之慶也。以我殿下知年愛日之誠,凡可以飾喜者,宜無不擧,而寶冊揚徽,厥有彝典,盈廷百官,帀域萬民之所共抃頌,莫不鼓舞於壽域之中,摟指以俟今日者也。伏願亟降成命,涓日擧行焉。弘集曰,惟我東朝殿下,寶齡彌邵,純嘏無彊,此誠國家罕有之大慶。廼以飾喜之聖孝,勉回執謙之慈衷,誕擧彝典,將進鴻號,臣等躬逢盛命,不勝懽欣抃祝之至。炳始曰,明年卽我慈聖殿下寶齡將躋八旬,此誠國朝罕有之大慶。誕進顯冊,闡揚徽音,實彝典所宜先,聖孝尤有光,臣等不任歡忭慶祝之忱矣。上曰,今此大臣之議僉同,慶祝之心,上下惟均,而予小子尤庸欣忭也。上命書傳敎曰,明年卽我慈聖寶齡將躋八旬,非徒我家稀有之慶,實是千載罕覩之會。予小子愛日祝岡之誠,曷有其極?惟我慈聖之仁之德,範金鏤玉,誕進鴻號,豈足以摹畫萬一,而彝典之所宜先,情理之所可伸,間果屢煩懇摯之請,勉回謙挹之衷,纔承允許,而玆於亞歲之日,召見大臣·禮堂,詢議而僉同矣。大王大妃殿加上尊號,設都監擧行,政官牌招開政,都監堂郞差出。出傳敎舜澤曰,至承成命,伏切懽忭之忱矣。上曰,進號之典,今旣議定,而予小子慶祝之誠,曷有其已乎?當於明年月正元日,親上表裏,致詞箋文,以伸情禮矣。上命書傳敎曰,慈聖進號之節,纔有成命,冞切懽祝之忱。元朝稱慶,自有已行之禮,當於明年月正元日,親上表裏,致詞箋文於大王大妃殿矣。告布之節,令儀曹依例磨鍊。出傳敎舜澤曰,揚號告布,次第有命,臣等尤不任慶祝之至矣。弘集曰,又承元朝稱慶之敎,節文備至,尤切慶祝矣。炳始曰,乃於元朝呼嵩之禮,亦我聖上祝崗之誠矣。上曰,以予懽祝之忱,凡所飾慶識喜,何所不用其極,而如今艱虞之時,不可爲豐豫之擧,屢承慈敎諄諄,在予道理,不可不承順。進饌之節,將退行於明秋,而預爲傳敎爲好矣。上命書傳敎曰,大王大妃殿進號稱慶之節,纔有成命矣。予小子懽祝之忱,曷有其極?擬於開春,亟擧飾喜之儀,而間以此自內仰請者屢矣。惟我慈聖,謙挹之衷,恤民之念,以穡事歉荒,國用匱竭,豐豫之節,決不可行爲敎。懇眷惻怛之意,溢於辭敎之表,其在下情,雖甚缺然,養志之道,惟當承順而已。進饌之節,不得已退定於明年秋間磨鍊,諸般儀節,令各該司預爲準備。出傳敎舜澤曰,大王大妃殿恤民之念,伏不勝欽仰萬萬,而承順養志,益有光於聖孝矣。弘集曰,以我聖上識喜之誠,宜於豐豫之節,靡不用極,而沖挹之慈德,承順之宸孝,兩盡其美,尤有光焉,曷任欽誦萬萬?炳始曰,謙挹不居,慈聖之德意益仰,養志承順,殿下之孝思彌光,不勝欽誦矣。澈周奏曰,議號有當日擧行之例,亦有擇日擧行之例,令番則何以爲之乎?上曰,擇日擧行,可也。出擧條澈周曰,來丙戌年元朝稱慶陳賀慶名,以大王大妃殿寶齡將躋八旬稱號,何如?上曰,依爲之。出擧條澈周曰,諸般儀節,筵退後,謹當以草記稟定矣。上曰,依爲之。出擧條上曰,玉均事,昨已言之,而玉均賊,與亂黨欲圖不軌於日本,事乃發覺而被捉,日本小書記官,率警部巡査四十餘人,來探亂黨於我國云矣。舜澤曰,玉均事,言之痛惋。以渠貫盈之惡,今始見捉於日本,亦可驗于天理孔昭。弘集曰,天理孔昭,凶魁斯得,萬萬幸甚,而未敢知玉賊果捉囚云乎。上曰,聞方圍住,使不得逃逸云矣。上曰,春間玉賊漢,有抵書於李載元,故爲將計就計,要其出來矣。幾至出來之際,被捉於日本云,捉則可幸,而猶爲忿痛矣。仍命曰,玉均,非徒我國逆賊也,亦於日本謀不軌而見捉。今番則自日本雖捉送於我國,各國似必無辭矣。弘集曰,玉賊又造亂於日本,則亦其國之所惡也。必無掩匿之理,自當拿交於我國,以就顯戮,夬洩神人之憤矣。上曰,泳孝·光範·載弼,伊前有上書於我,豈有如許之變乎?其膽大不測,尤可知矣。舜澤曰,今此諸賊之罪犯,覆載難容,乃敢以文字奏達,大是極變,尤切憤惋矣。弘集曰,凶逆不可以人理責之,而無嚴至此,尤不覺骨顫膽掉矣。炳始曰,渠以兇徒,乃敢爲此,尤無忌憚矣。上命史官就座,仍命大臣先退。又命退,承史以次退出。
上在景福宮。停常參·經筵。
自人定至十九日開東,灑雨下雨,測雨器水深七分。
李鎬奭啓曰,明日常參·經筵,取稟。傳曰,停。
注書宋世鉉病,代以吳正根爲假注書。
傳于李鎬奭曰,公事不審中官李存謙推考。
李鎬奭啓曰,行都承旨尹用求,行左承旨金炳翊不爲仕進,行右承旨趙定熙式暇,左副承旨閔正植式暇出去,同副承旨鄭憲時交涉衙門進,院中只有臣一人,伴直無人。同副承旨,卽爲牌招,何如?傳曰,允。
以同副承旨鄭憲時牌不進罷職傳旨,傳于李鎬奭曰,只推。
兵曹口傳政事,親軍別營騎士將單趙相植。
李鎬奭,以議政府言啓〈曰〉,卽見黃海監司趙敬夏,前前水使閔致卨狀啓,以爲長淵府助泥鎭無人浦漂到大國人五名,問情則俱是山東省登州府文登縣人之逢風致敗者,而彼願從水路還歸,其不願帶去之破船隻,彼人所見處燒火,恐合事宜,請令廟堂稟旨分付矣。際此隆沍之節,漂人滯留,一時可悶,依其願從水發送,而棄置船材,彼人所見處燒火,越海糧饌衣袴製給,竝照例着意施行,待還歸狀聞,令槐院撰咨入送,何如?傳曰,允。
又以議政府言啓曰,因全羅左右道繡啓,前監司金聲根所論諸條,俱係法外,而道臣體重,令廟堂,稟處事,吏曹粘目啓下矣。宰臣按藩,事體自別,而兩繡臚列,若是狼藉,合有審覈之擧,令該府拿處,何如?傳曰,允。
又以議政府言啓曰,頃因慶尙監司南一祐狀啓,所請軍布,兵曹各營五分一,各司純錢·親軍營砲保,以本色準納之意,覆啓行會矣。卽見該道臣狀啓,則復陳綿農判歉之狀,仍請各營各衙門上納軍身布及樂工保布,竝純錢·親軍營砲保布,限五分四許代事,更令廟堂稟旨分付矣。旣經霖損,且遭風剝,參諸傳聞,非曰不然,而第其峽沿之間,各有優劣,則前此覆啓,亦存商酌,而道臣荐陳,若是切至,兵曹各營,限三分一許代,砲保不當竝論,依前置之,何如?傳曰,允。
又以禮曹言啓曰,大王大妃殿加上尊號議定時,議號單子親受及箋文親上處所,當爲稟定,而謹稽謄錄,則有親受於便殿,親上於法殿之例,亦有親受親上,俱行於法殿之例,今番則何以爲之乎?敢稟。傳曰,親受親上,勤政殿爲之。
又以禮曹言啓曰,今此大王大妃殿加上尊號議定後親上箋文時,王世子陪參之節,何以爲之乎?敢稟。傳曰,依例磨鍊。
又以禮曹言啓曰,來丙戌年元朝稱慶陳賀時儀節,當爲磨鍊,謹依已例,以親上致詞箋文·表裏後,親臨受賀磨鍊乎?敢稟。傳曰,依例磨鍊。
又以親軍別營言啓曰,本營軍司馬閔啓鎬,身病甚重,勢難察任,今姑改差,何如?傳曰,允。
又以刑曹言啓曰,禁漏官金龍集科治啓目判付內,特爲分揀放送事,命下矣。金龍集,卽爲分揀放送之意,敢啓。傳曰,知道。
又以義禁府言啓曰,保放罪人金箕斗,當爲還囚,議處以入,而病勢一向未差,仍爲保放之意,敢啓。傳曰,知道。
義禁〈府〉啓目,粘連向前金箕斗亦,捧賂夥數,旣有指的,乾沒加下,尤係法外,律例所在,難以容貸。以此照律,何如?啓依允判付。
直閣沈相瓚疏曰,伏以臣奉職無狀,竟蒙嚴旨,含口訟愆,泥首俟勘,不意恩造自天,分揀有命,感悚之中,懍蹙者存,不知當勘未勘之臣,何以得此於我聖明也。臣罪臣自知之,臣豈全昧禁直之重,而公行私故,推移交替,匪今斯今,種種有之矣。苟使臣實病如其可强,實狀如其卽聞,雖扶舁而趨赴,必不煩上聽,而旣不能然,自底大戾,此誠設閣以後,所未聞所未有之事也。毋論當次與不當次,臣在時任,何敢尤人?國有常憲,宜蔽厥辜,而以臣之罪,倖逭至此,此豈聖朝閱實之政也哉?不敢以已蒙處分,恬然自安,冒悚自劾。伏乞聖上,俯賜省察,下臣司敗,勘臣當律,以爲不職者之警焉。臣無任云云。省疏具悉。往事何必爲引?爾其勿辭察職。
上在景福宮。停常參·經筵。
自開東至午時,灑雨下雨,測雨器水深二分。
李鎬奭啓曰,明日殿座相値,視事,頉稟之意,敢啓。傳曰,知道。
又啓曰,同副承旨鄭憲時,今日不爲仕進,卽爲牌招,何如?傳曰,允。
又啓曰,假注書吳正根,時無職名,令該曹依例付軍職,冠帶常仕,何如?傳曰,允。
又啓曰,假注書權相洛有身病,勢難察任,今姑改差,何如?傳曰,允。
假注書權相洛改差,代以金錫龍爲假注書。
傳于李鎬奭曰,政官牌招開政。
李鎬奭啓曰,明日大王大妃殿加上尊號議定時,館閣堂上·三司長官,當爲進參,而內閣提學未差,大司憲申錫䄵在外,何以爲之,而副提學未差之代,今日政差出,何如?傳曰,允。
事變假注書方夏鎭書啓曰,臣於本月十五日五更量,敬奉聖諭,馳往傳諭于京畿永平東面水月里領敦寧金炳德所住處,則以爲,臣罪實自作,罰未丕蔽,屛伏竦息,追訟愆尤,曾未旬時,恩敍遽降,繼又別諭渙宣,德意曠蕩,勉誨諄摯。且以慶賀在前,特紆宸念,俾爲進身,以臣辜犯,何以承此出常之洪造,惶隕感戴,已莫容喩。其抃祝之忱,尤宜竭蹶之不暇,而顧臣卽是有罪未勘之蹤,憑恃冒出,實所不敢,附對體嚴,滋悚辭蔓,謹當收召病思,冒陳衷籲,冀被嚴誅矣云矣,敢啓。
傳于李鎬奭曰,藥院提調許遞,今日政差出。
傳于李鎬奭曰,在外臺諫·敦寧都正許遞,今日政差出。
傳于李鎬奭曰,同副承旨許遞,前望單子入之。承旨前望單子入之,鄭周永添書落點。
李鎬奭啓曰,新除授承旨鄭周永,前任藍浦縣〈監〉,方在解由未出中,何以爲之?敢稟。傳曰,勿拘。
又啓曰,因兵曹啓目,安興僉使·聖堂僉使兵符,令政院新造下送事,允下矣。兵符今旣新造,監營及所管營所上各左一隻,該僉使所佩右一隻,竝定禁軍下送,依例分上事,忠淸監司·全羅監司處,下諭,何如?傳曰,允。
又啓曰,行都承旨尹用求內閣進,行左承旨金炳翊廚院進,行右承旨趙定熙,左副承旨閔正植不爲仕進,同副承旨鄭周永未肅拜,院中只有臣一人,伴直無人。同副承旨,卽爲牌招,何如?傳曰,允。
又啓曰,因禮曹單子,明日大王大妃殿加上尊號議定時應參人員,令政院命招事,啓下矣。時原任大臣·九卿·館閣堂上·六曹參判·三司長官,竝待開門命招,何如?傳曰,允。
傳于李鎬奭曰,明日出宮門路,以思政門爲之。
李鎬奭,以弘文館言啓曰,新除授校理朴奎燦·趙鎭卨,修撰李羲鳳,竝卽牌招察任,何如?傳曰,允。
傳于李鎬奭曰,有實故玉堂許遞,前望單子入之。
李鎬奭,以吏曹言啓曰,繕工監假監役官李運春·方龍燮·金在潤,俱以身病,呈狀乞遞,竝改差,何如?傳曰,允。
又以吏曹言啓曰,司僕寺正權在洙,以其身病,呈狀乞遞,改差,何如?。傳曰,允。
又以吏曹言啓曰,慶尙道咸昌居幼學韓致範呈狀內,矣身父副護軍錫九,今年爲一百歲,不見漏於本道應資老人秩云,故考見政案,則其年果爲的實矣。在前如此之人,進後啓稟蒙恩,多有已例,今日政加資下批之意,敢啓。傳曰,知道。
李鎬奭啓曰,臣吏兵批兼進之意,敢啓。傳曰,知道。
李鎬奭,以吏批言啓曰,新除授巨濟都護府使申永熙,以其身病,呈狀乞遞,改差,何如?傳曰,高敞縣監高啓正相換。
有政。吏批,判書金壽鉉進,參判鄭夏源,參議閔泳駿牌招不進,右副承旨李鎬奭進。以趙秉式爲大司憲,吳光洙爲正言,趙東冕爲副提學,崔奎成爲敦寧都正,李容泰爲司僕正,李載完爲內醫提調,金鳳祐爲典設別提,金永埰爲禁府都事,李敏敎·黃承烈·李圭信爲假監役,禹成圭爲玄風縣監,金淵白爲居山察訪,巨濟府使申永熙,高敞縣監高啓正相換事,承傳。
兵批,判書金永壽病,參判尹致聖病,參議洪在正病,參知趙秉友入直進,右副承旨李鎬奭進。同知加設單韓錫九,護軍申錫䄵,副護軍金寬遜,副司果朴成奎,以上竝單付。
吏批,再政。韓敏源爲尙衣別提,李秀彦爲社稷令。三政。閔泳國爲章陵令,韓應一爲繕工別提。四政。申學休爲引儀,金駿九爲監察。五政。朴齊恂爲掌樂主簿。六政。愼在範爲禁府都事,王夔修爲尙瑞主簿。
以吏曹參議閔泳駿牌不進罷職傳旨,傳于李鎬奭曰,只推。
以慶尙監司南一祐狀啓,玄風縣監李恩植,以進獻石榴不審封進事,前已罷黜,而暗行御史旣已封庫,其代,令該曹擇差,催促下送事,傳于鄭周永曰,令該曹差出,催促下送。
以慶尙監司南一祐狀啓,鎭海縣監張龍煥,猝遇火賊,見奪印符,爲先罷黜,其罪狀令攸司,稟處,臣參管轄,不能戢盜,失飭之罪,惶恐俟勘事,傳于鄭周永曰,勿待罪事,回諭。
兵曹口傳政事,親軍別營軍司馬單鄭寅昇。
李鎬奭,以議政府言啓曰,卽見咸鏡監司鄭基會,統禦使趙載觀狀啓,則犯越罪人七漢,自通化縣押來,故嚴覈取招後,具格牢囚,而罪犯罔赦,其所勘斷,請令廟堂稟處矣。彼我人民,互相越界,種種作拏,聞極驚歎。彼匪十名,官兵旣已拿去,則我民七漢,固當按律勘斷,以肅邊禁,而或爲作農而踰越,或爲傭賃而潛往。究其情則誠亦哀矜,竝嚴刑遠惡地定配事,分付道臣,仍以此意,令槐院撰咨入送,何如?傳曰,允。
又以議政府言啓曰,卽見海防衙門所報,則本衙門兵丁,自親軍別營移來,而該營前日所受奉足,初不劃送,課日呼訴,事甚悶迫。親軍別營所捧木中六十同,排定邑號,及今移劃,使之直捧支放爲辭矣。旣有兵丁,則亦宜有奉足,依此報辭施行之意,分付該營,何如?傳曰,允。
又以議政府言啓曰,卽見平安監司南廷哲狀啓,則本道淸南,卽大都會也。士子之勤攻科業,比他道尤倍,而年例陞補取才,不過講一窠,詩賦三窠,士多窠窄,不足以激勸。山郡四邑,則程途遙遠,赴試難便,而京畿之四都,比淸南一境,不過幾十分之一,其陞補亦有加數試取之例。淸南陞補,原定四窠外,加設二窠,添付平壤都會,又以二窠,依江邊邑例,創設於中山四邑,而此四邑中,從秩高文蔭守令邑,輪回試取事,請令廟堂稟處矣。陞補取額,原有定式,今忽以士多窠窄,輒議增設乎?此則置之,至若中山四邑,道里旣遠,往赴必難,特以二窠秩高守令,輪次試取之意,分付該曹及該道,何如?傳曰,允。
又以議政府言啓曰,卽見咸鏡北道按撫使趙秉稷分等狀啓,則吉州一邑,寘之稍實,鏡城等二邑,寘之之次,明川等七邑,寘之尤甚,後錄諸條,竝請令廟堂稟旨分付矣。其一,各邑社還,及今全捧,以爲來頭接濟之資事也。其一,尤甚邑,限明秋勿定配所事也。其一,明川·吉州進捧吏,依近例停止事也。其一,推奴徵債,限明秋防禁事也。暵澇之餘,加以肅霜,關北穡事,又未免歉,言念民情,極庸憂悶,分劑三等,依此施行,至若救恤之節,營邑另念對揚,圖所以安奠之道,附錄諸條,竝依狀請許施,何如?傳曰,允。
又以議政府言啓曰,卽見平安監司南廷哲狀啓,則電線役費,取用於各樣公貨,而電務大員刪正者爲三萬餘兩,本營及伐木諸處所費,又不下三萬兩,此皆有限上納與時急支放所需,則及今措劃,然後可免生梗,巡弁兵廩料與役費充代之方,請令廟堂稟處矣。電線,鉅役也,費用之從以夥多,勢固然矣,而此不獨本道爲然,畿·海兩省亦一也。第今蓄積之到處告罄,按藩之臣,自應詳悉,營邑從長講究,以圖充備之意,分付,何如?傳曰,允。
又以議政府言啓曰,頃因湖南年分狀啓,事目災三百結外,不足災五千結加劃之意,覆啓行會矣。卽見該道臣尹榮信狀啓,則復陳農形慘歉之狀,仍請不足新災三萬六千六百二十五結二十負七束,特爲準劃事,更令廟堂稟旨分付矣。今夏水潦,諸路通患,而峽沿穡事,自有不侔,且比嶠南,優遜迥異,則固難隨請輒施,而道啓如是申懇,特以益下之義,更限一千結加劃,俾卽均俵之意,分付,何如?傳曰,允。
又以禮曹言啓曰,來丙戌年元朝稱慶親上致詞箋文·表裏于大王大妃殿時,王世子行禮之節及親臨受賀時,王世子進致詞箋文·表裏行禮之節,依例磨鍊乎?敢稟。傳曰,依例磨鍊。
又以禮曹言啓曰,來丙戌年元朝大王大妃殿寶齡將躋八旬稱慶陳賀時,外道方物·物膳置之事,命下矣。在前陳賀外道方物·物膳置之之時,各殿進獻議政府·六曹物膳及京廳方物·京畿物膳則例爲封進,今亦依前例封進,而世子宮進獻京廳方物·京畿物膳,亦爲封進之意,敢啓。傳曰,知道。
又以觀象監領事·提調意啓曰,來丙戌年日課八月張,十五日干支乙亥之乙字,以巳字誤印。曆官不謹審察,致此差謬,極爲驚駭。當該官,自本監從重科罪,而進上供上日課,還出洗補,何如?傳曰,允。
吏曹啓目,副司果李遇榮名字,改以大榮,前假監役李致萬名字,改以錫洪,前五衛將申翼龍名字,改以錫龍,前五衛將趙聖熙名字,改以熙敎,前主簿鄭濟昊名字,改以濟晟,前假監役金溶聖名字,改以利濟事爲等如告狀,令藝文館給帖,何如?判付啓依允。
上在景福宮。停常參·經筵。
上詣勤政殿,議號親受,還入幕次後,藥房·內務府·內閣·政院·玉堂,口傳問安。答曰,知道。世子宮,藥房·內務府·內閣·政院·玉堂·春坊,口傳問安。答曰,知道。
箋文祗送,還入幕次後,藥房·內務府·內閣·政院·玉堂,口傳問安。答曰,知道。世子宮,藥房·內務府·內閣·政院·玉堂·春坊,口傳問安。答曰,知道。
還內後,藥房·內務府·內閣·政院·玉堂,口傳問安。答曰,知道。世子宮還內後,藥房·內務府·內閣·政院·玉堂·春坊,口傳問安。答曰,知道。
議號後,大王大妃殿·王大妃殿·中宮殿,內務府·內閣·政院·玉堂·朝廷二品以上·六曹堂上·兩司長官口傳問安。答曰,知道。世子宮·世子嬪宮,內務府·內閣·政院·玉堂·春坊·朝廷二品以上·六曹堂上·兩司長官口傳問安。答曰,知道。
藥房提調李載完,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
趙定熙啓曰,明日常參·經筵,取稟。傳曰,停。
禮曹,來丙戌年正月初三日,行宗廟·永寧殿春享大祭,香祝親傳,取稟。奉敎敬依。
禮曹,來正月初七日,行社稷祈穀大祭,香祝親傳,取稟。奉敎敬依。
禮曹,來十二月初六日孝裕獻聖宣敬正仁慈惠弘德純化文光元成肅烈明粹協天隆穆壽寧禧康顯定徽安大王大妃殿誕日陳賀時,應行節目,參考前例磨鍊爲白去乎,依此擧行,何如?啓。旣承慈敎,權停爲良如敎。
趙定熙,以內醫院都提調意啓曰,本院提調,例不得兼帶金吾之任矣。提調李載完所帶知義禁,今姑許遞,何如?傳曰,允。
又以賓廳言啓曰,臣等以議號事,來會賓廳矣。副提學趙東冕,令政院牌招,以爲參坐之地,何如?傳曰,允。
大王大妃殿加上尊號望欽倫。
傳于尹用求曰,侍衛軍兵毛具,從便爲之。
以司謁口傳下敎曰,璿源殿東月臺所排蘆簟,多有破傷,卽爲改備事,分付該曹。
李鎬奭,以議政府言啓曰,分館人別單書入,而待啓下,令該曹按例付職,分館後年滿五十人,依法典陞六事,分付,何如?傳曰,允。
又以議政府言啓曰,卽見黃海監司趙敬夏,前前水使閔致卨狀啓,以爲吾叉鎭武巴洞漂到大國人八名,問情則五個人山東省登州府寧海州人,二個人山東省登州榮城縣人,一個人山東省沂州府日照縣人,而俱是逢風敗船,願從水路還歸,致破原船,先自燒火,所帶汁物,依渠願貰船送歸事,請令廟堂稟旨分付矣。今此漂人,先燒破船,願從水路,其歸心之促急可知,糧饌衣袴等物,量宜備給,依其願斯速貰船,別定吏校,領送于仁川,而從船與汁物,隨其所言,使之帶去事,分付,何如?傳曰,允。
又以議政府言啓曰,卽見黃海監司趙敬夏,前前水使閔致卨狀啓,以爲豐川府泠井洞大國漂到大國人三名,問情則俱是盛京省奉天府人之逢風敗船者,而彼願從陸還歸,其物件中自願帶去者,使之帶去,不願帶去者,竝與破船材,彼人所見處燒火,船汁物,依其願折銀以給事,請令廟堂稟旨分付矣。漂人之由水由陸,副其願治送,例也。卽令譯學,從旱路領付灣府,而衣袴製給,刷馬替把,供饋禁護之節,另加操飭,棄寘船物之燒火,外他帶去與換銀,亦依已例施行,待還發狀聞,令槐院撰咨入送,何如?傳曰,允。
趙定熙,以禮曹言啓曰,來十二月初六日大王大妃殿誕日陳賀時,王世子致詞陳賀之節,依例磨鍊乎?敢稟。傳曰,權停。
又以禮曹言啓曰,今此大王大妃殿加上尊號吉日,以何間推擇乎?敢稟。傳曰,來正月旬前擇入。
又以親軍別營言啓曰,謹依下敎,侍衛與陪衛軍兵等處,乾犒饋分給之意,敢啓。傳曰,知道。
副提學趙東冕疏曰,伏以職任之輕重有別,才品之賢愚不同,以匪才而據重任,其能不僨誤者,未之有也。如臣不才,年纔十九,而只緣戚畹,歷揚淸要,旣犯驟躐之戒,每切惶恧之私,不意瀛銜誤恩,遽及於臣身,臣奉命震越,莫省措躬之所也。以臣蒙騃,揆此職任,學未通方,不可以備顧問也,智未達務,不可以長論思也,行未範俗,不可以裨聲敎也。雖古之老成宿德,以其責任之重,故莫不逡巡而退讓,臣何嘗有毫分倣樣於此者乎?且念臣之家,世有是職,曾未若如臣之太早。借使臣讀其所未讀,喫緊幾年工夫,固知不堪於此職,今若愚不自量,恬然承當,究竟爲辜負蔑裂之歸,則臣身狼狽,猶不足恤,而其於國體朝綱何哉?仁天之育物,煦濡以時,慈母之愛子,飮食以節。殿下之於臣,仁天也,慈母也,安得不厚望於曲庇之盛德乎?謹搆短章,冒陳衷懇。伏乞聖明,俯垂鑑諒,亟收臣新除館職,俾名選重而私分安焉。臣無任云云。省疏具悉,爾其勿辭察職。
乙酉十一月二十日午時,上與王世子詣勤政殿。大王大妃殿加上尊號議號親受入侍時,行都承旨尹用求,行左承旨金炳翊,行右承旨趙定熙,左副承旨閔正植,右副承旨李鎬奭,同副承旨鄭周永,假注書吳正根·金錫龍,別兼春秋金春熙·尹容植·李茂魯·閔宗植,直提學尹用求·閔泳煥,檢校直閣金文鉉·閔丙奭·鄭夏源·朴鳳彬,直閣沈相瓚,檢校直閣閔京鎬,檢校待敎趙東冕·金用圭·金弼洙·鄭寅昇,待敎閔丙肅,副校理尹容善,副修撰閔致憲,以次侍立。時至,通禮跪啓請外辦。
上在景福宮。停常參·經筵。
趙定熙啓曰,來二十五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,右副承旨李鎬奭,今日不爲仕進,卽爲牌招,何如?傳曰,允。
傳于趙定熙曰,檢校直閣沈相薰·李範晉,竝減下。
李鎬奭啓曰,假注書吳正根有身病,勢難察任,今姑改差,何如?傳曰,允。
吳正根改差,代以韓永錫爲假注書。
趙定熙,以禮曹言啓曰,今此大王大妃殿加上尊號儀節,當爲磨鍊,謹稽謄錄,則有外殿親傳冊寶,內庭行禮,自內親上致詞箋文·表裏之例,亦有外殿親傳冊寶,親上致詞箋文·表裏之例,今番則何以爲之乎?敢稟。傳曰,外殿親傳冊寶後,內庭行禮磨鍊。
又以禮曹言啓曰,來正月初九日,大王大妃殿加上尊號稱慶陳賀時,大殿·大王大妃殿·王大妃殿·中宮殿箋文·方物·物膳,世子宮方物·物膳,依例封進事,知委京外,箋文頭辭,令文任撰出,何如?傳曰,允。外道方物·物膳,置之。
又以加上尊號都監都提調意啓曰,玉冊文製述官,書寫官及樂章文製述官,玉寶篆文書寫官實預差,別單書入之意,敢啓。傳曰,知道。
又以加上尊號都監都提調意啓曰,本都監都廳·郞廳二望,別單書入之意,敢啓。傳曰,知道。
又以加上尊號都監都提調意啓曰,本都監監造官五望,別單書入之意敢啓。傳曰,知道。
又以加上尊號都監都提調意啓曰,本都監郞廳監造官分房,別單書入之意,敢啓。傳曰,知道。
又以加上尊號都監都提調意啓曰,本都監別看役,司甕院主簿姜湕,副司果韓應夔,前虞候劉坰,前五衛將李命夏,前知事秦尙彧差下,使之察任,何如?傳曰,允。
又以加上尊號都監都提調意啓曰,待令郞廳,例以入直武臣兼宣傳官,輪回察任,而武兼今旣減省矣。以入直部將,輪回察任,何如?傳曰,允。
加上尊號都監大王大妃殿玉冊文製述官奉朝賀金尙鉉,預差行上護軍尹滋承,書寫官協辦內務府事李載完,預差行大護軍韓敬源,樂章文製述官行上護軍李源命,預差督辦交涉通商事務金允植,玉寶篆文書寫官行判中樞府事金弘集,預差南寧尉尹宜善,加上尊號都監都廳二單副司果金宗圭·鄭寅興,加上尊號都監監造官五單前監役宋完鎭·閔泳厚·李相勳·尹肯柱·前都事朴駿彬。
李鎬奭,以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以親軍別營言啓曰,本營騎士將趙相植,以前任黃海中軍,尙在任所矣。領軍之職,久曠可悶,改差,何如?傳曰,允。
又以義禁府言啓曰,全羅前監司金聲根拿處事,傳旨啓下矣。金聲根,下去忠淸道洪州地云,依例發遣府書吏拿來,何如?傳曰,待待命拿囚。
又以義禁府言啓曰,因全羅右道暗行御史沈相學書啓,吏曹回啓內,茂長前縣監洪鍾觀,繡啓旣請令攸司稟處,更無可論爲辭矣。洪鍾觀,下去江原道原州地云,依例發遣府羅將拿來,何如?傳曰,待待命拿囚。
吏曹啓目,權知承文院副正字林衡坤·李益河·李鍾義·閔元鎬·金錫龍·趙寧九·任善準·朴揆陽·李雲翼·金德洙·姜益秀·李敏秀·盧·黃鍾岐·吳哲根·金鶴洙·閔哲勳·嚴益祚·南翊元·宋榮大·金翼濟·宋鍾協·李起鎰·金敎獻·金宗鳳·朴暾陽·閔泳轍·金翊洙·徐相集·張炳翊·鄭恒鎭·李秉喬·魚命龍·朴時奎·金興洙·韓相冕·朴永奎·金晟壎·宋柱勳·李寅衡·李琬熙·趙昌均·金秉燾·沈宜奎·金昶源·張正植·金熙圭·金憙鎭·車載衡·張榮稷·白虎燮·李載榮·安炳乾·盧台鉉·邊東翼·金奎永·崔秉鎭·高儀相·白克行·趙忠夏·張承遠·李蓍宰·趙民熙·李種文·閔輔勳·鄭翰謨·朴益東·沈宜鶴·宋鍾億·吳正根·尹·曺萬承·金錫圭·趙衡夏·姜敬熙·李石榮爲等如,口傳施行,何如?判付啓依允。
吏曹,權知成均館學諭李勉宰·金載善·吳泰殷·崔錫瑛·李鳳銖·李啓種·柳淙楨·崔在獜·趙淇一·李應彬·李文煥爲等如,口傳施行,何如?判付啓依允。
吏曹,權知校書館副正字趙信鎬·金應權·沈遠河·劉起龍·黃輔淵·金能基爲等如,口傳施行,何如?判付啓依允。
領敦寧金炳德疏曰,伏以臣辜恩慢命,萬隕難贖,而聖度包荒,特垂匪怒之敎,薄施惟輕之典,屛蹙震越,日夕訟愆,匪意敍命遽降,溫綸遠宣,開釋之諭勉之,旣隆且摯,至以慶賀在前,致勤宸注。罪負如臣,何以得此洪造於聖明也?感泣惶汗,靡所自措。臣之偏被殊渥,高厚莫量,赴蹈磨放,在所不避,矧又重卜之命,出自記簪之眷,固何敢不思報效,輒圖缷免,而顧臣識慮之褊淺,疾病之癃廢,已試之僨事,丐休之連章,俱是臣不可復玷之實,已矢于心,而質言於人久矣。今若忽焉改圖,恬然貪進,自處以無故可耐之人,非惟事理有乖,直是言行不顧,反身不誠,莫此之甚。身旣不誠,將何所藉而贊君德董庶績?且値國家艱虞,鼎席空虛,虛縻一日,從貽一日之害,此臣所以急於引退,而不遑雍容,敢犯妄錯之科者也。好榮畏罪,人情之常,臣雖至愚,亦豈相遠,而寧被鈇鉞之誅,莫回溝瀆之諒,亶以甚不得已者存焉耳。第事君之義,必先匪躬,而臣則自歸工謀,爲臣之節,宜在服勤,而臣則若昧盡瘁,唐突於威顔咫尺之前,違抗於恩言諄複之下,律其所犯,合置何辟。今當慶會將屆,區區微忱,冞切抃祝,而以若重釁,徒諉寵靈,夤緣冒出,得不爲忘廉義無忌憚之甚者哉?夫刑政之關於治理固何如,而以臣難貰之案,只從末勘,已是不軒,曾未幾日,有此全釋,殆若微眚薄過之乍警旋宥者然,王章屈而朝綱隳矣。將見有罪者無所懲懼,覬其倖逭,此或由臣而啓之,則又是臣罪上添罪,尤豈微分所敢安哉?玆庸齎慓具牘,仰干崇嚴。伏乞聖慈,俯賜鑑諒,亟施臣未盡施之律,俾◆◆邦憲肅而臣分勵焉。臣無任云云。答曰,省疏具悉卿懇。日昨之諭,傾倒囷廩,殆無餘蘊。卿庶諒予知遇之心,而復何爲此深引之擧乎?遂事勿說,卽圖入闉,亟副予同慶之意,是所念望。仍傳于李鎬奭曰,此批答,遣史官,傳諭。
上在景福宮。停常參·經筵。
趙定熙啓曰,明日常參·經筵,取稟。傳曰,停。
又啓曰,左副承旨閔正植,同副承旨鄭周永,今日不爲仕進,竝卽牌招,何如?傳曰,允。
又啓曰,假注書金錫龍有身病,勢難察任,今姑改差,何如?傳曰,允。
金錫龍改差,代以閔輔勳爲假注書。
傳于鄭周永曰,政官牌招開政。
玉堂前望單子入之,副修撰金寅植落點。
以親臨隆武堂親軍前營演操時將官以下別單,傳于鄭周永曰,兵房白南益加資,領官李圭曾兒馬一匹賜給,文軍司馬沈相瓚陞敍,蔭軍司馬任百潤守令待窠,首先擬入,文案金東壽陞六,其餘哨官·別軍及軍醫·執事·哨長·哨書·書記·糾飭·什長·敎習兵丁等,竝依判下施賞。
以親軍右營別抄新營關王廟畢役後別單,傳于鄭周永曰,右營使金箕錫熟馬一匹賜給。
以親臨隆武堂親軍左營演操時將官以下別單,傳于鄭周永曰,兵房李奎顔加資,領官沈宜稷許用防禦使履歷,文案安鍾悳,軍司馬柳悳魯,竝守令待窠擬入,朴長鴻陞六,金天洙陞敍,其餘哨官·軍醫·別軍官·哨長·執事·哨書·書記·糾飭·什長·敎習兵丁等,竝依判下施賞。
以親軍右營別抄營新建關王廟畢役後奉安別單,傳于鄭周永曰,領官洪在羲兒馬一匹賜給,文案趙性龜守令除授,其餘哨官·哨長·什長等,竝依判下施賞。
以親臨隆武堂親軍右營演操時將官以下別單,傳于鄭周永曰,兵房趙羲升加資,領官李敏哲許用防禦履歷,文案趙性龜,軍司馬李承淵竝守令待窠,首先擬入,別抄領官洪在羲兒馬一匹賜給,其餘哨官·軍醫·別軍官·哨長·哨書·糾飭·什長·敎習兵丁等,竝依判下施賞。
以親臨隆武堂親軍後營演操時將官以下別單,傳于鄭周永曰,兵房李元會加資,領官高永根外職陞敍,軍司馬鄭圭燮陞敍,尹相殷守令待窠,首先擬入,文案黃厚淵守令待窠擬入,其餘哨官·軍醫·別軍官·哨長·執事·書記·糾飭·什長·敎習兵丁等,竝依判下施賞。
以親臨隆武堂親◆◆營演操時將官以下別單,傳于鄭周永曰,左領官張好民許用邊地履歷,右領官康洛基守令待窠擬入,軍司馬李鶴圭守令待窠,首先擬入,李秉杰,文案李能烈竝陞六,其餘軍醫·哨官·別軍官·放料監官·哨長·敎師·書記等,竝依判下施賞。
以親臨隆武堂畿輔中營演操時將官以下別單,傳于鄭周永曰,營將朴熙房加資,領官朴昌彬許用中軍履歷,其餘哨官·哨長·色吏·糾飭·什長·兵丁等,竝依判下施賞。
以左副承旨閔正植牌不進罷職傳旨,傳于鄭周永曰,只推。
傳于鄭周永曰,公事不審之中官李朱夏,從重推考。
鄭周永,以吏曹言啓曰,繕工假監役官李圭信·李敏敎·黃承烈,俱以身病,呈狀乞遞,竝改差,何如?傳曰,允。
又以吏曹言啓曰,司僕寺正李容泰,南學敎授金春熙,西學敎授金弼洙,俱以身病,呈狀乞遞,竝改差,何如?傳曰,允。
又以吏曹言啓曰,狼川縣監李載哲,臨陂縣令申勝休相換事,命下矣。狼川縣監李載哲,以前任新昌縣監,方在解由未出中,何以爲之?敢稟。傳曰,勿拘。
又以吏曹言啓曰,中學訓導李紀衡,以其身病,呈狀乞遞,改差,何如?傳曰,允。
又以吏曹言啓曰,親軍左營軍司馬金天洙陞敍事,命下矣。已經準職,何以爲之?敢稟。傳曰,加資。
又以吏曹言啓曰,新除授狼川縣監李載哲,以其身病,呈狀乞遞,改差,何如?傳曰,臨陂縣令申勝休相換。
有政。吏批,判書金壽鉉牌招不進,參判鄭夏源進,參議閔泳駿牌招不進,同副承旨鄭周永進。啓曰,判書金壽鉉,參議閔泳駿竝牌招不進,小臣獨政未安,何以爲之?敢稟。傳曰,仍爲之。以金天洙爲刑曹參議,閔種默爲知義禁,鄭履源爲司僕正,趙鍾純爲西學敎授,金容元爲南學敎授,左營兵房李奎顔今加資憲,前營兵房白南益,右營兵房趙羲升,後營兵房李元會已上今加嘉義,副司果金天洙,前縣監元俊常,前郡守李鎬定,前縣監權一圭,前郡守李敎憲,前府使李景鉉,前郡守洪必裕,前縣監李建晢·權肯秀已上今加通政,楊州牧使朴熙房今加嘉〈善〉,前虞候洪秉稷今加通政加資事,承傳,狼川縣監李載哲,臨陂縣令申勝休相換事,承傳。兵批,判書金永壽病,參判尹致善病,參議洪在正入直進,參知趙秉友病,同副承旨鄭周永進。同知單李錫弘,加設單金汕,僉知三單金在殷·李鍾順·尹滋卨,五衛將加設單裴尙淳·韓養浩·韓義疇,許鍊僉正加設單韓圭晉·金漢根,宣傳官加設單尹錫祺,訓鍊主簿加設單金鍾桓,宣傳官加設單權鍾濂·金在漢·元益常·蔡奎昇,部將加設單趙鍾贊·權濚鎭,守門將加設單吳昌成·河興龍·金千奉·尹喜永·元世祿·李斗璜·金振豊,部將加設單任宣鎬·尹弘植·李斗和·李基相,守門將加設單安榮鶴·孫弘奎·金敬植·韓興植·韓景文·李聖燁·金相應·李完培·金俊模·李明九·徐仁根·黃水玉·趙榮鎬·洪眞完·金仁善·黃信浩·申錫獜·鄭奉成·鄭應燁·趙慶相·黃殷哲·尹章憲·金俊模·金愼悅·康仁九·李正彦·洪鍾殷·金興贊·張軫翰·李廷夔·玉昌瑞·韓容和·白允燮·劉在莘·金建恒·宋基漸·申壽燁·張永基,護軍申鉉昱·李奎爀,副護軍李鎬奭·金天洙·元俊常·李鎬宣·權一圭·李敎憲·李景鉉·洪必裕·李建晢·洪秉稷·柳肯秀·金敎善·田基鉉·趙達德·趙宜祚·鄭喆基·禹春明·柳灌秀·李秀德·吳榮善,副司果徐相鈺·張升翰·高載臣·權東壽·李昌煥·具駿書·玉昌鎬·林在華·高享厚·朴光魯·任益模·鄭得坤·金斗鉉·安廷英·黃鍾·南翊元·金宗鳳·魚命龍·高儀相,副司正趙衡夏·吳正根以上竝單付。
吏批,再政。以洪應周爲禁府都事,趙孟植·金魯誠·金昌憲爲假監役,崇仁殿參奉加設單洪熙述,崇靈殿參奉加設單安淙,中學訓導單黃輔淵,東學訓導單柳淙楨,成均博士單朴宗玕,學正二單黃一龍·洪益樟,學錄二單林奭禧·金持薰,學諭二單金載善·李啓種,前五衛將申鉉昱·李奎爀今加嘉善,前監役金敎善,副司果田基鉉·趙連德,前學官趙宜祚,已上今超通政,朝官年八十,依法典加資。三政。以趙梴爲禁府都事,崔象鎭爲假監役,禁府都事洪應周,假監役趙孟植,已上今超通政,朝官年八十,依法典加資。
傳于鄭周永曰,右副承旨許遞,前望單子入之。承旨前望單子入之,李愚冕落點。
鄭周永啓曰,明日召對,取稟。傳曰,爲之。
以慶尙監司南一祐狀啓,鎭海縣監張龍煥,到營還官之路,到靈山猝遇火賊,印符見奪,爲先罷黜,其罪狀,令攸司稟處,靈山縣監尹成求,賊徒作變,在於境內,宜有論警,以進獻石榴不審封進事,已爲罷黜,故該縣首吏鄕,從重科治,臣職忝管轄,不能戢盜,惶恐俟勘事,傳于鄭周永曰,此可謂無變不有,聞極驚惋,嚴飭各邑鎭,刻期詗捉,搜覓印符。兩邑守令,雖不可謂無罪,而事出不虞,情或可原,竝令廟堂,稟處,卿則勿待罪事,回諭。
兵曹口傳政事,親軍別營騎士將單李秉和。
鄭周永,以戶曹言啓曰,軍資監判官李承緯,今已報瓜,而本監事務方殷,難付生乎?姑爲仍任,何如?傳曰,允。
又以加上尊號都監都提調意啓曰,本都監監造官前監役宋宅鎭·閔泳厚·李相勳·尹肯柱,前都事朴駿彬,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司勇宋宅鎭·閔泳厚·李相勳·尹肯柱·朴駿彬,以上竝單付。
鄭周永,以禮曹言啓曰,今此大王大妃殿加上尊號時,外殿親傳冊寶處所,當以勤政殿磨鍊,而大王大妃殿親受處所,以何殿磨鍊乎?敢稟。傳曰,親受處所,萬慶殿爲之。
又以禮曹言啓曰,今此大王大妃殿加上尊號時,外殿親傳冊寶,內庭行禮,自內親上致詞箋文·表裏後,臨殿受賀之節,依例磨勘乎?敢稟。傳曰,依例磨鍊。
又以禮曹言啓曰,謹稽謄錄,則正廟朝乙卯年上尊號時,因特敎,中宮殿行禮儀節磨鍊,而甲子·辛丑·戊申·壬子·戊辰·癸酉·癸未年,亦依乙卯年例擧行矣。今此大王大妃殿加上尊號時,中宮殿行禮,何以爲之乎?敢稟。傳曰,依癸未年例爲之。
又以禮曹言啓曰,來正月初九日大王大妃殿加上尊號稱慶陳賀時,外道方物·物膳置之事,命下矣。在前陳賀外道方物·物膳置之之時,各殿進獻議政府·六曹物膳及京廳方物,京畿物膳,則例爲封進,今亦依前例封進,而世子宮進獻京廳方物,京畿物膳,亦爲封進之意,敢啓。傳曰,知道。
又以親軍前營言啓曰,本營軍司馬沈相瓚,身病甚重,勢難察任,改差,何如?傳曰,允。
又以統理交涉通商事務衙門言啓曰,幼學尹東禹濟衆院主事加差下,令該曹口傳下批,何如?傳曰,允。
吏曹啓目,權知承文院副正字南翊元·金宗鳳·魚命龍·高儀相,登科前年滿五十,依法典六品職遷轉,何如?判付啓依允。
義禁府啓目,向前萬頃前縣令金箕斗矣本府議啓內,捧賂夥數,旣有指的,乾沒加下,尤係法外,律例所在,難以容貸。以此照律,杖一百收贖,流三千里定配,以其年七十,依律文收贖,告身盡行追奪,私罪,奉敎依允。
鄭周永,以義禁府言啓曰,金箕斗,係是贓賄流配,不付功議以入之意,敢啓。傳曰,知道。
又以義禁府言啓曰,保放罪人金箕斗,當爲還囚,照律以入,而病勢一向未差,仍爲保放之意,敢啓。傳曰,知道。
上在景福宮。停常參·經筵。
鄭周永啓曰,明日常參·經筵,取稟。傳曰,停。
傳于鄭周永曰,吏曹參議有闕之代,前望單子入之。吏曹參議前望單子入之,徐相祖落點。
閔輔勳有頉,代以趙信鎬爲假注書。
鄭周永啓曰,行都承旨尹用求,左副承旨閔正植,右副承旨李愚冕不爲仕進,行左承旨金炳翊廚院進,行右承旨趙定熙交涉衙門進,院中只有臣一人,伴直無人。右副承旨,所當牌招,而拘於廳規,不得請牌,何以爲之?敢稟。傳曰,牌招。
傳于李愚冕曰,同副承旨許遞,前望單子入之。承旨前望單子入之,李命宰落點。
以京畿監司朴齊寬啓本,竹山府建奉駐蹕軒修改監董以下褒賞之典,令該曹稟處事,傳于李愚冕曰,前五衛將全熙英·金錫疇,竝許用營將履歷,前虞候洪秉稷加資,前參奉崔商弼·曺弼承,前守奉官朴光魯,前監役金亮琇·張冕鎬·表錫峻·李秉徽·李在浩·玉昌鎬·林在華·高亨厚,前都事任益模·鄭得坤,前學官金斗鉉·安運英,前守門將張昌煥·閔致昇·安鍾健,竝陞六。
吏曹口傳政事,濟衆院主事尹秉禹。
李愚冕,以議政府言啓曰,卽見廣州留守閔致序狀啓,則本府儒生公都會,當爲設行,而値此歉年,許多儒林之齎糧來赴,不可不念,待明年合設事,請令廟堂稟旨分付矣。歉年退行,多有已例,依狀請許施,何如?傳曰,允。
又以禮曹言啓曰,今此大王大妃殿加上尊號,外殿親傳冊寶,內庭行禮,自內親上致詞箋文·表裏時,王世子行禮之節及賀時王世子進致詞箋文·表裏行禮之節,依例磨鍊乎?敢稟。傳曰,依例磨鍊。
又以禮曹言啓曰,今此大王大妃殿加上尊號日,內庭行禮時用樂,例以瞽師·女伶擧行,而謹稽謄錄,乙卯以後,連因特敎除之,辛丑年上尊號時,亦有置之之命,而因下敎,用樂之節,依丁亥年例,設軒懸於通明殿正陽門外庭,登歌之樂於正陽門外階上磨鍊,癸酉·癸未年,亦依此例磨鍊擧行矣。今番則何以爲之乎?敢稟。傳曰,依癸未年例爲之。
又以禮曹言啓曰,來丙戌年元朝大王大妃殿寶齡將躋八旬稱慶陳賀時,宗廟·景慕宮告由祭,正月初一日正朝節享兼行,永寧殿·社稷告由祭,同日一體設行,祝文添入撰出等事,令藝文館擧行,獻官依例以一品官塡差事,竝爲分付,何如?傳曰,允。
又以禮曹言啓曰,來正月初九日大王大妃殿加上尊號時,宗廟·景慕宮告由祭,同月初一日正朝節行兼行,永寧殿告由祭,同日一體設行,社稷告由祭,同月初七日祈穀大祭兼行,祝文添入撰出等事,令藝文館擧行,獻官依例以一品官塡差事,竝爲分付,何如?傳曰,允。
又以禮曹言啓曰,謹稽謄錄,則丁亥年上尊號內庭行禮時,王世子嬪進致詞之節,而癸未年因下敎,不爲磨鍊矣。今番則何以爲之乎?敢稟。傳曰,勿爲磨鍊。
又以弘文館言啓曰,新除授副修撰金寅植,時在忠淸道木川地,經筵入番事緊,請斯速乘馹上來事,下諭。傳曰,許遞。
吏曹參議閔泳駿疏曰,伏以臣濫叨見銜,已有若個日矣,冒膺召命,亦又三數遭矣。揣分量能,蔑一稱當,而感極恩除,義在趨恭,所以拚廉包羞,彈束顚倒者,非與散閑之官類也。至若甄選群彦,雖無唯否之可言,而謹署字帖,猶有黜陟與聞,則其所係果何如,而以若愚鹵譾劣,其於注擬之際,參佐之席,裒如矇如,直一衣文繡土木偶耳。臣於是懼溢情涯,悚深衷曲,罔知何以爲計,惟早卽丐免,不至於妨賢瘝官,爲公私兩幸。況臣之待罪西邑也,兩載按績,分寸蔑效,內省自疚,惟譴何是俟,又豈可以已試蔑效,晏然冒據於淸選之地乎?且臣稟氣虛弱,百祟侵尋,而矧又七八年以來,漏痔生種,漸成貞痼,潛滲有流,沾濕無歇,當玆隆寒,尤倍添肆,時刻跬步,如針斯刺,呻囈之聲,欲已而不已,以若見狀,誠難趨走。玷褻名器,旣懷瘝曠之懼,委抛劇地,又速養病之誚,左右思量,惟有疾聲之呼,冀倖於仁覆之天,玆敢略暴情實,猥瀆崇聽。伏乞聖慈,曲垂矜諒,亟遞臣三銓之銜,俾公器重而私分安焉。臣無任云云。答曰,省疏具悉。所請依施
乙酉十一月二十三日四更,上御興福殿。召對入侍時,參贊官李愚冕,直閣沈相瓚,侍讀官朴奎燦,檢討官閔致憲,假注書韓永錫,記事官車驥衡,別兼春秋閔宗植,各持綱目第五,以次進伏訖。上曰,史官分左右。上開卷,仍敎曰,上番讀之。奎燦讀自上良久曰廷尉當是也,止召河東守季布至罷歸郡。上曰,釋義。奎璨釋義訖。上曰,文義奏之。奎璨曰,當文帝之時,君臣氣像,槪可見矣。文帝前有犯蹕之怒,後有盜環之怒.,人君震怒之下,若無虛受之量,則固非人臣之所可回悟,而釋之之一言,幡然改圖,上無濫刑之失,下有執法之美,文帝仁明之德,於是乎益彰矣。此文帝所以至今稱爲明主也。上曰,文帝以高廟之重,欲罪盜環之人,孝心所推也,釋之以廷尉之平,敷奏取土之諭,法意所在也。然則文帝之君臣,皆有光於後世也。奎燦曰,聖敎切當矣。上有明哲之君,則下有直諒之臣。文帝之恢弘容納,釋之之盡言不諱,皆可爲後世法也。上曰,下番讀之。致憲讀自上召河東守季布,止以爲長沙王太傳。上曰,釋義。致憲釋義訖。上曰,文義奏之。致憲曰,召河東守季布,留邸一月而罷歸,必以酒見退也,其文帝之愼酒,可見矣。且季布以一人之毁譽見退,而其君上之淺深,恐有天下闚覘之慮,如此切諫,季布之忠誠,亦可知矣。上曰,季布之言則見罷,雖以一人之毁譽,而然其時君明臣良,可謂壯矣。致憲曰,聖敎切當矣。上曰,參贊官讀之。愚冕讀自下絳侯周勃,止點不少矣。上曰,釋義。愚冕釋義訖。上曰,文義奏之。愚冕曰,此時周勃,實無可治之罪,而人告欲反,則下廷尉治之,卽事體所在,不得不然之事也。以薄太后之言,卽赦之而復爵邑,漢文帝包容虛受之量,實有光於天下後世矣。上曰,周勃實不欲治罪,而人告有罪,故不得已下廷尉,及聞薄太后之言,乃赦之,此文帝所以有光於後世也。愚冕曰,聖敎切當矣。上曰,閣臣讀之。相瓚瀆自要之爲天下主,止不如收之。上曰,釋義。相瓚釋義訖。上曰,文義奏之。相瓚曰,漢高祖嫌半兩之重,鑄英錢,文帝憂物價之騰踊,鑄四銖,而賈誼之諫以鑄錢爲弊,恐民之不務農而競采銅也。君臣間諫爭之論,皆合時弊矣。上曰,文帝之更鑄,事勢然也,而賈誼之言,亦甚切矣。相瓚曰,以文帝之聖德睿智,雖非賈誼之諫,非不燭末弊之如何,而竟不采納,固因時勢然矣。上曰,采銅有法,而其時則民各私采也。相瓚曰,采銅果有法禁,而此時則除盜鑄令,故民有是私采矣。上掩巷,仍命史官就座。又命退,諸臣以次退出。
上在景福宮。停常參·經筵。
李愚冕啓曰,明日常參·經筵,取稟。傳曰,停。
又啓曰,同副承旨李命宰,今日不爲仕進,卽爲牌招,何如?傳曰,允。
又啓曰,知義禁閔種默,除拜後過三日不爲出肅,依定式推考警責,仍卽牌招察任,何如?傳曰,允。
事變假注書方夏鎭書啓,臣於本月二十一日申時量,敬奉聖批,馳往傳諭于京畿永平東面水月里領敦寧金炳德所住處,則以爲,臣冒罪自列,泥首俟勘,及伏奉批敎,不惟不加之罪,厚庇隆眷,辭旨懇摯,示之以知遇,諭之以同慶,特紆優容,俾圖自新,惶隕感激,不覺聲淚之交逬。臣雖無狀,寧不知銜戴抃祝,而臣罪固自如矣。若以恩出非常,事屬旣往,夤緣冒進,全昧惶蹙,嚴畏之義,亦無忌憚之甚,區區微諒,縱不可不顧,而値此晠會,一往偃處,重犯抗命之誅,又非義分所敢安。第臣積痼殘喘,添傷於震剝觸撼之餘,殆將垂盡,儻獲稍可强蠢,謹當拚冒趨造,仰承德意矣云矣,敢啓。傳曰,知道。
趙信鎬有頉,代以張益厚爲假注書。
傳于李愚冕曰,政官牌招開政。
傳于李愚冕曰,在外同敦寧·敦寧都正竝許遞,今日政差出。
傳于李愚冕曰,有實故玉堂許遞,今日政差出。
李愚冕啓曰,明日召對,取稟。傳曰,爲之。
李愚冕,以吏曹言啓曰,繕工監假監役官金魯誠·金昌憲·崔象鎭,俱以身病,呈狀乞遞,竝改差,何如?傳曰,允。
有政。吏批,判書金壽鉉牌招不進,參判鄭夏源牌招不進,參議徐相祖進,右副承旨李愚冕進。以吏批言啓曰,判書金壽鉉,參判鄭夏源,竝牌招不進,小臣獨政未安,何以爲之?敢稟。傳曰,只出緊任。以洪晉游爲副修撰,李炳敎爲同敦寧,鄭騏默爲敦寧都正,吳獜燮爲咸安郡守,前學官趙亨魯今超通政,朝官年八十,依法典加資,洪祐燮爲禁府都事,李雲稙·許泳·金仲集爲假監役,王濟肯爲修撰,張錫裕爲副修撰。
兵批,判書金永壽病,參判尹致聖入直進,參議洪在正病,參知趙秉友病,同副承旨李命宰進,同知單金在植,加設單韓養浩·韓義疇·金養獜,僉知二單李璨·金在涵,加設三單鄭周永·裴尙淳·吳漢興,訓鍊主簿加設單崔周顯,護軍林翰洙,副護軍崔奎成·閔泳駿,副司果金寅植·崔商弼·曺弼承·金在浩·張冕鎬·閔致昇·金亮琇·表奭峻·李秉徽·張昌煥·安鍾健·閔致憲·李在淳,以上竝單付。
以司謁口傳下敎曰,前右營領官申泰休,松營新抄兵丁,使之敎鍊。
兵曹口傳政事,親軍前營軍司馬單金春熙。
李愚冕,以禮曹言啓曰,今此大王大妃殿加上尊號時,冊寶內入內出處所,依例以勤政殿磨鍊之意,敢啓。傳曰,知道。
又以禮曹言啓曰,今此大王大妣殿加上尊號時,內外習儀,當爲擇日擧行,而謹稽謄錄,則乙卯·甲子·辛丑·壬子·戊辰年,皆以內外習儀各一度,稟旨磨鍊,癸酉·癸未年則外習儀,以初二三度磨鍊,內習儀,只行一度矣。今番則何以爲之乎?敢稟。傳曰,依癸未年例磨鍊。
又以禮曹言啓曰,今此大王大妃殿加上尊號時,中宮殿行禮,依癸未年例爲之事,命下矣。當有習儀之節,而謹稽謄錄,則內習儀日同爲擧行矣。今亦依此磨鍊,何如?傳曰,依此磨鍊。
又以禮曹言啓曰,今此大王大妃殿加上尊號日內庭行禮時,大殿所進致詞箋文,中宮殿所進致詞,王世子所進致詞箋文,令文任前期撰進,以爲肄習之地,何如?傳曰,允。
又以加上尊號都監都提調意啓曰,本都監各房,今日始役,郞廳監造官中一員,依例入省記,輪回上直之意,敢啓。傳曰,知道。
李命宰,以親軍左營言啓曰,幼學朴俊會,畿輔中營軍醫差下,令該曹口傳付軍職,使之冠帶常仕,何如?傳曰,允。
又以親軍別營言啓曰,本營哨官孟繼善,身病猝重,勢難察任,改差,何如?傳曰,允。
上在景福宮。停常參·經筵。
藥房提調李載完,副提調尹用求啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李愚冕啓曰,明日常參·經筵,取稟。傳曰,停。
傳于李愚冕曰,藥院提調許遞,前望單子入之。
傳于李愚冕曰,左副承旨許遞,前望單子入之。
承旨前望子入之,金學洙落點。
傳于李命宰曰,前別軍職李廷珪還差下。
李愚冕,以議政府言啓曰,以慶尙監司南一祐狀啓,鎭海縣監張龍煥到靈山地,猝遇火賊,見奪印符,爲先罷黜,其罪狀,今攸司,稟處,靈山縣監尹成求,賊徒作變,在於境內,常時詗戢之不嚴,宜有論警,而以進獻不審,已爲捧現告罷黜,故首吏鄕從重科治事,傳曰,此可謂無變不有,聞極驚惋,嚴飭各邑鎭,刻期詗捉。搜覓印符,兩邑守令,雖不可謂無罪,而事出不虞,情或可原,竝令廟堂,稟處,卿則勿待罪事,回諭事,命下矣。黨賊攘奪,一至於此,驚惋痛歎,寧欲無言。雖以小民之遇宄于塗,尙可殄滅無遺,況以命吏所佩符印之重,白晝見失乎?朝家設寘鎭營,將焉用之?賊徒之詗捉,印符之搜覓,不容晷刻疎忽,另加嚴束,毋或玩愒之意,三懸鈴行會。命吏符印,關係不輕,而意外變怪,出於營行之路,則今下判付,實由原情定罪之聖意,而事體莫嚴,終難曲恕。鎭海縣監張龍煥,令該府拿問,勘處,靈山縣監尹成求,詗戢不嚴,烏可無責?亦令該府一體拿勘,何如?傳曰,兩倅特爲分揀,姑令戴罪擧行。
又以禮曹言啓曰,以大王大妃殿加上尊號吉日,何間推擇取稟草記,傳曰,來正月旬前擇入事,命下矣。令日官韓應翼推擇,則來正月初八日·初九日俱吉云,以何日定行乎?敢稟。傳曰,初入日定行。
又以加上尊號都監都提調意啓曰,王冊或以五簡爲一貼,或以六簡爲一貼,而謹考謄錄,近年皆以七簡爲一貼矣。今番則何以爲之乎?敢稟。傳曰,七簡爲一貼。
又以弘文館言啓曰,新除授修撰王濟肯,副修撰洪晉遊·張錫裕,竝卽牌招察任,何如?傳曰,允。
李命宰,以兵曹言啓曰,大殿各殿宮還御周年慶科,丙戌年重試對擧庭試別試合設文武科,來丙戌年三月初七日設行事,自禮曹推擇啓下,而武科則例有初試,依定式分京外試取矣。吉日令日官金東萬推擇,則來丙戌年二月初三日爲吉云,以此日擧行,而在前武科取人之數,多寡不同,或取三四百人,或取五六百人,今番則取幾人乎?敢稟。傳曰,取九百人。
又以兵曹言啓曰,來丙戌年文武官重試,來丙戌年三月十六日設行事,自禮曹推擇啓下矣。武科則例有初試吉日,令日官金東萬推擇,則來丙戌年三月初十日爲吉云,以此日擧行,取人之數,依法典,兩所各取五十人。在前因特敎,或有除初試之例,今番則何以爲之乎?敢稟。傳曰,除初試爲之。
又以親軍別營言啓曰,本營哨將,今當差出,而擬望乏少,外任竝擬,何如?傳曰,允。
兵曹口傳政事,親軍左營軍司馬單鄭寅興,親軍別營哨官單片佐彦。
乙酉十一月二十五日三更,上御興福殿。召對入侍時,參贊官李命宰,直閣沈相瓚,侍讀官趙鎭卨,檢討官李羲鳳,假注書張益厚,記注官朴斗杓,別兼春秋李茂魯,各持綱目第五卷,以次進伏訖。上曰,史官分左右。仍敎曰,上番讀之。鎭卨讀自賈山亦諫,止吳·鄧錢布天下。上曰,釋義。鎭卨釋義訖。上曰,文義奏之。鎭卨曰,文帝之德敎,洽于四海矣。然但愛幸鄧通,賜之銅山,得以私鑄,此實爲盛世之欠典也。上曰,其時法制,足以富國饒民矣。文帝雖有盛德,聽用鄧通之論,則其爲欠典者,莫此甚焉,亦未免爲後人之欠論也。鎭卨曰,聖敎切當矣。上曰,下番讀之。羲鳳讀自徙代王武,止縣次傳之。上曰,釋義。羲鳳釋義訖。上曰,文義奏之。羲鳳曰,淮南王長,自是驕傲,以文帝之盛德,預不能防閑,竟至于人臣之不法,兄弟之乖義,而徒思友愛,尙此容貸,其含弘玄默之治可見矣。上曰,旣思兄弟之義宜也,而至於乖法,則實爲欠典也。羲鳳曰,聖敎切當矣。上曰,參贊官讀之。命宰讀自袁盎諫曰,止以安邊民。上曰,釋義。命宰釋義訖。上曰,文義奏之。命宰曰,凶奴素以狼子野心,數親數反,今乃悔愆而納款者,嚮服於文帝柔遠之化。惟以此一事推之,文帝之懷綏大德,以侔三古,所以爲後世稱美也。上曰,自古帝王之道,以德服人,不以力服人也。文帝能以德服人,可謂後世之所觀法者也。命宰曰,聖敎切當矣。上曰,閣臣讀之。相瓚讀自帝報書曰,止湩酪便美也。上曰,釋義。相瓚釋義訖。上曰,文義奏之。相瓚曰,蠻夷本以無信義之異類,朝和暮反,變改無常者,而文帝德化,有此遠及單于,復自請和,報書以嘉之,恢弘德量,正合柔遠之道矣。上曰,凶奴之反復不一,自古如此,其在帝王之道,不可示弱,亦不可示强,而文帝以德撫摩,單于復請和親,後世足稱其德之美矣。相瓚曰,聖敎切當矣。上掩卷,仍命史官就座。又命退,諸臣以次退出。
上〈在〉景福宮。停常參·經筵。
李愚冕啓曰,明日常參·經筵,取稟。傳曰,停。
張益厚陞六,代以金錫龍爲假注書。
傳于李命宰曰,藥院都提調許遞。
傳于李命宰曰,藥院都提調有闕之代,前望單子入之。內醫都提調前望單子入之,領敦寧金炳德落點。
李命宰啓曰,明日召對,取稟。傳曰,爲之。
傳于李命宰曰,以戢盜事,前後申飭,不啻截嚴,而近又京外剽竊,公行閭里,爲之騷擾,行旅幾乎梗塞,駭悖之擧,在在驚聞,而絶無詗捉剿滅之報,此曷故也?視朝令弁髦,而初不惕厲乎,抑有何顧忌而莫敢誰何乎?揆以法綱,誠極駭然。且此非暗夜穿踰,乃至白晝槍奪,根窩蹤跡,必有耳聞目擊,而居民則憚於告訐,爲吏者恬若尋常,以致馴養,任他橫恣,寧有如許事乎?此不可徒諉於討捕之任,無論營閫邑鎭,其各董力設法,殲厥徒黨。如或如前玩愒,村里店舍之間,掩護藏匿,不卽現發者,斷之以不告律,事在境內,而懵然晏然,袖手坐視,則如是而將何以莅民乎?該邑守令,隨卽啓罷,仍令拿勘。道·帥臣均有溺職之失,亦當從重論警,更將此意,自廟堂別般措飭於八道·四都。
傳于李命宰曰,民生休戚,專係乎守令臧否,而黜幽陟明,其非道臣之責乎?況今歉憂殷繁,剽竊狼藉,憧憧悶慮,丙枕何安?其撫恤之方,詗戢之策,果皆悉心擧職矣乎?如或昏懵莫察,貪墨爲事,則哀我生靈,尤何以爲命?按廉之地,宜無不聞不知,而每見殿最,便若文具,未免茹吐,是豈對掦明命義?玆又提諭,其各惕厲,摭實論評,負予爲民憂勤之念事,自廟堂預先措飭于各該道。
傳于李命宰曰,別軍職李敎獻·申奭熙·尹雄烈·元禹常·閔肯植·尹泳奎·李奎大·尙稷鉉·朴珪熙·任光鎬·李奎聖·李根澔·趙羲斌·鄭夔憲·權用國·申泰弘,竝減下。
傳于李命宰曰,前武衛柳冀先·申正均·申,訓鍊僉正權東鎭,閑良鄭峻永·韓圭復·李敏燮·吳普泳·趙羲林·尹龍大·吳衡鐸,竝別軍職差下。
上在景福宮。停常參·經筵。
李愚冕啓曰,明日常參·經筵,取稟。傳曰,停。
兵曹口傳政事,僉知加設單李廷珪,訓鍊僉正加設二單柳冀先·申政均,部將加設七單鄭峻永·韓圭復·李敏燮·吳普泳·趙羲林·尹龍大·吳衡澤。
傳于李命宰曰,前望遲滯之中官李朱夏,從重推考。
傳于李命宰曰,昨年變亂時,各營使所佩虎符·傳令牌,多有虧傷,令政院造成,牌招傳授。
傳于李命宰曰,以戢盜事,纔又提飭矣。都下竊發,有如是狼藉,而法司捕廳,獨不聞之乎?苟欲設法詗捉,豈無其道?且自各部,另立科條,嚴加團束,俾閭里無驚,悖類屛跡,此爲目下急務。其令內務堂上與京兆堂上,就議摠理大臣,方略規式,爛商講確,成節目以入。京外宜無異同,亦爲一體頒示各道,使之恪遵毋違。
傳于李命宰曰,左翊衛李琬夏,尙衣主簿宋憲祖,令該曹口傳相換。
兵曹口傳政事,左翊衛李琬夏,尙衣主簿宋憲祖,以上相換事,承傳。
李命宰,以吏曹言啓曰,今此宗廟朔祭大祝前正言李容泰,時無職名,令該曹口傳付軍職,何如?傳曰,允。
又以觀象監領事提調意啓曰,一自大統變爲時憲之後,大統舊曆,雖不頒用,其法則尙存,推步作曆,每年冬至,寫出一本,與時憲曆竝爲進上矣。今此丙戌大統曆立春,乃是正月初三日,而曆註以初二日誤書。曆官不謹推步,如是做錯,萬萬驚駭。大統曆,今將洗補以入,而當該官,令攸司從重科罪,何如?傳曰,允。
又以親軍別營言啓曰,本營左別將沈遠澤,身病猝重,勢難察任,改差,何如?傳曰,允。
又以親軍別營言啓曰,本營哨官片佐彦,以前任咸安郡守,尙在任所矣。領軍之職,久曠可悶,改差,何如?。傳曰,允。
吏曹啓目,前五衛將金春榮名字,改以信榮,副護軍鄭翼基名字,改以文基,副司果安鍾健名字,改以鍾夏,出身朴大英名字,改以衡鎭,出身梁蕙洙名字,改以仁洙,出身李啓勳名字,改以啓儀事爲等如告狀,令藝文館給帖,何如?判付啓〈依〉允。
乙酉十一月二十七日二更,上御興福殿。召對入侍時,參贊官李命宰,直閣沈相瓚,侍讀官趙鎭卨,檢討官李羲鳳,假注書金錫龍,記事官車驥衡,別兼春秋金春熙,各持綱目第五卷,以此進伏訖。上曰,史官分左右。仍開卷。上曰,上番讀之。鎭卨讀自敎單子,止安上而全下也。上曰,釋義。鎭卨釋義訖。上曰,文義奏之。鎭卨曰,文帝厲情圖治,開言路而從諫如流,當時群臣,興氣蹈舞,主上不爲堯·舜,其心愧恥,若橽于市矣,故賈誼因時弊而上疏。文帝之用人德敎,賈誼之直言忠諫,終可知也。上曰,自古聖王,喜聞過失,好納諫言,而賈誼憂國盡忠,文帝從諫如流,其治化之隆盛,於此可見矣。鎭卨曰,聖敎切當矣。上曰,下番讀之。羲鳳讀自臣竊跡前事,止定治而已。上曰,釋義。羲鳳釋義訖。上曰,文義奏之。羲鳳奏曰,初漢高祖,以善將之術,多割城地,而王信·越,不能久有之,此是疆者難使以義之驗也。今文帝之盛德,好玄默柔,仁之多疆,國內實憂之,故賈誼條凍時事,定絰制而衆建侯,此可謂主明臣直,而不能用其策,乃以爲梁王太傅,是亦爲歎惜者矣。上曰,賈誼此論,其於爲國計,至矣盡矣,而文帝之不用其言者,與高帝時事勢不同而然也。羲鳳曰,聖敎至當矣。上曰,參贊官讀之。命宰讀自天下之勢,止可爲流涕者此也。上曰,釋義。命宰釋義訖。上曰,文義奏之。命宰奏曰,文帝之治,卽三代以後初有也,而賈誼猶以爲天下之勢,如方病倒懸,此古人所云憂治世而慮明主也。主旣明矣,世旣治矣,而猶慮夫一政令一施措,或有未盡善者,其所爲言,若是切至,賈誼眞讜直之臣也。蓋文帝有樂聞翕受之盛,所以賈誼極論時事而規切之,千載之下,可以想見其主明臣直也。上曰,賈誼之言,似涉過當,而究其心,則欲致君於聖益聖之域,可謂君明臣直之時也。命宰曰,聖敎切當矣。上曰,閣臣讀之。相瓚讀自今不獵猛敵,止可爲長太息者此也。上曰,釋義。相瓚釋義訖。上曰,文義奏之。相瓚奏曰,衣服居處,皆有等分,而以若文帝盛時,有此侈濫之弊,故賈誼恐傷德化,擧條而直諫,可以補聖君之德,可以盡臣子之道矣。上曰,儉而入奢易,奢而從儉難,故賈誼深歎侈靡之俗,欲爲痛禁者也。其文帝崇儉,尤有光於後世矣。相瓚曰,聖敎切當矣。上掩卷,仍命史官就座。又命退,諸臣以次退出。
上在景福宮。停常參·經筵。
李命宰啓曰,明日常參·經筵,取稟。傳曰,停。
金學洙啓曰,右副承旨李愚冕,今日不爲仕進,卽爲牌招,何如?傳曰,允。
傳于李命宰曰,今二十九日,當御隆武堂,親軍各營將官以下親頒賞矣,該房知悉。東宮侍座之節,依例磨鍊,不緊侍衛·陪衛,竝置之。
傳于李命宰曰,政官牌招開政。
傳于李命宰曰,都承旨許遞,前望單子入之。承旨前望單子入之,趙準永落點。
傳于李命宰曰,呈告泮長在外,同敦寧許遞,今日政差出。
傳于李命宰曰,說書陞六。
傳于李命宰曰,說書有闕之代,前望單子入之。
傳于李命宰曰,原任待敎閔丙肅檢校差下。
傳于李命宰曰,公事不審之中官吳泰煥,從重推考。
傳于李命宰曰,明日出宮門路,以壽仁門爲之。
李愚冕,以吏曹言啓曰,繕工監假監役官李雲稙·許泳·金仲集,俱以身病,呈狀乞遞,竝改差,何如?傳曰,允。
又以吏曹言啓曰,高陽郡守高永喜戶奴呈狀內,矣上典受由上京矣,身病猝重,萬無還官之望云。其身病旣如是,則有難强令還任,罷出,何如?傳曰,允。
有政。吏批,判書金壽鉉牌招不進,參判鄭夏源進,參議徐相祖牌招不進,右副承旨李愚冕進。以吏批言啓曰,判書金壽鉉,參議徐相祖,竝牌招不進,小臣獨政未安,何以爲之?敢稟。傳曰,仍爲之。以李啓魯爲同敦寧,閔正植爲大司成,尹滋承爲藝文提學。
兵批,判書金永壽病,參判尹致聖入直進,參議洪在正病,參知趙秉友病,同副承旨李命宰進。同知單鄭基燦,僉知加設單沈遠澤,守門將單李熙相,部將加設單李斗鎬,守門將加設單鄭東旭·鄭命長,大護軍李敎獻,護軍李炳敎·李容元,副護軍閔正植·郭基洛·吳學善·安益壽,副司果張益厚·李命九·李性信·李秉杰·李能烈·金尙柱·李圭采·李·朴道煥·朴漢俊·李章煥·洪周範·洪鍾郁·金興鶴·李裕寅·張錫希·盧鎭九·朴景煥·南象元·尹台錫·朴庸澣·孫榮宣·金鍾健·嚴林華·孟欽哲,副司猛朴衡鎬,以上竝單付。
吏批,再政。以李晩逸爲禁府都事,梁相龍·魏啓采·鄭英錫爲假監役。吏批,三政。以李鍾稷·尹鉉善爲假監役,軍資判官李承緯,姑爲仍任事,承傳。禁府都事李晩逸,假監役梁相龍·魏啓采,已上今超通政,朝官年八十,依法典加資,李周松爲禁府都事,南德熙爲高陽郡守,高永周爲漣川縣監,李圭豊爲假監役,廣興令單朴齊普。
以吏曹參議徐相祖牌不進罷職傳旨,傳于李命宰曰,只推。
兵曹口傳政事,副護軍單趙東冕。
兵曹口傳政事,副司果單李容泰。
兵曹口傳政事,親軍別營別將單趙羲謙,哨官單孟繼善。
李愚冕,以加上尊號都監都提調意啓曰,本都監郞廳李浩善·成冕鎬,俱有身病,呈狀乞遞矣,竝改差,其代,以前僉正林冕洙,前縣監韓徽源差下,使之察任,而時無職名,令該曹口傳付軍職,何如?傳曰,允。
兵曹口傳政事,副司果單林冕洙·韓徽源。
李命宰,以加上尊號都監都提調意啓曰,本都監役事,極爲浩大,前敎授崔錫肇,前僉正崔浚,竝別看役加差下,使之看役,何如?傳曰,允。
上在景福宮。停常參·經筵。
趙定熙啓曰,明日常參·經筵,取稟。傳曰,停。
又啓曰,左副承旨金學洙,今日不爲仕進,卽爲牌招,何如?傳曰,允。
傳于李命宰曰,日寒如此,今日親頒賞,待下敎。
傳于李愚冕曰,都承旨·左副承旨許遞,前望單子入之。
傳于李愚冕曰,直閣沈相瓚檢校差下。
承旨前望單子入之,趙準永·金昇圭落點。
說書前望單子入之,韓光洙落點。
趙定熙,以奎章閣言啓曰,原任待敎閔丙肅檢校差下事,命下矣。卽爲牌招入直,何如?傳曰,允。
上在景福宮。停常參·經筵。
藥房副提調趙準永啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
趙定熙啓曰,明日乃是小寒,自明日日暖間,視事,頉稟之意,敢啓。傳曰,知道。
又啓曰,左副承旨金昇圭,同副承旨李命宰,今日不爲仕進,竝卽牌招,何如?傳曰,允。
李愚冕啓曰,執義金禹用,掌令李義悳·金秀馨,持平姜濬永·魏鍾謙,正言吳光洙,旣入闕中,不爲傳啓,直爲出去,事甚未安。竝推考,何如?傳曰,允。
傳于李愚冕曰,禮房承旨馳詣宗廟·景慕宮,奉審摘奸以來。
傳于李愚冕曰,政官牌招開政。
傳于李愚冕曰,有實故玉堂,在外敦寧都正,竝許遞,今日政差出。
傳于李愚冕曰,右尹許遞,今日政差出。
傳于李愚冕曰,東璧竝許遞,今日政差出。
傳于李愚冕曰,同訓諫竝許遞,今日政差出。
傳于李愚冕曰,全羅左水使有闕之代,坡州牧使姜潤擬入。
兵曹口傳政事,護軍尹用求,副司果閔丙肅·金用圭·沈相瓚,以上竝單付。
李愚冕,以吏曹言啓曰,繕工監假監役李鍾稷·李圭豊·尹鉉善,俱以身病,呈狀乞遞,竝改差,何如?傳曰,允。
又以兵曹言啓曰,內禁衛將李鍾順,以其病難供職,呈狀乞遞,改差,何如?傳曰,允。許用履歷。
又以兵曹言啓曰,僉知中樞府事白南鳳,以其身病,呈狀乞遞,改差,何如?傳曰,允。
又以兵曹言啓曰,五衛將尹滋卨·李璨·鄭基瓚·閔德顯,忠翊衛將金在涵,昌德宮衛將李錫弘·金在植,訓鍊院主簿金鎭鉉,俱以病難供職,新除授全羅左水使崔致永,素患痰癖之症,一倍添劇,萬無登途赴任之望,戶奴呈狀乞遞,實病旣如此,有難强令赴任,竝改差,慶尙監營中軍金啓勳,以其身病,呈狀乞遞,罷黜,何如?傳曰,允。
有政。吏批,判書金壽鉉牌招不進,參判鄭夏源牌招不進,參議徐相祖進,右副承旨李愚冕進。啓曰,判書金壽鉉,參判鄭夏源,竝牌招不進,小臣獨政未安,何以爲之?敢稟。傳曰,只出緊任。以閔丙肅爲應敎,李載崐爲副應敎,李爲副校理,朴熙駿爲敦寧都正,南廷龍爲右尹,曺錫輿爲判義禁,趙康夏爲知義禁,金德圭·兪晩源爲同義禁,李奎性爲坡州牧使,姜基兆爲濟州牧使,吳永烈爲碧沙察訪。
兵批,判書金永壽進,參判尹致聖病,參議洪在正入直,參知趙秉友病,行右承旨趙定熙進。啓曰,全羅左水使,今當差出,而擬望之人乏少,他道防禦使,竝擬,何如?傳曰,允。以朴長夏·李南輯·洪南周·李長會爲同訓鍊,金泰鉉爲僉知,趙羲升爲兼訓鍊都正,尹一成爲內禁將,李滋永·鄭淳初·尹佑成·金在涵爲五衛將,閔德顯爲忠翊將,金洛玟·高永浩爲昌德將,韓錫寬爲訓鍊主簿,李海永爲左捕將,文德夏爲別營哨官,張寅赫爲部將,柳澧烈爲南道參軍,姜潤爲全羅左水使,朴漢俊爲訓鍊主簿,金錫疇爲黃海中軍,金鍾九爲慶尙中軍,金洛雲爲龜山僉使,尹順伯爲永登萬戶,守門將加設五單李章煥·洪周範·洪鍾郁·李昌煥·金興鶴,副護軍金鶴洙·鄭騏默·崔致永·閔泳馹·柳灌秀·白南鵬·權頲,副司直尹容善,以上竝單付。
吏批,再政。任基常爲順昌園令,成洛鼎爲禁府都事,權容鎭·金東益·徐念臣爲假監役,左尹單南廷龍,右尹單魚允中。兵批,再政。許爲訓鍊僉正,同知單尹佑成,僉知三單尹一成·李佐永·鄭淳初。吏批,三政。姜羲元爲孝昌園令。四政。沈耕澤·沈宜卨爲監察,麻斗元爲工曹佐郞,前監役梁岐洙今超通政,朝官年八十,依法典加資。兵批,三政。申爲別營軍司馬,同知單金洛玟。四政。林淳喆爲訓鍊僉正,同知單高永浩。五政。尹弼永爲右捕從。六政。閔承根爲訓鍊僉政。七政。李敏大爲訓鍊判官。八政。李尙珪爲宣傳官。九政。金鼎祐爲訓鍊僉正。十政。李峻器爲右捕從。十一政。李根應爲訓鍊僉正。十二政。廉學淳爲訓鍊主簿。十三政。李敬濂爲守門將。十四政。李昌烈爲宣傳官。
以同副承旨李命宰牌不進罷職傳旨,傳于李愚冕曰,只推。
李愚冕,以議政府言啓曰,卽見全羅監司尹榮信狀啓,則沃溝後洋致敗之嶺南金海府稅大同偸弄船漢,嚴覈取招,而此若不施極律,無以勵百,該沙工崔君若姲法勘斷之節,請令廟堂稟處,原沙工崔周鶴,莫重稅摠,從中操縱,雇人減,合施先誅,而已自該府肆然逃避,今方文移嶺營,使之捕捉云矣。挽近船漢之愆欠公穀,已極駭惋,而曾未有臭載情節之若是叵測矣。毋論錢米,當初操縱者,卽崔周鶴也。借名代騎,狼藉偸弄者,卽崔君若也,論其罪犯,周鶴爲魁,周鶴就捕之前,君若之遽施極律,恐非審克之義。在逃漢刻期詗捉,從實頭質後按法處之事,分付,何如?傳曰,允。
又以加上尊號都監都提調意啓曰,本都監郞廳咸遇復有身病,呈狀乞遞矣。其代,以前佐郞申觀朝差下,使之察任,而時無職名,令該曹口傳付軍職,何如?傳曰,允。
又以賑恤廳言啓〈曰〉,謹依漢城府別單判付,各部字內甲申十月致死人合五十名,各錢二十兩式一一頒給之意,敢啓。傳曰,知道。
趙定熙,以奎章閣言啓曰,明日卽觀文閣朔奉審日次,臣進詣擧行之意,敢啓。傳曰,知道。
又以奎章閣言啓曰,直閣沈相瓚檢校差下事,命下矣。卽爲牌招察任,何如?傳曰,允。
又以侍講院言啓曰,新除授說書韓光洙,時在忠淸道牙山地,書筵入番事緊,斯速乘馹上來事,下諭,何如?傳曰,允。
李愚冕,以刑曹言啓曰,觀象監啓辭內,一自大統變爲時憲之後,大統舊曆,雖不頒用,其法則尙存,推步作曆,每年冬至,寫出一本,與時憲曆,竝爲進上矣。今此丙戌大統曆,立春乃是正月初三日,而曆註以初二日誤書,曆官不謹推步,如是做錯,萬萬驚駭。大統曆今將洗補以入,而當該官,令攸司從重科罪,何如?傳曰,允事,命下矣。謹按律文,則大明律制書有違條有曰,凡奉制書,有所施行,而違者杖一百。該曆官金東翕,依此律決杖一百後,懲勵放送之意,敢啓。傳曰,知道。
上在昌德宮,停常參·經筵。
李愚冕啓曰,來初五日,朝參日次,而崇陵忌辰祭齋戒相値,頉稟之意,敢啓。傳曰,知道。
又啓曰,新除授說書韓光洙,政官牌招開政,下批,何如?傳曰,允。
傳于李愚冕曰,肇慶廟·慶基殿修改時,監董地方官以下,別單書入。
傳于李命宰曰,藥院都提調有闕之代,前望單子入之。
傳于李愚冕曰,說書下批,令政院請政下批事,定式。
李愚冕,以吏曹言啓曰,京畿砥平居幼學辛志求呈狀內,矣身父前五衛將景弘,今年爲一百歲,而見漏於該道應資老人抄啓中云,故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
又以吏曹言啓曰,繕工監假監役官權容鎭·金東益·徐念臣,東學敎授沈九澤,俱以身病,呈狀乞遞,竝改差,何如?傳曰,允。
有政。吏批,判書金壽鉉牌招不進,參判鄭夏源進,參議徐相祖牌招不進,同副承旨李命宰進。以吏批言啓曰,判書金壽鉉,參議徐相祖,竝牌招不進,小臣獨政未安,何以爲之?敢稟。傳曰,仍爲之。以金德圭爲同敦寧,閔丙肅爲東學敎授,弘文正字兼說書單韓光洙。再政,以金九鉉爲禮曹參判,朴濟景爲禁府都事,金興源·洪正述·金鳳謨爲假監役,博文局主事三單張博·金基駿·吳容默,仍其職陞敍事,承傳。
兵批,判書金永壽病,參判尹致聖病,參議洪在正病,參知趙秉友入直進,左副承旨金昇圭進。同知加設單辛景弘,護軍李啓魯,以上竝單付。
以吏曹參議徐相祖牌不進罷職傳旨,傳于李命宰曰,只推。
金昇圭,以漢城府言啓曰,式年民數及帳籍摠考,每式年修正入啓,而咸鏡南北道帳籍,姑未上來,未得磨勘,待其上來,修正入啓之地,何如?傳曰,允。
又以漢城府言啓曰,京內京外戶口摠數,每年修啓,自有定限,故曾於八月,行會八道,使之趁日限修成冊報來矣。咸鏡北道尙稽違限,事未前有,獻民數,事體何等重大,如是疎忽,極爲未安。該道道臣,爲先推考,當該擧行營吏,卽爲捉上重治。成冊段,罔夜上送,竝與各道,而同爲入啓之地,何如?傳曰,允。
李命宰,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,來丙戌年正朝朝賀儀節,當爲磨鍊,而與稱慶陳賀相値矣。謹稽謄錄,則在前如此之時,正朝朝賀權停,以只進表裏磨鍊矣。今亦依此擧行,何如?傳曰,允。
又以司饔院監膳提調意啓曰,全羅道朔膳進上,大王大妃殿誕日物膳進上,今日來到,而莫重膳狀,不善封裹,致有水沈之境,其在事體,誠極未安。當該道臣,不可無警推考,領來陪持人,令本道重繩,何如?傳曰,允。
又以親軍別營言啓曰,本營哨官孟繼善,身病猝重,勢難察任,改差,何如?傳曰,允。
又以親軍別營言啓曰,本營哨官,今當差出,而擬望之人乏少,外任竝擬,何如?傳曰,允。
兵曹口傳政事,親軍別營哨官單魚得燦。
兵曹口傳政事,親軍別營哨官單李圭瑞。
領敦寧金炳德疏曰,伏以臣之言病,誠支離矣,今又煩聽,極猥恐矣。惟是疾痛之甚,不得不必呼父母,殿下於臣父母也,亦何敢自阻於止慈之仁乎?臣之積苦貞祟,近復重添於震迫驅頓之餘,諸症從以迭劇,一縷若將垂盡,委貼呻囈,朝夕視蔭,而批諭之下,萬萬滋悚,以儻獲强蠢,謹當趨造,爲對於附牘,今旣有日,諸症反加於昔疾,姑不可以風,雖擔羿而亦難致身,以致孤恩眷而隳義分,方切自訟。際伏聞嘗藥之任,以臣名點下,此非晷刻暫曠之職,固當不俟駕屨,而見狀如是,只益惶隘靡措矣。且臣曾以兼管,陳乞解之懇,未蒙竝遞,間又特仍,俱係綦要,一任瘝厥,中心如結,夙宵未能遑寧者也,玆敢具臚請急。伏望聖慈,俯垂憫諒,臣所有藥院·太常·軍監提擧之任,亟賜鐫改,俾職事無瘝,賤分獲安焉。臣無任云云。答曰,省疏具悉卿懇。向見附牘,目有企竚,今此愼節添損,不可以風,奉慮之中,悵缺多矣。所辭兼管諸務,何可竝解?藥院之任,係是難曠,故不得已許副,卿其諒之。仍傳于李命宰曰,此批答,遣地方官,傳諭。
同敦寧李啓魯疏曰,伏以臣於日昨,伏奉除旨,以臣爲同知敦寧府事者,臣感恩怵義,粗伸叨謝之忱,而第臣本無敦寧,揆以格例,在所當遞,敢陳短幸,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
上在景福宮。停常參·經筵。
李命宰啓曰,右副承旨李愚冕,今日不爲仕進,卽爲牌招,何如?傳曰,允。
又啓曰,判義禁曺錫輿,同義禁金德圭·兪晩源,除拜後過三日不爲出肅,竝依定式,推考警責,仍卽牌招察任,何如?傳曰,允。
內醫都提調前望單子入之,判府事金弘集落點。
李命宰啓曰,明日傳香,禮房承旨,當爲齋宿,行右承旨趙定熙,所當牌招,而拘於廳規,不得請牌,何以爲之?敢稟。傳曰,牌招。
以右副承旨李愚冕牌不進罷職傳旨,傳于李命宰曰,只推。
李命宰,以弘文館言啓曰,上番闕直,事甚未安。副應敎李載崐,副校理李在外,校理朴奎燦·趙鎭卨,副校理沈遠彬,新除授應敎閔丙肅,竝卽牌招,推移入直,何如?傳曰,允。
又以弘文館言啓曰,新除授副應敎李載崐,時在京畿交河地,副校理李,時在仁川地,經筵入番事緊,請竝斯速乘馹上來事,下諭。答曰,許遞。
又以親軍別營言啓曰,本營軍司馬鄭寅昇,身病甚重,勢難察任,今姑改差,何如?傳曰,允。
又以親軍後營言啓曰,本營軍司馬鄭圭燮,以其身病,勢難察任,今姑改差,何如?傳曰,允。
又以義禁府言啓曰,卽接月令醫員朴弘柱手本,則以爲,時囚罪人金聲根,素患痰癖之症,挾感復發,目下症形,實爲危劇云。罪人病勢如此,則一邊保放,一邊草記,載在法典矣。金聲根,姑爲保放之意,敢啓。傳曰,知道。
上在景福宮。停常參·經筵。
趙定熙啓曰,左副承旨金昇圭,右副承旨李愚冕,今日不爲仕進,竝卽牌招,何如?傳曰,允。
兵曹,來丙戌年三月初三日大殿各殿宮還御周年,大王大妃殿寶齡。將躋八旬,大王大妃殿加上尊號,合三慶慶科,丙戌年重試對擧別試庭試初試時,規矩鐵箭三矢一百十步,片箭三矢一百二十步,一巡一中,柳葉箭五矢一百二十步,一巡三中,鳥銃三柄一巡一中,講書粗以上,取三技落點。
傳于李愚冕曰,禮房承旨馳詣受香所,奉審摘奸以來。
李命宰啓曰,假注書韓永錫有身病,勢難察任,今姑改差,何如?傳曰,允。
韓永錫改差,代以李起鎰爲假注書。
以左副承旨金昇圭牌不進罷職傳旨,傳于李命宰曰,只推。
李命宰,以加上尊號都監都提調意啓曰,本都監監造官閔泳厚有身病,呈狀乞遞矣。改差,其代,以前敎官閔泳柱差下察任,而時無職名,令該曹口傳付軍職,使之冠帶常仕,何如?傳曰,允。
又以加上尊號都監都提調意啓曰,本都監監造官朴駿彬有身病,呈狀乞遞矣。改差,其代,以前監役洪圭錫差下察任,而時無職名,令該曹口傳付軍職,使之冠帶常仕,何如?傳曰,允。
吏曹啓目,承文院副正字朴泳薰名字,改以用元,前守門將鄭潤浩名字,改以雲瑞,副司果李成鎬名字,改以烈鎬,出身吳廷秀名字,改以廷旭,前中軍朴昌彬名字,改以長彬,出身朴昌柱名字,改以長柱,前監役金初順名字,改以福龍,出身呂養爕名字,改以鼎爕事爲等如告狀,依例令藝文館給帖,何如?判付啓依允。
上在景福宮。停常參·經筵。
李愚冕啓曰,假注書李起鎰,今日廳坐,不爲仕進,事未前有,極爲駭然。所當重勘,而本院請推之外,無他可施之罰,何以爲之,敢稟。傳曰,從重推考。
又啓曰,行都承旨趙準永廚院進,行左承旨金炳翊,左副承旨金昇圭不爲仕進,行右承旨趙定熙交涉衙門進,同副承旨李命宰式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
以慶尙右兵使尹泳奎狀啓,掠奪鎭海縣監印符之賊徒,譏詗多日,尙未掩捕,惶恐俟勘事,傳于李愚冕曰,勿待罪事,回諭。
以司謁口傳下敎曰,儀仗差備下典女伶,抄集於閭閻,每多騷擾,今番則以各宮婢子,使之擧行。
以左副承旨金昇圭牌不進罷廳傳旨,傳于李愚冕曰,只推。
義禁府啓目,全羅前監司金聲根原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付啓,當有處分矣。
傳于李愚冕曰,觀此供辭,有與繡衣論差異,不無斟酌,而按藩之地,苟能實心對揚,豈有人言之至此?情或可原,法難全恕,前全羅監司金聲根,特爲放送,施以刊削之典。
兵曹口傳政事,親軍別營軍司馬單金貞圭。
兵曹口傳政事,副司勇洪圭錫·閔泳柱,以上竝單付。
李愚冕,以加上尊號都監都提調意啓曰,本都監監造官尹肯柱有身病,呈狀乞遞矣。改差,其代,以前監役金奎衡差下察任,而時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司勇單金奎衡。
李愚冕,以加上尊號都監都提調意啓曰,大王大妃殿玉冊文草圖書一本,謹此封進,待啓下,令書寫官協辦內務府事李載完正書入刻之意,敢啓。傳曰,知道。
又以內醫院都提調·提調意啓曰,外醫皮秉俊·玄東完,內鍼醫差下事,命下矣。依下敎,外醫皮秉俊·玄東完,竝內鍼醫差下,令該曹口傳付軍職,冠帶常仕,何如?傳曰,允。
又以親軍右營言啓曰,本營軍司馬金用圭,身病甚重,勢難察任,改差,何如?傳曰,允。
上在景福宮。停常參·經筵。
藥房都提調金弘集,副提調趙準永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
趙準永啓曰,行左承旨金炳翊,左副承旨金昇圭,同副承旨李命宰,今日不爲仕進,竝卽牌招,何如?傳曰,允。
傳于李愚冕曰,政官牌招開政。
傳于李愚冕曰,臺諫竝許遞,今日政差出。
傳于李愚冕曰,同經筵·同義禁竝許遞,今日政差出。
傳于李愚冕曰,在外敦寧都正,呈告禮曹參議許遞,今日政差出。
李愚冕啓曰,臣吏兵批兼進之意,敢啓。傳曰,知道。
李愚冕,以吏曹言啓曰,繕工監假監役官金興源·洪正述·金鳳模,俱以身病,呈狀乞遞,竝改差,何如?傳曰,允。
又以吏曹言啓曰,文川郡守申在鶴呈狀內,矣身受由上京,矣身病猝重,萬無還官之望云。其身病旣如是,則有難强令還任,罷黜,何如?傳曰,允。
有政。吏批,判書金壽鉉進,參判鄭夏源牌招不進,參議徐相祖牌招不進,右副承旨李愚冕進。以趙文永爲大司憲,李鎬奭爲大司諫,李重德爲執義,趙秉翊爲司諫,張錫裕·李圭鵬爲掌令,趙鎭卨·姜日馨爲持平,尹容善爲獻納,趙錫萬·王濟肯爲正言,金炳稷爲副應敎,林羲相爲副校理,權庸鎬爲敦寧都正,呂圭益爲禮曹參議,鄭夏源·申獻求·沈東臣爲同經筵,李允用·申橚爲同義禁,閔馨植爲禁府都事,曺聖吉·姜啓老·金宜慶爲假監役。
兵批,判書金永壽病,參判尹致聖病,參議洪在正病,參知趙秉友入直進,同副承旨李愚冕進。同知加設單李奎爀·李壽益,護軍李裕承,副護軍金在容·柳芝榮·朴熙俊·安思默·曺聖吉·姜啓老·李榮善,副司直金禹用·金炳吉·李羲悳·金秀馨·姜濬永·魏鍾謙·沈九澤·李載崑·李·李在祐,宣傳官加設單李載稷,華寧殿守門將單李鍾漢,副司果吳光洙·李俒·南一元,以上竝單付。
李愚冕,以吏批言啓曰,京畿陽城居幼學李鍾元呈狀內,矣身父前五衛將奎爀,今年爲一百歲,慶尙道居昌居幼學李敏炳呈狀內,矣身父折衝壽益,今年爲一百歲,而俱爲見漏於該道應資老人抄啓中,故考見帳籍,則其年果爲的實矣。在前如此之人,追後啓稟蒙恩,旣有已例,今日政竝加資下批之意,敢啓。傳曰,知道。
吏批,再政。以柳南植爲校理,李敏圭爲修撰,趙鍾純爲副修撰,鄭基源·申泰然爲假監役,前假監役安思默·曺聖吉·姜啓老·李榮善今超通政,朝官年八十,依法典加資事,承傳,故學生金箕善贈童蒙敎官,孝行卓異贈職事,承傳,校書副正字單沈遠河,副司果吳學善今超通政加資事,承傳。
以左副承旨金昇圭牌不進罷職傳旨,傳于李命宰曰,只推。
以吏曹參議徐相祖牌不進罷職傳旨,傳于李命宰曰,只推。
李命宰啓曰,玉堂上下番俱空,事甚未安。應敎閔丙肅內閣進,校理朴奎燦,副校理沈遠彬,修撰李羲鳳,副修撰洪晉游,新除授副應敎金炳稷,校理柳南植,副校理林羲相,修撰李敏奎,副修撰趙鍾純,竝卽牌招,推移入直,何如?傳曰,允。
李命宰,以加上尊號都監都提調意啓曰,大王大妃殿玉寶篆文書寫官行判中樞府事金弘集,書出正副本,謹此封進,以備睿裁後入刻之意,敢啓。傳曰,知道,正本入刻。
又以加上尊號都監都提調意啓曰,本都監監造官宋完鎭·李相勳,俱有身病,呈狀乞遞矣。竝改差,其代,以前都事趙秉輅,內務府主事嚴柱興差下察任,而趙秉輅,時無職名,令該曹口傳付軍職,使之冠帶常仕,何如?傳曰,允。
兵曹口傳政事,親軍後營軍司馬單閔丙肅,副司果皮秉俊·玄東完。
李命宰,以親軍別營言啓曰,本營右別將徐丙勳,身病猝重,勢難察任,改差,何如?傳曰,允。
又以兵曹言啓曰,去月三十日政,內禁將尹一成,只經兵虞候,未經守令,而矇然檢擬,至蒙恩點,臣不勝惶悚,原望筒勿施,何如?傳曰,允。
又以義禁府言啓曰,時囚罪人金聲根,特爲放送事,承傳,啓下矣。金聲根放送之意,敢啓。傳曰,知道。
吏曹啓目,前博士李在祏,登科十年,依法典陞六,何如?判付啓依允。
左尹南廷龍疏云云。答曰,省疏具悉。卿其勿辭行公。
上在景福宮。停常參·經筵。
大王大妃殿誕日,大殿,內務府·內閣·政院·玉堂·朝廷二品以上·六曹堂上口傳問安。答曰,知道。大王大妃殿,內務府·內閣·政院·玉堂·朝廷二品以上·六曹堂上單子問安。答曰,知道。王大妃殿·中宮殿,內務府·內閣·政院·玉堂·朝廷二品以上·六曹堂上口傳問安。答曰,知道。世子宮·世子嬪宮,內務府·內閣·政院·玉堂·春桂坊·朝廷二品以上·六曹堂上口傳問安。答曰,知道。
傳于趙定熙曰,原任直閣金興圭,馳詣睿陵,奉審摘奸,仍留監祭,局內諸陵,一體奉審以來。
兵曹口傳政事,親軍右營軍司馬單鄭寅昇。
兵曹口傳政事,副司勇單趙秉輅。
趙定熙,以禮曹言啓曰,今此大王大妃殿誕日諸道所封箋文中,慶尙右兵使尹泳奎,平安兵使元禹常,以應封官兼別軍職,各爲封進,南陽府使閔相能,竹山府使趙存斗,豐德府使李恒儀,雖非應封官,俱以別軍職封進矣。一體看審捧入之意,敢啓。傳曰,知道。
吏曹啓目,前監役李致浩名字,改以信浩,出身趙學顯名字,改以容顯,前假監役魚允洙名字,改以允膺,前假監役李承徽名字,改以學模事爲等如告狀,依例令藝文館給貼,何如?判付啓依允。
上在景福宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
趙準永啓曰,藥房都提調·副提調,持粟米飮來待矣。傳曰,封入。
金昇圭啓曰,來十一日,朝參日次矣,敢稟。傳曰,停。
又啓曰,右副承旨李愚冕,同副承旨李命宰,今日不爲仕進,竝卽牌招,何如?傳曰,允。
又啓曰,同義禁李允用,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣。禮曹參議呂圭益,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,假注書金錫龍有身病,勢難察任,今姑改差,何如?傳曰,允。
金錫龍改差,代以李石榮爲假注書。
金昇圭啓曰,行都承旨趙準永藥院進,行左承旨金炳翊不爲仕進,行右承旨趙定熙式暇出去,右副承旨李愚冕,同副承旨李命宰牌不進,院中只有臣一人,伴直無人。行左承旨,所當牌招,而拘於廳規,不得請牌,何以爲之?敢稟。傳曰,牌招。
以右副承旨李愚冕,同副承旨李命宰牌不進罷職傳旨,傳于金昇圭曰,只推。
兵曹口傳政事,親軍別營別將單尹弘大。
金昇圭,以加上尊號都監都提調意啓曰,今此加上尊號時,親受冊寶處所,萬慶殿爲之事,命下矣。內門路以何處爲之乎?敢稟。傳曰,思政門爲之。
又以加上尊號都監都提調意啓曰,本都監郞廳尹秉有身病,呈狀乞遞矣。改差,其代,以副司果徐相晦差下,使之察任,何如?傳曰,允。
又以弘文館言啓曰,校理柳南植,時在京畿楊州地,修撰李敏奎,時在砥平地,副修撰趙鍾純,時在水原地,經筵入番事緊,請竝斯速乘馹上來事,下諭。答曰,竝許遞。
幼學金在穰疏云云。答曰,省疏具悉。雖出愚衷,亦多猥雜矣。
上在景福宮。停常參·經筵。
李命宰啓曰,藥房副提調,持粟米飮來待矣。傳曰,封入。
金昇圭啓曰,右副承旨李愚冕,今日不爲仕進,卽爲牌招,何如?傳曰,允。
傳于李愚冕曰,奉審閣臣入侍。
李愚冕,以議政府言啓曰,卽見京畿監司朴齊寬狀啓,則以爲,仁川府曾於乙亥,陞作防營,備置別驍士及砲軍,武科都試每秋設行矣。防營減下後,都試亦爲廢擱,而今雖無防營之名號,凡干節制,以東萊·德源體例施行,則宜有軍校都試,而別驍士砲軍,尙在案付,依舊例復設事,諸令廟堂稟處矣。防禦之號,雖已減下,沿邊重地,靺韋之士,不可無奬勸,都試依已例設行,俾爲慰悅之方,何如?傳曰,允。
又以議政府言啓曰,卽見忠淸監司沈相薰狀啓,則道內平澤·稷山兩邑陳結,特蒙五年蠲稅,今已限滿,而旣知無土之結,冤徵不耕之稅,實爲悶然。上項平澤縣己卯川浦甲申還起條十結九十七負四束,稷山縣庚辰蒙頉條中二百四十一結二十二負,更展五年停稅事,請令廟堂稟旨分付矣。限滿而輒又煩請,壤賦攸重,固難議到,而兩邑以蕞爾小縣,窮蔀白徵,旣如是可冤,則其在懷保之義,合有蠲恤之政,特許限三年減稅,期充元摠之意,申飭,何如?傳曰,允。
又以議政府言啓曰,卽見慶尙監司南一祐狀啓,則今年穡事,統論全省,俱不能免歉,而最尤甚金海等十一邑賑資米,限二萬石,特爲分排於有裕之諸道,使之待解氷船運事,請令廟堂稟旨分付矣。大嶺纔經歉荒巨浸,又此告警,哀彼許多生靈,漂其室而失其農,景色遑汲,仳離相續。今此十一邑之拈出賑救,卽是最尤甚不容已者,而本省旣無發倉之需,隣道且乏移粟之資,言念事勢,萬萬憂隘。就道內公納錢,限十萬兩,特爲劃下,使之從便貿穀,精抄饑口,量宜排巡,毋或有失時顚連之患事,三懸鈴行會,何如?傳曰,允。
又以議政府言啓曰,卽見慶尙道慰諭使申泰寬狀啓,則被災諸邑,遍行宣諭,派給恤典,而尤甚邑鎭請賑減稅等節,竝令廟堂稟處矣。今年嶠南巨浸,挽近罕睹之災也。溫綸荐降,惠恤備摯,惟彼棲遑漂沒之類,擧皆感戴若恫之德意矣。災結與賑資,因道啓方次第劃下,外他窮蔀寬紓之政,亦皆隨請許施,今玆狀辭,別無更論,以此分付,何如?傳曰,允。
又以議政府言啓曰,頃因嶺南年分狀啓,事目災八百結外,不足災八千結加劃之意,覆啓行會矣。卽見該道臣南一祐狀啓,則復陳穡事歉荒之狀,仍請不足災三萬八百十七結二十九負二束,特許準劃事,更令廂堂稟旨,分付矣。前劃八千之數,以今國計,豈云少哉?蓋亦參酌民情而然矣。道臣陳啓,若是申勤,揆以寗失之政,不容不終始曲軫。限二千結,更爲加劃,使之卽速俵給,租案修正,毋至遲淹事,分付,何如?傳曰,允。
又以弘文館言啓曰,上番闕直,事甚未安。應敎閔丙肅內閣進,校理一員未差,副應敎金炳稷,校理朴奎燦,副校理沈遠彬·林羲相,竝卽牌招,推移入直,何如?傳曰,允。
李命宰,以親軍別營言啓曰,本營騎士將李會英,身病猝重,勢難察任,改差,何如?傳曰,允。
又以親軍別營言啓曰,本營哨官李圭瑞,以前任濟州判官,尙在任所矣。領軍之職,久曠可悶,改差,何如?傳曰,允。
江華留守李載元疏曰,伏以空疎如臣,鹵裂如臣,遭逢兩聖朝曠絶之遇,歷步雲衢,安享肉食者,已三十有餘年矣。大小玷冒,何莫非重任也異數也?前後試可,無往非僨誤也孤負也。到今晩景日薄,棧豆無戀,而我殿下海包之量,煦濡之慈,猶不遽以蔑效斥退之,又不忍以衰朽抛棄之,謬恩日隆,休戚是同,至於見叨居留之銜,亦深知臣必無絲毫之報,而前旣一畀之,又再命之,臣之尸素瘝曠,日增其譏,而又優容之,而不許鐫免之,于玆八九朔久矣。顧臣地托肺腑,每於溫室燕昵之際,輒諄諄然耳提面誨者,亦由於燭臣倥侗而指敎之,邊圉保障之策,糧餉句校之方,凡係戎務之奇正密勿,或至費聖算而受成法。從古際會之盛,竊自謂莫臣今日若。臣雖不勝其任,鞠瘁以死,因此而萬有一爲塵刹之效,則臣義分所安,而不敢爲必辭之計也。奈臣脆弱之質,已當凋謝之境,氣血枯神精遁,兼又觸冒風雪,馳驅海塗,血疝奔亘,而三陰俱急,冷痢頻數,而五色交漏。此是腎腸心腹間固根之疾也,決不可以刀圭之力,收效於時月之內,彈束策勵,趁簿書之期,耐酬應之繁。噫,臣蒙被知遇,非不隆矣,圖酬一念,非不摯矣。才具之不可堪旣如彼,病實之末如何又若是,一時蹲據之公私悚悶,適足爲臣添病之資已耳,玆敢悉暴肝膈之血,疾呼黈纊之聰。伏願聖慈,體察之矜憐之,亟許遞改臣所帶江華留守之職,仍投臣散漫之地,俾得安意調將,歌詠聖澤,千萬至祝。臣無任云云。答曰,省疏具悉。此時此任,何可遽解?卿其勿辭,益勉保釐之責。
咸鏡監司鄭基會疏曰,伏以臣待罪北藩,今已過期,蔑一對揚,有百錯謬,至於今番藥院啓辭中,臣營封進鹿茸一事,而臣之罪尤無所逃矣。凡係供上之物,何莫非敬愼且重,而況於藥料乎,苟使臣精擇於捧納之時,細察於封裹之際,則莫重御藥,豈至於味變之境也?旣不能先事操飭,又不能當場審愼,一則臣之罪也,二則臣之罪也。揆以常憲,合置何辟,滿心齎惶,泥首俟勘,薄罷未幾日,遽有分揀之恩命。聖度縱加曲恕,私心冞懼倖逭,誠蹙蹙不能一刻晏然于中,玆敢短章自劾,馳驛登聞。伏乞聖慈,下臣司敗,亟治臣當勘之律,以爲不職者戒焉。臣無任云云。答曰,省疏具悉。向日處分,事體而然矣。卿其勿辭,益勉旬宣之責。
吏曹參判鄭夏源疏曰,伏以臣猥以䢆散,幸際慶會,復叨輔德之銜,兼行禮貌之任,龍光燀爀,超絶倫比。不意非常之恩,旣誤進秩之命,又未唯阿,擬貳銓而通副學,殆若淸塗華貫,非此莫可者然,臣是何人,驟躐兜攬,一至此哉?心顫神塞,瞻聆亦震。噫,罔功之賞,倖門之所由啓也,非才之任,官方之所由隳也。負乘之懼,猶屬一己之私,而致使堂堂命德之器,典選之部,緣臣而玷䙝,將爲後來之口實,則非糜粉所可塞其責而贖其罪也。近時耳目,習慣俗例,而於爵賞尤甚。官秩之冥升,恩賜之便蕃,月加時增,積小成大,人皆以所得爲當然,而不復知有愼懋磨礪之政,寧不惜哉?夫古之不苟於居官者,量而不可,則必辭後已,朝廷亦察其誠,曲遂其進退之節,此則不講久矣。今乃辭巽之章,雖相續於公車,因辭而獲雋,十無一二也。臣之拚冒趨走,亦旣有月者,職由於事會之不得已也,而若其循墻鑽地之心,未嘗食息而有間矣。日久積誠,獲蒙恩諒而許可之,則臣身之與榮,朝家之美事,豈但以一資一官,侈一人之比乎?玆敢瀝綴瀆嚴。伏乞天地父母,念天爵之至重,察臣懇之非飾,特收臣所有資級,兼鐫臣本兼諸職,以爲終始生成之澤,不勝大願焉。臣無任云云。答曰,省疏具悉。卿其勿辭行公。
乙酉十二月初八日酉時,上御興福殿。奉審閣臣入侍時,右副承旨李愚冕,假注書李石榮,記事官車驥衡,別兼春秋尹容植,原任直閣金興圭,以次進伏訖。上曰,史官分左右。仍命閣臣進前。興圭進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣禧陵,陵上奉審則安寧,碑閣·丁字閣奉審則無頉。仍詣孝陵,陵上奉審則安寧,碑閣·丁字閣奉審則無頉。還詣睿陵,仍留監祭,將事安寧之意,敢達矣。上曰,諸陵陵上,俱爲安寧,而碑閣·丁字閣,亦無頉乎?興圭曰,俱爲安寧而無頉矣。上曰,今年霖雨太甚,似多頹圮處矣。興圭曰,三陵奉審,別無頹圮處矣。上曰,何時將事而何時離發乎?興圭曰,三更量將事而鷄鳴後離發矣。上曰,去時從何路乎?興圭曰,從間路而去矣。上曰,間路由何處乎?興圭曰,間路踰礪石峴,而由禧陵局內而去矣。上曰,陵所於路上見乎?興圭曰,然矣。上曰,氷程往還,能無難乎?興圭曰,無甚難矣。上命閣臣先退,仍命史官就座。又命退,承史以次退出。
上在景福宮。停常參·經筵。
李愚冕,以弘文館言啓曰,上番闕直,事甚未安。應敎閔丙肅內閣進,副應敎金炳稷,校理朴奎燦,副校理沈遠彬·林羲相有身病,校理一員,修撰一員,副修撰一員未差,修撰李羲鳳,卽爲牌招,姑陞入直,何如?傳曰,允。
禮曹參議呂圭益疏云云。答曰,省疏具悉。往事何必爲引?爾其勿辭察職。
上在景福宮。停常參·經筵。
藥房副提調趙準永啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李命宰啓曰,卽見刑曹坐不坐單子,則連三日無緣不坐矣。詞訟劇地,委屬可悶,當該堂上,推考警責,何如?傳曰,允。
兵曹口傳政事,親軍別營騎士將單李承一,哨官單孟繼善。
李命宰,以兵曹言啓曰,本曹正郞宋伯玉,身病猝重,呈狀乞遞。宿衛重地,不可久曠,今姑改差,何如?傳曰,允。
副護軍洪憲述疏曰,伏以臣顧以遐陬賤品,倖竊科笫,冒忝臺閣,出入殿陛,居然至下大夫之列矣。犬馬之齒,今焉七十有二,而頂踵毛髮,飮喙起居,皆莫非我聖上賜耳。生而隕首,死將結草,區區愛戴,何日忘之?臣將退歸田廬,日俟符到,若於此際,自阻嚴畏,不陳愚忱,非直孤負聖恩,抑將更待何時?竊附詢蕘之義,敢控出位之章,惟聖明試垂察焉。目今最先務,卽勉聖學也,勸學術也,修武備也。惟我殿下,以堯·舜之質,兼堯·舜之德,緝熙光明,日臻就將之域,不資乎臣僚之仰勉,而蓋自古聖帝明王,治法政謨,皆自典學中出來,苟求其治,捨典學無他門路。況我震邸,睿質卓越,睿學高明,此誠我東方萬億年無疆之休也。顧今國家之磐泰在此,生民之休戚亦在此,我殿下益勉朝晝之講,繼開雙隻之筵,俾我震邸在傍效則,則不待加勉而勉之,豈不休哉,豈不盛哉?惟我朝自列聖以來,尙右文之治,上自京師,至于鄕黨州閭,絃誦之聲,不讓武城之治,夫何近年以來,稱以士子,遊戱成習,視文學若笆籬邊矣。臣意則自鄕黨,擇其俊秀好學者,升之州閭,自州閭升之太學,爲他日需用之階,則不期而自臻右文之治,不勉而自有勸學之效矣。亦惟我朝,專尙修文之治,不免偃武之歎,駸駸然至于微弱之境矣。我殿下膺千一之運,冠百王之德,以干戚之舞,轉治平之會,雖使禹·湯·文·武當之,無以過此。矧又商務遠通,外夷求和,罷疲殘之卒,選精銳之丁,益務內修之政,實寓外攘之策。兵强之術,方之疇昔,尙武之治,亦無由過此。臣意則自八道·四都及夫牧府·州郡,參量事力,不計多寡,一依西營例,選設兵丁,鍊操技藝,使內而京都,外而營邑,俱爲一體,衆心成城,則趙不敢漁,楚不敢寇。我殿下不以人微而棄之,雖死之日,猶生之年也。伏乞聖慈,俯垂鑑諒,博詢而裁處,以幸民國,不勝大願。臣無任云云。答曰,省疏具悉。右文講武,不可闕一,所陳當留念矣。
上在景福宮。停常參·經筵。
傳于李命宰曰,政官牌招開政。
傳于李命宰曰,秋曹堂上竝許遞,今日政差出。
傳于金昇圭曰,呈告工曹參判·同春秋·知經筵·戶曹參議·大司成·在外敦寧都正竝許遞,今日政差出。
金昇圭,以吏曹言啓曰,繕工監假監役官金宜慶·鄭基源·申泰然,掌樂院正李起東,中學敎授閔宗植,西學敎授趙鍾純,俱以身病,呈狀乞遞,竝改差,何如?傳曰,允。
又以吏曹言啓曰,南學敎授金容元,以其身病,呈狀乞遞,改差,何如?傳曰,允。
又以兵曹言啓曰,摠戎廳革罷後,移屬親軍右營矣。坡州牧使之摠戎廳中營將,改以兼坡州鎭兵馬僉節制使·京畿兵馬右防禦使親軍右營中營將,南陽府使之摠戎廳前營將討捕使,改以兼南陽鎭兵馬僉節制使·親軍右營前營將討捕使,長湍府使之摠戎廳後營將討捕使,改以兼長湍鎭兵馬僉節制使·親軍右營後營將討捕使,下批之意,敢啓。傳曰,知道。
有改。吏批,判書金壽鉉牌招不進,參判鄭夏源進,參議徐相祖牌招不進,左副承旨金昇圭進。啓曰,判書金壽鉉,參議徐相祖,竝牌招不進,小臣獨政未安,何以爲之?敢稟。傳曰,仍爲之。以李承載爲校理,鄭宜默爲修撰,朴彝陽爲副修撰,閔應植爲刑曹判書,朴周陽爲刑曹參判,李承五爲工曹參判,徐夔淳爲刑曹參議,金貞默爲敦寧都正,鄭元和爲戶曹參議,金在容爲大司成,沈相瓚爲掌樂正,成彝鎬爲知經筵,鄭漢朝爲同春秋,閔丙肅爲兵曹正郞,金奎濚爲中學敎授,尹容善爲西學敎授,任澤鎬爲南學敎授。
兵批,訓鍊主簿加設單畢熙成,大護軍閔泳商,護軍朴周陽·鄭漢朝,副護軍金天洙·金疇鉉·閔正植·權庸鎬·徐丙勳·李會英,副司直柳南植,副司果李敏奎·趙鍾純·朴俊會·秦尙沃·崔亨謙·李重憲·金奎文·李在喬,以上竝單付,兼坡州鎭兵馬僉節制使·京畿兵馬右防禦使親軍右營中營將單李奎性,兼南陽鎭兵馬僉節制使·親軍右營前營將討捕使單閔相能,兼長湍鎭兵馬僉節制使·親軍右營後營將討捕使單高永根。
吏批,再政。以李勝宇爲應敎,林璉相爲禁府都事,金舜載·梁在弘·李承鉉爲假監役。三政。李景煥·金秉濟爲假監役,前營文案權東壽仍其職陞六,前都正張柱衡今加嘉善,前守奉官李時榮·朴基鼎,參奉尹㦙,假監役梁在弘·李承鉉今超通政,朝官年八十加資,故學生李國光贈戶參例兼,李靖柱贈左承旨,李景春贈僕正,已上同知李奎爀三代。
以吏曹參議徐相祖牌不進罷職傳旨,傳于金昇圭曰,只推。
金昇圭,以禮曹言啓曰,今此大王大妃殿加上尊號時,內外習儀,依癸未年例爲之事,命下矣。內庭習儀處所,以何殿磨鍊乎?敢稟。傳曰,萬慶殿爲之。
又以侍講院言啓曰,新除授說書韓光洙,自鄕上來云,卽爲牌招察任,何如?傳曰,允。
又以內務府言啓曰,卽見開城留守閔泳煥所報,則今年本營劃付沁營砲糧米三千石,已爲推來,而自明年爲始,直送本營,以爲及時需用爲辭矣。砲糧三千包,旣已移劃,依所報自本營直爲輸來,從便支放之意,分付,何如?傳曰,允。
又以內務府言啓曰,謹依下敎,詗察之方,與諸堂及京兆堂上,爛商成節目書入,而待啓下,頒飭中外之意,敢啓。傳曰,知道。
又以內醫院都提調·提調意啓曰,進上駝駱粥所用乳牛,司僕寺進排,而該寺不爲如數待令,莫重御供,以致減封之境,事體所在,誠極未安。臣等不能先事檢飭,不勝惶恐,而當該進排官,捧現告拿問處之,何如?傳曰,允。
吏曹啓目,前監役元仁弼名字,改以公義,公事官李鉉國名字,改以鉉鶴,出身李泰源名字,改以源泰,出身張在鉉名字,改以在煥事爲等如告狀,令藝文館給帖,何如?判付啓依允。
吏曹啓目,粘連觀此忠淸左道暗行御史鄭寅興書啓,則堤川前縣監李秀元段,莫重公錢,無難犯用,殘邑小吏,轉成逋藪,雖曰歸屬,此係犯科,不可以已遞而勿論是如爲白有臥乎所,令該曹拿問處之爲白乎旀,永同前縣監洪用觀段,戶役之捐當也,洞弊之殖補也,農民之助給勸耕,軍物之隨毁葺繕,前後捐廩,至爲數千金之多,以若殘況,有此優惠是如爲白乎旀,牙山前縣監洪秉燾段,三年之舊逋,卽刷納趁限內,四稅之封倉必早,治在其中,豎碑頌惠,輿情惜去是如爲白有臥乎所,上項兩邑前任守令,似當施以陞敍調用之典是白乎矣,竝只係干恩賞,臣曹不敢擅便,上裁敎是白乎旀,監司沈相薰,沿路廣州留守閔致序段,繡啓論列,俱甚推獎是白乎矣,道臣·守臣體重,今姑勿論爲白乎旀,其餘本道及沿路守令·察訪等段,績乏優異,疵無顯著,竝只置之爲白乎旀,其外梱帥·虞候·營將等乙良,令兵曹,稟處敎是白乎旀,奏御文字,何等審愼,而金奎翰,初不除拜延豐縣監,而以未赴任遞移,措辭登聞,萬萬駭然。當該御史,施以罷職之典,何如?判付啓依允。
副護軍沈相學疏曰,伏以人臣之罪,欺君爲大,持斧之失,誣人最重。前全羅監司金聲根爰辭出,而臣之欺君誣人,乃至於此乎,噫嘻,何其甚也?今臣雖欲自是,未必爲自是,爰辭極其自明,亦未必爲自明。上而天鑑孔昭,中而朝端自在,下而環湖南幾百萬生靈,皆有皮裏春秋,臣焉敢欺也,臣何可誣也?臣雖庸陋寡識,豈欲盛氣汚口,與之爭辨也哉?誠不得已也,願殿下少垂察焉。爰辭有曰,直指之刷納,各邑未收也。無論吏逋船逋詳代許代,竝以葉換,當以充京納,則其所取剩,歸於何處,此何待臣之謂誣而後爲誣耶?臣於奉命之日,伏承諭旨,許代而可以許代,蠲蕩而可以蠲蕩。臣猶以經費致慮,經法持難,每與道伯·守宰,爛加商確,若夫取剩,執數計石而排錢,必待邑報而歸正,許代與詳代,亦因道啓而準請,公納執換,一委各邑而行之,臣則只可督刷,定限考尺而已,臣何與焉?今乃求疑於無疑,置諸䵝昧之科,吁,其計陰且險矣。有曰,白逋未充,則營樣不成,砲料權減,則嗣後通變,竟當有還充之日,此何待臣之謂誣而後爲誣耶?砲料,軍政也,吏逋,私欠也,遽減砲料,移充吏逋,往古來今,亦有是否,公私輕重,一切倒置,所謂嗣後通變,誰將踐言,所謂還充之日,將指何日耶?有曰,加下云者,勘簿時債負之謂也,勘簿之前,有何加下之名,此何待臣之謂誣而後爲誣耶?凡外臣廩況,自有定數,雖一朔用之,有餘則謂之遺在,用之已過,則謂之加下,而苟如其言,營營邑邑,非勘簿則不敢言加下乎?寧有是也?曺善翊處加下,近五萬兩,皆從公錢中,先進排,而畢竟刷逋時,使金瀁權移,去秋作二萬二千五百兩,換當四萬兩,報其加下,而充其逋,其所肥己爲葉錢,一萬七千五百兩,十目十手,其嚴矣乎。葉當査簿,厭然揜之,乃以取剩,橫責於人,欲巧反拙,得無內疚?臣若逐條責備,不患無實,而有若呶呶辨明者然,恐非尊朝廷重事面之義也。臣之所自悼者,以臣匪才,謬膺明旨,二載衣繡,信心直行,受侮至此,辱命極矣。律以朝典,罪不可逭,冒悚陳章,仰瀆崇聽。伏望聖明,察臣之情,勘臣之罪,以爲後日繡行不職者之戒焉。臣無任云云。答曰,省疏具悉。前完伯事,已有處分,今不必更事呶呶矣。
上在景福宮。停常參·經筵。
金昇圭啓曰,右副承旨李愚冕,今日不爲仕進,卽爲牌招,何如?傳曰,允。
傳于金昇圭曰,原任直閣南奎熙馳詣顯隆園,奉審摘奸,仍留監祭,健陵·華寧殿,一體奉審以來。
金昇圭啓曰,撥路申飭,前後果何如,而卽見平安兵使元禹常淸北馬兵都試試取啓本,則去十月二十日封發者,今始來到,遲滯之久,至於三朔,事甚稽緩,極爲未安。該帥臣不可無警,從重推考,何如?傳曰,允。
又啓曰,明日傳香,禮房承旨,當爲齋宿,行右承旨趙定熙,所當牌招,而拘於廳規,不得請牌,何以爲之?敢稟。傳曰,牌招。
以右副承旨李愚冕牌不進罷職傳旨,傳于金昇圭曰,只推。
金昇圭,以加上尊號都監都提調意啓曰,本都監監造官趙秉輅·洪圭錫,俱有身病,呈狀乞遞矣。竝改差,其代,以前都事閔馨植,前監役申泰熙,差下察任,而時無職名,令該曹口傳付軍職,使之冠帶常仕,何如?傳曰,允。
又以弘文館言啓曰,新除授應敎李勝宇,副修撰朴彝陽,竝卽牌招察任,何如?傳曰,允。
又以弘文館言啓曰,新除授校理李承載,時在忠淸道淸州地,修撰鄭宜默,時在慶尙道尙州地,經筵入番事緊,請竝斯速乘馹上來事,下諭。答曰,竝許遞。
又以親軍前營言啓曰,本營軍司馬金春熙,身病甚重,勢難察任,改差,何如?傳曰,允。
上在景福宮。停常參·經筵。
藥房都提調金弘集,提調李秉文,副提調趙準永啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮·世子嬪宮氣度平順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
趙定熙啓曰,同副承旨李命宰,今日不爲仕進,卽爲牌招,何如?傳曰,允。
又啓曰,刑曹判書閔應植,除拜後過三日,不爲出肅,依定式推考警責,仍卽牌招察任,何如?傳曰,允。
傳于趙定熙曰,日寒如此,輕囚放釋。
傳于趙定熙曰,日寒如此,內外各營入直軍兵及各門守門軍薄衣與流丐,遣宣傳官,摘奸以來。
傳于趙定熙曰,左承旨·同副承旨,竝許遞,前望單子入之。
趙定熙啓曰,臣定熙,敬奉聖敎,馳往義禁府,取考囚徒案,則時囚罪人沈定澤,係是輕囚,故依傳敎放送。仍往典獄署,取閱囚徒案,則辭緣推覈間,嚴囚罪人一名,應坐罪人一名,係是重囚。因傳敎,査覈間嚴囚,罪人三名,公穀不納罪人一名,不可以輕囚論,故竝仍囚。其餘各司直囚罪人李景萬等六名,係是輕囚,故竝依傳敎放送之意,敢啓。傳曰,知道。
傳于趙定熙曰,各營將官以下頒賞,令各其營分給事,分付。
傳于趙定熙曰,親軍西營兵丁,與畿輔中營兵丁,使該將領率領還下送,另加敎鍊事,分付。
傳于趙定熙曰,親軍西營兵丁,與畿輔中營兵丁,還下送時回糧,令親軍營,從優頒〈給〉事,分付。
趙定熙啓曰,行都承旨趙準永藥院進,左承旨·同副承旨前望未下,左副承旨金昇圭式暇出去,右副承旨李愚冕式暇,院中只有臣一人,伴直無人。行都承旨,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,趙臣熙·朴齊晠落點。
趙定熙啓曰,新除授承旨朴齊晠,以前任仁川府使,方在解由未出中,何以爲之?敢稟。傳曰,勿拘。
傳于趙定熙曰,政官牌招開政。
摘奸宣傳官尹錫祺書啓,臣於當日辰時量,薄衣摘奸事,敬奉承政院所下傳敎,自建春門至光化門。闕內各處入直軍兵及各門守直騎兵軍等處,布諭聖念,細細看審是白乎則,入直軍兵,別無衣薄呼寒之慮是白乎矣,各門騎兵軍中,上下所着最薄者,這這抄出後,姓名竝以後錄于左是白齊。建春門,陽城騎兵李乭伊,楊州騎兵李七孫,砥平騎兵馬點得,砥平騎兵崔元錫,陽城騎兵朴致化,陽城騎兵崔今石,安城騎兵朴九石。光化東西挾門·井邑騎兵李水得,延豐騎兵南興石,鳳山騎兵金於仁◆,龍宮騎兵崔昌達,朔寧騎兵車乭伊,利川騎兵韓萬石,安城騎兵金五辰·金大哲,長湍騎兵黃行甫,高城騎兵金千丈,杆城騎兵崔石卜·申石九鳳山騎兵金去卜,陽城騎兵白点釗,忠州騎兵白大成·文元用,新溪騎兵玄吉突。迎秋門·新溪騎兵金成孫,安城騎兵姜乭伊,陽城騎共吳千孫,砥平騎兵李先汝,文化騎兵金致黃,利川騎兵高才學,楊州騎兵姜宗吉。神武門安東騎兵吳命根,朔寧騎兵崔仲吉,延豐騎兵金長卜,杆城騎兵張千一,陽城騎兵金大福。秋成門,長湍騎兵朴貴得,富平騎兵金天福,利川騎兵申判石·成天玉,陽城騎兵朴得三。春生門,長湍騎兵林云甫·鄭毛石,楊州騎兵金萬同,朔寧騎兵朴萬同,長湍騎兵張士心,已上四十六名。傳曰,知道。衣資,令兵曹題給事,分付。
兵曹口傳政事,副司勇閔馨植·申泰熙,以上竝單付。
趙定熙,以議政府言啓曰,以戢盜事,有向日嚴重之處分,而閭里殺越之變,道塗攘奪之黨,無日無之,莫敢誰何,京鄕聽聞,愈往驚惋,國家之設置捕廳·鎭營,將焉用之哉?前後特敎廟飭,顧何如,而徒事玩愒,無意詗戢,今日國綱,胡至此極?萬萬駭歎,寧欲無言。左右捕將,姑先重推,使之另設方略,刻期譏捉,每朔以捉賊實數報府,以考勤慢。至於外邑,山野隱僻,必有黨賊盤據之窟,而傍近幾邑,如果合力勦滅,則較諸專管地面,易爲周密團束,而各地方官,互相推誘,越視秦瘠,坐失機會,寧不慨歎?凡壤接境連之守令,毋論彼此,文移會同,竝力搜捕,不滅不已。以盜戢盜,自古有之,黨盜中,或有執其渠魁而告官首實者,則將功贖罪,特施重賞之意,措辭行會於八道·四都,何如?傳曰,允。此亦立法然後事也,法苟不立,雖三令五申,何益於事乎?嚴加操飭,期有實效。
又以加上尊號都監·都提調意,啓曰,本都監監造官閔泳柱·嚴柱興·金奎衡,俱有身病,呈狀乞遞矣。竝改差,其代,以前都事金炳洙,前監役沈相鶴,前監役尹弘善差下,察任,而時無職名,令該曹口傳付軍職,使之冠帶常仕,何如?傳曰,允。
又以司僕寺一二提調意啓曰,駝駱乳牛,自畿營分定各邑,而點退疫牛,不卽改納,本寺進排,未能充數,屢煩操飭,一向稽慢,揆以事體,寧容若是?該道臣,姑先推考,使之嚴飭各該邑,不日改牛,準數進排之地,何如?傳曰,允。
又以義禁府言啓曰,堤川前縣監李秀元,拿問處之事,傳旨啓下矣。李秀元,下去京畿楊州地云,依例發遣府羅將,拿來,何如?傳曰,待待命拿囚。
吏曹啓目,前監役宋尙圭名字,改以容圭,前監役崔光漢名字,改以萬淳,前五衛將白黼炯名字,改以南炯事爲等如,告狀,依例令藝文館給帖,何如?判付。啓,依允。
領議政沈舜澤箚曰,伏以臣,伏見內局草記,至有酪牛進排官拿處之命矣。蓋此進排,實由冏寺,而諗其故,則以畿邑之不卽改牛,臨時狼狽,廻旋不得,未暇充數。然臣旣在提擧之任,常時苟能董飭檢束,今日擧行,豈至於是?事係御供,萬萬皇恐,顧何敢徒誘事勢,自揜瘝溺,而國有常憲,臣亦難逭,冒陳短箚,干瀆威尊。伏乞亟命有司,勘臣當律,以爲不職者之戒焉。取進止。答曰,省箚具悉卿懇。此由於該邑之不卽改納,卿不必如是過引,卿其安心,另加董飭。仍傳于趙定熙曰,此批答,遣史官傳諭。
上在景福宮。停常參·經筵。
李愚冕啓曰,本院今秋冬等褒貶,當爲磨勘,而行都承旨趙準永,內務府進,不得如例磨勘之意,敢啓。傳曰,知道。
禮曹,今此大王大妃殿加上尊號習儀,初度今十二月二十二日,二度同月二十八日,三度同月二十九日,內庭習儀,來丙戌正月初四日。
傳于趙定熙曰,禮房承旨,馳詣宗廟·景慕宮,奉審摘奸以來。
傳于李愚冕曰,呈告知春秋·同義禁許遞,今日政差出。
兵曹口傳政事,副司勇金炳洙·沈相鶴·尹弘善,以上竝單付。
李愚冕,以吏曹言啓曰,掌樂院正沈相瓚,以其身病,呈狀乞遞,改差,何如?傳曰,允。
又以吏曹言啓曰,繕工監假監役官金舜載·李暻煥·金秉濟,俱以身病,呈狀乞遞,竝改差,何如?傳曰,允。
又以弘文館言啓曰,副校理林羲相差祭,上番闕直,事甚未安,校理一員未差,應敎李勝宇,副應敎金炳稷,校理朴奎燦,副校理沈遠彬,竝卽牌招,推移入直,何如?傳曰,允。
有政。吏批,判書金壽鉉牌招不進,參判鄭夏源陳疏,參議徐相祖進,右副承旨李愚冕進。以吏批言啓曰,判書金壽鉉牌招不進,參判鄭夏源陳疏,小臣獨政未安,何以爲之?敢稟。傳曰,只出緊任。以李在淳爲校理,李承九爲修撰,金昌秀爲知春秋,李裕承爲同義禁,李載崐爲掌樂正,李重顯爲禁府都事,李始昌·金重謙·申梜爲假監役,康洛基爲長鬐縣監。前假監役兪致和,副司果李連和·李秀和,已上今超通政。朝官年八十,依法典加資,校書正字單李性默。
兵批,判書金永壽病,參判尹致聖病,參議洪在正入直進,參知趙秉友病,右承旨趙臣熙進。同知單莊濟喆,護軍金炳翊,副護軍李命宰·金永鎭,副司直李承載,副司果鄭宜默·趙羲中·林煥奎·禹錫弘·李景會·鄭又澤,副司勇金聖長·金玉鉉·金萬衡,以上竝單付。
李愚冕,以議政府言啓曰,卽見黃海監司趙敬夏,前水使閔致卨狀啓,則豐川府雲山面巳頭浦漂到彼船一隻及致死人二名,詳細看審,則果是淸船,而旣沒船標,且無生者,居住姓名,憑問無階。屍體之假埋立標,空船之待年燒火,依已例施行事,請令廟堂稟處矣。中國人之船敗致渰,極涉慘憐,另飭厚埋,立標憑後,空船則着實留置事,分付,何如?傳曰,允。
又以議政府言啓曰,卽見慶尙監司南一祐狀啓,則向伏奉年分回啓關文,尤甚邑諸船公納三分一,限明秋停退,而其中巨濟一境,實無粒穀見收,勢將貿米於陸地,而萬無辦納之道。乙酉條各衙門稅大同米太,限明秋,特許停退,且還餉,雖已承代捧之處分,該邑則以錢代納,亦所難强,統營所管還耗作錢,一體限明秋停退事,請令廟堂稟旨,分付矣。該邑以海中孤島,今年穡事,無災不備,闔境遑汲之狀,觀於道啓,有不忍言,而設賑十餘邑中,最尤甚者也。正供攸重,不可遽議,而苟無曠絶之惠,民邑事,將不知何所止屆,乙酉條各樣稅大同米太,特許限明秋停退,統營所管還耗代錢,一體停退之意,分付該道道帥臣處,何如?傳曰,允。
又以內醫院都提調·提調意啓曰,年例各殿宮進上臘藥所入牛黃一百六部一錢一里七毫,麝香一百七十九部四里八毫,竝令戶曹·宣惠廳進排,而丙申定式,牛黃四十部一錢八分六里五毫,以本院春秋兩等元貢中,取用,何如?傳曰,允。
又以奎章閣言啓曰,明日,卽觀文閣望奉審日次,臣進詣擧行之意,敢啓。傳曰,知道。
又以弘文館言啓曰,上番闕直,事甚未安,應敎李勝宇,副應敎金炳稷,校理朴奎燦,副校理沈遠彬,有身病,林羲相差祭。新除授校理李在淳,卽爲牌招入直,修撰李承九,一體牌招察任,何如?傳曰,允。
又以加上尊號都監都提調意啓曰,本都監郞廳徐相晦,有身病,呈狀乞遞矣。改差,其代,以交涉衙門主事鄭萬朝差下,使之察任,何如?傳曰,允。
趙臣熙,以兵曹言啓曰,謹依薄衣摘奸宣傳官尹錫祺書啓判下,闕內各門薄衣騎兵李乭伊等四十六名處,木各一疋,去核各二斤,題給之意,敢啓。傳曰,知道。
又以親軍後營言啓曰,本營軍司馬閔丙肅,身病沈重,勢難察職,今姑改差,何如?傳曰,允。
又以親軍別營言啓曰,本營兵房鄭騏澤,身病甚重,勢難察任,今姑改差,何如?傳曰,允。
上在景福宮。停常參·經筵。
藥房提調李秉文,副提調趙準永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
趙準永啓曰,行左承旨趙定熙,今日不爲仕進,卽爲牌招,何如?傳曰,允。
傳于李愚冕曰,褒貶啓本捧納遲滯之當該承旨,施以罷職之典,都承旨從重推考。
傳于金昇圭曰,承旨有闕之代,前望單子入之。
承旨前望單子入之,洪殷謨·趙忠熙落點。
金昇圭啓曰,假注書李起鎰,有身病,勢難察任,今姑改差,何如?傳曰,允。
李起鎰改差代,以宋鍾協爲假注書。
傳于金昇圭曰,有實故玉堂許遞,前望單子入之。
玉堂前望單子入之,副校理鄭寅興落點。
趙定熙啓曰,新除授副校理鄭寅興,方在罷職中,何以爲之?敢稟。傳曰,敍用。
傳于金昇圭曰,奉審閣臣入侍。
趙定熙,以宗親府言啓曰,本府郞廳等,今秋冬等褒貶等第,當爲磨勘,而堂上俱有實病·實故,限內不得爲之之意,敢啓。傳曰,知道。
又以議政府言啓曰,今乙酉年秋冬等褒貶,當爲等第,而左右相未差,臣有身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員錄事等今年秋冬等褒貶,當爲等第,而領府事臣宋近洙,判府事臣申應朝,俱以在外。臣金弘集,臣金炳始,俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事金炳德在外,不得爲之之意,敢啓。傳曰,知道。
又以儀賓府言啓曰,府郞廳今秋冬等褒貶等第,當爲磨勘,而南寧尉臣尹宜善,有身病,限內不得爲之之意,敢啓。傳曰,知道。
又以忠勳府言啓曰,本府今乙酉年秋冬等褒貶,當爲磨勘,而有司堂上完陵君臣李景宇,有身病,鈴春君臣尹榮信,時在外任,無以備員,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參座之人,今乙酉年秋冬等褒貶,限內不得磨勘之意,敢啓。傳曰,知道。
又以內務府言啓曰,今乙酉年秋冬等褒貶,當爲等第,而臣有身病,限內不得磨勘之意,敢啓。傳曰,知道。
又以吏曹言啓曰,曹所屬司饔院官員等今秋冬等褒貶等第,當爲磨鍊,而因本院都提調有故,不得磨勘之意,敢啓。傳曰,知道。
金昇圭,以戶曹言啓曰,本曹郞廳及所屬各司官員,今乙酉秋冬等褒貶,依前例磨鍊以入,而軍資監·長興庫·濟用監·平巿署·五部,因都提調·提調·漢城府堂上有故,不得磨勘。至於去癸未秋冬等褒貶時,軍資監·長興庫·濟用監·平巿署·五部,因都提調·提調·漢城府堂上有故,不得磨勘。甲申春夏等秋冬等今春夏等本曹郞廳及所屬各司官員褒貶,俱以本曹堂上有身病,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以漢城府言啓曰,本府郞廳及五部官員今乙酉年秋冬等褒貶,當爲等第,而判尹臣李寅應,有身病,限內不得磨勘之意,敢啓。傳曰,知道。
又以宣惠廳都提調意啓曰,本廳郞廳等今乙酉秋冬等褒貶,當爲等第,而臣有身病,限內不得磨勘之意,敢啓。傳曰,知道。
趙定熙,以奎章閣言啓曰,本閣今乙酉年秋冬等褒貶,當爲磨勘,而提學二員·直閣·待敎,俱未差,不得擧行,外閣褒貶,亦不得爲之之意,敢啓。傳曰,知道。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以侍講院言啓曰,今秋冬等褒貶,當爲等第磨勘,而師沈舜澤,有身病,傅未差,貳師閔泳緯,有身病,限內不得爲之之意,敢啓。傳曰,知道。
又以弘文館領館事意啓曰,今秋冬等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以弘文館言啓曰,下番修撰臣李羲鳳,以宗廟臘享大祭祭官,今日肄儀時,晝仕出去之意,敢啓。傳曰,知道。
又以春秋館領事意啓曰,本館今秋冬等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
又以藝文館言啓曰,本館今秋冬等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
又以禮曹言啓曰,本曹今乙酉年秋冬等褒貶,當爲磨勘,而堂上有故,限內不得爲之之意,敢啓。傳曰,知道。
金昇圭,以兵曹言啓曰,本曹今乙酉年秋冬等褒貶啓本中,刀擦一處之意,敢啓。傳曰,知道。
又以兵曹言啓曰,今乙酉年秋冬等褒貶等第,磨鍊以入,而曹所屬司僕寺·典設司·訓鍊院官員等褒貶,因各其司提調及堂上有故,不得一體磨勘之意,敢啓。傳曰,知道。
又以親軍前營言啓曰,謹依下敎,本營將官以下頒賞之意,敢啓。傳曰,知道。
又以親軍右營言啓曰,本營軍司馬鄭寅昇,身病甚重,勢難察任,改差,何如?傳曰,允。
又以刑曹言啓曰,本曹郞廳等今秋冬等褒貶,當爲磨勘以入,而判書有實故,限內不得磨勘以入之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓,傳曰,知道。
又以工曹言啓曰,今秋冬等褒貶,當爲磨勘以入,而臣等有故,限內不得爲之之意,敢啓。傳曰,知道。
乙酉十二月十五日酉時,上御興福殿。奉審閣臣入侍時,左副承旨金昇圭,假注書李石榮,記注官尹基周,別兼春秋李茂魯,原任直閣南奎熙,以次進伏訖。上曰,史官分左右,仍命奉審閣臣進前。奎熙進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉。仍詣華寧殿,殿內奉審則安寧,還詣顯隆園,仍留監祭,將事安寧之意,敢達矣。上曰,陵上·園上·殿內,俱爲太平乎?奎熙曰,太平矣。上曰,碑閣·丁字閣亦無頉乎?奎熙曰,無頉矣。上曰,何時將事乎?奎熙曰,三更量將事矣。上曰,大雪以後,日又極寒,沿路似多氷程矣。奎熙曰,今番之雪,挽近罕睹,而沿路之氷,恰似琉璃矣。上曰,江氷近日則似堅合矣。奎熙曰,果是堅合,而無難乘氷矣。上曰,渡銅雀江乎?渡西氷庫江乎?奎熙曰,渡銅雀江矣。上曰,何處作路乎?奎熙曰,來往皆由果川矣。上曰,大雪餘日寒如是,然後雪不融消,大有利於秋麥矣。奎熙曰,雪果甚壯,來歲兩麥之豐稔可占矣。上命閣臣先退,仍命史官就座,又命退。承史,以次退出。
上在景福宮。停常參·經筵。
洪殷謨啓曰,卽伏見諸道今秋冬等褒貶啓本,則京畿監司朴齊寬,江華留守李載元,開城留守閔泳煥,黃海兵使閔敬鎬,全羅左水使李熙,右水使李容觀,平安監司南廷哲,慶尙左水使金寅浩,咸鏡北道按撫使趙秉稷,南道統禦使趙載寬,邊將無一人居中居下。平安兵使元禹常,無一人居下,殊無嚴明殿最之意,竝推考警責,何如?傳曰,允。
金昇圭啓曰,卽伏見諸道今秋冬等褒貶啓本,則黃海監司趙敬夏,咸鏡監司鄭基會,咸鏡北道按撫使趙秉稷,守令無一人居中居下。江原監司南廷順,平安監司南廷哲,無一人居下,殊無嚴明殿最之意,竝推考警責,何如?傳曰,允。
以香室社稷·宗廟·景慕宮臘享大祭受押單子,傳于金昇圭曰,親押。
傳于金昇圭曰,左承旨許遞,前望單子入之。
承旨前望單子入之,金弘圭落點。
傳于金昇圭曰,吏曹參判有闕之代,前望單子入之。
傳于金昇圭曰,兼輔德有闕之代,前望單子入之。
兼輔德前望單子入之,徐正淳落點。
兵曹口傳政事,親軍前營軍司馬單閔丙肅。
摘奸宣傳官金在鵬書啓,臣於本月十三日辰時量,以薄衣及流丐摘奸事,敬奉承政院所下傳敎,馳往別營·新營·南營·東營·西營·肅靖門·彰義門·敦義門·昭義門·崇禮門。入直軍兵及各門守直軍等,一一詳審是白乎則,所着衣服,雖有厚薄之不齊,俱無呼寒之患是白乎矣,彰義門卜直軍鄭淳祚·朴萬錫,敦義門卜直軍金貴福·李氏乭,昭義門卜直軍李吉男·全乭石,崇禮門卜直軍金元明·李達初八名,薄着呼寒之狀,實爲矜惻是白遣。仍往南門外流丐幕,面面看審是白乎則,流丐二十八名,畏寒啼飢,景狀矜惻,故一一勞問後,雖一名,無或逐出幕外之意,各別申飭於領首流丐處是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
摘奸宣傳官趙禹顯書啓,臣於本月十三日辰時量,以薄衣及流丐摘奸事,敬奉承政院所下傳敎,馳往龍虎營新營·右營新營·生民洞新營·典圜局·上火藥庫·下火藥庫·下都監·下南倉·光熙門·五門水口·興仁之門·惠化門。入直軍兵及各門守直軍等,一一詳審是白乎則,所着衣服,雖有厚薄之不齊,俱無呼寒是白乎矣,光熙門卜直軍金春石·李福伊,興仁之門卜直軍崔士益·姜守命,惠化門卜直軍金泰平·金初玄等六名,薄着呼寒之狀,實爲矜惻是白遣。仍往東部舟橋流丐幕,面面詳審是白乎則,流丐三十二名,呼寒啼飢,景狀矜惻,故一一勞問後,雖一名,無或逐出幕外之意,各別申飭於領首流丐處是白遣。次往中部廣通橋上下幕是白乎則,上幕流丐五十八名,下幕流丐四十七名,飢寒之狀,比諸舟橋流丐幕,別無差殊,故亦爲一體申飭是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
金昇圭,以加上尊號都監都提調意啓曰,本都監都廳鄭寅興,以湖西繡啓之做錯,至蒙罷職,而今旣敍用,都廳還差下,使之察任,何如?傳曰,允。
又以侍講院言啓曰,新除授兼輔德徐正淳,卽爲牌招察任,何如?傳曰,允。
又以弘文館言啓曰,上番闕直,事甚未安,應敎李勝宇,副應敎金炳稷,校理朴奎燦·李在淳,副校理林羲相,新除授副校理鄭寅興,竝卽牌招,推移入直,何如?傳曰,允。
又以弘文館言啓曰,上番闕直,事甚未安,應敎李勝宇,副應敎金炳稷,校理朴奎燦·李在淳,副校理鄭寅興·林羲相,有身病。修撰李承九,副修撰洪晉游·朴彝陽,竝卽牌招,推移姑陞入直,何如?傳曰,允。
京畿監司朴齊寬疏曰,伏以臣,猥以匪才,謬膺藩寄,威不能董率,令不得期會,居常兢懼,譴何是俟,至於今番乳牛事而僨誤極矣。縱緣冏寺之點退,以致該邑之愆納,莫重進御,竟至闕供,臣不勝滿心惶懍,莫省措躬也。問備薄勘,不足以貰臣之辜,玆敢忙陳短章,恭俟威罰,伏乞聖明,亟施臣當勘之律,俾人臣知御供之重,爲溺職之戒焉,臣無任云云。答曰,省疏具悉。旣已問備,何必如是爲引?益勉旬宣之責。
吏曹參判鄭夏源疏曰,伏以臣,材薄任鉅,萬不堪承之由,已悉前疏,而誠淺辭拙,未蒙曲諒,辭榮之懇,反歸徼恩。臣於是,撫躬怵義,感激槃礴,而第其必辭之義,愈久愈深,顧以百無肖似,偏蒙我殿下造化生成之仁,陶甄之,拂拭之,世所稱膴仕要滙,忝竊殆遍。時有兼管之不足,久據之至此,殫誠效力,心固自矢,循名責實,才乏可能,則拚冒低回,一任虛瘝,不惟分所不敢,抑亦熙朝官人之政,不宜若是其苟且也。或謂聖恩至重,不遑恤私,臣雖至愚,敢昧玆義,但才彦麻列,不使糠粃在前,則滔滔之俗,少知爵祿之不可以僥倖得也。辭受出處,縱云一身之事,世道之汚隆,尙或繇此眂焉,臣所以銜戴洪造,爲塵刹不報之報,庶幾在此而不在彼也。若其選部之重,宮官之侈,臣不敢張皇費辭,而不避瀆撓,申控尊嚴,伏乞聖慈,俯垂軫察,將臣吏曹參判與兼輔德之銜,劃賜刊改,俾名器無骩,賤分獲安焉。答曰,省疏具悉。所請依施。
上在景福宮。停常參·經筵。
香室,今十二月十九日行社稷·宗廟·景慕宮臘享大祭親押單子還入,代押改書下。
禮曹,來十二月十九日行社稷臘享大祭,香祝親傳,取稟。還入奉敎,攝儀改書下。
禮曹,來十二月十九日行景慕宮臘享大祭,香祝親傳,取稟。還入奉敎,攝儀改書下。
傳于洪殷謨曰,向以朝士在外事,前後嚴飭,不啻申複,而一往悠泛,視若弁髦,偃處鄕第,惟事占便。朝令之解體,寧欲無言,國綱之掃地,不覺寒心,如此無憚之習,雖不以臣分自居,而其在懲勵之道,不容仍置。右副承旨趙忠熙,同副承旨朴齊晠,施以竄配之典,日後如有在外者,直捧竄配傳旨。
傳于洪殷謨曰,承旨有闕之代,前望單子入之。
承旨前望單子入之,李容直·鄭元和落點。
傳于洪殷謨曰,政官牌招開政。
吏曹參判前望單子入之,李容元落點。
洪殷謨啓曰,新除授吏曹參判李容元,一體牌招,何如?傳曰,允。
傳于洪殷謨曰,呈告弘文提學,在外敦寧都正許遞,今日政差出。
傳于洪殷謨曰,文川郡守之代,未準朔守令中擬入。
傳于洪殷謨曰,同訓鍊竝許遞,今日政差出。
傳于洪殷謨曰,公事不審之中官朴漢應罷職。
洪殷謨啓曰,明日傳香,禮房承旨,當爲齋宿,行左承旨金弘圭,所當牌招,而拘於廳規,不得請牌,何以爲之?敢稟。傳曰,牌招。
傳于洪殷謨曰,發遣吏郞,諸執事淸齋與否,摘奸以來。
洪殷謨,以吏曹言啓曰,長鬐縣監康洛基,以其親病,呈狀乞遞,改差,何如?傳曰,允。
又以吏曹言啓曰,繕工監假監役官李始昌·申梜·金重謙,俱以身病,呈狀乞遞,竝改差,何如?傳曰,允。
又以兵曹言啓曰,宣傳官李用漢,內禁衛將金東韻,兼司僕將金在殷,五衛將李滋永·金鎭民·朴秀麟·鄭淳初·尹佑成·金在涵。昌德宮衛將金洛玟·張永浩,訓鍊院主簿朴漢俊,文臣兼宣傳官張錫裕·洪淳肯,俱以病難供職。守門將尹暎,過限未入仕,新除授黃海監營中軍金錫疇,慶尙監營中軍金鍾九,母年俱爲八十五歲,法不當遠離赴任,呈狀乞遞,竝改差,何如?傳曰,允。
洪殷謨啓曰,臣吏·兵批兼進之意,敢啓。傳曰,知道。
有政。吏批,判書金壽鉉進,參判李容元進,參議徐相祖牌招不進,左副承旨洪殷謨進。以吏批言啓曰,弘文提學,今當差出,而擬望之人乏少,外任竝擬,何如?傳曰,允。
又以吏批言啓曰,會寧都護府使,今當差出,而當品中可擬之人乏少,曾經堂上·兵使,竝擬,何如?傳曰,允。
又以吏批言啓曰,東學敎授閔丙肅,以其身病,呈狀乞遞,改差,何如?傳曰,允。以盧泰璟爲敦寧都正,李鎬俊爲弘文提學,徐丙善爲掌樂正,宋憲文爲禁府都事,閔致庸·柳東鉉·金奎杰爲假監役,李泰鉉爲會寧府使,南廷煥爲文川郡守,洪晉游爲東學敎授。
兵批,判書金永壽進,參判尹致聖入直,參議洪在正病,參知趙秉友病,左副承旨洪殷謨進。以李奎顔爲知事,李元會·白南益·金東壽·孫亮肅爲同訓鍊,韓圭卨爲兼訓鍊都正,具然河爲宣傳官,李普憲·尹佑儉爲內禁將,洪必裕爲兼司僕將,李恒宰·玄明運·鄭在宅·趙基元·具徹禧·李承根爲五衛將,方景爀·金基順爲昌德將,李漢龍爲訓鍊主簿,尹容植·李南珪爲文兼,尹弼永爲守門將,李羲燁爲黃海中軍,崔泰鉉爲慶尙中軍,金萬集爲吾叉浦僉使。知事加設單秦尙彧,同知單尹佑儉,僉知三單,洪必裕·李恒宰·玄明運,同知加設單鄭經澤,大護軍金鍾九,副護軍金貞默·李用漢·李連和·李秀和·金錫疇,副司直沈遠彬,副司果孟欽哲,以上竝單付。
吏批,再政。以金演夏爲兵曹正郞,李起周爲監察,申錫元爲蔚珍縣監。會寧府使李泰鉉,今加嘉善加資事承傳,前監役金永燦·朴鼎輔·李容一·兪英煥,已上今加通政。朝官年八十,依法典加資,以張鶴煥爲長鬐縣監。
兵批,再政。以徐廷圭爲宣傳官,韓鎭衡爲右捕從,朴時銓爲統禦虞候。同知單吳夏爕,僉知三單,鄭在宅·具徹禧·趙基元。三政。以李尙珪爲訓鍊僉正,同知單李承根。四政。以申佐熙爲宣傳官,同知單方景爀。五政。以李奭熙爲訓鍊僉正,同知單全基順。六政。以李秉禹爲別營哨官。七政。以李建大爲訓鍊僉正。八政。以崔景錫爲訓鍊判官。九政。以李敎庠爲守門將。
以吏曹參議徐相祖牌不進罷職傳旨。傳于洪殷謨曰,只推。
洪殷謨,以議政府言啓曰,卽見江華留守李載元狀啓,則本府儒生,今年公都會及武士等今秋都試,竝當設行,而歲除迫近,催科方張,許多擧子之齎糧來往,易致窘急。都試以明春合設,公都會待明秋設行事,請令廟堂稟旨分付矣。歲色垂暮,事勢有礙,依狀請許施,何如?傳曰,允。
又以弘文館言啓曰,上番闕直,事甚未安,應敎李勝宇,副應敎金炳稷,校理朴奎燦·李在淳,副校理鄭寅興·林羲相,竝卽牌招,推移入直,何如?傳曰,允。
又以親軍左營言啓曰,本營軍司馬鄭寅興,以湖西繡啓之做錯,至蒙罷職,而今旣敍用,軍司馬使之仍任,何如?傳曰,允。
又以武臣堂上祿試射放試所試官意啓曰,武臣堂上祿試射放,日勢已暮,未畢試,明日繼試之意,敢啓。傳曰,知道。
又以親軍別營言啓曰,謹依宣傳官書啓判下,本營字內興仁之門卜直軍崔士益·姜守命,惠化門卜直軍金泰平·金初玄,光熙門卜直軍金春石·李福,崇禮門卜直軍金元明·李達初,昭義門卜直軍李吉男·金乭石,敦義門卜直軍金貴福·李氏乭,彰義門卜直軍鄭淳祚·朴萬錫等處,各木綿一疋,去核二斤題給之意,敢啓。傳曰,知道。
又以親軍別營言啓曰,本營兵房具然泓,身病甚重,勢難察任,今姑改差,何如?傳曰,允。
又以親軍別營言啓曰,本營騎士將李命遠,身病猝重,勢難察任,改差,何如?傳曰,允。
行都承旨趙準永疏曰,伏以臣,卽伏見褒貶啓本,捧納遲滯之當該承旨罷職,都承旨重推之傳敎,臣於是,實不勝悚蹙之至。殿最入啓,自有定限,而臣忝在長席,兼掌該房,不能先期而操飭,致此擧行之稽緩,滿心惶懍,靡所容措。不職之罪,臣實有之,勘臣之罪,宜倍下僚,而何敢以身進藥院,諉諸代房,罰止薄警,謂之倖逭,恬不知愧,自同無故乎?此誠非分義之所出也,庸敢短章控實,仰瀆崇嚴。伏乞聖明,亟施未盡勘之律,以戒溺職者之罪焉,臣無任云云。答曰,省疏具悉。旣問備,何必如是爲引?卿其勿辭行公。
副校理鄭寅興疏曰,伏以臣,年淺才疎,又未經事,猥膺忠淸左道暗行御史之命,無一報答,有百辜負,反命以來,自省兢惕,惟威罰是俟。及伏見銓曹覆啓下者,始知臣書啓中做錯非細,論其妄錯,合被大何,罰止譴罷,猶屬薄勘,縮伏訟愆,若無所容。千萬不自意,忽伏蒙玉署特點,繼而有蕩敍之命,恩造曲費,感惶交切,益不知措躬之所也。臣若於按廉列邑之地,苟能考名察績,務盡綜詳,則豈至於徒信傳聞,指無爲有,登諸奏御之文字哉?不審之罪,旣由自作,薄施之罰,難以蔽辜,顧何敢晏然出膺,不思所以自劾乎?玆敢冒陳短章,仰瀆崇嚴。伏乞聖慈,俯垂鑑諒,亟命有司,更勘臣當被之律,以昭法紀焉。臣於請勘之章,宜不敢贅他,而區區微誠,夙宵耿耿,謹以講學一事,仰陳蕘說。臣於曩歲,昵侍經幄,亦忝宮僚,伏覩我聖上頻御講筵,克恢好問之德,懋盡身敎之方,亦惟我東宮邸下,觀法而效則,睿學高明,溫文夙就,周旋以退,懽忭之忱,倍於餘人。旣又潛行湖西,竊聽深山絶峽愚夫愚婦,莫不以聖學時敏,睿工日新,擧欣欣相告,延頸加額,思見德化之盛,推此一隅,擧國可知。臣竊自心語曰,感應之效,速於置郵,八方民心,從此固結,太平萬世,自今爲基矣。伏願殿下,雖在一日萬幾之暇,無泛三講六對之例,召接臣隣,討論問難,則廣聰明而集衆善,裕後昆而新邦命,億萬年無疆之休,亶不外於是矣。惟殿下念哉懋哉,臣無任云云。省疏具悉。遂事何必爲引?爾其勿辭察職,尾附事,當留念矣。
上在景福宮。停常參·經筵。
鄭元和啓曰,新除授行右承旨李容直在外,依傳敎,竄配傳旨捧入之意,敢啓。傳曰,知道。
傳于鄭元和曰,傳香承旨,馳詣社稷·宗廟·永禧殿·景慕宮,奉審摘奸以來。
傳于鄭元和曰,承旨有闕之代,前望單子入之。
承旨前望單子入之,金洛鎭落點。
傳于鄭元和曰,加上尊號初度習儀,兼行於再度習儀。
傳于鄭元和曰,工·刑換房。
兵曹口傳政事,親軍右營軍司馬單金宗圭。
兵曹口傳政事,親軍後營軍司馬單鄭履源。
兵曹,親軍別營兵房,以徐珩淳爲親軍別營兵房。
鄭元和,以弘文館言啓曰,下番闕直,事甚未安,修撰李羲鳳差祭,李承九,副修撰洪晉游,朴彝陽,竝卽牌招,推移入直,何如?傳曰,允。
又以兵曹言啓曰,禁軍別將韓圭卨,以其身病,無望供職,呈狀乞遞矣,改差,何如?傳曰,允。
兵曹,以鄭騏澤爲禁軍別將。
鄭元和,以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
又以親軍別營言啓曰,本營兵房,今當差出,而擬望之人乏少,外任竝擬何如?傳曰,允。
又以義禁府言啓曰,京畿監司朴齊寬狀啓內,南陽府使閔相能,仁川府使嚴世永,竹山府使趙存斗,利川府使李章赫,交河郡守鄭寅壽,爲先罷黜,其罪狀,令攸司稟處事,啓下矣。閔相能·嚴世永·趙存斗等,時在任所,依例發遣府書吏,閔相能·趙存斗等,差兼官後拿來,嚴世永,交代後拿來。李章赫·鄭寅壽等,亦在任所云,依例發遣府書吏·羅將,竝拿來,何如?傳曰,竝待待命拿囚。
上在景福宮。停常參·經筵。
金弘圭啓曰,右副承旨金洛鎭,今日不爲仕進,卽爲牌招,何如?傳曰,允。
又啓曰,新除授右副承旨金洛鎭在外,依傳敎,竄配傳旨捧入之意,敢啓。傳曰,知道。
傳于鄭元和曰,承旨有闕之代,前望單子入之。
傳于鄭元和曰,政官牌招開政。
傳于鄭元和曰,吏·兵批歲抄點下者,依例捧傳旨。
鄭元和啓曰,吏曹判書金壽鉉,參判李容元,參議徐相祖牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝,一體牌招。
承旨前望單子入之,徐夔淳落點。
兵曹口傳政事,禁軍別將單鄭騏澤,親軍別營兵房單徐珩淳,騎士將單柳之星。
鄭元和,以議政府言啓曰,卽見慶尙監司南一祐狀啓,則絶影島新設之後,革罷多大鎭矣。該島之於釜山,不如多大之連陸便近,不無虛疎之歎,且舊鎭軍民,各懷渙散,咸願仍舊,而城池廨舍,本自完固,器械·士卒,極其精銳,足爲緩急有恃,該鎭復設便否,請令廟堂稟處矣。多大之革罷,因其絶影島之新設而然,而多大復鎭之論,以報以啓,非止一再,則形便之緊要,邊情之關重,推可知矣。多大鎭復設,不必遲延,影島僉使之銜,減下,該鎭將,以多大僉使,令該曹口傳下批,附合兩鎭,以爲節制,而影島亦不宜曠置,令水虞候移駐事,竝爲分付,何如?傳曰,允。
又以加上尊號都監都提調意啓曰,今此加上尊號時,玉冊·玉寶詣闕班次圖一件,謹此封進,而一件,世子宮亦爲封進之意,敢啓。傳曰,知道。
又以加上尊號都監都提調意啓曰,玉冊文·玉寶文,書出各眞諺書一件,謹此封進,而眞書一件,世子宮亦爲封進之意,敢啓。傳曰,知道。
又以加上尊號都監都提調意啓曰,本都監監造官金炳洙·沈相鶴·尹弘善,俱有身病,呈狀乞遞矣。竝改差,其代,以前都事宋秉弼,前監役李純宰,前都事鄭海年,差下察任,而時無職名,令該曹口傳付軍職,使之冠帶常仕,何如?傳曰,允。
上在景福宮。停常參·經筵。
藥房提調李秉文,副提調趙準永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
傳于鄭元和曰,嶺南告歉,連見道啓,宵旰憧念,錦玉靡安,況當窮沍之時,流離之繈屬道路,凍餒之顚連溝壑,遑遑無告之狀,如在眼中。凡係救恤之方,決不可疎忽,亦不可少緩,自廟堂已有所區別,而特下內帑錢二萬兩,以助賑資,另飭道臣·守宰,悉心賙急,均分無遺,俾顑頷之民,獲以全活事,令廟堂星火行會。
傳于鄭元和曰,藥院提調許遞,前望單子入之。
內醫提調前望單子入之,閔泳商落點。
傳于鄭元和曰,貶下守令,依例差出。
傳于鄭元和曰,金吾堂上竝許遞,前望單子入之。
金吾堂上前望單子入之,判義禁李秉文,知義禁趙康夏,同義禁朴周陽落點,韓圭卨添書落點。
傳于鄭元和曰,在外臺諫許遞,前望單子入之。
臺諫前望單子入之,執義李,正言姜濬永落點,掌令李建永添書落點。
傳于鄭元和曰,高城郡守之代,蔚珍縣令申錫元擬入。
傳于鄭元和曰,厚昌郡守之代,楊州牧使朴熙房除授。
吏曹,厚昌郡守單朴熙房除授事,承傳。
鄭元和啓曰,行都承旨趙準永,藥院進,行左承旨金弘圭,右承旨洪殷謨,左副承旨徐夔淳,不爲仕進,右副承旨金昇圭,式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
傳于鄭元和曰,右承旨許遞,前望單子入之。
承旨前望單子入之,李冕榮落點。
鄭元和,以吏曹言啓曰,繕工監假監役官閔致庸·柳東鉉·金奎杰,俱以身病,呈狀乞遞,竝改差,何如?傳曰,允。
又以吏曹言啓曰,慶山縣令丁理爕呈狀內,矣身受由上京,矣身病猝重,萬無還官之望云。其身病旣如是,則有難强令還任,罷黜,何如?傳曰,允。
又以吏曹言啓曰,司僕寺正鄭履源,以其身病,呈狀乞遞,改差,何如?傳曰,允。
有政。吏批,判書金壽鉉牌招不進,參判李容元進,參議徐相祖牌招不進,同副承旨鄭元和進。吏批啓曰,判書金壽鉉,參議徐相祖,竝牌招不進,小臣獨政未安,何以爲之?敢稟。傳曰,仍爲之。
鄭元和,以吏批言啓曰,會寧都護府使李泰鉉戶奴呈狀內,矣上典親病沈重,萬無赴任之望云,改差,何如?傳曰,允。許用履歷。
又以吏批言啓曰,會寧都護府使,今當差出,而當品中可擬之人乏少,曾經堂上兵使,竝擬,何如?傳曰,允。
又以吏批言啓曰,長鬐縣監張鶴煥呈狀內,矣身親病沈重,萬無赴任之望云,改差,何如?傳曰,允。以金文鉉爲刑曹參判,趙文夏爲戶曹參議,趙東協爲刑曹參議,李炳敎爲同經筵,金永穆爲同春秋,鄭夏源爲同成均,閔丙肅爲司僕正,白樂贊爲會寧府使,金奎植爲慶山縣令,申錫元爲高城郡守,李在淵爲長鬐縣監,張冕鎬爲高山察訪,崔錫斗爲龍仁縣令。
兵批,判書金永壽病,參判尹致聖病,參議洪在正入直進,參知趙秉友病,左副承旨徐夔淳進。同知單具徹禧,僉知加設單崔丙斗,訓鍊主簿加設單李東弼,部將加設單尹弘植,大護軍崔亨漸,護軍朴周陽·具然泓·李泰鉉,副護軍嚴豊鉉·金基東,副司直李重德·李奎鵬,副司果趙錫萬·韓必敎·林鍾祐·宋鍾應,以上竝單付。
吏批,再政。以尹泰敬爲禁府都事,鄭泰鎔·朴羲吉·全璟爲假監役,李禮元爲蔚珍縣令。三政。以林鎭九爲假監役,別軍職崔丙斗,今加通政,會寧府使白樂贊,今加嘉善加資事承傳。前五衛將崔亨漸,今加資憲,副司果嚴豊鉉,假監役鄭泰鎔,前假監役金基東·趙衡魯,今超通政,已上朝官年八十,依法典加資。
以吏曹參議徐相祖牌不進罷職傳旨。傳于鄭元和曰,只推。
鄭元和,以加上尊號都監都提調意啓曰,本都監監造官閔馨植·申泰熙,俱有身病,呈狀乞遞矣。竝改差,其代,以前監役李同和·李秉魯,差下察任,而時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司勇單李同和·李秉魯。
鄭元和,以弘文館言啓曰,下番闕直,事甚未安,修撰李承九,副修撰洪晉游·朴彝陽,有身病,修撰李羲鳳,卽爲牌招入直,何如?傳曰,允。
又以弘文館言啓曰,下番闕直,事甚未安,修撰李羲鳳,有身病,李承九,副修撰洪晉游·朴彝陽,竝卽牌招,推移入直,何如?傳曰,允。
又以親軍左營言啓曰,本營付屬選武軍官所任三人料米,每朔各一石,書記一人十二斗,軍士二名,各九斗式,當爲磨鍊,而依前扈衛軍官付料例,今朔爲始,自軍資監受料,以爲擧行之地,何如?傳曰,允。
又以兵曹言啓曰,慶尙監司南一祐狀啓內,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人,別取才入格矢數,落仕年條,居住薦名,各其名下,懸註以入。而因平安兵使元禹常狀啓,鐵箭武士安州折衝李國賢,司果嚴亨淳,今日當爲更試,而擧子姑未上來,不得試取之意,敢啓。傳曰,知道。
又以兵曹言啓曰,嶺南別試武士,更爲試取事,草記允下後,以其本道入格技藝試取,則慶州閑良金泳國,柳葉箭入格,大丘閑良金奉允,片箭入格。在前抄上武士試取時,武技之中式者,閑良直赴殿試,依判下擧行矣。今此柳葉箭入格金泳國,片箭入格金奉允,竝別單書入之意,敢啓。傳曰,知道。
又以親軍別營言啓曰,本營兵房徐珩淳,前任會寧府使,騎士將柳之星,前任南兵虞候,俱在任所矣。領軍之職,久曠可悶,竝改差,何如?傳曰,允。
又以義禁府言啓曰,承政院右副承旨趙忠熙,同副承旨朴齊晠等,施以竄配之典事,承傳,啓下矣。趙忠熙平安道安州牧,朴齊晠肅川府,以承傳內辭意,具罪目,竝竄配,而趙忠熙方在忠淸道藍浦地,朴齊晠方在江原道寧越地云。依例發遣府書吏,自所在處執捉,仍令押送于各其配所,何如?傳曰,允。
又以義禁府言啓曰,承政院右承旨李容直,施以竄配之典事,承傳,啓下矣。李容直咸鏡道洪原縣,以承傳內辭意,具罪目竄配,而李容直方在忠淸道黃磵地云。依例發遣府書吏,自所在處執捉,仍令押送配所,何如?傳曰,允。
又以義禁府言啓曰,承政院右副承旨金洛鎭,施以竄配之典事,承傳,啓下矣。金洛鎭平安道龍岡縣,以承傳內辭意,具罪目竄配,而金洛鎭方在忠淸道忠州地云,依例發遣府書吏,自所在處執捉,仍令押送配所,何如?傳曰,允。
江華留守李載元疏曰,伏以臣,以病則日增耗鑠,以職則一任瘝墜,憂悶痛楚之聲,自然呼天地父母,乃有日昨刳瀝之章,顒俟聖慈曲遂之恩。及伏奉靳許之批,悚惕迫隘,罔知爲計,竊伏以謂,知人則哲,殿下其難之,猶於臣,或有所未悉究蘊歟?臣之萬不堪淟涊之狀,前旣略陳,而溫批若曰,此時此任,何可遽解?此豈非以今時則諸葛武侯所稱危急存亡之秋也,以是任則君陳所命愼乃司率厥常之責也。必擇人而需時,圖責成以專任也云爾哉?然則臣於是時,盤泊是任,其可謂應是時而稱是任乎?臣之始膺命也,亦非不權度審裁挈熟而報效萬一,彝性粗具,趨走爲恭,分義所安,故不顧利鈍,直擔逕行,蓋徒知盡命而死,而不敢自有臣身也。竟乃材具沒可,精力不逮,七八朔之間,施措輒錯,機務轉誤,笑罵滋至,無說自宥,病隨而劇,莫能强策,臣之丐解,亦云晩矣。未審殿下,何所難愼,而愈欲勉留,試不可而不已哉?恩數縱勤,愧恧益切,伏枕綴宇,申犯瀆撓。伏乞亟恢淵諒,早賜卸免,無俾區區之志,不獲自伸,實爲終始生成之澤焉,臣無任云云。答曰,省疏具悉。已有前批,何可如是支煩乎?卿其勿辭,益勉保釐之責。
上在景福宮。停常參·經筵。
傳于鄭元和曰,今日,大院君晬辰,令都承旨問候以來。
鄭元和啓曰,時·原任大臣,有時急稟達事,率金吾堂上·左右捕將,來詣閣外請對矣。傳曰,入侍。
傳于鄭元和曰,藥院都提調許副。
傳于鄭元和曰,藥院都提調有闕之代,前望單子入之。
內醫都提調前望單子入之,判府事金炳始落點。
鄭元和啓曰,假注書李石榮,有身病,勢難察任,今姑改差,何如?傳曰,允。
李石榮改差代,以金錫龍爲假注書。
鄭元和,以左右捕盜廳言啓曰,因鞫廳標紙,臣廳在囚罪人尹景純·李應浩·全興龍·尹啓完·金昌基·閔昌洙·崔聖郁·李上祿·申興模等九名,移送義禁府之意,敢啓。傳曰,知道。
義禁府問事郞廳六單,呂圭亨·朴彝陽·洪晉游·宋台憲·吳炳文·李勝宇。
鄭元和,以義禁府言啓曰,今此庭鞫時,罪人往來之際,例有軍兵圍排之事,令別營擧行,何如?傳曰,允。
又以義禁府言啓曰,今此庭鞫時,假都事十員,令該曹口傳差出,以爲擧行,何如?傳曰,允。
又以義禁府言啓曰,今此庭鞫時,本府都事,不可不備員,而都事李喬憲·沈相璜·朴周憲,俱有身病。新除授都事尹泰敬不仕,無以推移,有身病都事,令該曹口傳相換,不仕都事之代,亦令該曹口傳差出,以爲擧行,何如?傳曰,允。
吏曹口傳政事,禁府都事朴周憲,繕工監役金堯莢相換。禁府都事沈相璜,繕工監役成一鎬相換。禁府都事李喬憲,典設別提金鳳祜相換事,承傳。
鄭元和啓曰,事變假注書方夏鎭,有身病,勢難察任,今姑改差,何如?傳曰,允。
方夏鎭改差代,以閔哲勳爲事變假注書。
徐夔淳啓曰,臣夔淳庭鞫進去,下直之意,敢啓。傳曰,知道。
吏曹口傳政事,以徐相郁爲禁府都事。
鄭元和啓曰,卽伏見忠淸水使具然昌今秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
鄭元和,以戶曹言啓曰,時御所內各司,依定式,發遣本曹正郞臣金持元,與兵曹參議臣洪在正,佐郞臣嚴錫瓘,東所衛將臣裴宗漢,西所衛將臣尹誠模,南所衛將臣金錫圭,北所衛將臣張泳汲,眼同看審,則姑無雨漏處之意,敢啓。傳曰,知道。
又以加上尊號都監都提調意啓曰,本都監事役,極爲浩大,前奉事李瑗,別看役加差下,使之看役,何如?傳曰,允。
又以弘文館言啓曰,下番闕直,事甚未安,副修撰洪晉游·朴彝陽鞫廳進,修撰李羲鳳·李承九,竝卽牌招,推移入直,何如?傳曰,允。
又以親軍別營言啓曰,本營騎士將,今當差出,而擬望之人乏少,外任竝擬,何如?傳曰,允。
吏曹啓目粘連,觀此慶尙監司南一祐狀啓,則以爲,巨濟前府使李敏集,殫誠奉職,撫摩牽補,公納之寬暇,歉歲之設賑,環海邑民之依賴仰哺者,不可以千數,而一聞邸報,缺望惜去,成群願借。參互民情,揆以邑勢,歉年賑政,有難付之生手,更加仍任,以慰黎情,恐合事宜,令該曹稟處亦爲白有臥乎所,旣已差代,新除授府使高啓正,已爲赴任,狀請內辭緣,寘之,何如?判付。啓,依允。
判府事金弘集箚曰,伏以臣,卽伏見庭鞫有命,以臣爲委官者,按治義急,敢不蹶趨膺,而竊念鞫事之專委政府,事體也,典式也。其或以原任替行者,出自一時權宜,非有甚不得之故,則不可以爲例也,審矣。臣於秋間,猥叨是任,辭未獲免,追惟惶愧,餘汗在背,今何可再誤,以壞公格乎?用是冒進無路,短箚忙籲,欲望聖明,亟賜變通,俾存鞫體焉。答曰,省箚具悉卿懇。鞫事緊急,且原任之委官,已多其例,卿其諒之。仍傳于鄭元和曰,此批答,遣史官傳諭。
上護軍李鎬俊疏曰,伏以宸孝盡愛日之誠,聖慈膺格天之感,寶齡將躋於八耋,縟儀擬行於元正,此誠我東方無前之慶,列聖朝罕有之擧也。懽聲協氣,洋溢區宇,際玆億兆祈祝,萬一揄揚,必須煥黼黻飾笙鏞之大手筆,然後乃可以摹天繪日。金鏤玉,布濩聲明,光垂史冊,文敎之隆盛,此何等時也,詞苑之淸峻,又何如任也?臣於病伏垂盡之中,忽伏奉除旨下者,以臣爲弘文館提學,乃是臣平生自劃之艮限,亦同朝不許之定秤也,奉誥之地,直欲鑽入而不可得也。噫,臣在家而忝孫,在朝而棄物,銀根臘㯿之譏,任他唾罵,以不識字更快活,爲點額之符,而晩從蔭塗,濫竊科名。餘數十年于玆,歷揚華膴,輥到崇顯,無往非不衷之服,寵輒若驚,災必自速,蚤夜危懼,淵谷在前。將不知何術可以作消弭之方,矢心一念,雖閑漫職任,劃卽退步,粗勉餘生思補之計,已決矣。今於是任,鋪張崇飾,稍存古人禮讓之風,上而欺天下而盜名,尤非臣分所敢萌心也。且況臣冒據賓銜,揆以典式,濫越之極,不啻若魚目之混珠,狗尾之續貂,而誠淺辭拙,未卽丐免,閱歲蹲仍,倖逭駁正,不知世間廉恥,爲何物事者然,此已臣難貰之罪也。書筵挾冊,導迪睿學,尙矣無望,時節起居之末,病未克趨走,虛縻瘝曠,看作尋常,抑又臣罔赦之罪也。適値廣慶之會,猥蒙晉秩之特典,而蹶叩謝,亦未能效忱,息偃床玆,撫躬踧踖而止,臣之罪於斯極矣。嗚呼,臣亦我殿下化育中物,負此三罪,圖贖無階,樗質已虧,楡景且迫,區區所冀幸于我殿下者,若稚子之於慈父,憫恤之煦濡之,節飢飽抑侈靡,使借其福分,不至於放倒者是已。未敢知銓剡,奚取於臣,非常謬恩,遽及于臣也?臣情到此,窮不擇音,顧安得不仰首一號於天地父母之下,庸效人子疾痛之呼也哉?玆敢不揆猥越,忙陳肝膈,仰干崇嚴。伏乞聖明,曲察由中之懇,特垂體下之仁,亟遞臣新授館職,永鐫勿擬,獲全微願,千萬幸甚,臣無任云云。答曰,省疏具悉。卿其勿辭行公。
判府事金炳始箚曰,云云。答曰,省箚具悉卿懇。愼節奉慮,觸冒風寒,將攝失宜,不必進參,卿其安心調理。仍傳于鄭元和曰,此批答,遣史官傳諭。
乙酉十二月二十一日午時,上御興福殿。時原任大臣,率金吾堂上·左右捕將,請對入侍時,同副承旨鄭元和,假注書宋鍾協,記注官尹基周,別兼春秋金春熙,領議政沈舜澤,判府事金弘集,判義禁李秉文,知義禁趙康夏,同義禁韓圭卨·朴周陽,左邊捕盜大將鄭洛鎔,右邊捕盜大將韓圭卨,以次進伏訖。上曰,史官分左右,命大臣進前。舜澤進前奏曰,近日極寒,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,若何?上曰,平順矣。舜澤曰,世子嬪宮氣候,何如?上曰,平順矣。上曰,日氣則極寒,而瑞雪頻且多矣。舜澤曰,瑞雪之頻多,卽豐年之兆也。上曰,大抵豐年,爲第一上瑞矣。舜澤曰,臣等今見捕廳啓目,則昨冬兇逆之漏網者,今旣斯得,可驗天理之孔昭,而此是窮天地亘古今所未有之極逆大憝也。不可晷刻假息,敢此請對面達,伏願亟令王府,設鞫得情,夬正典刑焉。弘集曰,天理孔昭,漏網之賊,今幸斯得,而其躬犯之凶獰㦧毒,亘古未有,雖口臠手磔,未足以洩神人之憤,是豈可晷刻容忍者乎?亟降處分,夬正邦刑焉。上曰,渠魁之漏網,尙此憤惋,而今之斯得,聞是爲其次者也。舜澤曰,云是孝賊腹心締結者矣。上曰,非泳孝·玉均,則不足快矣。舜澤曰,似此惡逆,首從何分乎?殪滅無遺,則甚快矣。上曰,諸漢中第一漢多殺云,然乎?舜澤曰,觀於捕招則然矣。上曰,多害人命之凶逆,何可漏網於天理孔昭之下乎?舜澤曰,然矣。上曰,亘古來今,豈有如許兇徒乎?舜澤曰,輿憤所激,自底斯得者,卽天理也。上曰,承旨進前。元和進前。仍命書傳敎曰,捕廳在囚罪人尹景純·李應浩·全興龍·尹啓完·金昌基·閔昌洙·崔聖郁·李上祿·申興模,竝令王府,具格拿來,南間囚。出傳敎又命書傳敎曰,庭鞫爲之。出傳敎又命書傳敎曰,庭鞫處所,以前三軍府爲之。出傳敎元和奏曰,庭鞫爲之事,命下矣。時·原任大臣命招,金吾堂上·左右捕將·兩司諸臺,竝卽牌招,以爲參鞫之地,何如?上曰,依爲之。出擧條又命書傳敎曰,委官,金判府事爲之。出傳敎舜澤曰,俄見金判府事往復,則有病患,不得來待,甚爲惶悚云矣。上曰,有何愼節云耶?舜澤曰,感症大作云矣。弘集曰,聞是觸寒所祟,而晩後如可動作,當來參鞫云矣。上曰,金奉朝賀愼節,近果何如,而宣麻之在家祗受,曾有已例,故明日欲召見其子姪而宣麻矣。舜澤曰,往例多有可援,而其病患,不可以時日赴公,而若蒙處分,則上之恩眷優異,下之榮耀曠絶矣。上曰,前嶺伯進前。康夏進前。上曰,不見已四年矣,間果安過否?康夏曰,無病安過矣。上曰,嶺南巨藩也,三政能無弊否?康夏曰,軍政·結政,姑無可捄之弊,至於還政,着手無術矣。上曰,何爲而如是也?康夏曰,當初還耗三十二萬石,積久成逋,所存不過七十二萬石,而耗穀除應頉條,則假量爲六萬石,而不能排用於營邑一年所用應下八萬石矣。所以不得不就各邑元還中,略排詳定,作用爲二萬石,至明春充補,而今年未納耗條,仍作還穀,故穀摠之多寡不同。此所以爲移貿名目,而廟飭繡單,非不申嚴,實無變通之道,雖使之蕩還,歸結統營穀,亦爲生民切骨之瘼,若不罷此穀,而只就巡營還蕩減,則又是無效矣。上曰,此無異臥還矣,議于廟堂,措處變通,可也。康夏曰,臣亦屢議于廟堂,而非但容手無術,又値巨歉,未暇及此矣。上曰,湖南則稍勝於嶺南矣。康夏曰,湖南還政,非曰無弊,而似稍勝矣。上曰,若是過去,不幾年,將不知至於何境,然則開倉之說,亦皆虛言也。康夏曰,山邑糶糴,亦每年作用,漸就耗損矣。且以漕制言之,近來地土船上納,沙格輩,奸弊甚多,臣愚則似不如舟師執籌之督運矣。上曰,然矣,守令治績,果何如耶?康夏曰,昨年畢賑狀啓中,尙州牧使李晩綏,善山府使趙駿九,梁山郡守閔種烈等,以優等啓聞矣。上曰,昨年事尙忍言哉?卿家亦遭慘禍,尙衋然于中矣。康夏曰,此何可曰私讐乎?君讐未復,國賊未討,尙存食息,臣子職分蔑如矣。痛憤何可勝達?上曰,卿在嶺南,凶報何日聞之乎?康夏曰,二十三日始聞之矣。上曰,若因船便,聞之似速矣。康夏曰,萊府距巡營亦遠,未易卽聞矣。上曰,去年凶徒,過東萊耶?康夏曰,非徒萊府,自昌原·金海,乘船入海,距日館不過一葦之杭,臣於聞變之初,卽令譏詗,而亦無形跡矣。上曰,凶徒隨日人逃去,必乘日船去矣。上曰,大臣先退,仍命史官就座,又命退。承史以次退出。
上在景福宮。停常參·經筵。
傳于金昇圭曰,副司果金貞圭入侍。
傳于金昇圭曰,聞金奉朝賀愼節,尙今彌留,宣麻姑無以親受云,而且有已例,敎文,遣右副承旨齎傳。
兵曹口傳政事,親軍別營兵房單具然泓,騎士將單鄭永澤。
罪人尹景純,原情後刑問一次,訊杖第九度,停刑,李應浩同,全興龍第七度,停刑,尹啓完第十度,停刑,金昌基第五度,停刑,閔昌洙第七度,停刑,崔聖郁·李上祿,第五度,停刑,申興模第六度,停刑。
李冕榮,以義禁府委官意啓曰,文書浩繁,擧行多端,兵曹正郞任大準,副司果朴永斗·尹泰興·宋伯玉,問事郞廳加差下,何如?傳曰,允。
罪人尹景純更推後,刑問一次,訊杖第五度,停刑,李應浩同,全興龍·尹啓完·金昌基第三度,停刑,閔昌洙第五度停刑,崔聖郁第三度,停刑,李上祿更推後,與尹啓完面質,刑問一次,訊杖第三度,停刑,申興模更推後刑問一次,訊杖第三度,停刑。
罪人景純·應浩·興龍·啓完·興模·昌基·昌洙·聖郁等,捧結案。
李冕榮,以左右捕盜廳言啓曰,謹依統長口傳下敎,差備內潛入罪人李禹石,捉致嚴覈,則內人宋女房出入,今爲五年之久,渠旣自服。法綱雖曰解弛,莫重淸禁邃嚴之地,豈有若此無前之變?究厥罪狀,合施極律,姑囚臣廳,以待處分之意,敢啓。傳曰,知道。令廟堂稟處。
鄭元和,以議政府言啓曰,因左右捕盜廳草記,差備內潛入罪人李禹石,捉致嚴覈,則內人宋女房出入,今爲五年,究厥罪狀,合施極律,姑囚本廳,以待處分爲辭,而批旨令廟堂稟處事,命下矣。禁密肅嚴之地,攔入宮女之房,旣多年所,萬萬兇譎,情節自服,誅戮難貸,在囚罪人李禹石,令本廳施律,何如?傳曰,允。
刑曹參議趙東協疏曰,伏以臣,儱侗憒劣,百無一肖,不足備數於任使之末,而向忝喉院,不能審愼於簿書之際,至蒙譴罷。臣以罪爲榮,且惶且悚,曾未幾何,復玷舊踐,敍命繼下,今又承秋曹恩點,臣於是,感恩訟愆,實不知措躬之所矣。古人以馬一點誤書,猶云死罪,矧此判府之莫重者乎?此無非臣不學生疎之致,而今若憑恃寵靈,恬然冒膺於見職,則眞不識世間有羞恥事者,臣焉敢爲也?玆敢短章自列,仰暴崇嚴。伏乞聖慈,俯燭臣無能之實,亟賜鞶遞,仍勘臣未勘之罪,以爲人臣不職者之戒焉,臣無任云云。省疏具悉。遂事何必爲引?爾其勿辭察職。
乙酉十二月二十二日巳時,上御興福殿。副司果金貞圭入侍時,右副承旨金昇圭,假注書金錫龍,記事官車驥衡,別兼春秋金春熙,副司果金貞圭,以次進伏訖。上曰,史官分左右。仍命副司果金貞圭進前,貞圭進前。上曰,日前史官之回,聞大臣愼節,一向彌留云,奉慮萬萬,而今則如何耶?貞圭曰,風火之祟,日加月增,視聽言動,今至不得矣。上曰,休退以後,每多耿結,而又緣患節,未得筵對,恒切悵缺,而今此宣麻,病無以親受云,且有已例,將欲替授,此意傳于大臣也。貞圭曰,替授下敎,傳于臣父,則病裏尤當榮感矣。上曰,予所耿結之意,亦傳于大臣也。貞圭曰,謹依下敎,傳于臣父矣。上曰,大臣今住何所耶?貞圭曰,今在東門外紅樹洞矣。上曰,房屋似狹窄,而何間將還京第耶?貞圭曰,房屋不至狹窄,而痰核流注於腰脅之間,雖須人坐臥,輒牽引刺痛,無以運動矣。上曰,大臣回甲,在何日乎?貞圭曰,今日矣。上曰,予心則一倍耿結,而汝當喜懼矣。仍命書傳敎曰,聞金奉朝賀愼節,尙今彌留,宣麻姑無以親受云,而且有已例,敎文,遣右副承旨齎傳。仍命史官就座,又命退。承史,以次退出。
上在景福宮。停常參·經筵。
鄭元和啓曰,右副承旨金昇圭,今日不爲仕進,卽爲牌招,何如?傳曰,允。
傳曰,庭鞫撤罷。
鄭元和啓曰,事變假注書閔哲勳,有身病,勢難察任,今姑改差,何如?傳曰,允。
閔哲勳改差代,以方夏鎭爲事變假注書。
以右副承旨金昇圭牌不進罷職傳旨,傳于鄭元和曰,只推。
鄭元和,以弘文館言啓曰,下番闕直,事甚未安,修撰李羲鳳·李承九,有身病,副修撰洪晉游·朴彝陽,竝卽牌招,推移入直,何如?傳曰,允。
徐夔淳,以義禁府言啓曰,謀反大逆不道罪人景純,謀叛不道罪人應浩·興龍·啓完·興模等,旣已承服正刑矣。其父母·妻妾·子女·祖孫·兄弟·娣妹,子之妻妾,伯叔父,兄弟之子,年歲姓名存沒居住,令漢城府,考出帳籍,亦爲分付五部及各該道,應坐諸人,一一査出,修成冊牒報後,依律擧行,而籍沒家産,破家瀦澤等事,令各該司,捧承傳擧行,何如?傳曰,允。
又以義禁府言啓曰,罪人李上祿,鞫廳議啓判付內,特貸一縷,遠惡地定配,勿揀赦前事命下,而諸堂今方聯疏,不得擧行矣。罪人李上祿,下本府,南間囚之意,敢啓。傳曰,知道。
義禁府罪人景純,年二十九結案白等,矣身根脚段,父光雲生存,母韓召史生存,父矣父名不知故,母矣父名不知故白良乎,父母以胎生於東部東門外,入籍居生是白乎旀。矣身行凶節次段,素以梟獍之種,久蓄虺蝮之心,受指使於賊孝,結心腹於逆鍾,始也狎鷗亭會獵,陰謀潛就,繼以郵征局行凶,巨慝斯著。諸生徒之前後和應,作爲禍胎,五宰輔之次第戕害,出自凶手,如魚漏網,久切神人之共憤,似蛾撲燈。何幸罪魁之斯得,三尺莫嚴,萬剮猶輕,謀反大逆不道的實遲晩的只罪,大明律謀反大逆條云,凡謀反大逆,但共謀者,不分首從,皆凌遲處死。同律死囚覆奏待報條云,其犯十惡之罪應死者,決不待時亦爲白有臥乎等用良,景純段,不待時凌遲處死爲白乎事。罪人應浩,年三十三結案白等,矣身根脚段,父厚根故,母朴召史生存,父矣父泰福故,母矣父相得故白良乎,父母以胎生於南部筆洞,移居于山林洞,入籍居生是白乎旀。矣身行凶節次段,素以賤微之類,敢懷凶獰之習,隨往日館,已是蹤跡之現露,把守宮門,夫何排布之叵測。昌洙家會飮,肆然作頭,參領官差除,自有所由,醞釀有蓄,首從何分?何幸天理孔昭,乃者,罪人斯得,揆以三尺之律,焉逭肆市之典?謀叛不道的實遲晩的只罪,大明律謀叛條云,謀叛但共謀者,不分首從,皆斬。同律死囚覆奏待報條云,其犯十惡之罪應死者,決不待時亦爲白有臥乎等用良,應浩段,不待時斬爲白乎事。罪人興龍,年二十八結案白等,矣身根脚段,父英俊,母車召史,父矣父福泰,母矣父名不知竝只故白良乎,父母以胎生於中部校洞,移居于東部東門外,入籍居生是白乎旀。矣身行凶節次段,售黨逆之潛謀,應天字之暗號,托訪倭之行甘,試服色之新備,酒席陰祕之計,連腸肚於凶模。路次綢繆之說,從節次於逆孝,情跡已露,雖百喙而難容,王章莫嚴,詎三尺之可逭?謀叛不道的實遲晩的只罪,大明律謀反條云,凡謀叛,但共謀者,不分首從,皆斬。同律死囚覆奏待報條云,其犯十惡之罪應死者,決不侍時亦爲白有臥乎等用良,興龍段,不待時斬爲白乎事。罪人啓完,年二十四結案白等,矣身根脚段,父光雲生存,母韓召史生存,父矣父興鎭故,母矣父致福故白良乎,父母以胎生於東都東門外紅樹洞,入籍居生是白乎旀。矣身行凶節次段,本以菁根商至微之類,早托山城軍見抄之列,十三人齊會之席,結凶黨而樂赴,旬七夕替番之行,訪敎師而潛合。福模之放火爲號,所望者逆魁,當權殷同之携劍來喩,喜聞其乃兄行凶,衆招具在,一律莫掩,謀叛不道的實遲晩的只罪,以下上同,罪人興模,年二十九結案白等,矣身根脚段,父膺源,母金召史,父矣父善文,母矣父重哲,竝只故白良乎,父母以胎生於南部帶洞,入籍居生是白乎旀。矣身行凶節次段,與福模而同惡相濟,是弟是兄,附孝·玉而幸災樂禍,至憯至凶,半夜驚怪之說,初不動念,後日開化之勢,自謂得時。營校還退,的見包藏之心,逆賊圖謀,至發供招之辭,擧切輿憤,蓋施顯戮。上同。罪人昌基,年二十五結案白等,矣身根脚段,父正秀,母李召史,父矣父興元,母矣父名不知,竝只故白良乎,父母以胎生於南部水口門內,入籍居生是白乎旀。矣身知情不告節次段,賦性狡慝,托跡凶頑,稱夜巡而招同類,與聞酣宴之場,蔑名分而做好官,敢售希覬之心,天字暗號,已著知機之形,圜局守直,欲爲掩跡之計。三尺斯在,一縷難貸,知情不告的實遲晩的只罪,大明律謀反大逆條云,知情故縱隱藏者斬。死囚覆奏待報條云,其犯應死者,決不待時亦爲白有臥乎等用良,昌基段,不待時斬爲白乎事。罪人昌洙,年二十七結案白等,矣身根脚段,父大哲,母崔召史,父矣父成玉,母矣父名不知,竝只故白良乎,父母以胎生於中部校洞,入籍居生是白乎旀。知情不告節次段,作飮食之主人,備悉凶徒之醞釀,率把守之兵丁,甘受賊魁之約束,邀福模而謀於家,敢曰不聞,與泳孝而遇諸道,豈無相應?供招專事頑賴,縱緣求生之心,情節今已掀露,焉逭黨逆之律?知情不告上同。罪人聖郁,年三十二結案白等,矣身根脚段,父承有,母金召史,父矣父重建,母矣父應仁,竝只故白良乎,父母以胎生於南部雙林洞,入籍居生是白乎旀。矣身知情不告節次段,日本館之共玩,已知謀亂之機,昌洙家之會飮,不思陷身於逆謀,榮身之私計,希望玉賊輩擅權。售脫身之小智,巧作金虎門還歸,縱不同謀,難免知狀,本跡畢露,當律焉逭?知情不告上同。
領議政沈舜澤,判府事金弘集箚曰,伏以臣等,於鞫廳罪人議啓判付下者,相顧愕眙,不勝憂歎之至,臣等連參訊問之坐,備閱諸囚爰辭,而昨冬事變,逆徒之綢繆陰謀,究其歸,則李上祿,亦一線索也,倀鬼也。甘聽福模之指使,往招啓完而宴集,名參十三人之列,衆招同然,跡涉旬七夕之亂,到處相隨,斷案已著,毫無疑眩。何可以酒席之未得竝坐,凶說之未得詳聞,有所低昂於其間乎?盤覈之擧未竟,酌處之敎遽降,天網太恢,輿情轉鬱,生道殺人,聖王所以止辟之義,而一或失出,亂賊無懼,斯豈細故也哉?義在沬飮,相率聯籲,惟聖明淵然深思,亟寢成命,俾邦憲正而獄體嚴焉。取進止。答曰,省箚具悉。卿等之懇,旣非緊犯,不足深誅,所以有斟酌處分,卿等其諒之。傳于鄭元和曰,此批答遣史官,傳諭。
判義禁李秉文,知義禁趙康夏,同義禁韓圭卨·朴周陽等疏曰,伏以臣等,伏見庭鞫罪人李上祿議啓判付下者,有減死定配之命,相顧愕眙,竊不勝憂歎之至。噫,此罪人前後情節,已露於訊問之場,甘聽福模之指使,往招啓完而宴會,斯何可以諉不參謀,有所低昂乎?納供雖曰無犯,按法實所難貸,今此處分,固知大聖人好生之德,出尋常萬萬,而莫嚴者邦憲也,莫遏者輿論也。苟不窮加盤覈,辟而止辟,則王綱何以振肅,亂賊何以知懼?臣等職在執藝,愈切沸鬱,玆敢相率聯籲,伏望聖明,淵然深思,亟寢成命,俾天討行而獄體重焉,臣無任云云。答曰,省疏具悉。觀其供招,別無更問,而已有相箚之批,卿等不必如是爭執矣。
大司憲趙文永,大司諫李鎬奭,執義李,司諫趙秉翊,掌令張錫裕·李建永,持平趙鎭卨·姜日馨,獻納尹容善,正言姜濬永·王濟肯等箚曰,伏以臣等,卽伏見議啓判付下者,有廷鞫諸罪囚分等酌處之命,臣等相顧愕眙,竊不勝憂歎之至,蓋此鞫獄,卽窮天地亘古今所無之凶逆也。綢繆謀議,一串貫來,陰祕情跡,萬剮猶輕,至於李上祿之減死定配,固知大聖人天地好生之德,而苟究其罪,甘聽指使,招凶徒而赴會,聞變亂而排立,凶肚逆腸,掀露無餘。今於鞫坐,目見其擰頑之狀,耳聞其漫漶之供,腔血轉沸,心膽俱裂,鞫事已竟,王章未伸,以若萬戮之罪犯,尋個一條之生路,此豈聖王生道殺人,辟而止辟之義也哉?此非但臣等之言,卽擧國同聲之討也。痛惋之極,不能按抑,玆敢相率聯籲,伏乞聖明,特降處分諸罪人竝施孥戮之典,李上祿,更加嚴鞫,以正邦憲焉。取進止。答曰,省箚具悉。適輕適重,已有斟酌處分,其勿更煩。
上在景福宮。停常參·經筵。
金弘圭啓曰,行右承旨李冕榮,右副承旨金昇圭,今日不爲仕進,竝卽牌招,何如?傳曰,允。
傳于金昇圭曰,政官牌招開政。
傳于金昇圭曰,呈告同敦寧·同春秋許遞,今日政差出。
傳于金昇圭曰,同訓鍊竝許遞,今日政差出。
傳于金昇圭曰,宮人鳳祥,罪犯罔赦,遠地定配。
以司謁,口傳下敎曰,宮奴柳永昌,罪犯罔赦,嚴刑一次,遠惡地定配,勿揀赦前。
金昇圭,以吏曹言啓曰,新除授會寧都護府使白樂贊戶奴呈狀內,矣上典身病猝重,萬無赴任之望云。其身病旣如是,則有難强令赴任,改差,何如?傳曰,許用履歷。
又以吏曹言啓曰,繕工監假監役官朴羲吉·全璟·林鎭九,中學敎授金奎濚,俱以身病,呈狀乞遞,竝改差,何如?傳曰,允。
又以兵曹言啓曰,內禁衛將李普憲·尹佑儉,兼司僕將洪必裕,五衛將李恒宰·鄭在宅·玄明運·具徹禧·李承根·鄭基潤。昌德宮衛將全基順·方景爀,文臣兼宣傳官尹容植,俱以病難供職。新除授慶尙監營中軍崔泰鉉,母年今爲七十五歲,法不當遠離赴任,呈狀乞遞,竝改差,何如?傳曰,允。
又以兵曹言啓曰,訓鍊院主簿李漢龍,以其病難供職,呈狀乞遞,改差,何如?傳曰,允。
有政。吏批,判書金壽鉉牌招不進,參判李容元牌招不進,參議徐相祖進,右副承旨金昇圭進。啓曰,判書金壽鉉,參判李容元,竝牌招不進,小臣獨政未安,何以爲之?敢稟。傳曰,只出緊任。
又啓曰,會寧都護府使,今當差出,而當品中,可擬之人乏少,曾經堂上兵使,竝擬,何如?傳曰,允。
又以吏批言啓曰,京畿抱川居幼學李俊文呈狀內,矣身父前五衛將萬喜,今年爲一百歲,而見漏於本道應資老人抄啓中,未蒙恩資云,故考見政案,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。以李根命爲同敦寧,李源逸爲同春秋,宋台憲爲兵曹正郞,李熙忠爲會寧府使。
兵批,判書金永壽進,參判尹致聖病,參議洪在正病,參知趙秉友入直,行右承旨金弘圭進。以李泰鉉·白樂贊·李敎昌·尹善應爲同訓鍊,洪秉德·李秉世爲內禁將,李建晢爲兼司僕將,尹聖善·朴永漢·金允善·崔廷在·文洪錫·張泓周爲五衛將,李龍植·韓定圭爲昌德將,金奎熙爲訓鍊主簿,閔丙肅爲文兼,金正淑爲部將,鄭學淳爲永宗僉使,金光錫爲慶尙中軍,李敏哲爲黃海水虞候。同知加設單李萬喜,僉知單趙基潤,中嶺別將單朴履垕,赴戰嶺別將單李春伯。上護軍高永喜,護軍李鳳九·金德圭·白樂贊,副護軍洪殷謨·洪秉僖·金宜柄·崔泰鉉。副司果李壽榮·李碩熙·金樂謙·尹炳勳·柳順祐·金敬天,以上竝單付。
吏批,再政。以閔致憲爲中學敎授,全芝秀·蔣漢龍·李承需爲假監役。校書正字單林必璧,假監役全芝秀·蔣漢龍·李承需,已上今超通政,朝官年八十加資。
兵批,再政。以崔景錫爲訓鍊僉正,同知單崔廷在,僉知三單,李秉世·李建晢·尹聖善。吏批,三政。以朴晟俊·金在鳳·白樂采·洪英疇爲假監役。前都正李淑,今加嘉善,朝官年九十,前假監役金麟淳·李順英,副司果洪秀泳·朴在淳·裵德厚,已上今超通政,朝官年八十加資。校書正字單金能基,贈兵參李完熙,贈左參贊例兼,故兵使李亨權,贈兵參訓都例兼,已上知事李奎顔兩代。故學生金在欽,贈戶參例兼,金箕範贈左承旨,金相衡贈僕正,已上前同敦寧金得鉉三代。兵批,三政。以沈憲澤爲訓鍊判官,同知單李龍植,僉知三單,朴永漢·金允善·文洪錫。四政。以柳兢魯爲訓鍊主簿,同知單韓定圭,僉知單張泓周。
大司憲趙文永,大司諫李鎬奭,執義李,司諫趙秉翊,掌令張錫裕·李建永,持平趙鎭卨·姜日馨,獻納尹容善,正言姜濬永·王濟肯等啓曰,噫嘻痛矣,國榮之通天罪惡,萬戮猶輕,千剮難贖,尙屈王章,是可曰國有常刑乎?噫,諸賊之眼無國母,恣行凶臆,危逼之逆節,暗毒之凶計,暗相糾繆,罔有紀極,主張者榮賊,亂逆之犯分干紀,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足喩其惡也。此實〈覆〉載所無之劇逆大憝,而聲討未加,鬼誅先及,一國之共憤,鬱而未洩,三尺之邦憲,屈而未伸,至今追思,不覺骨靑而膽掉,髮豎而眦裂者也。當此經義大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有孚於莽·溫之凶,而幸賴正宗大王,廓揮乾斷,特降允兪,而傳旨未卽頒下,典刑尙稽夬施,神人之憤,容有極哉?請物故罪人國榮,亟施孥戮之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹喆等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑難熒惑,潛圖不軌之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者乎?且其所納爰辭,見捉文書中不道不滿之說,愈〈出〉愈凶,至於外朝不知之言,詩句引用之意極矣。而末乃以渠之旁祖權鞞時事,隱然自況者,尤何等窮天地所無之極惡大憝也?凡在橫目之列者,莫不骨驚膽掉,直欲手磔口臠,而賊性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之隱憯,逆腸難掩,鞫招之凶慝,斷案已成,雖未及結案,便是已結案之極逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不用援用尙魯追施之律。請物故罪人裕,亟施孥戮之典。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·〈海〉之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲忝祿仕,國家何負於渠,而梟心獍腸,與生俱生,幸而賊之有警,則曰當爲蜀漢,分院兵助勢之策,湖南伯得差之願。無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚,鍾一·光友之徒,憑藉讖諱之書,濟其邪誕之術。二萬石軍糧之積峙,縉紳家火具之潛埋,指卯日擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一也。似此今古所無之逆,不可只施治逆之常典,适·雲已行之例,不用於兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身〈於〉鍾一,甘作爪牙,許心於振采,結爲兄弟。托鍾一於振采則謂以可用,薦振采於鍾一則稱有神術,逆賊光友,以鄕曲賤孽,托爲凶徒死士,父事振采,兄事友文。欲輸軍糧則轉致南陽,凡爲群凶之指使,率皆挺身而樂赴,將臣家將欲火攻,所營何事?店舍綢繆之言,致後丁寧和應,南中兵火之說,延壽爛慢酬酌,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥戮之典。噫嘻痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片。論災異於南山,肆發憯悖之說,觀奇貨於北謫而先倡負來之言,醞釀則嘯聚武士也,施設則乘夜火攻也。惟其狡譎飾詐,頑毒忍禍,亂逆之端緖,雖未盡凶憯之情節,無不參涉,神人之所共憤,覆載之所難容,萬戮猶輕,三尺已施,不可誅止其身,失之太輕。請謀反大逆知情不告罪人榮瑾,亟施孥戮之典。噫嘻痛矣,李奎和之罪,可勝誅哉?今番鞫獄,卽窮天地亘萬古所未有之一大變怪,而其亂根逆柢,明赫是也。渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿情之益沸。今又賊招之屢出,島會觀相之說,塞譎負來之謀,畢露無餘,由前而喜·應之醞釀,跡旣狼藉,由後而禎·瑾之綢繆,情已極發。惟其頑忍凶獰,抵賴不服,則尤當嚴加鞫覈,而不可遽議於傅生之科,至於凶謀逆節,無不同參,賊徒跡類,擧皆相通。親密守禎,許以死友,服事榮瑾,作爲血黨,究厥情犯,與兩賊,一而二,二而一也。旣已承款於知情,則豈可有貸於王法乎?又此李奎和之接肚於賊禎,聯脈於榮瑾,思樂禍亂,圖爲不軌之陰祕,結計糾議,已出衆招之丁寧,端緖旣著,盤覈未畢,則亦何以從輕而發配乎?以此諸賊之至凶絶慝,一串貫來,厥罪惟均,是殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰。此而謂無所躬犯而容之,謂不足以深誅〈而〉貸之,付之惟輕,不施極律,則伏莽之戎,燎原之漸,豈不大可懼哉,大可憂哉?請黑山島定配罪人李奎和,更爲設鞫得情,夬正典刑。噫嘻痛矣,亂臣賊子,從古何限,而朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可以遐土賤氓論,而腕把至憯〈之書〉,目閱絶悖之說,則奔走號遑,來告之不暇,而偃息恬憘,不思所以人得而誅之者,此曷故焉?若無平日綢繆於逆順凶馹,則憯牘胡說,胡爲而至哉?此必有所由然而然也。傳書兩漢之末卽執住,謂以覰氣色而劇逃,藏牘幾日而不爲告官,稱以値事機之巧湊,直不過鬼形之憯匿,鴞音之巧飾,負犯至重,干係甚大。宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。黑山島減死定配罪人載仁,亟令王府,嚴覈得情,快施極律焉。噫嘻痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚看誇張於衆人廣坐,毁撤家廟,自歸禽獸之域,嘯聚徒黨,便成逋逃之藪。摯告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來〈之〉令,脫身亡命,是心無父無君,變名易姓,其計至奸至慝。抵賴鞫庭,難化梟獍之腸,憑藉外國,罔非鬼蜮之情,鳳周,世濟其惡,天生戾氣,洋舶之潛越醜類,包藏禍心,京闕之綢繆同室,甘爲凶魁。乃祖軍卒之稱,尙今唾罵,悖孫傳習之惡,吁亦痛惋,潛懷賣國之凶〈心〉,倡出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林,禍將滔天,有浮洪水猛獸。何幸太陽中天,奸狀莫逃,夬伸三尺之章,遄伏肆市之典,神人之憤,庶可少洩,而似此巨魁,不可只誅其身而止。請謀反不道罪人鍾三·鳳周,竝施孥戮之典。噫嘻痛矣,演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪纓後裔,累經芻牧之任,分已備矣,榮固大矣。苟有一分彝性,宜思百倍報效,而乃反糾合邪徒作奇貨,凶如子登而是爲渠叔,妖如洛承而是渠弟,一門淫朋,同惡相濟,積年浸染,賊性至慝。鳳周·在誼,俱是邪窩,寅緣在誼,交通鳳周,惟一·大誅,無非邪類,相識惟一,親知大誅,詭謀祕計,明若串貫而環連,凶圖悖節,互相蛇蟠而蚓結。至於洋醜之敬一,乃是邪學中巨魁,渡海潛來,隱形匿影,如非偏惑於此,則初無相從之時,偕弟屈膝,前席之相禮甚恭。與好貫而,內室之酒會頻來,通用錢貨,情誼倍切,殷勤輸送魚脯,餽送從又絡繹,甘心設法,奉敎主若神明,聚首習講,視禍囿爲樂地。此是渠莫掩之眞臟,罔赦之斷案,而鞫庭抵賴,難化悍毒之性,捕査緊干,焉逭鬼面之熊?洛承,戾氣所鍾,天生凶狡,受學於尙敎,篤信邪書之傳習,又伴讀於鍾三,深結世好之舊誼。禮事幾萬里外禽獸不若之醜夷,陰包四十年間梟獍已成之腸肚,照洋鏡而看作畫,跡何祕於醞釀,唱妖言而造妖書,意專在於眩惑。慫慂乃兄,暗滋奸黠之萌,聯絡同黨,打成逋逃之藪,蓋其指劃排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩辭,王章之所必誅,不宜久掩。近日邪說之肆行,皆緣此輩之接踵,何幸天道孔昭,神理不僭,魯觀之鈇鉞已施,禹鼎之魑魅莫掩。庶幾邦憲不墜,輿情少洩,而似此巨魁,不可只誅其身而止。請正法罪人演承·洛承,亟施孥戮之典。噫嘻痛矣,鞫廳罪人晩植等之罪,可勝誅哉?渠以蟣蝨之賤,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募丁之計,尤是凶祕,卽迫古所無之逆節也。巨魁成七等,雖是漏網,晩植等諸罪人之陰謀祕計,心腸貫一,仇機毒天,情跡無貳,若不大加懲創,亟施典刑,則亂臣賊子,其將接足而起,豈不大可懼哉?端緖旣著,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪說之浸溺而斁絶彝倫,異類之糾結而醞釀禍機,敢生射天之心。暗售賣國之計,遂至越層溟而招寇,稱亂沁都,引亂船而下陸,作變德山,此實窮天地亘萬古所未有之極逆大憝也。何幸天道孔昭,乾斷廓然,帳殿親問之下,端緖畢露,奸狀莫逃,夬伸三尺之章,遄伏肆市之典,神人之憤,庶可少洩,而似此君讐國賊,決不可孥戮而止,苟有加於此之律,則何不施於此賊乎?至於敦浩,亦一邪中巨慝,締結匪類,潛懷異圖,形跡極其誕秘,情〈節〉尤所狡惡,與汝江,一而二,二而一也。德山凶犯時,隨往同參,卽渠萬戮難赦之斷案,陰謀祕計,多所與聞,凶肚逆腸,昭不可掩,今此只誅其身,不可蔽其罔赦之罪。請大逆不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣?亂臣賊子,何代無之,而豈有如弼濟·岐鉉諸賊之窮凶極惡者乎?俱是覆載之所不容,神人之所共憤,宜其殪殄滅之,無遺育易種者審矣。岐鉉則逋逃之主而弼濟之奇貨也,玉鉉則奸凶之魁而弼濟之根窩也。萑賊之警,屢發於郡邑,莽戎之潛伏於嶺關,一境從以騷訛,百靈罹其凶害,究厥心腸,論其罪惡,則弼濟卽兩鉉也,兩鉉卽一弼濟也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例。今此岐·玉之罪,浮於弼濟者,乃反以弼賊之次律施之者,豈非失刑之大者乎?請謀反大逆不道罪人岐鉉知情不告罪人,一以弼濟所施适·雲之例施之焉。噫嘻痛矣,亘萬古環六合所未有所未見之極惡大憝,豈有如今番鞫廳諸罪人哉?應龍·潤根,俱以蟣蝨之賤,素畜梟獍之腸,欺人騙財,一生所業何事,貪利忘義,萬死不顧其身。觀燈詩之傳誦,挑成冤懟之階,祭山文之代綴,牢結凶慝之窩,四字隱語,罪有關於宗社,一句悖說,跡難容於窮潰。作之者應龍,受頤揮於潤根,傳之者潤根,而得守法於應龍,兩箇凶種,打成一塊,其實一而二,二而一也。似此君讐國賊,不可戮其身而止。請大逆犯上不道罪人潤根·應龍,竝施适·雲之例。至於金堤郡定配罪人金俊文,亦與同惡相濟者也,揆以王章,不可任置,亟施邦憲,以重獄體焉。噫嘻痛矣,亂臣賊子,從古何限,而至於今日鞫廳諸罪人等言之,沈應聃之符同,金應潤之連〈腸〉接肚,驗察之聽計從今,往念則林根實之和應,蛇蟠蚓結,鵂鳴狼逐。或有主謀者,或有合勢者,心腸貫一,情跡無貳,端緖幾露,鞫覈未竟,酌處之命遽下,憺然失圖,不勝憂慨。請光州牧定配罪人沈應聃,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。噫嘻痛矣,今番鞫獄諸罪人,卽振古以來所未有之極凶絶悖者也。哲均厚被國恩,濫躋梱帥,苟有一分秉彝,宜思百倍圖報,而奈其陰譎之狀,奰慝之情,便成技癢,嘯聚匪類,甘作窩主,信惑雜術,釀成禍機。李觀一之邀致密室,無事不議,朴景良之附耳細語,有言皆從,海舶打疊,反思用術,驚動火藥,暗投竟售,鬼辭而樂禍,凶節盡露,斷案已成。東根,以蟣蝨之賤,常畜虺蜮之性,伴觀一而同舍,蹤跡甚祕,招景良而分酌,腸肚相連,假月夜之赴飮,自底火塊之撲面,無非哲均之所指使,其凶謀祕計,與哲均,一而二二而一也。至於善敎,性本凶戾,跡又詭譎,出沒京鄕,爲哲均之狎容,締結術數,爲觀一之薦主,不待刑訊,渠自輸款,今不可止誅其身而止。請謀反不道罪人哲均·東根,知情不告罪人善敎,竝施孥戮之典。噫嘻痛矣,亂臣賊子,從古何限,而豈有〈如〉今番鞫獄諸罪人之窮凶絶悖者乎?秉淵,鬼蜮成性,梟獍其心,結導賢爲神交,蓋其醞釀之有素,仗春晩爲義子,以之奔走而使役。爲氣脈之先占,乃敢自誇相術而自負,潛圖不軌,僞作宮奴而掌庫,已極設心之巧,辦備戎器而私庤,欲待時而動,求埋神戈,莫非出於妖慝。爲計至憯,凶圖莫掩,逆節畢露,此亘萬古所未〈有〉之極逆大憝,何幸天道孔昭,罪人斯得,似此凶逆之賊,不可孥戮而止,苟有加於此之律,則何不施於此賊乎?啓豊,賦性凶悖,行己憯慝,狡如秉淵而結爲心腹之交,凶如導賢而又復腸肚之連。搬運隱僻,若形影之相隨,造備器服,乃綢繆而和應,至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏,與秉淵,一而二,二而一也。豈可只誅其身而止?李英俊,渠之姓名,亦出賊招,而以其染疾,雖不得刑訊,一不盤覈,施以島配,亦有乖於鞫獄之體。請謀反大逆不道罪人秉淵,亟施适·雲之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。噫嘻痛矣,赫晉·祐秀·鳳周等罪,可勝誅哉?渠以鄕谷蟣蝨之跡,締結徒黨,糾合匪類,排布之源委,醞釀之脈胳,至窮絶慝,窮天地亘萬古之所未有極逆大憝也。向因傳敎下者,三罪人,令本道用律,雖由於我殿下慮深張大,事從權宜之聖德,而其體至嚴,其法至重,則此獄之究竟不可張大慮深權宜而行者明矣。今此道啓用辟,巨魁且殲,諸罪人窮凶餘罪,何可以孥戮而止,破瀦而斷乎?請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。噫嘻痛矣,亂臣賊子,從古何限,而豈有如今番在鶴之窮凶極惡者乎?渠本蟣蝨之類,濟以梟獍之性,冒禁投匭,自托闢衛之名,肆意下筆,暗售死懟之心,情節自歸憯慝,援引罔非悖戾。烈焰急唱,爲齊獄禁咻之嚆矢,溫批恩綸,反擬衛君·宋帝之覆,敢曰不能之句,逆腸已露。又爲無容之說,凶肚莫掩,喜事樂禍,犯分干紀,亘萬古所未有之凶孽也,擧一世所共誅之大憝也。魑魅莫逃,庶幾邦憲未墜,輿情少洩,似此凶逆,不可止誅其身而止。請犯上不道罪人在鶴,亟施孥戮之典焉。噫嘻痛矣,亂臣賊子,從古何限,而豈有如今番鞫獄諸罪人之窮天地亘宇宙極逆大憝乎?言之膽掉,思之骨靑,驥泳·鼎鎬·哲九,俱以梟獍,素畜虺蜮之計,平日包藏,無非失志而怨國,積年醞釀,盡是稱兵而招亂。假托斥倭之名,敢售不軌之圖,會議內室,募人外道,龍虎兵之爲備,耀金門之突入,排布祕密,謂沁都之先犯,將京城之直向。凶謀奰慝,千金厚資,與時而自當,二字凶言,卜夜而設計,連腸接肚,殆同蛇蟠而蚓結,前唱後應,無異鵂鳴而梟應。諸賊之至凶絶悖,一串貫來,厥罪惟均,而情跡難掩,端緖畢露,雖幸天討略行,王章少伸,尙何足以夬雪神人之憤也哉?似此惡逆,不可但以孥戮而止,破瀦而斷矣。請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。噫嘻痛矣,達善·斗榮·鍾海·鍾學·東述之惡逆,亘萬古所未聞所未見,而萬戮猶輕,千剮難贖。噫,彼諸賊,素以陰險梟獍之性,俱畜狡譎虺蜮之心,與驥·鼎而同謀,甘作爪牙,會鍾街而合隊,自許頭領,給錢募軍,假托約日而伐倭,造燈爲號,計將乘夜犯闕,傳都錄而遵約,做謀極惡,陷沁營而向京,其說至凶,內堂會議,混是不軌之黨,衆招同惡,無非莫掩之跡,究厥心腸,論其罪惡,則與驥·鼎·哲三賊,無處不議,無謀不參,明若串貫而環連,互相蛇蟠而蚓結。今此五賊之罪,浮於三賊,而乃反以三賊之次律施之者,其非失刑之大者乎?輿情憤鬱,國論沸騰。請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典焉。噫嘻痛矣,今番鞫獄諸罪人,卽振古以來所未有之至凶絶悖者也。中鎬·然應·建燮·哲鎬·彙靖,俱以鬼蜮之類,素畜梟獍之性,綢繆糾結,外雖托於伐倭,醞釀排布,內實售於犯闕。擬稱左廂之號,陰謀畢露〈於〉造符,自翊六士之術,凶討莫憯於將斧,事貴神速,或恐携貳之端,假托偵探,反造凶逆之計。都錄執事,設始便同主張,片雲誕術,誑惑自是伎倆,究厥心腸,論其罪惡,則與驥·鼎·哲三賊,三而五,五而三也。今此五賊之只誅其身,不足以蔽其罔赦之罪。請謀反不道罪人中鎬·然應·建燮,與謀反大逆不道罪人知情不告罪人哲鎬·彙靖,竝施孥戮之典焉。噫嘻痛矣,柳道奭·兪鎭應·魚用海之罪,可勝誅哉?衆招同惡,形蹤莫掩於捕案,招辭已出於鞫庭,究厥心腸,於其罪惡,不可以尋常處之也。若不到底窮覈,夬施當律,則其可曰國有常憲乎?鞫事未竟,寬恕遽降,公議轉益沸鬱,王章易至墜損。請鹿島安置罪人柳道奭,鏡城府定配罪人兪致應,朔州府定配罪人魚用海,更令王府,嚴加鞫覈,明正典刑。至於物故罪人李炳塡,尤有甚於此三罪人之負犯,素以陰險梟獍之性,同謀於徒黨,納招於鞫庭,萬戮猶輕,千剮難贖,邦刑未加,先致其身。然以若罔赦之罪,亦不可以處之尋常,輿情憤鬱,國論沸騰。請物故罪人李炳塡,施以孥戮之典焉。噫嘻痛矣,世級漸降,人心日偸,千奇萬怪,群生疊出,而豈有如源進者?渠以簪纓之列,宜守謹飭之操,奈其賦性祕譎,行己閃忽,喜事之習,自來伎倆,樂禍之心,便成能事。妄肆樞機,殆同狂夫之不擇發,誹訕朝廷,專出小人之無忌憚,是豈臣分之所敢爲?抑亦淵鑑之所幽燭,特施惟輕之典,雖出包容之典,其於罰不蔽辜,何所畏而知懼?噫,莫掩者王章也,莫遏者輿論也。此若不嚴加處分,則國綱將無以振肅,民志亦無以底定,聖鑑悉燭,王章少伸,乃施以賜死之典,猶未洩輿情之憤,臣等玆敢相率洊瀆。請罪人源進支屬,亟施散配,以正邦憲焉。噫嘻痛矣,應準·會正之罪,可勝誅哉?渠輦俱以世族簪纓,位著崇顯,其所敬畏,尤倍餘人,而至於撰咨議禮,不敬無畏之罪,掀露無餘矣。嗚呼,六月之變,亘萬古所未有,擧一世所共憤,而撰咨之文,有曰,劫害相臣,仍犯王宮,旣曰犯王宮,終日宗社生靈之福。堂此天地翻覆,日月晦塞之時,措辭間全無至慟底意,罔極中乃反以禍爲福,斁倫敗常,胡至此極?是可忍也,孰不可忍也?且以儀禮言之,衣襨從權之擧,何等大變禮,而全不審愼,只以數次疏啓,有若尋常塞責者然,遽爾磨鍊,頒使中外鎬素,雖臣民慟慨,苟有人理臣分,寧或若是?思之及此,孰不寒心而骨戰也?夫王章如或未伸,則國綱由是漸頹,豈不大可懼哉?兩罪人之所犯,其端雖異,三尺律之莫掩,厥罪惟均,旣施以賜死之典,猶未雪憤惋之心,臣等之不避煩瀆,以箚以啓,豈可已而不已者哉?關係旣重,處分惟輕。請賜死罪人應準·會正支屬,竝施散配,以伸邦憲焉。噫嘻痛矣,亂臣賊子,從古何限,而豈有如今番賜死諸罪人之負犯哉?俱以梟獍之性,兼有蛇蚓之結,譸張誣逼,無所畏戢,怨懟之說,肆口無憚,陰奰之行,十目莫掩,至憯且凶,胡至此極?俱是乘時樂禍,包藏陰圖,萬有一分彝性,豈其肆然萌心哉?是可忍也,孰不可忍也?今此賜死諸罪人支屬之處分,尙未承蒙,臣等不勝抑鬱,玆敢相率洊瀆。請賜死罪人顯德·采夏·載晩·秉昌·宇熙支屬,竝施散配,以伸王章焉。噫嘻痛矣,亂臣賊子,人人得而誅之,春秋之大義也。大夫·國人,皆曰殺之則殺之,鄒傳攸載,今於白樂寬之罪,必以誅之而殺之者,以其窮天之極惡,極地之至兇,莫遏擧一世憤惋,不忍少須臾容貸也。渠本蟣蝨之蹤,兼以梟獍之性,久抱禍心,敢投凶疏,字字是不道不敬,句句是無嚴無畏,至於言必稱下四字,且自乃今知,至民從之節,詬天之猶不足〈而〉罵日焉,犯分之無所忌而誣上焉。有非在我朝鮮地,爲殿下臣者,所敢生於心而出於口,若是之悖也?此已萬戮之有餘罪,而又有所駭痛者,以殿下流竄之人,反謂之忠公,顯有黨同之跡,以今日朝廷之諸臣,竝擬之四凶,欲售網打之計。若其脫獄圖之,雖不足深責於渠,而當日軍變,亘萬古所無,爲此軍之所脫者,必此軍之欲生者,此可以見賊情相連,烏得免亂黨之同律歟?厥罪罄竹而同書,其辟伏斧而無惜,若以島籬薄施,則豈可關石莫掩乎?斷案已具,輿情轉沸。請濟州牧圍籬安置罪人白樂寬,亟令王府,設鞫得情,夬正典刑焉。噫嘻痛矣,反國之逆,犯闕之賊,古或有之,而豈有如今番諸凶之至憯絶慝者乎?惟彼英植·泳孝·玉均·光範·載弼輩,俱是簪纓之裔,尙未毛羽之成,籍家勢而早登仙籍,受國恩而或通禁臠,始若猢孫街戲,持身酣媟,遂畜狼子野心,出言背誕。及夫遊歷日東,自謂遍觀天下,神魂迷蕩,視家邦如弊屣,行跡祕認,認仇敵若同室,輸異類以肝贍,梟鳴鵂應,締凶徒爲心腹,蛇盤蚓結,竟以賣國之習,乃作射天之擧。假托扈衛而半夜招寇,脅遷乘輿而幾日恣凶,襟紳環門而頓足,覲路塞矣,兵刃充庭而蹀血,良人殲矣。自除官職,太阿倒在渠手,公肆猖獗,宗社幾危一髮,援師整隊而入,猶敢槍砲迎擊,羽蹕間路而出,還復聲力阻隚。凡此戎首禍魁,雖食肉寢皮,不足以洩神人之憤,而一英植之當場剮戮,猶歎三尺之未伸,四凶賊之越海隱遁,尤貽一國之所恥。然則徑斃者之不卽追戮,而只施孥籍,已是枉法,在逃者之久未逮捕,而尙保支屬,大爲失刑,而點乭爲玉賊之爪牙,允相·連範,逆之腸肚。郵局之宴,氷洞之火,寅鍾之約,皆其主張,而已爲掀露,則直是大慝之鷹犬,凶窩之鬼蜮。弘植則旣同玉均泛海之舟,又引載弼犯宮之燈,粧撰雖巧,情蹤莫掩,載昌則以弼賊之同氣,與孝·玉之黨惡。雖生髮之未燥,亦凶謀之悉參,興宗則通心肝於亂魁,作耳目之賊藪,變亂之釀起郵司,逋逃之指向仁川,已發就鞫之招,焉逭黨逆之律?興喆則托醫名而締結異國,包禍心而趨附賊臣,奸細之態,奰慝之跡,旣十手之所指,豈寸舌之可掉?英植則醞釀之謀,貫聞諸生徒聚議,憸黠之性,自許小錦陵佩號,爲凶鍾而執杯相酬,遇逆孝而摻袖共問。凡此同惡相濟,非但知情不告,至若昌模,則素以韎韋之孽,相從潑皮之類,無職入闕,少無忌憚,伏劍立階,顯有包藏。奉均·喜貞,卽其前矛,重模·昌奎,亦是同窩,而鞫訊未竟,鬼誅先加,常刑由絀,輿情益激。噫,禹鼎之逃,終必照燭其形,魯觀之誅,先須殄滅無遺,典憲一或隳壞,國憂亶在湫攸,寧不大可懼〈哉〉?請徑斃罪人英植,加施适·雲之律,在逃罪人泳孝·玉均·光範·載弼等,先行收司之典。謀反罪人點乭·允相,物故罪人昌模,竝用極律。知情不告罪人弘植·載昌·興宗·興喆·英植,亦施孥戮之典焉。噫嘻痛矣,亂賊逆犯,從古何限,而豈有如今番諸鞫囚之至憯絶慝者乎?俱以蟣蝨至賤之類,梟鳴而鵂應,敢售鬼域叵測之情,蛇盤而蚓結,言之膽掉,思之骨顫,天地之所不容,神人之所共憤,而始因逃魚之漏網,久矣王章未伸,竟自飛蛾之撲燈。今焉罪人斯得,應浩之日館隨往,宮門把守,興龍之天字軍號,服色新備。啓完之訪師替番,聞兄行凶,昌基之托巡招類,蔑分希官,昌洙之邀兇福而謀於家,應逆孝而遇諸塗。聖郁之謀亂知機,興模之開化得時,若夫上祿之情跡,甘聽福模之指使,招徒赴會,聞變排立。凡此同惡,腸肚相連,論以當律,首脅奚分?大逆不道罪人景純,已施适·雲之律,而其餘諸罪人,不但以誅身而止,減死而斷矣。典憲一或隳壞,國憂靡所止屈,寧不大可懼哉?請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典。庭鞫罪人李上祿,更令王府,設鞫得情,夬正典刑焉。答曰,不允。應浩·興龍·啓完·興模·昌基·昌洙·聖郁·李上祿等,已有處分,勿煩。
大司諫李鎬奭,司諫趙秉翊,獻納尹容善,正言姜濬永·王濟肯等啓曰,梟示罪人性世,與極逆載榮,一而二,二而一也。換着軍服,潛入宮庭,粧出纏帶,暗售網打,是何等凶謀祕計也?設鞫七朔,禍根窩窟,竟未究覈,只施梟示之律,輿情之憤鬱,固無可言,而不可以已爲梟示,不施當律。請梟示罪人性世,亟施孥戮之典。答曰,不允。
金昇圭,以議政府言啓曰,卽見京畿監司朴齊寬狀啓,則本道儒生公都會,固當設行,而歲色垂窮,擧子來往,易致窘急,待明秋設行事,請令廟堂稟旨,分付矣。事勢旣如此,依狀請施行之意,分付,何如?傳曰,允。
又以議政府言啓曰,卽見水原留守李憲稙狀啓,則本府儒生公都會,當爲設行,而連値事故,在京未還,姑爲停止,待明年合設事,請令廟堂稟旨,分付矣。時當窮沍,勢難試取,依狀請施行,何如?傳曰,允。
又以議政府言啓曰,卽見慶尙前右兵使韓圭卨狀啓謄報,則以爲,龜山僉使李浩信,眼同本營及晉州鎭·尙州鎭校卒,另設方略,捉得掘塚火賊七漢,接主二漢,合有拔例奬勸爲辭矣。該鎭將,以捕賊之勞,已蒙恩除,而今又詗賊有方,凶盜就捉,極涉嘉尙,特爲賞加。捕校金瀚柱·朴斗洪·金在玉·尹順伯·金萬斗·朴命權·林性浩·姜善浩,亦爲賞加事,分付銓曹,羅卒事,令兵營施賞,何如?傳曰,允。
又以議政府言啓曰,今番所捉黨賊情跡,尤極兇獰,而譏獲之際,效力旣多,左廳首捕軍官姜周璜·池完九,瓜近邊將,作窠差送。其餘捕校李明俊·朴重根·李時榮·安龍九,竝賞加事,分付該曹,何如?傳曰,允。
又以加上尊號都監都提調意啓曰,加上尊號冊寶封裹日時,令日官韓應翼推擇,則今十二月二十八日巽時爲吉云,以此日此時擧行之意,敢啓。傳曰,知道。
又以加上尊號都監都提調意啓曰,本都監監造官李同和·李秉魯,俱有身病,呈狀乞遞矣。竝改差,其代,以前都事金在敦,前敎官鄭達源,差下察任,而時無職名,令該曹口傳付軍職,使之冠帶常仕,何如?傳曰,允。
又以禮曹言啓曰,因大興故出身朴謙和妻李召史鳴冤,朴鼎和妾子應學之非其姓,而冒他姓與否,令禮曹覈眞稟處事,政院草記,允下矣。査其事實,則其門長朴英鎭等呈單內辭緣,與李召史原情,少無差爽,而應學,本以金完釗子,以朴爲姓,一門之所不容云矣。該門長單辭旣若是昭然,應學之非朴伊金,無容他疑,則李召史之鳴冤,自歸勿論,而事係倫理,臣曹不敢擅便,上裁,何如?傳曰,今旣覈眞,此係亂倫,不可遽決,令廟堂稟處。
又以弘文館言啓曰,下番闕直,事甚未安,副校理鄭寅興,上號都監郞廳進,修撰李羲鳳·李承九,副修撰洪晉游·朴彝陽,有身病,應敎李勝宇,副應敎金炳稷,校理李在淳,副校理林羲相,竝卽牌招,推移姑降入直,何如?傳曰,允。
又以親軍別營言啓曰,本營右別將尹弘大,身病猝重,勢難察任,改差,何如?傳曰,允。
又以親軍別營言啓曰,本營諸將官,今年射講,未滿次數,都計劃不得修啓之意,敢啓。傳曰,知道。
又以義禁府言啓曰,罪人李上祿,遠惡島減死定配事,雖伏承卽速擧行之命,臺啓方張,格例莫越,不得擧行之意,敢啓。傳曰,卽速擧行。
又以義禁府言啓曰,罪人李上祿,遠惡島減死定配事,聯陳執藝之章,雖伏承不必如是爭執之批,臺啓方張,不得擧行之意,敢啓。傳曰,卽速擧行。
又以刑曹言啓曰,因義禁府啓辭,謀反大逆不道罪人景純,謀反不道罪人應浩·興龍·啓完·興謨等籍沒家産事,命下矣。罪人景純·應浩·興龍·啓完·興謨等奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
吏曹啓目,前五衛將李源培名字,改以永舜,副司果李敦演名字,改以敎植,前學官趙憲華名字,改以憲協,副司果金春吉名字,改以尙植,副司果權鳳圭名字,改以錫圭,出身權鍾浹名字,改以鍾贊,權鍾名字,改以鍾善,李泰源名字,改以源泰事爲等如,告狀,依例令藝文館給帖,何如?判付。啓,依允。
副司果高寅八疏云云。答曰,省疏具悉。疏辭令廟堂稟處。
上在景福宮。停常參·經筵。
藥房提調閔泳商,副提調趙準永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
趙準永啓曰,行左承旨李冕榮,左副承旨徐夔淳,同副承旨鄭元和,今日不爲仕進,竝卽牌招,何如?傳曰,允。
金昇圭啓曰,今此皇曆,京畿監營二件,一件營上,一件勅使所經邑分上。黃海監營二件,一件營上,一件勅使所經邑分上。平安監營四件,一件營上,三件勅使所經邑分上。水原府·開城府·江華府·廣州府·江原監營·忠淸監營·全羅監營·慶尙監營·咸鏡監營·按撫營各一件,營上事,自本院依例成有旨下送。京各司應爲頒賜二十六件,亦爲依例頒給之意,敢啓。傳曰,知道。
傳于金昇圭曰,政官牌招開政。
傳于金昇圭曰,此時迎送之弊,不可不念,駱于不善擧行之守令,竝分揀,姑令戴罪擧行。
大司憲趙文永,大司諫李鎬奭,執義李,司諫趙秉翊,掌令張錫裕·李建永,持平趙鎭卨·姜日馨,獻納尹容善,正言姜濬永·王濟肯等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請逆賊友文·光友,加施孥戮之典,致後·延壽,竝施孥戮之典。措辭見上請謀反大逆知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請大逆不道罪人汝江,亟施适·雲已施之律,知情不告罪人敦浩,施以孥戮之典焉。措辭見上請謀反大逆不道罪人岐鉉,知情不告罪人〈玉鉉〉,一以弼濟所施适·雲之例施之焉。措辭見上請光州牧定配罪人沈應聃,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請犯上不道罪人在鶴,亟施孥戮之典焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典焉。措辭見上請謀反不道罪人中鎬·然應·建燮,與謀反大逆不道罪人,知情不告罪人哲鎬·彙靖,竝施孥戮之典焉。措辭見上請物故罪人李炳塡,施以孥戮之典焉。措辭見上請罪人源進支屬,亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬,竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上請徑斃罪人英植,加施适·雲之律,在逃罪人泳孝·玉均·光範·載弼等,先行收司之典,謀反罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植,亦施孥戮之典焉。措辭見上請謀反不道罪人應浩·興龍·啓完·興模,知情不告罪人昌基·昌洙·聖郁,竝施孥戮之典,庭鞫罪人李上祿,更令王府,嚴鞫得情,夬正典刑焉。措辭見上答曰,不允。應浩·興龍·啓完·興模·昌基·昌洙·聖郁·李上祿等事,已有處分,勿煩。
大司諫李鎬奭,司諫趙秉翊,獻納尹容善,正言姜濬永·王濬肯等啓曰,請梟示罪人性世,亟施孥戮之典。措辭見上答曰,不允。
傳于金昇圭曰,臺諫竝許遞,前望單子入之。
傳曰金昇圭曰,在外敦寧都正許遞,今日政差出。
傳于金昇圭曰,判尹外京兆堂上竝許遞,今日政差出。
傳于鄭元和曰,前守門將廉致壽,其在溺職之失,不可以生事全恕,遠地定配。
傳于鄭元和曰,宮人鳳昌,罪難容貸,遠惡地定配。
金昇圭以吏曹言啓曰,新除授長鬐縣監李在淵,親病沈重,萬無遠赴之望云。其親病旣如是,則有難强令赴任,改差,何如?傳曰,允。
又以吏曹言啓曰,繕工監假監役官金在鳳·白樂采·朴晟俊,承文院博士方夏鎭,俱以身病,呈狀乞遞,竝改差,何如?傳曰,允。
又以吏曹言啓曰,南學敎授任澤鎬,西學敎授尹容善,俱以身病,呈狀乞遞,竝改差,何如?傳曰,允。
有政。吏批,判書金壽鉉進,參判李容元,參議徐相祖,竝牌招不進,左副承旨金昇圭進。以白南益爲左尹,李敎復爲右尹,金秀穆爲敦寧都正,李敏奎爲南學敎授,權榮洙爲西學敎授,李泌爲贊儀,李載崑爲高山縣監,金基成爲大靜郡守,趙重世爲長鬐縣監,金廷鉉·鄭熅·朴受珩爲假監役。
兵批,判書金永壽病,參判尹致聖病,參議洪在正病,參知趙秉友入直進,同副承旨鄭元和進。護軍南廷龍·魚允中,副護軍盧泰璟,以上竝單付。
吏批,再政。以沈宜奭·裴萬成·秦模元爲假監役,假監役金廷鉉·鄭熅·朴受珩,已上今超通政,朝官年八十,依法典加資。三政。以尹復衡·朴相德爲假監役,假監役沈宜奭·裴萬成·李鍾祐,已上今超通政,朝官年八十,依法典加資。
以左副承旨徐夔淳牌不進罷職傳旨,傳于金昇圭曰,只推。
以吏曹參議徐相祖牌不進罷職傳旨,傳于金昇圭曰,只推。
金昇圭,以內醫院都提調意啓曰,龍仁縣令朴應鍾,旣遞外任矣。依例還屬本院,令該曹口傳付軍職,何如?傳曰,允。
兵曹口傳政事,副司勇金在敦·鄭達源,以上竝單付。
鄭元和,以親軍別營言啓曰,本營右別將,今當差出,而擬望之人乏少,外任竝擬,何如?傳曰,允。
又以親軍別營言啓曰,本營騎士將鄭永澤,以前任厚昌郡守,尙在任所矣。領軍之職,久曠可悶,改差,何如?傳曰,允。
又以親軍別營言啓曰,本營哨官魚得璨,身病猝重,勢難察任,改差,何如?傳曰,允。
又以刑曹言啓曰,謹依統長口傳下敎,黃海道載寧郡所在各宮庄土稅納沮戲作弊之本郡居民權達成·朴基煥等,黃州葛隅坪蘆場明禮宮所納誣訴作奸之尹廷贊·趙允信等,一傡捉上,刑訊嚴覈。則權達成·朴基煥等所供內以爲,渠等,俱爲本郡餘物坪農民,各宮庄作人隨行,而本坪農形,未免歉荒,元上納總數,萬無充納,故敢生災減之計,發通坊民,呼訴官庭之計,在所難免。至於放火稅所之事,初無干涉,一則壽進宮作人,一則明禮宮作人,無所干與於毓祥宮稅納,則不干之地,焉有放火之擧乎?且聞傳說,稅所之火,不是故放,實爲人家廚間之失火云,今此嚴杖訊推之下,豈敢隱諱乎云。尹廷贊所供內以爲,渠父承烈,令前出他,將至幾朔,不知存沒,故代現納招,而父罪之有無,願爲自當,事之曲直,推問於趙允信處,則庶可洞悉云。趙允信所供內以爲,本是葛隅坪居民,蘆田資生,而壬申年分蘆場村之砲料,昨年因議政府關文,還付於各坊蘆民處,則收稅一款,知以永罷。追聞移屬於明禮宮,使之上納,而本坊居民李昌爕,圖差監官,濫捧不少之致,呼訴本官,爲要禁斷,以杜後弊云矣。觀此諸供,權達成·朴基煥段,放火起鬧,渠雖發明,通文聚黨,誰使之然,尹廷贊段,爲父代罪,宜其自願,以子懲勘,亦所當念。趙允信段,濫捧之稱冤,容或無怪,革罷之誣罔,誠爲可痛,罪人等所犯,若是不輕,法紀之攸在,固當重勘,而旣伏承査實以入之命,故謹捧招以入之意,敢啓。傳曰,知道。嚴刑遠配。
又以刑曹言啓曰,以司謁,口傳下敎曰,宮奴柳永昌,罪犯罔赦,嚴刑一次,遠惡地定配,勿揀赦前事,命下矣。謹依傳敎,罪人柳永昌,嚴刑一次後,全羅道興陽縣遠惡地定配所,卽爲押送之意,敢啓。傳曰,知道。
又以刑曹言啓曰,傳曰,宮人鳳祥,罪犯罔赦,遠地定配事,命下矣。謹依傳敎,罪人鳳祥,全羅道淳昌郡遠地定配所,卽爲押送之意,敢啓。傳曰,知道。
又以刑曹言啓曰,傳曰,宮人鳳昌,罪難容貸,遠惡地定配事,命下矣。謹依傳敎,罪人鳳昌,全羅道興陽縣,遠惡地定配所,卽爲押送之意,敢啓。傳曰,知道。
又以刑曹言啓曰,各宮庄土稅納作弊罪人載寧權達成·朴基煥,黃州尹廷贊·趙允信等,査實草記,傳曰,知道。嚴刑遠配事,命下矣。謹依傳敎,罪人權達成·朴基煥·尹廷贊·趙允信等,各嚴刑一次後,達成,全羅道寶城郡,基煥,順天府,廷贊,慶尙道山淸縣,允信,密陽府,遠地定配所,竝卽押送之意,敢啓。傳曰,知道。
又以義禁府言啓曰,中官文有用,遠地定配事,承傳,啓下矣。文有用全羅道寶城郡遠地定配,而以承傳內辭意,具罪目,依例發遣府書吏,押送配所,何如?傳曰,允。
又以義禁府言啓曰,前守門將廉致壽,遠地定配事承傳,啓下矣。廉致壽,慶尙道豊基郡遠地定配,而以承傳內辭意,具罪目,依例發遣府羅將,押送配所,何如?傳曰,允。
又以義禁府言啓曰,此時迎送之弊,不可不念,駱牛不善擧行之守令,竝分揀,姑令戴罪擧行事,命下矣。南陽府使閔相能,仁川府使嚴世永,竹山府使趙存斗,利川府使李章赫,交河郡守鄭寅壽等,前以待待命拿囚事行會,勿施,竝分揀,姑令戴罪擧行事,分付該道道臣之意,敢啓。傳曰,知道。
傳于鄭元和曰,坡州牧使李奎性,南陽府使閔相能相換。
上在景福宮。停常參·經筵。
傳于鄭元和曰,時·原任大臣來待。
鄭元和啓曰,時·原任大臣,依下敎來待矣。傳曰,入侍。
傳于鄭元和曰,出身閔致悅,別軍職差下。
傳于鄭元和曰,中官文有用,擧措極爲無嚴,遠地定配。
鄭元和啓曰,延祥詩春帖子製述人中,時無職名人,令該曹口傳付軍職,何如?傳曰,允。
又啓曰,行都承旨趙準永,內務府進,行左承旨金弘圭,行右承旨李冕榮,左副承旨徐夔淳,不爲仕進,右副承旨金昇圭,式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,來正月初一日,大王大妃殿寶齡,將躋八旬,稱慶陳賀頒敎文,初八日,大王大妃殿加上尊號稱慶陳賀頒敎文,當爲製進。藝文提學尹滋承,待明朝牌招,使之製進,何如?傳曰,允。
又啓曰,延祥詩春帖子製述人,旣已抄啓矣。弘文提學李鎬俊,待明朝牌招,使之出韻科次,何如?傳曰,許遞。
以左副承旨徐夔淳牌不進罷職傳旨。傳于鄭元和曰,只推。
兵曹口傳政事,副司果鄭履源,別營別將單姜潤。
以司謁,口傳下敎曰,捕校梁學俊,邊將作窠差送,崔澣景·金弘植·金亨錫,竝賞加。
兵曹口傳政事,部將加設單閔致悅。
鄭元和,以議政府言啓曰,卽見平安監司南廷哲,兵使元禹常狀啓,則中國通化縣移文出來,而以邢士英案內,逃兇韓貞珉,尙未拏獲,須俟獲後,押解究辦,邢克潰,亦必當按法究治,決無袒護之私,望速施行云。而今此文移,欲解邢克潰之罪案,事關命案,不可擅斷,通化縣回移成送,待朝家處分爲辭矣。頃以此事,移咨禮部,回覆纔已出來,備將此意,措辭答送事分付,何如?傳曰,允。
又以禮曹言啓曰,來正月初八日,大王大妃殿加上尊號稱慶,王世子賀王大妃殿·中宮殿儀註及百官賀王大妃殿·中宮殿儀註,直爲書入各殿之意,敢啓。傳曰,知道。
又以禮曹言啓曰,今此大王大妃殿加上尊號冊寶親傳儀註,加上尊號冊寶儀註,殿下自內親上致詞箋文表裏儀註,中宮殿親上致詞表裏儀註,王世子自內親上致詞箋文表裏儀註,直爲書入大王大妃殿,而中宮殿親上致詞表裏儀註,亦爲書入中宮殿之意,敢啓。傳曰,知道。
又以加上尊號都監都提調意啓曰,加上尊號時,各樣儀註七本,諺書儀註五本,謹此書入,而親上致詞四道,諺書四道,箋文二道,諺書二道,一體封進,而世子宮亦爲封進之意,敢啓。傳曰,知道。
又以加上尊號都監都提調意啓曰,本都監監造官宋秉弼·李純宰·鄭海年,俱有身病,呈狀乞遞矣。竝改差,其代,以前都事林元相·申肯休,前監役任岱準,差下察任,而時無職名,令該曹口傳付軍職,使之冠帶常仕,何如?傳曰,允。
又以親軍別營言啓曰,本營軍司馬金貞圭,身病甚重,勢難察任,今姑改差,何如?傳曰,允。
又以親軍別營言啓曰,本營哨官,今當差出,而擬望之人乏少,外任竝擬何如?傳曰,允。
乙酉十二月二十六日申時,上御興福殿。時·原任大臣入侍時,同副承旨鄭元和,假注書金錫龍,記注官金持元,別兼春秋李貞稙,領議政沈舜澤,判府事金弘集·金炳始,以次進伏訖。上曰,史官分左右。仍命大臣進前,舜澤進前奏曰,雪餘寒劇,聖體,若何?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣度,何如?上曰,平順矣。舜澤曰,世子嬪宮氣度,何如?上曰,平順矣。仍敎曰,日氣淸晶,來年豐稔,可以預徵矣。舜澤曰,臘前非惟三白,日氣又如此,豐稔有徵,爲民事甚喜幸矣。上曰,景祐宮,是何等肅敬之地,而一自逆徒犯汚之後,萬萬驚悚,未嘗一日暫忘于中,然至於祠宇移建,事體極宜審愼,節次亦涉張大,至今日,始召見卿等而詢議矣。舜澤曰,以移建事,今承下敎,臣等常所憧憧之餘,曷勝欽仰,而此事至重大極難愼,先定無上吉地,然後可以行之矣。上曰,毓祥宮近處仁王洞似好,而嘗聞乙巳年間,純元王后,常言此處,今東朝,亦以此處可合爲敎,予之經營者久矣,而事係莫重莫大,不敢遽定矣。舜澤曰,臣於堪輿家事,素甚茫昧,未敢妄論,而今此聖敎,旣聞純元聖后平日所嘗言者,又有所承聆於慈聖下敎者,此所謂天慳地祕,以待今日者也。況其地,旣近於毓祥宮,又近於時御所,神理人情,庶不相遠,伏願亟降成命焉。上曰,毓祥宮移建時,不設都監,只稱監董矣。舜澤曰,事體似然矣。上曰,其時監董,卽金判府之從祖耶?弘集曰,景祐宮營建時,臣之從祖,爲監董大臣矣。上曰,移建節次,異於營建節次,都監與監董之稱,何以則可乎?舜澤曰,以監董稱之似好矣。弘集曰,今承聖敎,宮廟移建,允合敬謹之道,臣無容他見矣。炳始曰,敬謹之地,果是未安,而又有慈聖下敎,臣無容更達矣。上曰,儲慶宮·毓祥宮移建之時,皆無設都監之例,今亦可以依此行之矣。舜澤曰,旣有往例,援而行之,恐好矣。上曰,今日,卽景祐宮忌辰正日,故欲與卿等,相議而行之矣。舜澤曰,今日下詢,尤光聖慕矣。上曰,一依英廟甲辰謄錄,行之也。舜澤曰,謹依聖敎矣。上命書傳敎曰,景祐宮移建之節,旣承慈敎,今又詢議於大臣,而此實不容已者也。基地以仁洞爲定,令戶曹,從速經紀事,分付。又命書傳敎曰,景祐宮移建之役,旣令戶曹專管,而南寧尉尹宜善,亦爲進去監董。舜澤曰,行大護軍趙康夏,行護軍金德圭,追榮移施事云云。上曰,依爲之。出榻敎炳始曰,以今經用,如非似此不得已之事,不可作汗漫土木之役,各貢難支之狀,實如竿頭之勢矣。上曰,各貢未下尙多云,甚悶然矣。上曰,稅穀上來,爲幾許石乎?舜澤曰,親軍營·戶惠廳所捧實數,雖未詳籌,船運利泊,今年爲最云矣。上命大臣先退,仍命史官就座,又命退。諸臣,以次退出。
上在景福宮。停常參·經筵。
傳于金昇圭曰,右承旨·左副承旨·同副承旨許遞,前望單子入之。
傳于金昇圭曰,政官牌招開政。
傳于金昇圭曰,有實故玉堂許遞,今日政差出。
傳于金昇圭曰,呈告知義禁·知經筵,在外敦寧都正,竝許遞,今日政差出。
傳于金昇圭曰,畿輔中營兵丁,附屬於左營事,分付。
傳于金昇圭曰,頒敎文中,赦句添入。
金昇圭啓曰,頒敎文中,赦句添入事,命下矣。某罪以下宥之乎?敢稟。傳曰,雜犯死罪以下竝宥。
又啓曰,頒敎文中,赦句添入事,命下矣。藝文提學尹滋承,旣在闕中,使之添入,何如?傳曰,允。
又啓曰,延祥詩春帖子製述人,旣已抄啓矣。新除授弘文提學閔應植,待明朝牌招,使之出韻科次,何如?傳曰,允。
又啓曰,行都承旨趙準永廚院進,行左承旨金弘圭不爲仕進,右承旨·左副承旨·同副承旨,前望未下,院中只有臣一人,伴直無人。行左承旨,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,朴鳳彬·趙臣熙·李愚冕落點。
金昇圭啓曰,新除授承旨趙臣熙·李愚冕,方在罷職中,何以爲之?敢稟。傳曰,敍用。
金昇圭,以吏曹言啓曰,繕工監假監役官秦模元·尹復衡·朴相德,俱以身病,呈狀乞遞,竝改差,何如?傳曰,允。
又以吏曹言啓曰,慶尙道安東居幼學權一成呈狀內,矣身父通政銖度,今年爲一百歲,而見漏於本道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
又以吏曹言啓曰,東學敎授洪晉游,以其身病,呈狀乞遞,改差,何如?傳曰,允。
金昇圭啓曰,臣以吏·兵批兼進之意,敢啓。傳曰,知道。
有政。吏批,判書金壽鉉,牌招不進,參判李容元,牌招不進,參議徐相祖進,左副承旨金昇圭進。以吏批言啓曰,判書金壽鉉,參判李容元,竝牌招不進,小臣獨政未安,何以爲之?敢稟。傳曰,只出緊任。以洪淳肯爲獻納,張錫裕·尹起晉爲副校理,金東漢爲敦寧都正,李世宰爲知經筵,閔種默爲知義禁。坡州牧使李奎性,南陽府使閔相能,已上相換事,承傳。
兵批,判書金永壽病,參判尹致聖病,參議洪在正入直進,參知趙秉友病,左副承旨金昇圭進。同知加設單權洙度,護軍趙文永·李根命,副護軍李鎬奭·金秀穆·徐夔淳·鄭元和。副司直李·趙秉翊·張錫裕·李建永·趙鎭卨·姜日馨·尹容善·鄭寅興·林羲相。副司果王濟肯·姜濬永·金萬璜·李鍾岳·高有甲,副司勇宋百源·張思薰,以上竝單付。
吏批,再政。以李裕承爲同敦寧,閔應植爲弘文提學,李茂魯爲東學敎授,南宮·魚愚南·孫宅祜·朴希鎭·崔周甫·鄭元根·崔寅培爲假監役。三政。以李季烈·李長遠·崔承烈·崔仁輔·鄭修悳·池應甫爲假監役。假監役南宮·魚愚南·孫宅祜·朴希鎭·崔周輔·崔寅培·李季烈·李長遠·崔承烈·崔仁輔。前參奉金在濚,已上今超通政,朝官年八十,依法典加資。
同敦寧李根命疏曰,伏以臣於日昨,伏承除旨,以臣爲同知敦寧府事者,臣感恩怵義,章皇出肅,粗伸叩謝之忱,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚,臣無任云云。答曰,省疏具悉。所請依施。
知敦寧徐璟淳疏云云。答曰,省疏具悉。所請依施。
上在景福宮。停常參·經筵。
金昇圭啓曰,臣昇圭,今日,正朝望闕禮習儀進去,下直之意,敢啓。傳曰,知道。
又啓曰,臣昇圭,今日,加上尊號都監,初再度兼行習儀進去,下直之意,敢啓。傳曰,知道。
又啓曰,今日正朝望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
又啓曰,右副承旨朴鳳彬,同副承旨李愚冕,今日不爲仕進,竝卽牌招,何如?傳曰,允。
又啓曰,弘文提學閔應植,疏批已下,更爲牌招,以爲延祥詩春帖子,出韻科次之地,何如?傳曰,允。
朴鳳彬啓曰,明日傳香,禮房承旨,當爲齋宿,左副承旨金昇圭,所當牌招,而拘於廳規,不得請牌,何以爲之?敢稟。傳曰,牌招。
朴鳳彬,以戶曹言啓曰,景祐宮移建之役,當爲始役矣。移安吉日與告由之節,依例擧行之意,分付禮曹,何如?傳曰,允。
又以加上尊號都監都提調意啓曰,本都監各房工役,今已完畢,匠手竝皆放送,堂上郞廳,輪回仕進,監造官仍爲上直之意,敢啓。傳曰,知道。
又以禮曹言啓曰,來正月初一日,大王大妃殿寶齡,將躋八旬,稱慶陳賀時,殿下親上致詞箋文表裏儀註,直爲書入大王大妃殿,而王世子賀各殿儀註及百官賀各殿儀註,直爲書入各殿之意,敢啓。傳曰,知道。
又以奉常寺提調意啓曰,各陵園正朝祭享所用藥果煎造後,進上看品藥果二十立,依定式封進之意,敢啓。傳曰,知道。
又以弘文館言啓曰,上番校理臣朴奎燦,以加上尊號都監差備官,今日習儀時,晝仕出去之意,敢啓。傳曰,知道。
又以司僕寺一二提調意啓曰,分養馬故失瘦瘠不馴守令,每於畢上納後,依法典施罰,而有赦令,則例皆蕩滌矣。今年所納分養馬,有頉邑守令,現告成冊,今始來到,而係是宥旨前事,何以爲之?敢稟。傳曰,蕩滌。
又以親軍別營言啓曰,本營右別將姜潤,以前任全羅左水使,尙在任所矣。領軍之職,久曠可悶,改差,何如?傳曰,允。
刑曹判書閔應植疏曰,伏以臣於昨日,伏奉恩誥,以臣爲弘文館提學,繼又以延祥〈詩〉春帖出韻科次,天牌儼臨,臣聞命慄惶惑,不能自解,未知朝廷,何取於臣,而有此錯擬,殿下亦何取於臣,而有此誤恩也?熙朝官人,懋適其宜,實類耕織異問,杗榱各用,雖微品漫職,不可使匪才者,任其毁畵,而文苑之選,極淸且峻,將以鳴國家之盛,贊聲明之治。苟非淹博足以該古今,藻鑑足以別能否,述作足以贊皇猷鋪洪藻,莫宜居之,祖宗以來,建官右文之宏規,槪可想已。近世之當是選者,雖或參之以資歷地閥,而竟須歸重於文學,安有如臣蔑學無術,苟然充數者乎?臣自少鈍滯,晩益荒嬉,雖尋常功令之文,啁啾之技,亦未能依樣畫葫,而每當經幄啓沃之地,奎署翰墨之場,輒欲規退逃遁,而沐聖主拔擢之私,被同朝忠厚之恕,可幸無譴劾耳。況今乾沒轉甚,頭顱已判,上不可以欺君,下不可以欺世,譬如寠人,初無卓錐之地,繼而和錐也無矣。如是而尙可裒然自處於詞命之任乎?無文而冒居,前輩謂天下可笑,曠官而不居,古人譏世間羞恥,臣若以天下可笑之人,爲世間羞恥之事,則臣之一身,固不足恤,而其貽累於大聖人則哲之明,爲如何哉?亦恐當世無識而冒進者,將以臣爲口實,而爭爲徼倖之計矣。臣於是,豈特有欺君欺世之罪而已哉?左右參倚,承膺無路,玆敢披瀝仰瀆。伏乞天地父母,特察臣言之匪由飾讓,亟賜鐫改,使官方重而私分安,千萬幸甚,臣無任云云。答曰,省疏具悉。卿其勿辭行公。
同副承旨李愚冕疏云云。省疏具悉。旣已經勘,何必如是爲引?爾其勿辭察職。
上在景福宮。停常參·經筵。
藥房副提調趙準永啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
趙準永啓曰,行左承旨金弘圭,右承旨趙臣熙,今日不爲仕進,竝卽牌招,何如?傳曰,允。
傳于李愚冕曰,工·刑換房。
傳于李愚冕曰,政官牌招開政。
傳于李愚冕曰,秋判外堂上竝許遞,今日政差出。
傳于李愚冕曰,啓字不審之中官朴漢應,從重推考。
傳于李愚冕曰,沔川郡守之代,勿拘年限,各別擇差。
傳于李愚冕曰,上護軍卞元圭,外務協辦差下。
李愚冕啓曰,上護軍卞元圭,外務協辦差下事,命下矣。今日政下批,何如?傳曰,允。
兵曹口傳政事,親軍別營軍司馬單徐丙善。
兵曹口傳政事,副司勇林元相·申肯休·任垈準,以上竝單付。
李愚冕,以弘文館言啓曰,上番校理臣朴奎燦,以加上尊號都監差備官,今日習儀時晝仕出去之意,敢啓。傳曰,知道。
傳于李愚冕曰,有實故玉堂竝許遞,今日政差出。
李愚冕,以吏曹言啓曰,中學敎授閔致憲,以其身病,呈狀乞遞,改差,何如?傳曰,允。
又以吏曹言啓曰,南學敎授李敏奎,以其身病,呈狀乞遞,改差,何如?傳曰,允。
又以吏曹言啓曰,通禮院左通禮柳冕鎬,右通禮趙性鶴,繕工監假監役官池應甫·鄭修悳·劉元根,竝以身病,呈狀乞遞,竝改差,何如?傳曰,允。
又以兵曹言啓曰,內禁衛將洪秉悳,五衛將尹聖善·朴永漢·金允善·崔廷在·文洪錫·張泓周,昌德宮衛將李龍植·韓定圭,訓鍊院主簿金奎熙,文臣兼宣傳官李南珪,俱以病難供職。新除授慶尙監營中軍金光錫,親病沈重,萬無赴任之望,呈狀乞遞,竝改差,何如?傳曰,允。
李愚冕啓曰,明日傳香,禮房承旨,當爲齋宿,左副承旨金昇圭,所當牌招,而拘於廳規,不得請牌,何以爲之?敢稟。傳曰,牌招。
有政。吏批,判書金壽鉉牌招不進,參判李容元進,參議徐相祖牌招不進,右副承旨朴鳳彬進。以吏批言啓曰,判書金壽鉉,參議徐相祖,竝牌招不進,小臣獨政未安,何以爲之?敢稟。傳曰,仍爲之。以洪秀寅·朴寅煥爲正言,閔致憲爲校理,南廷綺爲修撰,朴永斗爲副修撰,趙秉式爲刑曹參判,權鍾崙爲刑曹參議,洪炳一爲左通禮,朴奎燦爲右通禮,金寅根爲沔川郡守,宋鍾興爲長水縣監。
兵批,判書金永壽進,參判尹致聖病,參議洪在正病,參知趙秉友入直,同副承旨李愚冕進。以兵批言啓曰,全羅左水使今當差出,而擬望之人乏少,他道防禦使竝擬,何如?傳曰,允。以李敎獻爲知事,梁柱顯爲內禁將,朴海壽·林丙爕·高鎭泰·徐德禧·李濟膺·姜錫祜爲五衛將,文載雲·田承眞爲昌德將,閔周植爲訓鍊判官,李重泰爲訓鍊主簿,尹容善爲文兼,崔允瑞爲守門將,白樂倫爲全羅左水使,鄭東烈爲慶尙中軍,趙得和爲波知僉使。知事加設單李應憲,護軍金文鉉·鄭大燁,副護軍趙東協·金光錫·許逅·沈宗海,副司直朴奎燦,副司果李承九·朴彝陽·鄭光浩,以上竝單付。
吏批,再政。以李貞稙爲中學敎授,李羲鳳爲南學敎授,兪膺柱·黃富興·方漢永爲假監役。
兵批,再政。以李秉禹爲訓鍊主簿,同知單梁柱顯,僉知三單,朴海壽·高鎭泰·姜錫祐。
三政。以洪大用·徐致雲·金東有爲假監役,假監役兪膺柱·黃富興·方漢永,已上今超通政,朝官年八十,依法典加資。以具永祖爲喬桐府使,徐雲輔爲戶曹正郞,協辦交涉通商事務單卞元奎。
兵批,三政。以李建大爲別營哨官,同知單林丙爕。四政。以李奎炫爲訓鍊僉正,同知單李濟膺。五政。以趙羲天爲別營哨官,同知單文載雲。六政。以尹吉憲爲訓鍊僉正,同知單田承眞。七政。以韓昌敎爲訓鍊判官。八政。以李敎庠爲訓鍊主簿。九政。以李海永爲守門將。十政。以尹達源爲左捕從。十一政。以梁性煥爲訓鍊僉正。十二政。以鄭圭瓚爲別營哨官。十三政。以鄭龍基爲宣傳官。兼坡州鎭兵馬僉節制使京畿兵馬右防禦使摠管畿沿海防衙門中營將單閔相能。兼南陽鎭兵馬僉節制使摠管畿沿海防衙門前營將討捕使單李奎性。兼長湍鎭兵馬僉節制使畿沿海防衙門後營將討捕使單高永根。兼喬桐鎭兵馬僉節制使京畿水軍右防禦使鎭撫營右海防將單具永祖。
傳于李愚冕曰,都承旨·左副承旨許遞,前望單子入之。
承旨前望單子入之,閔丙奭·金宗漢落點。
李愚冕啓曰,玉堂上下番俱空,事甚未安,應敎李勝宇,副應敎金炳稷,校理李在淳,修撰李羲鳳,副修撰洪晉游,新除授校理閔致憲,副校理張錫裕·尹起晉,修撰南廷綺,副修撰朴永斗,竝卽牌招,推移入直,何如?傳曰,允。
吏曹,楊州牧使單林淳憲除授事,承傳。
傳于李愚冕曰,肇慶廟·慶基殿修改時監董道臣尹榮信加資。
傳于李愚冕曰,楊州牧使有闕之代,管城將林淳憲除授。
李愚冕,以加上尊號都監都提調意啓曰,大王大妃殿玉冊·玉寶印出二件,冊寶同粧一貼,列書製述官·書寫官職姓名,謹此封進,而世子宮亦爲封進之意,敢啓。傳曰,知道。
又以親軍別營言啓曰,今十二月二十九日三十日年終起火時,營使臣申桓,率將官·將校,別破陣監放,而器械數爻姓名,單子書入之意,敢啓。傳曰,知道。
右承旨趙臣熙疏曰,伏以臣,頃忝喉院,昏謬不審,以殿最啓本之遲滯,自速罪戾,惟大何是俟,聖度包容,罰止薄罷,曾未幾何,承宣除旨,遽降於跧伏之中,收敍有命,庚牌儼臨,臣誠惶隕,莫省攸措。顧念臣罪重罰輕,冞切悚蹙,豈敢諉之以已勘,晏然趨膺也哉?寵光雖極榮耀,分義實難蹶,玆敢短章陳籲,仰瀆崇嚴。伏乞聖明,俯垂諒察,亟遞臣職,仍治臣當被之律,以肅朝綱,以安私分,不勝幸甚,臣無任云云。省疏具悉。旣已經勘,何必如是爲引?爾其勿辭察職。
副校理張錫裕疏云云。省疏具悉。所陳頗有切實,疏辭令廟堂稟處,尾附事當留念矣。
上在景福官。停常參·經筵。
大殿·大王大妃殿·王大妃殿·中宮殿,內務府·內閣·政院·玉堂·朝廷百官,除夕單子問安。答曰,知道。
世子宮·世子嬪宮,內務府·內閣·政院·玉堂·春桂坊·朝廷百官,除夕單子問安。答曰,知道。
傳于金宗漢曰,傳香承旨,馳詣社稷·宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
金宗漢啓曰,祀典所重,何等謹嚴,而今日永寧殿告由祭奉審摘奸時,謁者王性濬,初不待令,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
李愚冕啓曰,奏御文字,何等審愼,而承旨座次單子,有所錯誤,致勤下詢,事甚疎忽,極爲未安。原單子使之改修正以入,而臣之矇然捧入,不勝惶悚,當該吏曹堂上,不可無警,推考,何如?傳曰,允。
傳于金宗漢曰,協辦內務府事李載完,修文司句管。
傳于金宗漢曰,明日出宮門路,以思政門爲之。
金宗漢,以奎章閣言啓曰,明日,卽觀文閣朔奉審日次,臣進詣擧行之意,敢啓。傳曰,知道。
又以加上尊號都監都提調意啓曰,本都監郞廳金寅根,移拜沔川郡守矣。其代,以戶曹正郞徐雲輔差下,使之察任,何如?傳曰,允。
又以禮曹言啓曰,景祐宮移建時,移安吉日與告由之節,依例擧行之意,自戶曹草記,允下矣。移安吉日時,令日官韓應翼推擇,則來正月十五日卯時爲吉云,以此日時定行,而先告事由祭,同日曉頭先行,祝文撰出等事,令藝文館擧行,何如?傳曰,允。
又以成均館大司成意啓曰,每於歲末,圓點儒生,準點別單書入事,曾有定式矣。當年條準圓點儒生,別單書入之意,敢啓。傳曰,知道。
李愚冕,以兵曹言啓曰,來丙戌年各處頒給信漢符別單,各宮房新定式頒給信漢符別單及文宰武臣蔭官二品以上人員,章標頒給別單,修整以入之意,敢啓。傳曰,知道。
兵曹啓目粘連,觀此忠淸左道暗行御史鄭寅興書啓,則閫帥·營將·虞候之治績,別無優著,亦無顯疵,竝只置之,何如?判付。啓,依允。日記廳堂上金春熙郞廳金敬圭