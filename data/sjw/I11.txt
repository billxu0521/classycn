上在慶熙宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上·大司憲正朝單子問安。答曰,知道。
大駕詣璿源殿,入齋室後,內閣·政院·藥房·玉堂口傳問安。答曰,知道。仍詣徽定殿,入齋室後,內閣·政院·藥房·玉堂口傳問安。答曰,知道。行禮後,內閣·政院·藥房·玉堂口傳問安。答曰,知道。仍詣宗廟,入齋室後,內閣·政院·藥房·玉堂口傳問安。答曰,知道。展謁後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
鄭基世啓曰,司僕內乘來言,捲簾·毛帳,取稟。傳曰,捲三面,毛帳爲之。
傳于金在田曰,奉朝賀金履陽,歲饌衣資,依例擧行,遣曹郞存問以來。
傳于金在田曰,豐恩府院君家,衣資食物,從優輸送,遣曹郞存問以來。
傳于金在田曰,豐恩府院君,今年當入耆社矣。仰體慈念,予所喜幸,當如何哉?几杖之禮,擇日擧行,仍以此意,遣史官傳諭。
傳于宋持養曰,貢市堂上率貢市人,還宮時,鍾閣前路待令。
傳于鄭基世曰,侍衛軍兵毛具,從便爲之。
傳于鄭基世曰,侍衛軍兵雨具,從便爲之。
禮曹,來二月初八日,行先農祭親傳香,取稟。奉敎敬依。
禮曹,今正月二十二日中宮殿誕日陳賀時應行節目,參考前例磨鍊爲白去乎,依此擧行,何如?啓權停爲良如敎。
成好謙啓曰,臣以大王大妃殿·王大妃殿問安進去,下直之意,敢啓。傳曰,知道。
傳于鄭基世曰,明日出宮門路,以廣達門爲之。
傳于金在田曰,發遣吏郞,諸執事淸齋與否,摘奸以來。
金在田,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,今此正朝諸道所封賀箋中,會寧府使吳一善,以應封官,兼別軍職,故各爲封進,熊川縣監吳鼎周,雖非應封官,亦以別軍職封進矣,一體看審捧入之意,敢啓。傳曰,知道。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
又以禮曹言啓曰,傳曰,豐恩府院君,今年當入耆社矣。仰體慈念,予所喜幸,當如何哉?几杖之禮,擇日擧行,仍以此意,遣史官傳諭事,命下矣。依前例敎書,令藝文館撰出,几杖,亦令工曹造成進排。而謹稽謄錄,受几杖吉日,例自本家擇定,敎書則注書陪往宣讀,几杖則承旨傳授矣。今亦依此擧行,而翌日進謝箋一款,令承文院依例擧行事,分付,何如?傳曰,允。
鄭基世,以兵曹言啓曰,今正月初三日宗廟·永寧殿春享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官及前銜武臣,代差以入之意,敢啓。傳曰,知道。
乙巳正月初一日辰時,大駕詣昌德宮璿源殿展謁,仍詣徽定殿行禮,仍詣宗廟展謁動駕入侍時,行都承旨趙斗淳,左承旨宋持養,右承旨金在田,左副承旨趙龜夏,右副承旨鄭基世,同副承旨成好謙,假注書鄭錫朝,記事官李裕膺·李,直提學金學性,檢校直閣徐有薰,檢校待敎金洙根·南秉哲·李㘾,以次侍立。時至,通禮跪啓請外辦,上具翼善冠·衮龍袍,乘輿出興泰門。藥房提調金興根,副提調趙斗淳進前奏曰,侵早勞動,聖體,若何?上曰,一樣矣。由顯謨門,至廣達門外,通禮跪啓請降輿乘輦,上降輿乘輦,出建明門·興化門進發,入敦化門,由進善門,至仁政門外,降輦乘輿,由仁政殿內,至萬安門外,降輿。上曰,徽定殿行禮時,百官入參置之。出傳敎上步,入萬安門,就齋室。少頃,上詣版位,行四拜禮。仍詣殿內,行茶禮,禮畢後,還詣齋室。少頃,命入外辦,通禮跪啓請外辦,上出萬安門乘輿,由仁政殿,出仁政門,入肅章門·建陽門·銅龍門·景化門,至齋室門外,降輿,步入齋室。少頃,詣徽定殿,就版位,行再拜禮。仍詣殿內奉審後,還就齋室。斗淳奏曰,笏記唱奏之際,做錯非細,當該引儀,所當重勘,而本院請推之外,無他可施之罰,何以爲之乎?上曰,置之,可也。出擧條少頃,通禮跪啓請外辦,上乘輿,出景化門,由銅龍門,至仁政門外,降輿乘輦,出敦化門,至宗廟大門外。通禮跪啓請降輦乘輿,上降輦乘輿,入就齋室,上改具冕服,步至東神門外。通禮跪啓請執圭,斗淳進圭,上執圭,詣版位,行四拜禮,仍詣殿內奉審。斗淳奏曰,侍衛軍兵,使之待令於西神門外乎?上曰,唯。賤臣承命出傳。上出西神門授圭,詣永寧殿,至東神門外執圭,入就版位,行四拜禮。詣殿內奉審後,仍出東神門授圭。判府事鄭元容,左議政權敦仁,右議政金道喜進前奏曰,歲律載新,景籙滋至,臣等不勝慶祝。而月正元日,祗謁殿廟,勞動旣多,聖體,若何?上曰,一樣矣。上還就齋室。少頃,通禮跪啓請外辦,上改具翼善冠·衮龍袍,乘輿,出宗廟門,降輿乘輦,至鍾樓前路。基世奏曰,貢市堂上率貢市人待令矣。上回輦,貢市堂上率貢市人入侍。駕前下敎貢市堂上洪在喆率貢市人入侍,上詢瘼。上曰,貢市人所懷,自政院捧入,可也。仍命退貢市人。仍由興化門·建明門,至廣達門外,降輦乘輿,入顯謨門。命出標信解嚴。由興泰門,還內。諸臣以次退出。
上在慶熙宮。停常參·經筵。
還內後,內閣·政院·藥房·玉堂口傳問安。答曰,知道。
金在田啓曰,明日召對,取稟。傳曰,停。
成好謙啓曰,大司憲洪學淵,掌令李昌廷·崔尙儒呈辭,執義李豐翼未肅拜,持平許傳未署經,李潤龍在外。監察茶時之意,敢啓。傳曰,知道。
傳于鄭基世曰,侍衛軍兵毛具,從便爲之。
傳于金在田曰,禮房承旨馳詣宗廟永寧殿·徽定殿,奉審摘奸以來。
成好謙啓曰,卽伏見摠戎使李惟秀春操取稟狀啓啓下者,則日字誤以初三日書塡,臣之矇然捧入,不勝惶悚。而奏御文字之如是疎忽,事甚未安。推考,何如?傳曰,允。
傳于金在田曰,左承旨·左副承旨許遞,前望單子入之。
承旨前望單子入之,趙雲澈·李經在落點。
金在田啓曰,新除授右承旨趙雲澈,左副承旨李經在,竝卽牌招,何如?傳曰,允。
以兵曹初五日朝參取稟,傳于鄭基世曰,初十日爲之。
金在田啓曰,吏曹郞廳來言,應資老人加資下批政事,取稟。傳曰,當日爲之。
又啓曰,卽者吏曹郞廳來言,政事,當日爲之事,命下。而行判書朴岐壽,參議趙雲澈俱以病不來,參判趙鶴年未肅拜,不得開政云。竝卽牌招,何如?傳曰,允。
傳于金在田曰,吏曹參議有闕之代,李謙在除授。
吏曹,吏曹參議李謙在除授事,承傳。
金在田啓曰,新除授吏曹參議李謙在,一體牌招,何如?傳曰,允。
又啓曰,行吏曹判書朴岐壽,參判趙鶴年,參議李謙在牌不進推考傳旨及罷職傳旨,今方捧入。而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
備邊司薦望,以白殷鎭爲統制使。
鄭基世啓曰,左邊捕盜大將白殷鎭,移拜統制使矣。捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將李應植,卽爲牌招,聽傳敎,何如?傳曰,允。
兵曹,以李升權爲左邊捕盜大將。
成好謙啓曰,新除授左邊捕盜大將李升權,卽爲牌招,命召及大將牌·傳令牌傳授,何如?傳曰,允。
又啓曰,左邊捕盜大將李升權,時在廣州地,命召及大將牌·傳令牌傳授,一時爲急,斯速乘馹上來事,下諭,何如?傳曰,允。
鄭基世,以都摠府言啓曰,今日入直內三廳武兼禁軍及軍兵等,當爲中日習射技放,而宗廟春享大祭齋戒相値,不得設行之意,敢啓。傳曰,知道。
又以備邊司言啓曰,本司有司堂上金興根,兼帶摠管矣。職務相妨,摠管之任,許遞,何如?傳曰,允。
假注書尹景善書啓,臣於本月初一日辰時量,敬奉聖敎,馳往明陵蜂峴摘奸是乎則,石築堅緻,樹木鬱密是白遣,峴上結幕處守直之節,亦皆着實擧行是白如乎,日已暮矣,仍宿齋所是白遣,今日曉頭,仍詣昭顯墓看審是白乎則,植木叢茂,各處守護,竝皆無頉之意,敢啓。傳曰,知道。
勸農綸音,王若曰,予於月正元日,祗謁于太廟于眞殿,蹕路駐輦,臨詢貢市之瘼,旣又思之,貢市所自出農也。民生之大命在農,天下之大勞在農,由都下計納之繁,而推鄕外征斂之困,予顧安乎衣錦食玉之美乎哉?以予寡昧,托乎兆庶之上,夙夜祗慄,罔敢或忽者,民碞也,民天也。國計之絀,而賜租蠲賦,不能若漢詔之寬大,官制之疎而置司懲勸,不能若宋法之綜實,予有愧於前代時若多矣。而召信臣之出入阡陌,任延之鑄給田器,朱文公之印榜勸民,亦今日近民之官所宜怍也。比歲小康,繼有前秋之成,固幸賴天之庥矣,而井墟之曠,杼柚之匱,汚萊之未闢,猶夫前而殆有甚焉,何也?蓋其徵調之密,催呼之亟,所由來遠矣,而意者,所以勞來勉率亦不能,體予心悉力從事焉尙寡也。嗚呼,一歲之勞,秪足爲一歲之命而不及焉,則保抱携持,不免爲豐年無告之氓,夫如是也。而尙可曰予有受民,予有分憂之臣也哉?民食之重,民非不自知,而惟其爲天下之勞也。故必有以悉心究擧,迪訓而勱相,然後人盡其力,地無遺利,凡時其早晩,資其有無,陂塘之捍滙,菑翳之拓攘,勤有以庸之,慢有以勵之,此近民者之職,而身巡田廬,不遑一日敢寧,所謂操威惠之柄,而處咷笑之會也。存愛所濟,一命尙然,安有御一路之廣,居百里之寄?使斯民惰農自安,越其罔有黍稷也。吾民於此,亦不能無責焉。夫衣食之業,所以自謀也,此豈有政敎發徵期會之可待也哉?然小安之易狃,而昔艱之遽諼,一熟之自足,而後慮之全忽,藉倖會之可恃,謂差跌而無虞,肆肢體之便,而憚力役之苦,不昏作勞,自底困窮,則是不率敎之民也。君門雖邃,階前萬里,此其辜得不丕蔽後已哉?歲首劭農,非曰非故事,而今予此言,諒出於斷斷實心,咨爾方伯·居留·令長之臣,勉修乃職,率籲衆聽,獲迓上瑞,固我邦本,期與緣畝之民,共享郅隆之休。行都承旨趙斗淳製進
乙巳正月初二日辰時,上詣崇政殿月臺。宗廟永寧殿春享大祭親傳香入侍時,行都承旨趙斗淳,左承旨宋持養,右承旨金在田,左副承旨趙龜夏,右副承旨鄭基世,同副承旨成好謙,假注書鄭錫朝,記事官李裕膺·李,檢校直閣徐有薰,檢校待敎李㘾·李裕元,以次侍立。時至,通禮跪啓請外辦,上具翼善冠·衮龍袍,乘輿,出興泰門。藥房提調金興根,副提調趙斗淳進前奏曰,侵早勞動,聖體,若何?上曰,一樣矣。由顯謨門·廣達門,入崇政門,詣崇政殿月臺,通禮跪啓請降輿,上降輿。通禮前導就褥位,南向立。引儀引宗廟獻官昌寧尉金炳疇,進詣褥位之左。通禮跪啓請跪,上跪。香室官員奉香祝,跪授在田,在田東向跪進,上受香祝,以授炳疇,炳疇西向跪受興。引儀又引永寧殿獻官南寧尉尹宜善,如前儀。通禮跪啓請興,上興。通禮前導就階下祗送位,西向立。炳疇·宜善奉香祝,以次由正路出。通禮跪啓請鞠躬,上鞠躬,香祝過後,通禮跪啓請平身,上平身,入幕次。少頃,通禮跪啓請出次乘輿,上出次乘輿。在田奏曰,臣以禮房承旨,當傳徽定殿·景陵香祝,故臣則落後矣。上可之。出崇政門,由廣達門·顯謨門。命出標信解嚴。由興泰門,還內。諸臣以次退出。
上在慶熙宮。停常參·經筵。
金在田啓曰,明日召對,取稟。傳曰,停。
鄭基世啓曰,大司憲洪學淵,掌令李昌廷·崔尙儒呈辭,執義李豐翼未肅拜,持平許傳未署經,李潤龍在外。監察茶時之意,敢啓。傳曰,知道。
趙雲澈啓曰,行吏曹判書朴岐壽,參判趙鶴年,參議李謙在再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,參議只推,與判書·參判,竝更一體牌招。
又啓曰,行吏曹判書朴岐壽,參判趙鶴年牌不進推考傳旨,今方捧入。而開政命下之後,如是違牌,事甚未安。參判趙鶴年,參議李謙在陳疏,判書,更爲牌招,何如?傳曰,允。
傳于趙雲澈曰,吏曹參判·參議疏批已下,卽爲牌招。
趙雲澈,以吏曹言啓曰,繕工監假監役官權用楫,以其身病,呈狀乞遞,改差,何如?傳曰,允。
又以吏批言啓曰,侍從臣父年七十人,每於歲首,抄啓加資事,載在法典矣。侍從臣父年七十人,別單書入之意,敢啓。傳曰,知道。
又以漢城府言啓曰,卽接西部令李漍所報,則西小門內契通訓前郡守鄭基弘,今年爲八十歲,當入於加資別單,而因事下鄕,今始上來,玆以追報云矣。鄭基弘,以朝官年八十,係是應資,追後修啓,亦有已例,一體陞資之意,分付該曹,何如?傳曰,允。
有政。吏批,行判書朴岐壽進,參判趙鶴年,參議李謙在式暇,右承旨趙雲澈進。以李玄緖爲敦寧都正,李時愚爲兵曹參議,李容在爲社稷令,張德良爲開城敎授,洪一純爲假監役,曺雲承爲安東府使。右參贊李志淵今加崇政,前同知鄭鴻觀今加嘉義,前兵使李誾彬,前承旨李敏會,前府使李載豐,兵曹參議洪儼,前參知蔡弘勉,前五衛將崔昌益,以上今加嘉善,前府使尹爔,前僉正李豐奎,前郡守崔祉鉉·鄭基弘,前縣監洪永燮·尹昇大·李牧榮,前都事金鳳儀,以上今加通政,以上朝官年八十,依定式加資。
兵批,判書趙冀永進,參判李同淳,參議金病,參知李時愚未肅拜,右副承旨鄭基世進。以金左根爲知事,李穆淵爲都摠管,洪儼爲同知,李寅熙爲宣傳官,尹昇大·李載豐爲五衛將,許煜爲宣傳官,張大汲爲都摠都事。同知單安光世,護軍李敏會·洪儼·蔡弘勉·許棨·李誾彬·李載豐·崔昌益,副護軍宋持養·趙龜夏·金鳳儀·尹爔·洪永燮·李豐奎·尹昇大·李牧榮·尹明儉·崔祉鉉,副司果梁在洙,副司勇王濟穆,以上竝單付。前判官崔致駿,前主簿朴枝秀,以上今加折衝加資事,承傳。統制使單白殷鎭。
吏批,再政。以趙復林爲仁陵令。兵曹參議單金,參知單李時愚。幼學金膺相今招通政,侍從臣前掌令金養默父加資事,承傳。
兵批,再政。以鄭斗源爲都摠經歷,朴光鎭爲訓鍊主簿。同知單李載豐,僉知單尹昇大,副護軍鄭基弘。
趙雲澈,以吏曹言啓曰,全羅道都事康國龍,江原道都事白潤鶴,俱爲除拜,已過數年,尙不辭朝,不可一任其虛縻,竝改差,何如?傳曰,允。
又以吏曹言啓曰,定山縣·木川縣,置諸諸縣之末,今年俱以準十年之限,定山縣監,木川縣監,竝還陞本座次,何如?傳曰,允。
吏曹參判趙鶴年疏曰,伏以元正謁廟,宸慕克伸,祥和導鑾,玉體冞康,區區慶忭,曷有其極?仍伏念臣,才本空疎,識又淺短,待罪東藩,載及瓜限,徒費廩祿,一無猷爲,窮民之流散者,未能安集,遺瘼之委積者,未能矯捄,日夕愧懼,惟重譴是俟,千萬不自意,亞銓除命,忽下於治任須代之際,華誥誕宣,遐陬動色,臣身榮耀,更無可言。而第是職也,卽周之小宰耳,唱注承攝,或有所事,進退甄別,惟難其任,今乃以如臣儱侗者流,苟然充數於其間,烏在其爲官擇人之義哉?況出居方岳,入掌銓衡?臣是何人,當此異數,此非一毫飾讓。而臣於年前,猥忝參佐,恩踰涯分,效蔑涓埃,至今追惟,背有餘汗。見臣所叨,班秩則較前愈峻,責任則比前尤重,臣何敢憑恃寵靈,視之若節次推遷,晏然固有也哉?臣之逖違天陛,歲已再周,跡滯關嶺,戀結觚稜,迨玆納符之日,豈無覲耿之願?而進身無路,反面尙稽,情禮都虧,悚隘愈極,日前周廬兼銜,繼蒙恩點,而賤疾適苦,亦未能章皇出肅,自阻陪衛之列,益着慢蹇之罪。今又開政有命,庚牌儼臨,揆分量能,斷無冒膺之望,敢控肝膈之懇,仰瀆崇嚴之聽。伏乞聖明,俯賜鑑諒,亟遞臣所帶吏曹參判之任,俾重公器,以安私分,不勝大願。臣無任云云。答曰,省疏具悉。卿其勿辭行公。
吏曹參議李謙在疏曰,伏以臣,庸庸碌碌,文質無當,本不合備數於淸朝百執事之末,而徒荷兩聖朝天地之生成,雨露之滋育,滾到緋玉之列,居常感戴,涯分已踰,榮塗一步之前進,初非夢想之攸到。迺者有隕自天,恩出格外,特授臣以吏曹參議者,臣聞命惶懍,不覺背汗而顔騂。噫,是職何等職也?佐長堂而間或代斲,居下位而議及通塞,其任也至淸要,故其選也至難愼,苟非望實俱備,爲一世之所推重者,則不可授之,莫宜居之。由是之故,以前輩之通才雅望,及叨是職,未嘗不逡巡却步,不敢視以倘來,況如臣千萬無似之蹤,忽奉此千萬非常之命,五內失守,四體投地,直欲循墻而不可得也。開政有命,召牌荐降,而進身無路,屢犯違傲,震駴之極,泯默末由,忙構短章,略暴實悃,辭雖拙訥,情非飾讓。伏惟天地父母,俯賜鑑諒,將臣新授職名,亟賜鐫免,以重公器,以靖私分,不勝大願。臣無任云云。省疏具悉。爾其勿辭察職。
上在慶熙宮。停常參·經筵。
藥房提調金興根,副提調趙斗淳啓曰,歲律載新,景籙滋至,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣。中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙斗淳啓曰,明日召對,取稟。傳曰,停。
鄭基世啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙斗淳啓曰,左承旨金在田,今日不爲仕進,卽爲牌招,何如?傳曰,允。
趙雲澈啓曰,左副承旨李經在,時在慶尙道安東府任所,斯速乘馹上來事,下諭,何如?傳曰,許遞,前望單子入之。
承旨前望單子入之,趙在慶落點。
執義李豐翼啓曰,臣姿性謭劣,言議巽軟,無足備數於淸朝耳目之任,而亞憲除旨,忽下於夢想之外,召牌儼臨,雖不得不章皇出肅,粗伸叨謝之忱。而第臣於合啓中,有私義之難以冒參者,曾叨臺銜,亦蒙恩諒,今臣處義,與前無異,間因差享,今始來避,所失尤大,請命遞斥臣職。答曰,依啓。
以司諫林基洙,正言柳晏,掌令李昌廷·崔尙儒牌不進罷職傳旨,傳于鄭基世曰,只推。
以左承旨金在田牌不進罷職傳旨,傳于鄭基世曰,只推。
上在慶熙宮。停常參·經筵。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,明日召對,取稟。傳曰,停。
成好謙啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭基世啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于鄭基世曰,都政勿拘齋日,斯速爲之。
成好謙啓曰,大司憲洪學淵,掌令李昌廷·崔尙儒牌不進,執義未差,持平許傳未署經,李潤龍在外。監察茶時之意,敢啓。傳曰,知道。
以司諫林基洙,正言柳晏,掌令李昌廷·崔尙儒牌不進罷職傳旨,傳于成好謙曰,只推。
鄭基世,以吏曹言啓曰,別薦單子中,行大護軍李穆淵薦前郡守徐有喬,誤以前縣監徐有畬書啓矣。不審之失,臣不勝惶恐。而原單子,改付標以入之意,敢啓。傳曰,知道。
又以弘文館言啓曰,上番校理臣李殷相,以社稷祈穀大祭祭官,今日議政府肄儀時,晝仕出去之意,敢啓。傳曰,知道。
上在慶熙宮。停常參·經筵。
趙在慶啓曰,明日召對,取稟。傳曰,停。
成好謙啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙雲澈啓曰,右副承旨鄭基世,今日不爲仕進,卽爲牌招,何如?傳曰,允。
備忘記,南兵使李定鉉下直,長弓一張,長箭一部,片箭一部,筒兒一箇賜給。
趙在慶啓曰,今初八日,都目政事爲之之意,敢啓。傳曰,知道。
成好謙啓曰,大司憲洪學淵,掌令李昌廷·崔尙儒牌不進,執義未差,持平許傳未署經,李潤龍在外,監察茶時之意,敢啓。傳曰,知道。
以司諫林基洙,正言柳晏,掌令李昌廷·崔尙儒牌不進罷職傳旨,傳于成好謙曰,只推。
以右副承旨鄭基世牌不進罷職傳旨,傳于成好謙曰,只推。
趙在慶,以敦寧府言啓曰,中宮殿冊禮,今已順成,卽當記載於御牒,而王妃世譜,依敦寧式,同姓限八寸,異姓限五寸,一體修整譜冊次,依例設都監之意,敢啓。傳曰,知道。
成好謙,以兵曹言啓曰,五衛將尹昇大·李載豐·劉膺祜,忠翊衛將李奎文,忠壯衛將金聲遠,景福宮衛將李哲泓·金魯恒,昌德宮衛將金養鈺,昌慶宮衛將金順晩,俱以病難供職,呈狀乞遞,竝改差,何如?傳曰,允。
上在慶熙宮。停常參·經筵。
鄭基世啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,輪臺日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
成好謙啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金在田啓曰,右承旨趙雲澈,今日不爲仕進,卽爲牌招,何如?傳曰,允。
備忘記,義州府尹金德喜下直,長弓一張,長箭一部,片箭一部,筒兒一箇賜給。
鄭基世啓曰,臣基世,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣崇政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
金在田啓曰,卽者社稷署官員來言,今此祈穀大祭神位出還奉安時,提調一員,當爲進參,而都提調權敦仁,提調李穆淵,俱有身病,不得進參云。提調,卽爲牌招,何如?傳曰,允。
又啓曰,社稷提調李穆淵牌不進推考傳旨,今方捧入。而祈穀大祭神位出還奉安時,當爲進參,如是違牌,事甚未安。更爲牌招,何如?傳曰,允。
又啓曰,社稷提調李穆淵再牌不進推考傳旨,今方捧入。而祈穀大祭神位出還奉安時,當爲進參,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,令該曹口傳差出。
吏曹口傳政事,以趙容和爲社稷提調。
金在田啓曰,臣在田,依定式進詣香室,奉審香祝櫃·祝板袱子,則精潔之意,敢啓。傳曰,知道。
鄭基世啓曰,左邊捕盜大將李升權,自鄕上來云。卽爲牌招,傳授命召及大將牌·傳令牌,何如?傳曰,允。
傳于鄭基世曰,明日出宮門路,以廣達門爲之。
傳于金在田曰,發遣吏郞,諸執事淸齋與否,摘奸以來。
成好謙啓曰,大司憲洪學淵,掌令李昌廷·崔尙儒牌不進,執義未差,持平許傳未署經,李潤龍在外。監察茶時之意,敢啓。傳曰,知道。
以司諫林基洙,正言柳晏,掌令李昌廷·崔尙儒牌不進罷職傳旨,傳于成好謙曰,只推。
以右承旨趙雲澈牌不進罷職傳旨,傳于成好謙曰,只推。
金在田,以吏曹言啓曰,通禮院左通禮朴斆默,以其身病,呈狀乞遞,改差,何如?傳曰,允。
又以吏曹言啓曰,卽接通禮院牒報,則以爲,明日親傳香時,左右通禮,不可不備員,左通禮未差之代,卽速變通,以爲及時擧行之地云。左通禮未差之代,口傳備擬以入之意,敢啓。傳曰,知道。
吏曹口傳政事,以李珽爲左通禮。
金在田,以吏曹言啓曰,英陵令鮮于鏶,以其身病,呈狀乞遞,改差,何如?傳曰,允。
又以內醫院都提調·提調意啓曰,進上及諸醫所用鍼子,例有三年一次造成之規,而今年乃是當次之年,依例精造進上後,分給諸醫,何如?傳曰,允。
又以成均館同知館事意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
上在慶熙宮。停常參·經筵。
還內後,大殿,內閣·政院·藥房·玉堂口傳問安。答曰,知道。
傳于鄭基世曰,侍衛軍兵毛具,從便爲之。
鄭基世啓曰,明日召對,取稟。傳曰,停。
趙徽林啓曰,大司憲洪學淵,掌令李昌廷·崔尙儒呈辭,執義未差,持平許傳未署經,李潤龍在外。監察茶時之意,敢啓。傳曰,知道。
傳于趙在慶曰,禮房承旨與左副承旨,分詣社稷,受香諸處,奉審摘奸以來。
傳于趙斗淳曰,右承旨·同副承旨許遞,前望單子入之。
承旨前望單子入之,徐英淳·黃落點。
趙斗淳啓曰,新除授行左承旨徐英淳,左副承旨黃,竝卽牌招,何如?傳曰,允。
又啓曰,左副承旨黃,時在咸鏡道安邊府任所,斯速乘馹上來事,下諭,何如?傳曰,許遞。
傳于鄭基世曰,每都目飭諭,視爲文具,深用慨然,初仕守令之擇差,何時不關重,而今日急務,莫先於此,收拾人才,尤切於目下,竝以此意,分付兩銓,另念對揚。
傳于鄭基世曰,忠臣·淸白吏,皇朝人子孫,軍功人及西北·松都人,加意收用事,分付。
傳于趙斗淳曰,雖非親政,注書·尙瑞院官員,依例陞六。
鄭錫朝陞六,代以李承益爲假注書。
尹景善陞六,代以洪淳穆爲假注書。
都政。吏批,行判書朴岐壽進,參判趙鶴年病,參議李謙在進,同副承旨鄭基世進。啓曰,今日都目政事時,本曹堂上,不可不備員,而參判趙鶴年病不來,令政院牌招,以爲同參政事之地,何如?傳曰,允。
又啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令·各司久任時推人員,竝擬,何如?,傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。去秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?,傳曰,允。以李鍾淸爲司饔主簿,李鍾協爲長興主簿,趙重和爲尙衣別提,徐兢淳爲宗簿直長,李寅元爲引儀,李魯寬爲社稷令,金命鉉爲北部令,金用淳爲三陟府使,李啓榮爲朔寧郡守,沈宜益爲溫陽郡守。典籍二單羅時鏞·李光洙。權震奎爲英陵令,安膺壽爲尙衣直長,李象億爲平市直長,李奎英爲靖陵直長,朴承奎爲禁府都事。軍資直長單朴志壽。尹致麟爲槐山郡守,李廷耆爲麻田郡守,宋益洙爲和順縣監,成鼎鎬爲高山縣監,李學基爲松羅察訪,柳進翼爲監察,李龍沼爲繕工奉事,尹章善爲禁府都事,李象會爲司饔奉事,趙頤淳爲臨陂縣令,金琦淳·鄭元弼爲活人別提,成永文爲造紙別提,李魯寬爲恩津縣監,趙元和爲聞慶縣監,金貞根爲義盈直長,韓致良爲禧陵直長,趙啓恒爲社稷令,鄭基重爲溫陵令,金在田爲慈山府使。珍島郡守李儒鳳,光陽縣監朴承儒,前郡守李義純,全羅兵虞候曺洛振,前縣監趙聲夏,今加通政加資事,覆啓判下。軍資直長單宋惇熙。金近喜爲漢城主簿,張仁遠·卓景秀爲典籍,金命鉉爲松禾縣監,沈樂愼爲漣川縣監,李鳳九爲氷庫別提,金東選爲儀賓都事,金鍊白爲北部令,鄭元弼爲漢城主簿,趙啓恒爲比安縣監。
傳于趙斗淳曰,當該政官,推考。
傳于趙斗淳曰,玉堂·臺諫,竝許遞,今日政差出。
趙斗淳啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。以李裕元爲應敎,沈敬澤爲副應敎,兪鎭五·徐相敎爲校理,林基洙爲副校理,金鍵爲典牲直長,李承謙爲義盈奉事,李秉羲爲濟用奉事,金夔淵爲長陵令,宋在誼爲南原縣監,申泰運爲副校理,柳興奎·金在根爲修撰,沈膺泰·沈敦永爲副修撰。
鄭基世啓曰,朔州府使,今當差出,而本州以邊上重地,不可不擇差,他道未準朔守令,竝擬,何如?,傳曰,允。以鄭夔弼爲禁府都事,鄭愚容爲尙瑞直長,李觀熙爲吉州牧使,鄭夏應爲朔州府使,柳琡爲渭原郡守,閔致成爲大司憲,姜爲大司諫,林肯洙爲執義,李光載爲司諫,鄭鎏爲掌令,尹錫九爲祥原郡守,李樂韶爲咸安郡守,趙存德爲陽德縣監,李義明爲孟山縣監,宋相保爲珍島郡守。
鄭基世啓曰,大司成,今當差出,而擬望之人乏少,外任竝擬,何如?傳曰,允。以權致和爲掌令,朴文·金會明爲持平,黃起源爲獻納,洪永圭爲大司成,申命河爲尙瑞副直長,趙徹林爲濟用主簿,韓用休爲社稷令,曺錫弼爲平市令,趙重和爲刑曹佐郞,以李正耆·趙道淳爲承旨。
傳于鄭基世曰,都承旨·右承旨·同副承旨竝許遞,前望單子入之。
鄭基世啓曰,都承旨·右承旨·同副承旨未差,左承旨徐英淳未肅拜,左副承旨趙在慶監祭進,臣吏·兵批兼進之意,敢啓。傳曰,知道。
承旨前望單子入之,趙斗淳·李根友·趙徽林落點。
鄭基世啓曰,伴直無人新除授右副承旨趙徽林,所嘗牌招,而拘於廳規,不得請牌,何以爲之?敢稟。傳曰,牌招。
鄭愚容爲典設別提,許玩爲活人別提,許雋爲大興縣監,金善永爲平山府使,盧璧燁爲慶興府使,申命河爲尙瑞直長,李定在爲宗廟副奉事,洪秉元爲敬陵令,金琦淳爲戶曹佐郞,李正觀爲監察,金鼎鎬爲尙瑞副直長,崔擎祖爲東部令,金永璞爲軍器僉正,李鳳九爲監察,李根天爲敦寧主簿,李啓善爲濟用副奉事,鄭愚容爲監察,李璹爲尙衣別提,李秉益爲司饔主簿,趙肯淳爲司宰主簿,尹景善爲典籍,趙鎭夏·朴鍾元兼引儀,宋學培活人別提,金汶根爲漢城判官。
傳于鄭基世曰,望筒遲滯,吏兵判推考。
傳于鄭基世曰,在外經筵·春秋竝許遞,今日政差出。以沈熙淳·尹行謨爲正言,金輔根爲同經筵,金應均爲司僕正,李魯奎爲司成,柳相兢爲禮賓主簿,李寅鳳爲社稷令,李龍沼爲廣興奉事,徐有畬爲英陽縣監,金漢益爲金海府使。
傳于鄭基世曰,望筒遲滯吏判,推考。
傳于鄭基世曰,判義禁許遞,今日政差出。洪儼爲右尹,李志淵爲判義禁,徐左輔爲知經筵,趙鶴年爲同經筵,洪鍾應爲同春秋。
鄭基世,以備邊司言啓曰,鏡城判官,今日政,當差代矣。該邑以劇弊難救之局,雖幸近稍牽補,而積年敗痼之餘,難責成效於一時,分付該曹,勿拘常格,使之各別擇擬,何如?傳曰,允。以沈宜贊爲引儀,林孝謙爲恭陵令,李惟穆爲鏡城判官,李監進爲雲峰縣監,韓挺馹爲大靜縣監,金胤根爲遂安郡守,柳來維爲殷栗縣監,朴宗範爲參禮察訪,金洛斗爲全羅都事,李東爲咸鏡都事,鄭愚容爲戶曹佐郞,柳瓚爲氷庫別提,具載榮爲內資主簿,任百經爲安邊府使,白宗佺爲文川郡守,黃鍾奭爲繕工奉事,徐昌錫爲典設別提,成永文·尹泰景爲監察,鮮于鏶爲崇靈殿令。
傳于鄭基世曰,望筒遲滯吏兵判,推考。
傳于鄭基世曰,麻夏帛,今日政,守令擬入。以洪鍾應爲同經筵,趙容和爲同春秋,成載韶爲海美縣監,麻夏帛爲機張縣監,金容煥爲江原都事。故學生洪聖一贈戶參例兼,贈童敎洪以采贈左承旨,故學生洪得淙贈樂正,以上同知洪儼三代。故府使李東植贈兵參訓都例兼,故府使李敏泰贈左承旨,故學生李楡贈樂正,以上同知李載豐三代。禁府都事鄭夔弼,內贍奉事申命濂相換。姜鎭泰爲吏曹佐郞,金秉燮爲校檢,黃起漢爲典籍,金圭衡爲兵曹正郞,李文暘爲武烈祠參奉,吳相默爲造紙別提,鄭游爲氷庫別提,知春秋單趙容和,宋太熙爲獻陵參奉,朴興壽爲泰陵參奉,洪選容爲孝陵參奉,李彙溥爲康陵參奉,朴和韺爲章陵參奉,權應駿爲懿陵參奉,金奭均爲永陵參奉,李稷鉉爲健陵參奉,鄭基大爲顯隆園參奉,朴宗鎭爲禮賓參奉,嚴絅·金秉浩爲假引儀。
兵批,判書趙冀永進,參判李同淳牌招不進,參議金進,參知李時愚進,同副承旨鄭基世進。啓曰,今日都目政事時,本曹堂上不可不備,而參判李同淳病不來,令政院牌招,同參政事,何如?傳曰,允。
又啓曰,營將·虞候,今當差出,而擬望之人乏少,已準朔守令及兵虞候,竝擬,何如?,傳曰,允。以金東健爲知事,李根永爲兼司僕將,朴齊顔·尹爔爲五衛將,金一求爲武兼。訓鍊判官皮元奭,主簿李應錫依定式減下。訓鍊主簿申完哲本院去官。同知單朴重杓,僉知三單洪耆燮·李光暎·裵相鉉,副護軍閔致默·盧勉正。以李義謙爲忠翊將,麻夏帛爲訓鍊判官,李台成爲高嶺僉使,李仁模爲訓戎僉使,李光龍爲惠山僉使。同知單金養鈺,副護軍崔致駿·朴枝秀。洪天用爲忠壯將,趙應健爲訓鍊判官加設,朴南壽·朴敬先·趙希永爲主簿加設。同知單黃亨俊。李容熙爲安東營將,趙羲豐爲公州營將,李兢來爲三陟營將,柳相夔爲京畿中軍,李伩增爲江華中軍。同知單金魯恒。金鼎淵爲忠淸中軍,白夏鎭爲黃海中軍,金濟亨爲慶尙中軍,金㝡和爲南虞候,金應漢爲北虞候。同知單朴元祜。
鄭基世,以兵批言啓曰,五衛將朴齊顔·尹爔,俱以病難供職,呈狀乞遞,竝改差,何如?傳曰,允。以李容純·李東植爲五衛將,鄭民行爲大邱營將,李命瑞爲晉州營將,申在儉爲統虞候,李光秀爲宣沙浦僉使,徐義淳爲防踏僉使,禹文英爲平薪僉使,黃益柱爲荏子島僉使,車益顯爲蝟島僉使,權灝·柳光魯·李敏性爲五衛將,柳爲黃海兵虞候,鄭在天爲忠淸水虞候,洪永燮·權徹爲五衛將,徐有恕爲武兼,許瑽爲守門將,崔命俊爲晴川別將。
傳于鄭基世曰,望筒遲滯兵判,推考。以朴枝茂爲智島萬戶,金柱默爲西平浦萬戶,申尙祐爲梨津萬戶,朴慶煥爲南桃浦萬戶,黃舜成爲呂島萬戶。護軍洪學淵,副護軍兪章煥,副司直林基洙·李昌廷·崔尙儒·許傳·李潤龍·朴商壽,副司果柳晏·李在瀚,以上竝單付。丁載獜爲西生僉史,金祚鉉爲善績僉使,金興祿爲牛峴僉使,徐衡植爲許沙僉使,權致大爲花梁僉使。僉知單李根永·尹爔,副護軍趙雲澈·李經在·成好謙,副司直李豐翼·林肯洙·金應均·李魯奎·李殷相·沈膺泰·宋能圭,副司果李濟達·金炳奎·兪錫煥·趙然昌,張琴彤爲美錢僉使,尹翊來爲黔毛浦萬戶,韓應達爲開雲浦萬戶,金鼎哲爲金甲島萬戶,鄭益煥爲木浦萬戶。
鄭基世啓曰,訓正,今當差出,而擬望之人乏少,外任竝擬,何如?傳曰,允。以李奎燦爲訓鍊正,柳晏爲文兼,徐貞淳爲全羅兵虞候,李膺漢爲平南萬戶,李綺年爲羅暖萬戶。安東營將李容熙,公州營將趙羲豐,三陟營將李競來,京畿中軍柳相夔,江華中軍李儒增,以上今加折衝加資事,承傳。吳處泓爲吾老梁萬戶,徐達洽爲山羊會萬戶,朴根大爲黑山島別將,崔志臣爲舊所非浦別將,金在秋爲笠巖別將。僉知單洪永燮,副護軍李容熙·趙羲豐·李競來。南履元爲忠翊將,河弘遠爲蛇梁萬戶,吳聖寬爲豆毛浦萬戶,馬河元爲寅火堡萬戶,康鵬咸爲豐山萬戶。僉知加設單張洛賢,副護軍梁宣洙·申在衡·許潤·鄭驪源·鄭球·李仁泳,以上竝單付。
傳于鄭基世曰,當該政官推考。
以趙存一爲宣傳官,李敏庠爲都摠經歷,韓弘一爲訓鍊主簿,吳敬翰爲部將,趙有吉爲文殊別將,白胤洙爲訓鍊副正,李觀洙爲僉正,李厚爲判官,尹佑成爲武兼,吳敬翰爲大峴別將,白樂贊爲都摠經歷,金鋼爲訓鍊主簿,李敏庠爲雲寵萬戶,李志泰·李敏樹爲訓鍊判官,李升晦爲部將,趙庚植爲都摠經歷,兪相台爲都事,尹㬚爲守門將。
鄭基世,以兵批言啓曰,武臣兼宣傳官秦景俊,除授在外,過限不上來,改差,何如?傳曰,允。以申命濈爲宣傳官,鄭秀鉉爲訓鍊主簿,邊漢圭爲備邊郞,李升晦爲新門別將,金遠喜爲訓鍊判官,金愚商爲主簿,趙用夏爲訓鍊僉正,韓友譱爲判官,柳相濂爲武兼,申泰益爲部將。護軍趙斗淳,副護軍李正耆·黃·趙道淳,以上竝單付。
傳于鄭基世曰,當該政官推考。
以姜鎭午爲訓鍊主簿,鄭斗源爲備邊郞,尹景善爲文兼,尹畊烈爲守門將,鄭秀鉉爲訓鍊判官,金蘭奎爲主簿,申命濈爲都摠經歷,鄭友永爲武兼,趙用夏爲宣傳官,李玄益爲訓鍊主簿,權中洛爲訓鍊僉正,李宓熙爲主簿,金箕弘爲中樞都事,朴永喜爲訓鍊判官,李熙鎔·尹致逈爲訓鍊主簿,尹喜默爲武兼。副司果單鄭錫朝·李憲僖。以李邦熙·元·申晢爲宣傳官,李達和·任勉常爲武兼,李羲昌·韓尙浩·車敬楫·李周基爲部將,文尙祐·李鍼爲守門將。權管秩同仁張大周,小農申鍾應,栗浦張鳳喆,大吉號里朴時龍。副司果申泰益·徐恭淳·金正求·朴宗鉉·金廷敦·黃翼勳·金,以上竝單付。傳于鄭基世曰,守令·邊將·初仕人,皆令明日待令。
鄭基世,以都摠府言啓曰,今日入直內三廳武兼禁軍及軍兵等,當爲中日習射技放,而社稷祈穀大祭齋戒相値,不得設行之意,敢啓。傳曰,知道。
以應敎李裕元,副校理林基洙·申泰運,副修撰沈膺泰·沈敦永牌不進罷職傳旨,傳于鄭基世曰,只推。
平安監司趙秉鉉疏曰,伏以獻歲發春,百祿鼎臻,兩殿供隆奉之養,二南播正始之頌,歡欣慶禱,遐邇普切。仍念臣抱私諒之切苦,犯分義之掃蔑,宜加重誅,而反施涵容,若偏慈覆,而曲費造化,恩諭洞晰,感鏤幽明,曠絶鴻眷,河海莫量,臣雖萬萬無狀,豈不知外補之與同編謫,而徒懷私義之窮迫,罔念事體之虧壞,甘歸違抗,致速嚴譴,環釋旋降,華誥繼頒,屢煩恩敎,孽反媒榮,臣驚懍震駴,逃遁無所。竟至於包慙增悚,移易株守,其所以矢心自劃者,前後顚錯,一己兩截,始冒方命,終底毁義。臣罪至此,已合萬殞,而縮伏蹲據,閱月翻序,厚積辜戾,日夕惴惴,只使西土之無辜生靈,徒罹其害,遂貽九重西顧之憂,此又臣之繞壁明發,晷刻不自安也。際伏見儀曺知委,有庭試文科初試,令各該道臣試取之命矣。雖係罪累,固宜奉行,而臣於試事,自底僨敗,彈墨未乾,當律尙逭,則凡係考試,艮限難越,科取則外內無間,情勢則承當末由,事會窘阨,罔知攸措。臣當乞解不暇,而黜補之地,亦不敢循例仰懇,跼蹐征營,進退維谷,左右參倚,悶蹙靡極,玆不得不冒死據實,馳驛封函。伏願聖明,俯賜鑑諒,亟降威罰,仍勘臣僭越瀆擾之罪,以昭邦憲,不勝大願。臣無任云云。答曰,省疏具悉。此事,豈卿有失,而看作處義,若是之過乎?卿勿更辭,按例考試。
乙巳正月初八日辰時,上詣崇政殿月臺。社禝祈穀大祭親傳香入侍時,行都承旨趙斗淳,左承旨金在田,右承旨趙雲澈,左副承旨趙在慶,右副承旨鄭基世,同副承旨成好謙,假注書鄭錫朝·尹景善,記事官李裕膺·李,檢校直閣鄭㝡朝·徐有薰,檢校待敎李㘾·李裕元,以次侍立。時至,通禮跪啓請外辦,上具翼善冠·衮龍袍,乘輿出興泰門。藥房提調金興根,副提調趙斗淳進前奏曰,侵早勞動,聖體,若何?上曰,一樣矣。由顯謨門·廣達門,入崇政門,詣崇政殿月臺。通禮跪啓請降輿,上降輿,通禮前導就褥位,南向立。引儀引社稷獻官興寅君最應,進詣褥位之左。通禮跪啓請跪,上跪。香室官員奉香祝,跪授在田,在田東向跪進。上受香祝,以授最應,最應西向跪受興。通禮跪啓請興,上興,通禮前導就階下祗送位,西向立。最應奉香祝,由正路出。通禮跪啓請鞠躬,上鞠躬。香祝過後,通禮跪啓請平身,上平身,入幕次。少頃,通禮跪啓請出次乘輿,上出次乘輿。在田奏曰,臣以禮房承旨,當傳山川祭香祝,故臣則落後矣。上可之。出崇政門,由廣達門·顯謨門,命出標信解嚴。由興泰門,還內,諸臣以次退出。
上在慶熙宮。停常參·經筵。
夜自一更至四更,月暈。
趙徽林啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
以副應敎沈敬澤牌不進罷職傳旨,傳于鄭基世曰,只推。
鄭基世啓曰,玉堂上下番俱空,事甚未安。應敎李裕元,副應敎沈敬澤,副校理林基洙·申泰運,副修撰沈膺泰·沈敦永,旣有只推之命,竝卽牌招,推移入直,何如?傳曰,允。
鄭基世,以弘文館言啓曰,新除授校理兪鎭五,時在京畿抱川地,徐相敎,時在忠淸道天安郡,修撰柳興奎,時在京畿利川地,金在根,時在忠淸道德山地,經筵入番事緊,請竝斯速乘馹上來事,下諭。答曰,依啓。
傳于鄭基世曰,守令·邊將·初仕人入侍。
傳于鄭基世曰,明日出宮門路,以廣達門爲之。
正言沈熙淳啓曰,臣言議風采,本不合於淸朝耳目之任,而薇垣除旨,忽下於千萬夢想之外,感恩怵義,雖不得不章皇出肅,以伸叨謝之忱。而第臣於合啓句語中,有區區私義之不可聯參者,曾叨本院,已蒙恩諒,今臣處義,宜無異同,請命遞斥臣職。答曰,依啓。
趙徽林啓曰,大司憲閔致成,掌令鄭鎏,持平朴文弘在外,執義林肯洙,掌令權致和,持平金會明牌不進。監察茶時之意,敢啓。傳曰,知道。
以大司諫姜,司諫李光載,掌令權致和,持平金會明牌不進罷職傳旨,傳于趙徽林曰,只推。
以副校理林基洙,副修撰沈敦永牌不進罷職傳旨,傳于趙徽林曰,只推。
乙巳正月初九日辰時,上御興政堂。守令·邊將·初仕人入侍時,右副承旨趙徽林,同副承旨鄭基世,假注書洪淳穆,記事官李裕膺·李,以次進伏。慈山府使金在田,金海府使金漢益,吉州牧使李觀熙,平山府使金善永,渭原郡守柳琡,祥原郡守尹錫九,咸安郡守李樂沼,珍島郡守宋相保,鏡城判官李惟穆,海美縣監成載韶,雲峯縣監李熙進,南原縣監宋在誼,高山縣監成鼎鎬,聞慶縣監趙元和,殷栗縣監柳來維,陽德縣監趙存德,機張縣監麻夏帛,孟山縣監李義明,泰陵參奉朴興壽,孝陵參奉洪選容,康陵參奉李彙溥,懿陵參奉權應駿,健陵參奉李稷鉉,顯隆園參奉鄭基大,高嶺僉使李台成,惠山僉使李光龍,宣傳官李邦熙·元·申晢·韓尙浩,以次進伏楹外。宣沙浦僉使李光秀,防踏僉使徐義淳,荏子島僉使黃益柱,蝟島僉使車益顯,平薪僉使禹文英,花梁僉使權致大,南桃浦萬戶朴慶煥,呂島萬戶黃順成,梨津萬戶申尙祐,木浦萬戶鄭益煥,金甲島萬戶金鼎哲,智島萬戶朴枝茂,開雲浦萬戶韓應奎,豆毛浦萬戶吳聖寬,寅火堡萬戶馬河元,吾老梁萬戶吳處弘,山羊會萬戶徐達洽,以次序立階下訖。上曰,史官分左右。徽林進前奏曰,守令·初仕人,使之進前乎?上可之。在田等以次進前,奏職姓名,退出訖。基世奏曰,邊將,使宣傳官奏職姓名乎?上曰,唯。宣傳官李信泳,奏光秀等職姓名,以次退出訖。上曰,史官就座。命退,承史以次退出。
上在慶熙宮。停常參·經筵。
還內後,內閣·政院·藥房·玉堂口傳問安。答曰,知道。
藥房提調金興根,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣。中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
傳于鄭基世曰,侍衛軍兵毛具,從便爲之。
李根友啓曰,明日召對,取稟。傳曰,停。
鄭基世啓曰,備邊司郞廳來言,今日賓廳日次,而朝參相値,不得來會云矣,敢啓。傳曰,知道。
又啓曰,判義禁李志淵,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,右尹洪儼,除拜後過三日,不爲出肅,依定式推考警責,仍卽牌招察任,何如?,傳曰,允。
又啓曰,三品官之毋得過三日循例請牌,曾有定式矣。大司成洪永圭,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
李根友啓曰,應敎·副應敎·副校理二員,副修撰二員未差,校理兪鎭五·徐相敎,修撰柳興奎·金在根在外,玉堂上下番俱空,事甚未安。未差之代,政官牌招,開政差出,待下批牌招,推移入直,何如?傳曰,允。
趙徽林啓曰,吏曹郞廳來言,臺諫有闕,政事,取稟。傳曰,今日政差出。
以大司成洪永圭牌不進罷職傳旨,傳于趙徽林曰,只推。
禮曹,鄕·漢城試初試八月十九日,生員鄕·漢城試初試同月二十一日,文武科鄕·漢城試初試九月初三日,雜科初試同月十五日。
領府事趙寅永箚曰,伏以三元啓泰,萬祿迎新,寶算益臻於鼎盛,庶政方懋於明習。乃於月正上旬,誕擧端門之儀,凡百有位,莫不欣聳,況如臣者,職忝保護之列,班在公孤之右,迓乘輿而承起居,躡文陛而致頌祝,皆分內當然底事耳,豈敢不自力趨走,粗伸微忱?而第臣舊病,適發於數日之前,藥餌調將,竝未見效,床玆委頓,無望起動,遂不得陪奉千一之會,詹望咫尺之顔。臣罪至此,亦云大矣。玆將短章,仰冀當勘。伏願聖明,亟賜威罰焉。取進止。答曰,省箚具悉卿懇。病未參班,何至自引?卿其安心調理。仍傳于趙斗淳曰,此批答,遣史官傳諭。
乙巳正月初十日辰時,上御崇政門。朝參入侍時,行都承旨趙斗淳,行左承旨徐英淳,右承旨李根友,左副承旨趙在慶,右副承旨趙徽林,同副承旨鄭基世,假注書李承益·洪淳穆,記事官李裕膺·李,直提學金輔根·金學性,檢校直閣鄭㝡朝·徐有薰,檢校待敎南秉哲·李㘾,以次侍立。時至,通禮跪啓請外辦,上具翼善冠·衮龍袍,乘輿出興泰門。藥房提調金興根,副提調趙斗淳進前奏曰,侵早勞動,聖體,若何?上曰,一樣矣。由顯謨門·廣達門,至崇政門,降輿乘座。基世曰,大臣及二品以上,當爲引入,作門請出標信。上曰,以已下標信擧行,可也。引儀分引宗親·文武百官入就位,典儀唱四拜,百官四拜訖。判府事鄭元容,左議政權敦仁,右議政金道喜等進前奏曰,三陽泰回,百祿滋至,元月上旬,親行朝參,臣等不任慶忭之忱。春寒尙峭,侵早動駕,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。大司諫姜,執義林肯洙,司諫李光載,掌令權致和,獻納黃起源,持平金會明,應敎李裕元,副應敎沈敬澤,副校理林基洙·申泰運,副修撰沈敦永·沈膺泰,以次進伏訖。上曰,朝參爲之。元容曰,新歲端門,臨扆求助,造庭簪珮,孰不欲竭慮納忠,仰裨德政之萬一哉?伏念今日之急先務第一義,亦惟曰殿下之勤學而勤政也。自古昭主哲辟,雖有大有爲之姿,前言往行,非學則無以多識,事物典章,非問則無以周知,故政敎之汚隆,邦基之興替,莫不由於學與問之勤不勤也。我殿下,沖年御極,三晝討論,萬機酬接,固難責勉於初元之時,群下之所攢手顒祝者,正在於寶籌鼎盛,知思益長,成就德性,無曠天工,而一年二年,悠泛暇豫,開講則常多間斷,而一經之書,訖工無期,臨筵則專事淵默,而機務之間,諮訪不及。如是而歷代治亂,何以盡辨,國朝憲度,何以盡習,稼穡艱難,何以盡知,閭里疾苦,何以盡察?至於制世御俗,發號施令之要,何以洽通而暢達乎?此非造次可成,而專在於講學之博,詢訪之廣耳。近日大小臣工之同聲一辭,實各出於憂愛忠赤之忱,而殿下,常所慣聞者,故一例認以文具常談,而未有採用之實,臣等之每每煩瀆,徒歸於不誠無實,備例塞責而止,尤豈不萬萬憂悶乎?顧今紀綱解弛,百隷怠慢,吏治不章,民生困瘁,駸駸有危亂之象,若其挽回制保之方,惟在於聖明之一轉移間也。繼自今惕然奮發,卓然立志,朝經暮史,習以爲常,頻接臣隣,隨事論難,使聰明日開,志氣日强,德性日聞,治效日著,則三代之治,其在是矣。伏願殿下,懋哉懋哉。上曰,所陳切實,當體念矣。出擧條敦仁曰,三陽啓泰,萬品昭蘇,此政大聖人茂對出治之會也。臨門行參,廷紳咸造,我殿下求助之盛,勤政之篤,其孰不欽仰攢頌,而亦孰不欲迭進昌言,以裨治化之萬一哉?第惟今日國事之可言者何限,而其大本大綱,卽惟曰聖學而已。今殿下,托乎萬民之上,制其一國之命,必修德然後民國可治,必讀書然後德可以修。蓋不讀書,無以明理,理不明則無以別是非辨淑慝,其何能擇善從義,以理萬幾哉?故論治道而不本於學問,卽所謂不培其根而欲達其枝也。臣於昨臘登筵,以講對之無或間斷,縷縷仰勉,而一向停閣,更無召接之命,臣愚竊嘗以爲,殿下天賦明睿,英斷有餘,而終是放心時多,持守不足,所以始講之際,若可勇往精進,少頃之間,又便因循悠汎。此蓋心多放逸,故外物易奪,爲物所奪,故持守未確,夫外物之撓,無時可已,而私慾之萌,隨物輒移。雖有善端之發於介然,其何能牢着脚跟,持久而擴之乎?故孟子曰,學問之道無他,求其放心而已。程子曰,欲人將已放之心,反復入身來,苟使此心,常不離於吾身,則如主人在室,自然統理,雖有外邪之來,不敢窺覬,以之應接萬事,心爲主宰,夫豈有出入之患,始終之異乎?故臣則曰,殿下非無向學之志,而特放心未求耳。凡於無益害益之事,一切不留聰明,每以無逸乃逸之戒,尋常以爲提撕,則心便一而自可收放。於是,讀書·講學,有漸摩之效,而無間斷之憂矣。伏願深留聖念焉。上曰,求放心三字,實爲緊切,當加意體念矣。出擧條敦仁曰,國之大政,無過於三政,而三政之中,顧今民生切骨之瘼,惟田爲最。蓋仁政必自經界始,而各道改量,今爲百有二十年之久,則其經界之紊亂,奸弊之滋興,理勢之必至,而病民之政,於是乎日甚而月盛矣。再昨秋,因全羅右道御史別單,每年先從畿邑漸次改量之事,行關於三南道臣,而俱以爲事役浩大,財費不些,因寢不行,唯嶺南柒原一邑行之,臣常以是爲寒心矣。量田,果鉅典也。而今欲全道逐邑,一時改量,則事役財費,誠難遽議,而今年姑試幾邑,明年又試幾邑,先從守令之可堪者,而漸次行之,則後行之人,取法於先行,此邑之效,興勸於彼邑,行之幾年,將爲全道之均田。此實爲時措便宜之良計,而不限歲月之遲速,各盡營邑之措處,則何憂乎事役之不就,財費之難辦哉?苟如其說,柒原一邑,其果事力獨優,而竟能成就之乎?爲營邑者,此其職耳。雖無令飭,固當思所以擧職而釐弊,乃反令飭纔頒,先事規避,置民命於頓然不顧之地,視朝令爲無益難强之事,如是而何能對揚治理,懷保窮民,以仰紓九重之憂哉?此臣之常不勝寒心者也。如此不得不切急應行之擧,若因守宰之規避,而徒歸之一場空言,則民國之務,無可以着手,而其有關於國綱,又何如哉?更以此行關嚴飭于三道道臣,另爲經紀,自今年先從幾邑設行,而必以某邑設行形止,使之前期登聞,何如?上曰,此事大係民隱,另加關飭,俾無如前因循,可也。出擧條敦仁曰,臣以聖學之爲大本大綱,纔有所仰勉,而表章先賢,風勵儒術,乃治道之先務,熙朝之令典,其爲裨補於聖學,亦大矣。故都事臣蔡之洪,故府使臣任聖周,故監役臣朴胤源,當英廟·正廟盛際,自任以斯道之責,蔚然爲一代之望,昵登講對,啓沃弘多,固守林樊,操履冞貞。問學之淵邃,踐實之篤摯,先輩之所推重,擧世之所標式,而身後褒贈之典,尙未及焉。士林之齎咨抑鬱,亦已久矣。顧今典學之時,當務崇儒之政,蔡之洪·任聖周·朴胤源,竝特贈都憲之職,依近例仍兼祭酒,以示尙德象賢之意,似有光於培植之化,故敢此仰達矣。上曰,所陳甚好,依爲之。出擧條敦仁曰,朝家經行之薦,乃蒐羅人才,野無遺賢之義也。年來屢次別薦,未嘗不多得其人,而進庸惟貴儲蓄,材器元無間斷。顧今巖穴林樊之間,安知無自好之士,遺漏於見聞乎?且用人之法,尤當各盡其才,而武技收用,每患疎略,是豈弛張竝用之道乎?分付各道道臣·四道守臣,經行則擇其有學術實踐之士,武技則無論已出身未出身,試其身言書判,以有器幹技藝者,各薦幾人,而薦之爲法,不患不多,惟患不精,必廣搜博採,專務精實之意,知委擧行,待薦狀齊到。又令吏·兵判,就議廟堂,就其中更加考選,務歸得人之地,何如?上曰,道薦每患有名無實,今番則各別申飭,期於對揚,可也。出擧條敦仁曰咸鏡監司成遂默,以江界左寨之劃付厚州事,報請本司矣,左寨之劃付厚州,成命已久矣。大抵此疆彼界,均是王土,割此劃彼,惟在朝令,此非兩道營邑所可自下相持者。且以江·厚事勢言之,厚旣設邑,則不可以無土,無土則不可以爲邑,而厚民之處於左寨者,應役於厚,納稅於江,不免有離析之患,則卽此而不得不劃付,然後厚可爲邑,民可安堵,而左寨之於江邑,不過爲屢百里外一隅荒僻之地,以其有餘,益彼不足,在江邑不啻爲九牛一毛,則此固出於朝家折補一視之政而營邑之視若私自與受,徒事相難,擔閣朝令,至於數十年之久者,亦關國體,萬萬駭歎。另爲行關于兩道道臣,其合措處者,使之往復停當後,成節目啓聞施行,俾無日後更煩朝家之意,措辭嚴飭,何如?上曰,依爲之。出擧條敦仁曰,槐院專掌事大交隣之事,其爲重務,不下於備局,而通編備局都提調,則時原任大臣例兼,槐院則只以議政三員懸註,故時任下批時,輒單付啓下,而原任則初不例兼矣。夫事大交隣,所重何如,而無論往來文書之關係巨細,原任大臣,則全無關涉者,是豈重機務存事體之道乎?雖未知當初法意之何居,而要之未備而已。臣愚以爲,自今承文都提調,一依備局例,時原任例兼,時任下批之時,不必別爲單付恐好,而事係官制,下詢諸大臣及銓官處之,何如?上曰,大臣·吏判之意,何如?元容曰,承文提調,文宰皆得兼差,蓋以事大交隣之際,無論事務與文書,必要具衆見而備衆論,故不嫌其多員而然也。獨原任大臣之不得與聞,似有欠於重事體之道,左相所奏,依籌司例例兼之論,果好矣。道喜曰,槐院事務,專主於事大交隣,而亞卿以上,則輒差提擧,似出於廣開照管之路,獨原任大臣之不得例兼,大是欠典,左相所奏甚得宜,臣無容他見矣。岐壽曰,承文都提調,原任大臣例兼事,諸大臣所奏,事體當然,臣無容他見矣。上曰,僉議如此,依此定式,可也。出擧條敦仁曰,國朝文獻,本自未備,典章之損益,事例之沿襲,散漫雜出,考證爲難,掌故之家,每以此病之矣。東國文獻備考,卽英廟庚寅,命諸臣纂輯者,而正廟壬寅,又命故都正臣李萬運,就備考原書,增補而續之。九年而書成入內,李萬運,因卽身沒,其書尙在草藁,亦不無可合參校者,況其後又爲五十餘年之久,中間事實,公私傳錄,亦復甚多矣。今若繼加蒐摭,踵成編摩,彙爲完書,俾得刊行,則非但有裨於一代文獻,亦可爲繼述之一道,分付該曹,待後政差出摠裁官及堂郞,使之設廳擧行,何如?上曰,依爲之。出擧條上曰,因此思之,文苑黼黻,刊行後必多未及入刊,令內閣收聚,繼刊似好,卿意,何如?敦仁曰,文苑黼黻,尙多闕遺,未及添補者,亦係欠事,而今此聖敎,實爲至當,請令卽爲繼刊,俾完全書,以備睿覽,似好矣。上曰,依爲之。敦仁曰,刑曹判書趙容和備堂差下,判尹李憲球備堂還差,戶曹判書朴永元貢市堂上,禮曹判書趙秉龜有司堂上,同知中樞府事洪在喆關東句管堂上差下,使之察任,何如?。上曰,依爲之。出擧條敦仁曰,嚴殿最一事,非但有前後筵飭,再昨冬下敎,極爲嚴重,其在對揚之地,尤宜十分惕勵,無或一循前謬。而昨臘京畿·海西·關東三道殿最,只以一二中考,草草塞責,全欠誠實底意,誠不勝萬萬慨歎。考績之不嚴,而民命日困,命令之不行,而國體徒壞,如是而何望聚精神做得事去乎?京畿·海西道臣及關東前道臣,竝施越俸之典,何如?上曰,依爲之。出擧條敦仁曰,登科十年人陞六,自是法典,而今亦有限滿當陞人云。依例陞六之意,分付銓曹,何如?上曰,依爲之。出擧條敦仁曰,薦法之重,文武無異矣。昨臘宣傳官廳行薦時,南行宣薦尹喜昌,聞是主薦宣傳官之堂侄云。南行薦,尤別於出身薦,素稱自中之名器,而肆然以其堂侄呼薦者,苟有重薦法畏公議之心,焉敢乃爾?其在杜後弊之道,不可仍置,分付該廳,尹喜昌南行薦,勿施,其時主薦宣傳官尹明儉,施以譴罷之典,何如?上曰,依爲之。出擧條道喜曰,三元載屆,萬品維新,此正我殿下履端出治之嘉會也。乃以上旬之日,誕行朝參之禮,臣不勝欽仰聳瞻之至。俄者僚相,旣以聖學仰勉,臣無容贅陳,而區區愚悃,不能但已,玆又以瞽說獻焉。三晝進講,卽我朝家法,而列聖相承,著爲成憲,玆豈非我殿下所當監法者乎?竊覸近日以來,或開講筵,或行召對,而寒曝多時,作撤無常,如此而安得望將就緝熙之效乎?若謂萬幾之煩,無暇勤學,則祖宗朝講筵,何嘗以有事而停閣,倘或悠泛姑息,謂今日不學而有來日耶?天下萬事,未有以悠泛姑息而成者,況學問乎?顧今春晷方舒,此日可惜,惟願勿撤講對,克懋聖工,頻接臣隣,訪以治道,而勿爲應文備數之歸,用臻眞知實踐之域,以紹我列朝家法,大慰群下之望焉。上曰,卿等之言,皆出憂愛,予心愧歎,當加勉矣。出擧條道喜曰,民生困瘁,莫今日若也。永念哀痛,不知攸屆,百瘼俱苦,有難枚擧,而其中最爲切骨,必至無民而後已者,卽軍還二弊是已。弊到極處,似無以遽議頓革,而原其致弊之祟,則亦豈無救弊之責乎?古者簽軍之法,凡編戶之民,無或漏丁,今焉士夫之墓村也,校院之濫錄也,儒鄕之冒帖也。吏輩之禊房村也,許多名色,皆得免役,而只以無告殘民編簽,一人或兼三四役之苦,民何以聊生乎?古者糶糴之法,雖卿宰之鄕居者,不敢頉免,今焉凡有勢班族者及下至吏鄕校卒之親屬,一切免還,而只以至貧下戶分排,故假使萬家之邑,計其還戶,不滿數千,所受夥多,辦納無術,竟不免隣族侵徵之患,民何以聊生乎?苟欲說弊,更僕難數,臣不過略擧其槪耳。自今以後,無論墓村與禊房村等,法外冒免者,一倂搜括,以充軍額,無論班族與吏鄕校卒之親屬,一例均排,皆爲還戶,則上項二弊,庶可撟救,以此意分付諸道道臣,使之嚴飭列邑,考其勤慢,以爲黜陟,如或有因循容護之弊,該道臣亦施以重勘,恐有補於目下紓急之政矣。上曰,民生大弊,莫過於此,各別申飭,俾有實效,可也。出擧條道喜曰,公家儲蓄,卽是經用之需,爲其職司者,當嚴管鑰謹出入,而近聞諸司錢穀衙門,不但有吏屬之偸弄,爲郞官者,又或預下貸下,自歸躬犯者矣。官旣自犯,下輩之夤緣作奸,何以禁止乎?士夫之廉檢掃地,已無可論,而苟有一分法綱,寧容如是?雖以外邑言之,殆乎無儲不枵,無吏不逋,所犯之吏,罪固罔赦,令道臣一一嚴覈,依律處之,而究其致逋之本,則多有於守令,官有俸給,所以責其廉也。而厥或廩外濫用,强責於吏,吏何從辦得不貲之財,應此無已之求乎?不過是挪移公物,逋上加逋,而上下相蒙,曲爲容貸,以致莫重公貸,都歸逋藪,近日稅入之愆滯,民生之窮匱,亦職此之由也。揆以法紀,尤豈不萬萬駭惋乎?臣謂自今以後,京司則令所管堂上,另加糾擿,外邑則令道臣察飭,一或有罪犯公逋者,竝隨現發嚴囚家僮,刻期賠徵,仍施當律,而先以此意,知委於京外,如或曲循顔私,有所掩置,則該堂上該道臣,亦爲從重論勘,何如?上曰,此若不嚴立科條,後弊,如何?卿言甚好,依此爲之,可也。出擧條敦仁曰,俄以文苑黼黻續刊事,已承聖敎,而臣有未及仰奏者矣。伏聞直提學臣金學性,已有收聚而編摩者云。仍令主其刊役,以爲終始之地似好,故敢此仰達矣。上曰,依此爲之,可也。上命大臣就座。徽林曰,三司奏事。上曰,若有新啓則奏之,前啓則退去臺廳爲之。曰,新除授正言尹行謨,時在京畿南陽地,請斯速乘馹上來事,下諭。答曰,許遞。出擧條徽林曰,大司諫姜,新啓奏對之際,一事疊奏,做錯非細,事甚未安。推考,何如?上曰,依爲之。出擧條曰,臣初從蔭仕,濫竊科第,言議風采,萬不近似於淸朝耳目之任。而迺者諫長除旨,忽下於千萬夢想之外,朝參有命,叨謝是急,雖不得不章皇出肅。及登筵席,做錯非細,至被承宣問備之擧,臣滿心慙恧,無地自容,以此情踪,何敢一刻晏然臺次乎?請命遞斥臣職。答曰,勿辭,亦勿退待。出擧條肯洙曰,新除授大司憲閔致成,時在京畿驪州地,掌令鄭鎏,時在全羅道昌平地,持平朴文,時在咸鏡道安邊地,請竝斯速乘馹上來事,下諭。答曰,竝許遞。出擧條徽林曰,三司所懷奏之。曰,歲首朝參,有國盛擧也。百僚攢手,八域拭目,臣未敢知我殿下,維新厥德,履端出治,果有以迓景命而副群情耶?顧今百度解弛,庶績瘝曠,賈生之六歎,魏徵之十漸,猶不足以救今日之弊,誠何以一一枚陳,而抑亦有當務之先急者,謹以三條仰陳,曰講學也,曰崇儉也,曰恤民也。我殿下,挺堯·舜之姿,處君師之位,無待乎陳勉之言,而爲學之道,一或作輟,則必至於九仞一簣之虧,故大禹之寸陰是惜,文王之中昃不遑,所以造聖益聖之域也。大臣·儒臣之前後·陳勉,不爲不多,而法筵召對,乍開旋停,未免有寒曝之歎,將何以躋光明之盛哉?及今春晷漸舒,煖律將回,三晝之接,隻日之講,正當其時,不可斯須間斷,繼自今益加勉焉。崇儉,卽我列聖朝家法。祛奢爲養德之方,節用乃愛民之本,惟殿下繼述之要,亶在是矣。挽近以來,朝紳匹庶,爭尙奢麗,居室衣服,殆無限制,輿馬飮食,專事踰濫,此實由上無導率之效,而害竟至於傷財,則民國俱病,可不戒哉?書曰,愼乃儉德,惟懷求圖。今玆導率之方,不外乎節儉二字,惟殿下懋哉。民生之困瘁,莫近日若,官無撫摩之政,吏售奸宄之習,一經飢荒,流亡相續,歲下勸相之諭,而徒煩文具,日施蠲減之恩,而未底實惠,民不聊生,厥惟久矣。數年之間,幸得少康,蔀屋還顚連之氓,草萊多墾闢之土,如枯斯潤,如病得甦,然而常情易狃於已安,炯戒每在於少愈。我殿下,雖居九重之深,益軫萬里之明,對玉食而思粒米之苦,御澣衣而念寸縷之艱,一夫不獲,若恫在己。愼簡,字牧之任,申明黜陟之典,則漢民之富庶,唐風之勤儉,復覩於今日,將有比屋可封之休矣,惟殿下念哉。上曰,所陳,當體念矣。出擧條肯洙曰,今日朝參,卽我聖上御極後再有之盛擧也。目下可言之事,不暇歷陳,而若其最大而切急者,莫先於勤學·勤政。蓋學者所以修身,政者所以治人,修身者,治人之本,治人者,修身之推也。故魯論之學而爲政,首敍其次序也,中庸之成己成物,竝言其本末也。苟究修己治人之道,不過曰誠,誠者,不貳不息之謂也。竊稽我朝成憲,勤學則日三經筵,又有召對·別講之法,勤政則月六賓對,又有常參·輪對之規,要使一日之間,無暫時之暇豫,此列聖朝所以躬行心得,監先裕後之大經大法也。惟我殿下,聖質聰明,春秋鼎盛,此誠大有爲之時。而以言乎學,則法筵久停,召對絶罕,時習之工,每患間斷,日就之效,將至漸退,幽獨之地,戒切十寒,將何以知行兼進,克臻緝熙之域乎?以言乎政,則八域兆民之衆,一日萬幾之繁,無不係於殿下之一身,政宜頻接臣隣,咨訪治道,使幽隱畢達,實惠下究。而迺於大僚·儒生之陳勉,未著開納之實,方伯·守宰之召見,亦罕詢問之擧,紀綱漸弛,而將何以振之,俗習漸頹,而將何以整之?此實群下之所共憂者也。伏願殿下,繼自今惕然警省,赫然奮發,夙興夜寐,一念勤孜,講學則如孔聖之發憤忘食,臨政則如文王之日昃不遑,不貳其心,不息其工,使修己治人之道,交修竝進,則聖學之光明,治效之郅隆,自有不期然而然者,懋哉懋哉。上曰,所陳,當體念矣。出擧條光載曰,臣姿本魯莽,初何嘗以臺閣自居?而第伏念今日朝參,卽盛擧也。臣猥隨諸臣後,冒登前陛,愚衷所激,不能自已,敢效葵藿之忱矣。夫自古帝王,莫不以學問爲重,遜志時敏,殷宗所以懋其終始也,緝熙將就,周王所以致其光明也。誠以經世之大法,進德之極工,蓋不外乎講學一事也。見今沍寒已解,春晷漸舒,政宜一遵祖宗朝故事,勤御經筵,勉勉孜孜講聖賢之大道,究聖賢之治法,益臻殷宗典學終始之工,周王緝熙光明之德,是微臣區區之望也。上曰,所陳,當體念矣。出擧條致和曰,伏念自古帝王爲治之要,專在於廣搜人才,毗輔聖化,而在下之人才,必待聖化之作成而興起,則作成之本,惟聖學日就,以躋緝熙之域是已。殿下今日之急務,只當勤講學而作人才,使蓬蓽巖穴之士,皆得以濡浹淸化,成就其材,需用於聖明之朝,則置之卿宰之位,而卿宰得其人,置之經幄之列,而經幄得其人,置之臺閣之職,而臺閣得其人,置之字牧之任,而字牧得其人矣,焉有得其人而不致治者乎?伏願殿下,懋念治要,益勉聖學,是臣區區之望。上曰,所陳,當體念矣。出擧條起源曰,今日朝參,有國家之盛擧也。大小臣僚,莫不以我殿下學問上工夫,反復陳勉,及今春暉漸和,頻接講筵,緝熙聖學,廣開言路,光恢聖聰,臣不勝顒祝之至。上曰,所陳,當體念矣。出擧條會明曰,歲籥載新,天休滋至,乃於月正上旬,臨門而行朝參之禮,甚盛擧也。我殿下,承列聖付授之重,親一日萬幾之勞,此實惟休亦恤之會,而凡在臣僚,無不攢手懽祝之中,亦豈無耿耿憂愛之誠也?祖宗之基業至大也,八域之民物至衆也,苟非先立乎其大本,則百千萬事之來,將何以泛應而曲當乎?夫大本者何?殿下之一心是已。誠意正心之道,端本淸源之方,布列方冊,具有成法,伏想聖學,亦已默會。而臣愚竊以爲至要之道,至切之方,則惟我翼考代聽時,純廟聖批中訓戒者,又無以加矣。孝友恭儉,敬天愛民,四勿之本,九經之要,無非丁寧詔告,諄複傳授之謨,而又必以敬之戒之,勉之愼之而申之焉。大哉王言,此誠丹書密符之訣,大學單傳之符也。古聖王心法相傳之竗,孰有加於此者乎?欲法先聖,當法祖宗,今日殿下之所宜服膺而勿墜者,顧不在是歟。立志之要道在此,出治之大原在此,伏願殿下,念玆在玆,罔或暇逸,益隆繼述之孝,益勉緝熙之學,終始如一日焉。上曰,所陳,當體念矣。出擧條徽林曰,持平金會明,陳勉敷陳謄諸笏記,至於露出,事甚未安。推考,何如?上曰,依爲之。出擧條會明曰,臣鹵莽譾劣,百不猶人,本不合於淸朝耳目之任,而栢府除旨,忽下於夢想之外,繼而朝參有命,召牌踵至,玆不得不章皇出肅。猥登前席,而奏對之際,做錯非細,至被承宣問備之擧,滿心慙恧,無地有容,以此情跡,何可一刻晏然於臺次乎?請命遞斥臣職。答曰,勿辭,亦勿退待。出擧條裕元曰,今日,卽新年之元月上旬也。我殿下,特行朝參之禮,聖志勤勵,禮儀肅穆,凡在薦紳之列者,孰不欲獻可替否?仰副休命也。顧今王政時務之所可指陳者,非止一事,小大臣僚,已皆言之,臣無容更事煩複。而第伏念立治之本,不越乎正心,正心之要,亶在於勤學,非勤學而求正心,非正心而能立治者,非臣攸聞。大抵心者,一身之主,而萬事之綱也。方寸之微,衆慾伺之,苟不擇善而固執,則易爲外物之所撓奪,故必於學問上,一倍用工,對越方冊,無或放過,常若嚴師在前,疆輔在後,則此心一正,而天下之事,亦隨以正,于以立治之具畢張,譬若挈裘而毛順,端表而影直矣。今我殿下臨門求助之擧,寔出於勤政之盛意,推此心做去,以至於勤學,則萬化之原,不期正而自正,曷不休哉?伏願繼自今日御經筵,時接臣隣,咨訪治道,雖在蜎涓蠖濩之中,益加操存省察之工焉。先儒有言曰,人主之治天下,必正其治之之主,人臣之相其君,必先正其人主之主,所謂主者,卽心也。惟殿下懋哉。上曰,所陳,當體念矣。出擧條敬澤曰,聖學陳勉,非徒今日,自前登筵,儒臣惓惓仰勉,非止一再,每蒙體念之聖敎,而未覩踐履之實效,乍行旋撤,一曝十寒之戒,幾或近之矣。無論君臣上下,天下萬事,不外乎誠實二字,捨此誠實之本,而畢竟成就,非臣攸聞。況人君接下之道,一言一動,尤爲自別,言行之相顧,信如四時,踐履之的確,奉如金石,夫然後情志相孚,天地交泰之象,藹然見於邇筵之間矣。是故學問之工,踏着實地,方可言造詣之域,格致之功,到得誠關,乃可見齊治之效。然則政令施措,何莫非學問格致上做去?而苟究其要,亶在於誠實而已。今此臨門視朝,卽歲首盛擧也。擧國臣民,欽頌聳瞻,莫不跂足延頸,咸曰聖念益圖奮勵,將有日新又新之盛,以今日奮發之聖心,措諸講學之上,拳拳着力,日以爲常,頻接賢士大夫,討論經史,咨訪時務,俯垂溫顔,酬酌如響,薰陶德性,開發聰明,則修齊治平之效,其猶示諸掌矣。考今法講,雖未及期限,而春晷漸舒,萬品咸蘇。伏願克軫茂對之念,課日臨筵,頻賜召對,無少間斷,慥慥乎誠實之工,無使臣等所奏,徒歸應文之具,聖德日躋,實爲宗社億萬年無疆之休矣。上曰,所陳,當體念矣。出擧條基洙曰,殿下臨門受朝,勵精圖理,曷任蘄祝之忱?伏念人之爲學,惟誠而已。雖匹夫功令之學,不誠則不可就,而況帝王修治之學,豈可與匹庶,同日而言哉?蓋治之本在學,學之本在誠。伏覸比來大僚·儒臣之陳勉於殿下者,不啻爲幾十次矣。殿下之所以翕受者,孰不欽仰攢祝?而三晝召接,常多間斷,廈氈之上,每罕接賢,燕蠖之中,應多暇豫,一部詩經,尙未畢講,作輟無常,終始欠勤。譬若九仞之山,功欠一簣,十尋之泉,業廢半途,誠則進,不誠則退。伏惟我殿下,以天縱之姿,承列聖之業,時敏如商宗,日就如周后,克臻緝熙光明之域,則學日進而治日隆,惟殿下懋哉。上曰,所陳,當體念矣。出擧條泰運曰,臣竊伏覸殿下,自摠庶政,淬礪圖理,凡於講究施措之際,一遵祖宗故事,經筵·賓對,旣勤諮諏之道,燕處臨宁,罔間肅敬之儀。而朝參之擧,今又再行之,大小臣工,孰不欽仰我聖上懋政之念哉?第念人君爲政,其術本於講學,收拾身心,保惜精神,專一凝定,使志氣常淸,辨義理於纖毫,鑑善敗於今古,然後應用酬酌,萬變唯一,惟其允德成就,責之經筵,則招延儒士,以資進學,此誠切急之務也。臣請以一故事仰陳焉。昔我中宗大王,嘗御勤政殿,受群臣朝參訖。召接先正臣趙光祖,光祖奏曰,今聖學旣高,國家之事,庶幾乎有爲矣。又曰,上德日進,而經筵官,無學術淵源之力,每恐進講輔導,未得爲也,雖以臆見爲之,豈爲美乎?此時衆賢彙進,於斯爲盛。先正之言,猶尙如此,況於今日,學術不明,士趨漸下,視昔有萬萬不逮者乎?如臣憃愚謏寡,亦廁橫經之列,臨文敷義,率多牽强,自爲掩息疵纇之不暇,尙何望資啓沃而備顧問也?顧今宿儒耆德,講道山林,俱蘊格君之志,致治之具,此眞有學術淵源之力者也。苟能招致經筵,出入論思,其必薰陶德性,裨補聖工,將底乎緝熙光明之域矣。歲首敦諭,正値其時,而如或一諭便止,有似文具,則以難進之節,高尙之心,豈肯爲虛禮屈而觀美來哉?必須務積誠意,破祛規例,以示開筵講學,必待其來之意,則庶見克回遐心,賁然簉朝矣。伏望亟留聖念焉。上曰,所陳,當體念矣。出擧條敦永曰,臣猥叨備顧問之列,適値大朝會之日,竊有所懷,故不揆愚騃顓蒙,敢此陳達焉。臣竊伏聞朱夫子之告宋孝宗之言,有曰天下之事,其本在於一人,而一人之身,其主在於一人之心,故人主之心一正,則天下之事,無有不正。夫治心之本,莫先於講學,講學之要,必在於時敏。倘於其間,或作或輟,不免於一曝十寒之科,則聖學實無以將就,而本原之地,亦不可以明矣。顧今天休泰來,春晷漸長,此誠殿下,謹始自新,奮發有爲之會也。伏願聖明,深察其故,反之於根本切實之地,窮理盡性,必自講學,日開法筵,或値有事頉稟,則替行召對,無或停輟,切問近思,不以應文,涵養以培之,省察而體之。擴其天理之公,而必盡其量,祛其人慾之私,而必除其根。至使淸明之夜氣,不爲朝晝之所爲害之,則表裏交修,瀅澈純粹,無所瑕翳,而古昔聖賢所傳精一執中,格致誠正之學,於吾身親見其實,而萬億年無疆之休,自今伊始,惟臣所望,不外乎是矣。伏乞留念採擇焉。上曰,所陳,當體念矣。出擧條膺泰曰,臣職忝論思,補蔑絲毫,夙宵耿耿,惶愧積中,今當三元之節,寶籙維新,群品咸蘇。而我殿下,臨門視朝,益勵圖理,區區蘄祝之誠,有倍常日,猥效陳腐之說焉。臣於近日持被之中,取考進講冊子,則遽停未畢之詩經。仍進已講之魯論,蓋論語一部,卽聖人傳道立言之書,而集註訓詁,明白剖析,發前人之蘊奧,啓後學之門路,百世之下,如親薰灸於聖門答問之中,卽此而沈潛玩味,溫繹服膺,則宗廟百官之富,可得以見矣,性與天道之微,可得以聞矣。其在學問進修之工,比之葩經,尤爲襯切,今日聖上,旣講復進,至意,庶可以仰揣萬一,誠不勝欽仰萬萬。第伏念帝王之致治,必資學問,學問之道,一言而蔽曰始終二字而已。是以伊尹曰,終始惟一,時乃日新。傅說曰,念終始典于學,此終始無間之謂也。仲虺曰,愼厥終,惟其始。詩曰,靡不有初,鮮克有終,此始終有間之戒也。夫終始者,徹頭尾貫上下,無一毫間斷之義也。譬如天道行健,而循環無窮,源泉混混,而晝夜不舍,以至于成六位而放四海矣。君子以之,自强不息,旣學而重學,已習而復習,凡於藏修游息之所,造次俯仰之頃,念念孳孳,浹洽貫通,然後自底於日就月將光明緝熙之域,厥或有一分支離厭煩之念,生于其間,則毫釐之差,前功是惜,俄忽之間,舊學易荒,理之必然者也,豈不大可懼乎?語曰,行適百里,九十而止,則九十雖遠,而百里之功,廢矣。井掘九仞,八仞而止,則八仞雖深,而九仞之功,棄矣。此言雖小,可以喩大。惟我聖上,始講葩經,今幾年所,而纔踰半帙,旋進他書,恐未知聖心,或於詩經,有支離厭煩之念而然歟?抑以爲魯論,尤切於進修資益之工而然歟?大抵一帙未畢,復進一帙者,揆之古人終始無間之義,竊有所未安也。聖朝講式,自有朝晝夕三講,自列聖朝以來,如非機務寒暑應頉之暇,則未嘗一日或停,以我聖明,動法祖宗之勤意,誠能念釋在玆,三晝開筵,則三百篇之詩,寧有經年未畢之理乎?推此一經之未能終始,可驗聖工寒曝作輟之所由致也。此臣所以不避嚴畏,有懷必陳者也。顧今春晷漸長,萬物舒泰,政宜諷詠比興,導養德性之時也。繼自今日賜召接,講究問難,續進詩經,俾盡終始之工,兼講魯論,以資進修之效,治化之郅隆,不外乎此矣。伏願殿下,念哉懋哉。上曰,所陳,當體念矣。出擧條上命書傳敎曰,予之嗣服,已過十載,民國之事,無一可恃,予雖寡昧豈不知皆由予不能自强乎?咨爾方伯居留之臣,悉具民國爲弊之端,條列狀聞,以備觀省,俾廟堂從長稟覆,而其各悉心對揚,毋孤予寡人臨門詢訪之至意事,三懸鈴行會。又命書傳敎曰,朝參之意,專出博詢,而今日三司所陳,不過備例文具而已,竝與官師之規而無之,良可寒心,竝施譴罷之典。雖以陪參之九列言之,亦豈無一言半辭之建白者乎?亦捧現告越俸,以勵群工。敦仁進前奏曰,卽伏聞三司所奏之言,其言皆不足以有摡於聖心,而反不免文具之歸,則今此譴罷之命,臣非敢曰不爲允當,然顧今來言之道,惟在殿下翕受之如何。而俄於三司之奏,只賜一例之批,未有誠心開納底意,然則下之所以敷陳,上之所於注聽者,都不過文具而已,此豈古聖王詢于芻蕘之義哉?且以三司所奏者論之,要之皆好語也,亦豈無一二句語之可以採用者也?伏願深加警省,勿事文具,克懋來言之方,是臣區區之望也。上曰,當留念矣。仍命大臣先退。通禮跪啓禮畢,上降座,通禮跪啓請乘輿,上乘輿,由廣達門,入顯謨門,命出標信解嚴。由興泰門還內,諸臣以次退出。
上在慶熙宮。停常參·經筵。
趙徽林啓曰,大司憲,執義,掌令二員,持平二員未差。監察茶時之意,敢啓。傳曰,知道。
李根友啓曰,左副承旨趙在慶,今日不爲仕進,卽爲牌招,何如?傳曰,允。
又啓曰,行吏曹判書朴岐壽,參判趙鶴年,參議李謙在牌不進推考傳旨及罷職傳旨,今方捧入。而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
傳于鄭基世曰,司僕提調朴晦壽許遞。
傳于鄭基世曰,左參贊朴晦壽拜相。
鄭基世啓曰,左參贊朴晦壽拜相事,命下矣。旣有政命,今日政下批,何如?傳曰,允。
又啓曰,行吏曹判書朴岐壽,參判趙鶴年,參議李謙在牌不進推考傳旨及罷職傳旨,今方捧入。而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
有政。吏批,行判書朴岐壽牌招不進,參判趙鶴年進,參議李謙在牌招不進,右副承旨趙徽林進。啓曰,行判書朴岐壽,參議李謙在竝牌招不進,小臣獨政未安,何以爲之?敢稟。傳曰,仍爲之。以權敦仁爲文獻備考纂輯摠裁官,李嘉愚爲大司憲,鄭德和爲大司諫,成近默爲執義,金秀萬爲司諫,李鼎顯·李鎭默爲掌令,尹載善·閔馨在爲持平,柳興吉爲獻納,朴浚愚·柳晏爲正言,趙鳳夏爲應敎,李寅奭·兪錫煥爲副校理,金基纘·李殷相爲副修撰,金東健爲左參贊,趙容和爲司僕提調,朴來萬爲南學敎授,趙然昌爲西學敎授,玄弼濟爲司錄,李維謙爲京畿都事。領議政單權敦仁,左議政單金道喜,右議政單朴晦壽,纂輯堂上十四單洪敬謨·金蘭淳·李光正·金興根·朴永元·李若愚·趙容和·金東健·趙秉龜·趙斗淳·李景在·金英淳·金學性·金輔根,郞廳十單趙鳳夏·李豐翼·金應均·李寅奭·金益文·洪祐健·鄭翊朝·朴永輔·洪羲宗·嚴錫鼎。贈吏判李義胤贈左贊成例兼,贈吏參李衡中贈吏判例兼,贈吏議李顯福贈吏參例兼,以上判義禁李志淵三代。故都事蔡之洪,故監役朴胤源,故府使任聖周,以上特贈都憲,仍兼祭酒事,承傳。
兵批,判書趙冀永病,參判李同淳病,參議金入直進,參知李時愚病,同副承旨鄭基世進。護軍閔致成,副護軍金膺相,副司直鄭鎏·朴文,副司果沈熙淳·尹行謨·金羲裕·鄭漢然,副司正尹喜臣,以上竝單付。
吏批,再政。左參贊李志淵,右參贊單金東健。
以左副承旨趙在慶牌不進罷職傳旨,傳于鄭基世曰,只推。
以吏曹參議李謙在牌不進罷職傳旨,傳于鄭基世曰,只推。
假注書洪淳穆書啓,臣於本月初十日辰時量,以東·南·北郊諸壇摘奸事,敬奉聖敎,馳往風雲雷雨壇奉審是白乎尼,階砌·曲墻及紅箭門,壇上下莎草,俱爲無頉是白遣,仍詣雩祀壇奉審是白乎則,階砌·曲墻及紅箭門,壇上下莎草,俱爲無頉是白遣,仍詣漢江龍壇奉審是白乎則,階砌·曲墻及紅箭門,壇上下莎草,俱爲無頉是白遣,仍詣司寒壇奉審是白乎則,階砌·曲墻及紅箭門,壇上下莎草,俱爲無頉是白遣,仍詣馬祖壇奉審是白乎則,階砌·曲墻及紅箭門,壇上下莎草,俱爲無頉是白乎旀,以日暮止宿。十一日平明,馳詣先農壇奉審是白乎則,階砌·曲墻及紅箭門,壇上下莎草,俱爲無頉是白遣,仍詣先蠶壇奉審是白乎則,階砌·曲墻及紅箭門,壇上下莎草,俱爲無頉是白遣,仍詣祈雨壇及厲壇奉審是白乎則,階砌·曲墻及紅箭門,壇上下莎草,俱爲無頉是白乎所,仍爲復命之意,敢啓。傳曰,知道。
鄭基世,以漢城府言啓曰,文武科·生進·雜科回榜人,每年歲首,各部搜訪報來後草記事,曾有定式矣。今年回榜人職姓名·年歲·居住及年月日,別單書入之意,敢啓。傳曰,知道。
又以兵曹言啓曰,今正月十一日,武臣賓廳武經請書日次,而國忌齋戒相値,不得爲之之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,各道春操稟啓,今已齊到矣。挽近水陸組練之春秋應行,停免已久,此蓋出於朝家之曲軫民邑,而疎虞則甚,烏在其大事在戎之意乎?値玆少康,尤不宜一向擔閣,而見今諸路試事當前,京畿·兩西,則勅奇早晩,亦未可知,參以事勢,固難議到於徵調之役。今春八道·四都水陸諸操·巡歷·巡點,竝姑停止,至若官·鎭門聚點,苟能塡伍繕械,嚴明團束,則雖有停操之名,而不無行操之實。以此另飭,着意擧行,堤堰處,使之移點完役,各樣都試,如例設行之意,竝爲分付,何如?傳曰,允。
又以禁衛營言啓曰,本營哨官尹昺善,身病猝重,勢難察任,改差,何如?傳曰,允。
上在慶熙宮。停常參·經筵。
鄭基世啓曰,明日召對,取稟。傳曰,停。
趙徽林啓曰,行大司憲李嘉愚,掌令李鎭默,持平尹載善未肅拜,執義成近默,掌令李鼎顯,持平閔馨在在外。監察茶時之意,敢啓。傳曰,知道。
備忘記,公州營將趙羲豐,安東營將李容熙下直,各長弓一張,長箭一部,片箭一部,筒兒一箇賜給。
以副校理兪錫煥,副修撰金基纘·李殷相牌不進罷職傳旨,傳于趙徵林曰,只推。
鄭基世,以弘文館言啓曰,下番闕直,事甚未安。副修撰金基纘·李殷相,旣有只推之命,竝卽牌招,以爲推移入直之地,何如?傳曰,允。
上在慶熙宮。停常參·經筵。
鄭基世啓曰,明日召對,取稟。傳曰,停。
趙徽林啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
趙斗淳啓曰,行左承旨徐英淳,右承旨李根友,左副承旨趙在慶,今日不爲仕進,竝卽牌招,何如?傳曰,允。
又啓曰,右參贊金東健,除拜後過三日,不爲出肅,依定式推考警責,仍卽牌招察任,何如?傳曰,允。
傳于鄭基世曰,予惟三公備位,然後上可以應台階,下可以象鼎足,而百僚翊萬化之功,始可論矣。肆於月正上旬,端門聽治之餘,永念金甌之卜,先採輿議,簡之在心,則今日端揆之席,捨卿其誰?卿以故家偉器,早歲蜚英,爲純廟·翼考之所奬詡揀拔以遺寡人者也。風儀之秀整,德度之老成,踐履績庸之望實俱隆,莫有先於卿者。於是乎吾之相始定,而元輔·左揆,列而爲三,夾贊交修,以左右王室,則君德可裨,國事可做,世道民心,其將永有賴焉。豈非朝廷之大幸歟?玆遣近侍,先敷心腹,卿其諒予眷眷之注意事,遣史官,傳諭于右議政。
以右承旨李根友,左副承旨趙在慶牌不進罷職傳旨,傳于鄭基世曰,只推。
鄭基世啓曰,明日傳香,禮房承旨當爲齋宿,右承旨李根友,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以江原監司金大根狀啓,江陵府民家失火事,傳于鄭基世曰,聞甚矜惻,元恤典外,別加顧助,結構奠接之方,廟堂措辭分付。
行大司憲李嘉愚啓曰,臣鹵材下品,無足備數於言議風采之列,而迺者栢府長席,猥蒙恩點,感激居先,冒沒出肅。而第臣於合啓中,區區私義,有不可隨衆聯參者,曾叨是職,輒蒙體諒,到今處義,與前無異,以此情踪,何敢一日冒據於耳目之任乎?請命遞斥臣職。答曰,依啓。
以大司諫鄭德和,獻納柳興吉,正言柳晏,掌令李鎭默,持平尹載善牌不進罷職傳旨,傳于趙徽林曰,只推。
鄭基世啓曰,卽者吏曹郞廳來言,恩津縣監李魯寬,聞慶縣監趙元和,比安縣監趙啓恒,孟山縣監李義明,大靜縣監韓挺馹,當爲署經,而兩司不備,不得署經云。除在外外,未肅拜人員,竝卽牌招,何如?傳曰,允。
以副修撰金基纘·李殷相牌不進罷職傳旨,傳于鄭基世曰,只推。
鄭基世,以弘文館言啓曰,下番闕直,事甚未安。副修撰金基纘·李殷相,旣有只推之命,竝卽牌招,以爲推移入直,副校理兪錫煥,一體牌招察任,何如?,傳曰,允。
又以兵曹言啓曰,五衛將洪永爕·權徹,宣傳官趙文顯,俱以病難供職,呈狀乞遞,竝改差,何如?傳曰,允。
大司成洪永圭疏曰,伏以臣以不材,策名太早,旣未能學優而仕,又未能仕優而學,忞忞陸陸,不過是沒字之碑,截襪之線,雖使踵漫職而肩細務,猶患其不稱焉。故人不先數以右,臣亦自知居下,而帲懞之化,不遺肖蝡,陶甄之功,殆偏苦窳,拂拭之歷歇之,滾濟緋玉,亦有年矣。恩造莫報於涓埃,戒懼恒切於淵谷。迺者國子新命,忽下於夢寐之外,臣誠惝怳震越,歷屢日罔省自措也。噫,國之有學,多士攸館,贊襄乎菁莪之晠化,則春絃而夏誦,扶植乎芹藻之文敎,則歲較而年比,此典學之官所由設也。方今聖明在上,儒化日興,此時此任,尤宜愼簡,苟非鴻碩駿彦,望實俱著,有足以標準章甫,模範庠塾者,莫宜居之,如臣庸愚,初未嘗彷彿也,審矣。夫何熙世淸遴,不少留難,遽爾謬及於無似劣品也。臣之本末長短,固已淵鑑之所悉燭,樸樕其材,倥侗其中,果無一能之可詡。而今若憑恃寵榮,冒沒出膺,抗顔於皐比之上,强其所不能,則不幾近於眇求睇而蹩求走乎?夫玷褻名器,物情之所不愜,躐驟榮途,微諒之所難安,臣亦四維中物,獨不愧廉防爲也。參倚公私,進身無路,玆敢披瀝衷懇,干瀆崇嚴。伏乞震慈,俯賜鑑諒,亟遞臣新授成均館大司成之任,俾官方重而賤分安焉。臣無任云云。省疏具悉。爾其勿辭察職。
事變假注書姜晢一書啓,臣於本月十三日辰時量,敬奉聖諭,馳往傳諭于東部蓮花坊壺洞契議政府右議政朴晦壽所住處,則以爲,臣自奉新命,惶隕震越,恩諭之下,不知所以仰對,冞增悚蹙云矣,敢啓。傳曰,知道。
上在慶熙宮。停常參·經筵。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙在慶啓曰,明日召對,取稟。傳曰,停。
鄭基世啓曰,大司憲未差,執義成近默,掌令李鼎顯,持平閔馨在在外,掌令李鎭默,持平尹載善傳旨未下。監察茶時之意,敢啓。傳曰,知道。
備忘記,晉州營將李命瑞下直,長弓一張,長箭一部,片箭一部,筒兒一箇賜給。
傳于鄭基世曰,傳香承旨馳詣宗廟·徽定殿·景慕宮,奉審摘奸以來。
以大司諫鄭德和,獻納柳興吉,正言柳晏,掌令李鎭默,持平尹載善牌不進罷職傳旨,傳于趙在慶曰,只推。
趙在慶啓曰,守令署經事,命下矣。大司諫鄭德和,獻納柳興吉,正言柳晏,掌令李鎭默,持平尹載善,旣有只推之命,竝卽牌招,以爲署經之地,何如?傳曰,允。
以右承旨李根友再牌不進罷職傳旨,傳于趙在慶曰,只推。
以副校理兪錫煥,副修撰金基纘牌不進罷職傳旨,傳于趙在慶曰,只推。
趙在慶,以弘文館言啓曰,副校理兪錫煥,副修撰金基纘,旣有只推之命,竝卽牌招察任,何如?,傳曰,允。
又以弘文館言啓曰,新除授應敎趙鳳夏,時在平安監營,經筵入番事緊,請斯速乘馹上來事,下諭。傳曰,許遞。
又以奎章閣言啓曰,明日,卽奉慕堂春孟朔奉審日次,臣等進詣擧行之意,敢啓。傳曰,知道。
又以禮曹言啓曰,卽接京畿監司李啓朝移文,則以爲,安城郡鄕校聖殿正間滲漏,柱木杇傷,將以今春釋菜,兼告修改,告由·移還安祭香祝,自本曹啓稟下送云矣。安城郡鄕校聖殿修改,當於今春釋菜,兼告擧行,告由·移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
又以禮曹言啓曰,卽接東部進士吳泰璜所志,則以爲,族侄喜秀,嫡妾俱無子,以其同姓四寸弟敬秀第四子貞默,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式。而門長吳泰璜所訴旣如此,依定式吳敬秀第四子貞默,立爲吳喜秀之後,何如?傳曰,允。
領議政權敦仁疏曰,伏以臣以萬不肖似之才,處萬不承堪之職,積苦主恩,動僨公務,徒以疾病之故,屢煩干瀆,宜退未退,罪戾甚大。雖聖度寬假,冞勤注綣,無才有病,諒非可冒,至仁曲察,終亦必遂,爲是懇望,惟日庶幾。迺者右揆特簡之命,在於端門聽朝之餘,俾之具鼎司而協邦政,固爲國事,欣幸之不暇,而循次推去,臣遽爲三事之首,是豈臣所敢自安者哉?冠冕群僚,上公於漢,備物典冊,太尉於宋,玆所稱國之元輔,位䫉愈別,任責愈重。顧臣今日以前所蒙被者,乃謬恩也,已叨據者,卽濫受也。集木之懼,思之靡屆,進竿之步,遂復至此,在臣情私,亦豈不怵焉可驚乎?藉使臣經濟措劃,眞有試可之效,名位之亢,神明亦猜,非臣眇福所能消受。況四載作相,癃病半之,分毫無裨,百度俱廢,譴斥之不加,而猶且陞進,尸素之不足,而一往蹲仍,是所謂上下胥失。臣雖欲諉之例遷,抗顔以上相自居,擧世公議,其謂斯何?臣彌日伏思,兢恐不寧,玆乃略入文字,欲望聖明劃賜諒退,以遵古經所訓不必備之義焉。且臣於日前政,伏蒙文獻備考纂輯摠裁之恩點矣。此事臣旣陳白,而承國朝典獻,自有所重,臣於是役,倘效微勞,可榮而不可辭也。第念編書之法,專務講定門目,發凡起例,苟或錯失,此難爲完書。臣聞見疎闇,素短典故,今若主裁於規撫經始之初,則臣實無能,恐有致誤,是豈重其事之意乎?亦蒙遞免,不勝大願。臣無任云云。答曰,省疏具悉卿懇。今玆三公備位,爲國事萬幸,卿之循序而進,自是故規。至於摠裁之任,何至辭免?卿其安心。仍傳于趙在慶曰,此批答,遣史官,傳諭于領議政。
上在慶熙宮。停常參·經筵。
藥房提調金興根,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣。中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李根友啓曰,明日召對,取稟。傳曰,停。
趙徽林啓曰,大司憲未差,執義成近默,掌令李鼎顯,持平閔馨在在外,掌令李鎭默,持平尹載善傳旨未下。監察茶時之意,敢啓。傳曰,知道。
李根友啓曰,右副承旨趙徽林,同副承旨鄭基世,今日不爲仕進,竝卽牌招,何如?傳曰,允。
曺錫亨啓曰,備邊司郞廳來言,今日賓廳日次,而領議政權敦仁,左議政金道喜,無時急稟定事,右議政朴晦壽未肅拜,不得來會云矣,敢啓。傳曰,知道。
傳于趙在慶曰,左承旨·同副承旨許遞,前望單子入之。
承旨前望單子入之,李謙在·曺錫亨落點。
李根友啓曰,新除授右承旨李謙在,左副承旨曺錫亨,竝卽牌招,何如?傳曰,允。
又啓曰,假注書洪淳穆,身病猝重,勢難察任,今姑改差,何如?傳曰,允。
洪淳穆改差,代以金炳雲爲假注書。
傳于趙在慶曰,予於日前,已有敷心之諭,卿應諒悉,而側俟數日,尙無動靜,卿或爲中書備例而然乎?當授而授之,當膺而膺之,自是上下相孚之實際事,安用例也?紆菀之至,玆又申告,卿其卽速簉朝事,遣史官,傳諭于右議政。
事變假注書姜晢一書啓,臣於本月十五日巳時量,敬奉聖諭,馳往傳諭于東部蓮花坊壺洞契議政府右議政朴晦壽所住處,則以爲,臣以萬萬無似之賤品,承萬萬非常之特命,繼伏奉萬萬匪分之恩諭,驚懍震駴,五情飛越,唐突控籲,亦所不敢,泯默蹙伏,冞增罪戾,卽又王人荐辱,齎傳別諭,十行辭旨,曠絶諄摯,此是聖朝待相職之恩禮也。有非如臣庸陋所可一分冒承者,則亦何敢費辭附對,妄效相職之故例哉?惶恧之極,轉益靡措,惟當猥陳瀝血之懇,亟請反汗之恩云矣,敢啓。傳曰,知道。
傳于趙在慶曰,吏曹參議有闕之代,前望單子入之。
吏曹參議前望單子入之,尹致定落點。
趙在慶啓曰,新除授吏曹參議尹致定,以前任義州府尹,方在解由未出中,何以爲之?敢稟。傳曰,勿拘。
以大司諫鄭德和,獻納柳興吉,正言柳晏,掌令李鎭默,持平尹載善牌不進罷職傳旨,傳于曺錫亨曰,只推。
曺錫亨啓曰,守令署經事,命下矣。大司諫鄭德和,獻納柳興吉,正言柳晏,掌令李鎭默,持平尹載善,旣有只推之命,竝卽牌招,以爲署經之地,何如?傳曰,允。
持平尹載善啓曰,臣言議風采,本不合於淸朝耳目之任,而栢府除旨,忽下於千萬夢想之外,感恩怵義,雖不得不張皇出肅,少伸叨謝之忱。而第臣於合啓中,有私義之不敢聯參者,在前如臣處地者,以此陳籲,輒蒙體諒,今臣處義,與他無異。以此情踪,何敢晏然於臺次乎?請命遞斥臣職。答曰,依啓。
以大司諫鄭德和,獻納柳興吉,正言柳晏牌不進罷職傳旨,傳于曺錫亨曰,只推。
曺錫亨啓曰,恩津縣監李魯寬,聞慶縣監趙元和,比安縣監趙啓恒,孟山縣監李義明,大靜縣監韓挺馹,和順縣監宋益洙,憲府則雖已署經,諫院不備,不得署經。大司諫鄭德和,獻納柳興吉,正言柳晏,旣有只推之命,竝更牌招,以爲署經之地,何如?傳曰,一司除署經。
李根友,以吏曹言啓曰,新除授雲峰縣監李熙進戶奴呈狀內,矣上典親病沈重,不得離親遠赴之望云。其親病旣如是,則有難强令赴任,雲峰縣監李熙進,改差,何如?傳曰,允。
又以弘文館言啓曰,副校理兪錫煥,副修撰金基纘,旣有只推之命,竝卽牌招察任,何如?,傳曰,允。
又以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
以同副承旨趙徽林牌不進罷職傳旨,傳于曺錫亨曰,只推。
以副校理兪錫煥,副修撰金基纘牌不進罷職傳旨,傳于趙在慶曰,只推。
吏曹,大護軍柳和源,資憲今加正憲,武科回榜人,依定式加一資。
兵曹口傳政事,副司果單趙鳳夏。
上在慶熙宮。停常參·經筵。
李謙在啓曰,明日召對,取稟。傳曰,停。
趙徽林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李謙在啓曰,假注書李承益,身病猝重,勢難察任,今姑改差,何如?傳曰,允。
李承益改差,代以奇文鉉爲假注書。
趙徽林啓曰,大司憲,持平一員未差,執義成近默,掌令李鼎顯,持平閔馨在在外,掌令李鎭默牌不進。監察茶時之意,敢啓。傳曰,知道。
以大司諫鄭德和,獻納柳興吉,正言柳晏,掌令李鎭默牌不進罷職傳旨,傳于趙徽林曰,只推。
以副校理兪錫煥,副修撰金基纘牌不進罷職傳旨,傳于趙徽林曰,只推。
李謙在,以弘文館言啓曰,副校理兪錫煥,旣有只推之命,卽爲牌招察任,何如?,傳曰,允。
又以吏曹言啓曰,贈諡文肅公朴宗慶延諡,定行於今月十七日本第云矣,敢啓。傳曰,知道。
又以禮曹言啓曰,皇壇壇上及祭器等物,每年孟春,戶禮曹堂上奉審事,曾有定式矣。今正月二十七日,臣曹與戶曹堂上,進去奉審後,稟處,何如?傳曰,允。
曺錫亨,以兵曹言啓曰,新除授大丘營將鄭民行,身病猝重,時日之內,萬無登途赴任之望云。依例罷黜,何如?傳曰,允。
又以訓鍊都監言啓曰,本局中軍金魯甲,身病猝重,勢難察任,改差,何如?傳曰,允。
上在慶熙宮。停常參·經筵。
曺錫亨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺錫亨啓曰,明日召對,取稟。傳曰,停。
又啓曰,來二十一日,朝參日次矣,敢稟。傳曰,停。
趙徽林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李謙在啓曰,右副承旨趙在慶,今日不爲仕進,卽爲牌招,何如?傳曰,允。
備忘記,豐山萬戶康鵬咸下直,長弓一張,長箭一部,片箭一部,筒兒一箇賜給。
趙徽林啓曰,大司憲,持平一員未差,執義成近默,掌令李鼎顯,持平閔馨在在外,掌令李鎭默牌不進。監察茶時之意,敢啓。傳曰,知道。
以大司諫鄭德和,獻納柳興吉,正言柳晏,掌令李鎭默牌不進罷職傳旨,傳于趙徽林曰,只推。
以右副承旨趙在慶牌不進罷職傳旨,傳于趙徽林曰,只推。
以副校理兪錫煥牌不進罷職傳旨,傳于趙徽林曰,只推。
李謙在,以弘文館言啓曰,副校理兪錫煥,旣有只推之命,副修撰金基纘疏批已下,校理徐相敎自鄕上來云。竝卽牌招察任,何如?,傳曰,允。
兵曹,以李升權爲訓鍊都監中軍。
趙徽林,以都摠府言啓曰,副摠管李顯英,以武臣堂上朔試射試官,慕華館晝仕出去之意,敢啓。傳曰,知道。
副修撰金基纘疏曰,伏以臣,卽憃愚煗劣之一賤品耳,早竊倖第,猥忝三司之列,筲量屢玷於器使,線技蔑效於絲補,分旣踰濫,理宜顚敗,果於向來臺職,而臣之壞體之罪,大矣。噫,臣於是職,不啻若鐘鶋冠狙,則決知其萬不襯似。而第當鞫獄方張,懲討是急,難冒之私,則帖置一邊,明張之義,則不容少緩,隨諸僚後,竭蹶出膺,以對以啓,無不聯參。而只緣臣歷淺而識闇,其進其退,全沒商量,一轉再轉,轉益乖盭,畢竟堂疏峻發,論勘深重,乃聖度天大,不加嚴誅,罰止譴削,臣於是,拚誦恩言,尙不覺感淚之被面也。惟以縮伏訟愆,爲一分息補之圖矣。恩敍未幾,新除遽降,未知負釁如臣者,何以得此於聖明之世也。嗚呼,官以臺名,事體甚嚴,而有臣昏謬,壞損無餘,是辱名器也,隳朝綱也。自惟所犯,嶺海猶輕,而其免也固倖耳,今若憑恃寵靈,晏若無故,揚揚出入於經幄周旋之列,則此眞從笑罵而無忌憚也。臣雖萬萬無狀,豈忍爲此?召牌洊臨,坐速違傲,罪上添罪,冞增惶蹙。伏乞聖明,亟降威罰,勘臣未盡勘之罪,以爲爲臺臣不職者之戒焉。臣於俟勘之中,何敢妄論時政?而伏見朝參時傳敎下者,有三司諸臣譴罷之命,繼以有各道民瘼條陳之擧,警具僚以獻替,是開言路也,飭方伯以對揚,是察民隱也。王言一布,八方欽頌,第臣於此,竊有愚見,敢此冒昧略陳之,惟聖明垂察焉。大抵言路之於朝廷,猶人身之有血脈也,民生之於國家,猶樹木之有根本也。血胍不通而榮衛無損,根本不固而柯葉能暢者,臣未之聞也。是以古之聖王,置諫諍輔弼之職,使之隨事繩糾,有懷必陳,大開不諱之門。又擇牧伯守相之任,使之訪其疾苦,無微不察,廣施若保之惠,如唐·虞盛際之立諫鼓詢方岳是已。顧今言路之閉,久矣。媕婀之風,骫骳之習,便成一副規模,直截之論,無聞於臺閣,相規之語,不及於官師,臣未知聖朝來諫之美,或有未盡者而然歟。日前三司所奏,雖似陳腐常談,就其中亦多有切實者,而只以體念二字,一例賜批,視若應文之具,遽下匪怒之敎,殆非所以導之使言之意也。且以民瘼言之,爲弊之端,指不勝僂,刻骨之痛,無所不有,而君門千里,控籲無階,歎息愁恨之聲,在在皆然,則有足以上干天和,近來災異之時現,未嘗不由於此。而我殿下,深軫此弊,乃於臨門聽治之日,首以勵群工詢民瘼爲第一事務,此誠臣民之福也。昔宋仁宗,沖年御極,至天聖七年,春秋恰爲十九矣,擧京官賢良之人,招邱園沈淪之士,以資選用,給饑民閒田,以供衣食,千載之下,傳爲美事。今玆傳敎之盛,度越前古,則臣民之所期望於殿下者,惟在於爲堯爲舜,而豈止於宋主之賢而已哉?雖然一番警飭之後,又復如前因循,仍無奮發勤勵之效,則言路之通而不閼,民瘼之達而無隱,無未敢必也。伏願殿下,以今日求助之意,實心做去,終始惟一,益恢虛受之量,克推如傷之念,俾百僚有敢言之風,一民無失所之歎,是臣區區之望也。惟殿下,不以人微而廢言焉。臣無任云云。答曰,省疏具悉。往事不必追引,尾陳,好矣。爾其勿辭察職。
上在慶熙宮。停常參·經筵。
李謙在啓曰,明日召對,取稟。傳曰,停。
趙徽林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙斗淳啓曰,右副承旨趙在慶,今日不爲仕進,卽爲牌招,何如?傳曰,允。
趙徽林啓曰,卽者吏曹郞廳來言,大興縣監許雋,當爲署經,而憲府則大司憲,持平一員未差,執義成近默,掌令李鼎顯,持平閔馨在在外,只有掌令李鎭默一員,不得備員署經云,何以爲之?而諫院則除在外外,未肅拜人員,竝卽牌招,何如?傳曰,允。在外憲臺許遞,與未差之代,前望單子入之。
臺諫前望單子入之,大司憲李羲肇,執義趙鳳夏,掌令李豐翼,持平洪在重·李參鉉落點。
趙徽林啓曰,大司憲李羲肇,執義趙鳳夏,掌令李豐翼,持平洪在重,李參鉉未肅拜,掌令李鎭默牌不進。監察茶時之意,敢啓。傳曰,知道。
以副校理兪錫煥牌不進罷職傳旨,傳于趙在慶曰,只推。
李謙在,以弘文館言啓曰,副校理兪錫煥,副修撰金基纘,旣有只推之命,竝卽牌招察任,何如?傳曰,允。
以副校理兪錫煥,副修撰金基纘牌不進罷職傳旨,傳于趙在慶曰,只推。
以大司諫鄭德和,掌令李鎭默牌不進罷職傳旨,傳于趙徽林曰,只推。
趙徽林啓曰,大興縣監許雋,諫院則雖已署經,憲府不備,不得署經,新除授大司憲李羲肇,執義趙鳳夏,掌令李豐翼,持平洪在重·李參鉉,竝卽牌招,以爲備員署經之地,何如?傳曰,一司除署經。
以大司諫鄭德和牌不進罷職傳旨,傳于趙徽林曰,只推。
曺錫亨,以兵曹言啓曰,宣傳官金箕祖,病難供職,呈狀乞遞,新除授黃海兵虞候柳祖母,年今八十三歲,法不當遠離赴任,呈狀乞遞矣。虞候·邊將之承重祖父母年七十五歲以上者,許遞其任,法例當然,竝改差,何如?傳曰,允。
又以訓鍊都監言啓曰,本局別將柳相鼎,身病猝重,勢難察任,改差,何如?傳曰,允。
右議政朴晦壽疏曰,伏以三元開泰,陽春布德,茀祿方頌於滋至,隆化益彰於茂對。迺者上旬端門,臨扆聽朝,彤廷簪紳,孰不願竭忠思裨?仰體我重宸勤咨求助之盛。而臣猥隨九卿之後,未效一言之責,淵度包涵,罰止停俸,班退訟愆,冞切悚恧。不意此際,中書特旨,有隕自天,臣驚惶震剝之餘,不暇爲臣身憂,而竊爲朝廷惜此擧也,置相有國之大政也。況今百僚攢手,萬姓加額,顒俟政令擧措之有新耳目者?而迺殿下,不待金甌之卜,特降麻制之宣,拔擢於朝論之外,擧而授之於千不當萬不似之身,則得不使群聽竝駭,衆望咸缺,議聖朝今日官人之政乎?臣聞人主,以擇相爲職,蓋其人之得失,而治道之汚隆,朝象平陂係焉。苟非經術學識,上可以匡輔后德,才猷聞望,下可以董率百工,則不足以綜庶務而翊萬樞。故論貞觀之政者,必數房杜,語至和之治者,必稱文富,顧其責任之重且大,豈一官一職之比論哉?臣本樗櫟散材,斗筲小器,稟質庸陋,學不足以通一藝,知慮淺短,才不足以服一政,臣之自知,世之見待,未嘗擬議於擔重致遠之具,而猥蒙我純廟·翼考兩聖朝陶甄簡拔之恩,榮途華貫,兜攬殆遍,又蒙我殿下洪庇厚眷,不遺簪履,居然長八座而躋崇階,此豈臣夢想所嘗彷彿也哉?猶且倥倥陸陸,隨行逐隊,鬢髮已凋,而忱誠莫效於報答,疾病漸痼,而愆尤徒積於瘝曠,若循西京綜核之法,俾行虞廷黜陟之典,則不職之辜,臣當居先,而今反踰濫不已,叨竊至此,則其玷公器累聖簡之罪,尤所萬萬難贖,而至若臣不衷之譏,過分之災,臣不敢自卹也。恩言雖極隆摯,而臣無以仰承,義分雖極嚴畏,而臣無以冒膺,進退維谷,何所因極?玆不得不包羞冒悚,齋沭具疏,竊附自劾之義,仰冀生成之澤。伏望聖慈,念天職之不容輕授,察臣言之非出假飾,亟命還收議政之銜,俾國事幸而賤分安焉云云。答曰,省疏具悉卿懇。自卿特擢之後,予所喜幸者,匪直爲三事備位而然也。卿若曰不可,則誰其可者,予所取於卿者,卽休休有容,斷斷無他也,何必爲應文備例之語乎?此予所以托付於卿,倚畀於卿者也。卿須諒此至意,卽速簉朝。仍傳于李謙在曰,此批答,遣史官,傳諭于右議政。
上在慶熙宮。停常參·經筵。
李根友啓曰,明日召對,取稟。傳曰,停。
趙徽林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李根友啓曰,左副承旨曺錫亨,今日不爲仕進,卽爲牌招,何如?傳曰,允。
備忘記,宣沙浦僉使李光秀下直,長弓一張,長箭一部,片箭一部,筒兒一箇賜給。
李根友啓曰,卽者檢閱李裕膺,以其親病,陳疏徑出,原疏,纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱趙龜植,謂有館規,陳疏徑出,原疏,纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
掌令李豐翼啓曰,臣姿性譾劣,言議巽軟,淸朝耳目之任,萬不近似,而掌憲除旨,忽下於夢想之外,義分所在,粗伸叨謝之忱。而第臣於合啓中,有私義之不可聯參者,曾前屢叨,以此引避,輒蒙恩諒。且臣於本府,已經亞憲,揆以公格,亦所當遞,請命遞斥臣職。答曰,依啓。
以大司諫鄭德和,獻納柳興吉,正言柳晏,掌令李鎭默,持平洪在重·李參鉉牌不進罷職傳旨,傳于趙在慶曰,只推。
以左副承旨曺錫亨牌不進罷職傳旨,傳于趙在慶曰,只推。
李根友,以弘文館言啓曰,副校理兪錫煥,旣有只推之命,卽爲牌招察任,何如?,傳曰,允。
檢閱李裕膺疏曰,伏以臣於持被之中,卽接家信,則臣母素患蛔積之症,近緣日候之不適,兼以感冒,頓却寢飱,貼席叫楚,轉側須人,家僮踵至,促臣歸視。臣自聞此報,方寸煎灼,按住不得,玆敢忙陳短章,徑出脩門。伏乞聖慈,俯賜鑑諒,亟遞臣見叨之職,俾便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在慶熙宮。停常參·經筵。
藥房都提調趙寅永,提調金興根,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣。中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
曺錫亨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李根友啓曰,明日召對,取稟。傳曰,停。
曺錫亨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政權敦仁,左議政金道喜,無時急稟定事,右議政朴晦壽未肅拜,不得來會云矣,敢啓。傳曰,知道。
李根友啓曰,同副承旨趙徽林,今日不爲仕進,卽爲牌招,何如?傳曰,允。
備忘記,海美縣監成載韶下直,長弓一張,長箭一部,片箭一部,筒兒一箇賜給。
傳于李根友曰,吏曹判書有闕之代,趙秉龜除授。
吏曹,吏曹判書趙秉龜除授事,承傳。
以副校理兪錫煥牌不進罷職傳旨,傳于李謙在曰,只推。
李根友,以弘文館言啓曰,副校理兪錫煥,旣有只推之命,卽爲牌招察任,何如?,傳曰,允。
曺錫亨啓曰,大司憲李羲肇,掌令李鎭默,持平洪在重·李參鉉牌不進,執義趙鳳夏在外,掌令一員未差。監察茶時之意,敢啓。傳曰,知道。
以大司諫鄭德和,獻納柳興吉,正言柳晏,掌令李鎭默,持平洪在重·李參鉉牌不進罷職傳旨,傳于曺錫亨曰,只推。
以同副承旨趙徽林牌不進罷職傳旨,傳于曺錫亨曰,只推。
行吏曹判書朴岐壽疏曰,伏以臣於客冬,猥陳微懇,冀解重任,而誠未格天,聖批靳許,臣於是乎嚴畏居先,未敢屢瀆,罄竭朽鈍,無負委毗之眷,策勵衰病,以效報答之願,而至若一己之顚頓狼狽,有未暇自恤,遂至於屢朔蹲仍而居然行大政矣。登明選公,甄別進退,卽銓選之任也,而以臣聞見之謏寡,鑑識之懵陋,雖尋常遷除之按簿循格,已不勝其多少謬錯,其可以議到於懸衡稱物,澄汰流品之事乎?卒之潦率做去,苟且磨勘,徒自大違初心,積孤恩寄,而郵罰不降,官箴莫聞,其在於臣,誠僥倖萬一,而豈殿下任臣責臣之意也哉?臣謂任之不堪,則使之去,責之無效,則許其退,上所以擧綜核之政也。進而不能則止,受而無當則辭,下所以備巽讓之美也。然則殿下之斥退臣身,臣之求解是任,宜早而不宜久,可亟而不可緩也。若臣所抱貞痼,已悉前章,不敢輒事煩瀆,而綿薄之質,年又衰邁,形殼枵然,百疾交攻,心血涸而怔悸時發,風痺盛而脚部蹣跚,前之可强者,今益難强,昔之稍歇者,近漸非歇,勞頓思索,動輒俱妨。以若見狀,雖置漫散,猶懼不稱,況玆天官重務,豈可假臣虛綰,一任其瘝曠乎?且一經京察,世所云銓家之瓜限,陳辭蒙許,已例可按,今臣當去之義,又在可去之會,若使宜去不去,終於僨躓,拯救不得,則其將爲累於覆育生成之德,亦大矣。玆敢披露情實,仰瀆崇嚴。伏乞聖慈,特垂體下之仁,曲察由中之懇,將臣所帶銓銜,亟行遞免,俾得安意調息,公私不勝幸甚云云。答曰,省疏具悉。卿之實病如是,所請依施。
上在慶熙宮。停常參·經筵。
趙在慶啓曰,明日召對,取稟。傳曰,停。
曺錫亨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙在慶啓曰,來二十五日,朝參日次矣,敢稟。傳曰,停。
曺錫亨啓曰,右副承旨趙在慶,同副承旨趙徽林,今日不爲仕進,竝卽牌招,何如?傳曰,允。
傳于趙在慶曰,人日製,明日爲之,弘文提學,待明朝牌招。
傳于趙在慶曰,卿之拜相,今過旬餘,以諭以批,亦已屢矣。一向無轉動底意,予心紆菀,容有極哉?以卿體國之誠,追先之義,當此可爲之地,不思所以擔夯匡輔,則實非所望於卿也。且今朝象不至渙散,國事不至孤危者,惟我二三大臣是賴是依。卿於此時,出而膺命,俾有以匹休共貞,則予雖否德,猶足爲垂拱仰成之治,卿其念之事,遣史官,傳諭于右議政。
事變假注書姜晢一書啓,臣於本月二十一日巳時量,敬奉聖諭,馳往傳諭于東部蓮花坊壺洞契議政府右議政朴晦壽所住處,則以爲,臣於日前,伏承恩批,辭旨隆渥,有非賤分之所敢當,臣方惶懍蹙伏,威罰是竢。玆又史官踵臨,傳宣聖旨,首尾一百二十有餘言,諄複如綸,諭之以追先之義,勉之以匡輔之責,無狀賤臣,何以得此恩言於君父?百回莊讀,一字一涕,秪欲鑽地以入而不可得,寵章彌加,臣罪愈積,敦召益嚴,臣情愈蹙,悶阨之極,言不知裁。惟當稍俟日間,更入文字,仰請處分云矣,敢啓。傳曰,知道。
以全羅監司金景善狀啓,任實等邑民家失火事,傳于趙在慶曰,聞甚矜惻,元恤典外,別加顧助,結構奠接之方,廟堂措辭分付。
曺錫亨啓曰,大司憲李羲肇,掌令李鎭默,持平洪在重·李參鉉牌不進,執義趙鳳夏在外,掌令一員未差。監察茶時之意,敢啓。傳曰,知道。
以大司諫鄭德和,獻納柳興吉,正言柳晏,掌令李鎭默,持平洪在重·李參鉉牌不進罷職傳旨,傳于曺錫亨曰,只推。
以同副承旨趙徽林牌不進罷職傳旨,傳于趙在慶曰,只推。
趙在慶,以奎章閣言啓曰,原任直閣李嘉愚,明日候班,當爲進參,而時無職名,令該曹口傳付軍職,何如?傳曰,允。
兵曹口傳政事,大護軍單李嘉愚。
兵曹判書趙冀永疏曰,伏以臣,受任於大政遷就之會,辭未獲準,恬若固有,非謂臣之才,能勝其任也,亦非謂臣之力,能擧其政也。誠以戴恩於寵命有隕之天,矢心於夷險不擇之地,未敢疊瀆固讓,妄欲自效微忱,逡巡不得,放倒不恤,僴然厭然,遂行一番京察,京察固銓家苽熟之限耳。除拜縱未多日,解免或有定期,竊庶幾告病不至數請,褫鞶寧竢終朝,而侍衛義重,辭單徑撤,包慙茹悚,淟涊蹲據,以臣揆臣,亦不知爲何說也。臣濫荷試可乃已之私,自附臨政副急之計,而試之於政,蔑其效矣。鑑識未瑩,衡秤易失,注擬之間,衆望莫副,睢盱之場,物情難平,職在統割,而有何彈厭之威,任重監守,而有何綜理之實?退自循檢,無往非莫掩之類,可索之瘢,眞所謂留一日,則有一日之害,才所不能勝,力所不能擧,曷若早卽遞斥之爲公私兩幸也耶?始昧量入,縱莫及於噬臍,弗能者止,少可合於補劓,臣雖欲嫪戀於此,盤礴於此,庸可得乎?況臣狗馬之疾,緣衰益痼,寒熱交攻,咳喘翻作,又當節序之互換,不無將攝之失宜,宛轉床第,末由蠢動,雖閒漫職司,猶難免瘝癈,顧何以抖擻思慮,裁量期會,仰裨我昭明平邦之治乎?猥徹衷懇,干冒至此,伏乞聖慈,劃賜鐫改,毋曠厥職,獲伸微諒,不勝大願。臣無任云云。答曰,省疏具悉。卿之除拜本職,未滿一朔,豈可以已經都政遽遞乎?勿辭行公。
上在慶熙宮。停常參·經筵。
中宮殿誕日,大殿·大王大妃殿·王大妃殿,內閣·政院·玉堂·朝廷二品以上·六曹堂上·大司諫口傳問安。答曰,知道。中宮殿單子問安。答曰,知道。
李根友啓曰,明日召對,取稟。傳曰,停。
趙徽林啓曰,大司憲李羲肇,持平洪在重·李參鉉未肅拜,執義趙鳳夏在外,掌令李鎭默呈辭,一員未差。監察茶時之意,敢啓。傳曰,知道。
備忘記,山羊會萬戶徐奎洽下直,長弓一張,長箭一部,片箭一部,筒兒一箇賜給。
傳于李謙在曰,判尹除拜,巳經歲經月,尙不肅命,未知何故,而揆以事體,極爲未安,政院知入。
李根友啓曰,弘文提學趙容和,旣已承牌,內閣提學朴永元·金興根,藝文提學金東健,竝卽牌招,以爲同參考試之地,何如?傳曰,允。
傳于李根友曰,都承旨持此御題,與弘文提學,偕往泮宮,試取以來。
曺錫亨,以備邊司言啓曰,詞訟不宜曠務,京兆堂上中老病人,許遞,令政院,政官牌招,開政差出,何如?傳曰,允。
李根友啓曰,吏曹判書趙秉龜,參判趙鶴年牌不進推考傳旨,今方捧入。而開政命下之後,如是違牌,事甚未安。參議尹致定在外,判書·參判,竝更牌招,何如?傳曰,允。
又啓曰,吏曹判書趙秉龜,參判趙鶴年再牌不進推考傳旨,今方捧入。而開政命下之後,連事違召,無意承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,牌招。
又啓曰,吏曹參判趙鶴年三牌不進推考傳旨,今方捧入,而開政命下之後,連事違召,無意承膺,事體所在,誠極未安。判書未差,參判,所當更請牌招,而係是一日四牌,何以爲之?敢稟。傳曰,牌招。
傳于趙在慶曰,吏判有闕之代,前望單子入之。
吏曹判書前望單子入之,朴永元落點。
趙在慶啓曰,新除授吏曹判書朴永元,一體牌招,何如?傳曰,允。
傳于趙在慶曰,戶判有闕之代,前望單子入之。
趙斗淳啓曰,臣與弘文提學趙容和,偕往泮宮,人日製儒生試取,則收券爲二百五十五張矣。捧入之意,敢啓。傳曰,知道。
傳于趙斗淳曰,科次入侍。
兵曹口傳政事,大護軍趙秉龜。
吏曹判書趙秉龜疏曰,伏以臣於千萬夢寐之外,伏奉特旨,授臣以吏曹判書者,臣震駴靡措,若隕淵谷。臣以不才,濫荷隆眷,旣掌甲兵,又綰金穀,任大務劇,非臣所堪,兢兢慄慄,食息靡安。今又加之以冢宰之職,則是乃弱肩已疲,而更添重擔,倦蹄將蹶,而復趣長道也。雖古人之號聰明才智者,誠難堪勝,況如臣哉?且況端門月正,特勤詢諮,勵政之念,溢於辭旨,八方臣庶,齊攢咸聳,擧以爲發政施仁之一大機,而曾未幾日,有此中批,其職則天官之長也,其人則戚屬之近也,將何以平物情而服人心乎?此實有關於君德得失,世道汚隆,非特臣一身上狼狽而已也。臣於前者,曾叨參佐,而自有劃守之義諦,每荷體諒之德意,是固臣受戎於臣父者,而皆由我殿下生成之澤,與天地相侔,得使私分少安,微諒粗全耳。今玆誤恩,殆若與前日所施者,截然有異,何也?臣父閱歲久病之中,自聞此報,一倍憂懼,飮啖藥餌之節,較前大減,臣將何辭而慰解之乎?苟非然者,寵命若此,委任如彼,闔門榮感,擧世歆艷,臣亦仕宦中人,曷敢不仰戴洪私?顚倒趨走,而參前倚衡,艮限莫越,有不敢以銓敍官方,鑑衡人物之備例飾讓爲辭也。惶懍之至,言不知裁。伏願聖慈,特加照察,亟遞臣新授銓職,俾臣毋墜前受之恩,永荷曲垂之惠,則臣當生隕死結,以圖不報之報焉。臣無任云云。答曰,省疏具悉。卿於銓任,旣以必辭爲義諦,則一向敦迫,亦非禮使之道。所請,特爲許施。
乙巳正月二十二日酉時,上御興政堂。人日製科次入侍時,行都承旨趙斗淳,假注書奇文鉉,記事官李裕膺·李,弘文提學趙容和,對讀官副校理兪錫煥,副修撰李殷相,兵曹佐郞李晉燁,以次進伏訖。上曰,史官分左右。仍命科次爲之。上曰,試券讀奏。晉燁進前讀奏第一張,至第三句。上曰,止之。容和曰,書等何以爲之乎?上曰,二張書三下,三張書次上。容和曰,第一張三下書一字乎?上可之。斗淳曰,祕封,何以爲之乎?上曰,坼奏,可也。斗淳以次坼封讀奏訖。上命書傳敎曰,人日製賦居首三下一生員李敎寅直赴會試,之次三下生員朴璜進給二分,次上朴齊近等三人,竝令該曹,考例施賞。出榻敎又命書傳敎曰,入格儒生,明日廣達門外施賞。出榻敎容和曰,預差二張,竝書外字乎?上曰,唯。仍命史官就座。又命退,諸臣以次退出。
上在慶熙宮。停常參·經筵。
趙徽林,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙徽林啓曰,明日召對,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,假注書金炳雲,身病猝重,勢難察任,今姑改差,何如?傳曰,允。
金炳雲改差,代以林倜爲假注書。
趙徽林啓曰,吏曹判書朴永元牌不進,參判趙鶴年四牌不進推考傳旨,今方捧入,而開政命下之後,如是違牌,事甚未安。判書,更爲牌招,參判,所當更請牌招,而係是一日五牌,何以爲之?敢稟。傳曰,允。更爲牌招。
又啓曰,行都承旨趙斗淳,左承旨李根友,左副承旨曺錫亨不爲仕進,右承旨李謙在,右副承旨趙在慶式暇,院中只有臣一人,伴直無人,左副承旨曺錫亨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨曺錫亨牌不進,伴直無人,左承旨李根友,所當請牌,而拘於廳規,不得請牌,何以爲之?敢稟。傳曰,牌招。
以左副承旨曺錫亨牌不進罷職傳旨,傳于趙徽林曰,只推。
趙徽林啓曰,左承旨李根友牌不進,伴直無人,左副承旨曺錫亨,旣有只推之命,所當更請牌招,而拘於廳規,不得請牌,何以爲之,敢稟。傳曰,牌招。
傳于趙徽林曰,漢城判尹,從速上來事,政院下諭。
趙徽林啓曰,吏曹判書朴永元,參判趙鶴年牌不進推考傳旨,今方捧入。而開政命下之後,如是違牌,事甚未安。竝更牌招,何如?傳曰,允。
大司憲李羲肇啓曰,臣言議風采,初不近似於淸朝長憲之職,而千萬夢想之外,恩點忽下,召牌屢降,臣義分是懼,叩謝居先,雖不得不冒昧出肅。而第臣於合啓中,有私義之不可隨衆聯參者,在前如臣所處,控懇引避,輒蒙體諒,今臣情地,自無異同,請命遞斥臣職。答曰,依啓。
以大司諫鄭德和,司諫金秀萬,獻納柳興吉,正言柳晏,掌令李鎭默,持平洪在重·李參鉉牌不進罷職傳旨,傳于趙徽林曰,只推。
以左承旨李根友牌不進罷職傳旨,傳于趙徽林,曰,只推。
以左副承旨曺錫亨再牌不進罷職傳旨,傳于趙徽林曰,只推。
戶曹判書前望單子入之,金興根落點。
吏曹,折衝姜允鶴今加嘉善,武科回榜人,依定式加一資。
上在慶熙宮。停常參·經筵。
趙徽林啓曰,明日召對,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行都承旨趙斗淳,左承旨李根友,右副承旨趙在慶不爲仕進,右承旨李謙在,左副承旨曺錫亨式暇,院中只有臣一人,伴直無人,右副承旨趙在慶,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨趙在慶牌不進,伴直無人,左承旨李根友,所當牌招,而拘於廳規,不得請牌,何以爲之?敢稟。傳曰,牌招。
以慶尙監司洪鍾英狀啓,靈山縣民家失火事,傳于趙徽林曰,聞甚矜惻,元恤典外,別加顧助,結構奠接之方,廟堂措辭分付。
李根友,以弘文館言啓曰,上番副校理臣兪錫煥,以御營廳從事官,今日軍布捧上時,晝仕出去之意,敢啓。傳曰,知道。
李根友啓曰,吏曹判書朴永元,參判趙鶴年再牌不進推考傳旨,今方捧入。而開政命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
又啓曰,吏曹參判趙鶴年牌不進推考傳旨,今方捧入。而開政命下之後,如是違牌,事甚未安。更爲牌招,何如?傳曰,允。
傳于李根友曰,吏判疏批已下,卽爲牌招。
李根友,以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人,別單書入之意,敢啓。傳曰,知道。
趙徽林,以備邊司言啓曰,全羅兵使趙禹錫,以其親年七十五,呈狀乞遞矣。依法典改差,何如?傳曰,允。
有政。吏批,判書朴永元進,參判趙鶴年牌招不進,參議尹致定在外未肅拜,左承旨李根友進。以閔致成爲大司憲,姜獜岳爲掌令,李豐翼爲應敎,朴歧壽爲禮曹判書,徐念淳爲左尹,李敏會爲右尹,兪致善爲兵曹正郞,金興根爲禮賓提調,鄭裕健爲雲峰縣監。學諭單白龍周。故學生李達祚贈童敎,孝行卓異贈職事,承傳。
兵批,判書趙冀永進,參判李同淳病,參議金入直,參知李時愚病,同副承旨趙徽林進。以李若愚爲知事,李敏會爲副摠管,沈漢永爲同知,李明學·李顯稷爲宣傳官,鄭基弘·李豐圭·金膺相爲五衛將,金鍾緯·權啓綱爲景福將,張敬信爲昌德將,金熙民爲昌慶將,具洛喜爲宣傳官,閔晢爲全羅兵使,李赫爲大丘營將,李恒坤爲黃海兵虞候。上護軍朴岐壽,護軍徐英淳·李羲肇·洪儼,副護軍鄭基世·金箕祖·趙禹錫·李義純·李儒鳳·曺洛振·趙馨夏,副司直成近默·李豐翼·李鼎顯·尹載善·閔馨在,以上竝單付。
事變假注書姜晢一書啓,臣於本月二十四日巳時量,敬奉聖諭,馳往傳諭于東部蓮花坊壺洞契議政府右議政朴晦壽所住處,則以爲,臣務積誠悃,再申血懇,未蒙開允,反紆寵批,責之以情志之不交,諭之以敬禮之不足,以至奬借隆渥,期勉淵曠,奉讀未半,衷情震懍,無狀賤臣,何以堪承?隕越之極,不省所云,而王人之來守陋地,事體未安,尤增死罪,亟命召還,千萬顒祝云矣。臣旣承偕來之命,故姑爲仍留之意,敢啓。傳曰,知道。
趙徽林啓曰,大司憲,掌令一員未差,執義趙鳳夏在外,掌令李鎭默,持平洪在重·李參鉉牌不進。監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,掌令李鎭默,持平洪在重·李參鉉牌不進罷職傳旨,傳于趙徽林曰,只推。
以右副承旨趙在慶牌不進罷職傳旨,傳于趙徽林曰,只推。
右議政朴晦壽疏曰,伏以臣,叨萬不堪稱之職,奉萬不堪承之命,蹙伏量度,惟有積誠丐免,抆瀝控籲,竊冀開兪,辭未格聽,反紆隆批,繼又敦旨誕宣,勉勅備摯,褒詡奬借之盛,委毗期待之殷,斯實古昔晠際君相相須之義也。鍾鼓之饗,文繡之被,施之於非所當施,則上而貽褻恩僭典之累,下而招匪分不衷之譏,上下胥失,豈不大可懼哉?至若聖輸中追先之敎,擎讀以還,不覺聲淚逬發,臣荷我兩先王洪恩大德,與天無極,磨放銜結,素所矢心,而絲毫蔑稱,悔恨交積,殫竭酬報,正在今日,而今此謬恩,太不近似,徒使名器久玷,國體轉損。臣罪至此,孤負無餘,撫躬自悼,尙何云哉?臣聞士生斯世,托契昭主,簡拔眷顧,榮寵赫然,冠冕於巖廊之上,訏謨於廈氈之前,左右王室,聲施當世,此誠千古人臣之大願,而儒者之至榮也。臣則聞寵而驚,遇榮而懼,惴惴栗栗,方寸戰灼,晝而忘餐,夜而忘寢,跼高蹐厚,如窮無歸者,是豈臣慕榮戀寵之心,有異常情而然乎?臣家本儒素,世守恬約,門蔭補筮,計在祿仕,謬通文籍,驟躋華秩,恩造曠絶,感激居先,惟以夷險不擇之規,視爲涓埃報答之圖,有事則赴,有召則趨,未嘗爲辭巽避遠之擧者,匪以臣力足以效一職,才足以補一事也。誠以一職未效,則罪止於一職,一事未補,則害止於一事,庶不至大狼狽大僨誤故耳。今臣所授之官,其職則百責攸萃,而國家之安危係焉,其事則衆務所綜,而民生之休戚關焉。上之論經寅亮,尙矣無論,次之識務救時之術,雅量坐鎭之責,萬萬非如臣等輩所可倫擬,雖使之下而修飾故實,奉行文書,亦萬萬無依樣做去之望,則臣果何說之可藉,何義之可據,而抗顔冒膺,揚揚入政事堂哉?臣未敢知殿下所以取臣者,顧今疆域無事,宿德夾補,雖如臣者,姑且備位伴食,猶可以承佐仰成,而不至有甚害國事乎?國之三公,取鼎之象,鼎足缺一,而其餗不覆者,臣未之聞也。臣若不揣辭受之嚴,徒思唯諾之恭,則豈不仰累則哲之聖鑑而俯虧具瞻之衆望乎?臣之斷斷血忱,非爲己私,苟非然者,以臣積老班行,駕屨不竢之蹤,今何忽强效古人三揖之讓,一節之辭,而矯遮假飾,黽勉作美事乎?參倚已熟,寸步難動,申控迫隘之情,仰瀆崇嚴之聰,伏乞聖明,俯垂鑑諒,亟收前命,以昭天職之重,則匪惟臣之含恩感頌,實亦民國之大幸。臣無任云云。答曰,省疏具悉卿懇。予之惓惓於卿益切,而卿之邁邁於予轉甚,是何君臣上下之情志不相交若是也。予固知予敬禮不足之致,自顧慙歎,而卿旣以先王恩渥爲言,則在卿義諦,恐不宜一向辭巽,以違卿平日國耳公耳之誠也。卿若自以爲不可,則誰其可者?卿之才識不逮乎,器量不及乎,聲望不優乎?予則曰端委廟堂,坐鎭雅俗,惟卿是已。況歲首賓對,尙今遷就,廈氈訏謨,必多闕漏,顧不在卿之一出乎?卿若念及於此,必不以中書故事之備例爲拘,望卽幡然,俾慰予心。仍傳于李根友曰,此批答,遣史官,傳諭于右議政,仍與偕來。
吏曹判書朴永元疏曰,伏以臣,久叨度支,才不勝而病不堪,間嘗冒控衷懇,冀幸體諒,聖批鄭重,不賜開允,委毗則極隆摯也,遭値則至悶隘也。抱玆氷炭,日夕靡措,此際忽伏奉天官移授之命,於是愕然驚懍,四體投地,不意聖明在上,有此謬恩也。噫,財賦銓衡,有國重任,周流驟躐,迭據歷典,雖杜預之才,盧毓之識,兼以有之,其猶難矣。臣是何人,乃敢當此?朱子之言曰,今要爲治,只須揀吏部尙書一人,誠以世道之汚隆,民國之休戚,其幾在於用人,用人之得失,在於掌是柄者,必其人淸嚴正直,登明選公,使賢者在位,能者在職,然後尊朝廷於日月之上,範斯世於廉防之中,此古聖王所以逸於任人,而庶蹟咸熙者也。顧今俗習日下,躁競成風,吏治不章,生靈困瘁,此我殿下所以宵旰憂勤,臨朝飭勵,思欲挽回而保乂之也。此時此任,擧以畀之於無似之一賤品,其爲駭群聽而累化理,當如何哉?臣之本末,聖鑑已悉燭矣。有何藻識,可以辨別賢愚,有何力量,可以激揚淸濁,有何威望與誠信,可以抑僥倖而鎭物情乎?臣之策名立朝,已三十年矣。過蒙拔擢,冥升至此,自他人視之,宜若有閱歷緖餘,見聞糟粕,而惟其疎闇歇后,習性難化,羸孱衰杇,神精全脫,機要本非自期,世務都不攖心,周行群彦,當面多錯,尋常政注,過眼便遺,貿貿芒芒,直一野傖,雖欲按簿循格,依樣補缺而不可得,以此伎倆,裒然居銓部長席,進退當世士大夫,天下寧有是理邪?臣誠不肖,報國一念,寸丹炳然,若處之閒漫任使之末,或可以殫竭駑鈍,自效萬一,而不衷之服,每加於身,理財非臣所能,而靦然尸素,柄地非臣所處,而猝然來撞,酌滿器盈,理必無幸,將見其一僨再僨,卒不免辜負隆眷,而罪戾之積,非萬殞之可贖,此殆臣命卒之秋也。庚牌屢臨,甘犯違傲,乃敢披肝瀝血,冒瀆崇聽,情之所迫,言不知裁。惟我聖上,天地於臣,父母於臣,竊有望於生成全保之澤,若其天職之不可輕褻,名器之不可冒玷,庶不待臣言之畢,而深惟乎愼惜之政也。伏願聖慈,曲垂諒察,將臣新授銓銜,亟收鐫改,則非但私分之幸,卽國事之大幸也。臣不勝云云。答曰,省疏具悉。卿其勿辭行公。
上在慶熙宮。停常參·經筵。
藥房副提調趙斗淳啓曰,伏未審日間,聖體若何,寢睡·水刺之節,何如?臣率諸醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
李根友啓曰,明日召對,取稟。傳曰,停。
曺錫亨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政權敦仁,左議政金道喜俱有身病,右議政朴晦壽未肅拜,不得來會云矣,敢啓。傳曰,知道。
備忘記,吾老梁萬戶吳處弘下直,長弓一張,長箭一部,片箭一部,筒兒一箇賜給。
李根友,以弘文館言啓曰,新除授應敎李豐翼,卽爲牌招察任,何如?,傳曰,允。
傳于李根友曰,昨下疏批之後,意謂卿不俟駕屨,側席以俟之,及見附奏,大失所圖,不料卿牢執而堅拒,至於此也。予之所取於卿者,卽以沈深之度,足以儀表百僚,宏遠之謨,足以翊贊萬機,故不待求諸夢卜而決之矣。卿乃與予意,一切相左,惟以謙抑巽避爲事,全無直前做去底意,予恐古大臣匪躬之義,不如是矣。玆又申諭衷曲,望卽簉朝事,令偕來史官更爲傳諭于右議政,期於偕來。
事變假注書姜晢一書啓,臣於本月二十五日巳時量,敬奉聖諭,更爲傳諭于東部蓮花坊壺洞契議政府右議政朴晦壽所住處,則以爲臣,以疏則誠未格聽,以奏則嚴不敢盡,職名虛縻,情地窮蹙。不意十行恩綸,荐降於跧伏俟勘之中,慰藉之殷,誨責之嚴,敻軼常格,去益隆重,雙擎伏讀,感惶靡措。迹臣平生,不過是庸碌愚拙之一賤品耳。何嘗一毫彷彿於聖諭期許,則仰累則哲之明,尤係臣萬殞難贖也。臣之前後控籲,斷斷非爲一己之私,揣分量才,無說可執,所以寧被逋慢之誅,莫效趨走之恭,旣無以進身仰承德意,又不能遯跡自矢歌詠,日夕攢祝,惟在於遄收誤恩而已。日間如未蒙處分,則將不免又犯瀆擾,僭猥屑越,無所逃罪,伏地戰恐,不知所達云矣。臣旣承偕來之命,故姑爲仍留之意,敢啓。傳曰,知道。
曺錫亨啓曰,大司憲閔致成,執義趙鳳夏,掌令姜麟岳在外,李鎭默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,掌令李鎭默,持平洪在重·李參鉉牌不進罷職傳旨,傳于曺錫亨曰,只推。
李根友,以吏曹言啓曰,宗簿寺主簿金學秀,成均館典籍尹景善,俱以身病,呈狀乞遞,竝改差,何如?傳曰,允。
兵曹口傳政事,副司果尹景善。
曺錫亨,以濬川司言啓曰,本司都廳禁衛營別將閔晢外任遷轉代,以訓鍊都監別將任泰瑛差下,使之察任,何如?,傳曰,允。
黃海監司李圭祊上疏,伏以歲籥載新,邦籙彌長,懽奉兩殿,篤宸孝於愛日,親御端門,勤聖念於聽朝,瞻聆攸及,攢頌何極?仍伏念臣,以百無肖似之姿,膺萬難堪勝之任,辭不獲免,尙此蹲冒,踰分過福,自速殃咎。不意逆理之慼,遽抱喪明之慟,蘭報遠至,猿腸寸斷,情之所鍾,實不欲生,頫仰冤號,此何人斯?噫,臣本門戶孤弱,命途畸薄,晩有一子,賴以相依,而西來之日,計非久留,未及率來,奄至於此。其病也旣不得躬檢醫藥,其死也又不得手親唅襚,此生此恨,曷有其已?今焉嬴博之期已定矣,歸視窀穸之事,小伸至切之情,揆以人理,不得不然。且臣自遭慘境,神精遁喪,五內靡定,所患怔忡之祟,一倍添劇,形殼徒存,若沒省覺,以此貌樣,實無以擔重寄而酬殷務者卽勢然耳。況今試事當頭,勅奇漸迫,强策句勘,尤無其路,晝宵惶蹙,又添一病。臣情到此,吁亦窮且隘矣。玆敢悉暴衷臆,仰首哀籲於聽卑之下。伏乞聖慈,俯垂矜諒,將臣所帶藩任,劃卽鐫改,以幸公私,不勝至願。臣無任云云。答曰,省疏具悉。情理當念,所請依施。
上在慶熙宮。停常參·經筵。
曺錫亨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙在慶啓曰,明日召對,取稟。傳曰,停。
曺錫亨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨趙徽林今日不爲仕進,卽爲牌招,何如?傳曰,允。
趙在慶啓曰,左尹徐念淳,除拜後過三日不爲出肅,依定式推考警責,仍卽牌招察任,何如?傳曰,允。
備忘記,美錢僉使張琴彤,牛峴僉使金興祿下直,各長弓一張,長箭一部,片箭一部,筒兒一箇賜給。
傳于趙在慶曰,昨見附奏,又將有陳疏之意,無或以三疏備例,不得不然而然乎?古或有一疏而出膺者,再疏而出膺者,惟其時措之得當而已,何必曰三疏爲不易之典乎?予之敦勉之辭已竭矣,卿之謙抑之義亦悉矣。卿若念此,似當犂然,故玆申複,卿其諒之事,偕來史官更爲傳諭于右議政。以爲偕來之地。
事變假注書姜晢一書啓,臣於本月二十六日巳時量,敬奉聖諭,更爲傳諭于東部蓮花坊壺洞契議政府右議政朴晦壽所住處,則以爲臣,屢煩奏覆,連上疏籲,非敢備中書之例也,誠以衷情所迫,鳴暴是急,冒犯猥屑,是豈可已而不已乎?不意卽下敦飭,又極嚴摯,至以備例爲敎,時措爲責,微懇徒歸飾讓,賤分原不襯合,惶恧戰灼,不知攸處。第臣之又欲瀆擾者,實緣謬執莫變,隆恩難任,殆是不獲命則不措故耳,而附奏體嚴,不敢蔓辭,惟願遄被常憲,以勘違傲之罪云矣。臣旣承偕來之命,故姑爲仍留之意,敢啓。傳曰,知道。
以應敎李豐翼牌不進罷職傳旨,傳于趙徽林曰,只推。
趙在慶,以弘文館言啓曰,應敎李豐翼,旣有只推之命,卽爲牌招察任,何如?傳曰,允。
以東寧尉金賢根覲親呈辭,傳于曺錫亨曰,給由馬。
傳于趙在慶曰,政官牌招開政。
有政。吏批,判書朴永元進,參判趙鶴年牌招不進,參議尹致定在外未肅拜,右副承旨趙在慶進。啓曰,黃海監司,今當差出,而擬望之人乏少,承旨竝擬,何如?傳曰,允。以兪鎭五爲副應敎,趙秉龜爲工曹判書,鄭漢然爲宗簿主簿,鄭錫朝爲典籍,金鼎集爲黃海監司。幼學尹致勛今超通政,侍從臣前持平尹載善父年七十加資事承傳。故通德閔永吉贈戶參例兼,故府使閔鏞贈左承旨,故學生閔載萬贈僕正,以上全羅兵使閔晳三代。
兵批,判書趙冀永病,參判李同淳入直進,參議金病,參知李時愚病,左副承旨曺錫亨進。同知金鍾緯,僉知鄭基弘·李豐奎·金膺相,護軍李圭祊,以上竝單付。兵批,再政。黃海道兵馬水軍節度使單金鼎集。
曺錫亨啓曰,摠戎使李惟秀,時無職名,令該曹口傳付軍職,何如?傳曰,允。
兵曹口傳政事,大護軍單李惟秀。
傳于曺錫亨曰,發遣吏郞,諸執事淸齋與否摘奸以來。
趙徽林啓曰,大司憲閔致成,執義趙鳳夏,掌令姜麟岳在外,李鎭默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,掌令李鎭默,持平洪在重·李參鉉牌不進罷職傳旨,傳于趙徽林曰,只推。
曺錫亨,以兵曹言啓曰,文臣兼宣傳官尹景善,時無職名,依例口傳付軍職以入之意,敢啓。傳曰,知道。
判尹李憲球疏曰,伏以臣,罪大罰輕,釁重恩深,善地薄竄,特霈遽降,容光之照,雷雨之澤,隆慈厚庇,隕結難酬。蓋其由臣迷劣,辭不達意,始致聖衷之不槪,由聖知特達,無物或遺,終煩造化之曲費,無往非臣所自作,而臣所自訟也。自夫環召之音,甄敍之命,已極曠越恒典,而繼之以除書聯翩,荒峽動色,臣泯如蒙如,蠢不知動,居然歲年告更矣。乃者提飭之敎,上來之諭,式日荐宣,恩榮所及,敻出尋常,義分所怵,感涕無從。今使臣苟可以仰體記簪之盛,俯效駕屨之義,則以臣感戴之私,理宜他不暇顧,而第其孤負之誅,非如眚災可赦,惟有靖伏窮山,誦念愆尤,以圖不報之報而已。噫,臣之向來一疏,究其心,則亶出於就事論事,而驟看大意,則有若惹鬧而尋事者,此豈有他而然哉?只緣臣文字,自來短拙,當場潦率,尤無要領,自附無隱之義,罔念必審之戒。聖明所以處分於臣者,臣誠無所逃罪,而若臣斷斷無他之忱,有質彼天,及夫恩宥辭旨之下也,曲諒而洞悉之,提撕剖析,不啻諄複。雖使臣自爲之辭,判不能過此界分。臣旣奉此恩言,蚤夜莊誦,雖卽日溘先,毫無餘憾。伏況日來收召之恩,有非如臣無似所敢承當,夷險向前,臣所自矢,而第臣犬馬之齒,崦嵫已迫,拭巾俟符,視癊闋日。重以宿疾近劇,恒委床席,痰嗽之危厲,肢體之拘攣,俱係難醫,自分爲癃廢之物,恐無以進身天陛,粗伸逖違之忱。萬念耿耿,生不如死,用敢猥從縣道,略暴衷悃。伏乞聖慈,俯垂諒察,下臣司敗,蔽以方命之律,以警具僚,以安微分,千萬泣祝。臣無任云云。答曰,省疏具悉。此事本無可辨,卿疏未免過當,故不得不有伊時處分,而今於洞然開釋之後,又此撕捱者,豈不有傷於分義事體乎?卿其勿辭行公。
戶曹判書金興根疏曰,伏以臣,病與年深,衰以日進,無能可錄,而名位之踐履旣驟,無才可稱,而華顯之兜攬殆遍。臣所俯仰祗慄,如臨淵谷者,惟以隨逐行隊,可幸寡罪,爲一分消受之道,此其心明燭在傍,臣豈敢妄自謾誣也?迺者度支恩除,有隕自天,聞命悸恐,措躬靡所,此是臣年前暫叨之地也。今玆寵甄,或出於必欲試可之聖念也歟?臣於其時,屢瀆而獲諒,雖緣私義之不容自安,亦有所審計之熟確無攸當而然耳。以臣家世受恩,欲報無階,夷險惟命,卽是彝性,苟有以毫撮自效,仰酬鴻慈,則臣亦何苦而甘犯慢傲之誅也哉?誠以財賦籌畫,本非如臣短拙所宜一日可冒。國計伸縮,民産贏絀,亶在乎人存而政擧。灼知其蒙昧成性,妄諉以怵畏爲義,則臣不足言,其於瓦墁之毁劃,囊篋之竝失,何哉?公私去就之際,界限較然,以殿下聖明,宜無待乎臣言之申複,而有所諒察矣。且臣尫羸之質,屢嬰危厲之祟,神識之凋喪,精思之耗荒,雖在閒漫職事,必見其動輒僨敗。夫人之所以支全者,心力也知慮也,而今臣則寒暑痛楚之所奪,而心力已涸,藥餌刀圭之所熏,而知慮彌散。蚤夜驚惕,食息刻勵者,卽惟曰投閒置散,粗守本分,庶幾得延殘喘。六部之長,孰非天職?而大農所總,本自綦重,雖以前輩名碩之通才達識,罕有能歷踐屢綰,如臣之爲也,則尙可以恬然苟玷,爲饕榮戀祿之謀也哉?況支調句會之繁,全仗乎心力,通變出納之勤,委資乎知慮,闕一不可,有萬其憂。歷日思惟,煩煎到極。玆不敢不瀝陳衷私,仰瀆崇嚴。伏乞聖慈,念重任之不可輕授,軫微諒之不在飾讓,將臣職名,亟行刊改,以究生成之澤,千萬至祝。臣無任云云。答曰,省疏具悉。卿其勿辭行公。
上在慶熙宮。停常參·經筵。
曺錫亨啓曰,明日召對,取稟。傳曰,停。
趙徽林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
曺錫亨啓曰,來初一日,輪對日次,而穆陵忌辰祭正日相値,頉稟之意,敢啓。傳曰,知道。
又啓曰,右副承旨趙在慶,今日不爲仕進,卽爲牌招,何如?傳曰,允。
傳于曺錫亨曰,傳香承旨,馳詣受香諸處,奉審摘奸以來。
以應敎李豐翼牌不進罷職傳旨,傳于曺錫亨曰,只推。
曺錫亨,以弘文館言啓曰,應敎李豐翼,旣有只推之命,卽爲牌招察任,何如?,傳曰,允。
事變假注書姜晢一書啓,臣於本月二十七日巳時量,敬奉聖諭,更爲傳諭于東部蓮花坊壺洞契議政府右議政朴晦壽所住處,則以爲臣,積逋恩命,荐控苦懇,煩猥之罪,伏地俟勘,及伏奉聖批,眷造期勉,轉益嚴摯,而至有自反之敎,又責君臣之義。奉讀以還,衷情震剝,有非臣子所敢承聞,惶懍隕越,措躬無地。臣固灼然自知其才不逮官不稱分不堪,殆若防限在前,雖欲冒昧趨承,而不可得耳。苟非然者,何苦而孤不世之恩,犯必死之罪,頑然蠢然迷不知變乎?秪自戰悸,恭俟威罰而已云矣。臣旣承偕來之命,故姑爲仍留之意,敢啓。傳曰,知道
以慶尙監司洪鍾英狀啓,星州牧民家失火事,傳于曺錫亨曰,聞甚矜惻。元恤典外,別加顧助,結構奠接之方,廟堂措辭,分付。
趙徽林啓曰,大司憲閔致成,執義趙鳳夏,掌令姜麟岳在外,李鎭默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,掌令李鎭默,持平洪在重·李參鉉牌不進罷職傳旨,傳于趙徽林曰,只推。
以右副承旨趙在慶牌不進罷職傳旨,傳于趙徽林曰,只推。
曺錫亨,以禮曹言啓曰,臣岐壽與戶曹判書臣金興根,馳詣皇壇奉審,則奉室外板門內別紋席六張付一浮內一張,幣篚蓋具二坐,座面紙一張,饌卓巾四件,尊卓巾爵洗卓巾各一件,奉紙位卓巾黃帕各一件,籩七箇,豆蓋具五箇,鼎羃·尊羃各一箇,大牲匣一坐,小牲匣蓋具一坐,饌卓·尊卓各一坐,闕字牌雨備一件,黃香亭擔乼一艮衣,奉室風遮大草芚一浮,敬奉閣風遮大草芚一浮,懸竹二箇,雉尾箒一柄,雉尾修補御齋室風遮大草芚三浮,懸竹二箇,雉尾箒一柄,雉尾修補黃儀仗雨備二件,香大廳白紋地衣一浮內五張,從享位紫的褥一件,典祀廳仰遮油芚一浮,壇上甲黃幕一浮內一幅,內簷甲黃幕二浮內二幅,油遮日六浮,道里具內一浮,白布遮日一浮內二幅,白木內揮帳二浮內一幅,前面黃帳一浮內一幅,黃綿絲大束乼·中束乼·小束乼三甲所各二艮衣,廣別大束乼一艮衣,大束乼·中束乼各二艮衣,排設竹五箇,從享位油遮日二浮,道里具內十張,中束乼·小束乼三甲所各一艮衣,饌幕油遮日二浮,道里具內五張,白布揮帳一浮內二幅,排設竹二箇,典祀廳小束乼三甲所各一艮衣竝破,改備事,分付各該司,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門,墻垣階砌,俱爲無頉,此後看護等節,另加申飭之意,敢啓。傳曰,知道。
又以禮曹言啓曰,卽接忠淸監司姜時永移文,則以爲鴻山縣鄕校聖殿正間,椽榱朽敗,仰土剝落,雨水滲漏,廳板朽傷,不可不及今修改。告由移還安祭香祝,自本曹啓稟下送云矣。鴻山縣鄕校聖殿修改時,先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
右議政朴晦壽上疏曰,伏以以疏以奏,臣之所以控暴者,不止重複,以批以諭,上之所以勉勅者,不啻重複,豈或聖明曲遂之仁,有所遺照而然乎?誠以愚臣拙澀之辭,不能孚格之致也。臣赧然屛蹙,惟思務積誠意,及奉前批中辭敎,惶汗浹背,萬萬非眇末賤臣所敢承聞而自安者,五內震剝,尤不省何以爲處也。至若器量才識之諭,臣因是而竊伏思之,今臣去就,可以一言而決矣。臣聞擇相論材,各取其能,或以器量,或以才識,蓋非量則無以容衆物而範一世,非才則無以理庶績而綜萬緖。此由天姿過人,補以學術,存中著外,必聞必達,故上下孚信,朝野想望,當時誦之,後世稱之,必曰某有相量,某有相才。斯實古今名碩之固所自有,而有非凡庸下品一朝襲而取之者也。臣器淺而量狹,才鹵而識闇,備數任使之末,歲月不爲不多,片籌莫展,寸能靡著,望實俱乏,不足輕重之狀,卽通朝之所共諒,擧國之所共知也。器有所局限,而以苦窳而替鐘鼎之用,才有所分定,而使款段而代騏驥之步,則豈有酌而不溢,馳而不蹶之理乎?今若自謂叨竊之爲幸,徒思擔夯而向前,則其如聖朝器使之政,何哉?其如人臣量才之義,何哉?顧今國事泮渙,民生困瘁,如廈將傾,若船方漏,其支木備袽之責,惟望於都料副手之良,則其所挽回奠安之策,顧不在於輔弼之得其人乎?此時此任,尤宜難愼,而上旣輕授,下又冒處,則顚沛僨誤,害將何歸?此臣所以屢費量度,積犯逋傲,迷不知動,視若艮限者也。且臣受氣綿薄,平居厭厭,已不逮人,而素抱貞疾,積聚爲祟,冷結於下,而溏泄頻作,氣厥於上,而暈眩欲仆。寒暑無間,飢飽俱妨,年邁氣衰,諸症轉痼,少有勞瘁之外鑠,思慮之內煩,則如期輒發,委綴叫苦,動閱旬朔,精力凘脫。卽此見狀,無望陳就,而前後辭章,義有大於此者,不暇言病,而病亦是不可强之一端耳。閔覆之下,庶獲惻念,又何敢一於嚴畏而遂不言乎?申籲至三,非敢自比於中書故事而然也。虛縻曠日,求遞而遞不得,俟罪而罪不加,寤寐驚怵,靡所止屆,玆又重犯鈇鉞之威,畢暴肝膈之懇。伏乞聖明,回容光之照,垂生成之澤,亟許還收臣職秩,仍治臣瀆撓之罪,俾國體毋至虧損,賤分粗獲自安,不勝大願至祝。臣無任云云。答曰,省疏具悉卿懇。卿之必欲辭者,卽惟曰識量才猷之不相稱也。非卿之自爲言,似當如是,雖古元臣碩輔辦得致澤之大事業者,夫孰有自詡自任者乎?要之君人者,灼知其賢,盡誠與禮之如何耳。然則今予所以待卿者,必有所未盡而然也,予當自反,卿何更勉?且聞古語,有三讓而進者矣,有不可則止者矣。卿則初不欲進,以止自劃,君臣之義,寧有是歟?中書之規例已備,寡躬之企望轉切,亟回初心,卽起膺命事,偕來史官,更爲傳諭,期於偕來。
上在慶熙宮。停常參·經筵。
李謙在啓曰,明日召對,取稟。傳曰,停。
趙徽林啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙斗淳啓曰,左承旨李根友,右副承旨趙在慶,今日不爲仕進,竝卽牌招,何如?傳曰,允。
備忘記,會寧都護府使金鍵下直,長弓一張,長箭一部,片箭一部,筒兒一箇賜給。
傳于李謙在曰,昨卿附奏,有曰才不逮官不稱分不堪,予於是,得其說矣。我家甌卜之規,非於草野之外,立士爲相,卽選之九列中歷試而已,是亦漢以來相沿之古制也。捨此一路,何處得來?卿旣著績於方面,贊化於銓寄,階右六秩,班亞三事,則豈有才逮藩銓,不逮鼎席?惟職與分,只可稱堪於六秩,而竝不可於三事乎?千萬無是理矣。然則今卿所授,雖謂之節次平進可也。有何如是巽讓,許久相持者乎?大官辭受,雖曰鄭重,在今三疏之後,又不宜一向堅執,卿須諒此,卽起膺命事,遣承旨傳諭,仍與偕來。
傳于李謙在曰,偕來承旨,右承旨進去。
傳于李謙在曰,偕來史官還入。
右承旨李謙在書啓,臣於本月二十八日巳時量,敬奉聖諭,馳往傳諭于東部蓮花坊壺洞契議政府右議政朴晦壽所住處,則以爲臣尙逭威罰,轉至迫隘,踧踖若窮人之無所歸。乃者敦飭又下,喉舌之臣,銜命來宣,十行辭旨,溫諄懇摯,不啻若慈父之詔迷子,伏地莊誦,雙擎九頓,益不省所以也。第臣之萬難堪承,末由變動者,則參倚已熟,自有義諦之不得不然,非敢文飾邊幅,自附於克讓之美也。眷造則靡所不至,惶愧益甚,誠懇則未蒙曲察,阨塞冞切,惟願遄伏方命之誅,更不敢費辭煩達,而承宣之辱在蓬蓽,尤極惶悶。亟命召還。不勝至祝云矣。臣旣承偕來之命,故姑爲仍留之意,敢啓。傳曰,知道。
趙斗淳啓曰,大司憲閔致成,執義趙鳳夏,掌令姜麟岳在外,李鎭默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,掌令李鎭默,持平洪在重·李參鉉牌不進罷職傳旨,傳于趙徽林曰,只推。
以右副承旨趙在慶牌不進罷職傳旨,傳于趙徽林曰,只推。
趙徽林啓曰,卽者吏曹郞廳來言,松禾縣監金命鉉,當爲署經,而諫院則雖已署經,憲府不備,不得署經云。除在外外,未肅拜人員,竝卽牌招,以爲備員署經之地,何如?傳曰,一司除署經。
李根友,以奉常寺都提調·提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
趙徽林,以訓鍊都監言啓曰,本局千摠沈昌奎,身病猝重,勢難察任,改差,何如?傳曰,允。
上在慶熙宮。停常參·經筵。
藥房都提調趙寅永,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
李根友啓曰,明日召對,取稟。傳曰,停。
趙在慶啓曰,大司憲閔致成,執義趙鳳夏,掌令姜麟岳在外,李鎭默呈辭,持平洪在重·李參鉉未肅拜,監察茶時之意,敢啓。傳曰,知道。
又啓曰,備邊司郞廳來言,今日賓對日次,而國忌齋戒相値,不得來會云矣,敢啓。傳曰,知道。
李根友啓曰,左副承旨曺錫亨,右副承旨趙在慶,今日不爲仕進,竝卽牌招,何如?傳曰,允。
備忘記,大邱營將李赫下直,長弓一張,長箭一部,片箭一部,筒兒一箇賜給。
李根友,以內醫院都提調意啓曰,提調金興根,今日問安,不爲仕進,卽爲牌招,何如?傳曰,允。
傳于李根友曰,禮房承旨馳詣宗廟·徽定殿·景慕宮,奉審摘奸以來。
傳于李根友曰,卿之拜相,恰爲二旬,批諭疏奏,不可摟數,而上下相持,止泊無期,是豈予始料攸及哉?予有必欲致之念,而卿無必可辭之義,則似不待多少敦迫而決之矣。予所簡拔卿倚畀卿者,非私於卿也,一則爲國事也,二則爲國事也,卿獨不能爲國事勉起乎?以卿平素款款之悃,斷無是理,此予丙夜以興,求其說而不得也。玆又申告,望卿諒悉事,偕來承旨,更爲傳諭于右議政,期於偕來。
右承旨李謙在書啓,臣於本月二十九日辰時量,敬奉聖諭,更爲傳諭于東部蓮花坊壺洞契議政府右議政朴晦壽所住處,則以爲臣罪犯逋慢,恩荷寬容,跧伏悚息,措躬無所,隆旨荐降,敦勅冞勤,促臣出膺,殆若賤末去就,眞有關於民國然者,每承一番批諭,輒增一番異數,而臣之罪亦番番隨加矣。將冒沒一出乎,則違量入之戒,欲退伏不出乎,則有坐要之懼,更籲則煩瀆已多,仍默則衷懇莫達,左揣右量,情窮勢迫。今之爲計,惟有冒借前席,面陳至懇,冀幸萬一,而賤疾積祟,越添於震懍怵迫之餘,見狀危綴,無望彈束,姑不可以指日仰對。承宣之留連相守,尤極惶隘,若添一病,先賜召還,千萬伏祝云矣。臣旣承偕來之命,故姑爲仍留之意,敢啓。傳曰,知道。
傳于李根友曰,右相當不日簉朝云,爲國事幸甚。偕來承旨還入,以安大臣之心。
李根友啓曰,副應敎兪鎭五,修撰金在根·柳興奎在外,校理徐相敎,副修撰金基纘差祭,校理一員未差,玉堂上下番俱空,事甚未安。應敎李豐翼,副校理李寅奭·兪錫煥,副修撰李殷相,竝卽牌招,推移入直,何如?傳曰,允。
以左副承旨曺錫亨牌不進罷職傳旨,傳于趙在慶曰,只推。
趙在慶,以議政府領左相意啓曰,本府每於歲首,例爲觀察使·節度使薦,而臣等俱有故,限內不得議薦之意,敢啓。傳曰,知道。
李根友,以內醫院都提調·提調意啓曰,南陽府使金漢雋,以待令醫官,方在罷散中,依例還屬本院,令該曹口傳付軍職,冠帶常仕,何如?傳曰,允。
趙在慶,以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,內吹螺赤及龍虎營兼內吹螺赤,今春等習角賞格木,謹依判下別單,分等施賞之意,敢啓。傳曰,知道。
又以兵曹言啓曰,內禁衛將吳致賢,五衛將李容純,俱以病難供職,呈狀乞遞,竝改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以摠戎廳言啓曰,本廳中軍沈有祖,身病甚重,勢難察任,改差,何如?傳曰,允。
兵曹,以尹義儉爲摠戎中軍。
兵曹口傳政事,大護軍單金漢雋。
乙巳正月二十九日辰時,上御興政堂。藥房入診入侍時,都提調趙寅永,副提調趙斗淳,檢校直閣鄭㝡朝,假注書奇文鉉,記事官李裕膺·李,以次進伏。醫官秦慶煥·金景球·吳昌烈·李河錫,進伏楹外訖。上曰,史官分左右。寅永曰,春寒尙峭,今又霜朝稍冷,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,醫官待令,使之入診乎?上可之。慶煥等以次診候訖,退伏楹外。寅永曰,脈候奏之。慶煥等曰,脈候左右三部調匀矣。寅永曰,湯劑可以議定乎?慶煥等曰,昨年所進御地黃湯好矣。寅永曰,此方前旣奏效,及今議定進御,似好矣。上可之。寅永進前奏曰,臣有區區私情,竊欲一番冒昧仰奏,而登筵未易,不得陳達。今借咫尺之地,可以仰暴衷懇矣。臣之貞痼之疾,殿下所嘗洞燭者,而年少之時,常以克伐之劑治之,今已老且衰矣,溫補之方,亦難責效。非但筋骸澌綴,精力亦且耗盡,實無自强陳就之望,敢以致仕二字仰請。古語雖云七十而致仕,而以臣見狀,實無以支持捱到於此,如或溘先朝露,未遂至願,實爲生死之茹恨,若蒙趁今恩許,則亦可以任便調病,故冀垂天地生成之澤,敢此仰達矣。上曰,此何言也?此豈卿退去之時乎?千萬不可,更勿爲此言,可也。寅永曰,臣辭不能盡達,早晩當以文字仰陳矣。上曰,史官就座。命大臣先退,仍命退,諸臣以次退出。
上在慶熙宮。停常參·經筵。
李根友啓曰,明日召對,取稟。傳曰,停。
又啓曰,來初五日朝參日次矣,敢稟。傳曰,停。
曺錫亨啓曰,大司憲閔致成,執義趙鳳夏,掌令姜麟岳在外,李鎭默呈辭,持平洪在重·李參鉉未肅拜,監察茶時之意,敢啓。傳曰,知道。
李根友啓曰,右承旨李謙在,左副承旨曺錫亨,同副承旨趙徽林今日不爲仕進,竝卽牌招,何如?傳曰,允。
又以禮曹言啓曰,每年各陵展謁,春則二三月,秋則八九月取稟事,曾有定式矣。今春展謁,定於何陵,而以何間擇吉乎?敢稟。傳曰,當詣綏陵親祭,仍詣貞陵親祭矣。日字以三月旬間擇入。
又以禮曹言啓曰,以陵幸取稟草記,傳曰,當詣綏陵親祭,仍詣貞陵親祭矣。日字以三月旬間擇入事,命下矣。幸行吉日,令日官李秉洪推擇,則來三月初六日十二日俱吉云。以何日定行乎?敢稟。傳曰,以初六日爲之。
傳于曺錫亨曰,軍士房承旨入侍。
兵曹綏陵·貞陵幸行時軍令三月初六日出宮,綏陵展謁,自闕門十里,親祭。仍詣貞陵展謁,自綏陵八里親祭,當日還宮,自陵所十五里。
以應敎李豊翼,副校理李寅奭,副修撰李殷相牌不進罷職傳旨,傳于趙在慶曰,只推。
李根友,以弘文館言啓曰,下番闕直,事甚未安。副修撰李殷相,旣有只推之命,與副修撰金基纘,竝卽牌招,以爲推移入直之地,何如?傳曰,允。
以右承旨李謙在,同副承旨趙徽林牌不進罷職傳旨,傳于趙在慶曰,只推。
假注書林倜書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟主山及案山植木處,看審是白乎則,松橡鬱密是白遣。自靑鶴亭至舊失〈火〉處,面面周審,則老木稚株,叢帀茂盛是白遣。自典牲署後面,至冷井洞,大木參差,擁蓋一山是白遣。下詣南壇看審,則無圮場處,而主山及案山,樹不甚盛是白遣。自文峴至梨泰院後麓水閣峴,則土性瘠确,略有稚松是白遣。前至馬石橋,則林松蒙翳是白遣。詣漢江壇看審是白乎則,亦爲無頉是白遣。自鴈峰伏兵峴,至畵景谷,則樹木茂密是白遣。由斗湖而詣司寒壇,看審是白乎則,亦爲無頉是白遣。自舞鶴峰所經外南山諸處,一一看審是白乎則,別無斫痕之意,敢啓。傳曰,知道。
傳于李根友曰,當該承旨推考。
傳于曺錫亨曰,中官李敏榮事多無嚴,爲先汰去,令該府拿問,各別重勘。
李根友,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
曺錫亨,以備邊司言啓曰,本司武郞廳林象鉉奔走勤仕,已滿十五朔,依例六品遷轉事,捧承傳施行,何如?傳曰,允。
又以兵曹言啓曰,在前貞陵幸行時,晝停所不爲磨鍊,而今番則綏陵親祭後,仍詣貞陵矣。兩陵之間,相距道里,尤爲便近。晝停所何以爲之乎?敢稟。傳曰,置之。
又以訓鍊都監言啓曰,本局中軍李升權身病猝重,勢難察任,改差,何如?傳曰,允。
又以訓鍊都監言啓曰,本局兼內吹今春等習角賞格,謹依判下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹今春等習角賞單啓下,梁景祿等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今春等習角賞格,謹依單子判下,吳殷哲等十一名處,各木二疋施賞之意,敢啓。傳曰,知道。
乙巳二月初一日未時,上御隆武堂。軍士房承旨入侍時,左副承旨曺錫亨,假注書奇文鉉,記事官李裕膺·李,以次進伏訖。上命入軍令。宣傳官李信泳奏曰,軍令入侍時,宣傳官例爲陞殿擧行矣。今亦依例擧行乎?上可之。信泳出引兵曹判書趙冀永,進跪請軍令。上命入之。冀永以軍令授信泳,信泳跪授錫亨,錫亨讀奏訖,跪授夾侍,夾侍跪進。上命踏啓字以下。夾侍跪授錫亨,錫亨跪受,書判付讀奏訖,授信泳,信泳授冀永。上命兵判先退。信泳引冀永退出。仍命退,承史以次退出。
上在慶熙宮。停常參·經筵。
趙在慶啓曰,明日召對,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,高嶺僉使李台成下直,長弓一張,長箭一部,片箭一部,筒兒一箇賜給。
傳于趙在慶曰,左承旨·右承旨·同副承旨竝許遞,前望單子入之。
承旨前望單子入之,李正耆·李㙽·韓正敎落點。
趙在慶啓曰,假注書林倜身病猝重,勢難察任,今姑改差,何如?傳曰,允。
林倜改差代,以尹堉爲假注書。
趙在慶啓曰,新除授同副承旨韓正敎,卽爲牌招,何如?傳曰,允。
又啓曰,今此京外守令·邊將薦擧單子三百五十八張,依例捧入,而其中應薦不薦人,令該曹察推,何如?傳曰,允。
以副修撰李殷相·金基纘牌不進罷職傳旨,傳于趙在慶曰,只推。
趙在慶,以弘文館言啓曰,下番闕直,事甚未安。副修撰李殷相·金基纘旣有只推之命,竝卽牌招,以爲推移入直之地,何如?傳曰,允。
趙在慶啓曰,明日傳香,禮房承旨當爲齋宿。左承旨李正耆,所當牌招,而拘於廳規,不得請牌,何以爲之?敢稟。傳曰,牌招。
傳于趙在慶曰,發遣吏郞,諸執事淸齋與否,摘奸以來。
以忠淸監司姜時永狀啓,淸州牧民家失火事,傳于趙在慶曰,聞甚矜惻。元恤典外,別加顧助,結構奠接之方,廟堂措辭,分付。
韓正敎啓曰,大司憲閔致成,執義趙鳳夏,掌令姜麟岳在外,李鎭默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,掌令李鎭默,持平洪在重·李參鉉牌不進罷職傳旨,傳于韓正敎曰,只推。
趙在慶,以吏曹言啓曰,今此文宣王釋奠祭祭官中時無職名人員,令該曹口傳付軍職,何如?傳曰,允。
又以吏曹言啓曰,今此社稷大祭攝行祭兼告由祭堂下執禮,前通禮朴斆默塡差,而時無職名,令該曹口傳付軍職,何如?傳曰,允。
兵曹口傳政事,副司果朴斆默。
趙在慶,以禮曹言啓曰,二月令薦新氷,每年春分日開氷,翌日薦進矣。今年春分,在今二月十四日,宗廟·徽定殿·景慕宮薦新氷,依例令東氷庫臨時封進,而山陵薦新,則以本陵所藏之氷,今十五日望祭,兼薦之意,山陵參奉處,分付,何如?傳曰,允。
又以禮曹言啓曰,卽接圖畵署手本,則畵員朴禧瑞因其弟禧英公貨取用事,急於彌縫,騙取灣人物貨,亂賣情節,彰露無餘,聽聞駭詭,請卽汰去爲辭矣。朴禧瑞之行事鄙悖旣如此,依手本汰去,何如?傳曰,允。
又以禮曹言啓曰,卽接槐山幼學金養年所志,則以爲,同姓五寸叔由寬,嫡妾俱無子,以其同姓八寸弟由成第二子鎭年,欲爲繼後,兩家諸族相議完定,而養家父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金養年所訴旣如此。依定式金由成第二子鎭年,立爲金由寬之後,何如?傳曰,允。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊矣。今番則何以爲之乎?敢稟。傳曰,挾輦官三百名,餘軍一百名磨鍊。
又以兵曹言啓曰,今此幸行時,隨駕軍兵,當爲磨鍊矣。禁御兩營鄕軍則今旣停番,何營軍兵隨駕,何營軍兵留都,禁軍及馬步軍以幾番幾哨磨鍊乎?敢稟。傳曰,訓局步軍十哨,馬軍四哨,訓將率領爲先廂。訓局步軍五哨,兩營騎士四番,禁將率領爲後廂。御將率各營餘軍留都,禁軍三番爲之。
又以兵曹言啓曰,在前幸行當日回鑾時,侍衛連以全數磨鍊矣。今亦依此擧行,何如?傳曰,允。
又以兵曹言啓曰,幸行回鑾後隨駕軍兵犒饋,近年連以乾物分給矣。今亦依此擧行,何如?傳曰,允。
又以兵曹言啓曰,斥堠·伏兵·傳語軍,當爲磨鍊,而謹考謄錄,則在前綏陵幸行時,以京軍擧行,貞陵幸行時,十里外或以畿邑軍擧行,或因下敎置之矣。今番則何以爲之乎?敢稟。傳曰,置之。
兵曹,以尹義儉爲訓鍊都監中軍。
黃海監司金鼎集疏曰,伏以,臣於去月二十六日,伏奉黃海道觀察使除旨,臣驚惶之餘,且榮且喜,入告老母,相對感頌,烏鳥私情,庶遂至願,而且是臣祖經理之地也。星紀將週,棠謠尙傳,臣擁節旄褰䄡帷,誇耀於桐鄕父老,則其華赫寵光,亦庶幾古人晝錦之榮,如臣祿仕之蹤,日夜所蘄祝而不可得者也。惟有叱王尊之馭,奉潘岳之輿,仰酬塵露之效,俯伸草暉之報而已。何敢爲文飾崇讓,逡巡辭避之計哉?臣歷日靜惟,愧懼轉甚,更不敢以榮寵爲幸,而如有艮限之不得越者,伏想聖明之所以授臣者,非以臣私也,欲使臣體共理之意,而盡周詢之責也。臣年淺姿鹵,一藝蔑稱,厚被洪造,早備任使,亦嘗叨字牧之任而無術潤飾,無績著奏,追惟往愆,罪實難逭。矧玆全省之重,豈一府比乎?守尉之臧否莫察則民受其害,簿牘之情僞莫辨則吏售其奸,達幽隱而擧矯捄之典,恤困窮而務懷保之方,而要之曰,宣上恩德,與民共樂,刺史之事也。臣官迹來往,多由是道,耳目所及,略有領會。三疆互交,海峽相半,菑戶漁舶,民多安業,而比歲荐饑,百弊俱痼。儲蓄竭而支調莫繼,風俗渝而獄訟繁興,此皆已然之狀,而見今北使候期,衆務旁午,冠蓋相望於道路,策應益煩於郡縣,凡百支需,預宜措備。臣本疎闇,又少閱歷,其何以辦畫中窾,照檢而無遺乎?墮職僨事,明若執契。今若徒懷恩榮,早失量度,竟致民邑之狼狽,則臣雖被不職之罪,亦何補於事哉?臣不得不較計於公私輕重之間,而有此陳暴,非敢飾讓也,其實情然耳。惟聖明念藩寄之不可濫授,察臣言之斷由衷曲,亟命遞解臣新授職名,俾公器重而賤分安焉。臣無任云云。答曰,省疏具悉。卿其勿辭,往欽哉。
上在慶熙宮。停常參·經筵。
趙在慶啓曰,明日召對,取稟。傳曰,停。
韓正敎啓曰,大司憲閔致成,執義趙鳳夏,掌令姜麟岳在外,李鎭默呈辭,持平洪在重·李參鉉未肅拜,監察茶時之意,敢啓。傳曰,知道。
趙在慶啓曰,右承旨李㙽時在京畿高陽地,斯速乘馹上來事,下諭,何如?傳曰,允。
傳于趙在慶曰,傳香承旨馳詣景慕宮,奉審摘奸以來。
傳于韓正敎曰,聞成文簡公祠板來過都下云。伊時遣承旨致祭,祭文令弘文館撰進。
趙在慶,以弘文館言啓曰,上番副校理臣兪錫煥以社稷大祭祭官,今日議政府肄儀時,晝仕出去之意,敢啓。傳曰,知道。
以副修撰李殷相·金基纘牌不進罷職傳旨,傳于韓正敎曰,只推。
以左承旨李正耆牌不進罷職傳旨,傳于趙在慶曰,只推。
兵曹,以李顯英爲摠戎中軍。
趙在慶,以奎章閣言啓曰,原任提學朴綺壽喪,依定式遣檢書官,傳給內賜賻物以來之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等當爲中日習射技放,而景慕宮春享大祭齋戒相値,不得設行之意,敢啓。傳曰,知道。
又以訓鍊都監言啓曰,去夜初更量,幼學南喬淳犯夜被捉於本局邏卒處,依例移送秋曹之意,敢啓。傳曰,知道。
上在慶熙宮。停常參·經筵。
趙在慶啓曰,明日召對,取稟。傳曰,停。
韓正敎啓曰,大司憲閔致成,執義趙鳳夏,掌令姜麟岳在外,李鎭默呈辭,持平洪在重·李參鉉未肅拜,監察茶時之意,敢啓。傳曰,知道。
趙在慶,以弘文館言啓曰,下番闕直,事甚未安。副修撰金基纘·李殷相,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,景慕宮展謁,每於孟春孟秋取稟事定式矣。今春展謁吉日,以何間推擇乎?敢稟。傳曰,景慕宮展謁,仍詣永禧殿展謁,仍詣儲慶宮展拜矣。日字以望間擇入。
又以禮曹言啓曰,景慕宮展謁取稟草記,傳曰,景慕宮展謁,仍詣永禧殿展謁,仍詣儲慶宮展拜矣,日字以望間擇入事,命下矣。展謁吉日,令日官李秉洪推擇,則今二月十一日爲吉云。以此定行乎?敢稟。傳曰,以此日爲之。
兵曹口傳政事,副司果李羲俊·許結·趙迪相,以上竝單付。
韓正敎,以刑曹言啓曰,因訓鍊都監啓辭,去夜初更量犯夜幼學南喬淳,移送秋曹事,命下矣。喬淳待過齋,依更數決笞三十度,放送之意,敢啓。傳曰,知道。
上在慶熙宮。停常參·經筵。
藥房提調金興根,同副承旨韓正敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
曺錫亨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政權敦仁,左議政金道喜,無時急稟定事,右議政朴晦壽未肅拜,不得來會云矣,敢啓。傳曰,知道。
備忘記,吉州牧使李觀熙,慶興都護府使盧壁燁下直,各長弓一張,長箭一部,片箭一部,筒兒一箇賜給。
韓正敎,以內醫院提調意啓曰,副提調趙斗淳今日問安,不爲仕進,卽爲牌招,何如?傳曰,允。
傳于曺錫亨曰,都承旨·左承旨·右承旨許遞,前望單子入之。
承旨前望單子入之,洪在喆·南獻敎·趙道淳落點。
傳于韓正敎曰,聞右相明日肅命云。初十日次對,勿拘齋日,進定於明日。
以副修撰李殷相·金基纘牌不進罷職傳旨,傳于韓正敎曰,只推。
韓正敎,以弘文館言啓曰,下番闕直,事甚未安。副修撰李殷相差祭,副修撰金基纘,旣有只推之命,卽爲牌招入直,何如?傳曰,允。
傳于韓正敎曰,傳香承旨,馳詣文廟,奉審摘奸以來。
韓正敎啓曰,成文簡公祠板,遣承旨致祭事命下矣。何承旨進去乎?敢稟。傳曰,同副承旨進去。
傳于韓正敎曰,發遣吏郞,諸執事淸齋與否,摘奸以來。
曺錫亨啓曰,大司憲閔致成,執義趙鳳夏,掌令姜麟岳在外,李鎭默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,掌令李鎭默,持平洪在重·李參鉉牌不進罷職傳旨,傳于曺錫亨曰,只推。
曺錫亨啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
韓正敎,以奎章閣言啓曰,原任提學朴綺壽喪第三日,依定式遣檢書官致弔恤孤,仍爲勸粥以來之意,敢啓。傳曰,知道。
韓正敎,以吏曹言啓曰,因承政院啓辭,守令應薦而不薦人,令該曹察推事,允下矣。行護軍南履炯,行護軍兪星煥,行護軍朴宗吉,同知中樞府事朴蓍會,應薦而不薦,竝推考警責,何如?傳曰,允。
又以禮曹言啓曰,寧陵程道稍遠,陵官例爲前期三日受香,而兩祭享日字相値之時,則兼受香祝,已有定式矣。本陵忌辰祭在今月二十四日,寒食祭在三十日,依前例忌辰祭受香時,兼受寒食祭香祝事,分付,何如?傳曰,允。
曺錫亨,以兵曹言啓曰,五衛將金膺相·鄭基弘,老病在鄕,上來無期云。李豊奎·柳光魯,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局把摠李基春身病猝重,勢難察任,改差,何如?傳曰,允。
義禁府啓目,中官李敏榮原情云云。傳旨內辭緣,泛稱遲晩,所當請刑是白乎矣。曾經長番內侍,勿爲請刑,載在大典通編,議處,何如?判付啓依允。
上在慶熙宮。停常參·經筵。
洪在喆啓曰,大司憲閔致成,執義趙鳳夏,掌令姜麟岳在外,李鎭默,持平洪在重·李參鉉牌不進,監察茶時之意,敢啓。傳曰,知道。
又啓曰,左副承旨趙在慶,同副承旨趙道淳,今日不爲仕進,竝卽牌招,何如?傳曰,允。
傳于洪在喆曰,大臣·備局堂上引見。
傳于韓正敎曰,傳香承旨,馳詣社稷,奉審摘奸以來。
傳于曺錫亨曰,藥院都提調許副,前望單子入之。
內醫院都提調前望單子入之,左議政金道喜落點。
韓正敎啓曰,臣以成文簡公祠板致祭進去,下直之意,敢啓。傳曰,知道。
洪在喆啓曰,命召親納,例也,而前御營大將金煐,右邊捕盜大將李應植,謂有身病,使校替納,事甚未安。竝從重推考,何如?傳曰,允。
備邊司薦望,御營大將趙萬永·李惟秀·柳相弼,備邊司改望,以任聖臯爲御營大將。
洪在喆啓曰,新除授御營大將任聖臯,卽爲牌招,傳授命召,何如?傳曰,允。
兵曹,以柳基常爲右邊捕盜大將。
洪在喆啓曰,新除授右邊捕盜大將柳基常,卽爲牌招,命召及大將牌·傳令牌,傳授,何如?傳曰,允。
有政。吏批,判書朴永元進,參判趙鶴年牌招不進,參議尹致定在外未肅拜,同副承旨趙道淳進。以朴來萬爲校理,李景在爲刑曹參判,李圭祊爲右尹,鄭基世爲刑曹參議,趙雲澈爲工曹參議,趙鶴年爲尙衣提調,鄭錫朝爲兵曹佐郞,柳相鼎爲南陽府使。承文博士單金龍基,著作單徐在懋,兼春秋二單白宗佺·柳來維。贈左贊成朴宗羽贈領議政例兼,吏判朴麟源贈左贊成例兼,已上右議政朴晦壽兩代。故承旨李基崇贈吏參弘提例兼,故學生李尙煜贈吏議,故通德李命采贈僕正,以上右尹李敏會三代。
兵批,判書趙冀永進,參判李同淳病,參議金入直,參知李時愚病,行都承旨洪在喆進。啓曰,京畿水使今當差出,而當品中可擬之人乏少,堂上曾經兵使,竝擬,何如?傳曰,允。以李忠運爲同知,李熙絅爲內禁將,趙義錫·朴來永·兪建柱·尹致勛·崔昌益爲五衛將,魚在淵爲部將,沈樂臣爲京畿水使,沈昌奎爲管城將。同知金熙民,護軍趙斗淳·金鼎均·李敏會,副護軍李根友·李謙在·趙徽林·李正耆·李㙽·尹致秀,以上竝單付。
吏批,再政。喬桐府使單沈樂臣。
傳于趙道淳曰,明日出宮門路,以廣達門爲之。
傳于韓正敎曰,發遣吏郞,諸執事淸齋與否摘奸以來。
以大司諫鄭德和,司諫金秀萬,獻納柳興吉,正言柳晏,掌令李鎭默,持平洪在重·李參鉉牌不進罷職傳旨,傳于趙道淳曰,只推。
以左副承旨趙在慶牌不進罷職傳旨,傳于趙道淳曰,只推。
以副修撰金基纘牌不進罷職傳旨,傳于趙道淳曰,只推。
趙道淳,以奎章閣言啓曰,原任提學朴綺壽喪成服日,依定式遣檢書官,致祭以來之意,敢啓。傳曰,知道。
又以吏曹言啓曰,今日次對入侍時,黃海監司金鼎集,使之不多日內辭朝事,允下矣。自臣曹催促,則今初十日辭朝云矣,敢啓。傳曰,知道。
又以禮曹言啓曰,東南關王廟殿內外有頉處修改吉日時,以今二月十一日辰時,已爲推擇啓下,而伊日動駕相値,當爲退行。故令日官金昌勳更爲推擇,則同月二十一日卯時爲吉云。以此日時擧行,何如?傳曰,允。
又以禮曹言啓曰,圖畵署畵員朴禧瑞汰去代,本署祿官窠,以差備待令畵員劉運弘,陞付之意,敢啓。傳曰,知道。
洪在喆,以兵曹言啓曰,今二月十一日,大駕詣景慕宮展謁,仍詣永禧殿展謁,仍詣儲慶宮展拜時,隨駕營門當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依今春太廟展謁例爲之。
又以兵曹言啓曰,因承政院啓辭,邊將應薦不薦人,令該曹察推事,允下矣。行大護軍柳河源,漢城府右尹李敏會,行護軍申緯·鄭祖榮·尹秉烈·尹致謙·南履炯·韓益相·朴宗喜·鄭鴻慶·李羲發·李彦淳·朴宗吉,俱爲應薦而不薦,竝依法典推考警責,何如?傳曰,允。
又以兵曹言啓曰,在前幸行時,摠戎使率訓局餘軍,開陽門外留陣矣。今亦依此擧行,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而社稷大祭齋戒相値,不得設行之意,敢啓。傳曰,知道。
乙巳二月初六日辰時,上御興政堂。大臣·備局堂上引見入侍時,行都承旨洪在喆,假注書尹堉,事變假注書姜晢一,記事官李裕膺·李,領議政權敦仁,左議政金道喜,右議政朴晦壽,行判敦寧府事金蘭淳,戶曹判書金興根,吏曹判書朴永元,知中樞府事李若愚,兵曹判書趙冀永,知敦寧府事徐左輔,工曹判書趙秉龜,副校理李寅奭,以次進伏訖。上曰,史官分左右。敦仁進前奏曰,近來日候不調矣,數日稍佳,春晷漸舒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,枚卜賢德,鼎席具備,右相今已出膺,誠爲國事萬幸矣。上曰,次對爲之。敦仁曰,卽見咸鏡監司成遂默所報,則以爲,本道北關十邑及三水·甲山準折,皆用土式詳定,亦以二兩施行。至於厚州·長津,無異於三·甲,而未及厘正,尙用南關之例,亦爲磨勘於南關,事甚斑駁。自今兩邑鎭準折詳定,一依三·甲而磨勘,付于北關事,請令定式遵行矣。三·甲兩邑,地雖南關,土式詳定之,一依北關施行,旣有年前定式,則厚州·長津,亦與三·甲無異,而緣於新設之初,未及厘正,尙遵南關之例者,非但邑鎭民情之甚有不便,報辭中多少說弊,亦不無意見。兩邑鎭準折詳定及北關磨勘,竝使之一依三·甲施行。南·北穀之無得互換,固有定式,而若因減詳之故,或有換穀之弊,則畢竟如斗邑鎭,將不免偏峙難支之患,一遵定式,無敢擅換之意,嚴勅道臣,何如?上曰,依爲之。出擧條敦仁曰,卽見平安監司趙秉鉉所報,則以爲,道內大同驛捄弊次,曾於丙申,本道營建物力穀之未及還錄中四千石,報本司停耗貸下,今爲充報之限,而驛屬之殘敗,還債之添痼,比丙申尤甚,更限十年停耗,仍貸爲請矣。當初許貸,旣非經法,到今展限,尤係難愼,其在重糶政之道,只當使之依限充報,而該驛處在孔路,事役之繁重,與他自別,而殘敗難保,果如報辭,則亦不可不趁今矯捄。且其措處之方,道臣亦必有商量,姑令限七年仍貸,而此固出於不得已一時方便之政。若不嚴立條例,另保實效,以致日後之又藉驛弊,仍貸爲常,則烏在其重法矯瘼之意哉?以此措辭關飭,何如?上曰,依爲之。出擧條敦仁曰,臣以備考摠裁事,前疏有所附陳,而未蒙諒許矣。近始考見於原書編輯座目,則其時之原任大臣,皆入於編輯之列,而不別以摠裁載錄,則可知似此編書之役,要衆議之具備,不資一人之偏見也。原書已例如此,而臣於向筵,以摠裁差出仰奏者,不免謬率矣。摠裁之任,卽爲減下,依原書例,時原任同爲編輯,處所以校書館爲之,何如?上曰,依爲之。出擧條敦仁曰,卽見咸鏡監司成遂默往復,則鏡城及南關數邑逋還收殺,或因事勢,間因詳定收捧者爲數萬兩,方欲移糶於他邑云。曾以北還作錢減摠事,已爲稟定矣。旣捧之錢,不必添疾作還於他邑,依昨春鏡城還已例,使之以本錢輸納戶曹,俾爲留儲,日後磨勘,亦以作錢懸錄之意,分付,何如?上曰,依爲之。出擧條敦仁曰,副應敎兪鎭五,父祖俱蚤世,只有其本生祖兪紳煥,年滿七旬矣。本生祖推恩,雖非法典所載,而以其孫而推恩於其祖,以出後而移施於生家,俱有前後可據之例。今亦依此施行,允合孝理之政,故敢此仰達矣。上曰,依爲之。出擧條敦仁曰,武臣外任之許用履歷,法典計朔外,如防禦之赴任,閫帥之肅拜後,始爲許用,自是格例之不可易,而近來閫任之未及肅命,有故落職者,諉以下批則無礙,或有徑許履歷之弊。此實大違格例,若不一番定式,將致日後蕩然。自今兵水使之肅拜前遞罷者,勿許履歷之意,分付兵曹,何如?上曰,依爲之。出擧條敦仁曰,黃海監司已爲肅命矣。試期只隔,赴任爲急,使之不多日內辭朝,何如?上曰,依爲之。出擧條敦仁曰,在外刑曹參判·漢城右尹竝許遞,與刑曹參議未差之代,政官牌招,開政差出,何如?上曰,依爲之。出擧條敦仁曰,摠戎使李惟秀,御營大將金煐今日賓對,俱以病不爲登筵矣。雖未知病勢之如何,而事體誠甚未安。摠戎使李惟秀推考。金煐則前後申飭,亦旣屢矣。聞其實病,果爲難强云,御將之任,今姑許遞,何如?上曰,依爲之。出擧條在喆曰,御營大將金煐許遞事,命下矣。將兵之任,不可一刻無摠察之人,何以爲之乎?上曰,訓將兼察。出擧條在喆曰,御將,訓將兼察事命下矣。兼察御營大將趙秉龜,今旣登筵,使之聽傳敎,何如?上曰,依爲之。出擧條敦仁曰,右邊捕盜大將李應植,聞有實病,今姑改差,何如?上曰,依爲之。出擧條在喆曰,右捕將李應植改差事,命下矣。捕將重任,不可一刻暫曠。在前如此之時,有他邊大將兼察之例,今番則何以爲之乎?上曰,他邊大將兼察。出擧條在喆曰,右捕將,他邊大將兼察事,命下矣。兼察右邊捕盜大將李升權,卽爲牌招,使之聽傳敎,何如?上曰,依爲之。出擧條敦仁曰,喬桐水使金宅基,以其身病,連呈乞遞之狀矣。聞其病勢果難察任云。改差,何如?上曰,依爲之。出擧條敦仁曰,今日卽歲後初次賓接,況右相出仕之日,特敎進定之擧,事體尤別,而備堂懸病之人居多,誠不勝慨歎。老病實故外,令政院捧現告,竝推考,何如?上曰,依爲之。出擧條晦壽曰,臣以萬萬無似之賤,承萬萬匪分之命,豈或有一分冒承之望乎?以疏以奏而微誠未格,以批以諭而敦飭愈勤,左右迫塞,回旋不得,惟有前席面懇,庶或爲萬一冀幸之道,而非肅命則無以面懇,故不獲已冒沒呈身,惶懼蹙恧,靡所容措矣。當今日艱虞之會,求鼎席協贊之人,而如臣空疎愚劣,濫廁其間,此奚但爲歇后而已?灼知其毫無裨補,竟速僨誤,則其於國事,何如哉?終始力抗,死不敢當者,斷斷非爲一身之私耳。咫尺嚴威,不敢蔓辭。伏願亟加三思,畫賜斥退,改授夢卜之賢,是臣區區血祝也。上曰,卿旣出肅,國事甚幸。豈可又請辭免乎?晦壽曰,臣冒沒登對,專爲獲借方寸之地,冀幸體諒之恩,則顧何敢以見職自居,猥有論奏,而區區憂愛之忱,亦不敢自已者。伏念今日爲政之大本,萬事之急務,近自滿廷薦紳,遠至薄海蒼生,所共攢手而蘄祝者,惟殿下之典學是耳。進言於前者,開口便說,則是豈大小臣工徒爲文具陳談而然哉?此而爲文具則何事爲實事,此而爲陳談,則何言爲昌言乎?殿下一例賜批,少不採施,若使殿下,勤御三晝,日就月將,則群下豈敢重言複言,不憚煩瀆乎?寶籌方躋於鼎盛,臨御已至於一紀,正是德蓄道積,措諸事功之時也。然而今日明日,一年二年,工不加進,業不加修,停掇常多,群言未格,臣等之抑鬱憂悶,姑毋論,雖彼田野之小民,若知殿下不勤於典學,則其在秉彝之情,豈無缺望之歎乎?夫爲學之要,亶在立志,志不在學,則翫好之娛耳目者,逸豫之便四體者,皆足以撓奪此志。豈不大可懼哉?以聖上聰明睿知之姿,少加省察存養之工,則義利之分,理欲之辨,自可瞭然於方寸之內,而裁庶務應萬事,何難之有哉?三講之間,又有兩對,則勤學之規,卽我祖宗家法也。我肅·英兩朝,曁我正廟·純廟,講課自有日記,殿下若爲考覽,則必爲之惕然開發,思所以繼述者矣。仍伏惟,我列聖朝敬天篤孝,用人恤民,右文化俗之盛德至善,分門彙編,垂爲典謨者,有羹墻錄及謨訓輯要。淸燕之中,時時閱覽,常常翫究,言動政令,必爲取法,則堯·舜精一之傳,其在是矣,而宋臣范祖禹之言曰,欲法堯·舜,當法祖宗。臣敢以法祖宗三字,爲殿下獻焉。伏願留神體念,是所區區之祝也。上曰,卿言實出悃愊。予甚感歎,當加勉矣。出擧條晦壽曰,朝參卽我殿下勵精圖理之一大會也。以登筵三司之緘默於官師之規,特加譴責,此是孟春以木鐸警衆,而懸法求言之義也,夫言開閉而有國之興替係焉。古之人君,無日不求言,無事不欲聞,位宁有官師之典,倚几有訓誦之諫,以至有贄御之箴,瞽史之規,商賈之議,行旅之謗,來言之方,若是其廣,而惟恐其阻隔而未達其情,嚴畏而未盡其辭,必也聞則拜之,來則賞之。甚至於或以直言極諫之目,設科而勸之,或以拾遺補闕之名,置官而勵之,進言之際,雖或犯顔色觸忌諱,愚賤狂誕者,亦皆一竝包容,如淵藪之恢,然後人人可以盡言,事事可以來諫矣。近日言路可謂閉矣。媕婀成習,一例噤默,百工職務,豈無曠闕而然乎?三司法從,豈皆疲軟而然乎?誠以殿下求聞之誠,有未盡孚,聽受之量,有未盡恢也。向日三司之言,果無指事抗言者,而其勉戒責難之意則切矣,亦宜翕受敷施,以開來諫之路,而何可過加摧折乎?宋朝自建隆以來,未嘗罪一言者,縱有薄責,旋卽超升,此宋朝臺閣之風,爲後世所稱,而亦宜今日之所當法者也。伊日譴罷諸臣,竝特爲收敍宜矣。此後官師之間,如無胥誨互警之擧,則殿下引以爲過,反躬自思。言則嘉之,不言則責之,言而可用則施之,不可用則置之,使群下洞然知好言樂聞之德,則近自宰相侍從之列,遠至鄕曲芻蕘之類,孰不爲殿下盡其言乎?恒留聖念,臣所顒祝。上曰,其時處分,雖出於警飭之意,此言甚好,依爲之。出擧條上命大臣就座。在喆曰,諸宰奏事。秉龜曰,舟橋司船隻,年減歲縮,今爲六十八隻,收合德積私船,不過爲七十四隻矣。兩湖稅穀,初再運分排,則其不足之數,恰爲二十二隻之多,今若自各其邑賃船上納,則期限促迫,易致狼狽。其所變通之方,從長爛商,追後更稟,而今年則姑先以兩湖漕船之京江到泊者,分送穀在邑,使之運納,何如?上曰,依爲之。出擧條在喆曰,玉堂所懷奏之。寅奭曰,臣姿性庸愚,學識膚淺,初不近似於見職,而第有所懷,敢此仰達矣。以聖學一事,前後大小臣僚之仰勉者,不啻重複,而視之以文具常談,未有開納之實,臣之不避猥屑,猶事煩達,誠以今日之急先務,亶在於勤聖學一事耳。竊覸近者經筵之停掇許久,臣僚之召接絶罕,始講葩經,已至多年,而僅至半帙,重講魯論,纔御數日,未終一篇,殆非所以聖益聖新又新之義也。蓋進學之要,莫切乎先正其心而已。宋儒有言曰,明君以懋學爲急,聖學以正心爲要。夫心爲一身之主宰,萬化之權輿,而方寸之微物,累易蔽,必也省察操存,然後學業自底於緝熙將就之域矣。今殿下於學問上,雖有進修之誠,而聖工未克造極者,其於正心之要,恐有所未盡而然也。此臣所以縷縷仰勉,而不能自已者也。見今輕寒雖峭,和煦漸舒,伏願頻御廈氈,勤接臣僚,討論旨義,反復問難,無復如前間斷,終始惟一,益軫正心之道,以爲出治之本,是臣區區之望也。惟殿下體念焉。上曰,所陳當體念矣。出擧條在喆曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,命史官就座。仍命退,諸臣以次退出。
上在慶熙宮。停常參·經筵。
開東,灑雨下雨,測雨器水深一分。
還內後,內閣·政院·藥房·玉堂口傳問安。答曰,知道。
趙道淳啓曰,明日召對,取稟。傳曰,停。
趙在慶啓曰,大司憲閔致成,執義趙鳳夏,掌令姜麟岳在外,李鎭默呈辭,持平洪在重·李參鉉未肅拜,監察茶時之意,敢啓。傳曰,知道。
趙道淳啓曰,來十一日朝參日次,而動駕相値,頉稟之意,敢啓。傳曰,知道。
又啓曰,來十一日輪對日次,而動駕相値,頉稟之意,敢啓。傳曰,知道。
洪在喆啓曰,假注書奇文鉉身病猝重,勢難察任,今姑改差,何如?傳曰,允。
奇文鉉改差代,以李承圭爲假注書。
傳于趙道淳曰,禮房承旨馳詣先農壇,奉審摘奸以來。
傳于南獻敎曰,發遣吏郞,諸執事淸齋與否摘奸以來。
趙道淳,以弘文館言啓曰,修撰金在根在外,副修撰金基纘差祭,下番闕直,事甚未安。修撰柳興奎自鄕上來云。與副修撰李殷相,竝卽牌招,以爲推移入直,新除授校理朴來萬,一體牌招察任,何如?,傳曰,允。
又以奎章閣言啓曰,景慕宮望廟樓今春大奉審,臣㘾與本宮提調金蘭淳進詣,展奉奉審,無頉之意,敢啓。傳曰,知道。
曺錫亨,以司僕寺一二提調意啓曰,今此綏陵親祭,貞陵親祭時,各差備入把馬磨鍊,別單書入,而其中驛馬,則令兵曹知委畿內各驛,使之直爲入把,何如?傳曰,允。
洪在喆,以兵曹言啓曰,今此綏陵·貞陵幸行時,各差備所把驛馬,別單磨鍊以入,而本曹驛馬外不足之數,依前例京畿驛馬十五匹補把事,分付本道之意,敢啓。傳曰,知道。
又以備邊司言啓曰,貢市人詢瘼事,命下矣。取見其所懷,則竹契貢人等以爲,矣貢進排之五分一受價,卽二去壬辰筵稟定式,而伊後丙午,自戶曹又減三分一,以此所受,不能當所入,年年無利,今至爲數萬金之多,如未蒙及今更張之澤,則勢將渙散,特許復舊例會減事也。五分一會減,旣是受敎定式,則其後裁減,未知緣何事端,而該貢呼冤,事勢無怪。依昨年稟覆,從長措處之意,分付該曹。盤沙器契貢人等以爲,嘉禮時盤與沙器會減,比諸進排,每不免落本,而又當昨年嘉禮,各處進排盤千餘竹,沙器萬餘竹,一依公文擧行。會減則盤厪爲五分之一,沙器十分之一,較之己卯會減,又止其半,而己卯落本之夥多,甲申陳瘼時,至蒙此後從實會減之處分矣。前後蕩敗,皆由於會減之不得如數,而又莫如今番之尤甚,依甲申回啓,特蒙惠澤事也。進排與會減實數,旣非朝家之所可裁定,則設有可冤,宜訴該曹,而無難煩徹,極爲猥屑,置之。唐藥材契貢人等以爲,矣貢受價,十倍落本,雖以唐麝香一部言之,準折爲三兩八錢零,時價爲三四十兩,外此琥珀等四五十種之落本,類皆如此。且以銀受價,銀價比時價,倍簁落本,蕩敗相續,支保無望,準折從時價釐正,銀價依牛黃契二兩七錢例定式。戶曹年久舊逋,依鉢里廛例,每年一百兩除留,而唐材貿易,每患艱乏,特以包蔘一千斤,劃付矣貢,俾得燕貿事也。受價與時價,如是相懸則貢人之呼冤,無或爲怪,而準折釐正,事係難愼,有難遽議。至於銀價,則旣有牛黃契已施之例,以一體變通之意,分付該曹。舊逋則當初預下,已是優恤之意,而不卽收殺,多年遷就者,誠甚可該。固當督納之不暇,而以若凋弊,難責常例,貢人紓力間,每年以二百兩除留。包蔘請劃,殊涉猥屑,置之。布廛市民等以爲,門布一種,許屬本廛事也。已有丁酉決處,不必更論。綿子廛市民等以爲,鄕彈一種,復禁亂廛事也。課歲煩徹,極爲無嚴,置之,何如?傳曰,允。
乙巳二月初七日辰時,上詣崇政殿月臺。先農祭親傳香入侍時,行都承旨洪在喆,左承旨南獻敎,右承旨曺錫亨,左副承旨趙在慶,右副承旨韓正敎,同副承旨趙道淳,假注書奇文鉉·尹堉,記事官李裕膺·李,提學朴永元,檢校直閣鄭㝡朝,檢校待敎李㘾以次侍立。時至,通禮跪啓請外辦。上具翼善冠·衮龍袍,乘輿出興泰門。藥房提調金興根,副提調洪在喆進前奏曰,侵早勞動,聖體,若何?上曰,一樣矣。由顯謨門·廣達門,入崇政門,詣崇政殿月臺。通禮跪啓請降輿,上降輿。通禮前導,就褥位南向立。引儀引先農壇獻官興寅君最應,進詣褥位之左。通禮跪啓請跪,上跪。香室官員奉香祝跪授道淳,道淳東向跪進。上受香祝,以授最應,最應西向跪受興。通禮跪啓請興,上興。通禮前導,就階下祗送位,西向立。最應奉香祝由正路出。通禮跪啓請鞠躬,上鞠躬。香祝過後,通禮跪啓請平身,上平身入幕次。少頃,問安勿爲之事下敎。通禮跪啓請出次乘輿,上出次乘輿,出崇政門,由廣達門·顯謨門,命出標信解嚴。由興泰門還內。諸臣以次退出。
上在慶熙宮。停常參·經筵。
趙道淳啓曰,明日召對,取稟。傳曰,停。
韓正敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南獻敎啓曰,右承旨曺錫亨今日不爲仕進,卽爲牌招,何如?傳曰,允。
又啓曰,三品官之無得過三日循例請牌,曾有定式矣。工曹參議趙雲澈除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
以校理朴來萬,副修撰李殷相牌不進罷職傳旨,傳于南獻敎曰,只推。
南獻敎,以弘文館言啓曰,校理朴來萬,旣有只推之命,卽爲牌招察任,何如?,傳曰,允。
傳于趙道淳曰,禮房承旨,馳詣受香諸處,奉審摘奸以來。
韓正敎啓曰,大司憲閔致成,執義趙鳳夏,掌令姜麟岳在外,李鎭默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,掌令李鎭默,持平洪在重·李參鉉牌不進罷職傳旨,傳于韓正敎曰,只推。
以右承旨曺錫亨牌不進罷職傳旨,傳于韓正敎曰,只推。
韓正敎,以戶曹言啓曰,卽接廣興倉所報,則今二月朔頒祿次,倉官進去于右議政朴晦壽家,請受祿牌,則以前任參贊越俸,不敢領受云。大臣祿俸,事體自別,何以爲之?敢啓。傳曰,非但拜相,前後事體不同,大臣豈有越俸之例耶?更爲輸送,可也。
又以備邊司言啓曰,會寧開市,旣已完畢,令槐院撰出咨文,別定禁軍,騎發下送于灣府,使之傳給鳳城將處,以爲轉致北京之地,何如?傳曰,允。
同副承旨趙道淳書啓,臣承命馳詣南壇壇上神位板奉審則無頉,祭物·祭器·祭井看審則精潔,諸執事進排官佾舞工人摘奸則無頉。仍詣三角山·白嶽山,神位板奉審則無頉,祭物·祭器·祭井看審則精潔,諸執事進排官摘奸則無頉。仍詣木覓山,神位板奉審則無頉,祭物·祭器·祭井看審則精潔,諸執事進排官摘奸則無頉。仍詣漢江壇壇上,神位板奉審則無頉,祭物·祭器看審則精潔,諸執事進排官摘奸則無頉矣。臣則還詣南壇享所,仍留監祭,待將事還奉神位板後,復命之意,敢啓。傳曰,知道。
義禁府啓目粘連啓下是白有亦,向前李敏榮亦,長番近侍,何等敬謹之地,而至於擧行之事,不能詳審,自速無嚴之罪者,萬萬痛駭。以此照律,何如?判付啓依允。
上在慶熙宮。停常參·經筵。
趙在慶,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
趙道淳啓曰,明日召對,取稟。傳曰,停。
趙在慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南獻敎啓曰,右承旨曺錫亨今日不爲仕進,卽爲牌招,何如?傳曰,允。
備望記,雲峰縣監鄭裕健,訓戎僉使李仁模下直,各長弓一張,長箭一部,片箭一部,筒兒一箇賜給。
以校理朴來萬牌不進罷職傳旨,傳于趙道淳曰,只推。
趙道淳,以弘文館言啓曰,校理朴來萬,旣有只推之命,卽爲牌招察任,何如?傳曰,允。
趙在慶啓曰,大司憲閔致成,執義趙鳳夏,掌令姜麟岳在外,李鎭默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,掌令李鎭默,持平洪在重·李參鉉牌不進罷職傳旨,傳于趙在慶曰,只推。
以右承旨曺錫亨牌不進罷職傳旨,傳于趙道淳曰,只推。
趙在慶,以兵曹言啓曰,再明日景慕宮·永禧殿·儲慶宮動駕時,本曹堂上·郞廳守宮及侍衛各差備,當爲備員,而參知李時愚,佐郞鄭錫朝俱有身病,不得進參。參知令政院稟旨變通,佐郞改差,竝令該曹以在京無故人口傳差出,參知待下批牌招,以爲進參之地,何如?傳曰,允。許遞。
吏曹口傳政事,以成好謙爲兵曹參知,尹景善爲佐郞。
趙在慶,以都摠府言啓曰,今此動駕時,侍衛·寶劍,守宮當爲備員,而都摠管李穆淵·安光直,副摠管李敏會在外,沈有祖有實病,一員未差,無以備員。令政院稟旨變通,與未差之代,竝令該曹以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以趙容和·李應植爲都摠管,金魯甲·朴蓍會·沈能俊爲副摠管。
兵曹,副摠管單李應植。
趙道淳,以戶曹言啓曰,卽接廣興倉所報,則謹奉傳敎,今二月朔祿俸,倉官輸送于右議政朴晦壽家,則領受云矣,敢啓。傳曰,知道。
趙在慶,以兵曹言啓曰,忠翊衛將南履元除授在外,上來無期云。景福宮衛將金致錫·金鍾緯·權啓綱,昌德宮衛將張敬信,昌慶宮衛將金熙民俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局局別將白能洙身病猝重,勢難察任,改差,何如?傳曰,允。
義禁府照目粘連,中官李敏榮矣本府議啓內,長番近侍,何等敬謹之地,而至於擧行之事,不能詳審,自速無嚴之罪者,萬萬痛駭。以此照律罪,杖一百收贖,告身盡行追奪,私罪,奉敎依允爲旀,功減一等爲良如敎。
上在慶熙宮。停常參·經筵。
午時未時,日暈。
藥房都提調金道喜,提調金興根,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,自今日五貼式日次製入事,榻前下敎。
趙在慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南獻敎啓曰,明日大駕詣景慕宮入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
傳于南獻敎曰,黃海監司留待。
傳于南獻敎曰,黃海監司入侍。
備忘記,黃海道觀察使金鼎集下直,長弓一張,長箭一部賜給。
趙在慶啓曰,黃海監司金鼎集密符單子,以第十六符塡下,而坼見完符封,則十六符,摠戎使李惟秀已爲受去矣。密符事體,何等嚴重,有此錯誤,極爲駭然。原單子改修正以入,而當該注書所當重勘,而本院請推之外,無他可施之罰,何以爲之?敢稟。傳曰,拿處。
姜晢一拿處代,以李學禮爲事變假注書。
傳于韓正敎曰,明日出宮內門路,以廣達門爲之。
以校理朴來萬牌不進罷職傳旨,傳于韓正敎曰,只推。
趙道淳,以弘文館言啓曰,校理朴來萬,旣有只推之命,卽爲牌招察任,何如?傳曰,允。
趙在慶啓曰,大司憲閔致成,執義趙鳳夏,掌令姜麟岳在外,李鎭默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,掌令李鎭默,持平洪在重·李參鉉牌不進罷職傳旨,傳于韓正敎曰,只推。
以兵曹參知成好謙牌不進罷職傳旨,傳于韓正敎曰,只推。
趙道淳,以奎章閣言啓曰,守宮檢校待敎金英淳,待開門牌招,何如?傳曰,允。
又以奉常寺都提調·提調意啓曰,祭享所用春等中脯,依定式今二月初十日始造之意,敢啓。傳曰,知道。
吏曹,嘉善金昌均今加嘉義,武科回榜人,依定式加一資。
敎黃海監司金鼎集書。王若曰,周稱方伯,漢稱刺史,蓋欲選良吏用安民,宋之天章,明之文淵,亦或以學士兼知府,玆撤貳班卿月,去作一路福星。眷彼海西重藩,若古陜右分理,距京師纔四百里,地形如輔車相依,環山沿餘二十州,土産則魚鹽是利。嗟前秋災憂之溢目,政急濟溺而捄焚,況今春勅行之當頭,誰任節財而省弊?惟卿,赫世名閥,賢相肖孫,妙齡受揀拔之知,粵自貯金閨而弭蘭筆,同朝許老成之器,已試長泮席而參銓衡。製錦播氷蘗之譽,顧德政行何而致,褒衮侈金緋之寵,伊才具無適不宜。玆授卿以黃海道觀察使·兼兵馬水軍節度使·巡察使·海州牧使。卿其慨然范孟博登車,往哉郭喬卿去襜。桐鄕之遺愛尙在,宜思繩武之圖,棠舍之新謠佇聞,克殫承流之責。故玆敎示,想宜知悉。檢校直閣知製敎鄭㝡朝製進。
乙巳二月初十日辰時,上御興政堂。黃海監司入侍時,左承旨南獻敎,假注書李承圭,記事官趙龜植·李,黃海監司金鼎集,以次進伏訖。上曰,史官分左右。因命進前。鼎集奏職姓名。上曰,下去對揚。鼎集奏曰,臣年淺才疎,對揚之命,尤極惶蹙矣。上曰,就座。獻敎奏曰,宣諭何以爲之乎?上曰,出去爲之。命史官就座。仍命退,承史以次退出。
上在慶熙宮。停常參·經筵。
大駕詣景慕宮入齋室後,內閣·政院·藥房·玉堂口傳問安。答曰,知道。展謁還入齋室後,內閣·政院·藥房·玉堂口傳問安。答曰,知道。仍詣永禧殿入齋室後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨問安。答曰,知道。展謁還入齋室後,內閣·政院·藥房·玉堂口傳問安。答曰,知道。仍詣儲慶宮入齋室後,內閣·政院·藥房·玉堂口傳問安。答曰,知道。展拜還入齋室後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
洪在喆啓曰,司僕寺內乘來言,捲簾,取稟。傳曰,捲三面。
傳于洪在喆曰,侍衛軍兵雨具,從便爲之。
趙道淳啓曰,明日召對,取稟。傳曰,停。
趙在慶啓曰,大司憲閔致成,執義趙鳳夏,掌令姜麟岳在外,李鎭默呈辭,持平洪在重·李參鉉未肅拜,監察茶時之意,敢啓。傳曰,知道。
趙道淳啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
趙在慶啓曰,臣以大王大妃殿·王大妃殿問安進去,下直之意,敢啓。傳曰,知道。
又啓曰,卽者義禁府都事來言,今日動駕時,駕側鳴錚罪人李東純等二名,移送秋曹云矣,敢啓。傳曰,知道。
有政。吏批,判書朴永元進,參判趙鶴年牌招不進,參議尹致定在外未肅拜,同副承旨趙道淳進。以李嘉愚爲同成均,金興根爲藝文提學,金羲裕爲典籍,尹惠鎭爲甲山府使。幼學兪紳煥年七十今超通政,侍從臣副應敎兪鎭五本生祖,移施事承傳。遠接使朴永元,館伴趙秉龜,問禮官趙然昌,迎接都監提調金興根,郞廳兪致善·吉履元·鄭始容·李源弼·洪在赫·韓弼敎·趙徹林·李魯宰,公事郞廳趙存一,以上竝單付。
兵批,判書趙冀永病,參判李同淳病,參議金病,參知成好謙入直進。同知權啓綱,僉知兪建柱·尹致勛,副護軍姜·李時愚·具性喜,以上竝單付。
以校理朴來萬牌不進罷職傳旨,傳于趙道淳曰,只推。
趙道淳,以弘文館言啓曰,校理朴來萬,旣有只推之命,卽爲牌招察任,何如?傳曰,允。
又以奎章閣言啓曰,大駕今已還宮,守宮檢校待敎金英淳,依定式減下,何如?傳曰,允。
又以吏曹言啓曰,今此望祭及告由祭祭官中時無職名人員,令該曹付軍職,何如?傳曰,允。
乙巳二月十一日辰時,大駕詣景慕宮·永禧殿·儲慶宮。展謁擧動入侍時,行都承旨洪在喆,左承旨南獻敎,右承旨曺錫亨,左副承旨趙在慶,右副承旨韓正敎,同副承旨趙道淳,假注書尹堉·李承圭,記事官李裕膺·李,檢校直閣鄭㝡朝·徐有薰,檢校待敎李㘾,以次侍立。時至,上具翼善冠·衮龍袍,乘輿出興泰門。藥房提調金興根奏曰,侵早勞動,聖體,若何?上曰,一樣矣。興根曰,俄有所口啓,而見今日候甚乖,雖已動駕,亟寢成命,區區之望也。上曰,旣有成命,不必還收矣。在喆曰,此時動駕,恐非節宣之方,下至侍衛軍兵,擧祝成命之還寢矣。上曰,乖候不至太甚,旣又出宮,何可還收也?仍命進發,由顯謨門,至廣達門外。通禮跪啓請降輿乘輦,上降輿乘輦,出建明門·興化門,進發至宗廟前路。通禮跪啓請降輦,上降輦步過前路。通禮跪啓請乘輦,上乘輦至景慕宮大門外。通禮跪啓請降輦乘輿,上降輦乘輿,至齋室門外。通禮跪啓請降輿,上降輿步入齋室展謁。時至,通禮跪啓請出次,上改具冕服以出。通禮跪啓請執圭,在喆跪進圭,上執圭。通禮前導步詣板位,行再拜禮,陞自東階,詣室內奉審訖。仍步詣望廟樓,就板位前,行四拜禮,陞自東階奉審訖。通禮跪啓請釋圭,上釋圭,在喆跪受圭。上仍步還齋室後,命書傳敎曰,時原任大臣戶宣堂入侍。出駕敎賤臣承命出傳。領府事趙寅永,判府事鄭元容,領議政權敦仁,左議政金道喜,右議政朴晦壽,戶曹判書金興根,宣惠堂上趙秉龜以次進伏訖。上曰,史官分左右。敦仁進前奏曰,俄見灣尹謄報,則已於去月二十一日派勅,二月念間似當起程,而姑非的奇云。雖未知牌文早晩,儐使以下,當卽差出矣。吏曹判書朴永元遠接使,工曹判書趙秉龜館伴差下,問禮官及都監堂郞,政官牌招開政差出,何如?上曰,依爲之。出擧條上命大臣先退。檢閱李裕膺奏曰,臣以春秋館事,有所仰達者矣。奉化·太白史庫實錄曝曬,年限已過,昨秋因大僚筵稟,退定以今春擧行矣。今春節已届,史庫有頉處,將爲兼行修改,故敢此仰達,卽爲擇日擧行,何如?上曰,依爲之。仍命史官就座。諸臣以次退出。少頃,通禮跪啓請外辦。上改具翼善冠·衮龍袍出次。通禮跪啓請乘輿,上乘輿至大門外。通禮跪啓請降輿乘輦,上降輿乘輦,進發至宗廟前路。通禮跪啓請降輿,上降輿步過前路。通禮跪啓請乘輦,上乘輦至永禧殿大門外。通禮跪啓請降輦乘輿,上降輦乘輿,至齋室門外。通禮跪啓請降輿,上降輿步入齋室,展謁。時至,通禮跪啓請出次,上改具冕服以出。通禮跪啓請執圭,在喆跪進圭,上執圭。通禮前導步詣板位,行四拜禮,陞自東階,奉審殿內訖。通禮跪啓請釋圭,上釋圭,在喆跪受圭。上仍步還齋室。命書傳敎曰,儲慶宮展拜時,百官行禮,置之。少頃,通禮跪啓請外辦,上改具翼善冠·衮龍袍以出。通禮跪啓請乘輿,上乘輿,出殿大門外。通禮跪啓請降輿乘輦,上降輿乘輦,進發至儲慶宮大門外。通禮跪啓請降輦乘輿,上降輦乘輿,至齋室門外。通禮跪啓請降輿,上降輿步入齋室,展拜。時至,通禮跪啓請出次,上仍具翼善冠·衮龍袍以出。通禮前導步詣板位,行再拜禮,陞自東階,奉審室內訖,還入齋室。少頃,通禮跪啓請外辦,上仍具翼善冠·衮龍袍以出。通禮跪啓請乘輿,上乘輿至大門外。通禮跪啓請降輿乘輦,上降輿乘輦,進發由鍾樓前路,入興化門·建明門,至廣達門外。通禮跪啓請降輦乘輿,上降輦乘輿,入顯謨門,請出標信解嚴。由興泰門還內。諸臣以次退出。
上在慶熙宮。停常參·經筵。
趙道淳,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
趙道淳啓曰,明日召對,取稟。傳曰,停。
趙道淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙在慶啓曰,右副承旨韓正敎今日不爲仕進,卽爲牌招,何如?傳曰,允。
趙道淳啓曰,大司憲閔致成,執義趙鳳夏,掌令姜麟岳在外,李鎭默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,掌令李鎭默,持平洪在重·李參鉉牌不進罷職傳旨,傳于韓正敎曰,只推。
以校理朴來萬牌不進罷職傳旨,傳于韓正敎曰,只推。
傳于趙道淳曰,發遣吏郞,諸執事淸齋與否,摘奸以來。
趙道淳,以吏曹言啓曰,今此春享祭及望祭祭官中,時無職名人員,竝令該曹口傳付軍職,何如?傳曰,允。
韓正敎,以備邊司言啓曰,勅奇纔已出來,沿路民邑,凡係除弊之方,不可不念。道臣亦將往來留連,在前如此之時,支勅各道,每爲停巡矣。今春三道巡行,亦令停止。京畿各陵寢園墓奉審,依已例使道內秩高守令替行之意,分付,何如?傳曰,允。
又以兵曹言啓曰,羽林衛將朴弘鎭,身病猝重,無望供職,呈狀乞遞。文臣兼宣傳官尹景善時帶本曹佐郞,職務相妨,竝改差,何如?傳曰,允。
又以訓鍊都監言啓曰,去夜初更量,幼學嚴佐永·嚴復永·任華準,犯夜被捉於本局邏卒處,依例移送秋曹之意,敢啓。傳曰,知道。
又以刑曹言啓曰,因訓鍊都監啓辭,去夜初更量,犯夜幼學嚴佐永·嚴復永·任華準,依例移送秋曹事,命下矣。佐永·復永·華準,依更數各決笞三十度,放送之意,敢啓。傳曰,知道。
兵曹口傳政事,副司果李光載·沈敬澤·沈敦永·沈膺泰·金會明以上竝單付。
義禁府啓目,事變假注書姜晢一原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
校理朴來萬疏曰,伏以,臣於昨秋,猥叨薇垣,罪著溺職,厚招人言,臣實自取,夫何怨尤?聖度曲諒,不加嚴誅,勘止薄譴,臣尙拚頌,不覺惶汗浹背,感淚交頤。曾未幾何,恩敍特降,藏垢之聖德,雖若河海,莫逭之臣孽,自如邱山,杜門鏟跡,惟大何是俟。不意瀛館渙銜,自天有隕,臣尤惝怳震躬,無地容措。未知殿下奚取於負釁如臣,而謬辱恩數,至於此哉?噫,臣性質儱侗,言議巽劣,以學則未能通方,以才則又無適當,只緣厚被洪造,屢玷三司之列,居然十年于玆矣。無一報答,有百瘡疣,益慙黔驢之技窮,恒切梁鵜之招譏,畢竟堂疏之峻發,斥之以貽羞朝廷,規之以壞損臺體,聲罪頗嚴,論勘深重,臣之妄速諐尤,不待彈劾,而臣固自知矣。官以臺名,責任之淸峻何如,而臣不能裁持,進退之愼重何如,而臣未免顚錯,擧皆駭歎,莫不嗤點,則自惟所犯,雖使臣曲爲之說,亦無以自解。臣之猖披憃陋,於是乎尤著矣。撫躬危蹙,無面可顯,今何敢以過境自贖,揚揚彈束,復廁邇列,晏若無故,重貽淸朝之笑罵也哉?聖眷雖感於記簪,私義難冒於見帶,苟使臣徒恃寵靈,蹶趨走,而不顧廉隅之有防,則是重得罪於我聖上四維之治也。臣雖無似,豈忍爲是哉?參倚思量,承膺無路,不避猥越,敢暴衷懇。伏乞天地父母,俯賜鑑諒,亟鐫臣職,以安微分,仍勘臣罪,以爲不職者戒焉。臣方自訟不暇,更何刺口贅他,而愚忱耿耿,不容泯默,惟聖明垂察焉。臣伏聞月正上旬,端門臨朝,勵精求助之盛意,至降以不能自强之敎,乃反謙抑自損,大哉王言。臣不勝欽仰攢頌之至。臣愚死罪,竊以爲,自强緊工,非但爲要於求治,實是爲本於講學耳。臣嘗觀易之乾象曰,自强不息,其下三四二爻,連以進德修業垂訓,聖人之丁寧申複,不越乎此,而自强之道,無一念不誠,無一言不實之謂也。苟欲求治則非進修無由也,欲進修則非誠實無由也。是故造庭之大僚三司,同聲一辭,輒以講學仰勉者,良有以也。殿下亦何嘗無體念之敎,而尙未見踐履之效,抑或殿下視若文具,聽不新奇,循例賜批而然耶?苟求其實,則此外更無爲今急先之務,而若或謂上而無翕受之實德,下而嫌陳腐之疊奏,徒事媕婀,益不責勉則決非治世之盛事,故伊日具僚之懋積血懇,便覺己語之煩,而屢犯瀆撓也。以殿下自責求治之心,先自講學而朝乾夕惕,克懋進修之工,使上下交勉,皆歸於立誠踏實,則凡百政令施措,自然一出於正,而大舜之孜孜,周王之勉勉,從可復覩於今日。夫何患自强之不能,而治化之不敷哉?伏願殿下,益開恢藪之量,克軫採蕘之道,不以人微而廢言,是臣區區之望焉。臣無任云云。省疏具悉。事屬旣往,不必追提,所陳當體念,爾其勿辭察職。
上在慶熙宮。停常參·經筵。
趙道淳啓曰,明日召對,取稟。傳曰,停。
南獻敎啓曰,大司憲閔致成,執義趙鳳夏,掌令姜麟岳在外,李鎭默呈辭,持平洪在重·李參鉉未肅拜,監察茶時之意,敢啓。傳曰,知道。
又啓曰,右承旨曺錫亨,左副承旨趙在慶,今日不爲仕進,竝卽牌招,何如?傳曰,允。
又啓曰,假注書李承圭身病猝重,勢難察任,今姑改差,何如?傳曰,允。
李承圭改差,代以玄弼濟爲假注書。
傳于趙道淳曰,禮房承旨,馳詣受香諸處,奉審摘奸以來。
以軍器寺陳賀方物進上甲胄·筒箇造成別單,傳于趙道淳曰,監蕫提調,領敦寧府事趙萬永內下豹皮一令賜給。監造官主簿徐室輔相當職陞敍。
以右承旨曺錫亨,左副承旨趙在慶牌不進罷職傳旨,傳于趙道淳曰,只推。
趙道淳,以弘文館言啓曰,校理朴來萬疏批已下,卽爲牌招察任,何如?傳曰,允。
上在慶熙宮。停常參·經筵。
自開東至人定,灑雨下雨,測雨器水深二分。
自人定至十五日開東,灑雨下雨,測雨器水深一分。
趙道淳啓曰,明日召對,取稟。傳曰,停。
南獻敎啓曰,右承旨曺錫亨,左副承旨趙在慶,右副承旨韓正敎今日不爲仕進,竝卽牌招,何如?傳曰,允。
又啓曰,大司憲閔致成,執義趙鳳夏,掌令姜麟岳在外,李鎭默呈辭,持平洪在重·李參鉉未肅拜,監察茶時之意,敢啓。傳曰,知道。
傳于趙道淳曰,禮房承旨馳詣宗廟永寧殿·徽定殿·景慕宮,奉審摘奸,仍詣受香所,奉審摘奸以來。
以右承旨曺錫亨,左副承旨趙在慶,右副承旨韓正敎牌不進罷職傳旨,傳于趙道淳曰,只推。
趙道淳,以奉常寺都提調·提調意啓曰,日前弘陵忌辰祭祭物封進後,眞油甁中有不淨之物,雖已及時改封,莫重祭物,有此改封之擧者,揆以事體,不可但以驚悚言。擧行員役等,方令移刑曹照法勘處,而陪進時不能照察之典祀官,封裹時不能審檢之掌務官,竝令該府拿問處之。臣等之失於申飭,萬萬惶懍,今方待罪之意,敢啓。傳曰,知道。莫重祭需,雖極驚悚,而卿等有何待罪之失乎?
又以禮曹言啓曰,山陵陵上石物有頉處待春修改事,昨秋自臣曹草記,蒙允矣。修改吉日,令日官推擇,則今月內無可合日字,三月例有拘忌云。事勢旣如此,則以四月內擇吉擧行,何如?傳曰,允。
又以弘文館言啓曰,副應敎兪鎭五在外,校理朴來萬差祭,上番闕直,事甚未安。應敎李豊翼,校理徐相敎,副校理李寅奭·兪錫煥,竝卽牌招,以爲推移入直之地,何如?傳曰,允。
南獻敎,以兵曹言啓曰,五衛將尹致勛·兪建柱·崔昌益,老病在鄕,上來無期云。趙羲錫,文臣兼宣傳官柳晏,俱以病難供職,呈狀乞遞,竝改差,何如?傳曰,允。
上在慶熙宮。停常參·經筵。
自申時至酉時,雷動電光。
藥房提調金興根,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙道淳啓曰,明日召對,取稟。傳曰,停。
趙在慶啓曰,大司憲閔致成,執義趙鳳夏,掌令姜麟岳在外,李鎭默呈辭,持平洪在重·李參鉉未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
南獻敎啓曰,假注書尹堉身病猝重,勢難察任,今姑改差,何如?傳曰,允。
尹堉改差,代以南履輪爲假注書。
傳于南獻敎曰,在外臺諫許遞,政官牌招開政。
南獻敎啓曰,吏曹判書朴永元,參判趙鶴年,參議尹致定牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以應敎李豊翼,校理徐相敎,副校理李寅奭·兪錫煥牌不進罷職傳旨,傳于韓正敎曰,只推。
南獻敎,以弘文館言啓曰,上番闕直,事甚未安。應敎李豊翼,校理徐相敎,副校理李寅奭·兪錫煥,旣有只推之命,與校理朴來萬,竝卽牌招,以爲推移入直之地,何如?傳曰,允。
趙在慶啓曰,密符親納,例也,而前黃海監司李圭祊謂有身病,使其褊裨替納,事甚未安。推考,何如?傳曰,允。
南獻敎,以奎章閣言啓曰,景慕宮望廟樓今望奉審,無頉之意,敢啓。傳曰,知道。
曺錫亨,以戶曹言啓曰,謹奉傳敎,文禧廟正堂簾帳等修改吉日時,令日官崔鳳煥推擇,則今二月二十二日卯時爲吉云。以此日時擧行之意,敢啓。傳曰,知道。
趙在慶,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以義禁府言啓曰,典祀官金相勉,奉常寺判官宋達仁等拿問處之事,傳旨啓下矣。宋達仁今方待命拿囚,金相勉自陵所未及上來,待入來拿囚之意,敢啓。傳曰,知道。
兵曹口傳政事,副司果單趙鳳夏。
領府事趙寅永疏曰,伏以,臣今年爲六十四矣。顧臣脆姿貞疾,實非始望攸期,而若以致仕之禮準之,尙有五六年相隔者,臣安敢越禮而引年也?況臣鹵下,百無一能,偏蒙我三聖人幈幪覆育之澤,拔之衆人之中,置之三事之首,德莫厚焉,恩莫大焉。今以宦成名立,防滿知足之尋常語等以爲例,慮其家不慮其國,愛其身不愛其君,外托恬退之名,內售便宜之計,則是眞狗彘不食其餘者也。臣雖萬萬無狀,所自誓者磨放也,所自願者鞠瘁也。天地鬼神,質之在上,又安忍出此語哉?臣本抱病,其名曰癖,此固鍼熨滌湔之所難治,而其少也猶可以筋力而强之,其壯也猶可以藥餌而扶之,及其年益衰氣益憊而病益肆也。脾不能化,胃不能納,腕膈之間,有升無降,上而喘急,中而膨亘,下而溏泄,皆癖之爲也。其見於肌革之表者,瞀聵拘攣,麻木訥澁,無時不劇,無證不危,眩轉如風中之絮,枯澁如霜後之葉,雖欲借力於陳腐,責效於呴噓,以回已頹之性命,不可能也。臣於前日,尙有所自勉者,神識不至於顚錯,步履不至於蹣跚耳。今也竝與神識步履而失其故趣,澌綴之狀,難以縷陳,此擧世之所共見,同朝之所共諒,而抑亦平素淵鑑,洞燭無餘者,則臣非爲一毫浮辭也。且臣昨秋筵退之失儀,今春朝參之闕班,俱係力不從心之一端,而從此陳就,尤無其望,殆天所廢,非人力所及也。夫朽落如是,癃痼如是,而使之强策疲骸,奔走於鐘漏,則我殿下亦安用此貪冒係戀者哉?古禮所云七十致仕,謂其大略也。年雖未及,病不可强,則未必以年未及爲拘,故前代及我朝以來,或年五十年六十,以病退者,皆可數也。臣今病在膏肓,朝不謀夕,不以此時,畢陳情懇,乃欲撐拄捱過,以俟引年之年,而不幸一朝溘然,有願莫遂,則臣雖悔恨無及矣。殿下雖爲之矜憐,無奈何矣。臣近戚也,非如疎逖之臣,一或休退,角巾出都,自屛於山澤田畝之間也。輦轂之下,永依日月,時奉起居之列,或承淸讌之間,則臣之區區忱誠,亦可少展,而退與不退,無甚異同。故向因登筵,冒控至悃,雖伏承屢屢責諭,而不知止者,其情亦可哀也。伏惟聖明在上,物無遺照,倘推悶恤之恩,俾蒙成就之化,則臣之緣此而粗便身心,或延殘喘,未能知也。惟殿下察焉。臣無任云云。答曰,省疏具悉卿懇。向於筵中,悉諭予意,卿何不諒,而又爲此千萬不當之陳懇乎?卿試思之。卿元老也,先王之所遺於予小子也。卿豈可捨予而請休,予豈可捨卿而許退乎?卿之衰病,卽予爲國事常所爲憂者,非卿所自憂也。卿若念及此,必當有公私輕重之別,予何多誥?卿勿更煩。仍傳于南獻敎曰,此批答,遣史官,傳諭于領府事。
上在慶熙宮。停常參·經筵。
韓正敎啓曰,明日召對,取稟。傳曰,停。
趙在慶啓曰,大司憲,執義,掌令,一員未差。李鎭默呈辭,持平洪在重·李參鉉未肅拜,監察茶時之意,敢啓。傳曰,知道。
韓正敎啓曰,吏曹判書朴永元,參判趙鶴年,參議尹致定再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
又啓曰,吏曹判書朴永元,參判趙鶴年牌不進推考傳旨,今方捧入,而參議尹致定陳疏到院,原疏以國忌齋戒,纔已退却矣。開政命下之後,如是違牌,事甚未安。竝更牌招,何如?傳曰,允。原疏捧入。
傳于韓正敎曰,吏曹參議疏批已下,一體牌招。
有政。吏批,判書朴永元,參判趙鶴年竝牌招不進,參議尹致定進,右副承旨韓正敎進。啓曰,判書朴永元,參判趙鶴年竝牌招不進,小臣獨政未安,何以爲之?敢稟。傳曰,只出緊任。以趙斗淳爲大司憲,李裕元爲執議,朴斆默爲掌令,張仁遠爲正言。
兵批,判書趙冀永進,參判李同淳病,參議金入直,參知成好謙病,左副承旨趙在慶進。以李行敎爲同知,趙毅存爲羽林將,趙聲夏·林龍鉉·林柱煥·康在鈺爲五衛將,朴弘鎭爲忠翊將,金鼎輔·權啓運·金宗運爲景福將,金完聲爲昌德將,李道益爲昌慶將,沈敬澤·李豊翼爲文兼,姜文欽爲武兼,李明學爲永宗僉使。同知張敬信,護軍閔致成,副護軍兪紳煥·李秉逵,副司直姜麟岳·李莊緖,副司果朴浚愚以上竝單付。
傳于韓正敎曰,見窠皆令差出。
吏批,再政。以金致坤爲典籍。
兵批,再政。以趙德永爲訓鍊都正,閔致默爲宣傳官。同知崔昌益,僉知趙聲夏,副護軍趙毅存,以上竝單付。
傳于趙在慶曰,中官文學一·李寅協,事多無嚴,竝令該府絶島定配。
以忠淸監司姜時永狀啓,林川郡民家失火事,傳于韓正敎曰,聞甚矜惻。元恤典外,別加顧助,結構奠接之方,廟堂措辭,分付。
以應敎李豊翼,校理徐相敎·朴來萬,副校理李寅奭·兪錫煥牌不進罷職傳旨,傳于韓正敎曰,只推。
韓正敎,以禮曹言啓曰,卽接山陵參奉所報,則今此慶科庭試初試時,兩參奉俱爲觀光云矣。參奉二員赴擧代,假官一員,令吏曹口傳差出,以爲替直後赴試之地,何如?傳曰,允。
又以成均館大司成意啓曰,年前以齋儒捲堂事,因特敎,兩班首停擧,而謹稽大典通編諸科條註曰,凡慶科時,雖特敎停擧者,自本館草記以稟矣。依法典,敢啓。傳曰,儒生解罰,可也。但昨年增廣時,何不據法典草記乎?當該泮長,做錯不細,捧現告從重推考。
趙在慶,以兵曹言啓曰,今二月十七日武臣堂上朔試射日次,而以國忌正日,不得爲之之意,敢啓。傳曰,知道。
又以備邊司言啓曰,科日見今只隔矣,場屋之弊,莫甚於近年,而至有昨春論勘試官之擧。大抵試規之錯亂,場內之紛鬧,未可專責於士習,若爲主司者,盡心對揚,如法彈束,則豈至於蕩無防限,收拾不得乎?此不可不另加嚴飭。況今設講,卽申明舊法之初,凡百規制,自當一遵節目擧行,而如或顔私蔽前,闊狹惟意,俗謬成套,名實不副,使莫重公法,徒歸於一場不誠之科,則是可曰有朝令乎,有國綱乎?凡試體之操飭與否,講規之勤慢何如,自本司各別探察,其謬弊之現發者,當該試官,斷當隨卽重勘,而爲先以此草記,頒諸朝紙,俾各惕勵,何如?傳曰,允。近年場屋雜亂,專由隨從,隨從闌入,專由早呈,遂使科規國體,隳壞無餘,良爲之駭歎。今番則必使之待三時呼呈,以復舊式,如有隨從之現捉者,該擧子施以當律,其中朝士子弟之犯令者,該父兄亦施重繩。自廟堂別遣郞廳,以爲這這摘發之地,若又如前以文具擧行,則該郞廳斷當嚴勘,以此分付,仍以此判付,書揭一二所,俾各洞悉,可也。
又以義禁府言啓曰,中官文學一·李寅協絶島定配事,承傳啓下矣。文學一全羅道羅州牧智島,李寅協靈光郡荏子島竝絶島定配,而以承傳內辭意,具罪目,依例發遣府書吏,押送于各其配所,何如?傳曰,允。
吏曹參議尹致定疏曰,伏以,臣待罪邊邑,恰爲二十有餘朔矣。厚廩徒費,寸線蔑補,保障繭絲,尙矣無論,挪移彌縫,亦未句當,聖度包荒,不惟不斥,銀臺特召,逈出常例。曾未幾何,復以臣爲吏曹參議者,華誥踵至,關塞動色,臣是何人,得此異數?感頌之餘,繼以兢惶。仍伏念,臣鹵莽蔑裂,最在人下,眞所謂簪纓之冗流,樸樕之小材也。有何才具,有何藻鑑,可以當此任而擔此責乎?況六府之列,最重天曹,佐貳之任,非比他職,激揚通塞之間,每多與聞,注擬塡補之際,或有代斲,苟非其人,必致僨誤。故在昔膺是命者,率皆學識有裕,地望自別,受之不屑,受之不僭,然後可以爲上下擧措之得其當矣。今見臣資歷素淺者,莫不以臣爲驟,識臣材品空疎者,莫不以臣爲濫,其驟其濫,臣固自訟之不暇,而在聖明愼揀之政,不亦左乎?臣於逖違之餘,固當卽入脩門,粗伸叩謝戀結之忱,而量臣所帶,不可但以服不衷而負且乘言也。蹙伏私次,冞增悚恧,雖政牌屢臨,承膺無路,忙陳短章,敢暴衷情。伏乞聖慈,察臣不稱之實,諒臣由中之懇,將臣所帶職名,亟賜鐫改,以重公器,以安私分,千萬幸甚。臣無任云云。省疏具悉。爾其勿辭察職。
上在慶熙宮。停常參·經筵。
曺錫亨啓曰,明日常參·經筵,取稟。傳曰,停。
又啓曰,來二十一日朝參日次矣,敢稟。傳曰,停。
趙在慶啓曰,大司憲趙斗淳,執義李裕元,掌令朴斆默,持平洪在重·李參鉉未肅拜,掌令李鎭默呈辭,監察茶時之意,敢啓。傳曰,知道。
又啓曰,同副承旨趙道淳今日不爲仕進,卽爲牌招,何如?傳曰,允。
曺錫亨啓曰,左右史不可不備,檢閱趙龜植,卽爲牌招入直,何如?傳曰,允。
以同副承旨趙道淳牌不進罷職傳旨,傳于曺錫亨曰,只推。
曺錫亨,以吏曹言啓曰,因平安監司趙秉鉉狀啓,見今勅務緊急,此際曠官,一時可悶,受由上京守令及新除授守令,竝以令該曹催促,不日下送事,允下矣。自臣曹催促,則受由上京守令成川府使徐元淳,順安縣令金元植,江東縣監金敬鉉,俱以爲今十七日下去云。德川郡守趙台淳,江西縣令洪鍾序,俱以爲今十九日下去云。新除授守令渭原郡守柳琡,孟山縣監李義明,俱已辭朝。朔州府使鄭夏應以前任金海府使,時在任所,卽速上來辭朝之意,發關知委於該道道臣處,何如?傳曰,允。
又以奉常寺都提調·提調意啓曰,祭享所用春等中脯三百五十五貼三條,今二月十七日畢造,而所入牛隻爲三十六首矣。進上看品中脯二貼,依定式封進之意,敢啓。傳曰,知道。
趙在慶,以義禁府言啓曰,今此慶科庭試時,本府都事皆爲赴擧,只有武都事一員,當直入直,而本府入直公事,回公都事,及文一二所,武一二所禁亂都事,無以推移。假都事六員,令該曹口傳差出,以爲分排擧行之地,何如?傳曰,允。
上在慶熙宮。停常參·經筵。
自人定至十九日開東,灑雨下雨,測雨器水深二寸九分。
洪在喆,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
曺錫亨啓曰,明日常參·經筵,取稟。傳曰,停。
趙在慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪在喆啓曰,左承旨南獻敎,右副承旨韓正敎,同副承旨趙道淳今日不爲仕進,竝卽牌招,何如?傳曰,允。
備忘記,統制使白殷鎭,北虞候金應漢下直,各長弓一張,長箭一部,片箭一部,筒兒一箇賜給。
以左承旨南獻敎,同副承旨趙道淳牌不進罷職傳旨,傳于曺錫亨曰,只推。
曺錫亨啓曰,明日傳香,禮房承旨當爲齋宿,同副承旨趙道淳,旣有只推之命,更爲牌招,何如?傳曰,允。
曺錫亨,以吏曹言啓曰,今此慶科庭試·文科初試,試官當爲磨鍊擬入,而參判趙鶴年病不來,令政院牌招,以爲同參之地,何如?傳曰,允。
又以吏曹言啓曰,今此嘉禮慶科庭試·文科初試試官,當爲磨鍊以入,而擬望之人乏少,閣臣及相避竝擬,何如?傳曰,允。
又以吏曹言啓曰,今此嘉禮慶科庭試·文科初試試官中,時無職名人,令該曹口傳付軍職,何如?傳曰,允。
兵曹口傳政事,副司果單林肯洙。
曺錫亨,以禮曹言啓曰,卽接全羅監司金景善移文,則以爲,益山郡鄕校聖殿,重修年久,棟樑朽傷,障壁頹落,不可不及今修改,告由移還安祭香祝,自本曹啓稟下送云矣。益山郡鄕校聖殿修改時先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接社稷署所報,則慶科庭試·初試時,本署官員俱爲觀光云矣。依定式以本曹佐郞馬翰良,假官差送,以爲代直後赴試之地,何如?傳曰,允。
又以禮曹言啓曰,卽接永禧殿·景慕宮官員所報,則今此慶科庭試·初試時,本殿·本宮官員俱爲觀光云矣。假官二員,依定式令吏曹以成均官員口傳啓下,以爲代直後赴試之地,何如?傳曰,允。
又以禮曹言啓曰,圖畵署畵員林漢圭有頉代,本署祿官窠,以差備待令畵員徐宥源,陞付之意,敢啓。傳曰,知道。
又以禮曹言啓曰,今此慶科庭試別試文科初試一所,設場於本曹矣。上直郞廳,依例移直朝房之意,敢啓。傳曰,知道。
又以徽定殿亨官意啓曰,今此庭試初試時,參奉趙秉錡·李寅始,忠義金秉淵·李駿榮·金馨根·申錫斗,皆爲赴擧矣。自今十八日至十九日,參奉代假官一員,忠義代假官二員,令該曹·該府依例差出,以爲致齋代直之地,何如?傳曰,允。
洪在喆,以備邊司言啓曰,科試時場內外雜亂之弊,不可不別岐廉探。司僕正金應均,副修撰金基纘,副司果沈敦永,文備郞差下,以爲分詣摘奸之地,何如?傳曰,允。
曺錫亨啓曰,文科初試一所試官兪鎭五陳疏承批之後,謂有情勢,連加催促,終不入來,依定式遠配傳旨捧入之意,敢啓。傳曰,受敎定式,何等嚴截,而小官之若是自引,豈成說乎?固當依例捧傳旨,而差與無端違牌有異,姑先施以譴罷之典。
傳于曺錫亨曰,武一所試官尹義儉二所進去。
大司諫鄭德和,司諫金秀萬,掌令朴斆默,持平洪在重·李參鉉,校理朴來萬等啓曰,噫嘻痛矣,書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯䋜,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩。言之體栗,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退斷自淵衷之意,而書九乃敢杜撰聖旨,動搖大計。凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸。輿情之憤鬱,何時可洩,世道之憂虞,何日可弭?請書九亟施追奪官爵之典。答三司曰,不允。
大司諫鄭德和,司諫金秀萬,掌令朴斆默,持平洪在重·李參鉉等啓曰,噫嘻痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊。亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮亟施孥籍之典。噫嘻痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯。卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣。而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕亟施孥戮之典。噫嘻痛矣。亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄。古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連。量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串。苟究其本,則莫不源委於漢祿,根柢於漢祿,求之牒,未有如此賊之窮凶絶悖者也。食肉寢皮,已矣無及,瀦宅破家,尙云輕典。追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之。前乎漢祿而豈有如漢祿,後乎漢祿而豈有如許漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖。必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下。凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種。裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣。平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國而奬拔,汲引如恐不及,異己者謂之背馳而擠陷,網打無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓唱悖論,馴致裕·玉讐國之計。一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得。慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態。至勸其兄,願留榮賊,究其情狀,卽一患得失之鄙夫,則渠所謂士流,吁,亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二,二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計?而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野。魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,幸行後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情迹,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自唱之跡。入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡?而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝。雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生。幸西賊之有警,則分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術。二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而十三日至凶之說,與鍾一一而二,二而一。似此古今所無之逆,不可只施治逆之常典。适·雲已行之例,不用於此兩賊而將何施乎?請大逆不道罪人鍾一·振采竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采則謂以可用,薦振采於鍾一則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉到南陽。凡爲群凶之指使,率皆挺身而樂赴,將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友加施孥戮之典,致後·延壽竝施孥籍之典。噫嘻痛矣。亂逆之變,振古何限,而豈有如肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今。攘臂弩眼,罔非戾氣,柱腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸。凶如肇賊,逆如肇賊,而使之假息海島,共戴一天,已不可曰世有三綱,國有三尺。況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子亟施散配之典。噫嘻,宜學以卑微之流,賦憯慝之性,行己則巧侫而善爲狐媚,發跡於陰邪而養成虺毒,屢竊踰濫之職而睯不知分,常蓄希覬之心而急於射利。敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口。卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名䟽,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻痛矣。亂臣賊子之凶國禍家,從古何限,而豈有如鶴秀之至奸絶憯者哉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡黠狠愎,自是家庭之傳襲,狐朋狗黨,看作淵藪之陰祕。蓋其世守龜·祿之悖論,背馳國是,爲賊立幟兇圖逆節,所由來者久矣。特以門戶之爀舃,資歷之華膴,始也聖念,未嘗不假借,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆。百惡竝萃,萬妖俱備,欺君罔上,貪天爲功,已是渠罔赦之罪,而最其無將不道之眞贓斷案,卽惎搆是已。惎搆二字,是何等人臣極罪,而奈其逆肚潛蓄,毒牙密厲,賊肇之情節,綻露無餘,則自知其難逭,逆敬之罪犯,締結有素,則卒與之同歸。於是乎疑懼之心,飜成怨懟,揣摩之計,專事壞亂,必欲讐視國家,煽禍朝著,至惎搆之憯計,敢售於莫重莫嚴之地。甘自歸於斁敗人彝,滅絶天常,正所謂窮天地亘萬古所未有之劇逆大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩。惟我殿下,乃於一初歲首,端門受朝,先擧元惡,洞諭慈聖之所悉燭,明示天討之所亟行,乾斷赫然,魑魅莫逃。庶幾王章快伸,輿憤痛洩,而遽從猶輕,只施島棘,干係如此賊,負犯如此賊,依舊假息,顯戮不加,則典憲自此隳壞,亂逆無所懲畏。思之及此,寧不懍然而寒心哉?請楸子島荐棘罪人鶴秀,亟令王府,設鞫得情,快正典刑。噫嘻痛矣。自古亂逆何限,而豈有如魯敬之凶譎奰慝,蔑倫敗紀者乎?平生伎倆,無非戕人害物,晝宵營爲,都是凶國禍家。兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得,抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚。當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日義理,尤急闡明而何幸乾道孔昭,天討大行,追奪之律,纔有成命,神人之憤,庶可少洩,而罪止追奪,不足以稱其惡。剖戮跽斬,雖難用於古法,瀦家孥籍,亦自有於彝典。況其凶種餘孽,尙此假息,書所稱殄滅無遺,毋俾易種者,不施於此賊而將於何施?請追奪罪人魯敬,亟施孥戮之典焉。噫嘻痛矣。亂臣賊子,從古何限,而其窮兇極逆,豈有如陽淳者哉?渠以世祿遺裔,蒙被國恩何如,而生得梟獍之性,潛蓄虺蝮之毒,敢於哀遑罔極之時,欲逞悖逆至憯之計。指嗾賊晟兇國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎。渠之綢繆謀議,爛熳和應之迹,非但翰模之供,節節指的,復有晟賊之招,一一吐實,面目雖換,腸肚相接,與賊晟·逆度,一而二,二而一也。惟其狠毒之物,抵賴爲事,竟至鬼誅先加,三尺之邦憲,終未快伸,一世之輿憤,去而益切。跽斬之刑,雖未得行,尙度已施之律,何可不施於此賊乎?請物故罪人陽淳亟施孥戮之典。噫嘻痛矣。世變日生,亂逆層出,以至於今日正喜而極矣。賊度之庚寅凶疏,卽亘萬古所未有之劇逆大憝也。然而露名而投呈者尙度也,而暗地受意者正喜也,指使而粧出者晟賊·陽淳也,而因人傳草者正喜也。正喜之情節,陽淳知之,故陽淳之招辭,正喜出焉,其源流脈絡,照應貫通,而和盤托出,昭不可掩。梟獍之腸肚相連,鬼蜮之情狀叵測,覆載之所不容,王法之所必誅也。奈其賦性悍毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之悼脫者,尤極痛惋。更加嚴覈,明正其罪,一時爲急,大僚之箚,益出於嚴獄體重法理之義,而遽有此減死安置之命,臣等聚首愕眙,竊不勝憂歎之至。我聖上欽恤審克之德意,臣等豈不欽仰萬萬,而渠之尙逭收司之律,已切失刑之歎。況是今獄之逆窩也罪首也,而終不克窮覈,遽爾酌處。揆諸鞠體,有漏網之憂,論以邦憲,有解紐之慮,義理方明而更晦,隄防莫嚴而將壞,亂臣賊子,無所懲戢。思之至此,寧不懍然而心寒哉?請大靜縣圍籬安置罪人正喜,亟令王府,更爲設鞠,快正典刑。噫嘻痛矣,紀淵之罪,可勝誅哉?性本凶譎,行又奰慝,外面則不離騙陰之惡習,指意則罔非禍心之包藏,兜攬華膴,廗乃兄愈益驕濫,縱恣胸臆。鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞠獄事言之,接翰模而寬譬,其所寬譬者何譬?與晟賊而授計,其所授計者何計?情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄一而二,二而一也。憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩。而況伏聞日昨賓筵,慈聖隱痛之敎,仰認積久,大僚聲討之奏,又極嚴峻,承聆諸臣,無不掩抑,退益憤惋。以若亘萬古所未有之逆憝,豈可使一刻容貸於覆載之間乎?請古今〈島〉安置罪人紀淵,亟令王府,設鞫得情,快正典刑。噫嘻痛矣。亂臣賊子,從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者凶謀也。晋鏞家夜會,鍾協處參席,互相酬酢,俱極凶憯,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止。請謀反大逆不道知情不告罪人醇壽,亟施孥戮之典。噫嘻痛矣。島配三罪人之罪,可勝誅哉?李鍾協,妖樂之至親,逆晋之切戚,破字妖夢,曾所參聞,酒席凶會,亦在渠家,卽此一款,已是斷案。徐永淳,延接悖孫,率蓄妖壻,綢繆情節,掩諱不得。孟鶴述,島配薄勘,失刑甚大。雖以遠配諸罪人言之,李準假托山訟之說,李晋錫夤緣英熙,尹永植作伴鶴述,洪稷周,鄭基元遠配之典,終涉寬假。請島配罪人李鍾協·徐永淳·孟鶴述,遠配罪人李準·李晋錫·尹永植·洪稷周·鄭基元等,更令王府,嚴鞫得情,明正典刑。答兩司曰,不允。
掌令朴斆默,持平洪在重·李參鉉等啓曰,噫嘻痛矣。世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻痛矣。義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪。擦換他封,眞贓已露,忍杖不服,情節至憯,秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何由懲後?其弟述鏞同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿憤益激。請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。答府曰,不允。府啓中充軍罪人申綱,物故,停啓。
大司諫鄭德和,司諫金秀萬等啓曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣。人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻痛矣。義理晦塞,變怪層生,至於睦台錫事而極矣。我朝至於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥。而彼台錫者,肆然筆諸章奏,誣逼毅宗皇帝,求過於無過之〈地〉,敢言其所不敢言,遣辭狂悖,用意陰慘。此不但我朝之賊臣,實是皇朝之罪〈人〉。此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府拿鞠嚴問,明正典刑。新除授正言張仁遠時在慶尙道仁同地,請斯速乘馹上來事,下諭。答院曰,不允。下諭事,許遞。
以同副承旨趙道淳牌不進罷職傳旨,傳于韓正敎曰,只推。
義禁府啓目,典祀官金相勉,奉常寺判官宋達仁等原情云云。傳旨內辭緣,泛稱遲晩,所當請刑是白乎矣。曾經侍從,勿爲請刑,載在大典通編,竝只議處,何如?判付啓依允。又啓目,向前姜晢一亦,密符所重,何等審愼,而有此錯誤,極爲駭然。不可以生疎所致,有所參恕,以此照律,何如?判付啓依允。
敎統制使白殷鎭書。王若曰,一代選干城之器,允諧僉謀,三方委管轄之權,庸侈新命,念關防莫嚴於鎭海,而職任最重於統戎。兼二使而推地望之尊,威過西北節度,控兩湖而設天險之固,疆連東南要衝。繡旗螭章,肆昔聖天子隆渥,鐵砲龜艦,訖今李忠武偉功。措置歷數百年,恒軫備禦之疎漏,弊瘼非一二計,政須謀猷之老成。惟卿,鞱鈐令譽,簪紳名閥,淸愼自守之操,嘉乃忠莊家肖孫,緩急可恃之材,有是故將臣猶子,由連帥而摠五衛,望實俱優,掌禁旅而亞三營,踐歷殆遍。玆授卿以三道統制使兼慶尙右道水軍節度使。卿其嚴紀律飭鎭堡,必圖制治未亂之方,練卒伍峙糗糧,常存居安思危之戒。於戲,閒山之壁壘依舊,忍言龍蛇之餘羞,轅門之旌旗生輝,庶藉態虎之奇略,故玆敎示,想宜知悉。知製敎兪錫煥製進。
左尹徐念淳疏曰,伏以,臣見擬試望,召牌儼臨,臣固當蹶之不暇,而第臣於年前大比,猥參試役,以場內之不能操束,至有籌啓論罷之擧。自是以後,考試一事,鐵限在前,此非徒臣之自劃旣審,卽亦同朝之所共諒也。今何可以歲月之稍久,自同無故,恬然趨承也哉?玆敢隨詣朝房,短章陳籲。伏乞聖慈,俯賜鑑諒,特命選部,亟改臣見擬之望,仍治臣瀆擾之罪,俾試法重而私義安焉。臣無任云云。答曰,省疏具悉。何必追引?試牌體重,卽爲入來。
副應敎兪鎭五疏曰,伏以,臣卽天地間僇廢之一物耳。夫豈敢自居於淸朝士夫敦尙四維之中哉?臣至無狀,負我殿下,而殿下至仁,視臣如子,罪著難貸,罰止薄竄,曾未幾年而全宥之,又未幾何而收敍之,繼有玉署之除,華誥連侈。未敢知聖上,憐臣而不忍終棄之,必欲湔拂之顧藉之耶?臣誠仰感德意,惟有汍淚被面,而第臣釁累,固自在耳。顧安敢更有彯纓束帶,復廁周行之望,而馹召有命,積月違傲,龍光所被,式日惶懼,心魂靡屆,氷炭交中,限罪自引,一向逋慢,亦非臣分之所安也。噫,臣之向來遭罹,卽朝廷搢紳之所未或有也。臣以蒙騃冷跡,偏被洪私,不揆過福之招,猥膺分憂之責,忠愛不後於人,報效自矢於心,而當官莅政,觸處疎謬,無一善狀,徒積辜負,早晩僨敗,臣亦自知,而畢竟繡劾,釁由自速,當場罔測,僇辱無餘,及其臚列,吁亦憯矣。告君辭意,宜加百倍詳審,論人句語,亦念十分稱停,而忽以窮天至惡之名,白地罔極之誣,加之又加,有若擠穽而下石。藉曰其人固無可惜,獨不念含血噀人,先汚其口耶?此由臣行己無素,不能見孚,致此醜辱,夫誰怨尤?至今追惟,寢夢猶噩。臣旣不欲刳腹而爲自明之計,則寧附無辯爲辯之義,不必呶呶較絜,重傷事面而止,而惟是罪累層積,身名汚衊,咫尺坑窌,明不能以照察,倉卒戈戟,智不足以回避。中心之驚怯惶駭,不翅如落羽之復聞弓弦,敗鱗之重逢釣鉤,而若其條條件件之張皇捃摭,都萃於臣一身上,則恐不足以杜臣之口而服臣之心矣。彼豈或有他而然歟?臣又未之知也。臣固萬萬無似,雖不敢齒於侍從之列,而名以侍從,慘遭酷罹,倘有如臣者否乎?卽臣之故而辱朝廷也,貽羞士夫也。臣所以煩冤隱痛,如不欲生者,此而古人云,終身窮迫,當爲天下之罪人,臣之謂也。只緣臣根植孤弱,四無墻壁,榮途陳就,奚嘗意望攸及,而祿仕之蹤,終未永辭朝端,冒沒淟涊,式至于玆,而其奈命與仇謀,殃由孽作。立身一敗,罔有餘地,生而有江河難洗之恥,死將爲泉臺不瞑之鬼,跼高蹐厚,如無所歸。臣情到此,窮且慼矣。念臣逖違,已多年所,戀結之忱,寤寐如丹,今於重入闉闍之日,豈不欲一進文陛,復近日月之光,而脩門一步,艮限莫踰,徊徨瞻望,此何人斯?臣若徒懷怵迫,夤緣事會,揚揚冒進,是不知世間眞有羞恥事者耳,寧忍爲此?臣之見人,雖若唾面不拭者,而人之見臣,皆將掩鼻而過之矣。慙悼弸中,思量已熟。試牌體重,義當蹶,而以此情踪,趨膺末由,罪上添罪,冞增惶隘。玆敢不避猥越,略暴苦懇,干瀆崇嚴。伏乞聖慈,特垂憫矜,亟令選部,永刊臣名於仕籍,仍勘臣以未盡勘之罪,以爲爲人臣不職者之戒焉。臣無任云云。省疏具悉。事屬旣往,試牌爲重,豈可如是爲引乎?
副司果沈敬澤疏曰,伏以,臣於昨年,猥忝增廣會試試役,矇未照察,竟致僨誤,臺評峻發,罪著溺職,天度包涵,倖逭重究,而至今追惟,背汗顔騂,試院一步,卽臣自劃之地。迺者臣名,誤擬於試望,召牌儼臨,義在駕屨,敢不蹶?而顧臣情蹤,何可恬然冒膺,自同無故之人乎?惶隘冞極,玆敢隨詣朝房,忙控短章。伏乞聖明,俯垂諒察,亟許鐫改於試望,仍治臣瀆撓之罪,以昭法紀焉。臣無任云云。省疏具悉。何必追引?試牌體重,卽爲入來。
上在慶熙宮。停常參·經筵。
自開東至人定,灑雨下雨,測雨器水深一寸一分。
自三更至二十日開東,灑雨下雨,測雨器水深一寸三分。
南獻敎啓曰,玉堂備員間視事頉稟之意,敢啓。傳曰,知道。
又啓曰,明日召對,取稟。傳曰,停。
韓正敎啓曰,合辭方張之時,兩司無詣臺之員,事甚未安。試所進去外,呈告人員,竝卽牌招,何如?傳曰,允。
南獻敎啓曰,左副承旨趙在慶,同副承旨趙道淳今日不爲仕進,竝卽牌招,何如?傳曰,允。
又啓曰,卽者宗廟署官員來言,再明日宗廟永寧殿修改時,提調一員當爲進參,而都提調金道喜,提調朴永元俱有身病,不得進參云。提調卽爲牌招,何如?傳曰,允。
又啓曰,宗廟提調朴永元牌不進推考傳旨,今方捧入,而宗廟永寧殿修改,當爲進參,如是違牌,事甚未安。更爲牌招,何如?傳曰,允。
又以弘文館言啓曰,修撰金在根在外,副修撰金基纘以文備邊郞,試所進去,下番闕直,事甚未安。修撰柳興奎,副修撰李殷相,竝卽牌招,以爲推移入直之地,何如?傳曰,允。
韓正敎啓曰,大司憲趙斗淳,執義李裕元,掌令李鎭默試所進去,朴斆默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,掌令朴斆默,持平洪在重·李參鉉牌不進罷職傳旨,傳于韓正敎曰,只推。
以修撰柳興奎,副修撰李殷相牌不進罷職傳旨,傳于南獻敎曰,只推。
以左副承旨趙在慶,同副承旨趙道淳牌不進罷職傳旨,傳于南獻敎曰,只推。
傳于韓正敎曰,正言有闕之代,前望單子入之。
南獻敎,以禮曹言啓曰,卽接徽陵別檢所報,則今番雨後,本陵丁字閣月廊前面東邊月臺石三間頹圮云矣。改築之役,擇日擧行,何如?傳曰,允。
又以禮曹言啓曰,大小科陳試人草記許赴事,曾有定式矣。丁酉八月庭試初試入格幼學成元鎬,癸卯三月日次儒生殿講入格直赴會試幼學嚴敦永,庚子二月春到記殿講入格給二分幼學金勉根,辛丑閏三月三日製入格給二分幼學朴鳳夏,俱以法典所載,應頉陳試,而金勉根以講經生,兼爲製述,例當從願許赴。幼學成元鎬丁酉庭試時,已爲入格於講經,許赴於今此慶科庭試殿試。幼學嚴敦永今番殿試,旣兼會試,依例許赴。幼學金勉根·朴鳳夏,竝爲許赴於初試,使之較藝等第,而壬寅八月七夕製入格給一分幼學李錫用甲辰增廣文科初試時,以恩賜赴試,而因榜目之見漏,依前例許赴於後科初試之意,自臣曹草記,蒙允矣。李錫用亦爲一體許赴於初試,使之較藝等第之意,分付,何如?傳曰,允。
又以禮曹言啓曰,卽接四館所牒呈,則甲辰八月秋到記殿講入格幼學姜晉奎,製述入格生員金萬根,同年九月九日製入格幼學李容佐,同年十一月柑製入格生員宋廷和,幼學趙秉夔,同年十二月日次儒生殿講入格幼學洪鍾雲,以上直赴殿試。甲辰四月日次儒生殿講入格幼學趙在應,同年八月秋到記製述入格生員李基禎,同年九月九日製入格進士李僖,同年十一月柑製入格進士洪淳大,同年十二月日次儒生殿講入格生員鄭漢源,乙巳正月人日製入格生員李敎寅,以上直赴會試。甲辰四月日次儒生殿講入格生員黃鍾顯,進士金學初·閔致庠,幼學趙埰·鄭雲頀,同年九月九日製入格幼學尹本淸·尹始榮,同年十一月柑製入格生員朴興壽,同年十二月日次儒生殿講入格幼學尹滋弘·金學述,乙巳正月人日製入格生員朴璜進,以上給二分事命下,竝於今番庭試,分等許赴。壬寅四月日次儒生殿講入格生員趙然興有直赴殿試之命,而遭故未赴,今已闋服,一體許赴事,報來矣。直赴殿試儒生幼學姜晉奎等七人,直赴於今此慶科庭試·殿試,直赴會試儒生幼學趙在應等六人,今番殿試,旣兼會試,一體許赴。給二分儒生生員黃鍾顯等十一人,亦爲依例許赴於初試,使之較藝等第之意,分付,何如?傳曰,允。
韓正敎,以兵曹言啓曰,今二月二十日文臣朔試射日次,而訓鍊院·慕華館,慶科庭試·武科初試,俱爲設場,不得設行之意,敢啓。傳曰,知道。
又以備邊司言啓曰,卽見義州府尹金德喜所報,則以爲,支勅當頭,庫儲枵然,萬無經紀之望,就本道補勅穀中限二千石請劃矣。本府事力,若是甚絀,昨年許劃,旣有已例,補勅穀一千石,特爲劃給,使之支用,何如?傳曰,允。
又以訓鍊都監言啓曰,本局把摠柳,身病猝重,勢難察任,改差,何如?傳曰,允。
又以御營廳言啓曰,本廳中軍吳一善,以前任會寧府使,姑未上來,久曠可悶,改差,何如?傳曰,允。
又以禁衛營言啓曰,本營哨官李筍亨,身爲西營入直,不勤守直,爲先汰去之意,敢啓。傳曰,知道。
又以武一所試官意啓曰,臣所今日平明開場,擧子捧單數,自天字至冬字半字,合爲一千一百四十九人矣。先自柳葉箭試取,而元貫革外,加設六貫革,合八貫革試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至雨字半字,合爲一千七百六十人矣。先自柳葉箭試取,而元貫革外,加設五貫革之意,敢啓。傳曰,知道。
又以武一所試官意啓曰,臣所今日柳葉箭應射擧子二百四人內,四人入格矣。雨勢如此,姑停之意,敢啓。傳曰,知道。
又以武二所試官意啓曰,臣所今日柳葉箭應射擧子一百五人內,入格一人矣。非但雨勢如此,日力向暮,姑爲停止之意,敢啓。傳曰,知道。
義禁府照目粘連,假注書姜晢一矣本府議啓內,密符所重,何等審愼,而有此錯誤,極爲駭然。不可以生疎所致,有所參恕。以此照律罪,笞四十收贖,附過還職,奉敎依允。又啓目粘連,向前金相勉·宋達仁等亦,享需監封,何等愼重,而眼同封裹之際,不能詳審,致有此甁中不淨之物,事未前有,萬萬驚悚。不可循例勘律,竝施以定配之典,何如?啓依允。
上在慶熙宮。停常參·經筵。
自開東至人定,灑雨下雨,測雨器水深二分。
藥房提調金興根,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
南獻敎啓曰,明日召對,取稟。傳曰,停。
韓正敎啓曰,備邊司郞廳來言,今日賓廳日次,而領議政權敦仁無時急稟定事,左議政金道喜,右議政朴晦壽,俱有身病,不得來會云矣,敢啓。傳曰,知道。
又啓曰,合辭方張之時,兩司無詣臺之員,事甚未安。試所進去外,呈告人員,竝卽牌招,何如?傳曰,允。
南獻敎啓曰,左副承旨趙在慶,同副承旨趙道淳,今日不爲仕進,竝卽牌招,何如?傳曰,允。
又啓曰,宗廟提調朴永元再牌不進推考傳旨,今方捧入,而宗廟永寧殿修改,當爲進參,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞。前望單子入之。宗廟提調前望單子入之,朴岐壽落點。
以全羅監司金景善狀啓,金溝縣民家失火事,傳于韓正敎曰,聞甚矜惻。元恤典外,別加顧助,結構奠接之方,廟堂措辭,分付。
以忠淸監司姜時永狀啓,洪州牧民家失火事,傳于韓正敎曰,聞甚矜惻。元恤典外,別加顧助,趁卽結構奠接,俾無捿遑失所之弊事,廟堂措辭,分付。
韓正敎啓曰,大司憲趙斗淳,執義李裕元,掌令李鎭默試所進去,朴斆默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,掌令朴斆默,持平洪在重·李參鉉牌不進罷職傳旨,傳于韓正敎曰,只推。
以左副承旨趙在慶牌不進罷職傳旨,傳于韓正敎曰,只推。
趙道淳,以弘文館言啓曰,下番闕直,事甚未安。修撰柳興奎,副修撰李殷相,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,卽接永禧殿官員所報,則今番之雨,第三室前面東邊椽端月廊道里間滲漏,西邊內墻內面半間許頹落云矣。椽端滲漏與殿內有異,奉審之節,不爲擧行,內墻頉處,不至大段,慰安之擧,亦不磨鍊,修改之役,待晴擇日擧行,何如?傳曰,允。
又以禮曹言啓曰,卽接成均館所報,則今日之雨,啓聖祠正堂滲漏,仰土剝落,床卓霑濕云矣。修改之節,待晴擇日擧行,何如?傳曰,允。
又以禮曹言啓曰,東南關王廟殿內外有頉及雨漏等處修改,在於明日卯時,而見今連日之雨,土瓦俱濕,勢無以擧行,待快晴更爲擇日修改,何如?傳曰,允。
又以禮曹言啓曰,卽接全羅監司金景善移文,則以爲,礪山府鄕校聖殿,重修年久,頹圮之慮,迫在朝夕,不可不及今修改,告由移還安祭香祝,自本曹啓稟下送云矣。礪山府鄕校聖殿修改時,先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,慶基殿寒食祭香祝,本殿官員一員,當爲前期祗受陪往,而令李秉先今方入直,參奉李彙廷身病猝重,受香無人。參奉李彙廷,今姑改差,其代令該曹以在京無故人口傳差出,以爲受香之地,何如?傳曰,允。
又以宗簿寺提調意啓曰,昨年九月,因慶尙監司洪鍾英狀啓,奉化太白山璿源閣有頉處,待明春修改事,草記蒙允矣。今已開春,發遣郞廳,奉審修改,而璿源譜略外四處未奉安件鱗次擧行之意,曾於戊寅,筵稟蒙允,故昨年全羅道茂朱璿源閣修改時,亦爲遵此擧行矣。今番修改下去時,郞廳仍爲陪進奉安,且曝曬年限已過,亦爲兼行曝曬,何如?傳曰,允。
韓正敎,以武一所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭,仍爲試取,而元貫革外,加設六貫革之意,敢啓。傳曰,知道。
又以武一所試官意啓曰,臣所今日柳葉箭應射擧子五百人內,三矢入格三人,二矢入格十一人矣。日暮姑停之意,敢啓。傳曰,知道。
又以武二所試官意啓曰,臣所今日柳葉箭應射擧子三百三十六人內,三矢入格二人,二矢入格十人矣。日暮姑停之意,敢啓。傳曰,知道。
又以刑曹言啓曰,奉常寺啓辭內,日前弘陵忌辰祭祭物封進後,眞油甁中有不淨之物,雖已及時改封,莫重祭物,有此改封之擧者,揆以事體,不可但以驚悚言。擧行員役等,方令移刑曹照法勘處,而陪進時不能照察之典祀官,封裹時不能審檢之掌務官,竝令該府拿問處之,臣等之失於申飭,萬萬惶懍,今方待罪之意,敢啓。傳曰,知道。莫重祭需,雖極驚悚,而卿等有何待罪之失乎事,命下矣。謹按律文,則大典通編祭禮條,有曰祭物不潔之事,犯者刑推定配。庫直韓聖運·柳聖根·婢三月等,依此律,各嚴刑一次後,聖運江原道金化縣,聖根黃海道平山府,婢三月忠淸道鎭川縣定配所,竝卽押送之意,敢啓。傳曰,知道。
又以義禁府言啓曰,時囚罪人金相勉·宋達仁,竝施定配之典事議處公事判付內,依允事,命下矣。金相勉慶尙道榮川郡,宋達仁全羅道高山縣定配,而以議啓內辭意,具罪目,依例發遣府羅將,押送于各其配所,何如?傳曰,允。
又以義禁府言啓曰,時囚罪人金相勉定配所以入,而凡年七十以上犯流罪以下竝收贖,載在律文矣。金相勉年今七十三,所當依律文收贖,而祀典莫重,不可循例許贖,依原定配所,押送之意,敢啓。傳曰,知道。
上在慶熙宮。停常參·經筵。
趙道淳啓曰,明日召對,取稟。傳曰,停。
又啓曰,來二十五日朝參日次矣,敢稟。傳曰,停。
又啓曰,合辭方張之時,兩司無詣臺之員,事甚未安。試所進去外,呈告人員,竝卽牌招,何如?傳曰,允。
又啓曰,行都承旨洪在喆,左承旨南獻敎,右承旨曺錫亨,左副承旨趙在慶不爲仕進,右副承旨韓正敎式暇出去,院中只有臣一人,伴直無人。左副承旨趙在慶,所當牌招,而拘於廳規,不得請牌,何以爲之?敢稟。傳曰,右承旨·左副承旨許遞,前望單子入之。
又啓曰,行都承旨洪在喆,左承旨南獻敎不爲仕進,右承旨·左副承旨未差,右副承旨韓正敎式暇出去,院中只有臣一人,伴直無人。左承旨南獻敎,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,李明迪·李源益落點。
以修撰柳興奎,副修撰李殷相牌不進罷職傳旨,傳于趙道淳曰,只推。
趙道淳,以弘文館言啓曰,下番闕直,事甚未安。修撰柳興奎,副修撰李殷相,旣有只推之命,竝卽牌招,以爲推移入直之地,何如?傳曰,允。
趙道淳啓曰,大司憲趙斗淳,執義李裕元,掌令李鎭默試所進去,朴斆默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,掌令朴斆默,持平洪在重·李參鉉牌不進罷職傳旨,傳于趙道淳曰,只推。
趙道淳啓曰,試官之出榜詣闕,例也,而文一所試官趙斗淳謂有身病,自外徑歸,事甚未安。推考,何如?傳曰,允。
趙道淳,以禮曹言啓曰,齊陵曲墻頹圮慰安祭,以今二十七日磨鍊,而本陵各祭享陵官,例爲前期受香矣。寒食祭在今三十日,慰安祭受香時,兼受寒食祭香祝陪往事,分付,何如?傳曰,允。
又以兵曹言啓曰,今二月二十一日武臣賓廳講書日次,而慶科庭試·武科初試兩所開場相値,差備官勢難推移,故不得爲之之意,敢啓。傳曰,知道。
又以備邊司言啓曰,科試已過,勅奇當前,兩西受由上京守令,竝令明日下送,此時春務正殷,各道受由守令,一體催促下送,何如?傳曰,允。
又以武一所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
又以武二所試官意啓曰,臣所今日開場,昨日未畢試柳葉箭,仍爲試取之意,敢啓。傳曰,知道。
又以武一所試官意啓曰,臣所今日,柳葉箭應射擧子四百四十五人內,三矢入格三人,二矢入格七人,前二日入格十八人,合爲二十八人矣。柳葉箭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日柳葉箭應射擧子二百四十人內,三矢入格三人,二矢入格十一人,合爲十四人矣。日暮姑停之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等當爲中日習射技放,而宗廟永寧殿修改相値,不得設行之意,敢啓。傳曰,知道。
兵曹,以朴蓍會爲御營中軍。
吏曹口傳政事,以李象愼爲慶基殿參奉。
趙道淳,以都摠府言啓曰,都摠管趙容和時無職名,令該曹口傳付軍職,何如?傳曰,允。
兵曹口傳政事,大護軍單趙容和。
上在慶熙宮。停常參·經筵。
趙道淳啓曰,明日召對,取稟。傳曰,停。
李源益啓曰,合辭許久闕啓,事甚未安。試所進去外,呈告人員,竝卽牌招,何如?傳曰,允。
李明迪啓曰,今此勅使出來時,黃州·平壤·安州·定州·義州五處迎慰使,及平壤問安假承旨,依近例以道內守令借銜差下。御帖及空名帖,遠接使齎去,以爲從便奉傳之地,而亦爲下諭于兩西道臣及各其守令處,使之擧行,何如?傳曰,允。
傳于趙道淳曰,當還御昌德宮矣。修理之節,從約爲之,日字以三月念後擇入。
傳于趙道淳曰,今番幸行時,諸般擧行,依京擧動例爲之,務從省約,出還宮時植炬,置之,凡係役民事,皆以儲置米會減,外驛補把,亦依昨秋例除之事,分付。
禮曹,來四月初八日行宗廟夏享大祭親祭,取稟。奉敎敬依。
以修撰柳興奎,副修撰李殷相牌不進罷職傳旨,傳于趙道淳曰,只推。
趙道淳啓曰,卽者校理朴來萬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,副應敎未差,校理朴來萬陳疏徑出,修撰金在根在外,玉堂上下番俱空,事甚未安。應敎李豊翼,校理徐相敎,副校理李寅奭·兪錫煥,修撰柳興奎,副修撰李殷相·金基纘,竝卽牌招,推移入直,何如?傳曰,允。
李源益啓曰,大司憲趙斗淳,掌令朴斆默,持平洪在重·李參鉉牌不進,執義李裕元,掌令李鎭默試所進去,監察茶時之意,敢啓。傳曰,知道。
以大司諫鄭德和,司諫金秀萬,掌令朴斆默,持平洪在重·李參鉉牌不進罷職傳旨,傳于李源益曰,只推。
以左承旨南獻敎牌不進罷職傳旨,傳于李源益曰,只推。
以應敎李豊翼,校理徐相敎,副校理李寅奭,修撰柳興奎,副修撰李殷相·金基纘牌不進罷職傳旨,傳于趙道淳曰,只推。
趙道淳,以禮曹言啓曰,傳曰,當還御昌德宮矣。修理之節,從約爲之,日字以三月念後,擇入事,命下矣。還御吉日,令日官李秉洪推擇,則來三月念後,連値拘忌與齋戎,念前則只有十八日,大殿·大王大妃殿·王大妃殿·中宮殿爲吉云,何以爲之乎?敢稟。傳曰,以此日爲之。
又以禮曹言啓曰,大報壇祭享,每年三月上旬內擇日擧行事,曾有定式矣。吉日令日官朴周煥推擇,則來三月初十日爲吉云。以此日設行,而初雖以親祭磨鍊,亦多有攝行之例。今番則何以爲之乎?敢稟。傳曰,攝行磨鍊。
又以禮曹言啓曰,迎勅處所,以時御所磨鍊,自是例也,而今番以崇政殿磨鍊,已爲啓下矣。還御日字在於來三月十八日,問禮官齎去議註中迎勅處所,改以仁政殿磨鍊乎?敢稟。傳曰,依此爲之。
又以吏曹言啓曰,今此客使出來時,兩西迎慰使,依例以道內堂上守令下批矣。臨時若或有頉,則往復變通之際,將未免費却多日,有緩不及之慮。迎慰使中若有不得不更爲塡差之事,道臣以便近處守令,先爲塡差,借銜亦以已下批之職塡書後,具由狀聞之意,措辭關飭於兩西道臣處,何如?傳曰,允。
又以吏曹言啓曰,因備邊司草記,科試已過,勅奇當前,兩西受由上京守令,竝令明日下送,此時春務正殷,各道受由守令,一體催促下送事,允下矣。自臣曹催促,則延安府使金淵根,固城縣令李謙周,俱已下去云。新溪縣令趙秉錫,當日下去云。旌善郡守閔致久,文義縣令李源龍,禮山縣監權基憲,平澤縣監鄭性秀,俱以爲今二十三日下去云。江陵府使洪鼎周,溫陽郡守沈宜益,報恩郡守趙雲容,高城郡守崔瑗,義城縣令李在稼,金城縣令徐逈淳,泰仁縣監趙奎淳,洪川縣監南秉善,俱以爲今二十五日下去云。稷山縣監尹榮遠,靑陽縣監朴臣圭,任實縣監李,俱以爲今二十六日下去云。永川郡守鄭基轍以爲,今二十七日下去云。金溝縣令李源長以爲,今二十九日下去云。昌平縣令徐兢輔,永同縣監金夔淳,開寧縣監李熙殷,俱以爲俱以爲今三十日下去云。黃州牧使李鳳九,親病猝重,不得下去云。谷山府使尹定鉉,身病猝重,不得下去云。其親病身病,雖未知何如,而勅奇當前,有難等待其差歇。黃州牧使李鳳九,改差,谷山府使尹定鉉,罷黜,何如?傳曰,允。
李源益,以武一所試官意啓曰,臣所今日鐵箭應射擧子一百十七人內,入格五十二人矣。日暮姑停之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子六人內,入格五人矣。日暮〈姑〉停之意,敢啓。傳曰,知道。
又以武二所試官意啓曰,臣所今日柳葉箭應射擧子七百二十人內,三試入格四人,二矢入格三十七人,合爲四十一人矣。日暮姑停之意,敢啓。傳曰,知道。
吏曹判書朴永元疏曰,伏以,臣之所叨銓任,是豈臣一日可據之地哉?量能度力,自知已審,而黽勉一出,卽惟曰感恩眷而怵義分焉耳。間有數三行政,緊漫差擬,而知慮之所未周,格令之所不嫺,矇矓糊塗,莫辨衡錘,醜拙之露,臣實自愧,譏議之至,人將謂何?夫其爲任之重,顧何如也?灼見其擔夯不去,而猶復仰恃寵靈,嫪戀遲回,非愚計之所敢出,惟有早自引去,不至於大僨誤而積罪戾,公私義諦,皦然明甚。況臣儐接之銜,今將辭陛,往還遲速,雖未可預度,籍得式遄約,不下四旬日字,天官之長,跨月虛縻,不惟賤分之不自安,在聖朝無曠政之政,豈容若是苟簡哉?玆敢冒控短章,仰瀆宸嚴。伏惟聖明在上,庶幾俯燭情實,鞶褫之恩,伏地顒俟。臣又有區區私懇,不敢以嚴畏自阻,輒此附陳。臣之父母墳山,在於京畿長湍地,距邑治爲莽蒼之間,經歲曠省,霜露增感,行路所過,松楸入望。迤迂十里之程,淹稽半日之頃,則可以歷省,亦望特賜恩許,俾伸至情焉。臣無任云云。答曰,省疏具悉。重任豈可輕遞?卿其勿辭往回。所請歷省事,依施。
校理朴來萬疏曰,伏以,臣於持被之中,卽接家信,則臣父素患痰眩之症,更爲闖肆,委頓床褥,家僮踵至,促臣歸視。臣自聞此報,情私煎灼,按住不得,忙陳短章,徑出禁扄。伏乞聖慈,俯垂鑑諒,亟遞臣所帶之職,仍治臣擅離之罪,以昭法紀,以安微分焉。臣無任云云。答曰,省疏具悉。爾其勿辭救護。
上在慶熙宮。停常參·經筵。
趙道淳啓曰,明日召對,取稟。傳曰,停。
李源益啓曰,大司憲趙斗淳,掌令朴斆默,持平洪在重·李參鉉呈辭,執義李裕元,掌令李鎭默試所進去,監察茶時之意,敢啓。傳曰,知道。
洪在喆啓曰,右副承旨韓正敎今日不爲仕進,卽爲牌招,何如?傳曰,允。
洪在喆,以備邊司言啓曰,黃州·谷山兩邑,今方有窠矣。此時支勅守令,不可不時急差代,令政院政官牌招,開政差出,使之當日下送,何如?傳曰,允。
南獻敎啓曰,吏曹判書朴永元,參判趙鶴年,參議尹致定牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
傳于南獻敎曰,正言有闕之代,今日政差出。
有政。吏批,判書朴永元牌招不進,參判趙鶴年進,參議尹致定牌招不進,同副承旨趙道淳進。啓曰,判書朴永元,參議尹致〈定〉竝牌招不進,小臣獨政未安,何以爲之?敢稟。仍爲之。又啓曰,黃州牧使今當差出,而本州以營下劇邑,物重地大,素稱難治,不可不擇差。同道有聲績未準朔守令,竝擬,何如?傳曰,允。以李命允爲正言,林肯洙爲副應敎,金煐爲刑曹判書,李若愚爲知經筵,尹尙圭爲知春秋,金東健爲弘文提學,沈熙淳爲奉常判官,洪遠爕爲黃州牧使,李公翼爲谷山府使。校書博士單李璋溥。
兵批,判書趙冀永病,參判李同淳病,參議金病,參知成好謙入直進,左副承旨李源益進。同知金宗運,僉知林龍鉉,副護軍趙在慶·曺錫亨,副司果張仁遠,以上竝單付。
吏批,再政。以任翼常爲金川郡守。
兵批,再政。同知單金完聲。
吏批,三政。以李根天爲掌樂主簿。
兵批,三政。同知單金鼎輔。
吏批,四政。以趙雲柱爲敦寧主簿。
兵批,四政。同知單權啓運。
李源益啓曰,試官之出榜詣闕,例也,而武一所監試官李鎭默·柳晏,謂有身病,自外徑歸,事甚未安。竝推考,何如?傳曰,允。
趙道淳,以弘文館言啓曰,下番闕直,事甚未安。修撰柳興奎,副修撰李殷相·金基纘,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,來四月初八日行宗廟夏享大祭親行時,省牲·省器之節,依例以親臨磨鍊乎?敢稟。傳曰,親臨爲之。
又以禮曹言啓曰,來四月初八日行宗廟夏享大祭親行時,永寧殿依例遣大臣攝行,何如?傳曰,允。
又以禮曹言啓曰,問禮官已爲出去矣。勅使行所傳各樣儀註,令兵曹別定禁軍,騎撥馳傳于問禮官所到處,何如?傳曰,允。
又以禮曹言啓曰,今番庭試初試一所啓下榜目,詳細考閱,則二等第二人趙在性生父學點之點字,誤書以默字矣。榜目中改付標以入,而試官及應辦官,俱有不察之失,竝推考,何如?傳曰,允。
以右副承旨韓正敎牌不進罷職傳旨,傳于趙道淳曰,只推。
以吏曹參議尹致定再牌不進罷職傳旨,傳于趙道淳曰,只推。
李源益,以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
又以武二所試官意啓曰,臣所今日柳葉箭應射擧子三百五十九人內,四矢入格一人,三矢入格六人,二矢入格二十三人,合爲三十人矣。柳葉箭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子二十一人內,入格十四人矣。日暮姑停之意,敢啓。傳曰,知道。
又以武一所試官意啓曰,臣所今日鐵箭應射擧子一千二十六人內,入格十五人,前二日入格五十七人,合爲七十二人矣。鐵箭今已畢試,騎芻鱗次試取之意,敢啓。傳曰,知道。
又以武一所試官意啓曰,臣所今日騎芻應射擧子五十四人內,無一人入格,而二技入格爲十五人矣。雖未滿元額,各技皆已畢試,今方修整榜目之意,敢啓。傳曰,知道。
上在慶熙宮。停常參·經筵。
趙道淳啓曰,明日召對,取稟。傳曰,停。
李源益啓曰,大司憲趙斗淳,掌令朴斆默·李鎭默,持平洪在重·李參鉉呈辭,執義李裕元試所進去,監察茶時之意,敢啓。傳曰,知道。
洪在喆啓曰,左承旨南獻敎今日不爲仕進,卽爲牌招,何如?傳曰,允。
又啓曰,在前勅使,若除京外宴饗,則有別遣問安使,中路致謝之例矣。預爲下諭于儐臣處,迎慰使中,依已例從便擧行,平壤問安假承旨,雖已啓下,實預差若或臨時有頉,則以便近邑守令·道臣·儐臣,推移塡差,借銜擧行後狀聞之意,預爲下諭,何如?傳曰,允。
以修撰柳興奎,副修撰李殷相·金基纘牌不進罷職傳旨,傳于趙道淳曰,只推。
趙道淳,以弘文館言啓曰,下番闕直,事甚未安。修撰柳興奎,副修撰李殷相·金基纘,旣有只推之命,竝卽牌招,以爲推移入直之地,何如?傳曰,允。
南獻敎,以吏曹言啓曰,因黃海監司金鼎集狀啓,勅奇出來,曠官可悶,受由上京守令,令該曹催促下送事,允下矣。自臣曹催促,則安岳郡守南秉哲已爲下去云。白川郡守李學在今日下去云矣,敢啓。傳曰,知道。
趙道淳,以禮曹言啓曰,還御日大王大妃殿·王大妃殿動駕時,殿下先詣祗迎處所,當爲稟定,而謹稽謄錄舊例,則以敦化門內磨鍊。先朝庚午年則以鍾樓前路磨鍊。辛未庚辰年則俱以昌德宮洞口上路磨鍊矣。今番則何以爲之乎?敢稟。傳曰,敦化門內磨鍊。
又以禮曹言啓曰,謹稽謄錄,則大祭肄儀與動駕相値,有退行翌日之例矣。來三月初十日,行大報壇祭,肄儀在初六日,與幸行相値,依已例以初七日退行之意,敢啓。傳曰,知道。
李明迪,以戶曹言啓曰,昌德宮·昌慶宮各殿堂以下修理吉日時,令日官金昌勳推擇,則今二月二十八日巽時爲吉云。以此日時擧行之意,敢啓。傳曰,知道。
李源益,以兵曹言啓曰,禁軍別將南錫圭身病猝重,無望供職,呈狀乞遞。實病旣如此,則有難强令察任,改差,何如?傳曰,允。
兵曹,以李應植爲禁軍別將。
李源益,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,金川郡守,今日政已爲差代矣。此時赴任,一日爲急,令該曹催促,使之明日下送,何如?傳曰,允。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子三百二十人內,入格爲四十九人矣。日暮姑停之意,敢啓。傳曰,知道。
又以刑曹言啓曰,頃以科試申飭事,因籌司草記,傳曰,近年場屋雜亂,專由隨從,隨從闌入,專由早呈,遂使科規國體,隳壞無餘,良爲之駭歎。今番則必使之待三時呼呈,以復舊式。如有隨從之現捉者,該擧子施以當律,其中朝士子弟之犯令者,該父兄亦施重繩。自廟堂別遣郞廳,以爲這這摘發之地,若又如前以文具擧行,則該郞廳斷當嚴勘。以此分付,仍以此判付,書揭一二所,俾各洞悉可也事,命下矣。今番文科庭試一二所場內場外雜亂之類,自試所移送臣曹,故嚴加査實,則帶率隨從爲五人,闌入爲五人矣。謹按律文,則大典通編諸科條,有曰帶率隨從及闌入者,生進則邊遠充軍,幼學以下,限己身降定水軍。帶率隨從之幼學韓弘龜·金炳九·朴宗英·鄭基英,闌入之申成祿·梁守命·宋士誠·私奴在彦·池興石等,竝降定水軍,令兵曹擧行。進士金肯淵,平安道博川郡,邊遠充軍定配所,卽爲押送,而其中韓弘龜·金炳九·鄭基英之父,俱係朝籍,臣曹無以擅便,竝令廟堂稟處。其餘鄭燮等十人,或窺視場內,或推入於開門之際,而旣無作奸於試所,則不必深誅,竝自臣曹分輕重勘處,何如?傳曰,允。
又以備邊司言啓曰,卽見刑曹草記允下者,則今番文試所雜亂之類,竝依本律勘處,而其中帶率隨從之幼學韓弘龜·金炳九·鄭基英之父,俱係朝籍,請令廟堂稟處矣。今番飭敎,何等嚴重,而隨從現促,若是無嚴,誠不勝駭痛。家長論罪,雖無原律,特敎之下,不能操飭,至有此犯科者,烏可免制書有違之勘乎?卽令該府拿問處之,而鄭基英之父在容,方以杆城郡守,聞在任所,日前特敎,亦無以及見,合有參恕之端。至若韓弘龜之父守一,雖曰前縣監,如渠賤類,齒之朝士,反辱朝廷,置之,何如?傳曰,允。何必更煩拿問?施以譴削之典。至於鄭在容則事勢似然,勿論,可也。
又以兵曹言啓曰,因刑曹草記,今番文科庭試一二所帶率隨從及攔入者竝降定水軍,令兵曹擧行事,允下矣。帶率隨從罪人幼學韓弘龜黃海道安岳郡,幼學金炳九白川郡,幼學朴宗英忠淸道大興郡,幼學鄭基英保寧縣。攔入罪人申成祿海美縣,私奴在彦藍浦縣,梁守命黃海道載寧郡,宋士誠江原道通川郡,池興石歙谷縣,竝水軍充定,定驛子押送之意,敢啓。傳曰,知道。
上在慶熙宮。停常參·經筵。
藥房提調金興根,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
韓正敎啓曰,明日召對,取稟。傳曰,停。
李源益啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
洪在喆啓曰,右承旨李明迪今日不爲仕進,卽爲牌招,何如?傳曰,允。
備忘記,全羅兵使閔皙下直,長弓一張,長箭一部,片箭一部,筒兒一箇賜給。
洪在喆啓曰,假注書南履輪身病猝重,勢難察任,今姑改差,何如?傳曰,允。
南履輪改差,代以洪祐命爲假注書。
以修撰柳興奎,副修撰李殷相·金基纘牌不進罷職傳旨,傳于韓正敎曰,只推。
韓正敎啓曰,明日常參·經筵,取稟。傳曰,停。
韓正敎,以弘文館言啓曰,上番副校理臣兪錫煥,以御營廳從事官,今日軍布捧上時,晝仕出去之意,敢啓。傳曰,知道。
又以弘文館言啓曰,新除授副應敎林肯洙,卽爲牌招察任,何如?傳曰,允。
以慶尙監司洪鍾英狀啓,慈仁縣民家失火事,傳于李源益曰,當此農節,許多民家之燒燼,聞極驚慘。元恤典外,別加顧助,卽爲結構奠接,俾無失所棲遑之弊事,廟堂各別措辭,分付。
李源益啓曰,大司憲趙斗淳,掌令朴斆默·李鎭默,持平洪在重·李參鉉牌不進,執義李裕元試所進,監察茶時之意,敢啓。傳曰,知道。
以大司諫鄭德和,司諫金秀萬,正言柳晏,掌令朴斆默·李鎭默,持平洪在重·李參鉉牌不進罷職傳旨,傳于李源益曰,只推。
李明迪,以戶曹言啓曰,各道年終錢穀御覽會計,每於翌年二月二十五日啓請受出,自是定式,而各道會案,幾盡上來。咸鏡道北關·三·甲等邑程道絶遠,一番往復,動費月餘,釐正還簿之際,自致愆期,限內不得磨勘之意,移文臣曹,御覽會計,待該道會案上來,修正以入,何如?傳曰,允。
韓正敎,以禮曹言啓曰,來三月十八日還御昌德宮時,前二日遣大臣告廟之禮當爲磨鍊,而還御日字與望祭只隔三日。宗廟·景慕宮告由祭望祭兼行,而徽定殿亦當有告由之節,一體兼行於望祭祝文中,措辭添入,何如?傳曰,允。
又以禮曹言啓曰,東南關王廟殿內外有頉及雨漏處修改,待快晴擇日擧行事,已爲啓下矣。修改吉日時,令日官金昌勳推擇,則今二月二十八日卯時爲吉云。以此日時擧行,何如?傳曰,允。
又以禮曹言啓曰,卽接尙州幼學尹聖鎭所志,則以爲,族叔光普,嫡妾俱無子,以其同姓八寸弟台三第二子龍濟,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長尹聖鎭所訴旣如此,依定式尹台三第二子龍濟,立爲尹光普之後,何如?傳曰,允。
又以禮曹言啓曰,卽接驪州幼學申在淡所志,則以爲,族姪鍾五嫡妾俱無子,以其同姓二十四寸兄鍾八第二子泰貞,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長申在淡所訴旣如此,依定式申鍾八第二子泰貞,立爲申鍾五之後,何如?傳曰,允。
又以迎接都監言啓曰,今番支勅時儀節,一依癸亥年封典勅例擧行,贈給,依乙未年例備待之意,分付各該司,一體知委於遠接使及開城留守,三道道臣處,何如?傳曰,允。
又以迎接都監言啓曰,本都監郞廳兵曹正郞兪致善有身病,改差,其代兵曹正郞李繪九差下,使之察任,何如?傳曰,允。
又以迎接都監言啓曰,臣等與諸郞廳會同開坐,檢飭迎勅諸事,而啓下郞廳八員外,不足郞廳四員,依例加差下,別單書入之意,敢啓。傳曰,知道。
迎接都監郞廳四單,徐相敎·金觀爕·徐光奎·李鍾淸。
李源益,以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以兵曹言啓曰,新除授全羅兵虞候徐貞淳老母今年爲七十一歲,以無兄弟獨身,法不當遠離赴任,呈狀乞遞。虞候之親年七十歲以上者,許遞其任,載在法典,改差,何如?傳曰,允。
上在慶熙宮。停常參·經筵。
李明迪啓曰,明日常參·經筵,取稟。傳曰,停。
李源益啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
李明迪啓曰,同副承旨趙道淳今日不爲仕進,卽爲牌招,何如?傳曰,允。
又啓曰,假注書玄弼濟身病猝重,勢難察任,今姑改差,何如?傳曰,允。
玄弼濟改差,代以金有淵爲假注書。
以副應敎林肯洙牌不進罷職傳旨,傳于李明迪曰,只推。
李明迪,以弘文館言啓曰,副應敎林肯洙,旣有只推之命,卽爲牌招察任,何如?傳曰,允。
李源益啓曰,大司憲趙斗淳,掌令朴斆默·李鎭默,持平洪在重·李參鉉牌不進,執義李裕元試所進,監察茶時之意,敢啓。傳曰,知道。
以大司諫鄭德和,司諫金秀萬,正言柳晏,掌令朴斆默·李鎭默,持平洪在重·李參鉉牌不進罷職傳旨,傳于李源益曰,只推。
以同副承旨趙道淳牌不進罷職傳旨,傳于李源益曰,只推。
以黃海監司金鼎集狀啓,松禾縣監金命鉉身死事,傳于李源益曰,令該曹口傳差出,不多日內催促下送。
李明迪,以吏曹言啓曰,今此寒食祭祭官,當爲磨鍊,而除老病·公頉,實無推移排比之路。依近例刑官·司饔院官員及年六十以上人,通融塡差以入,而其中時無職名人員,令該曹口傳付軍職,何如?傳曰,允。
又以禮曹言啓曰,今二月三十日行章陵寒食節享,本陵兩官當爲備員,而令有闕未差,無以擧行云。令有闕之代,令該曹以在京無故人口傳差出,以爲備員將事之地,何如?傳曰,允。
又以禮曹言啓曰,因刑曹草記,今番庭試初試時,帶率隨從之進士金肯淵,邊遠充軍事,允下矣。金肯淵纔已入格於二所原榜目中,拔去付標以入之意,敢啓。傳曰,知道。
李源益,以武二所試官意啓曰,臣所今日平明開場,昨日未畢試騎芻,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子一千四百十九人內,入格三十六人,前二日入格六十三人,合爲九十九人矣。鐵箭今已畢試,騎芻鱗次試取之意,敢啓。傳曰,知道。
又以武二所試官意啓曰,臣所今日騎芻應射擧子四十三人內,無一人入格矣。日暮姑停之意,敢啓。傳曰,知道。
又以武二所試官意啓曰,臣所今日騎芻應射擧子六十二人內,入格二人,而二技入格爲四十二人矣。雖未滿元額,各技皆已畢試,今方修整榜目之意,敢啓。傳曰,知道。
又以武二所試官意啓曰,臣所二技入格爲四十二人,而修整榜目之際,考見單子,則閑良柳奭不書鄕貫,有違格例,故拔去之意,敢啓。傳曰,知道。
李源益啓曰,試官之出榜詣闕,例也,而武二所監試官李裕元·柳興吉,謂有身病,自外徑歸,事甚未安。竝推考,何如?傳曰,允。
李源益,以兵曹言啓曰,今此還御昌德宮時,大王大妃殿侍衛,謹依謄錄,分兵曹分都摠府堂上郞廳各二員,五衛將二員,武兼四員,禁軍五十人,前後牌訓局步軍四百名磨鍊,何如?傳曰,允。
又以兵曹言啓曰,今此還御昌德宮時,王大妃殿侍衛,謹依謄錄,分兵曹分都摠府堂上郞廳各二員,五衛將二員,武兼四員,禁軍五十人,前後牌訓局步軍四百名磨鍊,何如?傳曰,允。
又以兵曹言啓曰,今此還御昌德宮時,中宮殿侍衛,謹依謄錄,分兵曹分都摠府堂上郞廳各二員,五衛將二員,武兼四員,禁軍五十人,前後牌訓局步軍四百名磨鍊,何如?傳曰,允。
又以兵曹言啓曰,卽接昌慶宮入直衛將安廷奭牒報,則通化門南邊土壁半半間頹圮云。爲先令繕工監堅實圍排,卽速修築,而亦令巡邏營門申飭校卒,各別巡察之意,分付,何如?傳曰,允。
又以兵曹言啓曰,五衛將趙聲夏,景福宮衛將權啓運·金宗運,昌德宮衛將金完聲,昌慶宮衛將李道益,俱以病難供職,呈狀乞遞,竝改差,何如?傳曰,允。
上在慶熙宮。停常參·經筵。
李源益,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李明迪啓曰,明日常參·經筵,取稟。傳曰,停。
又啓曰,來初一日,輪對日次,而禧陵忌辰祭齋戒相値,頉稟之意,敢啓。傳曰,知道。
李源益啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李明迪啓曰,右副承旨韓正敎,同副承旨趙道淳,今日不爲仕進,竝卽牌招,何如?傳曰,允。
備忘記,永宗僉使李明學,惠山僉使李光龍下直,各長弓一張,長箭一部,片箭一部,筒兒一箇賜給。
傳于李源益曰,左承旨·右承旨許遞,前望單子入之。
承旨前望單子入之,尹致定·李時在落點。
以右副承旨韓正敎,同副承旨趙道淳牌不進罷職傳旨,傳于李源益曰,只推。
李源益啓曰,臣與右承旨李明迪伴直矣,纔已許遞出去,伴直無人,同副承旨趙道淳,卽爲牌招,何如?傳曰,允。
傳于李源益曰,吏曹參議有闕之代,前望單子入之。
吏曹參議前望單子入之,李根友落點。
以副應敎林肯洙牌不進罷職傳旨,傳于李源益曰,只推。
李源益啓曰,卽者副修撰金基纘,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李源益,以弘文館言啓曰,修撰一員未差,副修撰金基纘陳疏徑出,下番闕直,事甚未安。修撰柳興奎,副修撰李殷相,竝卽牌招,以爲推移入直,副應敎林肯洙,旣有只推之命,一體牌招察任,何如?,傳曰,允。
以慶尙左水使李元夏狀啓,寧海府人命渰死事,傳于李源益曰,聞甚矜惻,元恤典外,別加顧助,如有生前身·還布,竝蕩減,未拯屍身,期於拯得之意,廟堂措辭,分付。
李源益啓曰,大司憲趙斗淳,執義李裕元,掌令李鎭默·朴斆默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,執義李裕元,掌令李鎭默·朴斆默,持平洪在重·李參鉉牌不進罷職傳旨,傳于李源益曰,只推。
以同副承旨趙道淳再牌不進罷職傳旨,傳于李源益曰,只推。
以副應敎林肯洙,修撰柳興奎,副修撰李殷相牌不進罷職傳旨,傳于李源益曰,只推。
吏曹口傳政事,以金鍊白爲章陵令,曺錫建爲松禾縣監。
兵曹口傳政事,副司果申泰運·黃起源·金羽休·崔在燁,以上竝單付。
李源益,以吏曹言啓曰,今此寒食祭祭官,排比極艱,迎勅都監郞廳,通融塡差之意,敢啓。傳曰,知道。
又以禮曹言啓曰,卽接漣川幼學柳興明所志,則以爲,族弟故府使興禹嫡·妾俱無子,以其同姓三十寸兄興曄第二子春永,欲爲繼後,兩家諸族相議完定,而興禹夫妻俱爲作故,拘於常規,不得循例禮斜,依定式草記,稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長柳興明所訴旣如此,依定式,柳興曄第二子春永,立爲柳興禹之後,何如?傳曰,允。
又以兵曹言啓曰,今此還御昌德宮時,侍衛軍兵,當爲磨鍊,而謹考謄錄,則在前移還御時,禁軍出入番全數侍衛,訓鍊都監馬步軍全數分作先後廂,禁衛營·御營廳馬步軍及摠戎廳標下軍竝屬先廂,而乙未年還御時,禁將·摠使各率旗鼓爲先後廂,訓鍊都監內外入直馬步軍全數·禁衛營軍兵·御營廳軍兵,自興化門外至敦化門外,分左右兩傍排立矣。今番則何以爲之乎?敢稟。傳曰,依昨秋移御時例爲之。
又以兵曹言啓曰,卽接景慕宮入直訓鍊院判官李厚坤手本,則含春苑東山門近處墻垣一間頹圮云。爲先令繕工監堅實圍排,依例樹柵,而衛軍二名定立,限改築間,嚴加守直,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,今日各廳堂下武臣朔試射時,南行宣傳官沈魯元·許熠,部將金樂升,俱未滿十朔,成才間姑爲停試之意,敢啓。傳曰,知道。
又以備邊司言啓曰,卽見戶曹所報,則以爲,曹儲不敷,經用浩大,且當客使壓境,無以支計,折錢限十七萬兩,請卽區劃,而支勅所用銀一萬兩,亦爲請劃矣。近來事役繁巨,經費匱竭,本曹事勢之罔措,誠如所報,不得不有所區劃,而京外枵然,亦無着手之道。以關西例貿蔘價零數及北道還錢之付置本曹者,乙巳·丙午條例貿蔘錢中合準十二萬之數,特爲劃給,而其年限之未及者,實無以趁今取用,就京各司封不動中,兵曹錢二萬五千兩,司僕錢一萬五千兩,均廳錢五萬兩,姑先貸劃,俾免目下支用之窘跲,待其元劃之收殺,使之隨卽備報。銀子則京外所儲,無以容措,江華所在戶南庫銀五千兩,亦爲許劃,何如?傳曰,允。
副修撰金基纘疏曰,伏以臣之本生母,年邁病痼,寧日恒鮮,近緣寒暄之不調,以致將攝之失宜,外添感咳,內挾痰滯,氣喘而坐臥俱妨,胃逆而食飮全阻,及今醫治,晷刻是急,而臣旣終鮮,看護無人,家僮踵至,促臣歸視。連聞此報,方寸煎熬,玆敢忙陳短章,徑出修門。伏乞聖慈,俯垂鑑諒,特遞臣見帶之職,俾便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在慶熙宮。停常參·經筵。
自二更至二十九日開東,灑雨下雨,測雨器水深五分。
韓正敎啓曰,玉堂備員間,視事,頉稟之意,敢啓。傳曰,知道。
又啓曰,明日召對,取稟。傳曰,停。
李源益啓曰,合辭許久闕啓,事甚未安。除在外·差祭外,呈告人員,竝卽牌招,何如?傳曰,允。
洪在喆啓曰,左承旨尹致定,右副承旨韓正敎,今日不爲仕進,竝卽牌招,何如?傳曰,允。
備忘記,京畿水使沈樂臣下直,長弓一張,長箭一部,片箭一部,筒兒一箇賜給。
傳于韓正敎曰,在外京兆堂上許遞,政官牌招開政。
傳于韓正敎曰,藥房提調許遞,今日政差出。
韓正敎啓曰,吏曹參判趙鶴年,參議李根友牌不進推考傳旨及罷職傳旨,今方捧入,而開政命下之後,如是違牌,事甚未安。判書朴永元奉命在外,參判更爲牌招,何如?傳曰,允。參議只推,一體牌招。
有政。吏批,判書朴永元奉命在外,參判趙鶴年牌招不進,參議李根友進,右副承旨韓正敎進。啓曰,判書朴永元奉命在外,參判趙鶴年牌招不進,小臣獨政未安,何以爲之?敢稟。傳曰,只出緊任。以李魯確爲修撰,金輔根爲右尹,金東健爲內醫提調,鄭墰爲北部令。
兵批,判書趙冀永病,參判李同淳差祭,參議金入直進,參知成好謙差祭,右承旨李時在進。同知李道益,護軍李圭祊,副護軍南獻敎·李明迪,以上竝單付。
傳于韓正敎曰,見窠皆令差出。
吏批,再政。以韓升烈爲掌樂正,李嘉愚爲分內醫提調,徐有象爲敦寧判官,李益在爲造紙別提,成均博士單崔致權。
吏批,三政。以張瀷爲禁府都事。
韓正敎,以弘文館言啓曰,下番闕直,事甚未安。修撰柳興奎,副修撰李殷相,旣有只推之命,竝卽牌招,以爲推移入直之地,何如?傳曰,允。
以左承旨尹致定牌不進罷職傳旨,傳于韓正敎曰,只推。
李源益啓曰,大司憲趙斗淳,執義李裕元牌不進,掌令李鎭默·朴斆默,持平洪在重·李參鉉差祭,監察茶時之意,敢啓。傳曰,知道。
以大司諫鄭德和,執義李裕元牌不進罷職傳旨,傳于李源益曰,只推。
以忠淸監司姜時永狀啓,恩津縣民家失火事,傳于李時在曰,聞甚矜惻,元恤典外,別加顧助,卽爲結搆奠接之方,廟堂措辭,分付。
韓正敎,以司饔院檢擧提調意啓曰,今番支勅時儀節,一依癸亥年封典勅例擧行事,迎接都監草記,蒙允矣。在前勅使時,以宴禮擧行,則有茶禮外,例以味數接待,而或以五味,或以七味,受點擧行,而癸亥年,以五味擧行矣。今番則味數,以幾味磨鍊乎?單子書入之意,敢啓。傳曰,知道。
又以司饔院檢擧提調意啓曰,今此勅使接見時,茶禮器數,當爲磨鍊,而取考謄錄,則多有二十一器之例矣。今亦依此磨鍊,何如?傳曰,允。
又以禮曹言啓曰,卽接忠勳府都事金在重所志,則以爲,矣身覲親事,受由下往於江原道洪川地,適値試日,以原居之致,無疑觀光,偶然參榜,而追後聞之,則見在職者不赴鄕試,係是法典,不勝惶蹙,卽速拔去云矣。朝士之在職受假者,勿許赴鄕試,載在法典,而未諳格例,雖曰自首,有違法典,不可仍寘,爲先拔去,令該府拿問處之,原榜目付標以入,而以試官言之,拆榜之際,不能摘發,循例修啓者,難免不察之失,該道試官,竝從重推考,何如?傳曰,允。
李時在,以禁衛營言啓曰,臣在龍進詣南廟有頉處,看審修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監蕫修改後,別單書入之意,敢啓。傳曰,知道。
又以兵曹言啓曰,今日各廳堂下武臣朔試射時,都摠府經歷李尙周·鄭雲斗,都事具永淳·張大汲,訓鍊院判官沈樂韶·李東弼,主簿鄭宅基·李亨默·崔東鎭·張之榮·尹致逈,參軍林枝盛,奉事李命祿,宣傳官李完熙·李志益·趙用夏·李敏德,武臣兼宣傳官尹善應·尹泰壽·元世熺,部將權㝡煥·李羲昌,俱未滿四中,依定式各決棍十度,其餘呈辭·受由·身病人等,退試次姑爲懸頉以入之意,敢啓。傳曰,知道。
敎京畿水使沈樂臣書。王若曰,美哉,魏國山河,疇可使受委一面,抑爲晉陽保障,汝其往都統三方,授貳卿尙云晩焉,視萬武而無出右者。念高林與畿輔爲近,伊鉅梱當海路之衝,地作沁都之咽喉,其險則金湯千里,職同統營之體貌,所管者舟師萬人。桐嶼之波浪不驚,雖幸升平而無事,桑土之陰雨未備,政須節制之得宜。惟卿,壯愍故家,名武肖子,屢世傳投筆之業,講龍鞱七十流,妙齡工穿楊之才,唱虎榜第一甲。粵自四邑之歷試,而聲績所在皆然,邇來三梱之連叨,宜材具無適不可,玆授卿以京畿水軍節度使兼三道統禦使·喬桐府使,卿其嚴關防而重門擊柝,鍊機務則熟路輕車。於戲,長峰之草木知名,有衛虎在山之勢,上游之壁壘變彩,如漢馬伏波之威,故玆敎示,想宜知悉。知製敎金基纘製進
上在慶熙宮。停常參·經筵。
自開東至未時,灑雨下雨,測雨器水深一寸四分。
韓正敎啓曰,明日召對,取稟。傳曰,停。
又啓曰,大司憲趙斗淳呈辭,執義李裕元,掌令李鎭默·朴斆默,持平洪在重·李參鉉差祭,監察茶時之意,敢啓。傳曰,知道。
李時在啓曰,左副承旨李源益,同副承旨趙道淳,今日不爲仕進,竝卽牌招,何如?傳曰,允。
傳于李時在曰,傳香承旨馳詣宗廟,永禧殿·徽定殿·景慕宮,奉審摘奸,仍詣受香諸處,奉審摘奸以來。
以左副承旨李源益,同副承旨趙道淳牌不進罷職傳旨傳于李時在曰,只推。
李時在啓曰,明日傳香,禮房承旨,當爲齋宿,而同副承旨趙道淳,旣有只推之命,更爲牌招,何如?傳曰,允。
以同副承旨趙道淳再牌不進罷職傳旨,傳于李時在曰,只推。
以修撰柳興奎,副修撰李殷相牌不進罷職傳旨,傳于韓正敎曰,只推。
韓正敎,以弘文館言啓曰,修撰李魯確,副修撰李殷相差祭,副修撰金基纘受由,下番闕直,事甚未安。修撰柳興奎,旣有只推之命,卽爲牌招入直,何如?傳曰,允。
又以備邊司言啓曰,卽見開城留守金學性所報,則以爲,勅行迫頭,支調無策,就本營留庫穀中折米二千石,請卽貸下,而限四年還充本穀云矣。本營勅需,雖有昨冬之措處,設始之初,數甚零星,姑不可以此支用,依昨年例,大興餉米二千石,先爲劃給,就元排年加展四年之限,與前劃者,一體使之課歲充入,何如?傳曰,允。
又以義禁府言啓曰,忠勳府都事金在重拿問處之事,傳旨啓下矣。金在重,以仁陵寒食祭贊者,方在陵所,未及上來,待入來拿囚之意,敢啓。傳曰,知道。
上在慶熙宮。停常參·經筵。
藥房提調金東健,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
韓正敎啓曰,明日召對,取稟。傳曰,停。
李時在啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪在喆啓曰,備邊司郞廳來言,今日賓廳日次,而領議政權敦仁,右議政朴晦壽,俱有身病,左議政金道喜,無時急稟定事,不得來會云矣,敢啓。傳曰,知道。
又啓曰,左承旨尹致定,同副承旨趙道淳,今日不爲仕進,竝卽牌招,何如?傳曰,允。
韓正敎啓曰,右尹金輔根,除拜後過三日不爲出肅,依定式推考警責,仍卽牌招察任,何如?,傳曰,允。
傳于李時在曰,傳香承旨馳詣宗廟·徽定殿·景慕宮,奉審摘奸以來。
趙道淳啓曰,來三月初六日綏陵·貞陵親祭祭文,當爲製進,藝文提學金興根,待明朝牌招,使之製進,何如?傳曰,允。
李時在啓曰,卽見漢城府坐不坐單子,則連三日無緣不坐,詞訟劇地,委屬可悶。當該堂上,推考警責,何如?傳曰,允。
以京畿監司李啓朝狀啓,薦新生蛤,姑未産出,限內不得封進,惶恐待罪事,傳于韓正敎曰,勿待罪事,四諭。
以修撰柳興奎牌不進罷職傳旨,傳于趙道淳曰,只推。
趙道淳,以弘文館言啓曰,下番闕直,事甚未安。副修撰金基纘差祭,修撰柳興奎,旣有只推之命,與修撰李魯確,副修撰李殷相,竝卽牌招,以爲推移入直之地,何如?傳曰,允。
李時在啓曰,大司憲趙斗淳·執義李裕元,掌令李鎭默·朴斆默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,執義李裕元,掌令李鎭默·朴斆默,持平洪在重·李參鉉牌不進罷職傳旨,傳于李時在曰,只推。
以左承旨尹致定牌不進罷職傳旨,傳于韓正敎曰,只推。
以修撰柳興奎·李魯確,副修撰李殷相牌不進罷職傳旨,傳于趙道淳曰,只推。
韓正敎,以吏曹言啓曰,卽接黃海監司金鼎集移文,則瑞興府使金萬根,以覲親事,受由上京,而見今勅牌出來,一時曠官,誠爲可悶,卽爲催促下送事爲辭,故自臣曹催促,則親病猝重,不得下去云。其親病旣如是猝重,則有難强令還任,瑞興府使金萬根改差,何如?傳曰,允。口傳差出,催促下送。
吏曹口傳政事,以尹致容爲瑞興府使。
李時在,以戶曹言啓曰,藏譜閣雨漏處,當爲修改,而雨勢如此,待快晴擇日擧行之意,敢啓。傳曰,知道。
趙道淳,以禮曹言啓曰,卽接社稷署所報,則本壇北神門柱根,年久朽傷,今日風雨顚仆,北邊灰墻一間半,東邊灰墻一間半,亦爲蹲頹云矣。修改之節,待晴擇日擧行,何如?傳曰,允。
李時在,以兵曹言啓曰,慶熙宮移御時,闕門把守騎兵二十名,減番收布,而昌德宮還御後,例爲上番矣。今此還御時,前所停番之騎兵,依例還爲徵番事,分付該道道臣,何如?傳曰,允。
又以兵曹言啓曰,留都營狀啓,例爲付撥,而或有時急之事,京畿驛馬待令,曾有定式矣。今亦依此擧行,何如?傳曰,允。
又以兵曹言啓曰,今此幸行時,領軍之將,不可不備,而羽林衛將趙毅存,身病猝重,無望供職,呈狀乞遞,改差,其代,口傳差出,以爲隨駕之地,何如?傳曰,允。
兵曹口傳政事,以李容純爲羽林將。
李時在,以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
檢閱李疏曰,伏以臣與左承旨臣尹致定,有娚妹應避之嫌矣。臣所帶春秋兼銜,揆以公格,在下當遞,玆敢短章陳籲。伏乞聖明,俯賜鑑諒,亟令選部,照例鐫改,不勝幸甚。臣無任云云。省疏具悉。疏辭,下該曹,稟處。
吏曹啓目粘連,觀此藝文館檢閱李上疏,則以爲,臣與左承旨尹致定,有娚妹應避之嫌,所帶春秋兼銜,揆以公格,在下當遞,伏乞亟令選部,照例鐫改亦爲白有臥乎所,相避之法,在下當遞是白乎矣,史官·春秋,法不得減下是白如乎,承政院左承旨尹致定所帶春秋館修撰官之任,今姑減下,何如?啓依允。
上在慶熙宮。停常參·經筵。
趙道淳啓曰,明日召對,取稟。傳曰,停。
李源益啓曰,來初五日,朝參日次,而貞陵親祭齋戒相値,頉稟之意,敢啓。傳曰,知道。
又啓曰,大司憲趙斗淳,執義李裕元,掌令李鎭默·朴斆默,持平洪在重·李參鉉呈辭,監察茶時之意,敢啓。傳曰,知道。
傳于李源益曰,左承旨許遞,前望單子入之。
承旨前望單子入之,金愼根落點。
以咸鏡監司成遂默狀啓,洪原縣民家失火事,傳于李源益曰,聞甚矜惻,元恤典外,別加顧助,結搆奠接之方,廟堂措辭,分付。
趙道淳,以吏曹言啓曰,今此大報壇祭遣大臣攝行祭獻官,時原任大臣中,當爲塡差,而領中樞府事趙寅永,判中樞府事鄭元容,領議政權敦仁,右議政朴晦壽,俱有身病,左議政金道喜藥院都提調,例不得塡差,無可差之員,何以爲之?敢稟。傳曰,宗親·儀賓中塡差。
李源益,以戶曹言啓曰,藏譜閣雨漏修改吉日時,令日官李觀懋推擇,則今三月十一日辰時爲吉云。以此日時擧行之意,敢啓。傳曰,知道。
又以戶曹言啓曰,各道年終錢穀御覽會計,待咸鏡道會案上來,修正以入事,前已草記矣。該道會案,今纔來到,御覽會計修正次,請出之意,敢啓。傳曰,知道。
趙道淳,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮四月別大祭時,造燭·封香吉日,今月十五日卯時,衣襨·香燭·祭品奉詣吉日,同月十六日卯時俱吉云。以此日時擧行之意,敢啓。傳曰,知道。
又以弘文館言啓曰,下番闕直,事甚未安。修撰李魯確·柳興奎,副修撰李殷相,旣有只推之命,與副修撰金基纘,竝卽牌招,以爲推移入直之地,何如?傳曰,允。
上在慶熙宮。停常參·經筵。
趙道淳啓曰,明日召對,取稟。傳曰,停。
李源益啓曰,大司憲趙道淳,執義李裕元,掌令李鎭默·朴斆默,持平洪在重·李參鉉呈辭,監察茶時之意,敢啓。傳曰,知道。
金愼根啓曰,右副承旨韓正敎,今日不爲仕進,卽爲牌招,何如?傳曰,允。
傳于趙道淳曰,三日製,明日通方外爲之,試紙用大好紙,崇政殿親臨磨鍊。
以修撰李魯確·柳興奎,副修撰李殷相·金基纘牌不進罷職傳旨,傳于趙道淳曰,只推。
趙道淳,以弘文館言啓曰,下番闕直,事甚未安。修撰李魯確·柳興奎,副修撰李殷相·金基纘,旣有只推之命,竝卽牌招,以爲推移入直之地,何如?傳曰,允。
趙道淳啓曰,卽見平安道文科初試試取啓本,則去月二十二日封發者,今始來到。科榜登聞,事係緊重,撥路申飭,前後何如,而若是稽滯,事甚未安。該道臣推考,何如?傳曰,允。
以右副承旨韓正敎牌不進罷職傳旨,傳于趙道淳曰,只推。
傳于趙道淳曰,明日出宮門路,以廣達門爲之。
趙道淳,以承文院都提調意啓曰,上勅因請假,二月十六日不克起程事,禮部咨文出來矣。以承領之意,撰出回咨,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
又以禮曹言啓曰,卽接社稷署所報,則明日三日製試取時,本署官員,俱爲觀光云矣。依定式,本曹郞廳馬翰良,假官差送,以爲代直後赴試之地,何如?傳曰,允。
又以禮曹言啓曰,卽接永禧殿·景慕宮官員所報,則明日三日製試取時,本殿·本宮官員,俱爲觀光云矣。假官二員,依定式令吏曹,以成均館官員口傳啓下,以爲代直後赴試之地,何如?傳曰,允。
又以徽定殿享官意啓曰,參奉趙秉錡·李寅始,忠義金秉淵·李駿榮·金馨根·申錫斗,今初三日三日製,皆爲赴擧矣。參奉代假官一員,忠義代假官二員,令該曹·該府依例差出,使之入番察任,何如?,傳曰,允。
金愼根,以兵曹言啓曰,闕內入直訓鍊都監局別將·把摠·哨官·內三廳將·守門將等番單子,每中日,入啓受點矣。今三月初六日,中日當次,而幸行相値,勢難入啓受點,依例回鑾翌日,入啓受點,分所單子,待受點卽爲書入,巡將監軍,依例今初五日受點人員,初六日至,使之仍察之意,敢啓。傳曰,知道。
又以兵曹言啓曰,卽接北所衛將裵相鉉牒報,則本所字內元武門北邊中松一株,拔根顚仆云。令該所依例斫去之意,敢啓。傳曰,知道。
又以兵曹言啓曰,五衛將李東植,以其病難供職,呈狀乞遞,改差,何如?傳曰,允。
又以兵曹言啓曰,今初六日幸行時,本曹郞廳守宮及侍衛各差備,不可不備員,而佐郞尹景善,身病猝重,屢度呈狀乞遞,今姑改差,其代,仍令該曹,以在京無故人口傳差出,以爲進參之地,何如?傳曰,允。
吏曹口傳政事,以李昌廷爲兵曹佐郞。
金愼根,以訓鍊都監言啓曰,今此行幸時,隨駕武藝別監一百三十二人饌價錢,每人三錢式,門旗手二十八名饌價錢,每名一錢五分式,依例分給之意,敢啓。傳曰,知道。
又以義禁府言啓曰,明日三日製,通方外親臨崇政殿爲之之時,本府都事,皆爲赴擧,只有武都事一員,當直入直,而本府入直·公事回公都事及崇政門·麗春門·宜秋門禁亂都事,無以推移,假都事五員,令該曹口傳差出,以爲分排擧行之地,何如?傳曰,允。
上在慶熙宮。停常參·經筵。
趙道淳啓曰,明日召對,取稟。傳曰,停。
李源益啓曰,大司憲趙斗淳,執義李裕元,掌令李鎭默·朴斆默,持平洪在重·李參鉉呈辭,監察茶時之意,敢啓。傳曰,知道。
趙道淳啓曰,明日元陵忌辰祭齋戒,再明日貞陵親祭齋戒,三明日幸行相値,視事,頉稟之意,敢啓。傳曰,知道。
傳于趙道淳曰,禮房承旨馳詣懿昭墓,奉審摘奸以來。
傳于洪在喆曰,堂上對讀官,竝讀券官加差下,使之分考。
傳于洪在喆曰,科次入侍。
趙道淳啓曰,卽見全羅道文科初試啓本,則去月二十二日封發者,今始來到。科榜登聞,何等緊重,而如是稽滯,事甚未安。該道臣推考,何如?傳曰,允。
以修撰李魯確·柳興奎,副修撰李殷相·金基纘牌不進罷職傳旨,傳于趙道淳曰,只推。
洪在喆,以都摠府言啓曰,今此幸行時,侍衛·寶劍·守宮,當爲備員,而都摠管趙容和有實病,副摠管沈能俊在外,李應植以禁軍別將陣上進,一員未差,無以備員,令政院稟旨變通,與未差之代,竝令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以李若愚爲都摠管,柳相弼·南錫圭·金宅基爲副摠管。
洪在喆,以都摠府言啓曰,今日入直內三廳武兼·禁軍及軍兵等,當爲中日習射技放,而懿昭墓忌辰祭齋戒相値,不得設行之意,敢啓。傳曰,知道。
乙巳三月初三日辰時,上詣崇政殿。三日製儒生試取入侍時,行都承旨洪在喆,左承旨金愼根,右承旨李時在,左副承旨李源益,右副承旨韓正敎,同副承旨趙道淳,假注書洪祐命·金有淵,記事官趙龜植·李,直提學金輔根·金學性,檢校直閣鄭㝡朝·徐有薰,檢校待敎李㘾,以次侍立。時至,通禮跪啓請外辦,上具翼善冠·衮龍砲,乘輿出興泰門。藥房提調金東健,副提調洪在喆等進前奏曰,侵早勞動,聖體,若何?上曰,一樣矣。由顯謨門·廣達門,入崇政門詣殿內,降輿陞御榻。在喆奏曰,試官及儒生,當爲入門,以已下標信擧行乎?上可之。又奏曰,殿庭狹窄,儒生似難容接,崇政門外命設布城,何如?上曰,使之設布城,而斯速擧行。在喆讀奏入門單子,仍奏曰,侍衛中試官蒙點人,使之下去行禮乎?上可之。讀券官右議政朴晦壽,右參贊金東健,吏曹參判趙鶴年,對讀官吏曹參議李根友,大司成洪永圭,應敎李豊翼,副司果趙秉駿等,行禮訖,以次升殿。命書賦題九重春色醉仙桃,限申時。東健·鶴年·根友·永圭等進前跪,書題讀奏訖。仍命懸題。晦壽進前奏曰,近日日候不調,臨殿勞動,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。通禮唱禮畢,跪啓請乘輿,上乘輿出崇政門,由廣達門入顯謨門,命出標信解嚴,入興泰門還內。諸臣以次退出。
乙巳三月初三日申時,上御興政堂。科次入侍時,行都承旨洪在喆,假注書金有淵,記事官趙龜植·李,讀券官右議政朴晦壽,右參贊金東健,吏曹參判趙鶴年,對讀官吏曹參議李根友,大司成洪永圭,應敎李豊翼,副司果趙秉駿,以次進伏訖。上曰,史官分左右。秉駿讀券第一張四五句。上曰,止之。晦壽曰,將書何等乎?上曰,十張竝書三下,而第一張書一字,之次十張,竝書次上。晦壽書等訖,在喆奏曰,當坼封讀奏乎?上可之。在喆次第坼封讀奏訖。命書傳敎曰,三日製賦三下一進士曺錫元等十人,竝直赴會試,之次次上幼學鄭基百等十人,竝令該曹考例施賞。又命書傳敎曰,入格儒生,明日待令。上命試官先退,又命史官就座,仍命退,諸臣以次退出。
上在慶熙宮。停常參·經筵。
自卯時至人定,灑雨下雨,測雨器水深六分。
趙道淳啓曰,明日召對,取稟。傳曰,停。
韓正敎啓曰,大司憲趙斗淳,執義李裕元,掌令李鎭默·朴斆默,持平洪在重·李參鉉呈辭,監察茶時之意,敢啓。傳曰,知道。
趙道淳啓曰,今此幸行時,何大臣留都乎?敢稟。傳曰,判府事留都。
傳于韓正敎曰,左議政留都。
傳于韓正敎曰,藥院都提調前望單子入之。
內醫都提調前望單子入之,判付事鄭元容落點。
兵曹,以金蘭淳爲留都大將。
兵曹,留都從事官單朴來萬。
傳于韓正敎曰,入格儒生,廣達門外施賞。
韓正敎,以兵曹言啓曰,卽接昌德宮衛將朴重杓所告,則昨日申後,有一漢偸竊外各司鐵環·鐵釘等物,出去丹鳳門,爲其所捉云,故爲先出付捕廳,各別嚴繩,而還御在邇,修理方張,守直之節,比前尤嚴,分付左右捕廳,使之逐日待令于各門,別般譏詗。曜金門,今因下敎開門矣,亦不可無守直之人,本宮衛將一員,分直於曜金門,何如?傳曰,允。
領中樞府事趙寅永箚曰,伏以臣見差綏陵親祭時亞獻官矣。鑾蹕戒期,宸慕正切,在臣微悃,安敢不勉强自力於駿奔之地,而忽自昨日,重添感滯,外則遍體寒縮,內則滿腹衝亘,加之以登溷無度,夜不交睫,雜試消導,尙無分減,落席㱡㱡,有非時日內可以運動,故不得不冒控實狀,仰瀆崇嚴。伏乞聖明,俯賜諒察,亟命變通,以重祀典,仍治臣瀆撓之罪,千萬幸甚。取進止。答曰,省箚具悉卿懇。愼節奉慮,享官令該曹改付標,卿其安心調理。仍傳于韓正敎曰,此批答,遣史官,傳諭于領府事。
左議政金道喜箚曰,伏以臣見縻藥院之銜,纔已踰月矣。始於叨任之初,一趨候班,而間因餘寒陡峭,感冒成疾,嗽劇而聲澌,牙疼而阻食,種種癃瘁之狀,非止一二。迺自近日以來,忽添脚氣,始則自右而移左,旋又左右俱苦,此卽醫家所謂頑痺之症也。牽痛之甚而坐臥俱妨,麻木之極。而轉動末由,房闥之間,欲起旋仆,戶庭之內,須扶乃行,實無以力疾强策,遂至於久曠起居。揆以常分,萬萬悚越,豈不知早自陳懇,仰祈遞解,而不但見叨之屬耳,或冀獲痊之有期,至受享帖而亦不敢辭矣。忽自昨夕,病勢一倍越劇,有氣上衝,喘急隨作,身不貼席,目不交睫,此是前日所無之別症,而見狀殊甚危綴。幸行隔日,陪扈無路,親祼有命,駿奔無望,有臣如此,生不如死,玆敢短箚哀籲。伏乞聖明,俯垂矜諒,將臣嘗藥之任,亟許鐫改,仍令該曹變通享官,不勝祈懇之至。取進止。答曰,省箚具悉卿懇。愼節奉慮,所辭藥院之任許副,享官亦令該曹改付標,卿其安心調理。仍傳于韓正敎曰,此批答,遣史官,傳諭于左議政。
上在慶熙宮。停常參·經筵。
藥房提調金東健,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
韓正敎啓曰,大司憲趙斗淳,執義李裕元,掌令李鎭默·朴斆默,持平洪在重·李參鉉呈辭,監察茶時之意,敢啓。傳曰,知道。
洪在喆啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
李時在啓曰,明日大駕詣綏陵入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
傳于李時在曰,檢校待敎李㘾馳詣健陵,奉審摘奸,仍詣顯隆園·華寧殿,一體奉審以來。
傳于洪在喆曰,明日出宮內門路,以廣達門爲之。
洪在喆,以兵曹言啓曰,今此幸行時,右邊捕盜大將柳基常,以西班陪從隨駕矣。在前如此之時,有他邊大將兼察之例,回鑾間,左邊捕盜大將李升權,姑令兼察之意,敢啓。傳曰,知道。
洪在喆啓曰,因兵曹草記,今此幸行時,右邊捕盜大將柳基常,以西班陪從隨駕矣。在前如此之時,有他邊大將兼察之例,回鑾間,左邊捕盜大將李升權,姑令兼察事,命下矣。兼察右邊捕盜大將李升權,卽爲牌招聽傳敎,何如?傳曰,允。
李時在,以奎章閣言啓曰,守宮檢校待敎金英淳,待開門牌招,何如?傳曰,允。
洪在喆,以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
又以禁衛營言啓曰,綏陵·貞陵幸行時,本營隨駕事,命下矣。南營則哨官李鳳信,京中哨官十五名,助番牙兵二十五名,西營則哨官張漢根,助番牙兵五十名,新營則千摠洪雲錫,騎士將鄭煥章,把摠李熙敬,哨官李周翰,敎鍊官李寅馨,騎士二十一人,別破陣二名,助番牙兵三十名,率領入直,南別營則哨官具明鉉,別騎衛一人,別牙兵七名,率領守直,火藥庫則哨官黃,別破陣八名,兼別破陣六名,率領守直之意,敢啓。傳曰,知道。
韓正敎,以義禁府言啓曰,卽接月令醫員鄭煥敎手本,則以爲,時囚罪人金在重,素患疝積,處冷復發,肚臍橫亘,精神昏迷,目下症形,實爲危劇云。罪人病勢如此,則一邊保放,一邊草記,曾有定式矣。金在重,姑爲保放之意,敢啓。傳曰,知道。
上在慶熙宮。停常參·經筵。
大駕詣綏陵,入齋室後,內閣·政院·藥房·玉堂·朝廷二品以上·六曹堂上·兩司長官口傳問安。答曰,知道。大王大妃殿·王大妃殿,遣承旨問安。答曰,知道。
親祭還入齋室後,內閣·政院·藥房·玉堂·朝廷二品以上·六曹堂上·兩司長官口傳問安。答曰,知道。仍詣貞陵,入齋室後,內閣·政院·藥房·玉堂·朝廷二品以上·六曹堂上·兩司長官口傳問安。答曰,知道。
親祭還入齋室後,內閣·政院·藥房·玉堂·朝廷二品以上·六曹堂上·兩司長官口傳問安。答曰,知道。
還內後,內閣·政院·藥房·玉堂·朝廷二品以上·六曹堂上·兩司長官口傳問安。答曰,知道。
李時在啓曰,明日常參·經筵,取稟。傳曰,停。
李源益啓曰,臣以大王大妃殿·王大妃殿問安進去,下直之意,敢啓。傳曰,知道。
韓正敎啓曰,卽者義禁府都事來言,今此幸行時,駕側鳴錚罪人金萬平等五十三人,移送秋曹云矣,敢啓。傳曰,知道。
李時在,以奎章閣言啓曰,大駕今已還宮,守宮檢校待敎金英淳,依定式減下,何如?傳曰,允。
洪在喆,以兵曹言啓曰,今番綏陵·貞陵幸行時,隨駕將校軍兵·各差備等犒饋,依定奪,以乾物分給之意,敢啓。傳曰,知道。
乙巳三月初六日卯時,大駕詣綏陵·貞陵。親祭幸行入侍時,行都承旨洪在喆,左承旨金愼根,右承旨李時在,左副承旨李源益,右副承旨韓正敎,同副承旨趙道淳,假注書洪祐命·金有淵,記事官趙龜植·李,直提學金學性,原任直閣金左根·李景在,檢校直閣鄭㝡朝,原任待敎趙斗淳·李裕元,以次侍立。時至,通禮跪啓請外辦,上具戎服,乘輿出興泰門。藥房提調金東健,副提調洪在喆進前奏曰,侵早勞動,聖體,若何?上曰,一樣矣。由顯謨門,至廣達門外。通禮跪啓請降輿乘馬,上降輿乘馬,由建明門出興化門,進發至宗廟前路。通禮跪啓請下馬,上下馬步過。通禮跪啓請乘馬,上乘馬,進發出興仁門,至綏陵下馬所。通禮跪啓請下馬乘輿,上下馬乘輿,至齋室門外。通禮跪啓請降輿,上降輿入齋室。展謁時至,通禮跪啓請外辦,上改具翼善冠·黲袍·烏犀帶以出。通禮跪啓請乘輿,上乘輿至紅箭門外。通禮跪啓請降輿,上降輿,詣版位北向立。通禮跪啓請鞠躬四拜·興·平身,上鞠躬四拜·興·平身,命百官先就位。仍詣陵上奉審,次詣碑閣奉審,入小次。親享時至,通禮跪啓請行禮,贊禮朴岐壽導上詣版位西向立。贊禮啓請鞠躬四拜·興·平身,上鞠躬四拜·興·平身,仍行初獻禮。贊禮導上詣尊所西向立,近侍酌酒,贊禮導上詣神位前北向立。贊禮啓請跪,上跪,在喆奉香,道淳奉爐,上三上香。在喆奉爵,上執爵授道淳,道淳奠于神位前。贊禮啓請俯伏·興·少退跪,上俯伏·興·少退跪,大祝裕元跪讀祝文訖。贊禮啓請出戶復位,上出戶復位。謁者引亞獻官判府事鄭元容,行亞獻禮。謁者又引終獻官右議政朴晦壽,行終獻禮訖。贊禮啓請鞠躬四拜·興·平身,上鞠躬四拜·興·平身。贊禮導上詣望燎位,大祝奉祝於坎。贊禮跪啓禮畢,上詣紅箭門內版位。通禮跪啓請鞠躬四拜·興·平身,上鞠躬四拜·興·平身,仍出乘輿。判府事元容,右議政晦壽進前奏曰,親祼禮成,聖慕克伸,侵早勞動,聖體,若何?上曰,一樣矣。上曰,自陵洞口至興仁門外捧上言。出傳敎上還入齋室。上曰,同副承旨馳詣懿陵·徽慶園,奉審以來。出傳敎上曰,京畿監司率各務差使員入侍。出傳敎入侍時,京畿監司李啓朝,楊州牧使金洙根,南陽府使柳相鼎,慶安察訪文慶愛,平邱察訪黃處坤,以次進伏,奏職姓名訖。上曰,今番幸行,得無民弊乎?啓朝等以次奏曰,別無可奏之弊矣。遂命退,諸臣以次退出。少頃,通禮跪啓請外辦。上改具戎服以出。通禮跪啓請乘輿,上乘輿至降輿所。通禮跪啓請降輿乘馬,上降輿乘馬,進發至貞陵下馬所。通禮跪啓請下馬乘輿,上下馬乘輿,至齋室門外。通禮跪啓請降輿,上降輿入齋室。展謁時至,通禮跪啓請外辦,上改具翼善冠·黲袍·烏犀帶以出。通禮跪啓請乘輿,上乘輿至紅箭門外。通禮跪啓請降輿,上降輿,詣版位北向立。通禮跪啓請鞠躬四拜·興·平身。上鞠躬四拜·興·平身。上命百官先就位,仍詣陵上奉審,次詣碑閣奉審,入小次。親享時至,通禮跪啓請行禮,贊禮導上詣版位西向立。贊禮啓請鞠躬四拜·興·平身,上鞠躬四拜·興·平身,仍行初獻禮。贊禮導上詣尊所西向立,近侍酌酒,贊禮導上詣神位前北向立。通禮啓請跪,上跪,在喆奉香,時在奉爐,上三上香,在喆奉爵,上執爵授時在,時在奠于神位前。贊禮啓請俯伏·興·少退跪,上俯伏·興·少退跪。大祝李玄功讀祝文訖,贊禮啓請出戶復位,上出戶復位。謁者引亞獻官領議政權敦仁行亞獻禮,謁者又引終獻官右議政朴晦壽,行終獻禮訖。贊禮啓請鞠躬四拜·興·平身,上鞠躬四拜·興·平身。贊禮導上詣望燎位,大祝奉祝於坎,贊禮跪啓禮畢。上詣紅箭門內版位,通禮跪啓請鞠躬四拜·興·平身,上鞠躬四拜·興·平身,仍出乘輿。領議政權敦仁進前奏曰,祗謁仙寢,聖慕克伸,侵早勞動,聖體,若何?上曰,一樣矣。上還入齋室,上曰,撫安大君·廣平大君祠宇,遣禮官致祭。出傳敎少頃,通禮跪啓請外辦,上改具戎服以出。通禮跪啓請乘輿,上乘輿。至降輿所,通禮跪啓請降輿乘馬,上降輿乘馬,進發入興仁門,至宗廟前路。通禮跪啓請下馬,上下馬步過。通禮跪啓請乘馬,上乘馬,入興化門·建明門,至廣達門外。通禮跪啓請下馬乘輿,上下馬乘輿,由顯謨門·興泰門還內。諸臣以次退出。
上在慶熙宮。停常參·經筵。
翌日,大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上·大司諫口傳問安。答曰,知道。
藥房都提調鄭元容,提調金東健,副提調洪在喆啓曰,祗謁仙寢,聖慕克伸,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李源益啓曰,明日召對,取稟。傳曰,停。
韓正敎啓曰,來十一日,朝參日次矣,敢稟。傳曰,停。
李源益啓曰,明日再明日健陵忌辰祭齋戒正日相値,視事,頉稟之意,敢啓。傳曰,知道。
韓正敎啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪在喆啓曰,假注書洪祐命,身病猝重,勢難察任,今姑改差,何如?傳曰,允。
韓正敎啓曰,今此京外上言七十五張內,六十張以猥濫拔去,十五張分下各該司次,捧入之意,敢啓。傳曰,知道。
傳于李源益曰,禮房承旨馳詣先蠶壇,奉審摘奸以來。
傳于李源益曰,貞陵·綏陵親祭時亞獻官以下,別單書入,
傳于李源益曰,貞陵親祭時禮房承旨加資。
以貞陵·綏陵親祭時亞獻官以下別單,傳于李源益曰,貞陵亞獻官領議政權敦仁,終獻官右議政朴晦壽,竝各內下大豹皮一令賜給,贊禮行禮曹判書朴岐壽內下豹皮一令賜給,執禮副司果宋能圭,大祝副司果李玄功竝加資,陵司參奉金彝淳,典祀官副司果睦仁培,執尊副應敎林肯洙,祝史副司果洪祐健,齋郞副司果朴永輔,贊者引儀李海璡,假引儀金秉侃,謁者假引儀李亨烈·金載善,贊引假引儀嚴坰·金秉浩,祭監監察趙光濂·曺百承,竝各兒馬一匹賜給,令申錫疇陞敍,參奉金彝淳陞六,守僕·員役·守護軍等,竝令該曹考例施賞。綏陵亞獻官判府事鄭元容,終獻官右議政朴晦壽,竝各內下大豹皮一令賜給,贊禮行禮曹判書朴岐壽內下豹皮一令賜給,陵司參奉申應朝,典祀官奉常正洪翼燮,執禮副司果沈敬澤,執尊司僕正金應均,大祝執義李裕元,祝史副司果趙秉駿,齋郞副司果鄭翊朝,贊者引儀李海璡,假引儀金秉侃,謁者假引儀李亨烈·金載善,贊引假引儀嚴坰·金秉浩,祭監監察趙光濂·曺百承,竝各兒馬一匹賜給,令權大澈,參奉申應朝竝陞敍,守僕·員役·守護軍·事知守僕等,竝令該曹考例施賞。
傳于李源益曰,今番賞典中,一人雖兼數事,毋得疊授。
傳于李源益曰,政官牌招開政,賞典下批。
李源益,以吏曹言啓曰,貞陵親祭時大祝副司果李玄功加資事,命下矣。雖已資窮,未經準職,何以爲之?敢稟。傳曰,勿拘。
又以弘文館言啓曰,上番副校理李寅奭,以大報壇祭祭官,下番副修撰臣李殷相,以捧紙位官,今日肄儀時,晝仕出去之意,敢啓。傳曰,知道。
傳于李源益曰,有實故玉堂許遞,今日政差出。
以吏曹參議李根友再牌不進罷職傳旨,傳于李源益曰,只推。
李源益啓曰,吏曹參判趙鶴年,參議李根友牌不進推考傳旨及罷職傳旨,今方捧入,而開政命下之後,如是違牌,事甚未安。判書朴永元,奉命在外,參判更爲牌招,何如?傳曰,允。參議只推,一體牌招。
有政。吏批,判書朴永元奉命在外,參判趙鶴年進,參議李根友牌招不進,同副承旨趙道淳進。啓曰,判書朴永元奉命在外,參議李根友牌招不進,小臣獨政未安,何以爲之?敢稟。傳曰,仍爲之。以李裕元爲應敎,趙鳳夏爲副應敎,申泰運·林基洙爲校理,李濟達爲副校理,沈膺泰·沈敦永爲修撰,兪錫煥爲副修撰,尹致定·徐憲淳·鄭㝡朝·金英根·趙龜夏·趙徽林爲分承旨,南獻敎·洪祐喆·李明迪爲分兵曹參議,趙秉恒·宋能圭·李玄功爲參知,朴永輔·金英秀·嚴錫鼎爲正郞,李敎英·兪致崇·李鼎信爲佐郞,洪在赫爲工曹正郞,右承旨李時在通政今加嘉善,貞陵親祭時禮房承旨加資事承傳,副司直宋能圭,副司果李玄功今加通政,貞陵親祭時執禮大祝加資事承傳,奉朝賀徐有榘崇祿今加輔國,正廟朝法濫加一資事承傳,行左承旨李時在,右承旨金愼根。
兵批,判書趙冀永病,參判李同淳入直進,參議金病,參知成好謙病,右副承旨韓正敎進。致仕奉朝資單徐有榘,副護軍尹致定·宋能圭·李玄功,副司直李豊翼·林肯洙·朴來萬·徐相敎·兪錫煥,副司果李魯確·柳興圭·李殷相·金彝淳,以上竝單付。
韓正敎啓曰,明日傳香,禮房承旨,當爲齋宿,而右承旨李時在,纔已須資出去矣。所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲趙斗淳,執義李裕元,掌令李鎭默·朴斆默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,執義李裕元,掌令李鎭默·朴斆默,持平洪在重·李參鉉牌不進罷職傳旨,傳于韓正敎曰,只推。
以右承旨李時在牌不進罷職傳旨,傳于趙道淳曰,只推。
趙道淳,以戶曹言啓曰,謹奉傳敎,景祐宮正堂窓戶及誠一軒雨漏等修改吉日時,令日官金宜鍾推擇,則今三月初十日卯時爲吉云。以此日時擧行之意,敢啓。傳曰,知道。
李源益,以禮曹言啓曰,卽接東部進士朴穉壽所志,則以爲,族曾祖師載,嫡·妾俱無子,以其同姓二十寸弟世英第二子鎬源,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長朴穉壽所訴旣如此,依定式,朴世英第二子鎬源,立爲朴師載之後,何如?傳曰,允。
又以禮曹言啓曰,卽接水原幼學朴師浩所志,則以爲,同姓十寸兄師尹,嫡·妾俱無子,以其同姓十二寸弟師熙第二子祥源,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長朴師浩所訴旣如此,依定式,朴師熙第二子祥源,立爲朴師尹之後,何如?傳曰,允。
又以禮曹言啓曰,卽接全州幼學李相濡所志,則以爲,同姓八寸兄相冕,嫡·妾俱無子,以其同姓八寸兄再春第三子淳鏞,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李相濡所訴旣如此,依定式,李再春第三子淳鏞,立爲李相冕之後,何如?傳曰,允。
韓正敎,以訓鍊都監言啓曰,今番幸行時隨駕將官·將校·軍兵及武藝別監等犒饋,依定奪,以乾物磨鍊分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,隨駕將官及駕前別抄將校·軍兵等處,依定奪,乾犒饋磨鍊分給之意,敢啓。傳曰,知道。
又以摠戎廳言啓曰,今番幸行時隨駕將校·軍兵等處,乾犒饋,依定式磨鍊分給之意,敢啓。傳曰,知道。
上在慶熙宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
趙道淳啓曰,明日召對,取稟。傳曰,停。
又啓曰,大司憲趙道淳,掌令李鎭默·朴斆默,持平洪在重·李參鉉呈辭,執義未差,監察茶時之意,敢啓。傳曰,知道。
洪祐命改差,代以白龍周爲假注書。
又啓曰,行都承旨洪在喆,行左承旨李時在,右承旨金愼根不爲仕進,左副承旨李源益受由在外,右副承旨韓正敎式暇,院中只有臣一人,伴直無人。右承旨金愼根,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨金愼根牌不進,伴直無人。行左承旨李時在,所當牌招,而拘於廳規,不得請牌,何以爲之?敢稟。傳曰,牌招。
以右承旨金愼根牌不進罷職傳旨,傳于趙道淳曰,只推。
趙道淳啓曰,明日傳香,禮房承旨,當爲齋宿。行左承旨李時在,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,行左承旨李時在再牌不進,伴直無人。右承旨金愼根,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
傳于趙道淳曰,發遣吏郞,諸執事淸齋與否,摘奸以來。
趙道淳,以禁衛營言啓曰,謹依成冊啓下,駕前前排軍七十二名等處,賞木分給之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
上在慶熙宮。停常參·經筵。
趙道淳啓曰,玉堂備員間,視事,頉稟之意,敢啓。傳曰,知道。
又啓曰,大司憲趙斗淳,掌令李鎭默·朴斆默,持平洪在重·李參鉉呈辭,執義未差,監察茶時之意,敢啓。傳曰,知道。
洪在喆啓曰,行左承旨李時在,右副承旨韓正敎今日不爲仕進,竝卽牌招,何如?傳曰,允。
以右承旨金愼根再牌不進罷職傳旨,傳于趙道淳曰,只推。
傳于趙道淳曰,傳香承旨馳詣大報壇,奉審摘奸以來。
傳于韓正敎曰,右承旨許遞,前望單子入之。
承旨前望單子入之,李根友落點。
傳于韓正敎曰,吏曹參議有闕之代,前望單子入之。
吏曹參議前望單子入之,權用經落點。
洪在喆啓曰,假注書金有淵,身病猝重,勢難察任,今姑改差,何如?傳曰,允。
金有淵改差,代以徐堂輔爲假注書。
韓正敎啓曰,行都承旨洪在喆藥院進,行左承旨李時在不爲仕進,右承旨李根友未肅拜,左副承旨李源益受由在外,同副承旨趙道淳監祭進,院中只有臣一人,伴直無人,右承旨李根友,所當牌招,而拘於廳規,不得請牌,何以爲之?敢稟。傳曰,牌招。
又啓曰,副應敎趙鳳夏內閣進,校理林基洙在外,副校理李寅奭,修撰沈膺泰,副修撰金基纘·兪錫煥差祭,玉堂上下番俱空,事甚未安。應敎李裕元,校理申泰運,副校理李濟達,修撰沈敦永,竝卽牌招,推移入直,何如?傳曰,允。
傳于韓正敎曰,還御日,當詣景祐宮展拜矣。祗迎處所,以通雲橋前路磨鍊,當自內還宮矣,該房知悉。
傳于韓正敎曰,豊恩府院君几杖擇日不遠云,予心喜悅,豈有其極?宴需依回甲時例輸送事,分付該曹。
傳于韓正敎曰,豊恩府院君几杖祗受日,遣承旨宣醞,時原任大臣九卿,依例進參,以一等樂擧行事,分付。
傳于韓正敎曰,原任直閣尹定鉉,原任待敎李裕元,竝檢校差下。
李根友啓曰,原任直閣尹定鉉,檢校差下事,命下矣。方在罷散中,何以爲之?敢稟。傳曰,敍用。
李根友,以奎章閣言啓曰,原任直閣尹定鉉,原任待敎李裕元,竝檢校差下事,命下矣。卽爲牌招,推移入直,何如?傳曰,允。
傳于韓正敎曰,奉審閣臣入侍。
李根友,以吏曹言啓曰,贈諡文敬公李台重,贈諡忠肅公李復永延諡,定行於今三月初十日本第云矣,敢啓。傳曰,知道。
又以禮曹言啓曰,卽伏見全羅監司金景善狀啓,則本道庭試初試入格人中,全州鄭彦良·鄭彦民,名雖二人,卽是一人,而以兄弟樣,圖籍冒參,原榜目中,竝爲拔去,圖籍疊呈之罪,依律勘處事,令該曹,稟處矣。原榜目,自本道旣爲拔去,啓本中亦爲付標以入,而科場法意,何等嚴重,而一人之兩名疊呈,至於俱參者,大關士習,極爲痛駭。其圖籍作奸之罪,令道臣照法嚴勘,試官與錄名官,俱有不察之失,竝從重推考,何如?傳曰,允。
韓正敎,以兵曹言啓曰,謹考謄錄,則在前內殿各宮展拜時,宮內外設布帳,令訓·禁兩營次知排設矣。今番景祐宮內外及曜金門外左右邊設布帳,令訓·禁兩營擧行,何如?傳曰,允。
又以兵曹言啓曰,今此還御後,昌德宮內各差備雇立當立者及慶熙宮內雇立當減者區別,別單書入之意,敢啓。傳曰,知道。
又以兵曹言啓曰,謹依判下成冊,今番綏陵·貞陵幸行時元內吹金宗炯等三十名處,各木一疋分給之意,敢啓。傳曰,知道。
又以兵曹言啓曰,卽接武兼廳牒報,則武兼李鏞,今番幸行時,初不扈駕,及抵陵所,乃以平服來到云。渠以侍衛之職,不爲進參,私自來往,揆以法意,極爲駭然,不可仍置,汰去,何如?傳曰,允。
又以兵曹言啓曰,卽接武兼廳牒報,則武兼金樂明·尹佑成,今番幸行時,稱有身病,不爲進參云。侍衛法意,何等嚴重,而初不病,由於本曹,任自不參於侍衛者,事極駭然,不可仍置,竝汰去,何如?傳曰,允。
又以兵曹言啓曰,內禁衛將李熙絅,文臣兼宣傳官沈敬澤,俱以病難供職,呈狀乞遞,竝改差,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,本局把摠李圭容,身病猝重,勢難察任,改差,何如?傳曰,允。
又以義禁府言啓曰,慶尙監司洪鍾英狀啓內,鎭海縣監李孺虎,爲先罷黜,其罪狀,令攸司,稟處事,啓下矣。李儒虎,時在仕所,依例發遣府羅將,交代後拿來,何如?傳曰,待待命拿囚。
乙巳三月初九日酉時,上御興政堂。奉審閣臣入侍時,右副承旨韓正敎,假注書白龍周,記事官趙龜植·李,檢校待敎李㘾,以次進伏訖。上曰,史官分左右。上命閣臣進前。㘾進前奏曰,臣承命馳詣健陵,陵上奉審則無頉,碑閣·丁字閣奉審則無頉,祭物祭器祭井看審則精潔,諸執事摘奸則無頉,仍留監祭,將事安寧。仍詣顯隆園,園上奉審則無頉,碑閣·丁字閣奉審則無頉,而丁字閣西邊月臺階石及方甎蹲縮處,本府留守春奉審後啓聞,令禮曹擇日修改事蒙允,將以今月十一日辰時擧行云矣。仍詣華寧殿,殿內奉審則無頉之意,敢此仰達矣。龜植奏曰,臣以本館事,有所仰達者矣。還御後,本館所奉實錄,謹當還奉於昌德宮本館矣。依例擇日擧行,何如?上曰,依爲之。又奏曰,實錄還奉,擇日擧行事,允下矣。自還御日至還奉前,此闕本館,不可曠直,曾有宗簿正·承文判校輪回入直之例矣。今番亦依此爲之,何如?上曰,依爲之。上命史官就座,仍命退,諸臣以次退出。
上在慶熙宮。停常參·經筵。
自二更至五更,灑雨下雨,測雨器水深二分。
藥房提調金東健,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
韓正敎啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
備忘記,雲寵萬戶李敏庠,羅暖萬戶李綺年,平南萬戶李應漢下直,各長方一張,長箭一部,片箭一部,筒兒一箇賜給。
傳于李根友曰,十八日大王大妃殿·王大妃殿·中宮殿詣景祐宮展拜,仍爲自內還宮矣,該房知悉。
以校理申泰運,副校理李濟達,修撰沈敦永牌不進罷職傳旨,傳于李根友曰,只推。
李根友啓曰,應敎李裕元內閣進,副應敎趙鳳夏呈辭受由,校理林基洙在外,玉堂上下番俱空,事甚未安。校理申泰運,副校理李濟達,修撰沈敦永,旣有只推之命,與副校理李寅奭,修撰沈膺泰,副修撰金基纘·兪錫煥,竝卽牌招,推移入直,何如?傳曰,允。
以慶尙監司洪鍾英狀啓,安東府民家失火事,傳于李根友曰,當此農節,許多民家之燒燼,聞甚驚慘。元恤典外,別加顧助,結搆奠接之方,廟堂措辭,分付。
韓正敎啓曰,大司憲趙斗淳,掌令李鎭默·朴斆默,持平洪在重·李參鉉牌不進,執義未差,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,掌令李鎭默·朴斆默,持平洪在重·李參鉉牌不進罷職傳旨,傳于韓正敎曰,只推。
以校理申泰運,副校理李寅奭·李濟達,修撰沈膺泰·沈敦永,副修撰金基纘·兪錫煥牌不進罷職傳旨,傳于李根友曰,只推。
李根友,以禮曹言啓曰,卽接靑山幼學陸海有所志,則以爲,族兄海益,嫡·妾俱無子,以其同姓二十二寸兄海祊第二子相恒,欲爲繼後,兩家諸族,相議完定,而生養父母,俱爲作故,拘於常規,不得循例禮料,依定式草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長陸海有所訴旣如此,依定式,陸海祊第二子相恒,立爲陸海益之後,何如?傳曰,允。
韓正敎,以訓鍊都監言啓曰,本局從事官鄭翊朝,身病猝重,勢難察任,改差,何如?傳曰,允。
兵曹口傳政事,副護軍單尹定鉉。
韓正敎,以義禁府言啓曰,保放罪人金在重,還囚捧供以入之意,敢啓。傳曰,知道。
義禁府啓目,忠勳都事金在重原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
行左承旨李時在疏曰,伏以仙寢祗謁,展聖慕於見墻,鑾輿穩旋,協群情於瞻旄,凡在從邁之列,益切胥欣之忱。臣於是日,獲忝邇列,奔走於屬車之後,周旋於樽罍之末,與榮之幸,於分極矣。千萬不自意,伏奉聖旨,謂臣名在於禮房,寵以資級,陞之亞卿,臣誠惝怳震悸,罔知攸措也。夫懋賞之必於功,有國之大柄也。今臣駿奔陪列,乃職之宜,初何嘗有勞而可賞,有績而可紀也哉?竊伏惟殿下,篤於奉先,恪於祀典,及其旣事之後,猶軫相祀諸臣,雖微必錄,咸使覃霑,蓋欲以敬其禮而重其典也。雖然,罔功之賞,本非淸朝之美事,則上不宜輕畀於下,人臣辭受,亦關四維之所重,則上雖授而下有不敢受者,況乎其匪據而冒之哉?噫,惟月之職,階峻而望隆,非若庶官下僚之循次而漸進,又非凡品庸流之倖冒而濫竊。虞典曰,車服以庸。蓋其車則命德之車,其服則命德之服也。古者聖王所以章有德而昭其庸者,如此其重,一有匪人而廁之,則詩所云彼其之子,不稱其服,是也。先輩名碩,莫不於此逡巡,此豈徒崇讓而止哉?誠以自視欿然,知夫名器之不輕也。雖今人才漸降,官方不古,豈宜以如臣鹵下,苟然濫充,仰累則哲之明,傍招有識之譏也哉?臣姿性蠢愚,學識空疎,少從蔭路,殆無進取之望,晩而通籍,亦係分外之倖,徒藉先庥,節次推薦,以至于通顯,無往非踰濫,亦嘗踐歷外內,未有絲毫之報答,每時循省,輒發騂汗。況臣家本淸素,世守恬約,臣雖不肖,惟荒墜是懼,名聲不出於閭里,思算不到於榮利,息心養拙,迄今老白首,自矢一步前進,初非夢想之攸及。今迺侈之以不虞之寵,加之以匪分之榮,以功則無功可酬,以才則無才可堪。左右參倚,義在必辭,玆敢瀝陳衷懇,仰瀆崇嚴。伏乞聖明,俯垂鑑諒,將臣新授職秩,亟命收還,俾公器無䙝,私分獲安焉。臣無任云云。答曰,省疏具悉。卿其勿辭行公。
同副承旨趙道淳疏曰,伏以臣與新除授右承旨臣李根友,有妻兄妹壻應避之嫌,揆以格例,在下當遞,玆敢援例陳章,仰瀆崇嚴。伏乞聖明,亟賜遞改,以存公格,以安私分焉。臣無任云云。省疏具悉。疏辭,下該曹,稟處。
吏曹啓目粘連啓下是白有亦,觀此承政院同副承旨趙道淳上疏,則以爲,臣與右承旨李根友,有妻兄妹壻應避之嫌,揆以格例,在下當遞。伏乞聖明,亟賜遞改,以存公極亦爲白有臥乎所,相避之法,在下當遞。承政院同副承旨趙道淳,改差,何如?判付啓依允。
上在慶熙宮。停常參·經筵。
韓正敎啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李時在啓曰,玉堂上下番俱空,事甚未安。校理申泰運,副校理李寅奭·李濟達,修撰沈膺泰·沈敦永,副修撰金基纘·兪錫煥,旣有只推之命,竝卽牌招,推移入直,何如?傳曰,允。
傳于李時在曰,在外承旨許遞,與同副承旨有闕之代,前望單子入之。。
承旨前望單子入之。兪章煥·李玄緖落點。
以校理申泰運,副校理李寅奭·李濟達,修撰沈膺泰·沈敦永,副修撰金基纘·兪錫煥牌不進罷職傳旨,傳于韓正敎曰,只推。
李時在啓曰,玉堂上下番俱空,事甚未安。校理申泰運,副校理李寅奭·李濟達,修撰沈膺泰·沈敦永,副修撰金基纘·兪錫煥,旣有只推之命,竝更牌招,推移入直,何如?傳曰,允。
李時在啓曰,明日召對,取稟。傳曰,停。
韓正敎啓曰,大司憲趙斗淳,掌令李鎭默·朴斆默,持平洪在重·李參鉉牌不進,執義未差,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,掌令李鎭默·朴斆默,持平洪在重·李參鉉牌不進罷職傳旨,傳于韓正敎曰,只推。
義禁府啓目粘連,向前金在重亦,朝官在職者之不得赴鄕試,自是國典是白去乙,誤認原居之無礙,冒赴鄕試,至於入格拔去之境,則難免違令之罪,而不可以自首有所參恕,以此照律,何如?判付啓依允。
上在慶熙宮。停常參·經筵。
李玄緖,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李時在啓曰,明日召對,取稟。傳曰,停。
李玄緖啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李時在啓曰,右承旨兪章煥,左副承旨李根友,今日不爲仕進,竝卽牌招,何如?傳曰,允。
以全羅監司金景善狀啓,茂朱府民家失火事,傳于李玄緖曰,聞甚矜惻,元恤典外,別加顧助,結搆奠接之方,廟堂措辭,分付。
李玄緖啓曰,大司憲趙斗淳,掌令朴斆默·李鎭默,持平洪在重·李參鉉牌不進,執義未差,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,掌令李鎭默·朴斆默,持平洪在重·李參鉉牌不進罷職傳旨,傳于李玄緖曰,只推。
以右承旨兪章煥,左副承旨李根友牌不進罷職傳旨,傳于李玄緖曰,只推。
以校理申泰運,副校理李寅奭·李濟達,修撰沈敦永,副修撰金基纘·兪錫煥再牌不進罷職傳旨,傳于李玄緖曰,只推。
李時在,以弘文館言啓曰,應敎李裕元內閣進,副應敎未差,校理林基洙在外,上番闕直,事甚未安。校理申泰運,副校理李寅奭·李濟達,旣有只推之命,竝卽牌招,以爲推移入直,修撰沈敦永,副修撰兪錫煥,旣有只推之命,一體牌招察任,何如?,傳曰,允。
又以弘文館言啓曰,新除授校理林基洙,時在忠淸道唐津地,經筵入番事緊,請斯速乘馹上來事,下諭。傳曰,許遞。
李時在啓曰,明日常參·經筵,取稟。傳曰,停。
兵曹口傳政事,副司果單趙鳳夏。
義禁府照目粘連,忠勳都事金在重矣本府議啓內,朝官在職者之不得赴鄕試,自是國典是白去乙,誤認原居之無礙,冒赴鄕試,至於入格拔去之境,則難免違令之罪,而不可以自首有所參恕。以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。
上在慶熙宮。停常參·經筵。
自申時至人定,灑雨下雨,測雨器水深三分。
李玄緖啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李時在啓曰,右承旨兪章煥,左副承旨李根友,今日不爲仕進,竝卽牌招,何如?傳曰,允。
傳于李玄緖曰,都承旨·右承旨許遞,前望單子入之。
承旨前望單子入之,趙斗淳·權用經落點。
傳于李玄緖曰,承旨房望,順房爲之。
李玄緖啓曰,新除授右副承旨權用經,卽爲牌招,何如?傳曰,允。
傳于李玄緖曰,吏曹參議有闕之代,前望單子入之。
吏曹參議前望單子入之,李㙽落點。
李玄緖啓曰,新除授吏曹參議李㙽,一體牌招,何如?傳曰,允。
傳于李玄緖曰,大司憲有闕之代,前望單子入之。
大司憲前望單子入之,閔致成落點。
李玄緖啓曰,新除授大司憲閔致成,一體牌招,何如?傳曰,允。
兵曹口傳政事,護軍單洪在喆。
以右承旨李根友牌不進罷職傳旨,傳于李玄緖曰,只推。
李玄緖啓曰,行都承旨趙斗淳未肅拜,行左承旨李時在,同副承旨韓正敎式暇,右承旨李根友不爲仕進,右副承旨權用經在外,院中只有臣一人,伴直無人。右承旨李根友,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨權用經,時在忠淸道淸風地,斯速乘馹上來事,下諭,何如?傳曰,許遞。
傳于李玄緖曰,呈告刑曹判書許遞,政官牌招開政。
李根友啓曰,吏曹參判趙鶴年牌不進推考傳旨,今方捧入,而開政命下之後,如是違牌,事甚未安。判書朴永元,參議李㙽在外,參判更爲牌招,何如?傳曰,允。
有政。吏批,判書朴永元奉命在外,參判趙鶴年進,參議李㙽在外,右承旨李根友進。啓曰,判書朴永元奉命在外,參議李㙽在外未肅拜,小臣獨政未安,何以爲之?敢稟。傳曰,仍爲之。以趙完植爲執義,李豊翼爲副應校,朴商壽爲校理,李若愚爲刑曹判書,權用經爲敦寧都正,林翰鎭爲同經筵,李時在爲同春秋,徐鴻輔爲工曹佐郞,李穆淵爲分內醫提調,鄭匡一爲鎭海縣監,養賢直長單崔致權,奉常副奉事單白龍周。
兵批,判書趙翼永進,參判李同淳病,參議金入直,參知成好謙病,左副承旨李玄緖進。以李志淵·李穆淵·李憲球爲分都摠管,李鼎臣·徐英淳·金鼎均爲分副摠管,許棨·李行敎爲副摠管,金善一爲內禁將,兪紳煥·申在喆爲五衛將,尹鉉孫·高載弘爲景福將,李宗鎬爲昌德將,劉永大爲昌慶將,柳·朴來命·趙台顯·具春喜·徐貞淳·李熙忠爲分都摠都事,朴永輔爲文兼,尹錫夏·南正倫·李源明爲武兼,鄭喆東爲全羅兵虞候,鄭泰權爲助泥萬戶,分宣傳官十二單李琇·李鍾五·柳冀重·鄭愚鉉·韓友燮·李應洙·柳德魯·申泰益·金正求·金箕永·李圭憲·姜鎭元,大護軍金煐,副護軍兪章煥·李源益·金愼根·趙道淳·權用經,副司果林基洙,以上竝單付。
吏批,再政。以朴基鎬爲顯隆園令,柳相兟爲監察,李恒翼爲貞陵參奉。
兵批,再政。以趙容和爲知事,同知單尹炫孫,僉知二單兪紳煥·申在喆。
以副校理李寅奭,修撰沈敦永牌不進罷職傳旨,傳于李根友曰,只推。
李根友,以弘文館言啓曰,修撰沈敦永,旣有只推之命,卽爲牌招察任,何如?,傳曰,允。
李玄緖啓曰,卽者檢閱趙龜植,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋洪祐健·趙秉駿,竝卽牌招,推移入直,何如?傳曰,允。
以黃海監司金鼎集狀啓,薦新生石首魚,節序差早,限內不得封進,惶恐待罪事,傳于李玄緖曰,勿待罪事,回諭。
李玄緖啓曰,大司憲閔致成在外,執義未差,掌令朴斆默·李鎭默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,掌令朴斆默·李鎭默,持平洪在重·李參鉉牌不進罷職傳旨,傳于李玄緖曰,只推。
以修撰沈敦永牌不進罷職傳旨,傳于李玄緖曰,只推。
以別兼春秋趙秉駿牌不進罷職傳旨,傳于李玄緖曰,只推。
李根友,以禮曹言啓曰,卽接舒川幼學崔爀所志,則以爲,族叔永恂,嫡·妾俱無子,以其同姓二十寸兄益善第二子潤東,欲爲繼後,兩家諸族,相議完定,而生養父母,俱爲作故,拘於常規,不得循例禮料,依定式草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長崔爀所訴旣加此,依定式,崔益善第二子潤東,立爲崔永恂之後,何如?傳曰,允。
李玄緖,以兵曹言啓曰,卽接大報壇守直官牒報,則守直官王濟穆,身病猝重,時月之內,萬無入直之路云,改差,何如?傳曰,允。
又以訓鍊都監言啓曰,本局局別將吳致文,身病猝重,勢難察任,改差,何如?傳曰,允。
檢閱趙龜植疏曰,伏以臣卽接家信,則臣母素患痰積之症,失攝於節換之時,一倍添劇,凜綴床玆。臣聞報憂煎,按抑無術,玆控短籲,徑出禁扄。伏乞聖慈,俯垂鑑諒,亟遞臣職,仍治臣瀆擾之罪,俾朝綱肅而私分安焉。臣無任云云。省疏具悉。爾其勿辭救護。
上在慶熙宮。停常參·經筵。
韓正敎啓曰,明日常參·經筵,取稟。傳曰,停。
李玄緖啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以尹致秀爲承旨。
李根友啓曰,新除授左副承旨尹致秀,卽爲牌招,何如?傳曰,允。
傳于韓正敎曰,禮房承旨馳詣宗廟·徽定殿·景慕宮,奉審摘奸以來。
以洪祐命·李承圭·韓敬源爲分假注書。
李玄緖啓曰,大司憲閔致成在外,執義趙完植,掌令朴斆默·李鎭默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,執義趙完植,掌令朴斆默·李鎭默,持平洪在重·李參鉉牌不進罷職傳旨,傳于李玄緖曰,只推。
以左副承旨尹致秀牌不進罷職傳旨,傳于韓正敎曰,只推。
韓正敎,以吏曹言啓曰,卽接黃海監司金鼎集移文,則以爲,延安府使金淵根,以病親相見事,受由上京,見今勅行當前,一時曠官,誠爲可悶,催促下送事爲辭,故自臣曹催促,則親病沈重,不得下去云。其親病旣如是,則有難强令還任,延安府使金淵根,改差,何如?傳曰,允。
又以迎接都監言啓曰,在前勅使接見茶禮時,御床用淡薑茶,勅使床則用蔘茶,近例則剌使床,不用蔘茶,以他茶代用矣。今亦依此擧行之意,分付,何如?傳曰,允。
又以迎接都監言啓曰,勅使入京時,禁雜人等節,自弘濟院至迎恩門,使御營廳·摠戎廳除出校卒,嚴飭禁雜,自迎恩門,至城內諸處,亦令三軍門·摠戎廳分掌嚴禁,已有前例矣。今亦依此擧行之意,分付,何如?傳曰,允。
又以迎接都監言啓曰,勅使入京時,城內外街巷屛門及闕內設布帳,每令三軍門分排爲之矣。今亦依此擧行之意,分付,何如?傳曰,允。
又以迎接都監言啓曰,迎勅時,爲慮觀光人之囂還紛聒,以各營中軍中不參隨駕之人,率標下軍,仍領先牌軍具軍威,自慕華館前行於勅使頭局,另加禁辟,而勅使自闕門往館所時及回還日,一體擧行事,筵稟定式矣。今亦依已例,以不參隨駕營門,使之擧行,何如?傳曰,允。
又以迎接都監言啓曰,勅使入闕時及還來館所時,下隷輩觀光於紅馬木近處,每有雜還之患,故自前以三營門將卒,排立於闕外,禁喧等節,兵曹專當擧行,而都監所屬各差備人馬外,一竝嚴禁,勅使詣闕時,百官皆從敦化門入去,勅使詣館所時,則百官皆從金虎門出來,俾無人馬紛雜之弊矣。今亦依此擧行之意,嚴飭,何如?傳曰,允。
李玄緖,以兵曹言啓曰,文臣兼宣傳官李豊翼,以其病難供職,呈狀乞遞,改差,何如?傳曰,允。
又以兵曹言啓曰,分宣傳官柳德魯,分都摠都事徐貞淳,俱爲在外,無以備員,竝減下,宣傳官依例單付,都事口傳擬入之意,敢啓。傳曰,知道。
兵曹口傳政事,以李承德爲分都摠都事,分宣傳官單李敎承。
上在慶熙宮。停常參·經筵。
藥房提調金東健,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿口傳問安。答曰,知道。
李玄緖,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,允。
韓正敎啓曰,明日常參·經筵,取稟。傳曰,停。
李玄緖啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政權敦仁,無時急稟定事,左議政金道喜,右議政朴晦壽,俱有身病,不得來會云矣,敢啓。傳曰,知道。
韓正敎啓曰,刑曹判書李若愚,除拜後過三日不爲出肅,依定式推考警責,仍卽牌招察任,何如?,傳曰,允。
又啓曰,卽見漢城府坐不坐單子,則連三日無緣不坐,詞訟劇地,委屬可悶,當該堂上推考,何如?傳曰,允。
傳于韓正敎曰,傳香承旨馳詣宣武祠,奉審摘奸以來。
傳于李玄緖曰,中官楊鳳協·宋遇容·尹致善·張之善·韓定善·李喆榮·李元亨·河浚浩,竝爲先汰去,令該府拿問,各別嚴勘。
以中官楊鳳協·宋遇容·尹致善·張之善·韓定善·李喆榮·李元亨·河浚浩等拿處傳旨,傳于李玄緖曰,竝越俸五等,帶職放送。
李玄緖啓曰,大司憲閔致成在外,執義趙完植,掌令朴斆默·李鎭默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,執義趙完植,掌令朴斆默·李鎭默,持平洪在重·李參鉉牌不進罷職傳旨,傳于李玄緖曰,只推。
韓正敎,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以戶曹言啓曰,昌德宮·昌慶宮各殿堂以下諸處修理之役,今已完畢之意,敢啓。傳曰,知道。
又以弘文館言啓曰,新除授校理朴商壽,卽爲牌招察任,何如?,傳曰,允。
又以承文院都提調意啓曰,豐川漂漢人領去齎咨官安國彬例賞銀兩,遇便頒發,令該齎咨官祗迎事,盛京禮部咨文及勅使牌文出送事,北京禮部咨文,纔已出來矣。以承領之意,各撰回咨,正書安寶後,定禁軍,騎撥下送于灣府,使之傳給鳳城將,以爲轉致盛京·北京之地,何如?傳曰,允。
又以內醫院都提調意啓曰,今此還御時,分提調李穆淵,當爲進參矣。所帶分摠管之任,許遞,何如?傳曰,允。
李玄緖,以都摠府言啓曰,今此還御時,侍衛當爲備員,而分都摠管李穆淵,移拜分內醫提調,無以備員。未差之代,令該曹口傳差出,以爲備員,侍衛進參之地,何如?傳曰,允。
又以都摠府言啓曰,今此還御時,侍衛當爲備員,而分都摠管李志淵,分副摠管金鼎均,俱有實病,無以備員,令政院稟旨變通,竝令該曹口傳差出,以爲備員,侍衛進參之地,何如?傳曰,許遞。
又以禁衛營言啓曰,本營哨官李鳳信·朴元基,身爲南營入直將官,交替之際,私自相詰,至於闕直之擧,事甚駭妄,不可仍置,所任哨官卞在成,亦難免常時不飭之失,竝汰去之意,敢啓。傳曰,知道。
又以御營廳言啓曰,本廳千摠金箕祖,身病甚重,勢難察任,改差,何如?傳曰,允。
又以備邊司言啓曰,延安府使,今方有窠矣。其代,令該曹口傳差出,使之明日辭朝,何如?傳曰,允。
吏曹口傳政事,以鄭始容爲延安府使。
兵曹口傳政事,以趙鶴年·兪星煥爲分都摠管,以徐念淳爲分副摠管。
兵曹,分副摠管單趙鶴年·兪星煥。
上在慶熙宮。停常參·經筵。
李根友啓曰,明日常參·經筵,取稟。傳曰,停。
李玄緖啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙斗淳啓曰,左副承旨尹致秀,今日不爲仕進,卽爲牌招,何如?傳曰,允。
又啓曰,假注書白龍周,身病猝重,勢難察任,今姑改差,何如?傳曰,允。
以尹堉爲假注書。
李根友,以禮曹言啓曰,還御日,大王大妃殿·王大妃殿·中宮殿詣景祐宮展拜儀註,直爲書入各殿之意,敢啓。傳曰,知道。
又以禮曹言啓曰,昨秋因大臣筵奏,莊陵年次奉審,待明春更稟擧行事,啓下矣。臣曹堂上,依例進去奉審,何如?傳曰,允。
又以禮曹言啓曰,今此慶科庭試別試文科講經試官,當爲磨鍊,而擬望之人乏少,閣臣·承旨竝擬,何如?,傳曰,允。
又以禮曹言啓曰,今此慶科庭試別試文科講經一所,設場於本曹矣。上直郞廳,依例移直朝房之意,敢啓。傳曰,知道。
又以禮曹言啓曰,大小科陳試人,草記許赴事,曾有定式矣。丁酉八月庭試初試入格幼學李敏厚,講經後遭難陳試,己亥九月九日製入格直赴會試幼學宋羽榮,辛丑三月參班儒生應製入格直赴會試幼學金炳溎,俱爲遭難陳試矣。幼學李敏厚等三人,今番庭試殿試,旣兼會試,依例許赴之意,分付,何如?傳曰,允。
又以禮曹言啓曰,卽接四館所牒呈,則甲辰八月秋到記殿講入格直赴會試幼學朴采壽,以講經生,兼爲製述,今番庭試,從願許赴事,報來矣。幼學朴采壽,今番庭試殿試,旣兼會試,依例許赴之意,分付,何如?傳曰,允。
又以禮曹言啓曰,卽接四館所牒呈,則乙巳三月三日製入格進士曺錫元,幼學權應麟·趙興淳,進士安膺壽,幼學趙然成·尹涑·沈載默·黃道亨,生員申命洙,幼學李容休直赴會試事命下,今番庭試,依例許赴事,報來矣。進士曺錫元等十人,今番庭試殿試,旣兼會試,一竝許赴之意,分付,何如?傳曰,允。
又以嘉禮都監儀軌廳言啓曰,本廳郞廳戶曹正郞鄭始容,移拜延安府使矣。其代,以司僕寺判官韓弼敎差下,使之察任,何如?,傳曰,允。
醫官金光洙書啓,回還奏請兼謝恩冬至正使興完君晸應,無事作行,本月十二日酉時量,還渡江出來之意,詮次啓達。傳曰,知道。
尹致秀,以兵曹言啓曰,昌德宮衛將李宗鎬,以其病難供職,呈狀乞遞,改差,何如?傳曰,允。
又以兵曹言啓曰,再明日昌德宮還御時分正郞嚴錫鼎,身病猝重,屢度呈狀乞遞,今姑改差,其代,令該曹,以在京無故人口傳差出,以爲進參之地,何如?傳曰,允。
吏曹口傳政事,以鄭翊朝爲分兵曹正郞。
尹致壽,以禮曹言啓曰,今此慶科庭試別試文科講經一所參試官望中,分兵曹正郞嚴錫鼎所帶本職,纔已改差矣。時無職名,令該曹口傳付軍職,何如?傳曰,允。
兵曹口傳政事,副司果單嚴錫鼎。
傳于韓正敎曰,二所試官李穆淵,一所進去。
大司諫鄭德和,執義趙完植,司諫金秀萬,掌令朴斆默·李鎭默,校理申泰運,修撰沈膺泰等啓曰,噫嘻,痛矣。書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯緊,專在於彼固曰四條。外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學。顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。答三司曰,不允。
大司諫鄭德和,執義趙完植,司諫金秀萬,掌令朴斆默·李鎭默等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,姿行胸臆,危逼之逆節,㦧毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。裕賊之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶㦧。卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁,亦㦧矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻,痛矣。亂臣賊子何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連。量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果何以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻,痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習而潛蓄禍心,長其覬覦之計而遂懷凶圖,必欲傾覆我宗社,動搖我國本,群聚凶徒,自作窩主。醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣。平生伎倆,專在於凶國而讐君,晝宵營爲,亦出於戕人而害物。好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讐國之計,一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾。根窩更有之論,指目有歸,而無敢連討者,明白洞快之敎,聖批昭揭,而無敢對掦者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆。耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門而爲其私狎之客,托身於榮賊之家而備盡諂諛之態,至勸其兄,願留榮賊。究其情狀,卽一患得失之鄙夫,則渠所謂士流,吁,亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野。魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十六字刀割分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,八字刀割指卯日而擧事爲期云者,莫非做作妖言,煽動人心之計,而八字刀割十三日至凶之說,與鍾一,一而二二而一。似此古今所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,七字刀割欲輸軍糧,則轉到南陽,凡爲群凶之指使,率皆挺身而樂赴,半行刀割將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。噫嘻,痛矣。亂逆之變,振古何限,而豈有如肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,柱腹撐腸,都是禍心,至於甲戌之冬肆發至凶至㦧罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺。況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子,亟施散配之典。噫嘻,宜學,以卑微之流,賦㦧慝之性,行己則巧佞而善爲狐媚,發跡於陰邪而養成虺毒,屢竊踰濫之職而睯不知分,常蓄希覬之心而急於射利,敢以嘗試之計,投呈凶慘之書。其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也,今安有晦明之可言,而渠乃陰懷惎譛之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻,痛矣。亂臣賊子之凶國禍家,從古何限,而豈有如鶴秀之至奸絶㦧者哉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡黠狼愎,自是家庭之傳襲,狐朋狗黨,看作淵藪之陰祕。蓋其世守龜·祿之悖論,背馳國是,爲賊立幟,兇圖逆節所由來者久矣。特以門戶之爀舃,資歷之華膴,始也聖念未嘗不假借,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖俱備。欺君罔上,貪天爲功,已是渠罔赦之罪,而最其無將不道之眞贓斷案,卽惎搆是已。惎搆二字,是何等人臣極罪,而奈其逆肚潛蓄,毒牙密厲,賊肇之情節,綻露無餘,則自知其難逭,逆敬之罪犯,締結有素,則卒與之同歸。於是乎疑懼之心,飜成怨懟,揣摩之計,專事壞亂,必欲讐視國家,煽禍朝著,至以惎搆之㦧計,敢售於莫重莫嚴之地,甘自歸於斁敗人彝,滅絶天常,正所謂窮天地亘萬古所未有之劇逆大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩。惟我殿下,乃於一初歲首,端門受朝,先擧元惡,洞諭慈聖之所悉燭,明示天討之所亟行,乾斷赫然,魑魅莫逃,庶幾王章快伸,輿憤痛洩,而遽從惟輕,只施島棘。干係如此賊,負犯如此賊,依舊假息,顯戮不加,則典憲自此隳壞,亂逆無所懲畏,思之及此,寧不懍然而寒心哉?請楸子島荐棘罪人鶴秀,亟令王府,設鞫得情,快正典刑。噫嘻,痛矣。自古亂逆何限,而豈有如魯敬之凶譎奰慝,蔑倫敗紀者乎?平生伎倆,無非戕人害物,晝宵營爲,都是凶國禍家。兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得,抑情仕宦之說。此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚。當大婚爰定之初,卽一國慶祝之會,而渠乃陰懷惎㦧,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日,義理尤急闡明,而何幸乾道孔昭,天討大行,追奪之律,纔有成命,神人之奮,庶可少洩,而罪止追奪,不足以稱其惡。剖戮跽斬,雖難用於古法,瀦澤孥籍,亦自有於彝典。況其凶種餘孽,尙此假息,書所稱殄滅無遺,毋俾易種者,不施於此賊而將於何施?請追奪罪人魯敬,亟施孥籍之典焉。噫嘻,痛矣,亂臣賊子,從古何限,而其窮凶極逆,豈有如陽淳者哉?渠以世祿遺裔,蒙被國恩何如,而生得梟獍之性,潛畜虺蝮之毒,敢於哀遑罔極之時,欲逞悖逆至㦧之計,指嗾賊晟兇國之類,圖出逆度投疏之擧。其疏中句語,殆有浮於雲·海之逆節,思之膽掉,言之髮豎。渠之綢繆謀議,爛熳和應之迹,非但翰模之供,節節指的,復有晟賊之招,一一吐實,面目雖換,腸肚相接,與賊晟逆度,一而二二而一也。惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻,痛矣。世變日生,亂逆層出,以至於今日正喜而極矣。賊度之庚寅凶疏,卽亘萬古所未有之劇逆大憝也。然而露名投呈者尙度也,而暗地授意者正喜也,指使而粧出者晟賊·陽淳也,而因人傳草者正喜也。正喜之情節,陽淳知之,故陽淳之招辭,正喜出焉,其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也。奈其賦性悍毒,兼以頑忍,屢次嚴訊,一向抵賴,凶㦧之圖,陰祕之迹,終不輸款,而敢謂援證之中斷,期欲自作之掉脫者,尤極痛惋,更加嚴覈,明正其罪,一時爲急。大僚之箚,蓋出於嚴獄體重法理之義,而遽有此減死安置之命,臣等聚首愕眙,竊不勝憂歎之至。我聖上欽恤審克之德意,臣等豈不欽仰萬萬,而渠之尙逭收司之律,已切失刑之歎,況是今獄之逆窩也罪首也,而終不克窮覈,遽爾酌處,揆諸鞫體,有漏網之憂,論以邦憲,有解紐之慮。義理方明而更晦,隄防莫嚴而將壞,亂臣賊子,無所懲戢,思之至此,寧不懍然而心寒哉?請大靜縣圍籬安置罪人正喜,亟令王府,更爲設鞫,快正典刑。噫嘻,痛矣。紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心之包藏。兜攬華膴,席乃兄而愈益驕濫,縱恣胸臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞫獄事言之,接翰模而寬譬,其所寬譬者何譬,與晟賊而授計,其所授計者何計?情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄一而二二而一也。㦧計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏,又極嚴峻,承聆諸臣,無不掩抑,退益憤惋,以若亘萬古所未有之逆憝,豈可使一刻容貸於覆載間乎?請古今島安置罪人紀淵,亟令王府,設鞫得情,快正典刑。噫嘻,痛矣。亂臣賊子,從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者凶謀也,半行刀割晉鏞家夜會,鍾協處參席,互相酬酢,俱極凶㦧。證招與執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止。請謀反大逆不道知情不告罪人醇壽,亟施孥戮之典。十行刀割噫嘻,痛矣。島配三罪人之罪,可勝誅哉?李鍾協,妖樂之至親,逆晉之切戚,破字妖夢,曾所參聞,酒席凶會,亦在渠家,卽此一款,已是斷案。徐永淳,延接悖孫,率蓄妖壻,綢繆情節,掩諱不得,孟鶴述,二行半刀割島配薄勘,失刑甚大。雖以遠配諸罪人言之,李準假托山訟之說,六字刀割李晉錫,夤緣英熙,四字刀割尹永植,作伴鶴述,半行刀割洪稷周四字刀割鄭基元半行刀割遠配之典,終涉寬假。請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。答兩司曰,不允。
執義趙完植,掌令朴斆默·李鎭默等啓曰,噫嘻,痛矣。世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府拿來,嚴鞫得情,快正典刑。噫嘻,痛矣。義理堙塞,世變層生,至於今番睦台錫事而極矣。惟我毅宗皇帝,以三·五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感。以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故,論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至㦧。秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何以懲後?其弟述鏞,同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿憤益激。請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。新除授大司憲閔致成,時在京畿驪州地,請斯速乘馹上來事,下諭。答府曰,不允。下諭事,許遞。
大司諫鄭德和啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻,痛矣。人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見者膽掉。幸賴首善之地,至有捲堂之擧,固當卽地設鞫,不日置辟,而只令秋曹盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻,痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言。遣辭狂悖,用意陰慘,此不但我朝之賤臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵·山虎等句語,絶悖無嚴,此豈人臣所敢道哉?終篇指意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。新除授正言李命允,時在慶尙道晉州地,請斯速乘馹上來事,下諭。答院曰,不允。下諭事,許遞。
以校理朴商壽牌不進罷職傳旨,傳于韓正敎曰,只推。
左副承旨尹致秀疏曰,伏以臣甫闋私制,跧伏窮巷,不意日昨,伏奉承宣除旨。顧以處苫之餘,濫荷記簪之隆渥,逖違戀深,駕屨義重,方擬祗肅恩命,又於此際,見擬文科講經試官望矣。召牌之下,固當蹶之不暇,而臣於試事,竊有情勢之不容毁劃者,不惟臣之莫敢違越,抑通朝之所共諒悉,曾於年前,承乏主試,昧例違式,自速僨誤。夫考試所以爲場屋模楷,經疑所以爲文敎章程,而蒙不解格,勘未蔽辜,罪戾至重,而責罰反輕,歲月愈久,而釁瑕如舊,至今追省,惶汗浹背。莫嚴者試體也,難越者廉防也,何可諉以試名之懸異於製述,責任之稍輕於主席,晏若無故,厭然冒膺也哉?咫尺脩門,進身無路,玆敢進伏朝房,仰瀆聰聽。伏乞聖慈,曲賜照察,亟許變通,仍勘臣瀆擾之罪,俾朝綱肅而微諒遂焉。臣無任云云。省疏具悉。前事非無一時做錯,而亦非永作引義之端,則今於年久之後,何可違越受敎乎?卽爲承牌。
京畿監司李啓朝疏曰,伏以臣卽伏見秋曹移關,以楊州牧殺獄罪人李玄文事,有道査之命矣。臣於此事,有不敢晏然冒當者,其擊錚原情,有曰,欲掩當初做錯,竟不一次會査,勒行同推之擧,古今天下,寧有如此至冤之獄體乎?噫,是何言也?其所謂做錯,未知指的於何事,抑或以當初啓聞而爲言耶?法典所載,實非道臣所敢低昻者,則臣不過就其兩案,照據律文而已。至若會査云云,凡檢案獄情,有疑眩之端,然後始行究査之擧,何可遽行於實因歸一,獄體已具之後乎?今此罪人就囚之時,因邑報循例題送,使之會推,而今其原情中所謂稱冤之端,兩檢官逐條盤問,俾盡其情,則顧安有敢行不可行之同推,而謂之以勒行乎?況事關重獄,律有定條,而巧當不幸之會,秪切勿喜之心,則臣雖無狀,豈忍以一己之做錯,欲爲自掩之計,甘心於驅人罔測之科也哉?揆以常情,斷無是理。此不須費辭呶呶,有若相辯者然,而臣處按法之地,不能斷一獄事,致有此籲冤之擧,自顧慙歎,難安極矣。成命之下,擧行無路,玆敢略具短章,仰瀆崇嚴。伏乞聖慈,俯垂鑑諒,特降威罰,亟治臣方命之罪,以昭法紀,不勝幸甚。臣無任云云。答曰,省疏具悉。豈可以罪人家自辯之辭,至於道査之爲引乎?獄體至嚴,斯速擧行。
上在慶熙宮。停常參·經筵。
巳時午時,日暈。
李根友啓曰,明日動駕相値,視事,頉稟之意,敢啓。傳曰,知道。
韓正敎啓曰,來二十一日,朝參日次矣,敢稟。傳曰,停。
又啓曰,合辭方張之時,兩司無詣臺之員,事甚未安。試所進去外,呈告人員,竝卽牌招,何如?傳曰,允。
李根友啓曰,三皇忌辰日親行望拜禮,前期一日以稟事,曾有定式矣。今十九日,毅宗皇帝忌辰日,親行望拜禮,何以爲之?敢稟。傳曰,遣承旨奉室奉審。
又啓曰,明日動駕,承旨當爲備員,左副承旨未差之代,政官牌招,開政差出,何如?傳曰,前望單子入之。
承旨前望單子入之,兪章煥落點。
李根友啓曰,豊恩府院君趙萬永賜几杖宣醞,何承旨進去乎?敢稟。傳曰,都承旨進去。
韓正敎啓曰,大司憲未差,執義趙完植,掌令朴斆默·李鎭默牌不進,持平洪在重·李參鉉試所進,監察茶時之意,敢啓。傳曰,知道。
以大司諫鄭德和,司諫金秀萬,執義趙完植,掌令朴斆默·李鎭默牌不進罷職傳旨,傳于韓正敎曰,只推。
韓正敎啓曰,明日還御時,興化門南北邊,延和門·新營·北一營·西營·南營入直軍,崇義門入直局出身,新營入直騎士,北二營入直千把摠·騎士將·哨官,東營入直哨官,移直次除出,標信請出之意,敢啓。傳曰,知道。
傳于李根友曰,當該承旨推考。
傳于韓正敎曰,明日出宮門路,以廣達門爲之。
李根友,以內醫院都提調意啓曰,明日還御時,分提調李穆淵試所進去,無以備員。所帶分提調之任許遞,令該曹口傳差出,何如?傳曰,允。
又以禮曹言啓曰,各陵·園·墓所今春植木及播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
又以禮曹言啓曰,大小科陳試人許赴事,纔已草記,而丁酉八月庭試初試入格幼學安允欽,講經前遭艱陳試,今番庭試許赴事,今始來呈矣。幼學安允欽,許赴於今此庭試別試文科講經之意,分付,何如?傳曰,允。
又以弘文館言啓曰,下番修撰臣沈膺泰,以列聖御製御筆·弘齋全書還奉安于昌德宮時,今日晝仕出去之意,敢啓。傳曰,知道。
又以承文院都提調意啓曰,本院旣在於昌德宮丹鳳門之外,今方移接,而所奉誥勅·詔書,提調一員陪進,奉安于奉安閣後,仍行奉審之意,敢啓。傳曰,知道。
又以承文院都提調意啓曰,院寫字官前銜白有榮·劉漢基·李晉圭·金洪祖·金重熙·李基洽陞實代,肄習居首李基禎·皮相殷·彭繼天·皮相說·韓弘迪·劉錫祜,依例付軍職,冠帶常仕,何如?傳曰,允。
又以迎接都監言啓曰,卽接京畿監司李啓朝狀本,則沿路禁辟,以楊州·高陽·坡州·長湍等邑所在守·摠兩營屬軍校,每邑各一百五十名,抄出擧行,曾有定式,今番禁辟軍校,楊州·高陽,則守·摠兩營屬牙兵,束伍標下軍,坡州·長湍,則摠戎廳屬別驍士,每邑各一百五十名,就附近面里抄出排立事,請令迎接都監稟旨分付矣。近年勅行時,沿路禁辟軍,以楊州等四邑軍校各一百五十名,每爲出用,今亦依例擧行之意,分付道臣,何如?傳曰,允。
韓正敎,以都摠府言啓曰,副摠管金宅基,以武臣堂上祿試射試官,慕華館晝仕出去之意,敢啓。傳曰,知道。
又以都摠府言啓曰,今此還御時,侍衛當爲備員,而分都摠管李憲球,分副摠管兪星煥試官進,徐念淳,以漢城府左尹導駕進,無以備員。令政院稟旨變通,仍令該曹口傳差出,以爲備員,侍衛進參之地,何如?傳曰,允。許遞。
兵曹口傳政事,以洪學淵爲分都摠管,李羲肇·林翰鎭爲分副摠管。
韓正敎,以兵曹言啓曰,明日昌德宮還御時,侍衛當爲備員,而新除授分正郞鄭翊朝,在外未肅拜,無以備員。令政院稟旨變通,令該曹以在京無故人口傳差出,以爲進參之地,何如?傳曰,允。許遞。
吏曹口傳政事,以李嘉愚爲分內醫提調,金翊鎭爲分兵曹正郞。
韓正敎,以兵曹言啓曰,今此還御時,昌德宮衛將,依例移差慶熙宮,昌慶宮衛將,當爲減下,而東闕衛將中,如有捕校,使之移差事,奉承下敎矣。昌慶宮衛將安廷奭,旣是捕校,移差於慶熙宮,何如?傳曰,允。
又以兵曹言啓曰,西班隨駕人員中,前承旨尹致秀,時無職名,依例口傳付軍職以入之意,敢啓。傳曰,知道。
又以兵曹言啓曰,去夜摘奸於巡廳,則二所巡將安聖潤,罷漏後不在直所,事未前有,萬萬駭然,爲先汰去。雖以監軍宋在璿言之,不能糾飭,恬然掩過,揆以法意,亦極駭然,竝令該府,拿問嚴勘,何如?傳曰,允。
又以訓鍊都監言啓曰,今三月十八日還御昌德宮時,因兵曹節目,興化門北邊入直哨官一員,軍一百名,移直於金虎門,南邊入直哨官一員,軍一百名,移直於弘化門,延和門入直把摠一員,軍六十名,移直於建陽門,而別武士二人,依前入直,崇義門入直局別將一員,局出身二十五人內十五人,別將率領移直於永肅門,與元入直十人,合爲入直,十人與光德門入直十人,合爲移直於崇智門,新營入直堂上將官一員,把摠一員,執事一員,軍四十名,移直於北營,北一營入直哨官一員,馬兵五十五名,移直於南營,北營守直軍十名,哨官率領移直於新營,宮墻外軍舖六處把守軍各二名及字內別巡邏,竝依例擧行之意,敢啓。傳曰,知道。
又以禁衛營言啓曰,今三月十八日還御昌德宮時,內外各處入直將官·軍兵,當爲移直於時御所矣。依兵曹節目,本營京中哨軍三十名,哨官率領入直於銅龍門,與御營廳京中哨軍,間一朔輪回替代,而十名除出,將校率領把守於集賢門,西營入直助番牙兵五十名,哨官率領移直於廣智營,南營入直助番牙兵二十五名,新營入直助番牙兵十五名合四十名,哨官率領移直於西營,竝待標信擧行,新營入直軍,依例除標信移直,而京標下軍十五名添入,依前入直,軍舖八處,亦爲依例移把之意,敢啓。傳曰,知道。
又以御營廳言啓曰,今三月十八日昌德宮還御時,依兵曹節目,本廳東營入直哨官一員,助番牙兵四十名,移直於集春營,北二營入直千摠一員,別破陣六名,移直於新營,騎士將一員,把摠一員,哨官一員,騎士二十五人,助番牙兵二十五名及新營入直助番牙兵十五名,移直於東營,竝待標信擧行,新營入直軍,依例除標信移直,而京標下軍十五名添入,依前入直,銅龍門則禁衛營京中哨軍,當次入直矣。來四月初一日,本廳京中哨軍三十名,禁衛營哨官率領,間一朔輪回替代,而十名除出,將校率領把守於集賢門,軍舖軍亦爲依例移把之意,敢啓。傳曰,知道。
又以義禁府言啓曰,明日還御擧動時,各差備都事及本府入直·文一二所禁亂都事,當以十八員磨鍊,而本府都事,只有十員,無以分排。假都事八員,令該曹口傳差出,以爲擧行之地,何如?傳曰,允。
兵曹,慶熙將三單朴重杓·金寅聲·安廷奭。
兵曹,分副摠管單洪學淵。
兵曹口傳政事,副護軍尹致秀。
左副承旨尹致秀疏曰,伏以臣與右承旨李根友,有友壻應避之嫌,揆以格例,在下當遞,玆陳短章,仰瀆崇嚴。伏乞聖慈,亟賜遞改,俾公格存,而私分安焉。臣無任云云。省疏具悉。所請依施。
上在昌德宮。停常參·經筵。
大駕詣通雲橋前路祗迎所,王大妃殿祗迎,入幕次後,內閣·政院·藥房·玉堂口傳問安。答曰,知道。仍詣景祐宮,入齋室後,大殿·大王大妃殿·王大妃殿·中宮殿,內閣·政院·藥房·玉堂口傳問安。答曰,知道。還御後,內閣·政院·藥房·玉堂·朝廷二品以上·六曹堂上·兩司長官單子問安,答曰,知道。
李根友啓曰,司僕寺內乘來言,捲簾,取稟。傳曰,捲三面。
又啓曰,明日常參·經筵,取稟。傳曰,停。
李玄緖啓曰,卽者義禁府都事來言,今日動駕時,駕側鳴錚罪人金養性等二人,移送秋曹云矣,敢啓。傳曰,知道。
兪章煥,以兵曹言啓曰,卽接西所衛將朴來永牒報,則明禮門東邊內宮墻三間頹圮云。爲先令紫門監,以杻杷子及長木,堅實圍排,把守則係是局出身直所近處,限修築間,令局出身輪回晝察夜巡之意,分付,何如?傳曰,允。
又以訓鍊都監·禁衛營·御營廳言啓曰,慶熙宮移御時,昌德宮墻外別巡邏,三軍門巡邏,日次將校一人,軍八名定送矣。今日爲始,撤罷之意,敢啓。傳曰,知道。
乙巳三月十八日卯時,大駕詣昌德宮。還御入侍時,行都承旨趙斗淳,行左承旨李時在,右承旨兪章煥,左副承旨李根友,右副承旨李玄緖,同副承旨韓正敎,假注書徐堂輔·尹堉,記事官趙龜植·李,直提學金輔根·金學性,檢校直閣徐有薰·尹定鉉,檢校待敎李㘾·李裕元,以次侍立。時至,通禮跪啓外辦,上具翼善冠·衮龍袍,乘輿出興泰門。藥房都提調鄭元容,提調金東健,副提調趙斗淳進前奏曰,侵早勞動,聖體,若何?上曰,一樣矣。由顯謨門,至廣達門外,通禮跪啓請降輿乘輦,上降輿乘輦,由建明門出興化門,進發至通雲橋前路祗迎所。通禮跪啓請降輦,上降輦入幄次後,問安勿爲之事,下敎。出駕敎大王大妃殿將至,通禮跪啓請出次,上出次鞠躬祗迎,還入幄次後,問安勿爲之事,下敎。出駕敎少頃,王大妃殿將至,通禮跪啓請出次,上出次祗迎如初,還入幄次。通禮跪啓請進發,上乘輦至景祐宮大門外。通禮跪啓請降輦乘輿,上降輦乘輿,至齋殿門外。通禮跪啓請降輿,上降輿入齋殿。少頃,通禮跪啓外辦,上出次入就板位。通禮跪啓請鞠躬再拜·興·平身,上鞠躬再拜·興·平身,仍詣誠一軒,入就板位。通禮跪啓請鞠躬四拜·興·平身,上鞠躬四拜·興·平身,命侍衛諸臣權退。展拜後,問安勿爲之事,下敎。出駕敎少頃,通禮跪啓外辦,上出齋殿。通禮跪啓請乘輿,上乘輿,由曜金門·進善門·肅章門,入協陽門,命出標信解嚴,由宣化門還內。諸臣以次退出。
乙巳三月十八日卯時,大王大妃殿詣昌德宮。還御入侍時,分承旨尹致定·徐憲淳,分假注書洪祐命,別兼春秋洪祐健,原任直閣金左根·李景在,以次隨駕。大王大妃殿乘輦,出廣達門·興化門,至於義宮前路,詣景祐宮入齋殿。行禮時至,加首飾具翟衣,入就板位,行再拜禮。仍詣誠一軒,入就板位,行四拜禮,還入齋殿。還宮時至,乘輦由曜金門·進善門·肅章門,入協陽門還內。諸臣以次退出。
乙巳三月十八日卯時,王大妃殿詣昌德宮。還御入侍時,分承旨趙徽林·趙龜夏,分假注書李承圭,別兼春秋趙秉駿,原任直閣吳取善,檢校待敎趙鳳夏,以次隨駕。王大妃殿乘輦,出廣達門·興化門,至於義宮前路,詣景祐宮入齋殿。行禮時至,加首飾具翟衣,入就板位,行再拜禮。仍詣誠一軒,入就板位,行四拜禮,還入齋殿。還宮時至,乘輦由曜金門·進善門·肅章門,入協陽門還內。諸臣以次退出。
乙巳三月十八日卯時,中宮殿詣昌德宮。還御入侍時,分承旨鄭㝡朝·金英根,分假注書韓敬源,檢閱趙龜植,原任待敎金英淳·金英根,以次隨駕。中宮殿乘輦,出廣達門·興化門,至於義宮前路,詣景祐宮入齋殿。行禮時至,加首飾具翟衣,入就板位,行再拜禮。仍詣誠一軒,入就板位,行四拜禮,還入齋殿。還宮時至,乘輦由曜金門·進善門·肅章門,入協陽門還內。諸臣以次退出。
上在昌德宮。停常參·經筵。
還御翌日,大殿·大王大妃殿·王大妃殿·中宮殿,內閣·政院·藥房·玉堂·朝廷二品以上·六曹堂上單子問安。答曰,知道。
藥房都提調鄭元容,副提調趙斗淳啓曰,日吉辰良,還御萬安,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李時在啓曰,明日常參·經筵,取稟。傳曰,停。
李玄緖啓曰,合辭方張之時,憲府無詣臺之員,事甚未安。試所進去外,呈告人員,竝卽牌招,何如?傳曰,允。
兪章煥啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
傳于趙斗淳曰,今日宣醞時,益豊府院君進參。
趙斗淳啓曰,臣以豊恩府院君趙萬永賜几杖宣醞進去,下直之意,敢啓。傳曰,知道。
傳于李時在曰,戶房承旨與禮曹堂上·戶曹郞廳,依定式馳詣宣武祠,奉審摘奸以來。
李根友啓曰,試官之出榜詣闕,例也,而文一所監試官洪在重·柳興吉,謂有身病,自外徑歸,事甚未安。竝推考,何如?傳曰,允。
李玄緖啓曰,試官之出榜詣闕,例也,而文二所監試官李參鉉·柳晏,謂有身病,自外徑歸,事甚未安。竝推考,何如?傳曰,允。
又啓曰,一所監試官持平洪在重,旣已出榜徑歸,一體牌招,何如?傳曰,允。
又啓曰,大司憲未差,執義趙完植,掌令朴斆默·李鎭默,持平洪在重牌不進,監察茶時之意,敢啓。傳曰,知道。
以執義趙完植,掌令朴斆默·李鎭默,持平洪在重牌不進罷職傳旨,傳于李玄緖曰,只推。
李時在,以內醫院都提調意啓曰,提調金東健,今日問安,不爲仕進,卽爲牌招,何如?傳曰,允。
兪章煥,以訓鍊都監言啓曰,因兵曹草記,明禮門東邊內宮墻三間頹圮處,限修築間,令局出身輪回晝察夜巡之意,敢啓。傳曰,知道。
敎豊恩府院君賜几杖書。王若曰,敬國賓則周制著彤几之授,惠大耋則漢儀載玉杖之頒。況以外施之尊,而躋耆英之列,此實聖代之瑞,而增邦國之光。體慈殿愛日之衷,曷用備物而崇飾?述列朝尊年之政,爰有便身之殊恩。情實由於親親,禮則倣於老老,豈云惠養,庸祝遐齡,惟卿,美質稟星嶽之精,華閥毓沙麓之慶,有若景獻·文翼之宏碩,曁先卿而世篤忠貞,猗我純祖寧考之聖明,逮東朝而命佑宗國。君德任輔導之責法,言非堯·舜不陳,家範守謹厚之風,質行雖齋魯莫及。持祥和而秉公正,規度尺寸無踰,推孝友而施睦婣,祿俸什九在外。迺以休戚與共之地,克著夷險向前之誠,予有疑非蓍非龜,國之望如山如斗。文章煥乎黼黻,而謙挹不居,經濟菀其雲雷,而利澤及遠。管鑰之謹,壁壘之彩,不過嘉績之緖餘,丹靑所載,竹帛所垂,將見令名之耀後。惟寡躬當沖眇之歲,而國步値艱虞之時,夙夜保護之殫心,神明可質,左右夾贊之竭力,外人豈知?丹扆漸富於春秋,嗟,卿亦老,寶籙永鞏於盤泰,繄誰之功?近者榮衛之愆,莫曰湊衰之沈恙,固知勞瘁所祟,亶由忘軀之精忱。星紀屆古稀之年,靈閣行祗拜之禮,牙笏成列,儼朝廷於閨門,韶顔駐暉,望神仙於平地。攀華帖而耇德克繼,在昔世家所罕聞,溯往史而懿典載稽,若今處地者有幾焉?將優異之數,小寓歡悅之情,駟馬安車,豈是偃息之具?燕毛貳膳,祗爲饋酳之需,自古縉紳所榮,最是杖几之賜。肆筵席而旋授烏皮淨塵,祝哽噎而常扶鳩飾隨影,赤藤試步,花深紫陌之春,枯梧起眠,鐘動長樂之曉。溫公退朝於鼎席,拊背問衣,寶臣繼武於金壇,繞膝舞彩。梨園之珠絃玉管,歌詠相宣,內廚之紫帕黃封,獻醻交錯,更祈文潞公康寧之力,益膺富鄭國期頤之籌。李絳以步履爲艱,寧責趨走之節,明遠之肩輿特許,常修起居之儀。於戲,國依黎民,有依思永保之策,臣扶社稷,每扶裨久安之圖,然後家國咸休,與享太平之福,從此齒德彌邵,俾傳無窮之譽,故玆敎示,想宜知悉。知製敎李裕元製進
乙巳三月十九日辰時,上御熙政堂。時原任大臣·閣臣承候入侍時,右承旨兪章煥,假注書尹堉,記事官趙龜植·李,判府事鄭元容,領議政權敦仁,右議政朴晦壽,提學金興根,直提學金輔根·金學性,原任直閣李嘉愚·李景在·吳取善,檢校直閣鄭㝡朝·徐有薰·尹定鉉,原任待敎趙斗淳·金英淳,檢校待敎李㘾·趙鳳夏·李裕元,以次進伏訖。上曰,史官分左右。元容進前奏曰,昨日日氣晴佳,各殿還御萬安,群情胥悅。勞動經宿,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。元容曰,今春日氣不調,一兩日之間,寒煖異候,一日之中,朝夕過涼,將攝實難,益加審愼於起居之節,是臣等區區之望也。敦仁曰,勅行今將非久渡灣矣。事大儀節,國之重典,其所支接,固當靡不庸極,而從前京外擧行,只以挨過爲事,全無誠實底意,多不免傷損國體,貽羞彼人,事之駭然,莫甚於此。未知今番擧行,又復如何,而凡係供億之需,贈給之物,各別操束,務極精備,俾無一毫不誠之弊。至於沿路及館所禁辟之節,另加嚴束,無敢如前稽忽,而亦自本司,別岐探察,如不十分加意,復踵前謬,則斷當隨現重勘,竝以此意,嚴飭京外,何如?上曰,依爲之。出擧條敦仁曰,臣有區區所懷,敢此仰達矣。臣病之已成貞痼,聖明之所俯燭,病已三年,或不無劇歇之時,而根柢則日深,秋冬以來,復發者屢,而今當木旺之節,危惡之症,漸如昨年春夏所經,若値日熱,火氣漸盛,則其所添劇,灼然可知。顧臣筯力元氣,比之昨年,又落下幾層,其何能抵當支去乎?以此痼疾,屢年虛縻於重任,雖緣恩遇之感激,義分之悚惶,而臣心之無一刻暫安,固不足言,國體之苟艱,是豈成說乎?凡人治病,全須醫藥,而今臣則自知非藥可治。惟有一分餘望者,若蒙體諒之恩,釋務投閒,安意調治,任便行止,多服淸涼之水,則從此幾年延活,卽造化之生成爾。不避猥越,又此冒陳,特推終始之澤,卽賜體諒,千萬顒祝之至。上曰,此何言也?如此之言,更勿爲之。今豈卿辭免之時乎?又奏曰,臣從前所被恩數,歷數同朝,固無如臣比者,臣苟有可强之道,何敢思退?況當延勅多事之時,又何敢一向冒昧乎?從當以文字,仰請恩諒矣。上曰,左相何不登筵乎?敦仁曰,以痰症牽引,不能起動於房闥,故不能入來云矣。元容曰,領府事亦以滯祟苦劇,不能登筵云矣。又奏曰,今日豊恩府院君祗受几杖,自上又有宣醞之命,臣等筵退後,謹當進參,而慈殿愛日之誠,聖上歡悅之忱,庸有極哉?如此處地,如此盛典,非但國朝初有之美事,抑亦聖代之上瑞也,同朝亦有與榮之幸矣。上命大臣先退,史官就座,諸臣以次退出。
上在昌德宮。停參經·經筵。
藥房提調金東健,副提調趙斗淳啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李玄緖啓曰,明日召對,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
趙斗淳啓曰,行左承旨李時在,左副承旨李根友,同副承旨韓正敎,今日不爲仕進,竝卽牌招,何如?傳曰,允。
又啓曰,假注書徐堂輔,身病猝重,勢難察任,今姑改差,何如?傳曰,允。
李玄緖啓曰,卽者校理申泰運,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂備員間,視事,頉稟之意,敢啓。傳曰,知道。
又啓曰,行都承旨趙斗淳藥院進,行左承旨李時在,左副承旨李根友,同副承旨韓正敎牌不進,右承旨兪章煥式暇出去,院中只有臣一人,伴直無人。行左承旨李時在,所當更請牌招,而拘於廳規,不得請牌,何以爲之?敢稟。傳曰,牌招。
以左副承旨李根友,同副承旨韓正敎牌不進罷職傳旨,傳于李玄緖曰,只推。
李玄緖啓曰,行左承旨李時在牌不進,伴直無人。同副承旨韓正敎,更爲牌招,何如?傳曰,允。
又啓曰,明日傳香,禮房承旨,當爲齋宿,左副承旨李根友,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,應敎李裕元內閣進,校理申泰運陳疏徑出,修撰一員未差,副修撰金基纘受由在外,玉堂上下番俱空,事甚未安。副應敎李豊翼,校理朴商壽,副校理李寅奭·李濟達,修撰沈膺泰,副修撰兪錫煥,竝卽牌招,推移入直,何如?傳曰,允。
徐堂輔改差,代以奇文鉉爲假注書。
李玄緖啓曰,大司憲未差,執義趙完植,掌令朴斆默·李鎭默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,執義趙完植,掌令朴斆默·李鎭默,持平洪在重·李參鉉牌不進罷職傳旨,傳于李玄緖曰,只推。
李玄緖,以吏曹言啓曰,新除授承文院校檢金秉燮,除拜後過限未肅拜,依例改差,何如?傳曰,允。
又以禮曹言啓曰,今年秋冬六朔內行各道各祭中,平壤武烈祠祭,例以八月中丁日設行,而中丁在十八日,與崇陵忌辰祭相値矣。在前本祠祭,國忌相値,則以三丁退行,曾有定式,今八月武烈祠祭,依定式,以三丁二十八日磨鍊之意,敢啓。傳曰,知道。
又以兵曹言啓曰,謹考謄錄,則在前迎勅動駕時,出還宮門路,或由崇禮門,或由敦義門,而昨年迎勅動駕時,出宮門路,崇禮門爲之,還宮門路,敦義門爲之矣。今香則何以爲之乎?敢稟。傳曰,出宮門路,崇禮門爲之,還宮門路,敦義門爲之。
又以兵曹言啓曰,同知中樞府事沈漢永,僉知中樞府事金吉淳,俱以病難供職,呈狀乞遞。西樞雖是閒局,不可一向虛縻,竝改差,何如?傳曰,允。
義禁府啓目,二所巡將安聖潤,監軍宋在璿等原情云云。傳旨內辭緣,泛稱遲晩,安聖潤段,刑推得情,宋在璿段,所當請刑是白乎矣,宣傳官勿爲請刑,載在大典通編,議處,何如?判付啓依允爲旀,安聖潤段,除刑推議處爲良如敎。
校理申泰運疏曰,伏以臣於持被之中,卽接家信,則臣父蛔積之症,當此換節之時,挾滯闖發,委身床席,飮啖全廢,轉側須人。臣自聞此報,按抑不得,玆敢忙陳短章,徑出禁扄。伏乞聖慈,俯垂鑑諒,特遞臣所帶之職,仍治臣擅離之罪,以昭法紀,以安私分,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
開東,灑雨下雨,測雨器水深四分。
李玄緖,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李玄緖啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,卽者檢閱李,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱趙龜植·李裕膺,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,竝推考警責,仍卽牌招入直,何如?傳曰,允。
禮曹,來五月初二日行景慕宮夏享大祭,親傳香,取稟,奉敎恭依。
傳于李玄緖曰,刑工換房。
以左副承旨李根友,同副承旨韓正敎牌不進罷職傳旨,傳于李玄緖曰,只推。
李玄緖啓曰,行都承旨趙斗淳,行左承旨李時在,左副承旨李根友,同副承旨韓正敎不爲仕進,右承旨兪章煥式暇,院中只有臣一人,伴直無人。同副承旨韓正敎,卽爲牌招,何如?傳曰,允。
傳于李玄緖曰,左承旨·右承旨許遞,前望單子入之。
承旨前望單子入之,沈宜升·趙雲澈落點。
李玄緖啓曰,吏曹郞廳來言,臺諫有闕,政事,取稟。傳曰,當日爲之。
傳于韓正敎曰,在外京兆堂上許遞,今日政差出。
李玄緖啓曰,卽者吏曹郞廳來言,政事當日爲之事,命下,而判書朴永元奉命在外,參判趙鶴年病不來,參議李㙽未肅拜,不得開政云。參判·參議,竝卽牌招,何如?傳曰,允。
以副應敎李豊翼,校理朴商壽,副校理李寅奭·李濟達,修撰沈膺泰,副修撰兪錫煥牌不進罷職傳旨,傳于韓正敎曰,只推。
李玄緖啓曰,玉堂上下番俱空,事甚未安。副應敎李豊翼,校理朴商壽,副校理李寅奭·李濟達,修撰沈膺泰,副修撰兪錫煥,旣有只推之命,竝卽牌招,推移入直,何如?傳曰,允。
韓正敎啓曰,大司憲未差,執義趙完植,掌令朴斆默·李鎭默,持平洪在重·李參鉉牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,執義趙完植,掌令朴斆默·李鎭默,持平洪在重·李參鉉牌不進罷職傳旨,傳于韓正敎曰,只推。
以副應敎李豊翼,校理朴商壽,副校理李寅奭·李濟達,修撰沈膺泰,副修撰兪錫煥牌不進罷職傳旨,傳于韓正敎曰,只推。
兵曹口傳政事,護軍單金輔根。
韓正敎,以兵曹言啓曰,五衛將兪紳煥·申在喆,老病在鄕,上來無期云。朴來永,宣傳官李顯稷,景福宮衛將尹炫孫·高載弘,慶熙宮衛將朴重杓·金寅聲,俱以病難供職,呈狀乞遞,改差,何如?傳曰,允。
又以兵曹言啓曰,卽接西所衛將朴元鎭牒報,則明禮門東邊內宮墻三間許頹圮處,今已修築云。局出身晝察夜巡,依例停止之意,敢啓。傳曰,知道。
又以訓鍊都監言啓曰,因兵曹草記,明禮門東邊內宮墻三間許頹圮處,今已修築,局出身晝察夜巡,依例停止之意,敢啓。傳曰,知道。
檢閱李上疏曰,伏以臣卽接家信,臣父忽自昨日,滯感猝作,痰祟復肆,連施藥餌,方在床席。臣聞報憂遑,玆敢忙綴短章,徑出禁扄。伏乞聖明,俯垂諒察,亟遞臣職,仍治臣罪,以昭法紀,以安私分焉。臣無任云云。省疏具悉。爾其勿辭救護。
上在昌德宮。停常參·經筵。
自開東至未時,灑雨下雨,測雨器水深三分。
韓正敎啓曰,大司憲未差,執義趙完植,掌令朴斆默·李鎭默,持平洪在重·李參鉉呈辭,監察茶時之意,敢啓。傳曰,知道。
傳于沈宜升曰,當詣毓祥宮·延祜宮·宣禧宮展拜,王大妃殿·中宮殿同詣展拜矣,日子以晦前擇入。
沈宜升啓曰,玉堂上下番俱空,事甚未安。副應敎李豊翼,校理朴商壽,副校理李寅奭·李濟達,修撰沈膺泰,副修撰兪錫煥,旣有只推之命,竝卽牌招,推移入直,何如?傳曰,允。
又啓曰,吏曹參判趙鶴年,參議李㙽牌不進推考傳旨及罷職傳旨,今方捧入,而開政命下之後,如是違牌,事甚未安。參判更爲牌招,何如?傳曰,允。參議只推,一體牌招。
又啓曰,吏曹參判趙鶴年,參議李㙽牌不進推考傳旨及罷職傳旨,今方捧入,而開政命下之後,如是違牌,事甚未安。參判更爲牌招,何如?傳曰,允。參議只推,一體更爲牌招。
又啓曰,吏曹參判趙鶴年再牌不進推考傳旨,今方捧入,參議李㙽陳疏到院,而原疏以停朝市,纔已退却矣。開政命下之後,連事違召,無意承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,牌招,原疏捧入。
傳于沈宜升曰,三銓疏批已下,一體牌招。
韓正敎,以兵曹言啓曰,五衛將李光暎·裴相鉉·安慵,忠翊衛將安宅臣,忠壯衛將鄭明行,俱以病難供職,呈狀乞遞,竝改差,何如?傳曰,允。
有政。吏批,判書朴永元奉命在外,參判趙鶴年牌招不進,參議李㙽進,左副承旨沈宜升進。啓曰,判書朴永元奉命在外,參判趙鶴年牌招不進,小臣獨政未安,何以爲之?敢稟。傳曰,只出緊任。以趙容和爲大司憲,洪羲宗爲正言,尹穳爲修撰,李時在爲右尹,金箕默爲戶曹正郞,黃起漢爲監察,分內醫提調李嘉愚,分承旨尹致定·徐憲淳·鄭㝡朝·金英根·趙龜夏·趙徽林,分兵曹參議南獻敎·洪祐喆·李明迪,參知趙秉恒·宋能圭·李玄功,正郞朴永輔·金英秀·金翊鎭,佐郞李敎英·兪致崇·李鼎信已上減下。
兵批,判書趙冀永進,參判李同淳入直,參議金受由在外,參知成好謙病,同副承旨韓正敎進。以李圭祊爲同知,尹昇大爲僉知,柳勉儉爲宣傳官,沈說泰·李羲純·趙雲翕·權謙·金永琦·崔崙祖爲五衛將,金魯學爲忠翊將,李秉稷爲忠壯將,金載柟·金順達爲景福將,李鳳章·梁洙爲慶熙將,韓承烈爲訓鍊判官,鄭錫朝爲文兼,金廷根爲南道參軍,鄭乃淳爲金井別將,同知單金鼎輔,僉知三單朴元鎭·李圭震·王殷疇,護軍閔致成·李時在·沈漢永,副護軍兪章煥·尹致定·徐憲淳·鄭㝡朝·金英根·趙龜夏·趙徽林·李明迪·南獻敎·洪祐喆·趙秉恒·宋能圭·李玄功·李顯稷·金吉淳,副司果沈敦永·李命允,以上竝單付,分副摠管李鼎臣·洪學淵·徐英淳·趙鶴年·李羲肇·林翰鎭,分都事柳·朴來命·趙台顯·具春喜·李熙忠·李承德,以上依定式減下,分宣傳官柳冀重·李琇·李鍾五·鄭愚鉉·韓友爕·申泰益·金正求·李敎承·李圭憲·李應洙·金箕永·姜鎭元,分內乘李光濟,以上減下事,承傳。
傳于沈宜升曰,見窠皆令差出。
吏批,再政。以姜必魯爲敦寧都正,李謙在爲工曹參議,盧鎭衡爲校檢,金魯謙爲禮賓主簿,李鏞爲濟用主簿,故參奉李羲坤贈吏參例兼,右尹李時在考,故學生金喆柱贈童敎,孝行卓異贈職事,承傳。
兵批,再政。以李嘉愚爲知事,同知單金載柟,僉知三單李義純·金永琦·崔崙祖。
吏批,三政。以尹致疇爲司饔主簿。
以副應敎李豊翼,校理朴商壽,副校理李寅奭·李濟達,修撰沈膺泰,副修撰兪錫煥牌不進罷職傳旨,傳于沈宜升曰,只推。
沈宜升,以禮曹言啓曰,傳曰當詣毓祥宮·延祜宮·宣禧宮展拜,王大妃殿·中宮殿同詣展拜矣,日子以晦前擇入事,命下矣。展拜吉日,令日官李秉洪推擇,則今三月二十七日爲吉云。以此日定行乎?敢稟。傳曰,以此日爲之。
又以吏曹言啓曰,贈諡忠靖公朴崇元延諡,來四月初一日定行於忠淸道淸州地鄕家云矣,敢啓。傳曰,知道。
韓正敎,以兵曹言啓曰,勅使傳語軍,例以禁·御兩營,輪回磨鍊,而在前雖値停番之時,如例擧行矣。今番以當次禁衛營軍一百名定送,習儀時則以四十名擧行之意,分付,何如?傳曰,允。
又以兵曹言啓曰,新除授文臣兼宣傳官鄭錫朝,時無職名,依例口傳付軍職以入之意,敢啓。傳曰,知道。
兵曹口傳政事,副司果單鄭錫朝。
韓正敎,以兵曹言啓曰,來四月初七日,大駕詣宗廟齋宿,初八日夏享大祭親行時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依昨春例爲之。
又以兵曹言啓曰,今日各廳堂下武臣朔試射時,都摠府經歷李尙周·鄭雲斗,中樞府都事沈正樂,訓鍊院正李奎燦,僉正李亮熙,主簿李燁·崔東鎭,武臣兼宣傳官金善弼·柳淙,俱未滿四中,依定式各決棍十度,去二月朔條追試時,訓鍊院正李奎燦,亦未滿四中,決棍十度,其餘呈辭·受由·身病等,退試次姑爲懸頉以入之意,敢啓。傳曰,知道。
又以兵曹言啓曰,迎勅時,闕內設布帳,自敦化門至仁政殿排設處,令訓·禁兩營合力擧行,城內外道路,左右屛門布帳,則亦令三營分掌擧行,何如?傳曰,允。
又以兵曹言啓曰,在前迎勅時,三營入直馬兵·騎士等,各留三名,餘皆除出,殿門排立,扈衛軍官六十人及標下軍,別將與所任軍官率領,各門分把,城內外街巷屛門,三營分掌把守,而除器械派立,嚴禁雜人,本曹與三營,別定校卒,另加檢飭矣。今亦依此擧行,何如?傳曰,允。
吏曹參議李㙽疏曰,伏以臣於跧伏田廬之際,伏見本月十三日小報,授臣以吏曹參議者,臣聞命惝怳,莫省攸措。第伏念臣之廁跡朝端,今爲十有九年矣。處之邇列,而識蔑才疎,醜疵畢露,試之外調,而政勞心拙,僨敗自速,其爲儱侗聵劣,百無一能,不足備數於器使之末,非但自知甚明,抑亦聖鑑無遺。雖使般巧歐冶,曲費工造,終不可以化腐爲材,變礫成金矣。只合束閣明時,依分投散,迺者華貫巍選,誤及臣身,朽木而雕鏤之,麤礦而追琢之,必欲梡豆臣瑚璉臣,而置之赤刀天球之列,在臣身雖極榮耀,顧臣心寧不愧懼?臣之年來屛處,非以其地之恬靜,非以其跡之踦蹇,誠以皭火之明,不眯於內觀,未敢不自量度,妄圖榮利,甘蹈自欺欺人之科。旣往之困跲昌被,雖無可及,將來之善補全歸,容或自勉,遂乃退保先廬,寄身隴畝,游息自適,飮啄惟命。向者東邑分憂,亦非敢謂昔之鈍刃,今爲利器,可以恢恢於舊所未解之髖髀,特以杜蟄之餘,初被甄收,疎外之職,尙異要膴,辭不獲已,黽勉往赴,拖過歲餘,今雖卸歸,每自循省,騂汗被面。若曰此旣一出,他無可礙,不論其職之緊漫,有除輒膺,揚揚冒居,則不直違臣始計,將恐招人厚責,此臣所以徊徨兢蹙,不敢遽變株守者。至若臣之才器,千萬不當於見職,固未暇論,而天官重任也,雖在參貳,亦嘗與聞通塞,時或代斲,則名論之輕重,望實之隆卑,不可不問,資歷之儲淺,考課之勤慢,不可不知,而臣卽一村傭耳。逢迎絶罕,見聞隨阻,一切時務,便成聾瞽,漫枰無以懸度,塵鑑無以照裁,則臣雖欲擺棄廉隅,抗顔就列,其不能居是官而任其責也決矣。由前而有終難變改之微諒,由後而有不可堪承之實狀,則今臣去就,已無可議。召牌之下,承膺無路,惟有力辭蘄免而已,玆敢悉暴衷懇。伏乞聖明,諒臣言之非出飾讓,軫名器之不容僥冒,將臣職名,亟賜鐫斥,俾便公私,不勝大願。臣無任云云。省疏具悉。爾其勿辭察職。
上在昌德宮。停常參·經筵。
韓正敎啓曰,行大司憲趙容和未肅拜,執義趙完植,掌令朴斆默·李鎭默,持平洪在重·李參鉉呈辭,監察茶時之意,敢啓。傳曰,知道。
沈宜升啓曰,應敎李裕元內閣進,修撰尹穳,副修撰金基纘在外,玉堂上下番俱空,已至多日,事甚未安。副應敎李豊翼,校理朴商壽,副校理李寅奭·李濟遠,修撰沈膺泰,副修撰兪錫煥,旣有只推之命,校理申泰運,由限已過,竝卽牌招,推移入直,何如?傳曰,允。
韓正敎啓曰,明日英陵忌辰祭正日,再明日·三明日明陵忌辰祭齋戒正日,二十七日動駕,二十八日·二十九日光陵忌辰祭齋戒正日相値,視事,頉稟之意,敢啓。傳曰,知道。
沈宜升啓曰,明日召對,取稟。傳曰,停。
以副應敎李豊翼,校理申泰運,副校理李寅奭·李濟達,修撰沈膺泰牌不進罷職傳旨,傳于韓正敎曰,只推。
韓正敎,以兵曹言啓曰,今三月二十七日王大妃殿·中宮殿詣毓祥宮展拜·延祜宮展拜·宣禧宮展拜時,各宮內外設布帳,依前例,令訓·禁兩營合力擧行之意,分付,何如?傳曰,允。
又以兵曹言啓曰,今三月二十七日王大妃殿詣毓祥宮展拜·延祜宮展拜·宣禧宮殿拜時,侍衛軍兵,當爲磨鍊,而謹考謄錄,則分兵曹·分都摠府堂上郞廳各二員,五衛將二員,武臣兼宣傳官四員,禁軍四十人,前後厢軍兵·訓局軍四百名磨鍊矣。今亦依此擧行,何如?傳曰,允。
又以兵曹言啓曰,今三月二十七日中宮殿詣毓祥宮展拜·延祜宮展拜·宣禧宮展拜時,侍衛軍兵,當爲磨鍊,而謹考謄錄,則分兵曹·分都摠府堂上郞廳各二員,五衛將二員,武臣兼宣傳官四員,禁軍四十人,前後廂軍兵·訓局軍四百名磨鍊矣。今亦依此擧行,何如?傳曰,允。
上在昌德宮。停常參·經筵。
沈宜升啓曰,明日召對,取稟。傳曰,停。
趙雲澈啓曰,行大司憲趙容和未肅拜,執義趙完植,掌令朴斆默·李鎭默,持平洪在重·李參鉉呈辭,監察茶時之意,敢啓。傳曰,知道。
趙斗淳啓曰,左承旨李根友,右副承旨李玄緖,今日不爲仕進,竝卽牌招,何如?傳曰,允。
傳于趙斗淳曰,春到記,明日仁政殿,命官爲之,都承旨馳往泮宮,夕食堂收取以來。
趙雲澈啓曰,今此試官望中,時無職名人,令該曹口傳付軍職,何如?傳曰,允。
以右副承旨李玄緖牌不進罷職傳旨,傳于沈宜升曰,只推。
兵曹口傳政事,副司果單朴永輔·兪致崇。
沈宜升,以禮曹言啓曰,謹稽王妃冊封勅謄錄,則迎勅翌日,有陳賀·頒敎權停例擧行之例,百官於大殿·中宮殿,不爲進箋,只進致詞表裏,而英廟朝庚辰以後,則迎勅當日爲之矣。今番則何以爲之乎?敢稟。傳曰,依近例爲之。
趙雲澈,以兵曹言啓曰,謹依慶熙宮守直內官手本,別守宮長番內官房朔下軍·雇立軍,別單書入之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
藥房都提調鄭元容,提調金東健,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
沈宜升啓曰,明日召對,取稟。傳曰,停。
李玄緖啓曰,行大司憲趙容和未肅拜,執義趙完植,掌令朴斆默·李鎭默,持平洪在重·李參鉉呈辭,監察茶時之意,敢啓。傳曰,知道。
趙斗淳啓曰,左承旨李根友,同副承旨韓正敎,今日不爲仕進,竝卽牌招,何如?傳曰,允。
李玄緖啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于趙雲澈曰,賓對久未爲之,勅奇且近,晦日次對,勿拘齋日,進定於明日。
趙雲澈啓曰,今此勅使接見時說話,依例書入,而或不無未盡之處,令廟堂增刪,以備御覽,何如?傳曰,允。
又啓曰,今此勅使出來時,開城府則問安使假承旨,依近例以道內守令啓下,御帖及名帖,上來親受下去,以爲臨時擧行之地事,本道監司及該守令處,下諭,何如?傳曰,允。
又啓曰,明日次對,兩司當爲進參,未肅拜·呈告人員,竝待開門牌招,何如?傳曰,允。
傳于趙斗淳曰,科次入侍。
以左承旨李根友,同副承旨韓正敎牌不進罷職傳旨,傳于李玄緖曰,只推。
沈宜升,以禮曹言啓曰,毓祥宮·延祜宮·宣禧宮展拜日,王大妃殿出還宮時,殿下祗迎處所,當爲稟定,而謹稽謄錄,則庚戌·戊辰年,俱以光化門外磨鍊矣。今番則何以爲之乎?敢稟。傳曰,出宮時,以鍾閣前路磨鍊,還宮時,以敦化門內爲之。
趙雲澈,以兵曹言啓曰,今三月二十七日,大駕詣鍾閣前路大次,王大妃殿祗迎,仍詣毓祥宮展拜,延祜宮展拜,宣禧宮展拜後,先就敦化門內大次,王大妃殿祗迎後還內時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局馬軍四哨,步軍七哨,訓將率領爲先後廂,御將留陣,禁軍三番磨鍊,餘軍留營置之。
又以兵曹言啓曰,再明日毓祥宮·延祜宮·宣禧宮展拜時,本曹堂上守宮及侍衛,當爲備員,而參議金受由在外,無以備員。令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以宋能圭爲兵曹參議。
吏曹,兵曹參議單成好謙,參知單宋能圭。
趙雲澈,以兵曹言啓曰,五衛將趙雲翕·崔崙祖,曹司五衛將趙在慶,景福宮衛將金載柟·金順達,慶熙宮衛將李鳳章,俱以病難供職,呈狀乞遞,竝改差,何如?傳曰,允。
又以兵曹言啓曰,文臣兼宣傳官朴永輔,以其病難供職,呈狀乞遞,改差,何如?傳曰,允。
以兵曹參知宋能圭牌不進罪職傳旨,傳于李玄緖曰,只推。
乙巳三月二十五日酉時,上御熙政堂。春到記科次入侍時,行都承旨趙斗淳,假注書奇文鉉,記事官李裕膺·李,讀券官右議政朴晦壽,右參贊金東健,吏曹參判趙鶴年,對讀官吏曹參議李㙽,行副護軍尹致秀,應敎李裕元,副司果洪祐健,以次進伏訖。上曰,史官分左右,科次爲之。祐健讀奏第一張盡全篇,上命止之。晦壽曰,書等,何以爲之乎?上曰,二張書三下,三張書次上,而第一張書一字,可也。晦壽以次書等訖。斗淳曰,祕封或有自上坼之之時,亦有自下坼之之例,而今番何以爲之乎?上命取上第一張親坼訖,仍命讀奏,斗淳以次讀封內訖。命書傳敎曰,講居首通幼學宋謙洙,製述居首箋三下一進士朴昇泰竝直赴殿試,講之次通幼學李鍾浩,製述之次三下進士朴晉泰竝直赴會試,講之次通幼學洪秉勳等四人,製述之次次上進士鄭基年竝給二分,講之次略幼學趙翼東等十四人,粗幼學金敎永等四人,製述之次次上生員李裕命等二人,竝令該曹考例施賞。命史官就座,仍命試官先退。又命退,史官以次退出。
上在昌德宮。停常參·經筵。
李玄緖啓曰,行大司憲趙容和,執義趙完植,掌令朴斆默·李鎭默,持平洪在重·李參鉉牌不進,監察茶時之意,敢啓。傳曰,知道。
趙雲澈啓曰,明日大駕詣毓祥宮,入齋室後,大王大妃殿問安,何承旨進去乎?敢稟。傳曰,右副承旨進去。
傳于趙雲澈曰,大臣·備局堂上引見。
傳于韓正敎曰,應敎外,玉堂竝許遞,今日政差出。
傳于韓正敎曰,史官竝陞六,別兼春秋口傳單付。
傳于韓正敎曰,都堂錄,勿拘齋日,當日爲之。
趙雲澈啓曰,密符親納,例也,而前摠戎使李惟秀,謂有身病,使其軍官替納,事甚未安。從重推考,何如?傳曰,允。
以洪原鐘爲分假注書。
以徐堂輔爲分假注書。
備邊司薦望,以柳基常爲摠戎使。
兵曹,摠戎使單柳基常。
趙雲澈啓曰,新除授摠戎使柳基常,卽爲牌招,傳授密符及敎諭書,何如?傳曰,允。
吏曹口傳政事,別兼春秋三單趙龜植·李裕膺·李。
兵曹口傳政事,副司果趙龜植·李裕膺·李,以上竝單付。
韓正敎啓曰,左右史不可不備,別兼春秋洪祐健·趙秉駿·趙龜植·李裕膺·李,竝卽牌招,推移入直,何如?傳曰,允。
吏曹,都堂錄會圈三點,權馦·兪致崇·朴齊璿·洪祐健·洪在重·金英秀·金翊鎭·鄭駿容·尹致賢·趙秉駿·金世均·李參鉉·金敬鉉·趙遠永·柳進翰·兪致善·嚴錫鼎·李敎英·朴永輔·鄭翊朝·柳晏·沈熙淳·洪羲宗。
韓正敎啓曰,應敎李裕元內閣進,校理二員,副校理二員,修撰二員,副修撰二員未差,玉堂上下番俱空,事甚未安。副應敎李豊翼,卽爲牌招,今日政新除授玉堂,竝待下批牌招,推移入直,何如?傳曰,允。
有政。吏批,判書朴永元奉命在外,參判趙鶴年進,參議李㙽牌招不進,同副承旨韓正敎進。啓曰,判書朴永元奉命在外,參議李㙽牌招不進,小臣獨政未安,何以爲之?敢稟。傳曰,仍爲之。以李穆淵爲判尹,李時在爲刑曹參判,兪致善·嚴錫鼎爲校理,趙秉駿·李敎英爲副校理,兪致崇·權馦爲修撰,朴永輔·沈熙淳爲副修撰,吳取善·尹致秀·李㘾·徐有薰爲分承旨,李晉翼·兪章煥爲分兵曹參議,金穰根·姜爲參知,尹行謨·尹載善爲分兵曹正郞,金羽休·金會明爲分兵曹佐郞,安聖臣爲引儀,趙庚植爲巨濟府使。
兵批,判書趙冀永進,參判李同淳病,參議成好謙入直,參知宋能圭未肅拜,右副承旨李玄緖進。啓曰,知訓鍊,今當差出,而當品中可擬之人乏少,從二品竝擬,何如?,傳曰,允。以李憲球·李嘉愚爲分都摠管,任聖皐爲知訓鍊,李時在·李圭祊爲分副摠管,權寅秉·高在晩爲五衛將,黃爲曹司五衛將,高宅健·金宗哲爲景福將,吳相賢爲慶熙將,申杓·申泰善·柳·具春喜爲分都摠都事,鄭雲斗爲備邊郞,尹行謨爲文兼,同知單金順達,僉知單趙雲翕,分宣傳官八單李琇·韓錫期·閔百廉·李應洙·南錫玄·梁載洙·白逌鎭·金益鍾,大護軍李憲球,護軍李景在,副護軍金,副司直申泰運·朴商壽·李寅奭·李濟達,副司果沈膺泰·尹穳·金基纘·兪錫煥,以上竝單付。
吏批,再改。以權大肯爲右尹,伴送使單金東健。
兵批,再政。以李憲球爲知事,南宮鈺·孫亮錫爲都摠經歷,同知單高宅健,僉知單權寅秉·高在晩。
李根友啓曰,明日傳香,禮房承旨,當爲齋宿,而左副承旨沈宜升,纔已須資出去矣。卽爲牌招,何如?傳曰,允。
以大司諫鄭德和,司諫金秀萬,獻納柳興吉,正言柳晏·洪羲宗,執義趙完植,掌令朴斆默·李鎭默,持平洪在重·李參鉉牌不進罷職傳旨,傳于李玄緖曰,只推。
李玄緖啓曰,明日動駕,兩司侍臣,當爲進參,未肅拜·呈告人員,竝待開門牌招,何如?傳曰,允。
傳于趙雲澈曰,明日出宮門路,以協陽門爲之。
以左副承旨沈宜升牌不進罷職傳旨,傳于李根友曰,只推。
以吏曹參議李㙽牌不進罷職傳旨,傳于李根友曰,只推。
以別兼春秋洪祐健·趙秉駿牌不進罷職傳旨,傳于韓正敎曰,只推。
以全羅監司金景善狀啓,靈光郡民家失火事,傳于李根友曰,民家之一時燒燼,若是夥多,聞甚矜惻。元恤典外,別加顧助,爛死人等,如有生前身·還布,竝蕩減,使之卽爲結搆奠接,無有一民失所棲遑之弊事,廟堂各別措辭,分付。
以全羅監司金景善狀啓,全州府民家失火事,傳于李根友曰,聞甚矜惻,元恤典外,別加顧助,結搆奠接之方,廟當措辭,分付。
李根友,以吏曹言啓曰,今日次對入侍時,受由上京及未下直守令,竝不多日內催促下送事,允下矣。自臣曹催促,則上京守令扶餘縣監南永書,今二十七日下去云,草溪郡守任商準,平昌郡守嚴錫明,丹城縣監崔遇亨,俱以爲今二十八日下去云,淸道郡守李壔,結城縣監鄭冕朝,俱以爲今二十九日下去云,未下直守令鎭海縣監鄭匡一,今二十九日辭朝云。上京守令淮陽府使朴宗休,身病猝重,不得下去云,其身病旣如是,則有難等待其差歇,罷黜,何如?傳曰,允。
又以禮曹言啓曰,今三月二十七日王大妃殿·中宮殿詣毓祥宮·延祜宮·宣禧宮展拜儀註,直爲書入王大妃殿·中宮殿之意,敢啓。傳曰,知道。
趙雲澈,以兵曹言啓曰,本曹二軍色正郞兪致善,移拜校理矣。本色專管經費,數遞可悶,今姑仍任,令該曹口傳下批,何如?傳曰,允。
吏曹口傳政事,兵曹正郞兪致善仍任事,承傳。
李玄緖,以義禁府言啓曰,明日動駕時,大駕各差備都事,王大妃殿·中宮殿左右考喧都事及本府入直都事,當以十四員磨鍊,而本府都事,只有十員,無以推移,假都事四員,令該曹口傳差出,以爲分排擧行之地,何如?傳曰,允。
敎摠戎使柳基常書。王若曰,予所注意者將,中宸起聽鼙之思,國之大事在戎,北城侈授鉞之命,頓變旌旗之彩,誕宣綸綍之音。念我海東關防,最是漢北鎖鑰,山河壯表裏之勢,保障斯存,廟堂參樞機之謨,緩急是恃。金湯城池之固,愼惟簡於此時,牖戶桑土之猷,得斯人於何處?惟卿,惟世鞱略,爲國干城,聲績素著於西麾,已試盤錯之利,才猷克壯於南閫,咸推笠轂之譽。在卿何傷?旋敍向來之薄譴,非此莫可,許畀今日之宿趼,玆授卿以摠戎使,卿其勉恢良籌,祗服寵命。豼貅之士氣倍聳,克追周方叔試干,虎豹之戎韜練諳,宜效宋范老藏甲,故玆敎示,想宜知悉。知製敎李豊翼製進
乙巳三月二十六日辰時,上御熙政堂。大臣·備局堂上引見入侍時,右承旨趙雲澈,假注書奇文鉉,事變假注書李學禮,記事官李裕膺·李,領議政權敦仁,右議政朴晦壽,行禮曹判書朴岐壽,戶曹判書金興根,刑曹判書李若愚,行大護軍任聖皐,兵曹判書趙冀永,工曹判書趙秉龜,行護軍洪在喆,校理朴商壽,以次進伏訖。上曰,史官分左右。敦仁進前奏曰,近日日氣稍涼,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,次對爲之。敦仁曰,昨年前箕伯李憲球筵奏以爲,義州京別武士三百三十人,依關北親騎衛都試之例,閑良則爲右列,依前直赴,出身則爲左列,取其優等三人,望報兵曹,境內各鎭中邊將一窠,許付本府,定以一周瓜限,每年啓差,著爲永式事,請令廟堂稟處矣。京別武設置,蓋出於聖祖培埴之盛意,而去古已遠,收甄無路,則士氣之益懈,技藝之漸疎,無怪其事勢然矣。以若邊圉重地,有此三百健兒,而名在別籍,抱鬱空老,實非朝家奬勵之政。且邊將窠之許以自辟輪差,旣有北關已例,臣意則依此例,義州所在邊將一窠,特許自辟,一如前道臣所奏而施行甚好,而事係官制,下詢于登筵大臣·兵判·諸將臣處之,何如?上曰,大臣·諸臣之意,何如?右議政朴晦壽曰,各道亦多有自辟邊將處,而灣府以邊圉重地,武士激勸之政,與他尤異。且有北關親騎衛已例,境內邊將一窠,許作自辟,恐爲得宜矣。兵曹判書趙冀永曰,大臣所奏,出於奬拔激勸之意,臣別無他見矣。大護軍任聖皐曰,此事甚好,臣無他所奏矣。訓鍊大將趙秉龜曰,第念設置本意,實合軫念,今此大僚所奏,不但勸奬而已,亦是疎鬱之政,臣豈有他見哉?上曰,大臣諸臣之意如此,依爲之。出擧條敦仁曰,頃因東萊府使林永洙狀啓,裁判差倭公作米退限之請,嚴加責諭之意,草記行會矣。卽見該府使狀啓,則枚擧訓別等手本以爲,差倭,答以弊州本不生穀,一島生靈,專靠此米,今若未蒙退限,實有艱食待死之患,轉達朝廷,俾蒙終始之澤云,故申飭任譯,俾爲嚴斥還送爲辭矣。作米退限,本出格外,而限盡輒煩,視若常例。狡倭情狀,雖極痛惡,第其許久留連,若是懇乞,參以情勢,亦或無怪。且從前已施之典,不容一切防塞,更許五年退限,後無敢更煩之意,嚴飭入送事,分付,何如?上曰,依爲之。出擧條敦仁曰,卽見廣州留守洪敬謨狀啓,則以爲,勅期在邇,事務旁午,今春都試,待秋合設事,請令廟堂稟旨分付矣。勅行旣在不遠,事務亦多相妨,都試開場之難便,誠如狀辭,依所請待秋合設事,分付,何如?上曰,依爲之。出擧條敦仁曰,臣於日前,以支勅申飭事,筵奏行會矣。事大接賓,所重自別,其所擧行,只當專意於儀節之無愆,誠信之相孚,而凡係支勅等節,無不草草按例,僅僅捱過,或多全不成樣,而顧其勅需用入,無不濫下,文簿磨勘,多不免有名無實。雖以一事之易見者言之,近來法度懈弛,弊僞日甚,凡道臣及遠接·伴送兩使往來,下屬無厭之討索,各邑無節之支用,反有甚於所重客使之支過,畢竟冗費,混歸勅簿,如是而何能專意於支勅,無濫於勅需乎?弊已成痼,實不勝寒心。今番則各別關飭于三道道臣及遠接·伴送兩使,使之各加操束,俾無敢如前貽弊於列邑,客使供億贈給之節,依前關飭,十分加意,無或有生頉之弊,何如?上曰,依爲之。出擧條敦仁曰,年前關東權減蔘代錢,爲補信需,使以本色備納,而甲辰·乙巳兩年條,一體亦以本色擇納之意,筵稟行會矣。其後本色,則姑未準納,信期則又退十年,今不必以蔘捧留,甲辰以前條未收零餘及自甲辰以後各年條,依前以代錢納于惠廳,而此旣留意於信需者,每年隨捧隨儲於該廳別置,以爲待時入用之意,分付該道及該廳,何如?上曰,依爲之。出擧條敦仁曰,撥路自有定時,雖無事之時,固不可稽滯,況勅奇之見方絡繹乎?自本司已有所嚴飭,而日昨沙河驛公文封啓陪持,始於封發第四日入京。若是稽緩,曾所未有,苟能嚴加操束,則寧有是也?已自本司,更爲關飭,而不飭之三道道臣·松都留守及義州府尹,竝推考,何如?上曰,依爲之。出擧條敦仁曰,財用者,有國之元氣,而財竭之歎,莫近日若也。數年以來,雖緣國家多事,用度頗繁,而大農經費,日以蕩然,月前區劃,固出於不得已之政而竝與區劃,而亦無着手之處,引充年限未準之物,先貸各司零星之蓄,其苟且艱難,誠不勝哀痛。京外枵竭,一至于此,而其能爲國者,未之聞也。今日上下相勉,汲汲於救時者,未有先於節用二字。大抵國之貨財,皆出於民,藏財於民,而取之有節,則民恒足,故有若曰百姓足,君誰與不足者,此也。財聚於上,而用之無度,則民日困,故孔子曰節用而愛民者,此也。人君節以制度,愼惜冗費,不以一芥濫取於民,則民乃安業樂生,以阜其財,而國於是有裕,此卽理與勢之所不可誣也。顧今民生之困窮極矣,外而三政俱紊,百瘼都萃,徵斂之政,日甚一日,而民莫可聊生,內而貢巿爲都民之本,而支調之煩,橫濫之弊,殆無限節,渙散之形,若在朝夕,哀彼京外無告之類,其何能利利樂樂,勤服力而給公費乎?所以年來國計之日耗,專由於民窮之日甚也。以今極艱之會,苟欲爲挽回存保之道,此在我殿下一轉移間耳。衛文衣大布而終致革車之三百,漢帝廢露臺而乃成西京之殷富。今殿下,先自居處服御日用所需,凡不急之務,無益之費,一切屛去,每當經費進排之際,輒思財源之在於民,民力之不可殫,常以宮府一體,民國相須之義,存諸聖心,而飭勵有司,謹其出納,則凡爲今日有司者,亦孰不對揚至意哉?然後國無冗濫之費,民有安業之樂,儲蓄漸廣,公私俱裕。自古養財之方,未有先於節用二字,況今如此哀痛罔措之時,尤豈不倍加隱恤,以爲一分收拾之計乎?伏願深留聖意,無或少忽焉。上曰,所陳甚好,當體念矣。出擧條敦仁曰,外邑守令·邊將之以軍器·城廨修補論賞,蓋出於奬勵激勸之意,本意則豈不誠好矣,而近來百度解紐,倖冒成風,反借修補之虛名,作爲陞資之捷徑。武弁之爲邑鎭者,每趁臨歸之時,稱以修補,多張名色,濫報該梱,則該梱初不察其實狀之如何,循例修啓,而該曹又循例請賞,一草記之陞資,或至於四五六七之多,虛實相蒙,不誠固莫甚,而及其履歷差擬,正資雜岐,亦無分別,賞典之澆濫,仕路之錯亂,實非細憂。自今凡有軍器·城廨修補者,該梱同議于道臣,如營將·邊將殿最之例,道臣亦別加摘奸,果有實蹟之可合登聞者,然後始爲修啓之意,分付各道道·帥臣,仍爲定式,何如?上曰,依爲之。出擧條敦仁曰,挽近國綱懈弛,百隷怠惰,甚至於堂下諸官,身帶實銜,而無難下鄕,或以單狀呈旬而擅行,或有初不請由而潛往,事之駭然,莫此爲甚。今於已往之事,雖難一一摘發,自今另加嚴飭,如有現發者,則直施制書有違之律,俾各知警,何如?上曰,依爲之。出擧條敦仁曰,勅行渡江,似在不日矣。右參贊金東健,伴送使差下,何如?上曰,依爲之。出擧條敦仁曰,刑曹參判李景在,同敦寧金英淳,吏曹參判趙鶴年,竝備堂差下,何如?上曰,依爲之。出擧條敦仁曰,殺獄罪人訊推,法意至嚴,日次旣有原定,單堂不得擧行,而前秋判金煐,頃於本曹坐起日會推,罪人鄭快成,嚴加刑訊,至於徑斃云。該囚所犯,雖曰斷案已具,而旣非同推之日次,又無他堂之會坐,而衆囚之中,拈一鄭哥而刑訊至死者,有違法例,亦關後弊。前刑曹判書金煐,施以譴罷之典,何如?上曰,豈可罷職而止?萬萬可駭,施以譴削,可也。出擧條敦仁曰,摠戎使李惟秀,今日賓對,又不登筵矣。雖未知實病之如何,而申飭屬耳,連次闕參,揆以事體,誠甚未安。從重推考,何如?上曰,何必推考?年旣甚老,許遞,可也。出擧條雲澈曰,摠戎使李惟秀許遞事,命下矣。將兵之任,不可一刻無摠察之人,何以爲之乎?上曰,訓將兼察。出擧條雲澈曰,摠戎使,訓將兼察事,命下矣。兼察摠戎使趙秉龜,今旣登筵,使之聽傳敎,何如?上曰,依爲之。出擧條敦仁曰,呈告法司堂上許遞,政官牌招,開政差出,何如?上曰,依爲之。出擧條敦仁曰,春務政殷,曠官可悶,聞多受由上京之守令云。與新除未下直者,不多日內,竝催促下送,何如?上曰,依爲之。出擧條晦壽曰,臣之所帶有司堂上及關西句管之任,今當改遞矣。敦仁曰,知中樞府事李穆淵有司堂上,判敦寧府事金蘭淳關西句管差下,使之察任,何如?。上曰,依爲之。出擧條敦仁曰,摠戎使兼察仰奏之際,做錯非細,當該承旨推考,何如?上曰,依爲之。出擧條上命大臣就座。雲澈曰,諸宰奏事。岐壽曰,社稷壇灰墻頹圮處及永禧殿西邊內墻內面蹲縮處,擇日修改之意,纔已草記蒙允,而姑未及擧行矣。頉處旣在內墻內面,則告由後修改,自是例也,而今此社稷灰墻,則乃是壇上短墻,而與神室至近之處有異,永禧殿內墻有頉處,則雖在內面,蹲縮未滿一間,似此微細之役,輒請祀典,事涉煩屑。且於年前,因大臣筵奏,廟宮內墻小頉處,從便修改事,旣有定式,社殿儀節,不宜異同,亦依廟宮例擧行,恐合事宜,故敢此仰達矣。上曰,依爲之。出擧條敦仁又進前奏曰,景陵有頉處,四月內擇吉修改之意,已有禮曹草記,而頉處姑未緊急,今若修改,而非久又當潦水,則必有蹲縮之慮。臣意則姑待秋成,告由修改,恐好矣。上曰,依此爲之,可也。岐壽曰,卽伏見忠淸監司姜時永狀啓,則萬東廟奉審後,廟內地衣間間渝傷及墻垣階砌如干動退處修改之節,請令該曹稟處矣。此是新式後初有之事,一番經稟後,從長擧行,而頉處若至張大,則當令地方官專管修改後,公穀會減,實合新定式之本意,而今此執頉,不過微細,今番則自本廟,使之從便擧行,亦令地方官照檢之意,分付道臣似好,故敢此仰達矣。上曰,依爲之。出擧條秉龜曰,禁御兩營騎士,摠廳別驍士,皆有都試名色,蓋出於奬勵鍊習之意,而惟訓局馬兵,獨未有之者,以其古有中旬之月六施賞故也。近來中旬年限,每與他營一體施行,而他營則又有年例都試,此所以訓局馬兵,不能無向隅抑鬱之歎。武技馳射,全不肄習,言念戎備,極爲疎虞,不可無激勸之道。今亦依他營例,每年設都試,取居首沒技直赴殿試,之次施賞,則其於慰軍情習武藝之方,庶爲一助,故敢此仰達矣。上曰,依爲之。出擧條雲澈曰,玉堂所懷奏之。商壽曰,臣姿稟庸闇,學識蔑裂,未敢以見職自居,而竊伏念時務之最急者,莫先於講學,故前後臣僚,莫不以勉聖學爲第一義諦,其言則雖似應文,而其要則實是大本也。先儒有言曰,人主之學與不學,係天下之治亂。自古明君懿辟,何嘗有不勤於學而能致其治者乎?惟我殿下,聖姿天縱,睿知高明,緝熙之工,固無待乎勉强,然而一部經史,尙未盡訖,三晝講對,許久停輟,殆非所以聖益聖新又新之義也。昔宋臣王巖叟,因講筵奏曰,陛下退朝無事,何以消日?哲宗應之曰,看文字。對曰,陛下以讀書爲樂,天下幸甚。臣之所仰望於殿下者,卽以堯·舜爲期,欲法堯·舜之治,捨是學而奚以哉?見今和晷方暢,寸陰宜惜。伏願頻御廈氈,勤接臣隣,經經緯史,無少間斷,俾爲立治之本,是臣區區之望也。上曰,所陳當體念矣。出擧條雲澈曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,仍命史官就座,諸臣以次退出。
上在昌德宮。停常參·經筵。
午時未時,日暈。
大駕詣鍾閣前路,入幕次後,內閣·政院·藥房·玉堂口傳問安。答曰,知道。仍詣毓祥宮,入齋室後,大殿·王大妃殿·中宮殿,內閣·政院·藥房·玉堂口傳問安。答曰,知道。大王大妃殿,遣承旨問安。答曰,知道。詣宣禧宮,入齋室後,大殿·王大妃殿·中宮殿,內閣·政院·藥房·玉堂口傳問安。答曰,知道。展拜後,大殿·王大妃殿·中宮殿,內閣·政院·藥房·玉堂口傳問安。答曰,知道。還內後,大殿·王大妃殿·中宮殿,內閣·政院·藥房·玉堂口傳問安。答曰,知道。
沈宜升啓曰,明日召對,取稟。傳曰,停。
趙雲澈啓曰,司僕寺內乘來言,捲簾,取稟。傳曰,捲三面。
李玄緖啓曰,行大司憲趙容和未肅拜,執義趙完植,掌令朴斆默·李鎭默,持平洪在重·李參鉉牌不進,監察茶時之意,敢啓。傳曰,知道。
又啓曰,臣以大王大妃殿問安進去,下直之意,敢啓。傳曰,知道。
以執義趙完植,掌令朴斆默·李鎭默,持平洪在重·李參鉉,司諫金秀萬,獻納柳興吉,正言柳晏·洪羲宗牌不進罷職傳旨,傳于李玄緖曰,只推。
以副應敎李豊翼,校理兪致善·嚴錫鼎,副校理趙秉駿·李敎英,修撰兪致崇,副修撰朴永輔·沈熙淳牌不進罷職傳旨,傳于沈宜升曰,只推,更爲牌招。
以校理嚴錫鼎,副校理李敎英,修撰兪致崇,副修撰沈熙淳牌不進罷職傳旨,傳于李玄緖曰,只推。
趙雲澈,以兵曹言啓曰,毓祥宮·延祜宮·宣禧宮展拜時,新除授分正郞尹載善在外未肅拜,今姑改差,其代,令該曹以在京無故人口傳差出,以爲進參之地,何如?傳曰,允。
吏曹口傳政事,以申佐模爲分兵曹正郞。
乙巳三月二十七日卯時,上詣毓祥宮·延祜宮·宣禧宮擧動入侍時,行都承旨趙斗淳,左承旨李根友,右承旨趙雲澈,左副承旨沈宜升,右副承旨李玄緖,同副承旨韓正敎,假注書尹堉·奇文鉉,別兼春秋李裕膺·李,提學金興根,直提學金學性,檢校待敎趙鳳夏·李裕元,以次侍立。時至,鼓三嚴,通禮跪啓請外辦。上具翼善冠衮龍袍,乘輿出宣化門。藥房都提調鄭元容,提調金東健,副提調趙斗淳進前奏曰,侵早勞動,聖體,若何?上曰,一樣矣。至協陽門外,通禮跪啓請降輿乘輦,上降輿乘輦,由肅章門·進善門出敦化門,至鍾閣前路祗迎所,入幕次。上曰,王大妃殿駕到何地,陸續來奏,可也。少頃,王大妃殿駕過幕次前路,通禮跪啓請出次,上出就版位,通禮跪啓請鞠躬興平身,上鞠躬興平身,還入幕次後,問安勿爲之事。出駕敎上曰,王大妃殿駕過舊光化門洞口後,卽爲啓請出次,可也。王大妃殿駕過洞口後,通禮跪啓請外辦,上乘輦進發,至毓祥宮大門外,通禮跪啓請降輦乘輿,上降輦乘輿,入齋室後,命承史·閣臣權退。少頃,中宮殿駕到,展拜時至,通禮跪啓請外辦,上就板位,行展拜禮。仍詣冷泉亭展拜訖,命書傳敎曰,延祜宮展拜時,百官入參,置之。出榻敎仍詣延祜宮,至神門外,上降輿就板位展拜訖,乘輿還詣毓祥宮,入齋室後,問安勿爲之事。出榻敎命承史·閣臣權退,少頃,通禮跪啓請外辦,上乘輿出宮,由宮門外西邊路,徑詣宣禧宮,入齋室後,命承史·閣臣權退。少頃,王大妃殿·中宮殿駕到,展拜時至,通禮跪啓請外辦,上就板位展拜訖。還宮時至,通禮跪啓請外辦,上乘輿出宮大門外,通禮跪啓請降輿乘輦,上降輿乘輦進發,由紫繡橋前路到懿昭廟門前路,通禮跪啓請降輦,上降輦。通禮跪啓請乘輦,上乘輦,至敦化門內祗迎所,入幕次後,問安勿爲之事。出駕敎王大妃殿駕到,通禮跪啓請出次,上出就版位,通禮跪啓請鞠躬興平身,上鞠躬興平身,還入幕次後,問安勿爲之事。出駕敎上命左右列禁喧郞廳林樂鎭拿入,宣傳官李信泳,承命擧行。上曰,前後申飭,何如,而雜亂之弊,一向如前,何也?樂鎭曰,職在禁喧,不善擧行,致煩嚴問,惶恐遲晩。上命依法決棍三度後,上曰,今番略示警責,日後則毋敢如是擧行也。仍命拿出。雲澈進駕前奏曰,宣傳官李信泳,傳命擧行之際,做錯非細,事甚未安。記過,何如?上曰,今番則特爲分揀。由進善門·肅章門入協陽門,命出標信解嚴,由宣化門還內,諸臣以次退出。
乙巳三月二十七日卯時,王大妃殿詣毓祥宮·延祜宮·宣禧宮擧動入侍時,分承旨尹致秀·徐有薰,分假注書徐堂輔,別兼春秋趙秉駿,原任直閣李景在,原任待敎金英淳,以次隨駕。王大妃殿乘輦出協陽門·敦化門,詣毓祥宮入大次,行禮時至,加首飾具翟衣,詣拜位行再拜禮,仍詣延祜宮拜位,行再拜禮,還入毓祥宮大次。少頃,乘輦出宮大門,至西邊間路,詣宣禧宮入大次,行禮時至,加首飾具翟衣,詣拜位行再拜禮,還入大次,還宮時至,乘輦出宮大門,至懿昭廟門前路,低擔以過,入敦化門·協陽門還內,諸臣以次退出。
乙巳三月二十七日卯時,中宮殿詣毓祥宮·延祜宮·宣禧宮擧動入侍時,分承旨吳取善·李㘾,分假注書洪原鐘,別兼春秋趙龜植,原任直閣李嘉愚,檢校直閣尹定鉉,以次隨駕。中宮殿乘輦,出協陽門·敦化門,詣毓祥宮入大次,行禮時至,加首飾具翟衣,詣拜位行再拜禮,仍詣延祜宮拜位,行再拜禮,還入毓祥宮大次。少頃,乘輦出宮大門,至西邊間路,詣宣禧宮入大次,行禮時至,加首飾具翟衣,詣拜位行再拜禮,還入大次,還宮時至,乘輦出宮大門,至懿昭廟門前路,低擔以過,入敦化門·協陽門還內,諸臣以次退出。
上在昌德宮。停常參·經筵。
韓正敎啓曰,明日召對,取稟,傳曰,停。
李玄緖啓曰,行大司憲趙容和未肅拜,執義趙完植,掌令朴斆默·李鎭默,持平洪在重·李參鉉呈辭,監察茶時之意,敢啓。傳曰,知道。
又啓曰,假注書尹堉,身病猝重,勢難察任,今姑改差,何如?傳曰,允。
韓正敎啓曰,卽者副應敎李豊翼,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出,有異,推考警責,何如?傳曰,允。原疏捧入。
傳于韓正敎曰,留院上疏入之。
傳于韓正敎曰,回還三使臣留待。
傳于韓正敎曰,回還三使臣入侍。
傳于韓正敎曰,奏請使三使臣以下,別單書入。
傳于韓正敎曰,發遣吏郞,諸執事淸齋與否,摘奸以來。
韓正敎啓曰,明日傳香,禮房承旨當爲齋宿,左副承旨沈宜升,不爲仕進,所當請牌,而拘於廳規,不得請牌,何以爲之?敢稟。傳曰,牌招。
尹堉改差,代以林倜爲假注書。
以忠淸監司姜時永狀啓淸州牧民家失火事,傳于韓正敎曰,聞甚驚慘,元恤典外,別加顧助,如有生前身還布,蕩減,卽爲結構奠接之方,廟堂措辭分付。
韓正敎,以弘文館言啓曰,應敎李裕元內閣進,副應敎李豊翼陳疏徑出,校理一員未差,副校理趙秉駿別兼春秋進,李敎英陳疏,上番闕直,事甚未安。校理嚴錫鼎,卽爲牌招入直,何如?傳曰,允。
又以禮曹言啓曰,迎送勅出還宮儀註中,駕轎磨鍊,曾有定式,而至於翌日館所擧動時,取考謄錄,亦多有因特敎駕轎擧行之例,今番則何以磨鍊乎?敢稟。傳曰,駕轎磨鍊。
李玄緖,以訓鍊都監言啓曰,本局哨官趙秉德,身病猝重,勢難察任,改差,何如?傳曰,允。
副應敎李豊翼疏曰,伏以臣於持被之中,卽接家信,則臣母蛔積之症,當此節換,又挾滯祟,倍添危劇,飮啖全阻,床席是委,臣聞此報,按抑不得,敢陳短章,徑出禁扄。伏乞聖慈,俯垂鑑諒,亟遞臣所帶之職,仍治臣擅離之罪,以昭法紀,以安私分焉。臣無任云云。省疏具悉。爾其勿辭救護。
副校理李敎英疏曰,伏以臣,孽由自速,勘止薄罷,悚恧隕越,日夕靡措,曾未幾何,恩敍遽降,繼而有瀛館新命,論思啓沃之責,掄揀自別,宿儒當處,則臣卽已試蔑效,自底僨敗之無用一賤品耳,尙可以更進一步,廁經幄而備顧問乎?臣本姿性儱侗,言議巽軟,臺閣淸選,初不近似,重以晩暮竊科,志隨氣頹,聞見不離於學究,格例全昧於當官,觸事顚錯,莫掩疵謬,臣固誤着,人謂斯何?向來一疏,愚不自揆,妄效一日之責,及伏奉批旨,刋去之事,雖蒙開納,警責之請,諭以糢糊。夫臺閣言事,直截爲主,指一仰聞,有所明的,而憃迂闇劣,未及周思,率爾論斷,專欠遣辭之稱停,言不有槪,致煩何準之誨責,名以言事,曷嘗有如臣之䑃朧含糊,無甚別白者乎?宜卽引避,竊附自效之不暇,而迹涉辨明,義有不敢,徊徨兢蹙,惟俟譴何之遄加,果然大僚筵達,薄施譴罷,雖以老成忠厚之風,恕其由於生疎,悶其阽於苟且,不請重究,姑從末勘,委曲說去,貸之太寬,借使臣極口自解,何以加玆?況大僚所言,引據律例,開示無餘,正名定罪,合置何辟?縱荷聖明旋賜寬宥,冞勤拂拭,而臣身狼狽,固自如也。至若試事及分司,不過一時權設,義同往役,雖未遑言私,而猶愧其唐突承當,今於新除之下,何敢諉以薄勘之已經,時月之稍久,揚揚冒進於儤直之列,以重其無嚴之誅哉?荐違牌召,諒非獲已,略控情實,仰瀆崇嚴。伏乞亟降威罰,勘臣當勘之罪,以爲爲人臣妄言不知律者之戒焉。臣方待勘,不以見職自居,豈敢攙論他事,而憂愛之誠,同得於秉彝者,則不避陳腐之常談,冀徹紸纊之聰聽。昔朱夫子之告其君,有曰,所謂講學而正心者,天下之事,其本在於一人,而一人之身,其主在於一心,故人主之心一定,則天下之事,無有不正,蓋以爲人主一心,萬化之原,故所講于學者,欲其格物致知,以極夫事物之變,非如俗儒之涉獵記誦而以博雜相高,割裂粧綴而以華靡相勝之爲也。夫人主,以渺然一身,萬民之上,其心之操舍,若不可得以窺度,而其符驗之著於外者,有不可掩,苟能勤講學,以開發其本然之心,則反之於身,而百體從令,措之於事,而百爲徯志,考之經驗之史,而會之於心,然後常使全體湛然,善端呈露,則格致之功,無不從欲,而修齊治平之效,可以郅隆勳華執中相授之謨,豈不盛哉,豈不休哉?臣學殖蔑裂,知識謏淺,環顧朝紳,窾啓無比,固無足仰裨廈氈討論之工,而所言者,乃朱夫子告君之訣,故敢以是爲獻,惟殿下懋哉。今日滿廷臣僚,莫不以勉聖學,爲第一急務,故前後進言者,思竭塵露之微,欲效螢爝之補,而乃殿下,視同文具,一味悠泛,只有體念之優批,未見躬行之實效,因循擔閣,作輟無常,一年二年,歲不我與,雖是生知之姿,不資富有之業,則何以望聖工之無間斷而躋緝熙乎?見今春序屬暮,舒晷漸暢,隻日之對,三晝之接,此政其時,不容少緩。伏願日御經筵,終始懋敏,益味聖賢之言,益究義理之趣,以盡講學以正心之方焉,愚忠耿結,忘其固陋,僭論至此,尤增死罪。臣無任慙羞戰怖之至云云。省疏具悉。往事不必追引,所陳切實,當體念,爾其勿辭察職。
乙巳三月二十八日午時,上御重熙堂。回還三使臣入侍時,同副承旨韓正敎,假注書奇文鉉,記注官全國憲,別兼春秋趙龜植,上使興完君晸應,副使權大肯,書狀官尹穳,以次進伏訖。上曰,史官分左右。命三使臣進前,晸應等以次進前,上曰,無事往返乎?晸應等曰,無事往還矣。上曰,彼中無別事乎?晸應等曰,無事矣。上曰,今番勅行,緣何中沮遲滯乎?晸應等曰,臣亦未能詳知,而到寧遠衛,聞其因病請暇云矣。上曰,勅使見之乎?大肯曰,滿人,臣等本無接語尋訪之例矣。上曰,勅使皆滿人乎?大肯曰,皆是滿人,而漢人則未嘗以勅行出東國云矣。上命先退,仍命史官就座,又命退,承·史以次退出。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
藥房提調金東健,副提調趙斗淳啓曰,伏未審日間,聖體若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
沈宜升啓曰,明日,日食齋戒相値,視事頉稟之意,敢啓。傳曰,知道。
又啓曰,明日召對,取稟。傳曰,停。
李玄緖啓曰,行大司憲趙容和未肅拜,執義趙完植,掌令朴斆默·李鎭默,持平洪在重·李參鉉呈辭,監察茶時之意,敢啓。傳曰,知道。
傳于沈宜升曰,禮房承旨馳詣宗廟·景慕宮,奉審摘奸,仍詣受香所,奉審摘奸以來。
正言洪羲宗啓曰,臣才識湔劣,言議巽軟,本不合於淸朝耳目之任,而薇垣除旨,忽下於千萬夢想之外,感恩怵義,雖不得不章皇出肅,粗伸叨謝之忱,而第臣於合啓中,有區區私義之不可聯參者,曾叨持憲,旣蒙恩諒,今臣處義,與前無異,請命遞斥臣職。答曰,依啓。
傳于李根友曰,當該承旨從重推考。
以黃海監司金鼎集狀啓平山府民家失火事,傳于李根友曰,聞甚矜惻,元恤典外,別加顧助,結構奠接之方,廟堂措辭分付。
傳于李玄緖曰,出宮門路,以協陽門爲之。
沈宜升,以吏曹言啓曰,今此宗廟夏享大祭親行敎是時,祭官排比極艱,迎勅郞廳,通融塡差,而時無職名人員。令該曹口傳付軍職,何如?傳曰,允。
李根友,以戶曹言啓曰,臣興根與佐郞臣金琦淳,工曹判書臣趙秉龜,佐郞臣李鼎寅,進詣於義本宮奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
又以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
沈宜升,以弘文館言啓曰,上番校理臣嚴錫鼎以訓鍊都監從事官,今日本營軍布上下事,晝仕出去之意,敢啓。傳曰,知道。
李玄緖,以兵曹言啓曰,五衛將權灝·朴元鎭·康在鈺·林柱煥·林龍鉉,景福宮衛將金宗哲·高宅健,慶熙宮衛將吳相賢,俱以病難供職,呈狀乞遞,竝改差,何如?傳曰,允。
又以兵曹言啓曰,禁軍習陣,當爲設行,而本曹有故,不得爲之之意,敢啓。傳曰,知道。
左議政金道喜箚曰,伏以臣於向者,猥陳賤疾,乞解嘗藥之任,幸蒙聖鑑俯燭,劃賜兪準,臣獲安私分,得以調息,此寔恩造攸曁,誠不勝感頌萬萬。第臣脚痺之症,一向沈苦,雖藥療多方,而醫技漸窮,爲日已久,而元氣益下,委頓床笫,跬步莫移之狀,視昔而殆有劇焉,今當太廟夏享,親祼有命,受戒在卽,凡厥群下,莫不齋肅承事。況臣以本署提擧,尤宜駿奔居先,而顧乃頑然偃伏,末由趨進,私心悚蹙,已無容措,率以邦憲,焉逭重誅?且享事,雖有餘日,陪班,恐無其望,此時此任,尤豈容虛縻?玆敢短箚自列。伏乞聖明,俯垂矜諒,亟遞臣太廟提擧之任,仍勘臣屢瀆之罪,以昭法紀焉。取進止。答曰,省箚具悉卿懇。愼節奉慮,所辭太廟都提擧之任,姑爲勉副,卿其安心調理。仍傳于李玄緖曰,此批答,遣史官傳諭。
乙巳三月二十九日亥時,上詣仁政殿月臺,宗廟夏享大祭受誓戒入侍時,行都承旨趙斗淳,左承旨李根友,右承旨趙雲澈,左副承旨沈宜升,右副承旨李玄緖,同副承旨韓正敎,假注書林倜,別兼春秋李裕膺·李,提學金興根,檢校直提學趙秉龜,直提學金學性,檢校直閣鄭㝡朝·徐有薰,檢校待敎李㘾·趙鳳夏·李裕元,以次侍立。時至,上具遠遊冠·絳紗袍,乘輿出宣化門,藥房都提調鄭元容,提調金東健,副提調趙斗淳進前奏曰,侵夜勞動,聖體,若何?上曰,一樣矣。左右通禮前導出協陽門,由肅章門入仁政門,至降輿所,通禮跪啓請降輿,上降輿,通禮跪啓請執圭,斗淳進圭,上執圭,左右通禮導上詣板位南向立,贊禮唱四拜,諸享官及宗親·文武百官皆行四拜訖。知中樞府事金左根讀誓文,刑曹判書李若愚聽誓文訖,贊禮唱四拜,諸享官及宗親·文武百官,皆行四拜訖。通禮跪啓請禮畢,仍請釋圭,斗淳跪受圭,通禮跪啓請乘輿,上乘輿。左右通禮前導出仁政門,由肅章門入協陽門還內,命出標信解嚴,諸臣以次退出。
上在昌德宮。停常參·經筵。
沈宜升啓曰,明日經筵,取稟。傳曰,停。
韓正敎啓曰,來初五日,朝參日次,而宗廟夏享大祭親祭齋戒相値,頉稟之意,敢啓。傳曰,知道。
沈宜升啓曰,右副承旨李玄緖,今日不爲仕進,卽爲牌招,何如?傳曰,允。
又啓曰,今初八日行宗廟夏享大祭親祭,祭文當爲製進,藝文提學金興根,待明朝牌招,使之製進,何如?傳曰,允。
傳于沈宜升曰,待敎會圈。
沈宜升啓曰,待敎會圈事,命下矣,政官牌招開政,何如?傳曰,允。
沈宜升,以奎章〈閣〉言啓曰,待敎會圈事,命下矣,提學金興根,檢校直提學趙秉龜,直提學金學性,檢校直閣鄭㝡朝·徐有薰·尹定鉉,檢校待敎李㘾·李裕元,竝卽牌招,以爲會圈之地,何如?傳曰,允。
待敎會圈六點,洪淳穆·李承圭·金有淵·尹禹錫。
沈宜升啓曰,吏曹參判趙鶴年,參議李㙽牌不進推考傳旨及罷職傳旨,今方捧入,而開政命下之後,如是違牌,事甚未安。判書朴永元奉命在外,參判更爲牌招,何如?傳曰,允。參議只推,一體牌招。
以奏請三使臣以下別單,傳于沈宜升曰,正使興完君晸應,田二十結,奴婢七口賜給,副使漢城右尹權大肯加資,田十結,奴婢五口賜給,書狀官副司果尹穳加資,田五結,奴婢四口賜給,譯官李宜直加資,田三結,奴婢中一口賜給,李尙迪·洪誼喆,各田三結,奴婢中一口賜給,金景熙·高在益,正使軍官韓昌駿,竝加資,其餘譯官·寫字官·畫員·日官·御醫等,竝依癸亥年例施賞。
傳于沈宜升曰,今日政,賞典下批。
沈宜升,以吏批言啓曰,章陵令金鍊白,以其身病,呈狀乞遞,改差,何如?傳曰,允。
又以弘文館言啓曰,新除授修撰權馦,時在江原道原州地,經筵入番事緊,請斯速乘馹上來事,下諭。傳曰,許遞,今日政差出。
有政。吏批,判書朴永元奉命在外,參判趙鶴年進,參議李㙽牌不進,左副承旨沈宜升進。啓曰,判書朴永元奉命在外,參議李㙽牌不進,小臣獨政未安,何以爲之?敢稟。傳曰,仍爲之。以曺克承爲正言,李參鉉爲校理,洪祐健爲修撰,朴晦壽爲宗廟都提調,李憲球爲分內醫提調,金會明爲奉常判官,趙啓昇爲淮陽府使,洪淳穆爲待敎。中學訓導單白文振,分承旨吳取善·尹致秀·李㘾·徐有薰,分兵曹參議李晉翼·兪章煥,參知金穰根·姜,正郞尹行謨·申佐模,佐郞金羽休·金會明,以上竝減下,兼掌令尹穳減下。
兵批,判書趙冀永進,參判李同淳病,參議成好謙病,參知宋能圭入直,同副承旨韓正敎進。以沈衡泰·韓用河·李明七·柳宗謹·韓應和爲五衛將,朴載坤·金允采爲景福將,崔亨國爲慶熙將,李鍾五爲宣傳官,尹致逈爲都摠都事,申命溵爲訓鍊判官。同知單李鳳章,僉知單黃。副護軍吳取善·尹致秀·李㘾·徐有薰·李晉翼·兪章煥·金穰根·姜,副司果尹行謨·申佐模·金羽休·金會明,副司勇王錫疇·王眘說,分都摠管李憲球·李嘉愚,分副摠管李圭祊·李時在,分都事申杓·具春喜·柳·申泰善,依定式減下,分宣傳官李琇·韓錫基·閔百廉·李應洙·南錫玄·梁載洙·白逌鎭·金益鍾,竝依承傳減下。
吏批,再政。以崔在燁爲持平,李正觀爲章陵令。弘文正字單洪淳穆,兼校書正字單洪淳穆,兼待敎單洪淳穆。右尹權大肯,今加嘉義,奏請兼謝恩冬至副使,副司果尹穳,今加通政,奏請兼謝恩冬至書狀官加資事,承傳。
兵批,再政。以李種德·丁箕煥爲訓鍊主簿。同知單高載弘,僉知三單沈衡泰·李明七·韓應和。
吏批,三政。左尹單權大肯,右尹單徐念淳。
沈宜升,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,新除授待敎洪淳穆敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授待敎洪淳穆,卽爲牌招入直,何如?傳曰,允。
又以承文院都提調意啓曰,奏請兼謝恩冬至使回便帶來咨文中,有賜祭謝恩方物及奏請方物移准事,賜物事,使臣參宴事,勅使牌出事,儀物裁減事,從人病故給發紬棺事,通官減額事矣,方物移准,賜物,使臣參宴等事,則以前頭使行奉表申謝之意,撰出先通咨文,勅使派出,儀物裁減,從人病故給發紬棺事,依例各撰回咨。至於通官減額事,上諭勤摯,事係蠲弊,只爲回咨,有涉如何,此亦以稱謝之意,回咨措辭撰出,一體正書安寶後,定禁軍騎撥下送于灣府,使之轉給鳳城將處,以爲轉致北京之地,何如?傳曰,允。
又以禮曹言啓曰,來四月初十日嘉禮慶科庭試別試文科殿試節目,當爲磨鍊,而凡於殿試,親臨與命官,前期稟旨後擧行,曾有定式矣。今番則何以爲之,而處所,以何處擧行乎?敢稟。傳曰,春塘臺親臨磨鍊。
韓正敎,以兵曹言啓曰,來四月初十日嘉禮慶科庭試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所,以何處擧行乎?敢稟。傳曰,春塘臺親臨磨鍊。
又以兵曹言啓曰,今四月初一日丑初一刻八分立夏,四月節改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以都摠府言啓曰,今日入直內三廳,武兼·禁軍及軍兵等,當爲中日習射技放,而日食齋戒相値,不得設行之意,敢啓。傳曰,知道。
以右副承旨李玄緖牌不進罷職傳旨,傳于沈宜升曰,只推。
以吏曹參議李㙽再牌不進罷職傳旨,傳于沈宜升曰,只推。
兵曹口傳政事,副司果洪羲宗·金翊鎭·金英秀·李鼎信,以上竝單付。
上在昌德宮。停常參·經筵。
自卯時至人定,灑雨下雨,測雨器水深九分。
自人定至初三日開東,灑雨下雨,測雨器水深一寸九分。
沈宜升啓曰,明日經筵,取稟。傳曰,停。
韓正敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李根友啓曰,右承旨趙雲澈,右副承旨李玄緖,今日不爲仕進,竝卽牌招,何如?傳曰,允。
傳于趙雲澈曰,中官韓定善,施以竄配之典。
趙雲澈啓曰,行大司憲趙容和,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以右副承旨李玄緖牌不進罷職傳旨,傳于趙雲澈曰,只推。
以大司諫鄭德和,司諫金秀萬,獻納柳興吉,正言柳晏,執義趙光植,掌令朴斆默·李鎭默,持平洪在重·崔在燁牌不進罷職傳旨,傳于趙雲澈曰,只推。
義禁府啓目粘連,向前安聖潤·宋在璿等亦,安聖潤段,行巡之任,所重,何如,而不還直所,留宿他所,至於摘發之境,事極駭然,以此照律爲白乎旀,宋在璿段,監軍行巡無異,則罷巡之後,同在直所,事理當然,而巡將之擅離直所,矇然掩置,難免不察之失,以此照律,何如?判付啓依允。
上在昌德宮。停常參·經筵。
自開東至人定,灑雨下雨,測雨器水深九分。
趙雲澈啓曰,明日經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨沈宜升,同副承旨韓正敎,今日不爲仕進,竝卽牌招,何如?傳曰,允。
傳于沈宜升曰,翰圈爲之。
沈宜升啓曰,翰圈爲之事,命下矣,別兼春秋洪祐健·趙秉駿·趙龜植·李,竝卽牌招,以爲會圈之地,何如?傳曰,允。
以別兼春秋洪祐健·趙秉駿牌不進罷職傳旨,傳于沈宜升曰,只推。
沈宜升啓曰,翰圈爲之事,命下矣,別兼春秋洪祐健·趙秉駿,旣有只推之命,竝更牌招,以爲會圈之地,何如?傳曰,允。
以別兼春秋洪祐健·趙秉駿再牌不進罷職傳旨,傳于沈宜升曰,竝減下。
翰林本館會圈三點,金炳雲·洪原鐘·金有淵·李承圭·尹禹錫·徐堂輔·洪祐命·李承益。
沈宜升,以弘文館言啓曰,新除授校理李參鉉,修撰洪祐健,竝卽牌招察任,何如?,傳曰,允。
趙雲澈啓曰,行大司憲趙容和,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于趙雲澈曰,只推。
以同副承旨韓正敎牌不進罷職傳旨,傳于沈宜升曰,只推。
以校理李參鉉,修撰洪祐健牌不進罷職傳旨,傳于沈宜升曰,只推。
以全羅監司金景善狀啓,康津縣人命渰死事,傳于沈宜升曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
沈宜升,以禮曹言啓曰,今四月初八日行宗廟夏享大祭,永寧殿攝行祭所用犧牲,依定式小宗伯與本署提調,當爲眼同看品,而參判林翰鎭奉命在外,無以擧行。在前亞堂有故之時,亦有判堂進去之例,臣岐壽進去擧行之意,敢啓。傳曰,知道。
趙雲澈,以備邊司言啓曰,因政院啓辭,勅使接見說話,或不無未盡處,令廟堂增刪,以備御覽事,允下矣,說話措語,略加修潤還送政院,改書以入之意,敢啓。傳曰,知道。
又以訓鍊都監言啓曰,本局把摠李南瑞,身病猝重,勢難察任,改差,何如?傳曰,允。
又以義禁府言啓曰,中官韓定善竄配事,承傳啓下矣。韓定善全羅道長興府竄配,而以承傳內辭意,具罪目,依例發遣府書吏,押送配所,何如?傳曰,允。
義禁府照目粘連,二所巡將安聖潤,監軍宋在璿等矣本府議啓內,安聖潤段,行巡之任,所重,何如,而不還直所,留宿他所,至於摘發之境,事極駭然,以此照律爲白乎旀,宋在璿段,監軍與行巡無異,則罷巡之後,同在直所,事理當然,而巡將之擅離直所,矇然掩置,難免不察之失,以此照律罪,安聖潤段,以別處宿律,杖六十收贖,奪告身一等,宋在璿段,以不應爲律,笞四十收贖,附過還職,竝只私罪,奉敎依允爲旀,竝只功減一等爲良如敎。
上在昌德宮。停常參·經筵。
趙雲澈啓曰,明日再明日三明日,宗廟夏享大祭親祭齋戒相値,視事頉稟之意,敢啓。傳曰,知道。
又啓曰,明日召對,取稟。傳曰,停。
沈宜升啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙雲澈啓曰,右副承旨李玄緖,同副承旨韓正敎,今日不爲仕進,竝卽牌招,何如?傳曰,允。
又啓曰,臣雲澈,今日宗廟夏享大祭親祭肄儀,進去下直之意,敢啓。傳曰,知道。
傳于沈宜升曰,左承旨許遞,前望單子入之。
沈宜升啓曰,行都承旨趙斗淳不爲仕進,左承旨未差,右承旨趙雲澈肄儀進,右副承旨李玄緖,同副承旨韓正敎牌不進,院中只有臣一人,伴直無人。右承旨趙雲澈,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,尹致秀落點。
以右副承旨李玄緖,同副承旨韓正敎牌不進罷職傳旨,傳于沈宜升曰,只推。
沈宜升啓曰,右承旨趙雲澈牌不進,伴直無人。同副承旨韓正敎,旣有只推之命,更爲牌招,何如?傳曰,允。
以右承旨趙雲澈牌不進罷職傳旨,傳于沈宜升曰,只推。
以同副承旨韓正敎再牌不進罷職傳旨,傳于沈宜升曰,只推。
傳于沈宜升曰,同副承旨許遞,前望單子入之。
沈宜升,以弘文館言啓曰,修撰洪祐健,旣有只推之命,卽爲牌招察任,何如?,傳曰,允。
沈宜升啓曰,行大司憲趙容和,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于沈宜升曰,只推。
以修撰洪祐健牌不進罷職傳旨,傳于沈宜升曰,只推。
兵曹,今四月初十日親臨春塘臺慶科庭試武科殿試時,原榜人及直赴會試人規矩,片箭三矢一百三十步,一巡一中,柳葉箭五矢一百二十步,一巡二中,講書粗以上,取二技落點。
兵曹,今四月初十日親臨春塘臺慶科庭試武科殿試時,直赴殿試人規矩,貫革五矢一百步,一巡一中,柳葉箭五矢一百二十步,一巡一中,鳥銃三柄一巡一中,鞭芻一次一中,講書粗以上,取一技落點。
沈宜升,以弘文館言啓曰,上番校理臣嚴錫鼎,下番副修撰臣沈熙淳,俱以宗廟夏享大祭祭官,今日議政府肄儀時,晝仕出去之意,敢啓。傳曰,知道。
又以奎章閣言啓曰,待敎洪淳穆,疏批已下,卽爲牌招入直,何如?傳曰,允。
又以奎章閣言啓曰,原任提學朴綺壽喪卒哭日,依定式遣檢書官,勸肉以來之意,敢啓。傳曰,知道。
又以迎接都監言啓曰,卽接遠接使謄移,則勅行今月初一日渡江,義州止宿,初二日離發,十八日入京停當,路程記謄書上送矣,正書以入之意,敢啓。傳曰,知道。
又以迎接都監言啓曰,勅使今已渡江,公事郞廳二員,依近例宣傳官宋在璿,訓鍊院判官李志泰竝爲差下,與前差郞廳,闕下輪回待令,書吏一人,亦爲擇定,使之擧行,何如?傳曰,允。
又以迎接都監言啓曰,卽接遠接使謄移,則勅使齎來賜給數爻,謄書上送矣,別單以入之意,敢啓。傳曰,知道。
又以迎接都監言啓曰,今此勅行時,上副勅通官頭目等贈給物種數爻,三道及開城府,俱爲報來矣,別單書入之意,敢啓。傳曰,知道。
又以迎接都監言啓曰,當初牌文中,通官一人,無大次區別之事矣,卽見遠接使謄移,則亦無大次區別,而跟役十五名出來云。通官旣是一人,則依大通官例,磨鍊擧行之意,分付各該司,何如?傳曰,允。
又以迎接都監言啓曰,卽接遠接使謄移,則上副勅通官跟役等姓名年歲,後錄上送矣,正書以入之意,敢啓。傳曰,知道。
又以迎接都監言啓曰,卽接遠接使謄移,則庭排茶啖,義州·龍川·宣川頭三站,則如例備待,其外一竝停免,禮樂·軍樂,城門砲·上下馬砲·開閉門初二三吹更鼓,依例爲之云矣,敢啓。傳曰,知道。
又以迎接都監言啓曰,卽接三道監司所報,則今此勅行時,沿路邑名館名,有當避字,不可不變通,故京畿朔寧,改以朔安,弘濟站,改以洪濟站,黃海道載寧,改以載安,平安道寧邊,改以延邊,寧遠,改以永遠,仇寧鎭,改以仇永鎭,肅川肅寧館,改以肅永館云矣,敢啓。傳曰,知道。
又以迎接都監言啓曰,卽接遠接使謄移,則大小宴享,一竝停免云,外邑宴享,雖已除減,今番則純用吉禮,仁政殿接見茶禮後宴享,翌日館所與郊餞時宴享,竝依例擧行事,分付各該司,至於城門結綵,講定時旣不擧論,京外宜無異同,京中三處結綵,置之之意,敢啓。傳曰,知道。
又以迎接都監言啓曰,勅使到迎恩門時,自廚院,兩勅及通官處,各以酒肴一盤入給,又自都監,略備酒肴,分饋跟役矣,今亦依此擧行,何如?傳曰,允。
又以迎接都監言啓曰,勅使留館時,若値空日,有別茶啖排入之例矣,今亦依例備待,何如?傳曰,允。
又以迎接都監言啓曰,勅使入京第三日,大臣有請行茶禮之例矣,今亦依此備待之意,敢啓。傳曰,知道。
又以迎接都監言啓曰,本都監郞廳戶曹正郞鄭始容,移拜外任,禮曹正郞吉履元,兼帶長生殿郞廳,職務相妨,刑曹佐郞李源弼,有身病,竝改差,其代戶曹正郞趙秉緯,禮曹正郞趙光濬,司䆃寺主簿尹致誠差下,使之察任,何如?,傳曰,允。
又以兵曹言啓曰,五衛將李義純·高在晩·韓應和,景福宮衛將朴載坤·金允采,慶熙宮衛將崔亨國,俱以病難供職,呈狀乞遞,竝改差,何如?傳曰,允。
又以都摠府言啓曰,今日入直內三廳,武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以訓鍊都監言啓曰,今此慶科庭試武科殿試時,本局軍兵及武藝廳中,直赴殿試應試應頉人,竝別單書入之意,敢啓。傳曰,知道。
又以御營廳言啓曰,本廳軍色從事官兪錫煥,身病甚重,勢難察任,改差,何如?傳曰,允。
又以摠戎廳言啓曰,今此嘉禮慶科庭試武科親臨殿試時,本廳屬坡州·長湍別驍士直赴殿試及會試應試人,別單書入之意,敢啓。傳曰,知道。
待敎洪淳穆疏曰,伏以臣於本月初一日,伏奉除旨,以臣爲奎章閣待敎者,臣誠惝怳震惕,若隕淵谷,歷累日而殆不省攸措也。竊伏念,爲官擇人,在勝其任,陳力就列,必量而入,然後上有灼知之效,下免踰濫之辜,而熙朝聲明之治所由興也,矧玆內閣之職,至淸且峻,參外被選,尤係名掄,寧容夫夫之可冒玷哉?祕府圖書,奎璧上應,列朝文章,雲漢昭回,執經史而資啓沃,掌絲綸而審起居,無不於是乎責焉,制置規模,蓋倣龍圖文淵之故事也,其爲任,顧不重歟?宋劉摯曰,待制學士,以侍從顧問爲職,自祖宗以來,極天下之選,其難其愼,自昔伊然。且夫設是閣七十載之間,前後膺選,皆以淸裁雅望,爲一世標準者,曷嘗有如臣無似,苟然充位者哉?臣早失庭訓,外乏師敎,學未通一藝,器不當一能,顓蒙蹇淺,靡所倫比,而僥倖一第,戒犯不幸,惟以儒拙之家規,爲一副自守,而榮觀華銜,初不在寢夢間也。今忽加之以千萬不近之職,龍光所照,同朝動色,此實臣門戶之所未有也,志望之所不及也,以臣湔劣,何以得此於聖明也?牙牌儼臨,隨例而進,丹誥祗奉,晏若倘來,若不識世間有廉隅者然,以臣視臣,尙云有靦,人之議臣,當作何狀?臣於是,不敢以寵命爲榮,瀆擾爲懼,敢控微諒,仰塵崇嚴。伏乞聖慈,念名器之不可輕授,察臣言之匪出文飾,劃卽鐫免,俾幸公私,不勝大願。臣無任云云。省疏具悉。爾其勿辭察職。
上在昌德宮。停常參·經筵。
藥房提調金東健,副提調趙斗淳啓曰,伏未審日間,聖體若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙斗淳啓曰,明日召對,取稟。傳曰,停。
沈宜升啓曰,行大司憲趙容和,持平崔在燁未肅拜,執義趙完植,掌令朴斆默·李鎭默,持平洪在重呈辭,監察茶時之意,敢啓。傳曰,知道。
趙雲澈啓曰,備邊司郞廳來言,今日賓廳日次,而宗廟夏享大祭親祭齋戒相値,不得來會云矣,敢啓。傳曰,知道。
趙斗淳啓曰,今日齋宿,承旨當爲備員,而右副承旨李玄緖不爲仕進。卽爲牌招,何如?傳曰,允。
承旨前望單子入之,尹敎成落點。
趙斗淳啓曰,新除授同副承旨尹敎成,卽爲牌招,何如?傳曰,允。
趙雲澈啓曰,卽見遠接使朴永元,平安監司趙秉鉉勅使龍川府止宿狀啓,則初二日酉時封發者,今日申時來到,撥路申飭,前後,何如,勅奇登聞,尤爲緊急,如是遲緩,誠甚未安。該道臣推考,何如?傳曰,允。
尹敎成,以禮曹言啓曰,齊陵陵上曲墻及丁字閣月臺階砌石頹圮處修改,以今四月十三日卯時,纔已推擇啓下,而勅行相値,留守勢難監董,故令日官,更爲推擇,則同月十九日卯時爲吉云,以此日時擧行,而原單子中,改付標以入之意,敢啓。傳曰,知道。
又以禮曹言啓曰,自前勅使在我境,如遇節日,則例有問慰官差送設宴之擧矣,今此勅行回還時,若値端午節日,則固當遣官問慰,而此時沿路廚傳之弊,不可不念。依壬申年例,問慰官一員,令該曹,以道內堂下守令借銜差出,御帖及禮單,照例磨鍊,齎付於伴送使之行,以爲觀勢擧行之地,而今番外邑宴享,一竝除減,設宴一款,不必擧論,以此分付,何如?傳曰,允。
趙雲澈,以兵曹言啓曰,今此迎勅動駕時,隨駕軍兵及慕華館環衛軍兵,當爲磨鍊,而謹考謄錄,則在前迎勅動駕時,訓局隨駕禁·御兩營軍兵,禁衛大將或御營大將,都領環衛,而昨年迎勅動駕時,訓局步軍七哨,馬軍六哨,禁衛營京軍一哨,禁衛大將代領,爲先後廂,禁軍五番隨駕,三營及龍虎營·摠戎廳餘軍,摠戎使都領,先詣慕華館,環衛,留營·留陣·斥堠伏兵置之矣。今番則何營軍兵隨駕,何營軍兵留陣,何營軍兵環衛,而禁軍及馬步軍,以幾番幾哨磨鍊,餘軍留營斥堠伏兵,何以爲之,而禁·御兩營鄕軍,則旣已停番矣,敢稟。傳曰,禁將都領爲先後廂,御將慕華館環衛軍數,依昨年例磨鍊,留營·留陣·斥堠伏兵,置之。
上在昌德宮。停常參·經筵。
趙斗淳啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
沈宜升啓曰,明日動駕,兩司侍臣,當爲進參,除在外·差祭·導駕進外,未肅拜人員,待開門牌招,何如?傳曰,允。
傳于趙雲澈曰,明日出宮門路,以協陽門爲之。
傳于趙斗淳曰,發遣吏郞,諸執事淸齋與否,摘奸以來。
以慶尙監司洪鍾英狀啓,薦新生竹笋,姑未萌芽,限內不得封進,惶恐待罪事,傳于尹致秀曰,勿待罪事,回諭。
尹敎成,以禮曹言啓曰,取考謄錄,則郊館迎勅後還宮時,只六曹堂郞各一員隨駕矣,今亦依此磨鍊之意,敢啓。傳曰,知道。
又以司饔院都提調意啓曰,在前宴享時,本院提調,差備頗多,時提調無以分排,故有加出四員擧行之例矣,今亦依已例,令吏曹口傳差出,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣,司成李魯奎,直講韓應淳,典籍徐珖輔俱爲差祭,時無入直之員,以他郞官姑爲代直,何如?傳曰,允。
又以迎接都監言啓曰,卽接遠接使謄移,則勅書一度,誥命一度,謄書上送矣,正書以入之意,敢啓。傳曰,知道。
又以迎接都監言啓曰,卽接遠接使謄移,則上勅在良策館,臨發,書所賦七律一首,使之送龍灣館,刻板以揭,故原本出付灣府,卽令入刻懸板,而一本謄書上送矣,正書以入之意,敢啓。傳曰,知道。
趙雲澈,以兵曹言啓曰,在前迎勅習儀時,挾輦軍四十名,禁軍入直外全數磨鍊,先後廂軍兵,訓局軍三百名,或二百名擧行,而昨年迎勅習儀時,訓局軍三百名磨鍊矣。今番則何以爲之乎?敢稟。傳曰,依昨年例爲之。
又以兵曹言啓曰,今四月初八日宗廟·永寧殿夏享大祭親行時,守門將當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,在前迎勅習儀時,慕華館環衛軍,比正日減數排立矣。今亦依此擧行之意,分付各該營,何如?傳曰,允。
又以兵曹言啓曰,今此迎勅時,依定式,勅使詣闕詣館所及回還日,訓局中軍,率該營標下軍及步軍一哨,前導禁辟,嚴禁雜人,習儀日,亦依正日例擧行,而除標信,除器械擧行之意,分付,何如?傳曰,允。
又以兵曹言啓曰,在前勅使入京日,慕華館環衛軍兵中二哨除出,將官率領,勅行左右,列立遮後,嚴禁雜人,而習儀日及勅使詣館所時,依此爲之,回還日則訓局出番軍二哨,除出擧行,而各其日,竝除標信,除器械擧行矣。今亦依此磨鍊,何如?傳曰,允。
又以兵曹言啓曰,在前勅使止宿弘濟院時,訓局軍一百名,前期定送,各別防護矣。今亦依此擧行之意,分付,何如?傳曰,允。
又以禁衛營言啓曰,今此慶科庭試武科殿試時,本營將校中直赴應試人,別單書入之意,敢啓。傳曰,知道。
又以御營廳言啓曰,今此慶科庭試武科殿試時,本廳將校直赴應試人,別單書入之意,敢啓。傳曰,知道。
兵曹口傳政事,副司果單尹景善。
上在昌德宮。停常參·經筵。
大駕詣宗廟,入齋室後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨問安。答曰,知道。展拜入幕次後,內閣·政院·藥房·玉堂口傳問安。答曰,知道。省牲省器,還入齋室後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨夕問安,答曰,知道。祭物陳設親審,還入齋室後,內閣·政院·藥房·玉堂口傳問安。答曰,知道。
趙雲澈啓曰,司僕寺內乘來言,捲簾,取稟。傳曰,捲三面。
尹敎成啓曰,明日常參·經筵,取稟。傳曰,停。
趙雲澈啓曰,來十一日,朝參日次矣,敢稟。傳曰,停。
尹敎成啓曰,臣以大王大妃殿·王大妃殿問安,進去下直之意,敢啓。傳曰,知道。
趙雲澈啓曰,禮貌官來言,百官稟旨就次。傳曰,知道。
趙斗淳啓曰,大王大妃殿·王大妃殿夕問安,何承旨進去乎?敢稟。傳曰,右副承旨進去。
李玄緖啓曰,臣以大王大妃殿·王大妃殿夕問安,進去之意,敢啓。傳曰,知道。
吏曹口傳政事,以李嘉愚·李憲球爲司饔提調,兪星煥·徐念淳爲副提調。
以持平崔在燁牌不進罷職傳旨,傳于李玄緖曰,只推。
乙巳四月初七日卯時,大駕詣宗廟,夏享大祭親祭擧動入侍時,行都承旨趙斗淳,左承旨尹致秀,右承旨趙雲澈,左副承旨沈宜升,右副承旨李玄緖,同副承旨尹敎成,假注書奇文鉉·林倜,別兼春秋李裕膺·李,檢校直閣鄭㝡朝·徐有薰·尹定鉉,檢校待敎趙鳳夏·李裕元,待敎洪淳穆以次侍立。時至,上具遠遊冠·絳紗袍,乘輿出宣化門,藥房提調金東健,副提調趙斗淳進前奏曰,侵早勞動,聖體,若何?上曰,一樣矣。仍出協陽門,通禮跪啓請降輿乘輦。上降輿乘輦,斗淳進圭,上執圭,仍由肅章門·進善門出敦化門,進發至宗廟大門外,通禮跪啓請降輦乘輿,上降輦乘輿,上釋圭,斗淳跪受圭。上入齋室少頃,改具冕服·玉帶·赤舃出次,斗淳進圭,上執圭,步詣望廟位西向立,贊儀唱行禮,上行四拜禮,仍詣殿內第一室奉審,次詣各室奉審如儀。通禮引殿下,詣省器位視濯滌,執事者,以次擧羃告潔,次詣永寧殿行禮,仍行奉審省器,竝如上儀訖。出殿門,領府事趙寅永,判府事鄭元容進前奏曰,日氣甚熱,聖體,若何?上曰,一樣矣。斗淳曰,永寧殿第二室祝史,擧羃告潔之際,做錯非細,揆以事體,極爲駭然。所當重勘,而本院請推之外,無他可施之罰,何以爲之乎?上曰,事過後拿處,可也。出擧條上入次,改具遠遊冠·絳紗袍,仍詣省牲位,掌牲令率其牢屬,北向跪,擧手曰腯,諸大祝各巡牲一帀,西向擧手曰充,仍牽出犧牲。禮儀使導殿下,還入齋室,上釋圭,斗淳跪受圭,命敎成入殿內陳設,命玄緖監祭永寧殿,又命書傳敎曰,宗廟·永寧殿祭物陳設,當親奉審矣,該房知悉。諸臣以次輪回詣閤。
乙巳四月初七日申時,上詣廟內,祭物陳設親審入侍時,行都承旨趙斗淳,左承旨尹致秀,右承旨趙雲澈,左副承旨沈宜升,右副承旨李玄緖,同副承旨尹敎成,假注書奇文鉉·林倜,記注官全國憲,別兼春秋李,檢校直閣鄭㝡朝·徐有薰·尹定鉉,檢校待敎趙鳳夏·李裕元,待敎洪淳穆以次侍立。時至,上具冕服·玉帶·赤舃以出,禮儀使導殿下,詣廟內第一室,陳設奉審,次詣各室奉審訖,仍詣永寧殿,奉審陳設,竝如上儀訖,禮儀使導殿下,還入齋室,諸臣以次退出。
上在昌德宮。停常參·經筵。
自午時至申時,日暈。
經宿後,內閣·政院·藥房·玉堂口傳問安。答曰,知道。朝廷二品以上,六曹堂上單子問安。答曰,知道。
親祭後,內閣·政院·藥房·玉堂口傳問安。答曰,知道。朝廷二品以上,六曹堂上單子問安。答曰,知道。
還內後,內閣·政院·藥房·玉堂口傳問安。答曰,知道。
尹敎成啓曰,明日常參·經筵,取稟。傳曰,停。
李玄緖啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹敎成啓曰,臣敎成依定式進詣香室,奉審香祝樻祝板袱子,則精潔之意,敢啓。傳曰,知道。
李玄緖啓曰,事變假注書李學禮,身病猝重,勢難察任,今姑改差,何如?傳曰,允。
傳于尹敎成曰,都承旨許遞,前望單子入之。
承旨前望單子入之,趙鶴年落點。
李學禮改差,代以李承益爲事變假注書。
李玄緖啓曰,行大司憲趙容和,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于李玄緖曰,只推。
以全羅監司金景善狀啓,金堤郡民家失火事,傳于李玄緖曰,聞甚矜惻,元恤典外,別加顧助,結構奠接之方,廟堂措辭分付。
尹敎成,以禮曹言啓曰,卽接朔州幼學李鎰竟所志,則以爲,族姪仁亨,嫡妾俱無子,以其同生弟仁桂第二子思允,欲爲繼後,兩家諸族,相議完定,而仁亨夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李鎰竟所訴旣如此,依定式李仁桂第二子思允,立爲李仁亨之後,何如?傳曰,允。
又以迎接都監言啓曰,卽接遠接使謄移,則勅使到嘉山郡,入京日字,更以今十七日爲定,路程記改磨鍊上送矣,正書以入之意,敢啓。傳曰,知道。
又以迎接都監言啓曰,卽接遠接使謄移,則上副勅通官,自持來疋縷各色緞六十一疋,分給於兩西云,而關西四十一疋,各邑分授邑名疋數,爲先修成冊上送,故別單書入,而海西分給二十疋,則待該道分排成冊報來,追後書入之意,敢啓。傳曰,知道。
又以迎接都監言啓曰,三道支勅差使員,自各該道,今纔報來矣,別單書入之意,敢啓。傳曰,知道。
李玄緖,以備邊司言啓曰,卽見黃海監司金鼎集狀啓,則以爲,本營支放穀停蕩條給代,以加分耗請得取用,便成年例,道內會付應留中各穀一萬四千石,特許加分事,請令廟堂稟旨分付矣。支放見縮,在所給代,加分取耗,已多近例,依狀請數爻,許令施行,何如?傳曰,允。
宗廟夏享大祭親祭敎是時,亞獻官領議政權敦仁,終獻官右議政朴晦壽,進幣瓚爵官知事金左根,奠幣瓚爵官吏曹參議李㙽,禮儀使行禮曹判書朴岐壽,薦爼官戶曹判書金興根,典祀官奉常正洪翼燮,廟司令洪運謨,宮闈令尙膳崔健常·鄭之良,尙醞崔喜鎭·元喜慶·金昇協·兪致定,堂上執禮工曹參議李謙在,堂下執禮副應敎李豊翼,執尊十六,副司果朴來萬·睦用錫·李秉植,宗簿主簿申大膺,典籍徐珖輔,副司果睦仁培,司諫金秀萬,執義趙完植,掌令朴斆默,獻納柳興吉,副司果李莊緖·黃起源·李光載,司成李魯奎,兵曹正郞李繪九,副司果沈膺泰,大祝十六,副司果趙鳳夏·李寅奭·沈敬澤·林肯洙·徐相敎·洪羲宗·金英秀,副修撰沈熙淳,副司果沈敦永,校理嚴錫鼎,司僕正金應均,兵曹正郞兪致善,校理李參鉉,修撰洪祐健,應敎李裕元,副校理趙秉駿,祝史十六,副司果朴齊璿·金羽休·宋顯洙·閔馨在,奉常判官金會明,副司果尹哲求·尹行謨·許傳·李鼎信,軍資正權命周,副司果朴商壽,正言柳晏,持平洪在重,修撰兪致崇,副司果金炳奎,副校理李敎英,齋郞十六,副司果金翊鎭·趙龜植·李裕膺·鄭錫朝,副司正韓敬源·尹堉,副司果韓致容,副司正李承圭·權應夔·徐堂輔,副司果尹景善,副司正李承益·金有淵·尹禹錫·金炳雲·洪原鍾,捧俎官十六,戶曹正郞趙秉緯,司饔主簿李鍾淸,副司果尹泰兢,長興主簿李鍾協,漢城庶尹洪哲謨,繕工主簿徐光奎,掌苑別提鄭道和,濟用主簿趙徹林,忠勳都事金在重,典簿權用修,敦寧判官徐有象,廣興令權涑,禁府都事申檍·張瀷·鄭老錫,漢城主簿鄭元弼,盥洗位直講洪履信,刑曹佐郞李啓哲,爵洗泣禮曹佐郞金尙一,兵曹佐郞林樂鎭,亞·終獻盥洗位奉常主簿金用鼎,掌牲令典牲判官閔致恒,協律郞掌樂正韓升烈,贊者引儀李海璡·金昌源,謁者兼引儀朴鍾元·趙鎭夏,贊引假引儀嚴坰·金秉浩,祭監監察趙光濂·黃起漢。
乙巳四月初八日子時,上詣宗廟,夏享大祭親祭入侍時,行都承旨趙斗淳,左承旨尹致秀,右承旨趙雲澈,左副承旨沈宜升,右副承旨李玄緖,同副承旨尹敎成,假注書奇文鉉·林倜,記注官全國憲,別兼春秋李,檢校直閣鄭㝡朝·徐有薰·尹定鉉,檢校待敎趙鳳夏·李裕元,待敎洪淳穆以次侍立。時至,上具冕服,玉帶,赤舃以出,禮儀使朴岐壽導殿下至東神門外,跪啓請執圭,斗淳進圭,上執圭,入就位西向立。禮儀使跪啓請行事,軒架作保太平之樂,保太平之舞作,樂八成,禮儀使跪啓請四拜,上四拜,樂九成。禮儀使請行晨祼禮,導殿下詣盥洗位,啓請搢圭,上搢圭盥洗訖。禮儀使跪請執圭,上執圭,禮儀使導殿下,陞自阼階第一室尊所,登歌作保太平之樂,保太平之舞作,執尊擧羃,進幣瓚爵官金左根酌鬱鬯。禮儀使導殿下詣神位前,啓請搢圭,上搢圭,斗淳奉香,敎成奉爐,上三上香,禮儀使啓請執瓚灌地,左根奉瓚跪進,上執瓚灌地,以瓚授奠幣瓚爵官李㙽。禮儀使啓請執幣獻幣,左根奉幣跪進,上執幣授㙽,㙽跪受奠于案。禮儀使啓請執圭俯伏興平身,次詣各室,上香祼鬯奠幣,竝如上儀,登歌止。禮儀使導殿下降復位,行進饌禮,軒歌作豐安之樂,諸祝史撤毛血盤授齋郞,齋郞受出,典祀官引饌,入自正門,捧俎官等各捧牲匣,薦俎官捧奠于各室。禮儀使請初獻禮,導殿下詣第一室尊所西向立,左根酌酒齊訖,上詣第一室神位前,禮儀使請跪搢圭,上跪搢圭,左根奉爵跪進,上執爵授㙽,㙽跪受,奠于神位前,上執圭,俯伏興少退跪,樂止,大祝進,東向跪讀祝文訖。上次詣各室,奠爵讀祝如上儀,禮儀使導殿下降復位,保太平之舞退,定太平之舞進,亞獻官領議政權敦仁行亞獻禮,終獻官右議政朴晦壽行終獻禮訖。禮儀使導殿下,詣飮福位,禮儀使請受爵,左根奉爵跪進,上受爵飮訖,左根受爵,授大祝復於坫,禮儀使請受俎,薦俎官金興根奉俎跪進,上受俎,以授大祝,出授司饔院官訖。禮儀使導殿下降復位,通禮啓請四拜,上行四拜禮訖。禮儀使導殿下,詣望燎位北向立,諸大祝取祝幣,行望燎訖,禮儀使啓請禮畢,上釋圭,斗淳受圭,上還入齋室,通禮跪啓請外辦。上改具遠遊冠,絳紗袍,乘輿出宗廟大門外,降輿乘輦,進發至敦化門,由進善門·肅章門至協陽門,通禮跪啓請降輦乘輿,上降輦乘輿,命出標信解嚴,仍由宣化門還內,諸臣以次退出。
上在昌德宮。停常參·經筵。
經宿翌日,大殿,內閣·政院·玉堂·朝廷二品以上·六曹堂上·兩司長官口傳問安。答曰,知道。大王大妃殿·王大妃殿·中宮殿,內閣·政院·玉堂口傳問安。答曰,知道。
藥房都提調鄭元容,提調金東健,副提調趙鶴年啓曰,親祼太廟,聖慕克伸,徹宵將事,勞動旣多,伏未審夜間,聖體若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙雲澈啓曰,明日親臨殿試相値,視事頉稟之意,敢啓。傳曰,知道。
沈宜升啓曰,合辭方張之時,憲府無詣臺之員,事甚未安。未肅拜·呈告人員,竝卽牌招,何如?傳曰,允。
趙雲澈啓曰,臣雲澈,今日入直禁軍戎器點考,進去下直之意,敢啓。傳曰,知道。
趙鶴年啓曰,假注書林倜,身病猝重,勢難察任,今姑改差,何如?傳曰,允。
林倜改差,代以洪原鐘爲假注書。
傳于沈宜升曰,大司憲許遞,前望單子入之。
大司憲前望單子入之,閔致成落點。
沈宜升啓曰,新除授大司憲閔致成,一體牌招,何如?傳曰,允。
又啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以執義趙完植,掌令朴斆默·李鎭默,持平洪在重·崔在燁牌不進罷職傳旨,傳于沈宜升曰,只推。
趙雲澈啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于尹敎成曰,明日出宮門路,以協陽門爲之。
趙雲澈啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事,護軍單趙斗淳。
尹敎成,以弘文館言啓曰,下番修撰臣洪祐健以禁衛營從事官,今日本營軍布上下時,晝仕出去之意,敢啓。傳曰,知道。
又以禮曹言啓曰,卽接四館所牒呈,則乙巳三月春到記殿講入格幼學宋謙洙,製述入格進士朴昇壽,以上直赴殿試,製述入格進士朴晉壽,直赴會試事,命下,竝於今番庭試,許赴事報來矣。幼學宋謙洙,進士朴昇壽,直赴於今此庭試殿試,進士朴晉壽,今番庭試殿試,旣兼會試,依例許赴之意,分付,何如?傳曰,允。
又以禮曹言啓曰,大小科陳試人草記許赴事,曾有定式矣,庚子九月秋到記殿講入格直赴會試幼學李益鉉,遭艱陳試,而以講經生,兼爲製述,例當從願許赴矣。幼學李益鉉,今番庭試殿試,旣兼會試,依例許赴之意,分付,何如?傳曰,允。
又以司僕寺一二提調意啓曰,興陽監牧官金商贊,羅州監牧官趙秉瓚,俱以身病沈重,呈狀乞遞矣,竝改差,何如?傳曰,允。
又以成均館大司成意啓曰,迎勅日,慕華館及仁政門外儒生整齊等事,該曹節目已爲啓下矣,自前迎勅時,假儒生祗迎等事,例以計士·律官·畫員·寫字官·日官·醫官·譯官中,限四十人分排擧行矣。今亦依例所屬各該司,預爲申飭知委之意,敢啓。傳曰,知道。
又以迎接都監言啓曰,取考各年謄錄,則甲辰丁酉迎勅時宴禮,有用樽花之例,而癸亥壬申,皆不用樽花矣。今番儀節,一依癸亥年例爲之,樽花置之之意,敢啓。傳曰,知道。
又以迎接都監言啓曰,三度宴禮,竝爲擧行事,前已草記啓下,而取考各年謄錄,殿內接見時宴享,翌日館所宴享,則皆爲設行,郊餞宴享,不爲磨鍊矣。今番依各年例,郊餞宴禮,置之,何如?傳曰,允。
又以迎接都監言啓曰,卽接黃海監司金鼎集所報,則勅行自持來縷緋各色紬二十疋,分授各邑後,邑名·疋數,修成冊上送矣,正書以入之意,敢啓。傳曰,知道。
趙雲澈,以兵曹言啓曰,今此慶科庭試武科殿試時,直赴殿試人及直赴會試人應試應頉區別,別單書入之意,敢啓。傳曰,知道。
又以兵曹言啓曰,直赴殿試奉承傳武藝別監黃德炯等二百六十五人,直赴會試,奉承傳馬兵李吉培等一百二十一人,隨其錄名,依例許赴於明日殿試之意,敢啓。傳曰,知道。
又以兵曹言啓曰,濟州辛丑慶科庭試初試入格康履鎭,癸卯式年初試入格愼德欽·金致旭,甲辰增廣初試入格金明旭·申承在等,來訴本曹,願赴於今此庭試矣。本州以候風駕海之致,初試人隨其上來,許赴於當前他科,載在法典,故取考其各年榜目及該牧公文,則初試入格,果爲的實,依法典許赴於明日殿試之意,敢啓。傳曰,知道。
又以兵曹言啓曰,在前迎勅動駕時,寶劍·別雲劍受點人員,例爲仍用於館所動駕時矣。今亦依此擧行,何如?傳曰,允。
又以兵曹言啓曰,在前館所接見勅使時,別雲劍·別軍職侍衛·信箭宣傳官·承傳宣傳官各一員,侍衛·寶劍及兵曹堂上郞廳各一員,承傳宣傳官·挾輦軍,隨入大門內,其餘侍衛及槍劍軍·倭槍手,大門外留駐,交龍旗,作門外留駐矣。今亦依此擧行,何如?傳曰,允。
又以兵曹言啓曰,僉知中樞府事尹昇大,文臣兼宣傳官鄭錫朝,俱以病難供職,呈狀乞遞,竝改差,何如?傳曰,允。
義義府啓目,永寧殿第二室祝史鄭愚容原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
同副承旨尹敎成疏曰,伏以臣,庸愚湔劣,百不肖似,而倖竊科第,驟躐資階,通籍十數年間,遽躋下大夫之列,恩造攸被,涯量已踰,每自循省,兢懼冞深,第臣抱至切之懇,懷必呼之願,而嚴畏是懼,自阻於仁覆之下,則亦非義分之所敢出也。臣以險釁餘生,惟偏母是恃,臣母年今七十有六,質本虛脆,中嬰禍故,疾病侵纏,榮衛虧損,駸駸流景,已迫崦嵫,坐臥不離床笫,扶護全仗刀圭,而惟其貧,是臣家之素傳,拙又臣身之長物,則忠養之需,尙矣無論,淡泊之供,亦或莫繼。臣雖無狀,揆以恒情,寧容一日安於心而慊其職也哉?每誦古人體無全衣親極滋味之語,未嘗不感慨慙恧,而朝臣之似臣情地者,有籲輒諒,獲遂捧檄之願,益有以仰孝理居先,大化煦覆之盛。臣於百里之任,極知其無所堪承,而顧其區區烏鳥之私,誠有按抑不得者,玆敢略暴衷懇,冒瀆崇聽。伏乞聖慈,曲垂矜諒,特命選部,畀臣一小縣,俾有以將往老母,獲荷便養之恩,則天地父母之賜也,非臣隕結,所可仰酬。臣無任云云。省疏具悉。疏辭,下該曹稟處。
副護軍南獻敎疏曰,伏以臣,見擬於文科殿試對讀官之望矣,召牌儼臨,義當蹶之不暇,而顧念,臣於試役,僨誤之餘也,至今慙悚,艮限在前,若以爲任之稍異於考校,冒昧趨膺,則廉防由臣而壞隳,試體由臣而虧損,著令之下,不敢違傲,進伏朝房,忙陳短章。伏乞聖慈,俯垂鑑諒,特令變通,俾便公私,仍勘臣瀆撓之罪,以昭法紀焉。臣無任云云。省疏具悉。往事,何必追引?
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
藥房提調金東健,副提調趙鶴年啓曰,伏未審夜間,聖體若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,自今日停止事,榻前下敎。
尹敎成啓曰,明日常參·經筵,取稟。傳曰,停。
趙雲澈啓曰,備邊司郞廳來言,今日,賓廳日次,而親臨殿試相値,不得來會云矣,敢啓。傳曰,知道。
尹敎成,以禮曹言啓曰,今月十八日辰時,嘉禮慶科庭試別試文武科放榜時,親臨與權停例,何以爲之,而處所,以何處擧行乎?敢稟。傳曰,仁政殿權停例爲之。
又以迎接都監言啓曰,迎勅習儀,今十三日,自禮曹推擇啓下矣,依例爲之,仍行仁政殿宴禮習儀之意,敢啓。傳曰,知道。
趙雲澈,以都摠府言啓曰,今日入直內三廳,武兼·禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以兵曹言啓曰,迎勅翌日館所動駕時,何營軍兵隨駕,何營軍兵留陣,而禁·御兩營鄕軍,則今旣停番,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依昨春例爲之。
又以訓鍊都監言啓曰,今四月十三日迎勅習儀時,闕內設布帳把守次,軍十五名,將校三人,門外屛門八十四處設布帳把守次,軍二百八十九名,將七十五人,竝除器械擧行,而事畢後,依例解送之意,敢啓。傳曰,知道。
又以訓鍊都監言啓曰,今四月十三日迎勅習儀時,慕華館環衛,比正日減數排立事,自兵曹草記蒙允矣,軍二百名,標下軍三十一名,將校六人,將官率領擧行之意,敢啓。傳曰,知道。
又以訓鍊都監言啓曰,今四月十三日迎勅習儀時,因兵曹節目,挾輦軍四十名,前後射隊軍三百名,標下軍七十四名,將官率領擧行,步軍一哨一百名,標下軍八十三名,中軍率領,依正日例前導禁辟,而竝除標信擧行之意,敢啓。傳曰,知道。
乙巳四月初十日卯時,上詣春塘臺,慶科庭試文武科殿試入侍時,行都承旨趙鶴年,左承旨尹致秀,右承旨趙雲澈,左副承旨沈宜升,右副承旨李玄緖,同副承旨尹敎成,假注書奇文鉉·洪原鐘,別兼春秋趙龜植·李,檢校直提學趙秉龜,檢校直閣鄭㝡朝·徐有薰·尹定鉉,檢校待敎李㘾·趙鳳夏·李裕元,待敎洪淳穆以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調金東健,副提調趙鶴年進前奏曰,侵早勞動,聖體,若何?上曰,一樣矣。仍出協陽門,由建陽門·靑陽門詣春塘臺,降輿陞座。讀券官領議政權敦仁,右參贊金東健,行護軍趙斗淳,對讀官吏曹參議李㙽,行副護軍徐憲淳,副校理趙秉駿,副司果李裕膺,考官右議政朴晦壽,兵曹判書趙冀永,行大護軍任聖皐,參考官行副護軍兪章煥,行副護軍李熙絅,副司果李鼎信,訓鍊院正李奎燦,以次入就拜位,行四拜禮陞座訖。敦仁進前奏曰,近日晨夕頗涼,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,更點之法,每點五下,然後次次變點,而臣於昨夜,適聞點數,則已自初更,或三下四下,全無次序,報更法意,固不當若是,況城門開閉,專在傳漏早晩,則其所重,又何如?近來百度解弛,至於此等事,而不有法制,惟意所爲,誠不勝駭然。當該禁漏官汰去,仍令攸司,從重科治,不飭之兵曹入直堂上,事過後,拿問處之,何如?上曰,依爲之。出擧條鶴年奏曰,儒生今方入場,當以標信擧行矣。上命出標信,儒生入場訖,入門官,進呈入門單子,鶴年讀奏二百十人,上命東健·斗淳,書賦題言必稱堯·舜,限未時,秉駿·裕膺奉御題懸之,鶴年稟試官權退。上曰,唯。冀永曰,武科直赴殿試人,則當以分所試取矣。何試官進去乎?上曰,御將進去。雲澈奏請秤箭,上命爲之,雲澈承命擧行,又奏曰,貫革尺量,何以爲之乎?上曰,尺量爲之。致秀曰,貫革尺量之際,擧行萬萬駭然。當該訓鍊院官員,捧現告所當重勘,而本院請推之外,無他可施之罰,何以爲之乎?上曰,拿問處之,可也。出擧條鶴年曰,儒生當出場矣,以標信擧行乎?上曰,以令箭爲之。仍入小次,少頃還御,鶴年稟考試,上可之。致秀稟武科擧子考講收栍,上命上試單栍擧行。致秀曰,參考官李鼎信,屢度催促,終不待令,事甚未安。推考,何如?上曰,依爲之。出擧條致秀曰,雲劍侍衛,何等嚴重,而擅離信地,事甚駭然。所當重勘,而本院請推之外,無他可施之罰,何以爲之乎?上曰,雲劍,誰爲擧行乎?致秀曰,守門將矣。上曰,令兵判査實知入。致秀奏曰,令兵判査實,則守門將金禹鉉云矣。上曰,令兵判決棍,可也。致秀曰,幾度乎?上曰,令兵判停當擧行,可也。仍入小次,少頃還御。敎成曰,今十七日迎勅後,陳賀頒敎文,當爲製進,而藝文提學金興根,旣在闕中,使之製進,何如?上曰,依爲之。出擧條上命書傳敎曰,頒敎文中赦句添入。敎成曰,頒敎文中赦句添入事,命下矣,某罪以下,宥之乎?上曰,徒流以下,竝宥。敎成曰,頒敎文中赦句添入事,命下矣,藝文提學金興根,旣在闕中,使之添入,何如?上曰,依爲之。出擧條上命武科講分所爲之,仍入小次。上曰,今番庭試取五人。出傳敎少頃還御。鶴年曰,考試已訖,當爲科次矣。上可之。敦仁曰,壯元書三下,其餘書三下乎,書次上乎?上曰,盡書三下。裕膺讀奏第一券,至二十句,上曰,止之。敦仁以次書等,仍奏曰,直赴殿試人,當付之榜末,而當書三下等矣。上曰,唯。鶴年坼奏祕封訖,上還入小次,仍敎曰,還宮當自內爲之矣,該房知悉。仍命俄下標信解嚴,諸臣以次退出。
上在昌德宮。停常參·經筵。
尹敎成啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,來十六日,日次儒生殿講日次,而救食齋戒相値,頉稟之意,敢啓。傳曰,知道。
又啓曰,來十六日,漢學文臣殿講日次,而救食齋戒相値,頉稟之意,敢啓。傳曰,知道。
又啓曰,今此勅使上來與回還時,沿路禁辟軍調發事,摠戎使廣州留守處祗受次,標信及兵符櫃,請出之意,敢啓。傳曰,知道。
又啓曰,行都承旨趙鶴年,左承旨尹致秀,右承旨趙雲澈,左副承旨沈宜升不爲仕進,右副承旨李玄緖式暇出去,院中只有臣一人,伴直無人。左副承旨沈宜升,所當牌招,而拘於廳規,不得請牌,何以爲之?敢稟。傳曰,牌招。
又啓曰,事變假注書李承益,身病猝重,勢難察任,今姑改差,何如?傳曰,允。
傳于尹敎成曰,左承旨·右承旨許遞,前望單子入之。
承旨前望單子入之,兪章煥·趙徽林落點。
李承益改差,代以金有淵爲事變假注書。
尹敎成啓曰,吏曹郞廳來言,新恩政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書朴永元奉命在外,參判未差,參議李㙽病不來,不得開政云。參議卽爲牌招,何如?傳曰,允。
尹敎成,以吏曹言啓曰,軍資監正權命周,宗簿寺主簿鄭漢然,忠淸道都事崔信,俱以身病,呈狀乞遞,竝改差,何如?傳曰,允。
又以吏曹言啓曰,軍器寺副正吳泰學,以其身病,呈狀乞遞,改差,何如?傳曰,允。
有政。吏批,判書朴永元奉命在外,參判未差,參議李㙽進,右承旨沈宜升進。啓曰,判書朴永元奉命在外,參判未差,小臣獨政未安,何以爲之?敢稟。傳曰,只出緊任。以金魯謙爲監察,吉履元爲忠淸都事。
兵批,判書趙冀永進,參判李同淳入直,參議成好謙病,參知宋能圭拿處,同副承旨尹敎成進。以朴震煥爲僉知,柳貞裕·申晦應·鄭得用爲五衛將,金宗行·趙命錫爲景福將,吳聖業爲慶熙將,李爲文兼,南錫玄爲武兼,李敎承爲部將,權中洛爲興陽監牧官,李河錫爲羅州監牧官。訓鍊僉正加設單成永龜,主簿加設單李東洙,同知單金宗哲。大護軍趙容和,副護軍李根友·趙雲澈·尹致秀·韓正敎·李是遠·尹穳·尹昇大·金善命,以上竝單付。副司果尹喜秀·李鷹周·李鎭昇,以上登科前已行司果,依法典陞六,挾輦把摠趙秉吉,滿二十四朔,今加折衝依定式加資事,承傳。
傳于沈宜升曰,見窠皆令差出。
吏批,再政。以金萬根爲禮曹正郞,李莊緖爲軍資正,趙秉夔爲宗簿主簿,宋欽成爲氷庫別提,韓錫敎爲懿昭墓守衛官。典籍單丁昌夾,禮賓主簿單林翼相,以上文武科甲科第一人。
兵批,再政。以張大汲爲訓鍊僉正。同知單李宗鎬,副護軍趙秉吉。
沈宜升啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于沈宜升曰,只推。
尹敎成,以吏曹言啓曰,今此宗廟望祭大祝,前正郞鄭翊朝塡差,而時無職名,令該曹口傳付軍職,何如?傳曰,允。
兵曹口傳政事,副司果單鄭翊朝。
尹敎成,以禮曹言啓曰,卽接黃海監司金鼎集移文,則以爲,平山府鄕校聖殿,多有滲漏,椽木朽傷,墻壁頹落,不可不及今修改,告由移還安祭香祝,自本曹啓稟下送云矣。平山府鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接北部幼學姜柱晟所志,則以爲,族姪故出身性煥,嫡妾俱無子,以其同姓十四寸兄周煥第二子在斗,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長姜柱晟所訴旣如此,依定式姜周煥第二子在斗,立爲姜性煥之後,何如?傳曰,允。
又以迎接都監言啓曰,勅使在館時,館門把守及館內守直房守房子各差備等,依近例名數別單書入之意,敢啓。傳曰,知道。
又以迎接都監言啓曰,卽接遠接使謄移,則勅行到平壤,宿所站路程排站,更爲磨鍊上送矣,路程記書入之意,敢啓。傳曰,知道。
沈宜升,以兵曹言啓曰,今四月十一日武臣賓廳武經講書時,訓鍊主簿崔性益,三略不通,依定式推考警責,何如?傳曰,允。
又以摠戎廳言啓曰,因迎接都監移文,今此勅使迎送時,都監堂上前排巡視旗手二雙,令旗手五雙,軍牢七雙,燈籠手一雙,隨率軍五雙,自本廳別定次知,敎鍊官,自習儀日爲始,依例領送之意,敢啓。傳曰,知道。
又以義禁府言啓曰,今此勅使在館時,三門把守假都事三員,令該曹口傳差出,以爲擧行之地,何如?傳曰,允。
義禁府啓目粘連,向前鄭愚容亦,祝史之任,何等敬謹,而擧羃之際,有此做錯,其不能審愼之罪,在所難免。以此照律,何如?判付啓依允。
上在昌德宮。停常參·經筵。
夜自一更至五更,月暈。
沈宜升啓曰,明日迎勅習儀,再明日三明日順陵忌辰祭齋戒正日,十六日救食齋戒相値,視事頉稟之意,敢啓。傳曰,知道。
趙徽林啓曰,明日召對,取稟。傳曰,停。
沈宜升啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨李玄緖,今日不爲仕進,卽爲牌招,何如?傳曰,允。
又啓曰,假注書洪原鐘,身病猝重,勢難察任,今姑改差,何如?傳曰,允。
洪原鐘改差,代以李承圭爲假注書。
傳于沈宜升曰,都承旨·左承旨許遞,前望單子入之。
承旨前望單子入之,洪在喆·尹致定落點。
趙徽林啓曰,明日傳香,禮房承旨當爲齋宿,左承旨尹致定,所當牌招,而拘於廳規,不得請牌,何以爲之?敢稟。傳曰,牌招。
傳于沈宜升曰,中官李敏榮,罪關罔赦,不可尋常處之,令該府,全羅道濟州牧,勿限年定配。
傳于沈宜升曰,飭已施矣,全羅道羅州牧智島島配罪人文學一,長興府竄配罪人韓定善,竝特爲放送。
以黃海監司金鼎集狀啓,進上乾秀魚卵等,節序差早,限內不得封進,惶恐待罪事,傳于沈宜升曰,勿待罪事,回諭。
沈宜升啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于沈宜升曰,只推。
以左承旨尹致定牌不進罷職傳旨,傳于趙徽林曰,只推。
以右副承旨李玄緖牌不進罷職傳旨,傳于趙徽林曰,只推。
趙徽林,以吏曹言啓曰,卽接司僕寺牒報,則以爲,明日迎勅習儀時,本寺正,當爲進參,而正金應均,以其身病,不得進參,卽速變通,以爲備員擧行之地云。司僕寺正金應均,今姑改差,其代口傳備擬以入之意,敢啓。傳曰,知道。
吏曹口傳政事,以沈敬澤爲司僕正。
趙徽林,以禮曹言啓曰,今此迎勅書當日頒敎陳賀後,中宮殿陳賀時百官行禮儀註,直爲書入中宮殿之意,敢啓。傳曰,知道。
又以司僕寺一二提調意啓曰,順天監牧官洪愼圭,蔚山監牧官李奎錫,俱以身病沈重,呈狀乞遞,竝改差,何如?傳曰,允。
又以迎接都監言啓曰,卽接遠接使謄移,則上勅,在中和新安館七律一首,登快哉亭七律一首,各紙書出,請揭于定州·平壤館所,故原本分送兩邑,使之刻揭,一本謄書上送矣,正書以入之意,敢啓。傳曰,知道。
沈宜升,以訓鍊都監言啓曰,本局攔後將禹時英,身爲將領,擧行駭然,爲先汰去之意,敢啓。傳曰,知道。
又以禁衛營言啓曰,因迎接都監移文,今此勅使前排大旗幟,入京時,本營擧行,回還時,摠戎廳擧行矣。依前例大五方旗五面,中五方神旗五面,淸道旗一雙,黃門旗一雙,金鼓旗一雙,另擇奉持旗手,勅行入京日,自迎恩門至館所,排立前導,而城內外左邊屛門七十一處,哨官五員,別騎衛七人,騎士五十九人,助番牙兵七十一名,嚴飭定送,率領把守,而所經屛門,則以布帳堅實防遮,別定將校十二人,京標下軍十二名,竝爲除器械另加申飭,嚴禁雜人,今月十三日習儀時,亦依此擧行。依兵曹節目,傳語軍一百名,以京標下軍定送,而別定將校,與部將眼同檢飭,習儀時傳語軍,以四十名擧行之意,敢啓。傳曰,知道。
義禁府照目粘連,永寧殿第二室祝史鄭愚容矣本府議啓內,祝史之任,何等敬謹,而擧羃之際,有此做錯,其不能審愼之罪,在所難免。以此照律,罪杖六十收贖,奪告身一等,私罪,奉敎依允爲旀,功議各減一等爲良如敎。又啓目,兵曹參知宋能圭原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允。又啓目,訓鍊正李圭燦原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
上在昌德宮。停常參·經筵。
趙徽林啓曰,明日召對,取稟。傳曰,停。
又啓曰,來十八日,專經武臣殿講日次,而放榜相値,頉稟之意,敢啓。傳曰,知道。
沈宜升啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨李玄緖,今日不爲仕進,卽爲牌招,何如?傳曰,允。
尹致定啓曰,臣致定,今日迎勅習儀進去,下直之意,敢啓。傳曰,知道。
又啓曰,今此勅使回還時,開城府·平壤·義州三處別問安使,依近例以道內守令,借銜差下,御帖及空名帖,伴送使齎去,以爲從便擧行之地,而亦爲下諭于兩道道臣及各其守令處,何如?傳曰,允。
洪在喆啓曰,摠戎使柳基常以迎勅習儀事,慕華館今方出去矣,兼帶右邊捕盜大將命召及大將牌·傳令牌,何以爲之?敢稟。傳曰,仍佩往來。
沈宜升啓曰,明日傳香,禮房承旨當爲齋宿,左承旨尹致定纔已迎勅習儀進去矣。所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于沈宜升曰,只推。
以右副承旨李玄緖牌不進罷職傳旨,傳于趙徽林曰,只推。
尹致定,以司饔院檢擧提調意啓曰,仁政殿迎勅茶禮宴享習儀後,館所茶禮宴享習儀,仍爲設行於館所之意,敢啓。傳曰,知道。
又以都摠府言啓曰,今日入直內三廳,武兼·禁軍及軍兵等,當爲中日習射技放,而迎勅習儀相値,不得設行之意,敢啓。傳曰,知道。
又以義禁府言啓曰,全羅道羅州牧智島島配罪人文學一,長興府竄配罪人韓定善,竝特爲放送事,承傳啓下矣。文學一放送事,分付該道道臣,韓定善以其身病,姑未發行,卽爲放送之意,敢啓。傳曰,知道。
又以義禁府言啓曰,中官李敏榮,全羅道濟州牧,勿限年定配事,承傳啓下矣。李敏榮全羅道濟州牧,勿限年定配,而以承傳內辭意,具罪目,依例發遣府羅將,押送配所,何如?傳曰,允。
義禁府啓目粘連,向前宋能圭亦,更鼓法意,何等嚴重,而有此錯誤,萬萬駭然。更卒操束,專在於本曹,則身爲入直之堂上,一任抛置,難免其常時不能檢飭之失,以此照律,何如?判付啓依允。又啓目粘連,向前李奎燦亦,旣差矢數執鼓之任,則不卽待令於貫革尺量之後,雖緣於試所之分詣,旣有信地,難免離次之罪,以此照律,何如?判付啓依允。
義禁府照目粘連,兵曹參知宋能圭矣本府議啓內,更鼓法意,何等嚴重,而有此錯誤,萬萬駭然。更卒操束,專在於本曹,則身爲入直之堂上,一任抛置,難免其常時不能檢飭之失,以此照律,罪笞四十收贖,付過還職,私罪,奉敎依允。又照目粘連,訓鍊院正李奎燦矣本府議啓內,旣差矢數執鼓之任,則不卽待令於貫革尺量之後,雖緣於試所之分詣,旣有信地,難免離次之罪。以此照〈律〉,罪笞五十收贖,解見任別敍,私罪,奉敎依允爲旀,功議各減一等爲良如敎。
上在昌德宮。停常參·經筵。
尹致定啓曰,明日召對,取稟。傳曰,停。
趙徽林啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁呈辭,監察茶時之意,敢啓。傳曰,知道。
尹致定啓曰,右承旨沈宜升,同副承旨尹敎成,今日不爲仕進,竝卽牌招,何如?傳曰,允。
傳于尹致定曰,禮房承旨,馳詣宗廟·景慕宮,奉審摘奸以來。
以右承旨沈宜升,同副承旨尹敎成牌不進罷職傳旨,傳于李玄緖曰,只推。
李玄緖,以奎章閣言啓曰,明日,卽奉謨堂夏孟朔奉審日次,臣等進詣擧行之意,敢啓。傳曰,知道。
又以吏曹言啓曰,今十一日政,氷庫別提末望成載濩與本曹判書臣朴永元,爲妻三寸叔應避之嫌,而未及照檢,矇然擬入,不察之失,臣不勝惶恐,原望筒改付標以入之意,敢啓。傳曰,知道。
又以兵曹言啓曰,五衛將沈衡泰·李明七,除授在外,上來無期云。景福宮衛將金宗行·趙命錫,慶熙宮衛將吳聖業,文臣兼宣傳官尹行謨,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
自人定至五更,灑雨下雨,測雨器水深一分。
藥房提調金東健,副提調洪在喆啓曰,伏未審日間,聖體若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹致定啓曰,明日召對,取稟。傳曰,停。
尹敎成啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁呈辭,監察茶時之意,敢啓。傳曰,知道。
洪在喆啓曰,左承旨尹致定,右承旨沈宜升,同副承旨尹敎成,今日不爲仕進,竝卽牌招,何如?傳曰,允。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于尹致定曰,藥院提調許遞,前望單子入之。
內醫提調前望單子入之,李憲球落點。
傳于尹敎成曰,吏·工換房。
趙徽林,以吏曹言啓曰,司僕寺正沈敬澤,以其身病,呈狀乞遞,改差,何如?傳曰,允。
以黃海監司金鼎集狀啓,載寧郡守洪鍾薰身死事,傳于尹敎成曰,令該曹口傳差出,使之當日辭朝。
吏曹口傳政事,以李光載爲司僕正,韓弼敎爲載寧郡守。
以右承旨沈宜升牌不進罷職傳旨,傳于尹敎成曰,只推。
趙徽林,以司饔院檢擧提調意啓曰,今此宴禮時,勅使前依例用酒,御前依近例代用薑茶之意,敢啓。傳曰,知道。
尹致定,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
尹敎成,以兵曹言啓曰,再明日迎勅動駕時,本曹堂上守宮及侍衛,當爲備員,而參知宋能圭有身病,不得進參。令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以尹穳爲兵曹參知。
以兵曹參知尹穳牌不進罷職傳旨,傳于尹敎成曰,只推。
尹敎成,以兵曹言啓曰,今此迎勅動駕時,依下敎出宮門路,崇禮門爲之,還宮門路,敦義門爲之矣。送勅動駕時,出還宮門路,何以磨鍊乎?敢稟。傳曰,出宮敦義門,還宮崇禮門爲之。
又以兵曹言啓曰,今此大駕詣慕華館送勅時,何營軍兵隨駕,何營軍兵留陣,而禁·御兩營鄕軍,則今旣停番,禁軍及馬步軍,以幾番幾哨磨鍊,餘軍留營,慕華館環衛軍兵,何以爲之乎?敢稟。傳曰,依迎勅時例爲之。
又以摠戎廳言啓曰,今此勅行時,自弘濟院至迎恩門,其間防護禁雜人等節,令御營廳·摠戎廳依近例擧行事,自迎接都監草記蒙允矣。臣廳則勅使入京日,別定將校十人,標下軍一百名,自追慕峴越邊至于弘濟院禁辟等節,分掌嚴飭,勅使回還日,亦依此擧行之意,敢啓。傳曰,知道。
又以訓鍊都監言啓曰,今此迎勅時,各處定送將卒數爻,竝單子書入之意,敢啓。傳曰,知道。
上在昌德宮。停常參·經筵。
夜自二更至五更,月食。
洪在喆啓曰,自明日勅使回還間,視事頉稟之意,敢啓。傳曰,知道。
又啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁呈辭,監察茶時之意,敢啓。傳曰,知道。
又啓曰,左副承旨趙徽林,今日不爲仕進,卽爲牌招,何如?傳曰,允。
又啓曰,明日大駕詣慕華館,入幕次後,大王大妃殿·王大妃殿問安,何承旨進去乎?敢啓。傳曰,同副承旨進去。
傳于尹敎成曰,右承旨許遞,前望單子入之。
承旨前望單子入之,南獻敎落點。
洪在喆啓曰,新除授右承旨南獻敎,卽爲牌招,何如?傳曰,允。
傳于尹敎成曰,明日出宮內門路,以協陽門爲之。
以左副承旨趙徽林牌不進罷職傳旨,傳于尹敎成曰,只推。
尹致定,以吏曹言啓曰,卽接司僕寺牒報,則以爲,今此迎勅擧動時,本寺正,例爲進輿差備,而正未差之代,卽速變通,以爲擧行之地云,司僕寺正有闕之代,口傳備擬以入之意,敢啓。傳曰,知道。
又以迎接都監言啓曰,勅使齎來賜物,遠接使別定差使員慶安察訪文慶愛,先送都監矣,令尙衣院官員,呈納承政院之意,敢啓。傳曰,知道。
又以迎接都監言啓曰,勅使入京日,百官見官禮,首譯言于勅使,則以停免爲言云矣,敢啓。傳曰,知道。
又以迎接都監言啓曰,卽接遠接使移文,則勅使明日入京軍令,以辰正書出云矣,敢啓。傳曰,知道。
南獻敎,以兵曹言啓曰,今四月十七日武臣堂上朔試射,二十日文臣朔試射,以勅使入京,不得爲之之意,敢啓。傳曰,知道。
又以都摠府言啓曰,今日入直內三廳,武兼·禁軍及軍兵等,當爲中日習射技放,而勅使近京,回程間今姑停止之意,敢啓。傳曰,知道。
又以訓鍊都監言啓曰,去夜初更量,直赴梁惠秀,被捉於本局邏卒處,依例移送兵曹之意,敢啓。傳曰,知道。
又以兵曹言啓曰,因訓鍊都監草記,直赴梁惠秀,被捉於巡邏,移送兵曹事,允下矣,依法典決棍十度後,放送之意,敢啓。傳曰,知道。
上在昌德宮。停常參·經筵。
大駕詣慕華館迎勅,入幕次後,內閣·政院·藥房·玉堂口傳問安。答曰,知道。還詣仁政殿,入幕次後,內閣·政院·藥房·玉堂·朝廷二品以上·六曹堂上口傳問安。答曰,知道。
還內後,內閣·政院·藥房·玉堂口傳問安。答曰,知道。
洪在喆啓曰,司僕寺內乘來言,捲窓,取稟。傳曰,捲三窓。
又啓曰,來二十一日,朝參日次,而勅使回還間,頉稟之意,敢啓。傳曰,知道。
李玄緖啓曰,來二十一日,輪對日次,而勅使回還間,頉稟之意,敢啓。傳曰,知道。
南獻敎啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁呈辭,監察茶時之意,敢啓。傳曰,知道。
洪在喆啓曰,明日大駕詣館所,入幕次後,大王大妃殿·王大妃殿問安,何承旨進去乎?敢稟。傳曰,同副承旨進去。
尹敎成啓曰,臣以大王大妃殿·王大妃殿問安,進去下直之意,敢啓。傳曰,知道。
又啓曰,臣敎成,今日館所問安進去,下直之意,敢啓。傳曰,知道。
南獻敎啓曰,頒赦事,命下矣,未承授推考傳旨,自本院依例爻周之意,敢啓。傳曰,知道。
洪在喆啓曰,勅使回還間,事變假注書,依例別省記入直之意,敢啓。傳曰,知道。
尹敎成啓曰,臣馳往館所問安,則上副勅以爲,遣近侍勞問,不勝感謝云矣,敢啓。傳曰,知道。
趙徽林啓曰,吏曹郞廳來言,百官加下批政事,取稟。傳曰,當日爲之。
又啓曰,卽者吏曹郞廳來言,政事,當日爲之事,命下,而判書朴永元,參議李㙽,俱以病不來,參判未差,不得開政云。判書·參議,竝卽牌招,何如?傳曰,允。
傳于尹敎成曰,明日出宮內門路,以協陽門爲之。
尹敎成,以吏曹言啓曰,在前頒赦時,有別歲抄書入之例,今番則何以爲之?敢稟。傳曰,書入。
又以吏曹言啓曰,別歲抄書入事,命下矣,永勿敍用,居中居下,一體書入乎?敢稟。傳曰,書入。
李玄緖,以戶曹言啓曰,上副勅贐行,大通官等賞給,依乙未年例磨鍊書入之意,敢啓。傳曰,知道。
尹致定,以禮曹言啓曰,卽接忠淸監司姜時永移文,則以爲,舒川郡鄕校聖殿正間,年久滲漏,仰土剝落,椽木朽傷,不可不及今修改,告由移還安祭香祝,自本曹啓稟下送云矣。舒川郡鄕校聖殿修改時,先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以迎接都監言啓曰,勅使到迎恩門幕次後,各以酒果饌品一盤,入傳兩勅,而通官及跟役等處,亦以酒肴分饋之意,敢啓。傳曰,知道。
又以迎接都監言啓曰,勅使歇所,茶啖入饋之意,敢啓。傳曰,知道。
又以迎接都〈監〉言啓曰,勅使到紅箭門,家丁十三名落後,先入館所之意,敢啓。傳曰,知道。
又以迎接都監言啓曰,勅使來入館所之意,敢啓。傳曰,知道。
又以迎接都監言啓曰,勅使旣入館中,各色郞廳,輪回直宿之意,敢啓。傳曰,知道。
又以迎接都監言啓曰,勅使館所茶啖,依例排入之意,敢啓。傳曰,知道。
又以迎接都監言啓曰,通官處賜茶床,入給之意,敢啓。傳曰,知道。
又以迎接都監言啓曰,卽者差備譯官來言,上副勅各率家丁,共登明雪樓云矣,敢啓。傳曰,知道。
又以迎接都監言啓曰,卽者差備譯官來言,上副勅同坐明雪樓,今日夕飯俸,備待此處云矣,敢啓。傳曰,知道。
又以迎接都監言啓曰,卽者差備驛官來言,勅使在館時,開門砲一聲,閉門砲三聲,具細樂吹打云矣,敢啓。傳曰,知道。
又以承文院都提調意啓曰,今此勅使齎來誥命一道,勅書一道,提調一員陪進,奉安于奉安閣後,仍行奉審之意,敢啓。傳曰,知道。
洪在喆,以兵曹言啓曰,謹依下敎,布帳窺視下人李順玉·金乭伊,各決棍十度之意,敢啓。傳曰,知道。
又以兵曹言啓曰,卽接東所衛將柳宗謹牒報,則今日午時量,明政殿南邊簷瓦一間許缺落云,卽速修改之意,分付該曹,何如?傳曰,允。
又以都摠府言啓曰,卽接東所衛將柳宗謹牒報,則今日午時量,明政殿南邊簷瓦一間許缺落之意,敢啓。傳曰,知道。
又以禁衛營言啓曰,謹依下敎,奉常寺守僕金盛俊·趙基完,庫直安時豊,玉堂使令董奉喆·沈仁浩,刑曹使令馬順福·咸宗根,各決棍十度後,放送之意,敢啓。傳曰,知道。
吏曹啓目,粘連啓下是白有亦,觀此承政院同副承旨尹敎成上疏,則以爲,臣以險釁餘生,惟偏母是恃,臣母今年七十有六,質本虛脆,中嬰禍故,疾病侵纏,榮衛虧損,駸駸流景,已迫崦嵫,坐臥不離床笫,扶護全仗刀圭,而惟其貧,臣家之素傳,拙又臣身之長物,則忠養之需,尙矣無論,淡泊之供,亦或莫繼。臣雖無狀,揆以恒情,寧容一日安於心而慊其職也哉?區區烏鳥之私,誠有按抑不得者。伏乞特命選部,畀臣一小縣,俾將往老母,獲荷便養之恩亦爲白有臥乎所,尹敎成之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,邇列之臣出補外邑,事體不輕,臣曹不敢擅便,上裁,何如?判付啓,依回啓施行爲良如敎。
敎中外大小臣僚耆老軍民閑良人等書。王若曰,六騩備百兩之禮,翟褕媲尊,四牡齎九章之頒,鳳綍疏寵。鬯明彝典,播脩驩康。念寡躬叨艱大之基,而王政資順承之吉。陰柔之敎,實闡含章在中,風化之原,是由定位乎內。肆德選爰正中壼,伊休命誕啓生民。宜其家人,罔或愆於勤儉孝敬,承我宗事,與共將於禴祀烝嘗。思媚徽音,奉兩殿之嘉悅,寤寐良佐,孚八方之蘄顒。粵稽我家禮攸宜,厥惟大邦惠是徼。名必也正,待封誥之熙章,願無不從,儀頒瑞之舊制。迺者使槎之纔返,更侈皇華之載馳。嘉乃壼則之資成,侯度克守,俾以物采之繁縟,帝命不違。拚寵靈而率土覃恩,迓景貺而盈庭動色。晉錫蕃庶,珠軒映錦彩之輝,渙音昭回,琅函擎金冊之典。玆乃君子造端之會,寔有臣民共慶之規。日月照臨,喜貞明之齊體,雷雨作解,致沛澤之周流。自本月十七日昧爽以前,除謀反·大逆·謀反,子孫謀殺毆罵祖父母·父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚强竊盜,雜犯死罪外,徒流以下,付處安置充軍,已至配所,未至配所,已發覺未發覺,已決正未決正,咸宥除之,敢以宥旨前事,相告言者,以其罪罪之,在官者各加一資,資窮者代加。於戲,含弘光大而品物亨,頌騰六五位元吉,壽考福祿而王心廣,基延萬億年敬休。故玆敎示,想宜知悉。藝文提學金興根製進
乙巳四月十七日卯時,大駕詣慕華館,迎勅擧動入侍時,行都承旨洪在喆,左承旨尹致定,右承旨南獻敎,左副承旨趙徽林,右副承旨李玄緖,同副承旨尹敎成,假注書奇文鉉·李承圭,事變假注書金有淵,別兼春秋趙龜植·李裕膺·李,檢校直閣徐有薰,檢校待敎趙鳳夏·李裕元,以次侍立。時至,上具翼善冠·衮龍袍,乘駕轎出宣化門,藥房提調李憲球,副提調洪在喆進前奏曰,侵早勞動,聖體,若何?上曰,一樣矣。在喆轎前奏曰,各門入直軍兵,除留營直,其餘環圍於布城外,禁斷雜人事,請出信箭擧行,何如?上曰,唯。仍出協陽門·肅章門·進善門·敦化門,進發由鍾閣前路,出崇禮門外,鳴金二下吹打作,至慕華館幕次前。通禮跪啓請降轎,上降轎入幕次,以司謁口傳下敎曰,昨日飭敎,顧何如,而崇禮門外觀光雜遝,一如前樣,極爲駭然。該部官員,事過後拿處。上曰,遠接使·京畿監司入侍。出傳敎遠接使朴永元,京畿監司李啓朝等,以次進伏訖,上曰,沿路無弊乎?永元曰,今番勅使至順,幸無生頉,而亦多省弊之事矣。上曰,副勅之年紀,果多乎?永元曰,年今七十三,而貌甚矍鑠,且善騎射,到中江適見飛鳧,一發直中,到金川冷井站,錚盤只伊,依例入給,而覓白粥善飮,故上來諸站,連以白粥供給,而回勅時,將以此意,指揮於伴送使處矣。仍命退,諸臣以次退出。上以司謁傳命曰,勅使離發弘濟院,今至何處與否,續續知入。少頃,勅使至北作門信地,放砲三聲畢。通禮跪啓請出次,左贊禮朴歧壽,右贊禮林翰鎭,導殿下就祗迎位,勅書龍亭至。左贊禮啓請鞠躬,上鞠躬,勅書上龍亭,左贊禮啓請平身,上平身,還入小次後,問安勿爲之事。出傳敎少頃,通禮跪啓請乘轎,領府事趙寅永,判府事鄭元容,領議政權敦仁,左議政金道喜,右議政朴晦壽進前奏曰,侵早勞動,聖體,若何?上曰,一樣矣。敦仁奏曰,伏聞益豐府院君,將於送勅後,作掃墳行矣。使之仍佩,從便往來之地,何如?上曰,唯。上乘轎,進發由敦義門,過鍾閣前路,至敦化門,敎成以問安承旨復命。仍入進善門,至仁政門外,通禮跪啓請降轎乘輿,上降轎乘輿,入仁政門小次前。通禮跪啓請降輿,上降輿入小次,仍命勅使今至何處與否,續續知入。少頃,勅書龍亭至,通禮跪啓請出次,上出次,左右贊禮前導,就祗迎位,左贊禮啓請鞠躬,上鞠躬,龍亭過,左贊禮啓請平身,上平身,還入小次後,問安勿爲之事。出傳敎勅使從入,奉詔勅置於案,引禮引勅使就位。通禮跪啓請出次,上出次,左右贊禮前導就拜位,行四拜禮訖。左贊禮啓請跪,上跪,司香二人,進香案前三上香,左贊禮啓請俯伏興平身,上俯伏興平身,左右贊禮導前,由西階至殿戶外,在喆前導,入詣殿內,受詔勅位北向立。在喆啓請跪,上跪,勅使奉詔勅西向立傳,上受詔勅,以授在喆,還置于案,勅使又奉誥命立傳,上又受誥命,授致定,亦置于案。在喆啓請叩頭興平身,上叩頭興平身,在喆前導出殿戶外,左右贊禮前導,至殿階上東向立,引禮引勅使,出至殿階西向立。宣誥官沈敦永受勅書讀之,引禮引勅使還入就位,左右贊禮前導上降復位。左贊禮啓請跪三叩頭山呼,上跪三叩頭山呼,左贊禮啓請俯伏興四拜興平身,上俯伏興四拜興平身,左贊禮啓禮畢,仍前導入殿廡西幄次後,問安勿爲之事。出傳敎引禮引勅使入殿廡東幄次,在喆稟遣史官問安兩勅,有淵承命詣兩勅幄次,招通事問安,兩勅曰稱謝,有淵還奏,接見時至,在喆導殿下,由正西門入就殿內,拜席頭東向立,引禮引勅使由正東門入就,拜席頭西向立,命御前通事行副護軍尹致秀·徐憲淳,請行拜禮。勅使曰,不敢當。上曰,禮也,不敢從命。勅使曰,不敢當。上曰,賓主初筵,禮不可廢,況僉大人奉皇命臨止,豈敢不如儀乎?勅使曰,請行揖禮。上曰,大人有命,不敢不從,當行揖禮,而拜無交拜之禮,則揖亦不可以交揖,主人先揖,大人答揖,而一時竝揖於兩大人,亦涉欠敬,先揖上勅大人,次揖副勅大人,好矣。勅使曰,謹依命。揖禮畢,上曰,皇上氣候,若何?勅使曰,萬安。上曰,皇太后氣候,若何?勅使曰,萬安。勅使曰,大王大妃殿氣候,若何?上曰,特蒙皇上庇覆之德,安過矣。勅使曰,王大妃殿氣候,若何?上曰,一體安過矣。上曰,時·原任大臣入侍。承圭承命出傳,領府事趙寅永,判府事鄭元容,領議政權敦仁,右議政朴晦壽,以次進伏訖,上命御前通事請就椅,勅使曰,謹依敎。上就椅,勅使就椅,上曰,諸王貝勒安否,何如?勅使曰,都平安。上曰,春日不調,道路險遠,僉大人驅馳之餘,氣力,何如?勅使曰,一路好來。上曰,上勅大人旌節已戒,而意外愆和,不克啓行,遙聞此報,憧憧神馳,繼以勿藥有喜,星槎穩臨,欣幸萬萬,第長程勞撼,旣妨調將,諸節不瑕有損否?勅使曰,在北京時,偶得毒感,旋卽好了。上曰,小邦所被皇恩,與天無極,每有控告,輒蒙準施,今玆嘉禮冊封之請,特旨允許,使价纔返,誥勅隨頒,加以寵錫便蕃,海外小邦,何以得此?一國上下,同情歡祝,北望攢手,不勝感戴矣。勅使曰,皇恩浩蕩,自當感祝。上曰,僉大人銜命遠臨,專爲小邦封冊之典,凡係供奉,尤當致誠,而事力未逮,自在沿路,多不稱情在主人之心,不勝歉愧矣。勅使曰,一路接待,極爲妥當,感謝感謝。上曰,僉大人仰體皇上軫念之德,俯察小邦凋弊之狀,一路宴享,特許停免,至於應行之節,擧皆除減,爲小邦方便之意,雖切感謝,儀節太涉草率,誠心不安矣。勅使曰,如此小事,何庸謝爲?上曰,昨年天使之回,不腆土儀,卽不過行者有贐之義,物不稱情,尙切歉愧,而過蒙皇上格外軫念,逈出尋常,至承繳還之諭,誠不勝攢祝之忱,而誠禮未孚,儀物俱缺,自顧悵歎,無以爲喩。勅使曰,此是特恩,何敢更提?上曰,皇上字恤小邦之恩,前後曠絶,而今番通官減額,永遠遵守,益仰照燭仁覆之德,靡所不用其極。固不勝感戴之忱,而但兩大人奉接之際,實非一員通官,所可周旋,則儀節之間,或恐有苟艱之慮,是則誠不無憧憧矣。勅使曰,這是皇上體恤之恩,似當感祝。上曰,進茶,何如?勅使曰,謹依命。仍行茶禮,工人及歌者舞童,陞階樂作,司饔提調進揮巾於上前,假提調二人亦進揮巾於勅使前,提調又進茶鍾於上前,假提調二人亦進茶鍾於勅使前,上執茶鍾擧示,勅使亦擧示,提調四人進果盤於上前,假提調八人亦進果盤於勅使前,上擧筯,勅使亦擧筯。上曰,通官賜茶,何如?勅使曰,謹依命。上命在喆,招致通官於楹外賜茶,仍問好爲作行,茶禮畢,上曰,皇華遠辱,一國榮感,願以不腆數器,略表微忱矣。勅使曰,不必多禮。仍行宴禮,內資寺先設大卓於殿內北壁,司饔院設阿架床酒亭於殿內近南,樂作,奏與民樂提調進揮巾於上前,假提調二人亦進揮中於勅使前,提調二人進饌案於上前,假提調四人進饌案於勅使前,致定進花函於上前,假提調二人亦進花函於勅使前,次第進鹽水空卓小饍,第一盞樂作,步虛字樂,藍衣初舞進空盤割肉爲進,上執盞,勅使執盞,相揖擧示,進饅頭擧筯訖,第二盞樂作,鄕唐交奏樂,繡衣牙拍舞進初味擧筯訖。上曰,物雖菲薄,意則懇摯,强爲下筯,以慰此區區之情悃也。勅使曰,費心之狠,進第三盞樂作,步虛字樂,紅衣響舞進二味。上曰,通官饋酒,何如?勅使曰,謹依命。上命在喆,招致通官楹外饋酒,上曰,一酬一酢,賓主之禮也,顧此未能多酌,僉大人幸賜恕諒,更進數爵,以畢今日之歡也。勅使曰,旣醉旣飽,天也向晩,不能遵命。上曰,饗禮咳未完了,再進以爲盡禮,何如?勅使曰,謹依命。進第四盞樂作,鄕唐交奏樂,黑衣紅衣鼓舞進三味,進第五盞樂作,鄕唐交奏樂,繡衣廣袖舞進四味,進第六盞樂作,鄕唐交奏樂,紅衣廣袖舞進五味,進第七爵樂作,鄕唐交奏樂,藍衣廣袖舞退小饍進大饍,行完盃禮訖。上曰,情雖無窮,禮難屢瀆,請撤床。勅使曰,謹依命。仍樂止,退饌案及揮巾宴禮畢。上曰,僉大人跋涉之餘,勞憊旣多,日勢向晩,久請留話,亦所不安,請僉大人早歸館所,而館宇供帷,必多疎略,不勝慙悚,僉大人俯垂恕諒,善爲調息,則明日當進詣館所,躬探起居矣。勅使曰,謹領命。上起座,勅使亦起座,上請行拜禮,勅使曰,不敢當,請行揖禮。上曰,僉大人之敎旣如此,請行揖禮。揖禮畢,送至仁政門外,勅使曰,請留步。上曰,主人之禮,不可闕也。勅使曰,不必遠送。上曰,盛意雖如此,應行之禮,何可已也?勅使曰,請留步。上曰,謹聞命。上乘輿,勅使乘轎子,上揖,勅使答揖以出。在喆稟遣史官問安於進善門外,有淵承命,往招通事問安,勅使曰,稱謝,幸望卽爲回駕。有淵回奏,上曰,前後飭敎,何如,而窺視之輩,若是雜亂,禁喧郞廳記過,被捉諸漢,出付兵曹及禁衛營,以爲嚴棍,可也。仍由肅章門·協陽門,入宣化門還內,諸臣以次退出。
上在昌德宮。停常參·經筵。
迎勅翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。大殿,朝廷二品以上·六曹堂上單子問安。答曰,知道。大駕詣南小館入幕次後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨問安。答曰,知道。接見茶禮還入幕次後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
藥房提調李憲球,副提調洪在喆啓曰,郊館迎勅,移次勞動,伏未審夜間,聖體,若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪在喆啓曰,司僕〈寺〉內乘來言,捲窓,取稟。傳曰,捲三窓。
南獻敎啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁呈辭,監察茶時之意,敢啓。傳曰,知道。
尹敎成啓曰,臣以大王大妃殿·王大妃殿問安,進去下直之意,敢啓。傳曰,知道。
尹致定啓曰,宰臣行護軍柳相弼,今日館所問安,進去下直之意,敢啓。傳曰,知道。
又啓曰,宰臣行護軍柳相弼,馳往館所問安,則上副勅以爲,遣宰臣勞問,不勝感謝云矣,敢啓。傳曰,知道。
傳于趙徽林曰,興宣君昰應,百官加親授。
傳于趙徽林曰,中官張之善·李喆榮·吳慶元,竝百官加親授。
趙徽林啓曰,吏曹判書朴永元,參議李㙽牌不進,推考傳旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,允。參議只推,一體牌招。
又啓曰,吏曹判書朴永元,參議李㙽牌不進,推考傳旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,允。參議只推,一體牌招。
有政。吏批,判書朴永元牌招不進,參判未差,參議李㙽進,左副承旨趙徽林進。啓曰,判書朴永元牌招不進,參判未差,小臣獨政未安,何以爲之?敢稟。傳曰,只出緊任。以趙道淳爲禮曹參議,趙容和爲同義禁,尹致秀爲安東府使。
兵批,判書趙冀永進,參判李同淳病,參議成好謙病,參知尹穳入直,同副承旨尹敎成進。以金魯鳳·趙秉吉爲五衛將,朴致裕·金命植爲慶福將,金淵集爲慶熙將,李敎承爲都摠都事,張厚植·李尙濂爲宣傳官,南柱天爲順天監牧官,李時龍爲蔚山監牧官。同知單金宗行,護軍趙鶴年,副護軍兪章煥·沈宜升·金公鉉·宋能圭·朴禹鉉,以上竝單付。
傳于趙徽林曰,見窠皆令差出。
吏批,再政。以趙鶴年爲工曹參判,金敎性爲司僕判官,趙龜植爲典籍,李人圭爲內贍主簿。知義禁單趙容和,承文博士單徐在懋,學錄二單金觀孝·白龍周,學諭單金弘祺。
兵批,再政。以金蘭奎爲訓鍊判官,孫亮漢爲部將。同知單吳相賢,僉知單趙秉吉。
吏批,三政。興宣君昰應,今加宜德,中官張之善,今加嘉善,李喆榮·吳慶元,今加通政,已上百官加親授。
兵批,三政。以趙德觀爲訓鍊主簿,金鼎養爲宣傳官。同知單劉永大。
兵批,四政。以崔涉爲武兼。同知單朴載坤。
南獻敎啓曰,卽者義禁府都事來言,今日動駕時,駕側鳴錚罪人金邦輝,移送秋曹云矣,敢啓。傳曰,知道。
尹致定,以嘉禮都監都提調意啓曰,本都監儀軌,今已修正,奎章閣所上件,繕寫粧䌙以入,而禮曹所上件,依例移送留上,鼎足山城·五臺山·太白山·赤裳山城四處史庫件,入送藝文館,待後曝曬,一體分上之意,敢啓。傳曰,知道。
又以承文院都提調意啓曰,月食已過,禮部回咨,依例撰出,正書安寶後,定禁軍騎撥下送于灣府,使之傳給鳳城將處,以爲傳致北京之地,何如?傳曰,允。
又以迎接都監言啓曰,卽者差備譯官來言,上·副勅願呈名帖及進獻物種單子,故呈納承政院之意,敢啓。傳曰,知道。
又以迎接都監言啓曰,勅使入京第三日,大臣茶禮請行事,前已草記蒙允矣,明日大臣茶禮,依例請行之意,敢啓。傳曰,知道。
南獻敎,以兵曹言啓曰,今日放榜時,紅牌中選武軍官朴師奭之奭字,誤以燮字書之,矇未覺察,臣不勝惶恐,而原紅牌,令政院爻周,改書安寶,使之頒給,何如?傳曰,允。
乙巳四月十八日辰時,大駕詣南小館擧動入侍時,行都承旨洪在喆,左承旨尹致定,右承旨南獻敎,左副承旨趙徽林,右副承旨李玄緖,同副承旨尹敎成,假注書李承圭,事變假注書金有淵,別兼春秋趙龜植·李裕膺·李,檢校直閣徐有薰,檢校待敎趙鳳夏·李裕元以次侍立。時至,上具翼善冠·衮龍袍,乘駕轎出宣化門,藥房提調李憲球,副提調洪在喆進前奏曰,連日勞動,聖體,若何?上曰,一樣矣。仍出協陽門·肅章門·進善門·敦化門,進發由鍾閣前路,至南小館降轎所,通禮跪啓請降轎,上降轎乘輿,入幄次後,在喆稟請遣史官奉御帖問安於上·副勅,有淵祗奉御帖,招致通事問安,兩勅雙手祗奉御帖,還授通事曰,不敢當,有淵回奏。少頃,通禮跪啓請出次,在喆前導入正廳前西階下,引禮引勅使迎于東階下,讓先陞,上令通事傳語曰,大人先陞,主人不敢先陞。勅使曰,請同陞。上曰,大人有命,請同陞。勅使曰,謹依命。上由西階陞廳東向立,勅使由東階陞廳西向立,上曰,請行拜禮。勅使曰,不敢當。上曰,禮不可廢。勅使曰,請行作揖禮。上曰,大人久立,亦甚未安,請行揖禮。勅使曰,謹依命。揖禮畢,上曰,請就椅。勅使曰,謹依命。就椅後,上命大臣入侍,賤臣承命,往諭領府事趙寅永,判府事鄭元容,領議政權敦仁,左議政金道喜,右議政朴晦壽以次進前,上命在喆,問左相愼節,道喜曰,病狀雖有減勢,行步不得如常矣。上曰,日候不調,館宇疎陋,僉大人行役勞憊之餘,夜來起居,何如?勅使曰,公館也,好,預備也,好,夜來好睡。上曰,館舍供帳,非不另飭,而實多草草,雖荷大人曲爲厚恕,此心則不勝歉愧矣。勅使曰,凡百供奉,十分妥當,費心之極。上曰,上勅大人尊庚,幾何?勅使曰,四十歲。上曰,副勅大人尊庚,幾何?勅使曰,七十三歲。上曰,上塘欽差倭侯爺,大人的一家麽。勅使曰,是親兄。上曰,倭侯爺來過兩塘,大人又此光臨,趁想的狠。勅使曰,舍兄來過兩塘,連我這一塘,共是三塘,狠有緣法於貴國。上曰,倭侯爺,現居何官?間又高陞,氣力,何如?勅使曰,咳在侍郞,氣力也,好,有此下問,感謝無地。上曰,那一塘同來的明大人也,好麽。勅使曰,太平。上曰,昨日奉接,未獲從容,願言餘懷,終宵未已,今玆躬來起居,而願以茶果,更伸未盡之誠。勅使曰,多謝多謝。仍行茶禮,工人及歌者舞童,陞階樂作,司饔提調進揮巾於上前,假提調二人亦進揮巾於兩勅前,提調又進茶鍾於上前,假提調二人亦進茶鍾於勅使前,上執茶鍾擧示,勅使亦擧示,提調四人進果盤於上前,假提調八人亦進果盤於勅使前,上擧筯,勅使亦擧筯。上曰,通官賜茶,何如?勅使曰,謹依命。上命在喆招致通官於楹外賜茶,茶禮畢,仍行宴禮,內資寺先設大卓於廳內北壁,司饔院設阿架床酒亭於廳內近南,樂作,奏與民樂提調進揮巾於上前,假提調二人亦進揮巾於勅使前,提調二人進饌案於上前,假提調四人亦進饌案於勅使前,致定進花函於上前,假提調二人進花函於勅使前,次第進鹽水空卓小膳,第一盞樂作,步虛字樂,藍衣初舞進空盤割肉爲進,上執盞,勅使亦執盞,相揖擧示,進饅頭擧筯訖,第二盞樂作,鄕唐交奏樂,繡衣牙拍舞進初味擧筯訖,進第三盞樂作,步虛字樂,紅衣響舞進二味。上曰,通官饋酒,何如?勅使曰,謹依命。上命在喆招致通官楹外饋酒,進第四盞樂作,鄕唐交奏樂,黑衣紅衣鼓舞進第三味,進第五盞樂作,鄕唐交奏樂,繡衣廣袖舞進四味,進第六盞樂作,鄕唐交奏樂,紅衣廣袖舞進五味,進第七盞樂作,鄕唐交奏樂,藍衣廣袖舞退小膳進大膳,行完杯禮訖。上曰,僉大人之光臨在蔽邦,榮耀極矣,舍館,雖甚湫陋,膳羞,雖甚菲薄,切望多日留連,俾慰此心也。勅使曰,明日當回程矣。上曰,僉大人䄡帷暫駐,旌節旋催,驅馳間關,恐損貴體,更願少淹,毋孤此意。勅使曰,奉皇命而來,復命甚急,不敢久留,再明日當啓行矣。上曰,日勢已晩,且爲僉大人便休,請辭歸。勅使曰,謹依命。上曰,館宇,雖未便適,更願僉大人善加調息,旋旆之日,當奉別於郊館,而預覺悵然也。勅使曰,不必遠送郊外,就此館裏送別了罷。上曰,明日當往復相議矣。上仍起座,勅使亦起座,上請行拜禮,勅使曰,不敢當。上曰,應行之禮,屢次不行,心甚不安,今番則請行拜禮。勅使曰,請行揖禮。揖禮畢,在喆導上出,引禮引勅使導至階下,上曰,請止之。勅使曰,豈敢不送至中門?上又曰,請止之。勅使曰,豈有不送之禮?上出西中門,入幕次,上曰,諸司預備。少頃,通禮跪啓請外辦,上出次,通禮跪啓請乘轎,上乘轎,進發至敦化門,上曰,禁喧郞廳,記過分揀。仍由進善門·肅章門·協陽門,入宣化門還內,諸臣以次退出。
上在昌德宮。停常參·經筵。
洪在喆啓曰,明日大駕詣慕華館入幕次後,大王大妃殿·王大妃殿問安,何承旨進去乎?敢稟。傳曰,同副承旨進去。
南獻敎啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙徽林啓曰,臣徽林,今日館所問安進去下直之意,敢啓。傳曰,知道。
又啓曰,臣馳往館所問安,則上·副勅以爲,連遣近侍勞問,不勝感謝云矣,敢啓。傳曰,知道。
傳于尹致定曰,新恩謝恩,當親受矣,該房知悉。
傳于南獻敎曰,都憲外,在外臺諫許遞,前望單子入之。
正言前望單子入之,兪致崇落點。
南獻敎啓曰,新除授正言兪致崇,一體牌招,何如?傳曰,允。
又啓曰,正言兪致崇,旣在闕中,不爲肅謝,直爲出去,事甚未安。推考,何如?傳曰,允。
洪在喆啓曰,假注書奇文鉉,身病猝重,勢難察任,今姑改差,何如?傳曰,允。
奇文鉉改差,代以李承輔爲假注書。
洪在喆啓曰,假注書李承圭,身病猝重,勢難察任,今姑改差,何如?傳曰,允。
李承圭改差,代以趙然興爲假注書。
吏曹,修撰趙秉夔除授事,承傳。
兵曹口傳政事,武兼加設單金明權。
傳于李玄緖曰,明日出宮內門路,以協陽門爲之。
傳于李玄緖曰,東伯有闕之代,政官牌招開政差出,待下批,使之當日辭朝。
有政。吏批,判書朴永元進,參判未差,參議李㙽牌招不進,右副承旨李玄緖進。以李鼎臣爲吏曹參判,李爲宗簿主簿,南履輪爲穆陵別檢,徐英淳爲江原監司。
兵批,判書趙冀永病,參判李同淳病,參議成好謙病,參知尹穳入直進,右承旨南獻敎進。同知單梁洙。副護軍金大根,副司果曺克承·李又新,以上竝單付。
兵批,再政。江原道兵馬水軍節度使單徐英淳。
南獻敎啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏·兪致崇,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于南獻敎曰,只推。
以吏曹參議李㙽牌不進罷職傳旨,傳于李玄緖曰,只推。
李玄緖,以戶曹言啓曰,謹奉傳敎,明政殿簷瓦頹落處修改吉日時,令日官金宜鍾推擇,則今四月二十五日卯時爲吉云,以此日時擧行之意,敢啓。傳曰,知道。
趙徽林,以迎接都監言啓曰,勅使回程牌文,以今二十日起行書出矣,牌文先爲發送之意,敢啓。傳曰,知道。
又以迎接都監言啓曰,勅使回還路程記書出,而今二十日自京離發,來五月初一日當到義州云矣,以此知委於伴送使及開城留守·三道道臣處,而路程記書入之意,敢啓。傳曰,知道。
又以迎接都監言啓曰,卽者差備譯官來言,勅使發行軍令,明日辰正書出云矣,敢啓。傳曰,知道。
又以迎接都監言啓曰,卽者差備譯官來言,勅使以爲,弘濟旣是過站,大臣·承旨,勿爲出來云矣,敢啓。傳曰,知道。
又以迎接都監言啓曰,上·副勅元禮單各贈給,通官跟役等贈給,無弊入給之意,敢啓。傳曰,知道。
又以迎接都監言啓曰,卽者差備譯官來言,上·副勅禮單馬合四匹內,各一匹折銀,一匹以本色持去云矣,敢啓。傳曰,知道。
又以迎接都監言啓曰,卽者差備譯官來言,勅使回還時,城門砲上下馬砲,開閉門初二三吹更鼓,依上來時例爲之云矣,以此知委於伴送使及開城留守·三道道臣之意,敢啓。傳曰,知道。
又以迎接都監言啓曰,勅使元禮單例贈·別贈·都求請·別求請,通官以下元禮單都求請,各項物種,或以本色持去,或以折銀持去,令戶曹區別懸註,追後別單書入之意,敢啓。傳曰,知道。
又以迎接都監言啓曰,卽者差備譯官來言,勅使回還時,節一柄,黃傘一柄·龍旗御仗肅靜牌·回避牌,欽差牌各一雙,竝作馱以去云矣,敢啓。傳曰,知道。
又以迎接都監言啓曰,卽者差備譯官來言,上·副勅贐行銀子各一千七百兩,依例入給,則兩勅謂有皇旨,固辭不受云,勅使旣以皇旨爲重,則揆以事體,有難强贈,不得入給之意,敢啓。傳曰,知道。
又以迎接都監言啓曰,大臣承命來詣館所,使首譯先呈名帖,仍以御帖奉來之意,言于兩勅,請行茶禮,則兩勅以爲,昨日宴禮,已極感幸,而今日又遣大臣,請行茶禮,尤不勝感激。固當如例奉行,困憊頗甚,難於行禮,停免爲言云,故床排入送,御帖,令都監郞廳,還納承政院,而大臣入見兩勅後,退歸之意,敢啓。傳曰,知道。
又以迎接都監領議政意啓曰,臣承命來詣館所,使首譯先呈名帖,仍以御帖奉來之意,言于兩勅,請行茶禮,則兩勅以爲,昨日宴禮,已極感幸,而今日又遣大臣,請行茶禮,尤不勝感激。固當如例奉行,困憊頗甚,難於行禮,停免爲言云,故床排入送,而臣則入見兩勅後,退去之意,敢啓。傳曰,知道。
又以迎接都監言啓曰,今此勅使回還時,若値端午節日,則問慰官,以道內堂下守令借銜差出事,自禮曹草記蒙允矣,勅行回還路程記,以來五月初一日當到義州,則端午節日,似在過境之後,問慰官依例勿爲差送事,分付,何如?傳曰,允。
義禁府啓目,西部令李漍原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
江原監司金大根上疏,伏以臣,猥以不才,濫叨藩寄,今纔五朔,頭緖莫定,夙夜兢惕,惟罪是俟,不意今者,獲接家信,則臣之祖父,猝然遘疾,已過旬餘,藥餌罔功,氣息奄奄,有若不能保時日者,臣聞來驚忡,罔知攸措,卽欲奮飛歸省而不可得矣。竊伏念,臣之祖父,年今九十有一矣,雖房闥間,起居坐臥,必須傍人,則顧臣離逷在外,已多憂懼之情私,而今此病勢,日漸濱危,以若耄期之篤老,實無一分回蘇之望,臣於是,五內焦灼,神魂飛越。況伏念,臣之父母,俱以衰白多疾,床笫扶將之節,飮啖在視之勞,有難陳力强策,而今至多日,未遑解帶,盡瘁而添病,勢所必然,則此時替勞之責,專在臣身,職事之所縻,有不暇顧,而孝理之政,所宜體諒者也,方寸如燬,按住不得,玆敢忙陳短章,疾聲仰籲。伏乞聖慈,俯垂矜憫,亟命遞臣職名,以安私分,千萬幸甚。臣無任云云。答曰,省疏具悉。情懇如此,所請依施。
乙巳四月十九日辰時,上御重熙堂。新恩謝恩親受入侍時,行都承旨洪在喆,左承旨尹致定,右承旨南獻敎,右副承旨李玄緖,同副承旨尹敎成,假注書奇文鉉·李承圭,別兼春秋趙龜植·李裕膺,待敎洪淳穆,以次進伏訖。上曰,史官分左右。在喆奏曰,文武科新恩,當謝恩而後,陪人使之隨入乎?上曰,唯。在喆曰,侍臣中有率榜人,使之同爲行禮乎?上曰,唯。文武新恩,分東西庭宣醞,行四拜禮訖。在喆曰,文科新恩,使之入侍乎?上曰,唯。文科新恩丁昌夾·李承輔·鄭鴻淳·李敎寅·柳秉淵·朴昇壽·趙秉夔·趙然興·宋謙洙·金萬根·李容佐·宋廷和·洪鍾雲·姜晉奎以次進前,各奏職姓名訖,武科甲科一人林翼相,進前奏職姓名訖,上命文武新恩先退,上命書傳敎曰,新及第趙然興賜樂。又敎曰,修撰有闕之代,宗簿主簿趙秉夔除授。又敎曰,今當新恩放榜,予心益多追感,德安府夫人祠板,遣左承旨致祭。又敎曰,讓寧大君·豐陵府院君祀孫,皆登第矣,不可無示意之擧,竝遣承旨致祭。又敎曰,武科新及第金明權,相當初仕加設單付。上命史官就座,仍命退,諸臣以次退出。
上在昌德宮。停常參·經筵。
還內後,內閣·政院·藥房·玉堂·朝廷二品以上·六曹堂上口傳問安。答曰,知道。
藥房提調李憲球,副提調洪在喆啓曰,伏未審日間,聖體若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹致定啓曰,司僕寺內乘來言,捲窓,取稟。傳曰捲三窓。
又啓曰,明日常參·經筵,取稟。傳曰,停。
南獻敎啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁呈辭,監察茶時之意,敢啓。傳曰,知道。
洪在喆啓曰,備邊司郞廳來言,今日,賓廳日次,而動駕相値,不得來會云矣,敢啓。傳曰,知道。
趙徽林啓曰,三品官之無得過三日循例請牌,曾有定式矣,禮曹參議趙道淳,除拜後過三日,不爲出肅,事體所在,誠極未安。從重推考,仍卽牌招察任,何如?,傳曰,允。
禮曹,來五月十五日明敬文仁光聖大王大妃殿誕日陳賀時,應行節目,參考前例磨鍊爲白去乎,依此擧行,何如?判付啓,旣承慈敎,權停爲良如敎。
備忘記,江原道觀察使徐英淳下直,長弓一張,長箭一部賜給。
南獻敎啓曰,宰臣刑曹參判李時在,今日館所問安,進去下直之意,敢啓。傳曰,知道。
尹敎成啓曰,臣以大王大妃殿·王大妃殿問安,進去下直之意,敢啓。傳曰,知道。
李承輔有頉,代以李敎寅爲假注書。
趙然興有頉,代以洪鍾雲爲假注書。
李敎寅有頉,代以宋謙洙爲假注書。
洪鍾雲有頉,代以宋廷和爲假注書。
南獻敎啓曰,勅使旣已回程,事變假注書減省記之意,敢啓。傳曰,知道。
以禮曹參議趙道淳牌不進罷職傳旨,傳于趙徽林曰,只推。
李玄緖,以戶曹言啓曰,上副勅·大通官別求請各種,別單書入之意,敢啓。傳曰,知道。
尹致定,以迎接都監言啓曰,勅使自館所,轎子作行之意,敢啓。傳曰,知道。
又以迎接都監言啓曰,勅使離發館所之意,敢啓。傳曰,知道。
又以迎接都監言啓曰,勅使已踰沙峴,臣等退去之意,敢啓。傳曰,知道。
南獻敎,以兵曹言啓曰,謹依下敎,觀光雜人盧有定等九名,各決棍十度之意,敢啓。傳曰,知道。
江原監司徐英淳敎,王若曰,朝著重方面之寄,共我二千石循良,卿班推簡心之賢,畀爾卄六州關防。其地則扶桑出日,是行也甘棠宣風。顧惟海東重藩,無如江原一路。接畿·湖而連關·嶺,艱生涯於峽戶浦村,多磽确而少膏腴,滋弊瘼於松禁蔘貢。況重任近又數遞,而今日疇與同憂。惟卿,世家簪纓,廊廟瑚璉。貳佐之聲譽克茂,炯神鑑於銓衡,內服之績庸夙彰,別利器於盤錯。規度恬靜,早荷列聖之殊知,風範端凝,已多卿月之儲望。玆授卿以江原道觀察使兼兵馬水軍節度使巡察使原州牧使,卿其祗服寵命,毋替彝章。褰帷任旬宣之功,全省拭目,攬轡思激掦之政,列郡望風。故玆敎示,想宜知悉。知製敎沈熙淳製進
乙巳四月二十日卯時,大駕詣慕華館送勅擧動入侍時,行都承旨洪在喆,左承旨尹致定,右承旨南獻敎,左副承旨趙徽林,右副承旨李玄緖,同副承旨尹敎成,假注書奇文鉉·李承圭,事變假注書金有淵,別兼春秋趙龜植·李裕膺·李,檢校直閣徐有薰,檢校待敎趙鳳夏·李裕元以次侍立。時至,上具翼善冠·衮龍袍,乘駕轎出宣化門,藥房提調李憲球,副提調洪在喆進前奏曰,侵早勞動,聖體,若何?上曰,一樣矣。仍由協陽門·肅章門·進善門,出敦化門,進發過鍾閣前路,出敦義門外,鳴金二下吹打作,至慕華館降轎所,通禮跪啓請降轎乘輿,上降轎乘輿,入幕次後,問安勿爲之事,下敎。少頃,勅使至南作門,放砲三聲畢,勅使至迎恩門,通禮跪啓請出次,在喆前導至階上,上命兵曹判書趙冀永曰,左右觀光,極爲雜亂,出去禁斷後以入。引禮引勅使,亦至上,上曰,請兩位大人先陞。勅使曰,豈敢先陞?上曰,請同陞。勅使曰,謹依敎。上曰,請行再拜禮。勅使曰,不敢當。上曰,禮不可廢。勅使曰,不敢當。上曰,請行揖禮。勅使曰,謹依敎。揖禮畢,上曰,請坐椅。勅使曰,謹依敎。坐椅後,上曰,日候不適,僉大人諸節,何如?勅使曰,諸般預備,極爲妥當,安息安息。上曰,禮意旣淺,情懇未孚,竟使僉大人停輈未幾,回槎式遄,且悵且慙,此懷曷已?勅使曰,回程有限,豈敢久留?上曰,今當遠別,後會未易,不勝悵然。謹具茶果,粗伸餞儀,眞所謂物薄而情厚矣,僉大人,幸賜加筯也。勅使曰,隨事盡禮,感謝無已。仍行茶禮樂作,司饔提調進揮巾於上前,假提調二人亦進揮巾於勅使前,提調進茶鍾於上前,假提調二人亦進茶鍾於勅使前,上執鍾擧示,勅使亦執鍾擧示。上曰,通官賜茶,何如?勅使曰,謹依敎。上命在喆,招致通官賜茶,上曰,跟役等亦賜茶,何如?勅使曰,念及下人,尤極感謝。上命在喆,招致跟役等賜茶,提調二人進饌案於上前,假提調四人亦進饌案於勅使前,提調四人進果盤於上前,假提調八人亦進果盤於勅使前,上擧筯示,勅使亦擧筯示,茶禮畢,請撤床,仍退饌案及揮巾。上曰,信宿倏忽,拚別在卽,瞻望行塵,曷任耿悵?勅使曰,臨岐之懷,彼此一樣。上曰,請行拜禮。勅使曰,不敢當。上曰,送行,豈敢不拜?勅使曰,不敢當。上曰,然則當行揖禮。勅使曰,謹依敎。揖禮畢,送至端,勅使曰,不必遠送,請留步。上曰,星槎一啓,前路脩夐,惟祝在途愼旃,千萬保重。勅使曰,情念所及,想必好還。上召通官,諭以好去之意,勅使曰,卽爲回駕。上曰,僉大人請啓駕,瞻望行慶後,卽當回去。判府事鄭元容,領議政權敦仁,左議政金道喜,右議政朴晦壽,進前承候曰,侵早勞動,聖體,若何?上曰,一樣矣。又奏曰,日候連佳,萬安動駕,不勝欣忭之忱,入幕次後,問安勿爲之事下敎。上曰,伴送使入侍。金東健進伏訖,上曰,善爲往返。仍命退,少頃,通禮跪啓外辦,上出次,通禮跪啓請乘輿,上乘輿,至降輿所,通禮跪啓請降輿乘轎,上降輿乘轎,進發由崇禮門·鍾閣前路,至敦化門外,敎成以問安承旨復命。仍由進善門·肅章門·協陽門·宣化門還內,諸臣以次退出。
上在昌德宮。停常參·經筵。
送勅翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。
大殿,朝廷以品以上,六曹堂上口傳問安。答曰,知道。
藥房都提調鄭元容,提調李憲球,副提調洪在喆啓曰,郊館送勅,勞動旣多,伏未審夜間,聖體若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹致定啓曰,明日常參·經筵,取稟。傳曰,停。
尹敎成啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙徽林啓曰,吏曹參判李鼎臣,除拜後過三日,不爲出肅,依定式推考警責,仍卽牌招察任,何如?,傳曰,允。
傳于尹致定曰,齊陵修改時,別單書入。
洪在喆啓曰,事變假注書金有淵,身病猝重,勢難察任,今姑改差,何如?傳曰,允。
金有淵改差,代以白文振爲事變假注書。
宋謙洙有頉,代以李容佐爲假注書。
宋廷和有頉,代以朴昇壽爲假注書。
李容佐有頉,代以姜晉奎爲假注書。
朴昇壽有頉,代以鄭鴻淳爲假注書。
尹敎成啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏·兪致崇,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于尹敎成曰,只推。
以忠淸監司姜時永狀啓,延豐縣民家失火事,傳于尹敎成曰,聞甚矜惻,元恤典外,別加顧助,結構奠接,俾無棲遑失所之弊事,廟堂措辭分付。
以黃海監司金鼎集狀啓,康翎縣人命渰死事,傳于尹敎成曰,聞甚矜惻,元恤典外,別加顧助,如有生前身還布,竝蕩減事,廟堂措辭分付。
以慶尙左水使李元夏狀啓,淸河縣人命渰死事,傳于尹敎城曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
尹致成,以兵曹言啓曰,今四月二十一日,武臣賓廳講書日次,而朝廷問安相値,不得爲之之意,敢啓。傳曰,知道。
義禁府啓目粘連,向前李漍亦,口傳飭敎,何等截嚴,而動駕時觀光人之雜遝,猶復如前,致有嚴敎之更下,身爲部官,其不能禁斷之罪,在所難免。以此照律,何如?判付啓依允。
上在昌德宮。停常參·經筵。
自巳時至未時,日暈。
尹敎成啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
姜晉奎有頉,代以玄弼濟爲假注書。
鄭鴻淳有頉,代以沈厚善爲假注書。
沈厚善在外,代以洪鍾雲爲假注書。
尹敎成啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏·兪致崇,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于尹敎成曰,只推。
義禁府照目,西部令李漍矣本府議啓內,口傳飭敎,何等截嚴,而動駕時觀光之雜遝,猶復如前,致有嚴敎之更下,身爲部官,其不能禁斷之罪,在所難免。以此照律,罪笞五十收贖,解見任別敍,私罪,啓依允爲旀,功議各減一等爲良如敎。
上在昌德宮。停常參·經筵。
尹敎成啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,假注書洪鍾雲,時無職名,令該曹依例付軍職,冠帶常仕,何如?傳曰,允。
又啓曰,行都承旨洪在喆,左承旨尹致定,右承旨南獻敎,左副承旨趙徽林不爲仕進,右副承旨李玄緖式暇出去,院中只有臣一人,伴直無人。左副承旨趙徽林,所當牌招,而拘於廳規,不得請牌,何以爲之?敢稟。傳曰,牌招。
傳于尹敎成曰,益豐府院君省掃之行,給由馬,澆奠床備給。
尹敎成啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏·兪致崇,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于尹敎成曰,只推。
以忠淸監司姜時永狀啓,永同縣民家失火事,傳于尹敎成曰,聞甚矜惻,元恤典外,別加顧助,如有生前身還布,竝蕩減,結構奠接之方,廟堂措辭分付。
趙徽林,以戶曹言啓曰,明政殿修改吉日,以今二十五日卯時,纔已推擇啓下矣,及其撤下,詳細籌摘,則春舌次大梁,體大尺長,就曹儲木物,無以合用,今方求貿,待其來到,更爲擇日擧行之意,敢啓。傳曰,知道。
又以弘文館言啓曰,上番校理臣嚴錫鼎以訓鍊都監從事官,今日本營奉足上下時,晝仕出去之意,敢啓。傳曰,知道。
又以弘文館言啓曰,下番修撰臣洪祐健以禁衛營從事官,今日本營朔下上下時,晝仕出去之意,敢啓。傳曰,知道。
上在昌德宮。停常參·經筵。
尹致定啓曰,明日常參·經筵,取稟。傳曰,停。
尹敎成啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹致定啓曰,右承旨南獻敎,右副承旨李玄緖,今日不爲仕進,竝卽牌招,何如?傳曰,允。
又啓曰,臣致定,今日德安府夫人致祭,進去下直之意,敢啓。傳曰,知道。
尹敎成啓曰,禁衛大將洪在龍掃墳事,京畿楊州·積城等地,今方出去矣。將兵之任,不可一刻無摠察之人,何以爲之?敢稟。傳曰,御將兼察。
又啓曰,禁衛大將,御將兼察事,命下矣,兼察禁衛大將任聖皐,卽爲牌招聽傳敎,何如?傳曰,允。
南獻敎啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏·兪致崇,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于南獻敎曰,只推。
以右副承旨李玄緖牌不進罷職傳旨,傳于南獻敎曰,只推。
南獻敎啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以齊陵修改別單,傳于趙徽林曰,監董留守金學性,內下豹皮一令賜給,兼監役令李啓潤,參奉姜漢喆竝陞敍,監董裨將前僉使吳光勳賞加,營校出身全弘律,守僕崔有福等二名帖加,其餘員役·工匠等,竝令本府考例施賞。
尹敎成,以戶曹言啓曰,今番勅行時,上·副勅元禮單例贈·別贈·都求請·別求請及通官以下元禮單賞給都求請·別求請,各項物種,或折銀,或以本色持去者,元數區別懸註,別單書入之意,敢啓。傳曰,知道。
趙徽林,以禮曹言啓曰,試考恩賜儒生直赴給分帖,過科後,令成均館收聚爻周後草記事,曾有定式矣,卽接成均館所報,則今番慶科庭試別試文科殿試時,直赴殿試儒生生員趙然興,幼學姜晉奎,生員金萬根,幼學李容佐,生員宋廷和,幼學趙秉夔·洪鍾雲·宋謙洙,進士朴昇壽,直赴會試儒生生員李敎寅等十人,登科直赴會試儒生幼學宋羽榮等二十一人,給分儒生幼學金勉根等十四人,未參榜合儒生四十五人,前所受直赴給分帖,一竝收聚以送云矣,依定式爻周之意,敢啓。傳曰,知道。
南獻敎以兵曹言啓曰,五衛將趙秉吉·申晦應,除授在外,上來無期云,羽林衛將李容純,景福宮衛將朴致裕·金命植,慶熙宮衛將金淵集,俱以病難供職,呈狀乞遞。竝改差,何如?傳曰,允。
校理李參鉉疏曰,伏以臣,姿劣器窳,學陋識昧,倖竊科第,周旋記注之列,驟躋淸顯,濫叨論思之任,玉署虬漏,依日月之耿光,靑綾豹直,沐天地之厚澤,臣身榮耀,有不暇言,而三晝晉對,隻日陪講,贊殷學於終始,裨周化於緝熙,此時此任,綦重,何如,而以臣矇愚,豈可苟然充位而止哉?此臣所以逡巡暫應,居寵若驚者也。臣分願已足,更有何希恩冀榮之志,而第臣有至切至迫之私,徒懷怵畏,不一陳暴,則是自阻於仁覆之下也,玆敢仰首鳴號。臣賦命險釁,生纔六歲,慟纏失怙,臣母之凜凜一縷,若不保朝夕,而含恤忍痛,相依爲命,恩勤顧復,偏荷慈情,以至今日之成就,實非始望攸及,而臣母年迫八耋,病已癃痼,喪威之所震剝,貧窶之所積傷,榮衛葸鑠,氣息綿綴,奄奄床笫,而臣實不肖,計拙謀生,菽水之供,常患難繼,蔘朮之補,尤何可論?徒貽尸饔之勞,未效反哺之養,臣情到此,吁亦慼矣。李密陳情,而事劉日短者,是至切之哀也,毛義奉檄,而爲親以喜者,是至切之願也。伏乞天地父母,俯察窮迫之情,深推愍恤之仁,特命選部,畀臣一小邑,將母便養,以盡滫瀡之供,則臣母從今以後之年,皆殿下賜也,匪臣隕結,所可圖報。臣無任云云。省疏具悉。疏辭,下該曹稟處。
上在昌德宮。停常參·經筵。
藥房提調李憲球,副提調洪在喆啓曰,伏未審日間,聖體若何,寢睡·水刺之節,何如?臣等,率諸御醫趁早入診,詳察聖候,爲宜。大王大妃殿氣候,何如,王大妃殿氣候,何如,中宮殿氣候,何如?臣等,不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
南獻敎,以都摠府言啓曰,勅使旣已回程,今日入直內三廳,武兼·禁軍及軍兵等,中日習射技放,請出標信。傳曰,知道。
趙徽林啓曰,明日常參·經筵,取稟。傳曰,停,召對爲之。
傳于南獻敎曰,大臣·備局堂上引見。
傳于趙徽林曰,左承旨·右副承旨·同副承旨許遞,前望單子入之。
承旨前望單子入之,李正耆·金公鉉·朴齊憲落點。
兵曹,以李應植爲左邊捕盜大將。
南獻敎啓曰,新除授左邊捕盜大將李應植,卽爲牌招,命召及大將牌·傳令牌,傳授,何如?傳曰,允。
又啓曰,命召親納,例也,而前左邊捕盜大將李升權,謂有身病,使其軍官替納,事甚未安。從重推考,何如?傳曰,允。
又啓曰,密符親納,例也,而前江原監司金大根,謂有身病,使其褊裨替納,事甚未安。推考,何如?傳曰,允。
趙徽林啓曰,吏曹判書朴永元,參判李鼎臣,參議李㙽牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
趙徽林,以吏批言啓曰,行承政院都承旨洪在喆,今陞資憲矣,本曹時無相當窠,依例送西後,兼都承旨下批之意,敢啓。傳曰,知道。
又以吏批言啓曰,勅使旣已回還,司饔院加出提調四員,竝減下之意,敢啓。傳曰,知道。
又以吏批言啓曰,禮曹正郞金萬根,成均館典籍趙龜植,俱以身病,呈狀乞遞,竝改差,何如?傳曰,允。
南獻敎,以兵批言啓曰,都承旨洪在喆,自吏曹送西矣。資級係是資憲,當爲知中樞下批,而時無見窠,依例作闕下批之意,敢啓。傳曰,知道。
又以兵曹言啓曰,僉知中樞府事朴震煥,病難供職,呈狀乞遞,西樞,雖是閑局,不可一向虛縻。改差,何如?傳曰,允。
有政。吏批,判書朴永元進,參判李鼎臣進,參議李㙽牌招不進,同副承旨趙徽林進。以尹致定爲戶曹參判,吳取善爲工曹參判,趙亨復爲右尹,李玄功爲刑曹參議,李時在爲同經筵,趙鶴年爲同春秋,李圭祊爲典醫提調,羅時鏞爲禮曹正郞,金熙逌爲奉常主簿,申國休爲徽陵別檢,金秉周爲景陽察訪。學諭單申學典。行護軍趙斗淳,行都承旨洪在喆,工曹參判趙鶴年,已上今加資憲正卿陞擢,行副護軍吳取善·趙亨復,楊州牧使金洙根,前承旨尹致定,右承旨南獻敎,已上今加嘉善亞卿陞擢事,承傳。司饔提調李嘉愚·李憲球·兪星煥·徐念淳,已上減下。兼承政院都承旨單洪在喆。
兵批,判書趙冀永病,參判李同淳病,參議成好謙病,參知尹穳入直進,行左承旨南獻敎進。知事作闕單金履載,知事單洪在喆,同知單趙命錫。上護軍金履載,大護軍趙斗淳·趙鶴年,護軍洪鍾應·徐念淳·吳取善·趙亨復·尹致定,副護軍李玄緖·尹敎成·鄭基世·朴震煥·鄭周應,副司果申直模·文東瑝,副司正洪鍾雲,以上竝單付。
吏批,再政。以卓宗述爲典籍。知春秋單趙鶴年。
南獻敎啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏·兪致崇,執義趙完植,掌令朴斅默·李鎭默,持平洪在重·崔在燁牌不進罷職傳旨,傳于趙徽林曰,只推。
以吏曹參議李㙽再牌不進罷職傳旨,傳于趙徽林曰,只推。
趙徽林,以禮曹言啓曰,卽接英陵·寧陵官員所報,則兩陵局內,松蟲熾發,方茁之稚松,擧皆枯黃,以數少陵軍,雖連日捕拾,萬無盡除之路,依前例調發烟軍拾蟲云矣。陵寢松木,有此蟲蝕之患,誠爲悚悶,而當此農節,多發民丁,亦所當念,盡發兩陵元保軍,其餘不足之軍,令地方官,附近民丁中量宜調發,以爲同力拾蟲,期於盡除事,分付,何如?傳曰,允。
又以迎接都監言啓曰,卽接伴送使謄移,則勅行到瑞興府龍泉館,上勅書出南別宮題詠七律一首,蔥秀站題詠七律一首,故蔥秀詩原本,出給平出府使,使之刻揭館壁,南別宮詩原本,上送刻揭云矣,出給戶曹,使之模刻懸板,原詩正書以入之意,敢啓。傳曰,知道。
南獻敎,以兵曹言啓曰,今四月初十日慶科庭試武科殿試時,直赴殿試人武藝別監黃德炯等二百六十五人內,二百五十六人,應試參榜,所授帖文,依例收聚爻周,別軍職徐相岳,扈衛軍官韓敏秀,別武士康仁錫,武藝別監李源永,親騎衛朴致鉉,馬兵李翊範等六人遭故,依法典陳試,武藝別監韓弘龜,身病不赴,係是三式年內,依例陳試,南兵營親騎衛閔光浩,統營兵船將崔在燁等二人,起送成冊中,不爲擧論,其委折,關問各該帥臣後稟處。直赴會試人選武軍官李載敏等一百二十一人內,一百三人應試,所授帖文,依例收聚爻周,選武軍官鄭貴得·辛晳煥,武士吳大成,參班武士閑良李東鉉,馬兵尹萬有,武士文命郁等六人遭故,依法典陳試,馬兵金瑛俊改名汝俊,韓弘八改名弘九,俱爲原榜初試參榜,別騎衛崔正得,旣以直赴殿試,馬兵鄭益載,身病不赴,竝依例勿施,所授帖文,收聚爻周,南兵營武學金德允,北兵營馬兵崔景運,忠淸兵營馬兵金三伊,忠淸監營馬兵尹喜昌等四人,起送成冊中,以起送爲辭,而不爲赴試,黃海監營選武軍官姜繼石,平安監營馬兵梁福乘,慶尙監營選武軍官徐良錫,別武士具榮魯等四人,起送成冊,初無擧論,亦不赴試,其委折,關問各該道·帥臣後稟處,何如?傳曰,允。
又以備邊司言啓曰,今日賓對,新差備堂,懸病不進,事體誠爲未安。在外外,令政院竝牌招,以爲進參之地,何如?傳曰,允。
吏曹啓目,粘連啓下是白有亦,觀此弘文館校理李參鉉上疏,則以爲,臣母年迫八耋,病已癃痼,喪威之所震剝,貧窶之所積傷,榮衛葸鑠,氣息綿綴,奄奄床笫,而臣實不肖,計拙謀生,菽水之供,常患難繼,蔘朮之補,尤何可論,徒貽尸饔之勞,未效反哺之養,臣情到此,吁亦慼矣。伏乞特命選部,畀臣一小邑,將母便養,以盡滫瀡之供亦爲白有臥乎所,李參鉉之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
乙巳四月二十五日辰時,上御熙政堂。大臣·備局堂上引見入侍時,右承旨南獻敎,假注書洪鍾雲,事變假注書白文振,別兼春秋李裕膺·李,領議政權敦仁,左議政金道喜,右議政朴晦壽,戶曹判書金興根,吏曹判書朴永元,刑曹判書李若愚,知中樞府事李憲球,漢城府判尹李穆淵,知訓鍊院事任聖皐,兵曹判書趙冀永,工曹判書趙秉龜,行護軍柳基常,行承政院都承旨洪在喆,校理嚴錫鼎,以次進伏訖。上曰,史官分左右,敦仁進前奏曰,近日日氣甚熱,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,次對爲之。敦仁曰,禮曹啓目,觀此慶尙道生員金揚壽等上言,則請贈戶曹判書金叔滋節惠之典事,而推恩正卿之許施節惠,係是法典所無,不敢擅便,請令廟堂稟處矣。金叔滋學問純正,踐履篤實,嫡傳於圃·冶,啓鍵於暄·蠧,淵源之眞的,具有先賢之論說,而正廟朝,特命俎豆,備其褒嘉,則今不待更事闡明,而以其正卿之銜,卽是追榮之例贈,未得蒙賜諡者,無怪多士之抑鬱,金叔滋以儒賢例,改贈吏曹判書兼祭酒,仍施節惠之典,似有光於聖朝崇德尙賢之政,故敢此仰達矣。上曰,依爲之。出擧條敦仁曰,近來閭閻巿廛之間,衝火偸竊之弊,在在入聞,故分付該廳,使之譏詗矣,果有七八漢就捕者,自該廳査究,則其中千好孫·李潤極兩漢,衝火情節,偸竊數爻,狼藉現發,一一輸款矣。雖曰法綱漸頹,無變不有,而豈意淸平無事之時,連豐不饑之年,乃有如此亂民輩,敢行如此變怪於輦轂之下哉?非但放火自有當律,此而不用法,則其何以戢姦宄而靖騷訛乎?千好孫·李潤極,出付該營門,梟首警衆,崔石祚·金應浹兩漢,俱以千·李之徒黨,參聞賊情之綢繆,則固當置之同律,而特無躬犯之跡,自有首從之別,兩漢竝移送秋曹,間栲限嚴刑三次後,限己身遠惡島爲奴,金萬石·金巨福·趙成祿·安光祿等四漢,或伴其行商,或爲其負卜,旣不與聞於行賊,又無現發於査招,則雖不可直歸徒黨,亦安得免爛熳無賴之罪乎?亦令秋曹嚴刑,極邊遠配,賊漢招中渠之同黨之居在外邑者,聞自該廳,行關捉上云。待捉來行査後,勘處,何如?上曰,依爲之。出擧條敦仁曰,向來回還奏請使以下別單中,譯官洪誼喆,當初聞已落後矣,旣不赴燕,而混廁賞典,實涉無謂,洪誼喆賞典,恐合還收。別啓請李尙迪,雖已蒙田結奴婢之賜給,而自前奏請行別啓請,皆蒙加資之典,如癸亥近例,可考而知,李尙迪則依已例,特爲加資,似好,故敢此仰達,而使行在燕時,銀子五千七百兩,有不得已公用事,五千兩則以昨年贐銀還出送者入用,七百兩則任譯自下推移充數云。旣係公用,不得不區劃,贐銀五千兩,特許蠲減,其餘七百兩,則灣府某樣公貨中從長變通,卽爲出給,無或延拖之意,分付,何如?上曰,依爲之。出擧條敦仁曰,頃以關東權減蔘,依前以代錢納于惠廳之意,筵奏行會矣,卽見江原前監司金大根所報,則以爲,信需蔘壬寅未納條一斤十兩五錢,癸卯甲辰條十二斤,已爲貿取,逢授於蔘商處,今以三萬餘貲之價錢,還責代納於失業蕩敗之類,其勢末由,壬寅零數及癸卯甲辰條,合十三斤十兩五錢未納者,逢授與上納間,更待處分,而代錢上納,則請自乙巳爲始擧行矣。代錢上納之令,旣在於癸甲兩年條已貿之後,而私賣納錢,事勢旣難,則今不可以令前之事,督徵於蔘商,依報辭,未納本色條十三斤十兩五錢,姑爲逢授於該蔘商處,待日後需用時,令本道收捧上納於該曹,以爲入用之地。乙巳以後,依前知委,每年輸納惠廳之意,分付該道及該廳,何如?上曰,依爲之。出擧條敦仁曰,副司果李昌植,因癸卯下敎,方攝主大院君祀享矣,其時特付軍銜,而該曹尙未付祿云,豈有付軍職使之冠帶主祀,而初不給祿之事體乎?況有正廟朝已例,分付兵曹,就四十祿窠中一窠,永付大院君攝祀人,以待祀孫付職後,減下,何如?上曰,依爲之。出擧條敦仁曰,生民困窮,莫今日若,百道矯救,要不外於守令之得人,而愼擇差擬,雖責之銓官,考課黜陟,專係於道臣,此而不嚴,則何望其邑無稗政,民安其生乎?所以殿最申飭,便成歲課,況年前下敎,何等截嚴,則爲道臣者,苟有對揚之實心,固當惕厲之不暇,而昨臘殿最,亦有所請勘者矣。俗習已狃於姑息,朝飭便視以文具,顔私之必欲循,嫌怨之必欲避,而擔國事於一邊,置民命於相忘,如是而何能聚會精神,收拾頹綱乎?殿最封發,行將不遠,預先申飭於各道道·帥臣及四都留守,另加嚴明,無或有如前不誠之弊,而如是筵飭之後,若復因襲舊謬,終無實效,則斷當從重論勘,竝以此措辭關飭,何如?上曰,依爲之。出擧條敦仁曰,行護軍趙斗淳,行都承旨洪在喆,工曹參判趙鶴年,竝正卿陞擢,副護軍吳取善·趙亨復,楊州牧使金洙根,前承旨尹致定,右承旨南獻敎,竝亞卿陞擢,何如?上曰,依爲之。出擧條敦仁曰,左邊捕盜大將李升權,聞其實病難强云,今姑改差,何如?上曰,依爲之。出擧條獻敎曰,左邊捕盜大將李升權許遞事,命下矣,捕將重任,不可一刻暫曠。在前如此之時,有他邊大將兼察之例,今番則何以爲之乎?上曰,他邊大將兼察。出擧條獻敎曰,左邊捕盜大將,以他邊大將兼察事,命下矣,兼察左邊捕盜大將柳基常,今旣登筵,使之聽傳敎,何如?上曰,依爲之。出擧條敦仁曰,呈告法司堂上,竝許遞,政官牌招開政差出,何如?上曰,依爲之。出擧條敦仁曰,臣於向來前席,以文字仰乞體諒之意,陳白矣,今臣病狀,勢將不得不退去,耿耿愚衷,安得不一陳哉?今日國事,有百可憂,無一可恃,而此猶餘事,其最切急最切悶者,卽聖學之不能將就耳。讀書之法,窮其理以修其身,發之政以治其國,此乃大本大綱也,臣以此前後屢陳,諸臣亦以此無人不仰陳,而殿下皆認以陳腐之說,無體察採用之盛,凡事本領不立,而其能做去者有之乎?雖以至淺近者言之,記誦詞章,不過爲匹庶之事,亦聖賢之所非之者,而若竝與記誦詞章而不能爲,則閭巷之士,亦以爲恥而悔之不已。況君上一日萬幾,何事非文字酬接之事乎?臣以爲,殿下工業未熟,文學未就,他日悔之,亦莫及矣,將何以酬接萬幾乎?臣於純廟戊寅間,待罪翰林,出入講筵矣,無論召對別講,持冊子入侍,朝而登筵,午正而退,旋卽命對,至夜而罷,課日孜孜,終歲如此,而講對之際,竊聖聰貫徹於經史,無不會通。以若天縱特異之聰明,猶復勤於講學,時或水刺之過時,而不卽命退,樂此不疲之聖念,於不休哉?且君臣之間,如天地,天地交則爲泰,不交則爲否,召接頻繁,情志流通,然後民事治道,日陳於前,而都兪吁咈,萬事可理。顧今卿宰以上,殿下之不識面貌者,尙多矣,殿下今日春秋,卽翼考代理之年也,臣於其時,以承旨·春坊,出入左右,我翼考聰明睿智,高出百王,而宵旰之間,求治之切,群下之所感誦也。召接之勤,殆無虛日,登對時酬酢之如響,如家人父子之親,諮訪無所不及,奏達無所或隱,董飭百工,無敢懈弛,故治象著明,各以職事奔奏。此皆我殿下所當鑑法者,而講對則有若不留聖心,召接則不可但以絶罕言,如是而何望克追先烈,漸有成就乎?雖以消遣言之,與其燕閒之中,日對宦妾,何不頻御講筵,時賜召對,討論經典,泛及時務,以資學業,以廣聰明乎?此實臣一念蘊結,未敢暫弛,故不殫煩瀆,又此縷縷仰陳,若蒙採用之實,則臣雖退塡邱壑,更無餘恨矣。伏願另加留念焉。上曰,所陳甚好,當益留念矣。上曰,大臣就座。獻敎曰,諸宰奏事。冀永曰,南行宣傳官之滿六朔而受司果祿者,登科後陞六,曾有定式矣,前南行宣傳官沈魯元·許熠,雖未準朔,旣受司果祿,則經稟陞六,亦多近例,今於登科之後,不可無區處,故敢此仰達矣。上曰,依爲之。出擧條秉龜曰,關東蔘契,卽藥房蔘縮進排之貢也。第其積年貢價預下,而未及計除者,洽過十五萬兩之多,又有藥房留在萬餘兩,自今受價,無可上下,而每年應供,又不得不如例,事當責之貢人,擔當擧行,而已受之舊貢人,皆已死亡,無處可徵。見在之新貢人,又無以無價辦納,成群齊訴,惟願納券退去前所預下,事屬久遠,雖不可追究,而貢勢旣係矜念,貢弊又當釐改,姑從其願,收券罷貢,預下條與留在條,合十六萬餘兩,特爲蕩減,仍令本廳,就每年應下貢價,以當藥房進排,以其贏餘,逐年除留,以補預下蕩減之數,則挨到三十年以後,足以充數。此固出於萬不獲已,外此實無矯救之方,而係是公事更張,下詢大臣處之,何如?上曰,大臣之意,何如?領議政權敦仁曰,臣於閤外,已聞惠堂之言矣,貢法甚重,固難遽罷,而今此蔘契之爲弊,實無可救之道,當初預下,未知創於何時,而預賣之舊貢人,今無存者,目下貢樣,便是無價進排,貢人輩,其何以支存乎?旣無以白徵於民,又不可全失公貨,則趁今罷其貢而取其剩,以爲幾年後充補之計者,雖出於萬不得已,捨此而更無他道,臣亦與惠堂之論,無貳矣。左議政金道喜曰,惠堂所奏,實出於萬不獲已,此外更無矯救通變之方,臣亦無他見矣。右議政朴晦壽曰,雖未知當初預下之始自何時,而到今事勢,十六萬許多公貨,旣難責納於新舊貢契,則今此惠堂所奏,實合矯救之方矣。上曰,諸大臣之議如此,依爲之。出擧條獻敎曰,玉堂所懷奏之。錫鼎曰,臣發跡蔭塗,晩竊科第,曾未周歲,驟升經幄之列,揣分量能,報答無地,區區寸誠,只望聖學之將就。恭惟我殿下,聰明睿知,卓越百王,治法政謨,動遵三古,若無以加勉於尺竿之步,九仞之簣,而以大禹之聖,寸陰是惜,殷宗之德,時敏爲戒。大抵帝王之學,不可以已造高明之域,或忽溫繹之方,雖以布韋之士,尙云開卷有益,矧惟上知之姿,豈無學古有獲?顧今前席無三晝之晉,聖工有十寒之憂,法筵之撤,已久,召對之命,甚罕,八域之所顒祝於殿下者,惟是講學一事,而曷可不惕然猛省,以副群情耶?今當廈氈多暇,夏日甚長。伏願頻開講筵,勤接臣工,探賾奧旨,討論往轍,則可臻於聖益聖之域,而萬億年無疆之休,其基於今日,懋哉懋哉。上曰,所陳當體念矣。出擧條獻敎曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,仍命史官就座,諸臣以次退出。
上在昌德宮。停常參·經筵。
李正耆啓曰,明日常參·經筵,取稟。傳曰,停,召對爲之。
南獻敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,假注書洪鍾雲,身病猝重,勢難察任,今姑改差,何如?傳曰,允。
洪鍾雲改差,代以趙然興爲假注書。
傳于金公鉉曰,召對入侍。
朴齊憲啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏·兪致崇,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于朴齊憲曰,只推。
兵曹口傳政事,副司果趙龜植。
金公鉉,以右邊捕盜廳言啓曰,謹依大臣所奏批旨,本廳在囚衝火賊千好孫·李潤極等二名,出付御營廳,徒黨崔石祚·金應浹,及負卜漢金萬石·金巨福·趙成祿·安光祿等,竝移送秋曹之意,敢啓。傳曰,知道。
又以御營廳言啓曰,罪人千好孫·李潤極,大會軍民於沙場,梟首警衆之意,敢啓。傳曰,知道。
又以刑曹言啓曰,今四月二十五日大臣·備局堂上引見入侍時,領議政權敦仁所啓,近來閭閻巿廛之間,衝火偸竊之弊,在在入聞,故分付捕廳,使之譏詗矣,果有七八漢就捕者,自該廳査究,則其中千好孫·李潤極兩漢,衝火情節,偸竊數爻,狼藉現發,一一輸款矣。雖曰法網漸頹,無變不有,而豈意淸平無事之時,連豐不饑之年,乃有如此亂民輩,敢行如此變怪於輦轂之下哉?非但放火,自有當律,此而不用法,則其何以戢姦宄而靖騷訛乎?千好孫·李潤極,出付該營門,梟首警衆,崔石祚·金應浹兩漢,俱以千·李之徒黨,參聞賊情之綢繆,則固當置之同律,而特無躬犯之跡,自有首從之別,兩漢竝移送秋曹,間栲限嚴刑三次後,限己身遠惡島爲奴,金萬石·金巨福·趙成祿·安光祿等四漢,或伴其行商,或爲其負卜,旣不與聞於行賊,又無現發於査招,則雖不可直歸於徒黨,亦安得免爛熳無賴之罪乎?亦令秋曹嚴刑,極邊遠配,賊漢招中渠之同黨居在外邑者,聞自該廳,行關捉上云,待捉來行査後,勘處,何如?上曰,依爲之事,命下矣,罪人崔石祚·金應浹·金萬石·金巨福·趙成祿·安光祿等,各嚴刑一次後,石祚全羅道康津縣薪智島,應浹珍島郡金甲島,限己身爲奴,而待栲訊限滿,加刑二次,押送配所,萬石咸鏡道穩城府,巨福慶源府,成祿平安道渭原郡,光祿楚山府定配所,竝卽押送之意,敢啓。傳曰,知道。
乙巳四月二十六日午時,上御熙政堂。召對入侍時,參贊官金公鉉,侍讀官嚴錫鼎,檢討官朴永輔,待敎洪淳穆,假注書玄弼濟,記事官韓鼎瑚,別兼春秋趙龜植,各持綱目第九卷,以次進伏訖。上曰,史官分左右。上開卷命玉堂讀之,錫鼎讀自四年春正月,匈奴單于來朝,至鳳行其策,上曰,止之,文義陳之。錫鼎曰,王商多質威重,容貌絶人,至有單于畏而却退之擧,可以知其爲人矣,然而聖王取人之道,不專在於外貌,實惟係乎才德,晏嬰之形,短小,裴度之貌,不揚,若此兩人者,專取其外貌,則不幾於失之表襮乎?雖以夫子之聖,猶曰以貌取人,失之子羽。伏願殿下,取人之際,措諸事而量其才,施於政而度其德,勿專以外貌,而惟才德是務,則簡修進良之道,於此盡矣。惟殿下,懋哉懋哉。上命下番讀之,永輔讀自以薛宣爲左馮翊,至捕以軍興從事皆伏辜,上曰,止之,文義陳之。永輔曰,薛宣曰,吏道以法令爲師,可問而知及,能與不能,自有資材,何可學也?此言恐不然矣。凡人性之善,賢愚同得,能與不能,只在於學與不學,學則不能而能,不學則能而不能,何可專責於材,而不之學耶?至若吏道之法令,推之帝王家亦然,經典史牒,皆帝王之法令也,若夫折衷會極,措諸事業,惟在學問之如何耳。伏願殿下,勤學好問,聖而益聖,使右史記言,上合典謨,左史記動,下耀簡牒,則三代之治,指日可期,此微臣區區之望也。上曰,講冊第十卷持入。賤臣承命出來,第十卷八冊持入訖,上命閣臣讀之,淳穆讀自第九卷秋八月,大司馬大將軍鳳卒,至第十卷五月,隕石于杜郵三,上曰,止之,文義陳之。淳穆曰,臣所讀自止內,別無可陳之文義矣。上命參贊官讀之,公鉉讀自三年夏大旱,至論爲鬼薪,上曰,止之,文義陳之。公鉉曰,兩漢人才之盛,自後世鮮能及之,文武之材,經明之士,磊落相望,至今爲稱者,專係人君敎育作成之致,殿下亦遠稽兩漢,使人各盡其能,則人才之菀興,當不讓於古矣。伏願深留聖意焉。上掩卷,命史官就坐,仍命退,諸臣以次退出。
上在昌德宮。停常參·經筵。
金公鉉啓曰,明日常參·經筵,取稟。傳曰,停,召對爲之。
又啓曰,來初一日,輪對日次,而景慕宮夏享大祭齋戒相値,頉稟之意,敢啓。傳曰,知道。
朴齊憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金公鉉啓曰,同副承旨趙徽林,今日不爲仕進,卽爲牌招,何如?傳曰,允。
朴齊憲啓曰,戶曹參判尹致定,工曹參判吳取善,右尹趙亨復,除拜後過三日,不爲出肅,竝依定式推考警責,仍卽牌招察任,何如?,傳曰,允。
又啓曰,三品官之無得過三日循例請牌,曾有定式矣,刑曹參議李玄功,除拜後過三日,不爲出肅,事體所在,誠極未安。從重推考,仍卽牌招察任,何如?,傳曰,允。
傳于朴齊憲曰,召對入侍。
傳于朴齊憲曰,翰林召試,明日仁政殿命官爲之。
朴齊憲啓曰,翰林召試,明日命官爲之事,命下矣,領·監事以下館閣堂上,竝待開門命招,何如?傳曰,允。
又啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏·兪致崇,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于朴齊憲曰,只推。
以同副承旨趙徽林牌不進罷職傳旨,傳于朴齊憲曰,只推。
金公鉉,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣,發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則先農壇·先蠶壇·馬祖壇·司寒壇·祈雨壇·厲壇壇上及四面紅箭門墻垣階砌,俱爲無頉,而南壇·雩祀壇西邊紅箭門,顚仆朽傷,漢江壇南邊紅箭門柱石傾側,卽爲修改事,分付該監,而此後看護等節,另加申飭之意,敢啓。傳曰,知道。
又以承文院都提調意啓曰,昨年留貯贐銀五千兩,令貢使帶回事及通官派送事,禮部咨文,今纔出來矣。以承領之意,各撰回咨,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
行左承旨南獻敎疏曰,伏以日昨賓對,大僚白用久序位著,各晉一階,臣以無似,猥廁其間,聞命怵惕,靡所措躬,而時値院直,不敢言私,張皇出肅,粗伸義分,慙赧居先,兢懼交中。伏念臣,自係朝籍,偏荷兩聖朝拂拭之恩,庸陋湔劣,殆無倫擬,歷揚踐履,幾遍華膴,涯分已極,涓埃莫效,中夜思惟,背汗顔騂,常若淵谷之在前,今玆寵擢,實非夢想之攸及,而我殿下,不少留難,遽爾畀之,抑未敢知殿下何取於臣,而洪造獨厚?夫是秩也,位在上卿之亞,職有佐貳之責,古所稱命德之列也,儘不可以次節推遷,苟然充數,如常調末僚之比。倘非才猷素著,望實俱隆者,莫宜居之,故古之名臣碩輔,學識足以蜚英晠代,風範足以儀標一世者,莫不逡巡恧縮,却顧退步,況臣鹵下,誠何敢視同固有,甘犯負乘之戒,不思顚躓之患哉?臣之廉防掃地,人之笑罵無餘,猶屬細故,上以累則哲之明,下以汚剡牘之薦,梁鵜之刺,衛鶴之譏,理所必至,臣罪到此,不知所屆,玆敢披瀝肝膈,冒瀆崇嚴。伏乞天地父母,俯垂鑑諒,特將臣新授資秩,亟許收還,以安私分,以重公器焉。臣無任云云。答曰,省疏具悉。卿其勿辭行公。
乙巳四月二十七日午時,上御熙政堂。召對入侍時,參贊官朴齊憲,侍讀官李參鉉,檢討官朴永輔,待敎洪淳穆,假注書趙然興,記注官趙光濬,別兼春秋趙龜植,各持綱目第十卷,以次進伏訖。上曰,史官分左右。上開卷命讀之,參鉉自五月封太后弟子莽爲新都侯,至是月晦日食,上曰,止之,文義陳之。參鉉曰,劉向以宗室之賢,拳拳憂愛,忘身循國,屢陳得失,其言切直,若使成帝,虛心採納,則中興之業,庶幾可致,而溺於燕安,內嘉其言,而不能盡用,可勝嘆哉?雖在治平之世,國家之有言路,如人之有血脈,血脈通則元氣充盛,言路通則國家乂安,故以虞舜之聖,而好察邇言,以殷湯之德,而從諫弗咈。伏願殿下,恢張言路,以來忠讜,益臻治平焉。上曰,下番讀之。永輔自二年春正月,至三月以王商爲大司馬衛將軍,上曰,止之,文義陳之。永輔曰,民之有財,猶國之有民,民無財而生,國無民而存者,未之有也。是以,古昔聖王之治國,必先裕民之財,欲裕其民之財,亦必節國之用,周定天下,首散鉅橋之粟,漢惜百金,遽撤露臺之役者,皆此意也。殿下以睿聖之姿,有恭儉之德,治法政謨,井井畢具,伏願愛養百姓,益加懋念,求宵衣恤寒機之苦,對玉食悶夏畦之勞,常使海隅千里,宛若階前咫尺,節用愛民之本,亶在於是矣。殿下,懋哉懋哉。上曰,閣臣讀之。淳穆自侍中張放,至竟封爲定陵侯,上曰,止之,文義陳之。淳穆曰,孔光以經術進用,質厚沈默,每沐日歸休,語不及朝省政事,眞得漢家宰相體段,然典樞機十餘年,只是應文守法而已,上不能繩愆糾繆,下不能進賢退愚,無所建白者,職由於骨骾之風,不足以動聽人主也,可勝歎哉?伏願殿下,尊尙學問,廣引忠讜,翕受敷施,措諸事業,此乃爲治之權輿,體念焉。上曰,承旨讀之。齊憲自三年春正月,至上不納,上曰,止之,文義陳之。齊憲曰,臣所讀自止內,別無可陳之文義矣。上曰,注書讀之。然興自四年春正月,至終不能用也,上曰,止之。上曰,上番史官讀之。光濬自冬十二月,至敬其威信。上曰,止之。上曰,下番翰林讀之。龜植自二年夏四月,至數月卒。上曰,止之。上掩卷,命史官就座,仍命退,諸臣以次退出。
上在昌德宮。停常參·經筵。
李正耆啓曰,明日召對,取稟。傳曰,爲之。
朴齊憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李正耆啓曰,明日停朝巿相値,視事頉稟之意,敢啓。傳曰,知道。
朴齊憲啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁呈辭,監察茶時之意,敢啓。傳曰,知道。
朴齊憲,以都摠府言啓曰,今日入直內三廳,武兼·禁軍及軍兵等,當爲中日習射技放,而翰林召試仁政殿命官相値,不得設行之意,敢啓。傳曰,知道。
傳于李正耆曰,傳香承旨,馳詣社稷,奉審摘奸以來。
以右議政朴晦壽焚黃呈辭,傳于李正耆曰,給由馬,澆奠床備給。
傳于金公鉉曰,召對入侍。
金公鉉啓曰,兼都承旨洪在喆,試所承旨蒙點矣。所當牌招,而拘於廳規,不得請牌,何以爲之?敢稟。傳曰,牌招。
又啓曰,兼都〈承〉旨洪在喆牌不進推考傳旨,今方捧入,而試所承旨當爲進參,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,知春秋洪在龍在外,弘文提學金東健奉命在外,藝文提學金興根呈辭受由,何以爲之,而知春秋尹尙圭·趙鶴年,同春秋李時在,內閣提學朴永元·金興根,直提學金學性·金輔根牌不進推考傳旨,今方捧入,而翰林召試命下之後,如是違牌,事甚未安。竝更牌招,何如?傳曰,允。弘文提學·藝文提學與在外及老病春秋館堂上,竝許遞,前望單子入之。
弘·藝文提學前望單子入之,弘文提學朴永元,藝文提學趙斗淳落點。
知春秋前望單子入之,李若愚·李憲球落點。
趙徽林啓曰,今此端午帖製述人中,時無職名人,令該曹口傳付軍職,何如?傳曰,允。
兵曹口傳政事,副司果單金應均。
傳于趙徽林曰,翰林召試,更待下敎。
趙徽林,以司譯院都提調·提調意啓曰,信行今旣退定,則公幹之任譯,不可無酬賞之典,倭學訓導玄學魯,特爲加資,何如?傳曰,允。
又以司譯院都提調·提調意啓曰,倭學堂上金蓍敬,不有院體,私自發通,措語設辭,不可但以驚該言,其爲眼無國法,蔑有餘地,此若以無足可責,置而不論,末流之弊,不知如何。金蓍敬,令該府拿問,嚴刑遠配,何如?傳曰,允。
朴齊憲,以兵曹言啓曰,宣傳官金鼎養,文臣兼宣傳官李,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局中軍尹義儉,身病猝重,勢難察任,改差,何如?傳曰,允。
戶曹參判尹致定疏曰,伏以臣,伏聞本月二十五日大僚筵白,有卿月陞擢之擧,臣濫與恩榮,仍受臣以嘉善大夫戶曹參判,臣俯仰蹙踖,誠莫知所以自措也。竊伏念,有國所重,在典與命,典不可僭矣,命不可䙝矣。是以,明主之任人,常取其望實而必協物議,人臣之事君,自量其才器而不苟進取,卽君臣上下通古今不易之義諦也。如臣通籍立朝,未及卄載,內外歷揚,罔非分外,而凡絲毫報效,筋力奔走,無一可自言者,直一樗櫟之散,而斗筲之微耳。有何可紀之績可錄之勞,而今乃拔之冗散,置之宰執,殆若有地望資歷節次推遷者然哉?夫貳卿者,古所稱命德之器也,苟非才猷學識,洽然爲搢紳所推詡者,莫或居之,其難其愼,槪亦如此,是豈臣所可堪承者哉?古語曰,人臣承君召,二節以走,一節以趨,今此有旨屢日,召牌又促,在臣之義,固當不竢屨車,亟造文陛,而每奉自聖慈俯垂鑑諒,亟收臣新授資秩職名,使公器重而私分安焉。臣無任云云。答曰,省疏具悉。卿其勿辭行公。
工曹參判吳取善疏曰,伏以臣,憃愚譾劣,百不猶人,無足備數於淸朝任使之末,而徒藉先庥,過蒙殊知,粵自釋褐之初,蹤跡不離邇密,兜攬殆遍淸華,歷數同儕,罕有倫比,居然十九年之間,躋緋玉而歷內外,是豈臣眞有可稱之文學可需之才能,滾到至此也耶?雨露之澤,帲幪之恩,沾潤庇覆,若偏一身,雖使臣磨放隕結,安能稱塞其萬一也?居常愧懼,凜如集木,惟有投置閑散,息念榮觀,以圖不報之報而已,不意日昨賓筵,歷擧進庸之彦,超授二品之陛,而臣名亦混其中,臣誠惝怳駭慄,五情爽惑,歷屢日而罔知所以自措也。夫貳卿之秩,世所稱命德之器也,地望自別,責任愈重,故雖古名碩之歷試旣專,才德俱優者,莫不聞命逡巡,未敢爲遽膺之計者,誠以卿月之班,非如庶僚之可以循序而進也。況如臣無似,以學則未能通方,以齒則纔踰强仕,今乃猝然畀之,不少難愼,此豈聖朝爲官擇人,位事惟能之義也?臣手奉華誥,入告老父,相對攢祝,感淚無從,今若紆金拖紫,乘車而拜命,則在臣身,豈不誠榮且耀矣,而臣所大懼者,官濫恩䙝,厚招識者之譏,仰累則哲之明也,左右揣量,冒肅無望,玆敢仰控微懇。伏乞聖慈,俯垂諒察,亟命收還臣新授資秩,以重公器,以安私分,千萬幸甚。臣無任云云。答曰,省疏具悉。卿其勿辭行公。
乙巳四月二十八日午時,上御熙政堂。召對入侍時,參贊官趙徽林,檢校待敎趙鳳夏,侍讀官李參鉉,檢討官朴永輔,假注書趙然興,記注官全國憲,別兼春秋李,各持綱目第十卷,以次進伏訖。上曰,史官分左右。上開卷命讀之,參鉉自綏和元年,至大司馬病免,上曰,止之,文義陳之。參鉉曰,國之有三公,上應三台,以代天工者也,三公得其人,則庶政允釐,苟非其人,則百度隳壞。是以,周官曰,官不必備,惟其人,其任之愼重如此,而何武以爲,材不及古,而獨兼三公之事,所以不治,其言恐未然也,匪材充位,庶官尙難,矧乎三公之重,豈可增置其官,以爲致治之本乎?伏願殿下,官人之際,益懋愼簡,雖在百執事之列,必審其材之能否,各適其用,則群工勵翼,庶職無曠,至治可期,是臣區區之望也。上曰,下番讀之。永輔自十一月立楚孝王孫景,至王氏代漢,上曰,止之,文義陳之。永輔曰,劉向,古之儒臣,其言惓惓於辟雍,辟雍,卽周之太學,蔡邕之論淸廟·明堂·辟雍,一實而三名,我朝之制,雖與天子不同,謹按其義,則淸廟,卽宗廟也,明堂,猶今之法殿也,辟雍則今之泮宮,是也,率以古典,淸廟明堂之事,自在於興辟雍之中矣。伏願殿下,致隆祀享,克盡聖孝,嚮明出治,無曠庶政,勤御講筵,以興學校,有國之事,無過於是。殿下,體念焉。上曰,閣臣讀之。鳳夏自二年春二月,至湛沔自若,上曰,止之,文義陳之。鳳夏曰,臣所讀自止內,別無可陳之文義矣。上曰,承旨讀之。徽林自詔劉秀,至綱目第七上,上曰,止之,文義陳之。徽林曰,臣所讀自止內,別無可陳之文義矣。上掩卷,命史官就座,仍命退,諸臣以次退出。
上在昌德宮。停常參·經筵。
趙徽林啓曰,明日常參·經筵,取稟。傳曰,停,召對爲之。
南獻敎啓曰,大司憲閔致成在外,執義趙完植,掌令朴斅默·李鎭默,持平洪在重·崔在燁呈辭,監察茶時之意,敢啓。傳曰,知道。
又啓曰,右承旨李正耆,今日不爲仕進,卽爲牌招,何如?傳曰,允。
又啓曰,假注書趙然興,身病猝重,勢難察任,今姑改差,何如?傳曰,允。
趙然興改差,代以宋廷和爲假注書。
傳于南獻敎曰,召對入侍。
趙徽林啓曰,端午帖製述人,旣已抄啓矣。弘文提學朴永元,待明朝牌招,以爲出韻科次之地,何如?傳曰,允。
以右承旨李正耆牌不進罷職傳旨,傳于趙徽林曰,只推。
南獻敎啓曰,明日傳香,禮房承旨當爲齋宿,右承旨李正耆,旣有只推之命,更爲牌招,何如?傳曰,允。
以右承旨李正耆再牌不進罷職傳旨,傳于趙徽林曰,只推。
南獻敎,以司僕寺一二提調意啓曰,珍島監牧官高致遠,晉州監牧官洪羲福,俱以身病沈重,呈狀乞遞,竝改差,何如?傳曰,允。
又以兵曹言啓曰,禁軍別將李應植,身病猝重,無望供職,呈狀乞遞。實病旣如此,則有難强令察任,改差,何如?傳曰,允。
兵曹,以李應植爲訓鍊都監中軍。
兵曹,以李行敎爲禁軍別將。
乙巳四月二十九日午時,上御熙政堂。召對入侍時,參贊官南獻敎,檢校待敎趙鳳夏,侍讀官李參鉉,檢討官朴永輔,假注書玄弼濟,記事官韓鼎瑚,別兼春秋李,各持綱目第十卷,以次進伏訖。上曰,史官分左右。上開卷命讀之,參鉉自資治通鑑綱目第七下,至詔定世宗爲不毁之廟,上曰,止之,文義陳之。參鉉曰,河水之在中國,定疆理辨溝洫,以通脈絡者也,自禹疏導之後,浸失故道,至于漢世,橫決泛濫,亦已屢矣。文帝時酸棗河決,武帝時瓠子河決,工役甚鉅,迄無成功,豈其水性之使然也哉?未能盡疏導之方,而徒事於隄防壅塞故耳。唐太宗曰,民猶水也,以其至柔而有至險之象也,休養生息,各得其安,則民心和悅,如水之順流,賦斂繇役,不堪其苦,則民情怨咨,如水之橫流。伏願殿下,恒存民水之戒,俾無橫流之患,則環東海億萬生靈,自在涵泳之中,而沛然德敎,莫之能禦,是臣區區之望也。上曰,下番讀之。永輔自孔光·何武,至卒於長安,上曰,止之,文義陳之。永輔曰,國不可以不富饒,如欲富饒,君不可以不節用,如欲節用,亦不可以不崇儉,不崇儉則不節用,不節用則不富饒,不富饒則其害及於民,而聚斂之政,興矣。夫惟國惟正之供,足以經費一年,經費之中,又加節用,則細流成河,寸壤爲山,必有月贏而歲餘者矣,古者國有九年之蓄云者,卽此道也。降及後世,侈風日盛,雕墻起而蔀屋頹,象箸作而土銼罄,亂亡之兆,隨以成,可不戒哉?臣竊觀比來,國家或有大事,則掌財賦之臣,茫然不知爲計,萬有一不幸水旱疊至,金穀消蹙,善後之策,雖使劉晏,恐無及矣,今此耿育之言曰,文帝累年節儉而富饒,節儉二字,臣敢爲殿下獻焉。上曰,閣臣讀之。鳳夏自孝哀皇帝建平元年,至詔賜丹爵關內侯,上曰,止之,文義陳之。鳳夏曰,師丹,元非知禮者,而以其定陶太后議,觀之,頗有剛正諸意,先儒果偉之矣,然旣下其議,則將裁擇乎可否,見可而不從,則實與初不下議同,而不但言之不從,乃反以改幣貨錢等微細事,竟廢而坐罪,人君對下之道如是,以其何望來昌言而聞正論乎?哀帝之政令倒錯,類多如此,可勝嘆哉?惟願殿下,此等處克加省察,益恢轉環之弘量,庸務言路之廣開焉。上曰,承旨讀之。獻敎自冬十月以朱博爲大司空,至上不聽,上曰,止之,文義陳之。獻敎曰,哀帝初政,洽然有嚮治之意,賢臣碩輔,善爲匡弼,則庶無大過,以龔勝·傅喜之賢,但救孫寶,而不能救馮參,可勝惜哉?若以虞舜恤刑文王愼獄等,爭之,則豈無回聽之理乎?蓋哀帝不能納諫,故當世賢臣,猶不能盡言。伏願於此等處,亦爲澄省,任用賢臣,使之盡言焉。上掩卷,命史官就座,仍命退,諸臣以次退出。
上在昌德宮。停常參·經筵。
藥房提調李憲球,左副承旨金公鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
南獻敎啓曰,明日景慕宮夏享大祭齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右承旨李正耆,右副承旨朴齊憲,今日不爲仕進,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政權敦仁,無時急稟定事,左議政金道喜,右議政朴晦壽,俱有身病,不得來會云矣,敢啓。傳曰,知道。
又啓曰,假注書宋廷和,時無職名,令該曹依例付軍職,冠帶常仕,何如?傳曰,允。
傳于趙徽林曰,傳香承旨,馳詣宗廟·景慕宮,奉審摘奸以來。
傳于金公鉉曰,召對入侍。
以右承旨李正耆牌不進罷職傳旨,傳于趙徽林曰,只推。
金公鉉啓曰,明日親傳香,禮房承旨當爲齋宿。右承旨李正耆,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
傳于趙徽林曰,明日出宮門路,以協陽門爲之。
傳于李正耆曰,發遣吏郞,諸執事淸齋與否,摘奸以來。
南獻敎啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏·兪致崇,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于趙徽林曰,只推。
趙徽林,以內醫院提調意啓曰,副提調洪在喆,今日問安,不爲仕進,卽爲牌招,何如?傳曰,允。
又以司饔院監膳提調意啓曰,鷹師契貢人等呼訴內,京貿山雉,今已垂乏,將無以封進云。依前傳敎定式,明日爲始,各殿日下生雉,以活鷄全數代封之意,敢啓。傳曰,知道。
朴齊憲,以兵曹言啓曰,今四月各廳堂下武臣朔試射,臣曹連仍有故,不得爲之之意,敢啓。傳曰,知道。
又以兵曹言啓曰,內禁衛將金善一,以其病難供職,呈狀乞遞,改差,何如?傳曰,允。
又以義禁府言啓曰,倭學堂上金蓍敬,嚴刑遠配事,傳旨啓下矣。金蓍敬嚴刑一次,訊杖三十度後,全羅道長興府遠配,而以傳旨內辭意,具罪目,依例發遣府書吏,押送配所,何如?傳曰,允。
領議政權敦仁疏曰,伏以,臣抱此貞疾,且遽三年,以疏請急者六,面懇前席,亦不止一二。夫人臣之以病丐幸於上者,固未有如臣之極不知猥,全闕義分,而斥罰不加,恩遇冞勤,臣實惶恐感激,未敢力孤聖意,顚倒淟涊,遂至于今矣。第念以病則天之所廢,無可如何,以官則國之重務,不可養病爲也。此乃臣必退不容已之義諦,而區區徼於心者,如得調息以時,病隨而間,則撐拄軀穀,挨延性命,命猶或可以仰承注念,以畢餘生,居肓之豎,根締已固,易竭之身,受敵也深。冬春以來,苦歇無常,卽其證形之著見,皆從源委之自在,氣軼于上者,尙眩於厥逆,痰壅於下者,或執以腹梁,升降遞變,醫路亦阻,痞隔如飽,日以却食,喘急方臥,夜輒失眠,種種發作,已不勝其凜然,而頭目之動有暈轉,肢體之常所麻軟,顯知風邪之爲祟,又是前病之所無也。現今木火交旺,天時漸熱,重濕外鑠,燥結內鬱,新舊沈嬰之乘虛越劇,其勢之所立至,藉使臣病,不至如昨年之危惡,以臣已癃之質,垂涸之元,欲爲昨年之過活,亦難矣。況病老則愈肆,氣落者必陷,其所抵當不得,決知十倍於昨年,而轉輾凌厲,究竟無幸而已。臣實無能,顧不足仰裨治化之萬一,而乃以積痼之疾,久冒莫重之任,贊畵之多僨,滯務之不理,計以歲年,莫有收拾。夫相之爲職,但不當一日苟且,而緣臣無用之一病殘,致誤國事,如此之甚,豈不大有傷於朝體,亦豈臣晷刻可安於心者乎?臣於前月登筵,略陳衷實,而間値客使之來,小大奔奏,縱未暇言私,驅策病軀,勞悴亦多,澌綴尫脫,益無餘地,厭厭有視蔭光景矣,殿下憫覆臣如慈父,成就臣如仁天,必不使臣,重陷罪戾,而今有以處臣者矣,玆具文字,敢干崇聽。伏乞聖明,特垂恩照,亟遞臣議政之銜,以幸國事,以便賤私焉。臣無任云云。答曰,省疏具悉卿懇。向筵已爲面諭,又何有辭免之擧乎?卿試諒之。今日國事,豈卿可去之時乎?卿之患節,亦非別樣急切之證,則以此爲必遞之義諦者,予實究不得也。卿須諒此,亟斷來章。仍傳于朴齊憲曰,此批答,遣史官傳諭于領議政。
兼都承旨洪在喆疏曰,伏以,臣行己無繩尺之律,當官蔑絲毫之補,而積受謬恩,致身宰列,實非臣始料攸及,半生塵刹,一未報答,每自循省,背汗顔騂。日前賓對,臣適備數於諸大夫後,而忽於千萬夢想之外,大僚誤擧臣名,至擢正卿,乃殿下不少留難,卽賜允可,臣於前席,惶懍罔措,直欲鑽地而不可得矣。念臣本末,初非才德之選,且無年勞之久,而翺翔驟躐,若是無漸,前旣濫矣,今又益之,常理所在,不敗何待?人當知足,物忌太盛,若殿下,以天地庇覆之德,曲軫愚臣,欲有終始,則固宜量臣之器,而處之以分限之內,以責鉛刀襪線之用而已,不宜以匪據之秩,不次之拜,施之太過,使不勝其任,而竟速負乘之災也。方寸之木,非大廈之可材,千斤之重,豈僬僥之可擔?八座峻班,亞於公孤,有非夫夫所可倖占,今若以臣之稚魯謭劣,百不猶人,晏若固有,恬不知警,則臣所狼狽,縱不自恤,其於名器之屑越,公議之嗤點,累昭代明德之典何哉?毛髮頂踵,非臣敢私,夷險燥濕,惟命是俟,況臣不肖,冥升至此,居然襲先父遺武,而手奉恩誥,歸告老母,母子相對,只有感淚。借使臣,有一分可以堪承者,則榮固至矣,辭於何有,而竟爲忝迹於先父,貽憂於老母,則臣雖欲憑恃寵靈,進進不已,其可得乎?歷日參倚,冒膺無說,玆敢悉暴微懇,仰瀆崇嚴。伏乞聖明,俯賜鑑諒,亟收臣新授資級,以尊朝廷,以安私分,千萬幸甚。臣無任云云。答曰,省疏具悉,卿其勿辭行公。
行大護軍趙斗淳疏曰,伏以,臣以無似,過有叨躐,都華顯而列大夫之後,歲月今滋久矣。器識之淺昧,而蔀蔽轉甚,疢疾之剋攻,而蒲柳早凋,涓報蔑稱,涯量且溢,每自明發,惕息在中。廼者大僚筵擢,際衆俊登崇之會,賤名擧似,褎然爲碔砆之混,而糠粃之前,上卿之秩,寵誥隨頒,臣誠仰戴恩私,俯怵微分,以悸以恐,莫知所屆也。爵賞所以予功能也,程其功則無功者沮,計其能則不能者止,微官末隷所進退,尙不容廢此兩塗。況尉薦而晉推之,將使之長六官而與九卿,而如臣顓劣,亦得以廁其選而竊其資焉,則凡控名責實,礪世磨鈍之具,殆繇臣而撓之也。臣以百年零替之門戶,僥倖霑籍,已是意望之外,而自夫發軔之初,厚蒙三聖人庇覆之澤,十數年來,榮觀之赫然,歷數流輩,未易多屈,是宜有萬分一稱塞報效之實,而罔有外內,徒見其爲饕恩戀祿之歸,苟率之以功能一切之政,則黜猶餘罪,陟於何有?區區所以滿心悸慄,蹙蹙靡騁者,不亶爲揆分揣力之懼而已。人而爲官則勸,官而爲人則隳,有國之所大愼也。臣雖無狀,不敢冒焉於此,累平明之治,而壞辭受之義審矣,猥瀝本末,仰瀆崇聽。惟聖明,念器使之各有攸當,軫筲量之無由堪承,亟收臣所授資級,俾有以重官方而全微諒,不勝幸甚。臣無任云云。答曰,省疏具悉,卿其勿辭行公。
行大護軍趙鶴年疏曰,伏以,臣以材則樗櫟無用,以質則蒲柳早萎,儱侗謭劣,百不猶人,而釋褐十八年來,偏蒙兩先朝拂拭之恩,厚沐我聖上陶甄之化,驟躐華膴,歷揚內外,涯分已踰,涓埃未報,居常愧懼,如負大何。不意日前賓筵,大僚擧似賤名,正卿恩擢,有隕自天,臣始焉惝惑,繼以震越,罔知措躬之所也。聖明馭世,綜核名實,冗司庶僚,罔不愼擇。況此九卿之列,乃是崇德之器,地望尤別,責任愈重,或非其人,國體爲輕。如臣少旣疎闇,老益聾瞶,碌碌浮沈,尺寸無稱,試之以百執事之末,尙難堪承,其可以濫據八座之峻秩乎?顧臣之本末長短,已莫逃於淵鑑之下,則雖欲承膺,其於蚊山之負,鵜梁之譏,何哉?挽近以來,除書聠翩,參佐銓衡之任,與聞廊廟之務,龍光鴻渥,殆遍一身,至於更進一步,尤非臣夢想攸及。恩數不可緣臣而太濫,名器不可由臣而太䙝,仰玷聖簡,俯駭物情,諒非細故。且念臣世受記收之隆恩,猥襲先臣之舊列,感怵之極,盈盛是戒,今若不揣量己分,憑恃寵靈,掦掦冒進,則負乘之懼,過福之災,理所必至。中夜思惟,不敢泯默,略披肝血,仰瀆聰聽。伏乞聖慈,特垂體下之恩,曲察由中之懇,將臣新授資級,亟許收還,以重公器,以安私分,不勝幸甚。臣無任云云。答曰,省疏具悉,卿其勿辭行公。
右尹趙亨復疏曰,伏以,臣本無似,最居人下,前後所叨,罔非僥濫,每自循省,如集于木。日者大僚筵白,群彦進階,而臣亦謬廁於其間,仍授臣以嘉善大夫,繼而有京兆恩除,臣惶懍震悸,歷日靡定,實莫知措躬之所也。夫有國爵秩,卽馭世之大枋,而命德之公器也,故車服以庸,所以明試,任官惟賢,亦惟難愼,苟非其人,上不可以虛授,下不可以冒受。乃若亞卿之秩,望隆而階峻,有非庶官具僚之年格循次者比,寧或罔功而進之,匪才而畀之,使大枋壞而公器䙝也。必其望實足以重於時,踐履足以上於人,才猷足以措諸事爲,然後授之而不疑,受之而不苟,其不可夫人而冒據也審矣。臣姿性憃愚,學識空疎,不足備數於熙朝百執事之末,而徒以先庥,厚蒙國恩,始由蔭補,未效絲毫之報,晩竊科第,重貽驟躐之譏,十年之間,猥廁于通顯,寵耀已極,涯分已踰。顧臣家世淸素,謹拙是守,榮塗一步,矢不敢更進,而今此誤恩,若偏於臣,拔之冗散之中,置諸宰執之列,此豈臣夢想之攸及也哉?負乘之醜,過福之懼,猶屬臣身,其所仰累於則哲之明,諒非細故也,此尤臣恐恧而逡巡者也。參倚前衡,趨膺無路,敢暴衷懇,仰瀆崇嚴。伏乞聖慈,俯垂鑑諒,將臣新授爵秩,亟命收還,以重公器,以安私分焉。臣無任云云。答曰,省疏具悉,卿其勿辭行公。
乙巳四月三十日午時,上御熙政堂。召對入侍時,參贊官金公鉉,檢校待敎趙鳳夏,侍讀官李參鉉,檢計官洪祐健,假注書宋廷和,別兼春秋趙龜植·李裕膺,以次進伏訖。上曰,史官分左右。上開卷命上番讀之,參鉉自詔共皇去定陶之號,至有星孛于河鼓。上曰,止之,文義陳之。參鉉曰,成帝時,罷刺史置州牧,又不幾年,罷州牧置刺史,還復古制。蓋漢之古制,實出於激勸,而激勸之政,不在官秩之高下,惟在在上之人磨礪之如何耳。考績之法,始自唐·虞,而至于漢初,璽書以勸之,䄡帷以旌之,西京循吏,於斯爲盛,而今此朱博之論,不務其本,專事紛更,此乃文具之末耳,何足有補於激勸之方哉?伏願殿下,此等處常存澄省,賢能者褒之,貪墨者懲之,使方伯·守宰,各有激勸之實,則國家幸甚,生民幸甚,是臣區區之望也。上曰,下番讀之。祐健自夏四月以王嘉爲丞相,至諫大夫鮑宣上書。上曰,止之,文義陳之。祐健曰,王嘉此疏,可謂切中時病,而聖王之功,在於得人云者,其言尤要,允爲致治之第一義諦。其曰宜豫畜養可成就者,又爲得人之先務,蓋不能豫畜,則臨事授職,安能辨其賢愚,察其能否,以盡器使之方哉?微獨人才爲然,凡天下萬事,莫不以豫爲貴,故思傳曰,凡事豫則立,不豫則廢。譬之工師,蓄杞梓之村,以待構屋,將構而求材則跲矣,良醫儲蔘朮之藥,以備療病,已病而求藥則晩矣。況學問之道,尤貴於豫。就以今日所講綱目一書言之,古今治亂成敗之迹,於是焉具在,每當進講之時,必須潛心玩頤,其善者法之,惡者懲之。就古人一言一事,若今日躬蹈者然,言言存省,事事體驗,然後臨事應物,左右逢原,以之敷諸政令,發諸言行,莫不沛然而有裕,豫之一字,其效如此。伏願於此等處,推究旨意,益加澄省焉。上曰,閣臣讀之。鳳夏自曰竊見孝成皇帝,至收晏印綬罷歸第。上曰,止之,文義陳之。鳳夏曰,漢紀哀·平時事蹟,極其胡亂,專尙法令,忠良之臣疎遠,讜直之言難進,實無足敷衍仰陳,而第以鮑宣上書一通觀之,其論懇惻切至,有可以裨補風敎,此不但終不得登庸,未過幾年,而慘被罪辜。國家之人材擢用,關係何如,而哀帝之不知自身之責,反斥直諫之人,漢祚之否衰,未嘗不由於此等事,而竟至光武中興之擧矣。大抵待賢弘功,自是盛世之治道,古昔明王哲辟之嘉謨徽猷,布在方冊,無非柯則之資。伏願殿下,日接勤筵,無或間斷,則聖學成就,自至於緝熙光明之域,德業日隆,萬化益暢,懋哉懋哉。上曰,承旨讀之。公鉉自皇太后傅氏,至不從亦不罪也。上曰,止之,文義陳之。公鉉曰,聖王制民産節財用,國以永存,民以永賴,水旱饑饉,不至困乏,省耕助給,以紓其力,散則聚,聚則散,此必然之勢也,終歲勤苦,不能自牧而事上,嗣歲皆在此中,則雖欲安業樂生,寧可得乎?故愛民莫先於節省。數年以來,幸値屢豐,尤懋節愛之道,則國鞏萬億之基,民享太平之樂,念哉念哉。上掩卷,命史官就座。仍命退,諸臣以次退出。
上在昌德宮。停常參·經筵。
親傳香入幕次後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
李正耆啓曰,明日常參·經筵,取稟。傳曰,召對爲之。
洪在喆啓曰,來初五日朝參日次,而綏陵忌辰祭齋戒相値,頉稟之意,敢啓。傳曰,知道。
南獻敎啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁呈辭,監察茶時之意,敢啓。傳曰,知道。
傳于李正耆曰,禮房承旨,馳詣景慕宮,奉審摘奸以來。
李正耆啓曰,豐陵府院君,遣承旨致祭事,命下矣。何承旨進去乎?敢稟。傳曰,都承旨進去。
又啓曰,讓寧大君,遣承旨致祭事,命下矣。何承旨進去乎?敢稟。傳曰,右承旨進去。
趙徽林,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以吏曹言啓曰,今此端午祭祭官,當爲磨鍊,而除老病·公頉,實無推移排比之路。依近例刑官及司饔院官員年六十以上人員,通融塡差以入,而其中時無職名人,令該曹口傳付軍職,何如?傳曰,允。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
金公鉉,以司僕寺一二提調意啓曰,濟州牧使與該牧三邑守令之遞歸時,馬匹進上,自是前例,而前牧使李容鉉,遞歸在二月,大靜前縣監池若淵,遞歸在四月,進上馬來納,自有次第,納期倒錯,其在按例遵奉之道,有乖格式。前牧使李容鉉,所當重勘,而中路故斃,容或無怪,今姑安徐,原馬匹改納之意,分付,何如?傳曰,允。
又以司僕寺一二提調意啓曰,大靜前縣監池若淵遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
洪在喆,以都摠府言啓曰,今日入直內三廳武兼禁軍及軍兵等,當爲中日習射技放,而景慕宮夏享大祭齋戒相値,不得設行之意,敢啓。傳曰,知道。
南獻敎,以訓鍊都監言啓曰,本局千摠李民植,身病猝重,勢難察任,改差,何如?傳曰,允。
乙巳五月初一日辰時,上詣仁政殿月臺。景慕宮夏享大祭親傳香入侍時,兼都承旨洪在喆,行左承旨南獻敎,右承旨李正耆,左副承旨金公鉉,右副承旨朴齊憲,同副承旨趙徽林,假注書玄弼濟·宋廷和,別兼春秋李裕膺·李,直提學金輔根,檢校直閣鄭㝡朝·徐有薰,檢校待敎李㘾·趙鳳夏·李裕元,待敎洪淳穆以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調李憲球,副提調洪在喆進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿月臺。通禮跪啓請降輿,上降輿。通禮前導,就褥位南向立。引儀引獻官興完君晸應,進詣褥位之左。通禮跪啓請跪,上跪。香室官員奉香祝,跪授正耆,正耆東向跪進,上受香祝,以授晸應,晸應跪受興。通禮跪啓請興,上興。通禮前導,就階下祗送位西向立。晸應奉香祝,由正路出,通禮跪啓請鞠躬,上鞠躬,香祝過後,通禮跪啓請平身,上平身。入幕次少頃,通禮跪啓請出次乘輿,上出次乘輿。正耆奏曰,臣以禮房承旨,當傳寧陵香祝,故臣則落後矣。上可之。出仁政門,由肅章門,入協陽門,命出標信解嚴,由宣化門還內。諸臣以次退出。
上在昌德宮。停常參·經筵。
趙徽林啓曰,明日再明日寧陵忌辰祭齋戒正日,三明日,初六日綏陵忌辰祭齋戒正日,初七日,初八日長陵忌辰祭齋戒正月,初九日,初十日獻陵忌辰祭齋戒正日,十一日孝昌墓忌辰祭正日相値,視事頉稟之意,敢啓。傳曰,知道。
又啓曰,明日召對,取稟。傳曰,爲之。
朴齊憲啓曰,合辭許久闕啓,事甚未安。除在外·差祭外,呈告人員,竝卽牌招,何如?傳曰,允。
洪在喆啓曰,行左承旨南獻敎,左副承旨金公鉉,同副承旨趙徽林,今日不爲仕進,竝卽牌招,何如?傳曰,允。
傳于朴齊憲曰,召對入侍。
李正耆啓曰,臣以今日讓寧大君致祭,進去下直之意,敢啓。傳曰,知道。
洪在喆啓曰,臣以豐陵府院君致祭,進去下直之意,敢啓。傳曰,知道。
傳于朴齊憲曰,左承旨許遞,前望單子入之。
承旨前望單子入之,林永洙落點。
金公鉉啓曰,明日傳香,禮房承旨當爲齋宿,而左承旨李正耆,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于朴齊憲曰,只推。
以左承旨李正耆牌不進罷職傳旨,傳于朴齊憲曰,只推。
以全羅監司金景善狀啓,茂朱府民家失火事,傳于金公鉉曰,當此農政之時,民家燒燼,若是夥多,聞甚驚懍。元恤典外,別加顧助,結構奠接之方,廟堂措辭分付。
以黃海監司金鼎集狀啓,海州等邑人命渰死,民家失火事,傳于金公鉉曰,聞甚矜惻,元恤典外,別加顧助,結構奠接,俾無失所棲遑之弊。渰死人如有生前身還布,竝蕩減,未拯屍身,期於拯得之意,廟堂措辭分付。
朴齊憲,以兵曹言啓曰,每當儲窠之月,虛司果例不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又以兵曹言啓曰,今月初六日,一羽禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李源奎爲羽林將。
兵曹口傳政事,大護軍單趙秉龜。
朴齊憲,以御營廳言啓曰,本廳千摠趙秉懿,身病甚重,勢難察任,改差,何如?傳曰,允。
乙巳初二日午時,上御重熙堂。召對入侍時,參贊官朴齊憲,檢校待敎李㘾,侍讀官李敎英,檢討官洪祐健,假注書宋廷和,記事官韓鼎瑚,別兼春秋李裕膺以次進伏訖。上曰,史官分左右。上開卷,命上番讀之。敎英自二年春正月,至示信於衆庶焉。上曰,止之,文義陳之。敎英曰,人君用人之法,未必拘於年紀之多少,而苟非奇才異能之出類拔萃者,則以若妙齡,驟升重任,而任國家安危者,自古絶罕。況此董賢,不過以一時佞幸之故,纔踰弱冠,遽躋三公。帝於單于之怪問,心有所慊,無辭可答,則粧撰大賢二字,以爲掩護瞞過之計,單于雖若當面起賀,而如偵其眞箇事狀,則豈不笑之以漢無人乎?大抵元帝以來,任用每患非其人,至於哀帝之時,則尤無餘地,故諸葛亮曰,親賢臣遠小人,前漢所以興隆也,親小人遠賢臣,後漢所以傾頹者,政指此等事而發也,有國用人,可不愼哉?說命曰,官不及私昵,惟其能。夫高宗,殷之中興明主也,豈或有官及私昵之慮,而傅說猶且云然者,蓋以人臣告君之辭,必貴勉戒故也。伏願殿下,勿視以過去陳跡,卽其辭而每加體念焉。上曰,下番讀之。祐健自八月廢孝成,至資治通鑑綱目第七。上曰,止之,文義陳之。祐健曰,漢至哀·平之際,衰亂極矣,而褒魯·褒成之封,乃在其時。夫崇德象賢,繼絶存亡,實爲聖王之急務,故武王,未下車而封黃帝·堯·舜之後,旣下車而封夏商之後,於是人心悅服,以鞏興周八百之基。今此封周公·孔子之後者,其亦何以異於斯?驟看其文,固若彬彬乎盛矣,而夷考其時,則治亂興亡之跡,逈然而不同,其故何也?誠與不誠而已矣。傳曰,不誠無物,苟不以實心行實事,則雖良法美制,動遵前聖,昌言嘉謨,輒引古經,終亦歸於摸擬誣罔而已,無救於亂亡之勢矣。當是時也,漢炎將熄,奸凶亂國,政令施措,固無一可觀者,然臣謂讀史之法,不獨取其善者而法之,亦宜觀其惡者而戒之,故曰善惡皆吾師,聖人豈欺我哉?伏願殿下,於此等處,勿以無足觀焉而忽之,益加留神,隨事鑑戒,是臣區區之望也。上曰,閣臣讀之。㘾自資治通鑑綱目第八,至按職如故。上曰,止之,文義陳之。㘾曰,漢哀·平之時,極板蕩之會也,政令施措,無一觀,別無文義之敷陳者,而第以綱目一統書法觀之,專以治亂二字,爲要領者,政爲後世人主之龜鑑者也。何由而致郅隆之治,何故而爲昏亂之時也?此等理會處,不可尋常看過。且帝王之學,異於匹庶之尋摘,毋徒以講讀爲主,益加體驗而深究焉。上曰,承旨讀之。齊憲〈讀〉自明堂辟雍,至犯者象刑。上曰,止之,文義陳之。齊憲曰,玉堂上下番之所陳,俱已切實,臣所讀自止內,別無可陳之義矣。上掩卷,命史官就座。仍命退,諸臣以次退出。
上在昌德宮。停常參·經筵。
趙徽林啓曰,明日召對,取稟。傳曰,停。
洪在喆啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁呈辭,監察茶時之意,敢啓。傳曰,知道。
又啓曰,左承旨李正耆,今日不爲仕進,卽爲牌招,何如?傳曰,允。
又啓曰,新除授右承旨林永洙,時在慶尙道東萊府任所,斯速乘馹上來事,下諭,何如?傳曰,許遞,前望單子入之。
承旨前望單子入之,宋持養落點。
洪在喆啓曰,新除授左承旨宋持養,卽爲牌招,何如?傳曰,允。
又啓曰,假注書宋廷和,身病猝重,勢難察任,今姑改差,何如?傳曰,允。
宋廷和改差,代以李承輔爲假注書。
傳于洪在喆曰,召對入侍。
傳于趙徽林曰,自金奉賀長逝之後,爲之悵然者,豈但爲期頤之可貴也?特贈領樞,以示予追念之意。
傳于李正耆曰,吏·兵批,歲抄點下者,依例捧傳旨。
備邊司薦望,以姜爲東萊府使。
傳于李正耆曰,政官牌招開政。
李正耆啓曰,吏曹判書朴永元,參判李鼎臣,參議李㙽牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
朴齊憲,以兵曹言啓曰,五衛將李震圭·王殷疇,俱以病難供職,呈狀乞遞,竝改差,何如?傳曰,允。
有政。吏批,判書朴永元進,參判李鼎臣,參議李㙽竝牌招不進,同副承旨趙徽林進。啓曰,水原府判官,今當差出,而本府以營下劇邑,物衆地大,素稱難治,不可不擇差,他道有聲績已準限·未準朔守令,竝擬,何如?,傳曰,允。以趙鶴年爲禮曹判書,趙斗淳爲工曹判書,南獻敎爲同義禁,趙義錫爲宣川府使,鄭基轍爲水原判官,南宮鈺爲固城縣令。奉常奉事單朴賢楷,東萊府使單姜。故奉朝賀金履陽贈領中樞特贈事,承傳。故副正吳慶元贈吏議,工曹參判吳取善祖考,故參奉趙基仁贈吏參例兼,故縣監趙思殷贈吏議,故通德趙萬普贈僕正,已上右尹趙亨復三代。
兵批,判書趙冀永進,參判李同淳入直,參議成好謙病,參知尹穳病,右承旨李正耆進。以尹致定爲副摠管,趙學儉爲僉知,李寅熙爲內禁將,曺洛振·金相龍·金華淳·車謹行爲五衛將,裴光鈺·兪漢儀爲景福將,鄭俊廈爲慶熙將,趙秉夔·李裕膺爲文兼,韓鎔基·李鶴周爲宣傳官,鄭錫永爲從浦萬戶,吳榮國爲黑山島萬戶,徐室輔爲珍島監牧官,韓容默爲晉州監牧官。同知金允采,部將加設徐相岳,上護軍朴岐壽,大護軍金煐,護軍南獻敎,副護軍林永洙·趙忠植·朴宗休·尹明儉·鄭寅基·韓仁植·柳亨植·李敏敎·金益鍾·李圭鉉·鄭民行·沈樂承·鄭光禹,副司果沈魯元·許熠,以上竝單付。前僉使吳光勳今加折衝,賞加事承傳。
吏批,再政。以鄭斗源爲鐵山府使,李昌在爲永川郡守。兼華寧殿令單鄭基轍。贈左贊成徐澈修贈領議政例兼,奉朝賀徐有榘考,贈吏參趙鎭翼贈吏判例兼,贈吏議趙宗喆贈吏參例兼,以上工曹判書趙斗淳兩代,故翊贊南履愚贈吏參例兼,同義禁南獻敎考。
兵批,再政。以申命溵爲都摠經歷,金善弼爲中樞經歷。同知單朴致裕,僉知二單曺洛振·車謹行,副護軍單李敬達·徐相益。
吏批,三政。啓曰,海州牧判官,今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以姜在毅爲軍器主簿,朴顯圭爲海州判官。
兵批,三政。以李燁爲訓鍊判官,李鼎鎬爲武兼。同知單吳聖業。
吏批,四政。以林翼相爲戶曹佐郞,趙然明爲長興府使。
兵批,四政。以金瑞郁爲訓鍊主簿,白逌鎭爲部將。同知單金淵集,副護軍吳光勳。
吏批,五政。以申正浩爲禮賓主簿,趙奎淳爲咸陽郡守。
兵批,五政。以崔瑆煥爲武兼。同知單崔亨國。
吏批,六政。以曺錫弼爲泰仁縣監。
吏批,七政。以李魯宰爲平巿令。
以吏曹參議李㙽再牌不進罷職傳旨,傳于李正耆曰,只推。
朴齊憲,以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試代行祿試射之例,今亦依此擧行,何如?傳曰,允。
又以訓鍊都監言啓曰,本局把摠申奭浩,身病猝重,勢難察任,改差,何如?傳曰,允。
又以禁衛營言啓曰,本營騎士別將李圭徹,身病猝重,勢難察任,改差,何如?傳曰,允。
又以御營廳言啓曰,本廳鍼醫趙致中,擧措駭妄,爲先汰去之意,敢啓。傳曰,知道。
刑曹啓目粘連,楊州李玄文獄事,此獄段,實因卽的,詞證具備,兩檢推覈,道啓論斷,實甚明白,訊推得情,何如?判付啓依允。
乙巳五月初三日辰時,上御重熙堂。召對入侍時,參贊官洪在喆,侍讀官李敎英,檢討官洪祐健,待敎洪淳穆,假注書玄弼濟,記注官趙光濬,別兼春秋趙龜植,各持綱目第十一卷,以次進伏訖。上曰,史官分左右。上開卷,命玉堂讀之。敎英自發定陶王母及丁姬冢,至竟不得信。上曰,止之,文義陳之。敎英曰,讖緯之術,符命之書,卽左道不經之說也,旣不載於經傳,又無稽於他書,則三代以前之所無者,而秦末漢初始有之,如孝經緯·春秋元命包等書是也。故漢儒則無不曰天曰神,以此傅會,知休知咎,以是依據,互相煽惑,詑其靈應。雖以劉向之爲當時儒宗者,猶不免演出洪範五行之傳,則一時之靡然從風,因成俗習,可推而知也。末流之弊,竟至於謝囂·劉京·哀章之徒,動稱符讖,以助王莽纂奪之擧,則如此左道不經之說,有國之所當痛禁者也。孔子不語怪力亂神,政慮此等雜術之徒亂人國而然,勿以其不經之不足信而置之,另加禁戢,區區之望也。上曰,下番讀之。祐健自初始元年,至大雨雹。上曰,止之,文義陳之。祐健曰,前章書翟義討莽,此又書劉快起義,方是時,天下靡然從莽,而二人者,奮不顧身,首倡大義,事之成敗,不須論也,一檄纔馳,三輔響應,秉彝之心,固人人之所同得,而亦可驗漢家祖宗深仁厚澤,滲漉浹洽,入人者深矣。二人雖皆無成,而忠義之士,聞風而繼起者甚衆,卒啓光武中興之業,雖謂二人之有功於匡復,可也。自古有國家者,未有如漢祚之延長,而王莽纂位,光武克復,曹丕受禪,昭烈嗣興,再唱之運,尤非後世所能及也,此果何德之修而致然哉?漢承秦後,悉除苛政,務爲寬大,與民休息,至於文·景,幾致刑措,郅隆之治,媲美成·康。故四百餘年之內,雖有奸臣之亂政,逆豎之竊國,而民心思漢,廢而復興。蓋國之本在民,鞏國本莫如得民心,得民心莫如施仁政,未有固結民心而其國危亡者也。經曰,一日克己復禮,天下歸仁焉,況人君居兆庶之上,一念之發,係民休戚,可不懼哉,可不愼哉?伏願殿下,於讀史之際,深究廢興之故,克懋仁政之本焉。上曰,閣臣讀之。淳穆自二年春二月,至臺成萬金。上曰,止之,文義陳之。淳穆曰,讀史至王莽時,非但爲漢業中絶,衋然傷心,可以見天地間一氣數也。朱子曰,讀史當觀大倫理大機會大治亂得失,此眞不易之定論也。且帝王之學,異於匹庶,非職以文字看,凡諸古今治亂,須將同道同事之分,爲第一義,何者爲法,何者爲戒,近取諸身,遠體諸物,譬如明鏡在此,姸醜莫逃,則自可驗讀史之實效,而其要主於義理二字而已。伏願省察焉。上曰,承旨讀之。在喆自三年凶奴諸部,至資治通鑑綱目第八上。上曰,止之,文義陳之。在喆曰,綱目異於他書,苟究其文義,則善可爲法,惡可爲戒者,無事不然,而兩儒臣及閣臣所奏,俱好矣。今臣所讀自止內,亦豈無文義之可奏,而以臣拙訥,別無敷陳。第以班固所論薛方事觀之,則貞而不諒,頗有詡與之意,而臣愚以爲此論,恐未必然。薛方雖有不仕莽賊之節,而其所謂堯·舜在上,下有巢·由云者,專出於避禍之計。君子死則死焉而已,若是苟活,豈可以不仕一節,與之也哉?未審淵鑑,以爲如何,而史學最切於帝王者,以其有上下討論監古監今之益也。伏願隨處發問,以存省察之方焉。上曰,龔勝在漢,爲何官乎?在喆曰,光祿大夫矣。在喆曰,龔勝則固可謂守死善道,而至若薛方,不仕賊莽,雖有可取,然不能正色斥莽,乃反以明主方隆唐·虞之德,小臣欲守箕山之節爲言者,專由於怵威畏死,而不顧大義,忍向賊莽,作此諂諛之辭者,以臣愚見,班固所論,似爲非矣。上曰,旣曰堯·舜,又曰小臣者,果無足稱矣。在喆曰,聖敎至當矣。上仍掩卷,命史官就座。仍命退,諸臣以次退出。
上在昌德宮。停常參·經筵。
自未時至人定,灑雨下雨,測雨器水深三寸一分。
自人定至初五日開東,灑雨下雨,測雨器水深一寸九分。
趙徽林啓曰,明日召對,取稟。傳曰,停。
李正耆啓曰,大司憲閔致成在外,執義趙完植,掌令朴斆默·李鎭默,持平洪在重差祭,崔在燁呈辭,監察茶時之意,敢啓。傳曰,知道。
又啓曰,左副承旨金公鉉,右副承旨朴齊憲,今日不爲仕進,竝卽牌招,何如?傳曰,允。
傳于趙徽林曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于趙徽林曰,檢校直閣尹定鉉,馳詣綏陵,奉審摘奸,仍留監祭,仍詣懿陵,一體奉審以來。
李正耆啓曰,假注書李承輔,時無職名,令該曹依例付軍職,冠帶常仕,何如?傳曰,允。
以左副承旨金公鉉,右副承旨朴齊憲牌不進罷職傳旨,傳于趙徽林曰,只推。
李正耆,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,本局局別將李敏性,身病猝重,勢難察任,改差,何如?傳曰,允。
上在昌德宮。停常參·經筵。
藥房提調李憲球,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣寺不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
趙徽林啓曰,明日召對,取稟。傳曰,停。
洪在喆啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁呈辭,監察茶時之意,敢啓。傳曰,知道。
又啓曰,右副承旨朴齊憲,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于趙徽林曰,健元陵·綏陵餕餘藥果,全無甘味,莫重祀典,寧有如許道理?當該典祀官,竝令該府拿處,員役等,亦令該曹,從重科治。
以慶尙監司洪鍾英狀啓,晉州等邑民家失火事,傳于趙徽林曰,聞甚矜惻,元恤典外,別加顧助,燒死人等,如有生前身還布,竝蕩減,趁卽結構奠接,俾無棲遑失所之弊事,廟堂措辭分付。
以右副承旨朴齊憲牌不進罷職傳旨,傳于趙徽林曰,只推。
金公鉉,以兵曹言啓曰,謹依口傳下敎,大殿燈燭房修掃軍六名雇立,別單書入之意,敢啓。傳曰,知道。
又以備邊司言啓曰,卽見咸鏡監司成遂默狀啓,則以爲,南·北各邑,穀簿不敷,排巡苟艱,無論元還餉,交濟穀應留條中各穀,限三千石特許加分事,請令廟堂稟旨分付矣。農節艱食,在所當念,加分補巡,已多近例,依狀請許施,何如?傳曰,允。
上在昌德宮。停常參·經筵。
趙徽林啓曰,明日召對,取稟。傳曰,停。
朴齊憲啓曰,大司憲閔致成在外,執義趙完植,掌令朴斆默,持平洪在重·崔在燁呈辭,監察茶時之意,敢啓。傳曰,知道。
洪在喆啓曰,右副承旨朴齊憲,今日不爲仕進,卽爲牌招,何如?傳曰,允。
傳于宋持養曰,奉審閣臣入侍。
乙巳五月初六日辰時,上御重熙堂。奉審閣臣入侍時,左承旨宋持養,假注書玄弼濟,記事官韓鼎瑚,別兼春秋李,檢校直閣尹定鉉,以次進伏訖。上曰,史官分左右,閣臣進前。定鉉進前奏曰,臣承命馳詣綏陵,陵上奉審則無頉,丁字閣·碑閣奉審則無頉,祭物·祭器·祭井看審則淨潔,諸執事摘奸則無頉,仍留監祭,將事安寧,仍詣懿陵,陵上奉審則無頉,丁字閣·碑閣奉審則無頉之意,敢此仰達矣。上曰,閣臣先退,史官就座。仍命退,承史以次退出。
上在昌德宮。停常參·經筵。
宋持養啓曰,明日召對,取稟。傳曰,爲之。
朴齊憲啓曰,來十一日朝參日次,而孝昌墓忌辰祭正日相値,頉稟之意,敢啓。傳曰,知道。
宋持養啓曰,來十一日輪對日次,而孝昌墓忌辰祭正日相値,頉稟之意,敢啓。傳曰,知道。
朴齊憲啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁呈辭,監察茶時之意,敢啓。傳曰,知道。
宋持養啓曰,右承旨李正耆,同副承旨趙徽林,今日不爲仕進,竝卽牌招,何如?傳曰,允。
又啓曰,假注書玄弼濟,身病猝重,勢難察任,今姑改差,何如?傳曰,允。
玄弼濟改差,代以朴賢楷爲假注書。
以慶尙監司洪鍾英狀啓,固城縣人命渰死事,傳于宋持養曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
以右承旨李正耆,同副承旨趙徽林牌不進罷職傳旨,傳于宋持養曰,只推。
朴齊憲,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以訓鍊都監言啓曰,本局哨官張昌煥,身病猝重,勢難察任,改差,何如?傳曰,允。
上在昌德宮。停常參·經筵。
李正耆啓曰,明日召對,取稟。傳曰,爲之。
朴齊憲啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁呈辭,監察茶時之意,敢啓。傳曰,知道。
宋持養啓曰,右承旨李正耆,左副承旨金公鉉,今日不爲仕進,竝卽牌招,何如?傳曰,允。
李正耆啓曰,三皇忌辰日親行望拜禮,前期一日以稟事,曾有定式矣。今初十日太祖高皇帝忌辰日,親行望拜禮,何以爲之?敢稟。傳曰,遣承旨奉室奉審。
傳于宋持養曰,召對入侍。
宋持養啓曰,假注書李承輔,身病猝重,勢難察任,今姑改差,何如?傳曰,允。
李承輔改差,代以朴昇壽爲假注書。
傳于李正耆曰,藥院都提調有闕之代,前望單子入之。
內醫都提調前望單子入之,領府事趙寅永落點。
朴齊憲,以禁衛營言啓曰,本營中軍趙德永,身病甚重,勢難察任,今姑改差,何如?傳曰,允。
又以御營廳言啓曰,本廳中軍朴蓍會,身病甚重,勢難察任,改差,何如?傳曰,允。
判府事鄭元容箚曰,伏以,臣見縻藥院,纔數朔矣,起居伸誠,職分當然,何敢冒罪煩瀆,數數告病,而緣臣衰病恒苦,末由勉强,日次常禮,每多闕參,虧分墮職,惶蹙靡措。近因日候驟熱,所患伏暑,挾滯更劇,溏泄頻作,飮啖俱阻,暈眩轉甚,委頓床玆,彈束趨造,實無其望,嘗藥重任,豈容虛縻?玆敢短牘仰龥。伏乞俯垂鑑諒,亟賜遞免,以便公私,不勝幸甚。取進止。答曰,省箚具悉卿懇。愼節奉慮,藥院之任,今姑勉副,卿其安心調理。仍傳于李正耆曰,此批答,遣史官傳諭。
乙巳五月初八日午時,上御重熙堂。召對入侍時,參贊官宋持養,檢校待敎李裕元,侍讀官嚴錫鼎,檢討官趙秉夔,假注書李承輔,記事官韓鼎瑚,別兼春秋趙龜植,各持綱目第十一卷,以次進伏訖。上曰,史官分左右。上開卷,命上番讀之。錫鼎讀自資治通鑑綱目第八中,至遂越次立之。上曰,止之,文義陳之。錫鼎曰,夫制刑之義,虞典·周禮詳矣。人君致治之要,不可斯須無者也,蓋不出於禁暴亂止邪僻,而得其宜實難,漢文寬之則其弊也弱,秦主嚴之則其弊也苛,均之爲過不及之歸,善乎邱濬之言曰,除去不善,以安夫善者,天下之不善者,有所畏,則天下之善者,有所恃矣,刑者,除其不善而已。伏願殿下,亟加省察,體虞舜刑期無刑,法周文辟以止辟焉。上命下番讀之。秉夔讀自天鳳元年,至寇盜如故。上曰,止之,文義陳之。秉夔曰,王莽時,錢貨之變更屢矣。錢貨乃下民資生之原,而朝變夕改,民安所措手足?然錢貨,不在於定制之如何,唯在節用而已。節用則自底於愛民之政,故聖人曰,節用愛民,唯殿下亟加體念,先以節用爲務,則虞舜飯糗之德,夏禹菲衣之儉,可見於今日,豈不美哉?上命閣臣讀之。裕元讀自五原代郡兵起,至西域遂絶。上曰,止之,文義陳之。裕元曰,王莽之時,莫非纂逆等事,有何敷衍可陳者乎?儒臣上下番所奏置此別引,多有可採者,以此體念似好矣。上命參贊官讀之。持養讀自四年夏六月,至莽怒免興官。上曰,止之,文義陳之。持養曰,臣於此段,有以見漢家深仁厚澤之入人深也。夫哀·平以降,邦運中微,僞新殘虐,生靈塗炭,督之以五均,申之以六筦,禁網苛酷,銷刻顚倒,繇役煩劇,手足靡措,民於是迫於飢窮,悉聚爲盜。然而天下謷謷,亂極思治,人情懷漢,若旱望霓,此其故,何哉?蓋漢家四百年基業,實肇於三章約法之日,而文·景繼作,躬修玄默,休養生息,積累熙洽,之德之仁,沒世不能忘故耳。是故光武,以恢廓之度謹厚之德,起兵舂陵,天下響應,代虐以寬,興復帝室,再昌之烈,匹美周宣。彼綠林·赤眉之嘯聚,秦豐·邵平之倔强,爲光武驅民者也,彼雖暴,其於民心歸仁,何哉?夫民心之所歸,卽天命之所佑也,故傳曰,仁者無敵,於此可驗矣。上掩卷,命史官就座。仍命退,諸臣以次退出。
上在昌德宮。停常參·經筵。
趙徽林啓曰,明日召對,取稟。傳曰,爲之。
金公鉉啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁呈辭,監察茶時之意,敢啓。傳曰,知道。
李正耆啓曰,右副承旨朴齊憲,今日不爲仕進,卽爲牌招,何如?傳曰,允。
又啓曰,假注書朴昇壽,時無職名,令該曹依例付軍職,冠帶常仕,何如?傳曰,允。
傳于趙徽林曰,召對入侍。
以右副承旨朴齊憲牌不進罷職傳旨,傳于趙徽林曰,只推。
趙徽林,以吏曹言啓曰,宗簿寺主簿李,以其身病,呈狀乞遞,改差,何如?傳曰,允。
又以兵曹言啓曰,本曹正郞兪致善,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以訓鍊都監言啓曰,本局局別將閔致鳳,身病猝重,勢難察任,改差,何如?傳曰,允。
又以禁衛營言啓曰,本營軍色從事官洪祐健,身病甚重,勢難察任,今姑改差,何如?傳曰,允。
兵曹,以南錫圭爲禁衛中軍。
乙巳五月初九日午時,上御重熙堂。召對入侍時,參贊官趙徽林,檢校待敎李裕元,侍讀官嚴錫鼎,檢討官朴永輔,假注書朴昇壽,記注官趙光濬,別兼春秋趙龜植,各持綱目第十一卷,以次進伏訖。上曰,史官分左右。上開卷,命上番讀之。錫鼎讀自莽考吏致富者,至黨衆寢多至六七萬。上曰,止之,文義陳之。錫鼎曰,揚雄文章,與班固竝稱,學術與荀卿相侔,菀然爲漢世儒宗,而但見道未明,守義不固,法言一書,依附賊莽,故朱夫子書曰,莽大夫以若文章學術,無補於世,貽笑於後,可勝惜哉。韓愈所謂語焉而不詳,擇焉而不精者,眞確論也。伏願殿下,擇人之際,必取見道明而守義固者焉。上命下番讀之。永輔讀自地皇元年,至靑·徐二州牧事。上曰,止之,文義陳之。永輔曰,凡有國之憂,莫大於民之饑寒,一人饑寒,其害尙至於偸竊,至若四方之饑寒,害當如何?是以孟子之論王政,必戒於恒産恒心,箕子之陳洪範,亦貴乎曰食曰貨。伏願殿下,發政施仁,使斯民無饑無寒,國之上瑞,無過於是矣。上命閣臣讀之。裕元讀自況上言盜賊,至吾不可遂戰死。上曰,止之,文義陳之。裕元曰,臣所讀自止內,別無可陳者,玉堂上下番所奏甚好,以此體念焉。上命參贊官讀之。徽林讀自漢宗室劉縯,至盡獲其輜重。上曰,止之,文義陳之。徽林曰,臣所讀自止內,別無文義之敷陳者,而程子曰,凡觀史,不徒要記事跡,須要識其治亂之理,東萊呂氏曰,大抵看史,如身在其中,見事之利害,時之禍亂,必掩卷自思,使我遇此等事,當如何處之,如此看史,乃有看史之效矣。夫人君之學,異於匹庶,不患讀書之不博,唯患察理之不精,察之不精,由乎其不領其要,不致其誠矣。若口讀而心不體身不行,則書自書我自我,何益之有哉?伏願殿下,此等處深留聖念焉。上掩卷,命史官就座。仍命退,諸臣以次退出。
上在昌德宮。停常參·經筵。
藥房提調李憲球,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙徽林啓曰,明日召對,取稟。傳曰,停。
金公鉉啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁呈辭,監察茶時之意,敢啓。傳曰,知道。
洪在喆啓曰,右承旨李正耆,右副承旨朴齊憲,今日不爲仕進,竝卽牌招,何如?傳曰,允。
又啓曰,備邊司郞廳來言,今日賓廳日次,而國忌正日相植,不得來會云矣,敢啓。傳曰,知道。
傳于宋持養曰,戶房承旨與禮曹堂上·戶曹郞廳,依定式馳詣宣武祠,奉審摘奸以來。
傳于洪在喆曰,召對入侍。
傳于趙徽林曰,禮房承旨,馳詣孝昌墓,奉審摘奸以來。
傳于朴齊憲曰,當該承旨推考。
以全羅監司金景善狀啓,任實縣民家失火事,傳于宋持養曰,聞甚矜惻,元恤典外,別加顧助,結構奠接之方,廟堂措辭分付。
以平安監司趙秉鉉狀啓,平壤府民家失火事,傳于宋持養曰,當此農殷之時,民戶之一時燒燼,若是夥多,聞極驚慘。元恤典外,別加顧助,使之卽爲結構奠接,無有一民失所棲遑之弊事,廟堂各別措辭分付。
傳于宋持養曰,箕民被災之啓,纔已判下,而近二百戶之一時延燒,尤極驚慘。雖有元別恤典,其外奠接之方,令道臣參考已例,另加措處,俾無一民棲遑失所之歎,仍卽別具登聞事,自廟堂措辭知委。
以右承旨李正耆牌不進罷職傳旨,傳于趙徽林曰,只推。
兵曹口傳政事,副司果單李。
朴齊憲,以司僕寺一提調意啓曰,濟州前牧使李容鉉遞任進上馬三匹,中路致斃,纔已改納之意,申明分付矣。今始改封,禾毛色別單書入,依例內廐立養之意,敢啓。傳曰,知道。
又以兵曹言啓曰,宣傳官柳勉儉,五衛將曺洛振·車謹行,景福宮衛將裴光鈺·兪漢儀,慶熙宮衛將鄭俊廈,俱以病難供職,呈狀乞遞,竝改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以御營廳言啓曰,本廳中軍,今當差出,而擬望之人乏少,外任竝擬,何如?傳曰,允。
乙巳五月初十日午時,上御重熙堂。召對入侍時,參贊官洪在喆,檢校直閣尹定鉉,侍讀官李敎英,檢討官朴永輔,假注書朴賢楷,記注官全國憲,別兼春秋李裕膺,各持綱目第十一卷,以次進伏訖。上曰,史官分左右。上開卷,命上番讀之,敎英讀自漢帝玄更始元年,至宛下又不聽。上曰,止之,文義陳之。敎英曰,是時天下分裂,豪傑蜂起,擧皆爭王圖伯,而必欲立劉氏,以從人望者,誠以漢祖宗之厖恩厚澤,數百年滲漉在人,故雖當國運已訖之後,擧天下蒼生,尙爾謳吟思漢,皆知其不立劉氏,則無以叶民望,若是乎積累熙洽之入人深也。雖然,此不過王覇竝用,只務寬大之治,而民之愛戴不能忘,猶且如此,況乎聖子神孫,於千萬年,繼述守成,子惠萬民,與三古而匹休者,尤當如何也?書曰,民惟邦本,本固邦寧。伏願殿下,勿以愛民之心,仁民之政,謂已到十分地頭,恒若視以猶有所未足者,而曲加軫恤,隨事休養,俾有以國依民,民依國,而克盡其相須之道焉。上曰,下番讀之。永輔讀自莽棘陽長岑彭,至旬月之間徧於天下。上曰,止之,文義陳之。永輔曰,漢光武昆陽一捷,豪傑響應,旬月之間,遍于天下,此特軍聲也,揆諸聖王之政,亦有同者。夫仁政之化民,非家至而戶說,有其實則其應自然遍及也。譬如陽春到地,千樹同榮,素月在天,萬川共輝,非春能樹樹而榮之,月能川川而輝之也,亦非樹榮川輝之性,稟於春與月也,只是有此春則樹自然而榮,有此月則川自然而輝也。由是觀之,春與月仁政也,樹與川民也,榮與輝卽化也。伏願殿下,於此等處深加體念,推而行之,則仁政之化民,豈特軍聲之應響也哉?上曰,閣臣讀之。定鉉讀自劉秀徇穎川,至傳首詣宛。上曰,止之,文義陳之。定鉉曰,小臣所讀自止內,別無文義之可仰陳者,而朱夫子繼春秋筆削精義,專在於綱矣,只因傳寫刋刻之訛謬,見今所行之本,多有失朱夫子本意。如叛臣當書誅,而王尋誤書殺之類是也,考證書法,俱已論之。伏望以考異·考證·發明·書法等諸家論說,時備乙覽,以爲參互歸正焉。上曰,發明綱目,何人著述乎?定鉉曰,集覽正誤·質實·考異·考證·發明·書法諸家說,竝收而合以成書者,明陳仁錫也,今所行發明綱目,卽此本也。在喆曰,綱目原文則無異,而我東板本,無發明等諸家說矣。上曰,筵退後,內閣所在件,卽爲入之。上曰,參贊官讀之。在喆讀自更始遣王匡,至資治通鑑綱目第八中。上曰,止之,文義陳之。在喆曰,今臣所讀自止內,別無文義之敷陳者矣。臣以講筵事體,有所仰達者矣。蓋講筵法意,儒臣爲主,閣臣則雖朝晝夕三講,本無入參之例,而只參於召對·別講者,此有正廟朝特敎而遵行者也。若自上,指名命讀,則儒臣外,雖史官,可以先讀,此則宜無次序之可論,而以講筵事體言之,則儒臣先讀,承旨次之者,以其有經筵兼銜,而承旨亦爲講官故也。近者閣臣之先於參贊官者,未知緣何因襲,而臣於純廟朝,以假官入侍時,曾見參贊官先讀,閣臣次之之例,至於日記中,亦有所記睹者。從今以後,若非指名命讀之時,則參贊官·閣臣,依已例以次讀奏,似合於講筵法意,故敢此仰達矣。上曰,依此爲之。上仍掩卷,命史官就座。仍命退,諸臣以次退出。
上在昌德宮。停常參·經筵。
趙徽林啓曰,明日常參·經筵,取稟。傳曰,停。
朴齊憲啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁呈辭,監察茶時之意,敢啓。傳曰,知道。
李正耆啓曰,左副承旨金公鉉,今日不爲仕進,卽爲牌招,何如?傳曰,允。
以左副承旨金公鉉牌不進罷職傳旨,傳于朴齊憲曰,只推。
兵曹,以金宅基爲御營中軍。
朴齊憲,以御營廳言啓曰,集春營入直哨官金善浩,身爲將領,管下番軍,不能檢飭,極爲庸孱,爲先汰去之意,敢啓。傳曰,知道。
上在昌德宮。停常參·經筵。
金公鉉啓曰,明日常參·經筵,取稟。傳曰,停。
朴齊憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金公鉉啓曰,同副承旨趙徽林,今日不爲仕進,卽爲牌招,何如?傳曰,允。
傳于金公鉉曰,翰林召試,明日仁政殿命官爲之。
金公鉉啓曰,翰林召試,明日命官爲之事,命下矣。領·監事以下館閣堂上,竝待開門命招,何如?傳曰,允。
朴齊憲啓曰,卽者義禁府都事來言,時囚罪人李參鉉·李繪九·李孺虎等,當爲捧供,而判義禁李志淵呈辭受由,知義禁趙容和在外,安光直有身病,同義禁南獻敎陳疏,不得備員開坐云,何以爲之,而知義禁安光直,卽爲牌招,何如?傳曰,允。
又啓曰,知義禁安光直牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,同義禁南獻敎,疏批已下,一體牌招,同參開坐之地,何如?傳曰,允。
又啓曰,同義禁南獻敎牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏·兪致崇,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于朴齊憲曰,只推。
以同副承旨趙徽林牌不進罷職傳旨,傳于朴齊憲曰,只推。
金公鉉,以禮曹言啓曰,卽接鎭川幼學朴宗友所志,則以爲,同姓六寸兄宗諫,嫡妾俱無子,以其同姓十寸弟宗海第三子柱壽,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係〈繼〉宗立後,兩邊與受,明有可據而不得登聞者,許令該曹,論理草記事,曾有筵奏定式,而門長朴宗友所訴旣如此,依定式朴宗海第三子柱壽,立爲朴宗諫之後,何如?傳曰,允。
朴齊憲,以兵曹言啓曰,今五月十二日禁軍來秋冬等祿試射時,柳葉箭沒技人,及別試鐵箭三矢俱越一百五十步人,別單書入之意,敢啓。傳曰,知道。
又以禁衛營言啓曰,本營千摠趙述永,身病猝重,勢難察任,改差,何如?傳曰,允。
兵曹口傳政事,副司果單趙秉夔。
行護軍南獻敎疏曰,伏以,臣以健元陵端午祭獻官,莫重享祀,固宜十分審愼,而餕餘藥果,全無甘味,至有典祀官拿處之嚴敎。身爲獻官,旣不能先事董飭,又不能致誠監省,罪寔由臣,不可專諉於典祀,惶隕震懍,靡所措躬。玆敢冒陳短章,仰瀆崇嚴。伏乞聖明,亟下臣司敗,勘以當律,以懲不職者罪焉。臣無任云云。答曰,省疏具悉。此非獻官可引之事矣。
右尹趙亨復疏曰,伏以,臣猥當綏陵祼獻之任,肅敬將事,歸伏私次,卽伏見傳敎下者,以餕餘藥果之全無甘味,至有典祀官拿處之命,臣驚惶慙悚,靡所容措。蓋伊日奉審祭品者臣也,封進餕餘者臣也,今於嚴敎之下,臣何敢諉以獻官之與典祀有間,而晏然獨逭也哉?玆敢忙陳短章,仰瀆宸嚴。伏乞聖慈,亟賜同勘之律,以安私分焉。臣無任云云。答曰,省疏具悉。此非獻官可引之事矣。
敦寧都正姜必魯疏曰,伏以,臣伏奉前月二十二日除旨,以臣爲敦寧府都正者,臣感恩怵義,敢不卽日登途,以伸叩謝之忱,而第臣尋鄕未幾,素患轉添,痰癖流注,風眩挾發,食飮專却,形殼僅存,目下症形,萬無趨膺之望。況伏念臣於見職,本無敦寧,揆以格例,在所當遞,玆從縣道,短章陳籲。伏乞聖慈,俯賜鑑諒,亟命刋改,以存公格,以安愚分,千萬幸甚。臣無任云云。省疏具悉。疏辭,下該曹稟處。
修撰趙秉夔疏曰,伏以,臣卽不學蔑識之一童子耳,揆分揣量,百無可稱,而特蒙我殿下外施之澤,至及微卑,補黑衣俾伸起居,授赤縣以遂便養,臣雖蒙騃,尙切感激。廼者格外恩科,實非夢想攸及,而重之以先母之致侑,加之以玉署之特除,闔門攢手,同朝動色,臣固無知,惟以希世之光寵,際天之恩眷,爲榮且甘而已矣。於是叩謝義重,不遑較量,粗效更宿之直,冒登隻日之筵,是豈臣以論思啓沃,自處而然哉?特臣仰戴洪私,不敢自有其身,而簪花導樂,告喜於臣之兩老父者,亦臣畢生之幸故也,至願已足,復何冀望?第念臣以年則未免乳臭,以學則不分魚魯,似此實狀,非臣妄言,臣雖欲貪冒蹲仍,人孰與爲伍,臣何以自安乎?若其玷淸選而貽物議,有未暇論也,且臣聞學而優則仕,臣於學,不但以不優言也。又嘗聞事親之日短,臣之兩老父,俱有癃病,坐臥飮食之不能自便,卽聖明之所俯燭也,臣方左扶右將,尙不能服勤,捨此從官,斷非人子情理,參互公私,辭受可判。惟願聖慈,曲加矜諒,亟遞臣瀛館新銜,仍令選部,勿復檢擬。兼賜長暇,以護兩父之病,或有餘力,卽以讀書,俾知事君之方,千萬幸甚。臣有臣從兄臣副校理秉駿春秋兼銜應避之例,而猶薄細也。臣於乞免之章,不宜贅及他說,而經云天無私覆,地無私載,日月無私照,王者奉三無私,此明王聖主不易之通誼也。況以極選之職,爲中批之擧,而其人也,卽戚屬之至切,而文識之全乏者也,四方瞻聆,其可曰公乎私乎?臣不以臣身所當着,自爲之悚恧,爲聖朝奉三之義,不能不慨然也。惟殿下戒哉戒哉。臣無任云云。省疏具悉。何必長暇?本職今姑許遞,以便救護。尾陳甚好,當體念矣。
吏曹啓目粘連,觀此敦寧都正姜必魯上疏,則以爲,臣於見職,本無敦寧,揆以格例,在所當遞,伏乞亟命刋改,以存公格亦爲白有臥乎所。旣無敦寧,揆以格例,不可仍置,敦寧府都正姜必魯,依例改差,何如?判付啓依允。
上在昌德宮。停常參·經筵。
趙徽林啓曰,明日常參·經筵,取稟。傳曰,停。召對爲之。
朴齊憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪在喆啓曰,右承旨李正耆,今日不爲仕進,卽爲牌招,何如?傳曰,允。
朴齊憲啓曰,同義禁南獻敎再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,前望單子入之。
同義禁前望單子入之,兪星煥落點。
朴齊憲啓曰,開坐事,命下矣。新除授同義禁兪星煥,卽爲牌招,何如?傳曰,允。
傳于朴齊憲曰,當該承旨推考。
傳于趙徽林曰,領·監事更爲命招。
傳于洪在喆曰,今番召試,取四人。
傳于洪在喆曰,科次入侍。
吏曹口傳政事,檢閱單李承圭。
以忠淸監司姜時永狀啓,恩津縣民家失火事,傳于宋持養曰,當此農殷之節,民家之一時燒燼,若是夥多,聞甚驚慘。元恤典外,別加顧助,燒死人如有生前身還布,蕩減,趁卽結構奠接,無有一民失所棲遑之弊事,廟堂措辭分付。
朴齊憲啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏·兪致崇,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于金公鉉曰,只推。
以右承旨李正耆牌不進罷職傳旨,傳于趙徽林曰,只推。
趙徽林,以吏曹言啓曰,今此毓祥宮夏享祭大祝,前察訪黃麟淳塡差,而時無職名,令該曹口傳付軍職,何如?傳曰,允。
兵曹口傳政事,副司果單黃麟淳。
朴齊憲,以都摠府言啓曰,今日入直內三廳武兼禁軍及軍兵等,當爲中日習射技放,而翰林召試,仁政殿命官相値,不得設行之意,敢啓。傳曰,知道。
又以訓鍊都監言啓曰,去夜初更量,幼學李重奎,中宮殿別監金壽昌,犯夜被捉於本局邏卒處。幼學李重奎,依例移送秋曹,中宮殿別監金壽昌,係是掖屬,何以爲之乎?敢稟。傳曰,知道。別監則令該營決棍放送。
又以訓鍊都監言啓曰,謹依草記批旨,犯夜別監金壽昌,決棍十度放送之意,敢啓。傳曰,知道。
又以刑曹言啓曰,因訓鍊都監啓辭,去夜初更量,犯夜幼學李重奎,依例移送秋曹事,命下矣。李重奎依更數決笞三十度,放送之意,敢啓。傳曰,知道。
又以刑曹言啓曰,謹依下敎,生徒內官林性珏,建禮堂軍士黃璧伊,軍器寺冶匠金福成等,各嚴刑一次後,性珏平安道龜城府,璧伊慶尙道昆陽郡,福成全羅道海南縣定配所,竝卽押送之意,敢啓。傳曰,知道。
義禁府啓目,健元陵典祀官李參鉉,綏陵典祀官李繪九等原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,竝只議處,何如?判付啓依允。又啓目,鎭海前縣監李孺虎原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
乙巳五月十三日申時,上御重熙堂。翰林召試科次入侍時,兼都承旨洪在喆,假注書朴昇壽,記注官全國憲,別兼春秋趙龜植,領事權敦仁,弘文提學朴永元,知春秋李若愚·李憲球,對讀官洪祐健·嚴錫鼎·洪淳穆以次進伏訖。上曰,史官分左右。敦仁進前奏曰,近日日氣甚熱,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,科次爲之。淳穆進前讀試券訖。上曰,大臣直爲書等,可也。敦仁曰,以三下書之乎?上曰,唯。敦仁書等訖,奏曰,第一張當書之以三下一次,三張各書二三四矣。上可之。淳穆奉試券,坼封讀奏訖。敦仁曰,臣於向日登筵,不避猥越,以講學一事,縷縷仰陳矣。卽下召對之命,課日不撤,從諫如流之聖德,固不勝欽仰萬萬,而從此典學之工,將見日就而月將矣,臣心之慶祝,當何如?非但臣心之爲然,朝廷閭巷之間,日見召對文蹟,莫不歡忭,人情亦大可見矣。且伏聞近來臨筵之時,或有上下討論之盛。夫講學之講,卽講論之謂也,讀書而不講論,則無以做審問明辨之工,故自昔聖賢,言讀書法,必以講論爲先。雖以閭巷讀書之士言之,多與三數同志,會于一處,必商確今古,互相發難,務盡講論之方,故資益甚多。今於召接之際,若一次讀奏,一次陳義,因命掩卷,則有何實效乎?臣於向筵,亦已仰奏,而必令登筵諸臣,相與問答討論,各陳所蘊,而時以有得於淵衷者,析其可否,質其疑貳,則窮理明善之妙,日進緝熙,諸臣之長短淺深,亦當次次俯燭。而諸臣亦皆淬勵勤孜,以備顧問,上下相資,其效甚博,而一堂之上,酬酢如響,情志流通,推以及於政令事爲,亦豈無大益哉?伏願臨筵之時,上則恢好問之量,下則盡仰質之誠,無或間斷,終始懋敏,以臻光明之域,是臣區區顒祝之至。上曰,唯。上命大臣就座。龜植曰,左右史不可不備,翰林召試被選人李承圭,口傳單付,卽爲牌招入直,何如?上曰,依爲之。出擧條龜植曰,時政記纂修事緊,召試被選人李承圭,使之署前行公,何如?上曰,依爲之。出擧條上曰,史官就座。仍命退,諸臣以次退出。
上在昌德宮。停常參·經筵。
藥房提調李憲球,副提調洪在喆啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙徽林啓曰,明日大王大妃殿誕日問安,再明日毓祥宮夏享祭齋戒相値,視事頉稟之意,敢啓。傳曰,知道。
又啓曰,明日召對,取稟。傳曰,停。
金公鉉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪在喆啓曰,左承旨宋持養,右承旨李正耆,右副承旨朴齊憲,今日不爲仕進,竝卽牌招,何如?傳曰,允。
傳于趙徽林曰,禮房承旨,馳詣宗廟·景慕宮,奉審摘奸以來。
傳于金公鉉曰,召對入侍。
朴齊憲啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏·兪致崇,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于朴齊憲曰,只推。
以全羅監司金景善狀啓,長興府民家失火事,傳于朴齊憲曰,聞甚矜惻,元恤典外,別加顧助,爛死人如有生前身還布,竝蕩減,結構奠接之方,廟堂措辭分付。
趙徽林,以禮曹言啓曰,卽接行判中樞府事李羲甲單子,則以爲,同姓十一寸叔故僉正耇永,嫡妾俱無子,以其同姓十寸弟海永第二子羲道,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈單矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長李羲甲單辭卽如此,依定式李海永第二子羲道,立爲李耇永之後,何如?傳曰,允。
朴齊憲,以兵曹言啓曰,同知中樞府事李忠運,病難供職,呈狀乞遞。西樞雖是閑局,不可一向虛縻,改差,何如?傳曰,允。
乙巳五月十四日午時,上御重熙堂。召對入侍時,參贊官金公鉉,侍讀官嚴錫鼎,檢討官洪祐健,待敎洪淳穆,假注書朴昇壽,別兼春秋趙龜植,記事官李承圭,各持綱目第十二卷,以次進伏訖。上曰,史官分左右。上開卷,命上番讀之。錫鼎讀自冬十月玄北都洛,至州郡響應。上曰,止之,文義陳之。錫鼎曰,鄧禹之稱光武曰,明公軍政齊肅,賞罰明信,蓋賞罰者,聖王之大信,而馭世之經法也,唐陸贄言于德宗曰,賞以存勸,罰以示懲,猶輗軏之所以行車,銜勒之所以服馬。夫光武,先封卓茂爲褒德侯者,是存勸也,不問舍中兒犯法被殺者,是示懲也。勸懲之道,若是明信,而能不光復舊物,享祚久長乎?溫公所謂知所先務得其本原者,眞格論也。伏願殿下,於賞罰之際,存勸示懲,務當其可焉。上命下番讀之,祐健讀自二年春正月,至斬王郞將李惲。上曰,止之,文義陳之。祐健曰,光武至滹沱河,王覇恐驚衆心,詭言氷堅可渡,果何以預料河氷之復合,而爲此姑息欺人之語哉?是時卽仲春之候也,決無流凘復合之理,而乃河氷果合,卒脫大難,此豈偶然而已哉?蓋眞主之興,必有天命,故默佑陰隲,常若丁寧,昭烈之檀溪躍馬,宋高宗之泥馬渡江,皆是類也,夫豈可認爲弔詭不經之說,而存疑於其間哉?天道玄遠,雖難窺測,然驗之亦有術焉。民心卽天心也,經曰,天視自我民視,天聽自我民聽,欲識天心之從違,必先觀民心之響背。民安樂則天悅之,民愁怨則天怒之,其應如響,可不懼哉?自古災祥之迹,歷歷可徵,史傳之爲後代鑑,豈徒然者耶?伏願殿下,深加警省,克盡敬天愛民之實焉。上命參贊官讀之,公鉉讀自大司馬秀以賈復,至始貳於更始矣。上曰,止之,文義陳之。公鉉曰,西漢之末,天下淆亂,隗囂·公孫述之徒,各據一隅,其志亦不在小,光武之入長安,父老以復見漢官威儀,尙流涕,民之思漢久矣。故以布衣起舂陵,而天下響應,昆陽一戰,遂成中興之基。聞鄧禹言而戲欲斬卿,見馬援來而岸幘迎笑,恢廓大度,同符高祖,尙不敢自逸,投戈講藝,息馬論道,重光舊業。雖以命世之才,實資學問之力,其經學博覽,推行於施措之間,如源深而流長,根暢而條達,左右取用,有餘裕也。帝王家學問,尤異於匹庶。伏願燕閒之暇,時時溫繹,隨事體驗,區區顒祝。上曰,岸幘,何謂也?公鉉曰,岸是勝冠高岌之貌,幘是巾矣。上命閣臣讀之,淳穆讀自蕭王擊銅馬,至轉寇郡縣。上曰,止之,文義陳之。淳穆曰,光武中興,人物彬蔚可觀,於斯爲盛。高祖得蕭何·張良,使之運籌收籍,遂成大業,光武之用鄧禹·寇恂,方之蕭·張,匹美前代,而光武嘗曰,方與士大夫共此功名,此與高祖能用三傑之言,同一揆也。蓋自古英主,有事於天下,必先得人以昌,而得人之術,專係於用心之如何耳。夫以銅馬降虜,猶知感於推心置人之誠,顧彼應時之群雄,知帝有眞,安得不出謀發奇,各逞其志乎?高祖是恢廓大度之主,養得許多人才,垂祚靈長,而光武可謂善繼善述者也。竊嘗論度量之淺深,如高祖間氣之量,尙矣不可言,光武乃智識之量,可學而進。是故程子曰,識進則量進,如求量進之道,可不於學問上做去乎?伏願殿下,每於此等處,時賜問難,詳究所以用心之法,期恢識量,則此乃得人之先務,體念焉。上掩卷,命史官就座。仍命退,諸臣以次退出。
上在昌德宮。停常參·徑筵。
大王大妃殿誕日,大殿,內閣·政院·玉堂·朝廷二品以上·六曹堂上·大司諫口傳問安。答曰,知道。大王大妃殿,單子問安,答曰,知道。王大妃殿·中宮殿口傳問安。答曰,知道。
趙徽林啓曰,明日召對,取稟。傳曰,停。
朴齊憲啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁呈辭,監察茶時之意,敢啓。傳曰,知道。
洪在喆啓曰,備邊司郞廳來言,今日賓廳日次,而大王大妃殿誕日問安相値,不得來會云矣,敢啓。傳曰,知道。
傳于趙徽林曰,發遣吏郞,諸執事淸齋與否,摘奸以來。
趙徽林,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以禮曹言啓曰,今此大王大妃殿誕日,諸道所封賀箋中,熊川縣監吳鼎周,雖非應封官,以別軍職封進矣。一體看審捧入之意,敢啓。傳曰,知道。
朴齊憲,以兵曹言啓曰,內禁衛將李寅熙,方帶宣傳官,以職務相妨,呈狀乞遞,勢難兩處供職,內禁衛將之任,改差,何如?傳曰,允。
行大護軍趙秉龜疏曰,伏以,臣先母墳山,在京畿坡州地,而臣於年來,職事所縻,矌省今已三年之久矣。追慕之感,常無以裁制,而況塋域頹圮,莎草枯損,將於霖雨之前,欲圖修築,日已涓吉,而非臣躬檢,無以幹當。第臣方帶將兵之任,格式所在,不得按例請由,玆敢仰籲。伏乞聖慈,俯賜鑑諒,亟遞臣訓鍊大將之職,以便往來,俾伸至情焉。臣無任云云。答曰,省疏具悉。卿其勿辭,仍佩往來。
上在昌德宮。停常參·徑筵。
趙徽林啓曰,明日常參·經筵,取稟。傳曰,停。
朴齊憲啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁呈辭,監察茶時之意,敢啓。傳曰,知道。
宋持養啓曰,右承旨李正耆,左副承旨金公鉉,右副承旨朴齊憲,今日不爲仕進,竝卽牌招,何如?傳曰,允。
又啓曰,假注書朴昇壽,身病猝重,勢難察任,今姑改差,何如?傳曰,允。
朴昇壽改差,代以李敎寅爲假注書。
傳于趙徽林曰,禮房承旨,馳詣受香諸處,奉審摘奸以來。
傳于朴齊憲曰,呈告漢城判尹許遞,政官牌招開政。
兵曹口傳政事,大護軍單李穆淵。
朴齊憲,以備邊司言啓曰,全羅左水使金鎰,謂有身病,呈狀乞遞矣。實病旣如此,有難强令察任,改差,何如?傳曰,允。
又以備邊司言啓曰,陰竹縣監,今當瓜遞矣。該縣以至殘劇弊之局,年來朝家釐捄之政,靡不容極,而猶未就緖,難付初手,勿拘常格,各別擇差以送之意,分付銓曹,何如?傳曰,允。
有政。吏批,判書朴永元進,參判李鼎臣,參議李㙽竝牌招不進,左副承旨金公鉉進。以鄭翊朝爲修撰,洪在喆爲判尹,尹定鉉爲敦寧都正,李羲甲爲判義禁,朴宗吉爲同經筵,金萬根爲兵曹正郞,羅采奎爲宗簿主簿,趙雲柱爲平巿主簿,許玧爲典獄主簿,崔琠爲京畿都事,趙秉璿爲陰竹縣監。
兵批,判書趙冀永進,參判李同淳入直,參議宋能圭病,參知尹穳病,右副承旨朴齊憲進。啓曰,全羅左水使,今當差出,而擬望之人乏少,他道防禦使,竝擬,何如?,傳曰,允。以崔錫冕爲同知,李景純爲內禁將,李熙昇爲宣傳官,金敬熙·吳光勳爲五衛將,崔鎭三·金義喆爲景福將,金尙鉉爲慶熙將,金鍍爲備邊郞,柳鎭珪爲武兼,尹錫萬爲宣傳官,李應權爲部將,柳昌根爲全羅左水使。同知金命植,護軍李忠運,副護軍姜必魯·金鎰·柳勉儉,副司果李邦熙,以上竝單付。部將車敬輯,今加折衝,加資事,判下。
吏批,再政。以徐光奎爲敦寧主簿,吳明善爲坡州牧使,金正均爲高靈縣監。
兵批,再政。以朴岐壽爲知事。同知單金敬熙,僉知單吳光勳,副護軍單車敬輯,兼坡州鎭兵馬僉節制使·京畿兵馬右防禦使單吳明善。
吏批,三政。以鄭基承爲掌樂主簿,宋欽成爲繕工主簿。
以平安監司趙秉鉉狀啓,平壤府民家失火事,傳于宋持養曰,聞甚矜惻,元恤典外,別加顧助,結構奠接之方,廟堂措辭分付。
以右承旨李正耆牌不進罷職傳旨,傳于朴齊憲曰,只推。
趙徽林,以纂輯廳言啓曰,文獻備考纂修之役,今將開局,而抄寫浩繁,郞廳不可不加差。應敎李裕元,副司果金基纘,副校理趙秉駿,副司直李濟達,副司果睦仁培,獻納柳興吉,副司果朴浚愚·尹行模,奉常判官金會明,副司果趙龜植·李裕膺·李,待敎洪淳穆,前正郞金萬根,竝纂輯郞廳差下,時無職名人,令該曹口傳付軍職,何如?傳曰,允。
朴齊憲,以都摠府言啓曰,今日入直內三廳武兼禁軍及軍兵等,當爲中日習射技放,而毓祥宮夏享祭齋戒相値,不得設行之意,敢啓。傳曰,知道。
又以訓鍊都監言啓曰,去夜初更量,別監徐仁錫,犯夜被捉於本局邏卒處矣。係是掖屬,何以爲之?敢啓。傳曰,自本營決棍放送。
又以訓鍊都監言啓曰,謹依草記批旨,犯夜別監徐仁錫,決棍十度放送之意,敢啓。傳曰,知道。
上在昌德宮。停常參·經筵。
朴齊憲啓曰,明日常參·經筵,取稟。傳曰,停。
又啓曰,來二十一日朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,來二十一日輪對日次,而顯隆園忌辰祭正日相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金公鉉啓曰,同副承旨趙徽林,今日不爲仕進,卽爲牌招,何如?傳曰,允。
又啓曰,假注書李敎寅,時無職名,令該曹依例付軍職,冠帶常仕,何如?傳曰,允。
又啓曰,假注書朴賢楷,身病猝重,勢難察任,今姑改差,何如?傳曰,允。
朴賢楷改差,代以趙熙哲爲假注書。
趙熙哲有頉,代以金觀孝爲假注書。
傳于朴齊憲曰,公事不審之當該中官,捧現告爲先汰去。
吏批,再政。以李圭祊爲都承旨。
朴齊憲啓曰,訓鍊大將趙秉龜,掃墳事,京畿坡州地,今方出去矣。將兵之任,不可一刻無摠察之人,何以爲之?敢稟。傳曰,禁將兼察。
又啓曰,訓鍊大將,禁將兼察事,命下矣。兼察訓鍊大將洪在龍,卽爲牌招聽傳敎,何如?傳曰,從事官發牌聽傳敎。
又啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏·兪致崇,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于朴齊憲曰,只推。
以同副承旨趙徽林牌不進罷職傳旨,傳于朴齊憲曰,只推。
以吏曹參議李㙽牌不進罷職傳旨,傳于朴齊憲曰,只推。
以慶尙監司洪鍾英狀啓,進上生竹笋,節序差早,限內不得封進,惶恐待罪事,傳于朴齊憲曰,勿待罪事,回諭。
以黃海監司金鼎集狀啓,鳳山郡民家失火事,傳于朴齊憲曰,聞甚矜惻,元恤典外,別加顧助,結構奠接之方,廟堂措辭分付。
朴齊憲,以弘文館言啓曰,新除授修撰鄭翊朝,卽爲牌招察任,何如?傳曰,允。
又以司僕寺一二提調意啓曰,兼內乘吳明善,昨日政,移拜坡州牧使矣。其代令該曹口傳差出,何如?傳曰,允。
兵曹口傳政事,以金善一爲兼內乘。
領議政權敦仁疏曰,伏以,臣病旣無以望治,力固不堪從政,控辭經年,雖未獲命,顧其勢必退而已,冒死煩複,極知罪戾,批旨冞隆,又靳聽施,臣且感且惶,繼以迫塞,靡所措也。第批旨若曰,今日國事,豈卿可去之時乎?臣竊以爲,惟今日國事也,故臣不得不去耳。夫國之治忽,專責大臣,大臣而苟冒,國其能治者有之乎?今之國事,可謂毛髮俱病,罅漏莫甚,百姓日困於下,聖明憂惕於上,縱使臣無病康彊,奔走率職,菲才謬識,決難保其擔夯得去。況四年作相,三年之病,只足以積瘝廢而累僨敗,慢恩寄而隳國體,則此可但以苟冒言哉?又況癃痼之根,理必無愈,危脫之喘,較漸益下,崦景迫頹,蹄涔垂涸,而氣血精力,日異而月不逮,則名以大臣,固焉有尸其榮祿,徼其寵遇,閱歲年而養其病者乎?臣今一日不退,國事有一日之害,二日不退,國事有二日之誤。臣所謂其勢之必退而已者,政爲今日國事也,臣安得不去乎?且念臣,犬馬之齒,已望七旬矣。臣本門祚衰薄,年壽偏促,臣父兄弟及臣諸從昆季,得年多者,僅不過五六十歲,其餘皆不免夭折,臣之受質,不及前人甚遠,而顧今之齒,已爲臣家之上壽,則疾疢之來,斷知符到之信。臣於病思斷續之際,悼隻影之畸零,感餘生之不淹,區區懸切於心者,欲趁一縷之尙存,庶幸調息之有暇,投身於不羈之地,放心於形役之外,時節鄕里,或遂隴楸之依歸,往來郊樊,不失耕桑之亦近,則非直情理事勢,無憾於生前,體氣之所適,水土之所滋,亦安知不更借幾年殘命於我殿下敷錫之化哉?此又臣私情之切苦者,以公則國事至重,萬萬不宜病且冒也,以私則凡民有願,天必從之,亦殿下必當曲成者也。臣之病實,已蒙燭悉,更不必煩疊,而近因暑氣之日盛,忽添暴泄之下注,登溷無算,眞元益陷,凜殘之形,倍於前,是蓋宿病之源委已深,百邪之侵伐愈肆。如屋將傾,撐拄不得,則風顚雨倒,日甚一日,而究當頹塌而止,此理之所自然也。今殿下縱謂臣以非別樣急切之病,臣之懇懇於目下者,或及於十分急切之前,猶幸其姑息苟且之功也。殿下於臣,愛欲生之,若至急切而始加隱恤,則雖欲生之,其可得乎?臣敢恃隆慈,抖擻短情,略綴不裁之辭,申暴切迫之私。伏乞天地父母,特垂憫惻,畫賜遞免,無曠重任,俾保微喘焉。臣無任云云。答曰,省疏具悉卿懇。前批已悉予意,又何有辭巽之擧乎?顧今朝象協乎,士趨端乎?民産足乎,國計裕乎?卿之此時請去,予實左右思而未得其說也。愼節雖甚奉慮,亦不大妨於臥閤論道,卿須諒此至意,勿復控辭。仍傳于朴齊憲曰,此批答,遣史官傳諭。
上在昌德宮。停常參·經筵。
李圭祊啓曰,明日常參·經筵,取稟。傳曰,停。召對爲之。
朴齊憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李圭祊啓曰,右承旨李正耆,同副承旨趙徽林,今日不爲仕進,竝卽牌招,何如?傳曰,允。
朴齊憲啓曰,判義禁李羲甲,判尹洪在喆,除拜後過三日不爲出肅,竝依定式推考警責,仍卽牌招察任,何如?傳曰,允。
傳于金公鉉曰,待敎洪淳穆,馳詣顯隆園,奉審摘奸,仍詣健陵·華寧殿,一體奉審以來。
以同副承旨趙徽林牌不進罷職傳旨,傳于朴齊憲曰,只推。
李圭祊啓曰,明日傳香,禮房承旨當爲齋宿,而同副承旨趙徽林,旣有只推之命,更爲牌招,何如?傳曰,允。
朴齊憲啓曰,卽者義禁府都事來言,時囚無得過三日滯囚,曾有定式矣。時囚罪人李參鉉·李繪九·李孺虎等,當爲議處,而判義禁李羲甲未肅拜,次堂例不得擧行云。判義禁卽爲牌招,何如?傳曰,允。
傳于朴齊憲曰,判義禁有闕之代,前望單子入之。
判義禁前望單子入之,朴岐壽落點。
朴齊憲啓曰,開坐事,命下矣。新除授判義禁朴岐壽,卽爲牌招,何如?傳曰,允。
以東寧尉金賢根祖父歸葬呈辭,傳于宋持養曰,給由馬。
朴齊憲啓曰,大司憲閔致成在外,執義趙完植,掌令朴斆默·李鎭默,持平洪在重·崔在燁牌不進,監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏·兪致崇,執義趙完植,掌令朴斆默·李鎭默,持平洪在重·崔在燁牌不進罷職傳旨,傳于朴齊憲曰,只推。
以同副承旨趙徽林再牌不進罷職傳旨,傳于朴齊憲曰,只推。
以修撰鄭翊朝牌不進罷職傳旨,傳于朴齊憲曰,只推。
李圭祊,以吏曹言啓曰,成均館典籍徐珖輔,以其身病,呈狀乞遞,改差,何如?傳曰,允。
又以弘文館言啓曰,修撰鄭翊朝,旣有只推之命,卽爲牌招察任,何如?傳曰,允。
以修撰鄭翊朝牌不進罷職傳旨,傳于朴齊憲曰,只推。
李正耆,以備邊司言啓曰,憲臺之在家出牌,自是法禁。況年前,以風化禁濫等事,竝都憲主之之意,筵稟申飭,不啻截嚴,而持平崔在燁,謂以風聞,多出牌隷,侵漁閭里,至捉於捕廳,其不有法紀,貽羞臺閣,莫此爲甚。當該憲臺,施以譴罷之典,擧行吏隷,令秋曹査實,依年前定奪,嚴刑遠配,何如?傳曰,允。事之駭惋,莫此爲甚,不可但以貽辱臺閣言。持平崔在燁,施以定配之典。
又以御營廳言啓曰,去夜初更量,幼學徐愿輔,犯夜被捉於本廳巡邏,依例移送秋曹之意,敢啓。傳曰,知道。
朴齊憲,以刑曹言啓曰,因御營廳啓辭,去夜初更量,犯夜幼學徐愿輔,依例移送秋曹事,命下矣。愿輔依更數決笞三十度,放送之意,敢啓。傳曰,知道。
兵曹口傳政事,副護軍單尹定鉉。
判義禁李羲甲疏曰,伏以,臣年紀衰邁,疾病侵尋,卽一視陰之生耳,形骸雖存而便是土木,神精都耗而不辨水火,平居也懨懨奄奄,遇事則茫茫忽忽,殆不省四到之中。近緣日候暴熱,風氣間涼,素患伏暑,如期發作,輪行感冒,最先來侵,涎痰交潮,胸膈痞格,寒熱迭煽,肢體痿痛,食飮全阻,溏泄頻作,委帖床笫,喘息如縷。此際忽伏奉除旨下者,以臣爲判義禁府事,而開坐有命,召牌踵臨,在臣分義,敢不竭蹶趨膺,而衰非可醫,病又適嬰,忖量氣息,萬無自强自力之望,玆敢略入文字,昻瀆聖慈。俯賜鑑諒,將臣新授職名,亟行鐫免,俾公事無滯,私分獲安,不勝幸甚。臣無任云云。答曰,省疏具悉。所辭依施。
敦寧都正尹定鉉疏曰,伏以,臣時在禁直,伏奉除旨,以臣爲敦寧府都正者,臣怵畏義分,卽肅恩命,以伸叩謝之忱,而第臣本無敦寧,揆以法典,自在應遞,敢控短章,仰瀆崇嚴。伏乞聖明,俯賜鑑諒,特命鐫改,以存公格,不勝幸甚。臣無任云云。省疏具悉。疏辭,下該曹稟處。
吏曹啓目粘連啓下是白有亦,觀此敦寧府都正尹定鉉上疏,則以爲,臣本無敦寧,揆以法典,自在應遞,伏乞特命鐫改亦爲白有臥乎所。旣無敦寧,則揆以格例,不可仍置。敦寧府都正尹定鉉,依例改差,何如?判付啓依允。
上在昌德宮。停常參·經筵。
自人定至二十日開東,灑雨下雨,測雨器水深四分。
李正耆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,明日·再明日顯隆園忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
朴齊憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李正耆啓曰,同副承旨趙徽林,今日不爲仕進,卽爲牌招,何如?傳曰,允。
傳于金公鉉曰,召對入侍。
金公鉉啓曰,判義禁朴岐壽牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
趙徽林,以弘文館言啓曰,修撰鄭翊朝,旣有只推之命,卽爲牌招察任,何如?傳曰,允。
朴齊憲啓曰,大司憲閔致成在外,執義趙完植,掌令朴斆默·李鎭默,持平洪在重牌不進,一員未差。監察茶時之意,敢啓。傳曰,知道。
以大司諫鄭德和,司諫金秀萬,獻納柳興吉,正言柳晏·兪致崇,執義趙完植,掌令朴斆默·李鎭默,持平洪在重牌不進罷職傳旨,傳于朴齊憲曰,只推。
以修撰鄭翊朝牌不進罷職傳旨,傳于趙徽林曰,只推。
李正耆,以兵曹言啓曰,今五月二十日文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
朴齊憲,以義禁府言啓曰,司憲府持平崔在燁,施以定配之典事,承傳啓下矣。崔在燁慶尙道昌原府定配,而以承傳內辭意,具罪目,依例發遣府羅將,押送配所,何如?傳曰,允。
又以刑曹言啓曰,備邊司啓辭內,憲臺之在家出牌,自是法禁。況年前,以風化禁濫等事,竝都憲主之之意,筵稟申飭,不啻截嚴,而持平崔在燁,謂以風聞,多出牌隷,侵漁閭里,至捉於捕廳,其不有法紀,貽羞臺閣,莫此爲甚。當該憲臺,施以譴罷之典,擧行吏隷,令秋曹査實,依年前定奪,嚴刑遠配,何如?傳曰,允。事之駭惋,莫此爲甚,不可但以貽辱臺閣言。持平崔在燁,施以定配之典事,命下矣。司憲府陪吏辛彦誠,所由張東起·金孟鐵·金昌植等,捉來嚴加査實,則東起·孟鐵·昌植,與前仕所由金龍信,瞞告出牌,侵漁閭里之罪狀,俱爲畢露。東起·孟鐵·昌植,各嚴刑一次後,東起慶尙道熊川縣,孟鐵全羅道羅州牧,昌植平安道泰川縣定配所,竝卽押送。龍信事當一體刑配,而自捕廳捉囚,先已勘放後,仍爲逃躱,分付左右捕廳,刻期詗捉,待就捕擧行。彦誠雖無同犯之迹,旣是陪吏,則不可無罪,嚴刑一次,懲勵放送之意,敢啓。傳曰,知道。
義禁府啓目粘連,向前李參鉉·李繪九等亦,典祀之任,何等愼重,而莫重祭物,不能照察,事極悚駭。旣有正廟辛亥已例,竝只以此照律,何如?啓依允。又啓目粘連,向前李孺虎亦,還錢之挪移,差任之捧賂等許多不法,道啓論列,旣是狼藉,囚供發明,何足準信?貪鄙若此,難免重勘。以此照律,何如?判付啓依允。
義禁府照目粘連,健元陵典祀官李參鉉,綏陵典祀官李繪九等本府議啓內,典祀之任,何等愼重,而莫重祭物,不能照察,事極悚駭。旣有正廟辛亥已例,竝只以此照律,罪各杖一百收贖,告身盡行追奪,私罪。奉敎依允爲旀,李參鉉段,功減一等,李繪九段,議減一等爲良如敎。又照目粘連,鎭海前縣監李孺虎本府議啓內,還錢之挪移,差任之捧賂等許多不法,道啓論列,旣是狼藉,囚供發明,何足準信?貪鄙若此,難免重勘。以此照律,罪杖一百收贖,告身盡行追奪,流三千里定配,私罪。奉敎依允爲旀,功減一等爲良如敎。
乙巳五月十九日午時,上御重熙堂。召對入侍時,參贊官金公鉉,檢校待敎趙鳳夏,侍讀官趙秉駿,檢討官朴永輔,假注書李敎寅,別兼春秋李裕膺,記事官李承圭,各持綱目第十二卷,以次進伏訖。上曰,史官分左右。上開卷,命上番讀之,秉駿讀自世祖光武皇帝建武元年,至復病尋愈。上曰,止之,文義陳之。秉駿曰,馬武曰,大王雖執謙退,奈宗社何?此非但馬武之言爲然也,當時諸將之心皆然,而天下人心,亦皆然也。無他更始,雖正位號,而不足與有爲,人人皆知也。獨光武恢廓大度,同符高祖,自除莽苛政,復漢官名,帝王之業,已基於此,天與人歸,無容更議,而終執謙退,不聽卽眞者,此其所以爲光武也。易曰,謙謙君子,卑以自牧,書曰,謙受益,時乃天道。光武以之,終能光復,蓋天下之百千萬事,莫非謙字上做去。伏願殿下,於此三復玩味,克體謙謙之義,是臣區區之望焉。上命下番讀之,永輔讀自六月蕭王卽皇帝位,至崇等亦不復候視也。上曰,止之,文義陳之。永輔曰,耿純曰,天下士大夫,攀龍鱗附鳳翼,欲以成其所志耳。夫創業之時,君臣契合之際,固所當然,至若守成輔弼之臣,亦有如攀龍附鳳,以成其志,西漢之魏·丙,唐代之姚·宋,皆是也。伏願殿下,作成人才,使有蔚興之美,勤學愛民,以隆昇平之化,則今日廷臣,亦可以成其所志矣。此微臣區區之望也。上命參贊官讀之,公鉉讀自以鄧禹爲大司徒,至知所先務而得其本原故也。上曰,止之,文義陳之。公鉉曰,玉堂上下番之所陳,俱已切實,且臣所讀自止內,別無可陳之義矣。上命閣臣讀之,鳳夏讀自朱鮪以洛陽降,至逌是羌胡震服親附流民歸之。上曰,止之,文義陳之。鳳夏曰,當光武之初年,豪傑競逐,四海鼎沸,雌雄未決,安危難分,是固一時游士輩覬覦之機,而惟玆竇融,相與五郡合從,能有同心力救,終始不易,仍居屬國,爲政寬和,上下相親,至使境內,晏然富殖。顧此一隅偏藩,規模則雖小,而其所以全安之策,亦無以加此,世守封域,與國同休,豈不宜哉?惟殿下澄察焉。上掩卷,命史官就座。仍命退,諸臣以次退出。
上在昌德宮。停常參·經筵。
自開東至申時,灑雨下雨,測雨器水深一寸五分。
藥房都提調趙寅永,提調李憲球,副提調李圭祊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙徽林啓曰,明日召對,取稟。傳曰,停。
金公鉉啓曰,大司憲閔致成在外,執義趙完植,掌令朴斆默·李鎭默,持平洪在重呈辭,一員未差。監察茶時之意,敢啓。傳曰,知道。
又啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣。敢啓。傳曰,知道。
宋持養啓曰,右承旨李正耆,今日不爲仕進,卽爲牌招,何如?傳曰,允。
禮曹,來七月初三日行宗廟永寧殿秋享大祭,親傳香,取稟。奉敎敬依。
傳于趙徽林曰,臺諫·玉堂,竝許遞,政官牌招開政。
傳于趙徽林曰,在外摠管許遞,前望單子入之。
傳于趙徽林曰,右副承旨許遞,今日政差出。
趙徽林啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
兵曹口傳政事,副司果單李裕元。
副摠管前望單子入之,徐箕淳落點。
金公鉉啓曰,新除授副摠管徐箕淳,方在職牒還授中,何以爲之?敢稟。傳曰,敍用。
金公鉉,以都摠府言啓曰,新除授副摠管徐箕淳,時無職名,令該曹口傳付軍職,何如?傳曰,允。
兵曹口傳政事,護軍單徐箕淳。
趙徽林啓曰,吏曹判書朴永元,參判李鼎臣,參議李㙽牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書朴永元進,參判李鼎臣牌招不進,參議李㙽進,左承旨宋持養進。啓曰,臺諫多窠,今當差出,而擬望之人乏少,外任竝擬,何如?傳曰,允。以尹定鉉爲承旨,洪學淵爲大司憲,金爲大司諫,沈敦永爲執義,韓升烈爲司諫,趙然昌·全道海爲掌令,羅采奎·韓兢人爲持平,趙秉駿爲獻納,李·金萬根爲正言,林肯洙爲應敎,趙秉夔爲副應敎,洪在重·鄭駿容爲校理,兪致善·兪致崇爲副校理,洪羲宗·柳晏爲修撰,金英秀·柳進翰爲副修撰,李是遠爲敦寧都正,金近喜爲監察,李璹爲氷庫別提。待敎單洪淳穆。
兵批,判書趙冀永病,參判李同淳病,參議成好謙入直進,參知尹穳病,同副承旨趙徽林進。同知裴光鈺,護軍閔致成,副護軍朴齊憲·鄭德和·洪羲祿,副司直趙完植·金秀萬·李豊翼·朴斆默·李鎭默·嚴錫鼎·洪在重·柳興吉·趙秉駿·李敎英,副司果兪致崇·柳晏·鄭翊朝·洪祐健·朴永輔·沈熙淳,以上竝單付。
吏批,再政。以沈膺泰爲兵曹正郞,柳興吉爲掌樂正,李鍾淸爲漢城主簿,崔爔爲尙衣別提,李晉祥爲梁山郡守。
兵批,再政。同知單兪漢儀。
以平安監司趙秉鉉狀啓,龜城府民家失火事,傳于宋持養曰,聞甚矜惻,元恤典外,別加顧助,結構奠接之方,廟堂措辭分付。
以平安監司趙秉鉉狀啓,康翎縣人命渰死事,傳于宋持養曰,聞甚矜惻,元恤典外,別加顧助,如有生前身還布,竝蕩減事,廟堂措辭分付。
以右承旨李正耆牌不進罷職傳旨,傳于趙徽林曰,只推。
金公鉉,以義禁府言啓曰,時囚罪人李孺虎,杖一百,流三千里定配照律公事判付內,依允。功減一等事,命下矣。李孺虎功減一等,杖一百收贖,告身盡行追奪,江原道平海郡新立驛,徒三年定配,而以議啓內辭意,具罪目,依例發遣府羅將,押送配所,何如?傳曰,允。
又以訓鍊都監言啓曰,本局從事官嚴錫鼎,身病猝重,勢難察任,改差,何如?傳曰,允。
又以禁衛營言啓曰,去夜初更量,幼學趙命新,犯夜被捉於本營巡邏,而係是士子,依例移送秋曹之意,敢啓。傳曰,知道。
又以刑曹言啓曰,因禁衛營啓辭,去夜初更量,犯夜幼學趙命新,依例移送秋曹事,命下矣。命新依更數,待過齋決笞三十度,放送之意,敢啓。傳曰,知道。
上在昌德宮。停常參·經筵。
尹定鉉啓曰,玉堂備員間,視事頉稟之意,敢啓。傳曰,知道。
又啓曰,來二十五日朝參日次矣,敢稟。傳曰,停。
又啓曰,大司憲洪學淵,執義沈敦永,掌令趙然昌,持平羅采奎未肅拜,掌令全道海,持平韓兢人在外,監察茶時之意,敢啓。傳曰,知道。
宋持養啓曰,右承旨李正耆,左副承旨金公鉉,今日不爲仕進,竝卽牌招,何如?傳曰,允。
以應敎林肯洙,校理洪在重·鄭駿容,副校理兪致崇,修撰洪羲宗·柳晏,副修撰金英秀牌不進罷職傳旨,傳于尹定鉉曰,只推。
趙徽林啓曰,副應敎趙秉夔,副校理兪致善,副修撰柳進翰在外,玉堂上下番俱空,事甚未安。應敎林肯洙,校理洪在重·鄭駿容,副校理兪致崇,修撰洪羲宗·柳晏,副修撰金英秀,旣有只推之命,竝卽牌招,推移入直,何如?傳曰,允。
以應敎林肯洙,校理洪在重·鄭駿容,副校理兪致崇,修撰洪羲宗·柳晏,副修撰金英秀牌不進罷職傳旨,傳于趙徽林曰,只推。
趙徽林啓曰,玉堂上下番俱空,事甚未安。應敎林肯洙,校理洪在重·鄭駿容,副校理兪致崇,修撰洪羲宗·柳晏,副修撰金英秀,旣有只推之命,竝更牌招,推移入直,何如?傳曰,允。
又啓曰,別兼春秋李裕膺,以監軍,纔已受牌出去矣。左右史不可不備,別兼春秋趙龜植,卽爲牌招入直,何如?傳曰,允。
以左副承旨金公鉉牌不進罷職傳旨,傳于尹定鉉曰,只推。
以廣州留守洪敬謨狀啓,民家失火事,傳于宋持養曰,聞甚矜惻,元恤典外,別加顧助,結構奠接之方,廟堂措辭分付。
上在昌德宮。停常參·經筵。
李正耆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李正耆啓曰,明日·再明日健元陵忌辰祭齋戒·正日相値,視事頉稟之意,敢啓。傳曰,知道。
李圭祊啓曰,明日召對,取稟。傳曰,停。
尹定鉉啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李圭祊啓曰,左副承旨趙徽林,今日不爲仕進,卽爲牌招,何如?傳曰,允。
執義沈敦永啓曰,臣言議風裁,本不合於淸朝耳目之任,而亞憲除旨,忽下於千萬夢想之外,天牌儼臨,義分是懼,雖不得不章皇出肅,而第臣於合啓句語中,有私義之不可冒參者。前此陳懇,輒蒙恩諒,今臣處義,宜無異同。請命遞斥臣職。答曰,依啓。
以右副承旨趙徽林牌不進罷職傳旨,傳于金公鉉曰,只推。
以應敎林肯洙,校理洪在重·鄭駿容,副校理兪致崇,修撰洪羲宗·柳晏,副修撰金英秀再牌不進罷職傳旨,傳于金公鉉曰,只推。
以別兼春秋趙龜植牌不進罷職傳旨,傳于金公鉉曰,只推。
宋持養啓曰,明日傳香,禮房承旨當爲齋宿,而右副承旨趙徽林,旣有只推之命,更爲牌招,何如?傳曰,允。
趙徽林啓曰,副應敎趙秉夔,副校理兪致善,副修撰柳進翰在外,副校理兪致崇呈辭受由,玉堂上下番俱空,事甚未安。應敎林肯洙,校理洪在重·鄭駿容,修撰洪羲宗·柳晏,副修撰金英秀,旣有只推之命,竝卽牌招,推移入直,何如?傳曰,允。
以大司諫金,司諫韓升烈,獻納趙秉駿,正言李·金萬根,掌令趙然昌,持平羅采奎牌不進罷職傳旨,傳于尹定鉉曰,只推。
以應敎林肯洙,修撰洪羲宗·柳晏牌不進罷職傳旨,傳于趙徽林曰,只推。
趙徽林,以弘文館言啓曰,副應敎趙秉夔,時在京畿坡州地,副校理兪致善,時在抱川地,副修撰柳進翰,時在慶尙道安東地,經筵入番事緊,請竝斯速乘馹上來事,下諭。傳曰,許遞,前望單子入之。
趙徽林,以禮曹言啓曰,卽接忠淸監司姜時永移文,則以爲,禮山縣鄕校聖殿,年久頹落,不可不及今修改,告由移還安祭香祝,自本曹啓稟下送云矣。禮山縣鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
李正耆,以兵曹言啓曰,卽接慶熙宮入直衛將安廷奭牒報,則本宮內中日閣西邊大松一株顚仆云,令該所,依例斫去之意,敢啓。傳曰,知道。
又以備邊司言啓曰,卽見水原留守李光正狀啓,則以爲,會付還餉,本自不敷,每當還分,排巡苟艱,就本府留庫中,粗米太合二千二百三十五石零,屬邑餉租三千六百三十七石零,特許加分事,請令廟堂稟旨分付矣。農節艱食,在所當念,本府加分,已多近例,依狀請許施,何如?傳曰,允。
尹定鉉,以刑曹言啓曰,侵漁閭里之前仕憲隷金龍信,待就捕擧行事,前已草記蒙允,而今纔捉來矣。龍信嚴刑一次後,慶尙道泗川縣定配所,卽爲押送之意,敢啓。傳曰,知道。
上在昌德宮。停常參·經筵。
趙徽林啓曰,明日召對,取稟。傳曰,停。
尹定鉉啓曰,大司憲洪學淵,掌令趙然昌,持平羅采奎未肅拜,執義未差,掌令全道海,持平韓兢人在外,監察茶時之意,敢啓。傳曰,知道。
傳于趙徽林曰,禮房承旨,馳詣健元陵,奉審摘奸,局內諸陵,一體奉審以來。
傳于趙徽林曰,當該承旨推考。
尹定鉉,以禁衛營言啓曰,去夜初更量,別監彭炯植·蔡永福·金善孝·崔完植·高壽民,犯夜被捉於本營巡邏,而係是掖屬,不敢擅便,何以爲之乎?敢稟。傳曰,爲先自本營,決棍放送。
又以禁衛營言啓曰,謹依草記批旨,別監彭炯植·蔡永福·金善孝·崔完植·高壽民,各決棍十度後,放送之意,敢啓。傳曰,知道。
兵曹口傳政事,副司果單趙秉夔。
刑曹啓目,京囚私奴仁乭獄事,曹完決內,數箇胡桃,仍爲禍機,一條長木,遽成凶器,項頸宛有靑黑,證招不啻明白,加訊輸款,何如?判付啓依允。
又啓目粘連,公州鄭水景獄事,曹回啓內,㾗損畢現,情犯無疑,乃以暗室中眞證之未著,敢爲空樑上自縊而自眩,究厥罪惡,極其凶狡,依前訊推,期於得情,何如?判付啓依允。
上在昌德宮。停常參·經筵。
趙徽林啓曰,明日常參·經筵,取稟。傳曰,停。
李正耆啓曰,大司憲洪學淵,掌令趙然昌,持平羅采奎未肅拜,執義未差,掌令全道海,持平韓兢人在外,監察茶時之意,敢啓。傳曰,知道。
趙徽林,以禮曹言啓曰,以山陵香炭望定事,昨秋因本陵官所報,全羅道萬頃縣菱堤,有折半陳荒處,土品可合起墾,劃付本陵,隨起收稅,以補香炭需用報來,而地之形便,事之當否,未能詳悉。伊時自臣曹關問該道,則回移內,以爲菱堤之地形如缶,分作兩區,據彼中流,修築大堤,割此下港,開拓新畓,則不害爲宜堤宜畓,而佇可見地無遺利,民有餘業,人多願墾云矣。地旣陳廢,民多願墾,而回移辭意旣如此,劃付山陵,隨起收稅,以補香炭,實合便宜。分付本道,關飭該邑,玆土之四標里數及假量幾日耕幾石落,別定校吏,眼同陵屬,詳細踏驗,修成冊上送,以爲憑照之地,何如?傳曰,允。
又以奉常寺都提調·提調意啓曰,東耤親耕田所種大麥打作,則所出爲六石十三斗,小麥打作,則所出爲二石三斗之意,敢啓。傳曰,知道。
李正耆,以備邊司言啓曰,卽見忠淸監司姜時永狀啓,則以爲,道內穀摠,自來不敷,只以應分,排巡無路,還軍餉留庫中,米一千石,租二千石,太一千石,特許加分事,請令廟堂稟旨分付矣。農節排巡,旣云不敷,餉留加分,已多近例,依狀請數爻,許施,何如?傳曰,允。
上在昌德宮。停常參·經筵。
藥房提調李憲球,副提調李圭祊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李正耆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李圭祊啓曰,左副承旨金公鉉,今日不爲仕進,卽爲牌招,何如?傳曰,允。
李正耆啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
備忘記,宣川都護府使趙義錫下直,長弓一張,長箭一部,片箭一部,筒兒一箇賜給。
傳于金公鉉曰,右副承旨許遞,前望單子入之。
承旨前望單子入之,韓文爀落點。
玉堂前望單子入之,副應敎沈熙淳,副校理朴齊璿,副修撰金翊鎭落點。
金公鉉,以弘文館言啓曰,應敎林肯洙,修撰洪羲宗·柳晏,竝卽牌招察任,何如?傳曰,允。
正言金萬根啓曰,臣早從蔭路,濫竊科第,言議風裁,初不近似於淸朝耳目之任,而薇垣除旨,忽下於夢想之外,召牌荐降,感恩怵義,雖不得不章皇出肅,粗伸叩謝之忱,而第臣於合啓中,有區區私義之不可聯參者。從前如臣所處,輒蒙恩諒,今臣處義,宜無異同。請命遞斥臣職。答曰,依啓。
李正耆,以兵曹言啓曰,本曹二軍色正郞金萬根,移拜臺職,纔已遞改矣。本色專管經費,數遞可悶,今姑仍任,何如?傳曰,允。
尹定鉉啓曰,大司憲洪學淵,掌令趙然昌牌不進,執義未差,掌令全道海,持平韓兢人在外,羅采奎未署經,監察茶時之意,敢啓。傳曰,知道。
以大司諫金,司諫韓升烈,獻納趙秉駿,掌令趙然昌牌不進罷職傳旨,傳于尹定鉉曰,只推。
以修撰洪羲宗·柳晏牌不進罷職傳旨,傳于尹定鉉曰,只推。
以忠淸監司姜時永狀啓,懷德縣民家失火事,傳于宋持養曰,聞甚矜惻,元恤典外,別加顧助,趁卽結構奠接,俾無失所棲遑之弊事,廟堂措辭分付。
慶尙監司洪鍾英疏曰,伏以,臣猥以菲材,濫叨藩寄,荏苒之頃,歲周而又半矣。莫效涓埃之報,徒貽尸素之譏,民生之困瘁,而未能盡懷保之道,紀綱之頹敗,而不見有振勵之效,以至簿書則失其期會,事務則任他叢委,其於古人承流之責,蓋蔑如也,每自循省,惶汗浹背,日夕憂懼,若隕淵谷。繼以遊宦所經,不伏水土,疾痾頻侵,衰朽且甚,銜橜宿祟,臂腕尙艱運用,痰癖貞痼,心腹每患衝亘,形殼因以凋瘵,神精隨而耗瞶,朝焉部決,向夕而不省,昨所見聞,經宿而遺忘。以若實狀,雖置之閒局,任其優遊,猶未敢承當,況臣所處,則旬宣之職,而棼劇之地也,管轄全嶺之大機務,視諸路尤有別焉,固非如臣空疎者臥治明矣。臣於除拜之初,辭不獲命,恬然冒膺者,已違量而後入之義,而到今狗馬之疾,閱歲支離。若復蹲仍苟且,强策駑朽而不知自止,則臣心之媿恧,猶屬餘事,將見僨誤弊壞之害,及於民國,此臣之所大懼焉。抑臣有情理之絶可悲而不可按抑者。臣以孤露餘生,夙嬰險釁,惟有同氣若而人,相依爲命,不幸鴒原之慟,遽纏於西郡,隔在千里,別又三年,旅櫬已返,而莫遂憑哭之願,遠日方屆,而嗟無臨訣之望。雖鄕黨比隣之間,猶有相紼會下之誼,以兄弟之至情,送終之際,恝若路人,悼恨弭中,此何人斯?萬念都灰,病氣越添,怔忡眩暈,迭發爲苦,目今强起視事,其勢誠末由也。臣雖私心切迫,亦知國典所係,有不敢以前世名賢以服去官之義,援以仰請也,實是病狀如右,萬無自力之望,玆不得不仰首鳴號於黈纊之下。伏乞聖慈,俯垂矜察,特遞臣所帶職任,以幸公私,不勝大願。臣無任云云。答曰,省疏具悉。藩宣重任,豈可輕遞?卿其勿辭,益勉對掦。
上在昌德宮。停常參·經筵。
夜自五更至二十七日開東,灑雨下雨,測雨器水深二分。
韓文爀啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
宋持養啓曰,右承旨李正耆,今日不爲仕進,卽爲牌招,何如?傳曰,允。
備忘記,坡州牧使吳明善下直,長弓一張,長箭一部,片箭一部,筒兒一箇賜給。
宋持養啓曰,假注書李敎寅,身病猝重,勢難察任,今姑改差,何如?傳曰,允。
李敎寅改差,代以金炳雲爲假注書。
金公鉉,以弘文館言啓曰,修撰洪羲宗旣有只推之命,與新除授副應敎沈熙淳,副校理朴齊璿,副修撰金翊鎭,竝卽牌招察任,何如?傳曰,允。
韓文爀啓曰,大司憲洪學淵,掌令趙然昌牌不進,執義未差,掌令全道海,持平韓兢人在外,羅采奎未署經,監察茶時之意,敢啓。傳曰,知道。
以大司諫金,司諫韓升烈,獻納趙秉駿,掌令趙然昌牌不進罷職傳旨,傳于韓文爀曰,只推。
以右承旨李正耆牌不進罷職傳旨,傳于韓文爀曰,只推。
以副校理朴齊璿,修撰洪羲宗,副修撰金翊鎭牌不進罷職傳旨,傳于韓文爀曰,只推。
尹定鉉,以禮曹言啓曰,卽接咸鏡監司成遂默移文,則以爲,富寧府鄕校聖殿棟宇,年久破傷,不可不及今修改,告由移還安祭香祝,自本曹啓稟下送云矣。富寧府鄕校聖殿修改時先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以纂輯廳大臣意啓曰,文獻備考纂輯時,應行事目,別單書入之意,敢啓。傳曰,知道。
韓文爀,以兵曹言啓曰,同知中樞府事崔錫冕,景福宮衛將崔鎭三·金義喆,慶熙宮衛將金尙鉉,文臣兼宣傳官李裕膺,部將金樂升,俱以病難供職,呈狀乞遞,竝改差,何如?傳曰,允。
又以御營廳言啓曰,本廳哨官林希周,身病甚重,勢難察任,改差,何如?傳曰,允。
上在昌德宮。停常參·經筵。
自開東至申時,灑雨下雨,測雨器水深二寸三分。
金公鉉啓曰,明日常參·經筵,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李圭祊啓曰,右承旨李正耆,今日不爲仕進,卽爲牌招,何如?傳曰,允。
韓文爀啓曰,大司憲洪學淵,掌令趙然昌牌不進,執義未差,掌令全道海,持平韓兢人在外,羅采奎未署經,監察茶時之意,敢啓。傳曰,知道。
以大司諫金,司諫韓升烈,獻納趙秉駿,掌令趙然昌牌不進罷職傳旨,傳于韓文爀曰,只推。
以右承旨李正耆牌不進罷職傳旨,傳于韓文爀曰,只推。
尹定鉉,以弘文館言啓曰,副校理朴齊璿,副修撰金翊鎭,旣有只推之命,竝卽牌招察任,何如?傳曰,允。
以副校理朴齊璿牌不進罷職傳旨,傳于金公鉉曰,只推。
尹定鉉,以纂輯廳大臣意啓曰,纂輯之役,今已開局矣,內閣日省錄及政院日記,竝當移奉,而次次移奉之際,每煩草記,事涉未安,依前除草記擧行之意,敢啓。傳曰,知道。
韓文爀,以訓鍊都監言啓曰,本局哨官趙應健,身病猝重,勢難察任,改差,何如?傳曰,允。
上在昌德宮。停常參·經筵。
李正耆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金公鉉啓曰,明日常參·經筵,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李正耆啓曰,右副承旨尹定鉉,今日不爲仕進,卽爲牌招,何如?傳曰,允。
韓文爀啓曰,大司憲洪學淵,掌令趙然昌牌不進,執義未差,掌令全道海,持平韓兢人在外,羅采奎未署經,監察茶時之意,敢啓。傳曰,知道。
以大司諫金,司諫韓升烈,獻納趙秉駿,掌令趙然昌牌不進罷職傳旨,傳于韓文爀曰,只推。
以右副承旨尹定鉉牌不進罷職傳旨,傳于韓文爀曰,只推。
金公鉉,以弘文館言啓曰,副校理朴齊璿,旣有只推之命,卽爲牌招察任,何如,傳曰,允。
以副校理朴齊璿牌不進罷職傳旨,傳于韓文爀曰,只推。
李正耆,以兵曹言啓曰,卽接慶熙宮入直衛將梁洙牒報,則開陽門西邊墻垣三間頹圮云,爲先令繕工監,把子圍排,卽速修築,而亦令巡邏營門,申飭校卒,限改築間,各別巡察之意,分付,何如?傳曰,允。
又以兵曹言啓曰,卽接慶熙宮入直衛將梁洙牒報,則開陽門西邊大松一株顚仆云,令該所,依例斫去之意,敢啓。傳曰,知道。
領府事趙寅永疏曰,伏以,臣於春間,敢將癃痼之實狀,猥陳休致之至懇,及蒙聖批,反媒隆眷,且惶且悚,大失所圖。苟使臣辭不短澁,誠不淺薄,仰孚上載,俯達下衷,則以殿下日月之明,豈有照燭未及者乎?此臣所撫躬自慙也。竊又伏念,微未進退,有甚關係,而恩旨開諭,若是溫諄,䐁魚可格,木石猶感,臣是何人,復事瀆屑?臣於是卽回癡想,遂罷妄計,而間或勉造於班綴,冒登於筵席,自試其病,已屢朔矣。人必曰,彼夫也初未嘗病,而說病者詐也,本不欲退,而言退者僞也,如非然者,又何一疏卽止,至今寥寥也?臣實無辭自明,而乃臣之意,姑觀病勢如何,有毫分可强,不欲以一退字硬定故也。然而下山之勢,無以挽住,如水之漬,無以救得,以今形證,較諸前所請急之時,不啻落下幾層。臣聞人情,一日不再食則飢,又聞老者非肉不飽。臣本少食,雖不以飢飽爲計,若將半盂之炊,一臠之燔,爲朝夕自供資,則尙可支延歲月,而臣非學仙也,對案殆同辟穀,非學佛也,擧箸無異長齋,粥糜度日,亦難消受,所納若此,所發可推。臥則澌綴如垂絶之縷,坐則暈眩如着迷之烟,言語斷續,而步履傾歪,更欲自力,不能得也。是非但臣家內人,常爲臣憂,親戚知舊,莫不危之,非必醫者而後始知也。臣固知臣病,根深蒂固,理無久全,縱使微願得遂,未必有賴於軀命,而要之爲此心粗安也。夫心安則神定,神定則氣和,自有不期然而然,病之少減,食之少加,亦不無萬一之望,顧其情良可哀也。且臣門戶之盈滿,爵位之隆亢,年紀之頹落,無一非可退之義諦,而猶不敢以此爲說,由臣蒙被,與衆人不同,其所盟心誓口,質諸天地者,惟抵死奉上之一條路,而病已至此,云亦何哉?臣旣抱此區區,只以前日之未荷恩諒,嚴畏趑趄,莫之更籲,則是臣自阻於仁天,而孤負我殿下愛之欲生之至意也。玆又不避濫越,悉控衷悃。伏願聖明,曲賜矜憫,特許臣三字之銜,俾臣得以任便調病,則雖死之日,惟生之年也。臣無任云云。答曰,省疏具悉卿懇。卿之多病,知之熟矣,卿之至懇,諒之久矣。但以今則千萬不可,予豈無許施之日,卿豈無成就之時乎?卿其安心調理,益務醫藥,以副予眷眷之意。仍傳于韓文爀曰,此批答,遣史官傳諭。
上在昌德宮。停常參·經筵。
尹定鉉啓曰,明日常參·經筵,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
備忘記,東萊都護府使姜下直,長弓一張,長箭一部,片箭一部,筒兒一箇賜給。
尹定鉉啓曰,本院日記,自庚戌正月以後,次次輸送纂輯廳之意,敢啓。傳曰,知道。
又啓曰,奏御文字,何等審愼,而修撰洪羲宗遞差傳旨,漏落一字,致煩下敎。臣之矇然捧入,不勝惶悚,而當該注書,所當重勘,本院請推之外,無他可施之罰,何以爲之?敢稟。傳曰,拿處,爾亦推考。
韓文爀啓曰,大司憲洪學淵,掌令趙然昌牌不進,執義未差,掌令全道海,持平韓兢人在外,羅采奎未署經,監察茶時之意,敢啓。傳曰,知道。
以大司諫金,司諫韓升烈,獻納趙秉駿,掌令趙然昌牌不進罷職傳旨,傳于韓文爀曰,只推。
以副校理朴齊璿牌不進罷職傳旨,傳于尹定鉉曰,只推。
尹定鉉,以弘文館言啓曰,副校理朴齊璿,旣有只推之命,卽爲牌招察任,何如?傳曰,允。
敦寧都正李是遠疏曰,伏以,臣伏奉今月二十日除旨,以臣爲敦寧府都正。臣本無敦寧,則自在當遞之科,而簪履之恩,又及於苫塊之餘,隕越崩迫,不覺感涕之橫流也。嗟呼,臣以不識何狀,最疎逖至微末之蹤,偏蒙聖朝曠絶之恩,坑坎而拂拭之,滓穢而熏沐之,噓燄於寒灰,傅肉於朽骨。臣身之頂踵毛髮,頭目䐉髓,非臣之所敢自有,而三霜奄畢,更無依歸,效命之地,只有事君一條路,則今於循例乞遞之章,有何可贅之語,而臣有窮天之至恨,結轖心胸,不敢以生人自居,一切人事,皆歸冥漠,而銓曹以其名在朝籍,備數檢擬,至蒙天點,極爲惶悚,玆不得不略暴情實於紸纊之下。俯仰穹壤,此何人斯?噫,榮親,人子之至願也,恥其子之不如人,亦父母之恒情也。臣父母,生臣於流離困苦之中,不使臣擔薪水執耒耜,而必令讀書者,豈爲晩暮反哺之計哉?蓋欲復起門戶之衰替,無忝祖先之忠藎,而臣稟質庸下,學未有成,徒藉屢世不食之報,驟登嵬科,亦嘗揚歷臺省,濫叨經幄,分符而宰百里,衣繡而按全省。苟有毫分得力於方冊上工夫,則豈無涓埃之微效,而逐事僨誤,到底孤負,永違臣父母式穀之苦心,不肖無狀,豈有如臣者乎?雖以烏鳥之私情言之,乞縣而得便近,恩補而使優養,孝理之澤,靡不容極,而臣獲罪神明,孽由己作,始也輕離病側,竟抱蓼莪之至痛,終焉孤寄官次,徒貽門閭之懸望。其所謂矯捄弊局,不過斂圃之下策,溺職之罪,臣實自知,而格外昭晣,恩宥渙降,膝下扶將,夙願復遂,五年之間,母子攢手,共祝太平萬歲,殿下之於臣,亦旣洞察其情,曲遂其志,而臣母之靈,亦必感泣於冥冥矣。臣別有竊自傷悼者,人孰無劬勞之恩,而若其鞠養之勤,敎誨之篤,如臣獨有。臣旣早年決科,而父母之年,或六十四或七十七,則不可謂風樹之不靜,而聖恩之所以許其榮養者,四畀專城,則駑才謏學,雖不能有所施措於事功,如古之揚名顯親,而至於鍾釜牲牢之外養其體者,是固儻來之事,祗緣臣罪惡貫盈,最初西邑將往,實賴王靈攸曁,而其餘則無不自招殃咎,在在抹摋,末梢息補之計,欲效安仁之閑居,竟爲毛義之罪人,詩云民莫不穀,我獨何害,政臣之謂也。臣之本來冥頑,屢入哀籲,已爲聖明之所矜恤,同朝之所愍憐,而又有種種哀冤,如右所陳,則雖不能如古人之抱樹立枯,以從父母於地下,何忍爲彯纓結綬之計,又重不孝之罪乎?此所以雖有面目之靦然,形骸之病殘,直以蓋棺自處,不敢復齒於人類,其心蓋以爲不如是罪之大者也。況臣素有聽瑩之症,自經哭泣,遂成墻壁,兩目暴暗,幾不見物,神精銷亡,前不躡後。人之所以爲人者,以其有三官,而臣皆廢焉,所不滅者,但喘息耳,疾病纏綿,又無久延之理,料不過數年間贅疣之物,則不待飾巾就盡,而固已爲泉下之奄奄,設令臣身,初無可言之情理,亦無由强策於陳力之列矣。至若廉隅所存,鐵限莫越,則其事在人耳目,當有識者之公論,不必待臣之自言,亦非如臣已死之陳人,所當屑屑也。伏乞天地父母,俯垂鑑諒,哀臣將死之鳴,悲臣自劃之情,將臣職名,照例遞改。因命選部,永刋仕版,俾無攀號松栢,遂其畢命之願,則臣當抱恩入地,更圖隕結之報於來世。臣無任云云。省疏具悉。此豈如是爲引之義諦乎?所辭,下該曹稟處。
吏曹啓目粘連啓下是白有亦,觀此敦寧府都正李是遠上疏,則以爲,臣本無敦寧,則自在當遞之科,伏乞俯垂鑑諒,將臣職名,照例遞改亦爲白有臥乎所。旣無敦寧,則揆以公格,不可仍置,敦寧府都正李是遠,依例改差,何如?判付啓依允。
上在昌德宮。停常參·經筵。
藥房提調李憲球,副提調李圭祊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹定鉉啓曰,明日常參·經筵,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李正耆啓曰,備邊司郞廳來言,今日賓廳日次,而大臣俱有身病,不得來會云矣。敢啓。傳曰,知道。
傳于尹定鉉曰,禮房承旨,馳詣宗廟·景慕宮,奉審摘奸以來。
金炳雲拿處,代以趙熙哲爲假注書。
趙熙哲有頉,代以趙然興爲假注書。
韓文爀啓曰,大司憲洪學淵,掌令趙然昌牌不進,執義未差,掌令全道海,持平韓兢人在外,羅采奎未署經,監察茶時之意,敢啓。傳曰,知道。
以大司諫金,司諫韓升烈,獻納趙秉駿,掌令趙然昌牌不進罷職傳旨,傳于韓文爀曰,只推。
金公鉉,以忠勳府言啓曰,本府書寫忠義衛張極老瓜滿,代以嫡長忠義衛李章運差下,依例假郞廳稱號,何如?傳曰,允。
宋持養,以戶曹言啓曰,中宮殿染藍次白水紬一同,依各殿宮例封進,而自臣曹稟定後擧行矣。今亦依例封進之意,敢啓。傳曰,知道。
尹定鉉,以弘文館言啓曰,副校理朴齊璿,旣有只推之命,卽爲牌招察任,何如?傳曰,允。
李正耆,以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
義禁府啓目,假注書金炳雲原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
韓文爀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
宋持養啓曰,明日常參·經筵,取稟。傳曰,停。
韓文爀啓曰,來初五日朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
宋持養啓曰,右承旨李正耆今日不爲仕進,卽爲牌招,何如?傳曰,允。
又啓曰,假注書趙然興時無職名,令該曹依例付軍職,冠帶常仕,何如?傳曰,允。
傳于宋持養曰,左副承旨許遞,前望單子入之。
承旨前望單子入之,徐元淳落點。
韓文爀啓曰,行都承旨李圭祊,右承旨李正耆不爲仕進,左承旨宋持養須資出去,左副承旨徐元淳未肅拜,右副承旨尹定鉉內閣進,院中只有臣一人,伴直無人。右副承旨尹定鉉,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨尹定鉉牌不進,伴直無人。左副承旨徐元淳,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲洪學淵,掌令趙然昌牌不進,執義未差,掌令全道海,持平韓兢人在外,羅采奎未署經,監察茶時之意,敢啓。傳曰,知道。
以大司諫金,司諫韓升烈,獻納趙秉駿,掌令趙然昌牌不進罷職傳旨,傳于韓文爀曰,只推。
以右承旨李正耆牌不進罷職傳旨,傳于韓文爀曰,只推。
以右副承旨尹定鉉牌不進罷職傳旨,傳于韓文爀曰,只推。
以副校理朴齊璿牌不進罷職傳旨,傳于韓文爀曰,只推。
韓文爀,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以弘文館言啓曰,副校理朴齊璿旣有只推之命,卽爲牌招察任,何如?傳曰,允。
又以兵曹言啓曰,每都政,新資五窠,例爲差出,而今番營將·中軍·虞候,姑無準二十朔者,雖未滿朔數,依例推移內遷,何如?傳曰,允。
又以訓鍊都監言啓曰,本局千摠申命淳身病猝重,勢難察任,改差,何如?傳曰,允。
又以御營廳言啓曰,本廳千摠李熙章身病甚重,勢難察任,改差,何如?傳曰,允。
義禁府啓目粘連,向前金炳雲亦,奏御文字,不能審愼,有此漏落,難免溺職之罪,以此照律,何如?判付啓依允。
上在昌德宮。停常參·經筵。
宋持養啓曰,明日常參·經筵,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李圭祊啓曰,右承旨李正耆,右副承旨尹定鉉今日不爲仕進,竝卽牌招,何如?傳曰,允。
又啓曰,左副承旨徐元淳時在平安道成川府任所,斯速乘馹上來事,下諭,何如?傳曰,許遞。
備忘記,從浦萬戶鄭錫永下直,長弓一張,長箭一部,片箭一部,筒兒一箇賜紿。
宋持養啓曰,吏曹郞廳來言,大臣置處政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書朴永元,參判李鼎臣,參議李㙽俱以病不來,不得開政云,竝卽牌招,何如?傳曰,允。
宋持養,以吏批言啓曰,議政府領議政權敦仁勉副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
又以吏曹言啓曰,禮曹佐郞馬翰良受由後過限不上來,依例改差,何如?傳曰,允。
韓文爀,以兵批言啓曰,領議政權敦仁勉副送西事,命下矣。當爲隨品置處,而領中樞一窠,判中樞二窠,他大臣及輔國判書,今方見帶,依例從座目,輔國判書李羲甲,當爲知中樞下批,而時無見窠,作闕下批,其代權敦仁下批之意,敢啓。傳曰,知道。
又以兵曹言啓曰,五衛將金永琦·吳光勳·金敬熙,忠翊衛將李義謙,忠壯衛將李肯道,文臣兼宣傳官趙秉夔,俱以病難供職,呈狀乞遞,竝改差,何如?傳曰,允。
韓文爀啓曰,大司憲洪學淵,掌令趙然昌牌不進,執義未差,掌令全道海,持平韓兢人在外,羅采奎未署經,監察茶時之意,敢啓。傳曰,知道。
以大司諫金,司諫韓升烈,獻納趙秉駿,掌令趙然昌牌不進罷職傳旨,傳于韓文爀曰,只推。
有政。吏批,判書朴永元進,參判李鼎臣,參議李㙽竝牌招不進,左承旨宋持養進。以權馦爲執義,尹景善爲正言,鄭翊朝爲副校理,趙秉駿爲修撰,洪在喆爲刑曹判書,李奎翊爲敦寧都正,趙鶴年爲知經筵,徐左輔爲知春秋,李義晉爲典籍,李寅元爲司饔主簿,朴文煥爲孝昌墓守衛官,鄭基世爲成川府使,金國憲爲祥雲察訪。兵曹正郞金萬根仍任事承傳,贈戶判金叔滋贈吏判·文衡·祭酒例兼,以儒賢例,改贈事承傳。
兵批,判書趙冀永病,參判李同淳病,參議成好謙入直進,參知尹穳病,同副承旨韓文爀進。以姜錫圭爲長山別將。領府事權敦仁,知事李羲甲,同知金尙鉉,大護軍李若愚·李嘉愚,護軍金鍏·崔錫冕,副護軍趙徽林·金公鉉·李是遠·徐冀輔·徐衮輔·徐元淳,副司直沈敦永·兪致善·兪致崇,副司果洪羲宗·柳進翰,副司正趙然興,知事作闕李嘉愚,以上竝單付。
吏批,再政。以李敎英爲獻納,朴岐壽爲判尹,金致坤爲戶曹正郞,金政源爲禮曹佐郞。兼養賢主簿單李義晉。
以右承旨李正耆,右副承旨尹定鉉牌不進罷職傳旨,傳于韓文爀曰,只推。
以吏曹參議李㙽牌不進罷職傳旨,傳于韓文爀曰,只推。
以副校理朴齊璿牌不進罷職傳旨,傳于韓文爀曰,只推。
宋持養,以戶曹言啓曰,卽接禮曹移文,則奉常寺牒呈據,徽定殿再朞後各祭享物種,令戶曹磨鍊事,啓下矣。徽定殿·景陵再朞後祭享物種價,依徽寧殿·弘陵例,參商磨鍊,別單書入之意,敢啓。傳曰,知道。
又以戶曹言啓曰,卽接禮曹移文,則韓城府夫人房四仲朔四名日忌日祭物種,令戶曹磨鍊事,啓下矣。依前例加定分道,別單書入之意,敢啓。傳曰,知道。
又以弘文館言啓曰,副校理朴齊璿旣有只推之命,卽爲牌招察任,何如?傳曰,允。
以副校理朴齊璿牌不進罷職傳旨,傳于韓文爀曰,只推。
義禁府照目粘連,假注書金炳雲矣本府議啓內,奏御文字,不能審愼,有此漏落,難免溺職之罪。以此照律,罪笞四十收贖,附過還職,私罪。奉敎依允爲旀,功減一等爲良如敎。
領議政權敦仁疏曰,伏以,臣再徹苦懇,甚望恩施,批旨冞隆,諭之以未得其說,勉之以勿復控辭,臣固辭極拙,誠亦淺短,未足以仰孚天聰,感回慈念,是則臣皇恧自訟之至。第竊惟念,生德遂物,體天之仁也,循名篤實,用人之明也。臣有必死之疾,三年之久,日深月痼,奈何不得,敢以一縷之微,仰丐造化之功,如稚子痛急,號呼父母者,不知其幾矣。殿下雖示憫隱之色,顧撫之意,終不以生德之周於物者,加諸臣,以殿下之至仁,乃有是乎?伏奉前後恩批,輒以國事爲憂,不欲聽臣,夫土木形骸,旣無以備驅策,刀圭性命,又無以任贊畫,徒以其名大官也,許退之一向難之。然而有官守而不治其職,庶官尙不當爾,況大官乎?以一箇癃癈無用之臣,尸之百僚之上,坐敗一國之務,臣恐國事之可憂,無有大於此者,殿下猶復持之,不賜處分,此之謂循其名而反遺其實,以殿下之至明,乃有是乎?夫大德難酬,微軀易捐,臣蒙被渥私,浹于肥髓,苟可一分自勵,筋力承命,縱死於官,臣安所恨,而朽株已僵,古井生塵,睨而過者,咸棄不採。今臣病狀,有如此者,上以姑息而不斷,下亦苟且而不去,以致國體之日益壞,朝政之日益非,臣從以一朝溘然,則臣不過爲生死負罪之人,其爲玷累於殿下至仁至明之德,顧不大歟?臣自入夏以來,證形之肆劇,不比冬春,而情弱氣怯,思慮紛雜,夜輒燥動不寧,淸眼而待朝,晝則潮熱上烘,烘過而汗逬,津液之枯損,日甚一日,而泄又跨朔,注無常度,以臣旣痼之祟,已脫之元,無觸非病,有症必乖,其何能抵敵衆邪,撐拄幾時乎?極知屢瀆,當速嚴誅,情到不獲自已,言亦未暇有擇,率具蕪短,仰申懇急。伏乞聖慈,亟念國事之不容大誤,亦軫微命之且合曲濟,特遞臣議政之職,俾幸公私焉。臣無任云云。答曰,省疏具悉卿懇。昨年許解,只緣卿病勢未及差復,而今又若是辭免,非所料也,非所望也。卿豈不悉予前後批意而然乎?然而一向敦迫,亦非敬禮大臣之道,所辭元輔之任,特爲勉副,以便卿調養之地,而予小子悵然之懷,無以喩矣。仍傳于宋持養曰,此批答,遣史官傳諭。
副修撰金英秀疏曰,伏以,臣以質則闒茸而不似,以學則鹵莽而無稱,少而癡獃,長益荒嬉,不敢與恒人齒。僥倖一第,已出望外,周旋臺省,尤踰涯分,居常兢蹙,若隕淵谷。臣雖欲感激洪造,淬勵名行,其奈鈍根難化,積習已痼,病乘非剪拂之力所可範驅,朽木非雕鏤之工所可成器,依舊是吳下一阿蒙,曾不足備數於百執事之末,臣之至愚,自知已明。今玆玉署新命,其職則近密,其責則論思,以之備顧問而掌絲綸也。遴選至重,地望自別,苟非宿儒鉅匠,莫宜居之,則是豈臣夢想所到,而顧何以掦掦冒膺,甘犯鵜梁之譏,自速負乘之災哉?惟是怵畏義分,趨走爲恭,遂乃拚棄廉隅,章皇出肅,靑綾伴直,榮已極矣,更何敢妄生匪分之望,自歸干澤之科,而第臣有區區情私,不敢不冒浼仰塵於天地父母之前,伏願少垂察焉。臣賦命畸薄,四歲失怙,不識父顔,惟臣偏母與臣父之本生母,是庇是依,零丁孤苦,驕逸恃愛,偏貽顧復之勞,徒煩義方之敎,特緣臣不肖無狀,不能少盡其子職耳。語云子生三年,免於父母之懷,而如臣者,行年三十七,尙不免爲懷中之嬰兒。噫,人孰無親?其所以篤恩勤而費憂戚者,臣之情地,實有絶可悲者,臣每中夜思惟,有涕無從。況臣祖母年踰八耋,奄奄床笫,若不保朝暮,臣母又年迫六旬,備經險釁,無異癃老,而家本淸寒,計拙謀生,肉帛飽煖,尙矣無論,朝晡菽水,常患屢空。臣今迹忝侍從,乘馬徒從,而使其親不免飢寒,則是誠古之行傭供母,便身畢給者之不若也,臣拊躬自慙,曾無面之可顯。今若板輿專城,以慰其心,藥餌滫瀡,以養其體,則臣之願亦足矣,而從前如臣情地,一有呼籲,輒蒙恩諒。臣若徒畏僭越,以自阻於孝理之下,則臣之不孝尤大矣,玆敢冒暴衷懇,言不知裁。伏乞聖明,俯賜憫諒,特命選部,畀臣一小縣,獲遂便養,俾伸至願,千萬幸甚。臣無任云云。省疏具悉。疏辭下該曹稟處。
上在昌德宮。停常參·經筵。
自開東至人定,灑雨下雨,測雨器水深二寸五分。
目人定至初四日開東,灑雨下雨,測雨器水深四分。
宋持養啓〈曰〉,明日常參·經筵,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
宋持養啓曰,右承旨李正耆,右副承旨尹定鉉今日不爲仕進,竝卽牌招,何如?傳曰,允。
又啓曰,事變假注書白文振身病猝重,勢難察任,今姑改差,何如?傳曰,允。
白文振改差,代以林倜爲事變假注書。
吏批,再政。以柳榮河爲承旨。
傳于韓文爀曰,吏兵批,歲抄點下者,依例捧傳旨。
韓文爀啓曰,大司憲洪學淵,掌令趙然昌牌不進,執義權馦,掌令全道海,持平韓兢人在外,羅采奎未署經,監察茶時之意,敢啓。傳曰,知道。
以大司諫金,司諫韓升烈,獻納李敎英,正言尹景善,掌令趙然昌牌不進罷職傳旨,傳于韓文爀曰,只推。
以右承旨李正耆,右副承旨尹定鉉牌不進罷職傳旨,傳于韓文爀曰,只推。
宋持養,以弘文館言啓曰,副校理朴齊璿旣有只推之命,與新除授副校理鄭翊朝,修撰趙秉駿,竝卽牌招察任,何如?傳曰,允。
韓文爀,以兵曹言啓曰,羽林衛將李源奎,五衛將柳貞裕·權寅秉·柳宗謹·鄭得用,俱以病難供職,呈狀乞遞,竝改差,何如?傳曰,允。
吏曹啓目粘連啓下是白有亦,觀此弘文館副修撰金英秀上疏,則以爲,臣祖母年踰八耋,奄奄床笫,若不保朝暮,臣母又年迫六旬,備經險釁,無異癃老,而家本淸寒,計拙謀生,肉帛飽煖,尙矣無論,朝晡菽水,常患屢空。今若板輿專城,以慰其心,藥餌滫瀡,以養其體,則臣之願亦足矣。伏乞特命選部,畀臣一小邑,獲遂便養,俾伸至願亦爲白有臥乎所。金英秀之家貧親老之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣出補外邑,事體不輕,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
李正耆啓曰,明日常參·經筵,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
宋持養啓曰,左副承旨尹定鉉今日不爲仕進,卽爲牌招,何如?傳曰,許遞,前望單子入之。
又啓曰,同副承旨柳榮河時在京畿加平地,斯速乘馹上來事,下諭,何如?傳曰,許遞。
韓文爀啓曰,刑曹判書洪在喆,判尹朴岐壽除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。敦寧都正李奎翊除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
承旨前望單子入之,趙忠植·宋能圭落點。
宋持養啓曰,新除授左副承旨趙忠植,同副承旨宋能圭,竝卽牌招,何如?傳曰,允。
韓文爀啓曰,大司憲洪學淵,掌令趙然昌牌不進,執義權馦,掌令全道海,持平韓兢人在外,羅采奎未署經,監察茶時之意,敢啓。傳曰,知道。
以大司諫金,司諫韓升烈,獻納李敎英,正言尹景善,掌令趙然昌牌不進罷職傳旨,傳于韓文爀曰,只推。
以左副承旨趙忠植牌不進罷職傳旨,傳于韓文爀曰,只推。
以敦寧都正李奎翊牌不進罷職傳旨,傳于韓文爀曰,只推。
以副校理朴齊璿·鄭翊朝牌不進罷職傳旨,傳于韓文爀曰,只推。
李正耆,以弘文館言啓曰,副校理朴齊璿·鄭翊朝,旣有只推之命,竝卽牌招察任,何如?傳曰,允。
以副校理朴齊璿牌不進罷職傳旨,傳于韓文爀曰,只推。
韓文爀,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以訓鍊都監言啓曰,本局局別將蔡光臣身病猝重,勢難察任,改差,何如?傳曰,允。
兵曹口傳政事,副護軍單尹定鉉。
上在昌德宮。停常參·經筵。
藥房提調李憲球,副提調李圭祊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
宋能圭啓曰,明日常參·經筵,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李圭祊啓曰,備邊司郞廳來言,今日賓廳日次,而領議政未差,左議政金道喜,右議政朴晦壽俱有身病,不得來會云矣。敢啓。傳曰,知道。
又啓曰,左承旨宋持養,左副承旨趙忠植今日不爲仕進,竝卽牌招,何如?傳曰,竝許遞,前望單子入之。
承旨前望單子入之,李鼎臣·尹正鎭落點。
李正耆啓曰,新除授左副承旨尹正鎭,卽爲牌招,何如?傳曰,允。
傳于宋能圭曰,坐直承旨持公事入侍。
吏曹口傳政事,檢閱單李承益。
宋能圭啓曰,檢閱李承益時在忠淸道天安地,斯速乘馹上來事,下諭,何如?傳曰,允。
宋能圭,以弘文館言啓曰,副校理朴齊璿旣有只推之命,卽爲牌招察任,何如?傳曰,允。
正言尹景善啓曰,臣庸愚謭劣,最居人下,本不近似於淸朝耳目之任,而薇垣除旨,忽下於千萬夢想之外,感恩怵義,雖不得不章皇出肅,少伸叩謝之忱,而第臣於合啓中,有私義之不可聯參者。在前如臣所處,擧皆引避,輒蒙體諒,今臣處義,宜無異同。請命遞斥臣職。答曰,依啓。
韓文爀啓曰,大司憲洪學淵,掌令趙然昌牌不進,執義權馦,掌令全道海,持平韓兢人在外,羅采奎未署經,監察茶時之意,敢啓。傳曰,知道。
以大司諫金,司諫韓升烈,獻納李敎英,掌令趙然昌牌不進罷職傳旨,傳于韓文爀曰,只推。
以左副承旨尹正鎭牌不進罷職傳旨,傳于宋能圭曰,只推。
以副校理朴齊璿牌不進罷職傳旨,傳于宋能圭曰,只推。
韓文爀,以都摠府言啓曰,副摠管南錫圭以禁衛中軍,本營諸將官褒貶講坐起事,南別營晝仕出去之意,敢啓。傳曰,知道。
又以摠戎廳言啓曰,本廳左部左司前哨官朴南壽身病甚重,勢難察任,改差,何如?傳曰,允。
敦寧都正李奎翊疏曰,伏以,臣伏奉今月初二日除旨,以臣爲敦寧府都正者,臣感恩怵義,宜伸叩謝之忱,而第臣宿病,當夏添劇,痰癖流注,風眩闖發,目下症形,萬無趨膺之望,召牌儼臨,坐犯違傲之罪,惶懍無地。況伏念,臣於見職,本無敦寧,揆以格例,在所當遞,玆敢短章陳籲。伏乞聖慈,俯賜鑑諒,亟命刋改,以存公格,以安愚分焉。臣無任云云。省疏具悉。疏辭下該曹稟處。
吏曹啓目粘連,觀此敦寧府都正李奎翊上疏,則以爲,臣於見職,本無敦寧,揆以格例,在所當遞,伏乞俯賜鑑諒,亟命刋改亦爲白有臥乎所。旣無敦寧,則在法應遞,敦寧府都正李奎翊,依例改差,何如?判付啓依允。
乙巳六月初五日申時,上御重熙堂。坐直承旨持公事入侍時,右副承旨韓文爀,同副承旨宋能圭,假注書金觀孝,別兼春秋李裕膺,記事官李承圭,檢校直閣尹定鉉,以次進伏訖。上曰,史官分左右。文爀進前奏曰,臣推考房,無他公事,只有推考傳旨矣。上命讀奏,文爀讀奏訖,又奏曰,臣代房兵房,無他公事矣。能圭進前奏曰,臣吏房,無他公事,只有狀啓一度矣。上命讀奏,能圭讀奏慶尙監司洪鍾英狀啓,咸陽郡守趙奎淳赴任事。又奏曰,臣代房禮房,無他公事,只有狀啓一度矣。上命讀奏,能圭讀奏慶尙監司洪鍾英狀啓,進上生竹笋限內不得封進事,有旨勿待罪事。又奏曰,臣代房戶房·工房,無他公事矣。上命書判付,文爀·能圭各書判付讀奏訖。承圭奏曰,臣以本館事有所仰達者矣。翰林召試被選人間月付職,自是古規,而若値左右史不備之時,則筵稟後翌月付職,亦多近例。被選當次人李承益,令該曹口傳檢閱單付,牌招入直,何如?上曰,依爲之。出擧條承圭曰,時政記纂修事緊,檢閱當次人李承益,付職後署前行公,何如?上曰,依爲之。出擧條上曰,史官就座。仍命退,諸臣以次退出。
上在昌德宮。停常參·經筵。
韓文爀啓曰,明日·再明日明陵忌辰祭齋戒·正日相値,視事頉稟之意,敢啓。傳曰,知道。
宋能圭啓曰,明日召對,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李鼎臣啓曰,假注書趙然興身病猝重,勢難察任,今姑改差,何如?傳曰,允。
趙然興改差,代以洪鍾雲爲假注書。
李鼎臣啓曰,明日傳香,禮房承旨,當爲齋宿,而左副承旨尹正鎭不爲仕進,卽爲牌招,何如?傳曰,允。
以平安監司趙秉鉉狀啓,永柔縣民家失火事,傳于李鼎臣曰,聞甚矜惻,元恤典外,別加顧助,結構奠接之方,廟堂措辭分付。
韓文爀啓曰,大司憲洪學淵,掌令趙然昌牌不進,執義權馦,掌令全道海,持平韓兢人在外,羅采奎未署經,監察茶時之意,敢啓。傳曰,知道。
以大司諫金,司諫韓升烈,獻納李敎英,掌令趙然昌牌不進罷職傳旨,傳于韓文爀曰,只推。
宋能圭,以吏曹言啓曰,成均館典籍卓景秀受由後過限不上來,依例改差,何如?傳曰,允。
尹正鎭,以弘文館言啓曰,副校理朴齊璿旣有只推之命,卽爲牌招察任,何如?傳曰,允。
韓文爀,以摠戎廳言啓曰,本廳左部左司把摠洪大薰身病甚重,勢難察任,改差,何如?傳曰,允。
副修撰金翊鎭疏曰,伏以,臣姿本魯下,學又蔑裂,僥倖科第,已犯不幸之戒,澆濫淸顯,過蒙匪分之寵,待罪經幄,亦旣持被,依日月之耿光,仰奎璧之瑞輝,榮耀極矣,涯量足矣。更有何希恩之念,而第臣抱至切之懇,有必呼之願,徒懷嚴畏,終含泯默,則是自阻於仁愛之天也。臣以險釁餘生,唯偏母是依,臣母年迫六旬,血氣早衰,喪威之所剝,疾病之所侵,奄奄如下山之日,坐臥不離床席,扶護全仗刀圭。臣家素貧寒,又拙謀生,菽水之供,常患難繼,蔘朮之補,尤何可論?臣誠不肖,未效反哺之誠,徒貽尸饔之憂,則揆以常情,寧或一日安於心哉?體無全衣,親極滋味,愧莫及於古人,捧檄而入,喜動顔色,實有望於今日。伏乞聖慈,特推孝理之治,深軫錫類之恩,爰命選部,許畀臣一小縣,將往老母,獲遂微願,則臣母從今以往之年,皆殿下賜也。臣無任云云。省疏具悉。疏辭下該曹稟處。
吏曹啓目粘連,觀此弘文館副修撰金翊鎭上疏,則以爲,臣母年迫六旬,血氣早衰,喪威之所剝,疾病之所侵,奄奄如下山之日,坐臥不離床席,扶護全仗刀圭。臣家素貧寒,又拙謀生,菽水之供,常患難繼,蔘朮之補,尤何可論?伏乞爰命選部,許畀一小縣,獲遂微願亦爲白有臥乎所。金翊鎭之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
自開東至人定,灑雨下雨,測雨器水深二分。
自人定至初八日開東,灑雨下雨,測雨器水深一寸。
尹正鎭啓曰,明日召對,取稟。傳曰,停。
李圭祊啓曰,來十一日朝參日次矣,敢稟。傳曰,停。
又啓曰,大司憲洪學淵,掌令趙然昌未肅拜,執義權馦,掌令全道海,持平韓兢人在外,羅采奎未署經,監察茶時之意,敢啓。傳曰,知道。
又啓曰,行左承旨李鼎臣,右承旨李正耆今日不爲仕進,竝卽牌招,何如?傳曰,允。
宋能圭啓曰,假注書洪鍾雲時無職名,令該曹依例付軍職,冠帶常仕,何如?傳曰,允。
以右承旨李正耆牌不進罷職傳旨,傳于宋能圭曰,只推。
以副校理朴齊璿牌不進罷職傳旨,傳于宋能圭曰,只推。
宋能圭,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
尹正鎭啓曰,明日常參·經筵,取稟。傳曰,停。
韓文爀啓曰,大司憲洪學淵,掌令趙然昌未肅拜,執義權馦,掌令全道海,持平韓兢人在外,羅采奎未署經,監察茶時之意,敢啓。傳曰,知道。
傳于韓文爀曰,賓對久未爲之,再明日次對,依例來會。
韓文爀,以兵曹言啓曰,雙靑權管,近因新定式,以三十朔爲瓜限遞付,而雙靑權管金廷敦,瓜期在於今六月,而去正月都政,誤認二十四朔,徑先陞六,付虛司果矣。臣之矇未覺察,不勝惶恐,今方待罪,原單子改付標以入之意,敢啓。傳曰,知道。勿待罪。
又以兵曹言啓曰,景福宮衛將金鼎輔,慶熙宮衛將安廷奭,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
韓文爀啓曰,明日乃是初伏,自明日處暑間,視事頉稟之意,敢啓。傳曰,知道。
又啓曰,明日召對,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李正耆啓曰,左副承旨尹正鎭今日不爲仕進,卽爲牌招,何如?傳曰,允。
韓文爀啓曰,大司憲洪學淵,掌令趙然昌牌不進,執義權馦,掌令全道海,持平韓兢人在外,羅采奎未署經,監察茶時之意,敢啓。傳曰,知道。
以大司諫金,司諫韓升烈,獻納李敎英,掌令趙然昌牌不進罷職傳旨,傳于韓文爀曰,只推。
以左副承旨尹正鎭牌不進罷職傳旨,傳于韓文爀曰,只推。
李正耆,以弘文館言啓曰,副校理朴齊璿,卽爲牌招察任,何如?傳曰,允。
韓文爀,以兵曹言啓曰,今月十二日一羽禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以趙秉吉爲羽林將。
韓文爀,以摠戎廳言啓曰,臣廳所管北漢山城行宮及倉庫寺刹與西南門樓,傾危頹壓,差遲時日,則將不免事役張大之慮,揆以保障所重,極涉悚悶。不得不隨急隨補,故今月初十日始役修改之意,敢啓。傳曰,知道。
又以刑曹言啓曰,以司謁口傳下敎曰,李景根爲名漢刑配事,命下矣。卽當擧行,而景根前已在逃,尙未就捕,分付左右捕廳,刻期詗捕,待捉得擧行之意,敢啓。傳曰,知道。
上在昌德宮。停常參·經筵。
藥房都提調趙寅永,提調李憲球,副提調李圭祊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
韓文爀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
宋能圭啓曰,明日召對,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李圭祊啓曰,行左承旨李鼎臣,左副承旨尹正鎭今日不爲仕進,竝卽牌招,何如?傳曰,允。
韓文爀啓曰,備邊司郞廳來言,今日賓廳日次,而領議政未差,左議政金道喜,右議政朴晦壽,俱有身病,不得來會云矣,敢啓。傳曰,知道。
李鼎臣啓曰,假注書洪鍾雲身病猝重,勢難察任,今姑改差,何如?傳曰,允。
洪鍾雲改差,代以趙然興爲假注書,
韓文爀啓曰,大司憲洪學淵,掌令趙然昌牌不進,執義權馦,掌令全道海,持平韓兢人在外,羅采奎未署經,監察茶時之意,敢啓。傳曰,知道。
以大司諫金,司諫韓升烈,獻納李敎英,掌令趙然昌牌不進罷職傳旨,傳于宋能圭曰,只推。
以副校理朴齊璿牌不進罷職傳旨,傳于宋能圭曰,只推。
宋能圭,以弘文館言啓曰,副校理朴齊璿旣有只推之命,卽爲牌招察任,何如?傳曰,允。
刑曹啓目粘連,晉州姜成甫獄事,母胎竝命,巢卵俱破,獄情㦧忍,更無可言,刑訊輸款,期於得情。初檢之叔姪對質,太傷事面,初檢官晉州前牧使鄭晩敎,從重推考,覆檢之循例竝招,亦係不審,覆檢官三嘉縣令李行翼,推考,何如?判付啓依允。
又啓目粘連,咸安私奴正金獄事,苦主亦有因欠之招,段落不同,刑症差殊,則似此未具之獄,實合服念,而臣曹不敢擅便,上裁,何如?判付啓,依回啓施行爲良如敎。
刑曹啓目粘連,唐津尹召史獄事,林女供招,不無矛盾,死者被勒,終未的確,疑則從輕,似合欽恤,上裁,何如?啓,依回啓施行爲良如敎。
又啓目粘連,咸平張仁京獄事,七寸紫黑,㾗損狼藉,兩檢明白,實因無差,加訊得情,何如?判付啓依允。
刑曹啓目粘連,新溪朴長孫獄事,十趾俱灼,一縷竟絶,殘忍㦧毒,實所罕見,如式訊推,何如?判付啓依允。
上在昌德宮。停常參·經筵。
尹正鎭啓曰,明日召對,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李鼎臣啓曰,右承旨李正耆今日不爲仕進,卽爲牌招,何如?傳曰,允。
又啓曰,檢閱李承益自鄕上來云,卽爲牌招入直,何如?傳曰,允。
趙然興有頉,代以申學典爲假注書。
韓文爀啓曰,大司憲洪學淵,掌令趙然昌牌不進,執義權馦,掌令全道海,持平韓兢人在外,羅采奎未署經,監察茶時之意,敢啓。傳曰,知道。
以大司諫金,司諫韓升烈,獻納李敎英,掌令趙然昌牌不進罷職傳旨,傳于韓文爀曰,只推。
以右承旨李正耆牌不進罷職傳旨,傳于宋能圭曰,只推。
以副校理朴齊璿牌不進罷職傳旨,傳于宋能圭曰,只推。
尹正鎭,以弘文館言啓曰,副校理朴齊璿旣有只推之命,卽爲牌招察任,何如?傳曰,允。
宋能圭,以吏曹言啓曰,今此宗廟望祭大祝,前正言尹景善,景慕宮望祭獻官,前參判林翰鎭塡差,而時無職名,竝令該曹口傳付軍職,何如?傳曰,允。
兵曹口傳政事,護軍單林翰鎭,副司果單尹景善。
韓文爀,以都摠府言啓曰,副摠管李顯英以摠戎中軍,本營諸將官射會監試事,南別營晝仕出去之意,敢啓。傳曰,知道。
又以刑曹言啓曰,罪人李景根待捉得擧行事,前已草記蒙允,而今纔就捕矣。景根依下敎,嚴刑一次後,忠淸道黃澗縣定配所,卽爲押送之意,敢啓。傳曰,知道。
上在昌德宮。停常參·經筵。
宋能圭啓曰,明日召對,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李圭祊啓曰,行左承旨李鼎臣,右承旨李正耆,左副承旨尹正鎭今日不爲仕進,竝卽牌招,何如?傳曰,允。
韓文爀啓曰,大司憲洪學淵,掌令趙然昌牌不進,執義權馦,掌令全道海,持平韓兢人在外,羅采奎未署經,監察茶時之意,敢啓。傳曰,知道。
以大司諫金,司諫韓升烈,獻納李敎英,掌令趙然昌牌不進罷職傳旨,傳于韓文爀曰,只推。
以右承旨李正耆,左副承旨尹正鎭牌不進罷職傳旨,傳于宋能圭曰,只推。
以副校理朴齊璿牌不進罷職傳旨,傳于宋能圭曰,只推。
宋能圭,以弘文館言啓曰,副校理朴齊璿,旣有只推之命,卽爲牌招察任,何如?傳曰,允。
韓文爀,以都摠府言啓曰,副摠管李行敎,以禁軍別將,龍虎營褒貶坐起進參事,晝仕出去之意,敢啓。傳曰,知道。
又以司僕寺一二提調意啓曰,南陽監牧官李圭大身病沈重,呈狀乞遞矣,改差,何如?傳曰,允。
刑曹啓目粘連,陜川張位得獄事,實因明的,情節兇㦧,嚴加訊推,期於取服,何如?判付啓依允。
又啓目粘連,中和李大建獄事,速死處㾗損,兩檢板印,各人等招供,一辭符合,依前訊推,期於得情,何如?啓依允。
又啓目粘連,嘉山張士光獄事,爭鬨有端,招供非曰不備,要害致命,證看且無的確,今以可疑之滋多,遽置必償之當律,不無參量,上裁,何如?判付啓,依回啓施行爲良如敎。
上在昌德宮。停常參·經筵。
韓文爀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹正鎭啓曰,明日召對,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
備望記,全羅左水使柳昌根下直,長弓一張,長箭一部,片箭一部,筒兒一箇賜給。
傳于韓文爀曰,再明日次對,依例來會。
韓文爀啓曰,大司憲洪學淵,掌令趙然昌牌不進,執義權馦,掌令全道海,持平韓兢人在外,羅采奎未署經,監察茶時之意,敢啓。傳曰,知道。
以大司諫金,司諫韓升烈,獻納李敎英,掌令趙然昌牌不進罷職傳旨,傳于韓文爀曰,只推。
以副校理朴齊璿牌不進罷職傳旨,傳于尹正鎭曰,只推。
尹正鎭,以弘文館言啓曰,副校理朴齊璿旣有只推之命,卽爲牌招察任,何如?傳曰,允。
韓文爀,以禁衛營言啓曰,本營軍色從事官趙秉夔身病甚重,勢難察任,今姑改差,何如?傳曰,允。
又以義禁府言啓曰,寶城郡守金炳一,興陽縣監白樂賢,唐津縣監成載琬拿來,與忠淸監司狀啓宣惠廳粘目憑閱處之事,傳旨啓下矣。金炳一·白樂賢·成載琬等俱在任所云,依例發遣府羅將竝拿來,何如?傳曰,待待命拿囚。
上在昌德宮。停常參·經筵。
尹正鎭啓曰,明日召對,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
宋能圭啓曰,本院今春夏等褒貶,當爲磨勘,而注書二員未差,不得如例磨勘之意,敢啓。傳曰,知道。
李正耆啓曰,假注書申學典身病猝重,勢難察任,今姑改差,何如?傳曰,允。
申學典改差,代以尹堉爲假注書。
傳于尹正鎭曰,禮房承旨馳詣宗廟·景慕宮,奉審摘奸以來。
韓文爀啓曰,大司憲洪學淵,掌令趙然昌牌不進,執義權馦,掌令全道海,持平韓兢人在外,羅采奎未署經,監察茶時之意,敢啓。傳曰,知道。
以大司諫金,司諫韓升烈,獻納李敎英,掌令趙然昌牌不進罷職傳旨,傳于韓文爀曰,只推。
韓文爀啓曰,明日次對,兩司當爲進參,除在外·未署經外,未肅拜人員,竝待開門牌招,何如?傳曰,允。
以副校理朴齊璿牌不進罷職傳旨,傳于宋能圭曰,只推。
宋能圭,以弘文館言啓曰,副校理朴齊璿旣有只推之命,卽爲牌招察任,何如?傳曰,允。
以副校理朴齊璿牌不進罷職傳旨,傳于宋能圭曰,只推。
上在昌德宮。停常參·經筵。
藥房副提調李圭祊啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
尹正鎭啓曰,明日召對,取稟。傳曰,停。
李圭祊啓曰,大司憲洪學淵,掌令趙然昌牌不進,執義權馦,掌令全道海,持平韓兢人在外,羅采奎未署經,監察茶時之意,敢啓。傳曰,知道。
又啓曰,行左承旨李鼎臣,右副承旨韓文爀今日不爲仕進,竝卽牌招,何如?傳曰,允。
傳于李圭祊曰,大臣·備局堂上引見。
李圭祊啓曰,卽伏見諸道今春夏等褒貶啓本,則全羅左水使金鎰,右水使申觀浩,平安監司趙秉鉉,慶尙左水使李元夏,邊將無一人居中居下,京畿水使沈樂臣,忠淸水使李熠,統制使白殷鎭,南兵使李定鉉,無一人居下,殊無嚴明殿最之意,竝推考警責,何如?傳曰,允。
宋能圭啓曰,卽伏見諸道今春夏等褒貶啓本,則忠淸監司姜時永,平安監司趙秉鉉,守令無一人居下,殊無嚴明殿最之意,竝推考警責,何如?傳曰,允。
以大司諫金,司諫韓升烈,獻納李敎英,掌令趙然昌牌不進罷職傳旨,傳于宋能圭曰,只推。
以右副承旨韓文爀牌不進罷職傳旨,傳于宋能圭曰,只推。
以吏曹參議李㙽牌不進罷職傳旨,傳于宋能圭曰,只推。
以慶尙道放未放成冊,傳于李圭祊曰,金相勉放。
以全羅道放未放成冊,傳于李圭祊曰,宋達仁放。
以忠淸道放未放成冊,傳于李圭祊曰,任燧放。
以咸鏡監司成遂默狀啓,洪原等邑人命淹死事,傳于李鼎臣曰,聞甚矜惻,元恤典外,別加顧助,如有生前身·還布,竝蕩減事,廟堂措辭分付。
傳于宋能圭曰,司圃提調,以南寧尉尹宜善擬入。
宋能圭,以吏批言啓曰,侍從父年七十人,每於歲首,抄啓加資,而新有應推恩,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
李鼎臣,以漢城府言啓曰,本部郞廳及五部官員,今乙巳春夏等褒貶,當爲等第,而判尹臣朴岐壽有身病,限內不得磨勘之意,敢啓。傳曰,知道。
李圭祊,以都摠府言啓曰,本府郞廳及部將等,今乙巳春夏等褒貶,當爲磨勘,而時無都摠管,限內不得設行之意,敢啓。傳曰,知道。
有政。吏批,判書朴永元進,參判未差,參議李㙽牌招不進,同副承旨宋能圭進。以金箕晩爲吏曹參判,李裕膺爲正言,朴岐壽爲判敦寧,李若愚爲知敦寧,趙亨復爲禮曹參判,南獻敎爲刑曹參判,洪祐喆爲敦寧都政,李根友爲工曹參議,金洛龍爲兵曹參知,趙斗淳·洪在喆爲知經筵,吳取善爲知義禁,尹致定爲知春秋,尹宜善爲司圃提調,柳詹爲軍器判官,李炳觀爲愍懷墓守衛官,李圭錫爲昭顯墓守衛官,沈宜升爲伊川府使。學諭單玄基濬,兼春秋單金致坤。故學生鄭履常贈童敎,孝行卓異,贈職事,承傳。
兵批,判書趙冀永進,參判李同淳病,參議成好謙入直,參知未差,行都承旨李圭祊進。啓曰,慶尙右兵使今當差出,而擬望之人乏少,未準朔禁軍將,竝擬,何如?傳曰,允。以趙斗淳爲都摠管,金緯·李學述爲同知,李宅熙·呂東冕·張鉉德·韓取譱·李周喆·崔祉鉉·李禮懋爲五衛將,任泰昇爲忠翊將,李根永爲忠壯將,李東振·金大賢·李根晦爲景福將,張志煥·南宮壎爲慶熙將,趙羲復爲訓鍊僉正,趙龜植·李維謙爲文兼,沈正渠爲部將,林廷弼爲西道參奉,李景純爲慶尙右兵使,朴震秀爲礪峴僉使,石泰璣爲三田渡別將,宋學培爲南陽監牧官。同知單鄭俊廈,訓鍊副正加設單李亨夏,上護軍金蘭淳,護軍李時在,副護軍趙忠植·宋持養·柳榮河·李謙在·尹穳·李圭翊·李膺緖·李圭殷·南衡老·沈宜泳,以上竝單付。
吏批,再政。以趙容和爲判尹,金鍏爲右尹。兵曹參議單金洛龍,參知單成好謙,同義禁單吳取善,同春秋單尹致定。護軍尹致謙年七十四,今加嘉義,侍從臣前正言尹景善父,加資事,承傳。
兵批,再政。以韓仁植爲內禁將,白樂貞爲都摠都事。同知單崔鎭三,僉知三單李宅熙·呂東冕·張鉉德。
吏批,三政。以崔爔爲引儀。
兵批,三政。以李行源爲訓鍊主簿。同知單金義喆,僉知單崔祉鉉·李根永。
宋能圭,以吏曹言啓曰,曹所屬宗簿寺·司饔院官員等矣今春夏等褒貶,當爲等第,而俱因提調有故,不得磨勘之意,敢啓。傳曰,知道。
又以議政府左右相意啓曰,今乙巳年春夏等褒貶,當爲等第,而領議政未差,臣等俱有身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等,今乙巳年春夏等褒貶,當爲等第,而領中樞府事臣趙寅永,判中樞府事臣鄭元容,臣權敦仁俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事趙萬永身病,不得爲之之意,敢啓。傳曰,知道。
又以忠勳府言啓曰,本府今乙巳年春夏等褒貶,當爲磨勘,而有司堂上淸寧君臣金東健有身病,限內不得爲之之意,敢啓。傳曰,知道。
又以耆老所言啓曰,本所堂上多有身病,無參坐之人,今乙巳年春夏等褒貶,限內不得磨勘之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,而永明尉臣洪顯周,東寧尉臣金賢根,昌寧尉臣金炳疇,南寧尉臣尹宜善,俱有身病,限內不得爲之之意,敢啓。傳曰,知道。
李鼎臣,以戶曹言啓曰,本曹郞廳及所屬各司官員,今乙巳春夏等褒貶,依前例磨鍊以入,而軍資監·長興庫·濟用監·司䆃寺·司宰監·平巿署·五部,因都提調·提調·漢城府堂上有故,司圃署,因提調未差,不得磨勘,去秋冬等褒貶時,軍資監·內資寺·長興庫·濟用監·司䆃寺·司圃署·平巿署·五部,因都提調·提調有故,漢城府判尹在外未肅拜,限內不得磨勘矣。今則其時官員已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今乙巳春夏等褒貶,當爲等第,而臣等俱有身病,限內不得磨勘之意,敢啓。傳曰,知道。
尹正鎭,以禮曹言啓曰,各陵殿園墓·本曹郞廳·四學童蒙敎官,通禮院·禮賓寺·圖畫署官員等,今乙巳年春夏等褒貶等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·典牲署·東西氷庫·東西活人署·觀象監·內醫院·司譯院·典醫監·惠民署·東·南關王廟官員等褒貶,各其司領事·都提調·提調及堂上有故,或不備,不得一時磨勘之意,敢啓。傳曰,知道。
又以奎章閣〈言〉啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,今乙巳年春夏等褒貶,當爲磨勘,而提學朴永元·金興根俱有身病,不得擧行,外閣褒貶,亦不得爲之之意,敢啓。傳曰,知道。
又以弘文館提學意啓曰,今春夏等本館褒貶,當爲等第磨勘,而以領·館事不備,限內不得爲之之意,敢啓。傳曰,知道。
又以弘文館言啓曰,副校理朴齊璿旣有只推之命,卽爲牌招察任,何如?傳曰,允。
李圭祊,以兵曹言啓曰,本曹今乙巳年春夏等褒貶等第,磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今乙巳年春夏等褒貶啓本中宣傳官閔致默下四字,韓尙烈下一字,刀擦之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等,今乙巳年春夏等褒貶,當爲等第,而都提調臣權敦仁有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今乙巳春夏等褒貶,當爲等第,而臣道喜有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今乙巳年春夏等褒貶,當爲等第,而都提調臣鄭元容有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳,今乙巳年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以刑曹言啓曰,西部居鄭曾悅方有査處事,而渠是景陵守僕,例不得自下推治,出付臣曹,以爲照勘之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以義禁府言啓曰,靈巖郡守趙羲贊拿來,與京畿監司狀啓宣惠廳粘目,憑閱處之事,傳旨啓下矣。趙羲贊,時在任所云,依例發遣府羅將拿來,何如?傳曰,待待命拿囚。
李正耆,以工曹言啓曰,今春夏等褒貶,當爲磨勘,而堂上有故,限內不得爲之之意,敢啓。傳曰,知道。
乙巳六月十五日辰時,上御熙政堂。大臣·備局堂上引見入侍時,行都承旨李圭祊,假注書尹堉,事變假注書林倜,記事官李承圭·李承益,左議政金道喜,右議政朴晦壽,行漢城府判尹朴岐壽,戶曹判書金興根,吏曹判書朴永元,行大護軍李若愚·李穆淵,知訓鍊院事任聖皐,兵曹判書趙冀永,行大護軍趙秉龜,刑曹判書洪在喆,禮曹判書趙鶴年,行護軍柳基常,同知敦寧府事金英淳,校理洪在重,以次進伏訖。上曰,史官分左右。道喜進前奏曰,今雖値庚炎之時,而日熱一直太甚,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,次對爲之。道喜曰,臣以無似,叨竊匪據,荏苒爲三歲之久矣,何嘗有一言裨補,一事報效者乎?卽不過仰成元輔,尸素竊廩而止,古所謂將焉用彼者,正爲臣道也。臣嘗撫躬慙懼,未或一日忘退,而事會多掣,煩瀆是悚,淟涊泯默,以至于今,今焉元輔先退,將以許大擔負,一埤於臣,是何異捨蘇合之丸,而取蛣蜣之轉也?臣雖欲拚死向前,殫竭自效,而任重致遠,非駑馬之可責,扶傾支危,豈朽材之可仗?不惟弘濟無望,將至僨誤必多,畢竟民國之憂,靡所止屆,此是臣萬萬不堪之實也。況臣狗馬賤疾,已成貞痼,本以痰濕爲祟而轉成脚氣,自春沈淹,殆半歲于玆矣。始則頑痺攣縮,幾成廢人,近雖力疾登筵,而蹣跚之步,有駭瞻視,顚仆之患,若在朝暮,似此貌樣,何以居此大任乎?此又臣萬萬難强之實也。早賜斥退,無至公私狼狽,是臣區區血祝。上曰,前領相纔已病遞,卿又此言,萬萬不當矣。出擧條道喜曰,臣嘗聞學問之工,固當以講習爲先,而爲治之道,亦必以諮訪爲要,二者相須,有不可偏廢者也。大抵帝王之學,異於經生,豈徒講習之勤而已哉?亦惟勤於諮訪,以此學而措諸治耳。大舜好問,成王訪落,可見古聖王取人爲善之美,而程叔子請選名儒,侍講講罷,留之以備顧問,歲月積久,養成聖德,蓋成德所以爲治,而非問無以爲資也。顧今時務之得失,殿下其能悉燭而無疑否乎,民情之疾苦,亦能畢達而無遺否乎?雖以大聖人天縱明睿,恐不能一一洞照,而筵席之上,未聞詢諮之一及於此,安望其成就聖工,裨補化理哉?玆當庚熱,法講已入頉稟,三晝隻日之工,姑未暇言,而若於廈氈淸朝,殿角微涼之時,召接在直臣隣,賜以從容之暇,燕見稍簡於筵體,起居未害於節宣,仍與商確古今,旁及時政,而方今所當先者何事,所當後者何事,如何而爲得,如何而爲失乎?以至稼穡之艱難,寒暑之怨咨,無不畢陳於前,則不但爲一堂都兪之盛,里巷之謠,亦多可採,芻蕘之言,或有可擇,雖不臨筵進講,而此皆所以爲典學之方,伏願懋哉。上曰,所陳甚好,當體念矣。出擧條道喜曰,守令擇差,便成一套例語,究無實效,徒歸文具,誠難以遽革其弊。然顧今民國受病之源,專由於守令之不擇,一有貪官庸吏,任非其材,則不但專眛懷保之方,又或潛售掊克之政,完局之轉爲亂麻,沃壤之便成汚萊,卽不過俄頃間事也。苟欲活此民命,豈有先於擇守令一事乎?人材漸下,習俗已渝,古者循良之治,難望復見於今,而秉銓之臣,或拘牽於資格條例之間,掣礙於敍次分排之際,失於甄別者,容亦不能無之,儻能克去私意,惟公惟允,則何患鑑秤之無方,物情之不厭乎?惟在實心對揚,務得其人之如何耳。且念蔭武初仕之選,卽他日守令之儲養,則先自初仕而揀取,然後守令庶得其人矣。銓官今方登筵,大政又在不遠,以此意一體分付於兩銓,期有實效,何如?上曰,每歸於文具,各別申飭,可也。出擧條道喜曰,月正上旬,臨御端門,特降詢瘼之音,先自都下爲始,而仍令八方道·守諸臣,條陳民弊,德音藹然,有如陽春之布澤,此可見乙丙宵旰,恤恤憧憧之聖念,正是山東癃羸,扶杖聽詔之會也。命下之後,宜各歷擧其弊,陸續登聞,而于今半載,尙多有啓本之未到者,第其察隱之情,務在詳覈,難於遽陳而然,而揆以事體,恐難免伈泄之責矣。如海西·關東,間經道臣遞易,容或因此稽緩,而其外未及陳弊之道守臣,不可無警。令政院捧現告竝從重推考,仍加提飭,使之從速啓聞,何如?上曰,依爲之。出擧條道喜曰,卽見義州府尹金德喜狀啓,則因盛京咨文,以我國商朱砂潛出事,至有行査回咨之擧矣。此是彼人免稅之計,而在我人無甚大罪。然而本事旣露於行査之咨,則開巿不能察飭之失,不可無警。前義州府尹尹致定,從重推考,何如?上曰,依爲之。出擧條道喜曰,慶尙右兵使李膺緖以其身病,呈狀乞遞矣。實病旣如此,則有難强令察任,今姑改差,何如?上曰,依爲之。出擧條道喜曰,備堂李景在今日賓對,又不進參,事甚未安。推考,卽爲牌招察任,何如?上曰,依爲之。出擧條道喜曰,詞訟劇地,曠務可悶,在外刑曹參判許遞,政官牌招開政差出,何如?上曰,依爲之。出擧條晦壽曰,易曰不留獄,蓋其當死者,以久囚續其生命,猶云失刑,其當生者,緣官怠緩,庾死獄中,不亦冤乎?是故雖要囚服念,亦不過五六日,經年閱歲,不生不死,旣成老獄。詞證俱絶,則可生者無以傅生,當死者亦無以斷死,此豈聖朝明愼用刑,而不留獄之意乎?臣見日次囚徒之來示者,重囚之未推覈,至爲五人之多,閱歲滯囚,未經一推,其在欽恤之義,豈容如是?實屬可悶。嚴飭該曹,使之不多日內開座,以爲勘案之地。雖以輕囚言之,微眚薄罪之不難決遣者,或有閱月經旬,許久留滯,動有幽冤沈鬱之苦,此皆王政之所當軫念者,申飭兩法司,從輕重劃卽決處。且當此農時,悶恤之政,中外何間?諸道營邑,亦難保其無似此滯獄之弊,仍以此擧條,一體行會,俾各惕念擧行,何如?上曰,所陳甚好,另加提飭,俾有實效。出擧條上命大臣就座。圭祊曰,諸宰奏事。永元曰,孝行褒贈,例以童蒙敎官,而其中有地閥行誼,合施臺職者,則筵稟施行,近多已例矣。萬頃故進士南宮門地學行,合用此例,故敢此仰達矣。上曰,依爲之。出擧條圭祊曰,玉堂所懷奏之。在重曰,伏以,臣姿本庸愚,學又魯莽,何嘗近似於論思之責,而旣參是職,區區微忱,不能自已,竊以法筵講對之冊子,有所仰達矣。夫帝王治平之術,皆載於論語一部,而首之以學,而次之以爲政者,明其學然後爲政之義也,歷代興替之蹟,可鑑於綱目一書,而揭之以綱,申之以目者,明其綱擧而目張之義也。且一日萬機,政令施措,無往非學問上做去,則便是學爲綱政爲其目也。苟求其政,舍是學何以哉?故曰學而時習之,此言無時而不習也。今日聖學之進修,實係於時習之近忽,而方値庚炎,法講雖停,至於召對,其禮簡便,不以寒暑而或掇,厥有常規,竝與一切不行,恐非聖人悅於學之訓也。唐憲宗,時之中主,而暑日汗透,漢光武,年旣衰邁,而夜分忘疲,則況我殿下,以聰明特達之姿,當春秋鼎盛之時,豈可或忽於日新又新之工哉?每於朝夕淸涼之暇,頻御廈氈,召接臣隣,經經緯史,反復講論,一以終始無間,爲典學之立的,且於學以行政,綱以張目之義,深留聖念焉。上曰,所陳當體念矣。出擧條圭祊曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,命史官就座。仍命退,諸臣以次退出。
上在昌德宮。停常參·經筵。
自未時至酉時,灑雨下雨,測雨器水深五分。
夜自五更至十七日開東,灑雨下雨,測雨器水深四分。
宋能圭以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹正鎭啓曰,明日召對,取稟。傳曰,停。
宋能圭啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹正鎭啓曰,右副承旨韓文爀今日不爲仕進,卽爲牌招,何如?傳曰,允。
又啓曰,假注書金觀孝身病猝重,勢難察任,今姑改差,何如?傳曰,允。
金觀孝改差,代以朴賢楷爲假注書。
宋能圭啓曰,行都承旨李圭祊,行左承旨李鼎臣,右承旨李正耆不爲仕進,左副承旨尹正鎭式暇出去,右副承旨韓文爀牌不進,院中只臣一人,伴直無人,右承旨李正耆,所當牌招,而拘於廳規,不得請牌,何以爲之?敢稟。傳曰,牌招。
以右副承旨韓文爀牌不進罷職傳旨,傳于宋能圭曰,只推。
宋能圭啓曰,右承旨李正耆牌不進,伴直無人,右副承旨韓文爀,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,大司憲洪學淵,掌令趙然昌牌不進,執義權馦,掌令全道海,持平韓兢人在外,羅采奎未署經。監察茶時之意,敢啓。傳曰,知道。
以大司諫金,司諫韓升烈,獻納李敎英,正言李裕膺,掌令趙然昌牌不進罷職傳旨,傳于宋能圭曰,只推。
以右承旨李正耆牌不進罷職傳旨,傳于宋能圭曰,只推。
以副校理朴齊璿牌不進罷職傳旨,傳于宋能圭曰,只推。
宋能圭以弘文館言啓曰,副校理朴齊璿旣有只推之命,卽爲牌招察任,何如?傳曰,允。
又以兵曹言啓曰,新除授文臣兼宣傳官李維謙時無職名,依例口傳付軍職以入之意,敢啓。傳曰,知道。
又以備邊司言啓曰,近來百隷怠惰,各司官員之擅離直次,有所入聞,故發遣郞廳,摘奸以來,則禮賓寺無入直之員云。揆以法意,寧容若是?昨日空番之該寺主簿韓重錫,爲先汰去,令攸司嚴勘,何如?傳曰,允。
又以刑曹言啓曰,以司謁口傳下敎曰,義盈庫進排法油,萬不成樣,故屢度申飭,一直品劣,萬萬無嚴,該貢人知名,各嚴刑一次後,放送事,命下矣。謹依下敎當該貢人朴道煥·徐浩鎭等,各嚴刑一次,放送之意,敢啓。傳曰,知道。
又以義禁府言啓曰,忠淸道放未放成冊中鴻山縣定配罪人任燧,全羅道放未放成冊中高山縣定配罪人宋達仁,慶尙道放未放成冊中榮川郡定配罪人金相勉等名下,放字書下矣。任燧·宋達仁·金相勉等放送事,分付各該道道臣之意,敢啓。傳曰,知道。
兵曹口傳政事,副司果單李維謙。
刑曹啓目粘連,宣川金奉祿獄事,捽縛固有執言,仰合都無喝起,言因旣不分明,情法俱或可原,獄體至重,不敢擅便,上裁,何如?判付啓依回啓施行爲良如敎。
又啓目粘連,咸平金尙玄獄事,排布甚於手犯,汚衊痛於痕損,苦節則金石可質,殺人者挺刃何異?此不責償,無以慰幽,連訊得情,何如?啓依允。
又啓目粘連,江界申大坤獄事,折項之明的,已著實因,兇身之抵賴,又何游辭,獄具案成?在法必償,加訊取服,何如?判付啓依允。
上在昌德宮。停常參·經筵。
夜自五更至十八日開東,灑雨下雨,測雨器水深一寸四分。
尹正鎭啓曰,明日召對,取稟。傳曰,停。
又啓曰,來二十一日朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,判尹趙容和,吏曹參判金箕晩,刑曹參判南獻敎,同義禁吳取善除拜後過三日不爲出肅,竝依定式推考警責,仍卽牌招察任,何如?傳曰,允。
以右副承旨韓文爀再牌不進罷職傳旨,傳于尹正鎭曰,只推。
尹正鎭啓曰,行都承旨李圭祊,行左承旨李鼎臣,右承旨李正耆,右副承旨韓文爀不爲仕進,同副承旨宋能圭式暇出去,院中只有臣一人,伴直無人,右副承旨韓文爀,卽爲牌招,何如?傳曰,允。
又啓曰,右副承旨韓文爀牌不進,伴直無人,右承旨李正耆,所當牌招,而拘於廳規,不得請牌,何以爲之?敢稟。傳曰,牌招。
以右副承旨韓文爀牌不進罷職傳旨,傳于尹正鎭曰,只推。
尹正鎭啓曰,右承旨李正耆牌不進,伴直無人,右副承旨韓文爀,旣有只推之命,更爲牌招,何如?傳曰,允。
以右承旨李正耆牌不進罷職傳旨,傳于尹正鎭曰,只推。
韓文爀啓曰,大司憲洪學淵,掌令趙然昌牌不進,執義權馦,掌令全道海,持平韓兢人在外,羅采奎未署經。監察茶時之意,敢啓。傳曰,知道。
以大司諫金,司諫韓升烈,獻納李敎英,正言李裕膺,掌令趙然昌牌不進罷職傳旨,傳于韓文爀曰,只推。
以副校理朴齊璿牌不進罷職傳旨,傳于尹正鎭曰,只推。
尹正鎭以弘文館言啓曰,副校理朴齊璿,旣有只推之命,卽爲牌招察任,何如?傳曰,允。
韓文爀以兵曹言啓曰,今六月十七日寅正三刻七分土王用事改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,慶尙監司洪鍾英狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,嶺南別試武士更爲試取事,草記允下後,各以本道入格技藝試取,則慶山閑良鄭志馹,永川閑良金光羽,出身鄭裕誠,俱以病不上來,永川閑良裴連哲,蔚山出身金守業,固城閑良朴聖敏,俱未入格,未入格者,竝依例給糧下送之意,敢啓。傳曰,知道。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才入格矢數,落仕年條,居住薦名,各其名下,懸註以入之意,敢啓。傳曰,知道。
上在昌德宮。停常參·經筵。
自開東至午時,灑雨下雨,測雨器水深四寸二分。
宋能圭啓曰,明日召對,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李圭祊啓曰,行左承旨李鼎臣,右承旨李正耆今日不爲仕進,竝卽牌招,何如?傳曰,允。
又啓曰,卽者兵曹郞廳來言,敦化門·弘文館·曜金門三處水門,水勢漲溢,當爲開鑰云矣。依例除標信開閉之意,敢啓。傳曰,知道。
韓文爀啓曰,大司憲洪學淵,掌令趙然昌牌不進,執義權馦,掌令全道海,持平韓兢人在外,羅采奎未署經。監察茶時之意,敢啓。傳曰,知道。
以大司諫金,司諫韓升烈,獻納李敎英,正言李裕膺,掌令趙然昌牌不進罷職傳旨,傳于韓文爀曰,只推。
以副校理朴齊璿牌不進罷職傳旨,傳于宋能圭曰,只推。
宋能圭以弘文館言啓曰,副校理朴齊璿旣有只推之命,卽爲牌招察任,何如?傳曰,允。
以右承旨李正耆牌不進罷職傳旨,傳于宋能圭曰,只推。
以副校理朴齊璿牌不進罷職傳旨,傳于宋能圭曰,只推。
宋能圭以禮曹言啓曰,卽接藍浦幼學李奎憲所志,則以爲,族兄喜容,嫡妾俱無子,以其同姓十六寸弟奎煥第二子乃秀,欲爲繼後,兩家諸族相議完定,而喜容夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李奎憲所訴旣如此,依定式李奎煥第二子乃秀,立爲李喜容之後,何如?傳曰,允。
韓文爀以兵曹言啓曰,坼見諸道褒貶啓本,則忠淸水使李熠啓本中所斤僉使柳命勳,以得失可判爲目,黃海水使尹喜豊啓本中吾义浦僉使孟昌大,以益勉松禁爲目,南兵使李定鉉啓本中波知僉使李珌秀,以且觀來效爲目,平安兵使趙存中啓本中上土僉使崔元謙,以宜圖終譽爲目,麟山僉使孟昌仁以江宜禁網,氷豈可踏爲目,則俱宜置中考,而置諸上考,林土別將李根植,以不報甚故爲目,黃海兵使朴潤榮啓本中所已萬戶張哲漢,以將勤贖謗爲目,則俱宜置下考,而置諸中考,慶尙監司洪鍾英啓本中鳥嶺別將李東蕃,以松禁宜嚴爲目,平安兵使趙存中啓本中雲頭里權管康鵬翼,以觴政雖濫爲目,北兵使趙元錫啓本中吾村權管吳策良,以鎭雖難醫爲目,則俱宜置下考,而置諸上考,殊無嚴明殿最之意,各該道帥臣竝推考警責,所斤僉使柳命勳,吾义浦僉使孟昌大,波知僉使李珌秀,上土僉使崔元謙,麟山僉使孟昌仁竝中考施行,林土別將李根植,所已萬戶張哲漢竝下考施行,鳥嶺別將李東蕃,雲頭里權管康鵬翼,吾村權管吳策良純是貶語,其不職可知,竝罷黜,何如?傳曰,允。
又以兵曹言啓曰,卽接慶熙宮入直衛將梁洙牒報,則本宮內中日閣西邊中松一株折傷云。令該所依例斫去之意,敢啓。傳曰,知道。
又以兵曹言啓曰,卽接西道參軍林廷弼牒報,則訓鍊都監所授敦義門北邊第一城廊近處體城八間許頹圮云。爲先令繕工監,把子圍排,分授軍門,急速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以訓鍊都監言啓曰,本局分授都城敦義門北邊第一城廊近處體城八間許頹圮處,令該軍門卽速修築,把守軍兵量宜定送事,自兵曹草記矣。今日爲始,砲手二十名,將一人率領,限改築間輪回守直之意,敢啓。傳曰,知道。
刑曹啓目粘連,大丘裴千得獄事,傷在肢體,拖到一朔,久緩漸潰,此而牢把,恐非欽恤之意,以此未具之案,合施惟輕之典,上裁,何如?判付啓依回啓施行爲良如敎。又啓目粘連,松禾李春番獄事,兄以打弟以打,便是魯衛之間,此亦死彼亦死,殆同吳越相報,其在得勿喜之義,宜有失不經之政,上裁,何如?判付啓依回啓施行爲良如敎。又啓目粘連,義州文承凡獄事,捧打石打,招供俱備,仰面合面,㾗損昭著,情節㦧忍,嚴訊取服,何如?判付啓依允。
上在昌德宮。停常參·經筵。
自午時至人定,灑雨下雨,測雨器水深六分。
自人定至二十日開東,灑雨下雨,測雨器水深三分。
宋能圭啓曰,明日召對,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李鼎臣啓曰,右承旨李正耆,左副承旨尹正鎭今日不爲仕進,竝卽牌招,何如?傳曰,允。
韓文爀啓曰,大司憲洪學淵,掌令趙然昌牌不進,執義權馦,掌令全道海,持平韓兢人在外,羅采奎未署經。監察茶時之意,敢啓。傳曰,知道。
以大司諫金,司諫韓升烈,獻納李敎英,掌令趙然昌牌不進罷職傳旨,傳于韓文爀曰,只推。
以左副承旨尹正鎭牌不進罷職傳旨,傳于宋能圭曰,只推。
宋能圭以吏曹言啓曰,今日本曹開拆坐起時,考見諸道褒貶啓本,則加平郡守崔鍾駿,以鄕濫宜束爲目,平昌郡守嚴錫明,以事多駭聽爲目,柒原縣監金長爀,以柔或有妨爲目,金井道察訪朴榮逌,以頻遞馬戶爲目,召村道察訪安友良,以官善吏濫爲目,則俱宜置下考,而置諸中考,泗川縣監崔承祖,以宜念送客爲目,則宜置中考,而置諸上考,殊無嚴明殿最之意,四道道臣,竝推考警責,加平郡守崔鍾駿,平昌郡守嚴錫明,柒原縣監金長爀,金井道察訪朴榮逌,召村道察訪安友良,竝罷黜,泗川縣監崔承祖,中考施行,何如?傳曰,允。
又以弘文館言啓曰,副校理朴齊璿旣有只推之命,卽爲牌招察任,何如?傳曰,允。
韓文爀以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以摠戎廳言啓曰,本廳中軍李顯英身病甚重,勢難察任,改差,何如?傳曰,允。
上在昌德宮。停常參·經筵。
藥房都提調趙寅永,提調李憲球,副提調李圭祊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹正鎭啓曰,明日召對,取稟。傳曰,停。
李圭祊啓曰,行左承旨李鼎臣今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而領議政未差,左議政金道喜,右議政朴晦壽俱有身病,不得來會云矣。敢啓。傳曰,知道。
尹正鎭啓曰,卽者檢閱李承圭以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋趙龜植,卽爲牌招入直,何如?傳曰,允。
韓文爀啓曰,大司憲洪學淵,掌令趙然昌未肅拜,執義權馦,掌令全道海,持平韓兢人在外,羅采圭未署經。監察茶時之意,敢啓。傳曰,知道。
以副校理朴齊璿牌不進罷職傳旨,傳于宋能圭曰,只推。
尹正鎭以禮曹言啓曰,四賢祠祭,例以八月中丁設行,而今年八月中丁在十八日,與崇陵忌辰相値矣。依定式以三丁日磨鍊之意,敢啓。傳曰,知道。
又以禮曹言啓曰,卽接昭顯墓官員所報,則本墓丁字閣月臺前面一間,昨日頹圮云矣。改築之役,待快晴擇日擧行,何如?傳曰,允。
韓文爀以兵曹言啓曰,同知中樞府事李學述,病難供職,呈狀乞遞,五衛將崔祉鉉老病在鄕,上來無期云,李宅熙前任順天營將,呂東冕前任淸州營將,李周喆前任尙州營將,韓取善前任慶州營將,張鉉德前任平安兵虞候,忠翊衛將任泰昇前任羅州營將,忠壯衛將李根永前任江原監營中軍,俱在任所,上來間該廳番次苟艱云。竝改差,何如?傳曰,允。
又以兵曹言啓曰,日前行首宣傳官李寅熙擅離職次,徑宵失待,揆以事體,誠極駭然,不可仍置,汰去,何如?傳曰,允。
又以義禁府言啓曰,金浦郡守李秉禮拿來與京畿監司狀啓摠戎廳粘目憑閱處之事,傳旨啓下矣。李秉禮時在任所云,依例發遣府羅將拿來,何如?傳曰,待待命拿囚。
兵曹,以尹義儉爲摠戎中軍。
刑曹啓目粘連,安城尹毛金獄事,釁孽始起於借牛,鬪閧殆同於泥獸,胸膛致命,傷則有因,斷案已成,嚴訊得情,何如?判付啓依允。又啓目粘連,利川李得孫獄事,參證如執左契,實因已成斷案,情跡㦧毒,在法必償,嚴訊輸款,何如?判付啓依允。又啓目粘連,中和黃瀚獄事,脅右傷損,兩檢分明,證左參看,衆招俱備,一死一償,法理卽然,依前訊推,何如?判付啓依允。
檢閱李承圭疏曰,伏以,臣卽接家信,臣母病近因暑濕爲祟,諸証越添,委頓床笫,扶護之節,刀圭之試,惟臣身是俟,及聞此報,方寸煎灼,按住不得。玆敢忙陳短籲,徑出禁扄,擅離之罪,實無所逃,伏乞聖慈,俯垂鑑諒,遞臣之職,俾便救護,勘臣之罪,以肅朝綱,不勝幸甚,臣無任云云。省疏具悉。爾其勿辭救護。
上在昌德宮。停常參·經筵。
自辰時至人定,灑雨下雨,測雨器水深二寸六分。
自人定至二十二日開東,灑雨下雨,測雨器水深一寸七分。
尹正鎭啓曰,明日召對,取稟。傳曰,停。
又啓曰,來二十五日朝參日次矣,敢稟。傳曰,停。
宋能圭啓曰,大司憲洪學淵,掌令趙然昌未肅拜,執義權馦,掌令全道海,持平韓兢人在外,羅采奎未署經。監察茶時之意,敢啓。傳曰,知道。
禮曹,來八月初二日行景慕宮秋享大祭親傳香,取稟,奉敎恭依。
禮曹,來八月初六日行南壇祭,初八日行文宣王釋奠祭,親傳香,取稟,奉敎敬依。
禮曹,來八月初九日行社稷大祭,親傳香,取稟,奉敎敬依。
以別兼春秋趙龜植牌不進罷職傳旨,傳于宋能圭曰,只推。
尹正鎭以禮曹言啓曰,卽接成均館所報,則今番之雨,大成殿正殿斑子滲漏,正位床卓前沾濕云矣。修改之節,待快晴擇日擧行,何如?傳曰,允。
宋能圭以兵曹言啓曰,今六月二十一日武臣賓廳講書日次,而停朝巿相値,不得爲之之意,敢啓。傳曰,知道。
又以兵曹言啓曰,新除授慶尙右兵使李景純戶奴呈狀內,矣上典親病猝重,時月之內,萬無登途赴任之望云。親病旣如此,則不可强令赴任,改差,何如?傳曰,允。
又以備邊司言啓曰,今番冊封勅謝恩,當以有方物磨鍊,而亦將依已例,兼付於節使之行矣。使號以謝恩兼冬至使下批之意,分付該曹該院,何如?傳曰,允。
又以備邊司言啓曰,癸卯冬行硃砂貨賣商人査核事,盛京禮部咨文出來矣。因灣府所報,纔已査問於李子安處,而名不知客商處買來之意,有所納供。以此措辭,撰出回咨,定禁軍騎撥,下送于灣府,傳給鳳城將處,以爲轉致盛京之地,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深二寸九分。
宋能圭啓曰,明日召對,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,大司憲洪學淵,掌令趙然昌牌不進,執義權馦,掌令全道海,持平韓兢人在外,羅采奎未署經。監察茶時之意,敢啓。傳曰,知道。
以大司諫金,司諫韓升烈,獻納李敎英,掌令趙然昌牌不進罷職傳旨,傳于韓文爀曰,只推。
以江原監司徐英淳狀啓,伊川府民家失火事,傳于韓文爀曰,聞甚矜惻,元恤典外,別加顧助,如有生前身還布,蕩減,結構奠接之方,令廟堂措辭,分付。
韓文爀啓曰,明日傳香,禮房承旨當爲齋宿,左副承旨尹正鎭,所當牌招,而拘於廳規,不得請牌,何以爲之?敢稟。傳曰,牌招。
尹正鎭以禮曹言啓曰,卽接景慕宮官員所報,則今日之雨,正堂西邊內墻二間許頹圮云矣。內墻頹圮,當有慰安之節,慰安祭不卜日,今二十四日設行,改築之役,待快晴擇日擧行,何如?傳曰,允。
又以禮曹言各曰,卽接永禧殿官員所報,則今日之雨,正殿西邊內墻半間許內面頹圮云矣。改修之節,待快晴擇日擧行,何如?傳曰,允。
又以弘文館言啓曰,副校理朴齊璿,卽爲牌招察任,何如?傳曰,允。
宋能圭以司饔院監膳提調意啓曰,今日監膳時,日下生鮮腐傷,屢次點退,使之改色,而其所改封,與前無異,日勢漸晩,雖不得不捧入,而當此潦水漲溢,捉得無路云。在前如此之時,曾有稟旨代封之例矣,莫重御供,不敢擅便,而臣亦惶恐待罪之意,敢啓。傳曰,勿待罪,代封。
韓文爀以兵曹言啓曰,卽接南所衛將金魯鳳牒報,則金虎門南邊儀仗庫外面築墻一間許頹圮云。爲先令紫門監,以杻把子,堅實圍排,卽速修築,而把守軍兵,金虎門入直軍八名除出,限改築間嚴加守直之意,分付,何如?傳曰,允。
又以兵曹言啓曰,卽接西所衛將韓用河牒報,則永肅門南邊中松二株·北邊中松一株,拔根顚仆云。令該所依例斫去之意,敢啓。傳曰,知道。
又以兵曹言啓曰,卽接慶熙宮入直衛將梁洙牒報,則崇義門南邊墻垣三間,西邊墻垣二間,武德門東邊墻垣一間頹圮云。爲先令繕工監,把子圍排,卽速修築,而亦令巡邏營門申飭校卒,限改築間各別巡察之意,分付,何如?傳曰,允。
又以兵曹言啓曰,羽林衛將趙秉吉,五衛將李禮懋,景福宮衛將李東振·金大賢·李根晦,慶熙宮衛將南宮壎·張志煥,俱以病難供職,呈狀乞遞。改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
義禁府啓目,金浦郡守李秉禮原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,禮賓寺主簿韓重錫原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
藥房都提調趙寅永,提調李憲球,副提調李圭祊啓曰,時値庚節,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹正鎭啓曰,明日召對,取稟。傳曰,停。
韓文爀啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
李圭祊啓曰,行左承旨李鼎臣,右承旨李正耆,同副承旨宋能圭,今日不爲仕進,竝卽牌招,何如?傳曰,允。
又啓曰,假注書朴賢楷身病猝重,勢難察任。今姑改差,何如?傳曰,允。
尹正鎭啓曰,今六月二十五日都目政事爲之之意,敢啓。傳曰,知道。
傳于尹正鎭曰,禮房承旨馳詣景慕宮,奉審摘奸以來。
朴賢楷改差,代以趙熙哲爲假注書。
傳于韓文爀曰,日熱如此,輕囚放釋。
韓文爀啓曰,臣文爀敬奉聖敎,馳往義禁府,取考囚徒案,則時囚罪人韓重錫擅離直次罪,李秉禮稅舡境內致敗罪,金炳一穀主官致敗罪,係是輕囚,故依傳敎放送。仍往典獄署,取閱囚徒案,則結案罪人三名,殺獄罪人二十二名,御寶僞造罪人二名,殺獄干犯罪人二名,俱係重囚,故仍囚,其餘拒逆官令,他矣錢不報,各司直囚罪人朱一成等七名,係是輕囚,故竝依傳敎放送之意,敢啓。傳曰,知道。
傳于李正耆曰,坐直承旨持公事入侍。
韓文爀啓曰,大司憲洪學淵,掌令趙然昌牌不進,執義權馦,掌令全道海,持平韓兢人在外,羅采奎未署經。監察茶時之意,敢啓。傳曰,知道。
以大司諫金,司諫韓升烈,獻納李敎英,掌令趙然昌牌不進罷職傳旨,傳于韓文爀曰,只推。
以同副承旨宋能圭牌不進罷職傳旨,傳于韓文爀曰,只推。
以副校理朴齊璿牌不進罷職傳旨,傳于韓文爀曰,只推。
尹正鎭以禮曹言啓曰,卽接徽陵官員所報,則今日辰時量,本陵陵上曲墻西南邊一間半許頹圮云矣。曲墻頹圮,當有慰安之節,慰安祭不卜日,今二十五日設行,而見今日勢已晩,修改之役,臣曹堂上待明朝進去,奉審後,稟處,何如?傳曰,允。
又以弘文館言啓曰,副校理朴齊璿,旣有只推之命,卽爲牌招察任,何如?傳曰,允。
以副校理朴齊璿牌不進罷職傳旨,傳于韓文爀曰,只推。
李正耆以戶曹言啓曰,明政殿春舌修改吉日時,令日官金昌勳推擇,則今六月二十四日辰時爲吉云。以此日時擧行之意,敢啓。傳曰,知道。
韓文爀以兵曹言啓曰,卽接慶熙宮入直衛將梁洙牒報,則興元門北邊墻垣二間頹圮云。爲先令繕工監,把子圍排,卽速修築,而亦令巡邏營門申飭校卒,限改築間各別巡察之意,分付,何如?傳曰,允。
又以備邊司言啓曰,牙山縣監李用觀已領兩漕,在法當陞,而該倅年限已屆,移差無路,若仍以置之,則竟歸作散而止,在朝家典憲,亦似違越矣。姑先遞付京職,待當窠差擬之意,分付銓曹,何如?傳曰,允。
又以備邊司言啓曰,高原以積弊至殘之邑,前倅又復貶罷矣。如或按例差送,付之生手,則難望其矯捄,勿拘常格,以素著聲績人,各別擇差之意,分付銓曹,何如?傳曰,允。
又以訓鍊都監言啓曰,因兵曹草記,金虎門南邊儀仗庫外面築墻一間許頹圮處,金虎門入直軍八名除出,將校一人率領,限修築間嚴加守直之意,敢啓。傳曰,知道。
乙巳六月二十三日戌時,上御重熙堂。坐直承旨持公事入侍時,右承旨李正耆,右副承旨韓文爀,假注書尹堉,記事官李承圭·李承益,待敎洪淳穆,以次進伏訖。上曰,史官分左右。正耆進前奏曰,臣工房,無他公事矣。又奏曰,臣代房戶房,亦無他公事矣。文爀進前奏曰,臣推考房,無他公事矣。又奏曰,臣代房兵房,無他公事,只有啓本一度矣。上命讀奏,文爀讀奏江原監司徐英淳啓本,上番忠翊衛等實有頉開坐事。又奏曰,臣代房吏房禮房,無他公事矣。上命書判付,文爀書判付,讀奏訖。上曰,更無他公事乎?文爀曰,無他公事矣。正耆曰,今當門考之時矣,注書出送,門考,何如?上可之。上曰,注書金虎門門考乎?正耆曰,然矣。賤臣退出門考,未及還入,上命史官就座,仍命退,諸臣以次退出。
上在昌德宮。停常參·經筵。
韓文爀啓曰,明日召對,取稟。傳曰,停。
尹正鎭啓曰,合辭許久闕啓,事甚未安。除在外·未署〈經〉外,未肅拜人員,竝卽牌招,何如?傳曰,允。
傳于李鼎臣曰,同副承旨許遞,前望單子入之。
承旨前望單子入之,黃浩民落點。
李鼎臣啓曰,新除授右副承旨黃浩民,卽爲牌招,何如?傳曰,允。
尹正鎭啓曰,大司憲洪學淵,掌令趙然昌牌不進,執義權馦,掌令全道海,持平韓兢人在外,羅采奎未署經。監察茶時之意,敢啓。傳曰,知道。
以大司諫金,司諫韓升烈,獻納李敎英,掌令趙然昌牌不進罷職傳旨,傳于尹正鎭曰,只推。
李鼎臣以吏曹言啓曰,今此秋享大祭祭官中時無職名人,令該曹口傳付軍職,何如?傳曰,允。
又以吏曹言啓曰,顯陵慰安祭獻官,前大司成洪永圭塡差,而時無職名,令該曹口傳付軍職,何如?傳曰,允。
兵曹口傳政事,副護軍單洪永圭。
李鼎臣以戶曹言啓曰,時御所內各司,依定式發遣本曹正郞臣趙秉緯,與兵曹參知臣成好謙,佐郞臣林樂鎭,東所衛將臣金華淳,西所衛將臣韓用河,南所衛將臣權謙,北所衛將臣沈說泰,眼同看審後,有頉處別單書入,而修改則擇日擧行之意,敢啓。傳曰,知道。
韓文爀以禮曹言啓曰,卽接健元陵官員所報,則本陵陵上曲墻西邊一間半許,昨日酉時量頹圮,續接顯陵官員所報,則本陵王后陵上曲墻東邊內面一間半許,昨日酉時量頹圮云矣。陵寢曲墻,有此連頹之患,極爲驚悚,慰安祭不卜日,今二十六日設行,而修改之役,臣曹堂上卽爲進去,奉審後,稟處,何如?傳曰,允。
又以禮曹言啓曰,臣亨復以徽陵曲墻頹圮處奉審事,今方進去矣。健元陵·顯陵,旣是一局之內,曲墻有頉處,一體奉審以來,何如?傳曰,允。
又以弘文館言啓曰,副校理朴齊璿,旣有只推之命,卽爲牌招,何如?傳曰,允。
又以纂輯廳大臣意啓曰,本廳郞廳之輪回入直,本是事目啓下,而昨日無端闕直,雖未知實故之如何,而已入於省記,不爲就直,亞次之人,亦不推移,竟至於仍闕直次,揆以事體,俱極可駭,此不可仍置,竝令該府拿問勘處,何如?傳曰,允。
刑曹啓目粘連,平壤洪龍云獄事,初覈實因,終非的確於指定,會査詳閱,又非脗合於脈錄,似此蓄疑之案,宜擧疏鬱之政,上裁,何如?判付啓依回啓施行爲良如敎。又啓目粘連,平壤朴啓實獄事,云楚之死,苟欲雪冤,諸朴之間,自當責償,造意之目,已有所歸,坐長之律,渠亦難逭,依前訊推,期於取服,何如?判付啓依允。又啓目粘連,義州文美叟獄事,衣笠扯碎,已著下手之跡,檢狀傷損,兼有衆口之證,今無以已成之案,遽擬參恕,連加訊推,屍首行檢,不試銀釵,初檢官龍川前府使權灝,從重推考,雖以査案言之,正犯名字,旣有相左,竟無歸正,亦係不審,該道臣,推考,何如?判付啓依允。
刑曹啓目,京囚李有得獄事,曹完決內,當初惹閙,縱曰參看無證,畢竟行檢,其奈實因有據,加訊得情,何如?判付啓依允。又啓目,京囚梁範信獄事,曹完決內,苦主復讐之願,旣無素嫌,死者抱冤之說,又非白做,此獄責償,匪渠伊誰?斷案已具,當律難逭,訊推得情,何如?判付啓依允。又啓目,京囚柳慶得獄事,曹完決內,使酒之習,終不反已,買油之怒,忽又移乙,狠奉毒踢,當下致命,刑訊取服,何如?判付啓依允。
上在昌德〈宮〉。停常參·經筵。
藥房提調李憲球,副提調李圭祊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
韓文爀啓曰,明日召對,取稟。傳曰,停。
尹正鎭啓曰,合辭詳久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而都政相値,不得來會云矣。敢啓。傳曰,知道。
李圭祊啓曰,行左承旨李鼎臣,右承旨李正耆,今日不爲仕進,竝卽牌招,何如?傳曰,允。
又啓曰,右副承旨黃浩民,時在咸鏡道北靑府任所,斯速乘馹上來事,下諭,何如?傳曰,許遞。前望單子入之。
承旨前望單子入之,朴宗休落點。
傳于韓文爀曰,檢校直閣鄭㝡朝馳詣健陵,奉審摘奸,仍詣顯隆園·華寧殿,一體奉審以來。
傳于尹正鎭曰,纂輯郞官之推諉闕直,豈有如許事面乎?設廳無幾,若是怠惰,其將何時竣役乎?在囚之洪羲宗·洪祐健竝放送,各使之限一朔入直,可也。
韓文爀啓曰,明日傳香禮房承旨,當爲齋宿,行左承旨李鼎臣,所當牌招,而拘於廳規,不得請牌,何以爲之?敢稟。傳曰,牌招。
傳于韓文爀曰,臺諫·玉堂竝許遞,今日政差出。
韓文爀啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
尹正鎭啓曰,大司憲·執義,掌令二員,持平二員未差。監察茶時之意,敢啓。傳曰,知道。
傳于韓文爀曰,每都目飭諭,視爲文具,反用慨然,初仕守令之擇差,何時不關重,而今日急務,莫先於此,收拾人才,尤切於目下,竝以此意,分付兩銓,另念對揚。
傳于韓文爀曰,忠臣·淸白吏,皇朝人子孫,軍功人及西北·松都人加意收用事,分付兩銓。
都政。吏批,判書朴永元進,參判金箕晩式暇,參議李㙽進,右副承旨尹正鎭進。以吏曹言啓曰,今都目大政時,本曹堂上不可不備員,而參判金箕晩未肅拜,參議李㙽病不來,令政院牌招,以爲同參開政之地,何如?傳曰,允。如有違牌,勿爲呼望。
又啓曰,今都目大政,各歧仕滿應遷者,相避及未準朔監察,禁府都事,戶曹·刑曹·工曹·漢城府郞官,平巿署官員,五部令,各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
傳于尹正鎭曰,雖非親政,注書,尙瑞院官員,依例陞六。
尹堉陞六,代以宋謙洙爲假注書,趙熙哲陞六,代以金棱爲假注書。
尹正鎭啓曰,假注書宋謙洙時無職名,令該曹依例付軍職冠帶常仕,何如?傳曰,允。
以沈明奎爲禮賓主簿,尹會善·李寅會爲活人別提,李用觀爲引儀,吳道敬爲重林察訪,進士南宮贈持平,孝行卓異,贈職事承傳,李鼎民爲加平郡守,趙秉性爲振威縣監,金東選爲牙山縣監,徐有象爲宜寧縣監,崔正運爲安奇察訪,典籍三單,崔致權·金龍基·李璋傅,尹英培爲尙衣別提,申命河爲司圃別提,丁馨敎爲內贍直長,申命濂爲禮賓直長,李秉植爲獻陵直長,金琦淳爲敦寧判官,金近喜爲儀賓都事,李寅慶爲始興縣監,李文奎爲桃源察訪,元錫五爲碧沙察訪,尹英培爲造紙別提,李治明·林善鎭爲義禁都事,金在敎爲司饔奉事,魏鍾崑爲淑陵奉事,崇仁殿直長單鮮于淑。
尹正鎭以吏批言啓曰,臺諫多窠,今當差出,而擬望之人乏少,外任竝擬,何如?傳曰,允。以金輦·李昌祖爲掌令,鄭翊朝爲獻納,睦仁栽·姜長煥爲持平,李嘉愚爲大司憲,金大根爲大司諫,李光載爲司諫,趙龜植·李廣貞爲持平,判尹望筒還下,金蘭淳·李穆淵·李憲球,鄭㝡朝爲大司成,李喆榮爲舒川郡守,柳厚祚爲平昌郡守,金汶根爲金化縣監,以柳諴爲泰陵直長,趙秉夔爲司僕正,李憲球爲謝恩兼冬至使,李同淳爲副使,李裕元爲書狀官。
傳于尹正鎭曰,經筵官洪直弼祭酒單付以入。
傳于尹正鎭曰,判尹有闕之代,護軍徐箕淳除授。
傳于尹正鎭曰,翼陵令鄭冑錫,守令擬入。
以金鼎鎬爲尙瑞直長,朴會臣爲司䆃奉事,鄭冑錫爲長水縣監,沈明奎爲戶曹佐郞,洪憲燮爲石城縣監,祭酒單洪直弼,判尹徐箕淳今超資憲除授事承傳,金翰喆爲長湍縣監,白胤洙爲嘉山郡守,李肯憲爲庇仁縣監,孫亮錫爲柒原縣監,李志益爲長連縣監,金鼎鎬爲禮賓主簿,申錫弼爲尙瑞副直長,洪在兢爲監察,尹堉爲典籍,趙熙哲爲宗簿主簿,金興根爲社稷提調,朴岐壽爲司僕提調,丁昌夾爲肇慶廟令,盧鎭衡爲直講,金始遠爲刑曹佐郞,申錫弼爲尙瑞直長,徐光奎爲漢城判官,李鼎寅爲咸悅縣監,洪憲榮爲迎華察訪,曺百承爲召村察訪。
傳于尹正鎭曰,望筒遲滯吏兵判推考。趙鳳夏爲應敎,李寅奭爲副應敎,權馦·金炳奎爲校理,兪致善爲副校理,金博淵爲尙瑞副直長,趙斗淳爲知義禁,徐箕淳爲藝文提學,金正奎爲典籍,李啓哲爲校檢,朴永輔爲副校理,林肯洙·金建銖爲修撰,兪致崇·成容默爲副修撰,徐箕淳爲知經筵,尹致定爲同義禁,任泰璟爲工曹正郞,韓用休爲狼川縣監,全啓煥爲金井察訪,羅漢基爲連原察訪,趙光濂爲銀溪察訪,姜英國爲金郊察訪,文用中爲魚川察訪,田載五爲平安都事。
傳于尹正鎭曰,吏兵判推考。
以金有淳爲繕工副奉事,申應朝爲典牲副奉事,成永文爲翼陵令,申命河爲監察,鄭元弼爲敦寧主簿,金善命爲楚山府使,尹秀烈爲肅川府使,洪翼燮爲北靑府使,宋能圭爲高原郡守,金英秀爲務安縣監,趙秉夔爲執義,洪在喆爲知春秋,李台鉉爲社稷令,申檍爲南部令,李人圭爲工曹佐郞,趙然昌爲司僕正,尹致疇爲漢城主簿,李又新爲典籍,趙秉正爲監役,柳進翼爲咸平縣監,洪履信爲工曹正郞,李啓哲爲校書校理,趙羲益爲工曹佐郞,宋在璿爲監察,尹致逈爲德源府使。
傳于尹正鎭曰,吏判推考。
以沈熙淳爲奉常正,卓宗述爲奉常僉正,崔擎祖爲思陵令,宋秉文爲司饔主簿,朴鳳裕爲內贍主簿,兼春秋單洪履信,折衝申在良,前五衛將徐春輔以上今加嘉善,前縣令鄭在天,前縣監元錫九·池若淵已上今加通政加資事承傳,鄭錫朝爲正言,李貞夏爲吏曹正郞,林樂鎭爲直講,金弼鎬爲禁府都事,許燦爲尙衣別提,李同淳爲同經筵,李光荃爲軍器副正,李鍾淸爲東部令,申直模爲監察,趙昌敎爲校檢,金鍏爲同經筵,趙熙哲爲兵曹佐郞,具載榮爲禮賓主簿,尹會善爲監祭,朴鄷壽爲贊儀。
傳于尹正鎭曰,吏判推考。
以權最煥爲活人別提,尹堉爲宗簿主簿,宋秉文爲漢城主簿,文東瑝爲典籍,韓鴻源爲懿昭墓守衛官,許燦爲禁府都事,尹英培爲監察,車得浩·金鎭奎爲司圃別提,石基坤爲典籍,奉常直長單徐在懋,趙斗淳爲知經筵,洪羲人爲司饔主簿,任性模爲造紙別提,趙然天爲尙衣別提,閔致應爲內資主簿,林鎭璜爲假監役,李爲童蒙敎官,閔鍾河爲厚陵參奉,李圭秉爲禧陵參奉,韓用翰爲穆陵參奉,兪冕煥爲崇陵參奉,朴希淳爲綏陵參奉,金相垕爲定陵參奉,朴埰浩爲崇仁殿參奉,李啓弘爲典獄參奉。
兵批,判書趙冀永進,參判李同淳牌不進,參議金洛龍在外未肅拜,參知成好謙入直進,右副承旨韓文爀進。啓曰,今日都目政事時,本曹堂上不可不備,而參判李同淳病不來,參議金洛龍在外未肅拜,參判李同淳,令政院牌招,同參政事,何如?傳曰,允。
又啓曰,營將·中軍·虞候,今當差出,而擬望之人乏少,已準朔守令及虞候·僉使,竝擬,何如?傳曰,允。
又啓曰,慶尙右兵使今當差出,而擬望之人乏少,他道守令,竝擬,何如?傳曰,允。
又啓曰,訓鍊正今當差出,而擬望之人乏少,外任竝擬,何如?傳曰,允。
以金蘭淳爲知事,徐箕淳爲同知,兪紳煥爲僉知,張敦根爲五衛將,鄭泰東爲慶尙右兵使,訓鍊判官趙應健,主簿朴南壽·朴敬先·趙希永,以上加設,依定式減下,同知單梁洙,僉知單沈說泰·朴弘鎭·洪天用,前主簿徐有源,前萬戶金錫龍·金沂有以上今加折衝賞加事承傳,崔崙祖爲五衛將,金始澤爲訓鍊判官,朴最秀·李泰容·文世赫爲加設主簿,訓鍊主簿單張英吉,本院去官副護軍李景純,李奎燦爲順天營將,李載熙爲慶州營將,元棨爲羅州營將,柳爲江原中軍,李希濂爲上土僉使,同知單李禮懋,僉知單任泰昇,護軍洪學淵,副護軍金,司直權馦·韓升烈·林肯洙·沈熙淳·趙然昌·全道海·洪在重·鄭駿容·韓兢人·羅采奎·李敎英·朴齊璿·鄭翊朝,副司果李裕膺·李·趙秉駿·柳婁·金英秀·金翊鎭,以上竝單付,林翰鎭爲同知,許瓚·孫有光爲五衛將,尹致誼爲慶尙右兵虞候,文尙祐爲慈母別將,副護軍單宋能圭,申命淳爲宣傳官,朴頤性爲五衛將,安宗國爲景福將,權斆仁爲尙州營將,趙雲翕爲波知僉使,同知單李東振。
韓文爀以兵批言啓曰,參下官仕日不足未滿十日以下者,曾有啓稟出六之規矣。守門將諸漢緯仕日不足爲六日,依例陞六,何如?傳曰,允。
以李曾養爲五衛將,韓學霖爲景福將,郭林基爲慶熙將,金養業爲守門將,李鍾應爲北虞候,同知單李根晦,順天營將李奎燦,慶州營將李載熙,羅州營將元棨,江原中軍柳,上土僉使李希濂以上今加折衝加資事承傳。
韓文爀以兵批言啓曰,五衛將張敦根·崔崙祖·許瓚·孫有光·朴頤性·李魯養,景福宮衛將安宗國·韓學霖,慶熙宮衛將郭林基俱以病難供職,呈狀乞遞。改差,何如?傳曰,允。
以尹用善爲忠壯將,孫啓元爲景福將,李誾求爲平安兵虞候,金大英爲黃海水虞候,李鐵爲笠岩別將,同知單金大英,副護軍徐有源·金錫龍·金沂有,以上竝單付,趙鼎燮爲德積僉使,崔昌煥爲龍媒僉使,張漢汲爲注文僉使,金鎭國爲吾义浦僉使,金裕昆爲馬梁僉使,同知單南宮壎,金彦宥爲潼關僉使,朴致權爲昌洲僉使,趙益燁爲月串僉使,李仁錫爲永登萬戶,金德潤爲玉浦萬戶,同知單張志煥,副護軍黃浩民·李奎燦·李載熙·元棨,以上竝單付。
傳于韓文爀曰,兵判推考。
以丁弼運爲草芝僉使,金泳德爲所斤僉使,權尙文爲麟山僉使,張文澈爲多慶浦萬戶,金光洙爲所已萬戶,同知單安宗國,咸慶億爲守門將,金昌壽爲德浦僉使,安思淑爲淸城僉使,金潤聲爲舒川萬戶,李齊寅爲委曲僉使,金南彦爲魚游澗僉使,毛重錫爲老江僉使,朴啓淵爲植松僉使,李興奎爲鳥嶺別將,同知單韓學霖,僉知單李魯養·朴頤性,李以俊爲羽林將,黃命耇爲慶熙將,方承圓爲淸州營將,李熙章爲安興僉使,趙龜植爲北評使,同知單郭林基,申在良爲同知,崔宗屹爲五衛將,李鍾晩爲部將,趙孝珍爲守門將,張斗斌爲全羅中軍,金秀鐸爲方山萬戶,尹基煥爲玉江萬戶,李亨鎭爲永達萬戶,康鵬天爲廢茂山萬戶,韓宗浩爲林土別將,韓敬履爲天摩僉使,徐永根爲位羅萬戶,全致亮爲幕嶺萬戶,安孝臣爲德津萬戶,咸慶億爲金城別將,金夏淵爲五衛將,李章烈爲訓鍊副正,金蘭奎爲宣傳官,尹致逈爲都摠經歷,柳瓚爲訓鍊判官,金用基爲忠翊將,尹義圭·金茂根爲守門將,羅鵬南爲加德僉使,吳致永爲忠淸水虞候,洪在喆爲都摠管,沈沃爲五衛將,金大彦·李枝茂爲景福將,魚在中爲慶熙將。
韓文爀以備邊司言啓曰,本司有司堂上洪在喆除拜摠管矣。職務相妨,摠管之任,許遞,何如?傳曰,允。
又以兵批言啓曰,五衛將崔宗屹,景福宮衛將孫啓元·金大彦·李枝茂,慶熙宮衛將黃命耇·魚在中,俱以病難供職,呈狀乞遞。竝改差,何如?傳曰,允。
以金聲遠·李斗榮·柳宗謹爲五衛將,具春喜爲訓鍊正,鄭濟人爲武兼,同知單黃命耇,副護軍鄭瑋,副司正宋謙洙以上竝單付,朴光植爲五衛將,李宓熙爲都摠都事,姜鎭午爲訓鍊判官,李熙宗爲左捕從,鄭愚鉉爲武兼,金蘭奎爲訓鍊僉正,鄭濟成·趙英夏爲主簿,尹禹圭爲同知,李雲行爲五衛將,李極聖·朴祉埰爲景福將,毛德衡爲慶熙將,同知單孫啓元,僉知單崔宗屹·李長祜,李行源爲宣傳官,李敎承爲都摠經歷,同知單李枝茂,副護軍單趙鎭達,孫泰鳳爲景福將,林廷大爲慶熙將,權命周爲文兼,同知單金大彦,申命濈爲左捕從,洪鳳周爲都摠都事,林象鉉爲訓鍊主簿,同知單魚在中,許煜爲都摠經歷,魚在淵爲訓鍊主簿,同知單李極聖,李邦熙爲宣傳官,柳淙爲部將,同知單朴祉埰,朴昆憙爲宣傳官,李敏樹·林希周·權鳳夏爲武兼,鄭善容·李鍾馝·尹信儉·姜在完爲部將,金尙質·李浩錫·李承渥·鄭雲鉉·金有才·金載鏞·金善五爲守門將,權管秩,吾村權管李錫龜,雙靑權管金石行,三千里權管金仁得,嗭洞權管姜元甲,廣坪權管胡貞臣,雲頭里權管金尙烈,於汀灘權管全大德,小坡兒權管吉碩龍,黃拓坡權管崔周華,安原權管池錫禹,副司果李穉赫·具泓·金鎰淳·卞亨來·張德五·李行運·申在元·金廷敦·諸漢緯·金茂根,以上竝單付。
傳于尹正鎭曰,守令·邊將初仕人,皆令明日待令。
以左副承旨李正耆牌不進罷職傳旨,傳于尹正鎭曰,只推。
以副校理朴齊璿牌不進罷職傳旨,傳于韓文爀曰,只推。
韓文爀以兵曹言啓曰,卽接景慕宮入直訓鍊院主簿邊鎭弘手本,則逌贍門南邊含春苑墻垣三間頹圮云。爲先令繕工監,堅實圍排,依例樹柵,而衛軍二名定立,限改築間嚴加守直,亦令巡邏營門,申飭校卒,各別巡察之意,分付,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而都目相値,不得設行之意,敢啓。傳曰,知道。
上在昌德宮。停常參·經筵。
尹正鎭啓曰,明日召對,取稟。傳曰,停。
朴宗休啓曰,行大司憲李嘉愚,執義趙秉夔未肅拜,掌令金輦·李昌祖,持平睦仁裁·姜長煥在外。監察茶時之意,敢啓。傳曰,知道。
傳于尹正鎭曰,守令·邊將初仕人入侍。
以應敎趙鳳夏,副應敎李寅奭,校理權馦·金炳奎,副校理兪致善·朴永輔,修撰林肯洙·金建銖,副修撰兪致崇·成容默牌不進罷職傳旨,傳于尹正鎭曰,只推。
尹正鎭啓曰,玉堂上下番俱空,事甚未安。應敎趙鳳夏,副應敎李寅奭,校理權馦·金炳奎,副校理兪致善·朴永輔,修撰林肯洙·金建銖,副修撰兪致崇·成容默,旣有只推之命,竝卽牌招,推移入直,何如?傳曰,允。
又啓曰,明日傳香禮房承旨當爲齋宿,行左承旨李鼎臣不爲仕進,所當牌招,而拘於廳規,不得請牌,何以爲之?敢稟。傳曰,牌招。
以京畿監司李啓朝狀啓漣川縣民家漂頹事,傳于尹正鎭曰,聞甚矜惻,元恤典外,別加顧助,結構奠接之方,廟堂措辭,分付。
韓文爀以兵曹言啓曰,文臣兼宣傳官權命周,時無職名,依例口傳付軍職以入之意,敢啓。傳曰,知道。
兵曹口傳政事,副司果單權命周。
韓文爀以御營廳言啓曰,本廳鍼醫李昌修身病甚重,勢難察任。改差,何如?傳曰,允。
朴宗休以義禁府言啓曰,時囚罪人洪羲宗·洪祐健放送事,承傳啓下矣。洪羲宗·洪祐健竝放送之意,敢啓。傳曰,知道。
兵曹口傳政事,副司果單尹載善。
乙巳六月二十六日午時,上御重熙堂。守令·邊將初仕人入侍時,右副承旨尹正鎭,同副承旨韓文爀,假注書宋謙洙,記事官李承圭·李承益,以次進伏,高原郡守宋能圭,肅川府使尹秀烈,楚山府使金善命,德源府使尹致逈,嘉山郡守白胤洙,牙山縣監金東選,宜寧縣監徐有象,咸悅縣監李鼎寅,咸平縣監柳進翼,金化縣監金汶根,長連縣監李志益,厚陵參奉閔種河,禧陵參奉韓用翰,崇陵參奉朴希淳,典獄參奉李啓弘,進伏楹外,德積僉使趙鼎燮,龍媒僉使崔昌煥,馬梁僉使金裕昆,所斤僉使金泳德,草芝僉使丁弼運,老江僉使毛重錫,潼關僉使金聲宥,委曲僉使李齊寅,永登萬戶李仁錫,植松萬戶朴啓淵,所已萬戶金光洙,以次序立階下訖。上曰,史官分左右。正鎭進前奏曰,守令初仕人,使之進前乎?上可之。能圭等以次進前,奏職姓名,退出訖。文爀奏曰,邊將,使宣傳官奏職姓名乎?上曰,唯。宣傳官李信泳·秦鼎燮等職姓名,以次退出訖。上曰,史官就座。命退,承史以次退出。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
李鼎臣啓曰,明日召對,取稟。傳曰,停。
朴宗休啓曰,大司憲李嘉愚,執義趙秉夔未肅拜,掌令金輦·李昌祖,持平睦仁栽·姜長煥在外。監察茶時之意,敢啓。傳曰,知道。
李鼎臣啓曰,右副承旨尹正鎭,同副承旨韓文爀今日不爲仕進,竝卽牌招,何如?傳曰,允。
朴宗休啓曰,知義禁趙斗淳,同義禁尹致定除拜後過三日不爲出肅,竝依定式推考警責,仍卽牌招察任,何如?傳曰,允。
傳于朴宗休曰,臺諫竝許遞,政官牌招開政。
傳于朴宗休曰,都承旨許遞,前望單子入之。
承旨前望單子入之,李玄功落點。
李正耆啓曰,吏曹參判金箕晩,參議李㙽牌不進,推考傳旨及罷職傳旨,今方捧入,而開政命下之後,如是違牌,事甚未安。判書朴永元呈辭受由,參判更爲牌招,何如?傳曰,允。參議只推,一體牌招。
又啓曰,吏曹參判金箕晩,參議李㙽再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。參判所當更請牌招,而係是一日三牌,何以爲之?敢稟。傳曰,牌招,參議只推,一體牌招。
又啓曰,吏曹參判金箕晩,參議李㙽三牌不進推考傳旨及禁推傳旨,今方捧入,而開政命下之後,連事違召,無意承膺,事體所在,誠極未安。參判陳疏到院,而原疏以國忌齋戒,纔已退却矣,所當更請牌招,而係是一日四牌,何以爲之?敢稟。傳曰,原疏捧入。
以吏曹參議李㙽三牌不進禁推傳旨,傳于李正耆曰,分揀。
傳于李正耆曰,吏曹參判疏批已下,與參議一體牌招。
以忠淸監司姜時永狀啓,端午方物油芚不善擇封,致有此改封,惶恐待罪事,傳于李正耆曰,勿待罪事,回諭。
以右副承旨尹正鎭,同副承旨韓文爀牌不進罷職傳旨,傳于李正耆曰,只推。
以應敎趙鳳夏,副應敎李寅奭,校理權馦·金炳奎,副校理兪致善·朴永輔,修撰林肯洙,副修撰兪致崇·成容默牌不進罷職傳旨,傳于李正耆曰,只推。
李正耆以敦寧府言啓曰,中宮殿冊禮後,御牒·譜冊,依敦寧式例修整次,設都監草記事,允下矣。御牒·譜冊,依式修整,今已畢役之意,敢啓。傳曰,知道。
又以弘文館言啓曰,上番闕直,事甚未安。應敎趙鳳夏,應敎李寅奭,校理權馦·金炳奎,副校理兪致善·朴永輔,修撰林肯洙,副修撰兪致崇·成容默,旣有只推之命,竝卽牌招,以爲推移入直之地,何如?傳曰,允。
朴宗休以兵曹言啓曰,新除授忠淸水虞候吳致永,不知擇差之意,謂以不得下去,語多不遜,此與邊將厭避無異矣,若置勿論,後弊難言,其罪狀,令該府拿問嚴勘,何如?傳曰,允。
又以禁衛營言啓曰,本營把摠趙台顯身病猝重,勢難察任。改差,何如?傳曰,允。
兵曹口傳政事,副司果單趙秉夔。
吏曹參判金箕晩疏曰,伏以,臣自昨夏以來,作一病廢之物,委命床席,周歲于玆矣。月前候班,跛曳趨參,蓋以積違之餘,粗伸戀結之忱,而久病之祟,作氣爲害,退歸私次,旋卽委頓。不謂記錄之恩,特降除旨,以臣爲吏曹參判者,臣手捧華誥,有淚先零。夫窮人之情,見喜增悲,感之至也,非不欲聞命卽晉,以效叩謝之忱,而不但病勢之難强,實是私分之所不敢出,是職也,雖不若長席之主握銓柄,而苟或有故,則率多代斲,不擇職任緊漫,隨闕差除,又不止如三銓之只出緊任,地望旣峻,責任自別,不可猥視如他曹佐貳之無甚可否事者,則以臣淹病慵暗之狀,豈有一毫彷彿冒沒承當也哉?若謂臣於向年,已叨三銓,便是宿趼,節次陞遷,則臣於其時,未敢力辭,已試蔑效,下招不衷之譏,上累則哲之明,辜負之罪,至今追惟,惶汗浹背,謬被恩命,有不可以再誤也,亦審矣。抑臣公義之外,又有私悃,事君如父,不敢有隱,臣一自病後,撫躬傷悼,不如無生,自分永棄。夫疾病之來,固人所未免,而今臣之病,孽由自作,早失怙恃,未遵義方之訓,今於白首之年,一向放倒,戒犯毁傷。噫,古人有下堂傷足,出於偶爾,而三月之後,尙有憂色,如使臣苟能戰兢自持,恒念受之之恩,則其將全而歸之,寧有是也?日久月深,百方刀圭,戶庭之內,雖幸步履,此亦脚力酸澁,不得耐久,蹣跚拘攣,便是已虧之質,不可復同完人,悔恨弸轖,又添一病,以職而僥濫是懼,以病則陳力無望,日前大政,不敢循例趨詣,至伏承違牌勿呼望之命,怵畏義分,勢難容旋,雖不得不扶曳隨牌,章皇出肅,而顧臣顚倒猖披,已不暇論,而諉以已出而淟涊蹲據,判非初心,適値齋日,未敢控辭丐免,今又召牌荐降,參倚公私,進身無路,再犯違傲,冞增悚惶,玆敢悉暴衷懇,仰瀆崇嚴,伏乞聖慈,俯賜矜諒,亟遞臣職,以重公器,以安私分,臣無任云云。答曰,省疏具悉。卿其勿辭行公。
上在昌德宮。停常參·經筵。
夜自四更至二十九日開東,灑雨下雨,測雨器水深六分。
李鼎臣啓曰,明日召對,取稟。傳曰,停。
朴宗休啓曰,大司憲·執義,掌令二員,持平二員未差。監察茶時之意,敢啓。傳曰,知道。
李鼎臣啓曰,右副承旨韓文爀今日不爲仕進,卽爲牌招,何如?傳曰,允。
有政。吏批,判書朴永元受由,參判金箕晩進,參議李㙽牌招不進,左副承旨尹正鎭進。啓曰,判書朴永元受由,參議李㙽牌招不進,小臣獨政未安,何以爲之?敢稟。傳曰,仍爲之。以閔致成爲大司憲,李玄緖爲大司諫,沈熙淳爲執義,金基周爲司諫,金益文·金圭衡爲掌令,辛志鼎·李晉燁爲持平,洪祐健爲獻納,高性鎭·李建春爲正言,尹定鉉爲刑曹參議。
兵批,判書趙冀永受由,參判李同淳入直進,參議金洛龍,參知成好謙病,右副承旨韓文爀進。以林應振爲威鳳別將,同知單林廷大,大護軍李嘉愚,護軍李圭祊·徐眘輔,副護軍金大根·鄭在天·元錫九·池若淵,副司直李光載·金輦·李昌祖·睦仁栽·姜長煥·鄭翊朝,副司果鄭錫朝·李廣貞,副司正具明鉉,以上竝單付。
以副應敎李寅奭,校理權馦·金炳奎,副校理兪致善·朴永輔,修撰林肯洙,副修撰兪致崇·成容默牌不進罷職傳旨,傳于尹正鎭曰,只推。
李鼎臣以弘文館言啓曰,上番闕直,事甚未安。副應敎李寅奭,校理權馦·金炳奎,副校理兪致善·朴永輔,修撰林肯洙,副修撰兪致崇·成容默,旣有只推之命,竝卽牌招,以爲推移入直之地,何如?傳曰,允。
又以內醫院都提調·提調意啓曰,迎華察訪李顯養,旣遞外任,依例還屬本院,令該曹口傳付軍職,冠帶常仕,何如?傳曰,允。
韓文爀以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
以吏曹參議李㙽牌不進罷職傳旨,傳于尹正鎭曰,只推。
以副校理兪致善·朴永輔牌不進罷職傳旨,傳于尹正鎭曰,只推。
兵曹口傳政事,副司果單李顯養。
上在昌德宮。停常參·經筵。
自開東至辰時,灑雨下雨,測雨器水深一寸一分。
藥房提調李憲球,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李鼎臣啓曰,明日召對,取稟。傳曰,停。
韓文爀啓曰,合辭許久闕啓,事甚未安。除在外·差祭外,未肅拜人員,竝卽牌招,何如?傳曰,允。
李鼎臣啓曰,右承旨李正耆今日不爲仕進,卽爲牌招,何如?傳曰,允。
韓文爀啓曰,備邊司郞廳來言,今日賓廳日次,而領議政未差,左議政金道喜,右議政朴晦壽俱有身病,不得來會云矣,敢啓。傳曰,知道。
備忘記,順天營將李奎燦,淸州營將方承圓,淸城僉使安思淑下直,各長弓一張,長箭一部,片箭一部,筒兒一箇賜給。
傳于李鼎臣曰,禮房承旨馳詣宗廟·景慕宮,奉審摘奸以來。
李鼎臣啓曰,時原任大臣有稟達事,來詣請對矣。傳曰,入侍。
韓文爀啓曰,卽者吏曹郞廳來言,德源府使尹致逈,嘉山郡守白胤洙,牙山縣監金東選,宜寧縣監徐有象,咸悅縣監李鼎寅,金化縣監金汶根,庇仁縣監李肯憲,長連縣監李志益,柒原縣監孫亮錫,石城縣監洪憲燮等,當爲署經,而兩司不備,不得署經云。除在外·差祭外,未肅拜人員,竝卽牌招,何如?傳曰,允。
執義沈熙淳啓曰,臣姿質庸鈍,言議巽劣,耳目之任,萬不近似,而亞憲除旨,忽下於夢想之外,義分所在,粗伸叩謝之忱,而第臣於合啓句語中,有私義之不可聯參者,前叨薇垣,輒蒙恩諒,今臣處義,宜無異同,請命遞斥臣職。答曰,依啓。
以大司諫李玄緖,獻納洪祐健,掌令金圭衡牌不進罷職傳旨,傳于韓文爀曰,只推。
以右承旨李正耆牌不進罷職傳旨,傳于李玄功曰,只推。
李玄功以弘文館言啓曰,副校理兪致善,旣有只推之命,卽爲牌招察任,何如?傳曰,允。
韓文爀以兵曹言啓曰,各廳堂下武臣朔試射,庚暑勿爲設行事,曾有定式矣。今六月及來七月朔試射,依定式停止之意,敢啓。傳曰,知道。
又以禁衛營言啓曰,本營騎士將李仁奎,身病猝重,勢難察任,改差何如?傳曰,允。
又以左右捕盜廳言啓曰,謹依大臣所奏判下,本廳在囚罪人申澤出付御營廳,全奉祿移送秋曹,金·河兩女嚴杖致斃,盧啓達放送之意,敢啓。傳曰,知道。
又以御營廳言啓曰,罪人申澤大會軍民於沙場,梟首警衆之意,敢啓。傳曰,知道。
又以刑曹言啓曰,今六月二十九日,時原任大臣請對入侍時,左議政金道喜所啓,捕廳罪囚窮天地亘萬古所未有之凶變,心骨俱顫,有不可一一仰達,而設鞫正法,豈容晷刻遲滯?但其至凶至㦧不忍言不忍聞之說,實無嚴問取招之道,而申澤之稱以告變,兩條凶言,傅會添補,肆然筆之於書者,萬戮寸斬,猶屬歇后,爲先出付該營,梟首警衆,金·河兩女,雖至微至賤之類,亦具彝性,則不忍言不忍聞凶誣悖逆之說,何可發之於口,而傳之於人乎?此則自捕廳當刻勘斷,全奉祿亦有傳說之罪,出付秋曹,嚴刑三次後,遠惡島定配,盧啓達別無更問之端,放送之意,分付捕廳,何如?上曰,依爲之事,命下矣。罪人全奉祿,嚴刑一次,全羅道康津縣薪智島定配所,而待拷訊限滿,準三次加刑後,卽爲押送配所之意,敢啓。傳曰,知道。
乙巳六月二十九日辰時,上御熙政堂。時原任大臣請對入侍時,領府事趙寅永,判府事鄭元容·權敦仁,左議政金道喜,右議政朴晦壽,行都承旨李鼎臣,假注書宋謙洙,記事官李承圭·李承益,以次進伏訖。上曰,史官分左右。寅永進前奏曰,時値庚節,潦炎太甚,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。又奏曰,今日是日次賓對,而未能來會,臣亦當進於藥院日次而未能矣,第有捕廳罪囚之不可不稟達者,玆敢相率求對,而略聞罪囚所供,則眞是窮天地亘萬古所未有之悖逆㦧誣也,此輩雖曰無知,苟有一分彝心,寧有此等變怪乎?臣等腐心痛骨,如不欲生,不得不爲此仰稟,而至於罪人等胡辭,非但不忍聞也,亦不可仰提,而該廳文案,方已待令,若賜下覽,庶可得諸罪人罪犯之如何矣。元容曰,此實古今所無之變,豈可暫容於覆載之間乎?敦仁曰,如此窮凶極逆,寔是載籍以來所未有之變,王法所在,固當設鞫正法,而第其至㦧絶悖之說,無非不敢言而不忍聞,則亦不可發問取招,且今情節,已自捕廳窮覈無餘,則似不足更待鞫問而處斷矣。上曰,前古所無之變也。鼎臣曰,文案使注書持入,何如?上曰,唯。賤臣出閤門外,持文案傳于鼎臣。鼎臣奉進,上覽訖,還授鼎臣,道喜曰,捕廳罪囚窮天地亘萬古所未有之凶變,心骨俱顫,有不可一一仰達,而設鞫正法,豈容晷刻遲滯?但其至凶至㦧不忍言不忍聞之說,實無窮問取招之道,而申澤之稱以告變,兩條凶言,傅會添補,肆然筆之於書者,萬戮寸斬,猶屬歇后,爲先出付該營,梟首警衆,金·河兩女,雖至微至賤之類,亦具彝性,則不忍言不忍聞凶誣悖逆之說,何可發之於口而傳之於人乎?此則自捕廳當刻勘斷,全奉祿亦有傳言之罪,嚴刑三次後,遠惡島定配,盧啓達別無更問之端,放送之意,分付,何如?上曰,依爲之。出擧條寅永曰,纂輯堂上旣以曾經文任差下,而判尹徐箕淳今無罪名,纂輯堂上差下,何如?上曰,依爲之。出擧條上命大臣先退,仍命承史以次退出。
上在昌德宮。停常參·經筵。
韓文爀啓曰,來初五日,朝參日次矣,敢稟。傳曰,停。
又啓曰,大司憲閔致成,掌令金益文,持平辛志鼎在外,執義未差,掌令金圭衡傳旨未下,持平李晉燁未肅拜。監察茶時之意,敢啓。傳曰,知道。
李玄功啓曰,三品官之無得過三日循例請牌,曾有定式矣。刑曹參議尹定鉉,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
禮曹,今七月十八日大殿誕日陳賀時應行節目,參考前例磨鍊爲白去乎,依此擧行,何如?啓權停爲良如敎。
以大司諫李玄緖,獻納洪祐健,掌令金圭衡牌不進罷職傳旨,傳于韓文爀曰,只推。
韓文爀啓曰,守令署經事,命下矣。大司諫李玄緖,獻納洪祐健,掌令金圭衡,旣有只推之命,與持平李晉燁,竝卽牌招,何如?傳曰,允。
又啓曰,卽者兵曹郞廳來言,明日親傳香時,別侍衛不可不備,而判書趙冀永,方在受由中,不得擧行云。何以爲之?敢稟。傳曰,次堂擧行。
又啓曰,明日親傳香,禮房承旨當爲齋宿,行都承旨李鼎臣,不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,守令署經事,命下矣。大司諫李玄緖,獻納洪祐健,掌令金圭衡,持平李晉燁箚批已下,竝卽牌招,何如?傳曰,允。
傳于韓文爀曰,右承旨許遞,前望單子入之。
承旨前望單子入之,李同淳落點。
韓文爀啓曰,卽者兵曹郞廳來言,明日親傳香時別侍衛,次堂擧行事,命下,而本曹參判李同淳,移拜承旨,不得擧行云。何以爲之?敢稟。傳曰,次堂擧行。
李鼎臣啓曰,明日親傳香,禮房承旨當爲齋宿,左副承旨尹正鎭不爲仕進,卽爲牌招,何如?傳曰,允。
傳于尹正鎭曰,發遣吏郞,諸執事淸齋與否,摘奸以來。
傳于尹正鎭曰,明日出宮門路,以協陽門爲之。
尹正鎭,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
韓文爀,以兵曹言啓曰,今七月初三日宗廟·永寧殿秋享大祭,守門〈將〉當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以訓鍊都監言啓曰,本局局別將李元緖,身病猝重,勢難察任,改差,何如?傳曰,允。
大司諫李玄緖,掌令金圭衡·李晉燁,獻納洪祐健等聯名箚曰,伏以噫嘻,痛矣。民志日溺,世變層生,至於今番捕廳罪囚而極矣。臣等雖未見凶書,而可知其爲不忍言不忍聞者耳,渠以鄕曲之賤類,天生之戾氣,鬼蜮其情,梟獍其腸,素蓄讎天之心,敢逞射日之計,乃以至㦧絶悖之說,或傳之以口,或筆之於書,稱以上變,無難提道,此誠窮天地亘萬古所無之凶變,聞之不覺骨顫而心掉,思之卽欲手磔而口臠,大僚求對,直請梟律,而餘令該廳勘斷者,第其辭語極凶,有難以如法問招而然也,然而似此凶賤,未加肆巿之典,而罪止誅身,則其可曰國有三尺乎?臣等達宵繞壁,憂憤轉激,按住不得,玆敢相率聯籲於黈纊之下,伏乞聖明,淵然深思,廓揮明斷,梟首罪人申澤及該廳勘斷之金·河兩女,竝令王府,亟施大逆之律,俾王章伸而輿憤洩焉。取進止。答曰,省箚具悉。今番捕囚之妖女凶竪,固當以大逆議律,而如是酌處,亦有斟量,蓋其至微之類,無根之說,不足煩王府鞫覈故也,至於律後加律,實關格例,不允。
應敎趙鳳夏,副應敎李寅奭,校理金炳奎·權馦,副校理朴永輔·兪致善,修撰林肯洙·金建銖,副修撰成容默·兪致崇等聯名箚曰,伏以噫嘻,亂逆從古何限,而豈有如今番梟首罪人申澤之窮凶絶悖者乎?渠以鄕曲賤類,素蓄梟獍之腸,敢售鬼蜮之謀,稱以告變,肆然發諸口而筆之書者,罔非誣逼不道之說,而其中兩條凶言之傅會添補,尤是不忍言不忍聞,窮天地亘萬古之逆變也。大僚求對,直請梟律者,以其辭語極凶,無以如法取招,干犯至重,有難晷刻暫貸而然也。第念凶如此賤,而誅止其身,戮不及孥,則其可曰國有三尺乎?憂憤所激,玆敢相率聯籲,伏乞聖明,廓揮乾斷,梟首罪人申澤及該廳勘斷之金·河兩女,竝施大逆之律,俾王章伸而輿憤洩焉。取進止。答曰,省箚具悉。所陳已諭於臺臣聯箚之批矣。
上在昌德宮。停常參·經筵。
尹正鎭啓曰,明日召對,取稟。傳曰,停。
韓文爀啓曰,大司憲閔致成,掌令金益文,持平辛志鼎在外,執義未差,掌令金圭衡,持平李晉燁傳旨未下。監察茶時之意,敢啓。傳曰,知道。
傳于尹正鎭曰,禮房承旨馳詣宗廟·永寧殿,奉審摘奸以來。
假注書金棱書啓曰,臣於本月初一日辰時量,敬奉聖敎,馳往明陵蜂峴,巡審摘奸是白乎則,石築堅緻,樹木鬱密是白遣,峴上結幕處守直之節,亦皆着實擧行是白如乎,日已暮矣,仍宿齋所是白遣,今日曉頭,仍詣昭顯墓看審是白乎則,植木叢茂,各處守護,竝皆無頉之意,敢啓。傳曰,知道。
李鼎臣啓曰,假注書宋謙洙,身病猝重,勢難察任,今姑改差,何如?傳曰,允。
以大司諫李玄緖,獻納洪祐健,掌令金圭衡,持平李晉燁牌不進罷職傳旨,傳于尹正鎭曰,只推。
韓文爀啓曰,守令署經事,命下矣。大司諫李玄緖,獻納洪祐健,掌令金圭衡,持平李晉燁,旣有只推之命,竝卽牌招,何如?傳曰,允。
以大司諫李玄緖,獻納洪祐健牌不進罷職傳旨,傳于韓文爀曰,只推。
韓文爀啓曰,德源府使尹致逈,嘉山郡守白胤洙,牙山縣監金東選,宜寧縣監徐有象,咸悅縣監李鼎寅,金化縣監金汶根,庇仁縣監李肯憲,長連縣監李志益,柒原縣監孫亮錫,石城縣監洪憲燮,憲府則雖已署經,諫院不備,不得署經。大司諫李玄緖,獻納洪祐健,旣有只推之命,竝卽牌招,何如?傳曰,一司除署經。
李鼎臣,以都摠府言啓曰,今日入直內三廳武兼禁軍〈軍〉兵等,當爲中日習射技放,而宗廟·永寧殿秋享大祭齋戒相値,不得設行之意,敢啓。傳曰,知道。
乙巳七月初二日辰時,上詣仁政殿月臺。宗廟·永寧殿秋享大祭親傳香入侍時,行都承旨李鼎臣,行左承旨李同淳,右承旨朴宗休,左副承旨尹正鎭,右副承旨韓文爀,同副承旨李玄功,假注書宋謙洙,記事官李承圭·李承益,直提學金輔根,檢校直閣尹定鉉,檢校待敎李㘾·趙鳳夏·李裕元,待敎洪淳穆,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調李憲球,副提調李鼎臣進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿月臺,通禮跪啓請降輿,上降輿,通禮前導就褥位南向立,引儀引宗廟獻官右議政朴晦壽,進詣褥位之左,通禮跪啓請跪,上跪,香室官員奉香祝,跪授正鎭,正鎭東向跪進,上受香祝,以授晦壽,晦壽西向跪受興,引儀又引永寧殿獻官東寧尉金賢根如前儀,通禮跪啓請興,上興,通禮前導就階下祗送位西向立,晦壽·賢根奉香祝,以次由正路出,通禮跪啓請鞠躬,上鞠躬,香祝過後,通禮跪啓請平身,上平身。入幕次後,問安勿爲之事下敎。通禮跪啓請出次乘輿,上出次乘輿,出仁政門,由肅章門入協陽門,命出標信解嚴,由宣化門還內,諸臣以次退出。
上在昌德宮。停常參·經筵。
自人定至初四日開東,灑雨下雨,測雨器水深五分。
尹正鎭啓曰,明日召對,取稟。傳曰,停。
李同淳啓曰,右承旨朴宗休,今日不爲仕進,卽爲牌招,何如?傳曰,允。
宋謙洙改差,代以洪祐命爲假注書。
洪祐命有頉,代以徐在懋爲假注書。
備忘記,昌洲僉使朴致權下直,長弓一張,長箭一部,片箭一部,筒兒一箇賜給。
以全羅左水使金鎰狀啓興陽縣漂到船,未及看審,旋卽逃去,惶恐待罪事,傳于韓文爀曰,勿待罪事,回諭。
以右承旨朴宗休牌不進罷職傳旨,傳于李玄功曰,只推。
大司諫李玄緖,掌令金圭衡,持平李晉燁,獻納洪祐健,副校理兪致善,副修撰兪致崇等啓曰,噫嘻,痛矣。書九之罪,可勝誅哉?亂臣賊子,從古何限,而窮凶絶悖,未有如裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,指意肯䋜,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退,斷自淵衷之意,而書九,乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。答三司曰,不允。
大司諫李玄緖,掌令金圭衡,持平李晉燁,獻納洪祐健等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶至悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允諭,而傳旨未卽頒下,典刑尙稽夬施,神人之憤鬱,容有極哉?請物故罪人國榮,亟施孥籍之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶㦧,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也?吁,亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨警膽掉,直欲手磔臠口,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏誅之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律,請物故罪人裕,亟施孥戮之典。噫嘻,痛矣。亂臣賊子,何代無之,而豈有如漢祿之窮天地亘萬古至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫如,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,莫不源委於漢祿,根柢於漢祿,求之往牒,未有如此賊之窮凶絶悖者也,食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已,以此律而施之此賊,果可以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻,痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之腸肚相連,若其根柢也源委也,莫非此賊,而得保首領,臥斃牗下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撑腸柱腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讐國之計,一番逆變起,而莫不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣,何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲種秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也,渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所〈謂〉士流,吁,亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,吻然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自唱之跡,入告出語,變幻無常,左闔右押,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣,若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,恩之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十八字刀削分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,八字刀削指卯日而擧事爲期云者,莫非做作妖言,煽動人心之計,而八字刀削十三日至凶之說,與鍾一,一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,十字刀削欲輸軍糧,則轉到南陽,凡爲群凶之指使,率皆挺身而樂赴,十二字刀削將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友,加施孥籍之典。噫嘻,痛矣。亂逆之變,振古何限,而豈有如肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,柱腹撑腸,都是禍心,至於甲戌之冬,肆發至凶至㦧,罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩,請物故罪人肇源諸子,亟施散配之典。噫嘻,宜學,以卑微之流,賦㦧慝之性,行己則巧佞,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也,今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者,請正法罪人宜學諸子,亟施散配之典。噫嘻,痛矣。亂臣賊子之凶國禍家,從古何限,而豈有如鶴秀之至奸絶㦧者哉?渠本梟獍成性,虺蜮化身,伎倆則戕人害物之天生霄小,經營則凶國禍家之世濟元惡,狡黠狠愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,背馳國是,爲賊立幟,兇圖逆節,所由來者久矣,特以門戶之爀舃,資歷之華膴,始也聖念,未嘗不假借,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖俱備,欺君罔上,貪天爲功,已是渠罔赧之罪,而最其無將不道之眞贓斷案,卽惎構是已,惎構二字,是何等人臣極罪,而奈其逆肚潛蓄,毒牙密厲,賊肇之情節,綻露無餘,則自知其難逭,逆敬之罪犯,締結有素,則卒與之同歸,於是乎疑懼之心,飜成怨懟,揣摩之計,專事壞亂,必欲讐視國家,煽禍朝著,至以惎構之㦧計,敢售於莫重莫嚴之地,甘自歸於斁敗人彝,滅絶天常,正所謂窮天地亘萬古所未有之劇逆大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩,惟我殿下,乃於一初歲首,端門受朝,先擧元惡,洞諭慈聖之所悉燭,明示天討之所亟行,乾斷赫然,魑魅莫逃,庶幾王章快伸,輿憤痛洩,而遽從惟輕,只施島棘,干係如此賊,負犯如此賊,依舊假息,顯戮不加,則典憲自此隳壞,亂逆無所懲畏,思之及此,寧不懍然而寒心哉?請楸子島荐棘罪人鶴秀,亟令王府,設鞫得情,快正典刑。噫嘻,痛矣。自古亂逆何限,而豈有如魯敬之凶譎奰慝,蔑倫敗紀者乎?平生伎倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥也,而不思報效之道,忽生感懟之意,乃有生死不得,抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚,當大婚爰定之初,卽一國慶祝之會,而渠乃陰懷惎㦧,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日,義理尤急闡明,而何幸乾道孔昭,天討大行,追奪之律,方有成命,神人之憤,庶可少洩,而罪至追奪,不足以稱其惡,剖戮跽斬,雖難用於古法,瀦家孥籍,亦自有於彝典,況其凶種餘孽,尙此假息,書所稱殄滅無遺,毋俾易種者,不施於此賊,而將於何施?請追奪罪人魯敬,亟施孥戮之典焉。噫嘻,痛矣。亂臣賊子,從古何限,而其窮兇極逆,豈有如陽淳者哉?渠以世祿遺裔,蒙彼國恩何如,而生得梟獍之性,潛畜虺蝮之毒,敢於哀遑罔極之時,欲逞悖逆至㦧之計,指嗾賊晟兇國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎,渠之綢繆謀議,爛熳和應之迹,非但翰模之供,節節指的,復有晟賊之招,一一吐實,面目雖換,腸肚相接,與賊晟逆度,一而二二而一也,惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻,痛矣。世變日生,亂逆層出,以至於今日正喜而極矣。賊度之庚寅凶疏,卽亘萬古所未有之劇逆大憝也,然而露名而投呈者尙度也,而暗地授意者正喜也,指使而粧出者,晟賊·陽淳也,而因人傳草者正喜也。正喜之情節,陽淳知之,故陽淳之招辭,正喜出焉,其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所誅也,奈其賦性悍毒,兼以頑忍,屢次訊問,一向抵賴,凶㦧之圖,陰祕之跡,終不輸款,而敢謂援證之中斷,期欲自作之掉脫者,尤極痛惋。更加嚴覈,明正其罪,一時爲急,大僚之箚,蓋出於嚴獄體重法理之義,而遽有此減死安置之命,臣等聚首愕貽,竊不勝憂歎之至,我聖上欽恤審己之德意,臣等豈不欽仰萬萬,而渠之尙逭收司之律,已切失刑之歎,況是今獄之逆窩也罪首也,而終不克窮覈,遽爾酌處,揆諸鞫體,有漏網之憂,論以邦憲,有解紐之慮,義理方明而更晦,隄防莫嚴而將壞,亂臣賊子,無所懲戢,思之至此,寧不懍然而心寒哉?請大靜縣圍籬安置罪人正喜,亟令王府,更爲設鞫,快正典刑。噫嘻,痛矣。紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心之包藏,兜攬華膴,席乃兄而愈益驕濫,縱恣胸臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞫獄事言之,接翰模而寬譬,其所寬譬者何譬,與晟賊而授計,其所授計者何計,情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄,一而二二而一也,㦧計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏,又極嚴峻,承聆諸臣,無不掩抑,退益憤惋,以若亘萬古所未有之逆憝,豈可使一刻容貸於覆載間乎?請古今島安置罪人紀淵,亟令王府,設鞫得情,快正典刑。噫嘻,痛矣。亂臣賊子,從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者凶謀也,以下十一字刀削晉鏞家夜會,鍾協處參席,互相酬酢,俱極凶㦧,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止,請謀反大逆不道知情不告罪人醇壽,亟施孥戮之典。以下十行十六字刀削李鍾協,妖樂之至親,逆晉之切戚,破字妖夢,曾所參聞,酒席凶會,亦在渠家,卽此一款,已是斷案,徐永淳,延接悖孫,率蓄妖壻,綢繆情節,掩諱不得,孟鶴述,以下二行十五字刀削島配薄勘,失刑甚大,雖以遠配諸罪人言之,李準假托山訟之說,以下五字刀削李晉錫,夤緣英熙,以下五字刀削尹永植,作伴鶴述,以下十二字刀削洪稷周以下五字刀削鄭基元以下十七字刀削遠配之典,終涉寬假,請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。噫嘻,痛矣。世變層生,亂逆何限,而豈有如今番捕廳諸賊之至㦧絶悖者乎?噫,彼兩女,俱以至微至賤之妖物,白做如狂如譫之凶說,乃敢譸張,無難傳播,甘犯萬戮猶輕,千剮無惜之罪,至如賊澤,本以蟣蝨之賤,素蓄梟獍之腸,以不忍聞不忍道之凶誣悖說,稱以上變,又從而傅會增衍,發之於口,筆之於書,作此窮天地亘萬古所無之逆變者,思之膽掉,言之髮豎,如許窮凶極惡之妖女逆豎,孰不欲手磔而口臠也哉?設鞫正法,王法卽然,而大僚求對,直請處分者,以其辭語極凶,無以如法問招也。第念凶如此賊,妖如此賊,未加肆巿之典,而誅止其身,戮不及孥,則其可曰國有三尺乎?聖批若曰固當以大逆議律,則此賊之爲大逆,旣已洞燭之矣,又若曰律後加律,實關格例,臣等竊以謂振古所無之凶賊,何可膠守於格例,使王章未伸而輿憤莫洩乎?請梟首罪人澤,捕廳罪人金·河兩女,竝亟施大逆之律。答兩司曰,不允。
掌令金圭衡,持平李晉燁等啓曰,噫嘻,痛矣。世道詿誤,義理晦塞,至於今番秋曹罪囚而極矣。渠以鄙悖之流,潛蓄凶㦧之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,痛矣。義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若健虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赧之罪者,萬萬痛惋,若其書中句語之挾雜,造意陰慘,遣辭駭悖,非一朝一夕之故也,論其情跡,彝倫斁絶,語其負犯,鈇鉞猶輕,不可絶島定配而止,請島配罪人睦台錫,亟令王府,設鞫嚴問,快正典刑。國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至㦧,秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何由懲後?其弟述鏞,同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿憤益激,請旌義縣爲奴罪人閔達鏞,更令王府,拿鞫得情,快正邦憲,閔述鏞亦令該曹,捉致嚴問,照律勘斷。答府曰,不允。
新除授大司憲閔致成,時在京畿驪州地,掌令金益文,時在全羅道監營,持平辛志鼎,時在慶尙道靈山地,請竝斯速乘馹上來事,下諭。許遞。
大司諫李玄緖,獻納洪祐建等啓曰,梟示罪人性世,與劇逆載榮,一而二二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻,痛矣。人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻,痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼錫台者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足而懲其罪,請島配罪人睦台錫,亟令王府,拿鞫嚴問,明正典刑。答院曰,不允。
新除授司諫金基周,時在忠淸道忠州地,正言高性鎭,時在全羅道光州地,正言李建春,時在江原道原州地,請竝斯速乘馹上來事,下諭。許遞。
李玄功,以禮曹言啓曰,卽接全羅監司金景善移文,則以爲樂安郡鄕校聖殿正間滲漏,風板朽傷,將以今秋釋菜兼告修改,告由移還安祭香祝,自本曹啓稟下送云矣。樂安郡鄕校聖殿修改,當於今秋釋菜,兼告擧行,告由移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
韓文爀,以訓鍊都監言啓曰,本局千摠柳信儉,身病猝重,勢難察任。改差,何如?傳曰,允。
韓文爀,以司僕寺內乘,以一二提調意啓曰,兼內乘金善一,以其親病,呈狀乞遞,不可强令察任,今姑改差,其代令該曹,口傳差出,何如,?傳曰,允。
大司成鄭㝡朝疏曰,伏以臣,質庸學鹵,直一倥倥然賤品耳,遭際聖明,承藉先庥,頂玉鳴珮,周旋邇密之班,亦已有年于玆矣,無能而每荷寵庇,有罪而輒加涵貸,恩之渥矣,德之摯矣,居常感鏤,祗願效力於趨走之末,投跡於閑散之地,以圖不報之報,而榮途一念,夢想不到。不意國子除旨,忽及於無似賤身,承命以還,怵然懍然,歷屢日而莫省攸措。臣竊惟有國之有成均,卽庠序學校之義也,成均之有師長,卽作育成就之本也,導之以經典,講說乎道義者,東京之有辟雍也,試之以藝業,品課乎聲詞者,盛唐之有學官也,我朝官制,仿傚於是,其所培養作興之政,靡不用極,而備其責者,惟大司成是已,其責也重,故其揀也愼,苟非術藝足以矜式士林,鑑識優於錙銖文場,誠不可以充列而冒居也審矣。昔在靖陵盛際,文治彬郁,人才藹蔚,而於是職,最難其人,有詢可者爲幾人,先正臣趙光祖對曰,雖得一人可也,宋以天下之大,但胡瑗而已。斯任之若是其重,槪可見,顧今世級降而人才藐,雖不可責之以胡瑗之事,而歷數前輩名碩,其聞望學實,亦可以副一時之極選,塞六館之游談,且以臣所睹記言之,近在賤歷之列者,豈有如臣不稱之甚者乎?噫,臣早孤失學,長尤荒嬉,尋常書籍,十不記一,凡屬功令,尤復茫昧,今使臣歌鹿鳴之章,游采芹之庭,猶不能齒數於靑衿擧業之列,況何敢抗顔皐比之席,忝居師儒之長乎?臣身詒笑,猶屬己私,其於玷則哲之明,累以寧之化,何哉?寅緣事會,雖不得不肅恩命,而因仍蹲冒,斷無其望,玆敢罄暴衷臆,仰瀆崇嚴,伏乞聖慈,諒臣言之非出飾讓,念公器之不可濫䙝,將臣新授職名,劃卽鐫改,以幸公私焉,臣無任云云。省疏具悉。爾其勿辭察職。
上在昌德宮。停常參·經筵。
自開東至人定,灑雨下雨,測雨器水深七寸三分,自人定至初五日開東,灑雨下雨,測雨器水深一寸四分。
李玄功啓曰,明日召對,取稟。傳曰,停。
獻納洪祐健啓曰,臣言議風采,初何嘗近似於是職,而大論始發,懲討時急,雖不得不竭蹶出肅,粗效明張之義。而第臣於合啓中,有私義之不可聯參者,曾叨臺地,以此引避,輒蒙體諒,今臣處義,與前無異,而適値事會,淟涊蹲冒,今始來避,尤增悚恧,請命遞斥臣職。答曰,依啓。
傳于韓文爀曰,兵判有闕之代,前望單子入之。
大司諫李玄緖,掌令金圭衡,持平李晉燁,副校理兪致善,副修撰兪致崇等啓曰,請書九,亟施追奪官爵之典。措辭見上答三司曰,不允。
大司諫李玄緖,掌令金圭衡,持平李晉燁等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上諸物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上以下二十一字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更全王府,設鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上答兩司曰,不允。
掌令金圭衡,持平李晉燁等啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
韓文爀,以都摠府言啓曰,回泰門西邊墻垣二間許,因雨頹圮之意,敢啓。傳曰,知道。
又以兵曹言啓曰,卽接東所衛將柳宗謹牒報,則回泰門西邊內宮墻二間許,因雨頹圮云。爲先令紫門監,以杻把子及長木,堅實圍排,把守則係是建陽門入直軍直所近處,限修築間,令建陽門入直軍,晝察夜巡之意,分付,何如?傳曰,允。
又以訓鍊都監言啓曰,因兵曹草記,回泰門西邊內宮墻二間許頹圮處,建陽門入直軍五名除出,限修築間,晝察夜巡之意,敢啓。傳曰,知道。
兵曹口傳政事,以徐相益爲兼內乘。
兵曹判書趙冀永疏曰,伏以臣,以百無一能之姿,膺萬不近似之任,求解不得,冒沒趨承,已爲半載矣。鑑別能否,初非可議,尋常差擬,尙多昧例,每一行政,觸處憒憒,退自循省,無往非罪,大政有限,黽勉擧行,而瘡疣莫掩,醜拙畢露,臣亦自知,人謂斯何?縱荷聖度之寬假,益切私心之慙悚,從玆蘄祝,惟在於早蒙斥退,得遂優閑,而侍衛替行,旣荷特旨,三度加由,又出格外,臣誠惝怳失圖,歷日靡指,況臣楡景將迫,蒲質先零,疾病侵凌,安日常少,而素患伏暑,源成貞疾,每當蒸炎之節,輒復如期而發,向於政座,終日中暍,退卽委席,蒙暇調治,以病則無望自力,與其許久仍冒而添瘝曠之罪,無寧早思自處而免嗤點之譏,且念銓地之以京察爲瓜,便成不易之格式,而臣乃再經此役矣,然猶蹲仍盤礴,以寵爲利,斷非廉防義諦之所敢出也。玆暴實狀,仰瀆崇嚴,伏乞聖慈,俯垂鑑諒,亟遞臣本兵之職,使重任無曠,私分獲安,千萬幸甚,臣無任云云。答曰,省疏具悉。實病如此,本兵之任,今姑許遞。
祭酒洪直弼疏曰,伏以臣,一病纏髓,死亡無日,尸居視蔭,萬念灰冷,惟是匪分職名,長縻身上,詎不欲迨此未瞑,竭誠控辭,或冀仁天之垂憐,而瀆擾是懼,不敢復伸哀籲,蹙伏牀笫,惟譴何是俟。不意玆者,祗奉六月二十五日敎旨,以臣爲成均館祭酒者。噫嘻,此又何爲而及於臣哉?臣聞師儒之席,地望淸峻,惟昔寧陵之世,創設此官,以處文正公臣宋浚吉,伊時先正,亦曾力辭不已,而自是近二百年繼之者,纔數十人,則其遴選之重可知也。今乃恩出中批,事異常格,以此蔑學無聞,待盡朝暮之一賤蹤,苟然充數,靡所難愼,有若尋常庶官之隨窠塡差者然,臣心之惶恧欲死,尙屬餘事,名器猥䙝,所關至大,燕臺之骨,雖致千里之足,而齊門之竽,必爲衆人之笑,竊爲公朝,惜此擧措焉。且臣犬馬之齒,已滿七十,七十致仕,禮經之正訓也,假令臣在朝廷夙夜之列,祗當乞骸歸死,存却大防,況以草莽疎賤,若於致仕之年,作爲任仕之日,怵迫威命,揚揚彈冠,進據皐比之座,則果做何狀人哉?上而貽累於熙朝,下而貽嘲於來世,其可不可,問諸巿童而決矣,禮有所不可越,而病有所不可强者,則徒以稀闊官銜,攬作野外虛縻之物,以爲一身之榮者,更何說而求之哉?聖世綜覈之政,恐不容乃爾,此臣所以不能晷刻安於所不能安也,,伏乞聖慈,俯賜鑑諒,許解臣國子新命,仍將經筵舊銜,竝施刊汰,一以息四方之譏議,一以全匹夫之廉義,不勝其大願也。抑臣憂愛之忱,耿耿不昧,玆於丐免之章,聊以贅陳,惟聖明垂察焉。臣聞讀書,將以致用也,顧今乾坤正位,日月竝明,行將見關雎·麟趾之敎,洋溢薰蒸,無一物不被晠化,此正殿下造端正始之秋也,其要存乎讀書明理,其功之不可闕,有若此者,而講對之曠廢,亦已多矣,是豈古聖賢愛日敬時,惜取寸陰之意哉?聖不自聖,惟學是資,故孔子曰,學如不及,猶恐失之,先儒亦云,學問之道,最忌間斷,蓋須臾不近書冊,則必有惰慢之氣,襲於四體,非僻之萌,累於方寸,匹庶猶然,況人主萬化之原乎?今殿下,春秋鼎盛,當益勉典學,緝熙光明,一日不講,其害非細,往哲所云,天位惟艱,一念不謹,或貽四海之憂,一朝不戒,或致萬事之墮者,其言痛切也。臣竊聞我世宗大王,日必四講,朝而繼晝,晝而繼夕,三講之外,又必夜對,亦粵我英廟,八耋倦勤,而猶不停法講,蓋無一日之不講於學,無一念之不在於學,其好學之心,求道之誠,所以卓越前王,垂裕後昆,而臣曾叨桂坊,侍講翼廟于銅龍,時在沖齡,而晝講午對,罔或見停,斯爲殿下家法,豈非聖明之所宜遵述者乎?夫生人之樂,莫樂於讀書,故朱子作四時讀書樂詩,用敍其無窮之眞樂,玆豈欲故爲浮夸之辭而然哉?生處難熟,是乃古今之所通患,而殿下之厭於讀書,以不知有眞樂耳,信能味其無味,咀嚼得眞,則滋味漸生,理趣漸長,馴致欲罷不能之域,以殿下之明聖,曷不留意於此,而若斯其泄泄乎?臣跧伏畎畝,惟聖學之成就是祝,仄聞相臣儒臣之登筵,以講學仰勉,則殿下,輒以體念爲批,然講筵之不開,猶夫前也,是有體念之言,而無體念之實,懇懇進戒,出於滿腔苦血,而二字之批,不過紙上之虛文而已,將何以服群下之心,而副萬民之望乎?夫學之一字,所包甚大,非直讀書之謂然,非讀書則又無以爲學,故必須通經硏史,然後可以貫天人性命之源,究治亂興亡之要,修己以安百姓,篤恭而天下平,亦由是而之焉者也。苟非然者,何以達天德王道,何以識前言往行,又何以審幾應務,成從欲之治哉?聖學之勤慢,而國家之安危係焉,宜汲汲慥慥,有不容姑息玩愒,伏願殿下,常以學不講德不修,憂聖人之憂,赫然改圖,奮發志氣,頻日引接,討論名理,紹列聖之盛烈,闡隆昌之大業,則祖宗陟降之靈,悅橡於上,群黎百姓之心,鼓舞於下,是爲迓續景命之基本也。夫易失而難追者,時也,難得而易失者,幾也。殿下一初撥轉之時與幾,其不在玆乎,惟殿下,懋哉懋哉。文成公臣李珥進言於宣廟曰,經筵不頻,接見固疎,酬答甚罕,講問不詳,政要時弊,未嘗諮詢,罷筵之後,大內深邃,瞻仰徒勤,而殿下左右,只有宦寺宮妾而已,未知殿下宴居之時,所覽者何書,所做者何事,所聞者何語耶。近臣尙不能知,況外臣乎?文正公臣宋時烈,陳戒於顯廟曰,聖學之要,不過讀書窮理,善則從之,惡則去之,其在穾奧之間,堂阼之上,持守身心,常若上帝鬼神,臨之在上,質之在傍,則儼然至正,泰然甚安,淸明在躬,志氣如神,凡於天下事,無不瞭然,而今也臨筵絶稀,臣隣罕接,一曝十寒,未曾有益,有同無源之水,無本之木,不待綆斧,而同至於枯涸,宗社臣民,將何所持倚哉?寸念及此,心膽墜地,兩臣之遭逢,是何等盛際,而其言之眞切如此,況今日臣子之所欲告於殿下者,又當如何哉?嗚呼,惟天以聖人之資畀殿下,祖宗以艱大之業遺殿下,天命之眷顧方深,人心之蘄向方切,失今不圖,荏苒蹉跌,則歲月不與,志業茫然,雖悔而曷追哉?伏乞聖明,惕然發省,亟改前轍,以先正之忠言爲箴,以聖祖之虛受爲法,以勉聖學三字,爲時措之第一義諦焉,臣臨簀危喘,神息全迷,而名忝講官,未敢含默,悃誠所發,言不知裁,干冒宸嚴,罪合萬殞,臣無任云云。答曰,省疏具悉爾懇,成均之任,非爾伊誰?方擬因此而稍俟涼生,以爲敦召之地,爾不宜辭巽,至如滿幅陳勉,字字切實,一則感歎,一則愧恧,予雖否德,亦豈無好學好賢之願,而只緣志不固誠不篤,以致悠泛如此,當益加勉,而爾以先王宮僚,養德林樊,亦多年所,則此時幡然,輔予不逮,實予日夜所想望者也,爾其諒之。仍傳于李玄功曰,此批答,遣地方官傳諭。
上在昌德宮。停常參·經筵。
藥房提調李憲球,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李鼎臣,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹正鎭啓曰,明日召對,取稟。傳曰,停。
李鼎臣啓曰,行左承旨李同淳,今日不爲仕進,卽爲牌招,何如?傳曰,允。
李玄功啓曰,卽見漢城府坐不坐單子,則連三日無緣不坐,詞訟劇地,委屬可悶,當該堂上,推考警責,何如?傳曰,允。
傳于李鼎臣曰,大臣·備局堂上引見。
兵曹判書前望單子入之,趙秉鉉落點。
李鼎臣啓曰,新除授兵曹判書趙秉鉉,時在平安監營任所,命召傳授,一時爲急,交龜後斯速乘馹上來事,下諭,何如?傳曰,允。
備邊司薦望,以洪在喆爲平安監司。
尹正鎭啓曰,吏曹郞廳來言,本曹判書有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書未差,參判金箕晩,參議李㙽,俱以病不來,不得開政云。參判·參議,竝卽牌招,何如?傳曰,允。
兵曹口傳政事,大護軍單朴永元。
尹正鎭,以禮曹言啓曰,卽接景慕宮官員所報,則今日卯時量,正堂西邊內墻半間許頹圮云矣。修改之節,與日前內墻頹圮處,待快晴一體擧行,何如?傳曰,允。
韓文爀,以兵曹言啓曰,卽接景慕宮入直訓鍊院主簿趙英夏手本,則弘化門越邊含春苑墻垣二十間及逌瞻門南邊墻垣二間,又近處墻垣一間頹圮云。爲先令繕工監,堅實圍排,依例樹柵,急速修築,而衛軍二名式定立,限改築間,嚴加守直,亦令巡邏營門,申飭校卒,各別巡察之意,分付,何如?傳曰,允。
大司諫李玄緖,掌令金圭衡,持平李晉燁,副校理兪致善等啓曰,請書九,亟施追奪官爵之典。措辭見上答三司曰,不允。
大司諫李玄緖,掌令金圭衡,持平李晉燁等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應座之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,設鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上答兩司曰,不允。
掌令金圭衡,持平李晉燁等啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
韓文爀,以兵曹言啓曰,卽接慶熙宮入直衛將梁洙牒報,則本宮內中日閣北邊中松三株,拔根顚仆云。令該所依例斫去之意,敢啓。傳曰,知道。
又以兵曹言啓曰,卽接慶熙宮入直衛將梁洙牒報,則崇義門南邊墻垣三間·北邊墻垣四間,武德門西邊墻垣八間,興元門北邊墻垣四間頹圮云。爲先令繕工監,把子圍排,卽速修築,而亦令巡邏營門,申飭校卒,限改築間,各別巡察之意,分付,何如?傳曰,允。
又以濬川司言啓曰,本司都廳訓鍊都監千摠任泰瑛在喪,代以御營廳千摠柳亨植差下,使之察任,何如?傳曰,允。
義禁府啓目,忠淸水虞候吳致永原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,唐津縣監成載琬原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
吏曹判書朴永元疏曰,伏以如臣不才,冒據匪據,支離盤礴,迄于今半載,是豈臣始慮攸及哉?惟我聖上則哲之明,獨於愚臣本末,若有遺照,簡拔委毗,愈往愈隆,遂處臣以銓衡人物之地,以其久備任使之列,諒有報酬之願,謂或策勵駑鈍,以試其可耳。臣雖無狀,亦具彝性,曷敢不感激恩私?殫竭心力,對揚明旨之萬一,而眇之視,跛之履,卽理勢之不奈何者,凡所謂蒐攬人才,振拔淹滯,抑奔競而公登選,曾有一事可稱乎?見聞謏寡,而格令每患違盭,知慮昏短,而秤錘全失裁定,政目一出,瘡疣百露,譏議坌集,尤悔層積,臣豈故爲此者哉?卽惟曰天分所局,卒莫能化愚爲智也,臣旣自知不能,而宜去不去,荏苒時月,遂至冒行大政,臣豈全昧廉防而然哉?亦惟曰分義之是怵,瀆撓之是懼焉爾。然而始犯量入之戒,終乖知止之義,竟不免仰累化理,孤負聖眷,反顧追惟,無往非罪,中夜屢起,撫躬慙恨,今臣去就,宜不待臣言之畢,而京察苽限,有不暇言也,威罰不降,駁正無聞,三告加由,又出常格。臣於是,不得不疾聲丐恩於聽卑之下。抑臣蒲柳之質,日益衰落,膏肓之祟,日益沈纏,平居奄奄,不齒恒人,數年以來,久處要劇,器小受大,力弱擔重,寖鑠於憂懼,積損於奔走,心血都涸,勞瘁到極,當食則噦噎不入,欲寐而轉輾明發,由是而神精散脫,形殼枵空,事爲則忘前而遺後,動作則欲起而旋仆,弩末竿頭,未足喩其急且迫也。螻蟻微物,亦不無死生之動其中者,天地父母愛欲生之至仁大德,庶或惻然而垂矜。況於近日,重添暑濕之祟,溏泄無度,冷汗常潑,游風頑癖,迭相隳突,蘊而作寒熱,飈則爲眩冒,落席叫囈,一倍澌綴,彈束赴公,杳無其期,卽此見狀,尤不容一日虛縻也,決矣。伏願聖慈,曲賜鑑諒,卽許鞶褫,使重任無曠,微軀獲全,公私之大幸。臣無任云云。答曰,省疏具悉。實病旣如此,所辭銓任,今姑許遞。
右尹金鍏疏曰,伏以臣,卽悲苦之殘喘,冥頑之餘骸也,一切生人之事,萬念俱灰,復豈有當世之望哉?迺者記舊之恩,遽及於不呼之餘,京兆經筵,除旨聯翩,臣誠遇榮增慟,不覺感涕之無從也。噫,人之受恩於父母,孰非罔極,而惟臣偏有甚焉。臣受賦羸弱,幼而善病,自夫在襁,曁乎勝冠,無日不貽惟憂之念,鞠育之勤劬,不啻百倍於人,而臣母止慈,常以嬰孩視臣,臣亦自視以嬰孩,凡朝夕溫凊,以至疾痛疴癢,臣不敢不侍而周旋,食焉而見臣在側,則爲之加匙,寢焉而見臣在側,則爲之安枕,殆五十年如一日也。顧臣不肖,無少報答,而見臣釋褐則爲之喜,見臣改官陞秩,又輒爲之喜,至於毛檄潘輿,獲遂榮奉,莫非聖朝孝理之攸曁,而惟願少住崦嵫之景,庶伸烏鳥之私。昔漢之石建,至老白首,其親尙無恙,前史美之,臣雖行不及古人,而心竊希之,罪著不天,天降之凶,春暉遽暮,風樹不停,俛仰穹壤,此何人斯,無母何恃?詩人所悲,臣誠不如死之久矣。顧乃頑然不死,三霜奄闋,禮制有限,巾服遽新,而餘哀未忘,慨廓冞增。惟以臣父,年迫大耋,奄奄癃疾,故朝夕憂遑,未暇戚容,而若其自齒恒人之列,復隨冠冕之後,則非但臣意慮之所不到,卽臣情事之行不得者也。奉華誥而入內,告喜無所,撫朝衣之在篋,手澤尙存,今何忍復事彈束,猶昔之爲乎?況臣積瘁於險釁之餘,貞痼於苫塊之中,神遁魄奪,卽纍然一尸耳,家間茶飯之事,茫然不知其措處,顧何能當官應務,以效奔走之責哉?左右參倚,進身無路,玆敢瀝盡血懇,仰瀆崇聽。伏乞聖明,諒之察之,哀之矜之,將臣新授職名,亟命鐫改,俾私分獲安,職事無曠,千萬控祝之至。臣無任云云。答曰,省疏具悉。卿其勿辭行公。
乙巳七月初五日辰時,上御熙政堂。大臣·備局堂上引見入侍時,行都承旨李鼎臣,假注書徐在懋,事變假注書林倜,記事官李承圭·李承益,左議政金道喜,右議政朴晦壽,戶曹判書金興根,知中樞府事李憲球,行大護軍趙秉龜,行護軍柳基常·李景在,副校理兪致善,大司諫李玄緖,掌令金圭衡,持平李晉燁,以次進伏訖。上曰,史官分左右。道喜進前奏曰,潦雨頻仍,日氣不調,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,次對爲之。道喜曰,向伏見全羅監司金景善啓本下者,則以爲,異樣船,漂到於興陽草島前洋,出沒諸島之間,凡逗留六七日而去,地方官白樂賢,未及問情,任其徑還,而彼船所經諸島形止,又不躬審而遽卽還官,鹿島萬戶梅漢福使之入島偵探,已至多日,仍無動靜,待其更往摘奸後,鱗次馳啓爲辭矣。摘奸之啓未及到,而又以彼船之轉泊於長興地方,更有登聞者。繼又見濟州牧使權溭狀啓謄報,則異樣船漂到本境,遍歷三邑之間,殆淹二旬之久矣。所謂問情記,極其荒雜,全沒把捉,而其間形止,略有所陳列,末乃以三邑守令罷黜爲辭矣。大抵邊情,何等嚴急,海防尤宜審愼,今此異樣船,又異於尋常漂船,則凡其問情等節,斷不容晷刻稽緩,偵探防守,又不可一毫放慢,而諸邑守令,或未及問情,或不善防守,一任彼船之惟意浮游,自來自去,究厥罪狀,有不可罷黜而止。牧使則由前而問情未詳,竟莫得其要領,由後而行止任他,殆無人誰何者,已難免不善管束之罪,而至於彼人物種,留置稟啓可也,而輕先上送,尤萬萬乖當,當施譴罷之典,而此時遞易,在所參量,該牧使權溭,姑先施以越俸之典。三邑守令,罪關邊情,不宜參恕,而一時遞易,亦係民弊,姑令該牧使,就其中區別其最不善擧行者,更爲登聞勘處,而其餘則使之戴罪察任,嚴飭瞭望之節,至於番物諸種,仍爲封還濟州,使之印封藏置,或俟日後執此爲證之時,而雖以道臣言之,守令邊將,罪旣難貰,則所當直爲請罪,而待其更爲摘奸,鱗次請勘云者,揆以事體,又不免失之太緩,該道臣金景善,亦施以從重推考之典,恐宜矣。第此漂船之遍泊三邑,殆近一朔,旣不能詳細問情,則番人形跡,有難遙度,而曾於先朝壬辰間,英舶之來泊洪州也,雖卽還去,其時仍以此由,有移咨禮部之擧,而其後庚子又有彼船來泊濟州事,以其倏來倏往,事甚煩屑,置而勿論矣。今番則較之壬辰事,又有夷情之叵測者,而問情中,旣有淸通事云爾,則恐不可無先事之慮,依壬辰例,因曆行移咨禮部,仍請皇旨飭諭於廣東番泊所,俾爲禁斷之地,何如?上曰,依爲之。出擧條上曰,其船似非偶然過去之船,而船中有兵器,又有許多人云,人數的爲幾何云耶?道喜曰,該牧所報,或曰二百人,或曰二百五十人云,而元無指的之數,就此亦可見其報辭之荒雜矣。上曰,旣云入其船而問情,則豈不知其人之爲幾何,而此與壬辰年漂到船何如云耶?道喜曰,壬辰年則英舶之來泊於洪州者,至有攘奪村牛之擧,而今則但無此擧云矣。上曰,其船往來洋中,連放大砲云,果然乎?道喜曰,然矣。道喜曰,因此而又有仰達者矣,今春勅行時,皇旨只派一通官仍載,則例爲我軫弊,如此之至,在我邦,只當遵奉之不暇,第勅行旣有上副使,則接待之際,通官一人,實無以周旋遠路,事故亦不可料度,此後勅行時,通官加定一兩人之意,亦爲移咨禮部,付之節行,似好矣。上曰,依爲之。出擧條道喜曰,凡外道罪人之定配於他道者,或自秋曹,有收贖放送之謬例云。蓋罪犯之至於遠配,已經道臣裁勘,必有斷不可容貸者也。司寇卽四方刑獄之所取衷,而不問罪人之所犯如何,不論道臣之勘斷如何,直爲許贖者,大有乖於審覈之政。況許贖自有定憲,若在當贖之例,則自本道固已收贖,而必不煩秋曹之替斷,若聽罪人一邊之辭,自以爲法所當贖,則初不關問本道,而何由知其的然耶?適足以長姦啓倖,爲日後無窮之弊,道臣何以行令,巨猾何以知戢耶?事屬旣往,姑不必追究,而此後則無敢如是之意,嚴飭秋曹,仍令書揭壁上,若有現發者,則該堂上,從重論勘,何如?上曰,依爲之。出擧條道喜曰,各道兵虞候,卽武官外三品準職也,當品中若無可擬之人,則以內外四品中實職陞差,自是由來舊制也。曾於先朝辛卯,以虛司果之積滯,筵稟變通,或於散政,以前銜參互差送,蓋其疎鬱之方,卽一時權宜之變通,而行之旣久,狃而爲常,近日則不但參互而已,便以爲復職之窠,凡復職之無得陞品,卽不易之典憲,則前銜四五品之超陞三品,恐非永遵之恒式矣。此路一開,則凡外任罪罷一切冗散之流,以此爲仕宦捷經,得之甚易,進亦太躐,仕路之多歧,俗習之躁競,誠亦可悶。且爲守令者,以其甄復有蹊,全無畏愼,恣行匪法,未必非因此而啓倖也。臣愚以爲兵虞候之任,還復舊制,以當品及四品實職差遣,雖散政甄復,非曾經三品外,勿許排擬,以重官方,以杜僥濫,恐合事宜,而至於水虞候之任,例以堂下武官通瀜差遣者也,一差此任,他無遷轉之路,曾或有移陞兵虞候之例,用爲一線進取之階矣,一自兵虞候之屬於甄復,窠窄人多,更未得參望,究竟作散而止,便以此爲武官陷身之穽,久矣。是以當差之流,無不百般規免,往往以最無勢至無告之人,勒差而送之,彼雖迫於法令,不得不往赴,而擧家嗟號,如赴竄謫,是豈不惻然傷念者乎?蓋朝家設官用人之規,雖微末之品,爲之瓜階,隨次漸陞,使開進取之路,除非有罪黜免,則未或有自分枳廢於受任之初也。第念此輩,雖靺韋卑微之類,積仕多年,未得一麾,而一陷於此,便成坎坷者,何嘗以有罪而黜之耶?卽有幸不幸耳。近來邊將,亦皆厭避,猶不失遞付京職,而獨此爲無所歸屬之人,在聖朝一視之政,豈無向隅之歎乎?臣謂水虞候之任,亦令銓曹,定十二朔瓜限,依邊將例,遞付京職,勿復如前作散,實爲疎鬱之政,而事係官制,伏願下詢於登筵大臣而裁處焉。上曰,大臣之意,何如?右議政朴晦壽曰,兵虞候之以四品實職陞差,自是格例,今此左相所奏,非爲創新,卽不過還復舊規,則更無異議,而水虞候遷轉,只有兵虞候一條也。兵虞候今旣復舊例,則自當按法陞遷,而如無兵虞候有窠之時,則遞付京職,實爲正官制疏淹滯之道矣。上曰,依爲之。出擧條道喜曰,卽見統禦使沈樂臣所報,則備陳軍需庫貸用之數,將士停放之弊,仍請某樣錢穀間折租一千一百五十石零,特許劃下矣。本營事勢之苟艱,誠如帥臣所報,不可無推移變通之政,就本道所在本司句管營賑穀會錄耗中,折米四百石,特爲許劃,以爲捄弊之資,見今穀簿,到處枵竭,實無着手之道,外此矯捄之方,自該營另加講究牽補,無敢更爲煩報之意,分付,何如?上曰,依爲之。出擧條道喜曰,漢城判尹徐箕淳,特旨晉擢,已至多日,而一向在外,尙不肅命,非但詞訟劇地,曠務可悶,揆以事體,極爲未安,令政院申飭,使之上來,卽爲察任,何如?上曰,依爲之。出擧條道喜曰,秋節已屆,邑務將殷,未下直守令與上京守令,竝令該曹,催促下送,何如?上曰,依爲之。出擧條道喜曰,今日賓筵,備堂之懸病甚多,老病實故外,令政院捧現告,竝從重推考,何如?上曰,依爲之。出擧條道喜曰,俄聞御營大將任聖臯,早詣朝房,旋因服制,未得登筵云矣。上曰,就座。鼎臣曰,諸宰奏事。秉龜曰,訓局有可作穀者,而惠廳有例貿蔘穀作錢者,限萬石勿爲作錢,依中旬穀例,換作訓局穀,原價則自訓局直送惠廳,似爲便宜,故敢此仰達矣。上曰,依爲之。出擧條鼎臣曰,臺諫所懷奏之。玄緖等起伏,欲以傳啓奏之。上曰,臺啓出外爲之。鼎臣曰,大司諫李玄緖,傳啓之際,露出笏記,事甚未安。推考,何如?上曰,依爲之。出擧條玄緖曰,臣等方退出,當以合啓仰請,而今番新啓中三賊,卽窮宙亘古之一大凶逆也。白做無根之凶說,甘犯不道之逆律,而非徒發諸口,抑亦筆之書,論其情節,千剮萬戮,猶不足以少洩神人之憤,此賊之爲大逆,聯箚批旨,旣洞諭之矣,豈可以拘於格例,不施當施之律,一例靳允乎?伏願廓揮乾斷,亟降處分焉。答曰,不允。玄緖曰,俄以懲討事仰陳,雖未蒙允兪之音,而事係明張,不容少緩,故玆又冒死仰奏,亟降處分焉。上曰,至微之類,何足道也?卽爲就座。鼎臣曰,大司諫李玄緖,請推之後,不卽避嫌,有違格例,推考,何如?上曰,依爲之。出擧條鼎臣曰,掌令金圭衡,持平李晉燁,謂以避嫌,徑退楹外,推考,何如?上曰,依爲之。出擧條興根曰,臺諫避嫌之際,使之退出楹外者,有違格例,當該承旨推考,何如?上曰,依爲之。出擧條玄緖等曰,臣等言議風采,何嘗近似於是職,而事在目下,懲討是急,雖不得不冒昧出肅,至登筵席,傳啓之際,做錯非細,致有承宣問備之擧,臣等滿心慙恧,無地自容,以此情踪,何可一刻晏然於臺次乎?請命遞斥臣職。上曰,勿辭,亦勿退待。出擧條鼎臣曰,玉堂所懷奏之。致善曰,臣於日前,猥忝三司之列,相率聯籲,未蒙允兪,歷日惶蹙,靡所容措,今此賊澤妖女之凶誣悖說,卽振古所無之逆變也,雖已梟首勘斷,王章未伸,輿憤益菀,伏願特允臺請,亟施大逆之律焉。上曰,已諭於兩司之批矣。出擧條致善曰,臣於俄者,懲討方急,竊有所懷,而未及仰達矣。臣本菲才蔑識,何嘗近似於論思之責,而間忝是職,區區微忱,惟在聖學一事而已。昨伏見祭酒臣洪直弼疏批下者,有曰豈無好學好賢之願,而只緣志不固誠不篤,以致悠泛,大哉王言,雖以夏禹之拜昌,殷湯之不吝,寧有加於此哉?臣不勝欽仰萬萬,而第伏念好學存乎志,好賢存乎誠,非志之固,無以躋光明之學,非誠之篤,無以簉高尙之賢,殿下已洞察大原矣。書曰非知之艱,行之惟艱,縱有勉勵之敎,若無踐履之實,恐非待賢之誠心,而苟求著誠,亶係乎學問之專志也,時値庚熱,法講雖停,殿角微涼,燕閑多暇,頻賜召對,講劘經史,一以遵列聖朝故事,一以副儒賢所陳奏,則億萬年無疆之休,必基於此,伏願殿下,懋哉懋哉。上曰,所陳當留念矣。出擧條道喜曰,臺諫出入之際,做錯非細,雖緣生疎之致,而承宣之初不察推,有違筵體,當該承旨推考,何如?上曰,依爲之。出擧條鼎臣曰,副校理兪致善,徑先就座,事甚未安。推考,何如?上曰,依爲之。出擧條上命大臣先退,仍命史官就座。又命退,諸臣以次退出。
上在昌德宮。停常參·經筵。
朴宗休啓曰,明日召對,取稟。傳曰,停。
又啓曰,右副承旨韓文爀,今日不爲仕進,卽爲牌招,何如?傳曰,允。
備忘記,潼關僉使金聲宥下直,長弓一張,長箭一部,片箭一部,筒兒一箇賜給。
朴宗休啓曰,吏曹參判金箕晩,參議李㙽牌不進,推考傳旨及罷職傳旨,今方捧入,而開政命下之後,如是違牌,事甚未安。參判更爲牌招,何如?傳曰,允。參議只推,一體牌招。
朴宗休以吏曹言啓曰,昨日次對入侍時,新除未下直及受由上京守令,竝令該曹催促下送事,命下矣。自臣曹催促,則未下直守令高原郡守宋能圭,今日辭朝云,咸悅縣監李鼎寅,長水縣監鄭胄錫,俱以爲今初七日辭朝云,成川府使鄭基世,金化縣監金汶根,務安縣監金英秀,咸平縣監柳進翼,俱以爲今初八日辭朝云,德源府使尹致逈,加平郡守李鼎民,長湍縣監金翰喆,石城縣監洪憲燮,俱以爲今初九日辭朝云,肅川府使尹秀烈,長連縣監李志益,狼川縣監韓用休,俱以爲今初十日辭朝云,楚山府使金善命,北靑府使洪翼燮,嘉山郡守白胤洙,牙山縣監金東選,庇仁縣監李肯憲,宜寧縣監徐有象,柒原縣監孫亮錫,俱以爲今十一日辭朝云,平昌郡守柳厚祚前任長水縣監,時在任所,振威縣令趙秉性前任咸悅縣監,時在任所,始興縣令李寅慶前任金化縣監,時在任所云,竝卽速上來辭朝之意,發關知委於各該道道臣處,而受由上京守令三陟府使金用淳,已爲下去云,寶城郡守金炳一,今初八日下去云,谷山府使李公翼,今初九日下去云,中和府使任弘模,兎山縣監尹致英,俱以爲今初十日下去云,未下直守令永川郡守李昌在,受由上京守令光州牧使趙徹永,俱以爲身病猝重,不得下去云,雖未知其身病之如何,而催敎之下,不卽下去者,揆以事體,誠甚未安,光州牧使趙徹永,永川郡守李昌在,竝罷黜,何如?傳曰,允。
以金興根爲吏曹判書。
有政。吏批,參判金箕晩進,右承旨朴宗休進。啓曰,新除授判書金興根命招,同參政事,何如?傳曰,允。
又啓曰,判書金興根,參議李㙽竝牌招不進,小臣獨政未安,何以爲之?敢稟。傳曰,仍爲之。
又啓曰,光州牧使,今當差出,而本州以湖南雄邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以李穆淵爲戶曹判書,洪學淵爲大司憲,林肯洙爲執義,權命周爲司諫,申佐模爲掌令,崔虎文爲持平,嚴錫鼎爲獻納,李裕膺·鄭錫朝爲正言,徐箕淳爲刑曹判書,洪鍾應爲兵曹參判,金興根爲知春秋,吳取善爲同春秋,金興根爲司譯提調,金圭瑞爲奉常正,金正奎爲兵曹正郞,洪錫圭爲佐郞,洪秉國爲愍懷墓守衛官,尹哲求爲京畿都事,金喬根爲光州牧使,金箕哲爲永川郡守,訓鍊都監提調單趙秉鉉,禁衛提調單趙秉鉉,御營提調單趙秉鉉,平安監司單洪在喆,故武兼申光璧贈兵參訓都例兼,故通德申益顯贈左承旨,故學生申聖任贈僕正,已上同知申在良三代。
兵批,判書趙秉鉉在外未肅拜,參判洪鍾應未肅拜,參議金洛龍入直進,參知成好謙病,右副承旨韓文爀進。同知單毛德衡,大護軍趙冀永,護軍閔致成,副護軍李正耆·李寅熙,副司直沈熙淳·金基周·金益文·辛志鼎·洪祐健,副司果高性鎭·李建春,兼平安道兵馬水軍節度使單洪在喆,都摠管單徐箕淳。
吏批,再政。朴宗休啓曰,原州判官,今當差出,而本州以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。以柳晏爲修撰,李憲球爲判尹,趙秉鉉爲軍器提調,李穆淵爲禮賓提調,崔致權爲禮曹佐郞,崔信爲典籍,李爲司僕主簿,鄭老容爲原州判官,訓鍊都監提調單李穆淵。
兵批,再政。同知單孫泰鳳。
吏批,三政。以金近喜爲龍潭縣監。
大司諫李玄緖,持平李晉燁,副校理兪致善,修撰林肯洙等啓曰,請書九,亟施追奪官爵之典。措辭見上答三司曰,不允。
大司諫李玄緖,持平李晉燁等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應座之類,一依尙魯例,施以散配之典。措辭見上請追奪罪人鍾秀支屬應座之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上以下二十二字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,設鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上答兩司曰,不允。
持平李晉燁啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
朴宗休,以弘文館言啓曰,修撰林肯洙,移拜執義,下番闕直,事甚未安。修撰金建銖,副修撰成容默·兪致崇,竝卽牌招,以爲推移入直之地,何如?傳曰,允。
韓文爀,以兵曹言啓曰,今七月初六日丑正三刻八分立秋,七月節改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
以吏曹參議李㙽牌不進罷職傳旨,傳于韓文爀曰,只推。
刑曹啓目粘連,南原盧光魯獄事,辭招則乍吐旋呑,凶計則欲巧反拙,稱冤縱又鳴金,完案已爲成鐵,加訊取服,何如?判付啓依允。
又啓目粘連,光陽林小成獄事,饑病相仍,便成半屍,非但犯者之所藉口,亦是隣證之有公眼,則以若鵠形菜色,殆同烏飛梨落,道啓存疑,亦出斟量,其在服念,合有傅輕,上裁敎是白乎旀,十三歲兒之以十五歲取招者,大違格例,初檢官光陽前縣監姜彝五,寶城前郡守趙羲元,竝推考,何如?啓依允。又啓目粘連,淳昌朴致近獄事,兩個旣有吸竹頃滾轉,五處明驗結果時傷憂,跡或可原,法固難逭,依前訊推,兩檢實因之被自參差者,縱已完服於三査,而及其會査,竟無一番質問於初覆擧行之刑吏者,太涉疎忽,會査官淳昌郡守金在星,潭陽府使宋宗洙,昌平縣令徐兢輔竝重推,道臣之仍無致意,亦係不審,推考,何如?判付啓依允。
義禁府啓目粘連,向前吳致永,亦囚供雖以身病爲辭,擧措難免規避之跡,都事守令之厭避規免者,各其地限三年定配,載在法典,依此律施行,何如?判付啓依允。又啓目粘連,向前成載琬,亦稅船雖是一隻,臭載旣在掌內,鉤拯又致稽緩,揆以法意,有難容恕,以此照律,何如?判付啓依允。
上在昌德宮。停常參·經筵。
自午時至申時,灑雨下雨,測雨器水深一分。
韓文爀啓曰,明日召對,取稟。傳曰,停。
又啓曰,來十一日,朝參日次矣,敢稟。傳曰,停。
朴宗休啓曰,左副承旨尹正鎭,同副承旨李玄功,今日不爲仕進,竝卽牌招,何如?傳曰,允。
備忘記,尙州營將權斆仁下直,長弓一張,長箭一部,片箭一部,筒兒一箇賜給。
大司憲洪學淵,大司諫李玄緖,執義林肯洙,掌令申佐模·金圭衡,持平崔虎文·李晉燁,獻納嚴錫鼎,副校理朴永輔,正言李裕膺·鄭錫朝等啓曰,請書九,亟施追奪官爵之典。措辭見上答三司曰,不允。
大司憲洪學淵,大司諫李玄緖,執義林肯洙,掌令申佐模·金圭衡,持平崔虎文·李晉燁,獻納嚴錫鼎,正言李裕膺等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應座之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上,請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上以下二十四字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,設鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上答兩司曰,不允。
大司憲洪學淵,執義林肯洙,掌令申佐模·金圭衡,持平崔虎文·李晉燁等啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,亦令該曹,捉致嚴問,照律勘斷。措辭見上答府曰,不允。
大司諫李玄緖,獻納嚴錫鼎,正言李裕膺·鄭錫朝等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。新除授司諫權命周,時在京畿驪州地,請斯速乘馹上來事,下諭。許遞。
以左副承旨尹正鎭牌不進罷職傳旨,傳于李玄功曰,只推。
以修撰金建銖,副修撰成容默·兪致崇牌不進罷職傳旨,傳于韓文爀曰,只推。
李玄功,以弘文館言啓曰,下番闕直,事甚未安。修撰金建銖疏批已下,副修撰成容默·兪致崇旣有只推之命,與新除授修撰柳晏,竝卽牌招,以爲推移入直之地,何如?傳曰,允。
又以成均館官員以同知館事大司成意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
韓文爀,以訓鍊都監·禁衛營·御營廳言啓曰,卽接東關王廟守直官所報,則本廟東邊墻垣二間及西邊墻垣三間許頹圮云。爲先堅實圍排,待晴合力改築之意,敢啓。傳曰,知道。
又以義禁府言啓曰,因本府議啓,時囚罪人吳致永,依法典限三年定配事,判付內,依允事,命下矣。吳致永,忠淸道保寧縣,卽其地限三年定配,而以議啓內辭意具罪目,依例發遣府羅將,押送配所,何如?傳曰,允。如有功議,各減一等,義禁府照目,康津縣監成載碗矣本府議啓內,稅船雖是一隻,臭載旣在掌內,鉤拯又致稽緩,揆以法意,有難容恕,以此照律,罪笞五十收贖,解見任別敍,私罪。奉敎依允爲旀,功減一等爲良如敎。
修撰金建銖疏曰,伏以臣以菲才,散處鄕陋,偶占一第,亦出分外,妄意榮進,豈其所望,自知已審,蟄伏愈固,聖度包涵,不遺遐遠,郞署臺銜,次第叨濫,溢分踰涯,莫知攸措,含恩逡巡,繼以感泣者,何也?臣有父母,年皆八旬,臣濫吹寵加恩資,此是人倫之善事,鄕曲之至榮也,室家相慶,隣里動色,臣是何人,偏蒙洪造,惟思粉糜身骨,以圖塵刹之報矣。往在庚子,又忝瀛選,繼以臣家有回卺之慶,俾臣一邑,飾慶便養,不稱之服,過分之災,臣竊私憂,而深恩浹髓,昕夕靡寧,苽限未準,奄遭父喪,如臣凉福,合被玆罰,不卽湛滅,已闋三霜,一身蒲衰,萬慮灰冷,夫何敢更有浮念,而伏奉前月二十五日政,除臣弘文館修撰者,臣聞命悸恐,惶汗浹背。伏念臣所帶職名,卽古所稱承弼論思之官也,才足以達事變,文足以賁經猷,學足以格君心,然後可以輔理聖躬,贊襄訏謨,得免於官方失人之譏,而臣於此箇道理,百無一能,直蠢庸一迂儒耳,遽登經席,隨事露醜,其爲淸朝之累,果何如哉?臣夙夜兢懼,進退難安,不得已隨牌就直,而百爾思惟,無路承膺,伏願聖明,亟賜鐫改,以安愚分焉。臣竊有區區私悃之可以仰達者,臣家世淸貧,計乏資身,凡於養親之具,糜糲之不繼,奚望乎珍腴,綿絮之未敷,敢言其繒帛,居無室廬,漂泊東西,甁乏貯粟,朝不謀夕者,不知幾年,向來一麾,未滿二考,遽遭至慟,顚踣歸家,而養生送死,猶賴是力,恩山惠海,非臣隕結所能上報也。第其邑力太薄,莅職甚淺,纔過三祥,依舊寒乞,偏母今年八十一歲,微臣犬馬之齒,亦五十六矣,臣之癃廢,猶且難强,洗於臣母,其將謂何?崦嵫暮景,薄如糊紗,人子至情,心膽俱急,苟或子職未伸,人事遽變,則惟臣不孝之罪,萬死難贖。玆敢不避廉防,冒昧仰達於孝理之下,伏乞特命選部,畀臣一小縣,以伸綳結之情,不勝縮忸,臣無任云云。省疏具悉。疏辭,下該曹,稟處。
上在昌德宮。停常參·經筵。
自卯時至未時,灑雨下雨,測雨器水深二分。
李鼎臣,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李玄功啓曰,明日召對,取稟。傳曰,停。
李鼎臣啓曰,右承旨朴宗休,左副承旨尹正鎭,今日不爲仕進,竝卽牌招,何如?傳曰,允。
李同淳啓曰,戶曹判書李穆淵,漢城判尹李憲球,兵曹參判洪鍾應,除拜後過三日不爲出肅,竝依定式推考警責,仍卽牌招察任,何如?傳曰,允。
李玄功啓曰,卽見江原監司徐英淳雨澤及民家頹壓狀啓,則不善封裹,水痕狼藉,原狀啓係是民事,故雖不得不捧入,而如是疎忽,事甚未安。該道臣推考,何如?傳曰,允。
以江原監司徐英淳狀啓金化縣民家頹壓事,傳于李玄功曰,聞甚矜惻,元恤典外,別加顧助,結構奠接之方,廟堂措辭,分付。
以全羅監司金景善狀啓,莫重進獻,不善申飭,有此更爲封進之境,惶恐待罪事,傳于李玄功曰,勿待罪事,回諭。
正言鄭錫朝啓曰,臣言議風裁,初何嘗近似於淸朝耳目之任,而迺者薇垣除旨,忽下於千萬夢想之外,又値合辭之方張,感恩怵義,雖不得不竭蹶出肅,粗伸明張之忱,而第臣於合啓中,有區區私義之不可聯參者,在前如臣處地,擧皆引避,輒蒙恩諒,今臣所處,宜無異焉,適因事會,淟涊蹲冒,今始來避,尤增惶恧,請命遞斥臣職。答曰,依啓。
大司憲洪學淵,大司諫李玄緖,執義林肯洙,掌令申佐模·金圭衡,持平崔虎文·李晉燁,獻納嚴錫鼎,副校理朴永輔,正言李裕膺,修撰金建銖等啓曰,請書九,亟施追奪官爵之典。措辭見上答三司曰,不允。
大司憲洪學淵,大司諫李玄緖,執義林肯洙,掌令申佐模·金圭衡,持平崔虎文·李晉燁,獻納嚴錫鼎,正言李裕膺等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫得情,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上以下二十一字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,設鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上答兩司曰,不允。
大司憲洪學淵,執義林肯洙,掌令申佐模·金圭衡,持平崔虎文·李晉燁等啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
大司諫李玄緖,獻納嚴錫鼎,正言李裕膺等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上,請島配罪人睦台錫,亟令王府,拿鞫嚴問,明正典刑。措辭見上答院曰,不允。
以右承旨朴宗休牌不進罷職傳旨,傳于李玄功曰,只推。
以修撰柳晏,副修撰成容默·兪致崇牌不進罷職傳旨,傳于李玄功曰,只推。
李玄功,以弘文館言啓曰,修撰柳晏,旣有只推之命,卽爲牌招察任,何如?傳曰,允。
李鼎臣,以都摠府言啓曰,副摠管臣朴耆會,兵曹參議金洛龍,來詣中日閣,自宣傳官至守門將發射矣,雨勢如此,不得設行之意,敢啓。傳曰,知道。
韓文爀,以義禁府言啓曰,因本府草記時囚罪人吳致永,忠淸道保寧縣,卽其地限三年定配事,批旨內,依允,如有公議,各減一等事,命下矣。吳致永八代祖定邦,宣武原從功臣,非議親云,吳致永,功減一等,忠淸道保寧縣,限二年半定配之意,敢啓。傳曰,知道。
平安監司洪在喆疏曰,伏以臣,才薄而名位太驟,恩深而報答蔑稱,居常愧懼,隕谷集木,千萬不自意,伏奉除旨,以臣爲平安道觀察使者,臣擎誥駭惶,歷日靡措,臣曾待罪嶺臬,歸纔數年,而無一裨補,有百辜負,至今追惟,背汗顔騂,若謂臣已試其可,而將又畀之,則以殿下日月之明,豈有遺照,若謂臣已試不可,而猶且縻之,則在朝廷綜核之政,決是再誤,此臣所以祗增疑惕,莫曉新命之奚取於臣也。夫方岳之任,孰非綦重,而惟西一路,責成尤難,壤地則海山錯如牙制,而舟車之所委輸也,邊陲則遼·燕爲其喉扼,而冠蓋之所絡繹也,而挽近以來,荐經歉荒,漸就凋弊,庫儲在在枵蕩,官擁虛簿,井里往往蕭條,民無蓋藏,軍伍餉糴,非復舊時之樣,門坼關防,頓無陰雨之備,此皆傳說之不可誣,有若敗局殘枰之莫可收拾,而且況頻年迎客,列邑之勅需已匱,近日積潦,淸北之漂渰尤甚,則雖使通猷鍊識,期之以歲計之效,猶當却顧,今以如臣之最居人下者,不少留難,遽然任之以不當任之任者,此殆近於鉛刀之割强,駑乘之致遠,其不能也審矣。念臣蒙彼殊渥,與天無極,感激居先,夷險向前,頂踵毛髮,未敢自有,而其奈力所不逮,理必無幸,何哉?臣所狼狽,固不遑恤,而竊恐聖上子育西民之澤,緣臣而竟不下究,臣罪到此,合置何辟,器之小大,受必有量,水之冷煖,飮者自知,以臣視臣,萬無堪承,而內隆外腴,俄頃兜攬,此又臣過福招災之機,苟非然者,臣亦仕宦中人耳,高牙大纛,非身徒榮,專省養奉,喜及偏母,恒情攸願,何苦辭爲?公私參倚,抱此衷懇,玆不得不冒瀆崇聽,仰干造化,伏望聖慈,俯賜鑑諒,亟遞臣新授之職,俾藩寄毋瘝,微分獲全,不勝至祝,臣無任云云。答曰,省疏具悉。卿其勿辭往欽哉。
上在昌德宮。停常參·經筵。
尹正鎭啓曰,明日召對,取稟。傳曰,停。
又啓曰,大司憲洪學淵,執義林肯洙,掌令申佐模·金圭衡,持平崔虎文·李晉燁呈辭。監察茶時之意,敢啓。傳曰,知道。
又啓曰,右副承旨韓文爀,今日不爲仕進,卽爲牌招,何如?傳曰,允。
又啓曰,臣正鎭,依定式進詣香室,奉審香祝櫃祝板袱子,則精潔之意,敢啓。傳曰,知道。
又啓曰,行都承旨李鼎臣,行左承旨李同淳,右承旨朴宗休不爲仕進,右副承旨韓文爀牌不進,同副承旨李玄功式暇出去,院中只有臣一人,伴直無人,右承旨朴宗休,所當牌招,而拘於廳規,不得請牌,何以爲之?敢稟。傳曰,牌招。
以右副承旨韓文爀牌不進罷職傳旨,傳于尹正鎭曰,只推。
尹正鎭啓曰,右承旨朴宗休牌不進,伴直無人,右副承旨韓文爀,旣有只推之命,更爲牌招,何如?傳曰,允。
以右承旨朴宗休牌不進罷職傳旨,傳于尹正鎭曰,只推。
尹正鎭啓曰,右副承旨韓文爀再牌不進,伴直無人,右承旨朴宗休旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以右副承旨韓文爀再牌不進罷職傳旨,傳于尹正鎭曰,只推。
尹正鎭啓曰,外道三品職,毋得以惶恐待罪封啓,自是格例,而卽見全羅右水使申觀浩異國船到泊事狀啓,則末段以惶恐待罪爲辭矣。原狀啓,事係邊情,雖不得不捧入,而有違格例,不可無警,推考,何如?傳曰,允。
朴宗休啓曰,卽者漢城府官員來言,今此城隍發告祭及厲祭獻官,例以本府亞尹塡差,而左尹權大肯有身病,右尹金鍏呈辭受由,無進去之員云。左尹卽爲牌招,何如?傳曰,允。
又啓曰,左尹權大肯牌不進推考傳旨,今方捧入,而城隍發告祭及厲祭獻官,當爲進去,如是違牌,事甚未安。更爲牌招,何如?傳曰,允。
又啓曰,左尹權大肯再牌不進推考傳旨,今方捧入,而城惶發告祭及厲祭獻官,當爲進去,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,牌招。
又啓曰,左尹權大肯三牌不進推考傳旨,今方捧入,而城隍發告祭及厲祭獻官,當爲進去,連事違召,無意承膺,揆以事體,誠極未安。所當更請牌招,而係是一日四牌,何以爲之?敢稟。傳曰,許遞。政官牌招開政。
尹正鎭啓曰,吏曹郞廳來言,臺諫有闕,政事,取稟。傳曰,今日政差出。
以修撰柳晏牌不進罷職傳旨,傳于尹正鎭曰,只推。
上在昌德宮。停常參·經筵。
藥房都提調趙寅永,提調李憲球,副提調李鼎臣啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹正鎭啓曰,明日召對,取稟。傳曰,停。
韓文爀啓曰,大司憲洪學淵,執義林肯洙,掌令申佐模·金圭衡,持平崔虎文·李晉燁呈辭。監察茶時之意,敢啓。傳曰,知道。
李鼎臣啓曰,行左承旨李同淳,同副承旨李玄功,今日不爲仕進,竝卽牌招,何如?傳曰,允。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,臣鼎臣,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
尹正鎭啓曰,吏曹判書金興根,參判金箕晩,參議李㙽牌不進,推考傳旨及罷職傳旨,今方捧入,而開政命下之後,如是違牌,事甚未安。判書參判,更爲牌招,何如?傳曰,允。參議只推,一體牌招。
又啓曰,吏曹判書金興根,參判金箕晩,參議李㙽牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書金興根,參判金箕晩,參議李㙽再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書陳疏到院,原疏以國忌正日,纔已退却矣,判書·參判,竝所當更請牌招,而係是一日三牌,何以爲之?敢稟。傳曰牌招,原疏捧入。
以吏曹參議李㙽再牌不進罷職傳旨,傳于尹正鎭曰,只推。
尹正鎭啓曰,吏曹判書金興根疏批已下,參議李㙽旣有只推之命,竝卽牌招,何如?傳曰,允。
又啓曰,吏曹參議李㙽三牌不進,依定式禁推傳旨捧入之意,敢啓。傳曰,知道。
以吏曹參議李㙽三牌不進禁推傳旨,傳于尹正鎭曰,分揀。
有政。吏批,判書金興根進,參判金箕晩牌不進,參議李㙽牌不進,右承旨朴宗休進。以趙完植爲司諫,尹行謨爲正言,兪星煥爲左尹,金箕晩·李圭祊爲同經筵,洪鍾華爲儀賓都事,尹孟烈爲典籍,故府使鄭湋贈兵參訓都例兼,慶尙右兵使鄭泰東考。
吏批,再政。以鄭愚容爲工曹正郞,左尹單金鍏,右尹單兪星煥。
兵批,判書趙秉鉉在外未肅拜,參判洪鍾應入直進,參議金洛龍病,參知成好謙病,右副承旨韓文爀進。僉知單李以復,護軍權大肯,副司直權命周,副司果鄭錫朝,以上竝單付。
尹正鎭,以內醫院都提調·提調意啓曰,御供所需,何莫不重且大,而莫重莫大者,無過於羅蔘一種矣。第其奸僞之弊,愈往愈甚,令飭之擧,徒歸文具,雖以見存已捧之材言之,較之已前,不但以品劣言也,言念國體,寧不懍悚?此若不大加懲創,無以到底釐整,秋節已屆,採取不遠,姑先發關該道,俾爲各別惕念之地,而必以獨頭全體,山採無疑者封進,如或看作例飭,復踵前習,至有多數點退之境,則當該道臣,依定式施以譴罷之典,審藥嚴刑島配,而其糊付作奸之現露者,令捕廳各別譏詗,亟施當律,至於近年燕貿之唐藥材,全不致愼,多未合用,亦爲嚴飭赴燕之醫譯處,使之精擇良材,而若又點退,則該醫譯,加倍重繩之意,一體分付,何如?傳曰,允。各別嚴飭,而亦不在於監捧之提擧乎?以此亦爲嚴飭於首醫掌務官等,俾各惕念,可也。
以平安監司趙秉鉉狀啓安州等邑民家漂頹,人命渰壓事,傳于朴宗休曰,當此窮節,許多民家之漂頹,聞甚驚慘,而人命之渰壓死人,又若是夥多,尤爲矜惻,元恤典外,別加顧助,渰死人等,如有生前身還布,竝蕩減,未拯屍身,發關沿海邑,期於拯得,卽爲結構奠接,俾無失所棲遑之弊事,廟堂各別措辭,分付。
以黃海監司金鼎集狀啓金川郡民家頹壓事,傳于朴宗休曰,聞甚矜惻,元恤典外,別加顧助,結構奠接之方,廟堂措辭,分付。
以同副承旨李玄功牌不進罷職傳旨,傳于韓文爀曰,只推。
李鼎臣,以訓鍊都監言啓曰,本局把摠吳益善,身病猝重,勢難察任,改差,何如?傳曰,允。
吏曹判書金興根疏曰,伏以臣,待罪度支,半歲有餘于玆矣,揆分而筳於楹也,量力而眇於睇也,冒昧承當,縱諉嚴畏,因仍蹲據,理必僨踣。千萬不自意,際又伏奉天官之命,臣誠循省慄,靡所止屆,顧臣於財賦之任,極知其萬萬無堪,求解一念,寤寐如結,今得以夤緣卸負,非不爲區區滿足之幸,而究其所新受者,係有國之治忽,爲馭世之大枋,視一時國計贏縮,不過爲有司者職務,相去萬矣,譬如擔且荷者,恤一肩之赬,移之於一肩,而其爲打疊之重,反有甚於已赬之肩,則至竟兩肩俱血,無復全完後已耳。夫進退陞黜,一或失秤,則官邪之所由興,民病之所由痼,無往非銓注之罪也,上而對揚明命,下而平施物情,亦無往非銓注之事也。以殿下聖明,其於臣之本末長短,宜無遺照,班簿之不辨東西,官聯之莫知誰某,格令事例之是可是否,傡矇如而瞶如矣。今使之處盱衡之地,操甄品之權,毋負我聖慈委畀之盛,則是所謂適越而北轅,返鑑而索照也。況臣之於君,猶子之於父也,父母之愛其子也,必節其飢飽,時其寒煖,然後不至於疾病,此理之常也。殿下之於臣,顧復恩勤,旣與天同大,而臣之兜攬歷揚,不啻爲過飽而過煖,支調之繁,方憂未釋,冢宰之重,又復狎至,凡此兩任,皆邦治邦政之所必愼而必難也,臣是何人,朝除夕遷,輒居人先,怙恩饕榮,莫之知憩也,歷日跧伏,氷炭交中,庚牌荐臨,違傲增戾,冒控刳瀝之懇,仰瀆崇高之聽。伏乞聖慈,念銓總之綦殷,軫涯量之垂溢,亟賜改免,以幸公私,不勝大願,臣無任云云。答曰,省疏具悉。卿其勿辭行公。
上在昌德宮。停常參·經筵。
夜自三更,至十二日開東,灑雨下雨,測雨器水深五分。
韓文爀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴宗休啓曰,明日召對,取稟。傳曰,停。
又啓曰,左副承旨尹正鎭,今日不爲仕進,卽爲牌招,何如?傳曰,允。
備忘記,老江僉使毛重錫,魚游澗僉使金南彦,委曲僉使李齊寅,植松萬戶朴啓淵,玉江萬戶尹基煥,永達萬戶李亨鎭下直,各長弓一張,長箭一部,片箭一部,筒兒一箇賜給。
以平安監司趙秉鉉狀啓宣川等邑民家漂頹,人命渰壓事,傳于朴宗休曰,當此農節,許多民家之漂頹,聞甚驚慘,而人命之渰死,又若是夥多,尤爲矜惻,元恤典外,別加顧助,渰死人等,如有生前身還布,竝蕩減,卽爲結構奠接,俾無失所棲遑之弊事,廟堂各別措辭,分付。
以全羅監司金景善狀啓興陽縣草島漂到異國船,不得如例問情,又不能登時摘奸,常時不飭,惶恐待罪事,傳于韓文爀曰,勿待罪事,回諭。
以全羅兵使閔晳啓本興陽縣草島漂船所住處形止摘奸,稽滯登聞,惶恐待罪事,傳于韓文爀曰,勿待罪事,回諭。
執義林肯洙,司諫趙完植,副校理朴永輔,正言尹行謨,修撰金建銖等啓曰,請書九,亟施追奪官爵之典。措辭見上答三司曰,不允。
執義林肯洙,司諫趙完植,正言尹行謨等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應座之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上以下二十二字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,設鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上答兩司曰,不允。
執義林肯洙啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
司諫趙完植,正言尹行謨等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
吏曹啓目粘連,觀此弘文館修撰金建銖上疏,則以爲臣,家世淸貧,計乏資身,偏母今年,八十一歲,崦嵫暮景,薄如糊紗,人子至情,心膽俱急,苟或子職未伸,人事遽變,則惟臣不孝之罪,萬死難贖,玆敢不避廉防,伏乞特命選部,畀臣一小縣,以伸綳結之情亦爲白有臥乎所,金建銖之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經帳之臣,出補外邑,事體不輕,臣曹不敢擅便,上裁,何如?判付啓依回啓施行爲良如敎。
朴宗休,以弘文館言啓曰,修撰柳晏,卽爲牌招察任,何如?傳曰,允。
韓文爀,以兵曹言啓曰,今七月十一日,武臣賓廳武經講書日次,而中日相値,不得爲之之意,敢啓。傳曰,知道。
又以都摠府言啓曰,副摠管南錫圭,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,今年爲式年監試及東堂初試年次,而各道試官,當爲差送矣。旱澇多有告災,年形未分豐歉,民邑事力,尤宜節省於此時,且有近年已例,凡都事差送處,竝令道臣試取之意,預爲知委,俾無臨時窘跲之患,而四道京試官,政官牌招,開政差出,何如?傳曰,允。
又以備邊司言啓曰,各道秋操稟啓,今已齊到矣。近年以來,課歲停操,便成恒例,揆以戎政,誠極疎虞,其在修擧之道,固當如例設行,而兩西·畿輔,俱經迎勅之勞,嶺·湖諸邑,亦多圭璧之擧,況値式年,試士往來供億之費,自不無相掣,此時徵調之弊,尤所當念,今秋八道·三都水陸諸操巡歷巡點,竝姑停止,至於官鎭聚點,苟能繕械塡伍,申明團束,實與行操無異,毋或視以文具,另飭擧行,有堤堰處,依近例移點完役,覆審考講及各樣都試與停退條,竝爲按式設行之意,分付,何如?傳曰,允。
又以備邊司言啓曰,北評事趙龜植,聞有篤老親病,有不可强令遠赴,今姑改差,而曾經翰閣中排擬,極其苟艱,其勢不容不稍加通變,以適時宜,自今以曾經玉署有聞望之人,另加選擇,通融差送之意,分付該曹,何如?傳曰,允。
又以禁衛營言啓曰,今日本營將官射講時,哨官柳旭,無緣不參,依例汰去之意,敢啓。傳曰,知道。
以左副承旨尹正鎭牌不進罷職傳旨,傳于李玄功曰,只推。
兵曹口傳政事,副司果單趙龜植。
戶曹判書李穆淵疏曰,伏以臣以素門凡流,輪翮無取,而幸際聖明之時,猥荷簡拔之私,前後揚歷,罔非踰濫,每自循省,只切惶媿。不意度支除旨,忽下於千萬夢想之外,臣奉命震懍,心顔靡措。噫,六官之長,孰非難愼,而今之地部,卽古所稱大司農也,掌邦賦之至重,責經用之句當,國計之贏絀,於是係焉,民力之舒慘,由是判焉,苟非知慮足以精曉分數,才具足以鍊達時務,允協於廷議輿論,則固不當一日叨據,掄選之重,在古已然,況今財匱蓄罄,着手無處,岌岌有朝不謀夕之虞,其所牽架塗抹之方,雖以劉晏之治賦,楊炎之理財,恐未有成法良籌,如臣之儱侗疎迂,不識方向者,何嘗一毫近似,而不少留難,有此委畀,是何異於强僬僥以扛鼎,驅蚊蚋以負山哉?畢竟狼狽,猶屬臣一身之私,而在聖朝量才授官之政,果何如也?國之重任,緣臣而反輕,邦之大用,由臣而益窘,臣何敢貪榮饕寵,恬若固有,上而累則哲之明,下而招冒進之譏,自歸於無憚沒恥之科乎?臣又年紀衰邁,疾病深痼,源委積祟於疝癖,形症轉至於暈眩,精神昏瞀,語言倦澁,昨之可强,今忽不能自力,朝之所爲,暮已茫然如失,恒居接應,率多顚倒,錯亂如是,而使之總領簿書,剸理劇地,是誠行不得之事也。由前而言,則才不勝任,由後而言,則病難供職,左右思量,趨承無路。玆敢冒控文字,仰瀆宸嚴,伏乞聖慈,俯察由中之懇,特垂體下之恩,亟命收還臣所叨職名,回授可堪之人,使國事無僨,私分獲安,不勝幸甚,臣無任云云。答曰,省疏具悉。卿其勿辭行公。
上在昌德宮。停常參·經筵。
自開東至人定,灑雨下雨,測雨器水深三寸一分。
自人定至十三日開東,灑雨下雨,測雨器水深四分。
李玄功啓曰,明日召對,取稟。傳曰,停。
朴宗休啓曰,左副承旨尹正鎭,今日不爲仕進,卽爲牌招,何如?傳曰,允。
備忘記,麟山僉使權尙文,天摩僉使韓敬履,幕嶺萬戶全致亮下直,各長弓一張,長箭一部,片箭一部,筒兒一箇賜給。
朴宗休啓曰,吏曹判書金興根,參判金箕晩,參議李㙽牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
傳于李玄功曰,兵判在外,其間政注,有不可遲待,依已例亞堂行政。
有政。吏批,判書金興根進,參判金箕晩牌不進,參議李㙽牌不進,右承旨朴宗休進。以李圭祊爲左尹,洪章燮爲戶曹佐郞,朴永輔爲忠淸道京試官,嚴錫鼎爲慶尙道京試官,兪致崇爲全羅道京試官,趙秉駿爲平安道京試官,金翊鎭爲興陽縣監。
兵批,判書趙秉鉉在外未肅拜,參判洪鍾應進,參議金洛龍入直,參知成好謙病,同副承旨李玄功進。以趙冀永爲知事,趙鶴年爲都摠管,徐相益爲釜山僉使,金永求爲忠淸水虞候,趙然昌爲北評事,金仲鉉爲薪智島萬戶,尹洪宣爲鹿島萬戶,護軍金鍏,前主簿李麟九·趙恂,前監牧官趙秉德,及第金魯璜·洪祐人·吳致遠,前萬戶尹秀慶以上今加折衝加資事,覆啓判下。
吏批,再政。以李裕元爲司僕正,李龍在爲廣興守,趙秉夔爲西學敎授,學正二單金觀孝·白龍周,學錄單申學典。
兵批,再政。副護軍李麟九·趙秉德·趙恂·金魯璜·洪祐人·尹秀慶·吳致遠,以上竝單付。
持平李晉燁,副校理朴永輔,正言李裕膺,修撰金建銖等啓曰,請書九,亟施追奪官爵之典。措辭見上答三司曰,不允。
持平李晉燁,正言李裕膺等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上以下二十二字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,設鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上答兩司曰,不允。
持平李晉燁啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
正言李裕膺啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
以修撰柳晏牌不進罷職傳旨,傳于李玄功曰,只推。
李玄功,以弘文館言啓曰,修撰柳晏,旣有只推之命,卽爲牌招察任,何如?傳曰,允。
以左副承旨尹正鎭牌不進罷職傳旨,傳于李玄功曰,只推。
以吏曹參議李㙽牌不進罷職傳旨,傳于李玄功曰,只推。
以修撰柳晏牌不進罷職傳旨,傳于李玄功曰,只推。
韓文爀,以兵曹言啓曰,卽接西所衛將金夏淵牒報,則中日閣東邊中松一株,拔根顚仆,明禮門外西邊雜木二株折落,南所衛將金魯鳳牒報,則賓廳後造東山雜木一株折落,弘文館東邊雜木三株,拔根顚仆云。令該所依例斫去之意,敢啓。傳曰,知道。
又以兵曹言啓曰,卽接西所衛將金夏淵牒報,則明禮門西邊內宮墻一間許,因雨頹圮云。爲先令紫門監,以杻把子及長木,堅實圍排,把守軍則金虎門入直軍八名除出,限修築間,嚴加守直之意,敢啓。傳曰,知道。
又以訓鍊都監言啓曰,因兵曹草記,明禮門西邊內宮墻一間許頹圮處,金虎門入直軍八名除出,將校一人率領,限修築間,嚴加守直之意,敢啓。傳曰,知道。
上在昌德宮。停常參·經筵。
尹正鎭啓曰,明日召對,取稟。傳曰,停。
李鼎臣啓曰,行左承旨李同淳,今日不爲仕進,卽爲牌招,何如?傳曰,允。
尹正鎭啓曰,來十八日,專經武臣殿講日次,而誕日問安相値,頉稟之意,敢啓。傳曰,知道。
傳于朴宗休曰,右副承旨許遞,前望單子入之。
承旨前望單子入之,洪鍾應落點。
以慶尙監司洪鍾英狀啓,薦新進上胡桃,姑未成實,限內不得封進,惶恐待罪事,傳于朴宗休曰,勿待罪事,回諭。
以黃海監司金鼎集狀啓,薦新新蓮實,潦水所傷,結實尙遠,限內不得封進,惶恐待罪事,傳于朴宗休曰,勿待罪事,回諭。
尹正鎭,以弘文館言啓曰,修撰柳晏,旣有只推之命,卽爲牌招察任,何如?傳曰,允。
以修撰柳晏牌不進罷職傳旨,傳于尹正鎭曰,只推。
掌令申佐謨,校理金炳奎,正言尹行謨,修撰金建銖等啓曰,請書九,亟施追奪官爵之典。措辭見上答三司曰,不允。
掌令申佐模,正言尹行謨等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢錄例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上以下二十字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,設鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上答兩司曰,不允。
掌令申佐模啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
正言尹行謨啓曰,請梟示罪人性世,亟施孥戮之典。措辭見上請古今島爲奴罪人睦台錫,亟令王府,拿鞫嚴問,明正典刑。措辭見上答院曰,不允。
尹正鎭,以禮曹言啓〈曰〉,卽接崇陵參奉所報,則今番雨後,本陵丁字閣月廊前面月臺石四間許,頹圮云矣。修改之節,待快晴擇日擧行,何如?傳曰,允。
又以禮曹言啓曰,卽接景慕宮官員所報,則今日未時量,正堂西邊內墻半間許,今又頹圮云矣。修改之節,與日前內墻頹圮處,待快晴一體擧行,何如?傳曰,允。
又以司僕寺言啓曰,兼內乘徐相益,昨日政,移拜釜山僉使矣。其代,令該曹口傳差出,何如?傳曰,允。
兵曹口傳政事,以李熙絅爲兼內乘。
李玄功,以兵曹言啓曰,卽接北所衛將沈說泰牒報,則弘化門南邊月廊築墻外面,半間缺落云。爲先令紫門監,以把子圍排,卽速修築,而此與全頹有異,弘化門入直軍,令該營量宜除出,限改築間,晝察夜巡之意,分付,何如?傳曰,允。
又以兵曹言啓曰,卽接西所衛將金夏淵牒報,則中日閣東邊中松一株,拔根顚仆云,令該所依例斫去,而連接牒報,則集成門北邊內宮墻四間許,因雨頹圮云。爲先令紫門監,以杻把子及長木,堅實圍排,把守軍則金虎門入直軍二十名除出,限修築間,嚴加守直之意,敢啓。傳曰,知道。
又以訓鍊都監言啓曰,因兵曹草記,集成門北邊內宮墻四間頹圮處,金虎門入直軍二十名除出,將校一人率領,限修築間,嚴加守直之意,敢啓。傳曰,知道。
又以訓鍊都監言啓曰,因兵曹草記,弘化門南邊月廊築墻外面半間缺落處,弘化門入直軍五名除出,限改築間,晝察夜巡之意,敢啓。傳曰,知道。
又以摠戎廳言啓曰,本廳左部左司把摠許熠,身病甚重,勢難察任,改差,何如?傳曰,允。
又以義禁府言啓曰,全羅監司金景善狀啓內,興陽縣監白樂賢,鹿島萬戶梅漢福,竝爲先罷黜,其罪狀,令攸司稟處,左水虞候金相有罪狀,令攸司稟處事,啓下矣。梅漢福·金相有等,時在任所,依例發遣府羅將,交代後竝拿來,白樂賢,前以他罪,方在待待命中,待就囚添問目捧供,何如?傳曰,允。待待命拿囚。
又以義禁府言啓曰,全羅監司金景善狀啓內,會寧浦萬戶金龍顯罪狀,令攸司稟處事,啓下矣。金龍顯,時在任所,依例發遣府羅將,交代後拿來,何如?傳曰,待待命拿囚。
又以義禁府言啓曰,全羅右水使申觀浩狀啓內,薪智島萬戶金得成,爲先罷黜,其罪狀,令攸司稟處事,啓下矣。金得成,時在任所,依例發遣府羅將,交代後拿來,何如?傳曰,待待命拿囚。
上在昌德宮。停常參·經筵。
李玄功,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
尹正鎭啓曰,明日召對,取稟。傳曰,停。
又啓曰,左尹李圭祊,除拜後過三日不爲出肅,依定式推考警責,仍卽牌招察任,何如?傳曰,允。
傳于尹正鎭曰,禮房承旨馳詣宗廟·景慕宮,奉審摘奸以來。
傳于李玄功曰,淸北諸邑水災,以道啓之已徹者觀之,漂頹渰沒,若是驚慘,況其棲屑失所之狀,如在目前乎?慰諭使,令廟堂擇差,使之明日下直,新道伯,亦令從近辭朝。
尹正鎭,以奎章閣言啓曰,明日卽奉謨堂秋孟朔奉審日次,臣等進詣擧行之意,敢啓。傳曰,知道。
持平崔虎文,獻納嚴錫鼎,校理兪致善,副修撰兪致崇等啓曰,請書九,亟施追奪官爵之典。措辭見上答三司曰,不允。
持平崔虎文,獻納嚴錫鼎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請物故罪人肇源諸子,亟施散配之典。措辭見上,請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上以下二十二字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,設鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上答兩司曰,不允。
持平崔虎文啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上,請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
獻納嚴錫鼎啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
尹正鎭,以弘文館言啓曰,修撰柳晏,旣有只推之命,卽爲牌招察任,何如?傳曰,允。
李玄功,以備邊司言啓曰,傳曰淸北諸邑水災,以道啓之已徹者觀之,漂頹渰沒,若是驚慘,況其棲屑失所之狀,如在目前乎?慰諭使,令廟堂擇差,使之明日下直,新道伯,亦令從近辭朝事命下矣。副護軍金公鉉差下,使之進去慰諭,何如?傳曰,允。
吏曹,平安道淸北慰諭使單金公鉉。
李玄功,以兵曹言啓曰,卽接慶熙宮入直衛將梁洙牒報,則開陽門西邊大松一株,小松一株,拔根顚仆云,令該所依例斫去之意,敢啓。傳曰,知道。
以平安監司趙秉鉉狀啓嘉山等邑民家漂頹,人命渰壓事,傳曰,許多民家之漂頹,聞甚驚慘,而人命之渰死,又若是夥多,尤爲矜惻。元恤典外,別加顧助,渰死人等,如有生前身還布,竝蕩減,未拯屍身,發關沿海邑,期於拯得,卽爲結構奠接,俾無失所棲遑之弊事,廟堂各別措辭,分付。
上在昌德宮。停常參·經筵。
自開東至人定,灑雨下雨,測雨器水深三分。
藥房提調李憲球,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹正鎭啓曰,明日召對,取稟。傳曰,停。
洪鍾應啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
李鼎臣啓曰,行左承旨李同淳,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而領議政未差,左議政金道喜,右議政朴晦壽俱有身病,不得來會云矣。敢啓。傳曰,知道。
備忘記,上土僉使李希濂下直,長弓一張,長箭一部,片箭一部,筒兒一箇賜給。
傳于朴宗休曰,慰諭之行,雖已發送,計其漂過四千,渰踰五百,淸北列邑,無異滄桑,則惟恤之念,靡所止屆,此豈以常例拘哉?道內上納京司錢中限三萬兩折留,以爲頹壓修改,潰決補築之資,其給代之方,令廟堂從長稟處,可也。
傳于朴宗休曰,俄下傳敎,令廟堂星火行會於箕伯處,仍令慰諭使齎去,以爲宣諭之地,可也。
司諫趙完植,掌令金圭衡,副校理兪致善,副修撰兪致崇等啓曰,請書九,亟施追奪官爵之典。措辭見上答三司曰,不允。
司諫趙完植,掌令金圭衡等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上,請謀反大逆不道知情不告罪人醇壽,亟施孥戮之典。措辭見上以下二十二字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,設鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上答兩司曰,不允。
掌令金圭衡啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
司諫趙完植啓曰,請梟示罪人性世,亟施孥戮之典。措辭見上請古今島爲奴罪人,韓鼎鎭,亟令王府,設鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
以大司諫李玄緖,獻納嚴錫鼎,正言李裕膺·尹行謨,執義林肯洙,掌令申佐模,持平崔虎文·李晉燁牌不進罷職傳旨,傳于洪鍾應曰,只推。
以修撰柳晏牌不進罷職傳旨,傳于尹正鎭曰,只推。
尹正鎭,以弘文館言啓曰,修撰柳晏,旣有只推之命,卽爲牌招察任,何如?傳曰,允。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
又以禮曹言啓曰,因備邊司草記,今此各道式年監試及東堂初試時,依近年已例,凡都事差送處,竝令道臣試取事,允下矣。依甲午·庚子·癸卯三式年例,原事目中,以忠淸·全羅等左道京試官·右道監司·慶尙左道監司·右道京試官·平安南道監司·北道京試官·咸鏡南道監司·北道評事·江原·黃海等道監司試取事,改付標以入,而甲午·庚子·癸卯三式年,則三南左·右道文東堂初試,竝令各其道臣,合設試取矣。今番則何以爲之乎?敢稟。傳曰,依近例爲之。
洪鍾應,以兵曹言啓曰,內吹螺赤及龍虎營兼內吹螺赤今秋等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今秋等習角賞格,謹依判下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹今秋等習角賞單啓下,梁景祿等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今秋等習角賞格,謹依單子判下,吳銀哲等十一名處,各木二疋施賞之意,敢啓。傳曰,知道。
上在昌德宮。停常參·經筵。
朴宗休啓曰,明日召對,取稟。傳曰,停。
洪鍾應啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,右副承旨尹正鎭,同副承旨李玄功,今日不爲仕進,竝卽牌招,何如?傳曰,允。
備忘記,平安兵虞候李誾求,廢茂山萬戶康鵬天下直,各長弓一張,長箭一部,片箭一部,筒兒一箇賜給。
傳于朴宗休曰,慰諭之行,不可無懷綏撫恤之敎,在外藝文提學許遞,前望單子入之,待下批牌招,製進綸音,仍爲撥馬下送于慰諭使處。
藝文提學前望單子入之,趙斗淳落點。
以右副承旨尹正鎭牌不進罷職傳旨,傳于李玄功曰,只推。
以大司諫李玄緖,司諫趙完植,獻納嚴錫鼎,正言尹行謨,執義林肯洙,掌令申佐模,持平崔虎文·李晉燁牌不進罷職傳旨,傳于李玄功曰,只推。
以修撰柳晏牌不進罷職傳旨,傳于朴宗休曰,只推。
掌令金圭衡,副校理兪致善,正言李裕膺,副修撰兪致崇等啓曰,請書九,亟施追奪官爵之典。措辭見上答三司曰,不允。
掌令金圭衡,正言李裕膺等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,快正典刑。措辭見上,請謀反大逆不道知情不告罪人醇壽,亟施孥戮之典。措辭見上以下二十二字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,設鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上答兩司曰,不允。
掌令金圭衡啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
正言李裕膺啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
朴宗休,以弘文館言啓曰,修撰柳晏,旣有只推之命,卽爲牌招察任,何如?傳曰,允。
洪鍾應,以兵曹言啓曰,今七月十七日,武臣堂上朔試射日次,而大殿誕日前一日,不得開坐,載在法典,依例停止之意,敢啓。傳曰,知道。
又以兵曹言啓曰,卽接慶熙宮入直衛將梁洙牒報,則崇義門北邊墻垣二間頹圮云,爲先令繕工監,把子圍排,卽速修築,而亦令巡邏營門,申飭校卒,限改築間,各別巡察之意,分付,何如?傳曰,允。
又以備邊司言啓曰,今番淸北水災,幾成懷襄,渰壓之殆過五百,漂頹之至近四千,卽挽近初有,昨下恩敎,丁寧惻怛,至有三萬金劃下之擧,被災蕩析之民,固當感泣無地。而第伏見正廟丙辰,純廟庚午西邑水災時,俱有設祭水邊之處分。今亦依已例,祭文則令道臣撰出,使各該地方官,着實擧行後,形止啓聞之意,分付,何如?傳曰,允。
慰諭平安道淸北水潦被災民人等綸音,王若曰,予以否德,治不徯志,固無以上答天心,俯副群生之望,而屬歲小康,稍紓宵旰之念。然關西一路,自經庚子大侵,劫劫恤恤,若將顚隮,懷保之勤,恒所耿耿。今玆淸川以北濫溢之驚,滿心悸慄,靡所止屆。漂戶之爲四千,渰口之爲五百,有水災以來,殆創聞而創見也。第此只就道臣之從先登聞而計之者,則嗣後邑報之爲幾許,又未量也。玆皆予寡人,不能遂順庶徵之咎也,尙何言哉?嗚呼,斯民也無辜之赤子也。藉無水潦之憂,饑饉之厲,仰事俯育,公私經辦,尙不知豐歲之爲可樂。今其僅綴僅綿之幾多生靈,不爲鴻雁之嗷嗷,忍就魚鼈之嗿嗿,繩樞甕牗,蕩成洪濤。旄倪夫婦,泯於洶湧,父不得以訣其子,子不得以哭其父,轉眄之傾,囂亂斯瘼。雖使倖全而倖存者言之,室家之離析,血肉之墊沒,潰決之靡遺,收穫之無望,非但延活之茫然,亦復爲生之何樂?予雖寡昧,居乎億兆之上,凡吾民一呻一嚬,莫不呼吸之與通,則九重之邃,亦階前之萬里也。流離棲遑之形,啼呼慘沮之容,予安得食之甘而寢之安也?日前慰諭之命,卽體予躬巡之意也。今不知征抵何處,而三萬金之捐助,特不過投河之醪耳,是何足爲懷綏安輯之萬一?而患均不患寡,亦聖人所訓也。毋論漂戶渰口,必有族姻隣里之濟,方伯守令之救,次第結構,期趁未寒之前,極力拯鉤,俾無未掩之骼。秋成尙餘多月,賴天之休,獲有桑楡之收,則安知不回咷爲笑,復尋宿昔之居也?嗚呼,死者已矣,而是誠巖墻之命,而無告之鬼也。顧予惻傷之懷,殆不覺繞壁而徊徨,庸述列祖故事,爲壝於水邊,大招而酹之,斯或以慰冥漠幽淪,煩冤鬱塞之魂歟?予於此,別有播脩於予之赤子者,夫一遇水旱,輒散而之四,非不知出於萬不獲已也。而究竟驗之,適增其仳㒧艱楚之苦,非計之善者也。餒焉而資安土之俗,寒焉而賴共閭之恤,其視素昧之地,絶遠之鄕,得失爲何如哉?畋爾田宅爾宅,必不如世居世奠之所。咨爾多民,諒予由衷之諭,毋遽輕動,毋遽胥浮,儘力支拄,毋自徒困於保抱携持,顚連道路之上,則伊後靖集之責,在予一人。其各明聽毋惑,至於分憂之臣,罔非體國之人也。身閱而足涉,目擊而面告,徭役之蠲,征斂之薄,苟係便民而利民,隨事枚列,陸續登奏,有甚於捄焚撲燎之急,然後始可有一分對揚之效。宜自悉心,予不多誥。藝文提學趙斗淳製進
上在昌德宮。停常參·經筵。
尹正鎭啓曰,明日召對,取稟。傳曰,停。
李玄功啓曰,來二十一日,朝參日次矣,敢稟。傳曰,停。
又啓曰,大司憲洪學淵,執義林肯洙,掌令申佐模·金圭衡,持平崔虎文·李晉燁呈辭,監察茶時之意,敢啓。傳曰,知道。
以修撰柳晏牌不進罷職傳旨,傳于尹正鎭曰,只推。
朴宗休,以戶曹言啓曰,各道年分事目,從當磨鍊以入矣。災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
李玄功,以都摠府言啓曰,今日入直內三廳武兼·禁軍及軍兵等,當爲中日習射技放,而大殿誕日前一日相値,不得設行之意,敢啓。傳曰,知道。
又以訓鍊都監言啓曰,本局局別將梁宣洙,身病猝重,勢難察任,改差,何如?傳曰,允。
上在昌德宮。停常參·經筵。
大殿誕日,大殿,內閣政院·玉堂·朝廷二品以上·六曹堂上·兩司長官單子問安,答曰,知道。大王大妃殿·王大妃殿·中宮殿,內閣·政院·玉堂·朝廷二品以上·六曹堂上·兩司長官口傳問安。答曰,知道。
尹正鎭啓曰,明日召對,取稟。傳曰,停。
又以禮曹言啓曰,今此大殿誕日,諸道所封賀箋中,平山府使金善永,熊川縣監吳鼎周,雖非應封官,以別軍職封進矣。一體看審捧入,而光州牧使趙徹永,纔已坐罷,所封箋文,依前例不爲捧入之意,敢啓。傳曰,知道。
李同淳,以吏曹言啓曰,新除持平安道京試官趙秉駿呈狀內,素患痰癖之症,一陪添劇,萬無遠赴之望云,其身病旣如是,則有難强令往赴,改差,何如?傳曰,允。
上在昌德宮。停常參·經筵。
朴宗休啓曰,明日召對,取稟。傳曰,停。
李玄功啓曰,大司憲洪學淵,執義林肯洙,掌令申佐模·金圭衡,持平崔虎文·李晉燁呈辭,監察茶時之意,敢啓。傳曰,知道。
李同淳啓曰,行右承旨洪鍾應,左副承旨朴宗休,右副承旨尹正鎭,今日不爲仕進,竝卽牌招,何如?傳曰,允。
朴宗休啓曰,三皇忌辰日親行望拜禮,前期一日以稟事,曾有定式矣。今二十一日,神宗皇帝忌辰日,親行望拜禮,何以爲之?敢稟。傳曰,遣承旨奉室奉審。
又啓曰,假注書徐在懋,身病猝重,勢難察任,今姑改差,何如?傳曰,允。
徐在懋改差,代以權永秀爲假注書。
李玄功啓曰,摠戎使柳基常,以北漢行宮奉審事,今方出去矣。兼帶右邊捕盜大將命召及大將牌·傳令牌,何以爲之?而捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察,仍佩往來。
又啓曰,右邊捕盜大將,他邊大將兼察事,命下矣。兼察右邊捕盜大將李應植,卽爲牌招聽傳敎,何如?傳曰,允。
又啓曰,明日次對,兩司當爲進參,呈告人員,竝待開門牌招,何如?傳曰,允。
以右副承旨尹正鎭牌不進罷職傳旨,傳于李玄功曰,只推。
朴宗休,以戶曹言啓曰,時御所內各司雨漏修改吉日時,令日官崔鳳煥推擇,則今七月二十九日卯時爲吉云,以此日時擧行之意,敢啓。傳曰,知道。
又以成均館官員,以大司成意啓曰,今此監試初試時照訖講,前期定日,自本館草記事,已有禮曹節目啓下矣。日字當爲豫定,自今月二十九日爲始,開講之意,敢啓。傳曰,知道。
李玄功,以兵曹言啓曰,今七月二十日文臣朔試射試官望,當爲擬入,而判書趙秉鉉在外,不得擧行之意,敢啓。傳曰,知道。
上在昌德宮。停常參·經筵。
藥房提調李憲球,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李鼎臣,以都摠府言啓曰,今日入直內二廳武兼·禁軍及軍兵等,中日習射技放,請出標信。傳曰,知道。
尹正鎭啓曰,明日召對,取稟。傳曰,停。
李鼎臣啓曰,大司憲洪學淵,執義林肯洙,掌令申佐模·金圭衡,持平崔虎文·李晉燁牌不進,監察茶時之意,敢啓。傳曰,知道。
又啓曰,行右承旨洪鍾應,今日不爲仕進,卽爲牌招,何如?傳曰,允。
傳于李鼎臣曰,大臣·備局堂上引見。
尹正鎭,以吏曹言啓曰,宗簿寺主簿尹堉,崇仁殿參奉朴埰浩,俱以身病,呈狀乞遞,竝改差,何如?傳曰,允。
有政,吏批。判書金興根進,參判金箕晩,參議李㙽竝牌招不進,右副承旨尹正鎭進。以李時在爲兵曹參判,曺錫雨爲參知,朴宗吉爲同經筵,趙秉龜爲弘文提學,尹致誠爲司宰僉正,金龍基爲宗簿主簿,兪鎭五爲平安道京試官,李秉先爲高山縣監,承文副正字單金棱。
兵批,行判書趙秉鉉在外未肅拜,參判未差,參議金洛龍入直進,參知未差,行都承旨李鼎臣進。副護軍單韓文爀·成好謙。
吏批,再政。以李源明爲慶基殿令,兪廷煥爲司䆃主簿。
兵批,再政。副司直單兪鎭五。
以平安監司趙秉鉉狀啓,寧邊等邑民家漂頹,人命渰壓事,傳于朴宗休曰,當此農節,許多民家之漂頹,聞甚驚慘,而人命之渰死,又若是夥多,尤爲矜惻。元恤典外,別加顧助,渰死人等,如有生前身還布,竝蕩減,未拯屍身,發關沿海邑,期於拯得,卽爲結構奠接,俾無失所棲遑之弊事,廟堂各別措辭,分付。
以大司諫李玄緖,司諫趙完植,獻納嚴錫鼎,正言李裕膺·尹行謨,執義林肯洙,掌令申佐模·金圭衡,持平崔虎文·李晉燁牌不進罷職傳旨,傳于李玄功曰,只推。
以吏曹參議李㙽牌不進罷職傳旨,傳于李玄功曰,只推。
尹正鎭,以弘文館言啓曰,修撰柳晏,卽爲牌招察任,何如?傳曰,允。
以修撰柳晏牌不進罷職傳旨,傳于尹正鎭曰,只推。
尹正鎭,以禮曹言啓曰,肇慶廟秋享祭香祝,本廟官員一員,當爲前期祗受陪往,而別檢柳道海,今方入直,令丁昌夾,身病猝重,受香無人,令丁昌夾,今姑改差,其代令該曹,以在京無故人口傳差出,以爲受香之地,何如?傳曰,允。
吏曹口傳政事,以黃起漢爲肇慶廟令。
李玄功,以訓鍊都監言啓曰,本局千摠金鎰,身病猝重,勢難察任,改差,何如?傳曰,允。
乙巳七月二十日辰時,上御熙政堂。大臣·備局堂上引見入侍時,行都承旨李鼎臣,假注書權永秀,事變假注書林倜,記事官韓鼎瑚·李承圭,左議政金道喜,右議政朴晦壽,行判敦寧府事朴岐壽,吏曹判書金興根,行大護軍李嘉愚,知敦寧府事李若愚,漢城府判尹李憲球,戶曹判書李穆淵,知訓鍊院事任聖臯,議政府右參贊金東健,行大護軍趙秉龜,禮曹判書趙鶴年,校理金炳奎,以次進伏訖。上曰,史官分左右。道喜進前奏曰,日氣晨夕微涼,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,淸北水災,聞甚驚慘,有何奠接之道乎?道喜曰,今番淸北水災,挽近所未有之變也,上曰,次對爲之。道喜曰,今番淸北水災,殆挽近所未有也。哀彼無辜之民罹此胥溺之患,洪濤所及,幾多化魚,雖其幸而免者,室屋之漂頹而庇身無所,田野之蕩覆而糊口無策,念之慘惻,久益靡屆。惟我殿下,推恫瘝之仁,軫拯溺之念,乃至發使慰諭,捐金而賑其生,設祭而哀其死,十行誕宣,德意藹如,恤恤懇懇,靡所不至,災民之感泣攢頌,生死惟均,有足以回咷爲笑,轉災爲祥者矣。昨又見箕啓謄報,則定州等三邑渰壓漂頹之災,又如是夥多,驚慘之極,寧欲無言?爲今日方伯·守令者,必當仰體我聖上宵旰憂恤之至意,務盡懷保之方,而外此僻遠諸邑,亦安知無此等被災處乎?實不勝憧憧。第於其間,結構之爲幾許,奠接之爲如何?隨其形止,登時啓聞,無或遲滯之意,另飭關西道臣及慰諭使處,似好,故敢此仰達矣。上曰,此是目下急務,卽爲行會,可也。出擧條道喜曰,慰諭使金公鉉,辭陛之後,不卽登途,翌日始發云。雖未知緣何致此,而其在不宿於家之義,已萬萬未安。況今此奉命之行,尤係嚴急,則其稽忽之失,有不可參恕。姑令戴罪擧行,待竣事施以制書有違之律,何如?上曰,所陳然矣。依爲之。出擧條道喜曰,撥路申飭,前後何如,而每患遲滯,誠亦紀綱所係。今當災憂溢目,狀報旁午之日,尤不容時刻稽緩,以此意申明嚴飭於三道道守臣處,何如?上曰,依爲之。出擧條道喜曰,近來科擧之弊,日甚一日,人心益壞,士趨益澆,甚至試體科規,蕩然,無復餘地。有非猝乍間遽議頓革,苟使主試者,一心精白,公耳無私,則雖不得悉復古法,亦可以捄得一分矣。關節二字,自有當律,不必預加提飭,而欲捄其弊,必先從場內而齊整。凡其先接惹鬧之端,入門淆亂之事,皆由於隨從攔入之故也。今春庭試之犯科者,已有所嚴處分。自今以後,惟當一依此規,而苟究其本,專在於照訖之嚴不嚴也。蓋照訖之法,卽古規也,亦正廟朝所常嚴飭者也。豈可視作文具,不思所以監憲遵奉者乎?今玆試期,只隔一朔,照訖講試官,將不久差出。先自講試官,另擇極選,捧講則必爲申嚴,俾無冒濫之弊,而其入落與否與帖文成給之節,令泮長各別句檢。至於各道試事,已付之道臣,凡諸禁條,似當加意操束,而先以此措辭行會,俾爲令申之方,一體嚴飭於京試官及北評事處,何如?上曰,此事不可不申明嚴飭,依爲之。出擧條道喜曰,今年監試初試與文東堂初試,竝令各道道臣,設行於營下事,向已草記,蒙允矣。文試旣如此,則武試亦依近例,使兵使都聚設試,關東則以防禦營設行。至於各道秋巡,旣與試事相妨,從前如此之時,輒有命停之擧,今亦依已例,京畿外七道秋巡,竝令停止,何如?上曰,依爲之。出擧條道喜曰,道臣考試時,東堂初試,三南則合設於營下,西北依前分設者,蓋以程途稍遠故耳。第今淸北,當以別論,苟有一分除弊之道,固當靡不用極。今年淸北東堂初試,依三南例,合設於營下事,分付該道,何如?上曰,依爲之。出擧條道喜曰,徽定殿·景陵參奉,凡爲四員矣,出六後區處之方,不可不預爲稟裁。而臣意則徽定殿,以一令一參奉,景陵,以一直長一參奉定式施行,似好。而事係官制,下詢於登筵大臣及銓長,何如?上曰,大臣·吏判之意,何如?右議政朴晦壽曰,各陵官之一員則以令別檢及敍陞窠,隨宣分差,一員則參奉自是定制,著在通編。殿官之一令一參奉,事體官制,實亦合宜,依此定式施行,恐好矣。吏曹判書金興根曰,今此殿陵官事,臣於閤外,亦爲預聞,而在前如此之時,多有變通之例,今亦依大臣議施行,恐好矣。上曰,大臣·吏判之意如此,依爲之。出擧條道喜曰,刑曹判書徐箕淳,向來筵飭之後,仍無變動,揆以事體,寧容若是?況特旨之下,詞訟之地,不可一任其逡巡瘝曠,爲先從重推考,更使之嚴飭上來,何如?上曰,依爲之。出擧條道喜曰,兵曹判書趙秉鉉備堂還差,大護軍趙秉龜貢市堂上,知敦寧李若愚關東句管,同敦寧金英淳有司堂上差下,何如?上曰,依爲之。出擧條道喜曰,見今試期不遠,京試官有闕之,代政官牌招,開政差出,何如?上曰,依爲之。出擧條晦壽曰,今番淸北水災,誠近古之所未有,漂戶渰口,至此之多,不勝萬萬驚慘矣。聖心警惕,屢下惻怛之敎,另降補助之資,繼以特遣慰諭使,宣布德音,設壝水澨,以慰哀魂。聖恩浩蕩,迥出常格,念彼被災蕩析之民,固當感泣無地,生死靡憾矣。此誠朱子所謂古之聖王遇災而懼,修德正事之道也。臣誠欽仰不暇矣。昔漢文帝,以水旱疾疫,下詔責躬,宋太祖,以霖雨不止,夙夜焦思。未知當時災狀淺深之比今何如,而此皆應天以敬,而立政以誠者也。敬是畏懼不放之意也,誠是實理無息之謂也。畏懼而不放,故所以爲感激之本,而上答皇天仁愛之心也,實理而無息。故所以爲施設之基,而下救災民顚連之患也。伏想聖念,始覽災狀之啓,非不留意於誠敬二字。若於把持勉爲之工,或不克牢固,則時移事往之後,竊恐有漸不如初之慮。苟言其本,則惟在我殿下勤學與勤政而已。況今炎威漸退,新涼將生,可以進講,可以召接,則崇天恤民,懋敬懋誠之方,實不外於此,故敢效芹曝之獻。惟殿下,懋哉懋哉。上曰,所陳甚好。當體念矣。出擧條晦壽曰,臣因此而又有仰陳者。近民之官,卽守令是耳,守令之任,何時不重,而此時此地,尤有別焉。撫輯奠安之道,收瘞結構之方,莫非其責,而顧今聖念垂惻,德意曠絶,而爲其守令者,不能事事,無以對揚,使惠澤閼而不究,則哀彼災餘孑遺之民,尤何以支保乎?念之及此,益切矜惻,且來頭接濟之策,勢將次第經紀,尤不可不擇。古人所云具百萬粟易,得一守令難者,政謂此也。臣謂淸北災邑諸倅有不可堪任者,勿以迎送爲念,早卽罷送,從後又或有夤緣災歲,骩法害民者,隨卽論啓,另加顯罰,用爲衆戒,實爲災民懷保之第一急先務,故敢此仰達。新道臣行將赴任,預使之明知此意,以爲令申之地,何如?上曰,依爲之。出擧條上命大臣就座。鼎臣曰,諸宰奏事。岐壽曰,臣等別無可奏之事矣。鼎臣曰,玉堂所懷奏之。炳奎曰,大僚俄以勉聖學事亦有所仰達者,而講筵之停止,今至屢朔矣。隆冬盛暑,經筵頉稟,古例卽然。故數三朔連値庚炎,不得開講,而近日晨夕之間,似有稍涼之氣,且明日卽處暑也。經筵非久入稟,而日候快涼之前,爲先以朝講或夕講,夜對尤好焉。夜則人之精神泂澈,夜氣淸涼,若於此時,召致一二臣僚,與之討論經史,體之以身,從容游泳,會之以神,沈潛玩味。聖賢之說,理義之實,瞭然於吾之心目,玲瓏透徹,無有隔礙。推以行之於臨政處事,則窮理之功,於是乎至,而吾心之所知,無有不盡者矣。伏願亟加體念。法講雖未便開,須於便座,頻賜召對,無至聖學間斷之地。是臣區區之望也。上曰,所陳好矣。當體念矣。出擧條鼎臣曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,又命史官就座。仍命退,諸臣以次退出。
上在昌德宮。停常參·經筵。
尹正鎭啓曰,明日召對,取稟。傳曰,停。
李鼎臣啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,行右承旨洪鍾應,今日不爲仕進,卽爲牌招,何如?傳曰,允。
又啓曰,今日乃是處暑,自明日視事,當爲取稟。而晩炎猶甚,無異盛暑,姑觀日候稍涼,更稟之意,敢啓。傳曰,知道。
備忘記,平安道觀察使洪在喆下直,長弓一張,長箭一部,片箭一部,筒兒一箇賜給。
傳于朴宗休曰,戶房承旨與禮曹堂上·戶曹郞廳,依定式馳詣宣武祠,奉審摘奸以來。
傳于李鼎臣曰,平安監司留待。
傳于李鼎臣曰,平安監司入侍。
李玄功啓曰,大司憲洪學淵,執義林肯洙,掌令申佐模·金圭衡,持平崔虎文·李晉燁牌不進,監察茶時之意,敢啓。傳曰,知道。
以大司諫李玄緖,司諫趙完植,獻納嚴錫鼎,正言李裕膺·尹行謨,執義林肯洙,掌令申佐模·金圭衡,持平崔虎文·李晉燁牌不進罷職傳旨,傳于李玄功曰,只推。
尹正鎭,以弘文館言啓曰,修撰柳晏,旣有只推之命,卽爲牌招察任,何如?傳曰,允。
朴宗休,以戶曹言啓曰,謹奉傳敎,璿源殿正殿以下雨漏修改吉日時,令日官崔鳳煥推擇,則今七月二十九日卯時爲吉云,以此日時擧行之意,敢啓。傳曰,知道。
李玄功,以兵曹言啓曰,金虎門南邊儀仗庫外面築墻一間許頹圮處,今已畢築矣。把守軍兵,解送直所之意,敢啓。傳曰,知道。
又以兵曹言啓曰,卽接西所衛將韓用河牒報,則明禮門西邊內宮墻頹圮處及集成門北邊內宮墻頹圮處,今已修築云,把守軍兵,還爲入直之意,敢啓。傳曰,知道。
又以訓鍊都監言啓曰,因兵書草記,金虎門南邊儀仗庫外面築墻一間許頹圮處,今已畢築,把守軍兵,還入直所,將校解送之意,敢啓。傳曰,知道。
又以訓鍊都監言啓曰,因兵曹草記,明禮門西邊內宮墻頹圮處及集成門北邊內宮墻頹圮處,今已修築,把守軍兵,還入直所,將校解送之意,敢啓。傳曰,知道。
又以義禁府言啓曰,咸鏡監司成遂默狀啓內,甲山前府使具性喜罪狀,令攸司稟處事,啓下矣。具性喜,今方待命,拿囚之意,敢啓。傳曰,知道。
敎平安道觀察使洪在喆書,王若曰,廊廟任樞要之責,非曰內輕,藩閫寄鎖鑰之權,或有外重,當是時屬之子矣。與共理其惟良乎?惟卿,忠孝名家,詩禮華閥,琳琅貯器。自釋褐而負宰輔之望,星斗降精,處列鼎而葆沖虛之色。績已成於嶺闑,勿翦召伯之棠,獄稱平於秋曹,載詠菜公之柏。眷玆浿西全省,實惟海東雄藩,冠蓋舟輿之輻臻,決非小器局措置,樓臺江山之瑰異,允宜士大夫起居。玆授卿以平安道觀察使兼兵馬水軍節度使·都巡察使·管餉使·平壤府尹。卿其執功綏民,黜陟施措之各適,蘇殘固圉,恩威寬嚴之竝行。於戲,乙城秋晴,夢回玉樓之寒燠,丙枕宵晏,謠騰雪山之重輕。故玆敎示,想宜知悉。知製敎金達銖製進
乙巳七月二十一日卯時,上御重熙堂。平安監司入侍時,行都承旨李鼎臣,假注書權永秀,記注官趙光濬,記事官李承圭,平安監司洪在喆,以次進伏訖。上曰,史官分左右。仍命進前先奏職姓名。在喆曰,平安監司洪在喆矣。上曰,淸北水災,挽近所無,其所漂渰,若是夥多,結構奠接之方,專在於道臣矣。下去後悉心對揚,使之支保也。在喆奏曰,臣以不才,猥膺重任,辭不獲命。今當辭陛矣,第聞淸北水災,殆挽近所無之一滄桑也。其漂渰之已登啓者,若是夥多。況如面報邑牒之所漏落者,可以推知,臣實茫然,莫知奠安之策,對揚之方。而迺蒙我聖上如傷若恫之念,迥出尋常。先之以慰諭之行,繼之以助給之資,十行德音,至誠惻怛,可使死者無憾,生者有賴,而臣亦有藉手宣布之道矣。但念半道懷襄之餘,假使蕩析之有所結構,孑遺之有所支延,至於已決之田,秋穫無地,如磬之室,春窮尤悶。凡係恤典之已施者外,其被災處身役,如何,還政,如何,結摠,如何?固當到底蠲免,靡不用極。而百聞不如一見,臣無以遠外懸度,擬於到界後,詳細審察,條列登聞,以俟格外處分。故先此仰達矣。上曰,此係守令,如何?昨日右相有所奏,若災邑守令有不合者,卽速啓罷,可也。上命監司先退,仍命退,承·史以次退出。
上在昌德宮。停常參·經筵。
朴宗休啓曰,明日召對,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,同副承旨李玄功,今日不爲仕進,卽爲牌招,何如?傳曰,允。
又啓曰,兵曹參判李時在,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。兵曹參知曺錫雨,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,行都承旨李鼎臣,行右承旨洪鍾應不爲仕進,行左承旨李同淳受由在外,右副承旨尹正鎭式暇出去,同副承旨李玄功牌不進,院中只有臣一人,伴直無人,行右承旨洪鍾應,所當牌招,而拘於廳規,不得請牌,何以爲之?敢稟。傳曰,牌招。
以同副承旨李玄功牌不進罷職傳旨,傳于朴宗休曰,只推。
朴宗休啓曰,行右承旨洪鍾應牌不進,伴直無人,同副承旨李玄功,旣有只推之命,更爲牌招,何如?傳曰,允。
李玄功啓曰,卽者兵曹郞廳來言,來九月初三日式年武科初試節目,當爲磨鍊以入,而判書趙秉鉉在外,次堂例不得擧行云,何以爲之?敢稟。傳曰,次堂擧行。
又啓曰,大司憲洪學淵,執義林肯洙,掌令申佐模·金圭衡,持平崔虎文·李晉燁牌不進,監察茶時之意,敢啓。傳曰,知道。
以大司諫李玄緖,司諫趙完植,獻納嚴錫鼎,正言李裕膺·尹行謨,執義林肯洙,掌令申佐模·金圭衡,持平崔虎文·李晉燁牌不進罷職傳旨,傳于李玄功曰,只推。
以修撰柳晏牌不進罷職傳旨,傳于李玄功曰,只推。
朴宗休,以弘文館言啓曰,修撰柳晏,旣有只推之命,卽爲牌招察任,何如?傳曰,允。
李玄功,以兵曹言啓曰,弘化門南邊月廊外面築墻半間缺落處,今已修築矣。晝察夜巡軍兵,解送直所之意,敢啓。傳曰,知道。
又以訓鍊都監言啓曰,因兵曹草記,弘化門南邊月廊外面築墻半間缺落處,今已修築,入直軍晝察夜巡,停止之意,敢啓。傳曰,知道。
刑曹判書徐箕淳疏曰,伏以臣,明時之棄物,窮人之無所歸者也。屛蟄窮山,刑影相弔,癃病纏綿,與鬼爲隣,凡屬一切世事,更有何思念可及?而惟是寤寐悔恨,死猶難瞑者,向來湖南事耳。顧以最下之品,濫叨匪分之任,都乏一善之可紀,徒見百疣之畢露,職分全虧,罪戾日深,居常慙懍,殆若集木,終至於長城査推事,而大僨誤矣,極顚錯矣。啓下行査,事體迥殊,而始也處事昧方,自歸草率之科,春曹督關,措辭甚峻,而終焉推覈稽遲,未果回移之擧。臣之愚迷蠢慢,於是乎益著,而厥罪無所逃矣。惟我殿下,天地父母,曲施覆育之慈,特垂容貸之典。匪怒之敎,止於投畀,好生之德,捨遠移近。臣感激洪造,蒼黃赴謫,炎瘴之鄕,風土不宜,隻影戚嗟,憂悸成疾,殘骸微命。理必無倖,豈意未滿一歲?特蒙恩宥,歸與家人,生顔相對,是豈臣始望之攸及也哉?臣積辜溺之罪,而我殿下寬赦之,臣蔑涓埃之報,而我殿下慰藉之。又從以拂拭之收錄之,宥還未幾,仍授職牒,周廬特點,恩敍荐降,又未幾,除授漢城判尹,旋移刑曹判書,八座超擢,華誥聯翩,恩數特出尋常,遭逢迥絶今昔,顧此無狀賤臣,何以得此於聖明之朝也?以首頓地,感淚成血,繼以五內失守,久愈懍蹙,不知置身之所也。至若巡路白日場之莊書出題,只緣臣專昧法禁,率爾口拈,隨事誤錯,臣之罪也。我殿下不加之誅,勘之以譴罷,臣且感且惶,無地自容。噫,遭彈被劾,從古何限,而豈有如臣之危怖者乎?做出無根之句語,陷人罔測之坑坎,惟意構捏,少不顧藉,當是時也。臣之渺然一身,薤粉在卽,而仰賴日月之明,無微不燭,泮批之下,反覆隆摯,昭晳無復餘蘊,辭敎至,及先故,雖使臣自爲之說,曷以及此,闔門感泣,隕結是圖而已。又若金羽休之疏出,而凌踏狼藉,鋒鏑迭發,人心之危險,吁其甚矣。苟非造化之攸費洞察而屢赦之,則豈敢望復有今日也?臣稟性疎闇,才器蔑劣,揣分度力,無足比數於百執事之末。而特以臣世祿之裔,惟我純祖·翼考曁我殿下,不忍棄斥之,歷試於內外之職。苟使臣慥慥謹愼,惟恐或隳,庶期此生免陷大僇。今一行按察,狼狽無餘,詈辱四至,滓穢遍體,雖傾江河而洗濯之,終不可以復潔。上而累聖簡,下而墜家聲,命途所關,大質已虧。古人所云士大夫立身一敗,萬事瓦裂者,臣之謂也。此臣所以拊躬慙痛,不敢自同於恒人者也。大防難越,微涼莫奪,臣若憑恃寵靈,包羞强顔,隨逐行隊,則臣身之顚倒昌披,更無紀極,而其於有識者嗤點何哉?堂堂淸朝,亦將焉用是臣哉?臣之逖違觚稜,四年于玆矣。瞻望戀結,未敢一飯或忘,而徒犯逋慢之誅,莫效趨造之忱,是豈臣義分之所敢出也?誠有所不獲已者存焉耳。今又大僚申奏,嚴飭上來,以情蹤則悚隘冞切,以廉隅則動撣末由。玆敢從縣道,冒昧陳懇。伏望殿下,亟降處分,律之以當律,以謝人言,以勵臣分焉。臣雖滅死,萬萬無恨。儻伏蒙我殿下終始生成之澤,鐫改臣新授資秩本兼諸職,許臣以退處田野,以靖私義,以卒餘景,區區志願,永畢於斯,情窮勢迫,言不知裁。惟殿下,哀而察之。臣無任云云。答曰,省疏具悉。事屬旣往,何必爲引?苟欲看作處義,反或有傷事面,而向日特擢,意有所在。卿勿更辭,卽速上來膺命。
上在昌德宮。停常參·經筵。
李玄功,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
朴宗休啓曰,明日召對,取稟。傳曰,停。
李玄功啓曰,合辭許久闕啓,事甚未安。呈告人員,竝卽牌招,何如?傳曰,允。
朴宗休啓曰,右副承旨尹正鎭,今日不爲仕進,卽爲牌招,何如?傳曰,允。
又啓曰,左右史不可不備,別兼春秋趙龜植·李,竝卽牌招入直,何如?傳曰,允。
李玄功啓曰,刑曹判書徐箕淳,飭敎之下,旣已上來,不爲出肅,事體所在,極爲未安,推考警責,仍卽牌招察任,何如?傳曰,允。
又啓曰,刑曹判書徐箕淳牌不進,推考傳旨今方捧入,而飭敎之下,如是違牌,事甚未安,更爲牌招,何如?傳曰,允。
又啓曰,大司憲洪學淵,執義林肯洙,掌令申佐模·金圭衡,持平崔虎文·李晉燁牌不進,監察茶時之意,敢啓。傳曰,知道。
以大司諫李玄緖,司諫趙完植,獻納嚴錫鼎,正言李裕膺·尹行謨,執義林肯洙,掌令申佐模·金圭衡,持平崔虎文·李晉燁牌不進罷職傳旨,傳于李玄功曰,只推。
以修撰柳晏牌不進罷職傳旨,傳于尹正鎭曰,只推。
以別兼春秋趙龜植·李牌不進罷職傳旨,傳于尹正鎭曰,只推。
尹正鎭,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇先蠶壇·雩祀壇·漢江壇·司寒壇·馬祖壇·厲壇,壇上及四面紅箭門,墻垣階砌,俱爲無頉,而先農壇東邊紅箭門,祈雨壇西邊紅箭門顚仆,竝卽爲修改事,分付該監,而此後看護等節,另加申飭之意,敢啓。傳曰,知道。
又以弘文館言啓曰,修撰柳晏,旣有只推之命,卽爲牌招察任,何如?傳曰,允。
以修撰柳晏牌不進罷職傳旨,傳于尹正鎭曰,只推。
義禁府啓目,甲山前府使具性喜原情云云,問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
上在昌德宮。停常參·經筵。
尹正鎭啓曰,明日召對,取稟。傳曰,停。
李玄功啓曰,合辭許久闕啓,事甚未安。呈告人員,竝卽牌招,何如?傳曰,允。
尹正鎭啓曰,左右史不可不備,別兼春秋趙龜植·李,旣有只推之命,竝卽牌招入直,何如?傳曰,允。
李玄功啓曰,刑曹判書徐箕淳再牌不進,推考傳旨今方捧入,而飭敎之下,連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,牌招。
又啓曰,大司憲洪學淵,執義林肯洙,掌令申佐模·金圭衡,持平崔虎文·李晉燁牌不進,監察茶時之意,敢啓。傳曰,知道。
以大司諫李玄緖,司諫趙完植,獻納嚴錫鼎,正言李裕膺·尹行謨,執義林肯洙,掌令申佐模·金圭衡,持平崔虎文·李晉燁牌不進罷職傳旨,傳于李玄功曰,只推。
以別兼春秋趙龜植·李牌不進罷職傳旨,傳于李玄功曰,只推。
尹正鎭,以弘文館言啓曰,修撰柳晏,旣有只推之命,卽爲牌招察任,何如?傳曰,允。
義禁府啓目粘連,向前具性喜亦,配囚之逃失,旣在於在任時,則不可以遞歸,有所容恕,以此照律,何如?判付啓依允。
上在昌德宮。停常參·經筵。
藥房都提調趙寅永,提調李憲球,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
尹正鎭啓曰,明日召對,取稟。傳曰,停。
李鼎臣啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政未差,左議政金道喜,右議政朴晦壽俱有身病,不得來會云矣,敢啓。傳曰,知道。
又啓曰,假注書權永秀,身病猝重,勢難察任,今姑改差,何如?傳曰,允。
權永秀改差,代以李承輔爲假注書。
李玄功啓曰,大司憲洪學淵,執義林肯洙,掌令申佐模·金圭衡,持平崔虎文·李晉燁牌不進,監察茶時之意,敢啓。傳曰,知道。
以大司諫李玄緖,司諫趙完植,獻納嚴錫鼎,正言李裕膺·尹行謨,執義林肯洙,掌令申佐模·金圭衡,持平崔虎文·李晉燁牌不進罷職傳旨,傳于李玄功曰,只推。
以修撰柳晏牌不進罷職傳旨,傳于李玄功曰,只推。
以平安監司趙秉鉉狀啓,朔州府民家漂頹,人命渰壓事,傳于朴宗休曰,聞甚務惻,元恤典外,別加顧助,如有生前身還布,竝蕩減,結構奠接之方,令廟堂措辭,分付。
以統制使白殷鎭狀啓,長興等邑漂到異國船,初不問情,終有失守,常時不飭之失,惶恐待罪事,傳于朴宗休曰,勿待罪事,回諭。
朴宗休,以弘文館言啓曰,修撰柳晏,旣有只推之命,卽爲牌招察任,何如?傳曰,允。
又以內醫院都提調·提調意啓曰,近來本廳醫官,堂上絶罕,實有番次苟艱之患,而醫官中久勤與效勞者金驥男·鄭有曾·金景球,竝加資,何如?傳曰,允。
又以內醫院都提調·提調意啓曰,內醫金驥男,旣已加資,御醫陞差,何如?傳曰,允。
義禁府啓目,興陽縣監白樂賢原情云云,傳旨問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又照目粘連,甲山前府使具性喜矣本府議啓內,配囚之逃失,旣在於在任時,則不可以遞歸,有所容恕以此照律罪,杖六十收贖,奪告身一等私罪,奉敎依允爲旀,功議各減一等爲良如敎。
乙巳七月二十五日辰時,上御重熙堂。藥房入診入侍時,都提調趙寅永,提調李憲球,副提調李鼎臣,待敎洪淳穆,假注書金棱,記注官趙光濬,記事官李承圭,以次進伏。醫官秦慶煥·金景球·吳昌烈·李河錫,進伏楹外訖。上曰,史官分左右。寅永曰,近日日氣,晨夕過涼,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,醫官待令,使之入診乎?上可之。慶煥等以次診候訖,退伏楹外。寅永曰,脈候奏之。慶煥等曰,脈候左右三部調勻矣。寅永曰,湯劑何以爲之耶?慶煥等曰,當依前爲之矣。寅永曰,然則出外相議稱當耶?慶煥等曰,然矣。上曰,醫官先退。寅永進前奏曰,向以貢蔘申飭事,草記蒙允矣。近見瀝竹封進者,則圍圓極少,全不成樣。此係莫重待令,道臣監封者,則雖不能盡復舊制之鐵環稱量,豈容若是疎忽乎?兩南道臣,竝姑推考,行關嚴飭,何如?上曰,依爲之。出擧條寅永曰,行兵曹判書趙秉鉉,今當還朝,纂輯堂上差下,何如?上曰,依爲之。出擧條寅永曰,臣前以萬東廟道臣奉審事,有筵稟矣。華陽書院,卽在廟下,而廟生院生之充定者,散在各邑,不能無收聚之難。來往之弊,就本邑軍丁中從便相換,以應廟院之役,則在朝家保伍,無所得失,而揆以尊敬之禮制,便易之事勢,似合兩宜。以此分付禮曹,措辭知委於湖西道臣,使之擧行後,具由登聞,何如?上曰,依爲之。出擧條寅永曰,近來本廳醫官,堂上絶罕,實有番次苟艱之患。而醫官中久勤與效勞者金驥男·鄭有曾·金景球,竝加資,何如?上曰,依爲之出擧條寅永曰,本院醫官,每宜擇差,而近來醫工,有名無實,萬不成說,今番加資,代擇其最高明者當差出矣。上曰,好矣。上命大臣先退。仍命退,諸臣以次退出。
上在昌德宮。停常參·經筵。
洪鍾應,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
朴宗休啓曰,明日召對,取稟。傳曰,停。
洪鍾應啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,右副承旨尹正鎭,今日不爲仕進,卽爲牌招,何如?傳曰,允。
朴宗休啓曰,假注書李承輔,時無職名,令該曹依例付軍職,冠帶常仕,何如?傳曰,允。
又啓曰,左右史不可不備,別兼春秋趙龜植·李,竝卽牌招入直,何如?傳曰,允。
傳于尹正鎭曰,藥院都提調許副,前望單子入之。
內醫院都提調前望單子入之,判府事權敦仁落點。
洪鍾應啓曰,刑曹判書徐箕淳牌不進,推考傳旨今方捧入,而飭敎之下,如是違牌,事甚未安。更爲牌招,何如?傳曰,秋判事誠可訝也。旣已入城,又如是違牌,處義乎節拍乎?
又啓曰,大司憲洪學淵,執義林肯洙,掌令申佐模·金圭衡,持平崔虎文·李晉燁牌不進,監察茶時之意,敢啓。傳曰,知道。
以大司諫李玄緖,司諫趙完植,獻納嚴錫鼎,正言李裕膺·尹行謨,執義林肯洙,掌令申佐模·金圭衡,持平崔虎文·李晉燁牌不進罷職傳旨,傳于洪鍾應曰,只推。
以別兼春秋趙龜植·李牌不進罷職傳旨,傳于尹正鎭曰,只推。
尹正鎭,以禮曹言啓曰,卽接京畿監司李啓朝移文,則以爲,漣川縣鄕校聖殿,年久朽傷,間多滲漏,將以今秋釋菜,兼告修改,告由移還祭香祝,自本曹啓稟,下送云矣。漣川縣鄕校聖殿修改,當於今秋釋菜,兼告擧行,告由移還安祭香祝,卽令該司照例磨鍊下送,而祝文中措辭撰出事,一體分付,何如?傳曰,允。
吏曹,監試初試照訖講一所試官李裕元·沈熙淳·趙秉駿·李濟達·趙龜植,二所試官趙鳳夏·李豐翼·鄭翊朝·洪羲宗·李。
義禁府照目粘連,向前白樂賢亦發船之稽緩,稅穀之代錢,囚供有若發明是白乎矣,參以法意,有難容恕是白遣,至於異樣船之去來,關係何如,而多日留泊,竟未問情,只憑洞報,遽爾還官,揆以海防,萬萬疎虞,烏得免失於盤詰之罪乎?以此照律,何如?判付啓依允。
上在昌德宮。停常參·經筵。
尹正鎭啓曰,明日召對,取稟。傳曰,停。
又啓曰,來初一日,輪對日次,而景慕宮秋享大祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。呈告人員,竝卽牌招,何如?傳曰,允。
洪鍾應啓曰,左副承旨朴宗休,同副承旨李玄功,今日不爲仕進,竝卽牌招,何如?傳曰,允。
尹正鎭啓曰,左右史不可不備,別兼春秋趙龜植·李,旣有只推之命,竝卽牌招,何如?傳曰,允。
又啓曰,卽者兵曹郞廳來言,來八月初一日景慕宮秋享大祭親傳香,初五日南壇祭親傳香時侍衛節目,當爲磨鍊。而判書趙秉鉉在外,次堂例不得擧行云,何以爲之?敢稟。傳曰,次堂擧行。
又啓曰,道臣之論罪守令,毋得不請罷黜,只請令攸司稟處,自是格例。而卽見全羅監司金景善康津縣異國船形止摘奸狀啓,則該縣監朴承輝,只請令攸司稟處者,有違格例,原狀啓,事關邊情,雖不得不捧入,而該道臣,不可無警,推考,何如?傳曰,允。
又啓曰,大司憲洪學淵,執義林肯洙,掌令申佐模·金圭衡,持平崔虎文·李晉燁牌不進,監察茶時之意,敢啓。傳曰,知道。
以大司諫李玄緖,司諫趙完植,獻納嚴錫鼎,正言李裕膺·尹行謨,執義林肯洙,掌令申佐模·金圭衡,持平崔虎文·李晉燁牌不進罷職傳旨,傳于尹正鎭曰,只推。
以同副承旨李玄功牌不進罷職傳旨,傳于尹正鎭曰,只推。
以別兼春秋趙龜植·李牌不進罷職傳旨,傳于尹正鎭曰,只推。
尹正鎭,以禁衛營言啓曰,本營千摠鄭驪源,身病猝重,勢難察任,改差,何如?傳曰,允。
義禁府照目粘連,興陽前縣監白樂賢矣本府議啓內,發船之稽緩,稅穀之代錢,囚供有若發明是白乎乃,參以法意,有難容恕是白遣,至於異樣船之去來,關係何如,而多日留泊,竟未問情,只憑洞報,遽爾還官,揆以海防,萬萬疎虞。烏得免失於盤詰之罪乎?以此照律罪,從重論杖一百收贖,告身盡行追奪私罪,奉敎依允爲旀,功減一等爲良如敎。
上在昌德宮。停常參·經筵。
朴宗休啓曰,明日召對,取稟。傳曰,停。
李鼎臣啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,行右承旨洪鍾應,今日不爲仕進,卽爲牌招,何如?傳曰,允。
又啓曰,大司憲洪學淵,執義林肯洙,掌令申佐模·金圭衡,持平崔虎文·李晉燁牌不進,監察茶時之意,敢啓。傳曰,知道。
以大司諫李玄緖,司諫趙完植,獻納嚴〈錫〉鼎,正言李裕膺·尹行謨,執義林肯洙,掌令申佐模·金圭衡,持平崔虎文·李晉燁牌不進罷職傳旨,傳于李玄功曰,只推。
李玄功啓曰,司諫趙完植,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
李玄功,以禁衛營言啓曰,本營哨官申象一,身病猝重,勢難察任,今姑改差,何如?傳曰,允。
又以義禁府言啓曰,全羅監司金景善狀啓內,光州前牧使趙徹永罪狀,令攸司稟處事,啓下矣。趙徹永,今方待命,拿囚之意,敢啓。傳曰,知道。
刑曹判書徐箕淳疏曰,伏以臣,得有今日,是誰之賜也?坑坎之蹤,而我殿下振拔之,滓穢之身,而我殿下湔滌之。臣是何人,偏蒙再造之恩,若此其厚也?又於日前,聖批隆摯,繼下飭命,至有上來與否知入之敎。臣於是,感怵居先,不暇他顧,當日登途,顚倒入城。而憂惶之餘,沈痾添劇,召牌屢降,一連違傲,悶隘益深,罪無所逃。及伏奉牌啓批旨下者,辭敎嚴重,臣蒼黃戰越,力疾出肅,咫尺觚稜,粗慰逖違之戀。臣雖退塡溝壑,復有何憾?第伏念人臣之事君,以立身爲重,立身之方,以廉恥爲重。今若謂事屬往而不念自訟,謂職旣膺而恬若固有,則是誠不識世間有羞恥事耳。淸朝簪紳,其誰肯與臣比肩而接武也哉?臣罪辜山積,而倖免刑誅,乃反因罪媒寵,八座特擢,遽及於廢棄疲癃之物。此尤臣慙懍悸恐,求死不得也。且臣脆質多病,衰而益痼,奄奄澌綴,若將垂盡,而數年以來,百証層加,醫技已殫,刀圭罔功,卽一未冷屍耳。以情則窮苦旣如彼,以病則危惡又若是。玆不得不申暴血悃,仰瀆崇聽。伏望聖慈,察臣至懇,憐臣哀衷,將臣新授資級本兼諸銜,亟行鐫免,仍賜斥退,勿復廁跡於朝班,使廉維克張,公法無虧,臣不勝大願。臣無任云云。答曰,省疏具悉。今於本事出場之後,又何若是自引?勿辭行公。
司諫趙完植疏曰,伏以臣之偏母,在於忠淸道報恩地,而年今八十有二矣。卽接鄕信,則臣母素患痰癖之疾,越添於長夏暑濕之餘,氣升而胸腹刺痛,胃敗而食飮全却,委頓床席,轉側須人,凜凜有時日之慮,急伻踵至,促臣來覲。臣自聞此報,方寸煎灼,按住不得,玆敢忙陳短章,徑尋鄕路。伏乞聖慈,俯賜鑑諒,亟遞臣所帶之職,俾便歸護,仍治臣擅行之罪,以昭法紀,不勝幸甚。臣無任云云。省疏具悉。爾其勿辭往救護。
上在昌德宮。停常參·經筵。
李玄功,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
朴宗休啓曰,明日召對,取稟。傳曰,停。
李玄功啓曰,合辭許久闕啓,事甚未安。除在外·陳疏外,呈告人員,竝卽牌招,何如?傳曰,允。
朴宗休啓曰,右副承旨尹正鎭,今日不爲仕進,卽爲牌招,何如?傳曰,允。
李玄功啓曰,大司憲洪學淵,執義林肯洙,掌令申佐模,持平崔虎文·李晉燁牌不進,掌令金圭衡疏批未下,監察茶時之意,敢啓。傳曰,知道。
以大司諫李玄緖,獻納嚴錫鼎,正言李裕膺·尹行謨,執義林肯洙,掌令申佐模,持平崔虎文·李晉燁牌不進罷職傳旨,傳于李玄功曰,只推。
李玄功,以摠戎廳言啓曰,本廳左部右司左哨官李緯權,身爲將官,事多駭妄,汰去之意,敢啓。傳曰,知道。
又以義禁府言啓曰,全羅監司金景善狀啓內,康津縣監朴承輝罪狀,令攸司稟處,薪智島假將金得成罪狀,更令攸司稟處事,啓下矣。朴承輝,時在任所,依例發遣府羅將拿來,金得成,前以他罪,方在待待命中,待就囚添問目捧供,何如?傳曰,允。待待命拿囚。
上在昌德宮。停常參·經筵。
未時,灑雨下雨,測雨器水深三分,夜五更,灑雨下雨,測雨器水深七分。
藥房都提調權敦仁,提調李憲球,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
朴宗休啓曰,合辭許久闕啓,事甚未安。除在外·疏批未下外,呈告人員,竝卽牌招,何如?傳曰,允。
李鼎臣啓曰,行右承旨洪鍾應,今日不爲仕進,卽爲牌招,何如?傳曰,允。
朴宗休啓曰,備邊司郞廳來言,今日賓廳日次,而領議政未差,左議政金道喜,右議政朴晦壽無時急稟達事,不得來會云矣,敢啓。傳曰,知道。
備忘記,釜山僉使徐相益下直,長弓一張,長箭一部,片箭一部,筒兒一箇賜給。
傳于尹正鎭曰,禮房承旨馳詣宗廟·景慕宮,奉審摘奸以來。
李鼎臣啓曰,明日親傳香時,承旨當爲備員,而行左承旨李同淳在外,何以爲之?敢稟。傳曰,許遞。前望單子入之。
承旨前望單子入之,金洙根落點。
李鼎臣啓曰,新除授行右承旨金洙根,卽爲牌招,何如?傳曰,允。
又啓曰,明日親傳香時,承旨當爲備員,而行右承旨金洙根在外,何以爲之?敢稟。傳曰,許遞。前望單子入之。
承旨前望單子入之,金落點。
傳于朴宗休曰,此事雖關先正文集,卽不過本家不肖孫輩互相爭鬨也。一道臣可以決處,何至於屢煩朝廷乎?況名以臺章,莫掩挾雜之計,則此可不處分乎?掌令金圭衡,施以刊削之典。
傳于尹正鎭曰,政官牌招開政。
尹正鎭啓曰,吏曹判書金興根,參判金箕晩,參議李㙽牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
傳于朴宗休曰,獻納嚴錫鼎許遞。
傳于尹正鎭曰,永柔縣令,畿邑相換。
朴宗休啓曰,大司憲洪學淵,執義林肯洙,掌令申佐模,持平崔虎文·李晉燁牌不進,掌令一員未差,監察茶時之意,敢啓。傳曰,知道。
以大司諫李玄緖,正言李裕膺·尹行謨,執義林肯洙,掌令申佐模,持平崔虎文·李晉燁牌不進罷職傳旨,傳于朴宗休曰,只推。
有政。吏批,判書金興根進,參判金箕晩,參議李㙽病牌招不進,左副承旨尹正鎭進。以徐相敎爲掌令,朴斆默爲獻納,金穰根爲禮曹參議,趙斗淳爲同春秋,申檍爲懿陵令,金龍基爲監察,邊亨淳爲典籍,金斗欽爲崇陵別檢,李愼讓爲崇仁殿參奉,金敏德爲武烈祠參奉,曺錫雨爲楊州牧使,永柔縣令金炳冀,果川縣監洪鍾茂相換,學正單許銑,兼掌令單兪鎭五,兼持平單朴永輔·嚴錫鼎·兪致崇,故通德郞魚用默贈吏參例兼,故縣監魚錫文贈吏議,故通德〈郞〉魚有夔贈僕正以上同知魚在中三代。
兵批,判書趙秉鉉在外未肅拜,參判李時在病,參議金洛龍入直進,參知曺錫雨在外未肅拜,右副承旨李玄功進。護軍李同淳,副護軍趙道淳,副司直嚴錫鼎,副司果徐相馹,副司正李承輔,以上單付。
吏批,再政。以韓文爀爲兵曹參知,李達永爲南部令,李又新爲宗簿主簿,知春秋趙斗淳。
兵批,再政。護軍單金洙根。
傳于朴宗休曰,在外金吾堂上許遞,與未差之,代前望單子入之。
金吾堂上前望單子入之,知義禁金東健,同義禁趙亨復落點。
朴宗休啓曰,卽者義禁府都事來言,時囚無得過三日滯囚,曾有定式矣,時囚罪人趙徹永,當爲奉供,而判義禁朴岐壽呈辭受由,新除授知義禁金東健,同義禁趙亨復未肅拜,只有知義禁趙斗淳一員,未得備員開坐云,知義禁金東健,同義禁趙亨復,竝卽牌招,何如?傳曰,允。
又啓曰,卽者兵曹郞廳來言,明日親傳香時,別侍衛不可不備,而判書趙秉鉉在外,不得擧行云,何以爲之?敢稟。傳曰,次堂擧行。
傳于尹正鎭曰,發遣吏郞,諸執事淸齋與否,摘奸以來。
傳于朴宗休曰,中官吳慶元,嚴刑一次後,咸鏡道慶興府定配。
以忠淸監司姜時永狀啓,進上早紅杮子,姑未潤膚,限內不得封進,惶恐待罪事,傳于尹正鎭曰,勿待罪事,回諭。
以吏曹參議李㙽再牌不進罷職傳旨,傳于尹正鎭曰,只推。
朴宗休,以兵曹言啓曰,弘化門越邊含春苑墻垣二十間及逌瞻門南邊墻垣一間頹圮處,今已畢築矣。守直衛軍,解送之意,敢啓。傳曰,知道。
又以義禁府言啓曰,中官吳慶元,嚴刑一次後,咸鏡道慶興府定配事,承傳啓下矣。吳慶元,嚴刑一次,訊杖三十度後,咸鏡道慶興府定配,而以承傳內辭意具罪目,依例發遣府羅將,押送配所,何如?傳曰,允。
義禁府啓目,光州前牧使趙徹永原情云云,問目內辭緣,泛稱遲晩,刑推得情何如?判付啓除刑推議處爲良如敎。
掌令金圭衡疏曰,伏以臣,人微才薄,固不足齒於人數,幸沾科第,遽叨侍從之列,榮已極矣,而顧其職,則古所稱風憲之官也。一日行一日之責,二日行二日之責,斯可以塞其職,而顧不能出一言行一事,豈敢苟然蹲仍,徒貽尸責之譏,不思所以自處乎?伏惟聖慈,特賜鑑諒,亟遞臣職,俾公器重而私分安焉。臣於丐免之章,何容陳贅?而第伏念國之所以爲國,以其有紀綱也,人之所以爲人,以其有倫彝也。人而背馳君命,罔念祖烈,則紀綱頹矣,倫彝絶矣。近以先正臣文正公金麟厚文集事,持論携貳,是非靡定,八域通章,館學所懷,臺臣章奏,春曹行關,非止一再,而未聞有於西於東。指一究竟,卽伏見金邦輝之前後擊錚,原情之喧傳一世者,則判付關飭,旣嚴且截矣。爲今日殿下之臣民者,誰敢立異?而所謂金景休,見啓下關文,與其一二悖族,購募無賴,盜出軍器,乘夜突入於先正臣院內,打破院宇,搜出冊板之際,御畫墨竹,御製冊子,竝皆蹴踏破傷,無所不至。此何等世變也?夫朝家所以體先王至意,使之改刊此集者,恐先賢遺蹟之或泯也,則其謹重之道,當何如也?且況文正原集中洪範圖說,卽正廟朝親爲校正者也,廓然樓三字,卽宋文正時烈之所書也,記文及次韻,故提學臣金時燦所述也,卵山碑文,卽金文正痛哭仁廟諱辰之實蹟,而故判書臣尹行恁所撰也,本孫附錄,卽先王特敎也。渠乃急於私印,全然沒却,以若印出之集,將何頒行於世耶?其意則雖欲將此刊集之名,把作上而欺君,下而瞞世之資。然此乃背先忘國無義理之一沒字碑耳。就以朝令言之,旣有推出本財,俾卽刊行,景休輩悖逆亂倫之罪,各別嚴懲後,形止卽爲登聞事,分付,惟當依關辭擧行。而竟使成命閼而不行,天下寧有是哉,寧有是哉?嗚呼,君命莫嚴,臣分自在,苟有一分嚴畏之心,則誣瞞欺蔽,焉敢乃爾?金文正文集之刊不刊,猶屬第二件事。國之紀綱,人之倫彝,於是乎掃地無餘,是豈可尋常掩置乎?今夏動駕,金邦輝,又爲鳴金,判付該曹,以爲稟處,而尙未見該曹回啓。未知有何鄭重,而益此金景休輩不忠不孝之罪,將人得以誅之矣。伏乞聖明,淵然深思,特降處分,所謂景休恣意偸印之冊,還收洗草,俾昨冬朝令,亟令奉行,以爲正國綱敍倫彝之地。臣無任云云。省疏具悉。疏辭令該曹關飭道臣,使之詳査公決。
上在昌德宮。停常參·經筵。
趙秉駿啓曰,明日召對,取稟。傳曰,停。
李時愚啓曰,來初五日朝參日次矣,取稟。傳曰,停。
李豐翼啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,大司憲洪學淵,執義林肯洙,掌令申佐模·成容默,持平崔虎文·李晉燁牌不進,監察茶時之意,敢啓。傳曰,知道。
以大司諫韓正敎,獻納朴斆默,正言尹行謨,執義林肯洙,掌令申佐模·成容默,持平崔虎文·李晉燁牌不進罷職傳旨,傳于李豐翼曰,只推。
以副應敎李寅奭,校理權馦,副校理兪致善牌不進罷職傳旨,傳于趙秉駿曰,只推。
趙秉駿,以吏曹言啓曰,贈諡憲靖公姜世晃延諡,今九月初二日定行於本第云矣,敢啓。傳曰,知道。
又以戶曹言啓曰,景陵位田,令戶曹劃定事,自禮曹入啓,蒙允矣。謹考謄錄,則各陵·園·墓位田八十結,例以量外加耕,或折受田陳廢中起墾處劃付,而諸道見無可合之處,惟糧餉廳所在屯土中積城五十結,朔寧三十結合八十結,與地部稅入有間,以此望定。而收稅之節,若屬之本陵,則不無下屬爲弊之慮,依近例自本曹以宮結例收捧移送本陵事,分付禮曹,何如?傳曰,允。
又以奎章閣言啓曰,卽接內需司牒報,則咸興·永興兩本宮十月別大祭時,造燭封香吉日,今月十五日卯時,衣襨·香燭·祭品奉詣吉日,同月十六日辰時俱吉云,以此日時擧行之意,敢啓。傳曰,知道。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以弘文館言啓曰,上番闕直,事甚未安。副應敎李寅奭,校理權馦,副校理兪致善,旣有只推之命,竝卽牌招,以爲推移入直,新除授副修撰洪祐健,一體牌招察任,何如?傳曰,允。
李豐翼,以備邊司言啓曰,向來英舶之遍泊諸島,雖極驚怪,事出倉卒,不可以常時邊情之不察,槪以論之,故濟州三邑竝請罷拿之啓,更以區別登聞之意,覆奏矣。今此康津縣監之令攸司,稟處者,固出於事體之不得不然,而道臣之不爲先罷,亦自有分數矣。金吾議處,則或有道啓未及之語,而仍請重勘,殊欠審愼,當該堂上推考,原議處勿施,更使之照律,何如?傳曰,允。
上在昌德宮。停常參·經筵。
林永洙啓曰,明日常參·經筵,取稟。傳曰,停。
又啓曰,明日召對,取稟。傳曰,停。
李時愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鼎臣啓曰,禮曹判書朴永元除拜後過三日不爲出肅,依定式推考警責,仍卽牌招察任,何如?傳曰,允。
傳于林永洙曰,藥房提調許遞,前望單子入之。
內醫提調前望單子入之,金興根落點。
傳于李時愚曰,左承旨·右副承旨許遞,前望單子入之。
承旨前望單子入之,鄭㝡朝·姜必魯落點。
以大司諫韓正敎,正言尹行謨,執義林肯洙,掌令申佐模,持平崔虎文·李晉燁牌不進罷職傳旨,傳于李時愚曰,只推。
以副應敎李寅奭,校理權馦,副校理兪致善,副修撰洪祐健牌不進罷職傳旨,傳于李時愚曰,只推。
掌令成容默,獻納朴斆默,修撰金達銖·柳晏等啓曰,噫嘻,痛矣。書九之罪,可勝誅哉?亂臣賊子從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫不模揣,而指意肯綮,專在於彼固曰四條。外托義理之說,而內售沮戲之計,陽爲承順之啓,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退,斷自淵衷之意,而書九乃敢杜撰聖旨,搖動大計,凶圖禍心一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚。此豈一朝一夕之故哉?涓涓之流,始自書九,而滔天於裕賊,餘波於宜學。顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩?世道之憂虞,何日可弭?請書九亟施追奪官爵之典。答三司曰,不允。
掌令成容默,獻納朴斆默等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有如此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸。至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,阻遏大計,煽動人心,潛圖國脈者,已有浮於莽·溫之凶。而幸賴我正宗大王廓揮乾斷,特降允兪而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。裕賊之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,皆馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有如此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣。而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞠招之凶慝,斷案已成。雖未及結案,便是已結案之劇逆。而且於安默·魯賢·在民三賊伏法之後,其凶謀逆節,尤益彰著此與身死旣久之後追律之例,大有異焉。不可援用尙魯追施之律,請物故罪人裕,亟施孥戮之典。噫嘻,痛矣。亂臣賊子何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎。而特以證據無人,根因莫知,聲討之擧,至今未行,遂使劇賊臥斃,輿憤莫泄。古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蠅糾蚓結,腸肚互連。量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫理幾至斁喪,千怪百變,層生疊出,以至於達賊不道之奏,如貫一串。苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批。臣等誠不勝抑塞悲憤之至。殿下試思之。前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎?不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻,痛矣。亂臣賊子從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書。而以渠地處,不念報效之道,徒懷凶譎之腸始因傾軋之習而潛蓄禍心,長其覬覦之計而遂懷凶圖,必欲傾覆我宗社,動搖我國本。群聚凶徒,自作窩主,醞釀旣久,排布愈密八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牗下。凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑直,欲手磔口臠,食內寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃。附己者謂之向國而奬拔,汲引如恐不及,異己者謂之背馳而擠陷,網打無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使。傳授凶圖,釀成煥,日滔天之禍,鼓唱悖論,馴致裕·玉讐國之計。一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者。蓋緣其凶焰雖死不衰,餘威歷久尙熾,根窩更有之論,指目有歸,而無敢連討者。明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭。渠之平生斷案,無端呈露於爲其卵育吹噓,感德思報。願爲鍾秀一死者之口,則致使鍾秀對質於鞠庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆。耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口欺人而欺心者,卽不過渠所謂士流也,渠所謂義理也。而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄。願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣。其一而二二而一之狀,不亦凶且憯乎?惟我正宗大王至精至微之義,昭揚日星,建天地而不悖。俟百世而不惑,則雖有怪鬼十千輩,寧或售疑亂之計。而鍾秀敢以掠美之術,欲爲立幟之資指無謂有,眩惑群聽,有若怪鬼不逞之徒,眞箇爲朝夕壞亂之擧。而非渠則莫可扶植者,然肆然上逼於莫重莫嚴之地,以是脅持君父,以是威喝朝野。魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此。而改號時違牌,行幸後悖論,皆是逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有。筵本二跋,旣伏罔赦之案,讏言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數。而臣等之最所憤嫉而痛惋者,又有在焉,以渠之春遇也邇密也。逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明,庶政維新之會,斷去宿處,嚴斥凶論?使夫迷溺不悟者,曉然知龜·祿之不少染跡,而乃反付麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於,痛哭流涕之境者,雖源於龜·祿,而助成者鍾秀也。雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也。故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生?幸西賊之有警,則十七字刀割。分院兵助勢之策,湖南伯得差之願,無非劇逆之斷案,而乃與振采·友文等結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒。憑藉讖諱之書,濟其邪誕之術,二萬石軍糧之積庤,縉紳家火具之潛埋,七字刀割指卯日而擧事爲期云者,莫非做作妖言,煽動人心之計。而八字刀割十三日至凶之說,與鍾一,一而二,二而一,似此今古所無之逆,不可只施治逆之常典。适·雲已行之例,不用於此而賊爲將何施乎?請大逆不道罪人鍾一·振釆,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一則稱有神術。逆賊光友,本以賤孽,托爲凶徒死士,父事振采,兄事友文,九字刀割欲輸軍糧則轉到南洋。凡爲群凶之指使,率皆挺身而樂赴,十二字刀割將臣家將欲火攻,所營何事,店舍綢繆之言致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞無不參知,則罪至誅身,失之太輕,王章不嚴,輿憤未洩。請友文·光友加施孥戮之典,致後·延壽竝施孥籍之典。噫嘻,痛矣。亂逆之變,振古何限,而豈有如肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要。苟有一分人心,宜思百倍圖報。而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,拄腹撐腸,都是禍心,至於甲戌之冬,肆發至凶至憯之罔測不道之說而極矣。其罪犯於莫重莫嚴爲賊爲逆之狀,此誠神人之所共憤,王法之所不貸。凶如肇賊,逆如肇賊,而使之假息海島,共戴一天,已不可曰世有三綱,國有三尺。況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子,亟施散配之典。噫嘻,宜學以卑微之流,賦憯慝之性。行己則巧佞而善爲狐媚,發跡於陰邪而養成虺毒,屢竊踰濫之職而睯不知分,常蓄希覬之心而急於射利,敢以嘗試之計,投呈凶慘之書。其上段諸條,罔非爲人臣所不敢道者,而肆然發之於書,悍然發之於口,卽此一款,合施萬戮。而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖。此蓋逆裕·書九輩所嘗沿襲之套語也。且以鞠招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者。而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻,痛矣。亂臣賊子之凶國禍家,從古何限,而豈有如鶴秀之至奸絶憯者哉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡。狡黠狼愎,自是家庭之傳襲,狐朋狗黨,窮作淵藪之陰祕。蓋其世守龜·祿之悖論,皆馳國是,爲賊立幟,凶圖逆節,所由來者久矣。特以門戶之爀舄,資歷之華膴,始也聖念,未嘗不假借,則苟有一分秉彝,宜其百倍圖報。而患得之在心,轉成驕濫,貪權之不足,愈益縱肆。百惡竝萃,萬妖俱備,欺君罔上,貪天爲功,已是渠罔赦之罪,而最其無將不道之眞贓斷案,卽惎構是已。惎構二字,是何等人臣極罪?而奈其逆肚潛蓄,毒牙密厲,賊肇之情節,綻露無餘,則自知其難逭。逆敬之罪犯,締結有素,則卒與之同歸。於是乎疑懼之心,翻成怨懟,揣摩之計,專事壞亂,必欲讐視國家,煽禍朝著,至以惎構之憯計,敢售於莫重莫嚴之地。其自歸於斁敗人彝,滅絶天常,正所謂窮天地亘萬古所未有之劇逆大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩。惟我殿下,乃於一初歲首,端門受朝,先元惡,洞諭慈聖之所悉燭,天討之所亟行,乾斷赫然,魑魅莫逃,庶幾王章快伸,輿憤痛洩,而遽從惟輕,只施島棘,干係如此賊,負犯如此賊。依舊假息,顯戮不加,則典憲自此隳壞,亂逆無所戀畏,思之及此,寧不懍然而寒心哉?請楸子島荐棘罪人鶴秀,亟令王府,設鞫得情,快正典刑。噫嘻,痛矣。自古亂逆何限,而豈有如魯敬之凶譎奰慝,蔑倫敗紀者乎?平生伎倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥也。而不思報效之道,忽生憾懟之意,乃有生死不得,抑情仕宦之說。此何等時,强抑其情,乃敢萌心,分肆發口,自露鬼蜮之情態,莫掩梟獍之腸肚。當大婚爰定之初,卽一國慶祝之會。而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著。故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也。不謹則無將,無將則必誅,其無君無母之心,不道不經之律,歷萬世而掉脫不得者也。況於今日義理,尤急闡明,而何幸乾道孔昭,天討大行,追奪之律,才有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝典。況其凶種餘孽,尙此假息?書所稱殄滅無遺,毋俾易種者。不施於此則,而將於何施?請追奪罪人魯敬,亟施孥戮之典焉。噫嘻,痛矣。亂臣賊子從古何限,而其窮凶極逆,豈有如陽淳者哉?渠以世祿遺裔,蒙被國思何如?而生得梟獍之性,潛蓄虺蝮之毒,敢於哀遑罔極之時,欲逞悖逆至憯之計。指嗾賊晟兇國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎。渠之綢繆謀議,爛熳和應之迹,非但翰模之供,節節指的,復有晟賊之招,一一吐實。面目雖換,腸肚相接,與賊晟逆度,一而二,二而一也。惟其狠毒之物,抵賴爲事,竟至於鬼誅先加,三尺之邦憲,終未快伸。一世之輿憤,去而益切,跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻,痛矣。世變日生,亂逆層出,以至於今日正喜而極矣。賊度之庚寅凶疏,卽亘萬古所未有之劇逆大憝也。然而露名而投呈者尙度也,而暗地授意者正喜也,指使而粧出者晟賊·陽淳也,而因人傳草者正喜也。正喜之情節,陽淳知之,故陽淳之招辭,正喜出焉。其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也。奈其賦性悍毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋,更加嚴覈,明正其罪,一時爲急。大僚之箚,蓋出於嚴獄體重法理之義。而遽有此減死安置之命,臣等聚首愕眙,竊不勝憂歎之至。我聖上欽恤審克之德意,臣等豈不欽仰萬萬?而渠之尙逭收司之律,已切失刑之歎。況是今獄之逆窩也罪首也?而終不克窮覈,遽爾酌處。揆諸鞫體,有漏網之憂,論以邦憲,有解紐之慮。義理方明而更晦,隄防莫嚴而將壞。亂臣賊子,無所懲戢,思之及此,寧不懍然而心寒哉?請大靜縣圍籬安置罪人正喜,亟令王府,更爲設鞫,快正典刑。噫嘻,痛矣。紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心之包藏。兜攬華膴,席乃兄而愈益驕濫,縱恣胸臆,鉗一世而漸使氣勢。罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞠獄事言之,接翰模而寬譬,其所寬譬者何譬?與晟賊而授計其所授計者何計?情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄一而二,二而一也。憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩。而況伏聞日昨賓筵,慈聖隱痛之敎。仰認積久,大僚聲討之奏,又極嚴峻,承聆諸臣,無又掩抑,退益憤惋。以若亘萬古所未有之逆憝,豈可使一刻容貸於覆載間乎?請古今島安置罪人紀淵,亟令王府,設鞠得情,快正典刑。噫噫,痛矣。亂臣賊子從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者凶謀也。十一字刀割晉鏞家夜會,鍾協處參席,互相酬酢,俱極凶憯。證招如執左契,干犯已成斷案,神人之所共憤,覆載之所難容,萬戮猶輕。三尺已施,而不可只誅其身而止。請謀反大逆不道知情不告罪人醇壽,亟施孥戮之典。八行刀割噫嘻,痛矣。島配三罪人之罪,可勝誅哉?李鍾協,妖樂之至親,逆晉之切戚,破字妖夢,曾所參聞。酒席凶會,亦在渠家,卽此一款,已是斷案。徐永淳延接悖孫,率蓄妖壻,綢繆情節,掩諱不得。孟鶴述二行刀割島配薄勘,失刑甚大。雖以遠配諸罪人言之,李準假托山訟之說,七字刀割李晉錫夤緣英熙,四字刀割尹永植作伴鶴述,十一字刀割洪稷周四字刀割鄭基元十八字刀割遠配之典,終涉寬假。請島配罪人李鍾協·徐永淳·孟鶴述,遠配罪人李準·李晉錫·尹永〈植〉·洪稷周·鄭基元等,更令王府,嚴鞠得情,明正典刑。噫嘻,痛矣。世變層生,亂逆何限,而豈有如今番捕廳諸賊之至憯絶悖者乎?噫,彼兩女,俱以至微至賤之妖物。白做如狂如譫之凶說,乃敢譸張,無難傳播。甘犯萬戮猶輕,千剮無惜之罪。至如賊澤,本以蟣蝨之賤,素蓄梟獍之腸,以不忍聞不忍道之凶誣悖說,稱以上變,又從而傅會增衍,發之於口,筆之於書,作此窮天地亘萬古所無之逆變者,思之膽掉,言之髮豎。如許窮凶極惡之妖女逆豎,孰不欲手磔而口臠也哉?設鞫正法,王法卽然,而大僚求對,直請處分者,以其辭語極凶,無以如法問招也。第念,凶如此賊,妖如此賊,未加肆市之典,而誅止其身,戮不及孥,則其可曰國有三尺乎?聖批若曰,固當以大逆議律,則此賊之爲大逆,旣已洞燭之矣。又若曰,律後加律,實關格例,臣等竊以謂振古所無之凶賊,何可膠守於格例,使王章未伸而輿憤莫洩乎?請梟首罪人澤,捕廳勘斷罪人金·河兩女,竝亟施大逆之律。答兩司曰,不允。
掌令成容默啓曰,噫嘻,痛矣。世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關。遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞠,不日正刑。而只令秋曹盤覈情節,略加刑訊,旋卽酌處。雖出於大聖人好生之德,豈有亂言不道自服遲晩,而罰止島配,假息覆載之間者乎,若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞠得情,快正典刑。噫嘻,痛矣。義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古。而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深。而英宗大王特配壇㙺之享,庸寓風泉之感。以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫亟令王府,設鞠嚴問,快正典刑。國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取。不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至憯。秋査捕供,斷案已成,王府當律,關名自在。而以聖上好生之德,追肅廟已施之例,不待輸款,遽下酌處之命。揆以科體,終涉失刑,參諸王章,何由懲後?其弟述鏞同爲作奸之狀,衆招明的,可謂是兄是弟。而未及竝覈,竟歸漏網,刑政乖損,輿憤益激。請旌義縣爲奴罪人閔達鏞,亟令王府,拿鞠得情,夬正邦憲,閔述鏞亦令該曹捉致嚴問,照律勘斷。答府曰,不允。
獻納朴斆默啓曰,梟示罪人性世與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞠七朔,根因窩窟,終未究覈,只施梟示之律。輿情之憤惋,固無可言,而不可以已爲梟示,不施當施之律。請梟示罪人性世亟施孥戮之典。噫嘻,痛矣。人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞠,不日置辟。而只令秋曹盤覈情節,略加刑訊,旋卽酌處,秋堂聯疏,實出執藝之義。而特以好生之聖念,遂付傅輕之科。世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞠得情,夬正典刑。噫嘻,痛矣。義理晦塞,怪變層生,至於睦台錫事而極矣。我朝之於皇朝,蒙被渥澤,與天無極,義則君臣,恩猶父子。故凡係皇朝事,備盡尊敬,無敢指斥。而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰險。此不但我朝之賤臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉?終篇指意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞠嚴問,明正典刑。
新除授正言張仁遠時在慶尙道仁同地,斯速乘馹上來事,下諭。答院曰,不允。下諭事,許遞。
林永洙,以吏曹言啓曰,來丙午式年東堂文科初試試官,當爲磨鍊擬入,而參判金箕晩病不來,令政院牌招,以爲同參開坐之地,何如?傳曰,允。
又以吏曹言啓曰,來丙午式年東堂文科初試試官,當爲磨鍊擬入,而擬望之人乏少,閣臣竝擬,何如?傳曰,允。
又以弘文館言啓曰,上番姑陞入直,事甚未安。副應敎李寅奭,校理權馦,副校理兪致善,旣有只推之命,竝卽牌招,以爲推移入直,副修撰洪祐健,旣有只推之命,一體牌招察任,何如?傳曰,允。
又以弘文館言啓曰,上番無他推移〈入直〉之員,以下番姑陞入直之意,敢啓。傳曰,知道。
又以禮曹言啓曰,卽接四館所牒呈,則甲辰八月秋到記殿講入格幼學李達亨,乙巳三月春到記殿講入格幼學李鍾浩,以上直赴會試,乙巳三月春到記殿講入格幼學洪秉勳·李應溥·尹靖求·任憲大,以上給二分事,命下,竝於今番,分等許赴事,報來矣。幼學李達亨等二人,直赴於來丙午式年文科覆試講經,幼學洪秉勳等四人,許赴於文科初試,較藝等第之意,分付,何如?傳曰,允。
又以禮曹言啓曰,來丙午式年文科初試一所,設場於本曹矣。上直郞廳,依例朝房移直之意,敢啓。傳曰,知道。
李時愚,以兵曹言啓曰,左巡廳年久頹圮,今方修改矣。限畢役間今月初三日移接於濬川司之意,敢啓。傳曰,知道。
又以義禁府言啓曰,因備邊司草記,康津縣監朴承輝原議處勿施,更使之照律事,批旨內允下矣。取考律文,則大明律不應爲條云,凡不應得爲而爲之,笞四十,名例云,犯私罪,笞四十,附過還職,大典通編推斷條云,犯枉法受職外,笞杖竝收贖。朴承輝笞四十收贖附過還職,何如?傳曰,允。
又以義禁府言啓曰,平安淸北慰諭使金公鉉,施以制書有違之律事,承傳啓下,今已拿囚矣。取考律文,則大明律制書有違條云,凡奉制書,有所施行而違者杖一百,大典通編推斷條云,犯私罪杖一百決杖,告身盡行追奪,雜令條云,王府決杖,代以金贖。金公鉉杖一百收贖,告身盡行追奪,放送之意,敢啓。傳曰,知道。如有功議,各減一等。
又以義禁府言啓曰,因本府草記,時囚罪人金公鉉杖一百收贖,告身盡行追奪,放送事,批旨內知道,如有功議,各減一等事,命下矣。金公鉉十四代祖國光佐理功臣,非議親云,金公鉉功減一等,杖九十收贖,奪告身四等,放送之意,敢啓。傳曰,知道。
刑曹啓目粘連,大臣獻議判付內,依回啓施行爲良如敎,判下矣。左議政金道喜獻議中,泰迪之手殺凶身,有不可以兄殺弟論,而初不告官,俾不得夬正典刑,亦不可爲全然無罪,但律無可據,只當施以不應爲之律云,右議政朴晦壽獻議中,任泰迪,則以兄殺弟,雖係倫變,謹按大明律,父母爲人所殺,而子孫卽時將凶身殺死者。勿論,雖在凡人尙然,況其弟罪犯綱常,而爲兄所殺者乎?自官曉諭放送云,獻議不無參差,臣曹有難擅便,上裁,何如?判付啓,依左相議施行爲良如敎。
上在昌德宮。停常參·經筵。
林永洙,以都摠府言啓曰,今日入直內三廳武兼·禁軍及軍兵等中日習射技放,請出標信。傳曰,知道。
鄭㝡朝啓曰,明日常參·經筵,取稟。傳曰,停。
林永洙啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
傳于林永洙曰,右承旨·同副承旨許遞。前望單子入之。
承旨前望單子入之,李㘾·成好謙落點。
林永洙啓曰,新除授左副承旨李㘾,右副承旨成好謙,竝卽牌招,何如?傳曰,允。
又啓曰,假注書李承輔身病猝重,勢難察任,今姑改差,何如?傳曰,允。
李承輔改差,代以白龍周爲假注書。
以副應敎李寅奭,校理權馦,副校理兪致善,副修撰洪祐健牌不進罷職傳旨,傳于鄭㝡朝曰,只推。
鄭㝡朝,以弘文館言啓曰,上番姑陞入直,事甚未安。副應敎李寅奭,校理權馦,副校理兪致善,旣有只推之命,竝卽牌招,以爲推移入直,副修撰洪祐健,旣有只推之命,一體牌招察任,何如?傳曰,允。
以慶尙左兵使具載龍狀啓,進上生·熟鰒,海水赤濁,當封之限,不得如例封進,惶恐待罪事,傳于鄭㝡朝曰,勿待罪事,回諭。
林永洙啓曰,大司憲洪學淵,執義林肯洙,掌令申佐模·成容默,持平崔虎文·李晉燁牌不進,監察茶時之意,敢啓。傳曰,知道。
以大司諫韓正敎,獻納朴斆默,正言尹行謨,執義林肯洙,掌令申佐模·成容默,持平崔虎文·李晉燁牌不進罷職傳旨,傳于林永洙曰,只推。
以右副承旨成好謙牌不進罷職傳旨,傳于鄭㝡朝曰,只推。
以副應敎李寅奭,校理權馦,副校理兪致善,副修撰洪祐健牌不進罷職傳旨,傳于鄭㝡朝曰,只推。
兵曹口傳政事,副護軍單洪祐喆。
鄭㝡朝,以成均館同知館事意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成李魯奎呈旬,直講韓應淳武一所試官進去,典籍李義晉文二所應辦官進去,時無入直之員,以他郞官姑爲代直,何如?傳曰,允。
又以兵曹言啓曰,宣傳官李光濂身病猝重,無望供職,呈狀乞遞,改差,何如?傳曰,允。
又以武一所試官意啓曰,臣所今日平明開場,擧子捧單數,自天字至玄字半字,合爲一百十七人,而先自木箭試取之意,敢啓。傳曰,知道。
又以武二所試官意啓曰,臣所今日開場,擧子捧單數,自天字至地字半字,合爲七十人矣,先自木箭試取之意,敢啓。傳曰,知道。
又以武一所試官意啓曰,臣所今日木箭應射擧子十八人內,三矢入格四人,二矢入格九人,一矢入格四人矣。日暮姑停之意,敢啓。傳曰,知道。
又以武二所試官意啓曰,臣所今日木箭應射擧子四十人內,三矢入格六人,二矢入格九人,一矢入格十人,合爲二十五人矣。日暮姑停之意,敢啓。傳曰,知道。
上在昌德宮。停常參·經筵。
開東,下霜。
鄭㝡朝啓曰,明日常參·經筵,取稟。傳曰,停。
成好謙啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
鄭㝡朝啓曰,卽者檢閱洪祐命,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李承圭·李承益謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
成好謙啓曰,大司憲洪學淵,執義林肯洙,掌令申佐模·成容默,持平崔虎文·李晉燁牌不進,監察茶時之意,敢啓。傳曰,知道。
以大司諫韓正敎,獻納朴斆默,正言尹行謨,執義林肯洙,掌令申佐模·成容默,持平崔虎文·李晉燁牌不進罷職傳旨,傳于成好謙曰,只推。
李㘾,以吏曹言啓曰,今此光陵忌辰祭獻官,前承旨李豊翼塡差,而時無職名,令該曹口傳付軍職,何如?傳曰,允。
兵曹口傳政事,副護軍單李豊翼。
趙秉駿,以弘文館言啓曰,副修撰洪祐健,旣有只推之命,卽爲牌招察任,何如?傳曰,允。
以副修撰洪祐健牌不進罷職傳旨,傳于趙秉駿曰,只推。
趙秉駿,以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日木箭應射擧子三十人內,三矢入格三人,二矢入格四人,一矢入格六人,昨日入格二十五人,合爲三十八人矣。木箭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子三十八人內,三矢入格二十九人,二矢入格七人,鐵箭今已畢試,片箭鱗次試取之意,敢啓。傳曰,知道。
又以武一所試官意啓曰,臣所今日木箭應射擧子二十二人內,三矢入格一人,二矢入格三人,一矢入格五人矣。日暮姑停之意,敢啓。傳曰,知道。
又以武二所試官意啓曰,臣所今日片箭應射擧子二十二人內,無一人入格矣。日暮姑停之意,敢啓。傳曰,知道。
判尹李憲球疏曰,伏以,臣猥膺專對之命,行將出疆矣。臣之父母墳山,在於京畿交河之地,而間緣職事,汛省久曠,今當遠邁,尤增怵惕之私,玆將微悃,仰瀆崇聽。伏乞聖慈,俯垂鑑諒,特許臣往來之暇,俾伸至情,不勝幸甚。臣無任云云。答曰,省疏具悉。卿其往省焉。
廣州留守洪敬謨疏曰,伏以,臣曠省先隴,歲月屢嬗,松楸之戀,霜露之感,寤寐如結,式至于今。況乃居留玆土,天星又周,而官守有限,不得擅離,近因暑雨頻仍,塋域有事,及今往省,情理尤切。湖左之天安,卽臣父母邱墓之鄕,而地接近畿,程里不甚踔遠。若蒙許臣由暇,俾便往來,則臣之私情,庶可少伸。玆敢略具文字,仰塵崇聽,伏乞聖慈,曲賜照察,獲遂微懇,不勝幸甚。臣無任云云。答曰,省疏具悉。卿其往省焉。
檢閱洪祐命疏曰,伏以,臣蒙駭謭劣,無足備數,而濫竊科第,旋叨華選,持綾淸禁,愧名器之玷汚,珥筆邇班,欣耿光之依近,榮已極矣,分已踰矣。遽何敢爲言私之計?而第臣偏母,素患風痰之祟,近因日候驟涼,且緣調將失宜,諸症添損,日事刀圭。臣聞此報,方寸煎灼,實難按住,玆敢不避猥越,忙陳短章,徑出禁扃,伏乞聖慈,俯垂諒察,亟遞臣所帶之職,以便救護,仍治臣擅離之罪,以肅朝綱,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
藥房都提調權敦仁,提調金興根,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰禀。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
鄭㝡朝啓曰,明日常參·經筵,取稟。傳曰,停。
成好謙啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
趙秉駿啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于鄭㝡朝曰,左承旨許遞。前望單子入之。
承旨前望單子入之,李㙽落點。
李鼎臣啓曰,新除授左承旨李㙽,卽爲牌招,何如?傳曰,允。
又啓曰,假注書金應夏身病猝重,勢難察任,今姑改差,何如?傳曰,允。
金應夏改差,代以姜鳳煥爲假注書。
傳于鄭㝡朝曰,明日秋到記,仁政殿親臨磨鍊,都承旨馳詣泮宮,夕食堂收取以來。
成好謙啓曰,大司憲洪學淵,執義林肯洙,掌令申佐模·成容默,持平崔虎文·李晉燁牌不進,監察茶時之意,敢啓。傳曰,知道。
以大司諫韓正敎,獻納朴斆默,正言尹行謨,執義林肯洙,掌令申佐模·成容默,持平崔虎文·李晉燁牌不進罷職傳旨,傳于成好謙曰,只推。
傳于趙秉駿曰,明日出宮門路,以協陽門爲之。
鄭㝡朝啓曰,今此試官望中時無職名人,令該曹口傳付軍職,何如?傳曰,允。
鄭㝡朝,以吏曹言啓曰,卽接掌樂院牒報,則以爲,明日秋到記親臨仁政殿試取時,本院正,例以協律郞進參,而正柳興吉試所進去,無以擧行云,掌樂院正柳興吉改差,其代口傳備擬以入之意,敢啓。傳曰,知道。
趙秉駿,以兵曹言啓曰,明日仁政殿親臨秋到記時,本曹堂上全數侍衛,而參議金洛龍有身病,不得進參,令政院稟旨變通,仍令該曹以在京無故人口傳差出,待下批牌招,以爲備員之地,何如?傳曰,允。許遞。
吏曹口傳政事,以李元會爲兵曹參議,以徐相敎爲掌樂正。
兵曹口傳政事,副護軍單李時愚。
鄭㝡朝,以弘文館言啓曰,副修撰洪祐健旣有只推之命,卽爲牌招察任,何如?傳曰,允。
以副修撰洪祐健牌不進罷職傳旨,傳于鄭㝡朝曰,只推。
鄭㝡朝,以成均館同知館事意啓曰,文廟守僕,依宗廟·社稷守僕例,試才抄擇,別單啓下事,曾有定式矣。守僕洪載萬瓜滿代,以事知守僕,試才抄擇,備三望受點次,別單書入之意,敢啓。傳曰,知道。
趙秉駿,以兵曹言啓曰,宣傳官李元熙身病猝重,無望供職,呈狀乞遞,改差,何如?傳曰,允。
又以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試片箭,仍爲試取之意,敢啓。傳曰,知道。
又以武二所試官意啓曰,臣所今日片箭應射擧子十六人,而無一人入格矣。片箭今已畢試,鳥銃鱗次試放之意,敢啓。傳曰,知道。
又以武二所試官意啓曰,臣所今日鳥銃應放擧子三十六人內,貫一中入格一人矣。鳥銃今已畢放,騎芻·騎槍當爲試取,而無一人應試者,各技皆已畢試,仍爲計劃,修整榜目之意,敢啓。傳曰,知道。
又以武一所試官意啓曰,臣所明日平明,當爲開場試取,而秋到記殿座相値,待還內試取之意,敢啓。傳曰,知道。
又以武一所試官意啓曰,臣所今日木箭應射擧子四十人內,三矢入格二人,二矢入格五人,一矢入格十二人矣。日暮姑停之意,敢啓。傳曰,知道。
成好謙,以義禁府言啓曰,明日秋到記仁政殿新臨磨鍊時,本府都事十員內,一員未差,三員文武科一二所禁亂官進去,三員赴擧,只有三員本府入直,當直入直。公事回公都事及仁政門·崇範門·光範門禁亂都事,無以推移,假都事三員,令該曹口傳差出,以爲分排擧行之地,何如?傳曰,允。
又以義禁府言啓曰,忠淸監司姜時永啓本內,樂安郡守閔重憲,興陽前縣監白樂賢,安興前僉使趙鎭達罪狀,竝令攸司稟處事,啓下矣。閔重憲時在任所,白樂賢下去京畿楊州地,趙鎭達下去高陽地云,依例發遣府書吏羅將,竝拿來,何如?傳曰,待待命拿囚。
又以義禁府言啓曰,忠淸監司姜時永啓本內,泰安郡守宋觀和罪狀,令攸司稟處事,啓下矣。宋觀和時在任所云,依例發遣府羅將拿來,何如?傳曰,待待命拿囚。
上在昌德宮。停常參·經筵。
鄭㝡朝啓曰,明日召對,取稟。傳曰,停。
又啓曰,明日再明日光陵忌辰祭齋戒正日相値,視事頉稟之意,敢啓。傳曰,知道。
成好謙啓曰,大司憲宋學淵,執義林肯洙,掌令申佐模·成容默,持平崔虎文·李晉燁呈辭,監察茶時之意,敢啓。傳曰,知道。
備忘記,阿耳僉使李敎彬下直,長弓一張,長箭一部,片箭一部,筒兒一箇賜給。
姜鳳煥在外,代以韓敬源爲假注書。
趙秉駿啓曰,卽見濟州牧使權溭旌義縣監罷黜狀啓,則跋辭句語,極涉屑越,大違格例,萬萬未安。原狀啓係是邊情,故雖不得不捧入,而該牧使不可無警,從重推考,何如?傳曰,允。
傳于趙秉駿曰,兵判疏批已下,卽爲嚴飭牌招,如有違牌,勿爲呼望。
鄭㝡朝啓曰,文二所試官柳興吉時無職名,令該曹口傳付軍職,何如?傳曰,允。
兵曹口傳政事,副司果單柳興吉。
傳于李鼎臣曰,科次入侍。
趙秉駿,以都摠府言啓曰,今日入直內三廳武兼·禁軍及軍兵等當爲中日習射技放,而殿座相値,不得設行之意,敢啓。傳曰,知道。
又以武一所試官意啓曰,臣所今日開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子三十七人內,三矢入格二人,一矢入格六人矣。木箭今已畢試,鐵箭鱗次試取之意,敢啓。傳曰,知道。
成好謙,以左邊捕盜廳言啓曰,本廳兼從事官金顯世身病猝重,勢難察任,改差,何如?傳曰,允。
行兵曹判書趙秉鉉疏曰,伏以,臣受點於今日到記考官之望矣。臣於試役,曾底僨敗,自速臺劾,悸慄恧蹙,愈久愈切。凡係科取,莫越鐵限,而向因鄕試之期會巧湊,逃遁無所,踰格干瀆。至奉恩批,雖不得不冒悚承當,撫念追惟,背汗顔騂。今何可諉講製之有殊,托月日之稍久,晏若無釁,全昧廉維,重自歸於隳毁試規之科也哉?情勢窘迫,趨膺無路,玆敢短章自列,仰塵崇嚴。伏願俯賜諒察,劃許變通,俾試事無缺,仍治臣瀆撓之罪,以肅朝綱,不勝幸甚。臣無任云云。答曰,省疏具悉。豈可以此永作義締乎?卽爲入來。
乙巳九月初六日辰時,上詣仁政殿。秋到記儒生分製講試取入侍時,行都承旨李鼎臣,左承旨李㙽,右承旨鄭㝡朝,左副承旨李㘾,右副承旨成好謙,同副承旨趙秉駿,假注書金應夏·白龍周,記事官李承圭·李承益,檢校直提學趙秉龜,直提學金輔根,檢校待敎金洙根·趙鳳夏·李裕元,待敎洪淳穆以次侍立。時至,上具翼善冠·衮龍袍,乘輿出宣化門。藥房提調金興根,副提調李鼎臣進前奏曰,侵早勞動,聖體,若何?上曰,一樣矣。仍出協陽門,由肅章門入仁政門,詣殿內,上降輿陞座。秉駿奏曰,儒生今將入庭,請下標信。上曰,以俄下標信擧行。鼎臣讀奏入門單子,宣傳官跪稟入門試官及儒生次第入庭,行禮如儀。讀券官右參贊金東健,行護軍洪鍾應,工曹參判吳取善,對讀官工曹參議李根友,刑曹參議徐憲淳,司僕寺正李裕元,兵曹正郞金萬根,考官行兵曹判書趙秉鉉,知敦寧府事李若愚,漢城府右尹兪星煥,參考官行副護軍李謙在,行副護軍金英根,副修撰洪祐健,副司果尹景善,以次進伏訖。上命書賦採菊東籬下,限未時。東健·鍾應進前跪書,仍命懸題,下講冊望單子,落點于詩傳,秉駿讀奏訖。秉鉉曰,考講以抽籤爲之乎?上可之。仍命開講,入小次,少頃,出次,通禮唱禮畢,上降座陞輿。鼎臣曰,試所承旨及執冊承旨落後之意,敢達矣。上曰,唯。仍出仁政門,由肅章門,入協陽門,命出標信解嚴,由宣化門還內,諸臣以次退出。
乙巳九月初六日酉時,上御熙政堂。秋到記科次入侍時,行都承旨李鼎臣,假注書韓敬源,記事官李承圭·李承益,讀券官右參贊金東健,行護軍洪鍾應,工曹參判吳取善,對讀官工曹參議李根友,刑曹參議徐憲淳,司僕寺正李裕元,兵曹正郞金萬根,以次進伏訖。上曰,史官分左右,科次爲之。萬根進前,讀奏第一張至十句。上命止之。東健曰,第一張書三下乎?上曰,第一張二張,同書正字三下,第一張畫一,其餘次上,可也。東健書等訖。上命鼎臣坼祕封,鼎臣讀奏封內訖。命書傳敎曰,秋到記講居首略幼學承鎭泰,製述居首賦三下一進士權用脩,竝直赴殿試,講之次略進士趙龜翼,製述之次三下進士洪友燮,竝直赴會試,講之次略幼學孔獻東,製述之次次上進士沈有澤竝給二分,講之次粗幼學尹止善等十七人,製述之次次上生員李能浩等二人,竝令該曹考例施賞。又命書傳敎曰,入格儒生明日待令,命試官先退。又命史官就座,仍命退,承·史以次退出。
上在昌德宮。停常參·經筵。
李㘾啓曰,明日召對,取稟。傳曰,停。
趙秉駿啓曰,來十一日朝參日次矣,敢稟。傳曰,停。
成好謙啓曰,大司憲洪學淵,執義林肯洙,掌令申佐模·成容默,持平崔虎文·李晉燁呈辭,監察茶時之意,敢啓。傳曰,知道。
李㘾啓曰,檢閱洪祐命由限已過,卽爲牌招入直,何如?傳曰,允。
傳于李㘾曰,入格儒生延英門外施賞。
傳于李㘾曰,左承旨·右承旨許遞,前望單子入之。
承旨前望單子入之,李根友·韓正敎落點。
兵曹口傳政事,副護軍單鄭㝡朝。
以廣州留守洪敬謨狀啓,獻陵火巢內松木犯斫人,益加究覈,從重勘處,常時不能巡飭之直長李秉植,參奉宋太熙罪狀令攸司稟處事,傳于成好謙曰,諸罪人自本營嚴刑遠配。
李㘾,以禮曹言啓曰,因廣州府留守洪敬謨狀啓,獻陵直長李秉植,參奉宋太熙罪狀,令攸司稟處事,啓下矣。莫重之地,不可一時曠直,爲先假官差送,以爲替直後就拿之地,何如?傳曰,允。
成好謙,以武一所試官意啓曰,臣所今日鐵箭應射擧子十二人內,三矢入格十一人,二矢入格一人矣。日暮姑停之意,敢啓。傳曰,知道。
又以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子四十一人內,三矢入格三十三人,二矢入格五人矣。鐵箭今已畢試,片箭鱗次試取,而元貫革外,加設二貫革之意,敢啓。傳曰,知道。
又以武一所試官意啓曰,臣所今日片箭應射擧子五十人內,邊一中一人矣。片箭今已畢試,騎芻·騎槍當爲試取,而無一人應試者,鳥銃鱗次試取,而元貫革外,加設二貫革之意,敢啓。傳曰,知道。
又以武一所試官意啓曰,臣所今日鳥銃應放擧子五十人內,邊一中一人矣。各技皆已畢試,今方修整榜目之意,敢啓。傳曰,知道。
上在昌德宮。停常參·經筵。
韓正敎啓曰,明日常參·經筵,取稟。傳曰,停。
成好謙啓曰,大司憲洪學淵,執義林肯洙,掌令申佐模·成容默,持平崔虎文·李晉燁呈辭,監察茶時之意,敢啓。傳曰,知道。
李鼎臣啓曰,左承旨李根友今日不爲仕進,卽爲牌招,何如?傳曰,允。
趙秉駿啓曰,左邊捕盜大將李應植以訓鍊都監中軍,本營習陣事,明日沙阿里出去矣。所佩命召及大將牌·傳令牌,何以爲之?敢稟。傳曰,仍佩往來。
韓正敎,以禮曹言啓曰,全羅道觀察使封進今九月令宗廟·徽定殿薦新石榴,來十月令宗廟·徽定殿薦新柚子,今初九日薦進,而景慕宮薦新石榴·柚子,則慶尙道例爲封進矣。本道所封,未及上來,莫重薦獻,不可後時,依前例以宗廟薦新加封石榴·柚子,同日一體薦進,何如?傳曰,允。
趙秉駿,以兵曹言啓曰,禁軍別將李行敎,身病猝重,無望供職,呈狀乞遞,實病旣如此,則勢難强令察任,改差,何如?傳曰,允。
又以訓鍊都監言啓曰,明日習陣時,新備各樣火器試放之意,敢啓。傳曰,知道。
成好謙,以義禁府言啓曰,廣州府留守洪敬謨狀啓內,獻陵直長李秉植,參奉宋太熙罪狀,令攸司稟處事,啓下矣。宋太熙今方待命拿囚,李秉植時在直所,依例發遣府羅將,待替直後拿來,何如?傳曰,待待命拿囚。
上在昌德宮。停常參·經筵。
成好謙,以都摠府言啓曰,今日入直內三廳武兼·禁軍及軍兵等中日習射技放,請出標信。傳曰,知道。
成好謙啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,行都承旨李鼎臣不爲仕進,左承旨李根友,右承旨李㘾式暇,左副承旨·同副承旨未差,院中只有臣一人,伴直無人,行都承旨李鼎臣,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨李鼎臣牌不進,伴直無人,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,大司憲洪學淵,執義林肯洙,掌令申佐模·成容默,持平崔虎文·李晉燁牌不進,監察茶時之意,敢啓。傳曰,知道。
以執義林肯洙,掌令申佐模·成容默,持平崔虎文·李晉燁,獻納朴斆默,正言尹行謨牌不進罷職傳旨,傳于成好謙曰,只推。
兵曹,以尹義儉爲禁軍別將。
成好謙,以成均館同知館事意啓曰,今九月初九日儒生課試,當爲設行,而大提學未差,限內不得爲之之意,敢啓。傳曰,知道。
左副承旨韓正敎疏曰,伏以,臣與右承旨臣李㘾,有娚妹應避之嫌,揆以法例,在下當遞,玆敢短章陳龥。伏乞聖慈,亟許遞改,以存公格,以安私分焉。臣無任云云。省疏具悉。所請依施。
同副承旨趙秉駿疏曰,伏以,臣與左副承旨韓正敎,有內外從兄弟應避之嫌,揆以格例,在下當遞,玆陳短章,仰瀆崇嚴。伏乞聖慈,亟賜遞改,以存公格,以安私分焉。臣無任云云。省疏具悉。所請依施。
上在昌德宮。停常參·經筵。
藥房提調金興根,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿,王大妃殿·中宮殿口傳問安。答曰,知道。
成好謙啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李鼎臣啓曰,左承旨李根友今日不爲仕進,卽爲牌招,何如?傳曰,允。
成好謙啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于成好謙曰,左副承旨·同副承旨有闕之,代前望單子入之。
承旨前望單子入之,趙秉恒·李經在落點。
李鼎臣啓曰,事變假注書林倜身病猝重,勢難察任,今姑改差,何如?傳曰,允。
林倜改差,代以姜晢一爲事變假注書。
成好謙啓曰,卽者義禁府都事來言,時囚罪人宋太熙·李秉植·白樂賢·趙鎭達等當爲捧供,而判義禁李志淵呈辭受由,知義禁金東健有身病,同義禁趙亨復在外,一員未差。不得備員開坐云,何以爲之?而知義禁卽爲牌招,未差之,代政官牌招,開政差出,何如?傳曰,允。竝許遞。
又啓曰,大司憲洪學淵,執義林肯洙,掌令申佐模·成容默,持平崔虎文·李晉燁牌不進,監察茶時之意,敢啓。傳曰,知道。
以執義林肯洙,掌令申佐模·成容默,持平崔虎文·李晉燁,獻納朴斆默,正言尹行模牌不進罷職傳旨,傳于成好謙曰,只推。
以左承旨李根友牌不進罷職傳旨,傳于成好謙曰,只推。
兵曹,以吳一善爲摠戎中軍。
成好謙,以訓鍊都監言啓曰,本局從事官李身病猝重,勢難察任,改差,何如?傳曰,允。
又以禁衛營言啓曰,騎士都試時優等人,別單書入之意,敢啓。傳曰,知道。
上在昌德宮。停常參·經筵。
自開東至申時,灑雨下雨,測雨器水深七分。
趙秉恒啓曰,明日常參·經筵,取稟。傳曰,停。
成好謙啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙秉恒啓曰,吏曹判書金興根,參判金箕晩牌不進推考傳旨,今方捧入,而開政命下之後,如是違牌,事甚未安。竝更牌招,何如?傳曰,允。
成好謙啓曰,知義禁金東健牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,許遞,今日政差出。
趙秉恒,以吏曹言啓曰,宗親府典簿權用脩,以其身病,呈狀乞遞,改差,何如?傳曰,允。
成好謙,以兵曹言啓曰,景福宮衛將孫泰鳳身病猝重,無望供職,呈狀乞遞,改差,何如?傳曰,允。
有政。吏批,判書金興根進,參判金箕晩牌招不進,參議未差,左副承旨趙秉恒進。以徐憲淳爲吏曹參議,宋持養爲大司諫,柳晏爲正言,金左根爲工曹判書,洪耆爕爲左尹,李豊翼爲敦寧都正,趙秉駿爲工曹參議,李㙽爲大司成,趙秉鉉爲判義禁,李穆淵爲知義禁,李時在·金洙根爲同義禁,李若愚爲藝文提學,李祿在爲典簿,李爲掌樂主簿,宋鍾聞爲禁府都事,金蘭奎爲鎭海縣監,李東奎爲旌義縣監,兼掌令兪鎭五,兼持平朴永輔·嚴錫鼎,已上減下。
兵批,判書趙秉鉉進,參判李時在,參議李元會病,參知韓文爀入直,同副承旨成好謙進。以李圭祊爲同知,洪耆爕爲副摠管,具性喜爲宣傳官,鄭在天·李近彬·吳致遠爲五衛將,沈鑰爲忠壯將,朴潤性爲景福將,安景運·李時榮爲慶熙將,李行源爲都摠都事,任楨爲部將,李濟萬爲守門將,張昌煥爲宣傳官,大護軍趙斗淳,護軍洪耆爕·李圭祊,副護軍李㙽·林永洙·韓正敎·姜必魯·趙秉駿·金洛龍,副司果張仁遠,以上竝單付。
吏批,再政。以鄭駿容爲修撰,閔致恒爲永禧殿令,金彛淳爲司僕主簿,金佑鉉爲昌陵參奉,左尹單兪星煥,右尹單洪耆爕,同義禁單李時在。
兵批,再政。以趙斗淳爲知事,李敎承爲宣傳官,李尙周爲訓鍊僉正,趙熙哲爲文兼,李圭憲爲武兼,同知安景運,僉知鄭在天·李近彬·吳致遠以上竝單付。
吏批,三政。以李豊翼爲刑曹參議,黃鍍爲典牲判官,洪大奎爲校檢。
兵批,三政。以金膺性爲景福將,金善弼·沈樂韶爲都摠經歷,同知李時榮,僉知沈鑰,副司果趙熙哲以上竝單付。
成好謙啓曰,開坐事,命下矣。新除授判義禁趙秉鉉,知義禁李穆淵,同義禁李時在·金洙根,竝卽牌招,何如?傳曰,允。
又啓曰,大司憲洪學淵,執義林肯洙,掌令申佐模·成容默,持平崔虎文·李晉燁牌不進,監察茶時之意,敢啓。傳曰,知道。
以執義林肯洙,掌令申佐模·成容默,持平崔虎文·李晉燁,獻納朴斆默,正言尹行模牌不進罷職傳旨,傳于成好謙曰,只推。
成好謙,以訓鍊都監言啓曰,本局分授都城敦義門北邊第一城廊近處體城八間許頹圮處,今九月十二日爲始,改築之意,敢啓。傳曰,知道。
又以御營廳言啓曰,本廳把摠柳相鍵受由過限,不爲還現,汰去之意,敢啓。傳曰,知道。
又以義禁府言啓曰,慶尙監司洪鍾英狀啓內,鎭海縣監鄭匡一,爲先罷黜,其罪狀令攸司稟處事,啓下矣。鄭匡一時在任所,依例發遣府羅將,交代後拿來,何如?傳曰,允。待待命拿囚。
又以義禁府言啓曰,濟州牧使權溭狀啓內,旌義縣監任秀龍,爲先罷黜,其罪狀令攸司稟處事,啓下矣。任秀龍時在任所,依例發遣府羅將,交代後拿來,何如?傳曰,允。待待命拿囚。
上在昌德宮。停常參·經筵。
李鼎臣,以都摠府言啓曰,今日入直內三廳武兼·禁軍及軍兵等中日習射技放,請出標信。傳曰,知道。
李㘾啓曰,明日常參·經筵,取稟。傳曰,停。
成好謙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鼎臣啓曰,左承旨李根友今日不爲仕進,卽爲牌招,何如?傳曰,允。
成好謙啓曰,知義禁李穆淵,同義禁李時在·金洙根牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
又啓曰,大司憲洪學淵,執義林肯洙,掌令申佐模·成容默,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行模·柳晏,執義林肯洙,掌令申佐模·成容默,持平崔虎文·李晉燁牌不進罷職傳旨,傳于成好謙曰,只推。
李根友,以弘文館言啓曰,新除授修撰鄭駿容時在忠淸道唐津地,經筵入番事緊,請斯速乘馹上來事,下諭,何如?傳曰,許遞。
義禁府啓目,泰川前縣監趙遠永原情云云,問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允。又啓目,興陽前縣監白樂賢,安興前僉使趙鎭達等原情云云,問目內辭緣,泛稱遲晩,白樂賢段,所當請刑是白乎矣,曾經宣傳官勿爲請刑,載在大典通編,議處,趙鎭達段,刑推得情,何如?判付啓依允爲旀,趙鎭達段除刑推議處爲良如敎。又啓目,獻陵直長李秉植,參奉宋太熙等原情云云,問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,鹿島前萬戶梅漢福原情云云,問目內辭緣,泛稱遲晩,所當請刑是白乎矣,年過七十,法不當請刑,議處,何如?判付啓依允。
上在昌德宮。停常參·經筵。
趙秉恒啓曰,明日常參·經筵,取稟。傳曰,停。
成好謙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙秉恒啓曰,三品官之毋得過三日循例請牌,曾有定式矣。吏曹參議徐憲淳,刑曹參議李豐翼,大司成李㙽除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,假注書韓敬源身病猝重,勢難察任,今姑改差,何如?傳曰,允。
韓敬源改差,代以朴昇壽爲假注書。
趙秉恒啓曰,卽者司譯院官員來言,再明日譯科,當爲開場,而提調朴永元有身病,不得設行云,卽爲牌招,何如?傳曰,允。
又啓曰,司譯提調朴永元牌不進推考傳旨,今方捧入,而譯科當爲開場,如是違牌,事甚未安。更爲牌招,何如?傳曰,允。
成好謙啓曰,大司憲洪學淵,執義林肯洙,掌令申佐模·成容默,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·成容默,持平崔虎文·李晉燁牌不進罷職傳旨,傳于成好謙曰,只推。
以吏曹參議徐憲淳,大司成李㙽牌不進罷職傳旨,傳于趙秉恒曰,只推。
趙秉恒,以吏曹言啓曰,今此宗廟望祭大祝,前佐郞兪敎煥塡差,而時無職名,令該曹口傳付軍職,何如?傳曰,允。
兵曹口傳政事,副司果單兪敎煥。
義禁府啓目粘連,向前白樂賢·趙鎭達等亦,白樂賢段,發船稽滯,縱諉於裝裁之邑是白乎矣,道啓臚列,原無區別,則不可以囚供,參恕是白遣,稅穀之任其犯用,監色之竝不領騎,俱未免不察,以此照律爲白乎旀,趙鎭達段,致敗雖在外洋,臭載旣是掌內,則不善護送之罪,在所難免,以此照律,何如?判付啓依允。又啓目粘連,向前趙遠永亦,漏俵旣緣渰戶之無主,取殖亦從衆民之所願是白乎乃,措處欠當,至登論啓,錯誤之失,終難容貸,以此照律,何如?判付啓依允。又啓目粘連,向前李秉植·宋太熙等亦,垓松之摘發犯斫,誠如論啓,則此與未卽覺察有異是白乎矣,其不能先事操飭之失,在所難免,竝只以此照律,何如?判付啓依允。又啓目粘連,向前梅漢福亦,異船來泊,不卽摘奸,遽然還鎭,已極可痛兺除良,不善防守,任其徑發,揆以邊情,難免重勘,以此照律,何如?判付啓依允。
上在昌德宮。停常參·經筵。
趙秉恒啓曰,明日常參·經筵,取稟。傳曰,停。
成好謙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鼎臣啓曰,右副承旨李㘾,今日不爲仕進,卽爲牌招,何如?傳曰,允。
傳于趙秉恒曰,禮房承旨馳詣宗廟·景慕宮,奉審摘奸以來。
趙秉亘啓曰,司譯提調朴永元牌不進,推考傳旨,今方捧入,而譯科當爲開場,連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,牌招。
又啓曰,司譯提調朴永元牌不進推考傳旨,今方捧入,而譯科當爲開場,如是違牌,事甚未安。更爲牌招,何如?傳曰,許遞。前望單子入之。
司譯提調前望單子入之,李景在落點。
趙秉恒啓曰,卽者司譯院官員來言,譯科明日當爲設行,而提調李景在有身病,不得進參云,卽爲牌招,何如?傳曰,允。
成好謙啓曰,律學入門官來言,再明日律科當爲開場,而判書徐箕淳在外,次堂例不得擧行云,何以爲之?敢稟。傳曰,許遞。前望單子入之。
刑曹判書前望單子入之,金蘭淳落點。
趙秉恒啓曰,假注書朴昇壽時無職名,令該曹依例付軍,職冠帶常仕,何如?傳曰,允。
以慶尙監司洪鍾英狀啓,朔膳及薦新柚子色靑體小,惶恐待罪事,傳于李㘾曰,勿待罪事,回諭。
以慶尙監司洪鍾英狀啓,進上黃栗,節序差晩,不得封進,惶恐待罪事,傳于李㘾曰,勿待罪事,回諭。
以江原監司徐英淳狀啓,江陵府民家失火事,傳于李㘾曰,聞甚矜惻,元恤典外,別加顧助,結構奠接之方,令廟堂措辭,分付。
成好謙啓曰,大司憲洪學淵,執義林肯洙,掌令申佐模·成容默,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·成容默,持平崔虎文·李晉燁牌不進罷職傳旨,傳于成好謙曰,只推。
成好謙啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
成好謙,以禁衛營言啓曰,本營中軍南錫圭身病甚重,勢難察任,今姑改差,何如?傳曰,允。
義禁府昭目粘連,興陽前縣監白樂賢,安興前僉使趙鎭達等矣本府議啓內,白樂賢段發船稽滯,縱諉於裝載之邑是白乎矣,道啓臚列,原無區別,則不可以囚供,參恕是白遣,稅穀之任其犯用,監色之竝不領騎,俱未免不察,以此照律爲白乎旀,趙鎭達段,致敗雖在外洋,臭載旣是掌內,則不善護送之罪,在所難免,以此照律罪,白樂賢段,以不應爲事理重律,杖八十收贖,奪告身三等,趙鎭達段,以違令律,笞五十收贖,解見任別敍,竝只私罪,奉敎依允爲旀,竝只功減一等爲良如敎。又照目粘連,泰川前縣監趙遠永矣本府議啓內,漏俵旣緣渰戶之無主,取殖亦從衆民之所願是白乎乃措處欠當,至登論啓,錯誤之失,終難容貸,以此照律罪,杖六十收贖,奪告身一等,私罪,奉敎依允爲旀,功減一等爲良如敎。又照目粘連,獻陵直長李秉植,參奉宋太熙等矣本府議啓內,垓松之摘發犯斫,誠如論啓,則此與未卽覺察有異是白乎矣,其不能先事操飭之失,在所難免,竝只以此照律罪,各笞五十收贖,解見任別敍,竝只私罪,奉敎依允爲旀,功減一等爲良如敎。又照目粘連,鹿島前萬戶梅漢福矣本府議啓內,異船來泊,不卽摘奸,遽然還鎭,已極可痛兺除良,不善防守,任其徑發,揆以邊情,難免重勘,以此照律罪,杖一百收贖,告身盡行追奪,私罪,奉敎依允爲旀,功減一等爲良如敎。
大司成李㙽疏曰,伏以,臣直不過空空之一田夫耳。幾年置散,一朝簡拔,猥據銓佐,居然爲七箇月矣。旣又移入銀臺,纔蒙恩褫,旋除國子之長,承命震越,莫省所以。竊伏念,上之用措,如欲才各稱職,當體使人以器之訓。下之陳就,自知力不勝任,則宜服不能者止之戒,知其不稱而强使之,則器溢而毁,知其不勝而不止之,則力罷而蹶。若臣者,以器則疎惡,無所適用,以力則脆輭,無以任重。已試宜其有見黜,新授反侈於舊貫,朝而責可否通塞,暮而使師表思皇,殆若臣才周器宏,無適不可者然。臣雖喪廉沒恥,尙能自知其力不勝任,則何敢當止而不止,重累我殿下器使之政哉?臣旣以止爲期,何職不然?而乃若是職也,尤有不可不止者,語其責則曰寬栗直溫,曰中和祗庸,皆於是係焉,尙矣無論已。見今猶可以盡職,考校課試,陞黜員額是耳。苟使文風而反淳,必待歐陽之藻鑑而居之,苟使士趨而矯端,必待陽城之卓行而居之。顧乃以如臣最下者,苟然充位,抗顔皐比之座,而取笑多士之列,則尙何望其風淳而趨端也哉?臣身狼狽,固不足恤,而熙代造士之治,儻或緣臣而不振,是豈臣一身事而已哉?左右思量,承膺無路,玆敢猥暴情實,冒干宸聽。伏乞聖慈,諒臣衷懇非出虛假,亟遞臣職,回授可堪,俾公器重而私分便焉。臣無任云云。答曰,省疏具悉。爾其勿辭察職。
上在昌德宮。停常參·經筵。
藥房提調金興根,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李鼎臣,以都摠府言啓曰,今日入直內三廳武兼·禁軍及軍兵等中日習射技放,請出標信。傳曰,知道。
趙秉恒啓曰,明日常參·經筵,取稟。傳曰,停。
成好謙啓曰,大司憲洪學淵,執義林肯洙,掌令申佐模·成容默,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·成容默,持平崔虎文·李晉燁牌不進罷職傳旨,傳于成好謙曰,只推。
傳于李鼎臣曰,大臣備局堂上引見。
趙秉恒啓曰,吏曹判書金興根,參判金箕晩,參議徐憲淳牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,司譯提調李景在牌不進推考傳旨,今方捧入,而譯科當爲設行,如是違牌,事甚未安。更爲牌招,何如?傳曰,許遞。今該曹口傳差出。
吏曹口傳政事,以趙秉鉉爲司譯提調。
傳于李㘾曰,召對爲之。
以判府事鄭元容沐浴呈辭,傳于趙秉恒曰,給由馬。
趙秉恒,以吏曹言啓曰,今日次對入侍時,新除未下直及受由上京守令,竝不多日內催促下送事,允下矣。自臣曹催促,則新除未下直守令鎭海縣監金蘭奎,旌義縣監李東奎,俱以爲今十九日辭朝云,受由上京守令康津縣監朴承輝,今十九日下去云,德川郡守趙台淳,文化縣令朴齊韶,扶安縣監沈宜冕,俱以爲親病沈重,不得下去云,其親病俱如是,則有難强令還任,竝改差,何如?傳曰,允。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
李鼎臣,以兵曹言啓曰,宣傳官朴鼎憙身病猝重,無望供職,呈狀乞遞,改差,何如?傳曰,允。
又以訓鍊都監言啓曰,馬兵都試,今九月十六日南小營設行,而南營入直馬兵,以先試者,替代應試之意,敢啓。傳曰,知道。
全羅監司金景善疏曰,伏以,臣之無似,冒叨重寄,宜去不去,歲將二週矣。無一猷爲,少效報答之願,有百瘡疣,每荷庇覆之恩,居常媿懼,若集于木。乃者前掌令金圭衡之疏出,而遭罹之罔測殆無復餘地,惶懍震越,罔知攸措。泥首蹙伏,恭俟勘處,聖恩天大,不惟不加誅罰,前後傳敎下者,處分嚴正,昭晰備至。雖使臣置對,亦何以過此?伏地感泣,不覺聲淚俱逬。以其本事言之,金景休等之刑懲先正祀孫之歸養,文集物財之推給印布,竝據啓下曹關,臣所劃卽擧行者,行會之文蹟登聞之月日,俱有可考。不待臣費辭自暴,庶蒙聖鑑之照燭,則臺言之指有爲無,詆斥之搆捏之,若將不遺餘力者,此曷故焉?莫非臣殫壓無素,未有以畏戢囂俗,行己昧方,又不能見孚同朝而然。顧何敢呶呶辨析,自是而非人,以重傷事面也哉?所可自悼者,臣以菲材蔑識,受國厚恩,夙宵所自勉者,乃是不欺君三字,而受任以來,每有朝廷命令,宣布奉行,無敢晷刻遲緩。今其爲說,曰成命閼而不行,曰誣謾欺蔽,直驅之於慢命虧分之科爲人臣而負此罪名,將何以自立於世,又何敢一刻蹲據於職次乎?科試體重,而未獲變通,怵迫嚴命,轉身無路,雖不得不冒沒蹔膺,自托往役之義,而其忘廉冒恥,昌披顚倒之狀。以臣視臣,尙覺抗顔無地,安望物議之見諒?今於事過之後,情踪之危蹙,尤非曩日之比,況又査決方有命?此非但負罪俟勘之蹤,所不敢冒當,究其事實,亦有不待更査而更決者。蓋此疏中所論,爲金邦輝說冤有兩條,其一曰,偸劫冊板也,持鎗欲刺。雖太虛謊,拔扃惹鬧,實爲駭愕,因本邑査報,竝已嚴懲。其一曰,更刊續集事也。昨年春判付,有曰此在本家子孫爛議處之。昨冬禮曹上言回啓後知委關,初無續集事提及。但追發其論者卽邦輝也。其諸宗議皆携貳,搢紳章甫間諸論,亦皆疑其挾雜,而不可以爲可,則其言雖若有可據,而其勢實行不得。到今印布之後,收還更刊,尤非可議。且此兩條,特其影子,而意望專在於印財之渠自主張,迄今齗齗,至於朝令之已行,而謂以不行。蓋欲其所謂乾沒之財,推給於渠,而春曹知委,何嘗曰推給邦輝耶?金邦斗之挾富忘祖,罪旣嚴勘,且徵財而使其宗中,印出廣布,斯可已矣。何必推出多財,任渠兜攬而後可?這間事狀,不過如是,今至更査,亦不外此。又況邦輝在逃已久,無以質覈。此又臣惶隘之一端,不獲已冒萬死仰暴衷懇。伏乞聖明,俯賜鑑諒,將臣藩司重任,亟行斥黜。仍令下臣司敗,蔽其辜恩溺職之罪,以少謝人言,獲安微分,千萬至祝。臣無任云云。答曰,省疏具悉。此可謂之以臺言而爲引哉?至於査事,前有下敎。不須更煩,勿辭察任。
今九月十五日辰時,上御熙政堂。大臣備局堂上引見入侍時,行都承旨李鼎臣,假注書朴昇壽,事變假注書姜晢一,記事官李承益·洪祐命,左議政金道喜,右議政朴晦壽,行兵曹判書趙秉鉉,吏曹判書金興根,禮曹判書朴永元,戶曹判書李穆淵,知訓鍊院事任聖臯,行大護軍趙秉龜,行護軍柳基常,同知敦寧府事金英淳,副校理朴永輔,以次進伏訖。上曰,史官分左右。道喜進前奏曰,近日日氣朝晝異候,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,次對爲之。道喜曰,臣卽不學之一凡夫耳。何敢以無諸己者,縷縷仰勉哉?惟其驗諸身經,有可以納牖者,故敢效芹曝之悃焉。臣於幼少時,苦厭讀書,惟知恬嬉之爲樂,不知學問之爲益。及其壯而受用,觸處窘短,然後始悔之,而已無及矣。臣猶知此,況帝王之學乎?臣誠萬萬主臣,殿下之不勤於學,豈有他哉?臣竊仰我殿下聰明睿知,天縱卓越,則其於聖學一着,斷然非出於厭苦,而其所以駸駸然至於厭苦者,必由於外誘也。居常燕閑,凡厥娛心而悅目者多矣。苟或寓情於此,則自然無暇於學,日遠日疎,而至於厭耳。夫學不厭,惟孔子自許,則厭學自非異事,而在乎勉强而已。强其所厭,而以至不厭底境界,則不害爲聖人,若一於厭而不知反,則大可憂也。詩頌文王之德曰,勉勉我王,文王且勉之,而勉不一勉,故曰勉勉。此豈非殿下之所當師者乎?顧今聖學成就,所係甚大,萬機之治忽在玆,萬姓之顒望在玆,萬億年無疆之基,亦惟在玆。天下之可好而不可厭者,孰先於玆乎?苟知乎此,則一切外誘,自可退聽,不期勉而自勉矣。朱子曰,好學亦非難事,只是順理做去。蓋講習討論,卽是當行底事,則不過順此理也,格致誠正,卽是次第之工,則亦不過順此理也。豈有高遠難行者乎?法筵之停撤久矣。隻日之講不御,三晝之接無聞,一自溽暑,徂玆深秋。此豈但以寒曝言哉?殆若廢閣而止耳。安望其繼續之工,進脩之益,而其於四方之瞻聆何哉?惟願奮發志氣,專心典學,講對無曠於廈氈,啓沃每資於帷幄。朝繹一經而究聖賢之奧旨,夜觀一史而監前代之得失,經緯兼備,知行互進,克臻高明廣大之域,以做郅隆雍熙之治,是臣區區之至祝。上曰,所陳切實。當體念矣。出擧條道喜曰,向以英船一款,已有咨報禮部之仰請者,而第念,日本自講和以後,凡有邊情所關,互相通報,至於異樣船踪跡叵測者,則尤加嚴防。非但邊虞之同恤,或慮邪法之播傳,屢以此書契往復,載在同文彙考矣。今番洋船之來,出沒閃忽,雖不得其要領,而殊常則極矣。其在交隣以信之義,似當據實相報。且彼若聞知,而責我以不報,則難於爲答。儻或厥船轉到彼境,而自彼先報,則在我爲歉。臣意則令禮曹詳具異樣船來往形止,另致書契於萊館,仍令轉報東武,以示警邊防修前約之意,恐好,故敢此仰達矣。上曰,依爲之。出擧條道喜曰,凡使行盤纏,別使則自均廳劃下,而節行則除兩西外,分定於各道列邑,使之上納。故內而有催促推捉之煩,外而有誅求侵漁之濫,因以致弊,不一其端,宜有所一番矯革,而第念,使費之重,卽是經用課歲之行,非同卒辦,則臨時徵斂,事甚苟難,豈不有關於國體乎?臣意則節使盤纏,亦依別使例,自均廳直下,而各邑上納,則依結錢例,具陳省納于均廳,無敢過當年。如或過限,則該守令直請勘罷,又拘解由,其不飭之道臣,亦爲論勘,仍作永遵之例,則在使行也均廳也外邑進排也朝家事體也,無一相妨。而其餘弊則實非一二,但今年則已無及矣,姑先定式,自明年一遵擧行,何如?上曰,依爲之。出擧條道喜曰,陞庠取士,限以十月,卽古規也。雖不一遵此例,每以春秋暇日,間間設行,不待深冬而告訖。所以程其課而遊於藝,使不至奔走廢業,猶不失古意。曾往則擧多如是,近年以來,漸不如前,春夏秋三節,不設一抄,輒於窮冬隆寒,陸續開場,至或臨歲末,未滿抄而草草磨勘,揆以試事,已極艱窘。而使諸生之赴擧者,抛棄三冬,不讀一字,實非勸課之本意,而適爲害工之歸,豈不可悶乎?請令政院另飭泮長,使之從速設行,依古規以十月內畢抄,自今申明定式,俾無敢踰越,何如?上曰,依爲之。出擧條道喜曰,卽見開城留守金學性報本司者,則以爲,本府都試之沒技設施,蓋出於奬勸武士之意,而年前科規變通以來,沒技者雖至多人,更爲比較,只取優劃一人。武士無以激勸,射技至於廢弛,一府群情,去益抑鬱。又況西北·嶺南都試沒技,間已復舊,則其在一視之政,實有向隅之歎,請廟堂從長稟處爲辭矣。蓋都試舊規,本無沒技比較之例,而爲懲冒濫之弊,間雖有新定之式,西·南·北三道,近更復舊,則惟獨松京之尙用比較者,非但爲向隅之歎。本府以關防重地,素多弓馬之士,朝家之慰恤,與他有別,其在奬藝疏鬱,慰悅故都之義,有不可靳許。自今以後,松營都試之沒技,一依三道復舊之例,特許施行事,分付,何如?上曰,依爲之。出擧條道喜曰,詞訟劇務,不宜久曠,在外法司堂上許遞,政官牌招,開政差出,何如?上曰,依爲之。出擧條道喜曰,見今秋務方殷,曠官誠爲可悶。新除未下直及受由上京守令,竝令不多日內催促下送,何如?上曰,依爲之。出擧條晦壽曰,翰林父年七十一,依注書例推恩事,曾有英廟朝受敎定式侍從臣父推恩條。以承重孫之於祖亦同,載在通編矣。今翰林洪祐命於其承重祖,當爲推恩,而一番經稟後始可施行,故敢此仰達矣。上曰,依爲之。出擧條上曰,大臣就座。鼎臣曰,諸宰奏事。永元進前奏曰,景陵陵上石物有頉處擇日修改事,今春自臣曹草記蒙允,而旋因大臣所奏,待秋成擇吉擧行事,允下矣。九月則有拘忌云,以十月內擇吉擧行,何如?道喜曰,臣於閤外,已聞禮判之言矣。該曹擧行,在所當然,而第石物有頉處不甚浩大,若以十月內修改,則莎草庶無枯損之患,而至於石物,寒節竣役,恐於明春,復有傾圮之慮,畿伯今已奉審事,出去矣。待狀聞後自可以詳悉其形止,若不可遲緩,則令該曹十月內擇日擧行,不然則待明春修改,恐好,敢此仰達矣。上曰,依大臣所奏施行,可也。出擧條永元曰,慶州崇德殿,卽新羅始祖王位版妥奉之所也。其後裔副護軍朴齊顔等聯名呈單內,世宗朝,命創建本殿,春秋降香祝以祀,景廟朝,特加殿號,與崇仁·崇義備爲三恪。仍令姓孫中差出參奉,以爲守直。英廟朝,命復修陵寢·殿宇,又命豎碑,而殿官依崇仁殿例差出事,禮曹稟啓,蒙允矣。歲月浸久,殿宇多頹傷,儀物皆弊破,朝家劃給之守護軍未充闕額,復戶結亦多散失。殿官則以姓孫中有識士夫,自殿中會圈望報,卽啓下節目,而近來猥雜之類,不由殿圈,夤緣圖差,以致體貌之大損,守護之不成樣,乞蒙朝家處分,以爲修明舊式爲辭矣。崇德殿尊奉之節,列聖朝典式,至爲嚴重。今此殿貌之漸不如古,至於京鄕後裔聚會呈單者,事體殊涉未安。殿宇儀物之修改,軍丁之塡闕,復結之推刷,令道臣卽爲擧行,殿官亦爲依法式擇差,毋得無故數遞。新差時報吏曹啓下等節,一遵舊規之意,一體分付,何如?上曰,各別申飭於道臣,使之依式擧行後狀聞,可也。出擧條永元曰,檢書官番次,近甚苟簡。檢書官朴齊崧時帶外任,今姑減下,姜溍旣經外任,而尙在實官之列。此有已例之可據者,亦爲一體減下,姜溍仍付兼檢書。竝與未差之代,取才差出,似好,故敢此仰達矣。上曰,依爲之。出擧條基常進前奏曰,本廳軍需每患不敷,年前以徵逋錢二萬餘兩,作穀七千石於外道,取耗補用矣。今有各項收刷錢九千兩在庫者,久必有耗竭之慮。作穀三千石於海西,以充萬石之數,取耗添補,而亦依年前例,使兵營句管,恐好,故敢此仰達矣。上曰,依爲之。出擧條鼎臣曰,玉堂所懷奏之。永輔進前奏曰,伏以,臣早從蔭塗,仍竊科第,曾未周歲,職忝經幄,循名思義,惶愧實深,論思之責,豈敢自居?第於講學一事,不能泯默,略掇糟粕,敢此陳達焉。竊惟帝王一心,卽萬化之源。然而心不自心,必載道而行,道不自道,必根學而成。是以大學八條,主於誠意,中庸·九經,本於率性,若其誠意率性之方,捨是學而何以哉?伏惟我殿下,以睿聖之姿,膺艱大之業,法周王之緝熙,致堯民之時雍。只係一心上學問事耳。臣未敢知殿下於淸燕之暇,溫繹踐履之工,果臻光明之域,而特以臣僚之所共知者言之,召對則自臣登筵以後,仍爲停轍,已經夏秋,法講則何時曾行?竝不能記。魯論一冊塵埃滿牀,經筵之稟,每以停下,館吏來宣,臣心實悶。夫爲學而其效立著,不學而其害立著,則警省惕發,宜若易然。然而立著之效害,猶屬淺尟,至若日月積累之餘,爲效則甚大,盛明之治,實在其中,爲害則甚鉅,危亂之兆,亦在其中,是則學與不學之間也。伏願殿下,深加警惕,終始典學,亟收久著之效。是臣區區之望也。上曰,所陳當體念矣。出擧條鼎臣曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,又命史官就座,仍命退,諸臣以次退出。
乙巳九月十五日未時,上御熙政堂。召對入侍時,參贊官李㘾,侍讀官朴永輔,檢討官金建銖,待敎洪淳穆,假注書朴昇壽,記事官李承益·洪祐命,各持綱目第十二卷,以次進伏訖。上曰,史官分左右。上開卷命上番讀之,永輔讀自盧芳據安定,至置吏士奉守。上曰,止之,文義陳之。永輔曰,漢光武之算馮愔,與下文銚期之事相似,不勞甲兵而雍容樽俎,坐使危機急變,銷於未然,可謂善爲措處,此猶權術也。大凡聖王之政,貴在無爲而化,降及後世,如蕭·曹·房·杜之爲相,別無可書之事蹟,而顧其時則可謂治矣。臣每以講學一款,仰勉於殿下者,竊以學問之效,及於事功,自有莫知然而然故也。伏願殿下體念焉。上命下番讀之,建銖讀自眞定王楊,至不能救。上曰,止之,文義陳之。建銖曰,臣所讀自止內,別無可陳文義,不敢强奏敷演之辭矣。上命參贊官讀之。㘾讀自蓋延克雎陽,至以爲趙王郞中。上曰,止之,文義陳之,㘾曰,臣所讀自止內,別無可陳文義。第今賓對纔罷,卽命召對,臣誠萬萬欣祝。伏願繼自今連賜召接,無少間斷焉。上命閣臣讀之,淳穆讀自二月劉永,至慰藉之甚厚,上曰,止之,文義陳之。淳穆曰,臣所讀自止內,別無敷演仰奏之文義矣。上掩卷,命史官就座。仍命退,諸臣以次退出。
上在昌德宮。停常參·經筵。
夜自二更至五更,月暈。
趙秉恒啓曰,明日常參·經筵,取稟。傳曰,停。
成好謙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙秉恒啓曰,吏曹判書金興根,參判金箕晩,參議徐憲淳再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,參議只推,與判書·參判一體更爲牌招。
又啓曰,吏曹判書金興根,參判金箕晩牌不進推考傳旨,今方捧入,而開政命下之後,如是違牌,事甚未安。參議徐憲淳陳疏,判書·參判,竝更牌招,何如?傳曰,允。參議疏批已下,一體牌招。
成好謙啓曰,大司憲洪學淵,執義林肯洙,掌令申佐模·成容默,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·成容默,持平崔虎文·李晉燁牌不進罷職傳旨,傳于成好謙曰,只推。
傳于成好謙曰,召對爲之。
兵曹,以許棨爲禁衛中軍。
李㘾,以吏批言啓曰,行廣州府留守洪敬謨,今陞輔國矣。本曹時無相當窠,依例送西後,兼留守下批之意,敢啓。傳曰,知道。
成好謙,以兵批言啓曰,廣州府留守洪敬謨,自吏曹送西矣。資級係是輔國,知中樞有闕之代,依例下批之意,敢啓。傳曰,知道。
李㘾,以吏批言啓曰,童蒙敎官宋達洙以其親病,呈狀乞遞,改差,何如?傳曰,允。
又以吏曹言啓曰,成均館司成李魯奎以其身病,呈狀乞遞,改差,何如?傳曰,允。
又以吏曹言啓曰,兎山縣監尹致英去七月初十日,因促敎下去矣。中路得病,擔還京第,許久調治,轉益危劇,萬無還任之望云。其身病旣如是沈重,則有難强令還任,罷黜,何如?傳曰,允。
有政,吏批。判書金興根進,參判金箕晩牌招不進,參議徐憲淳式暇,右副承旨李㘾進。
以洪羲宗爲修撰,嚴錫鼎爲副修撰,趙斗淳爲判尹,趙雲澈爲敦寧都正,李羲肇爲同經筵,趙秉鉉爲弘文提學,洪載顯爲廣興守,李台鉉爲軍資判官,金尙鉉爲奉事,李景純爲昌原府使,閔致祿爲德川郡守,宋永老爲文化縣令,金魯謙爲鴻山縣監,尹景善爲扶安縣監,李源弼爲兎山縣監,行廣州留守洪敬謨今加輔國,侍從臣檢閱洪祐命承重祖,加資事,承傳,兼執義單李裕元,兼持平兪致崇減下,兼廣州留守單洪敬謨。
兵批,判書趙秉鉉,參判李時在病,參議李元會入直進,參知韓文爀病,同副承旨成好謙進,判府事李憲球,知事洪敬謨,同知金膺性,大護軍徐箕淳,副司果鄭駿容·兪致崇,副司正朴昇壽,以上竝單付。
吏批,再政。以趙秉夔爲司成,沈宜復爲掌樂僉正,趙然天爲刑曹佐郞,趙徹林爲社稷令,鄭道和爲景慕宮令,李鍾協爲光陵令,尹滋明爲監察,朴龜夏爲司宰奉事,兼春秋二單,羅漢基·張鉉喆。
三政,以李觀在爲濟用主簿,兪莘煥爲長興主簿,李寅始爲尙衣別提,申日顯爲掌苑別提,洪淳敬爲童蒙敎官,尹滋膺爲順陵參奉。
李㘾,以禮曹言啓曰,因大臣筵奏,向以英舶一款,已有咨報禮部之仰請者,而日本自講和以後,凡有邊情所關,互相通報,令禮曹詳具異樣船來往形止,另致書契於萊館,轉報東武事,擧條,啓下矣。異樣船來往形止,令承文院別撰書契,定禁軍齎持下送事,分付,何如?傳曰,允。
成好謙,以兵曹言啓曰,左巡廳移接濬川司矣。本廳已爲修改,今月十七日還接本廳之意,敢啓。傳曰,知道。
又以備邊司言啓曰,水原句管各道穀見縮條今年耗米五十八石零,竹山所在本府穀蕩減條六十八石零,自該府報請給代矣。支放代劃,便成恒例,就嶺南本司穀會錄耗中折米一百二十六石,許令劃給,何如?傳曰,允。
又以訓鍊都監言啓曰,今日兵馬都試未畢,故明日設行於南小營之意,敢啓。傳曰,知道。
吏曹參議徐憲淳疏曰,伏以,士有一藝一能,莫不欲結知明主,上以劾鞠瘁之義,下以就承藉之美,卽常情之所同然。亦有人感於知己者,往往辦一死而輕尺軀,況於君臣乎?受知之恩,倍於衆人,許身之願,必在當世,故苟非高尙其志,永矢邱壑者,莫不奔走殫力於夷險燥濕之間,亦身分之所同然。竊念臣極庸陋至不肖,瓦礫之無用而人皆賤之,斗筲之不如而自甘必棄,視彼一藝一能之士,不相及尤萬萬矣。然結知之願,矢心之私,臣亦常情,臣分之攸同,而無讓於人矣。通籍以來,歲月不爲不久,受任於外內不爲不多,無絲毫尺寸之可以稱塞於受知之萬一,直由徒是心而無其才故耳。臣於是,悔志願之太妄,愧知遇之虛辱,榮觀一念,恒先惴惴,惟冀投閒置散,獲免大何,千萬不自意,三銓新除,又下於夢想之外。簡拔之誤恩,去去益隆,欺貪之災戾,進進愈著,拜命惶汗,無地自容。竊以謂,聖明之知臣取臣,猶不若臣之自知自分,而猶幸其或堪於任使之末而然歟?進賢退不肖,用人之權輿,而聖主所以示好惡也,官不備惟其人,分職之樞要,而治世所以核聲實也。宜退者進則失其用矣,匪其人而備厥官則職當瘝矣。雖一命執戟之末,猶當視臧否而擧之,矧玆天官之任?其地則尙淸峻而超絶部省,其職則掌注擬而甄拔品流,參佐與聞,爲責惟均,可否通塞,持論反重,聲望俱屬,授受無愧,然後,乃可鎭物情而杜倖路矣。噫,臣聞弊袴微物也,足以勸人之功,一飯小德也,足以結人之感。臣之荷殊知於日月之明,沐洪渥於河海之深者,豈特弊袴一飯比哉?苟使臣才有所可强,分有所可安,少裨激揚之政,幸免僨誤之失,粗效一半分報答之誠,則顧何敢以榮爲懼,辜負至眷,重犯慢命之歸哉?量入之誡,不稱之譏,不待人言而自知也審矣。召牌荐降,承膺無路,玆敢悉暴衷懇,冒瀆崇嚴。伏乞聖明,諒臣情之非出飾讓,重名器之不可濫䙝,將臣新授職名,亟行遞改,不勝公私幸甚。臣無任云云。省疏具悉。爾其勿辭察職。
乙巳九月十六日申時,上御熙政堂。召對入侍時,參贊官成好謙,侍讀官兪致善,檢討官金建銖,待敎洪淳穆,假注書白龍周,記事官李承益·洪祐命各持綱目第十二卷,以次進伏訖。上曰,史官分左右。上開卷,命上番讀之。致善讀自四年春遣鄧禹,至乃知帝王自有眞也。上曰,止之。文義陳之。致善曰,馬援,卽隗囂之友,而且與公孫述相善,則其遠來而見光武也。苟非恢廓之量,不無致疑於其間,而今乃岸幘迎笑,稱之以說客。馬援雖有異心,安得不輸誠願忠,贊成大業乎?高祖之大度,在於用三傑,光武之大度,在於迎馬援,足可謂前後一揆而大度之實,亶係於知人之明。伏願殿下,此等處深留聖意,典學而恢量,則哲而做治,此乃無疆之休。懋哉懋哉。上命下番讀之。建銖讀自太傅褒德侯,至劉紆犇佼疆。上曰,止之。文義陳之。建銖曰,臣是山野老學究耳。前此已知史書之本無深文奧旨,逐條强解,不足以開發聖明,而至於文理之接續,世代之次序,不待臣言,而我殿下已俯燭無蘊矣。然漢光武之終未免爲三代後中主者,蓋其言不副實,事與行違。旣以彭寵之背君自立,謂之得罪於君而討之。子密之反主來降,謂之歸命於我而封之。是豈人君御下之道哉?只當於柔遠懷邇之道,斷以大義,雖若爲功,而心出不正則誅之,事或未盡,而理合得正則褒之,可也。光武則不然。深知子密之非義,而封以侯爵,號稱不義者,名實相反如此。似非垂法後王之道也。伏願殿下,深省此等分界,爲善則師之,不善則戒之。是臣區區之望也。上命參贊官讀之。好謙讀自帝如魏郡,至夏四月旱蝗。上曰,止之。文義陳之。好謙曰,文義下番玉堂已陳之矣,更無可陳之端。而竊伏念,睿知天縱,雖無待乎問難,以經則微辭奧旨,辨明然後可以有得,以史則揚確然後亦可以有助。其爲仰補於聖學,當何如哉?且筵體謹嚴,下之所陳,務在引君當道,故只是引經據義而已。至於難解處,有不敢煩瀆矣。必須自上發問,然後始可以一一仰陳矣。無論講筵與召對,留念於發問,是臣區區之願也。上命閣臣讀之。淳穆讀自竇融遣使,至未嘗挫折焉。上曰,止之。文義陳之。淳穆曰,有志者事竟成一句信好語也凡人之對事,莫不有志,而成而尤是櫬切於學問上做去也。蓋有是志然後可以修其道,立此志然後可以成其業。是故乾之九三曰,君子終日乾乾夕惕若厲無咎。乾乾者,自强不息之謂也,人君體天道之剛健。今日行一難事,明日行一難事,終始典學,無所間斷,則可期於光明之域,而政令施措,自然動合中道。此乃立志之效,體念焉。上掩卷,命史官就座。仍命退,諸臣以次退出。
上在昌德宮。停常參·經筵。
趙秉恒啓曰,明日常參·經筵,取稟。傳曰,停。
李鼎臣啓曰,來二十一日朝參日次矣,敢稟。傳曰,停。
成好謙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于李根友曰,諸承旨持公事入侍。
成好謙啓曰,大司憲洪學淵,執義林肯洙,掌令申佐模·成容默,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·成容默,持平崔虎文·李晉燁牌不進罷職傳旨,傳于成好謙曰,只推。
趙秉恒,以弘文館言啓曰,新除授修撰洪羲宗,時在江原道原州地,經筵入番事緊,請斯速乘馹上來事,下諭。傳曰,許遞。
又以弘文館言啓曰,新除授副修撰嚴錫鼎,卽爲牌招察任,何如?傳曰,允。
以副修撰嚴錫鼎牌不進罷職傳旨,傳于成好謙曰,只推。
判府事鄭元容箚曰,伏以,臣獲蒙恩暇,行將辭陛登程,瞻望觚稜,曷勝戀結之忱?仍伏念,臣之所帶提擧,俱係緊重,供閟宮奉審之儀,檢廚院監封之節,職分攸在,不宜瘝曠,御營之句署文簿,又非閑漫之比。臣行往還,有難以旬朔爲期,則許久虛縻,大爲悚悶,玆敢具牘仰懇。伏乞俯賜鑑諒,竝許遞改,使公務無曠,私分獲安焉。取進止。答曰,省箚具悉卿懇。所辭閟宮廚院之任,今姑許副矣。仍傳于趙秉恒曰,此批答遣史官傳諭。
乙巳九月十七日未時,上御重熙堂。諸承旨持公事入侍時,左承旨李根友,右承旨李經在,左副承旨趙秉恒,右副承旨李㘾,同副承旨成好謙,假注書白龍周·朴昇壽,記事官李承益·洪祐命,待敎洪淳穆,以次進伏訖。上曰,史官分左右。根友進前奏曰,臣吏房,無公事矣。經在進前奏曰,臣戶房,無公事矣。秉恒進前奏曰,臣禮房,無公事矣。㘾進前奏曰,臣工房,無公事矣。好謙進前奏曰,臣推考房,無他公事,而代房軍士房,只有啓本一度矣。上命讀奏。好謙讀奏南兵使李定鉉啓本,武科初試試取事。上命書判付,好謙書判付,讀奏訖。上,下江原監司徐英淳啓本,罪人李膺模襄陽府到配事一度,罪人張士光楊口縣到配事一度,大司憲洪學淵推考傳旨一度,大司諫宋持養等推考傳旨一度,執義林肯洙等推考傳旨一度,內侍手本一度,軍號封一度,命書判付。上曰,軍號自政院坼見後出給乎?根友曰,依封下者出給內兵曹矣。經在·好謙各書判付,讀奏訖。上命史官就座,仍命退,諸臣以次退出。
上在昌德宮。停常參·經筵。
李鼎臣,以都摠府言啓曰,今日入直內三廳武兼·禁軍及軍兵等中日習射技放,請出標信。傳曰,知道。
趙秉恒啓曰,明日常參·經筵,取稟。傳曰,停。
李鼎臣啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左承旨李根友,同副承旨成好謙今日不爲仕進,竝卽牌招,何如?傳曰,允。
趙秉恒啓曰,判尹趙斗淳除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日而循例請牌,曾有定式矣。敦寧都正趙雲澈,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于趙秉恒曰,禮房承旨馳詣宣武祠,奉審摘奸以來。
李鼎臣啓曰,大司憲洪學淵,執義林肯洙,掌令申佐模·成容默,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,報義林肯洙,掌令申佐模·成容默,持平崔虎文·李晉燁牌不進罷職傳旨,傳于李經在曰,只推。
以同副承旨成好謙牌不進罷職傳旨,傳于李經在曰,只推。
趙秉恒,以弘文館言啓曰,副修撰嚴錫鼎,旣有只推之命,卽爲牌招察任,何如?傳曰,允。
李鼎臣,以訓鍊都監言啓曰,馬兵都試優等及沒技者,別單書入之意,敢啓。傳曰,知道。
上在昌德宮。停常參·經筵。
李根友啓曰,明日常參·經筵,取稟。傳曰,停。
成好謙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李根友啓曰,左副承旨趙秉恒,右副承旨李㘾,今日不爲仕進,竝卽牌招,何如?傳曰,允。
傳于李根友曰,原任直閣李嘉愚,馳詣華寧殿,奉審摘奸,仍詣健陵·顯隆園,一體奉審以來。
以南寧尉尹宜善掃墳呈辭,傳于李根友曰,給由馬,澆奠床備給。
成好謙啓曰,大司憲洪學淵,執義林肯洙,掌令申佐模·成容默,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·成容默,持平崔虎文·李晉燁牌不進罷職傳旨,傳于成好謙曰,只推。
以右副承旨李㘾牌不進罷職傳旨,傳于成好謙曰,只推。
以副修撰嚴錫鼎牌不進罷職傳旨,傳于趙秉恒曰,只推。
趙秉恒,以弘文館言啓曰,副修撰嚴錫鼎,旣有只推之命,卽爲牌招察任,何如?傳曰,允。
李根友,以吏曹言啓曰,今此華寧殿誕日祭獻官前參判李時在時無職名,令該曹口傳付軍職,何如?傳曰,允。
兵曹口傳政事,護軍單李時在。
趙秉恒,以奉常寺都提調·提調意啓曰,東耤親耕田所種稻打作則所出爲一石五斗,皮稷打作則所出爲一石二斗,皮粘粟打作則所出爲五斗,皮唐黍打作則所出爲一石二斗,豆打作則所出爲十三斗,太打作則所出爲十四斗之意,敢啓。傳曰,知道。
上在昌德宮。停常參·經筵。
藥房都提調權敦仁,提調金興根,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙秉恒啓曰,明日常參·經筵,取稟。傳曰,停。
成好謙啓曰,合辭許久闕啓,事甚未安。陰在外外,未肅拜·呈告人員,竝卽牌招,何如?傳曰,允。
李鼎臣啓曰,左承旨李根友今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于李㘾曰,再明日眞殿茶禮,當自內親行矣。該房知悉,時原任大臣·宗親·儀賓二品以上·時原任閣臣入參。
李鼎臣啓曰,假注書白龍周身病猝重,勢難察任,今姑改差,何如?傳曰,允。
白龍周改差,代以李時夏爲假注書。
傳于成好謙曰,召對爲之。
禮曹,來十一月初二日行景慕宮冬享大祭,親傳香,取稟,奉敎恭依。
成好謙啓曰,大司憲洪學淵,執義林肯洙,掌令申佐模·成容默,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·成容默,持平崔虎文·李晉燁牌不進罷職傳旨,傳于成好謙曰,只推。
以左承旨李根友牌不進罷職傳旨,傳于成好謙曰,只推。
以副修撰嚴錫鼎再牌不進罷職傳旨,傳于成好謙曰,只推。
李㘾,以弘文館言啓曰,應敎趙鳳夏內閣進,校理金炳奎,副校理兪致善在外,上番闕直,事甚未安。副應敎李寅奭,校理權馦,副校理朴永輔,竝卽牌招,以爲推移入直,副修撰嚴錫鼎,旣有只推之命,一體牌招察任,何如?傳曰,允。
以副應敎李寅奭,校理權馦,副修撰嚴錫鼎牌不進罷職傳旨,傳于成好謙曰,只推。
成好謙,以都摠府言啓曰,副摠管吳一善,以文臣朔試射試官,慕華館晝仕出去之意,敢啓。傳曰,知道。
又以備邊司言啓曰,卽見開城留守金學性所報,則以爲,本營所管大興山城·長湍次知南倉·金川次知西·北兩倉餉穀,捧留本邑,看作常事,城民艱食,流散相續,自今秋依定式城捧爲辭矣。餉穀法意,本有所重,連年下捧,便成謬例,如非告歉之年,則固當全數上捧,而屢歲下捧之餘,兩邑民勢,亦不可不念,折半城捧之意,分付,何如?傳曰,允。
乙巳九月二十日未時,上御重熙堂。召對入侍時,參贊官成好謙,檢校待敎李㘾,檢討官洪祐健,假注書朴昇壽,記事官李承圭·洪祐命,各持綱目第十二卷,以次進伏訖。上曰,史官分左右。命下番讀之。祐健讀自初起太學,至亂亡之禍矣。上曰,止之。文義陳之。祐健曰,光武卽眞初年,隴·蜀未平,而乃汲汲於興學校修禮樂之事,誠可謂知所本矣。當干戈搶攘之際,宜若不暇於雍容豐豫之擧。然爲治之道,實莫先於修禮樂,而學校者,禮樂之所自出也。豈可以草創未定,而不治其本哉?東漢二百年興隆之業,實基於此。而明帝繼之,立明堂·辟雍,進三老五更於前,橫經問難,圜橋觀聽者,以累萬計,文物之盛,彬彬可觀,若可以比隆三代。而其治效之著,厪厪乎少康而止,其何故也?不能以實心而行實事也。夫天下之事,不能躬行實踐,而望人之觀感而興起者,理之所必無也。況學校禮樂,爲出治之大本者乎?伏願殿下於此等處,克留聖念,益勉聖學。惟日孜孜,無作輟間斷之患,則上自朝廷縉紳,下至韋布氓庶,其觀感而興起者,當不翅如置郵而傳命。豈不休哉,豈不休哉?命參贊官讀之。好謙讀自竇融承制,至故得免歸。上曰,止之。文義陳之。好謙曰,史言來歙之爲人,而以有信義言行不違,贊美之,有信義然後言行可以不違矣。易曰庸言之信,庸行之謹,中庸曰言顧行行顧言。此則大人君子之所爲,而易繫辭又曰言行君子之所以動天地也。宋景公之有君人之言三,而熒惑退徙,殷太戊之修先王之政三日,而桑穀枯死,此其動天地之驗也。伏願殿下,其於言行,必信必謹,相顧而不相違,則自至於德崇業廣。豈不休哉?命閣臣讀之。㘾讀自五月還宮,至稱臣於公孫述。上曰,止之。文義陳之。㘾曰,漢光武念百姓遭亂,戶口耗少,減省吏員之詔,在於六月,復田租舊制之詔。又在冬十二月,則其節財愛民之效應,速於置郵。豈不盛哉?如孟子對齊王,有不能不爲之說,尤可推而深味之也。大抵稅法,歷代不一,而今此三十稅一,視諸周之十一,爲民惠澤,非不深且厚矣。但治法政謨,不可比隆於周,而堇至於少康者,其易故焉。此政實心實政之工,未得推而廣之之故也。可不惜哉?伏願殿下,於此等句語,益加玩味而體念焉。且以我東稅法言之,雖不侔於周·漢之制,土有饒瘠,分爲六等,各樣惟正,隨以分等,由是而吏緣爲奸,民多困苦。豈不大可憂哉?須於講席召接之際,不但以章句間文義爲主,演及於閭閻疾苦,稼穡艱難,則亦不無有補於政治之萬一。懋哉懋哉。上曰,何謂三十稅一乎?㘾曰,三十而稅其一矣。周時則有十一之稅,乃是井田法矣。上曰,何謂井田乎?好謙曰,井之爲字,分其九區,八家同養公田,民取其八,公納其一,仍以爲井田之法矣。祐健曰,井田九百畝,八家各受一區,以中一區爲公田,通九區而稅其一,卽周之徹法是矣。上曰,井田自何時乎?㘾曰,自周時矣。祐健曰,非但周時,自三代而行之矣。㘾曰,箕子欲行井田法而未及成,尙有舊址云矣。上曰,箕子井田舊址,在平壤云,然否?㘾曰,然矣。上曰,果見之乎?祐健曰,臣未曾見之,而聞其舊址在乎平壤外城云矣。上曰,何謂如舊制乎?㘾曰,三十稅一之法,始自文·景時,而間遂寢廢,今乃復行其制矣。上曰,此是景帝時矣。祐健曰,景帝始行其法,而時當師旅未解,用度不足,故此法久廢矣。今則海內稍定,糧儲差積,故復行三十一之舊制矣。上曰,我東稅法,何如?㘾曰,我東稅法,異於三十一之稅,以其土品之肥瘠,而稅亦隨而不同矣。好謙曰,我東稅法,以束負作結,而蓋三南·畿內,土有饒瘠,故稅有增減,較諸三十一之稅則稍厚矣。好謙曰,今因三十稅一,而至詢我東稅法。臣固萬萬欣祝。無論召對法講,每如是發問,則非但有資於聖學,至於民間疾苦,政令得失,亦有所悉燭者矣。祐健曰,凡講筵,文義則諸臣自可奏達。而雖文義之外,必以發問爲主,則非特講學而已。閭巷疾苦,莫不畢達,而大有補於聖德矣。上掩卷,命史官就座,仍命退,諸臣以次退出。
上在昌德宮。停常參·經筵。
夜五更,月暈。
成好謙以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉恒啓曰,明日·再明日齊陵忌辰祭齋戒·正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
成好謙啓曰,來二十五日朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于趙秉恒曰,發遣吏郞,諸報事淸齋與否,摘奸以來。
成好謙啓曰,大司憲洪學淵,執義林肯洙,掌令申佐模·成容默,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·成容默,持平崔虎文·李晉燁牌不進罷職傳旨,傳于成好謙曰,只推。
趙秉恒,以弘文館言啓曰,副修撰嚴錫鼎旣有只推之命,卽爲牌招察任,何如?傳曰,允。
以副修撰嚴錫鼎牌不進罷職傳旨,傳于趙秉恒曰,只推。
趙秉恒,以吏曹言啓曰,新除授昌原府使李景純戶奴呈狀內,矣上典親病猝重,萬無離赴任之望云。其親病旣如是,則有難强令往赴,改差,何如?傳曰,允。
成好謙,以訓鍊都監言啓曰,本局局別將趙存兢身病猝重,勢難察任,改差,何如?傳曰,允。
又以御營廳言啓曰,本廳千摠李東植身病猝重,勢難察任,改差,何如?傳曰,允。
上在昌德宮。停常參·經筵。
自人定至二十三日開東,灑雨下雨,測雨器水深二分。
趙秉恒啓曰,明日召對,取稟。傳曰,停。
李根友啓曰,弘文提學趙秉鉉旣入闕中,不爲肅謝,直爲出去,事甚未安。推考,何如?傳曰,允。
傳于趙秉恒曰,禮房承旨馳詣受香諸處,奉審摘奸以來。
李鼎臣啓曰,御營大將任聖臯,摠戎使柳基常,以東·南關王廟獻官,今方受香出去矣。任聖臯所佩命召,柳基常所佩密符,兼帶右邊捕盜大將命召及大將牌·傳令牌,竝來請還納,何以爲之?而將兵之任,不可一刻無摠察之人,捕將重任,亦不可暫曠。在前如此之時,有他邊大將兼察之例,今番則何以爲之?敢稟。傳曰,竝仍佩往來。御將,訓將兼察,摠戎使,禁將兼察,捕將,他邊大將兼察。
又啓曰,御將,訓將兼察,摠戎使,禁將兼察,捕將,他邊大將兼察事,命下矣。兼察御營大將趙秉龜,兼察摠戎使洪在龍,兼察右邊捕盜大將李應植,竝卽牌招,聽傳敎,何如?傳曰,允。禁營從事官發牌,聽傳敎。
李根友啓曰,今九月二十四日祿都目政事爲之之意,敢啓。傳曰,知道。
李鼎臣以備邊司言啓曰,龜城府使今方有闕,而本邑被災,比他最甚,不可不各別擇差,令該曹勿拘常格,以素著聲績人,口傳差出,不多日內催促下送,何如?傳曰,允。
吏曹口傳政事,以李容純爲龜城府使。
成好謙,以左右捕盜廳言啓曰,謹依下敎,敺打掖隷罪人金時泰·金潤恒,捉送秋曹之意,敢啓。傳曰,知道。
刑曹啓目粘連,中和鄭學民獄事,同隣深情,殆若親戚,兩醉相較,俱是狂妄,一踢誤加,本非惡心,八日遽殞,或緣冤業,特從疑輕,恐合欽恤,獄體難愼,上裁,何如?判付啓,依回啓施行爲良如敎。又啓目粘連,鐵山金文賢獄事,督債狠鬪,雖非必殺之心,畢竟致命,自有應償之罪,嚴加訊推,期於取服,何如?判付啓依允。又啓目粘連,珍島車行烈獄事,一築似非故犯,諸招亦無公證,揆以欽恤之意,合施差減之律,獄體至重,上裁,何如?判付啓依允。又啓目粘連,羅州全卜哲獄事,宿怨潛蓄,新憤愈激,兄弟合力,縛打交加,若不償命,實是失刑,另加嚴訊,亟施當律,何如?判付啓依允。又啓目粘連,楊州安宗吉獄事,縛踢行凶,節次綻露,埋漂設計,轉益狡惡,獄無疑案,邦有常憲,嚴刑取服,快施當律,何如?判付啓依允。又啓目粘連,加平具汝中獄事,老病乘醉之人,立不駐脚,年少好諧之類,語不擇發,乃觸憤怒而鬨鬧,遂至攧撲而昏窒,五年囚禁,誠非久遠,卄次刑訊,不足懲礪,因加嚴刑,期於得情,何如?判付啓依允。又啓目粘連,長湍金聖弘獄事,半夜乘醉,踢碎牢閉之門,驀地肆惡,敺打篤老之喘,其子鳴冤,縱出至情,會査回啓,轉添斷案,加刑取服,何如?判付啓依允。又啓目粘連,陽智金德金,互爭一二緡錢,不念手勢之或猛,當凶閃擲,指執分明,檢報論斷,題跋的確,嚴刑得情,何如?判付啓依允。又啓目粘連,驪州洪晉燮獄事,不報負債,反恨來督,踞坐腹上,恣行搗築,乃使四旬强壯之人,竟作一夜奄忽之魂,獄情到此,一縷難恕,加刑輸款,何如?判付啓依允。又啓目粘連,抱川金鍾浩獄事,婦也旣無見凌,老者在所顧念,杵棒逢打,痕損狼藉,似此凶獰,實合償命,刑訊,何如?判付啓依允。
乙巳九月二十二日辰時,上詣眞殿。茶禮親行入侍時,行都承旨李鼎臣,左承旨李根友,右承旨李經在,左副承旨趙秉恒,右副承旨李㘾,同副承旨成好謙,假注書朴昇壽·李時夏,記事官李承益·洪祐命,提學金興根,檢校直提學趙秉龜,檢校直閣徐有薰·尹定鉉,檢校待敎金洙根·趙鳳夏·李裕元,待敎洪淳穆以次侍立。時至,上具翼善冠·衮龍袍,出幄次。通禮導上詣版位。通禮跪啓請鞠躬四拜興平身。上行四拜禮,時原任大臣·閣臣,二品以上宗親·儀賓皆行四拜禮。通禮導上詣盥洗位,上盥洗訖。通禮導上詣第一室尊所,執尊擧內羃。通禮導上詣位前跪,鼎臣奉香,秉恒奉爐三上香,仍行奠爵禮。鼎臣奉爵,秉恒奠爵,連奠三爵,次詣第二室第三室,竝如上儀。通禮導上降復位。通禮跪啓請鞠躬四拜興平身,上行四拜禮,時原任大臣·閣臣·二品以上宗親·儀賓皆行四拜禮。通禮跪啓禮畢。仍前導。領府事趙寅永,左議政金道喜,右議政朴晦壽等進前奏曰,侵早勞動,聖體,若何?上曰,一樣矣。行兵曹判書趙秉鉉進前奏曰,今日詣閤時,別軍職無一人待令。侍衛法意,何等嚴重,而有此闕參,萬萬駭然。當該軍職,捧現告令該府拿問嚴勘,何如?上曰,依爲之。出擧條上還入幄次,諸臣先退,承史以次退出。
上在昌德宮。停常參·經筵。
卯時,灑雨下雨,測雨器水深一分。
趙秉恒啓曰,明日常參·經筵,取稟。傳曰,停。
又啓曰,大司憲洪學淵,執義林肯洙,掌令申佐模·成容默,持平崔虎文·李晉燁呈辭,監察茶時之意,敢啓。傳曰,知道。
又啓曰,行都承旨李鼎臣,左承旨李根友不爲仕進,右承旨李經在,同副承旨成好謙式暇,右副承旨李㘾內閣直,院中只有臣一人,伴直無人。左承旨李根友,所當牌招,而拘於廳規,不得請牌,何以爲之?敢稟。傳曰,牌招。
又啓曰,左承旨李根友牌不進,伴直無人。行都承旨李鼎臣,所當牌招,而拘於廳規,不得請牌,何以爲之?敢稟。傳曰,牌招。
以左承旨李根友牌不進罷職傳旨,傳于趙秉恒曰,只推。
趙秉恒啓曰,行都承旨李鼎臣牌不進,伴直無人。左承旨李根友旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
趙秉恒,以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成趙秉夔呈旬,典籍李義晉受由在外。直講韓應淳,方以入直,身病猝重,呈旬出去,時無入直之員。以他郞官,姑爲代直,何如?傳曰,允。
又以兵曹言啓曰,同知中樞府事申在良,五衛將李近彬,宣傳官申晢,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
李鼎臣,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉恒啓曰,明日常參·經筵,取稟。傳曰,停。
成好謙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鼎臣啓曰,假注書朴昇壽身病猝重,勢難察任,今姑改差,何如?傳曰,允。
朴昇壽改差,代以宋謙洙爲假注書。
趙秉恒啓曰,卽者吏曹郞廳來言,祿都目政事爲之事命下,而判書金興根,參判金箕晩,參議徐憲淳俱以病不來,不得開政云,竝卽牌招,何如?傳曰,允。
又啓曰,吏曹判書金興根,參判金箕晩,參議徐憲淳牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書金興根牌招不進,參判金箕晩進,參議徐憲淳牌招不進,左副承旨趙秉恒進。啓曰,判書金興根,參議徐憲淳竝牌招不進,小臣獨政未安,何以爲之?敢稟。傳曰,仍爲之。以成容默爲修撰,李同淳爲戶曹參判,尹濟弘爲兵曹參判,洪耆爕爲同義禁,趙寅永爲司饔都提調,趙寅永爲景慕宮都提調,李東植爲昌原府使,學正單申學典,承文正字單金棱,學錄二單,金弘祺·玄基濬。
兵批,行判書趙秉鉉進,參判尹濟弘未肅拜,參議李元會入直,參知韓文爀病,同副承旨成好謙進。以金炳疇爲都摠管,尹致定爲同知,金沂有爲五衛將,白樂贊爲宣傳官,趙英夏爲訓鍊判官,洪羲宗爲文兼,李光鉉·李熙平爲宣傳官,李光洙爲部將,同知李時榮,僉知權謙·金魯學·金晩源,護軍尹致定,副護軍李景純,副司果洪羲宗,以上竝單付。
吏批,再政。以申泰運爲掌令,前郡守趙台顯,今加通政加資事,兵曹覆啓判下。
兵批,再政。以趙台顯爲五衛將,韓承烈爲都摠經歷,金尙奎爲訓鍊主簿,僉知金沂有,護軍申在良,副護軍李玄大·趙台顯,以上竝單付。及第李治正,前判官張惟煥,前僉使李基豊,以上今加折衝賞加事,覆啓判下。
成好謙啓曰,大司憲洪學淵,執義林肯洙,掌令申佐模·成容默,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴學默,正言尹行謨·柳晏,執義林肯洙,掌令申佐模·成容默,持平崔虎文·李晉燁牌不進罷職傳旨,傳于成好謙曰,只推。
以左承旨李根友再牌不進罷職傳旨,傳于成好謙曰,只推。
以吏曹參議徐憲淳再牌不進罷職傳旨,傳于成好謙曰,只推。
趙秉恒,以戶曹言啓曰,臣穆淵與正郞臣趙秉緯,進詣慶熙宮差備內,啓下手本中有頉處,眼同看審,則殿堂簷角略有滲漏,行閣石築,間或頹圮,今方從便修補之意,敢啓。傳曰,知道。
又以弘文館言啓曰,副修撰嚴錫鼎,卽爲牌招察任,何如?傳曰,允。
成好謙,以刑曹言啓曰,以司謁口傳下敎曰,敺打掖隷之金潤恒段,嚴刑二次後島配,金時泰·太盛元段,竝刑配,其餘尹哥等諸漢,竝嚴刑懲勵,放送事,命下矣。謹依下敎,金潤恒·金時泰·太盛元等各嚴刑一次後,潤恒全羅道扶安縣蝟島定配所,而待拷訊限滿,加刑押送,時泰慶尙道居昌府,盛元全羅道金堤郡定配所,竝卽押送,其餘尹熙昌·尹興莘·吳俊寬·韓性儉等各嚴刑一次,懲勵放送之意,敢啓。傳曰,知道。
義禁府啓目,泰安郡守宋觀和原情云云,問目內辭緣,泛稱遲晩,刑推得情,何如?判付啓,除刑推議處爲良如敎。又啓目,別軍職李圭徹·崔弘德·李亨夏·成永龜·李東洙·徐相岳等原情云云,傳旨內辭緣,泛稱遲晩,所當請刑是白乎〈矣〉,別軍職勿爲請刑,載在大典通編,竝只議處,何如?判付啓依允。
上在昌德宮。停常參·經筵。
藥房提調金興根,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙秉恒啓曰,明日常參·經筵,取稟。傳曰,停。
成好謙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鼎臣啓曰,左承旨李根友,右副承旨李㘾今日不爲仕進,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣。敢啓。傳曰,知道。
又啓曰,假注書宋謙洙時無職名,令該曹依例付軍職,冠帶常仕,何如?傳曰,允。
傳于成好謙曰,入直玉堂持羹墻錄入侍。
成好謙啓曰,大司憲洪學淵,執義林肯〈洙〉,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于成好謙曰,只推。
以左承旨李根友,右副承旨李㘾牌不進罷職傳旨,傳于成好謙曰,只推。
李經在啓曰,卽者漢城府官員來言,今二十八日行城隍發告祭及來十月初一日行厲祭,獻官例以亞尹塡差,而左尹兪星煥,右尹洪耆燮俱有身病,無進去之員云,竝卽牌招,何如?傳曰,允。
趙秉恒,以內醫院都提調·提調意啓曰,駞駱粥自十月初一日當爲封進,依前例擧行事,預爲分付司僕寺之意,敢啓。傳曰,知道。
李經在,以弘文館言啓曰,新除授修撰成容默,卽爲牌招察任,何如?傳曰,允。
成好謙,以兵曹言啓曰,來十月十一月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
又以司僕寺一二提調意啓曰,晉州監牧官韓容默,以其親病沈重,萬無赴任之意,呈狀乞遞,改差,何如?傳曰,允。
義禁府啓目粘連,向前宋觀和亦,致敗旣在外洋,難以追護,誠如道啓是白乎乃,穀物之未卽鉤拯,難免稽忽之失,以此照律,何如?判付啓依允。又啓目,向前李圭徹·崔弘德·李亨夏·成永龜·李東洙·徐相岳等亦,詣閤侍衛,離次闕參,揆以擧行,萬萬稽慢,竝只以此照律,何如?判付啓依允。
乙巳九月二十五日酉時,上御重熙堂。入直玉堂持羹墻錄入侍時,參贊官成好謙,檢校直閣尹定鉉,侍讀官朴永輔,檢討官嚴錫鼎,假注書宋謙洙,記事官李承益·洪祐命持羹墻錄第一卷,以次進伏訖。上曰,史官分左右。上開卷,命上番讀之。永輔讀自穆祖初居全州,至豈可以力取之哉。上曰,止之。文義陳之。永輔曰,羹墻錄卷之一,卽我聖祖創業時鴻功偉蹟,比諸詩則大明·綿·皇矣,生民·公劉諸章,同此義也。創業之始,其難如此,然而守成之治,亦云不易。伏惟我殿下,守成之主也,遠追創業之難,益勉守成之治,念念在玆,臣竊伏望焉。上曰,胖字,是何胖字也。永輔曰,是心廣體胖之胖字也。上曰,定鼎之義,何謂乎?永輔曰,昔夏禹氏,收九牧金,鑄九鼎,歷殷至周,以爲傳國之寶矣。錫鼎曰,昔武王營洛之時,遷九鼎于洛,故其後創業定都,謂之定鼎矣。上曰,九鼎至今尙存乎?好謙曰,至秦而沈泗水,今則無傳矣。上命下番讀之。錫鼎讀自侍中趙浚,至不復行江外。上曰,止之。文義陳之。錫鼎曰,聖祖創業之初,樹立之宏達,規模之弘遠,皆載此書,則何莫非觀法之資,而其於宮殿之命名,亦是取義也皆切。景福·康寧,取詩·書介福曰康之意,延生·慶成,法天地春生秋成之義。至若思政·勤政,所以出治之殿,而必曰以思以勤,隆文·隆武,時,或臨御之樓,而亦取武定文治,有若漢之朝宮,取詩夜未央之義,以之命名,則顧今日觀法之資,卽不外於是矣。伏願殿下於此,顧名思義,治法政謨,皆法祖宗焉。上曰,龍飛御天歌,是誰之作也?永輔曰,鄭麟趾所作也。上曰,漢陽之稱,始於何時,而高麗之稱南京者,卽此乎?好謙曰,漢陽之稱,果始於高麗矣。上曰,明政殿,卽高麗所建云,而或有文獻之可徵乎?好謙曰,別無可徵,而臣亦聞此說矣。上曰,朝鮮國號,始於何時乎?錫鼎曰,檀君降于太白山檀木下,國人立之,是爲檀君,而朝鮮之稱,始於此時矣。上曰,檀君立於何時乎?錫鼎曰,在唐堯甲辰,而享國千年,歷箕子·三韓·高麗,至于我朝矣。上曰,是與堯竝立矣。箕子朝鮮,享國幾年乎?錫鼎曰,凡千年而爲燕人衛滿所滅矣。永輔曰,是箕準時,而爲衛滿所逐,移都益山矣。錫鼎曰,益山卽金馬郡矣。上曰,南誾·裵克廉,是開國功臣乎?永輔曰,然矣。上曰,都評議司是何官也?永輔曰,今之議政府也。上曰,何時改號乎?永輔曰,太宗時矣。上曰,知申事卽今之都承旨乎?永輔曰,然矣。上命參贊官讀之。好謙讀自世祖親製,至罷其職。上曰,止之。文義陳之。好謙曰,羹墻錄一部,卽列聖朝事蹟記實之書,而其嘉謨善政,皆是後王之所當監法也。古人云,欲法堯·舜,當法祖宗。伏願殿下,於此取法,其永無愆焉。上曰,羹墻錄始成於何時乎?定鉉曰,此書本是李世瑾所撰也。其名則爲聖朝羹墻錄,而正廟以英廟德業之未及悉載,命諸臣纂修,仍名曰羹墻錄矣。上曰,其詳果見於跋文,而羹墻之義,奚取乎?好謙曰,昔舜見堯於羹,見堯於墻,言其無處不感,無時不慕,此所以感慕之義也。上曰,李世瑾何時人也?永輔曰,英廟朝人也。上曰,偰姓今亦有之乎?定鉉曰,偰姓,本以元人東來,雖無科宦,尙有其姓矣。上命閣臣讀之。定鉉讀自太祖三年追尊,至上不得已從其議。上曰,止之。文義陳之。定鉉曰,是書命名,取於見堯於羹,見堯於墻之義,蓋舜飮食居處,無時不思慕堯也,故無時不如見堯也。我列聖朝治法政謨,備載是書。伏願殿下對是書常若陟降臨之,如承耳提而面命,克念心得而躬行,是臣區區之望也。上曰,王妃晬容,何以寫眞乎?定鉉曰,古必有模寫之法而然矣。上曰,列聖御眞凡三十三函,而見今所奉,未爲三十三函,或以宣廟以前則因兵燹而失傳耶?兵燹以前則固然矣。兵燹以後,則何以無宣祖·仁祖·孝宗·顯宗列聖御容乎?定鉉曰,臣亦未能詳知矣。上曰,昇遐之後,何得以追寫耶?定鉉曰,私家亦有如此之法,而蓋追想其常時儀容,摸得其眞矣。永輔曰,世祖御眞,始奉于光陵奉先殿,而置殿官,如今永禧殿例矣。其後移奉于江華,又爲移奉于永禧殿矣。上曰,事實載於何書乎?永輔曰,臣曾於光陵陵誌,見之矣。上曰,文昭殿,在於慶會樓之後云,而未詳其遺址矣。定鉉曰,在於景福宮之內,國初有朝夕薦獻之禮,而壬辰以後,因以停撤矣。上曰,昌慶宮乃成宗時所建也,諸殿中明政·文政·景春·通明,今皆有之,壽寧·觀慶·仁陽三殿則無之矣。上曰,文宗室何以不祔配位乎?好謙曰,此是昭陵未復之前也。上曰,玉堂所在羹墻錄未懸吐者,懸吐,可也。上掩卷,命史官就座,仍命退,諸臣以次退出。
上在昌德宮。停常參·經筵。
李經在啓曰,明日常參·經筵,取稟。傳曰,停。
成好謙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鼎臣啓曰,左承旨李根友,右副承旨李㘾今日不爲仕進,竝卽牌招,何如?傳曰,允。
成好謙啓曰,戶曹參判李同淳,兵曹參判尹濟弘,同義禁洪耆燮除拜後過三日不爲出肅,竝依定式推考警責,仍卽牌招察任,何如?傳曰,允。
傳于李經在曰,召對爲之。
成好謙啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于成好謙曰,只推。
以左承旨李根友,右副承旨李㘾牌不進罷職傳旨,傳于成好謙曰,只推。
以修撰成容默牌不進罷職傳旨,傳于成好謙曰,只推。
李經在,以弘文館言啓曰,修撰成容默旣有只推之命,卽爲牌招察任,何如?傳曰,允。
又以戶曹言啓曰,臣穆淵與佐郞臣沈明奎,依定式進詣時御所,周回宮墻奉審,則姑無頉處之意,敢啓。傳曰,知道。
成好謙,以訓鍊都監言啓曰,本局把摠李熙廷身病猝重,勢難察任,改差,何如?傳曰,允。
義禁府照目粘連,泰安郡守宋觀和矣本府議啓內,致敗旣在外洋,難以追護,誠如道啓是白乎乃,穀物之未卽鉤拯,難免稽忽之失,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,別軍職李圭徹·崔弘德·李亨夏·成永龜·李東洙·徐相岳等矣本府議啓內,詣閤侍衛,離次闕參,揆以擧行,萬萬稽慢,竝只以此照律,罪各杖六十收贖,奪告身一等,竝只私罪,奉敎依允爲旀,李圭徹·李亨夏等段,竝只功議各減一等,崔弘德·成永龜·李東洙·徐相岳等段,竝只功減一等爲良如敎。
乙巳九月二十六日未時,上御重熙堂。召對入侍時,參贊官李經在,檢校直閣尹定鉉,侍讀官朴永輔持羹墻錄第一卷,檢討官嚴錫鼎持羹墻錄第一卷,假注書李時夏,記事官李承益·洪祐命,以次進伏訖。上曰,史官分左右。上開卷命上番讀之。永輔讀自上自侍疾之初,至仍令修治從之。上曰,止之。文義陳之。永輔曰,明廟時,軍資判官尹齡撰進國朝寶鑑類抄二卷,上覽而嘉之,至命陞職。軍資判官,不過一末蔭也,猶能如此,況乎其時在三司之列者,昌言嘉謨,尤當如何?今其書不在,雖無以詳知,以二十八條目觀之,則蓋依倣眞德秀大學衍義及邱濬大學衍義補而爲之者也。皇明太祖高皇帝,首定家邦,落成宮殿,卽命儒臣,取大學衍義,書于墻壁,以代繪畫,誠以帝王出治之要,無過於是書也。伏願殿下於淸燕之暇,命入是書及丘濬衍義補,以時澄覽,則其爲功效,夫豈淺鮮也哉?上曰,軍資判官尹齡,是誰也?永輔曰,未能詳知矣。上曰,國朝寶鑑,是世祖時所纂乎?定鉉曰,然矣。上曰,大學衍義板,我國有之,而其冊玉堂亦有之乎?永輔曰,我國亦有板本,玉堂有衍義及衍義補各數秩,而或散落不完矣。上命下番讀之。錫鼎讀自肅宗敎曰昔漢明帝,至合成完篇而藏之。上曰,止之。文義陳之。錫鼎曰,此篇卽篤孝,而先之以創業敬天,次之以篤孝,條目不紊,蓋孝者百行之源也。列聖朝奉先思孝之盛德,有足以觀感焉。孟子曰,堯·舜之道,孝悌而已。有子曰,孝悌也者,其爲仁之本。孝之爲道,大矣。伏願殿下,於此益加澄省,踐位行禮,克盡誠孝,則聖德彌光矣。上命參贊官讀之。經在讀自仁元王后,至骩邦憲遂杖流之。上曰,止之。文義陳之。經在曰,今以羹墻錄一書觀之,猗我列聖朝家法之度越前代,雖緣聖質天縱,無待加勉,而亦由典學之功,積累有素,故其善政嘉謨,史不勝書,至今爲裕後之良範。伏願殿下,克遵祖宗成憲,孜孜念學,終始罔間,勿論法講與別講,逐日開筵,講論經史,參究疑難,貫穿淹洽,以至於緝熙光明之域,則其功效之大,亦將趾美於列聖,豈不盛哉,豈不休哉?上曰,羹墻錄,玉堂只有三件乎?永輔曰,又有二件,而未及懸吐,故未得持入矣。上曰,映翠亭今在西闕,而與毓祥宮相望矣。上曰,司空,卽今何官也?永輔曰,如我朝之工曹判書矣。定鉉曰,在周爲六卿,自漢爲三公,至唐亦然,則新羅時似亦大臣矣。上曰,宣陵·靖陵是成宗·中宗陵寢乎?錫鼎曰,然矣。上曰,慶運宮在於何處乎?經在曰,曾聞在於貞陵洞云,而未能詳知矣。上曰,睦賊,誰也?永輔曰,未能詳知矣。上命閣臣讀之。定鉉讀自成宗嘗御便殿,至心亦安矣。上曰,止之。文義陳之。定鉉曰,上番所陳大學衍義,衍義補,以備乙覽,其說好矣。惟我正宗大王,聖學卓越百王,而於此二書,用工尤至,刪繁蕪掇精華,御定大學類義,簡要詳備,遠出原本二書之上。伏望以此進講於經筵,紹述聖祖精微心法,以爲修齊治平之本焉。上曰,大學衍義·衍義補·大學類義三冊,玉堂·內閣,皆有之乎?定鉉曰,內閣有之矣。上曰,過後入之,可也。上曰,正宗朝講大學衍義乎?定鉉曰,列聖朝多以大學衍義進講矣。上曰,太祖朝亦講大學衍義,此在第二卷典學篇矣。上曰,大學衍義與衍義補,其爲書旨義,何如?永輔曰,衍義之爲書,以大學格致誠正等目爲綱,別立小條目,取經史子集中語,合於其目者,分類以成矣。定鉉曰,大學衍義,宋眞德秀裒輯經史子集,爲格物致知誠意正心修身齊家之要,而衍義補,皇明邱濬如眞書例,成治國平天下之要,第一卷審幾微一篇,卽誠意之工,而補眞書之闕也。眞書則體而邱書則用也,二書不可偏廢矣。上曰,眞德秀何時人,而亦學問人乎?定鉉曰,宋理宗時人,而當時名儒也,官至參知政事矣。邱濬亦皇明成化·弘治間名儒,而官至太學士矣。上曰,大學是誰之作也?永輔曰,是曾子所傳,故亦謂之曾傳也。錫鼎曰,大學第一大文,乃三綱領,其下有八條目矣。定鉉曰,經一章是夫子之言,而曾子述之,傳十章則曾子之意,而門人記之也。上掩卷,命史官就座,仍命退,諸臣以次退出。
上在昌德宮。停常參·經筵。
成好謙,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李經在啓曰,明日常參·經筵,取稟。傳曰,停。
成好謙啓曰,合辭許久闕啓,事甚未安。除在外〈外〉,未肅拜·呈告人員,竝卽牌招,何如?傳曰,允。
李經在啓曰,左副承旨趙秉恒,今日不爲仕進,卽爲牌招,何如?傳曰,允。
成好謙啓曰,同義禁洪耆爕,旣入闕中,不爲肅謝,直爲出去,事甚未安。推考,何如?傳曰,允。
傳于李經在曰,九日製明日爲之,弘文提學待明朝牌招。
成好謙啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于成好謙曰,只推。
以左副承旨趙秉恒牌不進罷職傳旨,傳于成好謙曰,只推。
以修撰成容默牌不進罷職傳旨,傳于成好謙曰,只推。
成好謙,以備邊司言啓曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監封逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭,關飭之意,敢啓。傳曰,知道。
又以御營廳言啓曰,本廳千摠柳亨植,身病甚重,勢難察任,改差,何如?傳曰,知道。
上在昌德宮。停常參·經筵。
趙秉恒啓曰,明日常參·經筵,取稟。傳曰,停。
成好謙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鼎臣啓曰,右副承旨李㘾,今日不爲仕進,卽爲牌招,何如?傳曰,允。
傳于趙秉恒曰,弘文提學,疏批已下,卽爲牌招,如有違牌,勿爲呼望。
傳于趙秉恒曰,右承旨持此御題,與弘文提學,偕往泮宮,試取以來。
李鼎臣啓曰,右承旨持此御題,與弘文提學,偕往泮宮,試取以來命下,而右承旨李經在,纔已須資出去矣,卽爲牌招,何如?傳曰,允。
趙秉恒啓曰,弘文提學趙秉鉉旣已承牌,內閣提學金興根,藝文提學李若愚,竝卽牌招,同參考試,何如?傳曰,允。
李經在啓曰,臣與弘文提學趙秉鉉偕往泮宮,九日製儒生試取,則收券爲二百二十四張矣。捧入之意,敢啓。傳曰,知道。
成好謙啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于成好謙曰,只推。
以右副承旨李㘾牌不進罷職傳旨,傳于成好謙曰,只推。
傳于李經在曰,科次入侍。
以黃海監司金鼎集狀啓,長淵縣民家失火事,傳于成好謙曰,聞甚矜惻,元恤典外,別加顧助,結構奠接之方,廟堂措辭分付。
趙秉恒,以吏曹言啓曰,今此徽定殿冬享大祭亞獻官知敦寧府事李若愚,誤以軍銜書啓矣。臣之矇然不察,致此錯謬,不勝惶恐,而原單子改付標書入之意,敢啓。傳曰,知道。
李鼎臣,以御營廳言啓曰,今九月二十八日騎士都試時,各技優等人及騎芻沒技人,別單書入之意,敢啓。傳曰,知道。
刑曹啓目粘連,鏡城方禮賢獄事,夜無故入人家,罪實自犯,登時格殺,不論律固至嚴,則禮賢有意必殺,自在勿問之科,特施惟輕,恐合欽恤,上裁,何如?判付啓依回啓施行爲良如敎。
又啓目粘連,北靑金治東獄事,牋技本出騙財之計,燈檠尤何打人之物,使幾載同伴之情,作他鄕非命之鬼,依律必償,何如?判付啓依允。又啓目,珍山鄭元國獄事,自縊已係落空,中毒竟爲實因,當初兩檢,極其疎忽,到今曲恕,尤所難愼,更令道臣詳査狀聞後稟處,何如?判付啓依允。
又啓目粘連,務安吳時宗獄事,撞躅實因各異,正干所犯互換,備閱檢痕,終欠斷案,觀於道啓,實出審克之意,論以惟輕,恐合次等之律,上裁,何如?判付啓依回啓施行爲良如敎。
又啓目粘連,任實丁成伯獄事,督債起鬧,女妻凶獰,景色莫掩於衆證,痕損畢露於兩檢,獄情到此,無用更議,刑訊論款,何如?判付啓依允。
又啓目粘連,寶城金仁益獄事,二盃酒罔念其情,十葉錢反怒其薄,批頰推背,擧措凶悖,身仆當場,僅得匍匐,歸家血注,竟爲致死,嚴刑取服,何如?判付啓依允。
又啓目粘連,靈巖郡李正八獄事,彼嫗被打,命方濱危,其子含憤,意在必復,道啓之引律文論斷,實有審克,獄情之以疑案參恕,所貴欽恤,此等獄事,恐合惟輕,上裁,何如?判付啓依回啓施行爲良如敎。
又啓目粘連,延安韓仁贍獄事,諉引只憑傳說,成姸未執眞贓,驀地行凶,木丁在手,重傷碎䐉,當場致命,尙貸視息,大違失刑,訊推得情,何如?判付啓依允。
又啓目粘連,長淵白源龍獄事,奴屬妻之肆氣詬罵,縱犯名分,士族女之甘心致鬪,果何道理?敎姪子結縛,將欲雪憤,代叔母躅打,全無所犯,此等獄情,竝加盤覈,必露端由,始可擬議,刑訊得情,何如?啓依允。
又啓目粘連,瑞興文大凡獄事,當前猛投,所撞必緊,隨處更打,其傷又添,兩打失加,一縷遽斷,照以律文,恐難恕貸,刑訊得情,何如?判付啓依允。
弘文提學趙秉鉉疏曰,伏以,臣見叨弘文提學矣,菊製有命,牌召儼臨,在臣分義,固宜趨承不暇,而臣之自來情勢,便成鐵限,此聖明之所俯燭,而通朝之所見諒也。向於到記考官,冒陳微懇,擎奉恩批,莫抗陪衛之嚴飭,妄托講製之異規,雖不得不黽勉承命,而賤分之萬萬唐突,萬萬恧蹙,愈往愈切,今何可以夤緣事會,一經考講,晏若無礙於主試之地乎?隳壞廉維,從不自恤,毁蔑試規,判非細故,寧犯方命之誅,不敢爲冒進之計,跼蹐惶隘,莫省攸措。短章暴悉,仰瀆崇嚴。伏願聖慈,俯賜鑑察,念試體之莫重,諒私義之難越,亟改臣所帶之銜,仍治臣瀆屑之罪,不勝幸甚。臣無任云云。答曰,省疏具悉。此非試官之做錯也,又非臺言之可引也。到今追提,萬萬不當,卽爲肅命。
乙巳九月二十八日酉時,上御重熙堂。九日製科次入侍時,右承旨李經在,假注書宋謙洙,記事官李承益·洪祐命,弘文提學趙秉鉉,對讀官副應敎,李寅奭,修撰成容默,兵曹佐郞洪錫圭,以次進伏訖。上曰,史官分左右。仍命科次爲之。錫圭進前讀奏試券第一張至七句。上曰,止之。秉鉉奏曰,將書何等乎?上曰,二張書三下,三張書次上。秉鉉曰,何張書一字乎?上曰,第一張書之也。上曰,對讀官誰也?秉鉉曰,兵曹佐郞洪錫圭也。經在曰,祕封何以爲之乎?上曰,坼奏,可也。經在以次坼封讀奏訖,上命書傳敎曰,九日製表居首三下一生員朴來明,直赴會試,之次三下生員李應寅給二分,之次次上鄭顯奭等三人,竝令該曹考例施賞。又命書傳敎曰,入格儒生明日待令。秉鉉曰,預差二張,竝書外字乎?上曰,唯。仍命史官就座,又命退,諸臣以次退出。
上在昌德宮。停常參·經筵。
自巳時至未時,灑雨下雨,測雨器水深五分,未時雷動。
趙秉恒啓曰,明日常參·經筵,取稟。傳曰,停。
成好謙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于趙秉恒曰,入格儒生,延英門外施賞。
李㘾啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進監察茶時之意,敢啓。傳曰,知道。
以大司諫宋持養,獻納朴斆黙,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于李㘾曰,只推。
以慶尙監司洪鍾英狀啓,慶州府人命渰死事,傳于李㘾曰,聞甚矜惻,元恤典外,別加顧助,如有生前身還布,竝蕩減。未拯屍身,期於拯得之意,廟堂措辭分付。
李㘾,以戶曹言啓曰,時御所內各司,依定式發遣本曹正郞臣趙秉緯,與兵曹參知臣韓文爀,佐郞臣李昌廷,東所衛將臣金沂有,西所衛將臣鄭在天,南所衛將臣金華淳,北所衛將臣吳致遠,眼同看審後,有頉處別單書入,而修改則擇日擧行之意,敢啓。傳曰,知道。
趙秉恒,以弘文館言啓曰,下番修撰臣成容默,以宗廟冬享大祭祭官,今日議政府肄儀時,晝仕出去之意,敢啓。傳曰,知道。
李㘾,以濬川司言啓曰,本司都廳御營千摠柳亨植改差,代以訓鍊都監別將吳顯文差下,使之察任,何如?傳曰,允。
上在昌德宮。停常參·經筵。
藥房副提調李鼎臣啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。
趙秉恒,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
成好謙啓曰,明日常參·經筵,取稟。傳曰,停。
李㘾啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙秉恒啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
李鼎臣啓曰,右承旨李經在今日不爲仕進,卽爲牌招,何如?傳曰,允。
傳于趙秉恒曰,禮房承旨馳詣宗廟·景慕宮,奉審摘奸以來。
傳于趙秉恒曰,都承旨許遞,前望單子入之。
都承旨前望單子入之,成遂默落點。
趙秉恒啓曰,新除授行都承旨成遂默時在咸鏡監營任所,交龜後斯速乘馹上來事,下諭,何如?傳曰,許遞。前望單子入之。
承旨前望單子入之,李圭祊落點。
趙秉恒,以都摠府言啓曰,今此宗廟冬亨大祭香祝親傳時,侍衛·寶劍當爲備員,而副摠管南獻敎差祭,吳取善·趙亨復·金洙根在外,洪耆爕有實病,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞。
傳于趙秉恒曰,摠管有闕之代,前望單子入之。
摠管前望單子入之,都摠管興宣君昰應,副摠官姜時永·趙咸永·尹義儉·金魯甲落點。
兵曹,都摠管單興宣君昰應。
備邊司薦望,以兪星煥爲咸鏡監司。
成好謙啓曰,卽見漢城府坐不坐單子,則連三日無緣不坐。詞訟劇地,委訟可悶,當該堂上推考,何如?傳曰,允。
趙秉恒啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于趙秉恒曰,只推。
以右承旨李經在牌不進罷職傳旨,傳于趙秉恒曰,只推。
李鼎臣,以司饔院監膳提調意啓曰,各其司供上,該官員躬親進排,例也,而今日監膳時,內資寺官員,初不陪進,事未前有,誠極駭然。當該官員,令該府拿問處之,何如?傳曰,允。
成好謙,以戶曹言啓曰,文昭殿碑閣·蠶壇碑閣·追慕洞碑閣·淨業院·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘姸,則姑無頉處之意,敢啓。傳曰,知道。
趙秉恒,以兵曹言啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
吏曹判書金興根疏曰,伏以,臣之冒據匪據,今三朔于玆矣。以若最下之才,已痼之疾,夫豈一日可安於此,而才具不稱,每歸飾讓,疾病無堪,難望恩恤,重以嚴畏在中,趨走居先,旣不能積誠冀幸,又不能輒事規占,淟涊蹲仍,式到于此,每一循省,慙悚交集。至於注措之生疎蒙昧,固所自料於受命之初,而蓋緣知慮淺短,聽記昏謬,一番行政,徒增一番瘡疣,雖幸同朝忠厚,務存掩覆,而自反以往,只有騂恧,然此就職分上說去耳。若臣年來危厲之祟,前後陳暴,庶蒙鑑悉,而已朽之株,理不再榮,方奔之端,勢莫重回,表裏凋鑠,便同癃殘,而只以目下實狀言之,宿眩復發,頑積益肆,眩劇棟宇,搖轉積動,則硾礧亘塞,力抵血鬪,冷汗隨逬,氣脫而阻食,神煩而失寐,許多症形,以日爲課。藉使臣無他事慮,儘意將理,固已無望於復作完人,而況天官重任,其關係,顧何如哉?取捨酬接之際,無往非動費神思,此係完健者,尙所難能,揆臣見狀,其莫可自力,有不待臣言而可知也。病情旣如是甚乖,職務又如彼綦重,而强所難强,不思所以早自爲計,則又不知有何許僨誤,不啻做錯而已,臣於是乎,雖被嚴勘,將無所裨補於國事矣。第念,臣以萬無肖似,恩遇之曠絶,殆無倫比,生死夷險,彝性攸同,而繇臣受氣之薄,恒疾委極,無論緊漫職名,徒以煩籲爲事,輒荷庇覆之眷,致勤應酬之繁,臣情到此,非不慼矣,而義分之爲萬萬悚仄,事體之爲萬萬濫屑,臣罪臣自知之,伏地隕越,威罰是俟。顧今藩擬行薦,政命將下,而暈到無省,蠢動末由。玆敢略具文字,昌控崇嚴,而臣又見叨,藥院提調之任,今朝起居之列,竟未免闕參,夕間監煎之役,又無以進檢,莫重之地,臣分都隳,雖在澌頓頹貼之中,惶蹙之極,靡所措躬。惟聖慈曲賜憫諒,將臣本兼兩銜,竝行刊改,仍蔽臣瀆擾之誅,不勝大願。臣無任云云。答曰,省疏具悉。重任何可輕遞乎?卿其勿辭,調理行公。
上在昌德宮。停常參·經筵。
李經在啓曰,明日宗廟冬享大祭親傳香相値,視事頉稟之意,敢啓。傳曰,知道。
趙秉恒啓曰,來初五日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李圭祊啓曰,右副承旨李㘾今日不爲仕進,卽爲牌招,何如?傳曰,允。
又啓曰,翰林召試被選人金炳雲薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單金炳雲。
李圭祊啓曰,明日親傳香時,承旨當爲備員,而左承旨李根友受由在外,何以爲之?敢稟。傳曰,許遞。前望單子入之。
承旨前望單子入之,金輔根落點。
傳于李經在曰,明日出宮門路,以協陽門爲之。
成好謙,以都摠府言啓曰,今此宗廟冬享大祭香祝親傳時,侍衛·寶劍當爲備員,而都摠管興宣君昰應,副摠管趙咸永差祭,姜時永·金魯甲在外,尹義儉以禁軍別將率領進,一員未差,無以備員。令政院稟旨變通,與未差之代,竝令該曹以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以李時在爲都摠管,徐念淳·權大肯·許棨·趙德永·李行敎爲副摠管。
兵曹,副摠管單李時在。
成好謙啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于成好謙曰,只推。
以右副承旨李㘾牌不進罷職傳旨,傳于成好謙曰,只推。
傳于李經在曰,發遣吏郞,諸執事淸齋與,否摘奸以來。
李圭祊啓曰,吏曹郞廳來言,咸鏡監司下批政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書金興根受由,參判金箕晩,參議徐憲淳俱以病不來,不得開政云。參判參議,竝卽牌招,何如?傳曰,允。
成好謙,以兵曹言啓曰,曹司五衛將朴氣浩身病猝重,無望供職,呈狀乞遞,改差,何如?傳曰,允。
又以兵曹言啓曰,宣傳官申命淳,五衛將趙台顯,景福宮衛將金膺性,慶熙宮衛將毛德衡·安景運俱以病難供職,呈狀乞遞,竝改差,何如?傳曰,允。
有政。吏批,判書金興根受由,參判金箕晩牌招不進,參議徐憲淳進,右承旨李經在進。啓曰,判書金興根受由,參判金箕晩牌招不進,小臣獨政未安,何以爲之?敢稟。傳曰,只出緊任。以李鼎臣爲左尹,趙雲澈爲忠淸監司,徐有薰爲永興府使,咸鏡監司單兪星煥。
兵批,行判書趙秉鉉進,參判尹濟弘病,參議李元會入直,參知韓文爀病,同副承旨成好謙進。啓曰,慶尙左兵使,今當差出,而擬望之人乏少,他道水使竝擬,何如?傳曰,允。又啓曰,黃海水使,今當差出,而擬望之人乏少,他道防禦使及同道守令,竝擬,何如?傳曰,允。以成遂默·姜時永爲同知,趙禹錫爲宣傳官,李承命爲內禁將,李普和爲景福將,金啓訓·李允明爲慶熙將,魚在淵爲訓鍊判官,申泰益爲武兼,尹喜豊爲慶尙左兵使,朴良弼爲柔遠僉使,崔爔爲晉州監牧官,護軍李鼎臣·成遂默·姜時永·具載龍,副護軍李根友·申命淳·李治正·張惟煥·李基豊,副司正宋謙洙,以上竝單付。咸鏡道兵馬水軍節度使單兪星煥。
傳于李經在曰,見窠皆令差出。
吏批,再政。以鄭誠一爲敦寧都正,林逈鎭爲引儀。
兵批,再政。以姜彝文爲曹司衛將,張鳳羽爲訓鍊主簿,李明學爲黃海水使,同知單金啓訓,忠淸道兵馬水軍節度使單趙雲澈。
吏批,三政。兼甕津府使單李明學。
兵批三政,以徐恭淳爲武兼,梁宣洙爲永宗僉使,同知單李晉和。
李經在,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
成好謙,以摠戎廳言啓曰,本廳左部右司把摠申杓身病甚重,勢難察任,改差,何如?傳曰,允。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
李經在啓曰,明日常參·經筵,取稟。傳曰,停。
李㘾啓曰,大司憲洪學淵,執義林肯洙,掌令申佐模,持平崔虎文·李晉燁呈辭,掌令申泰運未肅拜,監察茶時之意,敢啓。傳曰,知道。
傳于李經在曰,禮房承旨馳詣宗廟,奉審摘奸以來。
趙秉恒,以御營廳言啓曰,本廳中軍金宅基身病甚重,勢難察任,改差,何如?傳曰,允。
乙巳十月初二日辰時,上詣仁政殿月臺。宗廟冬享大祭親傳香入侍時,行都承旨李圭祊,行左承旨金輔根,右承旨李經在,左副承旨趙秉恒,右副承旨李㘾,同副承旨成好謙,假注書李時夏·宋謙洙,記事官洪祐命·金炳雲,檢校直閣尹定鉉,檢校待敎趙鳳夏·李裕元以次侍立。時至,上具翼善冠·衮龍袍,乘輿出宣化門。藥房都提調權敦仁,副提調李經在等進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿月臺。通禮跪啓請降輿。上降輿,通禮前導,就褥位南向立。引儀引獻官興宣君,陞詣褥位之左,通禮跪啓請跪,上跪。香室官員奉香祝跪授經在,經在奉香祝跪進,上受香祝以授昰應,昰應西向跪受興。通禮跪啓請興,上興。通禮前導降階下祗送位,西向立。昰應奉香祝,由正路出,通禮跪啓請鞠躬,上鞠躬。香祝過後,通禮跪啓請平身,上平身。入幕次後問安勿爲之事,下敎。通禮跪啓請出次,乘輿,上乘輿。經在奏曰,臣以禮房承旨,當傳徽定殿香祝,故臣則落後矣。上可之。出仁政門,由肅章門,入協陽門,命出標信解嚴。由宣政門還內,諸臣以次退出。
上在昌德宮。停常參·經筵。
酉時,灑雨下雨,測雨器水深二分。
夜四更五更,灑雨下雨,測雨器水深七分。四更,電光。
趙秉恒,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李經在啓曰,明日常參·經筵,取稟。傳曰,停。
趙秉恒啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李經在啓曰,右副承旨李㘾今日不爲仕進,卽爲牌招,何如?傳曰,允。
成好謙啓曰,左尹李鼎臣除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。敦寧都正鄭誠一除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
趙秉恒啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于趙秉恒曰,只推。
以右副承旨李㘾牌不進罷職傳旨,傳于趙秉恒曰,只推。
以敦寧都正鄭誠一牌不進罷職傳旨,傳于成好謙曰,只推。
上在昌德宮。停常參·經筵。
成好謙啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙秉恒啓曰,右副承旨李㘾今日不爲仕進,卽爲牌招,何如?傳曰,允。
成好謙啓曰,假注書李時夏身病猝重,勢難察任,今姑改差,何如?傳曰,允。
李時夏改差,代以沈厚善爲假注書。
成好謙啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于成好謙曰,只推。
以右副承旨李㘾牌不進罷職傳旨,傳于成好謙曰,只推。
成好謙啓曰,行都承旨李圭祊,右承旨李經在不爲仕進,行左承旨金輔根式暇,左副承旨趙秉恒受由在外,右副承旨李㘾牌不進,院中只有臣一人,伴直無人。右承旨李經在所當牌招,而拘於廳規,不得請牌,何以爲之?敢稟。傳曰,牌招。
以右承旨李經在牌不進罷職傳旨,傳于成好謙曰,只推。
兵曹,以沈有祖爲御營中軍。
成好謙,以備邊司言啓曰,慶尙監司洪鍾英今已箇滿矣。其代政官牌招,開政差出,何如?傳曰,允。
成好謙啓曰,吏曹判書金興根,參判金箕晩,參議徐憲淳牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以吏曹參議徐憲淳再牌不進罷職傳旨,傳于成好謙曰,只推。
成好謙啓曰,行都承旨李圭祊,右承旨李經在不爲仕進,行左承旨金輔根式暇,左副承旨趙秉恒受由在外,右副承旨李㘾未承牌,臣吏兵批兼進之意,敢啓。傳曰,知道。
有政。吏批,判書金興根進,參判金箕晩,參議徐憲淳竝牌招不進,同副承旨成好謙進。啓曰,慶尙監司,今當差出,而擬望之人乏少,他道監司及同道守令竝擬,何如?傳曰,允。
以徐箕淳爲同義禁,李啓朝爲慶尙監司,李根天爲信川郡守,申綏爲眞寶縣監,李璹爲沙斤察訪,故通德郞趙升鎭贈吏參例兼,守忠淸監司趙雲澈考。
校書判校朴齊輝今加通政,滿三十朔,依定式陞堂上。
成好謙,以兵批言啓曰,前監司洪鍾英,自吏曹送西矣。瓜滿監司,例爲隨品付樞銜,而資級係是通政,僉中樞有闕之代,依例下批之意,敢啓。傳曰,知道。
兵批,行判書趙秉鉉病,參判尹濟弘病,參議李元曾病,參知韓文爀入直進,同副承旨成好謙進。同知李允明,僉知洪鍾英,僉知加設崔弘德,訓鍊僉正加設成永龜,訓鍊主簿加設李東洙,部將加設徐相岳,副護軍朴濟輝·徐京輔,以上竝單付。
吏批,再政。成好謙啓曰,京畿監司,今當差出,而擬望之人乏少,承旨竝擬,何如?傳曰,允。
以金祖欽爲校書判校,金秉翼爲弘陵令,沈宜贊爲氷庫別提,金輔根爲京畿監司,知義禁單徐箕淳。
兵批,再政。兼慶尙道兵馬水軍節度使單李啓朝,兼京畿兵馬水軍節度使單金輔根。
成好謙啓曰,左承旨李經在牌不進,伴直無人。右副承旨李㘾,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
成好謙,以承文院都提調意啓曰,本院提調,近甚數少,使行不遠,査對在邇,判敦寧府事朴歧壽,行兵曹判書趙秉鉉,吏曹判書金興根,禮曹判書朴永元,判中樞府事李憲球,右參贊金東健,知敦寧府事李若愚,行大護軍李嘉愚·趙冀永·趙鶴年·徐箕淳,大司憲洪學淵,行護軍權大肯·李景在·金鼎均·徐念淳·金鍏,同知中樞府事成遂默·姜時永,行承政院都承旨李圭祊,戶曹參判李同淳,同知敦寧府事金英淳竝還差,領敦寧府事洪在龍,行承政院左承旨金輔根,禮曹參判趙亨復,刑曹參判南憲敎,工曹參判吳取善,行護軍朴宗吉·洪鍾應·李時在·金洙根·尹致定亦爲差下,使之察任,領敦寧府事趙萬永,行護軍李彦淳年滿七十,依定式減下,何如?傳曰,允。
又以成均館大司成意啓曰,文廟守僕,依宗廟·社稷守僕例,試才抄擇,別單啓下事,曾有定式矣。守僕鄭太洽汰去,代以生徒守僕試才抄擇,備三望受點次,別單書入之意,敢啓。傳曰,知道。
義禁府啓目,樂安郡守閔重憲原情云云,問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,內資寺直長李學愚原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,全羅左水虞候金相有原情云云,問目內辭緣,泛稱遲晩,刑推得情,何如?判付啓,除刑推議處爲良如敎。又啓目,會寧浦前萬戶金龍顯原情云云,問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
藥房都提調權敦仁,提調金興根,副提調李經在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李經在啓曰,明日常參·經筵,取稟。傳曰,停。
成好謙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣。敢啓。傳曰,知道。
李經在啓曰,臣經在依定式進詣香室,奉審香祝櫃·祝板·袱子,則精潔之意,敢啓。傳曰,知道。
以右副承旨李㘾再牌不進罷職傳旨,傳于成好謙曰,只推。
李經在啓曰,吏曹郞廳來言,承旨有闕,政事,取稟。傳曰,前望單子入之。
傳于李經在曰,左副承旨·右副承旨許遞,前望單子入之。
承旨前望單子入之,趙在慶·徐元淳·曺錫亨落點。
李經在啓曰,新除授右承旨曺錫亨,左副承旨徐元淳,右副承旨趙在慶,竝卽牌招,何如?傳曰,允。
沈厚善在外,代以玄基濬爲假注書。
傳于趙在慶曰,召對爲之。
趙在慶啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于趙在慶曰,只推。
以右承旨曺錫亨牌不進罷職傳旨,傳于成好謙曰,只推。
兵曹口傳政事,副護軍單李㘾。
徐元淳,以御營廳言啓曰,新營入直哨官崔大吉全昧法例,擧措駭妄,爲先汰去之意,敢啓。傳曰,知道。
義禁府啓目粘連,向前閔重憲亦,發船日字之與道啓相左,實由於添載邑之遲滯,則有難以晩裝論是白乎矣,船漢之中洋逗遛,亦不無先事操飭之失,以此照律,何如?判付啓依允。又啓目粘連,向前李學愚亦,供上之未及陪進,在於假官三日之內者,誠如囚供是白乎乃,京司郞之諉赴節製,多日請假,係是違越,有難參恕,以此照律,何如?判付啓依允。又啓目粘連,向前金相有亦,自營發行與彼船離發,旣在同日,則未及當到,實由相距稍遠是白乎乃,旣不直往,只憑邑報而還任者,終難免疎虞之失,以此照律,何如?判付啓依允。又啓目粘連,向前金龍顯亦,彼船漂泊,翌朝徑歸,百里險濤,未及問情,雖緣事勢之似然是白乎乃,日字逗遛,稽忽報牒者,揆以邊情,有難容恕,以此照律,何如?判付啓依允。
咸鏡監司兪星煥疏曰,伏以,臣本以文質無當之材,猥蒙聖明特達之知,立朝十八年,歷試淸顯,推遷階秩,居然廁卿月之班,居常愧懍,如集于木,不意玆者,北臬特授之命,忽降於京兆待罪之日,臣惝怳震驚,五內失守,誠莫知何以措躬也。夫國之用才,猶匠之用木,匠而用木,而以椳楔作棟樑,國而用才,而使僬僥負勻石,其僨功敗績,不待智者而知矣。臣之長短,自知甚明。臣疎闊方洋,全昧事務,錢穀甲兵,不省何物,而雖以踐歷言之,不過頃年西南數三邑耳,按例彌縫,苟幸無事,如此而尙可擬議於方岳托重之地乎?噫,我國之有北路,以其興王,則實膴原綿瓞之所,以其設險,則乃重門擊柝之地,今雖昇平日久,聲敎曁朔,而若其北門鎖鑰之任,不可責之於書生也,明矣。況今年形未登,民情未紓,我聖上每勤虞念,丙枕中夜,猶不無恤然北顧之憂,當此之時,掄選時望,俾濟一方,豈可苟然而止哉?臣才疎識短,平日自待與所以見待於人者,不過倥侗一措大耳。以臣身而擬是任,不特爲四方之笑,臣亦自笑,又不暇自笑,竊自恨聖上仁愛北民之澤,緣臣而不能下究。抑臣於此,尤有所悚然不敢安者。臣高祖臣拓基遭遇盛際,致位三事,然一心謙畏,逡巡榮塗,再授是職,輒皆辭遞。顧臣不肖,無能爲役,而謂此任之優可對揚,謂此身之足以承當,晏然膺命,無少持難,則臣將何以白此心於後日也?追念先志,寤寐怵惕,以私以公,臣之不可居是職也,不待臣言之畢,而聖上必俯燭之矣。玆控衷懇,仰瀆崇嚴。伏乞聖明,特賜諒察,亟遞臣職,以重藩選,以安微分焉。臣無任云云。答曰,省疏具悉。卿其勿辭,往欽哉。
忠淸監司趙雲澈疏曰,伏以,臣疎迂庸陋之一凡品耳,荷聖朝不世之恩,湔拂拔擢,備數大夫之列,而顧無寸長尺能之可以藉手者,歷官內外,蔑一報稱,每自循省,不勝慙汗。千萬不自意,伏奉除旨,以臣爲忠淸道觀察使者,臣聞命悸恐,若隕淵谷,實不知聖明在上,何以有此謬擧也。竊伏念,方面之重,何時不然,而民國攸係,此時爲最切。況玆湖西一路,乃國家衝要之地也。控衛三輔,綰轂兩南,絲麻金穀,貢賦之江淮,詩書絃誦,士夫之伊洛,苟非練識足以剸理,雅望足以鎭靖,莫宜居之。近又歉荒,間値仳離未集,三政俱紊,百瘼滋興,政如人身一毛一髮,無不受病,雖有良醫,只當望門却走,臣有何幹諝,可以洗滌而蘇救,有何威望,可以懷保而振肅乎?凡人臨事,始若可能,而終或做不得,斯之謂不量力。今使臣竭其底蘊,究其所以如何施措,茫然無一籌之現前,其爲不能,不待量而後知也。今若憑恃寵恩,貪戀榮祿,冒膺不敢當之任,畢竟孤負我聖上簡畀之隆眷,則臣雖萬被誅罰,顧何補於事哉?玆敢悉暴衷悃,仰塵崇嚴,伏乞聖慈,察臣言之非飾,念藩寄之綦重,將臣新除之職,回授可堪之人,以幸公私,不勝大願焉。臣無任云云。答曰,省疏具悉。卿其勿辭,往欽哉。
敦寧都正鄭誠一疏曰,伏以,臣伏奉除旨,以臣爲敦寧府都正者,臣不勝感惶,章皇出肅,粗伸叩謝之忱,而第臣本無敦寧,揆以格例,自在應遞。玆敢略陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉。臣無任云云。省疏具悉。疏辭下該曹稟處。
乙巳十月初五日未時,上御重熙堂。召對入侍時,參贊官趙在慶,檢校待敎趙鳳夏,侍讀官朴永輔,檢討官金建銖,假注書宋謙洙,記事官洪祐命·金炳雲各持羹墻錄第一卷,以次進伏訖。上曰,史官分左右。上開卷,命上番讀之。永輔讀自景宗元年,至遂開經筵。上曰,止之。文義陳之。永輔曰,英廟朝五十年昇平之治,亶在於儉約謹畏,今此騶率甚簡,不大聲色,亦其中之一事,而其本則聖學高明也。殿下近日,頻開講筵,遇聖謨洋洋處,時或擊節,天語溫諄,繼以發問,臣學識淺短,不能闡揚萬一,而大聖人恢弘之量,固不勝欽仰讚頌矣。夫舜大知也。舜好問而好察邇言,仲虺之戒成湯曰,好問則裕,論語曰,不恥下問,中庸曰,夫婦之愚,可以與知焉,及其至也,雖聖人亦有所不知焉。釋之者曰,聖人所不知,如孔子問禮問官之類。由是觀之,聖而益聖之道,一問字是矣。且伏念,人君之納善也,開講勝於求言,人臣之進忠也,文義勝於章奏。誠以諫鼓之叩激,不如經筵之雍容,累牘之張皇,不如一言之感發也。伏願殿下,體儉約謹畏之心法,本之以勤學好問,則英廟朝昇平之治,將復見於今日,豈不休哉?上命下番讀之。建銖讀自世祖初卽位,至無壞我寡命。上曰,止之。文義陳之。建銖曰,羹墻錄,蓋出於裒輯列聖朝格言徽謨,著爲簡要,明示後王之金科玉條也。句句可法,字字可效,臣不必拈出某句,敷陳文義也。就其中講學言之,衰經之中,不廢經筵,疾篤之時,猶著祖訓,其他刑政之審愼,內侍之杜漸,亦皆睿學推類旁通之所致。伏願殿下淸讌之中,潛心於一部羹墻錄,足以見祖宗朝心法,以此法講,以此召對,不爲間斷,恒接臣僚,是區區大願也。上命參贊官讀之。在慶讀自中宗命仁宗,至曰明賞罰。上曰,止之。文義陳之。在慶曰,今此羹墻錄一書,卽我祖宗朝修齊治平之善政嘉謨,炳耀簡策,允爲燕翼之良範。伏惟我殿下紹述趾美之道,亶在是書,伏願潛心玩繹,顧名思義,常若陟降臨之,如承面命,終始罔間,心得躬行,俾無寒曝之歎,而克臻將就之域,則爲堯爲舜,實基於此,懋哉懋哉。上命閣臣讀之。鳳夏讀自英宗元年,至卿等勉之。上曰,止之。文義陳之。鳳夏曰,臣所讀處,卽裕昆篇也。垂裕後昆,三代所以傳世久長之道,而究其要,則亶在於輔導訓迪之如何耳。詩曰,詒厥孫謨,以燕翼子,禮曰,行一物而三善皆得,此莫非薰陶德性,當法堯·舜之盛,而八方之興孝,明兩之繼照,有所由來矣。惟我英宗大王,冊王世孫,賜親書虞書十有六言及御製君鑑一篇,此實聖祖徽猷宏規之垂裕後昆,而不啻如唐宗遇物之誨而已。今殿下繼序嗣服,孝思維則,每於燕閒之暇,深究繼述之道,講學咨訪,政令施措之間,常如祖訓之親承,則億萬年無疆之休,實基於此,伏願念哉念哉。上掩卷,命史官就座,仍命退。諸臣以次退出。
上在昌德宮。停常參·經筵。
徐元淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
曺錫亨啓曰,明日常參·經筵,取稟。傳曰,停。
趙在慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于趙在慶曰,只推。
曺錫亨,以內醫院都提調·提調意啓曰,院議藥同參金殷相有頉代,醫人金亨選差下,令該曹口傳付軍職,冠帶常仕,何如?傳曰,允。
兵曹口傳政事,副司勇單金亨選。
吏曹啓目帖連,觀此敦寧都正鄭誠一上疏,則以爲,臣本無敦寧,揆以格例,自在應遞,伏乞聖明,俯賜鑑諒,照例遞改,以存公格亦爲白有臥乎所,旣無敦寧,則揆以公格,不可仍置。都寧敦正鄭誠一,依例改差,何如?判付啓依允。
義禁府照目帖連,樂安郡守閔重憲矣本府議啓內,發船日字之與道啓相左,實由於添載邑之遲滯,則有難以晩裝論是白乎矣,船漢之中洋逗遛,亦不無先事操飭之失,以此照律,罪笞五十收贖,解見任別敍,私罪,奉敎依充爲旀,功減二等爲良如敎。又啓目帖連,內資寺直長李學愚矣本府議啓內,供上之未及陪進,在於假官,三日之內者,誠爲囚供是白乎乃,京司郞之諉赴節製,多日請假,係是違越,有難參恕,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
又照目粘連,全羅前左水虞候金相有矣本府議啓內,自營發行,與彼船離發,旣在同日,則未及當到,實由相距稍遠是白乎乃,旣不直往,只憑邑報而還任者,終難免疎虞之失,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
又照目粘連,會寧浦前萬戶金龍顯矣本府議啓內,彼船漂泊,翌朝徑歸,百里險濤,未及問情,雖緣事勢之似然是白乎乃矣,日字逗遛,稽忽報牒者,揆以邊情,有難容恕,以此照律,罪笞五十收贖,解見任別敍,私罪,奉敎依允。
上在昌德宮。停常參·經筵。
李圭祊啓曰,明日常參·經筵,取稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
徐元淳啓曰,來十一日朝參日次矣,敢稟。傳曰,停。
趙在慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李圭祊啓曰,左承旨李經在,同副承旨成好謙今日不爲仕進,竝卽牌招,何如?傳曰,允。
徐元淳啓曰,臣元淳今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考則皆無頉,仍以傳敎內辭意勞問則亦皆好在云矣。敢啓。傳曰,知道。
趙在慶啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于趙在慶曰,只推。
以左承旨李經在,同副承旨成好謙牌不進罷職傳旨,傳于趙在慶曰,只推。
徐元淳,以訓鍊都監言啓曰,本局把摠趙秉七身病猝重,勢難察任,改差,何如?傳曰,允。
上在昌德宮。停常參·經筵。
徐元淳啓曰,明日常參·經筵,取稟。傳曰,停。
趙在慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐元淳啓曰,同副承旨成好謙今日不爲仕進,卽爲牌招,何如?傳曰,允。
趙在慶啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于趙在慶曰,只推。
成好謙,以吏曹言啓曰,贈謚文簡公李光文延謚,定行於今月初九日本第云矣。敢啓。傳曰,知道。
又以禮曹言啓曰,各殿私忌,有素膳封進之規矣。今十月十二日韓城府夫人小祥時,大殿素膳,依例封進之意,知委,何如?傳曰,允。
徐元淳,以都摠府言啓曰,副摠管許棨,以禁衛中軍,本營諸將官射會監試事,南別營晝仕出去之意,敢啓。傳曰,知道。
京畿監司金輔根疏曰,伏以,臣竊惟,聖明在上,宵旰憂勤,懷保之澤,慮或不能下究,而民邑之艱虞凋瘵,如疾益痼,使深識治體者,議今日之急務,惟當曰愼擇莅民之職而已。夫莅民者,守令爲近,而守令之綱,在於監司,宣颺風化,導達隱瘼,是其職耳。其綦重何如,而今此畿輔新命,奚爲而及於臣身哉?拚誥惝懼,莫省所以措躬也。噫,畿藩之建,實係國家之根本,屛翰京邑,拱護陵園,郟鄏東西,周化之所由出,扶翊左右,漢輔之所爲重,千里之域,相彼止隅,四隣之望,截然如坊,惟其地望之非輕,所以簡畀之特殊,才猷足以綜庶務,威望足以憚一路,車轡貯澄淸之志,裘帶繫鎭雅之任,然後始可任其職而責其成矣。歷數前後,豈有苟授濫叨如臣者哉?臣之周旋邇密,已有年所,空疎鈍滯,固莫逃於淵鑑,而且其奔奏供給,不越乎臺閣之次,起居之末,則亦未嘗析符雷封,從事民社,今忽擧以措之於方岳之上,自任以承流觀風之責,其有不血指汗顔,顚沛是揭者哉?顧臣親老身單,情急便養,雖小縣薄俸,足以慰悅,而況是任也,臣祖昔嘗莅之,遺愛尙存,餘躅宛然,奉檄攀輿,獲逐至願,張牙建纛,克踵前美,私分榮幸,亦可爲極矣。苟使臣剸理繁劇,疏剔弊痼,有可以少塞其責之萬一,則何苦徒事飾讓,以爲懇免之計也?只緣才具素拙,踐歷又鮮,實無以藉手膺命。今若不自揆度,靦然冒據,畢竟僨敗,可立而待,忝先蹟而詒親憂,猶屬一己之私,而上孤重宸眷畀之盛意,使全省之民,擧罹其害,則臣罪將何以自贖也?參倚已審,承膺無望,玆控情懇,仰瀆崇聽。伏乞聖慈,俯垂鑑諒,亟收臣新授職名,俾重任毋濫,賤分獲安焉。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
趙在慶,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
成好謙啓曰,明日常參·經筵,取稟。傳曰,停。
趙在慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,假注書宋謙洙身病猝重,勢難察任,今姑改差,何如?傳曰,允。
宋謙洙改差,代以李敎寅爲假注書。
成好謙啓曰,卽者檢閱洪祐命以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李承圭·李承益謂有館規,陳疏徑出,原疏纔已退却矣。所當直捧禁推傳旨,而此與無端徑出有異,竝推考警責,仍卽牌招,推移入直,何如?傳曰,允。
以忠淸監司姜時永狀啓,淸州牧民家失火事,傳于趙在慶曰,聞甚矜惻,元恤典外,別加顧助,結構奠接之方,廟堂措辭分付。
以統制使白殷鎭狀啓,進上生熟鰒,海毒終不止息,不敢循例封進,惶恐待罪事,傳于成好謙曰,勿待罪事,回諭。
趙在慶啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于成好謙曰,只推。
以檢閱李承圭牌不進罷職傳旨,傳于成好謙曰,只推。
趙在慶以兵曹言啓曰,今十月初八日亥正初刻一分立冬,十月節改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以都摠府言啓曰,副摠管許棨以禁衛中軍,本營諸將官射會監試事,南別營晝仕出去之意,敢啓。傳曰,知道。
又以禁衛營言啓曰,臣在龍進詣南廟有頉處,看審修改後,別單書入之意,敢啓。傳曰,知道。
刑曹啓目粘連,京囚白龍得獄事,苟無彼擠,又非自撲,傷如何深緊,命胡爲遽殞?嚴訊得情,何如?判付啓依允。又啓目粘連,京囚金晩得獄事,敢怒釁累之綻露,肆行刃刺之狼藉,嚴訊取服,何如?判付啓依允。又啓目粘連,京囚鄭奭基獄事,賣酒零錢,惡說先加,見辱携箭,武氣齊憤,殺人償命,自有至嚴,刑訊得情,何如?判付啓依允。又啓目粘連,京囚朴永文獄事,兩漢敺踢,以衣色而辨首犯,三度檢驗,指鏳痕而定實因,刑訊得情,何如?判付啓依允。又啓目粘連,京囚金千鎰獄事,四漢迭踢而首犯,似涉然疑,兇身之遁辭發明,誠難準信,刑訊得情,何如?判付啓依允。又啓目粘連,京囚金應俊獄事,木打之痕有著,石撞之跡無憑,苟非重傷,寧有速死?嚴刑取服,何如?判付啓依允。又啓目粘連,京囚崔健明獄事,泥汙之袖,跡露狠鬪,血流之面,祟著毒打,刑訊得情,何如?判付啓依允。又啓目粘連,京囚洪判孫獄事,强暴情節,兇身自服,威逼婦女,法意極嚴,刑訊輸款,何如?判付啓依允。
檢閱洪祐命疏曰,伏以,臣卽接家信,臣母素患風痰之症,近因日候之不調,挾感添損,委頓床褥,臣聞報煎熬,歸護是急。玆敢忙陳短章,徑出禁扄。伏乞聖慈,俯賜鑑諒,亟遞臣所帶之職,仍治臣擅離之罪,俾私分安而朝綱肅焉。臣無任云云。省疏具悉。爾其勿辭救護。
上在昌德宮。停常參·經筵。
藥房提調金興根,副提調李經在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李經在啓曰,明日常參·經筵,取稟。傳曰,停。
成好謙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李圭祊啓曰,左副承旨徐元淳今日不爲仕進,卽爲牌招,何如?傳曰,允。
成好謙啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
李圭祊啓曰,假注書李敎寅時無職名,令該曹依例付軍職,冠帶常仕,何如?傳曰,允。
李經在啓曰,來十六日日次儒生殿講日次,而親臨與命官,何以爲之?敢稟。傳曰,仁政殿親臨磨鍊。
又啓曰,來十六日漢學文臣殿講日次,而親臨與命官,何以爲之?敢稟。傳曰,仁政殿親臨磨鍊。
又啓曰,文臣製述,以何日爲之乎?敢稟。傳曰,十八日仁政殿,命官爲之。
又啓曰,吏文製述,以何日爲之,而親臨與命官,何以爲之?敢稟。傳曰,十四日仁政殿,命官爲之。
成好謙啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于成好謙曰,只推。
以左副承旨徐元淳牌不進罷職傳旨,傳于成好謙曰,只推。
李經在,以纂輯廳大臣意啓曰,本廳堂上李光正有實病,無以仕進,金輔根移拜外任,郞廳李裕元行當出疆,洪羲宗·朴浚愚元在外,竝姑減下,執義林肯洙,副司直朴來萬,副司果兪鎭五,副司直沈熙淳,兵曹正郞沈膺泰,副校理兪致善,掌樂正徐相敎,副司果兪致崇,正言柳晏,前縣監沈宜冕竝郞廳加差下,時無職名人,令該曹口傳付軍職,何如?傳曰,允。
兵曹口傳政事,副司果單沈宜冕。
成好謙,以備邊司言啓曰,關西先運襦衣二百四十九領,紙衣二百六十六領,照數捧上稱量,綿品紙品,亦爲看審後,仍爲監封逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
又以訓鍊都監言啓曰,本局分授都城敦義門北邊第一城廊近處體城八間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
上在昌德宮。停常參·經筵。
成好謙啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
曺錫亨啓曰,右副承旨趙在慶今日不爲仕進,卽爲牌招,何如?傳曰,允。
傳于成好謙曰,徽定殿當移奉於舊永昭殿矣。修理之節,令該曹擧行,移奉日字,亦令該曹擇入。
徐元淳啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于徐元淳曰,只推。
以右副承旨趙在慶牌不進罷職傳旨,傳于徐元淳曰,只推。
成好謙,以吏曹言啓曰,宗簿寺主簿李又新以其身病,呈狀乞遞,改差,何如?傳曰,允。
又以戶曹言啓曰,徽定殿移奉於舊永昭殿事,命下矣。修理吉日時,令日官金昌勳推擇,則今十月十三日卯時爲吉云。以此日時擧行之意,敢啓。傳曰,知道。
又以禮曹言啓曰,傳曰,徽定殿當移奉於舊永昭殿矣,修理之節,令該曹擧行,移奉日字,亦令該曹擇入事,命下矣。令日官李秉洪推擇,則來十一月初七日午時爲吉云。以此日時定行,何如?傳曰,允。
上在昌德宮。停常參·經筵。
徐元淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐元淳啓曰,明日常參·經筵,取稟。傳曰,停。
成好謙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐元淳啓曰,右副承旨趙在慶今日不爲仕進,卽爲牌招,何如?傳曰,允。
備忘記,柔遠僉使朴良弼下直,長弓一張,長箭一部,片箭一部,筒兒一箇賜給。
成好謙啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于成好謙曰,只推。
以右副承旨趙在慶牌不進罷職傳旨,傳于成好謙曰,只推。
徐元淳,以承文院都提調意啓曰,院製述官盧經河有頉代,前令許石老差下,使之付軍職,冠帶常仕,何如?傳曰,允。
又以都摠府言啓曰,副摠管吳一善以摠戎中軍,本營都試進參事,南別營晝仕出去之意,敢啓。傳曰,知道。
忠淸監司趙雲澈疏曰,伏以,臣之父母墳山在於京畿楊州地,而臣猥膺藩寄,行將辭陛矣。今當遠離,霜露增感,乞於赴任之前,得蒙數日之暇,俾伸私情,不勝至願焉。臣無任云云。答曰,省疏具悉。卿其往省焉。
上在昌德宮。停常參·經筵。
曺錫亨啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李圭祊啓曰,右副承旨趙在慶今日不爲仕進,卽爲牌招,何如?傳曰,允。
備忘記,京畿監司金輔根下直,長弓一張,長箭一部賜給。
曺錫亨啓曰,來十一日專經文臣殿講日次,而親臨與命官,何以爲之?敢稟。傳曰,十八日仁政殿,命官爲之。
徐元淳啓曰,來十八日專經武臣殿講日次,而親臨與命官,何以爲之?敢稟。傳曰,仁政殿,命官爲之。
李圭祊啓曰,假注書玄基濬身病猝重,勢難察任,今姑改差,何如?傳曰,允。
玄基濬改差,代以洪原鐘爲假注書。
傳于曺錫亨曰,明日輪對官待令。
徐元淳啓曰,密符親納例也,而前京畿監司李啓朝,謂有身病,使其褊裨替納,事甚未安。推考,何如?傳曰,允。
傳于曺錫亨曰,左承旨許遞,前望單子入之。
承旨前望單子入之,洪永圭落點。
曺錫亨啓曰,新除授承旨洪永圭方在譴削中,何以爲之?敢稟。傳曰,蕩滌敍用。
徐元淳啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于徐元淳曰,只推。
以右副承旨趙在慶牌不進罷職傳旨,傳于徐元淳曰,只推。
敎京畿監司金輔根書。王若曰,仗旌棨而作屛三輔,責重古方伯旬宣,護鎖鑰而兼管兩京,威尊上將軍節制,必須其才而授任,誕敷惟簡之在心。眷玆千里邦畿,實爲四方綱紀。仙寢之佳氣蔥鬱,奉汛掃於春秋,諸服之分貢委輸,資利用於陸海。嗟方冬征斂之苦,莫甚民生之弊凋。當是時懷保之圖,誰任朝廷之專寄?惟卿,奕世鍾鼎,淸朝珪璋,孝友之性,文章之才,宛是故家遺範,儒雅其儀,沈厚其量,允宜名相肖孫。通桂籍殆十年,德望蔚有盛矣,選金閨至貳佐,眷遇亦旣隆焉。玆授卿以京畿觀察使兼兵馬水軍節度使水原府留守開城府留守江華府留守廣州府留守巡察使,卿其祇服寵章,益懋嘉績。一路望幨帷之搴,勉追賢祖仁聲,五日隨冠冕之班,依舊學士淸切。故玆敎示,想宜知悉。待敎知製敎洪淳穆製進
上在昌德宮。停常參·經筵。
曺錫亨啓曰,明日召對,取稟。傳曰,爲之。
又啓曰,明日月食齋戒,再明日殿座相値,視事頉稟之意,敢啓。傳曰,知道。
趙在慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李圭祊啓曰,左承旨洪永圭今日不爲仕進,卽爲牌招,何如?傳曰,允。
傳于曺錫亨曰,禮房承旨馳詣宗廟·景慕宮,奉審摘奸以來。
傳于李圭祊曰,讀券官趙秉鉉,命官爲之。
曺錫亨啓曰,輪對官來待矣。傳曰,入侍。
趙在慶啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于趙在慶曰,只推。
以左承旨洪永圭牌不進罷職傳旨,傳于徐元淳曰,只推。
傳于李圭祊曰,科次入侍。
曺錫亨,以奎章閣言啓曰,明日卽奉謨堂冬孟朔奉審日次,臣等進詣擧行之意,敢啓。傳曰,知道。
又以奎章閣言啓曰,新除檢書官金周敎·徐七輔·李㢸榮·金徹義時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司勇金周敎·徐七輔·李㢸榮·金徹義,以上竝單付。
徐元淳,以兵曹言啓曰,再明日仁政殿親臨日次儒生漢學文臣殿講時,本曹堂上全數進參,而參判尹濟弘有身病,無以備員,令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以徐念淳爲兵曹參判。
趙在慶,以義禁府言啓曰,順天府使李宗秉拿來,與京畿監司狀啓宣惠廳粘目憑閱處之事,傳旨啓下矣。李宗秉時在任所云,依例發遣府書吏,拿來,何如?傳曰,待待命拿囚。
乙巳十月十四日午時,上御重熙堂。輪對官入侍時,左副承旨徐元淳,假注書李敎寅,記事官洪祐命·金炳雲以次進伏,輪對官中樞府都事沈正樂,戶曹正郞趙秉緯,瓦署別提金相愈,東學訓導姜晢一,西學訓導林倜,議政府司錄玄弼濟,西氷庫別提沈宜贊,司䆃寺僉正金在敬,東氷庫別提成元鎬進伏楹外訖。上曰,史官分左右。上曰,輪對官進前。正樂等以次進前,奏職·姓名訖。上曰,職掌奏之。正樂曰,臣中樞府,有印信矣。秉緯曰,臣版籍司,而錢文時在十八萬八千三百十九兩,木綿時在二百三十五同十七疋,布子時在二百七十七同三十七疋矣。相愈曰,臣瓦署,常瓦遺在九百八訥四百十九張,大方甎遺在三十七張矣。晢一曰,臣東學,訓導儒生矣。倜曰,臣西學,訓導儒生矣。弼濟曰,臣議政府,有謄錄矣。宜贊曰,臣西氷庫,有供上氷,而時非藏氷,故無時在矣。在敬曰,臣司䆃寺,有供上粳米,而遺在則非臣所掌矣。元鎬曰,臣東氷庫,有祭享氷,而無時在矣。上曰,所懷奏之。正樂等各以無所懷仰奏。上曰,輪對官先退。仍命史官就座,又命退,諸臣以次退出。
乙巳十月十四日酉時,上御重熙堂。吏文製述科次入侍時,行都承旨李圭祊,假注書李敎寅,記事官洪祐命·金炳雲,讀券官行兵曹判書趙秉鉉,知敦寧府事李若愚,同敦寧府事金英淳,對讀官吏曹參議徐憲淳,行副護軍鄭㝡朝,工曹參議趙秉駿,行副護軍任百秀以次進伏訖。上曰,史官分左右。仍命科次爲之。百秀進讀試券第一張訖。上曰,止之。秉鉉奏曰,此科已例,或取五人,或取三人,今番則當取幾人乎?上曰,近例,何如?秉鉉曰,取三人者,多矣。上曰,取三人,可也。秉鉉曰,此科考試之法,與他不同,至若次上次中次下,雖非入格,而亦皆列書於科目中矣。上曰,入格三張,皆書三下,其餘依例書等,可也。秉鉉書等訖,上曰,應試之人,皆自書呈券乎?秉鉉曰,此科則懸題於賓廳,故應試人奉題後,各往公廨製進,或有自筆者,亦不無代書者矣。上曰,若値親臨時,則何如?秉鉉曰,雖親臨時,亦然矣。上曰,文臣製述,亦如是乎?秉鉉曰,文臣製述則入場赴試,故科規與此稍異矣。圭祊曰,近或有能書書吏,偕入之例矣。圭祊以次坼封讀奏訖,上曰,此科非種種設行者,而施賞則於例,何如?秉鉉曰,連三次居魁則陞敍矣。圭祊曰,或有紙筆墨施賞之例,或有兒馬賜給之例矣。仍命書傳敎曰,吏文製述入格人,依例捧傳旨。出傳敎命試官先退,仍命史官就座。又命退,諸臣以次退出。
上在昌德宮。停常參·經筵。
藥房副提調李圭祊啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
趙在慶啓曰,大司憲洪學淵,執義林肯洙,掌令申佐模,持平崔虎文·李晉燁呈辭,掌令申泰運未肅拜,監察茶時之意,敢啓。傳曰,知道。
李圭祊啓曰,左承旨洪永圭,同副承旨成好謙今日不爲仕進,竝卽牌招,何如?傳曰,允。
趙在慶啓曰,備邊司郞廳來言,今日賓廳日次,而月食齋戒相値,不得來會云矣。敢啓。傳曰,知道。
傳于曺錫亨曰,召對入侍。
傳于趙在慶曰,明日出宮門路,以協陽門爲之。
以左承旨洪永圭牌不進罷職傳旨,傳于趙在慶曰,只推。
傳于成好謙曰,別講爲之。
曺錫亨,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
趙在慶,以都摠府言啓曰,今日入直內三廳武兼禁軍及軍兵等,當爲中日習射技放,而月食齋戒相値,不得設行之意,敢啓。傳曰,知道。
又以義禁府言啓曰,交河郡守李胤愚拿來,與京畿監司狀啓宣惠廳粘目憑閱處之事,傳旨啓下矣。李胤愚,時在任所云,依例發遣府羅將拿來,何如?傳曰,待待命拿囚。
慶尙監司李啓朝疏曰,伏以,臣猥以無似,濫膺京臬之寄,因仍蹲冒,居然歲一周矣。責惟重於按察而力不堪也,誠雖切於圖報而才不逮也,百疣畢露,寸勞莫效,省躬慙悚,若負大何,迺者嶺藩除命,忽下於千萬夢想之外,華誥誕宣,朝紳動色,臣誠悸恐震懍,歷屢日而靡所容措。噫,臣之本末長短,淵鑑之所悉燭也。邇來驟升無漸,踰濫已極,一自藩毗之在身,有若蚊蝱之泰山,而特以近畿閒局也,故荏苒捱度,倖不至於大段顚沛。然今玆七十州旬宣之責,視臣所經,不啻綦重,疆場之大,事務之繁,尤爲倍之,是豈如臣疎闇所可擔夯其萬一者哉?若謂之己試於彼,故猶可復試於此乎,則聖意所在,臣未敢知,若以爲不勝其小者,亦或能勝其大云爾,則臣未之聞也。臣今已試而蔑效矣,又加以大於彼重於彼之事,而其不至於僨誤者,萬萬無是理矣。況彼嶠南一省,素稱八路之最,土貢民賦,如古之荊·楊也。儒風師敎,卽今之鄒·魯也。仍之近年以來,邑無一完,事有百弊,漏甕焦釜,未足喩其急迫,而耳目所及,常所憂歎,此時此任,尤宜難愼,苟非望實足以稱塞,材諝足以幹當,其不可冒授也,審矣。昔宋臣劉摯之言曰,監司非其人,不能喩上旨究惠澤,民國受其病。臣非其人,害將焉歸?在熙朝綜核之政,決不當若是乖謬,而畢竟一身之狼狽,有未暇論耳。臣跡本孤畸,性又拙劣,區區一念,戒在知足,而纔餉厚廩,旋移雄藩,官至刺史,古人所榮,榮之又榮,在古亦罕,臣是何人,乃敢當此?且臣年衰病痼,神精已耗,尋常酬接,十遺七八,而今於簿領之浩漫,責應之煩劇,雖欲强策抖擻,其可得乎?計已熟於量入,情實苦於田中,左右參倚,承當無路,玆敢略控文字,仰瀆聰聽。伏乞聖明,諒臣言之非飾,念藩維之爲重,將臣職名,劃卽鐫改,以幸公私,不勝大願。臣無任云云。答曰,省疏具悉。卿其勿辭,往欽哉。
乙巳十月十五日午時,上御重熙堂。召對入侍時,參贊官曺錫亨,侍講官李寅奭,檢討官嚴錫鼎,待敎洪淳穆,假注書洪原鐘,記事官洪祐命·金炳雲各持綱目第十二卷,以次進伏訖。上曰,史官分左右。上開卷命讀之,寅奭讀自七年春三月,至擅離部曲。上曰,止之,文義陳之。寅奭曰,爲政之道,必懋乎勤之一字,自古帝王,莫不以勤而興也。是以孜孜爲善,帝舜所以克勤也,一饋十起,大禹所以不倦也。殷后之無怠,昧爽丕顯也。周文之無逸,日昃不遑也。聖莫聖於唐·虞,治莫治於三代,而莫不以勤勞爲制治之要,則後世人君之所當效則者,捨是勤而何以哉?若或惰逸,則百度解弛,克懋勤勞,則庶績咸熙矣,其政治之得失,惟在於勤不勤如何耳。伏願殿下,夙夜憂勤,其於政謨治法之上,憧憧而無忽焉,則與唐·虞三代之治比隆矣,曷不休哉?上曰,下番讀之。錫鼎讀自穎川盜起,至帝乃止。上曰,止之,文義陳之。錫鼎曰,溫序卽一校尉,而爲能立節,如是卓犖,捐軀命於一時,樹風聲於百代,世所稱東漢之節義有自來矣。然而臣下之立節,實係君上之示勸,光武之賜以冡地,拜子爲郞,卽所以勸忠也。伏願殿下於此等處,克加省察,毋忽示勸之道焉。上曰,溫序爲誰所獲乎?錫鼎曰,爲荀宇所獲矣。上曰,隗囂竟降漢乎?錫鼎曰,隗囂不降而死,至其子純,竟爲降漢矣。上曰,公孫述據於何地,而亦爲降漢乎?錫鼎曰,公孫述據成都,與隗囂爲鼎足之勢,如後漢之三國,而竟爲統入於漢矣。上曰,參贊官讀之。錫亨讀自隗囂死,至宗親求位。上曰,止之,文義陳之。錫亨曰,此編別無文義仰陳者,而臣伏聞日前有羹墻錄召對之命矣。列聖朝治法政謨,光前毖後,昭布方冊,日夕省覽,反復講究,寔爲法祖宗善繼述之要,已不勝欽仰萬萬,而今又綱目發問,歷代帝王興替得失之事,瞭然在目,以資勸懲,殿下好學勤政,不加於此,臣等相顧欣然,尤切蘄祝矣。但召對與法講有異,雖一日一再行,尙患不足,近來一番召對,旋又多日停閣,豈古昔隻日輪講之法乎?伏願繼自今頻接儒臣,課日爲式,無少間斷,克致開卷有益之效焉。上曰,以召對之稱,有一日再接之例乎?錫亨曰,召對只有一日一次,而其餘則以別講爲名矣。寅奭曰,臣嘗伏見政院日記,以召對有一日屢次之例矣。淳穆曰,臣嘗考純宗朝庚午年日記,則一日之間,召對或至四五次,又有別講·夜對之例矣。上曰,朝晝夕三講,係是法講,而若召對一日再三爲之,則講名似稍異矣。上曰,召對若一日屢次,則以一冊子爲之乎?錫亨曰,或有經史進講之時,或有羹墻錄·國朝寶鑑進講之時,而每因下敎爲之矣。上曰,國朝寶鑑有進講之時乎?錫亨曰,然矣。上曰,注書出去,綱目第十三卷持入。賤臣承命持入,上曰,閣臣讀之。淳穆讀自十年春正月,至第十三卷帝自征蜀。上曰,止之,文義陳之。淳穆曰,荊門之事,一由征南公爲重,光武之光復舊業,命將出師,固有大於此者,而特於今之報彭稱公爲重者,蓋有深意也。方天下悉平,惟蜀未降,如三苗之負固不服,若浮橋未破,則江關不可入,而蜀不可攻矣。雖將得其人,苟非寵其命位,專其威權,恐無以號令精銳,殊死深入。故有如是歸重之言,此與周宣王之伐徐夷,王命卿士太師皇父之義,相彷彿也。凡國之用人,眞得其才,則必示其尊信責成之意,然後可以樹立奇功,而況閫外之事乎?每於此等處,推類旁通,益加澄省焉。上掩卷,命史官就座,仍命退,諸臣以次退出。
乙巳十月十五日酉時,上御重熙堂。別講入侍時,參贊官成好謙,檢校直閣尹定鉉,侍講官李寅奭,檢討官嚴錫鼎,假注書洪原鐘,記事官洪祐命·金炳雲各持羹墻錄第一卷,以次進伏訖。上曰,史官分左右。上開卷命讀之,寅奭讀自上講宋鑑,至上稱善。上曰,止之,文義陳之。寅奭曰,學問之道,稽古而後,可以有獲也。自古明君哲辟,雖有大有爲之資,前言往行,非學則無稽也,遺文故事,非問則莫質也。故傳曰,博學審問,禮曰,古人與稽。夫爲學問,而若不師古,則其何以將就乎?懋學勤講,卽我祖宗朝家法,而近日殿下法講久停,群下憂悶,何幸頻開筵席,連御羹墻錄,勤接臣僚,反覆問難,寔出繼述之聖意也。登筵諸臣,孰不欽歎而莊誦也?蓋此書,歷敍列聖朝聖德偉烈嘉謨懿訓,以見修齊治平之次第者也。鑑法古訓,莫先於是書,率由舊章,莫近於此編。伏願殿下日用云爲,動靜語默,必法先朝,日接臣僚,討論旨義,則聖學臻光明之域矣,曷不休哉?上曰,此是英廟時事乎?寅奭曰,然矣。上曰,雲從一堂御製,有板刻者,而揭於玉堂乎?寅奭曰,慶熙宮玉堂,有雲從一堂世孫侍講八字御製矣。上曰,英廟臨御是慶熙宮玉堂乎?寅奭曰,然矣。上曰,慶熙宮春坊在於何處乎?似在建明門內矣。上曰,謹甫是成三問字乎?寅奭曰,然矣。上曰,桓榮是何時人,而亦何如人乎?寅奭曰,光武時人,而爲明帝師傅,稱以五更矣。上曰,五更,何謂也?定鉉曰,明帝時有三老五更,而桓榮爲五更,李躬爲三老矣。上曰,三老五更,是何意也?定鉉曰,以其通三光之理而謂之三老,以其達五行之運而謂之五更矣。上曰,文宗夜臨玉署,是在春宮時乎?寅奭曰,然矣。上曰,注書出去,羹墻錄第二卷持入。賤臣承命持入。上曰,下番讀之。錫鼎讀自五十一年,至命議大臣從之。上曰,止之,文義陳之。錫鼎曰,太祖聖姿仁厚敦睦之德,庶幾乎唐堯之以親九族,虞舜之敦敍九族,蓋帝王致治之道,自家而國,修齊治平,皆本於是,則我東方四百年治平,實基於太祖敦睦之仁矣。伏願殿下,監法於此,克軫繼述之道,則萬億年無疆之休,有光於前烈矣。惟殿下懋哉懋哉。上曰,民惟邦本,在於書傳何篇乎?錫鼎曰,在於五子之歌矣。上曰,五子之歌,何爲以作也?錫鼎曰,夏太康盤遊無度,以逸豫滅厥德,厥弟五人,以祖訓作歌以戒之。其歌有五章,其曰皇祖有訓,民可近不可下,民惟邦本,本固邦寧者,卽其第一章矣。上曰,太康於夏禹爲孫乎?錫鼎曰,此是禹之孫而啓之子矣。上曰,五子中作歌者,誰乎?錫鼎曰,少康矣。上曰,元元,是何意也?錫鼎曰,百姓爲國之本元,故謂之元元本本矣。上曰,予年二十一,受諭書圖像云云,此是英廟祗受於肅廟乎?定鉉曰,然矣。上曰,初以至孝世孫四字鑄銀印,後更以孝孫二字,英廟親書銀印授正廟,每動駕時,以此前導,今則奉安於宗廟正宗室,而予於奉審時見之矣。上曰,孝寧大君於世宗朝,爲王兄乎?錫鼎曰,孝寧序居第二,世宗序居第三矣。上曰,讓寧序居第一矣。上曰,蜀府殿下,誰也?定鉉曰,成祖皇帝之弟蜀王矣。上曰,參贊官讀之。好謙讀自中宗元年,至勿令沒爲奴婢。上曰,止之,文義陳之。好謙曰,此篇記列聖朝敦親之事,而玉堂已陳之矣,別無更陳之文義,而竊伏惟敦親卽中庸親親之義也。修齊治平自有次序,必須由內及外,自家而國。故親親序居九經之第二,而古昔睦婣任恤之政,皆從此出來者也。且以祖宗朝處事言之,公義私恩,竝行而不悖。伏願殿下於此等處,看作今日事,一一體驗,則忠厚之意,藹然自發於政令施措之間,而下民觀感興起,德歸於厚矣,懋哉懋哉。上曰,閣臣讀之。定鉉讀自太祖在咸州時,至扶醉而歸。上曰,止之,文義陳之。定鉉曰,成宗朝頻行夜對,或至夜分,近日殿下連御夜對,反復發問,克追聖祖故事,非但登筵諸臣,相顧欣欣,朝夜瞻聆,莫不鼓舞。冬夜之長,異於春夏,夜氣淸明,勝於朝晝。繼自今毋至一日間斷,是臣區區之望也。上曰,內史舍人,在今爲何官乎?定鉉曰,此異於今舍人,而以職任觀之,似是玉堂矣。上曰,大學衍義,列聖朝果多進講矣。其要義,異於大學乎?定鉉曰,此是眞德秀所撰輯,而有三綱八條,與衍義補之治平審幾微,相爲表裏矣。上曰,向者大學衍義懸吐者,使之更爲釐正矣,果盡爲之乎?定鉉曰,此難以一人之見,獨自主之,故諸閣臣果相議爲之,姑未及畢,而蓋元吐或有句節未暢者,而有下敎乎。上曰,以句節與文義觀之,或有不相襯處矣。上曰,今所釐正者,是唐板乎?定鉉曰,以常板釐正,移懸於唐板,而旣釐正於衍義,則大學類義,一體釐正懸吐乎?上曰,唯。上曰,太宗登第,在於何時乎?錫鼎曰,在於辛耦九年矣。上曰,提學,是何提學乎?好謙曰,麗朝有寶文閣·集賢殿,而太宗拜提學,似是寶文閣矣。上曰,集賢則我朝亦有之。成三問·朴彭年皆爲世宗朝集賢殿學士矣。上曰,歐·蘇手簡,是何書乎?定鉉曰,宋歐陽脩·蘇軾手簡,而亦尺牘之類矣。上曰,訓民正音,卽今諺文乎?定鉉曰,然矣。上曰,諺文卽是世廟始製乎?定鉉曰,然矣。而此是我國方言,類倣古篆,子母相承,凡物名音解言語聲容,皆得以模寫,文字之所不能記者,悉通無礙矣。上曰,中國亦有諺文乎?卽今倭書·淸書,皆其國方言,如我國諺文之類矣。定鉉曰,果如聖敎,而佛家有梵書,亦一佛家之書,如倭書·淸書之類矣。上曰,中國語音,與我國不同,皇明亦然乎?好謙曰,我國言語,則皆以解釋而形容之,中國則不然,皆以文字爲語。明淸別無相殊,而蓋華夷迭變之際,語音多有不同處,亦其方言之不同,如倭書·淸書之各殊者矣。上曰,中國人亦解我國語音乎?好謙曰,中國通官,如我國象譯,多解我語矣。上曰,勅行時通官之以我國語音言之者,多有生澁處,如兒童初學語時,似不如我國譯官之爲漢語矣。上曰,諺文旣是我國方言,何爲以質問於中國,至十三度之多乎?定鉉曰,諺文雖是我國所獨行之文,世廟始製之時,鄭麟趾·申叔舟·成三問·崔恒等,自下贊成之,而與中國往復者,非言語質問,卽初中終聲及唇齒喉牙之轉換各殊者,不可不有質定者故矣。上曰,世廟有微恙而猶讀書,可以欽仰於篤學喜書,而亦所以聖學之高明卓越矣。好謙曰,列聖相承,終始典學,觀於此書,可以欽仰,而世廟聖學,卓越百王,勤勤孜孜,手不釋卷,自至於高明光大之域,而且禮樂文物之燦然具備者,皆始於世廟時,至今以爲我東之復有堯·舜矣。上曰,高麗史是麗史提綱乎?定鉉曰,麗史提綱之外,又有高麗史矣。上曰,玉堂·內閣皆有之乎?定鉉曰,皆有之矣。上曰,高麗史,誰所作也?定鉉曰,鄭麟趾所作矣。上曰,四書五經音解,是何書也?定鉉曰,未能詳知,而或似諺解之類矣。上曰,經書諺解,製自何時乎?定鉉曰,先正臣李滉主之,而當時諸臣,同爲纂成矣。上曰,退溪是李滉之號乎?定鉉曰,然矣。上曰,退溪,何時人乎?定鉉曰,仕於明宗·宣朝兩朝矣。上曰,蕫越,是何時人乎?定鉉曰,皇朝人,而此是作朝鮮賦之蕫越矣。上曰,朝鮮賦,在於何書乎?定鉉曰,未能詳記矣。上曰,齎字是齎咨官之齎字乎?定鉉曰,齎咨官則是賫字,非齎字矣。上曰,予於咨文見之,賫咨官,非賫字,乃齎字矣。上曰,經筵官,是何官乎?錫鼎曰,卽今之玉堂矣。上曰,予於省記見之,則玉堂稱經筵官,可知今之玉堂,爲當時經筵官矣。且今之官制,與國初稍異,官名官制之隨漸變易,多在於文獻備考矣。上曰,文獻備考纂輯,何以爲之?錫鼎曰,自庚戌爲始,逐年付籤,以爲纂輯矣。上曰,幸行時玉堂隨駕,始於此時乎?錫鼎曰,然矣。上曰,文宗夜臨玉署,字呼謹甫,則可知有玉堂之有入直,而今以令今後經筵官二員直宿云云見之,玉堂入直,似始於成宗,官制則間或不同,而此則何爲以然乎?定鉉曰,臣亦未能詳解矣。上曰,廣延亭,在於何處?定鉉曰,似是景福宮內,而未能詳知矣。上曰,禮曹判書李坡,是誰乎?定鉉曰,未能詳知矣。上曰,知理學宰臣中有子孫人乎?定鉉曰,領敦寧尹壕,工曹判書孫舜孝皆有後孫。達城君徐居正後孫則未知有無,而今之徐姓,皆其傍孫矣。上掩卷,命史官就座,仍命退,諸臣以次退出。
上在昌德宮。停常參·經筵。
曺錫亨啓曰,明日常參·經筵,取稟。傳曰,停。
趙在慶啓曰,大司憲洪學淵,執義林肯洙,掌令申佐模,持平崔虎文·李晉燁呈辭,掌令申泰運未肅拜,監察茶時之意,敢啓。傳曰,知道。
李圭祊啓曰,今日殿座時,承旨當爲備員,而左承旨洪永圭不爲仕進。卽爲牌招,何如?傳曰,允。
傳于徐元淳曰,侍衛軍兵毛具,從便爲之。
傳于李圭祊曰,左承旨疏批已下,卽爲牌招。
傳于曺錫亨曰,召對爲之。
傳于曺錫亨曰,漢學文臣殿講居首人,依例捧傳旨。
傳于李圭祊曰,更鼓已深,日次儒生殿講比較,待明朝爲之。
曺錫亨,以禮曹言啓曰,卽接景慕宮官員所報,則今日辰時量,本宮正堂北邊內墻四間許頹圮云矣。內墻頹圮,當有慰安之節,慰安祭不卜日,今十八日設行,改築之役,擇日擧行,何如?傳曰,允。
徐元淳,以兵曹言啓曰,專經武臣講官加抄啓人員及減下人員,別單書入之意,敢啓。傳曰,知道。
左承旨洪永圭疏曰,伏以,臣材識庸暗,碌碌於衆人之中,凡百攸爲,無一稱塞,而幼且失學,早犯不幸之戒,至於功令文字,尤不免楚人之語齊。玆非但自知甚明,抑亦同朝之所共諒,而向於試事,謬蒙恩點,義怵往役,計沒逃遁,猥以萬不近似之才,妄據萬難句當之地,畢竟僨敗,理所必至,果然觸處瘢疣,掩覆不得,以致喉院之問備,籌司之論削,孽由自速,無地可贖,杜門蟄伏,愆尤方訟,不意記簪之恩,遽侈銀臺之銜,繼以甄敍有命,爵秩自如,聖意雖出涵貰,微諒彌切悸慄,莫省其所以也。竊伏念,大比試取,法意綦重,一或差誤,所關非輕,而臣聞見太局,精力素短,經題則全昧於格式,魁券則未周於照檢,貽多士之嗤點,招群議之駭歎,若使溺職是忸,薄勘惟幸,諉以過境,自同無故,則試體之漸隳,士趨之益渝,將見其着手無處,此豈細慮也哉?夫刑政所以勵群工而磨一世也,罰未稱罪而謂已施罰,才不效官而官以復授,則刑旣失於太寬,政亦涉於苟且,在聖朝核實之義,恐不當若是也。且主事者臣也,苟究厥失,臣實爲首,而被譴無輕重於諸試,特敍又先及於臣身,臣於是循省慙恧,尤添難冒之一端也。時日縱久而未敢自恕,寵渥若偏而未敢憑恃,召牌荐臨,趨膺無路,玆敢略暴情實,仰干崇聽。伏乞聖慈,俯賜鑑燭,亟將臣新授職名,劃卽刊斥,下臣司敗,重施當被之律,使朝綱肅而賤分安焉。臣無任云云。省疏具悉。非無做錯,何必深引?勿辭察職。
乙巳十月十六日辰時,上詣仁政殿。漢學文臣·日次儒生殿講入侍時,行都承旨李圭祊,右承旨曺錫亨,左副承旨徐元淳,右副承旨趙在慶,同副承旨成好謙,假注書李敎寅·洪原鐘,記事官洪祐命·金炳雲,檢校直閣鄭㝡朝·尹定鉉,檢校待敎李㘾·趙鳳夏·李裕元,待敎洪淳穆以次侍立。時至,上具翼善冠·衮龍袍,乘輿出宣化門。藥房提調金興根,副提調李圭祊進前奏曰,侵早勞動,聖體,若何?上曰,一樣矣。仍出協陽門,由肅章門入仁政門,入殿內,上降輿陞座。圭祊啓稟,試官及儒生使之入門行禮乎?上可之。圭祊曰,從陞諸臣中有參試之人,亦使之下殿行禮乎?上可之。日次儒生考官行兵曹判書趙秉鉉,知敦寧府事李若愚,行護軍洪鍾應,吏曹參議徐憲淳,成均館大司成李㙽,弘文館副校理朴永輔,副司果鄭錫朝,漢學文臣考官禮曹判書朴永元,議政府右參贊金東健,行護軍尹致定,行副護軍鄭㝡朝,行副護軍韓正敎,刑曹參議李豐翼,行副護軍鄭德和以次陞殿。圭祊曰,諸生考講,或有抽籤之例,或有拈出講章之例,今番則何以爲之乎?上曰,抽籤擧行,可也。命開講,儒生等次第應講。少頃,通禮唱禮畢,上降座乘輿。圭祊曰,執冊承旨·告栍史官,落後擧行,似好矣。上可之。仍出仁政門,由肅章門,入協陽門,命出標信解嚴,還內。諸臣以次退出。
乙巳十月十六日酉時,上御重熙堂。召對入侍時,參贊官曺錫亨,檢校直閣尹定鉉,檢討官嚴錫鼎,假注書洪原鐘,記事官洪祐命·金炳雲各持羹墻錄第一卷,以次進伏訖。上曰,史官分左右。上曰,上番玉堂,以試官進去乎?錫亨曰,然矣。上曰,是朴永輔乎?錫亨曰,然矣。上開卷,命讀之。錫鼎讀自中宗御朝講,至未嘗跛倚。上曰,止之。文義陳之。錫鼎曰,夙興夜寐,儘是儒者之眞工,朝乾夕惕,尤爲帝王之實學,夙興有復元之機,夜寐無解弛之歎。明廟之篤於講學,垂意庶務,夙夜匪懈,克躋光明之域,而以致熙皞之盛,百世之下,可以追想,而苟不能夙興夜寐,則學問有時乎間斷,萬幾或至於叢脞。伏願殿下,早朝晏罷,夜又召接,毋或間斷,則聖朝之治,復見於今日矣,曷不休哉,曷不盛哉?上曰,說經,是何官乎?錫鼎曰,弘文館正字例兼典經,此似與典經同一官矣。上曰,成宗朝夜對,有大臣參講,果多如此之例乎?錫鼎曰,雖大臣,如有特對之命,則當入參矣。上曰,元子讀書,是仁宗在春宮時乎?錫鼎曰,然矣。上曰,趙光祖,誰也?錫鼎曰,此是中宗朝五賢中人,而其號卽靜菴矣。上曰,是山林乎?錫鼎曰,登第而當時經學之士,多以科第入仕,至於顯官矣。上曰,參贊官讀之。錫亨讀自宣祖幼時,至手舞而足蹈也。上曰,止之。文義陳之。錫亨曰,此章之預選才臣,以備顧問,在昔宣廟朝,聖學高明,無待於外,而聖不自聖,恢達聰明,端選英儁,置諸邇密,實合大聖人不恥下問之意也。顧今竗齡新進,彬彬多文學之士,莫不欲橫經登對,一展蘊抱,殿下日御講筵,如祖宗朝故事,揀卓偉之才,處深嚴之地,特頒祕藏綱目,使之專意肄誦,則文風蔚興,人才輩出,三代熙雍之治,不難致矣。伏願深加體念焉。上曰,李珥,是栗谷乎?錫亨曰,然矣。上曰,山林乎?錫亨曰,登科而官至文衡·贊成矣。上曰,人心道心,是何義也?定鉉曰,人有耳目口鼻之形,故發於此者,謂之人心,有仁義禮知之性,故原於此者,謂之道心,非有二心而互發也。人心易流於欲故危,道心難見其端故微。如何爲人心,如何爲道心,必精而察之,知其爲道心,則乃一以守之,然後可以執中而無過不及之差矣。上曰,奉敎,是何官?今亦有之乎?定鉉曰,藝文館有奉敎,此亦史官矣。上曰,弘文館有直提學乎?錫鼎曰,弘文館只有副提學,此是玉堂長官,而直提學,藝文館有之,都承旨例兼矣。上曰,文臣之吏文·漢語等肄習,宣廟時亦有之乎?定鉉曰,有之矣。上曰,吏文文體,何如?定鉉曰,此卽日前設行者,而體段與科表不同,近來事大之表咨,卽此矣。上曰,閣臣讀之。定鉉讀自孝宗陞儲之初,至又高翔。上曰,止之。文義陳之。定鉉曰,精一執中,堯·舜·禹相傳之心法,而我仁祖·孝宗以此授受,亦殿下之家法也。伏願以虞書十六字,日加聖工,操存擴充,爲法祖宗之第一義,則時雍風動之化,必如堯·舜之治矣。惟殿下懋哉懋哉。上曰,夙興夜寐箴,誰所作也?定鉉曰,宋儒陳栢所著矣。上曰,鷄鳴而寤,此是篇首句語乎?定鉉曰,然矣。上曰,敬義齋,養心閤,皆取箴中語寓戒乎?定鉉曰,然矣。上曰,善可爲法,惡可爲戒者各八事,而帝堯之任賢圖治者,卽何事乎?定鉉曰,帝命四岳,命禹治水等事矣。上曰,帝舜之作歌勅命者,何事乎?錫鼎曰,帝庸作歌曰,勅天之命,惟時惟幾,乃歌而臯陶賡載,歌見虞書益稷篇矣。上曰,夏禹之揭器求言,何事乎?錫鼎曰,夏禹懸鐘鼓磬鐸鞀,以求直言矣。上曰,商湯之桑林禱雨,何事乎?定鉉曰,商湯時七年大旱,湯以六事自責,禱雨於桑林之野矣。上曰,中宗之德滅祥桑,何事乎?錫亨曰,太戊時亳有祥桑穀,共生于朝,一日暮大拱,伊陟曰,臣聞妖不勝德,帝其修德,太戊從之,祥桑枯死矣。上曰,祥桑穀,果何木也?定鉉曰,桑穀之爲一木爲二木,臣未能詳知矣。錫鼎曰,旣云祥桑枯死,則似是一木也。上曰,太戊是中宗乎?錫亨曰,然矣。上曰,周文之澤及枯骨,何事乎?定鉉曰,西伯於歧山之野,見路傍骸骨,命卽瘞之矣。上曰,武王之丹書受戒,何事乎?定鉉曰,武王齋三日,受丹書於太公望,其曰,敬勝怠者吉,怠勝敬者凶,卽此書矣。上曰,宣王之感諫勤政,何事乎?錫亨曰,宣王嘗晏朝,因姜后脫簪而諫,早朝而勤政矣。上曰,宣王卽中興之周宣王乎?錫亨曰,然矣。上曰,夏太康遊畋失位,何事乎?錫鼎曰,太康畋于有洛之表,十旬不返,有窮后羿距于河,厥弟五人述大禹之戒,作五子之歌,太康卽禹之孫矣。上曰,漢成帝之市里微行,何事乎?定鉉曰,成帝夜常微行於市里,威儀日損,君德自失矣。上曰,哀帝之嬖倖戮賢,何事乎?定鉉曰,嬖倖謂蕫賢也,戮賢謂殺王嘉矣。上曰,靈帝之西邸鬻爵,何事乎?定鉉曰,靈帝賣官,自公卿至令長,皆有定價,崔烈入錢五百萬,爲司徒矣。上曰,此事在於綱目矣。上曰,晉武帝之羊車遊宴,何事乎?錫鼎曰,晉武帝嘗乘羊車,恣其所之,至便宴寢。宮人競將竹葉揷戶,鹽汁灑地,以引帝車矣。上曰,何謂羊車?錫鼎曰,以羊駕之,故曰羊車矣。上曰,唐玄宗之斂財侈費,何事乎?定鉉曰,玄宗初則賢明,而晩乃荒淫,專在於君子小人之進退。始用姚崇·宋璟·張九齡,則成開元之治,終用李林甫·楊國忠·宇文融,則釀天寶之難,此後王之所嘗鑑戒者也。上曰,懿宗之怒流諫臣,何事乎?定鉉曰,諫臣名字,臣未能詳記矣。上曰,宋徽宗之任用奸賊,何事乎?定鉉曰,奸賊卽蔡京等,而徽宗斥逐善類,進用奸賊,馴致禍亂矣。上曰,徽宗時禍亂,何事乎?錫鼎曰,徽宗爲金虜所逼,至有北狩之擧,竟崩於五國城,五國城卽我國之會寧也。會寧尙傳有皇帝塚矣。上曰,何謂七情也?定鉉曰,七情卽喜怒哀樂愛惡欲,而七情之說,見於禮運與中庸·孟子·樂記·大學之言情,或多或少,而實無異義矣。性發爲情,聖凡所同,而聖人涵養於未發,故當喜而喜,當怒而怒,發無不中。凡人初無靜時工夫,隨寓而任情流遷,故不當喜而喜,不當怒而怒,事事乖戾,此聖學所以約情而復性,爲急務矣。上曰,煢字,是何意乎?錫亨曰,此是煢獨之煢,詩曰,哀此煢獨者,卽此矣。上曰,周易是孔子所著乎?錫鼎曰,然矣。上曰,周易之旨義,何如?定鉉曰,伏羲始畫八卦,孔子演成十翼矣。上曰,何謂十翼?定鉉曰,彖上下,象上下,繫辭上下,文言,說卦,序卦,雜卦是十翼矣。上曰,韋編三絶,何謂也?錫鼎曰,上古初無楮紙,以竹簡爲書,故編之以韋,所編之韋,至於三絶,則聖人讀書之多,可知矣。上曰,綱目,誰所作也?定鉉曰,朱子所著矣。上曰,資治通鑑,誰所作也?定鉉曰,宋臣司馬光所著矣。上曰,資治通鑑不以蜀漢爲正統,此何義也?定鉉曰,漢則偏安於蜀,魏則據於中原,而蓋漢禪於魏,魏禪於晉,卽中原繼統之序,故以魏爲正統,綱目則只以名位爲正,故以蜀漢爲正統矣。上曰,七書諺解,皆有元吐乎?錫鼎曰,諺解懸吐,古已釐正,今則移易不得矣。上曰,俄者殿講時儒生,往往有口語者,此何語乎?定鉉曰,經書諺解,雖是移易不得者,而近來板本,或有刓缺訛誤。儒生常所誦讀之書,或與試官所臨之書字與吐,多有相差,故以二板二吐等語,措語奏之矣。上曰,中國讀書之法,亦有吐乎?定鉉曰,中國人讀書,只得分別句節而讀之,元無懸吐,故唐板書多以墨圈加於句節。又於一字之中,亦有上圈傍圈,以表其上平去入聲矣。上曰,倭板書或有懸吐者,比我國書,稍加頻促,而實難解矣。定鉉曰,此亦以其方言爲之者矣。上掩卷,命史官就座,仍命退,諸臣以次退出。
上在昌德宮。停常參·經筵。
曺錫亨啓曰,明日常參·經筵,取稟。傳曰,停。
徐元淳啓曰,來二十一日朝參日次,而方物封裹相値,頉稟之意,敢啓。傳曰,知道。
曺錫亨啓曰,來二十一日輪對日次,而方物封裹相値,頉稟之意,敢啓。傳曰,知道。
成好謙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李圭祊啓曰,右副承旨趙在慶今日不爲仕進,卽爲牌招,何如?傳曰,允。
備忘記,永宗僉使梁宣洙下直,長弓一張,長箭一部,片箭一部,筒兒一箇賜給。
傳于曺錫亨曰,禮房承旨馳詣景慕宮,奉審摘奸以來。
傳于李圭祊曰,日次儒生殿講居首通進士閔致庠,直赴殿試,之次通幼學趙在應等五人竝給二分,之次通幼學金德根等二人,之次略幼學曺錫輿等二十二人,之次粗幼學權應獜等六人,竝令該曹考例施賞。
傳于李圭祊曰,入格儒生,明日延英門外施賞。
成好謙啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于成好謙曰,只推。
以右副承旨趙在慶牌不進罷職傳旨,傳于成好謙曰,只推。
以忠淸監司姜時永狀啓,報恩郡民家失火事,傳于成好謙曰,聞甚矜惻,元恤典外,別加顧助,結構奠接之方,廟堂措辭分付。
李圭祊啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事,副護軍單李經在。
徐元淳,以都摠府言啓曰,副摠管許棨以禁衛中軍,本營諸將官射會監試事,南別營晝仕出去之意,敢啓。傳曰,知道。
上在昌德宮。停常參·經筵。
曺錫亨啓曰,明日常參·經筵,取稟。傳曰,停。
趙在慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于趙在慶曰,只推。
傳于洪永圭曰,專經文武臣殿講居首人,依例捧傳旨。
以全羅監司金景善狀啓,光州牧民家失火事,傳于成好謙曰,聞甚矜惻,元恤典外,別加顧助,結構奠接之方,廟堂措辭分付。
傳于李圭祊曰,科次入侍。
徐元淳,以都摠府言啓曰,今日入直內三廳武兼禁軍及軍兵等,當爲中日習射技放,而文臣製述,專經文臣殿講,專經武臣殿講,仁政殿命官相値,不得設行之意,敢啓。傳曰,知道。
咸鏡監司兪星煥疏曰,伏以,臣猥膺藩寄,匪久辭陛矣。臣之父母墳山,在京畿龍仁地,間年一掃,旣是法典之所載,今歲再由,實爲私分之難安,而第念,受任踰嶺,霜露之怵惕彌切,解官還朝,歲月之久速未卜,敢控情懇,仰瀆崇嚴。伏乞聖明,府賜諒察,更許四五日之恩暇,俾便往來,以伸情私焉。臣無任云云。答曰,省疏具悉。卿其往省焉。
副護軍宋應龍疏曰,伏以,臣見擬於文臣製述試官之望,至蒙恩點,臣非不知趨走之爲恭,而第伏念,臣於昨年增廣,猥忝試席,科試不嚴,至速臺評,而聖恩曲貸,不賜重究,至今追惟,慙悚交集。試院一步,卽臣自劃之地,今何可諉以試名差殊於有司,責任較輕於考官,晏然冒膺,自同無故也哉?惶阨之極,玆敢進伏朝房,忙陳短章。伏乞聖明,俯垂鑑諒,亟賜變通,仍治臣瀆擾之罪,以安私分焉。臣無任云云。答曰,省疏具悉。往事今何爲引?
乙巳十月十八日酉時,上御重熙堂。文臣製述科次入侍時,行都承旨李圭祊,假注書李敎寅,記事官洪祐命·金炳雲,讀券官領中樞府事趙寅永,行兵曹判書趙秉鉉,同知敦寧府事金英淳,對讀官吏曹參議徐憲淳,行副護軍尹定鉉·趙徽林·宋應龍以次進伏訖。上曰,史官分左右。寅永進前奏曰,近日日候寒暖不調,尤難節宣,伏未審聖體若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,頷下癤候,間果復常,而亦進傅貼之藥乎?上曰,偶有微腫,自昨止痛矣。寅永曰,今日科試諸券中,稍勝者只五券,故取五券以入。其餘已書次上次中次下,留置政院矣。上曰,科次爲之。應龍讀第一券訖。上曰,止之。寅永曰,科試排律,異於賦表,合有批點矣。上可之。寅永曰,此科異於他科,特出優等而奬之,恐好矣。上曰,唯。寅永曰,第一券書三中,其下四券書三下乎?上可之。寅永以此書等,圭祊坼封讀奏訖。命書傳敎曰,文臣製述入格人,依例捧傳旨。出傳敎寅永曰,次字等雖非入格,已例亦皆列書於榜目中矣。上曰,唯。命試官先退,仍命史官就座,又命退。承史以次退出。
上在昌德宮。停常參·經筵。
成好謙啓曰,明日常參·經筵,取稟。傳曰,停。
趙在慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,卽者義禁府都事來言,時囚罪人朴賢楷·李廷斗·金羽休·李胤愚等當爲捧供,而判義禁趙秉鉉,時囚中有應避之嫌,知義禁徐箕淳在外,一員未差。只有同義禁李時在一員,不得備員開坐云,何以爲之,而未差之代,政官牌招開政差出,何如?傳曰,允。許遞。
成好謙啓曰,吏曹判書金興根,參判金箕晩,參議徐憲淳牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,一體牌招。
成好謙,以吏曹言啓曰,吏曹正郞李貞夏以其身病,呈狀乞遞,改差,何如?傳曰,允。
又以吏批言啓曰,閫帥臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。閫帥臣父年七十以上人,別單書入之意,敢啓。傳曰,知道。
有政。吏批,判書金興根進,參判金箕晩,參議徐憲淳竝牌招不進,同副承旨成好謙進。以李敦榮爲刑曹參判,朴歧壽爲判義禁,趙鶴年·權大肯爲知義禁,成遂默爲同經筵,金徵淳爲惠陵令,趙秉琦爲掌樂主簿,金曾鉉爲引儀,李奎爀爲愍懷墓守衛官,鄭道和爲抱川縣監。承文提調三十一單,朴歧壽·趙秉鉉·金興根·朴永元·李若愚·李嘉愚·李憲球·趙冀永·金東健·趙鶴年·徐箕淳·洪學淵·權大肯·李景在·李同淳·金鼎均·徐念淳·金鍏·成遂默·李圭祊·金英淳·姜時永已上還差事,承傳。洪在龍·朴宗吉·洪鍾應·李時在·吳取善·趙亨復·金洙根·尹致定·南獻敎,已上差下事,承傳。檢書官四單,金周敎·徐七輔·李㢸榮·金徹義。成均博士單許銑。
兵批,行判書趙秉鉉病,參判徐念淳病,參議李元會病,參知韓文爀進,右副承旨趙在慶進。僉知朴潤榮,護軍尹濟弘·南獻敎·李敦榮,副護軍趙秉恒·鄭誠一,副司正李敎寅,副司果許石老,以上竝單付。
吏批,再政。以吳泰權爲吏曹正郞,徐有喬爲景慕宮令。同義禁單權大肯。行護軍李存敬今加嘉義,閫帥臣黃海水使李明學父年七十三,加資事,承傳。
傳于趙在慶曰,召對爲之。
以濟州防禦使權溭狀啓,進上藥材靑皮未滿定例,惶恐待罪事,傳于成好謙曰,勿待罪事,回諭。
趙在慶啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斅默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于趙在慶曰,只推。
以吏曹參議徐憲淳再牌不進罷職傳旨,傳于成好謙曰,只推。
趙在慶啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
趙在慶,以兵曹言啓曰,今秋等進上弓矢,看品在卽,而知弓品堂上李行敎身病猝重,不得看品云。改差,其代依例以在京無故人,啓下之意,敢啓。傳曰,知道。
又以都摠府言啓曰,副摠管吳一善,以摠戎中軍,本營諸將官射會監試事,禁衛營晝仕出去之意,敢啓。傳曰,知道。
乙巳十月十九日未時,上御重熙堂。召對入侍時,參贊官趙在慶,侍講官李寅奭,檢討官成容默,待敎洪淳穆,假注書李敎寅,記事官洪祐命·金炳雲各持羹墻錄第二卷,以次進伏訖。上曰,史官分左右。上開卷,命上番讀之。寅奭讀自景宗胄筵問難,至進講經書年月次第。上曰,止之。文義陳之。寅奭曰,杖銘卽惟我英廟朝御製,而與成湯之銘盤,武王之記杖,亦一意也。典學之工,暮年彌篤,欲其常目而在之。故寓於物而切磋琢磨,以自警箴焉。顧今聖學省察之道,亶在於繼述先志也。惟我殿下,聖姿聰明,寶齡鼎盛,此誠晉德修業之時也。伏願用功於方冊之上,朝警而夕惕,晝講而夜對,慥慥勉勉,無時間斷,克體先朝杖銘之意,懋軫今日鑑法之資焉。命下番讀之。容默讀自五十一年上與王世孫,至使之同爲入番。上曰,止之。文義陳之。容默曰,顯廟之出寓閭閻,其時事故,雖未之詳,庶民環堵之中,無少留難,謙謙君子,卑以自牧之德,槪可想矣。及其隣家聲不之禁焉,且曰人在其家,安得無聲?大哉,王言。此實常情之所忽,君子之所難,若非聖度包容,安得如此?大抵人君有含弘之德,然後品物有咸亨之理。是故易曰,君子莅衆,用晦而明,唐太宗曰,山藪藏疾,川澤納汚,猗歟聖祖之此日此事,深得乎此義,而與物皆昌之意,溢於辭氣矣。伏願於此體驗,臨民以寬,則綏來動和之效,曷可量哉?上命參贊官讀之。在慶讀自太祖元年,至擢拜右獻納。上曰,止之。文義陳之。在慶曰,禮曹佐郞李復之疏云,功同而賞有高下者,從其貴賤也,罪一而罰有輕重者,以其親疎也。蓋賞罰者,卽人主馭世之一大柄也。昔諸葛亮明於治國,而其表若曰,黜陟臧否,宜無異同,呂公著勸以立綱,而其疏亦曰,審愼賞罰,無過不及。夫人主之賞功罰罪,光明正大,譬之若露潤霜肅,奉天時而無私,繩直衡平,遵皇路而不陂,烏可以貴賤親疎,而或有一毫私意之間其間哉?韓候之愛一嚬一笑,臯陶之明五服五刑,卽此意也。苟或賞不稱功,則罔功者冒進,而官爵濫觴也,罰不當罪,則有罪者倖免,而典憲漏巵也。李復之此言,深知爲國之要,故太宗嘉納之,寵章特侈於御批,恩典旋加於超擢,猗歟大聖人勸忠納諫之德,卓越百王,實啓我東方億萬年無疆之休者也。伏願殿下,功懋懋賞,明德愼罰,繼述我祖宗朝成憲,則曷不休哉,曷不盛哉?上曰,李復果以禮曹佐郞上疏乎?寅奭曰,昔漢文止輦,受郞官之書,亦粵我正廟朝求言時,雖微官庶僚,皆使之上書論事矣。在慶曰,奚特庶官爲然?當朝家求言之時,雖儒生亦皆上疏。故南孝溫時年十八,以成均進士,上書極諫,其事槪見於下矣。上曰,儒生果亦上疏矣。在慶曰,太宗朝聖德嵬蕩,政令施措之間,豈或有毫末之未盡,而韓尙德之疏,以伯益之戒舜爲喩,則於此尤可見大聖人恢量來諫之盛德也。伏願殿下,法祖宗來諫之德,凡於如此等處,便將爲今日親聞,則聖學益臻於高明,言路漸致於廣開矣。上曰,無若丹朱,是何謂也?寅奭曰,在書之益稷篇曰,無若丹朱傲矣。淳穆曰,舜大聖也,益猶以是戒之,則責難於君,類如是矣。上曰,右獻納,是何官乎?上篇亦有奉常少卿,國初官制,與今不同矣。在慶曰,雖以輔相言之,國初只有左右相,則其時似有左右獻納矣。淳穆曰,國初果無領相矣。上曰,取考文獻備考官制,可詳矣。上曰,都承旨卽知申事矣。在慶曰,近古亦有以嘉善而拜吏曹參議,以資憲而爲吏曹參判者矣。上曰,太宗之時,抑有僧徒之事乎?在慶曰,此事臣不敢詳知,而大抵麗朝崇佛,財用之麋費姑捨,風俗之斁敗轉甚,竟至於辛禑之亂,則國初承麗之季,故陳戒之言,似如是矣。上曰,高麗果以崇佛而亡國矣。在慶曰,今開城府內所在麗朝時寺刹舊址,凡爲七十二所云爾,則其崇尙釋敎,於此可知矣。上曰,佛道自何時始乎?寅奭曰,漢明帝時,自西域始來矣。淳穆曰,釋迦如來則生於周敬王時,而始通中國,則在於漢明帝時矣。寅奭曰,佛道之害甚大,故唐臣韓愈進佛骨表矣。上曰,屯田,何謂也?在慶曰,似是戍卒耕作之所矣。淳穆曰,似是兵營收稅之地矣。上曰,太宗時有給米倭虜之事乎?在慶曰,世祖時亦然,又有琉球國人給物之例矣。上曰,此亦在文獻備考矣。命閣臣讀之。淳穆讀自諫官李種善上疏,至遂遞之。上曰,止之。文義陳之。淳穆曰,羹墻錄一書,卽我列聖朝文謨武烈,聖德神化,燦然備載,辭簡而義精,體大而用廣,與典謨雅頌,相爲表裏,今何敢以只擧一章一句,敷陳文義乎?然二十篇之中,尤大且切者,典學來諫是已。臣竊稽編次,典學之下,附恢德量,次係來諫者,蓋典學然後可以恢量,恢量然後可以來諫,此數者,人主之所當先務也。非徒講之,究其旨義,非徒欽之,思其繼述,凡於言動政令之間,洋洋乎如在其上,諄諄然如承親誨,一日二日,念玆在玆,則光明熙隆之治,可以復見於今矣。伏願體念焉。上掩卷,命史官就座,又命退,諸臣以次退出。
上在昌德宮。停常參·經筵。
藥房提調金興根,副提調李圭祊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿,氣候一樣,中宮殿氣候安順,卿等不必入侍矣。大王大妃殿,王大妃殿·中宮殿口傳問安。答曰,知道。
大王大妃殿進御歸茸君子湯,自今日停止事,榻前下敎。
李圭祊啓曰,明日方物封裹相値,視事頉稟之意,敢啓。傳曰,知道。
又啓曰,明日召對,取稟。傳曰,爲之。
徐元淳啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
李圭祊啓曰,左承旨洪永圭,右承旨曺錫亨今日不爲仕進,竝卽牌招,何如?傳曰,允。
傳于徐元淳曰,大臣備局堂上引見。
禮曹,來十二月二十日行社稷臘享大祭,親傳香,取稟,奉敎敬依。
禮曹,來十二月二十日行宗廟臘享大祭,親傳香,取稟,奉敎敬依。
禮曹,來十二月二十日行景慕宮臘享大祭,親傳香,取稟,奉敎恭依。
傳于徐元淳曰,召對爲之。
有政。吏批,判書金興根進,參判金箕晩,參議徐憲淳竝牌招不進,同副承旨成好謙進。以趙鶴年爲刑曹判書,尹致定爲參判,洪鍾應爲左尹,朴齊輝爲敦寧都正,鄭義恪爲司藝,兼養賢直長單許銑。
兵批,行判書趙秉鉉病,參判徐念淳病,參議李元會病,參知韓文爀入直進,左副承旨徐元淳進。大護軍金蘭淳,護軍李敦榮·李鼎臣,以上竝單付。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于徐元淳曰,只推。
以左承旨洪永圭,右承旨曺錫亨牌不進罷職傳旨,傳于徐元淳曰,只推。
以吏曹參議徐憲淳牌不進罷職傳旨,傳于徐元淳曰,只推。
傳于徐元淳曰,同副承旨許遞,前望單子入之。
徐元淳啓曰,行都承旨李圭祊藥院進,左承旨洪永圭,右承旨曺錫亨不爲仕進,右副承旨趙在慶式暇,同副承旨未差,院中只有臣一人,伴直無人。右承旨曺錫亨,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,權溭落點。
徐元淳啓曰,新除授同副承旨權溭,時在全羅道濟州牧任所,交龜後斯速乘馹上來事,下諭,何如?傳曰,許遞。前望單子入之。
徐元淳,以禮曹言啓曰,來丙午年文武官重試,對擧別試文科初試,依法典咸聚京師,初場論表,終場策問一道,講經則依近例除四書,三經中自願一經抽籤,沒一篇背講,一如明經之規,而註與音釋竝除之,粗以上試取事,知委擧行,何如?傳曰,允。
又以都摠府言啓曰,副摠管朴蓍會,以文臣朔試射試官,慕華館晝仕出去之意,敢啓。傳曰,知道。
義禁府啓目,交河郡守李胤愚原情云云,傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,奉常寺奉事朴賢楷,副司果李廷斗·金羽休等矣傳旨內,今十月十六日漢學文臣殿講時竝不,依定式推考,罪各笞四十收贖,附過還職,竝只私罪,奉敎依允爲旀,李廷斗·金羽休等段,竝只功減一等爲良如敎。又啓目,訓鍊正具春喜,副正李亨夏,判官李燁·李敏樹,都摠經歷韓承烈,都事李宓熙,部將金錫禹·尹信儉,武兼趙萬赫,守門將張度相,監察宋在璿,訓鍊都監哨官金箕永等矣傳旨內,今十月十八日專經武臣殿講時竝不,竝依定式推考,罪各笞四十收贖,附過還職,竝只私罪,奉敎依允爲旀,具春喜·李亨夏等段,竝只功議各減一等,李燁·李敏樹·韓承烈·李宓熙·尹信儉·趙萬赫·張度相·宋在璿·金箕永等段,竝只功減一等爲良如敎。
乙巳十月二十日辰時,上御熙政堂。大臣備局堂上引見入侍時,左副承旨徐元淳,假注書洪原鐘,事變假注書姜晢一,記事官洪祐命·金炳雲,左議政金道喜,右議政朴晦壽,行判敦寧府事朴歧壽,行兵曹判書趙秉鉉,吏曹判書金興根,知敦寧府事李若愚,戶曹判書李穆淵,知訓鍊院事任聖臯,行大護軍趙秉龜,行護軍柳基常,同知敦寧府事金英淳,副應敎李寅奭以次進伏訖。上曰,史官分左右。道喜進前奏曰,朝候過冷,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。道喜曰,頷下癤候,夬臻復常,而果進傅貼之藥乎?上曰,幾至夬差,而傅貼則姑未祛矣。上曰,次對爲之。道喜曰,臣頃以陳腐之說,敢效仰勉之誠,天顔溫粹,優賜開納,大聖人翕受之量,臣不勝欽仰萬萬。纔於筵退之後,遽伏聞召對有命,雖影響之捷,桴鼓之速,無以加玆,是豈臣愚淺之言,有足以仰格而然哉?適當聖心感發之會,而臣言入之也。嗣是以還,殆今帀月,頻行三晝之接,殆無一日之輟,又以其暇,或試講製,或行輪對,每聞儒臣退而相賀曰,昨日講某書而聖問如此,今日論某事而仰對如是,臣誠喜而不寐,繼之以手舞而足蹈也。竊伏惟,我殿下聖姿天縱,不諫亦入,有所不悟,悟之則如日月之更,有所不行,行之則如風雷之迅,豈不盛哉,豈不休哉?大凡帝王之學,非止乎講讀章句,解釋訓誥而已。要識其大者要者,而措諸治道耳。誠使大小臣隣,日日引接,與之上下古今,究治亂興衰之源,論成敗得失之蹟,上自祖宗寶訓,國朝故事,下至閭里艱難,民生休戚,靡不講討咨訪,有如日用茶飯之常,瞭然於心目,資之於政法,則學問之實,孰有過於此者乎?由此而堯·舜之治,可期也,由此而湯·文之工,可到也。天德王道日新富有之業,可拭目翹足而俟也。然爲學爲治之本,專在乎立志,立志不固,則或能勉之於時日之頃,而不能無懈於歲月之久,或能强之於人所共見之地,而不能無弛於己所獨知之處。故詩曰,靡不有初,鮮克有終,今日卽我殿下奮發之初也。如或本源未澄,根基未立,而宴安逸豫之念,一有以間之,則無以成克終之美。昔程明道見獵者而不覺有喜心,此心之難制有如此者,臣之私憂過計,或恐有不承權輿之慮,玆又有先事之勉焉。唐臣魏徵勉其君曰,願陛下常如貞觀之初,臣亦願殿下引接群僚,勤於延訪,一如今日,勉勉亹亹,以成終始典學之工,是臣區區之祝也。上曰,前後惓惓之誠,寧不服膺乎?出擧條道喜曰,陵官之守直齋室,事體至嚴,有不可暫時離次者也。近聞各陵享祀時,每以他陵入直之員,塡差祭官云,若是局內密邇之地,則推移差享,容無不可,而至或見差於數十里之遠,往返之間,自致空齋,豈不萬萬未安乎?自今以後,非局內諸陵,則毋敢差享之意,分付銓曹,永爲定式,何如?上曰,依爲之。出擧條道喜曰,守令之十考十上,內職遷轉,卽法典所載,而或有未赴任及赴任日淺,未經初考而九考九上者,終歸罷散而止。蓋九考之於十考,非有治績之優劣,只較日字之差少,則準考與未準考,特出於幸不幸耳。乃至一遷一否者,恐有欠於奬勸循良之政。自今九考九上者,勿以未赴任及日淺爲拘,依十考十上例,遞付京職,恐好,而至如五考五上之當遞付者,只有四考四上,則日子太淺,似不當比例於九考九上矣。事係官制,下詢登筵大臣與銓官而處之,何如?上曰,右相·吏判之意,何如?右議政朴晦壽曰,九考之於十考,不甚相遠,日子之差少,元不係於治績優劣,且九考九上人,終與十考內一經中考者,同歸罷散,誠有欠於核實奬勸之政。日淺人之依十考例遞付,恐未爲不可。但未赴任則與日淺有異,身未赴而許用一考,終涉難愼,愚見如此。至於三年窠之四考守令,朔數旣無多,似不可比例於此矣。吏曹判書金興根曰,九考九上守令之以未滿十考十上,不得遞付者,果有抑鬱之論,而以日淺之故,未經一考者,容或變通。至於未赴任,則恐不可與赴任後日淺者,一例論矣。且四考四上與十考十上者,尤有所不同,此則似不必擧論矣。上曰,依右相·吏判所奏施行,可也。出擧條道喜曰,法典所載,文武交差邑,近或言送於廟堂,而疊差者,比比有之,此卽謬例也。曾在先朝,已有大臣之筵稟定式,而不復遵行,其在重官方,愼國典之道,豈非萬萬慨歎者乎?自今凡交差邑,除勿拘破格草記外,必以當差差之,而無或疊差之意,申明分付於該曹,何如?上曰,依爲之。出擧條道喜曰,監司新差後,同道及他道守令,非有監司之分付,則無敢下直,卽謬例而非經法也。蓋新除道臣,必待出肅後,始可分付,則或守令之除拜旣久者,當發未發,又或民邑之事勢,雖一時爲急,而以此爲拘,曠日遷延,誠爲可悶。有不可認作常例而不爲之通變也。今後則雖値監司新除之時,守令下直,使之勿拘,而第勿論同道與他道,監司·兵·水使辭朝之日,守令使不得同日辭朝,以存朝體,恐宜矣。上曰,依爲之。出擧條道喜曰,歲首朝參時,前領相以量田一事,曾有筵稟,仍卽行會各道,使之先從幾邑施設矣。今纔頒而時値農節,夏秋以來,又非量田之時,今則收獲已畢,正合設行,而漠然無入聞者,朝家命令,仍爲寢閣不行歟?抑或有營試幾邑,而姑且未遑歟?其在令申之義,有不可一向任置。爲先關問其擧行與否,若有仍寢不行,無意施措之處,則該道臣各別論勘,何如?上曰,旣有朝令,如是玩愒,可乎?各別申飭。出擧條道喜曰,湖西·嶺南·北關三道臣纔已新差矣。勘糴俵災,事務方殷,有不可虛徐,又況殿最當前,一日愆滯,極爲可悶。道臣之行,異於守令,雖難以不多日爲例,而請令提飭,使之從速辭朝,何如?上曰,依爲之。出擧條道喜曰,卽見忠淸前監司姜時永狀啓,則枚擧沔川郡守兪漢方,會査官德山縣監朴峻陽,唐津縣監成載琬牒呈,以爲本郡還逋,自乙未以後,無年不逋,年年虛勘還餉各穀未捧,合爲一萬九十七石零內,吏逋爲七千四百六十二石零,民反二千六百三十五石零,勢到弩末,終無了完之期。自今年特許限十年除耗排捧,軍納未納米一百二十石零,木七同零,錢六千六十二兩零,亦爲限十年排捧,而壬寅以後條米木,依壬寅以前已施之例,代錢上納事,竝請令廟堂稟處。各年虛勘守令,令攸司稟處,而犯逋官屬,牢囚督捧,分輕重勘處爲辭矣。近來糴政,殆乎無邑不弊,至煩登聞者,比比有之,而未有如該郡之尤劇者也。積逋至過萬石,穀摠徒擁虛簿,言念邑勢,不可但以弩末言也。苟究其本,專由於守令不職之罪。始則生逋,繼以掩逋,罔念還餉之所重,只圖目前之姑息,使此許多穀簿,盡歸逋藪,畢竟至於莫可收拾之境。又況各項上納之積年愆滯者,若是夥多,是可曰國有法而邑有官乎?各年虛勘守令,自有當律,不煩更陳,而雖以道臣言之,限年排捧,本是經法之外,則有非敢擅請,而軍納排捧,尤是絶無而殆若創聞者也。今乃登諸狀辭,無異恒例之仰請者然,極涉猥越,亦關後弊。前道臣姜時永推考。該邑事勢,儘如狀辭,則實難責其循例準捧,且從前畿·湖諸邑,旣有所量許者,今亦依此例,還逋一萬九十七石零內,吏逋則限五年除耗,民反則限七年除耗,軍納木七同零及錢六千六十二兩零,亦限五年準納,米一百二十石零,則數旣無多,不可一循此限,限明年內,依數上納,壬寅以後條米木,亦依壬寅以前已例,許令代錢上納,而如是之後,若或認爲稍緩,徒事因循,則實效邈如,完簿無期,是豈朝家優恤之本意哉?必也的定數爻,課歲遵式,無敢有違,然後可無越限之慮,而方爲有穀之邑,以此意另飭道臣,使之善爲措處,期於限內準捧,何如?上曰,依爲之。出擧條道喜曰,詞訟劇務,瘝曠可悶,在外及呈告法司堂上許遞,政官牌招,開政差出,何如?上曰,依爲之。出擧條晦壽曰,邇來頻有召對之命,仰認聖志奮發,益懋精進。繼伏聞向日持羹墻錄入侍時,自上多有發問,反復討論,一堂之酬酢如響,五夜之漏刻向闌,雖漢帝之樂此不疲,唐宗之夜分乃罷,無以加此矣,臣不勝欣祝萬萬。未知伊時登筵諸臣,果能盡其承對,以副諮訪之聖意,而筵退而擧皆欣欣相告,以至於朝廷閭巷得聞此說者,莫不讚誦。今殿下一日勤學,而群情如此,苟一日不勤,則其抑鬱憂悶,可推而知。臣因此而竊有所仰勉者。夫進學之要,專在問難,尤戒間斷。爲學而無問難,則眞工莫著,蓋非問則無以知,非知則無以行。故所以古聖人有好問審問之訓,若臨文泛過曰無疑,則是書自我自,而不知其可疑,初非眞無疑也。朱子言讀書有疑處,方能進步,此誠切至之論也。且問難之際,上下之情志流通,諸臣之包蘊自著,其相須資益之功,豈少補哉?此爲問難之不可不勤也。爲學而有間斷,則介然之頃,舊學易荒,怠忽易乘,駸駸至於十寒一曝之憂。故所以湯之德在日新又新,文王之德在純亦不已。凡天下事未有規模不立,而能底于成者,而惟學爲甚,必也嚴立課程,一日有一日之程,一月有一月之程,雖於事務紛至之時,毋或廢課日之程,而寒暑停講之時,亦在內講習,益加溫繹,常令此心着在這裏,自强不息,則非徒有接續長進之效而已。聖躬莊敬而有收攝之益,聖慮專一而無撓奪之患,其眞功實效,容有窮已?此爲間斷之不可不戒也。見今三餘之功,不宜虛徐,而隻日之筵,許久停閣,是豈懋時惜陰之意哉?伏願繼自今日,開法講作爲課程,無或曠闕,亦於臨講之際,起疑問難,以不恥下問,終始無間,爲用力體行之資,是臣區區之祝。上曰,所陳甚好,體念矣。出擧條上命大臣就座。元淳曰,諸宰奏事,歧壽進前奏曰,臣待罪廚院提擧,分院有難支之狀,不得不仰奏矣。每年磁器進上之時,以人情分給者,卽因正廟甲寅受敎定式者也。前之三百五十竹,而伊後年加歲增,今爲二千八百三十竹,又有錢條二百餘兩,而外此誅求侵漁,無有紀極。燔所員役輩,一經都書員·邊首等任,則無不蕩産,竟至渙散,渠輩之矜憐姑勿論,莫重進上,從而有不實之患,思之及此,不勝悚悶。旣知其如此,則不可無變通之擧。所謂內外各司下屬之人情名色,參互舊例,科外加增者,量宜釐改,捧甘各該司,使之無敢違越,而如是筵稟定式之後,毋論某司下屬輩,雖一立器,如有濫捧勒奪之弊,則移法司重治,不飭之官員,草記論罪之意,成出節目,永爲遵行,則燔所庶有支保之望,進上宜無過時之慮。故敢此仰達矣。道喜曰,臣曾經廚院提擧,亦知其此弊之成痼矣。上曰,旣有正廟受敎定式,則如是增加,豈成說乎?萬萬可駭。各別釐正,可也。出擧條興根進前奏曰,臣見帶內資提擧矣。本寺進供,有沈菜名色,而以其全不成樣之故,自廚院初不看品,仍爲還給,揆以事體,極爲未安。從今以後,應供物種,以本色進用,而看品沈菜,永爲除減,則可以有裨於膳需,無損於事面,在該貢亦不無紓力之道,而進供事體,與他自別,不容不一番仰稟後變通,故敢此仰達矣。上曰,依爲之。出擧條元淳曰,玉堂所懷奏之。寅奭曰,臣猥忝論思之職,屢膺召對之命,而才學淺短,效蔑絲毫,恒懷惶愧,無地措躬。第有區區所仰達者,人君之百千萬事,無不自學問上做去,故勉勉慥慥,夜以繼日,則其勤可知也。不必遠引古昔,勤學好問,卽我祖宗朝家法,觀於所進羹墻錄,可案而知也。臣之持被玉堂,今已四五朔,而未聞設筵法講,召對問難,有時停輟,臣不勝惶悶之私情,而何幸近日,頻接臣僚,天顔溫粹,酬酢如響,不但在廷具僚欽頌贊仰而已。都人士女,莫不歡欣胥悅,復覩盛時威儀,臣不必更加陳勉,而聖人之學,不以已得爲足,必以未知爲憂。故人臣之勸戒者,亦不以已學爲美,必以將來爲勉,傅說之告高宗也,曰念終始典于學,仲虺之戒成湯也,曰愼厥始,惟其終。高宗·成湯,豈有終始不誠之理,而人臣之懋學,惟慮其有闕也。伏願殿下,繼自今懋積誠勤,實下踐履之工,惟終始如一,日開法筵,頻賜召對,討論旨義,反覆問難,以爲聖益聖,新又新之工焉。上曰,所陳當體念矣。出擧條元淳曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條晦壽曰,承旨之徑先就座,有違筵體,推考,何如?上曰,依爲之。出擧條上命大臣先退,命史官就座,仍命退。諸臣以次退出。
乙巳十月二十日酉時,上御重熙堂。召對入侍時,參贊官徐元淳,侍講官李寅奭,檢討官金建銖,待敎洪淳穆,假注書洪原鐘,記事官洪祐命·金炳雲各持羹墻錄第二卷,以次進伏訖。上曰,史官分左右。上開卷,命讀之。寅奭讀自副提學成俔,至優批嘉納。上曰,止之。文義陳之。寅奭曰,人主之德,莫盛於從諫,而從諫之效,以至於克聖,其猶木之不自正,而從繩而後正也。故古人有言曰,繩愆糾謬,格其非心。又曰,梓匠輪輿,先自治而後治人,人君若不廣其從諫之量,恢其納言之路,則讜直之言,從何而聞也。諫諍之論,從何而至哉?必也樂聞善言,從諫如流,然後資於人而有作聖之功,受諸己而躋克聖之域矣。蓋人君之德,不可生而皆聖,惟從諫則無不聖,木之性,亦不可生而皆正,惟從繩則無不正。傅說之望其君納誨者,不過從繩而從諫,則其責勉之意,可以知之矣。伏願體念焉。寅奭曰,國無諫諍之風,則治道衰。臣待罪三司,已爲三年,而一未進忠言嘉謨,常不勝惶愧矣。惟願益恢德量,以來忠諫之言焉。建銖曰,若無諫言,則人主無由聞過失,上番所奏來諫之說,誠甚切實矣。上曰,明宗初卽位,政府陳戒辭云云,此是大臣所陳戒乎?贊成是何官,而李彦迪撰之耶?淳穆曰,贊成卽貳相,而其時政府必使李彦迪撰進矣。上曰,李彦迪誰也?建銖曰,嶺南慶州人矣。淳穆曰,贈諡文元公,而從祀文廟之先正臣矣。上曰,其號云何?淳穆曰,晦齋矣。上曰,登科乎?建銖曰,然矣。上曰,慈殿體文母·孟母之慈愛云云,何謂也?淳穆曰,文母以胎敎敎文王,孟母以三遷敎孟子矣。建銖曰,文母卽周太任矣。上曰,殿下於大行大王,有子道有臣道云云,何謂也?淳穆曰,明廟嗣承仁廟大統,故曰有子道也。明廟亦嘗君事仁廟,故曰有臣道矣。上曰,仁廟在位幾年乎?寅奭曰,一年矣。上曰,幾月乎?淳穆曰,纔八月矣。上曰,春秋纔三十一,而未終中廟三年矣。上曰,嚴宮禁云云,何謂也?建銖曰,此時新經士禍,庶事危疑,故想有是言矣。淳穆曰,此是明宗朝初卽位時,則事多危疑,故必有是言矣。上曰,博選經筵官云云,何謂也?淳穆曰,招延山林道德之士,成就聖學矣。上曰,其時儒賢有登科者乎?淳穆曰,金宏弼·鄭汝昌·李彦迪·李滉·李珥諸賢,皆以科擧進用矣。建銖曰,南孝溫·金時習皆不應擧,而與金宏弼·鄭汝昌,皆師事金宗直矣。上曰,諸賢皆號云何?建銖曰,金宗直號佔齋,而南孝溫號秋江,金宏弼號寒暄堂,鄭汝昌號一蠧,金時習號梅月堂矣。上曰,從祀文廟者,幾人,而以山林進者,幾人乎?建銖曰,晦齋·退溪·栗谷三人皆以科擧進用,山林則曺南溟·成運·成渾應薦,而成渾官至贊成,從祀文廟。二人則鞱晦不仕,故官不顯矣。上曰,南溟之名云何?淳穆曰,曺植矣。上曰,下番讀之。建銖讀自宣祖二年,至賜馬以奬之。上曰,止之。文義陳之。建銖曰,臣竊伏讀宣廟於經筵問曰,予視前代帝王,可方何主?有對曰,堯·舜之君。正言金誠一曰,可以爲堯·舜,可以爲桀·紂。臣以爲,誠一之言,似涉過重,而傍人堯·舜之對,一事媚悅,故以此規之,以動人主爲善之心。然大抵堯·舜·桀·紂之相去雖遠,而其分僅爭毫釐。故孟子曰,鷄鳴而起,孶孶爲善者,舜之徒也,鷄鳴而起,孶孶爲利者,跖之徒也。舜與跖之分,只在於利與善之間而已,爲聖爲惡,其幾如此,可畏之甚也。惟我殿下,近日頻賜召對,論難懇懇,無非祖宗朝爲善繼述之道也。若能終始如一,無底作輟,則堯·舜事業,於是乎在焉。臣等莊誦贊歎,實不知手舞足蹈,堯·舜亭午之治,將復見於今日,猗歟盛哉。上曰,韙之者,何謂也?淳穆曰,美之之辭矣。寅奭曰,漢書東方朔傳,有韙之云云,卽贊美之辭矣。上曰,金誠一,何如人也?建銖曰,號鶴峰,安東人,受業於退溪之門,官副提學,學問深邃。當壬辰之亂,以慶尙右道監司,卒於晉州之敗,無異殉國矣。上曰,壯矣。上曰,金誠一上章所對,果甚戇直,而下章之彈劾大臣,盧相之自服受賄,皆美事矣。上曰,盧守愼其號云何?建銖曰,蘇齋矣。上曰,盧守愼與李彦迪孰愈?淳穆曰,盧守愼文學宰相也,李彦迪道德君子也。上曰,李德泂誰也?至何官乎?建銖曰,以此文觀之,只知爲都承旨,而未能詳知其爲誰矣。上曰,城上所,是何處,此在景福宮乎?寅奭曰,景福宮似有之,曾聞其時臺諫之傳啓於城上所云,而未知的在何處矣。上曰,參贊官讀之。元淳曰,臣素有貞痼,不能成聲讀之矣。上曰,有何病乎?元淳曰,臣伏奉冊子講讀之命,而適有咳喘之症,雖一二行,不能出聲,實難自强,誠不勝萬萬惶隘。蓋臣自幼善病,早失學業,至於文字上,非但魚魯莫辨,聞見孤陋,講論故事,尤所茫昧。以若不學無識,若或以不知而爲知,强所不能,唐突仰對,則是欺君也。臣雖無狀,欺君何敢爲也?前者待罪春坊玉署也,挾冊登對者屢,而無一報效,惶愧之心,至今未已。矧今寶齡鼎盛,聖學日新,宜進博學洽聞之士,資其啓沃之謨,盡其輔導之責。伏願殿下課日開講,頻接儒臣閣臣,討論經義,成就聖工焉。上曰,閣臣讀之。淳穆讀自上嘗於經筵,至卽令停止焉。上曰,止之。文義陳之。淳穆曰,肅廟朝時,副提學權瑎請對,啓曰,外間有銀鼠皮作御裘之說。晉武帝·唐玄宗不過凡主,而焚雉頭裘,錦繡帳,史氏美之。以殿下之明聖,豈不若兩君之所爲乎?竊伏念,以鼠皮作御裘,未可謂之華靡,實是儉德中事,權瑎之言,此亦異國珍物,本非人君所當玩,有此進諫,辭甚懇切,卽下嘉納之敎,仍以御裘及未裁縫者,竝令悉焚之,此非但昭儉之爲盛,從諫如流之美,卓越前古,豈不欽頌萬萬哉?昔者衛文公之大布衣大帛冠,漢文帝之衣弋綈書囊爲帷,俱是敦朴尙儉,故國富民庶,治化寧謐矣。亦粵我肅廟朝以木綿爲衾,英廟朝所御之衣,或多屢澣,而至有見絮者,蓋崇儉卽我列聖朝相傳之家法,而後世之所當監者也。成廟朝敎曰,裕財在節用,如欲節用,必先儉約,此誠洋洋之聖訓也。儉約雖是一事,節財用阜民生,必以此爲本,敦風俗興禮讓,亦以此爲具,而上好仁,下必有甚焉,以身率先,疇敢不從乎?伏願聖上,以儉爲德,眷眷於體認服行之道,是臣區區之望也。上曰,雉頭裘,何爲以焚之乎?淳穆曰,晉武帝時,有人獻雉頭裘,武帝以過於華侈,命焚之於殿前矣。上曰,列聖朝以崇儉相傳,而英廟儉德益著,衣襨常以木綿爲之,所御之衣,亦嘗屢澣矣。寅奭曰,自上節儉,則上行下效,捷於影響。臣曾聞古之朝士,無着錦袍之人,或有履葛屨者云,其時上下崇儉,可以追想矣。上曰,然矣。上曰,純廟儉德,予嘗親覿矣。建銖曰,臣聞正廟朝嘗御木綿袴,或至縫綻絮露,純廟衣襨,絶罕錦紬,節儉之德,卽列聖朝家法矣。上曰,飮食之有奢侈,甚於衣服矣。淳穆曰,下章有宋仁宗夜思燒羊,而勿令宣索之語。宋仁宗非徒戒其奢侈,慮有後弊,故有是言,眞盛德之主矣。上掩卷,命史官就座,仍命退,諸臣以次退出。
上在昌德宮。停常參·經筵。
徐元淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐元淳啓曰,明日常參·經筵,取稟。傳曰,停。
又啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同義禁權大肯除拜後過三日不爲出肅,依定式推考警責,仍卽牌招察任,何如?傳曰,允。
又啓曰,行都承旨李圭祊,左副承旨曺錫亨,以考覈承旨受點矣。今日不爲仕進,竝所當牌招,而拘於廳規,不得請牌,何以爲之?敢稟。傳曰,牌招。
又啓曰,臣元淳今日方物封裹進去,下直之意,敢啓。傳曰,知道。
承旨前望單子入之,李正耆落點。
趙在慶啓曰,假注書洪原鐘身病猝重,勢難察任,今姑改差,何如?傳曰,允。
洪原鐘改差,代以金弘祺爲假注書。
傳于趙在慶曰,召對入侍。
趙在慶啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于趙在慶曰,只推。
以右承旨曺錫亨再牌不進罷職傳旨,傳于趙在慶曰,只推。
趙在慶,以兵曹言啓曰,今十月二十一日武臣賓廳講書日次,而中日相値,不得爲之之意,敢啓。傳曰,知道。
義禁府啓目粘連,向前李胤愚亦,稅船致敗,旣在掌內,揆以法意,有難參恕,以此照律,何如?判付啓依允。
乙巳十月二十一日午時,上御重熙堂。召對入侍時,參贊官趙在慶,檢校待敎李㘾,侍讀官朴永輔,檢討官金建銖,假注書李敎寅,記事官洪祐命·金炳雲各持綱目第十三卷,以次進伏訖。上曰,史官分左右。上開卷,命上番讀之。永輔讀自秋七月次長安,至終無降意,上曰,止之。文義陳之。永輔曰,光武時徙降羌,置天水隴西扶風,當時措處,必以爲得其權宜,然而其終也,五胡之亂中國,未嘗不由於此,惟明者可以察始而炳幾耳。夫作事謀始,譬如投種,投之嘉種,則黍稷稻粱,爲利甚博,投之劣種,則蘆葦荊棘,莫可剪除,此則謀始之不可不愼也。事幾之變,譬如天時,分移刻遷而寒暑竟至,又如山行,尺邁丈違而東西自易,此則幾微之不可不察也。故周廟金人銘曰,焰焰弗滅,炎炎若何,涓涓不塞,終爲江河。且不但一事之利害爲然,大凡聖愚之判,雖邈若千里,其始也分於毫釐。伏願殿下,深留淵鑑,凡於作一事興一念,必謹其始焉。上曰,金人銘,是何書乎?永輔曰,卽古箴戒之辭,而金人則在周廟矣。上曰,三緘其口,是金人銘句語乎?建銖曰,孔子入周廟,見金人三緘其口者,卽此矣。上曰,金人銘,誰所作也?建銖曰,似是太公所作矣。永輔曰,太公所陳卽丹書敬勝怠之說,金人銘則無撰述人姓名矣。上曰,是銘在何書乎?永輔曰,臣於古鏡重磨方見之矣。在慶曰,家語亦有之矣。㘾曰,臣亦於家語見之矣。上曰,古鏡重磨方,是何書乎?永輔曰,集古人箴銘而爲之者矣。上曰,誰所作也?永輔曰,未能詳記,而成書則在於英廟朝矣。上曰,是我朝書乎?永輔曰,然矣。上曰,在於玉堂乎?永輔曰,然矣。上曰,天水隴西扶風,在何地乎?永輔曰,在長安之西矣。上曰,光武都,何地乎?永輔曰,都洛陽矣。上曰,洛陽今屬何地乎?永輔曰,今之所屬未能詳知,而以禹貢言之,則卽古豫州之域,穎水·嵩山卽其近處矣。上曰,歷代亦有都金陵者乎?永輔曰,六朝南宋之都,皆其地矣。上曰,皇明都於何地乎?永輔曰,太祖高皇帝亦定都於金陵,卽南京應天府也。至成祖時,移都北京矣。上曰,卽今之燕京矣。上曰,廣都是蜀地,而吳漢破之乎?永輔曰,然矣。命下番讀之,建銖讀自秋七月將軍馮駿,至不拘以逗留法。上曰,止之。文義陳之。建銖曰,公孫述僞號割據,强欲收拾人望,招高士李業·譙玄·王皓·王嘉,而慮或不起,誘以爵祿,威以禍福,必欲强致,而卒乃飮毒,矢死不應其命。彼四人者皆漢之遺民也。勵操邱樊,養德山林,雖使眞主禮聘,固未必其幡然樂赴於旌招之下,而子陽之妄自尊大,妨賢猜能,而能廻孤鳳之操,冥鴻之志乎?世之人主,苟欲搜訪巖穴之士,先有仁政仁聞之洽於人心,然後誠以動之,禮以羅之,若伊尹之就湯,尙父之歸周,斯所謂一日克復,天下歸仁之謂也。伏願殿下,示人以誠而不以文,以德而不以威,尊敬而禮使之,委任而責成焉,圭竇深藏之士,必將聞風而興起矣,懋哉樊哉。上曰,譙玄輩若光武招之,則必來矣。建銖曰,然矣。上曰,保全功臣,莫如光武矣。建銖曰,然矣。在慶曰,光武時,如鄧禹·賈復·寇恂·祭遵·卓茂之徒,皆合輔相之器,而竝不進用,此雖出於全保之盛意,而先儒則反以矯枉過直譏之矣。上曰,鄧禹其時年,果幾何乎?在慶曰,初起時年二十四矣。永輔曰,以是推之,則此時似爲三十餘矣。上曰,東海公,是誰也?在慶曰,卽明帝而後改名莊矣。上曰,陰皇后之子乎?㘾曰,然矣。上曰,東海公之對,甚當矣。永輔曰,果甚明切,其諡曰明帝者,以其明故也。建銖曰,雖然,明察之過,反或爲疵,如自起撞郞,是也。永輔曰,是乃褊急之害,非明察之病矣。上曰,然矣。乃褊急之害矣。上曰,大司徒,是何官乎?在慶曰,以虞舜命契之義觀之,似今之禮判也。以周官六卿之序觀之,則似今之戶判矣。永輔曰,官制屢變,在東漢則司徒爲三公矣。上曰,大司農,是漢官乎?永輔曰,西漢時官名,而亦如今之戶判矣。上曰,冢宰,是何官乎?永輔曰,卽今之吏判矣。上曰,我國官制,自太祖以後,漸多變易,此在文獻備考矣。永輔曰,都評議司之改爲議政府,乃在定宗二年,而臣於頃者,誤以太宗時仰對矣。其曰領議政·左議政·右議政之號,乃在太宗時,而定宗時則只有議政府左右政丞矣。在慶曰,我朝官制,雖以左爲上,以漢文帝時周勃讓右於陳平事觀之,則右先於左矣。命參贊官讀之。在慶讀自盧芳與匈奴,至寇河東。上曰,止之。文義陳之。在慶曰,臣之自止中,無別樣文義之可陳者,而第伏念,爲君之道,莫先於崇儉,使臣之方,必貴於擧職。光武之斥劍馬,郅惲之抗乘輿,可謂君而盡君道,臣而盡臣職者也。不待召公之誡獒,而深存玩物之懼,殊異亞夫之守壁,而惟勉殫官之道,苟非崇儉之德,則奇珍異物,曷由以斥之乎?亦非擧職之義,則淸蹕和鑾,烏敢以拒之哉?息馬論道而專尙儉德,閉關守閽而能抗直節,崇儉者,乃所以愛民也,抗直者,亦所以敬君也。惟其崇儉也,故能容抗直之言,容直也,故斯有擧職之臣,此光武之所以爲光武,而千載之下,尙令人聞風而興起者也。伏願聖明,凡於如此等處,常目之體認之,以崇儉容諫四字,爲今日致治之要,則曷不休哉,亦不美哉?上曰,東漢時,何無丞相乎?永輔曰,懲西漢臣强之弊,雖設三公,不摠事矣。上曰,東漢之大司農·大司寇,卽丞相之職乎?建銖曰,太尉·司徒·司空卽三公矣。上曰,光武漢之懿主矣。永輔曰,誠然矣。豁達大度,雖不及高帝,規模之雍容均適,殆有勝焉。只有二事失錯,殺韓歆,廢郭后是也。㘾曰,以殺韓歆一事觀之,則光武,終有不能容諫之失矣。上曰,郭后,何爲以廢乎?建銖曰,郭后旣有過失,陰后則有賢淑之姿,東海公又賢明,故所以有廢立之事矣。在慶曰,陰后賢淑,故廢立之事,不歸咎於陰后。然而郭后乃微時所共窮苦者,揆以糟糠不下堂之義,終爲失德矣。上曰,光武中興,無異創業矣。建銖曰,然矣。雖曰中興,旣無尺寸所藉,則便是創業矣。上曰,太尉,是漢官乎?永輔曰,周勃始爲太尉矣。上曰,然矣。周勃是太尉矣。上曰,大將軍亦漢官乎?建銖曰,然矣。上曰,光武以前無大將軍,有車騎將軍·驃騎將軍矣。建銖曰,霍光爲大將軍,以此觀之,西漢時有大將軍矣。上曰,太尉類今之領相乎?建銖曰,然矣。上曰,丹靑之信,言於公孫述者乎?建銖曰,然矣。建銖曰,以下文桃果菜茹言之,可見尙廉之風矣。肅廟朝時,後苑有烏銜一紙,而墜之,視之,乃守宰饋遺之錄紙也。肅廟下詢於諸臣,有一承宣首實以對曰,臣有婚事,而至親中作宰者,果有饋物矣。肅廟以不欺君嘉之,亦美事也。上曰,肅廟朝時事乎?永輔曰,唐臣陸贄却鞭靴之遺,雖微細之物,古人之尙廉,有如是矣。上曰,金人在於周廟乎?永輔曰,然矣。上曰,古鏡重磨方,亦多他銘乎?永輔曰,浩汗不能盡記,而如成湯,武王之銘,伊川之四勿箴,陳茂卿之夙興夜寐箴等諸箴銘,皆載之矣。上曰,綱目訓釋,始於何時乎?永輔曰,世宗朝思政殿訓義,卽是矣。上曰,冊板書是世祖御筆乎?建銖曰,臣亦聞此說矣。在慶曰,綱則是世祖御筆矣。上曰,綱目之出來於我東,始在何時乎?在慶曰,臣嘗聞集賢殿學士柳誠源等,嘗以曹魏及武后正統,有所論辨,及見綱目,果合符契云。以此觀之,綱目之出來,似在世宗朝矣。上曰,王安石之入於列傳,何也?㘾曰,安石雖有誤國之罪,只緣執拗之病,若遂斷之以奸臣,則恐未厭服,故入於列傳矣。在慶曰,高麗李齊賢嘗以爲,安石不當入於奸臣,而當屬列傳矣,及見宋朝名臣錄,果如其言矣。永輔曰,後來呂惠卿·蔡京·蔡確·章惇,以至史彌遠·賈似道等諸小人,相傳誤國,而其嫡統則接於安石,安石亦未免小人之目,而原其情則固願治者矣。上曰,綱目與資治通鑑卷帙,孰多乎?永輔曰,資治通鑑多矣。㘾曰,綱目則七十餘卷,通鑑則百餘卷矣。上曰,資治通鑑,是司馬光之作乎?㘾曰,然矣。上曰,資治通鑑之以魏正統,豈其有私而然乎?永輔曰,後人以司馬光之爲司馬炎後孫,故欲接統於晉,因之以帝魏云,而司馬光非如是挾雜之人也,只是見識未到耳。上曰,諸葛入寇之說,在於資治通鑑乎?永輔曰,旣帝魏,則書蜀入寇,卽次第事矣。在慶曰,古語有欲起溫公問書法,武侯入寇,寇誰家云云,則後世之公議,誠不可遏矣。命閣臣讀之。㘾讀自十四年莎車鄯善,至以致殷富。上曰,止之。文義陳之。㘾曰,漢光武以帝室之胄,倔起南陽,掃平禍亂,恢復舊業,誠爲英達仁明之主矣。但於大司徒韓歆之直言無隱也,匪直不能容,竟至於自殺,雖有追悔禮葬之擧,猶不免爲用直諫死之譏,惜乎哉。大抵人臣陳諫納誨之際,每患有減却十之八九,儻或人君傲然自聖,不樂聞過而容受之,乃反挫折而罪責之,則孰肯盡其犯顔逆耳之言也哉?書曰,可愛非君,愛君之誠,切至也。故固知其切直之言,非人臣之利,而猶且進諫不已,納君無過之地者,是豈非國家之福也哉?伏願殿下,以開言路,廣聰明爲急先務,此等文義,尤爲深味而玩賾焉。上曰,麊字在於字典,而字典,無見漏之字乎?永輔曰,然矣。上曰,伏波將軍,何謂也?建銖曰,光武命馬援討交趾,而伏波是地名,故仍其地而號其官矣。上曰,竇太后,是漢何帝后乎?永輔曰,漢文帝之后矣。上曰,漢高祖旣無學問,則安能作大風歌乎?㘾曰,天下無不識字英雄,高祖是英雄,則豈可無學問乎?永輔曰,學問與詞章,異矣。建銖曰,若光武·明帝則可謂學問之主矣。上曰,漢代文治,當以何帝爲第一乎?建銖曰,西漢則文·景,東漢則明帝,是矣。永輔曰,當以文帝爲第一矣。景帝雖以文·景竝稱,其實則無可稱道者矣。建銖曰,漢文·景之比隆於周成·康者,取其禮樂文物,大備於此時矣。上曰,章帝果能文治乎?建銖曰,然矣。在慶曰,明帝·章帝皆果文治矣。上曰,綱目止於何代乎?永輔曰,止於五季,自宋則又有續綱目矣。上曰,續綱目,誰所作也?永輔曰,未能記得矣。建銖曰,臣之先祖臣宇顒所著述,亦有續綱目十二卷,正廟朝時使之內入,欲爲刊行而未果,本草則尙在於臣家矣。建銖曰,自上發問之後,又使諸臣拈出疑端,互相問難於前,殿下在上,淵然收聽,則亦爲裨益之道,伏望體念焉。上掩卷,命史官就座,仍命退,諸臣以次退出。
上在昌德宮。停常參·經筵。
洪永圭啓曰,明日常參·經筵,取稟。傳曰,停。
趙在慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪永圭啓曰,右副承旨徐元淳今日不爲仕進,卽爲牌招,何如?傳曰,允。
又啓曰,刑曹參判尹致定,左尹洪鍾應除拜後過三日不爲出肅,竝依定式推考警責,仍卽牌招察任,何如?傳曰,允。
趙在慶啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于趙在慶曰,只推。
以右副承旨徐元淳牌不進罷職傳旨,傳于趙在慶曰,只推。
備邊司薦望,以李宜植爲濟州牧使。
洪永圭,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先農壇·雩祀壇·漢江壇·司寒壇·馬祖壇·厲壇壇上及四面紅箭門·墻垣·階砌俱爲無頉,而先蠶壇北邊紅箭門,祈雨壇東邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
趙在慶,以兵曹言啓曰,來十一月初七日徽定殿移奉慶熙宮啓祥堂時,侍衛軍兵,當爲磨鍊,而謹稽謄錄,則肅廟朝己卯年永昭殿移奉時,兵曹·都摠府堂上·郞廳各一員,五衛將二員,武臣兼宣傳官六員,挾神輦軍四十名,兼司僕·羽林衛各十人,前後射隊四百名,以訓局軍擧行矣。今亦依此磨鍊,而兵曹·都摠府侍衛,依近例差出,分司磨鍊,何如?傳曰,允。
又以兵曹言啓曰,來十一月初七日徽定殿移奉慶熙宮啓祥堂時,道路左右雜人紛遝之弊,不可不嚴禁。屛門把守將卒,令禁御兩營定送,嚴禁雜人,何如?傳曰,允。
義禁府照目粘連,交河郡守李胤愚矣本府議啓內,稅船致敗,旣在掌內,揆以法意,有難參恕,以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。
上在昌德宮。停常參·經筵。
李圭祊啓曰,明日,拜表,再明日三明日,翼陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,爲之。
李正耆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李圭祊啓曰,右副承旨徐元淳,今日不爲仕進,卽爲牌招,何如?傳曰,允。
傳于趙在慶曰,召對爲之。
以江原監司徐英淳狀啓,通川郡民家失火事,傳于趙在慶曰,聞甚矜惻,元恤典外,別加顧助,結構奠接之方,廟堂措辭,分付。
李正耆啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進。監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于趙在慶曰,只推。
以右副承旨徐元淳牌不進罷職傳旨,傳于趙在慶曰,只推。
李正耆啓曰,明日拜表,兩司當爲進參,除在外嫌不進外,未肅拜·呈告人員,竝待開門牌招,何如?傳曰,允。
李正耆以兵曹言啓曰,景福宮衛將朴潤性,慶熙宮衛將金啓訓,俱以病難供職,呈狀乞遞,文臣兼宣傳官洪羲宗·趙熙哲,除授過限未肅拜,竝改差,何如?傳曰,允。
又以左邊捕盜廳言啓曰,本廳從事官具春喜,身病猝重,勢難察任。改差,何如?傳曰,允。
乙巳十月二十三日申時,上御重熙堂。召對入侍時,參贊官趙在慶,侍讀官朴永輔,檢討官洪祐健,待敎洪淳穆,假注書李敎寅,記事官洪祐命·金炳雲各持羹墻錄第二卷,以次進伏訖。上曰,史官分左右。上開卷,命上番讀之。永輔讀自英宗三年,至錫馬。上曰,止之,文義陳之。永輔曰,此故相臣趙顯命陳戒疏也。其言已多切實,更無可敷演仰奏者,只願殿下講到此等處,且將其人如在今日筵中,其人所陳之言,亦如今日親聽,則裨益必多,不但本朝人也。如賈誼·董仲舒之策,陸贄之奏議,魏徵之十漸疏,范祖禹之講說,朱夫子之封事,凡遇昌言嘉謨,皆作如是體驗,則往古之人,無非今日殿下之眞玉堂講官也,豈如臣魯莽蔑劣者,寂寥數言之比哉?臣雖無似,此言則然,伏望留念焉。上曰,先正臣朴世采,誰也?永輔曰,肅廟朝大臣,而文廟配享矣。上曰,別號云何乎?永輔曰,號稱玄石,又曰南溪矣。上曰,科目出身乎?永輔曰,山林矣。上曰,栗谷則科目出身乎?在慶曰,如牛溪·沙溪·愼獨齋·尤菴·同春則皆山林,而晦齋·退溪·栗谷則皆登科矣。上曰,富平守何以上疏乎?祐建曰,漢時朱雲,以槐里令上書,則古之進言者,非徒諫官爲然,凡百執藝,莫不隨事諫諍矣。上曰,朱雲果槐里令矣,富平守是蔭官乎?永輔曰,文與蔭今不可詳,而大抵求言之時,無論文蔭,雖外邑守令,皆得上疏矣。在慶曰,申奎以前縣監上疏,則雖無見職者,亦皆上疏於求言之時矣。上曰,此是命史官書諸冊乎?祐建曰,漢光武深嘉劉昆之對,亦顧命書諸冊矣。上曰,此疏甚多難言處矣。祐健曰,至稱以乍聖乍凡,倐王倐伯,傲然自聖云云,則果是人臣之所難言者矣。上曰,傲然自聖,何謂也?淳穆曰,傲然卽自滿之意也。在慶曰,上有虛受之量,故下有峻切之言矣。上曰,金尙星是誰也?永輔曰,英廟時人,官至判書矣。上曰,文科而爲判書乎?永輔曰,然矣。上曰,其後孫有誰乎?永輔曰,後孫今無立朝者矣。上曰,趙文命與顯命爲昆季乎?在慶曰,文命卽顯命之兄矣。上曰,文命是豊陵府院君,而眞宗國舅矣。命下番讀之。祐健讀自上御召對,至從而駁之。上曰,止之,文義陳之。祐健曰,變化氣質,是學問中最難下工處,人性之賦於天者,無有不善,故雖爲物欲所蔽,而苟能克己而祛私,則可復其本然之善,譬如明鏡受塵,而若拂拭而磨礪之,則可復其本質之明也。至於氣質之偏,則異乎是,或太剛焉,或太柔焉,或有寬弘之度焉,或有挾隘之量焉,苟非力下矯揉之工,則無以救其偏焉。今此章,英廟講陸宣公奏議,而聖敎若曰,以予量狹,欲借是書,以開發聽納之量。大哉言乎,以我英廟聖德,豈或有是病,而此正所謂聖不自聖,所以益聖者也。上曰,陸宣公是誰也?祐健曰,陸贄矣。上曰,唐朝乎?祐健曰,唐德宗時人,忠亮正直,有儒者氣像,語其文章則博而精,觀其言議則醇而正,奏對之辭易,使人主樂聞而感發矣。然而惜乎德宗之量狹,不能聽納矣。上曰,奏議誰所纂也?淳穆曰,宋臣蘇軾之所輯成者矣。上曰,是東坡之所纂乎?祐健曰,東坡在館閣時所校正,而大抵此書,人主之所當常目而監法之者也。陸贄以王佐之才,具淹博之學,凡經典之旨言格論,政治之大本要道,莫不備載於是書,又其言明白剴切,有足以感悟人主者,故自古以來名臣之奏議何限,而必以是書爲要者,良以是也。宋臣蘇軾進是書箚子曰,陛下置之坐隅,如見贄面,反覆熟讀,如與贄言,此可以類推於今日所講來諫一篇矣。伏願殿下於講此篇時,上以法列聖朝虛己翕受之量,下以觀其時諸臣之所陳戒者,如對其人,如聽其言,輒皆體驗於聖躬曰,予之氣質有某病,而某說可以藥之。先事警省,勉勉服膺,則其於聖學之進修,豈不大有益乎?上曰,奏議幾卷乎?祐健曰,四卷矣。上曰,內閣·玉堂皆有之,而亦各有唐板常板乎?永輔曰,玉堂所儲則常板矣。淳穆曰,內閣似有唐板,退出後當考見矣。上曰,皆上疏乎?永輔曰,皆裒集昌言嘉謨而爲之矣。淳穆曰,奏議則俱是啓狀請,而原集亦有詔制誥之類矣。祐健曰,贄在館閣,或有代撰王言者矣。淳穆曰,又有正廟時所輯陸奏約選矣。上曰,陸奏約選幾卷乎?祐健曰,只一卷矣。上曰,皆疏章乎?淳穆曰,果皆疏章矣。上曰,訐揚大臣之訐字,何義也?祐健曰,訐者捏訴之意也。上曰,大臣指誰乎?祐健曰,卽指金興慶,而此篇中所載疏語,只擧梗槪,旣不見全篇,則未知遣辭之如何矣。上曰,仁祖舊宮在於何處乎?淳穆曰,似是儲慶宮矣。祐健曰,元宗潛邸舊基,則在慶熙宮矣。永輔曰,西闕有繫馬棗,此是元宗手植,而嘗繫馬於此樹云矣。上曰,繫馬棗果在興政堂外矣。上曰,慶熙宮是光海所建乎?永輔曰,然矣。英廟朝每御慶熙宮,而宗廟回鑾時,望見而歷臨,則仁祖舊宮,似在西闕近處矣。上曰,諸道按廉使猶今之御史乎?祐健曰,非暗行也,卽觀民察俗,而揀其資高才備者爲之耳。在慶曰,類今之觀察使矣。上曰,觀察使分左右乎?祐健曰,古之監司分左右道矣,今則合爲一矣。上曰,兩府指何官乎?永輔曰,古之兩府卽都評議司中樞府,而都評議司如今之議政府也,中樞府如今之承政院也,故中樞府亦有堂后矣。上曰,門下侍中何官乎?祐健曰,今之議政矣。上曰,太祖嘗爲高麗侍中矣。在慶曰,然矣。上曰,今之官制,亦或有仍用麗朝舊名者乎?永輔曰,獻納及左右正言是也。在慶曰,麗朝之李存吾·鄭樞,皆爲左右正言矣。上曰,是疏劾辛旽者矣。上曰,又有密直提學而今無之,官制與今不同矣。祐健曰,國初官制,多仍麗朝舊名,而稍稍變革矣。上曰,寅字之義,何謂也?祐健曰,寅者敬之之義也。淳穆曰,書之舜典云,夙夜惟寅,直哉惟淸矣。〈上〉命參贊官讀之。在慶讀自古之卿大夫,至忘經史。上曰,止之,文義陳之。在慶曰,臣所讀自止內,別無文義之可以敷演仰達者,而儒臣所奏之言,果皆明白切實,伏望體念焉。上曰,注書出去,門考可也。賤臣承命出考,金虎門下鑰,還入就座。上曰,文宗手書下政府,其時大臣皆會政府乎?祐健曰,此時則大臣與六曹長官,日日仕進於本府,啓事論政矣。上曰,今則備邊司爲大臣衙門,而無政府會坐之事矣。祐健曰,自設備邊司之後,大臣啓奏以備局爲之,別無政府仕進之擧,而近日則惟舍·檢坐衙,行於政府矣。上曰,備邊司始於宣廟時乎?在慶曰,明宗朝始設矣。上曰,常參是日日爲之者乎?祐健曰,然矣。上曰,常參時大臣與六曹皆入參乎?祐健曰,然矣。古則政府與六曹在於闕外,故自大臣以下,皆會本司,常參入參之後,大臣退坐政府,會六曹議事,有事則輒啓奏矣。上曰,景福宮距政府不遠矣。祐健曰,六曹則在於政府之下矣。上曰,六曹亦不遠矣。上曰,世祖大王曾經領相矣。祐健曰,然矣。上曰,宗室則龜城君爲領相矣。在慶曰,龜城君爲相時,年未三十云矣。上曰,少年作相者誰也?在慶曰,宗室則龜城君,而外朝則李德馨三十八爲相,金壽恒四十四爲相矣。上曰,龜城君其中第一矣。上曰,古史有年少而爲相者乎?永輔曰,秦甘羅年十二爲相,在其人不在年矣。上曰,甘羅果十二爲相,壯矣。淳穆曰,吳陸遜年十七爲水軍大都督矣。祐健曰,伯益佐禹治水時,年纔八歲云矣。上曰,成廟時六承旨之持公事入侍也,各該官亦皆隨入乎?在慶曰,如今輪對官入侍之例矣。上曰,此如今輪對官之同爲入侍於持公事入侍時矣。〈上〉命閣臣讀之。淳穆讀自中宗敎吏曹,至盡萃朝廷。上曰,止之,文義陳之。淳穆曰,臣所讀卽用人篇,而凡爲國,莫不以用人爲先,知人爲難,故古有賓興詔擧之法,論辨考課之制,又數引刺史守相,周咨博訪,無或官非人而野遺賢,其難其愼,蓋如是矣。竊稽我列聖朝官人之盛,成宗朝下敎曰,雖非全德之人,苟有一節之可觀,斯爲善人,竝以名聞,此則全才備德,世難多得,亦擧一藝一能,使之稱職,比諸椳闑扂楔,各得其用也。中廟朝趙光祖言曰,古者四十强仕,必待道明德立,然後就仕,此則培養作育,充其德器,至于老成而登庸也。宣廟朝李珥疏曰,世宗大王,東方聖主也,用人之規則惟賢惟才,不問世類,南智出自門蔭,而以黑頭拜三公,金宗瑞顯被物論,而以獨見開六鎭,超遷不日者,意謂當至卿相,而位稱其才,則終身不改,久任累年者,意謂官止於此,而一朝陞擢,則不限階級,此則其人如可用,不計以齒,其才如可任,無拘於格,大聖人器使賢能之政,炳然垂後矣。伏願殿下,以此體念,是臣區區之望,而更無別具文義,可以仰奏者也。上曰,南智誰也?在慶曰,是南在之孫矣。上曰,爲相乎?在慶曰,以蔭官爲相矣。上曰,栗谷此疏,是宣廟時乎?淳穆曰,然矣。上曰,栗谷至何官乎?永輔曰,官至贊成,而退溪亦贊成矣。上曰,未作相矣。上曰,下章有居相位十餘年,爲判尹二十年者,何爲久任乎?淳穆曰,久任責成故矣。上曰,此時以資憲爲副提學乎?淳穆曰,柳希春以資憲拜副提學,此時則不拘資級矣。祐健曰,不拘資級,隨其才而用之矣。永輔曰,古者用人,不以階級爲限,亦有不次擢用之擧,此實官惟其人之義矣。上曰,仁廟朝時,人才爲盛矣。祐健曰,我國人才之盛,莫如仁祖時矣。上曰,吏曹佐郞之爲官,何如乎?永輔曰,此時銓郞,臧否人物,主張通塞,權重而職淸矣。祐健曰,英廟時始罷銓郞之主張通塞者矣。上曰,與今異矣。上曰,以其淸要也,故其時張維·李植,皆爲之矣。上曰,張維·李植,是文學之士乎?淳穆曰,張維·李植,此時文章,故其後皆典文衡矣。上曰,張維號谿谷,李植號澤堂乎?永輔曰,然矣。上曰,張維是國舅矣。在慶曰,孝宗朝國舅,而卽新豊府院君矣。上曰,李元翼是梧里乎?在慶曰,然矣。上曰,申欽誰也?在慶曰,號象村,而卽東陽尉之父矣。上曰,此時人才輩出,山河精英之氣,盡萃朝廷矣。上曰,沈喜壽以大臣無家,至於有司之不知所在乎?永輔曰,爲相三年,至於無家,則其淸儉可知矣。上曰,鄭大年爲判尹時,年七十矣。淳穆曰,愼惜官方故如是矣。上曰,江原監司朴崇元,謂之迂拙乎?祐健曰,世人皆巧,而崇元之守拙可尙,故有此敎矣。上曰,此時自從一品至正二品,未滿二十矣。祐健曰,其時二品以上未滿二十人,則其愼官擇才有如是矣。上曰,此果宣廟時事乎?祐健曰,宣廟時人才雖多,而愼簡如此,此所以特書者矣。在慶曰,金長生之父有才學,而終不能升資憲階矣。上曰,其後則不如是矣,今之判書以上爲幾人乎?永輔曰,二十餘人矣。上曰,嘉善則多乎?永輔曰,果多矣。上曰,沈喜壽誰也?永輔曰,號一松矣。上曰,仁宗欲相晦齋,而尹仁鏡不爲之卜乎?永輔曰,然矣。上曰,何爲不卜?果不知聖意而然乎?祐健曰,旣下手書,則似可以仰度聖意,而尹仁鏡竟不卜矣。上曰,其時大臣誠非矣。祐健曰,如晦齋之賢,而仁鏡竟不卜,大是失着矣。上曰,此章之特書尹仁鏡之不卜者,可知其非之之意矣。上曰,懵字是何義乎?祐健曰,懵字是矇然之義矣。上曰,首相缺云云者,首相誰也?在慶曰,以上章文勢觀之,洪彦弼似退去矣。永輔曰,仁宗在位纔八月,則似無新卜之相矣。在慶曰,仁宗朝大臣,皆是中宗朝大臣,如柳灌·尹任·柳仁淑是矣。上曰,尹仁鏡是此時時相乎?在慶曰,然矣。上曰,柳灌·尹任·柳仁淑皆爲相乎?祐健曰,柳灌則時爲領相,而尹任以武臣官至贊成矣。在慶曰,柳仁淑爲吏判,而與尹任等皆罹乙巳士禍,而晦齋則卒於謫所,如白仁傑等,皆同時名賢矣。上曰,柳仁淑竟被乙巳士禍矣。上曰,三人竝皆被禍乎?在慶曰,然矣。而乙巳完人,惟金麟厚一人而已矣。上曰,晦齋竟卒於謫所乎?在慶曰,然矣。上曰,尹任是武臣乎?在慶曰,然矣。上曰,國朝武相爲幾人乎?在慶曰,如朴元宗·申景禛等,皆武相矣。上曰,李浣·具仁垕,亦武相矣。上曰,武相亦兼領經筵乎?祐健曰,雖武臣而爲相,則亦例兼經筵矣。上曰,左右相亦兼領經筵矣。上曰,仁宗昇遐在於乙巳年乎?祐健曰,然矣。上曰,實封云者,何也?永輔曰,是卷言實封者凡二處,而卽以實狀封進之謂矣。祐健曰,實封非別樣體格,以實狀封進者矣。上曰,睿宗朝罷侍講院,而猶置弼善一窠者,以成俊故矣。祐健曰,睿宗在邸時,成俊備宮僚,素知其賢,故有此異數矣。上曰,此是美事矣。在慶曰,成俊爲相,別無可稱,然燕山時,方讌女樂,俊力諫曰,老臣未死之前,殿下不宜有過擧云云。則此一事,足以傳後,而猶涉於戊午史禍矣。上曰,其時士禍,何爲而作乎?在慶曰,小人柳子光,欲殺金宗直,釀成此禍矣。上曰,佔齋與金馹孫,皆罹其禍,而果是何事乎?永輔曰,佔齋弔義帝文一篇,金馹孫書入史草,竟爲禍階矣。上曰,弔義帝文誰爲懸註乎?永輔曰,柳子光渠自爲之,而捏誣擠陷者矣。上曰,史草則金馹孫爲之矣。上曰,士禍與史禍各異乎?淳穆曰,乙巳己卯是士禍也,戊午是史禍矣。在慶曰,甲子繼有士禍矣。上曰,甲子士禍何爲而作乎?在慶曰,乙巳餘黨,又織成之矣。上曰,厖然何謂也?祐健曰,是淳厖之謂矣。上曰,高頂笠是奚冠乎?永輔曰,卽今之笠子矣。上曰,藍絛兒何帶乎?祐健曰,絛兒是帶名,而卽今之藍絲帶矣。上曰,黃喜登科,在於麗朝乎?在慶曰,然矣。而國朝賢相,以黃喜·許稠爲首矣。上掩卷。永輔曰,召對冊子,每爲煩稟,極爲未安。此後則如非特敎,當以綱目依例持入乎?上曰,唯。上曰,內閣如有唐板陸宣公奏議,則竝陸奏約選及玉堂所儲常板陸宣公奏議而入之可也。〈上〉命史官就座,仍命退。諸臣以次退出。
上在昌德宮。停常參·經筵。
趙在慶啓曰,明日召對,取稟。傳曰,爲之。
李正耆啓曰,大司憲洪學淵呈辭,執義林肯洙,掌令申佐模·申泰運,持平崔虎文·李晉燁牌不進。監察茶時之意,敢啓。傳曰,知道。
又啓曰,今日拜表時,憲府則監察代行矣,雖無諫院,依例行禮之意,敢啓。傳曰,知道。
又啓曰,右承旨洪永圭,左副承旨曺錫亨,右副承旨徐元淳,今日不爲仕進,竝卽牌招,何如?傳曰,允。
又啓曰,右邊捕盜大將柳基常,今日拜表,慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
傳于李正耆曰,三使臣留待。
傳于李正耆曰,三使臣入侍。
傳于趙在慶曰,召對入侍。
以黃海監司金鼎集狀啓,新溪縣民家失火事,傳于李正耆曰,聞甚矜惻,元恤典外,別加顧助,結構奠接之方,廟堂措辭分付。
以忠淸監司姜時永狀啓泰安郡民家失火事,傳于李正耆曰,聞甚矜惻,元恤典外,別加顧助,結構奠接之方,廟堂措辭,分付。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于李正耆曰,只推。
以左副承旨曺錫亨,右副承旨徐元淳牌不進罷職傳旨,傳于李正耆曰,只推。
李正耆,以都摠府言啓曰,今日入直內三廳武兼禁軍及軍兵等,當爲中日習射技放,而拜表相値,不得設行之意,敢啓。傳曰,知道。
又以都摠府府言啓曰,副摠管吳一善,以摠戎中軍,本營諸將官射會監試事,禁衛營晝仕出去之意,敢啓。傳曰,知道。
又以備邊司言啓曰,卽見京畿前監司李啓朝災實狀啓,則分等不爲擧論,事目災二百結外,不足災一千八百四十二結七十七負三束,特許準劃,後錄諸條,竝請令廟堂稟旨,分付矣。三等旣不擧論,全省可知均登,始因風凄而未發者,終緣霜退而桑楡有收,若而邑蟲雹之損,固不免常有之患,所報災結,殆近過濫,而第以寧失之義,事目外加劃一千六百結,使之均俵。其一,北漢平倉城餉,捧留各該邑,耗條代錢輸送摠廳,楊州排捧條,捧留本邑,耗條依海西移轉例,詳定代錢,輪送摠廳事也,城餉邑捧,或不無已施之事,如今康年,不可視以爲例,但畿輔所重,與他自別,盡數遠輸,亦所當念,折半捧留,耗條本邑輸送,楊州排捧條,亦依他邑例,折半捧留,元還旣令折半城捧,耗條代錢,置之。其一,臨津·長山等餉穀捧留各該邑,附近民之自願輸納者,依願許施,耗條代錢輸送事也,旣有近年已許之例,依施。其一,各衙門軍布,壬辰癸巳停退條,及辛巳以前各年舊布,竝許仍停事也,新舊竝督,民情可念,許令仍停。其一,抱川民庫貸下還穀折租五千一百七十七石零,待年豊收捧條,姑許停捧事也,待豊收捧,本是優恤之意,如今樂歲,固宜準捧,而連年支勑之餘,民力在所當念,姑許停捧。其一,禁御兩營江都留餉米太,及守摠兩營軍官壯抄牙兵等身米太錢收捧事也。其一,沿海各邑拯劣米太,竝許停捧,而其中金浦水沈之靈岩大同拯米,及交河臭載之順天大同拯米太,係是當年條,依定式收捧事也。其一,各衙門各宮房屯土,從實收稅事也。其一,推奴徵債,限明秋防塞事,所請諸條,別無靳許之端,竝許施,何如?傳曰,允。
又以備邊司言啓曰,卽見水原留守李光正災實狀啓,則事目災三十結外,不足災七百九結八十二負五束,特許加劃,推奴徵債,限明秋防塞事,請令廟堂稟旨,分付矣,,今年畿農,可謂均登,本府穡事,寧有異同,早涼雖云有損,晩曝幾皆成實,所請災結,殊涉稍多,事目外四百七十結,特爲加劃,推徵亦許防塞,何如?傳曰,允。
又以備邊司言啓曰,卽見廣州留守洪敬謨災實狀啓,則事目災二十結外,不足災一百六十結二負,特許準劃,癸酉庚辰丁亥排捧還,竝許仍停事,請令廟堂稟旨,分付矣。一時驟涼,別無損於成熟之早秧,八月稍暄,大有效於發穗之晩稻,論以狀辭,亦驗豐登,所請災結,猶涉稍多,而保障重地,尤當軫念,特許準劃,使之均俵,各年排還,一事請停,有若按例,況丁亥條之僅捧一年條者,亦近於塞責,揆以糴法,寧容若是,當此康年,事當全數收捧,而新舊竝督,民勢可念,癸酉庚辰條,特令仍停,丁亥排捧餘數,姑先盡數捧納之意,分付,何如?傳曰,允。
又以備邊司言啓曰,卽見開城留守金學性狀啓,則備陳本府及舊豐德農形受損之狀,仍請後錄諸條,令廟堂稟處矣。其一,舊豐德禁御兩營江都留餉米太,及摠廳所管臨津餉穀,捧留本邑,而耗條詳定代捧,輸送各該廳之意,前已別具啓聞事也。其一,舊豐德各軍門各衙門身軍布之辛巳壬辰癸巳條,大小南面壬辰癸巳停退條,竝許仍停事也,江都留餉之詳定代捧,臨津餉穀之捧留本邑,依昨年例施行,耗條,竝以詳定,輸送各該營,各年舊布,亦許仍停,何如?傳曰,允。
又以備邊司言啓曰,卽見全羅監司金景善災實分等狀啓,則礪山等九邑,置之尤甚,扶安等二十八邑鎭,置之之次,光州等十七邑,置之稍實,事目災八百結外,不足災一萬五千九百九十三結十負三束,特許加劃,後錄諸條,竝請令廟堂稟旨,分付矣。三等分劑依施,本道年形,始雖有若而邑惜乾之歎,摠而論全道內成就之實,則初非失稔,優爲小康,而所請災結,殊涉夥多,事目外一萬四千結加劃,使之均俵。其一,三等邑尤甚面里尤甚戶當年新還,以相當穀,準折代捧,待明秋還作本色事也,還餉法意,本有所重,何可混請三等,無所區別乎?只就尤甚邑尤甚面里尤甚戶,特許準折代捧,以紓民力。其一,丙子未捧及高敞己巳反作條,依已例仍停事也。其一,己巳停退軍布,依已例仍停事也。其一,三等邑城餉,城下近面,輸納城倉,程途稍間處,捧留邑倉,待明秋還納城倉事也。其一,京外所納箭竹,尤甚邑全數,之次邑折半,蠲減事也。其一,尤甚邑勿定配所事也。其一,推奴徵債,限明秋防塞事也。所請諸條,旣多已施之例,別無靳許之端,竝依施,而箭竹尤甚邑折半,之次邑三分一,蠲減何如?傳曰,允。
又以備邊司言啓曰,卽見慶尙前監司洪鍾英災實分等狀啓,則知禮等九邑,置之尤甚,醴泉等三十四邑,置之之次,慶州等三十八邑,置之稍實,仍以爲事目災七百結外,不足災一千三百二十七結五十五負六束,特許加劃,後錄諸條,竝請令廟堂稟旨,分付矣。三等分劑,依施,如干災傷,固是樂歲之所不能免,而幅圓廣大,結摠夥多,所請之災,極爲精約,依狀請特爲準劃,使之均俵。其一,山城餉還限折半,仍捧平倉事也。其一,尤甚邑限明秋,勿定配所事也。其一,推奴徵債,依已例防塞事。城餉之折半捧留,尤甚邑勿配,推徵防塞,竝許施,何如?傳曰,允。
又以備邊司言啓曰,卽見平安監司洪在喆分等狀啓,則三登等九邑,置之稍實,平壤等二十四邑,置之之次,龜城等九邑,置之尤甚,後錄諸條,竝請令廟堂稟旨,分付矣。其一,各邑鎭帳外火田,限四分一權減,各鎭屬給代不足條,以各鎭間年儲留穀及營別置穀,從便區劃事也。其一,陳田火田還加起執摠,姑許停免事也。其一,各宮房各衙門及奎章閣所屬屯土,從實執摠,而其中閣屯之在於淸北各邑者,別爲摘奸,獲免白地責稅也。其一,龜城·泰川頹戶外,當年還布,特許六分一蠲減,六分一停退,六分一準折代捧,待明秋還作本色,定州等五邑,八分一蠲減,八分一停退,八分一準折代捧,待明秋還作本色,龍川·鐵山,八分一停退,八分一準折代捧,待明秋還作本色事也。其一,龜城等九邑,潰覆成川,永無田形者,待各該邑齊報,從當別具狀請,而該邑所用雜費條,依三南官需災減例,災結所納,爲先蠲免之意,申飭各該邑事也。其一,式年戶籍磨勘,待明秋擧行事也。其一,尤甚九邑配囚,移配他道事,令攸司稟處,仍令限明秋,勿定配所事也。其一,推奴徵債,限明秋防塞事也。分等依施,今番淸北水災,雖不無淺深之別,統以言之,便同滄桑,其在懷保之政,宜有越例之施,龜·泰等九邑頹戶外,還布之停退代捧,道臣所請,豈無酌量,而但六分一蠲減,六分一停退,此乃元還之三分一減縮也。龜·泰兩邑之中,亦必有水災稍歇,而足可捧還處,則如是混請,太過分數,以此推之,定州·龍川等邑,雖有分等,亦是元還減縮則一也,至於蠲減之自下擅請,有違格例,該道臣推考,蠲減勿施,龜·泰等兩邑,六分一停退,六分一代捧,定州·龍川等七邑,八分一停退,八分一代捧,竝以尤甚面里,分等許施,雜費條蠲免,及災邑配囚之移配他道,俱係便民之政,外此諸條,亦多已例,竝依狀請施行,何如?傳曰,允。蠲蕩之請,雖違格式,被災民情,不可不念,特依停代之面里分等例,施行。
又以備邊司言啓曰,卽見咸鏡前監司成遂默分等狀啓,則安邊等十三邑,置之稍實,會寧等六邑,置之之次,鏡城等六邑鎭,置之尤甚,後錄諸條,竝請令廟堂稟旨,分付。尤甚中三·甲兩邑,救急之政,爛商停當,追于登聞爲辭。其一,三·甲兩邑新還當捧中,限三分一,特許停退事也。其一,還餉,尤甚邑折半,之次邑三分一,以相當穀準折代捧,待明秋還作本色事也。其一,己丑乙未丙申停退未捧折米二萬八千六百一石零,竝姑停捧事也。其一,茂山癸未査得虛留折米二萬一千三百八石,依前仍停事也。其一,尤甚邑限明秋,勿定配所事也。其一,明川以南進俸吏,停止事也。其一,推奴徵債,限明秋防塞事也。三等分劑,依施,三·甲被災,未知淺深之如何,而至於新還請停之境乎,還餉雖有所重,民情亦所當念,限三分一準折代捧,外此尤甚之次邑,分數代捧,以若全省之豐登,不宜闊狹,置之,各年舊還,有難竝督,與餘外諸條,一體許施,何如?傳曰,允。
又以備邊司言啓曰,卽見黃海監司金鼎集災實分等狀啓,則金川等四邑,置之尤甚,康翎等九邑,置之之次,長連等十邑,置之稍實,事目災三百結外,不足畓災二千八百七十九結四十一負四束,綿田災七百三十五結二十一負,特許加劃,後錄諸條,請令廟堂稟旨,分付矣。分等依狀請施行,始也耕播及時,優有大登之兆,終焉風雨所過,不無少損之歎,統論成就,實是康年,加請之災,若是夥多,大違所料,事目外畓災二千結,綿災三百結,特許加劃,使之均俵。其一,各宮房各司火田,令各該邑,從實執卜事也,許施。其一,延安·白川·金川·平山·甕津等五邑,均廳免稅米太,以詳定價執錢上納事也,免稅錢捧,自是法外,且有庚子定式,固不可遽議闊狹,而今此所請,必有酌量,只令尤甚邑,特許詳定代捧。其一,司饔院納海州·平山·鳳山保米,掌樂院納白川保米,無論三等邑,每名二兩代錢收捧事也。其一,延安·白川癸亥甲子停退軍錢米布,依前仍停事也。其一,本營牙兵入防,停止事也。其一,推奴徵債,限明秋防塞事也。其一,尤甚邑限明秋,勿定配所事也。諸條所陳,竝依施,何如?傳曰,允。
又以備邊司言啓曰,卽見江原監司徐英淳災實分等狀啓,則旌善等四邑,置之尤甚,橫城等十三邑,置之之次,江陵等九邑,置之稍實,仍以爲,事目災三十結外,不足災五十三結九負三束,特許準劃,後錄,竝請令廟堂稟旨,分付矣。分等依施,始也雨暘之調,俱宜山耕而野種,終焉風雹之損,不過尺朽而點瑕,較之年形,所請災結,猶涉稍多,而特以如傷之意,許令準劃,使之均俵。其一,平海·蔚珍·江陵·歙谷四邑大同布,特許代錢事也,正賦代捧,何可容易議到,而麻農失稔,民情宜念,許施。其一,平海·蔚珍·江陵·歙谷四邑所納各軍門各衙門軍布,訓局外特許代錢事也,莫重大同,旣許純錢,軍布亦令代納。其一,各軍門屯稅及各宮房各衙門有土免稅,從實收稅事也。其一,尤甚邑限明秋,勿定配所事也。其一,推奴徵債,限明秋防塞事也。屯免稅之從實收稅,尤甚邑之勿定配所,推徵防塞,竝依狀請施行,何如?傳曰,允。
又以備邊司言啓曰,卽見忠淸前監司姜時永災實分等狀啓,則洪州等七邑,置之尤甚,公州等三十二邑鎭,置之之次,忠州等十六邑,置之稍實,事目災五百結外,不足災八千三百六十八結五十九負五束,特許加劃,後錄諸條,竝請令廟堂稟旨,分付矣。三等分劑,依施,本道年形,始雖早涼之爲損,旋有晩曝之收效,如干災傷,不免恒有,畢竟成就,優爲少康,則加請災之若是夥多,誠是意慮之所不到,第以如傷之念,特付寧失之義,事目外加劃六千四百結,使之均俵。其一,丙申停退還餉,三等邑竝仍停,待年豐收捧,上黨山城己丑未捧還餉,餘在各穀一千二百十五石零,亦許仍停,待明秋收捧事也,丙申停退條,如今均熟之歲,若許仍停,則其將何時淸帳乎?尤甚特許停捧,之次邑三分一,稍實邑折半收捧,上黨城餉,尤有所重,亦令三分一收捧。其一,各年停退軍米布錢,三等邑竝仍停事也。其一,魚鹽船稅,壬辰秋等癸巳春等停退條,竝仍停事也。其一,安興餉米之散在各邑者,姑許仍留事也。其一,軍保歲抄磨勘,勿爲定限,各鎭屬編伍軍,歲末成冊,一體退行事也。其一,沿海各邑鎭戰龜防兵船改造改槊當限者,退限明秋事也。其一,舒川等七邑各樣軍布之以苧上納者,限明秋以錢代納事也。其一,洪州等十三邑鎭各司所納箭竹,量宜權減事也。其一,尤甚邑限明秋,勿定配所事也。其一,推奴徵債,限明秋防塞事也。多有各年已許之例,竝依施,箭竹,尤甚邑折半,之次邑三分一,特爲蠲減,何如?傳曰,允。
又以義禁府言啓曰,忠淸監司姜時永狀啓內,沔川前郡守金益根·宋觀洙·李用觀·洪獻謨等罪狀,竝令攸司稟處事,啓下矣。金益根下去忠淸道大興地,宋觀洙下去懷德地,李用觀下去京畿竹山地,洪獻謨以寧海府使,時在任所云,依例發遣府羅將,竝拿來,何如?傳曰,竝待待命拿囚。
乙巳十月二十四日辰時,上御重熙堂。三使臣入侍時,左承旨李正耆,假注書李敎寅,記事官洪祐命·金炳雲,冬至兼謝恩正使李憲球,副使李同淳,書狀官李裕元以次進伏訖。上曰,史官分左右。上曰,三使臣進前,奏職姓名。憲球等進前,各奏職姓名。上曰,遠路無事往返,可也。仍命頒賜貂帽·扇子·臘藥等種。正耆受,傳于憲球等。憲球等跪受訖。上命退。憲球等先退。又命史官就座,仍命退。承史以次退出。
乙巳十月二十四日未時,上御重熙堂。召對入侍時,參贊官趙在慶,侍讀官朴永輔,檢討官洪祐健,待敎洪淳穆,假注書李敎寅,記事官洪祐命·金炳雲,各持綱目第十三卷,以次進伏訖。上命史官分左右。上開卷,命上番讀之。永輔讀自十六年春二月,至遂散走。上曰,止之,文義陳之。永輔曰,光武時河南諸郡守,坐度田不實,被罪者十餘人矣。田制釐正之難,古亦然矣。夫天氣不能常和而有水澇,地力不能常完而有頹缺,於是乎黍稷黃壤之田,今或爲蘆葦白沙之場,稅額因是而漸蹙,國用因是而漸艱,然而此邊浦落,彼邊泥生者有之,其所謂白沙之場,亦非仍爲棄地,畢竟有起墾之時,而一入災頉,永不還屬,旣不還屬,則民得以私耕,猶之可也。環顧國中,未聞有一片桃源也。然則其爲隱稅,而歸奸吏之私橐,從可知矣。近因朝家申飭,列邑行査陳之政,苟能査出隱稅,還屬元額,則綜核之政,莫善於此,第今未然,隱稅則自在,而或就良田美土,元帳付定額之外,無端添稅,民怨朋起,是列邑之奉行,大違朝家之本意也。日前賓對,旣有量田之依允之敎,而今日是書所見,適有湊合,故竊付文義,敢此陳達,伏願殿下,嚴加飭敎,行仁政必自經界始,俾民國兩受實效焉。上曰,度田是量田乎?永輔曰,然矣。上曰,量田何以爲之乎?永輔曰,田土初有定界,而潦水之所呑噬,溝塍之所頹圮,經歲經年,漸至於陵夷而紊亂,故不得不改量矣。淳穆曰,量田之法,必有字號,而字號則以千字文塡之,自天字田地字田,以至于幾百字而皆以第次分別矣。祐健曰,經界始未嘗不明白整齊,而覆沙成川,年久歲深,則壃埸變幻,字號紊亂,害歸於百姓,故所以有量田之擧矣。上曰,尺量乎?祐健曰,以長尺量其田之長短廣狹而爲之,圓曰圭田,方曰句田,昭載於各其邑量案矣。永輔曰,懸崖之田,又謂之梯田矣。上曰,尺量之法,從何先始乎?永輔曰,以郡邑言之,先自邑內爲始,次第尺量而塡字矣。上曰,量案,八路各邑皆有之乎?永輔曰,然矣。上曰,曾行量田,今爲幾年乎?永輔曰,肅廟朝庚子年爲之矣。上曰,量田,監司爲之乎,守令爲之乎?祐健曰,各該邑守令爲之,而守令固難一一親檢,故使吏胥輩爲之矣。永輔曰,近來査陳,若不善爲,則吏胥偸弄隱結,而害歸於窮民,故必也得人而後,可以量田矣。祐健曰,守令若不綜覈,而一任之吏胥,則豪右之人,逞威而恣其兼竝,饒富之民,行賄而減其稅卜,其所橫侵而括剝者,惟羸弱無告之氓而已。至於竝度其廬屋里落,而貧民益窮,怨讟朋興,從古量田之難,良以此矣。永輔曰,以是觀之,當光武修政之時,尙有河南·南陽不可問之語,則量田不可不審愼矣。在慶曰,臣待罪南邑,粗知鄕民窮迫之狀矣。上曰,何邑乎?在慶曰,靈光郡矣。在慶曰,臣見南土窮民,眞箇無支保之望,年豐而啼飢,冬暖而呼寒,終歲昏作,竟乏甁粟之儲,無地籲訴,漸至荷擔之境,而吏緣爲奸,誅求之弊,式月斯生,推膚椓髓,慘毒備至,而富民土豪,又肆侵凌,若此不已,民何以聊生乎?故量田之際,若未能精覈而明辨,則反爲有害於窮民,而無少補矣,惟在方伯守令之各別擇差矣。上曰,民所徵納,一歲凡幾許乎?在慶曰,有軍布身役還穀稅米矣。祐健曰,還穀則又有色落耗諸名色矣。在慶曰,糶以麤劣,糴以精實,而倉吏庫子,誅求無已,還弊民瘼,固不可一一盡言矣。淳穆曰,還穀之出納也,倉吏之乘間幻弄者亦多矣。在慶曰,饒民則吏受其賂,全不給還,擇其至窮無依者而勒給之,故難捧之弊,職由於此,而民益窮矣。祐健曰,軍丁之弊,亦不知爲幾名色矣。在慶曰,白骨徵布,尤極慘矣。上曰,死者亦有所徵乎?在慶曰,非徒白骨之徵而已,雖至孫曾,猶徵其父祖之身役,而且有黃口充丁之弊矣。祐健曰,諺曰,吏聞民家之有産期,每從籬下而窺伺之,及聞呱呱之聲,奔入充丁,故不願生男願生女云,夫生男常情之所願,而其言若此,則其苦可推知矣。在慶曰,又有洞徵·里徵·族徵之弊矣。上曰,何爲而然乎?祐健曰,充丁之民,雖移居他邑,仍徵於所居之本洞者,是洞里徵也。洞里空虛,則移徵於其族戚者,是族徵矣。永輔曰,災政則每當歉歲,自該邑抄出其被災處報營,而自營又抄其尤甚邑之次邑,狀請災結,分給於民,而眞箇失農者,不得食一卜一束,豪富之民,積粟如山,而晏然執災,不亦舛乎?且以朝家字恤之恩,時下還穀蕩減之命,雖至幾十萬石,而吏緣爲奸,以充自已之逋而已,實惠則未究於民,不亦冤乎?書曰,民惟邦本,本固邦寧,臣竊憂之矣。祐健曰,眞所謂粒粒辛苦者矣。永輔曰,自古聖王之政,莫先於愛民,故彼蓬髮而垢面者,雖若蠢蠢無知,而民心卽天心也,愁苦之極,上干天和,而爲災歉,歡洽之至,仰孚天心,而致豐瑞,民心之憂樂,而天時之災祥,捷於桴響矣。祐健曰,民者至愚而神,故聖王之治,誠心做去,以民爲天,未有民安而國不安者矣。永輔曰,愛民無他,節用而已矣。在慶曰,孔子曰,節用而愛民,雖使孔聖爲政,必以節用爲先務矣。上曰,在論語乎。祐健曰,在學而篇矣。在慶曰,周公作無逸篇·七月詩,此可見重本之義矣。上曰,然矣。上曰,光武時河南,是何地乎?永輔曰,洛陽矣。上曰,河南尹似今之監司乎?祐健曰,如京兆尹之職矣。永輔曰,光武亦可謂愛民之主,而漢文帝時,賜民田租之半,則尤是愛民之至矣。上曰,命勿收田租之半乎?永輔曰,然矣。國用有裕,故不收民租,而國用之有裕,則乃節用之效矣。祐健曰,漢帝屢賜民租矣。上曰,果屢矣。祐健曰,文·景時太倉之粟,陳陳相因,充積紅腐者,皆節用之所致矣。節用者,非吝嗇之謂也,卽撙節之義矣。上曰,節用好矣。上曰,崇儉是節用之本矣。永輔曰,然矣。在慶曰,聖敎至此,生民之福矣。祐健曰,論語云,百姓足,君誰與不足,百姓不足,君誰與足,夫足民之方,惟在於節用,而節用之道,必本於崇儉,則聖敎極爲至當矣。上曰,非崇儉則豈節用乎?在慶曰,然矣。〈上〉命下番讀之。祐健讀自夏四月帝還宮,至復增一歲。上曰,止之,文義陳之。祐健曰,學問之道,不以辯給爲貴,必以禮讓爲先,今以凡見觀之,則恂恂退讓者,宜若不能勝人,而喋喋騁辯者,反或可以勝人,然善讀經者,不獨辨析其旨義而已,必務實得而力踐之,禮讓二字,乃其實效之著見於行事者也。然則章句末學,烏能勝實得力踐之士也哉?此桓榮所以卓乎有篤行之效,而諸儒之莫能及者也。且不但學問爲然,治國之要,實莫先於禮讓,孔子曰,爲國以禮,出治之具,有萬其事,而乃以一禮字當之者,聖人之訓,豈徒然哉?大抵禮之一字,小之則爲五性之一目,大之則包天下萬事而有餘,吉凶軍賓嘉,此所謂五禮也。自觀象經野以至設官治民,莫不在於五禮之內,夫如是則欲治其國,舍是禮奚以哉。伏願殿下,於此等文義,勿以過去說話而忽之,必皆究其本旨,克留聖念焉。上曰,桓榮敎明帝乎?祐健曰,光武使桓榮授太子經,而太子卽明帝矣。祐健曰,明帝幸太學,以師禮尊事之矣。上曰,師事者只桓榮乎?淳穆曰,以李躬爲三老,桓榮爲五更矣。上曰,三老五更,何謂也?永輔曰,註云,通三才故謂之三老,達五行故謂之五更,似是後世傅會之說矣。祐健曰,又有三辰五星之說,而皆不可準信,然大抵如李躬者,天子之師也,如董公者,是郡縣之三老,而敎授郡縣之人者矣。上曰,待師之禮甚盛矣。祐健曰,至於執酳割牲,而禮數隆盛矣。上曰,其時亦有几杖之賜矣。永輔曰,周時亦賜几杖於國老矣。祐健曰,周禮有玉杖之賜矣。祐健曰,明帝自在震邸,受業於榮,則其尊事之禮,固當如是,而蓋古昔聖王,非特隆師而已,其禮遇賢士也,不挾至尊,折節執恭,雖外若卑下,而聖德則自此益卲,然則自卑者乃所以彌高矣。上曰,然矣。何卑之有乎?上曰,董宣事亦難矣。永輔曰,董宣之强項固難矣,而光武之優容亦美矣。祐健曰,董宣事,若使中主以下處之,固難忍憤,而光武乃反褒賞之,此光武之所以卓越人者矣。上曰,湖陽公主誰也?永輔曰,光武之姊矣。上曰,雒陽在何處乎?永輔曰,雒陽卽帝都矣。上曰,雒是何字乎?淳穆曰,雒字與洛陽之洛字同矣。上曰,雒陽令何官乎?永輔曰,其曰京師莫不震慄云爾,則與京兆之職似同矣。上曰,如今之漢城府乎?祐健曰,然矣。必是京師掌法之官矣。上曰,如字之義,與往字通用乎?祐健曰,自春秋始通用之矣。上曰,近來亦通用乎?祐健曰,或有通用處而不恒用矣。上曰,此果不恒用矣。命參贊官讀之。在慶讀自二十年春二月,至義兼之矣。上曰,止之,文義陳之。在慶曰,臣猥以謏學,屢忝講席,仰覩天顔溫粹,酬酢如響,此誠大舜之好察邇言也。成湯之不恥下問也。臣不勝萬萬欽頌之忱,而又況進講之冊子,卽羹墻錄與綱目是已,列聖朝修齊治平之德,備載於是錄,千百王治亂得失之蹟,具著於此史,一以資繼述之工,一以備監法之方,遵成憲而不愆,師古訓而有獲,左右逢源,終始典學,則聖工之將就,豈有量哉?第伏念,聖人之學,必貴於不息,故宋臣文天祥之言曰,日御經筵,學士雲集,陛下之心固不息也,而燕閒幽獨之中,此心亦果能不息否乎,旨哉言乎,伏乞聖明,益勤三晝之接,深軫一曝之戒,以不息二字,爲加勉之工,此臣所區區仰禱者也。上曰,都護何官乎?永輔曰,是諸戎之領帥矣。祐健曰,受命于天子,以號令諸戎,故曰都護矣。上曰,西域都護之請,何爲不許乎?祐健曰,所請必施,則恐或輕易中國,而生驕蹇之心,故不許矣。永輔曰,西域都護,是十八國之長,則渠之所大欲而來請者也,惟光武之意,不在於廣幅員,故不許都護矣。在慶曰,西域距漢絶遠,得之不爲益,棄之不爲損,故所以不許者矣。上曰,使渠相節制之好矣。祐健曰,莎車鄯善,先請都護,而帝以中國新定,業已不許,則今豈可偏私於西域乎?然而裵遵之狀聞也,初旣從之,竟乃不許,故車師諸國,叛附匈奴,而生戰鬪之端矣。上曰,始果許之,旋又不許矣,畢竟無事乎?淳穆曰,班固贊曰,聖上遠覽古今得時之宜,辭而不許,雖大禹之敍西戎,周公之讓白雉,義兼之云爾,則光武之不許都護者誠得之矣。祐健曰,光武不欲黷武,故任其來去,而使邊兵捍禦之而已矣。上曰,武帝則征伐匈奴矣。在慶曰,詩云,薄伐玁狁,至于太原,則帝王之道,不宜窮兵,漢武南征北伐,中國空虛,幾爲亡秦之續矣。上曰,征伐之事,武帝果第一矣。淳穆曰,然矣。上曰,匈奴書辱漢矣。祐健曰,高后時冒頓書極悖慢,樊噲請以十萬衆橫行者,卽此事矣。上曰,匈奴入寇則但擊而却之可乎?淳穆曰,中國之待夷狄如犬羊,來則制之而已矣。祐健曰,禦戎之道,羈縻之而已,故任其水草之逐取,而來如豕突則逐似驅羊矣。永輔曰,四夷之中,北虜最强,從古爲邊患者最多矣。上曰,卽今蒙古是北匈奴乎?永輔曰,隨世沿革,而匈奴之名漸變矣,然蒙古亦匈奴之種落矣。上曰,何以謂之單于乎?祐健曰,單于,渠之所尊號者,而如中國之稱皇帝天子矣。永輔曰,唐時又有可汗之稱矣。在慶曰,單于之稱,始於冒頓矣。上曰,冒頓二字皆變字音,其亦異矣。在慶曰,然矣。大凡匈奴之名,變字音而呼之者,甚多矣。上曰,王莽改匈奴單子之號矣。永輔曰,然矣。淳穆曰,王莽時有降奴·服于·恭奴·善于之稱矣。祐健曰,新莽之所爲如此,故其時夷狄,騷撓中國矣。〈上〉命閣臣讀之。淳穆讀自二十三年夏五月,至豈小小哉。上曰,止之,文義陳之。淳穆曰,馬援當天下雲擾之際,自意良禽擇木,一見光武,知帝王有眞,委質臣服,出沒矢石,屢立奇功,遂爲中興名臣,而武陵之征,忘其身老,據鞍顧眄,以示可用,深入險阻不測之地,此非樂事貪功,實出於裹革衷赤,斷斷衛國而已,乃於身亡之後,因梁松之宿憾構陷,光武怒收新息侯印綬,至有珠犀薏苡之譖,名滅爵絶,國土不傳矣,第觀援之戒嚴敦書,有曰,龍伯高謙約節儉,廉公有威,吾愛之重之,願汝曹效之,其所諄諄告戒有如是,則援之平生飭身礪行,推此以知,豈可屑屑於珠犀,自累其跡乎?明如光武,智如馬援,而全恩保義,未克終始,此所謂爲君難爲臣不易也。蓋終始之難,自古而然,治國而小人間之,則政乃壞矣。典學而私欲乘之,則功亦虧矣。是故書曰,終始惟一,時乃日新,念哉念哉。上曰,漢之三公,蓋多生頉矣。永輔曰,以吏事苛責三公,故如是矣。祐健曰,東漢時則不然矣。上曰,光武時果多全保矣。永輔曰,光武保全功臣,而且三公無所事事,故獲免譴責者多矣。上曰,梁松以不答拜之故,而構陷馬援矣。淳穆曰,然矣。上曰,馬援之南征時,年幾何乎?淳穆曰,年高矣。其曰矍鑠則可知爲老將矣。上曰,其時鄧禹在乎?淳穆曰,似然矣。上曰,鄧禹年尙少矣。淳穆曰,杖策時,年纔二十四,則以此推之,此時應不至衰老矣。上曰,馬援與鄧禹,竝時而來乎?祐健曰,援始從隗囂,復依公孫述,末乃奉述之書,來見帝於宣德殿南廡下,而仍留服事,則其非隨禹而來,可知矣。上曰,漢明帝,馬援之壻乎?在慶曰,馬皇后果援之女矣。上曰,馬援屢征匈奴乎?祐健曰,其時南蠻數叛,故援專主南征矣。永輔曰,援非特將帥之材,便是學問中人矣。上曰,有學問乎?淳穆曰,此可謂儒將,觀於戒姪書,實有學問之見矣。祐健曰,以此書觀之,援不喜豪俠,勉以敦厚周愼,則無學問之力而豈能然哉,此書亦載於小學矣。上曰,在小學乎?永輔曰,然矣。馬革裹尸,儘將帥之言,而不喜游俠,誠有道者語矣。上曰,馬援印綬,何爲而收之乎?祐健曰,信聽梁松之讒說,激怒壺頭之失利,追收其新息侯印綬矣。淳穆曰,漢將中敦厚謹愼忠義智略之具備者,無有如援,而至於薏苡之載還,尤著其廉介矣。然以若光武之明見也,宿契也,猶至於奪印之境,則膚受之譖,若是易入矣。上曰,梁松小人矣。在慶曰,馬援果何如人也,又何等契遇也,一朝以小人之一言,而收印之罰,至及於死後,只此一事,光武謂之不明可也,謂之薄恩亦可矣。上曰,光武應知馬援之忠勤矣,旣知之而胡忍有是乎?祐健曰,一念之差而小人乘隙,此人主所當深戒者矣。淳穆曰,胡氏之論,謂以光武春秋旣高,智有所困而然矣。在慶曰,光武之失,學問不足之致,人主苟能終始典學,緝熙光明,則萬幾之決,一出於正,而自臻於無過不及之域矣。伏願殿下,於學問上,益加勉焉。上曰,光武是學問之主,比漢高尤爲學問矣。祐健曰,然矣。上曰,梁松本何人乎?永輔曰,光武之寵壻矣。上曰,梁松是光武之壻云者,在何處乎?淳穆曰,在於上章第二行矣。上曰,以寵壻也故,有異於他人而信其讒乎?淳穆曰,抑或私勝而然矣。在慶曰,私勝亦由於學問之不足矣。祐健曰,於湖陽公主事則用公法,於梁松事則循私蔑公,此政毫釐之差,千里之謬矣。淳穆曰,使臣之道,終始如一者,從古爲難矣。上曰,薏苡之車,誣之以明珠文犀,以馬援之爲人,寧有是理,光武胡不覺察乎?淳穆曰,光武此時,聰明蔽塞,如日月之爲浮雲所翳矣。祐健曰,後人之讀此者,莫不爲光武嗟惜矣。上曰,印綬云云,則古者印信,皆佩之乎?在慶曰,蘇秦佩六國相印云爾,則古之印必佩綬矣。永輔曰,古有金紫銀靑,因爲官品之名,金紫卽金印紫綬,銀靑卽銀印靑綬也,有綬則必佩,故曰佩印矣。上曰,漢以後亦有佩印之說乎?祐健曰,晉之周顗云佩金印如斗大,則晉人亦珮印矣。上曰,近來印信,皆無綬乎?淳穆曰,若以文字書之,則當謂之珮矣。在慶曰,惟獨三登縣印有穿孔,古蔭判書臣金用謙佩之云矣。上曰,闕內所在之寶則有綬矣。淳穆曰,臣嘗聞之矣。上曰,日蝕何在於晦乎?祐健曰,似緣曆法之差謬,而日食在朔,猶謂之災,況在晦乎?上曰,日蝕元在於朔,月蝕必在於望矣。淳穆曰,然矣。上曰,曆象之法,近果多變於古乎?祐健曰,稍稍多異於古昔矣。上曰,大學衍義果懸吐乎?淳穆曰,大學衍義,與諸閣臣相議質正,今方懸吐矣。上曰,昨日內入之玉堂陸宣公奏議,果有吐矣。永輔曰,然矣。上曰,內閣則無唐板陸宣公奏議,而陸奏約選果一卷矣。淳穆曰,然矣。上掩卷,命史官就座。又命退。諸臣以次退出。
上在昌德宮。停常參·經筵。
藥房都提調權敦仁,提調金興根,副提調李圭祊啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。
洪永圭啓曰,明日召對,取稟。傳曰,爲之。
曺錫亨啓曰,備邊司郞廳來言,今日,賓廳日次,而國忌齋戒相値,不得來會云矣。敢啓。傳曰,知道。
李圭祊啓曰,右副承旨徐元淳,同副承旨趙在慶,今日不爲仕進,竝卽牌招,何如?傳曰,允。
曺錫亨啓曰,大司憲洪學淵,執義林肯洙,掌令申佐模,持平崔虎文·李晉燁呈辭,掌令申泰運未肅拜,監察茶時之意,敢啓。傳曰,知道。
以右副承旨徐元淳,同副承旨趙在慶牌不進罷職傳旨,傳于曺錫亨曰,只推。
傳于曺錫亨曰,右副承旨許遞,前望單子入之。
傳于曺錫亨曰,都承旨許遞,前望單子入之。
承旨前望單子入之,權大肯·徐憲淳落點。
傳于曺錫亨曰,承旨房望,順房爲之。
洪永圭啓曰,假注書金弘祺,身病猝重,勢難察任。今姑改差,何如?傳曰,允。
金弘祺改差,代以趙然興爲假注書。
傳于洪永圭曰,召對入侍。
傳于曺錫亨曰,留院公事入之。
兵曹口傳政事,護軍單李同淳。
傳于曺錫亨曰,當該注書,從重推考,不察之當該承旨,亦爲推考。
洪永圭,以內醫院都提調·提調意啓曰,年例各殿進上臘藥所入牛黃玖拾壹部捌分貳里伍毫,麝香貳百肆拾玖部三分玖里貳毫,竝令戶曹宣惠廳進排,而丙申定式牛黃貳拾陸部貳分柒里貳毫,以本院春秋兩等元貢中取用,何如?傳曰,允。
戶曹參判李同淳疏曰,伏以臣,猥膺專對,拜辭天陛,伏不勝戀結之忱,第臣所帶地部佐貳之職,爲任且要,不可與汗漫職司比者也,今將經歲往還,不宜虛縻,玆敢從縣道仰籲,伏乞聖慈,亟賜遞改,以存公格,以安私分焉。臣無任云云。答曰,省疏具悉。所請依施。
乙巳十月二十五日辰時,上御重熙堂。藥房入診入侍時,都提調權敦仁,提調金興根,副提調李圭祊,假注書李敎寅,記事官李承益·金炳雲,待敎洪淳穆以次進伏。醫官秦慶煥·金景球·李顯養·吳昌烈進伏楹外訖。上曰,史官分左右。敦仁等進前奏曰,近來日候過弛之餘,數日甚寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,臣頃因醫官所傳,伏聞唇門下有癤候矣,果已進藥,今至復常乎?上曰,雖已完合,尙有餘痕矣。敦仁曰,或因爪毒而成腫乎?上曰,偶然微腫,果因爪毒矣。敦仁曰,醫官待令,使之入診乎?上可之。慶煥等以次診候訖,退伏奏曰,脈候左右三部調均矣。敦仁曰,臣曠餘登筵,仰瞻玉色之和潤,有勝於夏間,下懷之慶祝,豈可量哉?且近日召對,每多發問,酬酢如響云,臣聞此言,蹈舞欣忭之忱,尤不可勝矣。但近日日候,寒暖不適,尤難節宣,若値日寒,則不須臨軒開講,必以房入侍爲之,以防外氣似好矣。上曰,每於房內進接矣。敦仁曰,嶺南封進蔘元數,春秋合爲四斤,而辛丑四月,因特敎,每年權減一斤矣。此固出於昭儉德節經費之聖意,而年來湯劑之蔘料入用,與前差異,每年三斤,實有不敷之患,揆以事體,豈不萬萬悚悶,當初權減,旣非永式,目下事勢,若是苟艱,自明年春等爲始,以元數春二斤秋二斤,依前封進之意,發關分付於該道道臣,亦以此意,知委度支,何如?上曰,依爲之。出擧條敦仁曰,議藥同參金亨選,待令事,分付,何如?上曰,醫術何如?敦仁曰,老鍊多經歷矣。上可之。敦仁曰,臣又伏聞鍼醫李重恒,身病旣重,不得以待令擧行,而向來鍼醫召入之下敎也,時無待令醫官,自下擧行甚難云,鍼醫趙運杓,使之一體待令事,分付,何如?上曰,唯。上曰,非待令醫則不得入診乎?敦仁曰,待令醫若無稟達,則未得入診矣。〈上〉命大臣就座。又命史官就座。仍命退。諸臣以次退出。
乙巳十月二十五日未時,上御重熙堂。召對入侍時,參贊官洪永圭,侍讀官朴永輔,檢討官洪祐健,待敎洪淳穆,假注書李敎寅,記事官李承益·金炳雲,各持綱目第十三卷,以次進伏訖。上曰,史官分左右。上開卷,命上番讀之。永輔讀自冬十月,至欲以爲式。上曰,止之,文義陳之。永輔曰,今臣所讀自止內,皆記戎狄之事,別無文義之可陳者,第念天命王者,其尊無對,靡所顧忌,怠逸易生,乃生一種戎狄,抛在化外,治則服從,亂則猖獗,常隱然若一敵國,此歷代之通患也。伏惟我朝,北和南靖,疆域無虞,大可畏者,豈非民乎?夫民,撫之則赤子,虐之則非吾有也,將見胡越起於席上,羌戎交於轂下,由是觀之,民嵒之戒,其可忽哉?昨日筵對,適及愛民,幸蒙深賜採聽,旣喩以節用愛民,又以崇儉二字,爲節用之本,聖敎至此,實宗社之慶,生民之福也。書曰,非知之艱,行之惟艱。伏願殿下,更加懋念焉。上曰,民嵒之嵒字,何義也?永輔曰,尙書云,用顧畏于民岩,岩者,嵒險之謂矣。上曰,尙書是書傳乎?永輔曰,然矣。上曰,非知之艱,行之惟艱云云者,是難行之謂乎?永輔曰,然矣。此在書之說命矣。上曰,大司馬祛大字而爲司馬乎?永輔曰,東漢之立國規模,節制大臣,故以大字之過重而祛之,只稱以司馬矣。上曰,大司馬改爲太尉乎?永輔曰,三公之序次,則太尉與大司徒·大司空,是矣。上曰,周勃亦太尉矣。祐健曰,是將帥而爲太尉矣。上曰,此時太尉是何官乎?祐健曰,非三公矣。上曰,尉之稱,昉於何時乎?永輔曰,秦始皇分天下爲三十六郡,而置守尉監,則尉之名始於此矣。上曰,朝鮮亦有尉乎?永圭曰,外職有之,如節制都尉者,是矣。淳穆曰,如迪順副尉·節制都尉,均是尉矣。〈上〉命下番讀之。祐健讀自二十八年春,至信圖讖之篤也。上曰,止之,文義陳之。祐健曰,建武三十年,群臣始請封禪,而光武以欺天之說,固拒不從,可謂有卓識,而竟因圖讖之文,乃行封禪之事,其前後豈不自相矛盾哉?封禪之說,始見於司馬相如封禪書,而其書引管子之言以爲,自無懷·羲·農以下,至于堯·舜殷·周,封禪者凡七十二君云,若如其說,則何詩書傳記,無一言槪及於此耶?其著於史傳者,唯秦始皇·漢武帝嘗行之耳。夫豈秦皇·漢武功德之隆,眞可以軼過唐·虞而然哉。此專由於下諂其君,上欺其心,妄自尊大,鋪張功德,若將以轢往古而耀來今也,以光武英傑之姿,明達之識,豈不知此,而蓋因赤伏符爲中興之兆,故遂乃篤信圖讖,遵奉之不暇,旣又宣布圖讖於天下,有若聖經賢訓之不敢或違者然,此可見其學識之不足,而信道之不篤也,圖讖之書,不一其名,如此章所謂河圖會昌符之類,皆緯書也。緯書者,對經而言也,妄托群經之言,以文其邪僞荒誕之說,學者所宜辭闢之廓如者也。當是時,右文興學,非不彬彬可觀,而外釣尊經之美名,而實遵背經之邪說,雖日敷文敎,顧何補於治術哉,故欲尊經者,莫如先斥不經者,而苟以實心尊經,則邪說亦可以自熄,譬如元氣充足,則外邪不敢入,中國殷富,則四夷不敢犯也。伏願殿下,淵然遠覽,灼然明辨,深軫浮文之弊,克懋實心之工,是臣區區之望也。上曰,封禪始自秦始皇乎?祐健曰,然矣。上曰,封禪何以爲之乎?祐健曰,褒揚功德,檢玉牒而藏之矣。上曰,用巨石而爲之乎?祐健曰,封之石檢而塗以金泥矣。上曰,光武何爲封禪乎?淳穆曰,觀於吾誰欺欺天之言,果是識見高明,而竟信圖讖之說,末乃封泰山禪梁父,則光武之失德亦不少矣。上曰,光武見圖讖乎?祐健曰,見赤伏符矣。上曰,起明堂靈臺辟雍則可也,信圖讖符書則誠非矣。祐健曰,聖敎至當矣,惜乎以光武英明之姿,方其起明堂幸太學也,庶幾乎三代郅隆之治,而竟爲圖讖之所誤,此誠人主之所當監戒者也,必須尊聖經而汰雜書,則君心先正於上,而邪說自熄於下矣。淳穆曰,起明堂與布圖讖,固是兩件事,而合以書之者,可見書法之寓貶矣,且先儒謂光武之學駁雜矣。上曰,果近駁雜矣。淳穆曰,以桓譚之不讀讖而謂之以非聖無法,尤爲失錯矣。上曰,封禪惟秦皇·漢武·光武三人乎?祐健曰,唐之玄宗,宋之眞宗,亦封禪矣。上曰,泰山在何處乎?永圭曰,泰山卽舜典所稱岱宗矣。淳穆曰,中州五岳,泰山最大,其陽則魯,其陰則齊矣。上曰,十三省自淸始乎?永輔曰,始自皇明,而今則十六省矣。上曰,醴泉甘露之瑞,光武果不納乎?祐健曰,郡國所奏瑞徵,光武皆抑而不當,故史官罕得記焉,此盛擧矣。上曰,漢武帝時則何如乎?祐健曰,自古群下之以符瑞進者,專出於迎合上旨也,如宋眞宗,亦好符瑞,故其時靈芝之進獻者,幾至屢萬本矣。大抵聖王,不以瑞物爲祥,歷考三代盛時,初無醴芝之說,則豈三代之治,不如後世而然哉?於此可知其符瑞之虛妄矣。上曰,虛誕矣。永輔曰,臣曾聞湖西定山縣,有一麥五穗之瑞,而道臣不以啓聞,此亦聖德不喜異瑞之所致矣。上曰,何時乎?永輔曰,五六年前矣。上曰,漢以鳳凰之瑞而多改年號矣。永輔曰,然矣。上曰,元鳳·甘露又五鳳矣。上曰,甘露是何時年號乎?永圭曰,是宣帝年號矣。上曰,年號始自漢武乎?永輔曰,自漢文而有中元後元之號,始啓紀年之漸矣。上曰,皇明則以一年號用之乎?永輔曰,果然,而惟英宗則不然,始曰正統,又曰天順矣。上曰,果正統·天順矣。祐健曰,淸人亦不改年號,每一易主,只一改元矣。上曰,改元之多,莫如漢之武帝乎?永輔曰,漢武之改元,至十四次矣。祐健曰,改年號亦夸功矜德之意也,上曰,無意味矣。光武則不改年號乎?祐健曰,改曰中元而已矣。淳穆曰,宋太宗以太平興國四字,始紀年號矣。永輔曰,宋徽宗亦用建中靖國四字矣。上曰,靖字是何字乎?永輔曰,立字邊靑字之靖子矣。上曰,宣和·大觀,亦徽宗年號矣。上曰,光武之起明堂靈臺辟雍則甚盛矣。祐健曰,在春秋筆法,雖不顯書人王之過失,而褒貶之意,自著於文法之中,故此所以特書封禪一事於起辟雍之下者也。永輔曰,看史之法,固當先辨其善惡得失矣。上曰,發明綱目書法有之矣。上曰,光武之學術,果何如乎?祐健曰,學力則多未盡處矣。上曰,漢高祖不封禪乎?永圭曰,然矣。〈上〉命參贊官讀之,永圭讀自三月司空,至四萬人討之。上曰,止之,文義陳之。永圭曰,醴泉·赤草·甘露,未嘗非靈物,而卽不過一時之偶然,以故其秋又有蝗,蝗者災也,特書蝗於此下者,以明其三物之不足爲瑞,此綱目之書法也。光武以中興英明之主,治法政謨,多有可觀,而至於封禪一事,是短處也。始焉謙抑自持,引論語泰山不如林放之語,牢却群下之請,誠無愧於古之明君哲辟,而終焉篤信符讖虛妄之說,上封泰山,下禪梁父,未免後世之譏議,此亶由於立志不固,學識不透,終有所撓奪而然,假使甘露之類,謂之天降之祥,宜其災沴之不久而荐降,一念操捨之間,災祥之應,捷於影響,可不懼哉。大抵爲治之要,當以實心行實政,孜孜不已,無或變改,然後可無始勤終惰之患。詩云靡不有初,鮮克有終,政謂此也。伏願殿下,每於讀史之時,潛究乎施措之得失,辨析乎治忽之敬怠,則善可法惡可戒,不難知矣。懋哉懋哉。上曰,山陽王荊誰也?永輔曰,陰皇后之子矣。上曰,使東海王幾陷於死地矣。永圭曰,觀於哭臨不哀,其凶悖可知矣。上曰,然矣。果凶悖矣。永輔曰,以光武·陰后之子明帝之弟,而其爲人如此,理實難諶矣。上曰,東海王偉人矣。永圭曰,東海王有德行之人矣。上曰,趙熹是太尉乎?永圭曰,果太尉,而觀於諸王雜坐,正色扶下之一事,可知其勁直矣。上曰,東平王蒼誰子乎?永輔曰,明帝子矣。祐健曰,以居家爲善最樂爲對,則其所存可知矣。上曰,在於何書乎?永圭曰,下文有之,其言甚大,故謂之以副是腰腹矣。淳穆曰,東平王之腰大十圍,故謂之副是矣。上曰,腰大果十圍乎?淳穆曰,孔子亦腰大十圍矣。上曰,何謂之圍乎?永輔曰,以兩手第一二指,合以圓之曰,是一圍矣。上曰,果一圍矣。永圭曰,送列侯印十九枚,而令五歲以上皆珮之,五歲之童,何以珮印乎,誠過濫矣。淳穆曰,此事雖出於褒善,而未免濫爵之失,先儒非之者多矣。祐健曰,封爵非細事,而若是太濫,此果光武之失政矣。〈上〉命閣臣讀之,淳穆讀自顯宗孝明皇帝,至是月還宮。上曰,止之,文義陳之。淳穆曰,大射養老禮,稽諸周官制度,乃三代共行之政,而自秦漢以來,一切廢墜,及至明帝,始克臨雍行禮,其威儀物采,彬蔚可觀,足以比隆古昔,然苟無興學尊道之實,未免爲玉帛鍾鼓之云乎者也,帝於桓榮,有師受之舊,屈己備禮,若是隆摯,可謂榮之稽古之力,而其所授經,不過專門章句,未能以大道致治之本,開廣褊察之性,遠期三代之德敎,良可惜也。蓋帝王之學,不在於專門章句,只從正心誠意上做去,若心正意誠,則史而治亂得失,經而義利公私,自至於明辨瀜會,驗諸身措諸事,爲堯爲舜,不遠而邇。伏願聖上,深加留神焉。且伏念,綱目一書,凡係大事,幾大更張,必附以先儒論斷之說,每當乙覽之時,審思於此,則其在監前戒後之道,似不無少補矣。上曰,幸辟雍是初有之事乎?淳穆曰,幸辟雍,卽古者入學養老之禮,而隆師之儀,則果初有之盛擧矣。永輔曰,桓榮自謂今日所蒙,稽古之力矣。上曰,在何章乎?淳穆曰,在下卷首篇矣。上曰,唯。祐健曰,桓榮不過專門之學而已,其殊遇之縟儀,華則華矣,而實則恐不足矣。上曰,少實乎?祐健曰,然矣。上曰,文·景時,尙不及此時之文明乎?淳穆曰,明堂辟雍,文帝謙讓未遑,則文物之煥然具備,雖不如明帝時,而文帝亦文治之主矣。上曰,尙未彬彬乎?永圭曰,文·景時文物,尙多未備者矣。祐健曰,武帝時,改正朔易服色,多所興作,而文物之盛,至是而始彬彬矣。上曰,尊桓榮,是明帝之盛擧也,後世則更無如此者矣。永輔曰,三代以後,隆師之禮,無如桓榮之遭遇者矣。祐健曰,執醬執酳,祝哽在前,祝饐在後,其節次如今之笏記,儘美事矣。上曰,漢明帝何如主乎?祐健曰,懿君矣。淳穆曰,賢明之主矣。上曰,明帝·章帝之後,凡爲幾主,而歷年爲幾何乎?永輔曰,東漢歷年爲二百矣。上曰,書傳何謂尙書乎?淳穆曰,尙者,似是尙古之義矣。永輔曰,傳者註也,書註卽蔡沈之所作,故合以謂之書傳,亦謂之蔡傳矣。昔毛萇治詩,故始謂之毛詩,後以朱夫子註釋,亦合謂之詩傳矣。上曰,經書無古今之殊乎?淳穆曰,大文則自如,而註釋則各自不同,有漢儒之疏,宋儒之註矣。祐健曰,漢儒尙專門之學,故以一經爲終身之工矣。上曰,工夫則專一矣。祐健曰,鄭玄之婢能通詩傳章句矣。上曰,恒聞故誦之矣。上曰,專一則未涉獵乎?祐健曰,專主一經而旁通諸書矣。淳穆曰,講五經同異於石渠閣,則可見漢儒之各主己見,而近來則自朱夫子之註釋一出,而更無他見矣。永圭曰,漢儒之說,傅會穿鑿,未有一定之見,而朱夫子以後,始無歧貳之論矣。祐健曰,自漢以來,各有箋注,而朱夫子統括群言,正誤存粹,始成不易之正本矣。淳穆曰,四書二經及尙書典謨則朱子註也,禹貢以下則蔡沈註矣。永輔曰,漢時非徒專門之學而已,用人亦然,官職皆久任不遷,故有倉氏·庫氏爲吏長子孫之語矣。上曰,不遷職者,取所長而然乎?永輔曰,然矣。祐健曰,明習春秋,使之治訟,則以專門之學,觀於後世所稱博洽者,反有勝矣。永圭曰,半部論語,猶以之定天下佐太平矣。上曰,是何人乎?淳穆曰,宋之趙普,以論語一部,半部佐太祖定天下,半部佐太宗致太平矣。祐健曰,學問之效,何書不然,而論語尤是治平之要,故必貴乎專心而致知,常目而溫繹,雖士子尙不數尋摘之學,況帝王家乎?淳穆曰,章句之學,詞章而已,儘無益於帝王之學矣。〈上〉命史官就座,仍命退。諸臣以次退出。
上在昌德宮。停常參·經筵。
洪永圭啓曰,明日常參·經筵,取稟。傳曰,停。
曺錫亨啓曰,大司憲洪學淵,執義林肯洙,掌令申佐模,持平崔虎文·李晉燁呈辭,掌令申泰運未肅拜,監察茶時之意,敢啓。傳曰,知道。
權大肯啓曰,同副承旨趙在慶,今日不爲仕進,卽爲牌招,何如?傳曰,允。
徐憲淳啓曰,假注書趙然興,時無職名,令該曹依例付軍職,冠帶常仕,何如?傳曰,允。
傳于洪永圭曰,禮房承旨,馳詣景慕宮,奉審摘奸以來。
傳于徐憲淳曰,召對入侍。
傳于權大肯曰,左承旨許遞,前望單子入之。
承旨前望單子入之,趙道淳落點。
權大肯啓曰,新除授同副承旨趙道淳,卽爲牌招,何如?傳曰,允。
傳于洪永圭曰,在外及有實故玉堂許遞,政官牌招開政。
權大肯啓曰,吏曹判書金興根,參判金箕晩牌不進推考傳旨,今方捧入,而開政命下之後,如是違牌,事甚未安。參議未差,判書參判,竝更牌招,何如?傳曰,允。
以同副承旨趙在慶牌不進罷職傳旨,傳于曺錫亨曰,只推。
權大肯以吏曹言啓曰,宗廟朔祭獻官李圭祊,徽定殿朔祭大祝李魯奎,時無職名,令該曹口傳付軍職,何如?傳曰,允。
兵曹口傳政事,護軍李圭祊,副司果李魯奎·趙鳳夏,以上竝單付。
徐憲淳,以備邊司言啓曰,卽見平安監司洪在喆狀啓,則以爲,本道比不足災爲二百五十三結七十負五束,竝與年例災一千一百九十一結四十五負三束,合爲一千四百四十五結十五負八束,龜城等九邑川浦汰覆等各樣災爲三千六十七結九十六負二束三把,如今之歲,以若之災,有不可常例磨勘,元不足及九邑新災,特竝劃下事,請令廟堂稟旨,分付矣。淸北年形,雖曰極備之災,本道比摠,自是不易之規,況有近年定式,今此各立名目,如是請災,有難議到,更令道臣,依已例參量比摠,直爲修報該曹,以爲稟覆施行之地,何如?傳曰,允。
乙巳十月二十六日辰時,上御重熙堂。召對入侍時,參贊官徐憲淳,侍讀官朴永輔,檢討官金建銖,待敎洪淳穆,假注書趙然興,記事官洪祐命·金炳雲,各持綱目第十三卷,以次進伏訖。上曰,史官分左右。上開卷,命上番讀之。永輔讀自三年春二月,至居洛陽。上曰,止之。建銖曰,校獵之校字,與獵較之較字同,當讀以閣音矣。永輔曰,非也,校獵與獵較異矣。上曰,獵較,何謂乎?建銖曰,魯人獵較而孔子亦獵較,此卽獵而比較之義也。上曰,文義陳之。永輔曰,大勳旣成,圖畫功臣,甚盛擧也。東漢之雲臺,唐之凌烟閣,皆是創業中興之臣,若夫昇平安樂之時,亦有是擧,漢宣帝麟閣諸臣,及我成廟朝佐理功臣,卽是也。佐理云者,佐君理國,以致昇平之謂也。昇平無象,惟見於事蹟者,百官恪勤,各盡其職,一堂之上,風雲昭融,此昇平之見於朝廷者也。百姓樂業,各盡其力,仰事俯育,左飡右粥,桑麻蔭映,雞犬相聞,此昇平之見於田野者也。其所以致此者,只係我殿下一心上耳。夫然後收錄共理諸臣,如成廟朝故事,臣雖庸愚,無可爲役,猶能贊揚功德,蹈舞泰平,豈不休哉?豈不盛哉?惟殿下,懋哉懋哉。上曰,成廟朝佐理功臣,是何功臣乎?永輔曰,申叔舟·韓明澮·洪允成·崔恒·金國光等七十五人,而前此功臣,皆以勘亂而錄勳,此則以治致昇平錄其勳也。上曰,前無佐理功臣之例乎?永輔曰,漢宣帝麟閣諸臣,亦如是矣。上曰,麒麟閣功臣,誰也?永輔曰,霍光以下十一人矣。上曰,凌烟閣是唐時乎?永輔曰,唐太宗功臣,而長孫無忌等二十四人矣。上曰,明帝皇后,馬援之女乎?永輔曰,然矣。上曰,馬后之德甚盛矣。建銖曰,東漢之賢后,又有鄧皇后,合謂之馬·鄧矣。上曰,鄧后,何帝之后乎?建銖曰,和帝后矣。上曰,是鄧禹之孫女乎?建銖曰,然矣。上曰,馬后之賢,當爲漢家后妃之第一也,歷代亦有匹美者乎?淳穆曰,古之賢后,漢有馬·鄧,唐有長孫,宋有宣仁,宣仁則謂之女中堯·舜矣。上曰,長孫·宣仁,果皆賢矣。上曰,卽此事蹟,可知馬后之有德矣。建銖曰,漢唐宋雖時有賢后,皆莫如我朝聖母之屢世相承矣。上曰,雲臺是何處乎?建銖曰,觀雲物之臺,如今之觀象監矣。上曰,南宮是闕內乎?建銖曰,然矣。永輔曰,上章有望雲物之臺,是則靈臺矣。上曰,果靈臺矣。上曰,漢之賢后,馬·鄧而已乎?建銖曰,然矣。上命下番讀之。建銖讀自六年春二月,至遣子入學。上曰,止之,文義陳之。建銖曰,明帝,懿主也,王業別無可疵,而惟此求佛一事,啓千古亂亡之禍,行不掩過,終累大德者,蓋其務新奇好怪誕之心,良由於涵養未熟,見理未精而然也,聖道精一之外,復豈有一種高妙之術,而信此而壞了後世者,誠可歎也,是故宋儒之論異敎也,以爲楊·墨之禍,淺而易知,佛老之害,深而難見,此歷代帝王之所以浸浸莫悟,馴致禍亂而不知悔也。殿下旣敎曰,明帝之賢,豈有此奉佛之事乎,大哉王言,臣誠贊頌無已,而第異端之惑人,沁入於不知不覺之中,默奪於幽獨隱微之處,故隋文之素麪代牲,梁武之合掌獨拜,最是染佛尤甚者,而其人未嘗不豪傑之君也。張橫渠之醇儒而晩逃佛老,陸子靜之精深而蒲塞氣味,豈其才之不足哉?誠有不期然而然者也。伏願深鑑於高麗崇信無靈之跡,仰法乎祖宗廓闢長遠之圖焉。上曰,此時佛法,始入中國乎?永輔曰,然矣。上曰,誠異矣,以漢明帝有如此事乎?建銖曰,此後亦多以佛誤國者,東國則麗朝尤甚,我朝則斥佛崇儒,佛法幾乎熄滅,然而一盛一衰,卽物之理,殿下勿以已熄而或忽,常加戒念焉。且臣日前筵退後,仍爲出直矣,上自公卿百僚,下至閭巷匹庶,皆以爲聖上頻賜召對,發問講討,莫不欣欣相告矣,臣等聞之,亦莫不欣忭,而還有仰達者,自夏徂秋,久停經筵,群情胥菀矣,一朝奮發,課日臨筵,誠不勝萬幸,而若又作撤如前日,則雖以我殿下,天縱聰睿,聞一知百,當有一曝十寒之慮矣,比如行路而未發一程,作家而未拓基地,行到盡頭,然後是謂行遠,構成間架然後,是謂作家,繼自今惕念於半塗作舍之戒焉。上曰,高麗果以佛亡國矣。上曰,大臣子弟亦皆就學矣。上曰,期門羽林,卽侍衛軍乎?建銖曰,然矣。上曰,匈奴亦遣子入學矣。建銖曰,自天子元子,及諸臣子弟,至於外戚四姓,皆寘學舍,期門羽林,卽我朝禁衛軍,而亦皆通孝經,好學可謂盛矣。上曰,崇尙儒學,明帝爲第一矣。永輔曰,然矣。上曰,至於匈奴之遣子入學,則可知儒學之大行矣。建銖曰,明帝誠好學,而其後歷代之君,惟一宋理宗而已。我朝則列聖相承,闡明儒學,人才輩出,於斯爲盛,所以我朝之治,卓越千古矣。憲淳曰,明帝雖好學,其時任師傅之責者,如李躬·桓榮,皆是章句之儒,不知帝王之大道,故其成就,止於是矣。上曰,是時何以求佛法乎?建銖曰,無賢臣善爲輔導之故也。上曰,是時桓榮尙在乎?永輔曰,已卒矣。永輔曰,楚王英是凶邪之人,佛法之入中國也,獨楚王英最先好之,佛法之爲道,從可知矣,於此亦有書法之可見者矣。永輔曰,梁松下獄死,天之報施惡人,信不忒矣。上曰,是讒馬援之梁松乎?永輔曰,然矣。上曰,西域是何處乎?憲淳曰,是蔥嶺以西也,西海諸國,自明帝時稍稍通中國,而及至皇明成祖時,山梯海航,尤爲窮極務遠之擧,及其後世,爲弊反復不少矣。上曰,成祖年號何也?憲淳曰,年號則永樂矣。建銖曰,在崑崙之西矣。永輔曰,西域諸國,自中原連陸之地,西洋之國則在西海中矣。淳穆曰,皇明永樂時,西洋利瑪竇始入中國矣。上曰,自利瑪竇以後,曆法益明乎?憲淳曰,然矣。上曰,海內之國,難以周知矣。憲淳曰,四大部州之說,出於利瑪竇,而中國卽其一云,雖涉荒誕,其廣大綿邈則誠難涯測矣。上曰,未半矣,未通中原之國,今亦多矣。永輔曰,古人以天下之水,惟黃河發源爲最遠,黃河則胡元時,遣使窮源,以淸人新疆志觀之,西北間拓地二萬里,岷山之江,逶迤其中,而尙未窮源,故始以江水之源爲最遠云,天下之事,難以周知類如是矣。上曰,皇明以前,衣冠文物何如?建銖曰,未能詳知矣。上曰,皇明時,如朝鮮乎?憲淳曰,大略相似矣。上曰,網巾始出於皇明太祖時矣。上曰,章服之制,漢唐宋皆同然乎?憲淳曰,袍帶冠帽,雖時有不同,大略則當相似矣。上曰,我國冠幅巾之制,何如?建銖曰,緇布冠·康節巾·程子冠,卽古制也。上曰,果有程子冠矣。上曰,笠子始出於朝鮮乎?建銖曰,然矣。上曰,朝鮮之外,今之外國衣冠文物,有稍勝者乎?永輔曰,琉球國,略倣朝鮮,是似稍勝矣。上曰,琉球國衣冠,倣朝鮮乎?上曰,琉球國,在何處乎?建銖曰,自濟州不遠云,當是西南海中矣。上曰,琉球國,古則來貢矣。建銖曰,高麗時來貢矣。上曰,非但高麗,我朝亦來貢矣。永輔曰,此在世宗·世祖朝,而其國王則尙姓矣。憲淳曰,其國分而爲三,有中山等各名號矣。上曰,自濟州事以後,不爲來貢云矣。上曰,今入貢於中國乎?憲淳曰,然矣。上曰,楚王英非矣。上曰,楚王英是誰也?永輔曰,明帝之弟矣。上命參贊官讀之。憲淳讀自十年春二月,至宗廟法從事。上曰,止之,文義陳之。憲淳曰,東平王蒼爲善最樂一語,可知其當時公族中最賢矣,善之爲善,仁心仁事之謂也,人君爲善則可以躋堯·舜之聖,人臣爲善則可以底孔·孟之學,故明帝褒之以其言甚大,副是腰腹,由是觀之,其爲善之樂,明帝亦樂之矣,推此心而盡其爲善,堯·舜·文·武之治,庶幾復成,而終未能極到梱域,政敎德業,止於如彼,此非明帝之過也,其時桓榮·李躬之輩,以區區俗儒,處賓師之列,不能以至德大善,輔導擴充之故也,豈不惜哉。伏願以爲善二字,常着聖裏,實心實踐,無或少忽焉。上曰,廣陵王卽山陽王乎?永輔曰,然矣。上曰,先帝三十之說,其怪矣。上曰,東平王蒼是誰也?永輔日,明帝弟也。上曰,陰后之子乎?淳穆曰,明帝同母弟也。上曰,是腰大十圍矣。建銖曰,陸續受刑備毒,曾不改容,今對食而泣,知其出自母手矣。永輔曰,母賢子孝,以是得生矣。上曰,果以是得生矣。永輔曰,綱目書法,每在於褒貶善惡,此等處最宜留覽矣。上曰,然矣。建銖曰,楚王英之金龜玉鶴,本於光武之好符讖,其貽害子孫多矣。上曰,然矣。上曰,壽陵何謂也?永輔曰,作萬年之宅也。上曰,光武·明帝,皆壽陵乎?永輔曰,壽非陵名也,如今所謂壽器之壽字矣。淳穆曰,光武之陵,卽原陵也。上曰,初作壽陵在何處乎?永輔曰,在光武二十六年矣。淳穆曰,壽字蓋取久長之義矣。上曰,然矣。永輔曰,明帝時有兩次天旱,作宮停役,應時澍雨,幸獄理囚,卽下甘雨,天道雖杳邈,人主一心之上格有如是矣。上曰,然矣。永輔曰,宋均事與劉昆相似矣。憲淳曰,治政之效應,雖若難及於無知之猛獸,而孚感之化,自然如是矣。建銖曰,一太守猶能致此,況人主之善政乎?淳穆曰,殷宗之祥桑枯死,宋襄之熒惑退舍,感應之理,本如是矣。建銖曰,泮宮有鴨脚屢株,秋實旣熟,其臭甚惡,兒童打樹取實,傷破屋瓦,舊有一泮宮之官祭於樹,使至今不結實,此亦感應之理矣。上曰,此說曾見於何書而未記矣。上曰,章陵是何陵乎?永輔曰,卽光武四親廟在南陽矣。上命閣臣讀之。淳穆讀自十五年春二月,至莫能仰視。上曰,止之,文義陳之。淳穆曰,治天下不過耕且學而已。舜命九官,先播穀而後敎胄,箕敍八政,一曰食而五曰司徒,蓋非野人無以養君子,非君子無以敎野人,此二者專係人主導率之如何耳,自夫漢業之肇定,高祖祀孔子而干戈未遑於務農,太宗開籍田而禮樂不備於尊聖,今明帝耕于下邳,詣孔子宅,命太子諸王說經,是合二祖之懿典,一時竝擧,可謂善於繼述,而大有之瑞,右文之治,信乎事光簡冊也,洪惟我朝,聖神相承,上林特開水田,親見勞苦,後闕相通泮宮,常寓尊敬,其所勸耕慕聖之至意,卓越前古矣,伏願殿下,克軫光繼之道,而其要在於以身率先,節儉則民庶頌耕鑿之歡,勤學則士趨被棫樸之化,聖世治象,於斯爲盛,豈不休哉?上曰,耕于下邳者,何謂也?淳穆曰,卽親耕也。建銖曰,閣臣所陳文義甚好,上行下效,捷於影響,伏望留念焉。上曰,明帝事固多美矣。淳穆曰,卽此詣字,可知尊聖之義,凡人君之行,如非陵廟則皆書臨幸,而今此孔子宅,獨書詣字,其義可知也。上曰,原陵是光武陵乎?永輔曰,然矣。感動天心,莫先於,孝明帝上陵之日,甘露降於陵樹,此卽明帝之孝感也。上曰,蓐食何謂也?淳穆曰,此謂藉草而食也,亦是早食之義,藉草而宿,仍起而食矣。建銖曰,韓信伐趙時,亦蓐食,卽此意也。建銖曰,班超事實多將略可觀矣。上曰,此皆凶奴事,不足深看矣。永輔曰,俄者聖問,適及於西域諸國,故所以有河源江源之說,而此皆名物度數之末學也,知之無補於爲治,不知亦無害於事,第此綱目一書,明於治亂存亡,每於此等處,深留聖意焉。上曰,然矣。上曰,今之北京,亦有太學乎?永輔曰,然矣。上曰,今尙有孔子宅乎?建銖曰,然矣。在闕里矣。上曰,是何地乎?永輔曰,以今輿地考之,東魯當在山東省矣。上曰,中原太學制度,亦如朝鮮乎?永輔曰,天子曰辟雍,諸侯曰泮宮,其制半於辟雍也。憲淳曰,魯頌泮水章是也,我國太學大成殿在前,明倫堂在後者,蓋依倣皇明制度也,皇明則適以地形之不得不如是,而因以效法,推此一事,我東制度之專倣皇明,可知也。上曰,大成殿皆以位板奉安乎?淳穆曰,然矣。上曰,主壁南向,是文宣王位,而四聖十哲在其左右乎?淳穆曰,然矣。上曰,十哲位則一邊各奉五位乎?淳穆曰,然矣。宋朝六賢亦爲奉安於殿內矣。上掩卷,命史官就座,仍命退。諸臣以次退出。
上在昌德宮。停常參·經筵。
趙道淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
權大肯啓曰,明日常參·經筵,取稟。傳曰,停。
又啓曰,來初一日,輪對日次,而景慕宮冬享大祭齋戒相値,頉稟之意,敢啓。傳曰,知道。
趙道淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權大肯啓曰,左承旨洪永圭,今日不爲仕進,卽爲牌招,何如?傳曰,允。
傳于趙道淳曰,召對爲之。
傳于權大肯曰,承旨有闕之代,前望單子入之。
承旨前望單子入之,金公鉉落點。
權大肯啓曰,新除授承旨金公鉉,方在奪告身中,何以爲之?敢稟。傳曰,蕩滌敍用。
又啓曰,吏曹判書金興根,參判金箕晩再牌不進推考傳旨,今方捧入,而開政命下之後,連事違召,無意承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,牌招。
有政。吏批,判書金興根進,參判金箕晩進,參議趙在慶未肅拜,同副承旨趙道淳進。以趙在慶爲吏曹參議,以趙秉夔爲應敎,徐相敎·沈敦永爲校理,朴商壽爲副校理,嚴錫鼎爲修撰,兪致崇爲副修撰,洪耆燮爲戶曹參判,李嘉愚爲知義禁,朴齊憲爲分承旨,趙徽林爲分兵曹參議,鄭錫朝爲分兵曹正郞,學諭單朴賢楷,濟州牧使單李宜植。
兵批,行判書趙秉鉉進,參判徐念淳入直,參議李元會病,參知韓文爀受由在外,左副承旨徐憲淳進。啓曰,忠淸兵使,今當差出,而擬望之人乏少,他道守令竝擬,何如?傳曰,允。
以李忠運·具載龍爲副摠管,李圭祊爲分副摠管,金魯璜爲五衛將,成光珪爲景福將,金桂淳爲慶熙將,李謙周爲分都摠都事,兪鎭五·金應均爲文兼,金翰喆爲忠淸兵使,副護軍李正耆·徐元淳·曺錫亨·權溭·成好謙,副司直金炳圭·權馦·兪致善,副司果成容默·嚴錫鼎,副司正趙然興,以上竝單付,濟州防禦使單李宜植。
趙道淳,以吏批言啓曰,新除授承文院校檢洪大奎,成均館典籍文東瑝,俱爲過限未肅拜,竝改差,何如?傳曰,允。
又以吏批言啓曰,內贍寺主簿朴鳳裕,受由過限不上來,改差,何如?傳曰,允。
吏批,再政。以李時愚爲承旨,成遂默爲右尹,姜時永爲同經筵,李魯確爲掌樂正,金在根爲司成,崔宗煥爲典籍,趙漢應爲內贍主簿,柳永魯爲長湍府使,金建銖爲梁山郡守,左尹單成遂默,右尹單洪鍾應。
兵批,再政。以李景在爲同知,金周永爲五衛將,同知金桂淳,僉知金魯璜,以上竝單付。
傳于趙道淳曰,兵工換房。
趙道淳啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進。監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于趙道淳曰,只推。
以右承旨洪永圭牌不進罷職傳旨,傳于趙道淳曰,只推。
趙道淳,以御營廳言啓曰,本廳別將李能權,身病甚重,勢難察任。改差,何如?傳曰,允。
左副承旨曺錫亨疏曰,伏以臣,與右承旨臣徐憲淳,有親査應避之嫌,揆以格例,在下當遞,連値齋日,今始仰龥,伏乞聖明,俯垂鑑諒,亟賜遞改,以存公格,千萬幸甚焉。臣無任云云。〈答曰〉,省疏具悉。所請依施。
敦寧都正朴齊輝疏曰,伏以臣於本月二十日政,伏奉除旨,以臣爲敦寧府都正者,臣感恩怵義,章皇出肅,粗伸叩謝之忱,而第臣於見職,素無敦寧,揆以格例,在所當遞,伏乞聖明,俯賜鑑諒,亟令選部,照例鐫改,以存公格,以安私分焉。臣無任云云。〈答曰〉,省疏具悉。疏辭下該曹,稟處。
乙巳十月二十七日午時,上御重熙堂。召對入侍時,參贊官權大肯,侍讀官朴永輔,檢討官金建銖,待敎洪淳穆,假注書趙然興,記事官洪祐命·金炳雲,各持綱目第十三卷,以次進伏訖。上曰,史官分左右。上開卷,命上番讀之,永輔讀自北海王睦,至大旱。上曰,止之,文義陳之。永輔曰,益州刺史朱輔,宣示漢德,威懷遠夷,前世正朔之所未加,如白狼·槃木等百餘國皆入貢,以漢明帝之德猶如此,況乎堯·舜之治,以遠夷猶服從,況吾中國之赤子乎?然此非一朝一夕之所可致,必也累仁積義,乃能如是,積累之功,爲國與爲學一也,嘗試喩之,一勺之泉,前進盈科,涓涓不絶,畢竟爲溪爲江,達乎四海,黃隕之木,中有生氣,綿綿不息,畢竟爲花爲葉,遍于全樹,若道無源之泉,卽地一碧,無根之木,頃刻千紅,天下豈有是理乎?伏願殿下,深鑑于此,爲學之工,必務積累,則爲國之事,亦在其中,從此而堯·舜之治可期,豈特漢帝之威懷遠夷而止哉?上曰,注書出去,綱目第十四卷持入。賤臣承命持入。上曰,陵號之以二字,自顯節陵始乎?永輔曰,然矣。上曰,我朝陵號之以二字,亦有健元陵矣。淳穆曰,然矣。上曰,漢太祖陵號,云何乎?永輔曰,長陵也。上曰,白狼國在何處乎?永輔曰,西南夷之遠國,國在木牛徼外也。上曰,近於西域乎?大肯曰,雍闓所居之地也。上曰,百官上壽,始於此乎?永輔曰,然矣。漢祖時,只有上壽上皇之事,而百官獻壽則始於此矣。上曰,第五倫上疏中,作福作威,此是洪範句語乎?淳穆曰,果是洪範矣。上曰,光烈后是陰皇后乎?永輔曰,然矣。上曰,光烈后之抑損陰氏,甚盛德事也。上曰,梁·竇誰也?建銖曰,梁松·竇穆也。上曰,布三千疋,錢三百萬之私贍,何義也?大肯曰,蓋其私賙三輔,出於要譽之意也。上曰,馬廖誰也?永輔曰光烈皇后之弟也。上曰,光烈皇后卽陰后也。此非陰后之弟,卽馬后之弟也。上曰,此是章帝時事,而於章帝爲外戚矣。永輔曰,然矣。上曰,四百斛之斛字,何義也?永輔曰,十斗爲一斛也。上曰,斛與石同乎?永輔曰,同矣。上曰,廖是馬援之子乎?永輔曰,然矣。建銖曰,馬后,援之小女,而光武時,援年已老,則廖之爲后弟,恐似不然矣。永輔曰,廖果是援之子矣。上曰,矍鑠哉是翁云,則援之年果老矣。上曰,皇后二字之諡,始於光烈后乎?淳穆曰,然矣。上曰,光烈后之友愛天至,甚盛矣。上曰,梁松是讒馬援之梁松乎?淳穆曰,然矣。上曰,松是光武之壻乎?淳穆曰,然矣。上曰,綱目與史記評林有異乎?淳穆曰,綱目卽一統正史也,評林則以年表·月表·世家·列傳等名目,各爲分類,又有天官律曆等書矣。上曰,評林之隨人立傳,果分類者矣。上曰,第五倫之第字是姓字乎?永輔曰,第五卽複姓也。上曰,姓用二字何意也?永輔曰,或因所居而稱之,或因氏族而得之矣。淳穆曰,古亦有之,如南宮适·北宮黝·西門豹·長孫無忌,皆是也。上曰,東方朔亦有之矣。上曰,朝鮮亦有複姓乎?永輔曰,今有司空·皇甫·南宮等姓矣。大肯曰,有鮮于氏,卽箕子之後矣。上曰,複姓誠異矣。上曰,箕子之孫,何爲鮮于氏乎?永輔曰,箕子出封朝鮮,故似或因以爲姓矣。上曰,箕子姓氏,何也?永輔曰,子氏也,上曰,第五倫以大臣而有此疏,亦賢矣。建銖曰,倫素多善行,或問於倫曰,君或有私乎?倫曰,人有與倫千里馬者,吾雖不受,每三公有所選擧,心不能忘也。倫兄子嘗病,雖一夜十往,退而安寢,吾子有疾,雖不省視,竟夕不眠,若是者豈可謂無私乎云,則其不欺心,皆類此也。上曰,此是直說者亦美矣。大肯曰,第五倫之事,下卷亦多矣。上曰,下番讀之。建銖讀自肅宗孝章皇帝,至學于紫宮。上曰,止之,文義陳之。建銖曰,臣所讀自止內,別無可言文義,而明帝好察而過於褊急,故第五倫以琴瑟比之而曰,大絃急者小絃絶,蓋大絃指君也,小絃指臣民而言也。人君過於抗急,則臣下促迫無所措手,治理之所以不成,然旣以琴瑟爲喩,臣請陳之,大絃過於急則小絃有斷絶之患,大絃過於緩則小絃從以弛,而必至於無聲之境,惟當不緩不急,弛張得中,然後琴瑟可調,天下可治。故終古以琴瑟以喩治政者多,賈誼曰,琴瑟不調甚者,必解而更張之,乃可鼓也。爲政而不行甚者,必變而更化之,乃可治也。帝舜彈五絃之琴而天下治,商辛聽靡靡之絃而人心叛,此以言治亂也。隔壁聽琴,宋儒比之於有聲無形,琴有殺聲,知音者知其幾先事動,此以學問內外而言也。物雖小而可以喩大,且宮爲君,商爲臣,徵爲事,角爲民,羽爲物,而理無不備。伏願勿以卑近而忽之,則亦爲窮格事物之一端也。上曰,池籞之籞字,何義也?永輔曰,此是禁籞之籞字矣。建銖曰,籞卽蘆葦也,古者積蘆葦於苑中,或取以編簾,以爲避暑之具,故曰禁籞矣。上曰,耳半額之耳字,何義也?不是且字乎?淳穆曰,耳字不成文理,似是誤板矣。上曰,膠柱鼓瑟之義,何也?建銖曰,瑟者以柱調絃,而若以膠粘柱,則絃不動而律不諧,故曰膠柱鼓瑟矣。上曰,螳螂捕蟬,何義也?建銖曰,昔有彈琴者,見螳螂方向鳴蟬,蟬將去而未飛,螳螂爲之一前一却,心甚聳然,猶恐螳螂之失蟬,此豈爲殺心而形爲殺聲者乎?此所謂螳螂捕蟬也。上曰,豈以不封外戚,有此生災之理乎?太后詔誠是矣。上曰,王氏五侯,卽王鳳等乎?建銖曰,然矣。上曰,樞機何義也?永輔曰,權要之謂,而門以樞開閉,織以機旋斡也。上曰,雖以此觀之,馬后之賢可知,而以馬廖疏見之,廖亦賢矣。上曰,馬后身服大練,食不求甘,果有儉德矣。永輔曰,然矣。上曰,馬后盛德,可以保全其家矣。永輔曰,然矣。上曰,馬廖此疏,可善爲之矣。馬廖卽馬援之子乎?永輔曰,然矣。上曰,然則馬后之賢,亦有所由來者矣。永輔曰,然矣。上曰,馬后之含飴弄孫,不復關政云者亦善矣。上曰,三輔何地乎?大肯曰,馮翊·扶風·京兆是也。上曰,馬后戒飭馬氏之言尤盛矣。建銖曰,果美矣,而西漢王皇后,亦有美事之可稱者矣。上曰,王后何帝后也?永輔曰,元帝后也。上曰,王皇后,於王莽時尙在乎?建銖曰,然矣。上曰,是不給傳國璽之王皇后乎?建銖曰,然矣。上曰,馬后亦垂簾聽政乎?永輔曰,馬后非垂簾之后,而其後鄧后,垂簾聽政矣。大肯曰,如鄧皇后,雖有賢德,而曾於垂簾時,不欲還政,杜根上書言之,太后大怒,盛以縑囊撲之,此是鄧后之失德矣。上曰,哀帝崩後,王太后召入王莽乎?建銖曰,然矣。上曰,三公糾非法何爲也?永輔曰,三公摠百官,故百官之得失,使三公而糾正之矣。上曰,糾字何義也?永輔曰,糾正之義也。上曰,參贊官讀之。大肯讀自三年春,至熊爲酇侯。上曰,止之,文義陳之。大肯曰,第五倫疏中,以身敎者從以言敎者訟此一節,是切實理到語也。有人於此,操躬飭行,言動事爲,皆合於規矩繩墨,則門人徒弟,心悅誠服,觀感而慕效之,是爲躬率以正,不期敎而敎在其中,若自己之宅心處事,劻勷放倒,全不拘檢,只以口舌苛責,勉戒於門人徒弟,欲望其動遵法度,爲其徒弟者,將何所孚感,而率循其言耶?勢必至於訟,訟者是非之謂也。我殿下,政法治謨之間,以身先之,示民以軌,則上自在廷臣隣,下至帀域含生,孰敢不觀感興起,捷如桴鼓,速於置郵,囿一世於熙皞之域哉。上曰,謁者何官?建銖曰,如今之司謁也。上曰,備供使令,如今之司謁乎?永輔曰,非也。此是官名也。范睢傳云,謁者王稽者是也。淳穆曰,汲黯亦嘗爲謁者矣。上曰,汲黯,何時人乎?永輔曰,武帝時人矣。建銖曰,古之直臣也。上曰,稔字,何義也?永輔曰,豐稔之稔字矣。上曰,沛王輔誰也?永輔曰,明帝弟也。淳穆曰,與東平王爲兄弟也。上曰,白虎通在於漢魏叢書,而白虎觀所述,卽白虎通乎?永輔曰,然矣。上曰,白虎觀以我朝論之,則比倣於何處乎?永輔曰,卽白虎門門樓,而我朝則無此等觀矣。上曰,果無比倣處矣。上曰,天祿閣何閣也?淳穆曰,如今之校書館矣。上曰,蔡倫是造紙乎?大肯曰,在昔以竹簡爲書,蔡倫始造紙,蒙恬亦始造筆也。上曰,見於何書乎?大肯曰,載於事文類聚也。上曰,似見於淵鑑類函·叢書等書矣。上曰,漢宗室之賢,無如東平王矣。建銖曰,東平王果賢,而朱虛侯章亦賢矣。上曰,朱虛侯卽文帝時人乎?大肯曰,朱虛侯章,當諸呂擅權之時,以軍法行酒,自稱將種,諸呂皆憚之,至文帝承統之際,蓋有功,而賢有行則不及東平王矣。上曰,此是夜拜宋昌爲衛將軍時乎?建銖曰,然矣。上曰,淮南王無可稱道者矣。淳穆曰,然矣。上曰,昭烈爲中山靖王之後,此見於何書乎?淳穆曰,見於下篇昭烈時矣。上曰,浮華指卿相家子乎?建銖曰,非獨卿相家子,蓋指浮薄不實之類也。上曰,每以巖穴之士爲重,何也?淳穆曰,巖穴之士,卽固窮讀書之人,故所以重之也。上曰,然矣。建銖曰,太學者,首善之地,賢士所關,而臣近住泮中而見之,則太學儒生,漸不如古,操躬飭行,尙矣無論,而讀書講學,寂然未聞,顧安有聖世養士之意哉?伏願殿下,申飭泮長,敎導諸生,講製考課,一依古規,則俾盡樂育之方,絃誦洋溢,茂才蔚興,庶可見作成之效矣。詩云,思皇多士生此王國,豈不休哉?上曰,閣臣讀之。淳穆讀自八年春正月,至蘭臺令史。上曰,止之。上曰,此論是何人所論乎?永輔曰,司馬溫公所論也。上曰,兵曹參判誰也?永輔曰,徐念淳矣。上曰,與徐憲淳爲相避乎?永輔曰,從兄弟矣。上命承旨書傳敎曰,兵工換房,可也。出榻敎上曰,此非時急公事,注書筵退時出傳,可也。上曰,文義陳之。淳穆曰,東平王蒼曰,虛費國用,動搖百姓,非所以致和氣祈豐年,此告君之切實語也,臣聞古有天星盡搖之時,候星者曰,星搖者民勞也,且民猶水也,水能載舟,亦能覆舟,水不定而舟不安者,理所必然,是故自古人君,搖民而保其國者,未之有也。凡宮室之營,珍奇之求,賦斂之重,徭役之煩,有一於此,民不堪其苦,索然無奠居之意,怨氣干於上,農業失於下,雖欲迎和而願豐,其可得乎?伏願聖明,嘉納此言,深戒此事,以諴小民爲祈天永命之本焉。上曰,天星有動搖之時乎?淳穆曰,漢武時有天星動搖之災,蓋民勞之象也。上曰,元光是漢何帝年號乎?淳穆曰,武帝年號也。上曰,觀此爲善最樂之語,可知東平之賢矣。淳穆曰,司馬光之論竇憲事,章帝知其惡而不能斥退,此與不知同矣。蓋見善若決江河,見惡若除草根,則善何以不長,惡何以不去也?司馬光善惡之論,果切實於聖學上做去也。上曰,知而不行,與不知,何如?淳穆曰,知善而不行,則與不知,同也。上曰,不然,知善而不行,反不如不知之爲愈也。淳穆曰,聖敎至當矣。建銖曰,此一言足以興邦,實宗社臣民之福也。聖人之道,本有知行,知者得於心也,行者施於事也,知之博,不如行之約也。上曰,然矣。上曰,觀此可知竇憲之爲人矣,不及馬廖·馬防遠矣。淳穆曰,聖敎至當矣。上曰,竇皇后亦垂簾聽政,而見於下篇乎?永輔曰,然矣。上曰,竇后非賢后矣。淳穆曰,烏可比於馬·鄧二后乎?大肯曰,漢之馬·鄧,宋之宣仁后,皆稱賢后,而漢宋更無如此之賢矣。上曰,然矣。上曰,東漢亦改年號乎?淳穆曰,果多有之矣。上曰,絳侯是周勃矣。淳穆曰,周勃稱爲長者者,以其木訥而無口給也。文帝嘗問禽獸之數於上林令,令不能對,傍有嗇夫,對之甚悉,文帝欲以嗇夫爲上林令,張釋之稱周勃之木訥,而斥嗇夫之口辯,書之史冊,至今稱之矣。永輔曰,陸宣公奏議,間果進覽乎?贄之爲人,亦訥於言,故每以文字入奏矣。上曰,覽之矣。淳穆曰,剛毅木訥近乎仁,若以貌取人則失之子羽,以言取人則周昌似不得用矣。巧言令色,雖或取悅於人,必也剛毅重厚,然後可以爲臨大事決大疑,存社稷之臣,如周勃之爲人是也。上曰,下番玉堂侍下乎?建銖曰,有九十老母矣。上曰,乞郡乎?建銖曰,然矣。上曰,入於守令望筒,故問之矣。上曰,蘭臺令史,何官也?淳穆曰,蘭臺是史閣,則令似是史官也。上曰,孔僖疏誠難矣。大肯曰,不獨孔僖事也。夏侯勝西漢名儒也。宣帝時以孝武帝立廟制樂章事,獨發立異之論,以語犯宣帝,經歲滯繫,而宣帝諒其心而原其罪,竟爲嚮用,此與孔僖之論相類,而章帝之不罪孔僖,擢拜令史,此與宣帝一揆矣,且勝專治尙書,爲世賢儒,故至於腏食聖廡矣。上曰,夏侯勝在獄中時,敎授黃覇·尙書,有朝聞道夕死可之語乎?大肯曰,然矣。勝每於筵退時,傳布筵說,宣帝召而讓之,勝曰,古語曰,堯·舜之言滿天下,陛下有盛德事,故出而語人,且臣性本疎闊,見盛德事則喜之甚而忍不得,所以傳布於人云,勝之爲人,自是淳朴矣。上曰,武帝何爲而求仙乎?淳穆曰,武帝初年,詔擧賢良,將有大有爲之志,晩以窮兵黷武,求仙之事,幾續亡秦之轍,可謂前後兩截也。大肯曰,漢有大小夏侯,卽勝與建,而皆當世碩儒也。建銖曰,其時多有專門之學,如夏侯勝之尙書,匡衡之說詩是已。上曰,果是專門之學矣。上曰,大學衍義懸吐,幾盡爲之乎?淳穆曰,今方懸吐,而從速竣事之意董飭矣。上曰,綱目懸吐,亦多有釐正處矣。建銖曰,自上釐正以下,則謹當以此遵行矣。上曰,懸吐之法,創於我朝乎?永輔曰,然矣。上曰,中原人讀書,只從文理而辨句節,故無懸吐之法矣。淳穆曰,然矣。上曰,和帝卽章帝之子乎?永輔曰,然矣。上曰,和帝之後有殤帝乎?永輔曰,然矣。上曰,殤帝之殤字,何義也?此是諡乎?建銖曰,殤帝壽不過二歲,故以殤字爲諡矣。大肯曰,諡法祖有功宗有德,王通中說,漢有七制之語,高帝爲高祖,文帝爲太宗,武帝爲世宗,宣帝爲中宗,光武爲世祖,明帝爲顯宗,章帝爲肅宗,合爲七制,其外則皆無稱祖稱宗之君,而其後人君之皆稱宗者,始於拓跋之魏,而唐宋明以來,仍襲遵行矣。上曰,皇明亦如是,而高麗亦有之乎?大肯曰,然矣。淳穆曰,帝王家,以孝字爲諡,自漢始,而惟我列聖朝,亦以孝字上諡矣。上曰,我朝遵用皇明之制,故列聖朝皆有宗字,而諡號之用孝字,亦何義也?淳穆曰,孝是百行之源,善繼善述之謂也。上曰,太祖大王諡號無孝字,其後列聖朝,皆有之矣。淳穆曰,然矣。上曰,我朝祭文,皆用孝字,何義也?大肯曰,孝字非徒孝行之義也,祭儀時奉祀人之自稱,有嫡長之義矣。上曰,然矣。上掩卷,命史官就座,仍命退。諸臣以次退出。
上在昌德宮。停常參·經筵。
洪永圭啓曰,明日常參·經筵,取稟。傳曰,停。
趙道淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權大肯啓曰,左承旨金公鉉,右承旨洪永圭,今日不爲仕進,竝卽牌招,何如?傳曰,允。
又啓曰,右副承旨李時愚,時在廣州地,斯速乘馹上來事,下諭,何如?傳曰,允。
傳于趙道淳曰,召對爲之。
趙道淳啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋㭙養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于趙道淳曰,只推。
以左承旨金公鉉牌不進罷職傳旨,傳于趙道淳曰,只推。
洪永圭,以弘文館言啓曰,新除授應敎趙秉夔,校理徐相敎·沈敦永,副校理朴商壽,修撰嚴錫鼎,副修撰兪致崇,竝卽牌招察任,何如?傳曰,允。
以校理徐相敎,副校理朴商壽,修撰嚴錫鼎,副修撰兪致崇牌不進罷職傳旨,傳于趙道淳曰,只推。
洪永圭,以戶曹言啓曰,時御所內各司雨漏,當爲修改,而時値寒節,土功爲難,依近例待明春擧行之意,敢啓。傳曰,知道。
又以戶曹言啓曰,舊永昭殿修理畢役之意,敢啓。傳曰,知道。
又以禮曹言啓曰,來丙午年文武官重試,對擧別試文科事目,當爲磨鍊,而取考大典通編,則別試文科初試額數,或三百或六百,臨時稟旨事,載錄矣。今番則取幾人乎?敢稟。傳曰,取三百人。
趙道淳,以備邊司言啓曰,北關後運紙衣六百九十六領,照數稱量,木品紙品,亦爲看審,監封逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
吏曹啓目粘連,觀此敦寧府都正朴齊輝上疏,則以爲,臣於見職,素無敦寧,揆以格例,在所當遞,伏乞聖明,俯賜鑑諒,亟令選部,照例鐫改,以存公格亦爲白有臥乎所,旣無敦寧,則不可仍置,敦寧府都正朴齊輝,依例改差,何如?判付啓依允。
慶尙監司李啓朝疏曰,伏以臣,濫叨重毗,黽勉膺命,行將辭陛而登途矣,臣之父母墳墓,在於京畿振威地,秋間巡部之日,雖幸暫省,而移節踰嶺,當爲經歲之阻,蓼莪興悲,慨廩養之不洎,松楸入望,悵行事之逖違,今於赴任之路,路由是境,少回數舍之地,不過一日之頃,可得以歷掃荒壠,奉陳華誥,其爲幽明之榮感,當復如何,玆敢不避猥屑,仰干崇嚴,伏乞聖慈,特降恩許,俾伸情私,不勝幸甚。臣無任云云。答曰,省疏具悉。卿其往省焉。
乙巳十月二十八日午時,上御重熙堂。召對入侍時,參贊官趙道淳,侍讀官朴永輔,檢討官洪祐健,待敎洪淳穆,假注書李敎寅,記事官洪祐命·金炳雲,各持綱目第十四卷,以次進伏訖。上曰,史官分左右。上命上番讀之。永輔讀自賜毛義·鄭均,至比至已薨。上曰,止之,文義陳之。永輔曰,人臣之矯飾外貌,似是而非,此是人主之易惑者也。公孫弘之布被,王安石之釣餌,古人亦有論之者,如我朝南衮之爲人,方其年少新進之時,文章名望,聞于一世,後來作事,戕害善類,竟爲萬古之小人,此矯飾之不可惑者也。安靜之吏,悃愊無華,此是人主之易忽者也。然而趙武口吃不善言而善於治國,陸贄在上前,不能出一言而退,以章奏明白剴切,至如周勃·張相如之類,人皆稱長者,此悃愊無華之不可忽者也。且自古有無才之君子,而無無才之小人,故或問於司馬光曰,呂惠卿有才,光曰,使李訓·江充而無才,何以動得人主,由是觀之,凡人之爲人,非才之難,才之器爲難,貯之瑚璉之器,置諸安處而用之,則事事皆安,貯之淺缺之器,行乎荆棘瓦礫之場,則鮮不覆敗矣。然則才器之辨,又不可不明矣。伏願殿下於用人之際,必致意於此三者焉。上曰,王安石食釣餌,何也?永輔曰,安石嘗陪宴釣魚,各置釣餌於諸臣之前,安石誤食之,或曰是釣餌也。安石竟食之,此亦矯飾文過矣。上曰,公孫弘果布被乎?永輔曰,然矣。汲黯於武帝前,面斥其詐矣。上曰,南衮誰也?永輔曰,是小人也。中廟己卯,戕害善類者矣。上曰,善類誰也?永輔曰,先正臣趙光祖等諸人矣。上曰,南衮是害趙靜菴者也。上曰,中宗時乎?永輔曰,然矣。淳穆曰,此卽己卯士禍矣。上曰,無無才之小人乎?永輔曰,然矣。自古或有無才之君子,無無才之小人矣。淳穆曰,朱夫子云,老成初若遲鈍,新進或多捷利者卽此意矣。上曰,諸儒臣所講冊子,懸吐各異乎?永輔曰,參贊官講冊獨異矣。上曰,彼冊吐,何如乎?此冊吐亦然,當從何吐乎?永輔曰,當以御覽冊懸吐爲正矣。上曰,四分曆,何謂也?祐健曰,周天之度爲三百六十五度四分度之一,造曆者按度而推步,此謂四分,似指度數而言矣。上曰,與太初曆同乎?祐健曰,四分度之一,推步甚難,終不免有餘數之未盡者,故積分成度,久必差舛,太初曆法,初未嘗不善,而至是必多不合者,故所以改曆矣。上曰,朝鮮曆用何時法乎?祐健曰,今之所行卽時憲曆,而洋人利瑪竇所作矣。上曰,利瑪竇曆法,果無訛舛乎?祐健曰,洋人精於推步,故時憲曆之行,今已數百年,而姑無訛舛者矣。淳穆曰,此時日食,多在於晦,必因推步之或差,故有此改曆矣。上曰,日食之在朔,月食之在望,本是曆法,而此時日食,果多在於晦矣。祐健曰,此乃曆法訛舛之故矣。淳穆曰,日行速月行遲,弦望朔晦之分刻少差,故日食或有先時者矣。上曰,耕於定陶,是親耕乎?淳穆曰,然矣。明帝又親耕於下邳矣。上曰,幸闕里乎?淳穆曰,明帝幸孔子宅,祀及七十二弟子,親御講堂,命皇太子·諸王說經,卽此事矣。上曰,孔僖之對善矣。祐健曰,孔僖之對,以尊師貴道,增輝聖德爲榮,而不以親屈萬乘,辱臨弊里,爲私榮者,眞賢者之言,而深得告君之體矣。上曰,獻王是東平王蒼乎?永輔曰,然矣。上曰,此下假于祖禰,何謂也?永輔曰,舜典,舜歸格于藝祖用特,乃在巡岳之後,此亦巡狩之後,故用其禮矣。上曰,假字與格字同乎?永輔曰,然矣。上曰,格字是木邊字乎?永輔曰,然矣。上曰,禰字何義乎?永輔曰,考廟謂之禰矣。上曰,又北巡耕于懷矣。永輔曰,然矣。上曰,親耕之法,何如乎?祐健曰,親耕所以勸民農也,以萬乘之尊,親耕耒耜,以示重民天之意也,我朝亦嘗累行之矣。上曰,手親執耒耜乎?祐健曰,然矣。上曰,公卿亦皆推之乎?祐健曰,天子三推,三公五推,卿·諸侯九推,各有節次,而後乃命庶人終畝,不多推之之多少,蓋欲以示躬行身率之意矣。上曰,推之如何乎?淳穆曰,天子手執洪縻,擧趾而三推之,此果以身率先之義矣。祐健曰,如下章養嬰兒者廩給之云者,亦盛德事矣。上曰,收遺棄兒乎?祐健曰,此果遺棄兒收養之法,而我朝因有正廟成憲,至今遵行之矣。聖人視民如子,不欲使一民不得其所,故此法一行,而孤兒寡婦,俱獲全活矣。淳穆曰,此時有賜民胎養穀之令,而我朝亦有此法,卽一胎三男之賜米藿也,愛民之聖德,於斯爲盛矣。上曰,至於其夫之賜復,亦美事,而豈可一一爲之乎?淳穆曰,聖王之政,重得民數,至於其夫而賜復一年,蓋其重民也,故與其寧失於重,必欲普施乃已,如保赤子之義,於此可見矣。上曰,何處云,章帝寬大,明帝察察乎?祐健曰,此下范曄史斷有之,據此觀之,則章帝似勝於明帝矣。明帝過於察察,而褊急爲病,故有自起撞郞之失矣。上曰,范曄,何時人乎?永輔曰,魏文帝時人也,上曰魏文帝誰乎?永輔曰,曹丕矣。上曰,自起撞郞過矣。祐健曰,然矣。上曰,明帝亦多美事矣。祐健曰,明帝果多美事,而或有疵政,章帝則無可疵者,而以史冊所記見之,嘉猷善政,不一其書,而但恨在位不久矣。上曰,但壽不足矣。淳穆曰,章帝在位纔十三年矣。〈上〉命下番讀之。祐健讀自宋由爲太尉,至鹽鐵之禁。上曰,止之,文義陳之。祐健曰,章帝令曺褒撰定漢禮,固盛擧也。三代禮儀,始大備於周,周禮·儀禮是也。世級漸降,賢聖不作,又經秦火,簡編殘缺,先王制禮之意,蓋邈乎不可復考矣。逮夫漢初,始命叔孫通作漢儀,而通固疎於禮學,又多參用秦儀,駁雜甚矣。通之所著纔十二篇,而褒之所著爲百五十編之多,可謂詳且備矣。然乃以讖記之文,雜於五經,則猶不能免駁襍之譏矣。由玆以降,一代之興,輒有一代之禮,儀制各異,紛若聚訟,唐之開元禮最稱可行,而猶多後人之疵議,此皆由於經旨不明,而俗見爲之累也。自宋以後,群賢輩出,依經援古,煥然克備,及我朝龍興,爰有五禮儀·續五禮儀,於是乎集群聖之大成,而超百王之制作,猗歟盛矣。竊嘗論之,登降拜揖,禮之疏節也,鍾鼓玉帛,禮之外飾也,不講其本而求其末,烏足以爲禮乎?何謂禮之本?進賢良而任忠直,禮之本也。先敎化而殿刑法,禮之本也。懋學勤政,躬行仁義,禮之本也。輕徭薄斂,賑貸貧窮,禮之本也。然後修舊典擧逸禮,用以導俗囿民,賁飾其肹蠁之治,若或飢饉流離,公私匱乏,上無拊字之政,下有愁苦之聲,而方將御黼黻璜瑀之服,臨明堂靈臺之居,講昔聖之遺書,遵前代之舊儀,則只爲觀美之具而已,顧何補於實政哉?伏願殿下,克念禮之大本,以爲先務焉。上曰,以宋由而止鹽鐵之禁乎?永輔曰,然矣。上曰,曺褒何時製進乎?祐健曰,元和二年命撰,而進書則在章和元年矣。上曰,秦始皇焚書,書之餘存者幾何乎?祐健曰,內府圖籍外,九經子史,幾盡燔燒,至漢武時,始求遺書,而或有藏經於壁者,或有記誦而傳之者矣。上曰,其時用竹簡乎?祐健曰,皆用竹簡,而或以刀刻,或以漆書矣。上曰,叔孫通禮儀十二編,而曺褒則一百五十篇乎?祐健曰,然矣。上曰,圖讖豈有禮制乎?祐健曰,讖書妄托群經,故亦有自附於禮經者矣,而以圖讖襍於禮經,可見其駁而不正矣。上曰,秦時無周禮乎?祐健曰,亦被秦火之所燔矣。上曰,今之周禮,何以得傳乎?祐健曰,是漢儒所傳,而自經秦火,周公舊典,多不能全,若儀禮則尤多殘缺矣,至唐玄宗時,開元禮雖稍勝,而猶多杜撰,至宋濂·洛諸賢輩出,而禮制大明矣,我朝則五禮儀與續五禮儀,多合於周禮矣。上曰,五禮儀與大明集禮同乎?祐健曰,採洪武舊制及東國儀禮而輯成者矣。永輔曰,吉凶軍賓嘉,是五禮矣。上曰,章帝之後,是和帝乎?祐健曰,然矣。上曰,和帝十歲乎?祐健曰,然矣。上曰,皇太后是竇后乎?祐健曰,然矣。上曰,用竇憲乎?祐健曰,然矣。上曰,此下多憲之事矣。淳穆曰,然矣。上曰,竇后若如馬后·陰后,則必不使憲至於是矣。祐健曰,然矣。馬后·陰后,是東漢之賢后矣。上曰,竇憲死於和帝時乎?永輔曰,然矣。上曰,使憲欲贖罪而征胡乎?永輔曰,然矣。祐健曰,自知濫殺爲罪,故欲征胡而贖罪矣。上曰,憲無異謀逆矣。祐健曰,竟至謀逆而伏誅矣。上曰,崔駰以書詆之乎?永輔曰,然矣。上曰,陰興是陰后之弟乎?永輔曰,然矣。上曰,馮野王誰乎,亦外戚乎?永輔曰,馮野王之女,爲成帝婕妤,是當熊者矣。上曰,果當熊矣。上曰,竇后亦不足矣。上曰,漢之外戚全保者四人誰也?永輔曰,文帝薄太后·竇皇后·景帝王皇后·邛成王后四家是矣。上曰,馬·陰諸人,何不入於四人中乎?永輔曰,此只言西漢,故東漢諸后,不入其中矣。上曰,鄧后亦在此下乎?永輔曰,鄧后事在此下,而卽和帝之繼后矣。上曰,鄧后是和帝之繼后乎?永輔曰,然矣。上曰,和帝時又有陰后,是陰太后之族乎?永輔曰,然矣。上曰,然則陰氏,何以不賢乎?永輔曰,豈能世世皆賢乎?上曰,竇憲之外,其弟皆不善乎?永輔曰,竇瓌似稍勝矣。上曰,竇憲多害人矣。祐健曰,如郅壽·樂恢之類,皆爲憲所害矣。上曰,伐凶奴欲以贖罪,安有如此事乎?祐健曰,是時凶奴,未嘗侵邊,而輕師遠出,非徒無益,乃反貽害於中國之民矣。上曰,太不緊矣。上曰,太后之不知竇憲,如王太后之不知王莽乎?永輔曰,然矣。上曰,不給傳國璽時,始知之矣。祐健曰,婦人識見,易爲欺蔽,而王莽尤巧於欺世盜名,故及其篡國,而太后始覺之矣。上曰,其時王莽若先死,後人皆必以王莽爲賢矣,豈有如莽之凶詐乎?永輔曰,古人詩曰,周公恐懼流言日,王莽謙恭下士時,假使當年身便死,一生眞僞有誰知,王莽之矯飾,尤其奸凶處矣。上曰,以下章觀之,竇憲竟至謀逆矣。永輔曰,然矣。上曰,竇憲是和帝之舅乎?祐健曰,然矣。和帝本是梁氏所生,而竇憲則非所生母舅矣。上曰,非所生母舅矣。上曰,太子肇是後宮所生,此在上章矣。淳穆曰,梁貴人之所生,而貴人卽梁松之女矣。上曰,是梁貴人所生矣。上曰,此彪字何字乎?道淳曰,本音滮矣。上曰,音滮乎?祐健曰,滮是本音,而俗音讀如豹矣。上曰,東漢后德,當以馬·鄧爲第一乎?祐健曰,然矣。上曰,馬·鄧爲第一,則陰后當爲其次矣。祐健曰,然矣。上曰,西漢皇后誰爲稍勝乎?永輔曰,當以文帝竇皇后爲稍勝矣。上曰,此竇后爲西漢竇太后家後孫乎?永輔曰,竇后卽竇融之曾孫女,光武封竇融之弟爲顯親侯,顯親云者,爲其竇太后家後孫故也。上曰,是竇融之後乎?永輔曰,然矣。上曰,鄧后是鄧禹之孫乎?永輔曰,然矣。上曰,馬后第一,鄧后次之矣。淳穆曰,馬后德冠後宮,及正位宮闈,愈自謙肅,好讀書常衣大練,甚盛德矣。上曰,馬后事誠美矣。上曰,雖古之妊姒,何以過此乎?永輔曰,馬太后詔,眞妊姒之言矣。上曰,如是而禍安從生乎?上曰,陰后亦賢矣。祐健曰,若非陰后之賢,則廢后及東海王彊,豈能全保乎?以呂后事觀之,陰后盛德,眞卓越矣。上曰,漢高祖之呂后,不足言矣。祐健曰,唐之長孫皇后·宋之宣仁皇后,亦皆賢后矣。上曰,宋有宣仁皇后矣。祐健曰,皇明馬后·徐后,亦皆賢后矣。上曰,皇明之馬后·徐后,果皆賢矣。永輔曰,徐后卽徐達之女矣。上曰,徐達是開國功臣乎?永輔曰,然矣。非但武功,眞是有學力之人也。徐輝祖亦賢矣。上曰,誰也?永輔曰,徐達之子也。成祖爲天子,而輝祖猶爲建文守節矣。上曰,漢馬后之經術甚盛矣。淳穆曰,然矣。上曰,馬援之效乎?淳穆曰,觀於戒姪書,可知馬援之亦有學力,而馬后之經術,卓越千古,蓋經術本領也。苟能先立其本領,則政令施措之動合規範者,卽其次第事矣。〈上〉命參贊官讀之。道淳讀自冬十月侍中,至大水。上曰,止之,文義陳之。道淳曰,魯恭疏所謂萬民者,天之所生,天愛其所生,猶父母愛其子,一物有不得其所者,天氣爲之舛錯云者,可謂善說天人之理矣。天氣爲之舛錯云者,猶爲人父母者,見其子之不得其所,則惻隱之心,至發於色辭也,蓋天之於萬物也,父母之於子也,其理同故也,人君代天理物,爲民父母,則亦當體天愛民,而愛民之實,卽不過安民而已,民安則國安,民不安則國不安,故五子之歌曰,民惟邦本,酈生之言曰,王者以民爲天,由此觀之,安民豈非爲治之先務乎?在昔皐陶之論治,亦以安民二字,陳之於虞舜之前矣。伏願殿下,凡於發政,必以安民爲先,使擧國群民,咸得其所焉。上曰,尙書僕射,誰也?永輔曰,郅壽矣。上曰,郅壽誰也?永輔曰,曾疏論竇憲,爲憲所搆殺者矣。上曰,郅字何義乎?祐健曰,郅高也,郅隆之郅矣。上曰,竇憲可比王莽,而不下於王莽矣。上曰,王莽竟至篡逆,竇憲姑無如此事,而若不伏誅,則安知畢竟之無王莽事乎?永輔曰,然矣。上曰,竇憲多殺害善人矣。永輔曰,樂恢亦爲竇憲所殺矣。上曰,又殺都鄕侯暢矣。祐健曰,然矣。上曰,郅壽亦憲殺之矣。祐健曰,然矣。上曰,此時太后果臨政乎?永輔曰,然矣。上曰,太后何爲不禁憲乎?上曰,如馬后則必不任以政事矣。道淳曰,憲若賢則豈至於此乎?上曰,帝冠時,年十三乎?永輔曰,然矣。上曰,竇憲何功之有乎?淳穆曰,往伐凶奴,只是窮兵黷武,而雖欲將功贖罪,其可得乎?上曰,代凶奴,何足爲功乎?永輔曰,其恃功自恣,適足以添罪矣。祐健曰,其時單于衰弱,故憲貪功而伐之,雖勒石燕然,何功之有乎?上曰,單于無入寇之事,而憲徼功伐之矣。上曰,大將軍,王莽後初有之號乎?永輔曰,光武時,亦有大將軍矣。上曰,光武之大將軍,不如是矣。上曰,外戚之大將軍,王莽後初有之矣。上曰,竇景又擅發邊兵乎?祐健曰,然矣。上曰,二千石之輒承景檄,與夫司隷校尉之阿附不擧劾,極非矣。祐健曰,果無嚴矣。上曰,不待符信而輒承景檄者,尤極非矣。永輔曰,然矣。上曰,三公不與而宦者獨爲之乎?永輔曰,然矣。上曰,鄭衆功則多矣。永輔曰,鄭衆雖有功,東漢宦寺之亂,兆於此矣。淳穆曰,鄭衆可謂功之首罪之魁矣。上曰,與鄭衆定議者,爲處置竇憲故矣。上曰和帝此事壯矣。永輔曰,和帝年十四,能辨此,與昭帝相似,誠可謂壯矣。上曰,昭帝年十四,知上官桀之譖矣。上曰,樂恢何如人乎?淳穆曰,直節之士矣。上曰,恢之疏誠壯矣。祐健曰,然矣。上曰,恢疏切當,諫君當如是矣。上曰,恢之此疏,忤憲矣。淳穆曰,恢上此疏,乞骸歸田,而憲諷州郡迫脅恢,使之飮藥而死矣。〈上〉命閣臣讀之。淳穆讀自二年春二月,至可勝歎哉。上曰,止之,文義陳之。淳穆曰,臣所讀自止內,俱是凶奴與竇憲之事,別無文義之可以敷陳者矣。上曰,果皆凶奴與竇憲事,似無別般文義矣。上曰,憲欲受萬歲之呼,安有如此事乎?祐健曰,果是變怪矣,若無韓稜正色而沮之,則幾乎有呼萬歲之擧矣。淳穆曰,以班固之文章,而未免爲竇憲之賓客,竟致庾死,誠所自取,凡國之用人,士之立朝,當以名節爲先矣。上曰,名節果爲先矣。上曰,班固結交於憲乎?祐健曰,然矣。上曰,固之文章則誠壯矣。道淳曰,固徒文章而已,全無知識,故罹於此矣。上曰,固之作漢書也。竇憲傳何以爲之乎?永輔曰,班固作前漢書,後漢書則范曄撰也。竇憲傳在後漢書矣。淳穆曰,固嘗著漢書未就,詔固女弟曺壽妻昭踵成之,此卽前漢書矣。上曰,班固果是無知識之人矣。淳穆曰,然矣。上曰,憲之罪惡大矣。上曰,樂恢此疏,必欲全保竇氏矣。祐健曰,若從樂恢之言,則必不至禍敗矣。上曰,此是竇后語乎?永輔曰,然矣。上曰,如是而何以全保乎?上曰,丁鴻言何謂也?淳穆曰,丁鴻之疏,以諸呂握權爲喩矣。上曰,諸呂事予知之矣。上曰,丁鴻之疏,謂之以背王室,如是而憲安得不死乎?上曰,下章直有憲之伏誅矣。永輔曰,到此誠不可不誅,然不必馴至於此,能早全保則眞善矣。上曰,如此時豈無旱蝗之災乎?上曰,蝗是何物乎?永輔曰,蝗是害穀之蟲,旱則蝗生矣。淳穆曰,唐太宗有呑蝗之事矣。上曰,呑蝗以後則果無蝗乎?祐健曰,唐太宗呑蝗,至誠爲民,故蝗卽熄滅矣。上曰,帝來而憲亦會,故有稱萬歲之議乎?淳穆曰,春秋,兩君相見,謂之來會,則君臣之間,豈可曰來會乎?於此可見筆法之嚴誅矣。上曰,來會云者,卽兩君相會之義乎?祐健曰,此果筆法矣。史傳書法,未嘗明書善惡,而使讀者自知之,如書卒書官爵之類是也。樂恢之書官爵,是予之也。竇憲之書官爵,是罪之也。樂恢則書殺,以無罪也。竇憲則書伏誅,是有罪也。書法之嚴,有如是矣。上曰,發明綱目,有書法發明矣。上曰,發明綱目,綱則大書,目則細書,如懸註樣子矣。祐健曰,然矣。上曰,竇憲家自上造給乎?祐健曰,然矣。上曰,此是竇太后之所造給者乎?祐健曰,然矣。上曰,觀此一事,其不及馬后遠矣。馬后若當之,必不如是矣。祐健曰,果如聖敎矣。上曰,觀此筆法,可知善惡之分別矣。永輔曰,然矣。上曰,東漢時亦多人物矣。祐健曰,名節之盛,莫如東漢之末矣。上曰,東漢時名節壯矣。淳穆曰,東漢人物,名節甚盛,而其時未克收用,至於有黨錮之禍矣。道淳曰,士當以名節爲先,則名節初未嘗有害於國家矣。上曰,竇憲出塞五千餘里矣。淳穆曰,然矣。上曰,東漢人物中,文學經術,孰爲第一乎?祐健曰,如鄭玄·馬融等諸人,皆名儒矣。上曰,西漢則孰爲第一乎?祐健曰,董仲舒當爲第一矣。上曰,董仲舒果爲第一矣。淳穆曰,觀於正其誼不謀其利之一言,可知其學力矣。上曰,歷代之文學經術,宋爲第一矣。淳穆曰,然矣。上曰,宋之文章,亦當爲第一矣。淳穆曰,然矣。永輔曰,幾千年歷代史中,嘉言善政,盡萃於羹墻錄四卷,眞書之典謨也。上曰,羹墻錄甚盛矣。永輔曰,羹墻錄進講,今爲第二卷矣,非久當畢,畢後繼進國朝寶鑑似好,故敢此仰達矣。上曰,唯。上曰,羹墻錄是抄出於國朝寶鑑者乎?永輔曰,然矣。淳穆曰,羹墻錄皆從國朝寶鑑·列聖誌狀中抄出者也。上曰,國朝寶鑑亦進講冊子乎?永輔曰,然矣。淳穆曰,宋孝宗讀三朝寶訓,日進一卷,眞宗閱太宗御書,以爲自娛,此皆監先憲永無愆之意矣。上曰,宋眞宗何如主乎?淳穆曰,果是賢君,而惟封禪一事失之矣。上曰,封禪之主多乎?祐健曰,秦始皇·漢武帝·光武·唐高宗·玄宗·宋眞宗矣。上曰,光武封禪亦意外矣。祐健曰,然矣。上曰,封禪書,只有秦始皇封禪之語乎?祐健曰,司馬相如封禪書,有七十二代封禪之語,而此實荒誕不足信,豈有聖帝明王而行此事乎?上曰,書傳無之矣。上曰,綱目止於何代乎?永輔曰,止於五季矣。上曰,宋朝事載於何書乎?永輔曰,皇明太學士商輅等,撰進宋元續綱目矣。上曰,亦有皇明史乎?祐健曰,編年則有明紀綱目之類,紀傳則淸初命張廷玉纂輯矣。上曰,明史多唐板,而亦有朝鮮板乎?淳穆曰,臣多見唐板矣。上曰,明亦有文學之士乎?祐健曰,皇明時果彬彬多文學之士矣。上曰,淸亦有文學之士乎?祐健曰,淸亦多文學之士矣。上曰,此篇又鄭衆事矣。祐健曰,鄭衆果有功,而實基宦寺之禍,至于十常侍之弄權,而遂以亡漢矣。上曰,東漢之亡,果以十常侍而始矣。上曰,鄭衆功大而罪亦多矣。淳穆曰,鄭衆旣有功,則只賜之田土可也。至於任官,馴致無窮之患,甚失政矣。上曰,宦寺之任官,果非矣。祐健曰,然矣。上曰,若賞賜則好矣。淳穆曰,聖敎極當矣。上掩卷,命史官就座,仍命退。諸臣以次退出。
上在昌德宮。停常參·經筵。
藥房提調金興根,副提調徐憲淳啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
徐憲淳啓曰,明日,景慕宮冬享大祭齋戒相値,視事頉稟之意,敢啓。傳曰,知道。
趙道淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日,賓廳日次,而大臣俱有身病,不得來會云矣。敢啓。傳曰,知道。
備忘記,忠淸道觀察使趙雲澈下直,長弓一張,長箭一部賜給。
趙道淳啓曰,知義禁李嘉愚,戶曹參判洪耆燮,除拜後過三日,不爲出肅,竝依定式,推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。吏曹參議趙在慶,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
傳于徐憲淳曰,忠淸監司留待。
傳于徐憲淳曰,忠淸監司入侍。
傳于洪永圭曰,禮房承旨,馳詣宗廟·景慕宮,奉審摘奸以來。
徐憲淳啓曰,明日親傳香時,承旨當爲備員,而右副承旨李時愚在外,何以爲之?敢稟。傳曰,許遞。前望單子入之。
承旨前望單子入之,李經在落點。
傳于趙道淳曰,明日出宮門路,以協陽門爲之。
趙道淳啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進。監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于趙道淳曰,只推。
以吏曹參議趙在慶牌不進罷職傳旨,傳于趙道淳曰,只推。
傳于徐憲淳曰,發遣吏郞,諸執事淸齋與否,摘奸以來。
徐憲淳,以弘文館言啓曰,副校理朴商壽,修撰嚴錫鼎,副修撰兪致崇,旣有只推之命,竝卽牌招察任,何如?傳曰,允。
傳于徐憲淳曰,夜對爲之。
徐憲淳,以吏曹言啓曰,卽接司僕寺牒報,則以爲,來十一月初一日親傳香時,本寺正,例爲進輿差備,而正李裕元,奉命出疆矣。其代卽爲變通,以爲差備擧行之地云。司僕寺正李裕元改差,其代口傳備擬以入之意,敢啓。傳曰,知道。
吏曹口傳政事,以金基纘爲司僕正。
兵曹口傳政事,副司果單李裕元。
徐憲淳,以戶曹言啓曰,徽定殿供上減下事,命下矣。供上各種,自今年八月二十六日爲始減下,分道別單書入,而依此擧行之意,分付宣惠廳,何如?傳曰,允。
趙道淳,以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
敎忠淸監司趙雲澈,王若曰,惟聞古方伯連帥,職任不輕,特用下大夫一人,地望甚峻。昔者佐銓衡長國子,今焉仗旄鉞宣王風。念彼百濟之舊疆,實我三韓之重鎭。惟正供絲麻粟米,地是雍黃壤徐赤墳,尙遺俗禮樂詩書,士多魯縫掖宋章甫。夫何焚茸而淆濁,近來事良可寒心,如欲剸理而疏淸,當是時誰爲善手。惟卿,名家懿範,聖代吉髦。恬波濤於虛舟,持心也春噓物茁,蕩畦畛於坦道,處事則水到渠成。復借寇使君一年,嘉乃祖嶺臬之績,按行蘇刺史明日,眷屢世松楸之鄕。玆授卿以忠淸道觀察使兼兵馬水軍節度使巡察使公州牧使,卿其攬轡登車,先務者憚壓大吏,褰帷露冕,所到處懷保小民。自餘稟裁,厥有彝憲。於戲,拱宸之朱樓杳杳,每依北斗京華,朝海之錦水洋洋,同泳西湖父老。故玆敎示,想宜知悉。書,知製敎金建銖製進。
左承旨金公鉉疏曰,伏以臣,重戾自底於惰慢,薄罰只止於奪古,罪反爲輕,匪譴伊榮,杜門蟄居,祗切悚恧之忱,迺者,承宣特點,忽下於跧伏訟諐之日,繼之以蕩敍有命,恩霈渙宣,臣於是,惝怳震懍,莫省攸措矣,噫,向者水災,誠一西陲之厄運,幾邑生靈,殆盡魚鱉之食,九重虞憂,靡有錦玉之安,恩綸十行,若噓陽春,宣布有期,晷刻莫滯,臣旣承命慰諭,只宜卽日登程,適因遠程理裝之暇,至犯古人宿命之戒,果然大僚請勘,嚴命荐降,往役爲重,雖不得不蒼皇趲進,遠頒恩命,顧臣義分,壞了無餘,苟塞其罪,金木難贖,且念臣,自守謹拙,盡誠奉公,卽臣家法然耳,及到臣身,受國厚恩,居官無一報效,驟躋徒涉踰分,生死殫竭,宜倍他人,而今於奉命之日,自陷墮職之罪,上而孤負於君恩,下而遺棄於先訓,雖聖上曲保之念,旣輸愛之以欲生,奈微臣自作之孽,實難復起而爲人,在臣自處之道,亦當斂跡閉門,以爲息補之方,今乃特宥以難逭之罪,反加以非常之寵,臣雖至頑,顧亦四維中物,豈敢始俸其輕勘,終感於恩造,揚揚冒膺,視同無故者然哉?特除之下,庚牌屢臨,催臣膺召,私義尤愧於抗顔,微忱自阻於俟屨,敢控情籲,仰瀆崇嚴,伏乞聖慈,亟遞臣職,仍治臣罪,俾朝綱肅而臣分安焉。臣無任云云。〈答曰〉,省疏具悉。非無所失,何必追引,爾其勿辭察職。
乙巳十月二十九日辰時,上御重熙堂。忠淸監司入侍時,左副承旨徐憲淳,假注書趙然興,記事官洪祐命·金炳雲,忠淸監司趙雲澈,以次進伏訖。上曰,史官分左右。因命進前。雲澈奏職姓名。上曰,聞本道積弊甚痼云,下去各別對揚。上曰,就座。憲淳奏曰,宣諭何以爲之乎?上曰,出去爲之。命史官就座,仍命退。承史以次退出。
乙巳十月二十九日申時,上御迎春軒。夜對入侍時,參贊官徐憲淳,檢校待敎趙鳳夏,侍讀官朴商壽,檢討官嚴錫鼎,假注書趙然興,記事官洪祐命·金炳雲,各持羹墻錄第二卷,以次進伏訖。上曰,史官分左右。上開卷,命上番讀之。商壽讀自平安觀察使,至守令書入。上曰,止之,文義陳之。商壽曰,古昔明君哲辟,任賢使能,各隨其材器而任使之,然而人之賢否,材之優劣,知之爲難,故必也廣詢博訪,各擧所知,苟有一藝一能之可稱者,無不登庸於朝,故傅說之告高宗曰,旁招俊乂,列子庶位,孔子之語仲弓,以得人爲先,此可見知人得人之爲難,而有國先務,亦不外是矣。猗我仁廟朝,收用人才,以備器使,內而各官,外而道臣,皆令搜訪,亦使才智之卓異者,得以自薦,賢才彙征,國家治安,書之史冊,傳爲盛事。伏願殿下,每於此等處,深加澄省,治法政謨,動法聖祖,則四方才俊之士,其將不求而自至,豈不休哉。上曰,此時御史以蔭官爲之乎?錫鼎曰,洪茂績以蔭官得選矣。上曰,洪茂績誰也?錫鼎曰,姓貫南陽,而未能詳知其爲誰矣。上曰,以蔭官入於御史抄啓矣。錫鼎曰,似是峻望矣。上曰,鄭致和誰也?錫鼎曰,此爲判府事臣鄭元容之傍祖矣。上曰,鄭判府是鄭太和之後孫乎?錫鼎曰,然矣。上曰,李浣爲相乎?憲淳曰,然矣。上曰,李浣經訓將兵判乎?鳳夏曰,經訓將兵判判金吾而至大臣矣。上曰,李浣有子孫乎?錫鼎曰,李祖馨是其後孫矣。上曰,李祖馨是文臣乎?錫鼎曰,文科官今通政,而李浣本無嫡孫,此是庶孫矣。上曰,古有以實職而兼大司成者乎?鳳夏曰,然矣。而古或有以判書兼大司成者矣。上曰,判書亦兼之乎?錫鼎曰,此卽兼大司成矣。上曰,今則是實職矣。鳳夏曰,非但判書之爲兼大司成,雖嘉善·通政,以實職而兼之,則此是兼大司成矣。上曰,近來有兼之者乎?錫鼎曰,正廟朝有之,李晩秀嘗爲之矣。憲淳曰,兼大司成之任,正廟朝多有之,非特李晩秀一人而已,如金近淳,大司成·都承旨·副提學等職,皆兼之矣。上曰,以何職兼之乎?鳳夏曰,無論某司實職,皆兼之矣。上曰,然則鄭麟趾·徐居正皆兼大司成矣。錫鼎曰,然矣。上曰,鄭麟趾是何時人乎?錫鼎曰,世祖朝人矣。上曰,徐居正則稍後於鄭麟趾乎?錫鼎曰,徐居正於鄭麟趾,稍後進矣。上曰,鄭麟趾是功臣乎?錫鼎曰,策佐理功臣矣。上曰,佐理功臣,如申叔舟·韓明澮皆策之,而又有幾多人矣。錫鼎曰,然矣。上曰,鼐字何義也?商壽曰,鼐大鼎矣。錫鼎曰,此卽鼎鼐之鼐字,而大臣居鼎鼐之任,故謂之鼎鼐矣。上命下番讀之。錫鼎讀自英宗命每歲,至郞官轉聞之。上曰,止之,文義陳之。錫鼎曰,周禮獻賢能之書于王,王再拜受之,登于天府,以人君之至尊至貴,亦且屈萬乘之尊,以拜而受之,豈非賢才之生,乃上天之所遺,以培植國家元氣者乎?然而賢才之晉庸,實係於君上之一心,苟或君心因循,用舍昧乎賢愚,則顧何由而知人乎?必也如鑑之明,如水之淸,姸媸自見,善惡自分,然後可以知人。書曰,知人則哲能官人,要其本在乎一心之至公至明而已。伏願殿下,於一心上着工,克察危微之際,以至公正之域,則知人官人,卽是一轉移間事,惟殿下懋哉。上曰,大臣諸宰三司大將道臣留守之薦人才,此果勿拘文南武,隨人才各薦乎?錫鼎曰,此是不拘文南武階限,隨其才用,使之各薦矣。上曰,太祖朝減戶布乎?錫鼎曰,此是麗朝法,而太祖朝始減矣。上曰,此是麗朝法之爲民弊者,故似減之矣。上曰,內廐馬所喂,自京畿進排乎?錫鼎曰,其時似是畿民進排薪炭,而又當馬芻之役,故此時軫念民弊,有此下敎矣。上曰,太宗視朝每早矣。錫鼎曰,世宗朝視朝,雖沍寒,每日早接矣。上曰,韓尙德之對亦美事矣。錫鼎曰,太宗每日早朝,沍寒不廢,世宗每日四鼓求衣,接賢士大夫之時多,而接宦官宮妾之時少,此可見列聖朝勤政勤學之德,而今殿下課日召對,頻接臣隣,臨筵問難,勤於典學,臣等固不勝欽仰攢祝,而第勤政勤學,卽列聖朝相承之家法也。伏願益加仰體,克勤無怠,則聖德日就,自底於緝熙光明之域矣。上曰,太宗朝民惟邦本之敎,卽擇守令聖意乎?錫鼎曰,民惟邦本,卽書傳句語,而書曰,后非民罔使,古語曰,王者以民爲天,國之休戚,專係於民,此所以古昔人君之惠養撫恤,無所不至,且民之苦樂,專在於近民之官,故愼簡守宰,申嚴黜陟者也。世宗朝禁防部民之告訴,卽出於重守宰厚風俗之聖意,而慮或有見聞之不逮,特命朝官,按行州郡閭里之間,守令臧否,生民疾苦,皆得以摘發狀聞,如漢唐故事,大聖人視民如傷之意,可以仰認矣。上曰,黃喜·許稠皆大臣乎?錫鼎曰,然矣。上曰,黃喜·許稠皆世宗朝人乎?錫鼎曰,然矣。上曰,兩大臣皆有相業矣。上曰,世宗朝聖德卓越,此編有我東堯·舜之語,而果然我東堯·舜矣。鳳夏曰,我朝禮樂文物之燦然具備者,皆始於世宗朝矣。商壽曰,世宗朝禮樂典章,悉自睿衷裁制,而下有黃·許之賢,以之贊襄,故文物制度之燦然,於斯爲盛矣。上曰,世宗朝聖學高明光大矣。錫鼎曰,世宗朝聖學卓越,勤勤孜孜,手不釋卷,以至於高明光大之域,伏願終始典學,仰法祖宗焉。上曰,諺書亦於世宗朝始矣。錫鼎曰,然矣。上命參贊官讀之。憲淳讀自成宗初年,至夜無閉門。上曰,止之,文義陳之。憲淳曰,以此宵衣箴觀之,有以仰揣我肅廟求治之勤矣,鷄鳴孜孜,卽大舜之勤,而日法之聖念,發而爲辭於宵衣之際者,與世宗朝每日四鼓求衣,平明受朝,次視事,次引輪對,次御經筵,次入內,閱覽書史無少懈,同一聖揆,蓋聖王出治之本,莫先於勤,故聖如大舜,而猶鷄鳴而起,孜孜不已也,所以兩聖朝爲治之要道,亦惟在勤,而可知其非勤無以做治矣,在今日法古紹先之方,舍是奚以哉。伏願深加體念焉。上曰,醟字何義也?錫鼎曰,是醉酗之意矣。上曰,宵衣何謂也?商壽曰,宵衣卽夜深不解衣之義矣。憲淳曰,人君必宵衣而旰食,勤政之孜孜,推此可見矣。上曰,孝宗朝入燕時,燕人分送金玉錦繡,而却之不受,誠聖德事矣。憲淳曰,孝宗朝北幸瀋陽時,我國士女之被擄在北者,似屢萬計,而惻怛如傷之念,不貴金帛,却此請彼,終得感其心,而贖還許多生靈,大聖人重民之盛德至仁,於乎不忘矣。上曰,其時果多贖還矣。上曰,鯽魚卽鮒魚乎?錫鼎曰,然矣。上曰,慮人沒溺而命勿進,此是聖德事矣。錫鼎曰,然矣。上曰,守令之以江山而不留意民事,故有此下敎乎?憲淳曰,淸心樓素稱湖山絶勝之地,故或恐爲守宰者,耽於遊觀而怠於治民,有此下敎,聖人之深憂遠慮,有如是矣。上曰,此是聖德事也。上曰,淸心樓在何地?錫鼎曰,在驪州,此卽客舍矣。上曰,果見之乎?錫鼎曰,臣嘗屢見,而驪州邑治,背江臨野,樓在江邊,秀麗淸勝,名於國中,而此距英陵·寧陵爲五里許矣。上命閣臣讀之。鳳夏讀自英宗初年,至豎于站食前。上曰,止之,文義陳之。鳳夏曰,英宗沖齡,仰覩肅廟視事,雖夜深必酬應,遂於御極之初,追述德美,至謂以予何敢自逸,有自今公事雖夜深亦入之敎,猗歟兩聖朝勤政之德,實與古聖王所無逸之意,前後一揆,而五十年致治太平之業,所由盛也,是豈非殿下今日監法繼述之道乎,勤政非別件事務,其要莫先於勤學經史,惟我聖上,課日召接,有時夜對,列祖典謨,古今興替,問難討論,樂不知疲,豈不盛哉?伏願益體躬行心得之功,自底於緝熙光明之域,是臣區區之望也。上曰,邊情之雖深夜入稟,此是英廟初年下敎,而至今行之矣。鳳夏曰,然矣。上曰,周禮獻民數,王拜受之乎?錫鼎曰,周禮大司徒,十月獻民數於王,王拜受之,拜受之者,以民乃邦本,故所以重之矣。憲淳曰,夫民者,至愚至微之類也,獻其數之節,似若無足爲重,而以國君之尊,猶拜然後受之,古昔聖王重民之念,實爲萬世監法之資矣。上曰,此果民惟邦本之意矣。上曰,八月十五日,是肅宗誕辰,而英廟拜明陵,是潛邸時事乎?錫鼎曰,然矣。上曰,此日,是建儲之日乎?錫鼎曰,然矣。上曰,此是黔岩碑閣乎?錫鼎曰,然矣。上曰,予於幸行時見之矣。上曰,泐字何義也?錫鼎曰,磨泐之泐字矣。上曰,能效馮驩何謂也?商壽曰,馮驩卽孟嘗君之客,而孟嘗君嘗使驩收債於薛,馮驩不收其債,燒券而還,驩所謂市義者卽此矣。錫鼎曰,孟嘗君後竟食效於薛,此是馮驩市義之故,而如趙簡子之保障於晉陽,而襄子收效者矣。上曰,子母錢何謂也?憲淳曰,此卽殖利法矣。錫鼎曰,錢之取殖,如母之生子,故謂之子母也。又以錢謂靑蚨,靑蚨卽蟲屬,以其血塗於錢,則子錢隨母錢而來矣。上曰,蚨字是何字?錫鼎曰,蟲名矣。上曰,惠民署·典醫監,有罷之之議,而美其名而竟不罷乎?錫鼎曰,然矣。上曰,惠民署·典醫監,今則主何職乎?錫鼎曰,朝臣則別無製服典醫監之藥,而惠民署則或製給都下病民之藥矣。上曰,惠民署果能惠民乎?錫鼎曰,旣有製藥救療之事,則此是惠民之政矣。上曰,惠民署能救活人民乎?鳳夏曰,都下病民,皆令活人署救活矣。上曰,以署名見之,則當初設置之意甚盛矣。憲淳曰,惠民·活人等署之當初設置,豈徒取其名而已。必有實效之及於民庶,而自經壬辰兵燹之後,國力凋損,各樣厚民之政,尙未蘇完,惠民活人之有名無職由此矣。以百官俸祿言之,比古減縮,今亦自戶曹頒祿單子,每以復古間權減啓下矣。上曰,百官祿果亦壬辰後減省矣。錫鼎曰,至于英廟朝,亦多減省矣。上曰,此亦在文獻備考乎?錫鼎曰,然矣。上掩卷。鳳夏曰,俄於奉謨堂入侍時,有舊基事下詢,臣未及仰對,退而考見,則奉謨堂果是閱武亭舊基矣。上曰,然矣。上曰,大學衍義懸吐,何以爲之乎?鳳夏曰,方爲之而姑未畢矣。上曰,從速爲之可也。上命史官就座,仍命退。諸臣以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
洪永圭啓曰,明日常參·經筵,取稟。傳曰,停。
趙道淳啓曰,來初五日,朝參日次矣,敢稟。傳曰,停。
李經在啓曰,大司憲洪學淵,執義林肯洙,掌令申佐模,持平崔虎文·李晉燁呈辭,掌令申泰運未肅拜,監察茶時之意,敢啓。傳曰,知道。
傳于趙道淳曰,侍衛軍兵毛具,從便爲之。
傳于徐憲淳曰,右副承旨,馳詣景慕宮,奉審摘奸以來。
傳于金公鉉曰,召對爲之。
以江原監司徐英淳狀啓,歙谷等邑人命渰死,民家失火事,傳于趙道淳曰,人命渰死,民家失火,俱極驚慘,元恤典外,別加顧助,渰死人如有生前身還布,竝蕩減,被燒民家結構奠接之方,廟堂竝措辭,分付。
假注書李敎寅書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟,主山及案山植木處,看審是白乎則,松橡鬱密是白遣,自靑鶴亭至舊失火處,面面周審,則老木稚株,叢帀茂盛是白遣,自典牲署後面至冷井洞,大木參差,擁蓋一山是白遣,下詣南壇看審,則壇砌·門,竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有稚松是白遣,前至馬石橋,則林松蒙翳是白遣,漢江壇看審,則亦爲無頉是白遣,自雁峰伏兵峴至畫景谷,則樹木茂密是白遣,由斗湖而詣司寒壇看審,則亦爲無頉是白遣,自舞鶴峰所經外南山諸處,一一看審是白乎則,別無斫痕之意,敢啓。傳曰,知道。
權大肯,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
洪永圭,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
趙道淳,以都摠府言啓曰,今日入直內三廳武兼禁軍及軍兵等,當爲中日習射技放,而景慕宮冬享大祭齋戒相値,不得設行之意,敢啓。傳曰,知道。
乙巳十一月初一日辰時,上詣仁政殿月臺。景慕宮冬享大祭親傳香入侍時,行都承旨權大肯,左承旨金公鉉,右承旨李經在,左副承旨洪永圭,右副承旨徐憲淳,同副承旨趙道淳,假注書李敎寅·趙然興,記事官洪祐命·金炳雲,檢校直閣鄭㝡朝·尹定鉉,檢校待敎李㘾·趙鳳夏,待敎洪淳穆,以次侍立。時至,通禮跪啓請外辨,上具翼善冠·衮龍袍,乘輿出宣化門。藥房提調金興根,副提調徐憲淳等進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿月臺。通禮跪啓請降輿,上降輿,通禮前導就褥位南向立,引儀引獻官興完君晸應,進詣褥位之左。通禮跪啓請跪。上跪,香室官員,奉香祝授永圭,永圭東向跪進,上受香祝,以授晸應,晸應跪受興。通禮跪啓請興,上興,通禮前導就階下祗送位西向立,晸應奉香祝,由正路出。通禮跪啓請鞠躬。上鞠躬,香祝過後,通禮跪啓請平身,上平身,入幕次後,問安勿爲之事,下敎。通禮跪啓請出次乘輿。上乘輿,出仁政門由肅章門,入協陽門,命出標信解嚴。由宣化門還內,諸臣以次退出。
乙巳十一月初一日申時,上御重熙堂。召對入侍時,參贊官金公鉉,檢校直閣尹定鉉,侍讀官朴商壽,檢討官嚴錫鼎,假注書趙然興,記事官洪祐命·金炳雲,各持綱目第十四卷,以次進伏訖。上曰,史官分左右。上開卷,命上番讀之。商壽讀自竇氏宗族,至居五原界。上曰,止之,文義陳之。商壽曰,和帝之於淸河王,賜賚之至於充牣其第,夫淸河王,以王室之至親,且有恭孝之行,畏愼之美,故有是恩賜之篤至,而亦能終保其寵祿也。漢之梁孝王,則不如淸河王之謹愼,故竟不得全保終始,可勝惜哉。蓋賞賜,卽所以勸有善而酬其勞者也。韓昭侯之言曰,明主愛一嚬一笑,以弊袴之微,而亦必待有功,此可見功懋賞而賞不濫之意也。於此等處,推類以究,則亦有旨意之可取。伏願如是澄省焉。上曰,淸河王慶,誰也?錫鼎曰,和帝之兄,而曾爲太子者也。上曰,以太子而見廢者乎?錫鼎曰,然矣。上曰,淸河王慶固賢矣。錫鼎曰,非有失德而見廢也。上曰,漢宗室諸王中,東平王蒼最賢矣。錫鼎曰,然矣。商壽曰,爲善最樂之語,可知其最賢矣。定鉉曰,淸河王之子祜,竟得承統,是安帝矣。上曰,昭烈,誰之子也?商壽曰,景帝子中山靖王之後也。定鉉曰,光武亦景帝子長沙定王之後也。上曰,然矣。上曰,漢中,何地乎?商壽曰,卽西蜀之郡也。錫鼎曰,在蜀地,而距成都則遠矣。上曰,然矣。上曰,戶曹卽戶吏乎?錫鼎曰,然矣。上曰,李郃事誠美矣。太守固遣之,而故爲遲留,太守之見識,反不如李郃也。錫鼎曰,然矣。定鉉曰,欲其遲留,故所以自請而行也。商壽曰,李郃誠善人,而東漢之名臣李固,卽其子也。上曰,竇憲極凶悖,多害善類,至於謀逆,罪不下於王莽,和帝若不早知其惡而除之,則王莽事,更出於竇憲矣。錫鼎曰,然矣。上曰,扶風,何地也?錫鼎曰,扶風卽長安地也。商壽曰,卽漢之三輔也。公鉉曰,扶風與馮翊·京兆,卽三輔也。如我國之畿輔矣。上曰,弘農有太守乎?公鉉曰,然矣。上曰,京兆尹卽我朝漢城尹乎?商壽曰,然而少異矣。上曰,漢城府扁額,亦以京兆府書之矣。定鉉曰,然矣。上曰,京兆始於漢時乎?定鉉曰,然矣。上曰,彪音爲滮矣。錫鼎曰,然矣。上曰,梁王暢之祠祭求福,何也?商壽曰,酷信左道之致也。上曰,太尉,其時相臣乎?商壽曰,然矣。太尉·司空·司徒,爲三公矣。上曰,司馬改爲太尉乎?錫鼎曰,然矣。而太尉始於周勃矣。上曰,然矣。上命下番讀之,錫鼎讀自六年春正月,至寇鈔以去。上曰,止之,文義陳之。錫鼎曰,和帝於劉愷之讓侯於弟憲事,不聽有司之請,乃用賈逵之言,聽憲嗣爵,徵愷爲郞,固出於賈逵之引孔子所稱能以禮讓,於爲國乎何有之言,然亦可見和帝以讓敦俗之政矣。蓋讓之爲道,卽四端之一,而以帝堯之聖,必以克讓美其德,且大學曰,一家讓一國興讓,夫一國興於讓,而國之不治者,未之有也。伏願殿下,於克讓之道,深加省察,雖以上聖之姿,無恥下問之道,于以措之政令之間,則上自朝廷,下至萬民,亦莫不興於讓矣,曷不休哉?上曰,禮讓之讓字,何義乎?錫鼎曰,孟子曰,辭讓之心,禮之端也。大學曰,一家讓一國興讓,蓋禮爲體,而讓爲用也。上曰,恭懷太后,始爲二字諡乎?錫鼎曰,光烈明德,皆以二字諡也。上曰,皇后二字之諡,自光烈始矣。公鉉曰,有定陶太后,而此則因國名而爲號矣。上曰,光烈事載於上篇,明帝時乎?錫鼎曰,然矣。上曰,章德皇后,是竇后乎?錫鼎曰,然矣。上曰,陵號二字,自顯節陵始乎?商壽曰,然矣。上曰,顯節陵卽是明帝陵乎?錫鼎曰,然矣。上曰,漢高陵卽長陵,而章陵卽光武陵矣。上曰,明帝夢先帝先后而上陵矣。定鉉曰,其時甘露降於陵樹,孝感所致矣。上曰,羹墻錄亦有類此事,遂有陵行之擧,而予曾講之,未詳其在於何時也。錫鼎曰,伊時臣亦侍講,而今未能記得矣。上命參贊官讀之,公鉉讀自十三年春正月,至宦者封侯,自此始。上曰,止之,文義陳之。公鉉曰,綱目一書,卽朱夫子所以繼春秋而修之,自周威烈王,止後周顯德六年,上下一千三百餘年之間,聖帝明王治法政謨,名臣碩輔繩糾輔弼,無不俱載,而亂臣賊子,亦莫不書,歷代之治亂汚隆,實爲後世人主之龜鑑也。善者固宜書之,以爲後世師法,而其不善者,從又貶之,亦所以垂戒者深矣。是以帝王致治之道,莫如鑑法前代,殿下亦宜今日行一善事,較之古昔,明日又如之,常常不已,漸漬積久,以至一日所行,盡合於善,則不期於善,而自底於好善,又何堯·舜之不若也?伏願澄省焉。上曰,東觀,何處也?商壽曰,藏書籍之閣也。若石渠蘭臺之類矣。上曰,詔擧孝廉,何也?錫鼎曰,漢擧孝廉若鄕貢,而卽賢良方正科之類矣。上曰,我朝亦有之乎?定鉉曰,山林抄選及道薦,亦此意也。上曰,鄧皇后之賢亦盛矣。錫鼎曰,漢之馬·鄧,皆稱賢后也。上曰,觀此鄧后行蹟,其賢尤可知矣。公鉉曰,衣與陰后同色者,卽時解易,若竝時進見,則不敢正坐離立,此皆事上敬畏之懿範也。上曰,帝如章陵,卽詣光武陵也。定鉉曰,然矣。上曰,四親廟,誰廟也?商壽曰,光武以上四世之廟也。公鉉曰,卽南頓令欽以上四世廟,立在於舂陵矣。定鉉曰,光武中興,上承元帝之統,故爲私親,別立四世廟矣。公鉉曰,光武不追尊私親,只立四廟,可謂知禮,是以禮家,亦多稱美者矣。定鉉曰,情禮兩盡矣。上曰,然矣。上命閣臣讀之,定鉉讀自十五年夏四月,至冬月乃斷從之。上曰,止之,文義陳之。定鉉曰,東漢立博士,十有四家,和帝幸東觀,召見諸儒相難,安帝初擧隱逸選博士,皆在今日所講之內,此可見東漢經術,後世莫可及矣。我殿下,日賜召對,發問論難,至于夜分,臣不勝欽仰萬萬,而在外儒賢,別加招延,使之出入經筵,其於啓沃開發之道,大有所益。伏望體念焉。上曰,隱逸卽山林之士乎?定鉉曰,然矣。上曰,詔擧隱逸選博士,是誰所詔也?定鉉曰,孝·安登極之初,太后因樊準疏,而有此詔也。上曰,漢朝右文之治,莫如明帝,如李躬爲三老,桓榮爲五更,皆盛擧也。商壽曰,然矣。上曰,詔檢勅鄧氏賓客者善矣。上曰,司隷校尉,何官也?商壽曰,如我國之司憲府也。上曰,是糾察之職矣。上曰,此詔誰所命也?錫鼎曰,鄧后臨朝所命也。上曰,鄧后果賢矣。定鉉曰,然矣。上曰,鄧后雖賢,似不及馬后之賢矣。定鉉曰,然矣。檢勅鄧氏,猶不如馬后之檢勅馬氏矣。公鉉曰,東漢皇后,馬·鄧爲匹美矣。上曰,然矣。上曰,殤帝在位纔二歲乎?公鉉曰,其實在位八個月也。公鉉曰,光武至和帝皆賢明,而此以下,或短祚或闇弱,至於桓·靈時,黨錮天下名流,故漢室陵夷,終以傾覆矣。定鉉曰,諸葛武侯出師表云,先帝在時,每與臣論此事,未嘗不嘆息痛恨於桓·靈也。公鉉曰,天不可獨運,春夏開物,秋冬成物,人君之政治,與天同功,必得賢臣碩輔,然後國家治矣。賢臣碩輔,豈可自薦而自衒也?昔百里奚,愚於虞而智於秦,是待賢君而爲用也,知臣莫如君,惟在人君知其賢而擧用也,蓋治化之汚隆,實係良臣之用捨矣。上曰,然矣。上曰,安帝以下,何帝乎?商壽曰,順帝及沖·質·桓·靈·獻也。上曰,質字,何義也?商壽曰,卽本質之質字矣。上曰,漢以後何代也?商壽曰,三國·兩晉及宋·齊·梁·陳·隋也。公鉉曰,歷代之統序,在綱目首卷矣。上曰,綱目朱子所纂,而資治通鑑,司馬光所撰乎?定鉉曰,然矣。上曰,果有諸葛入寇之說乎?定鉉曰,然矣。上曰,司馬光何以謬見至此乎?公鉉曰,司馬光是晉之後裔也,故以統與魏,爲晉之地云,而以司馬光之賢,豈或如是?蓋以魏據中原,故仍與正統,致此誤見義理矣。上曰,晉之繼統可也,而帝魏則非矣。公鉉曰,綱目專主筆法,繼春秋而作者,故書晉徵士陶潛卒,張承業宦官也,而特書河東節度使張承業卒,又書莽大夫楊雄死,此皆史筆之褒貶也。上曰,然矣。定鉉曰,資治通鑑,非但帝魏寇蜀,至武氏易唐爲周,廢中宗而置房州,通鑑亦以武氏年號紀之,綱目則大書中宗年號,而年年以帝在房州書之,此本范祖禹唐鑑書法,而朱子從之矣。以蜀漢爲正統,始於習鑿齒漢晉春秋,其書雖不傳,其說尙可考,鑿齒以晉人,而言之如此,則公論之在於人心可知矣。上曰,習鑿齒之說在於何書乎?定鉉曰,在晉書本傳矣。公鉉曰,唐杜詩云,蜀主窺吳幸三峽,崩年亦在永安宮,謂幸謂崩,皆與正統,以此觀之,唐時亦以蜀漢爲正統矣。上曰,大學衍義懸吐,何當訖功乎?定鉉曰,臣今日就直而見之,旬前當訖功矣。上曰,唐板三件乎?定鉉曰,合常板爲三件矣。上曰,三件中一件,間已訖功乎?定鉉曰,三件一齊懸吐,當同爲訖功矣。上曰,衍義補匣冊乎?定鉉曰,唐板有匣冊,而常板則無矣。上曰,衍義懸吐後,專秩入之,衍義補則隨懸吐隨入之,可也。定鉉曰,謹當如下敎矣。上掩卷,命史官就座,仍命退,諸臣以次退出。
上在昌德宮。停常參·經筵。
金公鉉啓曰,明日常參·經筵,取稟。傳曰,停。
李經在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金公鉉啓曰,左副承旨洪永圭,右副承旨徐憲淳,同副承旨趙道淳,今日不爲仕進,竝卽牌招,何如?傳曰,允。
備忘記,咸鏡道觀察使兪星煥下直,長弓一張,長箭一部,片箭一部,筒兒一個賜給。
李經在啓曰,卽者,檢閱金炳雲,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者,檢閱李承圭·李承益·洪祐命,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,竝卽牌招,推移入直,何如?傳曰,允。
傳于李經在曰,咸鏡監司留待。
傳于李經在曰,咸鏡監司入侍。
李經在啓曰,大司憲洪學淵,執義林肯洙,掌令申佐模·申泰運,持平崔虎文·李晉燁牌不進。監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義林肯洙,掌令申佐模·申泰運,持平崔虎文·李晉燁牌不進罷職傳旨,傳于李經在曰,只推。
以左副承旨洪永圭,右副承旨徐憲淳牌不進罷職傳旨,傳于趙道淳曰,只推。
以檢閱李承圭牌不進罷職傳旨,傳于趙道淳曰,只推。
以忠淸監司姜時永狀啓,魯城縣民家失火事,傳于趙道淳曰,聞甚矜惻,元恤典外,別加顧助,結構奠接之方,廟堂措辭,分付。
趙道淳啓曰,忠淸兵使李宜植,移拜濟州防禦使,有除朝辭赴任之命矣,密符則以前所受仍佩,諭書則安寶,使院吏齎傳,何如?傳曰,允。
禮曹,今十一月二十四日冬至朝賀時應行節目,參考前例磨鍊爲白去乎,依此擧行,何如?判付啓,權停爲良如敎。
趙道淳,以備邊司言啓曰,全羅監司金景善,今已箇滿矣,其代政官牌招,開政差出,何如?傳曰,允。
金公鉉啓曰,吏曹判書金興根,參判金箕晩,參議趙在慶牌不進,推考傳旨及罷職傳旨,今方捧入,而開政命下之後,如是違牌,事甚未安。判書參判,竝更牌招,何如?傳曰,允。參議只推,一體牌招。
金公鉉,以吏曹言啓曰,新除授梁山郡守金建銖呈狀內,矣身親病猝重,萬無離側赴任之望,卽速入啓遞改云,其親病旣如是,則有難强令往赴,改差,何如?傳曰,允。
趙道淳,以兵曹言啓曰,五衛將金沂有,忠壯衛將沈鑰,俱以病難供職,呈狀乞遞,五衛將金魯璜,除授在外,上來無期云,竝改差,何如?傳曰,允。
又以兵曹言啓曰,禁軍來春夏等都試,因政府及本曹有故,不得設行,今已過時矣,在前如此之時,有仍停都試,代行祿試射之例,今亦依此擧行,何如?傳曰,允。
又以都摠府言啓曰,副摠管吳一善,以摠戎中軍,本營諸將官射會監試事,禁衛營晝仕出去之意,敢啓。傳曰,知道。
敎咸鏡監司兪星煥書,王若曰,距京師八百餘里,素稱北方之强,俾按察二十三州,特出上心之簡。窮髮其地,方面有人。眷玆東國藩屛,最重北門鎖鑰。豐沛之山川依舊,聖朝肇基,關塞之呼吸直通,遠人交市。俗習專尙强悍,誇其弓馬之才,民生荐經歉荒,重以蔘貂之弊。惟卿,杞溪名閥,文翼肖孫。居家餘事文章,聰明强記,立朝綽有條理,愼重寡言。持斧湖南,皆畏直指使彈劾,製錦嶺外,尙說都護府神明。玆授卿以咸鏡道觀察使兼兵馬水軍節度使巡察使咸興府尹,卿其黜陟惟嚴,鎭撫得重。福星所照,庶紓北顧之深憂,卿月出臨,廣布中宸之德意。故玆敎示,想宜知悉。知製敎成容默製進。
檢閱金炳雲疏曰,伏以臣,猥以匪才,濫叨華選,簪筆邇班,恩榮踰分,豈敢遽爲言私之計,而第臣母素患痰癖之疾,近因日候之不調,症勢添劇,轉側須人,家僮踵至,促臣歸視,臣自聞此報,方寸煎熬,益難按住,忙陳短章,徑出脩門,伏乞聖明,曲垂慈諒,亟遞臣職,仍勘臣罪,俾私分伸而朝綱肅焉。臣無任云云。〈答曰〉,省疏具悉。爾其勿辭,救護。
乙巳十一月初二日辰時,上御重熙堂。咸鏡監司入侍時,右承旨李經在,假注書李敎寅,記注官洪履信·金致坤,咸鏡監司兪星煥,以次進伏訖。上曰,史官分左右。仍命進前。星煥奏職姓名。上曰,下去,各別對揚。星煥奏曰,臣才識鹵莽巽劣,對揚之命,尤極惶蹙矣。上曰,就座。經在奏曰,宣諭何以爲之乎?上曰,出去爲之。命史官就座,仍命退。承史以次退出。
上在昌德宮。停常參·經筵。
權大肯啓曰,明日常參·經筵,取稟。傳曰,停。
李經在啓曰,大司憲洪學淵,執義林肯洙,掌令申佐模,持平崔虎文·李晉燁呈辭,掌令申泰運未肅拜。監察茶時之意,敢啓。傳曰,知道。
權大肯啓曰,左副承旨洪永圭,今日不爲仕進,卽爲牌招,何如?傳曰,允。
又啓曰,假注書趙然興,身病猝重,勢難察任,今姑改差,何如?傳曰,允。
趙然興改差,代以鄭鴻淳爲假注書。
權大肯啓曰,吏曹判書金興根,參判金箕晩,參議趙在慶再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書參判,竝所當更請牌招,而係是一日三牌,何以爲之?敢稟。傳曰,更爲牌招。參議只推,一體牌招。
又啓曰,吏曹判書金興根,參判金箕晩牌不進,推考傳旨今方捧入,而參議趙在慶陳疏到院,原疏以停朝市,纔已退却矣,開政命下之後,如是違牌,事甚未安。竝更牌招,何如?傳曰,允。原疏捧入。
傳于徐憲淳曰,吏曹參議疏批已下,一體牌招。
有政。吏批,判書金興根,參判金箕晩,竝牌招不進,參議趙在慶進,同副承旨趙道淳進。啓曰,判書金興根,參判金箕晩,竝牌招不進,小臣獨政未安,何以爲之?敢稟。傳曰,只出緊任。以林肯洙爲修撰,李時在爲全羅監司,李珽爲梁山郡守。
傳于徐憲淳曰,見窠皆令差出。
趙道淳,以兵批言啓曰,前監司金景善,自吏曹送西矣,瓜滿監司,例爲隨品付樞銜,而資級係是嘉善,同中樞有闕之代,依例下批之意,敢啓。傳曰,知道。
兵批,行判書趙秉鉉病,參判徐念淳病,參議李元會入直進,參知韓文爀受由在外,右副承旨徐憲淳進。同知金景善·成光珪,護軍徐相五,副護軍李時愚·朴齊輝·韓宅履·金啓洹,以上竝單付。
吏批,再政。以權馦爲執義,洪鍾英爲敦寧都正,金景善爲同義禁,黃起源爲左通禮。
兵批,再政。全羅道兵馬水軍節度使單李時在。
傳于趙道淳曰,召對爲之。
以左副承旨洪永圭牌不進罷職傳旨,傳于趙道淳曰,只推。
權大肯,以禮曹言啓曰,因大臣箚子,徽定殿移奉時,百官祗送之禮,特降兪音事,批旨內所陳,允合事體,依此施行,仍令春曹改儀註以入事,命下矣。謹依聖批,原節目中,宗親文武百官弘化門外祗送之節,磨鍊付標以入之意,敢啓。傳曰,知道。
左議政金道喜箚曰,伏以徽定殿移奉儀節,一依永昭殿移奉時已例,自禮曹已爲啓下矣。大臣一員及各司堂郞各一員祗迎後,仍爲陪從,而無百官祗送之節,雖未知已例之緣何如此,而區區愚見竊以爲,在闕內,則或有壓屈之嫌,神輦旣出闕外,則揆以臣子道理,恐不宜偃處私室,不行袛送之禮,且景陵因山發靷返虞時,在都百官,皆有門外迎送之節,以此參互,今何獨無之,禮所云無於古而可以義起者,正謂此等處,而惟其如是,然後在禮節不失之約,在群下亦安於心矣,玆敢短箚仰請,伏乞特降兪音,令該曹依此擧行焉。取進止。答曰,省箚具悉卿懇,所陳允合事體,依此施行,仍令春曹改儀註以入。仍傳于徐憲淳曰,此批答,遣史官傳諭于左議政。
吏曹參議趙在慶疏曰,伏以臣,伏奉十月二十七日除旨,以臣爲吏曹參議者,臣聞命驚懍,歷累日而罔知所以攸措也,噫,是職也旣淸且要,有不與他司等焉,銓衡人物,黜陟臧否,固是長僚之職,而至若甄別流品,激揚淸濁,通塞之際,與聞末議,注擬之間,無不參論,則其爲任,亦且不輕而重矣。苟非地望材識,爲世所推,則莫宜居之,有非如臣魯下,苟然備數於其間者審矣。噫,臣家世素寒,根植甚孤,閑司漫職,猶懼負乘之貽譏,榮貫華秩,豈或夢寐之攸到,隨分守拙,罕與人接,見聞殆同聾瞽冥擿,全昧向方,此非但臣之自知者然,抑亦人之所以處臣者,不外乎是矣。今若憑恃寵靈,冒膺匪據,則鵜梁之譏,縱或任之,蚊山之負,何以堪焉,踰濫過則災咎至,理所必然,與其狼狽於後,自速僨誤之罪,無寧懇辭於前,固守量入之戒,召牌荐臨,承奉無路,玆敢略暴由中之懇,仰冀體下之恩,伏乞聖慈,俯賜鑑諒,將臣職名,亟許鐫改,俾重銓器,以安私分焉。臣無任云云。〈答曰〉,省疏具悉。爾其勿辭察職。
乙巳十一月初三日酉時,上御迎春軒。召對入侍時,參贊官趙道淳,檢校直閣尹定鉉,侍讀官沈敦永,檢討官兪致崇,假注書李敎寅,記事官李承益·洪祐命,各持綱目第十四卷,以次進伏訖。上曰,史官分左右。上開卷,命上番讀之。敦永讀自六月罷西域,至地震。上曰,止之,文義陳之。敦永曰,此篇中公田賦與貧民之義,最好講究,民爲邦國之本,非民罔與守邦,故施澤之惠,與其益於上,毋寧益於下,昔我英宗大王,蠲關西監兵營子母錢十餘萬緡,聖敎若曰,孟嘗猶且焚券,吾何愛十餘萬緡乎?大哉王言。雖文王發政施仁,亦無以過此。伏願殿下,克體聖祖當日之盛念,思所以繼述,則惠澤下究,而永底烝民之生矣。臣以是望焉。上曰,公田何以賦與貧民乎?定鉉曰,賦之爲義布也,以官田布與貧民之無田者,使之資生矣。上曰,錄囚徒,何謂乎?敦永曰,錄其囚讞而審理之謂矣。上曰,澍雨何謂也?敦永曰,澍字與霔字同,卽甘霈之謂矣。昔唐太宗,放出宮女,而甘澍卽下者,亦類是矣。定鉉曰,未還宮而澍雨大降,則可見報應之捷矣。上曰,稟貸何謂乎?敦永曰,如今之所云發賣矣。上曰,公田給民甚盛矣。敦永曰,然矣。上曰,此時太后,卽鄧太后乎?道淳曰,然矣。上曰,楊震之不受金亦難矣。敦永曰,楊震之此事,人所難能,故小學善行篇,亦載之矣。上曰,亦在小學矣。上曰,暮夜無知,而其曰天知神知我知子知,何謂無知者,不亦偉乎?敦永曰,君子之道,必貴乎愼獨,戒愼乎所不覩,恐懼乎所不聞,楊震四知之說,可知其有愼獨之工矣。上曰,眞淸白吏矣。定鉉曰,不以冥冥而易操,則其昭昭可知,至淸至白,莫如是矣。上曰,如此而後,可謂淸白吏矣。道淳曰,此事本非難事,人皆可以爲之矣。上曰,然,人皆可爲而不爲,故不得爲矣。上曰,仲長統何如人乎?敦永曰,獻帝時名儒矣。定鉉曰,仲長統此論,在於其所著矣。上曰,果昌言矣。上曰,此時三公,別無職任,自光武時然矣。定鉉曰,東漢時三公備員而已,而事歸臺閣矣。上曰,臺閣果主之矣。上曰,臺閣是尙書,而尙書是今之政院乎?定鉉曰,此時尙書,猶今之政院,而有錄尙書事,大臣摠察之矣。上曰,錄尙書事,果專任乎?敦永曰,錄之爲義領也,以事則摠領,以位則最高矣。〈上〉命下番讀之。致崇讀自三年春正月帝冠,至縣境皆平。上曰,止之,文義陳之。致崇曰,虞詡曰,事不避難,臣之職也,是實知爲臣之道者也,朝歌之賊,攻殺長吏,連年不禁,乃以詡爲之長,而故舊弔之,朝歌之爲死地,不待智者而明矣。虞詡無危懼憂戚之色,而欣然如赴樂地,作爲立功之秋,是所謂歲寒之松柏,疾風之勁草也,到官之日,設科募士,傭衣擒賊,終成大功者,卽其死難之心,斷斷無他,有所蓄積故耳,方今八路,邑弊民瘼之莫可矯捄者,殆無異於朝歌之憂,則朝家之簡官命吏,必用如是之人,然後郡縣庶可安堵,治績亦必有成。伏願殿下,於此等處,留念焉。敦永曰,懸吐於敗,果何如乎?道淳曰,似不誤矣。上曰,何語乎?定鉉曰,以敗壞字懸吐,有所酬酢,而原吐則懸於敗字下似宜矣。上曰,虞詡事在何處乎?敦永曰,綱則以虞詡爲朝歌長是已,而其事則具載於目矣。上曰,事不避難,何謂乎?致崇曰,以難而避之,則豈人臣之分義乎?上曰,然矣。上曰,死地謂就死乎?致崇曰,朝歌之行,人皆危之,而虞詡欣然樂赴,可見其忠勇之無比矣。上曰,虞詡果壯矣。敦永曰,詡非徒平朝歌之賊而已,此時武都亦有寇,而非詡,無以平之矣。上曰,有將略矣。敦永曰,詡本儒者,而兼有韜略,非但綵裾擒賊之爲神祕也,昔孫臏減竈,而武都之戰,詡反增竈,出奇制勝,於此尤可見將略矣。上曰,孫臏果減竈矣。上曰,太后謁廟,漢始有之乎?定鉉曰,然矣。上曰,封建武功臣,何謂也?定鉉曰,建武功臣,卽光武功臣,而其后孫之失封者,安帝又紹封之矣。上命參贊官讀之。道淳讀自三月南匈奴降,至丁奚城破之。上曰,止之,文義陳之。道淳曰,臣所讀自止內,皆是羌胡侵亂,災異屢見之事,而別無文義之可以敷演仰陳者矣。上曰,家字之音,何也?定鉉曰,曺大家之家字,如女字邊古字之姑字,當以姑字音讀之矣。道淳曰,讀以姑字,誠得之矣。上曰,吐之誤懸者不少,又或有越句讀而懸吐者矣。定鉉曰,果然矣。上曰,邽是何字乎?敦永曰,邽是地名,在齊字韻矣。敦永曰,勻字旣貼紙,則以均字讀之,未知何如乎?上曰,勻字本是金字邊矣。定鉉曰,以斤者讀之,似無妨矣。上曰,以斤讀之好矣。上曰,此篇都是凶奴事矣。道淳曰,此時多言羌,羌則在西,而與匈奴,種落不同矣。上曰,又有鮮卑矣。道淳曰,鮮卑則在凶奴之東,而西羌則在涼州之外矣。上曰,今之蒙古,是古之凶奴乎?定鉉曰,然矣。上曰,淸則何如乎?道淳曰,古有生女眞熟女眞,而宋時之金,卽熟女眞也。今之淸,卽生女眞矣。敦永曰,契丹爲遼,而遼則金人滅之矣。上曰,今凶奴卽北凶奴乎?定鉉曰,自中國視之,皆在北方,而凶奴自分南北矣。道淳曰,漢宣帝時,北虜徙於南,則南單于之稱,似昉於此時,而其實則皆北凶奴矣。上曰,單于之稱,何所據乎?道淳曰,凶奴尊其君而擬之於天,故指其天形之單于然,而謂之單于矣。敦永曰,虜之稱單于,果如中國之號天子矣。〈上〉命閣臣讀之。定鉉讀自以虞詡爲武都太守,至復來降。上曰,止之,文義陳之。定鉉曰,此時羌胡,年年犯邊,將得其人則勝,將非其人則敗,而大抵中國不競,故四夷交侵,如人氣不實則病邪乘之,心無主則嗜欲攻之,此等處亦可反隅於身心上工夫也。伏願體念焉。上曰,綱目冊吐,校正可矣。道淳曰,使玉堂校正,似好矣。上曰,玉堂爲之,此冊多有越句絶不懸吐處,自此卷以下爲始,次次釐正可矣。敦永曰,臣請退與諸儒臣,相議爲之矣。上曰,此時全是羌胡之事,而別無他文義矣。定鉉曰,然矣。上曰,詡字之音,云何乎?定鉉曰,本音則與栩字同,而旨義則與許字不異矣。敦永曰,國初賢相許稠之子有曰詡,而多以栩字音呼之矣。上曰,逼字又何如乎?定鉉曰,逼本與辟同音,而今不以本音讀之矣。上曰,悝字又何音乎?道淳曰,本音則似魁字矣。上曰,北字又云何乎?道淳曰,敗則以背字讀之矣。定鉉曰,書云分北三苗,亦分異之義矣。上曰,近來皆以圮字音讀之,字音之如此者無數矣。定鉉曰,武成攻于後以北,我東諺解,誤從圮音,故史書中逐北,皆以圮音讀之,誠謬矣,若知其字義,則字音或誤,似無甚妨矣。上曰,然矣。知義而讀之,則字音雖誤,庸何傷乎?上曰,建光元年,是何時乎?道淳曰,安帝年號矣。上曰,東漢皇后,馬·鄧爲賢,而鄧不如馬乎?定鉉曰,東漢后妃,必以馬·鄧竝稱,而馬后不臨朝,故功德無著見於外者,鄧后則亦雖徽美,而有囊撲諫臣之失,若使馬后當之,恐不如是矣。上曰,鄧后不足矣。敦永曰,馬后仁明,故諡曰光烈矣。上曰,明德矣。上曰,此時猶有外戚之盛,而不如竇太后時矣。定鉉曰,鄧隲爲人,非如竇憲之惡矣。上曰,鄧隲果勝矣。上曰,鄧隲是禹之孫乎?敦永曰,然矣。上曰,鄧太后是禹之孫女乎?道淳曰,然矣。上曰,安帝何如主乎?定鉉曰,不如明·章,而別無失德矣。道淳曰,和帝稍勝矣。上曰,安帝之次,是何帝乎?敦永曰,次曰順帝·沖帝·質帝·桓帝·靈帝,而至獻帝矣。上曰,果至漢獻而國終矣。上曰,獻帝後則漢果絶乎?敦永曰,蜀漢昭烈,繼承大統矣。上曰,蜀漢之次,何國乎?定鉉曰,西晉東晉,分爲南北朝,南則宋·齊·梁·陳,北則魏·周·齊,而隋混一之,元魏以前,有十六國矣。上曰,諸國俱稱皇帝乎?敦永曰,南北朝年號,如宋元嘉·魏太平,眞君雙書於甲子下,蓋其時諸國,多至十六,而皆自稱皇帝矣。上曰,宋朝則不入於綱目中乎?定鉉曰,綱目止於後周顯德六年己未,而不及宋朝,皇明時有續綱目,繼書宋元之事矣。上曰,此章所云省薦物,何謂也?定鉉曰,以夭折生長,省薦新物,卽不忍之仁心也,夫不忍之仁心,安帝亦與堯·舜同,然堯·舜推廣此心於天下,故成嵬蕩之治,安帝不能擴充,而止於此一事,故此安帝之所以爲安帝也。上曰,誠然矣。上曰,雖以綱目看之,字之變音通用者果多矣。定鉉曰,如先零之零字,變音憐矣。敦永曰,休屠之屠字,又讀以楮矣。上曰,谿與溪字同乎?道淳曰,然矣。定鉉曰,前世文字甚少,果多假借通用矣。今則文字漸繁,通用者亦不多矣。上曰,鄧弘與鄧后,爲何親乎?定鉉曰,弘是善人,卽鄧后之弟矣。道淳曰,弘之兄弟四人,曰隲,曰弘,曰閶,曰悝,弘是隲之次弟矣。定鉉曰,悝字果是音魁,而前亦誤讀以里字音矣。敦永曰,戰國時有開阡陌者李悝,而世多讀之以恢字音矣。上曰,鄧后追弘雅意,不許驃騎將軍之贈乎?定鉉曰,弘雅尙謙退,故太后不忘其素志,而不從有司之請,亦美事也。且弘嘗授帝尙書於禁中,則亦可謂有功之人矣。上曰,鄧太后此事亦難矣。上曰,字典無遺漏字乎?道淳曰,亦或有遺漏字矣。定鉉曰,字典所無之字,雖知之,亦無所用矣。上曰,然矣。上掩卷,命史官就座。仍命退。諸臣以次退出。
上在昌德宮。停常參·經筵。
李經在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐憲淳啓曰,明日常參·經筵,取稟。傳曰,停。
李經在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金公鉉啓曰,左副承旨洪永圭,今日不爲仕進,卽爲牌招,何如?傳曰,允。
又啓曰,假注書鄭鴻淳,時無職名,令該曹依例付軍職,冠帶常仕,何如?傳曰,允。
以洪鍾雲爲分假注書。
以平安監司洪在喆狀啓,平壤府民家失火事,傳于金公鉉曰,聞甚矜惻,元恤典外,別加顧助,結構奠接之方,廟堂措辭,分付。
李經在啓曰,大司憲洪學淵,執義權馦,掌令申佐模·申泰運,持平崔虎文·李晉燁牌不進。監察茶時之意,敢啓。傳曰,知道。
以大司諫宋持養,獻納朴斆默,正言尹行模·柳晏,執義權馦,掌令申佐模·申泰運,持平崔虎文·李晉燁牌不進罷職傳旨,傳于李經在曰,只推。
以左副承旨洪永圭牌不進罷職傳旨,傳于李經在曰,只推。
傳于李經在曰,召對爲之。
徐憲淳,以弘文館言啓曰,新除授修撰林肯洙,卽爲牌招察任,何如?傳曰,允。
又以禮曹言啓曰,卽接陰竹幼學李鼎鎭所志,則以爲,從祖檡,嫡妾俱無子,以其同姓八寸弟根第二子彦彬,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李鼎鎭所訴旣如此,依定式李根第二子彦彬,立爲李檡之後何如?傳曰,允。
李經在,以刑曹言啓曰,以司謁口傳下敎曰,羅將輩毆打掖隷云,作拏諸漢,竝令秋曹,嚴刑三次,絶島勿限年定配,不飭之頭目漢,亦令秋曹,嚴刑遠配,掖隷元無羅將隨行之例,而李完壽之違例隨行,事甚可駭。李完壽及薦主諸漢,竝令秋曹刑配事,命下矣。謹依下敎,毆打掖隷之李老味·韓繼哲·金元順·李千石,頭目羅將文基弘,違例隨行之李完壽,薦主金繼賢·安宗九等,一竝捉來,各嚴刑一次後,老味全羅道興陽縣鹿島,繼哲順天府防踏鎭,元順靈光郡荏子島,千石興陽縣呂島定配所,而待拷訊限滿,加刑準三次,押送配所,基弘慶尙道金海府,完壽黃海道安岳郡,繼賢忠淸道淸風府,宗九江原道杆城郡定配所,竝卽押送之意,敢啓。傳曰,知道。
檢閱李承益疏曰,伏以臣與左承旨臣金公鉉,有內外從應避之嫌,臣之見帶春秋兼銜,揆以格例,在下當遞,連値齋日,今始仰籲,伏乞聖明,俯垂鑑諒,亟許鐫改,不勝幸甚焉。臣無任云云。〈答曰〉,省疏具悉。疏辭下該曹,稟處。
乙巳十一月初四日申時,上御迎春軒。召對入侍時,參贊官李經在,侍讀官沈敦永,檢討官嚴錫鼎,待敎洪淳穆,假注書鄭鴻淳,記事官李承益·洪祐命,各持綱目第十五卷,以次進伏訖。上曰,史官分左右。上開卷,命上番讀之。敦永讀自永寧元年,至諱之美從之。上曰,止之,文義陳之。敦永曰,臣之所讀篇內,別無文義之敷陳者,而至於兵屯一事,班勇之議,誠是也。昔宣帝用趙充國之計,出屯金城,招降䍐羌,斷先零右臂,然後楊玉授首,今雖從勇議,羈縻西域,然議者不一,互相牴牾,亦未能出屯,遂使匈奴寇邊,兵連禍結,悔無所及,由是觀之,其前後得失之相去,有不可方寸於其間。伏願殿下,覽史之際,察其古今之變,以驗得失之機,則是亦聖學中明辨之一事也。上曰,穎川杜根上疏,而太后盛以縑囊撲殺之,縑囊是何物乎?敦永曰,恐是橐類也。上曰,卽是橐也,而此是鄧后歉德矣,且鄧康,乃諸鄧中稍賢者,而以諫免官,至絶屬籍,亦歉德也。錫鼎曰,然矣。上曰,衣邊殳字,何音乎?敦永曰,或以楮音讀之,或以臺音讀之,而韻書無可考者矣。上曰,建武是光武年號乎?敦永曰,然矣。上曰,漢之數改年號,非美事也,元年一號可矣。錫鼎曰,改年號,始於漢武矣。上曰,漢武改元,殆近十餘矣。宣帝亦數改矣。淳穆曰,漢武以封禪之故,數改年號,元狩元封等年號是也。敦永曰,自漢以後,惟皇明不改年號矣。上曰,皇明時無兩年號乎?敦永曰,英宗年號爲正統,而天順,乃是復位後年號矣。敦永曰,尊嫡母爲甘陵大貴人,亦有史筆之可觀處,旣是嫡母,而尊之爲大貴人者,天下寧有是乎?此所以特書於史也。上曰,然矣。上命下番讀之。錫鼎讀自以薛包爲侍中,至麻奴降。上曰,止之,文義陳之。錫鼎曰,安帝時大臣,獨一楊震,最爲忠直,而耿寶宋楊及宦侍之封諫藁再上,竟置不省,以至婦寺之顓權,終致漢業之中衰,可勝惜哉。蓋有國之治與不治,專係於言路之恢張,故大學衍義補曰,世雖已治,而猶有願治之心,言雖畢陳,而常有渴聞之念。然則君臣之間,言言採納,心心相契,有如土壤之焦,受江河之潤,其漸涵浸漬而入,莫知其所以然者矣。如此而不治者,未之有也。伏願殿下,監戒於此,恢聖聰而廣言路,則嘉言罔伏,而至治庶幾。懋哉懋哉。上曰,不省云者,何義也?敦永曰,不省察之義也。上曰,俄以祋字爲何音乎?敦永曰,以楮音仰對矣。上曰,考見字典,音是秋矣。仍以字典衣部出示。敦永奉覽曰,果音秋矣。錫鼎曰,楊震·翟酺之疏,皆切直之言,而安帝皆不省,此漢業之漸至於衰亂也。上曰,安帝果失之矣。錫鼎曰,有國之治亂隆替,專係於言路通塞,上有虛受之量,然後下有讜直之言,忠言進則國以之治平,讒諂行則治以之汚下矣。和帝·安帝之時,言路壅塞,國何以不至於衰亂乎?上曰,安帝時尤甚矣。上曰,不拜何義也?敦永曰,不仕之謂也。上曰,薛包爲侍中,不拜何也?敦永曰,毛義以親不在而不拜,薛包之不拜,亦此類也。淳穆曰,祿不逮養故不拜,此孝子之心也。敦永曰,巖穴之中,多高蹈不仕之士,若薛包者,亦可謂高蹈之士矣。上曰,薛包亦難矣,事見三綱行實矣。敦永曰,小學書,亦載之矣。淳穆曰,包之意,不但以親不在而不仕,知其時無可爲,故不欲仕也。錫鼎曰,苟是可爲之時,豈有不願仕之人乎?敦永曰,漢之嚴子陵,亦不仕矣。上曰,然矣。敦永曰,子陵辭諫議大夫,還富春山不出矣。上命參贊官讀之。經在讀自雨水,至稱病而還。上曰,止之,文義陳之。經在曰,黃憲卽東漢各士中最高者也,觀於荀袁問答與范汪所論,則其天稟之卓異,德器之純美,幾於亞聖之同科,而前後徵召,一不出應,高尙其志,潛德山樊,其意蓋以爲,人莫己知,而道不得行,群邪同處,而害將及身,故寧被褐懷玉,深藏不市,至死而不之悔,此乃陳蕃·周擧之愧於先之,而後人之至今嗟恨者也。向使時君,盡禮以致之,虛心以待之,置之輔相之任,俾得展蘊而行志,則其格君心扶世敎之功,必有大可觀者,而漢業有復興之望,惜乎當時君臣之慮,不及此也。伏願殿下,每於臨講古史,如値此等事段,必留神參究,財量得失,以爲取舍勸戒之柯鑑焉。經在曰,千錯萬幾之千字,板本皆然,而文理則不暢,似是干字之訛,何以讀之乎?上曰,以干字讀之,冊多補畫處,必是補畫時,誤畫也。仍下案上唐本。敦永奉覽曰,干字矣。上曰,黃憲不見用於當時乎?經在曰,憲賢士也,而不見用於當時,是可恨也,上曰,如其用之,宜其稍勝矣。淳穆曰,布衣之書卒於綱目者,惟黃憲·管寧而已,雖大臣或有不書卒者,而至於憲之賢,終不可泯滅,故特書其卒也。經在曰,布衣而書卒,則憲之賢可知,果是當世之第一流也。上曰,布衣書卒,惜其賢而不見用也,如用黃憲,則安帝之世,必多可觀之政矣。經在曰,不但黃憲一人,漢家此時,最多賢士,若荀淑·袁閬·陳蕃·周擧,皆一代名士。而安帝不用此等人,所用者,惟宦官而已。宜漢業之馴致傾覆也。上曰,信任宦官,已自和帝時矣。上曰,楊震爲相乎?敦永曰,然矣。楊震爲相,言不用而終至殺身,故胡氏以燭理不明,處義不精,譏之矣。上曰,胡氏之論似過矣。淳穆曰,綱目史斷中,胡氏之論,類多刻覈,殆乎筆無完人矣。當是之時,震爲大臣,大臣豈可以一言不合,而望望然去乎?敦永曰,此卽孟子所云以道事君,不可則去之義也。上命閣臣讀之。淳穆讀自三年春正月班勇,至葬恭陵。上曰,止之,文義陳之。淳穆曰,臣所讀楊震事,已陳於聖詢之下矣。安帝此時,卽治亂之一大機,而震之淸白自守,爲國盡忠,可謂東漢名相也。若使久居樞要,任之勿疑,用其言行其計,奬引善類,斥退佞幸,如拔茅脫距之爲,則足以肅朝廷而振紀綱,天下想望其至治,今爲一乳媼之曲全,不惟不聽救諫,乃反策收太尉印綬,竟至於自殺,豈非慨惜乎?昔者韓歆之自殺,雖光武中興之時,猶不免有累於仁明,況輔相之職,安危所係,諫而不保其身,漢業如之何不衰也?伏願殿下,每於此等處,先正其義理,次明其取舍,得之於書,措之於事,則其功用之裨益,似必不少也。淳穆曰,几陽亭之几字,以夕字讀之可乎?經在曰,以夕字讀,似宜矣。上曰,夕字是矣。上曰,韓歆事,果類楊震矣。楊震淸白,且其議論皆是矣。淳穆曰,震所云小人怨詈,還自敬德者,卽引用無逸篇句語,而小民寒暑,尙日怨咨,若徭役煩賦斂重,則安得無怨詈之言乎?還自敬德者,乃人主反躬自責之意也。上曰,在於書·無逸篇乎?淳穆曰,然矣。淳穆曰,綱目所書地震,安帝時最多,東漢日食,安帝時亦最多矣。上曰,安帝時果多矣。淳穆曰,此時陽剛不足,故災異無歲無之矣。上曰,陽剛之義何如?淳穆曰,人主體天,陽剛之謂也。錫鼎曰,皇之不極,厥罰常陰,見於洪範五行傳,人君苟不能體天建極,則陰氣盛而災沴生,天人相與之際,可不畏哉。淳穆曰,東京之世,最多名節,苟皆收用,則治可徯志,而有才不用,不如無才,斯爲最可恨也。敦永曰,東漢之時,八俊八顧八及八廚之稱,可謂人材之淵藪,而人主不能用,終有黨錮之禍矣。淳穆曰,君子與君子爲黨,小人與小人爲黨,小人進用,故指君子爲黨,而錮廢不用,此黨錮之所以爲禍也。上曰,有賢不用故耳。淳穆曰,來歷是來歙之孫,張皓是張良之後,其言議之正,可謂不忝所生,而畢竟岐貳,其人之優劣,亦可見矣。上曰,來歷果歙之孫,張皓果良之後乎?淳穆曰,然矣。上曰,太子保何爲廢之乎?淳穆曰,王聖等讒殺王男·邴吉,故太子歎息,江京樊豐,懼而讒太子,竟至於廢,讒人之禍,甚至於離間骨肉,爲人君者,必先遠讒,然後禍亂之萌可折也。敦永曰,晉獻公之於申生,唐玄宗之於太子瑛,隋文帝之於太子勇,皆以易樹,而亂亡隨之矣。上曰,大學衍義懸吐,今至幾卷乎?淳穆曰,旬間當了役,而隨其懸吐,幾卷先入乎?上曰,唯。上曰,今日奉謨堂所奉御筆石刻,奉出本閣乎?淳穆曰,已奉出本閣矣。上曰,搨本時,申飭精搨,毋至缺劃可也。淳穆曰,當申飭使無濃墨也。淳穆曰,御筆帖內奉時,只是翼宗朝御筆三帖,而純宗朝御筆帖,則不載總目中矣。上曰,純宗朝御筆,竝付翼宗朝御筆帖中矣。上掩卷,〈仍〉命退。諸臣以次退出。
上在昌德宮。停常參·經筵。
藥房副提調徐憲淳啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,爾不必入侍矣。大王大妃殿·王大妃殿·中宮殿,口傳問安。答曰,知道。
權大肯啓曰,明日常參·經筵,取稟。傳曰,停。
李經在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權大肯啓曰,左副承旨洪永圭,同副承旨趙道淳,今日不爲仕進,竝卽牌招,何如?傳曰,允。
李經在啓曰,備邊司郞廳來言,今日,賓廳日次,而無時急稟定事,不得來會云矣。敢啓。傳曰,知道。
傳于權大肯曰,再明日徽定殿移奉時,當祗送于弘化門外矣,該房知悉。
以慶尙監司洪鍾英狀啓,薦新進上生靑魚,日氣和㬉,迄未捉得,限內不得封進,惶恐待罪事,傳于徐憲淳曰,勿待罪事,回諭。
李經在啓曰,大司憲洪學淵,執義權馦,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義權馦,掌令申佐模·申泰運,持平崔虎文·李晉燁牌不進罷職傳旨,傳于李經在曰,只推。
以左副承旨洪永圭,同副承旨趙道淳牌不進罷職傳旨,傳于徐憲淳曰,只推。
金公鉉啓曰,明日傳香禮房承旨,當爲齋宿,左副承旨洪永圭,旣有只推之命,更爲牌招,何如?傳曰,允。
以左副承旨洪永圭再牌不進罷職傳旨,傳于徐憲淳曰,只推。
權大肯,以禮曹言啓曰,各陵園墓所今秋植木播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣。敢啓。傳曰,知道。
李經在,以兵曹言啓曰,今十一月初七日徽定殿移奉慶熙宮啓祥堂時,大駕詣弘化門外祗送時,侍衛軍兵,當爲磨鍊,而謹稽謄錄,則在前闕門外祗送時,禁軍全數,或入直磨鍊,環衛軍兵,則訓局步軍全數,或八哨五哨,或內外各營入直馬步軍,訓鍊大將或禁衛大將,都領環衛矣,今番則何以爲之乎?敢稟。傳曰,禁軍全數磨鍊,訓局步軍全數,禁將都領環衛。
又以都摠府言啓曰,副摠管許棨,以禁衛中軍,本營諸將官射會監試事,南別營晝仕出去之意,敢啓。傳曰,知道。
吏曹啓曰,觀此藝文館檢閱李承益上疏,則以爲,臣與左承旨臣金公鉉,有內外從應避之嫌,臣之見帶春秋兼銜,揆以格例,在下當遞,伏乞聖明,俯垂鑑諒,亟許鐫改亦爲白有臥乎所,相避之法,在下當遞是白乎矣,史官春秋兼銜,法不得減下是白如乎,承政院左承旨金公鉉所帶春秋館修撰之任,今姑減下,何如?判付啓依允。
上在昌德宮。停常參·經筵。
徐憲淳啓曰,明日徽定殿移奉相値,視事頉稟之意,敢啓。傳曰,知道。
金公鉉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右承旨李經在,今日不爲仕進,卽爲牌招,何如?傳曰,允。
備忘記,慶尙道觀察使李啓朝下直,長弓一張,長箭一部賜給。
傳于金公鉉曰,慶尙監司留待。
傳于金公鉉曰,慶尙監司入侍。
傳于李經在曰,明日出宮門路,以協陽門爲之。
以慶尙左兵使具載龍狀啓,進上生熟鰒,連因海毒,不得趁期封進,惶恐待罪事,傳于李經在曰,勿待罪事,回諭。
李經在啓曰,大司憲洪學淵,執義權馦,掌令申佐模·申泰運,持平崔虎文·李晉燁,牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義權馦,掌令申佐模·申泰運,持平崔虎文·李晉燁,牌不進罷職傳旨,傳于李經在曰,只推
傳于金公鉉曰,夜對爲之。
金公鉉,以吏曹言啓曰,卽接掌樂院牒報,則以爲,明日徽定殿移奉時,大駕祗送動駕時,協律郞,本院正例爲進參,而正李魯確在外,無以進參,卽速入啓遞改,以爲及時擧行之地云。掌樂院正李魯確改差,其代口傳備擬以入之意,敢啓。傳曰,知道。
吏曹口傳政事,以金建銖爲掌樂正。
李經在,以都摠府言啓曰,副摠管許棨,以禁衛中軍,本營諸將官射會監試事,南別營晝仕出去之意,敢啓。傳曰,知道。
敎慶尙監司李啓朝書。王若曰,寇金吾之出鎭穎郡,方願借君於一年,杜祁國之移除鳳翔,肆致爭公於兩界。玆撤京西之符節,俾作嶠南之屛翰。眷彼七十州雄藩,政須二千石良吏。粟米麻絲之攸湊,邈矣稱羅韓之舊都,詩·書弦誦之相傳,蔚然有退·晦之遺範。苟非廉公之操,明鍊之識,不足以壯邊圉而讋遠夷,必得端方之儀,謹飭之姿,方可以興禮讓而挽頹俗。惟卿,法家拂士,名祖肖孫。風範留耇成之型,忠勤貞亮之日有所受,才識蘊經濟之具,文學政事之靡適不宜。游刃常恢於割鷄,始浮湛於蔭路,利器合試於剸兕,遂歷揚於卿班。玆授卿以慶尙道觀察使兼兵馬水軍節度使巡察使大邱都護府使,卿其母替簡心,光膺方面。於民有父母之道,詎緩撫字之方?居官無內外之殊,益殫宣布之責。故玆敎示,想宜知悉。知製敎洪祐健製進。
全羅監司李時在疏曰,伏以,十二牧曰咨,虞書所以審其人也,二千石共理,漢詔所以愼其任也,此其職自古攸重,而今之謂監司是巳。擧一路幾十萬民命,而委畀之,饑而哺之,寒而燠之,喣之濡之,懷之綏之,凡管內之匹夫匹婦,各得其所,是其責也。是以每當掄選,輒加難愼,威望足以鎭重,才猷足以剸釐,上可以對揚明命,下可以宣布德意,使守令之政治,不待考而自淸,州里之豪橫,不期懲而竝息焉,然後方膺是任,而未或以匪其才苟冒,所由來尙矣。今乃以如臣至不肖極無似,授之以如彼之寄任,臣自聞命以還,震懍驚恐,歷屢日而莫省攸措也。且夫湖南大省也,跨據嶺·湖之界,爲國家南服屛翰,物衆而地大,心有所未周,訟繁而務劇,智有所未綜,租賦之入,甲於諸道,歲漕之泝于湖達于漢者,太半乎供給京師,係司農贏絀之計如此,南際于海,島嶼碁置,商船漂舶,一趠千里,與湖汛上下出沒,邊機海防之可虞者又如此,此豈夫人而可責其任哉?仍伏念臣,憃愚鈍劣,年又向衰,其能則無事可堪,所遇則無往非濫,隨例推遷,滾到亞卿之列,而未嘗效絲髮涓埃之仰裨,每一循省,汗背騂顔。況又疎於吏事,踐歷未嫺於製錦,志願不及於夢刀,今玆見叨,萬萬非臣之所可擬議者也。夫祿之以不貲之廩,寵之以綦重之任,豈欲以朱組金章,高牙大纛,徒爲臣一身一家之榮而止哉?將以惠我南民,仰副我殿下乙丙憧憧之憂,而以臣自揣,稱塞無望,臣於是,左右思而莫知其爲術也。夫擔之輕重,惟擔者知之,蓋自量其力之如何耳,苟其擔夯不得,終至僨蹶,則曷若辭之於受任之始乎?今臣所處,寔亦類此。玆敢瀝陳衷懇,冒瀆崇嚴,伏乞聖慈,淵然深思,亟遞臣新授藩銜,俾重任無濫,私分獲安焉。臣無任云云。答曰,省疏具悉。卿其勿辭往欽哉。
乙巳十一月初六日午時,上御重熙堂。慶尙監司入侍時,左承旨金公鉉,假注書李敎寅,記事官洪祐命·金炳雲,慶尙監司李啓朝,以次進伏訖。上曰,史官分左右。仍命監司進前,啓朝奏職·姓名。上曰,下去各別對揚。啓朝奏曰,臣才識謭劣,對揚之命,尤極惶蹙矣。上曰,就座。公鉉奏曰,宣諭,何以爲之乎?上曰,出去爲之。命史官就座。仍命退。承史以次退出。
乙巳十一月初六日申時,上御迎春軒。夜對入侍時,參贊官金公鉉,侍讀官徐相敎,檢討官兪致崇,待敎洪淳穆,假注書鄭鴻淳,記事官洪祐命·金炳雲,各持羹墻錄第二卷,以次進伏訖。上曰,史官分左右。上開卷,命上番讀之。相敎讀自太祖始置籍田,至勸農之一助。上曰,止之。文義陳之。相敎曰,此篇卽列聖祖重農務本之政,而前後聖敎,若是勤摯,愛民之德音,藹然於辭敎之外,雖百載之下,誠不勝萬萬欽仰矣。太宗朝敎曰,嘗以堤坊之事,著之令甲,布之中外,尤可見務農勸民之聖意也。蓋畓之利,無如堤坊,畓以水田名焉,而畓非水則穀無以生,隄非防則水無以滀矣。故山峽之邑,田多畓少者,以其無引水之源也,沿海之野,畓多田少者,以其有興水之利也。必也修隄滀水,高燥之地,則引水而灌漑之,汚濕之地,則決水而導泄之,以備天時之旱澇,以均地利之沃瘠,隄坊之爲農利也,亦豈不大哉?非但農也,天下萬事,莫不有隄防。以言乎人,則禮義廉恥,是也,以言乎國,則法度刑政,是也。苟或人而無廉義,則人不可以立身,國而失刑政,則國不可以輔治,必嚴隄防,然後四維無壞,而百度皆貞矣。伏願此等處,深加澄省焉。上曰,太宗朝所敎,專以隄防之事也。相敎曰,然矣。致崇曰,防者,隄防之謂也。蓋常時爲隄防,以止其水,農時以溝洫蕩其水,以灌漑也。淳穆曰,旱則導水,使之漑種,潦則止水,不至浸田,莫如隄防之政也。上曰,官制有難周知,仁寧府尹,是何職,右軍同知摠制,亦何職乎?相敎曰,國初官制,果多沿革矣,仁寧似是古邑號,而未詳其地矣。上曰,文獻備考,似有可考矣。公鉉曰,國初有三軍府,今禮曹纛所,卽三軍府古址也。右軍恐是三軍府未罷時職名也。淳穆曰,世宗朝逐月作圖,甚盛事也。稼穡知艱,最爲人主之急務也。上曰,卞季良誰也?相敎曰,卞季良卽世宗朝文衡,而我朝初爲大提學者也。淳穆曰,號春亭矣。公鉉曰,弘文館有大硯,卽卞季良所用之硯,至今謂太史硯。蓋其時集賢殿,後爲弘文館,故今其硯,尙在館中矣。上曰,硯頗大乎?公鉉曰,石品不甚好,而頗大矣。上曰,孝寧大君別墅之墅字,何義也?相敎曰,墅是野庄,而卽別業之謂也。上曰,文宗朝御書所諭,甚盛矣。相敎曰,絲綸懇摯,畎畝艱苦之狀,無微不洞燭,此皆今日殿下之所當仰法也。淳穆曰,計年分之上下,視民戶之貧富,以至種子之備盡布置,卽春省耕補不足,秋省斂助不給之意也。上曰,相類矣。致崇曰,此與世宗朝逐月作圖之意,無異矣。淳穆曰,自古帝王,莫不以稼穡,知依爲邦業之本,如殷高宗·周成王是也,而至五季之時,柴世宗木刻農夫織婦之像,以爲常目之資矣。相敎曰,人君之爲政,必以重民事爲要,故舜之命官,亦以食哉惟時爲先者,是也。淳穆曰,中宗朝所敎農夫蠶女,沾塗體足之勞,服事機杼之勤,窮年辛苦,所得幾何,禾纔登場,盡輸公家,織未下機,旋償質貸者,深察民生艱苦之狀,如是備至,雖畫裏纖悉,無以加焉,豈不欽仰萬萬哉?上曰,中宗朝所敎,逼盡民間疾苦之狀矣。公鉉曰,禾纔登場,盡輸公家,織未下機,旋償質貸者,蓋農民織婦,終歲作苦,及其收穫而績成也,以是而納公賦,以是而償私債,其所以噉之着之者,不過糠粃而已,布褐而已,天下之最可矜憐者,惟是農民也。上曰,此敎文果如畫圖矣。淳穆曰,然矣。上曰,如今民生,若是艱苦乎?淳穆曰,民生困窮,莫今時若也。上曰,八道農功,各不同乎?公鉉曰,土性有峽野之殊,民俗有彼此之別,或以水田稻秔爲業,或以旱田黍粟爲務,此農功之所以不同也。上曰,謂作農之法乎?公鉉曰,作農之法,亦各不同,或以一牛而耕,或以雙牛而耕,野地則耕種稍早,近峽則播耘稍晩矣。淳穆曰,三南多水田,故民以秔稻爲業,兩西多旱田,故民以黍粟爲業矣。公鉉曰,三南·兩西,寒熱不侔,故作農之法,果不同矣。大抵國依於民,民依於國,而民以食爲天,食以農爲本,此我列聖朝所以眷眷於田事者也。民無恒産,必無恒心,旣無恒心,必至流散矣。百姓不足,君誰與足,卽古人所言也。有國所重,豈有過於田農者乎?蓋國不可無財,而財出於農,財不節用,則農必受病矣。昔漢文帝時,粟致紅腐,錢至貫朽,而文帝惜百金之費,罷露臺之役,人君之德,莫尙乎節用愛民,君之於民,豈可人人而悅之?惟其惜費而節用,則惠澤自及於民矣。上命下番讀之。致崇讀自肅宗題宋徽宗耕蠶圖。上曰,注書出去,持第三卷以入。賤臣承命持入就座。致崇讀至太廟祼享。上曰,止之。文義陳之。致崇曰,此卽勸農桑一篇,而列聖朝所以節儉愛民,軫念而勸課之,靡不至矣盡矣,無容贅辭仰達,而閣臣所奏中宗敎曰禾纔登場,盡輸公家,織未下機,旋償質貸此一段,尤洞察民隱,德意懇摯,實萬世之龜鑑也。蓋國以民爲本,民以衣食爲本,禾稼登稔,則輸公之餘,猶可以無飢,織紝勤作,則償貸之餘,亦可以免寒,登稔勤作,惟在於不違時不煩力二者矣。伏願殿下,監法祖宗,務從節儉,每於爲民之方,克存愛恤之念,期有足食足衣之效焉。上曰,英宗朝行親蠶禮,而肅宗朝亦行之乎?致崇曰,成宗朝三行,中宗朝再行,宣祖朝一行,英廟朝亦再行矣。上曰,鍊服大帶,眞三代後盛事矣。淳穆曰,英宗朝所敎顧助農糧,備給犁牛者,尤是勸農之最急務也。蔀戶之民,或緣乏餉而違播耘之時,或坐無牛而失耕墾之候矣。公鉉曰,農人所食,恒倍於遊手之人,蓋用力甚勞,故食飮必多,農民之最重者農糧也。至若備給犁牛云者,耕者必以牛,而亦必待鎡基之爲用。貧民素無畜養之牛,又乏耒耟之具,則自官顧助而備給焉。堤堰灌漑云者,種稻之地,必待灌漑之功,築堤而貯水,灌田而移秧,故高燥之地,或有引水以上之處,灌漑之於農功,尤甚緊要矣。相敎曰,農之爲業,最爲勤苦,春而播種之勞,夏而耘耔之役,秋而收穫之功,終歲無休息之時矣。公鉉曰,非但春夏秋爲然,冬亦勤苦。收穫之後,宜若少閑,而詩所云晝爾于茅,宵爾索綯者,卽冬月之事也。且有田賦身徭,公糴私逋,鶉衣鵠面,盻盻無暇,四民之中,最可傷惻者農也。上命參贊官讀之。公鉉讀自世宗三年禮曹,至鋪席之制從之。上曰,止之。文義陳之。公鉉曰,敬天毖祀恤民,卽王政之所先務,而我朝列聖相承,以爲傳授心法,辭旨藹然溢於方冊,如在左右,而承聆於下,亦豈非殿下所宜鑑法者哉?今不必遠求於前代,宋儒亦以欲法堯·舜,當法祖宗告其君,今臣所望於殿下,亦猶是也。伏願深留聖意焉。上曰,親祀圜邱,何謂也?淳穆曰,圜邱,祭天之所也,圜字音非環也,卽圓字也。上曰,以圓讀之,是也。圜邱今之社稷壇之類乎?公鉉曰,與社稷壇有異,卽今之南壇也。上曰,伊時則祈穀於南壇乎?公鉉曰,圜邱祭天,乃天子之禮,而國初典章未備之時,多襲麗朝之舊制,故祈穀於南壇矣。上曰,非天子則不得祭天乎?公鉉曰,天子祭天,諸侯祭國內山川而已矣。相敎曰,天子而後祭天者,天子受命於天也,諸侯之祭,只域內山川者,以其受封於天子故也。檀君是自天而降,則非受封於天子,亦受命於天。故卞季良論圜邱,蓋引此義也。上曰,檀君與堯竝時乎?相敎曰,然矣。唐堯元年是甲辰,而檀君元年,卽戊辰矣。公鉉曰,皇明太祖元年戊申,而我太祖大王,立國在於壬申,甲辰之於戊辰,戊申之於壬申,年歲之相去,皆爲二十五年,前後相符,亦不偶矣。上命閣臣讀之。淳穆讀自中宗六年,至饑疫死者。上曰,止之。文義陳之。淳穆曰,宣祖朝車駕還都,將築壇於學宮之側,親祀先聖,敎曰神之在天下,如水之在地中,無所往而不在,鬼神無常享,惟其致誠,則神在是矣。干戈甫定,亟擧祀聖之典,以示重倫之意,至于今炳朗垂簡,而夫誠者,禮之所由本也。郊焉而敬天順時,廟焉而追遠報本,社焉而爲民祈農,其制度節文,自有典常,而苟非至誠,無以格神明,故曰不誠無物也。誠之爲道,非獨於禮卽然,凡修已治人,莫不誠以後成。臨事如祭,兢兢業業,若神明之在左右,雖處濩蠖燕閑之時,如對祖訓聖經,肅敬之心,少無間焉,則一日萬幾,泛稱曲當,粹然皆出於正,此誠之所以發也,豈不盛哉?上曰,文廟,壬辰後重建乎?淳穆曰,似然矣。上曰,設壇於何處乎?淳穆曰,設壇於學宮之側矣。淳穆曰,神之在天下,如水之在地中之文,亦在關王廟碑矣。上曰,此上有關王事蹟矣。上曰,關王顯靈,甚神異矣。淳穆曰,神異之靈驗,果無比矣。上曰,關王蜀漢時人,相去幾千年,靈驗若是乎?致崇曰,關王生有正直忠義之氣,故靈魂毅魄,久而不泯,顯靈之跡,往往有之,而亦及於海外靑邱之域矣。公鉉曰,關王顯靈,非止一處,故南原及安東,亦有關王廟矣。淳穆曰,關王不但有將帥之略,其平日所受用,卽春秋一部,故忠義凜然,千載一人矣。上曰,關王亦能文乎?淳穆曰,果是儒將矣。相敎曰,中國則家家而設小像尊奉矣。上曰,果聞然矣。相敎曰,我東自國學,至列邑之鄕校,皆崇夫子,而中國之尊崇關王,到處設廟者,亦等我國之尊崇夫子矣。上曰,中國亦似有太學矣。相敎曰,果有之矣。上曰,與我國太學,其制,何如?公鉉曰,我國文廟之制,模擬中華,故明倫堂,在文廟之後,皇朝時,華使之來見者笑曰,中朝則地勢不得不然,而必爲模擬者,可見東人慕華之誠云矣。上曰,明倫堂是誰筆乎?淳穆曰,朱子筆也。傍書新安朱某矣。上曰,予於謁聖時一見,而今未詳矣,外額是朱之蕃書乎?淳穆曰,然矣。上曰,外邑鄕校揭板,皆朱子筆乎?淳穆曰,然矣。上曰,外邑鄕校,亦如太學之制乎?淳穆曰,外邑則有州府郡縣之別,故比諸太學,位置蓋相倣。然兩廡配享,自有不同矣。淳穆曰,無氷無雪,春秋皆書以災,無氷則陰陽失序,民多疾病,無雪則麥不善茁,蝗不深入,蓋麥爲先熟之穀,蝗爲害稼之蟲也。是故定此祈寒祈雪之祭,爲民之至意,於斯盛矣。上曰,近來祈雪祭,亦一行之,乃是丙申年矣。相敎曰,臘前三白,謂之瑞雪,以占來歲之豐兆,而日前之雪,亦壯雪矣。上曰,冬而有雪,然後是乃順時令矣。淳穆曰,前朝時忌辰,有設齋薦福之例,極非禮意也。上曰,崇佛故然矣。太祖·太宗時水陸齋之稱,亦襲麗朝之舊俗矣。淳穆曰,水陸齋亦非經法矣。相敎曰,今之造泡寺,恐亦麗之餘風也。淳穆曰,此恐不然,祭享之時造泡處也。相敎曰,翼成公黃喜,卽國初名相,而爲我朝相業之最,許稠亦同時而竝稱矣。上曰,在第幾板乎?致崇曰,在第四板矣。上曰,廟庭配享之臣幾人,而祧遷之後,不爲配享於永寧殿乎?公鉉曰,祧遷之後,無配享之例,而本家子孫,不祧於私廟,故向年景宗廟主祧遷之後,配享相臣李濡,亦有私廟不祧之事矣。公鉉曰,許琮亦國初名相也。身長十一尺二寸,中宗時多有勳勞矣。淳穆曰,世宗朝制禮作樂時,專任許稠·朴堧兩臣矣。相敎曰,世宗朝制樂時,秬黍生於海州,磬石出於南陽,朴堧始制黃鍾而造編磬矣。上曰,秬黍,何物乎?淳穆曰,秬者二稃一米之黑黍也。律度量衡之始,皆本於秬黍,故黃鍾爲萬事之原矣。相敎曰,以秬黍積分寸作黃鍾,而爲十二律之統矣。上曰,羹墻錄板,鑄字乎,木板乎?公鉉曰,此是衛夫人字鑄字也。上曰,外間無板本乎?淳穆曰,臣未聞有板本矣。上掩卷。淳穆曰,唐板大學衍義,誤字落書甚多,或有文理不相接處事,當書頭懸註,而係是御覽冊子,故敢此仰稟矣。上曰,唐板諸件,誤落俱多耶?淳穆曰,諸件誤落,多少則雖不同,若非一番釐正,恐未便於御覽矣。上曰,文理旣不相接,則釐正懸註,可也。上曰,詩韻一板之刻,何以爲之乎?淳穆曰,刻板用生梨木,烹於鹽水陰乾,然後可以始刻。故方待梨木之盡乾矣。上曰,板本過小,與曆書字,何如?淳穆曰,細於曆字矣。上曰,然則印出之際,必多濃墨矣。淳穆曰,臣聞刻手之言,板本甚小,非但無以運刀,一板之刻,將動費半月,而畢竟竣役,則似過一年有餘矣。且聞本閣傳言,曾於奎章全韻小板開刊時,有一方外刻手,專掌其役,而告訖亦至於一年餘云。今此詩韻之刻,似難於奎韻之役也。上曰,奎章全韻小板本,亦甚刓矣。淳穆曰,果甚刓矣。上掩卷,命退。諸臣以次退出。
上在昌德宮。停常參·經筵。
大駕詣弘化門外,入幕次後,藥房·內閣·政院·玉堂口傳問安。答曰,知道。
祗送還入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。徽定殿奉安後,大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
權大肯啓曰,明日常參·經筵,取稟。傳曰,停。
李經在啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
權大肯啓曰,今日徽定殿移奉祗送時,承旨當爲備員,而左副承旨洪永圭,同副承旨趙道淳不爲仕進,竝卽牌招,何如?傳曰,允。
傳于李經在曰,侍衛軍兵毛具,從便爲之。
傳于權大肯曰,傳香承旨馳詣徽定殿,奉審摘奸以來。
以左副承旨洪永圭,同副承旨趙道淳牌不進罷職傳旨,傳于李經在曰,只推。
傳于權大肯曰,左副承旨·同副承旨許遞,前望單子入之。
承旨前望單子入之,李晉翼·李時愚落點。
權大肯,以奎章閣言啓曰,原任提學徐有榘喪,依定式遣檢書官,傳給內賜賻物,仍爲致弔恤孤,勸粥致祭以來之意,敢啓。傳曰,知道。
李經在,以都摠府言啓曰,今日入直內三廳武兼禁軍及軍兵等,當爲中日習射技放,而徽定殿移奉祗送相値,不得設行之意,敢啓。傳曰,知道。
乙巳十一月初七日午時,上詣弘化門外。徽定殿祗送入侍時,行都承旨權大肯,左承旨金公鉉,右承旨李經在,右副承旨徐憲淳,假注書李敎寅·鄭鴻淳,記事官洪祐命·金炳雲,檢校直提學趙秉龜,檢校直閣鄭最朝·徐有薰·尹定鉉,檢校待敎金洙根·李㘾·趙鳳夏,待敎洪淳穆,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金興根,副提調徐憲淳等奏曰,侵寒勞動,聖體若何?上曰,一樣矣。由協陽門·建陽門·銅龍門,出弘化門,通禮跪啓請降輿。上降輿。通禮前導入幕次,神輿將至,通禮跪啓請出次。上出次。通禮前導詣祗送位,神輿至,通禮跪啓請鞠躬。上鞠躬。神輿過後,通禮跪啓請平身。上平身。通禮前導入幄次,少頃,通禮跪啓請出次乘輿。上出次乘輿,入弘化門,由銅龍門·建陽門,入協陽門。命出標信解嚴,由宣化門還內。諸臣以次退出。
上在昌德宮。停常參·經筵。
徐憲淳啓曰,明日常參·經筵,取稟。傳曰,停。
李晉翼啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于李晉翼曰,前忠淸監司留待。
傳于李晉翼曰,前忠淸監司入侍。
傳于徐憲淳曰,禮兵換房。
李晉翼啓曰,大司憲洪學淵,執義權馦,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義權馦,掌令申佐模·申泰運,持平崔虎文·李晉燁牌不進罷職傳旨,傳于李晉翼曰,只推。
以江原監司徐英淳狀啓,平海郡民家失火事,傳于李晉翼曰,聞甚矜惻。元恤典外,別加顧助,結構奠接之方,廟堂措辭分付。
傳于李時愚曰,召對爲之。
李晉翼,以兵曹言啓曰,每當儲窠之月,虛司果不得循例區處,而在前積滯之時,勿拘儲窠,以虛司果擬入,已多近例。今亦依此擧行,以爲次次疏滯之地,何如?傳曰,允。
又以都摠府言啓曰,副摠管吳一善,以摠戎中軍,本營諸將官射會監試事,禁衛營晝仕出去之意,敢啓。傳曰,知道。
又以義禁府言啓曰,順天府使李宗秉,南陽府使柳相鼎等憑閱處之事,傳旨啓下矣。李宗秉,前以他罪,方在待待命中,待就囚添問目捧供,柳相鼎,時在任所云,依例發遣府書吏,差兼官後拿來,何如?傳曰,允。待待命拿囚。
乙巳十一月初八日未時,上御重熙堂。前忠淸監司入侍時,同副承旨李晉翼,假注書鄭鴻淳,記事官洪祐命·金炳雲,前忠淸監司姜時永,以次進伏訖。上曰,史官分左右。前忠淸監司進前。時永進前。上曰,湖西有何民瘼乎?時永曰,臣百無肖似,冒忝藩任,居然箇滿,而無一報效,今於下詢之下,以邑弊民瘼仰奏,實涉萬萬慙悚,而大槪湖西一方,間經屢歲歉荒,民力未免凋殘,近幸比歲連登,得以漸次蘇完,此莫非朝家懷保之惠澤矣。至於列邑爲弊之端,曾於今春詢瘼之下敎,謹以四五條件開錄陳聞,恭俟廟堂覆啓稟奏,外此別無爲弊之大者矣。上曰,今年農形,何如乎?時永曰,今年農形,始被早旱,有水根處,則早種善成,無異昨年之豊登,其無水晩移處,終焉又被早霜,多有不善成實者矣。上曰,是外無他弊端乎?時永曰,前已狀聞之外,別無可以仰達者矣。上仍命監司先退,又命史官就座,仍命退。承史以次退出。
乙巳十一月初八日申時,上御重熙堂。召對入侍時,參贊官李時愚,侍讀官徐相敎,檢討官林肯洙,待敎洪淳穆,假注書鄭鴻淳,記事官洪祐命·金炳雲,各持羹墻錄第三卷,以次進伏訖。上曰,史官分左右。上開卷,命上番讀之。相敎讀自肅宗九年判中樞,至奉王氏祀。上曰,止之。文義陳之。相敎曰,昨於耕桑篇,仰陳務農之政,而今日自止中祈穀一節,又可以敷奏矣。蓋郊祀之典,祈禱之禮,何莫不重,而孟春元日,必先祈穀於上帝者,誠以農爲生民之本,而民爲邦家之本也。昔周家建國,自后稷而始播百穀,公劉度其原隰,文王卽康功田功,周公陳豳風·無逸之篇,歷世相傳,先以稼穡爲務,王業之興,實由於此也。猗我列聖朝,重農務本之政,靡不用極。太祖始置藉田,太宗以隄防著令甲,成廟親祭先農,曁肅廟躬詣社稷而祈穀,亦基我東方萬億年無疆之業,曷不休哉,曷不盛哉?伏願殿下,每於農政,益加體念焉。上曰,社稷祈穀,自何時始行,而其前則祈穀於南壇乎?相敎曰,此曰其令禮官議定,則自肅廟朝始矣。淳穆曰,南壇是祭天之所,故祈穀則必於社稷矣。上曰,親行,自肅廟始乎?相敎曰,成宗朝,亦親祭於先農矣。上曰,成宗朝乎?相敎曰,然矣。上曰,祈雨祭,英廟朝,亦親行矣。時愚曰,非但祈雨祭,凡係所重之享祀,俱爲親行矣。淳穆曰,太宗朝,眷眷於民事,方疾篤之時,値歲太旱,憂念不釋,至五月上旬上賓,而是日大雨滂沱,其後忌辰,輒有靈雨,稱爲太宗雨矣。上曰,近來亦如是矣。上曰,英宗朝,太廟祭享,必躬行矣。時愚曰,英宗朝,春秋已高之後,亦致誠於祀典如此矣。上曰,此時春秋已高,而至於餕餘之獻御者,必御衮衣具法冠以嘗之,豈不盛哉?時愚曰,果盛德也。然非知之艱,行之惟艱,古語有曰,欲法堯·舜,當法祖宗。以殿下天縱之姿,又皆一一仰法,則實是繼述之美事也,懋哉懋哉。上曰,白頭山,朝鮮之主山也,在於何處?相敎曰,在於茂山矣。上曰,有見之者乎?時愚曰,此山實爲我東之宗山,而自茂山邑,相去爲三四百里,旣在極北,又是無人之境,而三四月,積雪不消,至盛夏始得尋路,故只有茂山人間間入見矣。上曰,可望而見之乎?時愚曰,極遠故不得望見矣。上曰,上有大澤云矣。時愚曰,山頂有大澤,周八十里,分流爲三江,一曰黑龍,入于彼地,一曰鴨綠,一曰豆滿,皆爲我國之邊界也。相敎曰,白頭山祖於我東山川,而山脈西走者,爲妙香·九月等山,南來者爲金剛·大·小白·俗離·智異等山,大澤之三派,西爲鴨綠,北爲豆滿·黑龍矣。上曰,白頭山半爲我地,半爲彼地乎?淳穆曰,英宗朝定界矣。時愚曰,雖有彼此之定界,而窮荒險絶之地,空虛無用,屬之彼我,俱無甚緊關矣。臣於年前,待罪評臺,周覽北地,咸興·永興,俱是龍興之地,山川體勢,極爲壯麗,而咸興地,有太祖大王微時所居之里矣。上曰,咸興本宮乎?肯洙曰,黑石里是我太祖陶穴發祥之地也。上曰,此書亦載是事矣。時愚曰,太祖所御朱笠·弓矢·筒箇,至今奉安於本宮,故臣亦一一審玩矣。上曰,笠樣大小,何如?時愚曰,外圓甚小,而內圓甚大矣。上曰,古之笠制,皆如是小。大抵笠之外圓,不必大矣。淳穆曰,古之笠樣,帽子廣闊,直到網巾編子矣。上曰,箭樣,如何?時愚曰,如今之鐵箭樣子,而箭竹不甚精刮,鏃則如今之片箭鏃樣子矣。上曰,筒箇,何如?時愚曰,與今制度,無異矣。淳穆曰,豐沛樓前,尙有太祖手植松幾株矣。時愚曰,臣果見之矣,其爲幾株,今未記得,而其中一株枯損,他松亦皆甚老,柯葉扶疎,如老人毛髮矣。相敎曰,本爲六株,而一株枯損,今餘五株云矣。上曰,是松,俱大乎?時愚曰,不甚高大矣。釋王寺前,亦有手植松,與咸興松一般矣。臣伏聞太祖朝,積苦於兵陣之間,屢經艱危,而畢竟開創洪業者,雖出於天降之勇智,實有陰隲者存。譬如芒碭之雲,濉水之風,護漢帝於狼狽之際也。我太祖,積費如許勤勞,以此基業,傳之屢葉,以至我殿下,保守之極不易,凜乎如朽索之馭六馬,少或疎忽,虞憂實深,懋哉懋哉。上曰,櫜鞬,何物乎?時愚曰,卽今之筒箇也。上曰,今之羽箭筒箇,專尙外飾,無所用矣。時愚曰,侍衛之必帶弓箭者,用備不虞,而以今制度,果爲無用,實不如勁弓·片箭之爲愈也。上曰,當初豈如是乎?時愚曰,誠如下敎矣。上曰,無用處矣。上命下番讀之。肯洙讀自太宗十三年高麗,至置市廛。上曰,止之。文義陳之。肯洙曰,惟我東方,僻在海隅,箕聖以前,固不足論,而及敷八條之敎,以貽萬歲之則,用夏變夷,人文始備。其後羅麗相襲,徒循舊俗,未能闡明,逮我朝,仁厚立國,專尙文治,崇儒重道,制禮作樂,於是乎文物煥然,如日中天,尙今稱小中華,而列聖繼承,重熙累洽,以鞏盤泰之基者,實由於此也。顧今聖志奮發,日賜召接,此誠法祖宗右文治之一大機會也。朝廷閭巷之間,莫不翹首跂足,思見德化之盛,豈不休哉?書曰,天佑下民,作之君作之師,此以君道而兼師道之謂也。殿下處君師之位,任敎導之責,躬先率下,作爲標準,則在下之人,莫不觀感效則,上好下甚,其理較然,人材由是而培養,治敎自此而熙隆,三代之化,庶可復行於今日,而此不過一轉移間事也。懋哉懋哉。上曰,知申事,今之都承旨乎?肯洙曰,然矣。淳穆曰,國初之中樞院,後爲承政院矣。上曰,應在文獻備考中矣。上曰,作賓王家者,何謂也?肯洙曰,堯之後,在虞爲賓,故書曰虞賓,殷之後在周爲賓,故詩云有客,高麗子孫,於我朝爲賓矣。時愚曰,古之聖君,不忍以勝國之子孫爲臣,特以賓禮待之,若武王之於微子,是也。竝爲詳見於詩之有客,書之微子之命也。勝國云者,前朝之謂也,以彼國爲我國所勝故也。殿下凡於文義疑晦處,每加下詢,則臣等雖甚空疎,或有一得之愚,殿下集而有之,則聰明日益廣矣。上曰,命諱麗祖名,甚盛德事矣。名是何字?肯洙曰,建字也。時愚曰,誠如聖敎矣。大抵受命之君,天人之所歸也。夫誰敢生心覬覦,而從古忌刻於前朝之遺裔,而戕害之者甚多,惟宋太祖,庇護柴氏極厚,著爲金石之訓,以遺子孫,至今可稱,而猗我列聖朝,眷眷於王氏,任用之無疑,居住之從便,雨露之澤,偏深於顚木之孽,此實卓越百王之盛德也。所以積蔭綿遠,寶祚靈長,以基我萬億年無疆之業,臣等讚頌不已矣。相敎曰,太祖元年,封廢王于扞城,封王氏母弟於麻田,而前後褒贈前朝忠義之臣者,實與武王之式商容閭,封比干墓,釋箕子囚之意,前後一揆矣。淳穆曰,我朝立國後,自箕子以後,凡東方有土之君,無一不被錄後之典矣。上曰,甚盛矣。上曰,敬興府掌中宮僚屬,何時廢之乎?淳穆曰,官制沿革,有難周知矣。上曰,官制可見於文獻備考,而實難領會矣。時愚曰,官制沿革,極爲浩繁,實難周知,而此非聖學中急先務也。必於文義之有關於治法政謨處,每加體念,如有沿革考閱之時,取覽於文獻,似好矣。時愚曰,英廟朝幸松都,此大文甚好矣。凡有國開創之初,莫不由祖宗勤苦以得之,而後王不能遵守舊業,怠荒無道,轉至於敗亡,此不念祖宗之勤苦故也。上曰,忘之故也。時愚曰,人君處崇高之位,易安於宴逸,一念之差忽,而聲色之娛,珍怪之玩,隨以撓奪,豈不大可畏哉?詩曰,殷鑑不遠,在夏后之世,此言殷之可以爲鑑者,在於夏也。然則殿下之所以爲鑑者,獨不在於前朝乎?況此大哉之遺訓,炳如日星,尤宜常目在之也。上曰,然矣。上命參贊官讀之。時愚讀自始令史官,至頒示中外。上曰,止之。文義陳之。時愚曰,臣之所讀自止之內,半是樂學造成之事,而臣於音律之妙,無異面墻,顧何敢推演仰陳,而大抵樂之本,以和爲主,與政相通者也。唐·虞三代之盛,法樂固已詳備,而及周之末,漸至頹廢,孔夫子猶得聞韶而忘味,秦漢以後,更無可徵。今此我東制作之法,雖未敢知一一沕合於古制,而在昔宋仁宗時,詔韓琦,詳定阮逸·胡瑗等所造鍾律,琦曰,不若窮作樂之源,爲致治之本,使政令平簡,民物熙洽,海內擊壤鼓腹,以歌太平,斯乃上世之樂。韓琦是當時名臣中第一流,而斯言亦甚好矣。苟殿下,講究乎經傳之旨義,奮發於民國之政謨,使我東數千里生靈,擧在於歡欣蹈舞之中,則和氣所推,巷歌里謠,此足以無愧於古樂之瀜洩,而如或委靡玩愒,上無懷保之政,下無奠安之業,則雖咸英韶濩,日奏於前,無補於治矣。區區之愚見如此,敢此仰達矣。上曰,中樞院爲三軍府,此非政院乎?淳穆曰,然矣。在此下矣。上曰,注書出去,門考爲之。賤臣承命出考金虎門下鑰,還入就座。上曰,朝鮮之制禮作樂,在於世宗朝乎?時愚曰,然矣。相敎曰,聖人出然後,乃有希音之樂,咸池·雲門·大章·九韶·大夏·大武等,是矣,未有世衰而樂作者,此所謂聲音之道,與政通也。上曰,聞樂則其聲相似,而實爲難辨也。時愚曰,然矣。上曰,制禮作樂,聖人然後爲之,世宗朝眞聖人矣。相敎曰,東方之堯·舜也。上曰,輪對法始於此時,而此前無輪對法乎?相敎曰,此云始令百官輪對,則自此時爲始,明矣。上曰,保太平定大業,是宗廟樂章矣。相敎曰,至今廟享,亦用之矣。上曰,初獻時奏定大業之樂矣。時愚曰,君臣之間,譬如一體,以其分義則君臣也,以其恩情則父子也,所以爲君父臣子,而必以契遇之昭瀜無間爲貴也。殿下向日之臨講也,問難甚罕,群下不勝抑鬱矣。近來頻賜召接,必詢疑晦,又於古史之是非得失處,明白論斷,有所感發,有所誅斥,聖明之見,出尋常萬萬,臣等遭逢之幸,爲如何哉?令聞洋溢於遠近,莫不延頸跂足,思見德化之成,猗歟盛哉。然求治之法,交須臣隣,在昔世宗朝,深夜屢臨玉堂,呼成三問之字而討論之,姜希顔就直玉堂,呈草記仰乞宮壺,竟蒙宣醞之恩,此皆盛時美事也。治道之熙洽,可以比隆三五,而畢竟名節之輩出,蓋由於上之培植而然矣。伏願深留聖意焉。上曰,謹甫是成三問之字乎?時愚曰,然矣。上曰,此上有字呼謹甫之文矣。上命閣臣讀之。淳穆讀自明宗九年司諫院,至命行延礽君。上曰,礽音非仍,乃音城也。至埋之爲式,上曰,止之。文義陳之。淳穆曰,肅宗朝頒銅斗斛于八路,英宗朝頒布帛尺于中外,蓋裁成輔相,稱物平施,聖王之大政,而舜之所以同律度量衡之義也。律度量衡者,本之黃鍾,故黃鍾爲萬事根本,而若有毫釐之差,則四者俱不合度矣。竊念人君一心,爲萬化之源,而禮樂刑政,乃其用也。民彝物則,皆於是乎取正,君心一正,孰敢不正?可謂草上之風必偃,寧容或忽於斯須之間哉?禹之身度聲律,左繩右規者,言其無所處而不正,必於此留神焉。上曰,布帛尺亦世宗朝所造,我朝制作,皆在世宗朝矣,其時亦多人才矣。時愚曰,我朝人才之盛,又以明·宣之際爲最矣。上曰,仁宗之時亦然矣。上曰,賓對始於肅宗朝,而原任大臣亦有入參之例矣。肯洙曰,每日輪對與月六賓對,原任大臣亦許入參,則可驗頻接臣僚,諮訪治道之意,而挽近則原任大臣,無入參之法矣。上曰,初無不許入之法矣。上曰,今之所用斗斛,亦伊時所定之制乎?淳穆曰,古制不行,權衡尺度之制,隨處不同,奸僞日滋矣。上曰,京中亦有不同之弊乎?淳穆曰,京中則自平市署,每每申飭矣。相敎曰,中外斗斛,本有尺度,無或違越,而所以參差不同者,是乃奸吏之所弄也。差以毫釐,其害歸於民則大矣。肯洙曰,世宗大王好學之誠,卓越今古,嘗讀綱目至百遍,御郊館還宮後,輒開經筵,謂集賢學仕尹淮曰,眞德秀云綱目卷秩浩多,人主未易盡覽,予則訖於三年之久,聖學之勤孜,尤可仰認於此矣。殿下始讀綱目之初,臣忝叨館職,屢參召對,今於入直之後,取考自止,則屢年之間,進講卷數,若是無多,蓋緣聖工之有所間斷而然也。夫經經緯史,進學之綱領,而歷代理亂得失之蹟,尤當講究,不容少緩者也。伏願仰法世宗,無少間斷,俾爲從速畢講之地,是臣區區之望也。上曰,是在上卷典學條中乎?相敎曰,宣廟雖播越之中,不廢講學,頻御經筵,崇儒重道,專尙文治。故我朝人才之盛,必稱宣廟朝矣。時愚曰,古語云,人心之不同,如人面之不同,臣與儒臣,議論雖或參差,亦無害也。以臣愚見,綱目十五卷之進講者,雖似拖延,竊覸聖明酬酢之中,往往拈出唐宋事蹟以論之,其自內講習之工,有可以仰認矣。且卷不必要多,雖一二卷中,恰好體念處,常加硏究,留之心神,則此可謂實得矣。臣入觀日前日記,登筵諸臣,多以進講大學衍義爲言者,此言誠好矣,衍義之爲書,傍引歷代之故事,彙分類輯,以附於曾傳者也。一書而經史俱備,果是人君之所宜致力者也。上曰,此書果不但大學句語也。時愚曰,然矣。此書雖合進講,而以臣愚見,透得一冊,然後又講一冊,始爲讀書之法矣。是故漢儒,皆有專門之學,一人各治一經,終身專力,故所得甚多,以此觀之,綱目實是巨秩,而講此未了,又講衍義,實爲未穩。然則衍義,姑俟異日繼講,似好矣。上曰,專門之學,專治一書矣。時愚曰,用工專故得力多,此漢儒之所以爲篤實也。相敎曰,羹墻錄,卽四卷冊,而今已進講三卷,非久當畢,此後國朝寶鑑,亦合進講矣。上曰,國朝寶鑑,亦進講之書乎?相敎曰,然矣。純宗朝亦嘗進講矣。上曰,寶鑑亦懸吐乎?相敎曰,旣是進講之書,想有懸吐之本,而臣未及考見矣。上曰,懸吐,可也。相敎曰,如有未懸吐件,則謹當懸吐以待矣。時愚曰,國朝寶鑑,是我朝謨訓,以殿下紹述之誠,尤易於領會矣。上曰,亦有進講之例乎?時愚曰,設無已例,熟講則好矣,況純廟朝,亦嘗進講乎?上曰,帶礪,何義乎?淳穆曰,漢帝之誓功臣,有曰黃河如帶,泰山如礪,故後世之帶礪,喩功臣矣。上曰,勳蔭亦功臣之謂乎?淳穆曰,乘軒亦有定制,非經亞尹同敦者,雖勳蔭不得乘軒,今則此制亦隳廢矣。上曰,近來嘉善以上,皆乘之乎?淳穆曰,然矣。上曰,玏字是何字而何義乎?相敎曰,人名也。上曰,進士襴衫,始自此時乎?相敎曰,我國制度,皆擬皇朝,而襴衫是皇朝之制也。時愚曰,肅廟朝聖敎中,我國贓法,最爲不嚴者,誠爲至當矣。生民之支存與否,專係吏治,故所以歷代以來,必嚴贓法,而至於我朝,每以仁厚之規模,優待士夫,故犯贓就理者,或因赦蒙放,或行査脫空,其間非無監司·御史之誤廉而橫罹者。大抵守宰中,有願治之心而無其才者,猶可原情而薄警也。上之所以排給厚廩,使之宣布德化於殘民者,是何等責任,而聚斂爲事,全無嚴畏者,則此實死有餘罪,不得不嚴法重繩,以爲保民之道也。上曰,然矣。時愚曰,齊威王之烹阿,實是五刑之外也,可謂失刑,而齊之稍得復振者,以有此一番賞罰也。上曰,漢時贓吏,多死矣。時愚曰,人品甚多不齊,能知民國之爲重,不待上之提飭,而自然廉白者,此固上品也,至於中品之人,敎然後從。大學曰,堯·舜帥天下以仁,而民從之,桀·紂帥天下以暴,而民從之。然則惟在人君導率之如何耳。惟彼蚩蚩之氓,不知善之爲善,惡之爲惡,如水之決東決西,而至於我國士夫,皆是讀書種子,粗解義理,自上振作之懲勵之,則必有一新之效,深留聖意焉。淳穆曰,成宗朝正殿勿用女樂之敎,誠卓越百王之盛德事也。此尤後世所當鑑法者也。上曰,見何板乎?淳穆曰,在第二十二板矣。相敎曰,二十九板中,童蒙敎官,今亦有職焉。蓋敎人之道,必在童蒙之時,故易有蒙養以正之訓,傳有幼學壯行之說,此敎官之職所由設也。今也不然,秪有敎官之職,而未見敎訓之實矣。上曰,果有名無實,而但於童蒙入侍時率待矣。時愚曰,曾前學究中善敎士夫子弟,登科多者,有除職之例矣。淳穆曰,五弟子登科,則除職矣。時愚曰,設科取士,終難以多得人才,詩賦之積費工程,不下於古文,而往往有精治擧業,而數奇不入格者,又或有不屑赴擧,而高蹈尙志者,才具文識之優,可以需用,而限於一第,終老巖穴,誠可惜也。取士之規,惟漢之薦法,最爲得之,而我朝之道薦鄕薦,卽此規也。如臣無似,猥竊科名,獲侍於前席之末,而旅進旅退,無一裨補,榮感之中,每切惶蹙也。上曰,科文亦難矣。能文而不獲科者,亦多矣。淳穆曰,雕蟲小技,無補於用,而國家取士,猶必以是,則爲士者,不得不從事於斯矣。上曰,不登科則不得文名矣。淳穆曰,中世取士,有賢良科之法矣。肯洙曰,科文有六體,體各不同矣。上曰,策文體,何如乎?相敎曰,有虛頭·中頭·逐條設弊·措語救弊篇終等名色矣。時愚曰,策題之法,如問禮文,則古今禮文之出處得失,條條發問於儒生,以觀所答之善否,而他題皆此類也。上曰,表體,何如?近來箋文等,亦皆表體乎?肯洙曰,表者人臣告君之文,而騈四儷六,卽其體也。上曰,敎諭書·頒敎文,亦表體乎?肯洙曰,然矣。詩賦則不切於用,而表爲館閣之文,亦不可泛忽也。然昔宋臣呂公著,以詞賦之無益於用,請以詔策諮訪治道,則以表取士,亦非美制也。淳穆曰,科表則有謝·賀·請·進·乞·辭體裁矣。上曰,體裁,何如?肯洙曰,賀者如本朝群臣賀日御講筵,謝者如本朝經筵諸臣謝頻賜夜對,請者如本朝經筵臣請講國朝寶鑑,進者進獻之表也,乞者陳私之表也。上曰,辭體,何如?淳穆曰,辭者辭除拜·辭賜齎之類也。如漢嚴光辭諫議大夫,是也。上曰,天子·諸侯之表,異乎?肯洙曰,天子曰表,諸侯曰箋,此外又有箴·銘·頌·詔·制·誥之名矣。上曰,箴·銘·頌,皆四字乎?肯洙曰,或有單銘箴,又或有竝引者,或以四字焉,或以三字焉,單銘箴,恰滿三十句然後用之,有引銘箴,亦不滿八句者,違格也。上曰,引如表體乎?相敎曰,然矣。上曰,表亦有竝引之體矣。相敎曰,然矣。上曰,頌體,何如?相敎曰,頌是歌頌之謂也,而如聖主得賢臣頌之類,是也。上曰,銘亦有三隻作一句之體矣。淳穆曰,是鶴膝體也。上曰,鶴膝體?始於何人乎?淳穆曰,未詳其始矣。上曰,鶴膝銘,亦押韻乎?時愚曰,此銘則第三句押韻字矣。上曰,館閣之表與科表,大同小異矣。淳穆曰,文苑黼黻所載,皆館閣文字也。上曰,文體多矣,詩·賦·表·策·箴·銘·頌外,又有律賦矣。時愚曰,律賦體,始以四字作一句,又以六字作一句,又以四六作一句而押韻矣。上曰,律賦亦押韻乎?肯洙曰,律賦有命韻,依所命字押韻矣。上曰,詩則唐宋爲第一矣。肯洙曰,詩之七言,始於柏梁臺,五言始於蘇武·李陵,而至唐始有律絶之體,拘於聲韻,而詩道漸衰,故唐亦有初盛中晩之別矣。時愚曰,比諸六朝綺麗之體,唐宋爲優矣。上曰,唐宋勝矣。時愚曰,今之詞賦,蓋出於古詩之流,而上古之詩,無雕刻推敲之巧,自然成章,有可以觀治亂盛衰。故入於六經之一,而後世詞賦,皆出於才子騷人之手,競尙浮華,遂失古詩之本體,六朝唐宋,均之爲魯·衛也。上曰,策文則自漢始矣。淳穆曰,然矣。此外又有義·疑等科文矣。上曰,皆無用處矣。相敎曰,又有論體,亦取士之文也。上曰,論體,何如乎?肯洙曰,論事論人之文也。東堂及別試初場,揭題試取矣。上掩卷命退。諸臣以次退出。
上在昌德宮。停常參·經筵。
權大肯啓曰,明日常參·經筵,取稟。傳曰,傳。
李晉翼啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權大肯啓曰,左承旨金公鉉,右承旨李經在,左副承旨徐憲淳,今日不爲仕進,竝卽牌招,何如?傳曰,允。
備忘記,黃海水使李明學下直,長弓一張,長箭一部,片箭一部,筒兒一箇賜給。
權大肯啓曰,假注書李敎寅,身病猝重,勢難察任,今姑改差,何如?傳曰,允。
李敎寅改差,代以李承輔爲假注書。
權大肯啓曰,左右史不可不備,檢閱李承圭·李承益,竝卽牌招,推移入直,何如?傳曰,允。
李晉翼啓曰,大司憲洪學淵,執義權馦,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義權馦,掌令申佐模·申泰運,持平崔虎文·李晉翼,牌不進罷職傳旨,傳于李晉翼曰,只推。
以左承旨金公鉉,右承旨李經在,左副承旨徐憲淳牌不進罷職傳旨,傳于李晉翼曰,只推。
以檢閱李承圭牌不進罷職傳旨,傳于李晉翼曰,只推。
傳于李時愚曰,夜對爲之。
李晉翼,以備邊司言啓曰,頃因湖南年分狀啓,事目外不足災一萬四千結加劃矣,卽見該道前監司金景善狀啓,則備陳排俵不得之狀,仍請見減災一千九百九十三結十負三束,特許準劃事,更令廟堂稟處矣。本道舊頉之絶少還起,已非核實之政,事目外加劃之結,亦極夥多,道臣之不憚煩複,期欲取準,誠欠妥當。第付寧失之義,宜念益下之道,加以一千結劃給,使之均俵,何如?傳曰,允。
又以軍器寺都提調意啓曰,本寺判官金芋根,今已苽滿矣。本寺多有釐正之事,不可付之生手,今姑仍任,何如?傳曰,允。
義禁府啓目,南陽府使柳相鼎原情云云,傳旨問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。又啓目,鎭海前縣監鄭匡一原情云云,問目內辭緣,泛稱遲晩,刑推得情,何如?判付啓。除刑推議處爲良如敎。
乙巳十一月初九日申時,上御迎春軒。夜對入侍時,參贊官李時愚,侍讀官朴永輔,檢討官林肯洙,待敎洪淳穆,假注書鄭鴻淳,記事官李承益·金炳雲,各持羹墻錄第三卷,以次進伏訖。上曰,史官分左右。上開卷,命上番讀之。永輔讀自太祖六年經始,至見理精粗。上曰,粗字,讀以麤音,何也?永輔曰,粗之爲麤,見大學補亡章矣。至治平要覽,上曰,止之。文義陳之。永輔曰,太祖六年,經始太學,實有國之先務也。唐·虞以前,文獻無徵,自有虞氏,始設庠以養國老庶老,命契敷敎,命夔敎冑,職任雖異,作成之義,未嘗不同。其後夏曰校,殷曰序,周曰庠,皆此義也。漢高祖初定天下,過魯祀孔子,先儒以爲四百年基業奠於此,伊後歷代享國稍久者,其始也未有不興學校右文治也。如欲興學而右文,人君必先懋學,如欲懋學,亦不可不先正其心,正心之要,大學是已。大學云者,猶言太學也。伏願殿下,遠法虞夏殷周,近法我太祖經始太學之聖謨,必以興學右文,爲有國之本焉。上曰,重試法,始於此時乎?永輔曰,太宗朝始行之,而必以丙年設行,又有對擧別試,以試儒生矣。上曰,明年當爲別試乎?肯洙曰,然矣。上曰,重試亦以製述乎?肯洙曰,重試者,堂下文臣赴擧,而試以製述,試題則賦表箴銘頌中,臨時稟旨矣。上曰,玉堂亦赴乎?肯洙曰,然矣。重試參榜者,參下陞六,準職陞資矣。永輔曰,國朝又有登俊試,宰相皆赴擧矣。上曰,宰相赴擧乎?肯洙曰,登俊試自文宗朝始設,而蓋以卿宰之臣,立朝日久,官秩已高,則鮮能留意學問,以致舊學之荒蕪。故設爲此科,俾其復勵舊業,振作文風也。肯洙曰,又有拔英試,故是時或有三登科者四登科者,國典五子登科者,爵其父,而成俔兄弟二人,五次登科。故人以俔之父,擬之五子登科者矣。時愚曰,儒臣所讀自止內,自家桃李之語,殿下曾已領會乎?上曰,桃李者,何謂乎?時愚曰,設科取士之後,稱以座主門生,公擧認作私恩,故親試後,有此敎也。唐朝狄仁傑,收拾人才,多所薦進,故時人謂之天下桃李盡在公門,桃李喩人才也。上曰,是乃讀券官條中語乎?永輔曰,然矣。門生座主之稱,出於唐時,有司指其榜中人曰門生,榜中人指其有司曰座主矣。時愚曰,此等有故實處,每加留神焉。上曰,曾子·子思,此時始爲陞配聖廟乎?永輔曰,然矣。淳穆曰,揚雄之黜,以莽大夫也。永輔曰,非但以莽大夫也,以其論性善惡混之說,有背吾道故也。上曰,集賢殿始於何時也?永輔曰,集賢殿自麗朝有之。定宗朝改爲寶文閣,世宗朝還爲集賢殿矣。時愚曰,今之玉堂也。上曰,玉堂也。永輔曰,世宗朝以申叔舟,專任文翰,寵遇非常,文宗朝夜臨玉署,字呼謹甫,又嘗寒夜,解送貂裘,以潛覆入直學士,祖宗朝崇奬儒術,培養賢才,有如是矣。上曰,申叔舟,其時名人也。時愚曰,叔舟雖是讀書之人,名節不如六臣,遠矣。永輔曰,叔舟之蒙恩遇,與六臣一般,而晩節不同矣。上曰,申叔舟何不爲六臣之所爲乎?時愚曰,六臣名節,實是百世特立之流,豈可人人而及之乎?上曰,壯哉,大臣之節也。肯洙曰,六試居魁之李石亨,卽承旨之先祖也。上曰,幾代祖乎?時愚曰,臣之十二代祖也。上曰,六試連魁,壯矣。文章,何如?永輔曰,文章甚高,至今流傳矣。淳穆曰,此下大學衍義輯略,卽李石亨所撰進也。永輔曰,國初專以文詞取人,故徒尙浮靡,罕有踏實之人,於是設爲明經之科,講七書以觀經義,製賦表以觀文章,試對策兼觀經綸,故是時名臣碩輔,多以明經出身矣。伊後漸不如前,遂爲今之式年科矣。上曰,式年科乎?肯洙曰,近來明經,雖背誦章句,而不識文義,故不及製述,遠矣。上曰,大異矣。肯洙曰,昔日治經之儒,不以僥倖決科爲貴,惟以貫通經義爲務,今之治經,只以決科爲念,不究文義,安得不鹵莽乎?上曰,其勢然矣。時愚曰,在昔經科之所重如此,而近來入落,多在音吐,故講生能誦七書,而文義便屬笆籬,誠非細事。至於日次講生,則通曉文義,又有連年換冊之敎,故皆能輪誦三經矣。上曰,日次好矣。肯洙曰,擧子之兼治製講,甚難矣,而至於日次儒生,則俱有製述之工,兼治講誦之業,故日次設行後,京中多通三經之儒矣。上曰,輪回之法,好矣。肯洙曰,輪回故能通三經矣。上曰,閣臣曾見日次乎?淳穆曰,然矣。上曰,以何經乎?淳穆曰,以書傳矣。肯洙曰,日次生之不甚緊關者,是措語,而其中二吐措語,尤爲難矣。上曰,二吐第難矣。肯洙曰,不失其義,則吐之少差,恐無傷也。上曰,無傷於文義也,吐則惟朝鮮有之矣。肯洙曰,日次考講時,專主文義,取其通曉無礙者,則豈背誦七書者之比乎?上曰,果有實效,勝於講經科乎?上曰,鞾袍之制,何如?永輔曰,宋史輿服志,有鞾袍之稱,鞾字卽靴字,鞾袍者卽具鞾與袍之謂也。肯洙曰,冕服謁聖,可見尊聖之至意也。上曰,盛德也。淳穆曰,焚香祝壯元,卽宋朝鄭獬之事也。肯洙曰,天人有相感之理,故焚香祝天,冀得賢士也。淳穆曰,韓琦唱第時,有日下五雲之瑞,此亦天人感應之符也。時愚曰,我朝焚香翰林,亦此例也。翰林薦出之時,必焚香而祝之矣。上曰,今則不然乎?肯洙曰,英宗朝始罷焚香法,代之以召試矣。時愚曰,與銓郞法,同時罷矣。肯洙曰,英廟朝召試翰林時,槐院分館者,皆許應赴,而今之翰林,雖曰召試,便是焚香翰林也。時愚曰,如焚香祝壯元及狄門桃李等事實,願留聖聰焉。肯洙曰,凡有疑晦處,每加詢問,則臣等雖甚空疎,謹當竭誠仰陳矣,幸勿泛過,是臣區區之望也。肯洙曰,任元濬七步詩,亦有來歷,曾或領會於聖聰乎?上曰,七步詩,誰所作也?肯洙曰,曹植詩也。上曰,曹植是曹操之子乎?時愚曰,然矣。曹丕之弟也。丕與植,兄弟相猜,將欲害之,試令植七步作詩,詩曰煮豆燃豆箕,萁在釜中泣,本是同根生,相煎何太急,以兄弟同根,故有此詩也。淳穆曰,曹植文章如是,故以八斗稱之矣。上曰,曹植果文章高手也。肯洙曰,七步有的對,溫庭筠八义,是也。庭筠八义手之頃,作詩一篇,故以溫八义稱之矣。上曰,甚神速矣。肯洙曰,作詩神速者,又有擊鉢刻燭之語,擊鉢而聲未盡,詩已成矣,刻燭而燭纔燃,篇已圓矣。上命下番讀之。肯洙讀自文宗初年親策,至三千餘人。上曰,止之。文義陳之。肯洙曰,右文一篇,無非可法可行之事,而文宗初年親策,以從諫發問者,可認徠諫之聖意,而尤合今日之當法也。夫國家之有言路,猶人之有血脈,血脈不通,則人必病,言路不開,則國必危,此必然之理也。故自古聖帝明王,莫不以言路爲先,輿宁几寢,俱有箴規,又置誹謗之木,諫諍之鼓,而猶恐不及。至詢芻蕘,必欲人人盡言,事事徠諫,言路之關係人國,顧不重歟?然而惡聞其過,常情攸同,捨己從人,最爲難事。人君處崇高之位,苟不開顔以導,虛襟以納,則孰肯輕犯雷霆之威,冒進謇諤之言乎?汲黯以內多欲,外施仁義爲言,而漢武不以爲罪,其容諫之量,不可以凡主言也。唐臣陸贄之言曰,諫者之直,雖若揚君之過,而若能虛受樂聞,則適足以增君之德,此誠千載之格言也。伏願從諫二字,益加體念焉。上曰,舍己從人,是堯·舜之事,行之甚難矣。時愚曰,勉而行之,則堯·舜之事,人皆可爲,殿下此言,臣等竊不勝抑鬱矣。上曰,雖云難矣,欲行則可以行之矣。時愚曰,殿下此言,實宗社無疆之福也。肯洙曰,昔汲黯之告武帝,有曰,陛下內多欲而外施仁義,而武帝猶且容之,亦可見從諫之美也。上曰,汲黯果有是矣。上曰,夏畦者,何謂也?時愚曰,謂盛夏耕耘之人也。此見於孟子引用曾子語也。上曰,奎章閣,世祖朝初設乎?永輔曰,世祖朝梁誠之,疏請建是閣,因置大提學·提學·直提學·直閣·應敎等官,而竟寢不行矣。正宗朝設閣後,以梁誠之之言,有所契合,特命印行其所著訥齋集矣。上曰,大學衍義輯略,何如乎?時愚曰,此與臣昨日所奏之意相似矣。當時亦以衍義卷帙浩穰,命刪其繁複,撰進輯略矣。上曰,此書在於何處乎?淳穆曰,本閣有之矣。上曰,玉堂亦有之乎?永輔曰,玉堂冊錄中亦有之,而未及披閱矣。肯洙曰,此時有金鉤·金泮·金末三人,皆博通經史,尤邃性理之學,誨人不倦。故時人稱以三金,而選授學官,培養人材,實由於當時右文之治也。此尤所當體念處也。時愚曰,藥石字亦宜領會矣。上曰,藥石者,何謂也?時愚曰,古者以石爲砭矣。淳穆曰,兩館大提學,本無相兼之例,至徐居正,始爲兼之,居正之文章可見矣。上曰,今亦有藝文館大提學乎?淳穆曰,有之矣。時愚曰,第六板鄭自英·邱從直之陞秩特恩也,以稽古之故,而寵異之如此,此所以奬勸諸儒,有補於文治者,多矣。賞罰,人主馭世之大柄也,時以非常之賞罰聳動之,則尤易於感發興起矣。肯洙曰,承旨以鄭自英等四人事仰奏,而其中邱從直,特蒙異數。從直草野人也,登科後入直校書館,往觀慶會樓下,上御後苑便輿至,從直驚伏。上曰,能文而能誦乎?從直誦左氏春秋如流,翌日特拜大司諫,三司極論,上盡召三司,又命從直入侍,自大司憲以下,命誦春秋,無一人記誦,從直誦一卷畢,又抽他卷,無不應誦,上因責三司,而其後亦不敢更言。世祖愛惜人材,以此人而除此職者,特出激勸之意,當時文風之菀興,亦由於似此盛擧也。肯洙曰,第九板有選武臣從文臣受讀史記之命,甚是宏遠之謨也。上曰,然矣。上曰,大提學徐居正,誰也?永輔曰,國初大提學也。上曰,文章,何如?永輔曰,文章甚高,名於當世矣。上曰,如是故名載是書矣。上命參贊官讀之,時愚讀自中宗元年重修文廟,至作屛帖以觀省。上曰,止之。文義陳之。時愚曰,中宗朝倚任先正臣趙光祖,所言必從,光祖之經綸學術,實名世之大儒也。感激恩遇,出而擔當世務,以堯·舜君民爲期,遍引衆君子,與之周旋,於是士志雅飭,吏務廉白,男女異路,風俗丕變,國家用賢之效如此,而不幸膚受之愬,網打善類,己卯之慘禍,誠爲寒心。光祖獄中作詩曰,愛君如愛父,天日照丹衷,此足以想像當日之心事也。歷觀前代,小人之勝君子者常多,蓋君子抱道自重,難進易退,進則必有犯無隱,責難於君,見幾色擧,不爲苟留之計,而小人則反是,巧令之色,諂諛之習,一意逢迎,故人君之所以疎君子而親小人者,此也,竟至於危亡顚覆而後已,豈不畏哉?上曰,趙光祖是靜庵,而被禍於己卯士禍乎?永輔曰,己卯士禍,南衮之所構成也。肯洙曰,沈貞與衮,同爲綢繆矣。上曰,是矣。南衮·沈貞之所爲也。時愚曰,尹倬之以文杏爲戒者,是自學問中出來。試以殿下今日之事,推類以觀之,典學之工,終始孜孜,歷覽往世治亂之跡,重之以列朝貽燕之謨,淹貫而體驗之,則根本已立矣。繼此而措之政令,自底治平,使八域生靈,均被盛化者,便是末必茂也。雖以臣民言之,居家修身,是根也,入而事親也孝,出而事君也忠,則是末也。凡物莫不有根然後有末,此等處深留聖意焉。上曰,文杏是銀杏乎?謁聖時予亦一見矣。上曰,李彦迪,何如賢人,是晦齋乎?淳穆曰,第十二板,有李彦迪上疏,一綱十目,無非格言至論。且其所著有九經衍義矣。上曰,九經衍義,凡幾卷乎?淳穆曰,九卷矣。時愚曰,第十二板權輿不承之義,殿下曾已領會乎?上曰,詩傳有之。淳穆曰,秦風也。上曰,於我乎廈屋渠渠,今也每食無餘,吁嗟乎不承權輿,卽其詩乎?時愚曰,殿下數年前進講者,至今如誦已言,臣不勝欽頌萬萬矣。上命閣臣讀之。淳穆讀自復賢良科,至無或遺焉。上曰,止之。文義陳之。淳穆曰,宣祖朝先正臣李滉乞歸時入對曰,古人云憂治世而危明主,竊想愛君之至意,盡此一言矣。蓋治世非可憂之時,明主無可危之慮,自古惓惓於憂危二字者,或慮人主恃其已治而已安。一有逸豫怠忽之心,則不克保其絡始。故賈誼太息之言,魏徵十漸之疏,所由作也,可不戒哉?且所進聖學圖箚中思字學字爲要之言,若求聖學上至切之論,亦似不外此二字矣。思傳曰博學之,審問之,愼思之,明辨之,篤行之,學而問之,則可以廣智慮,思而辨之,則可以正取舍,然後擇其善而篤行之,則可以躋光明之域,豈不盛哉?先正臣李珥曰,王道之行,在於實工,不在於言語。孟子曰,一正君而國定,此最要語也。洪惟我殿下,挺天縱之姿,承重熙之業,正是有爲之時也。詩云,中心藏之,何日忘之,此篇先正臣所奏之言,認爲今日筵前之深勉,念玆在玆,服膺勿替,則實爲萬歲無疆之休也。上曰,是栗谷乎?時愚曰,今以淺近之事喩之,殿下日開講筵,俯詢疑難,臣等每於登筵之前,預加溫繹,或恐上前之有錯誤,此可見導率之一端也。時愚曰,第十五板先正臣李滉乞歸時所對,恰與臣之所陳,文義相似,而此數語,字字懇到,節節明白,實爲殿下之龜鑑也。上曰,然矣。肯洙曰,東賢奏議在本館,而其昌言懿謨,蓋多此類矣。時愚曰,殿下,俄以舍己從人爲可行之事,此所謂一言而興邦也。臣因此感激,竊有所仰勉者。蓋武事,有國陰雨之備,而所不可廢者也。隨時鍊習,乃將臣之責,初非殿下天職內事也。臣家近在闕外,向伏聞殿下,鍊武於後苑而臨觀之。夫兵者,非可觀之器,而惟射則居六藝之一,君子之所以正已也。至於火炮,聲勢雄烈,每有驚動聖躬之慮,殆有甚於漢文馳坂之危也。殿下一身,宗社生靈之所係,安得以自輕乎?此群下之所共憂悶,而臣猥登前席,若不以夙昔之耿耿者一白之,是臣負殿下也。今我殿下,斷棄舊好,專意講學,此乃殿下已改之過也。孟子曰,君子之過也,如日月之食,暫時之薄蝕旋復,何損於本體之光明乎?然又有過計之憂,程明道之閫域,殆近生知,而明道年十六七時好田獵,旣而自謂已無此心,周茂叔曰,何言之易也,但此心潛隱未發,一日萌動,如初矣,後十二年,暮歸田野,見獵者不覺有喜心,乃知果未也。茂叔治心之法,實爲先覺,而明道驗之於十二年之後。以此觀之,臣安敢保殿下此心,不爲更發於異日乎?伏願益加省察焉。上曰,以明道之賢,而亦喜獵乎?時愚曰,此是明道少年時事,而聖人不以無過爲貴,惟改之不吝而已也。永輔曰,武備,固亦有國之不可闕者,然得人而任之,只是一將臣事耳。上曰,國朝寶鑑,卷帙多乎?永輔曰,二十餘卷矣。肯洙曰,謨訓輯要,編帙不多,易於省覽矣。上曰,湖堂,廢於何時乎?時愚曰,是在英廟朝時,而當初設施,誠美事也。以時賜暇,使之讀書,實爲興起文治之要法,而廢之已久,甚可恨也。見今國用匱竭,無以遽議修葺,而誠是盛世之欠典也。永輔曰,頃者以慶運宮下問,而未能指的仰對矣,退而考見,則卽今之明禮宮也。宣廟朝自義州回鑾,仍御是宮,仁穆大妃,亦嘗臨御,故仁祖朝,卽位於是宮矣。上曰,然矣。考見何書乎?永輔曰,取考於文獻備考矣。上曰,定遠君潛邸,是何處乎?永輔曰,卽今之慶熙宮也。以繫馬棗樹觀之,則可以推認矣。上曰,然矣。尙有繫馬棗矣。時愚曰,第十四板服膺二字,出於中庸,註曰,服着也,膺胸也,言着之心胸之間而勿失也。顔子之得一善拳拳服膺,是也。上曰,服膺字,蓋多用之矣。時愚曰,先正臣李珥,曾在諫院,以黃蠟事,至於屢啓爭執,辭意極爲切直矣。黃蠟入內,似非必爭之事,而臺諫許以風聞,故如是矣。上曰,予亦似見此啓矣。時愚曰,是時宣廟,方傾嚮李珥,將以大用,而此啓後眷注中替,珥因退歸石潭。以此觀之,胡氏之譏斥楊震,果是格論也。上曰,楊震是忠臣,胡氏之論,誠過矣。時愚曰,殿下之以楊震不去爲忠者,實出於曠感之盛念,而人臣事君之義,言不用行,不合則去。楊震之諫疏,不啻屢矣,每爲宦妾所沮遏,一未見採,何爲而不去哉?昔孔子以衛靈公之視鴻而遂行,卽此而可知也。是故人君待賢之道,其爲難愼如此,懋哉懋哉。淳穆曰,宣廟謂李珥曰,此非副提學之言,卽聖人之言,至今欽誦眷遇之盛,而且所著聖學輯要,卽爲學之津筏也。上曰,聖學輯要,予亦見之,蓋多經說,首篇引用周易乎。淳穆曰,十餘年講究,始成此書矣。上掩卷,仍命退。諸臣以次退出。
上在昌德宮。停常參·經筵。
藥房都提調權敦仁,提調金興根,副提調徐憲淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
李晉翼,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐憲淳啓曰,明日常參·經筵,取稟。傳曰,停。
李晉翼啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓對日次,而大臣俱有身病,不得來會云矣。敢啓。傳曰,知道。
徐憲淳啓曰,假注書李承輔,時無職名,令該曹依例付軍職,冠帶常仕,何如?傳曰,允。
傳于李晉翼曰,全羅道靈光郡荏子島定配罪人李寅協,放送。
傳于李晉翼曰,全羅道濟州牧勿限年定配罪人李敏榮,羅州牧黑山島移配。
李晉翼啓曰,大司憲洪學淵,執義權馦,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,獻納朴斆默,正言尹行謨·柳晏,執義權馦,掌令申佐模·申泰運,持平崔虎文·李晉燁牌不進罷職傳旨,傳于李晉翼曰,只推。
李晉翼啓曰,訓鍊大將趙秉龜卒逝矣。將兵之任,不可一刻無摠察之人,何以爲之?敢稟。傳曰,禁將兼察,從事官發牌,聽傳敎。
李晉翼,以備邊司言啓曰,關西後運襦衣二百二十領,紙衣一百領,照數稱量,木品紙品,亦爲看審監封後,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以義禁府言啓曰,全羅道靈光郡荏子島定配罪人李寅協放送,濟州牧定配罪人李敏榮,羅州牧黑山島移拜事,承傳啓下矣。李寅協放送事,分付該道道臣,李敏榮,依前罪目,發遣府羅將,自濟州牧執捉,仍令押送于新定配所,何如?傳曰,允。
義禁府啓目粘連,向前鄭匡一亦,人命致死之不由於杖,旣有道啓所論,不必可疑是白乎乃,官吏之擅刑,有違於經法,其在愼刑政之道,難以容貸,以此照律,何如?判付啓依允。
又啓目粘連,向前柳相鼎亦,致敗旣在掌內,則不善護送之失,在所難免是白兺除良,人物生死,關係何如,而其不死之格軍,誤以渰死經先修報,以致狀聞之爽實,不可但以疎忽言,烏得免錯誤之律乎?以此照律,何如?判付啓依允。
乙巳十一月初十日辰時,上御重熙堂。藥房入診入侍時,都提調權敦仁,提調金興根,副提調徐憲淳,假注書鄭鴻淳,記事官李承益·金炳雲,待敎洪淳穆,以次進伏。醫官秦慶煥·金景球·吳昌烈·金亨選,進伏楹外訖。上曰,史官分左右。敦仁進前奏曰,近來日氣,猝然酷寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,醫官待令,使之入診乎?上可之。慶煥等以次入診,亨選入診。上曰,是誰也?敦仁曰,向日啓請新入醫官金亨選也。診候訖,退伏楹外。敦仁曰,脈候奏之。慶煥等奏曰,脈候左右三部調均矣。敦仁曰,臣仰瞻玉色之和潤,大勝於秋間矣。上曰,稍勝矣。敦仁曰,水刺進御,亦勝於前日乎?上曰,水刺亦勝於前矣。敦仁曰,前進湯劑,似是對症繼進之劑,退當議定矣。上曰,可也。敦仁曰,齋日不遠,大王大妃殿·王大妃殿進御二錢重人蔘粟米飮,自十一日十三日至,一貼式限三貼煎入,而臘藥所入蔘劑,以江蔘入用,而如有羅蔘蠹損者,則例多入用矣,今亦依前參用,何如?上曰,依爲之。出擧條大王大妃殿·王大妃殿進御二錢重人蔘粟米飮,自明日一貼式,限三貼煎入事,榻前下敎。
敦仁曰,近於文蹟,伏見我殿下日賜夜對,進接臣僚,講論史策,發問疑難,多出尋常,臣不勝欣忭之忱。夜氣之訓,載於鄒傳,每夜氣淸明,不與物接之時,講究討論,最有益焉,伏願益加勉勵。又伏聞夜對姑停之日,亦自內讀書,夜分始罷云,外間傳聞之說,果無差爽乎?臣於是,尤不勝欣幸萬萬矣。上曰,時時看書矣。敦仁曰,一自開筵以後,非但大小臣僚歡欣蹈舞之情,以至閭巷匹庶,莫不欣欣相告,此誠萬億年無疆之休也。開筵今已月餘矣,聖衷必有浹洽處矣。大抵爲學之道,必貴無所間斷,無所作輟,今日知一事,明日知一事,進進不已,則受用於治法政謨者,必多矣。伏望一向體念,毋至始勤終怠之地焉。上命大臣先退,命史官就座,仍命退。諸臣以次退出。
上在昌德宮。停常參·經筵。
王大妃殿進御二錢重人蔘粟米飮,自今日一貼式,限四貼煎入事,榻前下敎。
徐憲淳啓曰,明日仁陵忌辰祭齋戒,再明日永陵忌辰祭齋戒,三明日靖陵忌辰祭齋戒,十五日十六日永陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
李晉翼啓曰,大司憲洪學淵,掌令申佐模·申泰運,持平崔虎文·李晉燁呈辭,執義權馦未肅拜,監察茶時之意,敢啓。傳曰,知道。
傳于徐憲淳曰,待敎洪淳穆馳詣仁陵,奉審摘奸,仍留監祭,仍詣長陵,一體奉審以來。
傳于徐憲淳曰,訓將喪逝,極用驚衋。此重臣乃心王室,勤藎著績,予所倚毗,今焉已矣。卒大護軍趙秉龜,不待諡狀,易名之典,卽速擧行。東園副器,一部輸送,成服日遣承旨致祭,喪需亦令該曹,從厚輸送。
傳于徐憲淳曰,留院公事入之。
傳于徐憲淳曰,應敎許遞,前望單子入之。
應敎前望單子入之,沈熙淳落點。
備邊司,訓鍊大將李惟秀·柳相弼·金煐。
備邊司,訓鍊大將改望,以洪在龍爲訓鍊大將。
兵曹,訓鍊大將單洪在龍。
李時愚啓曰,新除授訓鍊大將洪在龍,卽爲牌招,傳授命召,何如?傳曰,允。
又啓曰,禁衛大將洪在龍,移拜訓鍊大將矣。將兵之任,不可一刻無摠察之人,何以爲之?敢稟。傳曰,御營兼察。
又啓曰,禁衛大將,御將兼察事,命下矣。兼察禁衛大將任聖皐,卽爲牌招,聽傳敎,何如?傳曰,允。
徐憲淳,以奎章閣言啓曰,檢校直提學趙秉龜喪,依定式遣檢書官,傳給內賜賻物以來之意,敢啓。傳曰,知道。
李經在,以兵曹言啓曰,新除授忠淸兵使金翰喆,親病沈重,時月之內,萬無離側赴任之望,戶奴呈狀矣。親病旣如此,則有難强令赴任,改差,何如?傳曰,允。
水原留守李光正疏曰,伏以,臣於見任,奉職無稱,宜辭久矣。向於顯隆園秋夕享禮,適時疾病危劇,敢控難强之實,冀垂必遞之恩諒,及奉批旨,不惟不賜允從,乃又許之以調理之暇,臣感激惶恐,無地自容。竊庶幾仰賴生成之澤,復得視息之完矣,無奈乎天之所廢,雖父母之至慈,亦不能肉骨之也。今日之病,六朔于玆,胃氣尙阻,而飮輒痞饐,脚力全痿,而動欲顚仆,一是圉圉於床簀之間,非可以時月爲役於奔奏之地者,殆通朝之所共諒也。於是乎其情與勢之不容不遞,又不待臣言之畢也。況至日享期,不遠伊邇,尙在臣未瓜之前,而仍又伏念,寢園享事,何等重典,守臣裸獻,自有成式,重典而旣不能躬行,則瘝厥職也,成式而輒使人替勞,則乖已例也。以臣去就而言之,箇限行將報滿,須代見又迫期,顧何敢先事張皇,復煩聰聽,而其不可苟且因循,終歸於隳乖典式,則所關爲尤不細也。是豈容徒懷瀆擾之懼,不思通變之道乎?伏望殿下,特遞臣職,仍卽差代,俾享祀無替,賤分獲安焉。不勝幸甚云云。答曰,省疏具悉。實病旣如此,所請依施。
上在昌德宮。停常參·經筵。
夜自二更至五更,月暈。
徐憲淳啓曰,明日召對,取稟。傳曰,停。
李經在啓曰,大司憲洪學淵,掌令申佐模·申泰運,持平崔虎文·李晉燁呈辭,執義權馦未肅拜,監察茶時之意,敢啓。傳曰,知道。
傳于權大肯曰,永陵受香承旨,仍爲奉審摘奸,局內諸陵,一體奉審。
傳于李時愚曰,同副承旨許遞,前望單子入之。
承旨前望單子入之,李㙽落點。
備邊司薦望,以李若愚爲水原留守。
金公鉉啓曰,水原留守李若愚,當爲下批矣,政官牌招開政,何如?傳曰,允。
備邊司,禁衛大將李惟秀·柳相弼·金煐。
備邊司改望,以柳基常爲禁衛大將。
兵曹,禁衛大將單柳基常。
李經在啓曰,新除授禁衛大將柳基常,卽爲牌招,傳授命召,何如?傳曰,允。
又啓曰,摠戎使柳基常,移拜禁衛大將矣。將兵之任,不可一刻無摠察之人,何以爲之?敢稟。傳曰,御將兼察。
又啓曰,摠戎使,御將兼察事,命下矣。兼察摠戎使任聖皐,卽爲牌招,聽傳敎,何如?傳曰,允。
兵曹口傳政事,副司果趙秉夔。
李時愚,以義禁府言啓曰,卽接月令醫員金俊永手本,則以爲時囚罪人柳相鼎,素患疝積,處冷添劇,肚臍橫亘,食飮專却,目下形症,實爲危急云。罪人病勢如此,則一邊保放,一邊草記,曾有定式矣。柳相鼎,姑爲保放之意,敢啓。傳曰,知道。
上在昌德宮。停常參·經筵。
李時愚啓曰,明日召對,取稟。傳曰,爲之。
李㙽啓曰,大司憲洪學淵,掌令申佐模·申泰運,持平崔虎文·李晉華呈辭,執義權馦未肅拜,監察茶時之意,敢啓。傳曰,知道。
傳于金公鉉曰,豐恩府院君病所,遣御醫持藥物,問病以來。
李㙽啓曰,卒大護軍趙秉龜成服日,遣承旨致祭事,命下矣。何承旨進去乎?敢稟。傳曰,右承旨進去。
傳于李㙽曰,禮刑換房。
金公鉉啓曰,吏曹判書金興根,參判金箕晩,參議趙在慶牌不進推考傳旨及罷職傳旨今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書金興根進,參判金箕晩牌招不進,參議趙在慶進,右承旨金公鉉進。啓曰,大司成,今當差出,而擬望之人乏少,外任竝擬,何如?傳曰,允。以李光正爲知敦領,金英根爲大司成,朴永元爲藝文提學,趙斗淳爲掌樂提調,趙秉夔爲檢詳,宋在璿爲河東府使,金鼎鎬爲砥平縣監,軍器判官金芋根仍任事,承傳。水原留守單李若愚,兼華寧殿提調單李若愚,分承旨朴齊憲,分兵曹參議趙徽林,正郞鄭錫朝,以上竝減下。
兵批,行判書趙秉鉉進,參判徐念淳病,參議李元會入直進,參知韓文爀病,左副承旨李經在進。啓曰,忠淸兵使,今當差出,而擬望之人乏少,同道及他道水使竝擬,何如?傳曰,允。以李嘉愚爲都摠管,李誾彬爲副摠管,李㘾爲僉知,李得潞爲忠壯將,柳昌根爲忠淸兵使,上護軍李光正,副護軍洪永圭·李晉翼·趙道淳·朴齊憲·趙徽林·金翰喆,副司正鄭鴻淳·李承輔,兼摠理使單李若愚,以上竝單付,分副摠管李圭枋,分都摠都事李謙周,以上依定式減下。
吏批,再政。金公鉉啓曰,三和都護府使,今當差出,而本府以防禦重地,不可不擇差,他道守令竝擬,何如?傳曰,允。以趙秉錡爲禁府都事,權最煥爲監察,鄭岐源爲三和府使,李海璡爲長水察訪,舍人單趙秉夔。
兵批,再政。李經在啓曰,全羅左·右水使,今當差出,而擬望之人乏少,他道防禦使竝擬,何如?傳曰,允。以王熙澤爲五衛將,李寅熙爲全羅左水使,尹羲烈爲右水使,鄭達爲守門將,僉知加設單申觀浩,副護軍單任泰錫。
吏批,三政。以申命河爲掌樂主簿,閔致默爲鐵原府使,李觀淵爲茂山府使。
兵批,三政。以安光直爲知事,三和防禦使單鄭岐源。
吏批,四政。以李觀在爲監察。
兵批,四政。以李熙永爲宣傳官,鐵原防禦使單閔致默。
備邊司,摠戎使李惟秀·柳相弼·金煐。
備邊司改望,以徐相五爲摠戎使。
兵曹,摠戎使單徐相五。
李經在啓曰,親除授摠戎使徐相五,卽爲牌招,傳授密符及敎諭書,何如?傳曰,允。
又啓曰,摠戎使徐相五,時在京畿積城地,密符及敎諭書傳授,一時爲急,斯速乘馹上來事,下諭,何如?傳曰,允。
傳于金公鉉曰,奉審閣臣入侍。
醫官金景球書啓,臣敬奉下敎,馳往中部壽進坊磗石洞契豐恩府院君家,齎傳蔘料,病症看審,則神氣凜綴,而別無添損之節矣。臣旣伏承看病以來之命,故卽爲還來之意,詮次啓達。傳曰,知道。
李經在,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司左右相意啓曰,卽見舍人趙秉夔呈狀,以爲私義實病,俱難冒當於今番諡望之署經,所帶職名,斯速入啓遞改,以便公私爲辭矣。聞其辭意,難於署坐之進參,果如狀內辭意,舍人趙秉夔,今姑改差,何如?傳曰,允。
李㙽,以義禁府言啓曰,卽接月令醫員金俊永手本,則以爲時囚罪人鄭匡一,素患積滯,處冷添劇,食飮全却,轉側須人,目下症形,實爲危重云。罪人病勢如此,則一邊保放,一邊草記,曾有定式矣。鄭匡一,姑爲保放之意,敢啓。傳曰,知道。
乙巳十一月十三日申時,上御重熙堂。奉審閣臣入侍時,右承旨金公鉉,假注書鄭鴻淳,記事官李承益·金炳雲,待敎洪淳穆,以次進伏訖。上曰,史官分左右。淳穆進前奏曰,臣承命馳詣仁陵,陵上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉,仍留監祭,將事萬安。仍詣長陵,陵上奉審則無頉,碑閣·丁字閣奉審則無頉之意,敢此仰達矣。上曰,別無有頉處乎?淳穆曰,無矣。上曰,史官就座,仍命退,諸臣以次退出。
上在昌德宮。停常參·經筵。
徐憲淳啓曰,明日召對,取稟。傳曰,停。
李時愚啓曰,大司憲洪學淵,掌令申佐模·申泰運,持平崔虎文·李晉燁呈辭,執義權馦未肅拜,監察茶時之意,敢啓。傳曰,知道。
金公鉉啓曰,同副承旨李時愚,今日不爲仕進,卽爲牌招,何如?傳曰,允。
傳于李經在曰,傳香承旨馳詣宗廟·徽定殿·景慕宮,奉審摘奸以來。
金公鉉啓曰,臣以卒大護軍趙秉龜家成服日致祭進去,下直之意,敢啓。傳曰,知道。
傳于徐憲淳曰,召對入侍。
傳于李時愚曰,在外臺諫許遞,政官牌招開政。
李經在,以備邊司左右相意啓曰,議諡有期,政府署經,不可遲滯,檢詳薦狀,今已啓下,令該曹口傳差出,待下批,使之卽爲擧行,何如?傳曰,允。
吏曹口傳政事,以趙鳳夏爲檢詳。
兵曹口傳政事,副司果趙秉夔。
徐憲淳,以奎章閣言啓曰,檢校直提學趙秉龜喪成服日,依定式遣檢書官,致祭以來之意,敢啓。傳曰,知道。
乙巳十一月十四日辰時,上御重熙堂。召對入侍時,參贊官徐憲淳,檢校直閣鄭㝡朝,侍讀官朴商壽,檢討官洪祐健,假注書李承輔,記事官李承益·金炳雲,各持綱目第十五卷,以次進伏訖。上曰,史官分左右。上開卷,命上番讀之。商壽讀自秋七月班勇,至車騎將軍。上曰,止之。文義陳之。商壽曰,楊震之淸白忠直,當世名臣,無出其右,而際時昏亂,竟不得其死,及其群小得志,則枉被構陷之害,初政改觀,則首蒙旌褒之典,震之淸直,由是益彰。由此觀之,君子小人進退之理,槪可以類推矣。夫賢邪之在世,譬若薰蕕之異臭,一進則一退,一盛則一衰。故易之泰卦曰,君子道長,小人道消,否卦曰,小人道長,君子道消,惟其消長之幾,在乎人主辨別之如何,而用捨之間,治亂係焉。苟能嚴斥小人,登崇俊良,則昌言嘉謨,日進於前,泰平之治,可坐而致也。伏願殿下,每於觀史之際,深究乎淑慝之分,治亂之由,則亦爲聖學明辨之一端也,懋哉懋哉。上曰,楊震何以死乎?商壽曰,爲樊豐·江京所構陷而死也。上曰,楊震在漢爲難得人。祐健曰,淸白忠直,爲當世第一流,而以暮夜四知之說見之,可知其不欺暗室之眞學問矣。然而群邪滿朝,獨力難支,竟遭讒構,不得令從矣。上曰,中牢,何謂也?商壽曰,牛羊豕謂之太牢,而羊豕則謂以中牢矣。祐健曰,太牢用牛羊豕,中牢只用羊豕,祀有大中小之分,故牢亦隨以增減矣。上曰,何謂改葬乎?商壽曰,楊震被罪而死,至於露棺道側,必不得如禮矣。今蒙褒奬之典,故以禮改葬也。上曰,北鄕侯,誰也?商壽曰,章帝孫濟北惠王之子也。上曰,北鄕侯旣已卽位,則何謂薨也?商壽曰,雖未及承統,亦異於諸侯王,故以薨字書之矣。上曰,濟陰王,誰也?商壽曰,是安帝太子而見廢矣。上曰,順帝,何如主乎?商壽曰,漢末之凡主也。命下番讀之。祐健讀自下司隷校尉虞詡,至知其爲郃子也。上曰,止之。文義陳之。祐健曰,樊英隱居壺山,累徵不起,及其至也,僅留數月,稱疾而歸,張楷以無所匡救,進退無據責之,而司馬公之論,則乃以張楷之責望爲不可。夫自人臣而言之,則張楷責望,亦或無怪,而自人君而言之,則當以司馬公之論爲正,決不可以此而輕視賢者。英之無所建白,安知不因其時之無足有爲而然耶?不然則旣起而應聘矣,又胡爲乎引疾而去也?幼而學之,壯而欲行之也,彼賢者服經傳之訓,蓄致澤之具,豈獨無堯·舜君民之志,而乃反晦名鏟跡,漠然若與世相忘者哉?蓋時不可出,則不宜輕身而自取辱也。枉尺直尋,聖人不爲,況枉尋直尺者乎?且夫人主御世之柄,惟爵位與刑罰是已。若賢者則富貴不能淫,威武不能屈,於是乎爵位刑罰,不足以動是人,而惟誠禮,可以致之。故司馬公之論曰,王者當盡禮以致之,屈體以下之,虛心以訪之,克己以從之,苟非盡禮,則不能以致賢者,苟非屈體而虛心,則不能以留賢者,旣盡禮以致之矣,屈體以下之矣,虛心以訪之矣,若不能克己以從之,則亦皆虛文而已,賢者終必不肯留矣。道合則仕,道不合則納履而去,此非不愛其君而果於忘世也,其心若曰吾身不正,則何以正吾君,而使利澤及民哉,此眞愛君者也,此眞爲世道者也。殿下每於讀史之時,必察賢者之進退,苟賢者進而仕耶,其時必治世也,抑賢者退而隱耶,其時必亂世也。如是則治亂之跡,瞭然可辨,伏願於此等處,深留聖念焉。上曰,樊英,何如人也?祐健曰,有學行人也。上曰,漢不用樊英乎?祐健曰,績學修行,豈無當世之志,而時君不能用,故稱疾而去矣。上曰,如明帝之待桓榮,則其可去乎?祐健曰,策書玄纁之徵,禮非不至,而終不如待桓榮之以實心至誠矣。上曰,樊英勝於桓榮乎?祐健曰,無事功之著於史傳,故優劣未可知也,上曰,桓榮,何如人也?祐健曰,桓榮窮經博學,爲帝王之師,而別無功業之施於民國者也。商壽曰,又有周燮者,此亦學行之士也。安帝屢以幣徵,而終不出世,此則尤勝於樊英矣。上曰,此上果有周燮·馮良之語矣。祐健曰,在於此卷安帝二年十二月下矣。上曰,周燮·馮良,何如人也?祐健曰,皆修德立行之賢也。値世衰亂,隱而不仕,時有可爲,則躬耕之伊尹,版築之傅說,皆嘗幡然而起矣,時不可爲,則皆效周燮·馮良之爲,豈有賢者而肯仕於亂世乎?上曰,處士楊厚·黃瓊,何如人也?祐健曰,黃瓊卽孝子黃香之子,此下多瓊之事蹟,而楊厚亦賢者也。但引圖讖而陳戒者,可見其學識之不足矣。上曰,伯夷隘之說,何謂也?祐健曰,伯夷過於淸,故其迹亦近於隘,柳下惠過於和,故其迹近於不恭,而不夷不惠可否之間云者,謂其折衷於淸與和之間也。上曰,伯夷·柳下惠,何如人也?祐健曰,孟子曰,伯夷聖之淸者也,柳下惠聖之和者也,二人者,道雖不同,皆優入聖域者也。上曰,柳下惠,何時人乎?商壽曰,戰國時魯人,而卽展禽也。居於柳下,而諡曰惠,故謂之柳下惠也。上曰,李固,誰子也?祐健曰,李郃之子,而當時忠良之臣也。上曰,黨錮,何謂也?祐健曰,錮是禁錮之謂也。桓·靈時,一代名節之士,俱被宦寺輩構誣,指爲奸黨而禁錮之矣。命參贊官讀之。憲淳讀自三年春正月地震,至百丈廡災。上曰,止之。文義陳之。憲淳曰,尙書令左雄疏語,適中時弊,句句切實,而寧民之道,必在用賢,用賢之道,必在考黜云者,尤得其治道之要領矣。用賢然後可以寧民,寧民然後可謂治安,其本則考黜,是也。然當黜而不黜,不當黜而黜,賢愚雜進,臧否莫別,修德砥行之士,無所激勸,貪汚忮臧之類,不知懲畏,是可曰考黜得其宜哉?昔帝舜三載考績,黜陟幽明,賢者在位,民乃乂安,無爲之治,卓冠千古,此是明考黜之已驗也。我朝殿最之政,亦倣此規,一年之間,再行考黜,立法之詳密,比古益備,而治象化迹,則反有遜於三載之考黜,此曷故焉?行之不明也,雖欲得賢而安民,其可得乎?今我殿下,苟欲寧民,以用賢爲先,欲用賢,先以明考黜爲本,則熙皞之治,何難比隆於虞舜也哉?伏願體念焉。上曰,尙書令,何官乎?憲淳曰,卽今之承旨也。祐健曰,喉舌之任,出納王命,卽今承旨之職也。上曰,古亦有監司乎?憲淳曰,然矣。上曰,左雄難得人,而其疏善爲之辭也。祐健曰,左雄此疏,果切中時病,而雄前後屢疏,輒多名言格論矣。上曰,謇謇,何謂也?祐健曰,忠直之謂也。憲淳曰,俄者下問楊震,果東漢名臣也,不可以淸介一節之士論之,若委任而大用,則其功業所施,必大有可觀。當時人主,非特不能任用,竟爲讒構所蔽,使之自酖,如此而何以免亂世之歸乎?大抵用賢則爲治世,不用賢則爲亂世。古語曰,代不乏人,不患無其賢,患在於用與不用也。祐健曰,左雄實心行審覈之政,而郡守十餘人皆坐免,陳蕃·李膺等三十餘人,皆得進用,賢良彙征,貪邪黜伏,考績之效有如是,而登李膺門者,謂之登龍門矣。商壽曰,李膺·陳蕃·陳球事,俱在此下,而皆東漢名臣也。上曰,十二月之爲閏,甚異矣。憲淳曰,閏者周天三百六十五度四分之一,積而成歲,而其所行餘之分刻,又積三年而成一月,故須其滿一月之期,乃置閏月,而元無定次之月矣。命閣臣讀之。㝡朝讀自二年春正月徵郞顗,至帝納之。上曰,止之。文義陳之。㝡朝曰,郞顗所奏七事中采納良臣,以助聖化,此是王者之急務,而遇災修省,亦爲格天心之道也。祈禱嘉澤,尤在責已,故殷湯禱雨桑林,以六事自責,則人君事天,不可以應文備數,而必以誠敬爲本。宋臣張栻告君之言曰,一念纔是,便是上帝監觀,一念纔不是,便是上帝震怒。帝王家一政令一施爲,無不外於誠敬二者矣。伏願殿下,於此等處,益加省察焉。上曰,郞顗疏,何如也?祐健曰,此疏果名疏,而其中皇天感物,不爲僞動云者,實切至之論。若祈禳可以弭災,則豈水旱之足憂,而妖眚之或作乎?苟不能然,則知祈禳之無益,而實心實政,始可以動天而弭災矣。上曰,實政勝於祈禳乎?憲淳曰,成湯躬禱桑林,大雨數千里,是豈祈禳之靈應乎?災害之生,卽天心之示警,而人能反躬求過,以答天怒,則天心悅豫,而感應斯速,故湯之七事自責,乃感天召雨之實,若無責己之心,徒事祈禱,則恐無感回之理矣。上曰,封乳母山陽侯,似非矣。祐健曰,此正如王聖之封野王君矣。高祖之約,非功不侯,則又況豈有女子封侯之理乎?特因乳母與定策之謀,故封之耳。上文孫程等十九侯之封,皆因定策之功,而東漢宦寺之禍,實祟於此矣。上曰,梁冀,誰也?祐健曰,梁商之子,皇后之弟也。上曰,何爲封侯乎?祐健曰,實無功而受封矣。上曰,梁冀,是何如人也?祐健曰,專擅廢立,屢犯惡逆矣。上掩卷命退。諸臣以次退出。
上在昌德宮。停常參·經筵。
藥房提調金興根,副提調徐憲淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
徐憲淳啓曰,明日召對,取稟。傳曰,爲之。
李㙽啓曰,大司憲洪學淵,掌令申佐模·申泰運,持平崔虎文·李晉燁呈辭,執義權馦未肅拜,監察茶時之意,敢啓。傳曰,知道。
又啓曰,右承旨金公鉉,左副承旨李經在,今日不爲仕進,竝卽牌招,何如?傳曰,允。
又啓曰,備邊司郞廳來言,今日賓廳日次,而國忌齋戒相値,不得來會云矣。敢啓。傳曰,知道。
徐憲淳啓曰,三品官之毋得過三日循例請牌,曾有定式矣。大司成金英根,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于徐憲淳曰,永陵受香承旨,仍爲奉審摘奸以來。
李㙽啓曰,全羅左水使柳昌根,移拜忠淸兵使,有除朝辭赴任之命矣。密符則以前所受仍佩,諭書則安寶,使院吏齎傳,何如?傳曰,允。
傳于李㙽曰,召對爲之。
徐憲淳啓曰,吏曹判書金興根,參判金箕晩,參議趙在慶,牌不進推考傳旨及罷職傳旨今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書金興根進,參判金箕晩,參議趙在慶竝牌招不進,同副承旨李時愚進。以林基洙爲司諫,洪在龍爲尙衣提調,金英淳爲司宰提調,李爲濟用主簿,舍人單趙鳳夏。
兵批,行判書趙秉鉉病,參判徐念淳病,參議李元會差祭,參知韓文爀入直進,左承旨李㙽進。副司直單趙完植。
傳于李時愚曰,判府事權敦仁,復拜相職。
李㙽啓曰,判府事權敦仁,復拜相職事,命下矣。今日政下批,何如?傳曰,允。
吏批,再政。以洪在兢爲掌樂主簿,卒吏曹判書趙秉龜諡號文肅,勤學好問曰文,執心決斷曰肅。
兵批,再政。判府事單李羲甲。
吏批,三政。以金曾鉉爲監察。
四政。以洪羲人爲引儀,領議政單權敦仁。
傳于李時愚曰,元輔之任,何時不重,況於今日乎?今此復拜,一則爲國事也,二則爲國事也。卿其諒予至意,勿爲辭巽,卽起膺命事,遣史官傳諭。
傳于李㙽曰,將兵之任,不可久曠,摠戎使許遞。
以右承旨金公鉉,左副承旨李經在牌不進罷職傳旨,傳于李時愚曰,只推。
以吏曹參議趙在慶牌不進罷職傳旨,傳于李時愚曰,只推。
以大司成金英根牌不進罷職傳旨,傳于李時愚曰,只推。
徐憲淳,以奎章閣言啓曰,景慕宮望廟樓今望奉審,無頉之意,敢啓。傳曰,知道。
李㙽,以兵曹言啓曰,謹依口傳下敎,千五門·萬八門修掃軍各二名朔下,別單書入之意,敢啓。傳曰,知道。
又以備邊司言啓曰,宣惠堂上有闕之代,行兵曹判書趙秉鉉差下,使之察任,何如?傳曰,允。
乙巳十一月十五日申時,上御重熙堂。召對入侍時,參贊官李㙽,檢校直閣尹定鉉,侍讀官沈敦永,檢討官嚴錫鼎,假注書鄭鴻淳,記事官李承益·金炳雲,各持羹墻錄第三卷,以次進伏訖。上曰,史官分左右。上開卷,命上番讀之。敦永讀自命依燕山,至至是行之。上曰,止之。文義陳之。敦永曰,右文卽崇儒重道之謂,而眞儒不作,則道不可以明矣,道學不明,則治不可以善矣。猗我列聖朝,尤重斯文,興學校之政,延道德之士,敎化明於上,風俗美於下,聖德隆盛,天啓休明。粵我寧陵盛際,時則有若先正臣金集·宋時烈·宋浚吉,相繼而作,仰贊率履之聖化,講明春秋之大義,民彝物則,燦然可述,式至今休。惟殿下繼述之孝,亦莫先於崇儒重道而已。聖謨洋洋,布在方策,此非知之艱,行之惟艱,則不但究之於講學之間,克思施之於事業之上,雖淸燕幽獨之中,持守此心,兢兢業業,嘗自謂祖宗付托之重,在於予一人,何不體先王之成憲,思所以明天理而淑人心乎?推是心,擴以充之,擧而措之,則事皆有實,丕應徯志,願立之士,不期至而自至,道學之術,不期明而自明矣。區區所望,亶在於是,惟聖明體念焉。上曰,注書出去,門考,可也。賤臣承命出考金虎門鑰。上曰,注書,誰也?㙽曰,鄭鴻淳也。上曰,年幾何?㙽曰,六十二歲矣。上曰,金集,誰也。敦永曰,先正臣金長生之子也。上曰,沙溪乎?敦永曰,然矣。是我東方大儒,而尤有功於禮學矣。上曰,金集別號,何乎?敦永曰,愼獨齋矣。先正臣宋時烈,於金長生·金集,俱有師生之義,而道學淵源,則李珥傳之金長生·金集,金集傳之宋時烈矣。上曰,是爲尤庵乎?敦永曰,然矣。大凡講學之要,先以大旨爲本,至若句讀字音,特次第間事耳。惟我列聖朝治法政謨,實爲萬世之龜鑑,則必反復玩味,推而施之於政事云爲之間,然後知行兼備,而有以踐其實矣。若於旨義之間,少有疑晦處,節節下問,則如臣蒙騃滅裂,雖不可以仰裨顧問之萬一,而其他侍講諸臣,當隨所知,罄蘊而對,則其於納一得補聖聽之方,恐不爲無助,而雖方讀之時,中間絶音,是則無傷矣。上曰,沙溪之子亦山林乎?敦永曰,然矣。上曰,儒賢之不爲禮堂,何也?敦永曰,以文臣爲禮堂官制,而儒賢則似不拘於此例矣。上曰,禮文則儒賢當益嫺習,豈有不爲禮堂之理乎?誠異矣。上曰,沙溪有禮書乎?錫鼎曰,沙溪所撰,有喪禮備要矣。上曰,禮疑類輯,誰所撰也?定鉉曰,故諭善臣朴聖源所撰也。敦永曰,宋時烈十三條疏,曾或省覽乎?上曰,十三條,何事也?敦永曰,節哀以保躬,講禮而愼終,明學以正心,修身以齊家,遠便佞以近忠直,抑私恩以恢公道,精選任以明體統,振紀綱以礪風俗,節財用以固邦本,擇師傅以輔儲貳,正貢案以紓民力,崇儉德以革奢侈,修武備以禦外侮,此乃十三條,而昔在己丑,孝廟朝宅憂諒闇,故先以節哀講禮二條進戒,而其下十一條,實是治世之急務,萬世不可易之定論也。伏願聖明,於此十一條,亟加體念焉。上曰,此在何處乎?敦永曰,在宋子大全中矣。上曰,此疏何不詳載於此乎?上曰,疏略之載於此多矣,而此獨無之,甚異矣。敦永曰,羹墻錄所載,略據其事之梗槪,故此疏不載矣。上曰,上謂宋時烈以下,是何義乎?敦永曰,宋神宗對明道,而歎無人才。明道卽命世之眞儒,而神宗不知其可任,此乃聖祖所以追慨於當時也。上曰,明道之言,何言乎?敦永曰,明道以三代之事陳之,則神宗曰,予何敢當焉?以明道·堯·舜其君之志,安得不愀然乎?三代之治,非高遠難行之事,惟在人君力行而反之矣。上曰,神宗以爲三代之事,予何敢當,明道之答,宜如是矣。定鉉曰,孝宗敎以今日之事,若復爲後人所慨,則豈不大可畏乎?於此有以仰認聖祖之志,必以三代爲法也。宋神宗亦豈不知三代之美,而立志卑下,故自處以不敢當。大抵立志極其遠大,然後可以有爲,而不然則安於小成,不能長進矣。上曰,立志,是矣。上命下番讀之。錫鼎讀自宋浚吉,至萬禩。上曰,是何字乎?錫鼎曰,禩卽年也,至從祀文廟。上曰,止之。文義陳之。錫鼎曰,此編卽列聖朝崇儒右文之盛德至化,記在汗靑,昭垂萬禩,而所以群賢彙征,濟濟登朝,昌言嘉謨,莫非後王監法之資。伏願殿下,益加澄省,以今視古,篤學立志,勉勉不已,則善繼善述,不外於是矣,惟殿下懋哉。上曰,行幸時亦致祭於鄕校,甚盛矣。此在第二十四板矣。錫鼎曰,帝王巡狩,必祀聖廟,所以尊崇先聖也。上曰,漢亦有之,明帝乎?錫鼎曰,漢高祖·明帝,皆以大牢祀之,甚盛擧也。上曰,此下公伯寮,黜享文廟以何事,而公伯寮,何如人乎?錫鼎曰,孔子弟子也。敦永曰,公伯寮愬子路於季氏矣。上曰,季氏何以爲之?敦永曰,論語曰,公伯寮愬子路於季氏,子服景伯以告曰,夫子固有惑志於公伯寮,子路是孔門高弟,而以公伯寮愬之,則侮聖戕賢之志,推此可知,烏得免黜享乎?上曰,公伯寮外,又有誰也?敦永曰,有荀況矣。上曰,是荀子乎?敦永曰,然矣。荀況謂性爲惡,謂思·孟亂天下,則其反道背德,卽此可見矣。上曰,荀子外又有誰乎?敦永曰,有馬融矣。上曰,馬融,何如人乎?定鉉曰,漢之名儒,優於文學,而梁冀之構陷李固也,馬融爲草章奏矣。敦永曰,馬融爲梁冀,草奏殺李固,則宜其黜享於聖廡矣。上曰,李固是李郃之子也?敦永曰,然矣。上曰,其時多黜享之人乎?定鉉曰,皇明嘉靖時,張孚敬,正文廟祀典,多黜享之人矣。上曰,今所黜享,此外無之乎?敦永曰,無矣。上曰,王弼。定鉉曰,王弼註周易,多用老莊玄虛之旨矣。上曰,王肅。敦永曰,王肅右司馬篡魏,則大節已虧矣。上曰,杜預。敦永曰,爲吏不廉,爲將不義,不宜與享於聖廡矣。定鉉曰,晉武帝行三年喪,而杜預疏請短喪,故後儒謂杜預得罪名敎矣。上曰,何休。敦永曰,何休解春秋,以黜周王魯,則已失大聖守經之義矣。上曰,賈逵。敦永曰,賈逵傅會圖讖,則其信道不篤,推此可知矣。上曰,吳澄。敦永曰,吳澄出處不正,餘無足觀也。定鉉曰,吳澄之學,專似陸九淵矣。上曰,陸九淵,誰也?定鉉曰,陸九淵號象山,其學守靈覺而外問學,朱子嘗痛斥之。其後尊朱子者,謂之朱學,從九淵者,謂之陸學,我東皆宗朱子,而中國則朱·陸之學,至今竝行矣。上曰,申黨。定鉉曰,論語申棖,史記申黨,卽一人而疊享,故去其一也。敦永曰,安邦俊卽趙憲之門人,而學問之工,到老彌篤矣。上曰,在此上是趙憲門人也。趙憲,何官乎?敦永曰,似是奉常正,而諡則文烈公也。定鉉曰,趙憲是李珥弟子,而壬辰前上疏,言必有倭變,廷議以爲妖言,竄于北道,倭變後倡義兵殉節于錦山,官止奉常判官矣。上曰,前知乎?定鉉曰,先見之明,果大過人矣。上曰,粟谷於壬辰前,亦有養兵十萬之言矣。定鉉曰,李珥之卒,在甲申年,而癸未爲兵曹判書時,筵中請養十萬兵,都城二萬兵,八道各一萬,爲豫備之策,柳成龍以爲不可。其後壬辰之變,成龍歎曰,李文靖眞聖人也,蓋服其先見也。敦永曰,李文靖眞聖人,此言有來歷,文靖卽宋朝李沆之諡號也。眞宗時,日奏水旱盜賊,王朝曰,此細事,不足以煩上聽,沆曰,人主少年,當使知四方艱難,不然血氣方强,不留意聲色犬馬,則土木甲兵禱祀之事,作矣。吾老不及見此,他日參政之憂也。及朝親見王欽若·丁謂所爲,欲諫則業已同之矣,欲去則上遇之厚不忍去,乃歎曰李文靖,眞聖人也。上曰,粟谷甲申卒乎?定鉉曰,然矣。上曰,柳成龍別號,何也?定鉉曰,西厓矣。上曰,相臣乎?敦永曰,然矣。上曰,言此時,官兵曹判書乎?定鉉曰,李珥乃兵曹判書矣。上曰,然矣。上曰,此下釋菜親行,列聖朝凡三度乎?錫鼎曰,成宗·顯宗後,英宗朝行之矣。上曰,正宗朝行之乎?錫鼎曰,正宗朝無親行釋菜之時矣。上曰,釋菜,何如?定鉉曰,今春秋上丁,行之矣。上曰,有佾舞乎?敦永曰,有佾舞矣。上曰,多士聚乎?敦永曰,然矣。奉香·奉爐等任,儒生爲之矣。上曰,獻官,誰爲之?㙽曰,正卿爲之矣。上曰,釋菜,何義乎?定鉉曰,只用奠菜之義也。敦永曰,亦云舍菜矣。錫鼎曰,菜則蘋蘩薀藻之屬也,取其淨潔之義也。上曰,英廟朝行酌獻禮,試士於明倫堂,至行大射禮,甚盛矣。定鉉曰,甚盛擧也。上曰,釋菜與他祭享同,行事於四更一點乎?敦永曰,然矣。毋論某祭享,皆四更一點將事矣。上命參贊官讀之。㙽讀自設耆老科,至附斥異端。上曰,此四字不讀,可也。至詖淫,上曰,詖字,何在乎?敦永曰,詖辭之稱,見於孟子矣。至惑世之罪,上曰,止之。文義陳之。㙽曰,今臣所讀,右文篇末及斥異端條,而右文與斥異端,非兩項事也。斥異端則便爲右文矣,右文則便爲斥異端矣,此便如醫家所謂去惡而生新者也。臣所讀自至,別無可陳,臣請以俄者自上發問之宋神宗·明道問答云云,推演而陳之。明道此答,固未必自任以其人,而在神宗歎無人之際,其人豈別人乎?孝廟所以以此爲慨也。末又有爲後人所慨,豈不大畏云云之下敎,甚盛甚盛。知此爲慨,則自當不爲後人所慨矣。今臣登筵,卽玉堂入侍以後始有也。其間十數年,聖學日就高明,發問討論,如是諄複,臣等之讚頌,尙矣。臣之郊居,距京爲一舍,亦有鄕里間平日看字人,自伏聞聖學惟日孜孜,無人不鼓舞歡欣,擧皆以誦讀文字爲事,此可以見上行下效,捷於影響。由是言之,治理之覃,無間遐邇,可知矣。今此登筵諸臣,思效微誠,仰贊聖德,誠豈不切,而所恨知不及耳,連日召對,非不盛矣,晝日三接,自有經訓,經經緯史,且是常法,經書冷淡,史記熱鬧,固有朱子云云,熱鬧故易親,冷淡故易疎,而經書亦不可廢也。雖一日十行以內,只課日勿間斷,則斯可矣。經書如是爲準,間以卽今所講等冊,亦無不可。且伏念如臣輩流,所學自是蔑如,萬萬無裨益之道,上之求治,要在任其人,下之進言,亦必須其人。請自今廣開此筵,則在廷諸臣,豈無其人?顧今在旌招之列者,非一二人,則遠無不可致者,亦有地近可致者,自上禮以羅之,誠以致之,彼皆世祿之臣也,孰敢不于于而進乎?以愚臣所見,此其人也。上曰,英廟朝始成文獻備考乎,其前或已始作乎?定鉉曰,英廟朝始撰成矣。上曰,登俊試,何時始之乎?敦永曰,太宗朝始設行矣。上曰,堂上觀之乎?敦永曰,非但堂上,正卿亦觀之矣。上曰,英宗朝行之,正宗朝亦行之乎?敦永曰,英廟以後,無設行之時矣。錫鼎曰,天字錫字犯諱,不宜連讀也。上曰,何朝諱字耶?予今初聞之矣。錫鼎曰,恐是小諱也。敦永曰,臣曾讀詩傳閟宮章,果有所伏聞矣。上曰,必是某朝初諱也。此冊亦有粘標之痕,而落去矣。上曰,太宗朝,北使請拜佛,而終不拜,其辭敎甚盛矣。定鉉曰,非但闢異端,甚得體矣。上曰,成宗朝所敎士氣如此,予疾若瘳者,甚盛矣。定鉉曰,其下條事亦然矣。上曰,仍設北學云,北學今亦有之乎?㙽曰,今無北學,卽一兩齋也。上曰,一兩齋在於何處乎?敦永曰,在丕闡堂側,卽一擧兩得之義也。上曰,此是慈壽·仁壽兩尼院舊址乎?定鉉曰,其址則未詳,而撤其材瓦以建矣。上命閣臣讀之。定鉉讀自太祖勇略,至海龍山。上曰,海龍山在何處乎?敦永曰,未詳矣。至斡木河,上曰,以謁音讀之,可也。至戎政大備,上曰,止之。文義陳之。定鉉曰,人君之德,曰仁曰明曰武,卽司馬光之言也。世宗朝征對馬島,有志在問罪,不用多殺之敎,此仁也,廷臣請罪金宗瑞,上不撓而專任之,得成建置六鎭之功,此明也。討平婆豬江野人也,敎以非勞民動衆之時,然一動久安,予非得已,此武也。聖祖威德,兼有仁明武而致之也。雖無師旅之事,而當昇平之時,政令事爲,必兼此三字,然後可成至治。仁明武與中庸所謂知仁勇相似。知卽明也,勇則武也,仁非姑息之謂也,明非苛察之謂也,武非强暴之謂也。仁以守之,明以臨之,武以斷之,爲要道也,伏願於此三字,常留聖念焉。上曰,六鎭是金宗瑞始建置乎?定鉉曰,世宗不撓人言,專任宗瑞,故六年之中,能開拓六鎭矣。上曰,知其爲人,故能致此也。定鉉曰,世宗知宗瑞之爲人,故任之不疑,建立功業,由於知人之明也。錫鼎曰,書曰,知人則哲,惟帝其難之。大抵知人,堯亦難之,況不及乎堯之明哲乎?知人卽聖王致治之急先務也。知其爲君子而進之,知其爲小人而退之,則何患乎爲國也?敦永曰,此下三十六板,卽諭澄玉之璽書也,德意藹然溢於辭敎,雖豚魚之冥頑,可以孚感,而澄玉受恩如此,終爲逆臣,亂臣賊子,何代無之,而豈有如澄玉者乎?上曰,是逆臣乎?敦永曰,端宗朝時,澄玉以咸吉道都節制使擧兵反,自稱大金皇帝,鍾城節制使鄭種,擊斬之矣。上曰,義興三軍,如今五衛都摠府乎?敦永曰,今之禮曹,卽三軍府也。上曰,三軍鎭撫所,是今之禮曹乎?禮曹纛所,在禮曹內,而卽三軍府云矣。上曰,此有李文靖眞聖人之語,卽第四十二板也。定鉉曰,然矣。敦永曰,右文斥異二條,非但硏究於講筵而已,政宜常目在之,念念不忘,如李穆事。猗我聖祖,扶植士氣,辭敎懇摯,伏願朝夕省覽,代以繪畫,則其於繼述之道,大有益矣。敦永曰,俄者參贊官所奏旌招之言,甚爲切當。臣等誠魯莽滅裂,有不可以濫廁經幄之末矣,才調所拘,縱未逮於備問。秉彝同得,誠則切於願補,顧今資益之道,莫如延訪宿儒,佛時仔肩,而旁招之禮,必以積誠,則當此側席求助之日,豈無犁然幡然之思乎?及其簉朝之日,頻賜晉接,討論經藝,其所以開發聖聰,大有補於緝熙之聖工矣。上曰,大學衍義懸吐,幾何?定鉉曰,三本盡爲懸吐,而俱有脫誤者,考正未訖,草綠衣一本,已爲了役,先爲進覽乎?上曰,先爲入之。定鉉曰,明日當進獻矣。上掩卷,仍命退。諸臣以次退出。
上在昌德宮。停常參·經筵。
李時愚啓曰,明日常參·經筵,取稟。傳曰,停。
李㙽啓曰,大司憲洪學淵,掌令申佐模·申泰運,持平崔虎文·李晉燁呈辭,執義權馦未肅拜,監察茶時之意,敢啓。傳曰,知道。
又啓曰,右承旨金公鉉,左副承旨李經在,右副承旨徐憲淳,今日不爲仕進,竝卽牌招,何如?傳曰,允。
傳于李時愚曰,召對入侍。
李時愚啓曰,卽者檢閱金炳雲,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
徐憲淳啓曰,卽者檢閱李承圭·李承益,謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
事變假注書姜晢一書啓,臣於本月十五日申時量,敬奉聖諭,馳往傳諭于中部大寺洞一牌契議政府領議政權敦仁所住處,則以爲臣於病伏昏墊之中,忽伏承千萬夢寐所不及之恩命,繼下敦諭,開示爲國之至意,口傳下敎,勉以膺命之斯速,臣非木石,豈不知委毗之鄭重,恩言之感激哉?然而人臣進退,皆有所據,念臣疾病,旣非一朝一夕之故,亦非時月可差之症。故我殿下,特遞重任,使之任便調息。此固出於愛欲生之盛德至恩也。今臣之病,猶復前日,而重任之遞,今纔幾月,上之取捨,固不免有顚倒之歎,而在臣情地,積誠而不能仰孚,以病而自歸欺誣,臣雖不肖,決不敢甘犯欺誣之罪,而抗顔於朝端也。恩命無路祗承,生死惟望造化,伏地霣越,五內俱遁,不知所達云矣。敢啓。傳曰,知道。
李經在,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
檢閱金炳雲疏曰,伏以,臣於持被之中,卽接家信,則臣母素患痰癖之症,近因日候之猝寒,諸症添劇,連試藥餌,尙未快愈。臣聞此報,不能自定,玆敢冒瀆陳章,徑出禁扄。伏乞聖慈,俯賜鑑諒,亟遞臣所帶之職,仍治臣擅離之罪,俾便救護,以肅朝綱焉。臣無任云云。省疏具悉。爾其勿辭救護。
乙巳十一月十六日辰時,上御重熙堂。召對入侍時,參贊官李時愚,檢校直閣尹定鉉,侍讀官沈敦永,檢討官嚴錫鼎,假注書李承輔,記注官金致坤,記事官李承益,各持綱目第十五卷,以次進伏訖。上曰,史官分左右。上開卷,命上番讀之。敦永讀自京師地坼,至用周擧之言也。上曰,止之。文義陳之。敦永曰,此篇中李固之對策,無非的確之論,而其中有曰,表曲者影必邪,源淸者流必潔,猶叩樹本,百枝皆動也,此言最爲切實。固則以本朝,爲州郡之心腹,而其本則又在於人主之一心,天下之事,千變萬化,其端無窮,而無一不本於人主之心者。人主之心正,則天下之事,無有不正,蓋不惟其賞所勸刑所威,各隨所向,勢有不能已者,而其觀感之間,風動神速,又有甚焉。此堯·舜所以精一執中,爲傳天下之要訣,大學所以格致誠正,爲修齊治平之本也。伏願殿下,於本源切實之地,屢省而亟反之,居之以敬,行之以誠,使吾身心中,瀜澈精粹純白,無一毫之私意,得以介乎其間,則古昔聖賢精一執中,格致誠正之學,於吾身,親見其實,而擧以措之家邦,惟所欲爲,無不如志矣。臣以是望焉。上曰,李固,郃之子乎?敦永曰,然矣。時愚曰,李固疏中,心腹四肢之喩,可以推類而觀之者。蓋心爲一身之主,故號曰天君,心之所之,肢體從令,實如君上之命令,莫敢不率從。君尙儉則擧國皆儉,君尙賢則擧國皆賢,以至仁孝禮讓盡然,而聖人之心,如明鏡止水,常無縱迭之時,故事事中規,初無過不及之差。至於衆凡之流,每爲物累所誘,鮮能保有此心之本體,此是聖凡之分,所爭不過毫釐也。伏願深加講究焉。上曰,李固,其時何官乎?錫鼎曰,卽梁商之椽,而辟爲從事中郞也。上曰,椽是何官乎?定鉉曰,如今鄕任之類而未詳矣。敦永曰,昨日登俊試創設年條下問時,臣誤以太宗時設行仰對矣,退考國朝寶鑑,則乃在世祖朝時。臣旣未詳知,有此誤對,誠萬萬悚惶也。上曰,李固之言,善矣。定鉉曰,然矣。上曰,李固之言,甚切當也。時愚曰,試以歷代觀之,創業時君臣,盡是明良之契也。相與講定典憲,以遺子孫,只當遵守之不暇,而至於漢祖,封侯之法,旣已明白的當,設令宦妾勳戚之中,有些功勤,但加賞賜足矣。梁氏之驕濫而不之禁,宋娥之畏懼而不之止,金石之舊章,一朝壞了,而宦妾之夤緣偸弄,勢所必至,其何以保有國家乎?所以李固之策,切中時弊,而卒爲宦者所陷,豈不惋惜哉?錫鼎曰,李固之賢如此,而終被戮辱於梁冀之誣,君子之難容於世,自古然矣。上曰,近日策體,如此策乎?敦永曰,係是科文體格,則與此策有異矣。定鉉曰,漢武帝三問,董仲舒三對,而皆對詔書中言,則如今策文有題而對之也。但文體與後世不同,我東科試策文,有虛頭·中頭·逐條說弊·救弊篇,終等彀率,而中國則不然矣。敦永曰,李固對策中,表曲影邪,源淸流潔等語,甚爲切實,伏願此等處,亦加留念焉。時愚曰,儒臣所奏,好矣。此可引喩於正心之法。蓋心者自是活物,走作無常,所以操則存,捨則亡,而不有操之,何以存得此心乎?操心之要,居敬而已。故禮之表記曰,莊敬日强,安肆日渝,以此八字,揭於殿壁,每加省察,似好矣。定鉉曰,承旨主敬說,甚好。敬者,程子所謂主一無適是也,心之走作,固心之病,而無心亦病。故大學曰,心不在焉,視而不見,聽而不聞,食而不知其味。蓋心無主,則視聽言動,皆爲虛妄,不知自己之爲此視聽言動。故行一步則心在一步,進一飯則心在一飯,看書則心在書,發言則心在言,如此則心爲主,而事事皆實,此治心之要法也。上曰,莊敬安肆,何謂也?時愚曰,以淺近處論之,凡人能收斂心神,諷誦書史,施措云爲,必求當理,則此爲莊敬,而至於日强,若放倒肢體,浸淫嗜好,起居動靜,只要從欲,則此爲安肆,而至於日渝也。定鉉曰,日强日渝之日字,當着眼看。易傳曰,天行健,君子以自强不息,蓋天一日,行三百六十五度,今日如是,明日如是,無暫止息。故君子體天而自强不息也。莊敬之日强,亦日日莊敬,故至於日强,若有間斷,則必至於日渝矣。上曰,日者,何義也?時愚曰,日日益强,日日益渝之義也。命下番讀之。錫鼎讀自四年春二月,至太原旱。上曰,注書出去,持綱目第十六卷以入。賤臣承命出,持綱目第十六卷八冊,還入就座。上曰,止之。文義陳之。錫鼎曰,張綱之諫抑近倖,適中時病,敢言諸臣不敢言之言,可謂忠直不阿,而順帝之終乃不省,可勝歎哉?東萊呂氏曰,進諫之道,使人君畏吾之言,不若使人君信吾之言,使人君信吾之言,不若使人君樂吾之言,苟能信而樂之,則臣有敢諫之效,君有虛受之量,上下交感,明良相須,則終至於不諫亦入之域矣。伏願殿下,克恢樂讜之衷,以導忠諫之來,則取人爲善,亶在於是矣,惟殿下懋哉。敦永曰,張綱之言,雖不見施於當時,然此亦所可監戒者。程子曰,親賢士大夫之時多,親宦官宮妾之時少,則可以涵養氣質,薰陶德性,此誠天下之至言,萬世不可易之正論也。前後筵奏,殿下似已稔聞,而臣又掇拾於常談之餘,則初非新奇可喜之說,而其切直之論,固非新奇之說,所可同日而語也。伏願此等處,另加體念焉。錫鼎曰,學問之道,不可一日間斷,有如恒茶飯,恒茶飯若或闕之於一日,則豈能遂生乎?俗所謂恒茶飯,卽此意也。敦永曰,朱夫子曰,常談之中,自有妙理,彼新奇可喜之說,雖爲一時悅耳之資,而其於修己治人之道,少無益焉。錫鼎曰,主一無適,卽止字之意也。大學之止至善,乃明德之極工,而文王止仁止敬止慈止孝止信,無非至善之所止,伏願極加省察焉。時愚曰,左雄·周擧之事,又好潛玩。蓋雄之所以薦擧也,擧之所以劾雄也,一出於爲國之公心而已。擧若以薦爲可感而媚之,雄若以劾爲自伐而怒之,則皆非也,其何以不負薦進之意,而竟歸於寅協乎?今有人於此,殿下若優禮而招之,則其人能以匡救輔導爲報者,是正直之臣也,又有一人於此,殿下若厚祿而待之,則其人只以趨走承順爲報者,是邪佞之徒也,其所以感激恩遇則一也,由其人之邪正,而國之安危係焉,黑白之分,如斯而已。彼周與左,尙能以公心相勉,況於殿下日月之明乎?亦足以一隅反三隅也。上曰,此誠好矣。敦永曰,參贊官所奏,其言甚好。夫執理不屈者,良臣也,畏威順志者,佞臣也。然忠言逆耳,故容直難,甘言遜志,故容悅易。夫好生惡死,人之常情,猶能犯雷霆之威,觸千斤之壓,敢言不諱,誠以忠義當前,不以死生易其操也。伏願聖明,克審乎此,凡於納言之際,雖過及衮闕,每加包容,則實聖世之美事,而讜直之士,無不效忠矣。錫鼎曰,推賢讓能,庶官乃和,朝廷之上,苟能推讓,則同寅之風,自可藹然矣。敦永曰,虞詡之功,不獨於平定羌亂,誠以此一言論之,其爲國家長遠慮,誠大矣。惜乎,竟不能采用,以致蠻夷之怨叛,書曰,不寶遠物則遠人格,假使所得,償於所費,尙不可爲,況所得不償於所費乎?命參贊官讀之。時愚讀自五年春,至考正其罪。上曰,止之。文義陳之。時愚曰,此時大臣中忠直之節,當推張衡·李固·張綱爲第一流,斯蓋大廈之棟樑也。外戚之勢焰方盛,而不爲之屈挫,中官之徒黨寔繁,而不爲之顧藉,凜凜血忠,可質彼蒼,百世之下,想見其爲人,而奈之何遭時昏濁,權柄在下,以若材具,無救於大廈之傾覆,而泰山之移除也,廣陵之出送也,直置之群盜之淵藪,要以假手,設計之慘毒至此,其能不死於此地者,特幸也。若使順帝,稍有中主之見,而辨別之收用之,則優可做中興之功,豈不美哉?此正後王監戒處也。上曰,此上每有諫疏不省之語矣。時愚曰,然矣。上曰,刺史,何官乎?定鉉曰,如今御史,秩不高而郡國守相,皆黜陟矣。錫鼎曰,如今監司而未詳矣。上曰,李固·張綱,此時難得人也。敦永曰,然矣。時愚曰,惜乎不能用也。上曰,此時人材最多,而不能用也。敦永曰,此下又有陳蕃·竇武·李膺·范滂之徒,又皆登用,而終不免於罹禍,此後漢所以傾頹也。郭泰知世將亂,故初不出仕矣。定鉉曰,出處殊道,不可以一槪論也。如郭泰諸人,初不出仕,則可隱遯而無憫也,李固·杜喬,身爲大臣,當危疑之際,不可愛身命而卽去以避也,二人之不去而取禍,恐非深責之事矣。時愚曰,大臣以道事君,不可則止,大臣亦無不可去之義矣。上曰,當初不出則好矣。錫鼎曰,胡氏史斷,已譏楊震之見幾不作,此雖不合於古人所謂君子以道事君,不可則止之義。然毅然立朝,確然不撓,此所以爲楊震者也。其忠直之節,曷可小哉?胡氏之譏,誠過矣。上曰,胡氏言,似過矣。時愚曰,史氏之論,例爲賢者責備,以示後世,故嚴正如此矣。上曰,胡氏名,云何乎?定鉉曰,名寅,號致堂,卽安國之子也。常著讀史管見,而多苛刻之說,每論古人,必於無過中求有過,故後儒多言其非矣。上曰,何時乎?時愚曰,宋朝人也。上曰,李固爲相乎?定鉉曰,然矣。上曰,將作大匠,何官乎?錫鼎曰,如今戶判也。時愚曰,未詳矣。上曰,位在尙書下乎?敦永曰,似然矣。上曰,是內職乎?錫鼎曰,似然矣。上曰,漢制與今不同,似無堂上堂下之別也。定鉉曰,未詳矣。上曰,古亦有金玉圈之別乎?定鉉曰,綱巾自皇明始,則必有貫纓之圈,而以金玉別品秩,惟我東爲然,明時則無此制矣。錫鼎曰,唐時太守與諸侯位等,唐詩曰,今之太守,古諸侯,卽此可知矣。命閣臣讀之。定鉉讀自以張綱爲廣陵太守,至博園貴人。上曰,以乃字讀之,可也。上曰,以耶字讀之,可也。上曰,稟字以廩字讀之,可也。敦永曰,然矣。上曰,臚字以廬音讀之,可也。上曰,止之。文義陳之。定鉉曰,東漢之俗,以經術爲重,以名節爲尙,後世莫及,蓋由於自光武·明·章以來崇儒重道,至此時,郡國擧明經,詣太學受業,課試拜官,故遊學至三萬餘人,人持淸議,可謂盛矣。我東名儒輩出,文學彬彬,列聖朝導率之至化,於此可見矣。自上典學之工,日就月將,則在下觀感而興起,必有捷於影響者矣,伏願懋哉懋哉。時愚曰,張嬰之亂萌,始緣於長吏之貪暴,不可直以亂逆論,而梗化十餘年,便成狼子之野心,有非言語取服,而張綱一以誠信喩之,盡皆感泣歸降,終至於爲綱制服,大哉誠信之道也。然則以君上之恩威,制治於未亂之前,其爲孚感之實,殆如草上之風,夫豈有張嬰之患乎?上曰,張綱死後,張嬰復叛矣。時愚曰,然矣。上曰,此時又有張綱,則必不叛矣。時愚曰,然矣。君人之道,勞於求才,逸於任賢,正謂此也。上曰,誰語也?時愚曰,曾見於書之立政註也。定鉉曰,百姓之向背,惟在上之導率,張嬰本盜賊,而感於張綱,綱沒,至負土成墳,其後復叛,守宰之得人與不得其人,關係之重,若是矣。堯·舜帥天下以仁,而民從之,桀·紂帥天下以暴,而民從之。故曰,堯·舜之民,比屋可封,桀·紂之民,比屋可誅,人之性本無異也,隨上之化而變遷也。錫鼎曰,堯·舜帥天下以仁,而民從之,桀·紂帥天下以暴,而民從之,蓋下之從上,惟在於上之使下,爲人上者,可不審其導率之方乎?敦永曰,吳祐此言,亦載於論語集註,而人心之本善,觀於此,益較然矣。祐不過以膠東相,猶能化民,況乎人君,修德行政,帥天下以仁,則其觀感之效,尤當如何哉?時愚曰,皇甫規疏中君舟民水,群臣乘舟之喩,甚好。夫水所以載舟也,亦能覆舟,若以聖君爲舟,左右賢良,乘舟而操檝,則能順水性,自不費推移之力,而一有操檝者非其人,則俄之恬波穩流,無往非瞿唐灔澦之險,而輸載之憂,迫在呼吸,將伯之助,其何以及之乎?書曰,可畏非民者,此也。上曰,沖帝在位,幾何?敦永曰,未及半年矣。上曰,順帝,何如主乎?敦永曰,多有不足處也。錫鼎曰,柔懦之主也。定鉉曰,順帝於張逵之讒梁商也,曰必無是理,其明察如此,李固對策,親擢第一,出阿母而宦官謝罪,朝廷肅然,及其阿母宦官飛章陷固之罪,漫然不省,其昏暗又如此,前後明暗之不同,由於不能問學而致知也。故或當志氣之暫淸,則能分別善惡,常多昏情之時,則專信左右之言,此所以不可不致知而明善也。上曰,質帝在位,亦無幾矣。敦永曰,然矣。上曰,梁冀無異於王莽矣。錫鼎曰,冀·莽之罪,同歸於惡逆,而莽之逆節,已著於篡位,若冀則雖未及於移祚,其恣行貪暴,反有浮於莽者也。敦永曰,靈帝初政,陳蕃·竇武,徵天下之士,列於朝廷,庶幾想望其太平矣。曹節·王甫等,共與構禍,遂成黨錮,漢業不振,於此蓋可見矣。上曰,李固事,甚善矣。敦永曰,其爲國丹忠,於此益炳然矣。上曰,淸河王稍勝矣。敦永曰,此時亦可謂謇謇之臣節。錫鼎曰,淸河王竟不得其死矣。敦永曰,夫講學之要,必先立乎其大者,而亦在乎體念之矣。聖學高明,洞觀今古,其所發問,非獨於自止內而已。凡係歷代之治亂得失,亦皆次第垂問,治之所以興,亂之所以替,莫不知所以然與其所當然,而無纖芥之疑,善則從之而可以爲法,惡則祛之而可以爲戒,此政朱子所謂察古今之變,以驗得失之機,而必反之身,以踐其實者,學之正也。區區愚見,妄以爲若或如是,則竊庶幾有補於聖學之萬一,故不揆猥煩,敢此仰奏矣。上曰,東漢,凡幾君乎?敦永曰,自光武歷明·章·和·殤·安·順·忠·質·桓·靈,至獻帝而有曹丕篡逆之變矣。上曰,西漢,凡幾君乎?定鉉曰,自高祖歷惠·文·景·武·昭·宣·元·成·哀,至平帝而爲十一主矣。時愚曰,漢家無甚暴虐之君,所以爲歷代中第一也。上曰,然矣。上曰,西京之治,何如?敦永曰,三代以後,歷代之治,未有過於西京者也。漢專尙吏治,政淸寧謐,及其衰也,雖遭王莽之變,天下謳吟思漢,光武不勞而成中興之功。是以多方篇題曰,多方所誥,不止殷人,乃及四方之士,湯以下七王之德,深矣。方殷之虐,民如在膏火中,歸周如流,不暇念先王之德,及天下粗定,人自膏火中出,卽念殷先七王之德如父母,雖以武王·周公之聖,相繼撫之,而莫能禦也。夫以西漢道德,比之殷,猶珷玞之於美玉。然王莽·公孫述·隗囂之流,終不能使人忘漢,光武成功,若建瓴然。由是觀之,聖王之深仁厚澤,民之所以沒世不能忘也。上曰,多方,何義也?時愚曰,尙書中有多方篇名也。歷代中最稱漢之治法者,爲得用人之術故也。必先置之吏職以試之,果有優績者,以次陞遷,多至於三公,此所以漢之吏治爲盛也。定鉉曰,桓·靈雖不如桀·紂之暴,而親小人遠賢臣,致東漢之亡,故諸葛亮曰,先帝在時,每與臣論此事,未嘗不歎息痛恨於桓·靈云,則其失德,可知矣。上曰,漢以後,何國爲勝乎?時愚曰,宋爲稍勝也。敦永曰,宋太祖立國規模,本之仁厚,而粵自仁宗以來,崇尙儒術,治敎休明,河南程氏兩夫子及邵雍·張載·司馬光之徒,相繼而作,明天理淑人心,而典章法度,蔚有可觀矣。及至徽宗,專尙道敎,任用群小,至被金虜之禍矣。上曰,小人多乎?敦永曰,如章惇·蔡京·蔡確·童貫·王黼之流,特其尤甚者,而濁亂朝廷,斥逐群賢,以至覆亡矣。時愚曰,宋朝規模,本於仁厚,而末流之弊,率多懦弱,不能退斥小人,故君子小人,互相進退矣。上曰,宋徽·欽,甚不足也。時愚曰,然矣。宋朝之最爲盛德者,不殺諫臣一事也,當小人用事之時,多有敢諫直斥之言,而小則黜退之,大則流配而已,更無殺害之過擧矣。上曰,歷宋累世,而能終始不殺乎?時愚曰,宋太祖受命之三年,立誓碑於太廟之夾室,其一曰,不得殺上書言事人,以故世世遵守之矣。上曰,唐則何如也?敦永曰,創業者則高祖,而太宗用魏徵,以致貞觀之治,玄宗用張九齡,以做開元之治矣,及至天寶,因祿山之亂,遂致播越之禍。降自肅代,節鎭權重,遂抗朝命,如李希烈·李懷光·吳少誠之類,是也。及至憲宗,則削平澤潞,掃滅淮泗,宣宗治法貞觀,任用賢才,政多可觀,而自此以後,宦官寢盛,獨柳之變,白馬之禍,極其慘酷,竟致朱全忠篡逆之變矣。時愚曰,唐太宗做出貞觀之治,後世皆稱爲賢主,而臣則獨以爲甚不韙也。蓋修身然後齊家,齊家然後治國平天下,豈有身不修家不齊,而能爲治平者乎?太宗始有建成·元吉之變,重之以內行不美,其所委任王·魏者,非眞有從諫之誠心也,特以英明之見,只知容此數輩,然後可以爲治也。是故貞觀之治,雖有可觀,苟究心跡,直不過假仁借義而已。仲尼之門,尺童羞稱五覇,臣則不敢以太宗爲賢主也。上曰,家法則誠不美矣。上曰,開元是玄宗年號乎?錫鼎曰,然矣。時愚曰,開元之初,銳意求治,以姚·宋之賢而置之左右,又以韓休同平章事,而玄宗或宴樂遊獵,少有過差,輒謂左右曰,韓休知否,言終,諫疏已至,左右曰韓休爲相,陛下殊瘦於舊,何不逐之?玄宗歎曰,吾貌雖瘦,天下必肥。夫玄宗之不安於逆耳之苦而至於瘦,則固不足有爲也。然以天下之肥,爲勝於吾身之瘦者,其言甚大,此開元所以彷彿於貞觀也。定鉉曰,承旨所奏玄宗·韓休事,果好,而玄宗不能有終,竟致天寶之亂,於此二言,亦可見矣。凡要人不知,必非正事,今云韓休知否,則其事之不正,特畏韓休之言而不爲也,非其心之不欲爲此也。人行如意之事,必心廣而體胖,豈有瘦損之理也?心所欲爲,抑制而不爲,而心則不能忘嗜欲,故有吾貌雖瘦之言也。此時志在天下,故强作於外,而聽韓休之諫也,及其衰老,志不帥氣,平生所藏之嗜欲,於是盡發,荒淫奢泰,前後如二人,以其無誠意正心之工也。敦永曰,太宗比魏徵於人鑑矣。上曰,何謂也?敦永曰,魏徵之沒,太宗追悼不已曰,以銅爲鑑,可整衣冠,以古爲鑑,可見興替,以人爲鑑,可知得失,今朕亡一鑑云矣。上曰,貞觀是唐太宗年號乎?時愚曰,然矣。定鉉曰,唐太宗退朝曰,會須殺此田舍翁,長孫后問之,帝曰魏徵廷辱我,后朝服以賀曰,君明則臣直,此亦强制而聽諫。然太宗英明之氣,勝於玄宗,故無晩年之失矣。時愚曰,齊桓公用管仲而爲覇,唐太宗用魏徵而致治,其揆一也。上曰,皇后之言,甚盛矣。敦永曰,臣因此而有繼陳者矣。皇明之治法政謨,實繼三代,而太祖皇帝,肇創洪業,掃除腥穢,文明之治,復著中華,逮至惠宗,忠良佐時,扶植名節,成祖·仁宗·宣宗,聖神繼作,典章法度,燦然可述,英宗也先之亂,遂致北狩,時則有若于謙,乃心帝室,左右代宗,備禦得宜,皇輿反正矣。上曰,英宗年號,是正統·天順乎?敦永曰,正統是卽位後年號,天順是復位後年號也。憲宗·孝宗,勤政愛民,尊禮儒臣,而弘治之政,匹休三代,粵昔神宗,壬辰島夷之亂,實有再造之恩,使吾東土臣民,得免侏儒之域,而及至毅宗甲申,流民李自誠等,寔繁其徒,遂至猖獗,上殉社于萬歲山,實剖判以來所未有之大義也。定鉉曰,毅宗皇帝殉死後,有弘光·隆武·永曆三皇帝,永曆皇帝,播遷入緬甸,辛丑冬爲淸人所執,明統遂絶。後有修史者,當於淸康熙元年壬寅,始可大書淸年號,而其前當屬明統。宋帝昺在厓山舟中,續綱目大書祥興年號,至陸秀夫負帝沈海後,始書元至元年號,史例當如是矣。上曰,召對時或有親讀之例乎?時愚曰,此則初無筵體之可拘,而經史中好處,必須諷誦以讀之,則意味自然浹治,神氣自然舒暢,尤爲得力矣。上掩卷,命史官就座。仍命退,諸臣以次退出。
上在昌德宮。停常參·經筵。
金公鉉啓曰,明日冬至望闕禮習儀相値,視事頉稟之意,敢啓。傳曰,知道。
又啓曰,明日召對,取稟。傳曰,爲之。
李經在啓曰,來二十一日,朝參日次矣,敢稟。傳曰,停。
金公鉉啓曰,來二十一日,輪對日次矣,敢稟。傳曰,當次人受點,後日次待令。
李時愚啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
傳于金公鉉曰,諸承旨持公事入侍。
傳于金公鉉曰,都承旨許遞,前望單子入之。
承旨前望單子入之,李景在落點。
傳于李經在曰,摠戎使有闕之代,柳相弼除授。
兵曹,摠戎使柳相弼除授事,承傳。
李經在啓曰,新除授摠戎使柳相弼,卽爲牌招,傳授密符及敎諭書,何如?傳曰,允。
傳于李經在曰,召對爲之。
傳于李經在曰,前咸鏡監司入侍。
以慶尙監司洪鍾英狀啓,密陽府民家失火事,傳于徐憲淳曰,聞甚矜惻,元恤典外,別加顧助,結構奠接之方,廟堂措辭,分付。
以全羅監司金景善狀啓,綾州牧民家失火事,傳于徐憲淳曰,當此寒節,民家燒燼,聞極驚慘。元恤典外,別加顧助,結構奠接之方,廟堂措辭,分付。
李時愚啓曰,大司憲洪學淵,執義權馦,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,司諫林基洙,獻納朴斆默,正言尹行謨·柳晏,執義權馦,掌令申佐模·申泰運,持平崔虎文·李晉燁牌不進罷職傳旨,傳于李時愚曰,只推。
李時愚啓曰,明日冬至望闕禮,兩司當爲進參,嫌不進外,未肅拜·呈告人員,竝待開門牌招,何如?傳曰,允。
金公鉉,以禮曹言啓曰,卽接景陵官員所報,則本陵香炭,定於全羅道萬頃縣菱堤陳荒處,雖爲入啓定奪,而今年則未及起墾,初無收稅,自冬至爲始,朔望焚香及各祭享時需用之物,無以措辦云矣。焚香所用及各祭享時需用之無以措辦,果如所報,來秋收稅間,令京畿監營,量宜區劃,俾爲及時入用之地,何如?傳曰,允。
又以禮曹言啓曰,卽接尙州幼學朴春馨所志,則以爲,族弟春載,嫡妾俱無子,以其同姓二十八寸弟榮魯第二子文奎,欲爲繼后,兩家諸族,相議完定,而春載夫妻,俱爲作故,拘於常規,不得循例禮斜,依定式草記稟定事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長朴春馨所訴旣如此,依定式朴榮魯第二子文奎,入爲朴春載之後何如?傳曰,允。
李經在,以都摠府言啓曰,副摠管許棨,以武臣堂上朔試射試官,慕華館晝仕出去之意,敢啓。傳曰,知道。
李時愚,以義禁府言啓曰,同義禁權大肯,時無職名,令該曹口傳付軍職,何如?傳曰,允。
兵曹口傳政事,護軍單權大肯。
李時愚,以義禁府言啓曰,保放罪人柳相鼎·鄭匡一等,還囚照律以入之意,敢啓。傳曰,知道。
義禁府照目粘連,南陽府使柳相鼎矣,本府議啓內,致敗旣在掌內,則不善護送之失,在所難免是白兺除良,人物生死,關係何如,而其不死之人格軍,誤以渰死,徑先修報,以致狀聞之爽實,不可但以疎忽言,烏得免錯誤之律乎?以此照律,罪從重論,杖六十收贖,奪告身一等私罪,奉敎依允爲旀,功減一等爲良如敎。又照目粘連,鎭海前縣監鄭匡一矣,本府議啓內,人命致死之不由於杖,旣有道啓所論,不必可疑是白乎乃,宮吏之擅刑,有違於經法,其在愼刑政之道,難以容貸,以此照律罪,杖一百收贖,告身盡行追奪私罪,奉敎依允爲旀,功議各減一等爲良如敎。
領敦寧洪在龍疏曰,伏以,臣於訓局之任,受符有日矣,始緣事會,黽勉膺命,而一日二日,恬若固有,豈臣全昧辭受而然哉?惟是仰感洪造,俯怵微分,趨走之義居先,而區區懇私,終亦不可以不一暴矣。惟聖明,少垂察焉。臣之與聞一營之政,踰歲于玆,非不欲殫竭報酬,以效盡瘁之義,而奈其才猷靡所底,識慮靡所逮,廢墜居多,而修擧之無有,玩愒愈甚,而鈐束之未能,到底諐尤,臣方自訟之不暇,而至於今玆所叨,乃統轄三軍,而世所稱元戎者,其軍務之重,恩寄之隆,較前不啻倍蓰,未知聖明,何所取臣,有此濫授也?畢諴之禁中頗牧,范仲淹之胸藏萬甲,是固不可以文吏少之,若臣則迂儒之最無用者也,顧何嘗髣髴於此,而俾之聽三軍而折衝之乎?今夫文武全才,必欲求如古人者而用之,誠難乎其人,干城儲望,猶且不乏,惟在聖上擧而授之耳,何患乎無其人,而必以畀臣哉?噫,臣之本末,聖明知之,臣不敢煩陳,而若臣之所大懼者則存焉。聖上之所以命臣者,豈不曰國耳靡他,臣之所以事聖上者,亦豈不曰身不自有矣乎?然而任愈專而責愈重,擔夯不去,有孤聖上簡拔之恩,則臣罪將又何贖?思之及此,寧不懍然哉?臣抱玆危衷,終已泯默,是眞自阻於仁覆之天,臣安敢爲是也?玆敢略控情實,仰干聽卑,伏乞聖明,俯鑑衷懇,曲賜體諒,將臣所帶元戎之任,特許改授,俾賤分獲安,國事有賴焉。臣無任云云。答曰,省疏具悉卿懇。卿惟盡心而已矣,勿辭行公。仍傳于金公鉉曰,此批答,遣史官傳諭。
行兵曹判書趙秉鉉疏曰,伏以,臣久纏沈疴,冒據劇務,循按署判,迷錯居多,罪積瘝公,唯日屛縮,忽於此際,伏奉惠局兼管之命,是誠意慮之所不到,而私分之所靡措也。噫,諉臣宿趼,而揆剡謬擧,竟至於寵旨兪可,無少留難,滿心憂悶,無地自容。惠本重任也,國計之盈詘焉在此,都民之休戚焉在此,如臣疎闇,裁度淺短,猥托委專之眷,全昧量入之義,薄試閱歲,絲毫蔑效,撫躬追惟,愧懼愈切。況臣賤疾癃朽之狀,槪陳於前後章籲,庶蒙淵鑑之俯燭,固不敢更煩支蔓,而綿質羸脆,頑積肆祟,無時眩倒,刀圭技窮,最其視官之受病,源委成痼,神思隨以耗鑠,精力幾盡柴脫,雖在家常之日用應接,茫不照檢,動輒抛漏,心之所係,身有所瘁,徒存形殼,便成木偶。尋常趨走之列,尙患其不克其任,則今何可擬議於出納金穀,領轄簿書之事乎?與其强其不能,從速僨敗,毋寧暴實無蘊,早圖缷退,此非敢爲規免占便之計,抑恐民國緣臣而罹損,適足狼狽而止,臣罪至此,將以何贖?歷日參倚,末由承當,披瀝疾聲,仰瀆崇嚴。伏乞曲賜諒察,俯垂憫憐,將臣宣惠堂上之任,亟許鐫改,回授可堪之人,俾公務無缺,賤分獲安,不勝至願。臣無任云云。答曰,省疏具悉。卿其勿辭行公。
大司成金英根疏曰,伏以,臣不才無文之一凡夫耳,僥倖通籍,踐履淸顯,揆分揣量,尋常懍惕,惟思守拙安分,不墜家先之規,以爲不報之報。迺者國子新命,遽及意慮之外,慙惶隕越,莫知置身之所。夫聖朝官人,不出於器能二途,一或謬授,則上累則哲之明,下速不衷之刺。況玆師儒之長,責任之綦重,地望之尤峻,是豈庶官之比倫者哉?周官成均之法,虞典敎冑之制,設有沿置之差殊,諒亦俊彦之所宅,夫以如臣無似,裒然冒據於此,則其爲識者之笑,當何如也?臣周旋邇密,依近日月之光,厥有年所,顧臣本末,庶幾淵鑑之所悉燭,而謏聞寡見,初不足以備百隷之末,則無其器也。少而失學,荒嬉暴棄,經訓史旨,津筏茫淼,則無其能也,尙可以一往自詭,視淸貫爲儻來也哉?宋臣眞德秀之言曰,朝廷事體之日輕,由士夫辭受之日乖,苟使爲此言者,視臣今日職,其爲憂慨,豈但爲事體辭受之懼而已也?皐比之座,不容遽浼,鵜梁之譏,不敢不惕,歷日揆度,趨膺無路,敢控衷懇,仰瀆崇嚴。伏乞聖明,俯垂諒察,亟遞臣大司成之任,俾名器無褻,私分獲安,不勝大願。臣無任云云。省疏具悉。爾其勿辭察職。
敎摠戎使柳相弼書。王若曰,出將山西,方勤聽鼙之宸想,中權漢北,特畀仗鉞之重任。嘉乃方面之得當,肆予簡心之攸在。惟卿,忠貞家世,文武全才,宿趼已著於干城,此眞是禁中之頗牧。壯鞱夙抱於靲轄,不必借異代之孫·吳。念玆摠戎一營,實是畿輔重鎭,環城北而扼咽喉之要,是任則與三營竝尊,距漢南而作唇齒之形,所重也爲一道摠制,廁廊廟而參機務。所以緩急之賴玆,壯樓櫓而設藩屛,抑爲保障者在此。玆授卿以摠戎使,卿其祇服寵命,益勉雄圖。升平已過於百年,寧忽備桑土之戒?師律申嚴於三令,宜思衛藜藿之方。於戲,暇日練戎,可見晉叔子之輕裘緩帶,臨水洗釰,何讓漢征虜之雅歌投壺?故玆敎示,想宜知悉。知製敎嚴錫鼎製進
乙巳十一月十七日辰時,上御重熙堂。諸承旨持公事入侍時,右承旨金公鉉,左承旨李經在,右副承旨徐憲淳,同副承旨李時愚,假注書鄭鴻淳·李承輔,記事官李承圭·李承益,檢校直閣尹定鉉,以次進伏訖。上曰,史官分左右。命公鉉奏公事。公鉉曰,臣戶房而有公事二度矣。仍讀奏平安監司洪在喆狀啓,渰囕死人等恤典題給事訖,命書判付。公鉉書判付讀奏訖。又讀奏全羅監司金景善狀啓,民家失火事訖。上曰,先書傳敎,次書判付,可也。命書傳敎曰,當此寒節,民家燒燼,極爲驚慘。元恤典外,別加顧助,結構奠接之方,廟堂措辭,分付。出榻敎公鉉讀奏傳敎訖。又命書判付,公鉉書判付讀奏訖。命經在奏公事。經在曰,臣兵房而有公事一度矣。仍讀奏咸鏡監司兪星煥狀啓,發兵符傳受事訖。命書判付。經在書判付讀奏訖。經在曰,臣代房推考房,有公事一度矣。仍讀奏慶尙監司洪鍾英狀啓,罪人金時泰居昌府到配事訖。命書判付。經在書判付讀奏訖。命憲淳奏公事。憲淳曰,臣禮房而有公事一度矣。仍讀奏水原留守李光正狀啓,華寧殿·顯隆園奉審無頉事訖。命書判付。憲淳書判付讀奏訖。憲淳曰,臣代房吏房,有公事二度矣。仍讀奏慶尙監司洪鍾英狀啓,前持平權憲八等身死事訖。命書判付。憲淳書判付讀奏訖。又讀奏統制使白殷鎭狀啓,勿待罪有旨祗受事訖。命書判付。憲淳書判付讀奏訖。命時愚奏公事。時愚曰,臣工房而無公事矣。上曰,史官就座。仍命退。諸臣以次退出。
乙巳十一月十七日午時,上御重熙堂。召對入侍,前咸鏡監司同爲入侍時,參贊官李經在,檢校直閣尹定鉉,侍讀官沈敦永,檢討官兪致崇,假注書李承輔,記事官李承圭·李承益,各持羹墻錄第三卷,前咸鏡監司成遂默,以次進伏訖。上曰,史官分左右。上開卷,命上番讀之。敦永讀自文宗元年,至助防各營。上曰,止之。文義陳之。敦永曰,詰戎卽安不忘危之意也。自古創業之君,未始不冒犯矢石,櫛沐風雨,險阻艱難備嘗,然後平定天下,及至後世,昇平日久,恐懼修省之意,日遠日忘,而宴安鴆毒之害,日滋日長,此魏徵所以戒守成之難也。伏惟我太祖大王,當麗季政亂民散,群盜竝起,時紅巾賊沙劉·關先生等,帥衆數十萬,進圍松京,恭愍王出奔福州。上曰,福州,是何地也?敦永曰,今安東府是也。敦永曰,太祖以麾下兵五千人,奮擊大破之,斬其賊魁,餘衆悉平。又有納哈出者,稱元行省丞相也。上曰,納哈出,果稱元之丞相矣。敦永曰,侵我北邊,太祖將兵禦之,以單騎衝其賊陣,賊之驍將,竝馳直前,太祖自後射之,皆應弦而倒,賊遂大敗。當是時,太祖戡定大難,履險瀕危,不翅屢矣。竟受天命,遂定基業。猗我列聖朝,繼志述事,夙夜祗懼,恒懷不逮,制治于未亂,保邦于未危,式至今休。且此篇之附於諸條垂戒,誠深切矣。伏願殿下,監太祖創業之難,體列聖繼述之孝,思艱而圖易,居安而思危,戰兢自持,愼終如始,則萬億年無疆之休,永垂無窮矣。上曰,上章有命儒臣撰東國兵鑑之文,東國兵鑑,是何書乎?敦永曰,臣雖未得見,而似是節制之兵要也。上曰,閣臣或見之乎?定鉉曰,臣亦未見,而考諸閣中書籍目錄,則可知其有無矣。上曰,考諸閣中冊目錄,則必有之矣。定鉉曰,謹當退考矣。上曰,壬辰以前之冊子,多遺失矣。定鉉曰,然矣。上曰,李滿住,卽淸之祖先乎?定鉉曰,淸本女眞滿洲部落,則滿洲是地名,而此以爲名字。又以洲作住,必誤認而然也。滿住,似是其時滿酋長矣。上曰,滿洲卽今何地乎?定鉉曰,滿洲卽淸人初起之地,故今稱淸人以滿人,而寧古塔等地,卽滿洲也。上曰,滿住果是今淸之祖先乎?定鉉曰,未詳其必淸之祖先,而其部落則分明矣。建州卽滿洲,而建州野人來貢,受同知帖以去,卽淸人之先也。敦永曰,淸卽古金虜部落餘種也。麗史曰,平州僧今俊,適入女眞,居阿之古村,是謂金之先也。續綱目曰,女眞,肅愼遺種,有楊割者,其先新羅人完顔氏,女眞妻之以女,阿骨打,卽其後也。阿骨打改名旻,國號金,遂滅遼,至南宋時,爲蒙古所滅矣。上曰,魚有沼出征後,有何人征野人乎?定鉉曰,金宗瑞·南怡,亦皆有拓邊之功矣。敦永曰,南怡亦有將略,而後被柳子光之誣矣。上曰,淸果金之部落乎?敦永曰,然矣。亦以金爲國號,而後改爲淸矣。上曰,淸之姓云何乎?定鉉曰,愛新覺羅矣。上曰,密符果於成宗時創行乎?敦永曰,臣於上章,果見之矣。敦永曰,四十一板所載成廟下敎中,若曰,誰無父母,靡室靡家之語,見於詩傳采薇章矣。大哉王言,體下之聖念,溢於辭敎然後,而民親其上,死其長矣。殿下於此,常常體念焉。上曰,采薇章果有之矣。上曰,虎符如今發兵符,而僉使·萬戶,皆有發兵符乎?定鉉曰,內外發兵之事,必以發兵符爲信矣。命下番讀之。致崇讀自宣祖諭全羅監司,至鳥銃始此。上曰,止之。文義陳之。致崇曰,宣祖見鹵簿下小童,敎曰,如許兒童,豈堪執戈之役,卽令罷送,聖祖愛民惻隱之盛念,溢於辭敎之外,不勝欽仰萬萬矣。方今八路簽丁,率多黃口之充,奚但小童而已哉?由是而軍額未免虛無,民生莫可支保,實目下可憂之大者也。伏願軫念焉。上曰,栗谷眞有逆覩,而有此言乎?敦永曰,李珥卽我東方朱子,而道學高明,見理透徹,則豈不知將來之事乎?上曰,李文靖眞聖人之語在此矣。敦永曰,然矣。上曰,李文靖果登科乎?敦永曰,天道策,是應擧之文也。上曰,天道策,是善做之文矣。敦永曰,李珥以遠接使儐天使,天使問這遠接有山林氣像,無乃借山林之士爲是任耶?曰以九場壯元,位躋崇品。天使曰,是做天道策者耶?華人之欽仰讚誦,於此可見矣。上曰,在於栗谷集乎?敦永曰,然矣。上曰,栗谷果是罕有之賢,而得配食文廟乎?敦永曰,然矣。上曰,亦配於廟庭乎?敦永曰,廟庭不爲配享,而蓋我東道學,有先正臣趙光祖·李滉·李珥諸賢,而李珥傳統於先正臣金長生,長生傳之先正臣宋時烈,時烈傳之先正臣權尙夏矣。上曰,栗谷疏中劉子,誰也?定鉉曰,此在左傳,而劉子卽劉康公矣。上曰,儒賢,何以登科乎?定鉉曰,幼而學之,壯而欲行之,自唐以來,非科擧則無以出而事君。故程·朱亦科目出身。我東儒賢趙光祖·李彦迪·李滉·李珥,皆以科進,而金長生·宋時烈·宋浚吉·權尙夏,皆不應擧。諸先正皆成德之名儒,不必以應擧不應擧,爲優劣也。上曰,趙光祖亦登科乎?定鉉曰,然矣。上曰,權尙夏今領相之先祖乎?敦永曰,然矣。上曰,其後則登科者,不以儒賢稱之乎?定鉉曰,其後又有以儒賢而登科者,先正臣金昌協·李縡是也。敦永曰,古之君子,或有科目而進者,皆切於救時,非爲榮己而然也。上曰,李縡卽前華留李光正之先祖乎?定鉉曰,然矣。上曰,金昌協是農巖乎?經在曰,然矣。上曰,仁廟朝解裘賜卒之擧,甚盛德事也。敦永曰,聖恩浹人肌髓,如此其深,故雖在圍城之中,終無叛意。願殿下於此,極加體念焉。致崇曰,天時不如地利,地利不如人和,南漢圍中,民心之終無叛意,可見仁廟之深仁厚澤入人者深,而致此人和也。君人之治化,宜以人和二字,爲第一義也。上曰,訓鍊都監·御營廳·摠戎廳,皆此時所設乎?敦永曰,訓局之設,在宣廟朝,御營·摠戎兩廳之設,似在於此時矣。上曰,此以前,無造銃之事乎?定鉉曰,壬辰先鋒沙也可,下陸卽降,其言曰,常慕朝鮮禮義之俗,不忍交兵,願爲朝鮮之臣,宣祖賜姓名,使之造鳥銃,其時想創始,而未及多造矣。上曰,以何字賜姓名乎?定鉉曰,賜姓名金忠善,金則取沙中金之義,而忠善嘉其向化也。敦永曰,其制略載於戎垣必備,而此則不必深究也。上曰,戎垣必備,此乃故重臣朴宗慶所撰也。敦永曰,然矣。命參贊官讀之。經在讀自肅宗親閱武,至爲國藩屛。上曰,止之。文義陳之。經在曰,太王之避狄人,昭烈之過荊州,雖在顚連狼狽之中,其所提携顧戀,眷眷不忘者,惟百姓是已。故民亦拚死而歸,惟恐或失。然則周業之滋大,漢祚之復延,未始不張本於此,而英廟朝聖敎中,捨赤子焉往者,深有契乎周漢二君恤民之仁,而說辭之際,德意藹然,其固圉守國之方,亦自不外於是。伏願殿下,於此等處,深留財省焉。上曰,琉球國服色,稍勝於胡人矣。定鉉曰,不薙髮云矣。上曰,果然矣。上曰,無綱巾而以手巾裹頭云矣。經在曰,然矣。上曰,琉球國與濟州近乎?經在曰,然矣。上曰,濟州之屬朝鮮,在何時乎?敦永曰,臣於前篇,見耽羅歸順,在於五禮儀旣成之後文矣。上曰,前篇第十板,有漢拏山之望闕焉之文矣。敦永曰,五禮儀撰成,始於世宗朝,則耽羅歸順,似在於此時矣。上曰,漢拏山高乎?經在曰,高麗穆宗時,一夜間湧出云矣。命閣臣讀之。定鉉讀自成宗三年。上曰,字,考於字典亦無,似或誤板也。定鉉曰,此是久邊國所貢物名,而或板本之誤也,或其國所造之字,如我國畓字,而未可知矣。上曰,畓字我國果獨用矣。命賤臣出外,持羹墻錄第四卷以入。賤臣承命出,持羹墻錄四卷八件,還入就座訖。上曰,敦永所持冊子卷首所書延吉閣三字,似是御筆,而未可的然矣。定鉉曰,此冊本是正廟朝後鋟梓,則似是正廟朝以後御筆也。上親覽曰,是純宗御筆矣。敦永曰,若然則勿爲講件,宜矣。上曰,此則奉安,可也。敦永曰,退出謹當還納矣。定鉉讀至第四卷命罷之。上曰,止之。文義陳之。定鉉曰,我朝開國之初,崇節義敦彝敎,如褒贈鄭夢周,而李養中·元天錫·吉再諸人,皆嘉奬而不奪其志,孝子節婦,搜求旌賞,而編輯三綱行實之書,丕變麗末陋俗。故自六臣至壬辰·丙子之亂,立節效忠之士,指不勝屈。雖輿儓之賤,必行三年喪,婦女無再嫁,如此美俗,雖三代無以尙之,而漢唐以下中國之所無者也。列聖朝治化之隆,民無能名言,而至我正宗大王,命撰五倫行實·鄕禮合編二書,頒行中外,牖民化俗之聖意,如此其至矣。伏願殿下,克念繼述之道,使吾民益勵敦厚禮讓之風焉。上曰,吉再,何如人乎?定鉉曰,麗朝注書,而不仕本朝之節士也。敦永曰,此是學問中人也。上曰,朝鮮最多美俗矣。定鉉曰,列聖朝化行俗美之盛,可以仰認,而正宗辛亥,五部男女過年者,令戶曹·惠廳,助給婚需而嫁娶之,此繼述之盛德也。敦永曰,書曰,式商容廬,封比干墓,開國之初,扶植名節,此是昭代之盛擧,而實爲激勸之方也。吉再之疏,可謂不貳所事,而聖祖嘉其節禮,遂成其美,我東方遺風善俗,實基於名節之崇奬也。致崇曰,我東之至化善俗,可謂比隆三代,而上有好者,下有甚焉者矣。自古帝王之移風化俗,惟在於上之導率之如何矣。伏願體念焉。上曰,五倫行實,自正宗時板刋乎?定鉉曰,然矣。上曰,五倫行實板,稍精於三綱行實板矣。定鉉曰,然矣。上曰,辛朝,誰也?敦永曰,辛禑及辛昌也。敦永曰,首章所謂禹玄寶,乃是倬之孫也。倬之學問,殿下或已關聽乎?上曰,其學,果何如也?敦永曰,倬始倡易學於東方,而仕麗朝,爲祭酒矣。上曰,倬字之義,何也?敦永曰,倬之義,大也,詩所謂倬彼雲漢之倬,是也。敦永曰,成宗下敎中,若曰王商爲侯,推財與弟,薛包分財,惡物自與,而今世之人,習俗澆薄,雖一奴一田之微,交訟于官,殘傷骨肉,莫甚於此。薛包之事,見於小學及綱目,似已記念於聖聰,而聖祖此敎,實出於移風善俗之意也。伏願常加體念焉。敦永曰,羹墻錄進講,行將垂畢矣。繼講冊子,臣未敢知聖意之何居,而羹墻一部,就列聖朝謨訓中,只撮其大要,而至於國朝寶鑑,治法政謨,兼摠條貫,巨細畢擧矣。古語曰,欲法堯·舜,當法祖宗,上焉者非不善矣,猶或無徵,而其制度之損益,耳目之所逮,莫如我先王之成憲,而實爲當世之急務。故不揆僭越,敢此仰奏矣。上曰,國朝寶鑑,與羹墻錄相類乎?敦永曰,然矣,而臣有因此而仰陳者。列聖朝皆有寶鑑,而惟於正廟·純廟·翼考三朝寶鑑,尙未撰成,實是昭代之闕典矣。上曰,前必有建其議者,而尙此未遑。今若擬撰,則考出日記·實錄,可以彙成,而亦可以設廳如纂輯廳,使大臣摠裁而撰成乎?敦永曰,若有撰成之擧,則似當設廳,而亦必有摠裁之官,實錄與日記中,參互考定矣。命經在書榻敎曰,前咸鏡監司入侍。經在書榻敎讀奏訖。上曰,注書出傳榻敎,與前咸鏡監司,同爲入侍。上曰,國朝寶鑑,蓋以編年彙成者乎?定鉉曰,此果編年彙成者矣。世祖朝命撰太祖·太宗·世宗·文宗四朝寶鑑,故相臣李端夏,撰宣廟寶鑑,故大提學尹淳,撰肅廟寶鑑,至正宗朝,合是三書,更考列祖實錄,設局編輯,自太祖朝至英宗朝事實,按筆排纂,成國朝寶鑑之書矣。上曰,謨訓輯要,與羹墻錄凡例相類乎?定鉉曰,此書成於翼廟朝在春邸時,而故承旨尹應大,故判書李奎鉉,前判書金蘭淳,承命彙撰者也。羹墻錄則分類,而謨訓輯要,以列聖朝次第編纂,凡例不同矣。上曰,內閣·玉堂中,或有之乎?敦永曰,臣於本館,未曾見矣。定鉉曰,內閣有之矣。上曰,若有之,出去而入之也。上曰,予於前日,暫爲看過,則似是三卷,而亦未可的知也。定鉉曰,果三卷矣。上曰,體裁似與羹墻錄不同矣。敦永曰,然矣。上曰,國朝寶鑑,合爲幾卷乎?定鉉曰,二十二冊,而又有別編二冊,所謂別編者,凡係丙子以後尊周之事,別爲一編矣。上曰,別編果有之乎?雖以近來言之,凡屬大報壇事,皆以勿出朝報書之矣。定鉉曰,然矣。上曰,大報壇,何時創行乎?定鉉曰,肅廟甲申,以毅宗殉社之周甲,特命設壇矣。上曰,壇是何義也?定鉉曰,肅廟博詢大臣及儒賢,初議立廟,以儀節之重大,廷議不一,特命設壇,而壇是祭天之神,則尊敬至矣。初則只享神宗皇帝矣,英廟時,追享太祖·毅宗兩皇帝矣。上曰,然矣。定鉉曰,淸州華陽洞萬東廟,卽祀神宗·毅宗兩皇帝之所也。故相臣閔鼎重,入燕得來毅宗皇帝御筆非禮勿動四字,而先正臣宋時烈,模刻於所居華陽洞石壁,而作庵其下,名曰煥章菴,欲以一間茅屋祭昭王之義,作廟而祀兩皇帝,有志未就,當甲申年,時烈門人先正臣權尙夏,追述其師遺意,始作廟而名以萬東廟。此事昨年大臣,旣有仰奏,伏想淵鑑洞燭矣。上曰,萬東之義,何謂也?定鉉曰,取萬折必東之意也。上曰,大報壇事,淸人或知之乎?敦永曰,彼人知與不知,未嘗聞之矣。賤臣承命出傳榻敎,與前咸鏡監司成遂默,同爲入侍,就座訖。命遂默進前。遂默進前訖。上曰,本道有何民弊乎?遂默曰,無邑無弊,而些少民瘼,有難一一枚擧,有數三條件之仰達者矣。遂默所啓。還穀準折,自有恒式,而端川·北靑兩邑,則有唐米太粟單代之謬例,準折則不論穀品之貴賤,糶糴則惟以斗斛而相當,論以還政,事甚駭歎。蓋此弊未知創自何時,而究其原委,則始緣反弄而滋長,轉成習俗而膠痼者也。此若一向掩置,不思所以矯救,則還簿之紊亂,已無可言,而吏緣爲奸,民受其病,將至於莫可奈何之境矣。以其行之已久,猝難痛革,故前後營飭,竟歸蔑效,兩邑唐米太粟單代之例,一切嚴禁,而如或復襲前謬,則該倅斷當嚴勘之意,令廟堂措辭關飭,似好。故敢此仰達矣。上曰,依爲之。出擧條上曰,單代,何謂也?遂默曰,白米一石代,以唐米二石矣。上曰,單代,非舊例乎?遂默曰,此非舊例,而乃謬例也。又所啓。六鎭各邑,俱以沿江之地,江落虛結,無邑無之,而其中慶源·慶興兩邑,處在下流,汰覆之患,年加歲增,且陸續改量,最爲年久,經界畦畛,幾盡紊亂,賦稅徵責,全沒摸捉,此合有一番打量,從實執摠之擧矣。道內田政,以其年年比摠之故,災實區別,本多疎謬,而源·興兩邑,最爲尤甚。況今三道田政,已有改量之朝飭,故敢此仰達,令廟堂稟處,何如?上曰,依爲之。出擧條又所啓。厚州之左寨劃付事,已承朝家成命。故臣於在任時,往復箕營,方加商確,未及停當之際,關西道臣,適値交遞,臣又解任,未見節拍矣。蓋厚州事勢,若不得地,必將無邑乃已,而雖以關防言之,自咸興西抵鴨綠,卽七百里之間,而所可恃以爲藩屛者,惟一厚州也。其在固圉之道,亦不可疎虞,而厚州府偏小至殘之狀,左寨民困苦難友之勢,時日是急,尤爲可悶。江界所以至今靳持者,卽不過蔘防兩政,而旣有年前摘奸御史據實登聞之擧,則自可無携貳之端矣。劃地卽速,停當蔘防,一依繡單施行之意,令廟堂更爲關飭於兩道道臣,似好。故敢此仰達矣。上曰,依爲之。出擧條命遂默就座,又命史官就座,仍命退。諸臣以次退出。
上在昌德宮。停常參·經筵。
金公鉉啓曰,明日常參·經筵,取稟。傳曰,只朝講爲之。
李時愚啓曰,大司憲洪學淵呈辭,執義權馦,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
又啓曰,今日冬至望闕禮習儀,憲府則監察代行矣,雖無諫院,依例行禮之意,敢啓。傳曰,知道。
李經在啓曰,臣經在,今日冬至望闕禮習儀進去,下直之意,敢啓。傳曰,知道。
李時愚啓曰,茂山府使鄭岐源,移拜三和防禦使,有除朝辭赴任之命矣。密符則以前防禦使任泰錫所受仍佩,諭書則安寶,使院吏齎傳,何如?傳曰,允。
傳于李經在曰,召對入侍。
傳于金公鉉曰,左承旨許遞,前望單子入之。
承旨前望單子入之,趙道淳落點。
金公鉉啓曰,新除授同副承旨趙道淳,卽爲牌招,何如?傳曰,允。
以大司諫宋持養,司諫林基洙,獻納朴斆默,正言尹行謨·柳晏,執義權馦,掌令申佐模·申泰運,持平崔虎文·李晉燁牌不進罷職傳旨,傳于李時愚曰,只推。
傳于金公鉉曰,日昨見卿附奏,以愼節爲辭,誠意外也。向來許解,爲便於調理,今日之拜,國事所重也,豈可以此爲難進之端乎?予之望卿者深,卿何不諒?望須卽起,以濟時艱事,遣承旨傳諭,仍與偕來。
傳于金公鉉曰,偕來承旨,左承旨進去。
李時愚啓曰,左承旨金公鉉偕來出去,伴直無人,同副承旨趙道淳,卽爲牌招,何如?傳曰,允。
又啓曰,明日朝講,兩司長官當爲進參,大司諫宋持養,待開門牌招,何如?傳曰,允。
以同副承旨趙道淳牌不進罷職傳旨,傳于李時愚曰,只推。
左承旨金公鉉書啓,臣於本月十八日初更量,敬奉聖諭,馳往傳諭于中部大寺洞一牌契議政府領議政權敦仁所住處,則以爲,臣於日昨附陳之時,病思瞀亂,神爽震越,未敢悉暴衷實,只有伏地兢恐,又煩喉舌之臣,特宣綸綍之音,十行溫諭,恩旨冞隆,先之以國事所重,勉之以以濟時艱,臣誠感霣迫塞,不省自措。臣之前後蒙被,與天無極,有病則輒許之退,暫退則旋使之進,有若慈父之於赤子,殷勤喣育,不欲離捨左右,臣亦彝性所具,感激居先,安得不趨走爲恭,殫竭心力,以效圖報之萬一哉?第臣貞疾,已成癃痼,雖有劇歇之或間,終是根柢之自在,及其發作之時,證形之乖厲,性命之爲急,三年如一日,而其所謂劇歇之間者,亦不過斯須之頃耳。況數月以來,屢經危域,床玆之命,凜綴不已,强此必難强之病,行其決不行之事,則臣身狼狽,固不足計,廊廟之務,不免叢脞,委寄之重,徒歸孤負,而我殿下,曲費生成之澤,亦將權輿之不承,臣罪至此,死猶難贖。瞻望雲天,蠢動無路,雖在沈淹昏囈之中,不勝悸懍惶蹙之至。謹當於日間,抖擻精思,冒入文字,以請恩諒,而王人之陋地相守,愈切悚仄,亦望亟賜召還,以安私分焉云矣。臣旣承偕來之命,故姑爲仍留之意,敢啓。傳曰,知道。
乙巳十一月十八日辰時,上御重熙堂。召對入侍時,參贊官李景在,侍讀官朴永輔,檢討官兪致崇,侍敎洪淳穆,假注書李承輔,記事官李承圭·李承益,各持羹墻錄第四卷,以次進伏訖。上曰,史官分左右。上曰,此是末卷乎?永輔曰,然矣。上曰,前已言之,而召對·夜對時,或親讀,何如?景在曰,此何必拘例乎?上曰,親讀則當先讀乎?永輔曰,此不必以格例論之。上曰,水邊是字,何音乎?永輔曰,寔音矣。上曰,狃字,何音乎?淳穆曰,或肉音或類音矣。上曰,二音每多矣。上曰,綱目字音尤難矣。上曰,前日講論語時,有親讀之時矣。景在曰,設或無例,而此非難愼之事矣。上曰,親讀處,別無自止之定處乎?景在曰,無定處矣。上讀自中宗敎曰子生三年。上曰,方孝孺,誰也?永輔曰,皇明時人,而爲建文皇帝殉節者也。上曰,岳武穆,誰也?永輔曰,宋人岳飛也。上曰,堉字,何音乎?永輔曰,肉音也。上曰,絅字,何音乎?永輔曰,熲音也。上曰,復字,是復音乎?永輔曰,然矣。上曰,子思之名字,諱乎?永輔曰,然矣。淳穆曰,前篇有程·朱名諱之之說矣。上曰,外間則諱之乎?永輔曰,然矣。上曰,諱之則當以某字讀之乎?淳穆曰,然矣。上曰,月課,何事也?永輔曰,此時月課,以試文藝,如今之朔書法也。上曰,反哺烏,何謂也?永輔曰,卽月課題,此下是五言絶句也。上曰,杲字,何音乎?永輔曰,高音也。上曰,鞸字,何音乎?致崇曰,畢音也。上曰,親讀處文義陳之後,諸臣繼讀乎?景在曰,此亦不必以格例論也。上曰,新恩之戲,近亦有之乎?永輔曰,然矣。景在曰,今有承文院回刺之法矣。上曰,回刺云者,何謂也?景在曰,着鬼服而歷謁先進之謂也。致崇曰,此是紅粉榜,而此法始於麗朝矣。上曰,喪制天地之常經,古今之通義,而其時或有短喪者乎?淳穆曰,短喪之說,未能詳知,而虞祥之內,縱酒食肉,甚是非禮,故有此敎矣。上曰,三年內有不食肉者乎?景在曰,近或有之矣。上曰,故忠臣宋象賢,殉節於壬辰者乎?其詩見於此卷下矣。淳穆曰,在於第三十板矣。上曰,廉謹吏,是淸白吏乎?永輔曰,然矣。生爲廉謹,死爲淸白矣。上讀至有是命而止,命上番讀之,永輔讀自顯宗命賜,至三忠祠。上曰,止之,文義陳之。永輔曰,此化俗篇也。古昔唐·虞三代及我列聖朝化俗之治,臣雖未獲覩,以近日事言之,殿下一念勤學,閭巷之間,已多讀書之聲,雖如臣等,常居遊心,自然不出書史,此勤學之化俗也。殿下一念崇儉,已聞搢紳之間,父兄戒其子弟,勿近華美之服,此崇儉之化俗也。上行下效,其速如此。伏願殿下,推此以往,如敦孝悌·勵名節·奬淸白·斥貪墨·開言路·振紀綱,次第行之,王道之易,其如視諸掌矣。伏願懋念焉。上曰,趙光祖爲都憲時,男女異路,甚盛事也。景在曰,化行俗美,以致讓路之風,此非但都憲一人,能致此也,乃聖朝漸磨之化,使斯民皆知禮讓之可行而然也。永輔曰,爲人臣而能致如此之美俗,則況人君導率,尤當如何哉?上曰,靜庵有文集乎?致崇曰,有之矣。上曰,岳武穆,何時人乎?永輔曰,南宋高宗時人也。上曰,何如人也?永輔曰,忠節壯矣,而竟爲小人秦檜所搆殺矣。上曰,抱甁投井,何謂也?永輔曰,銀甁是武穆小女名,武穆死後,其婦人抱甁投井而死矣。武穆嘗背涅盡忠報國四字,其忠節有如是矣。上曰,忠節壯矣。上曰,永柔有諸葛武侯廟乎?致崇曰,然矣。淳穆曰,此與海州首陽山淸聖廟事,相類矣。上曰,六臣復爵,在肅廟時乎?永輔曰,然矣。莊陵復位,亦在肅廟朝,而世祖朝論六臣事,若曰當世之亂臣,後世之忠臣,今此復爵,便是繼述矣。上曰,端宗祔太廟,亦在此時乎?永輔曰,旣復陵,故亦祔廟矣。上曰,其時有四世同居者乎?永輔曰,然矣。上曰,四世同居,是祖父子之謂乎?永輔曰,竝曾孫爲四世矣。上曰,古有九世同居者乎?永輔曰,唐時張公藝也,嘗書百忍字,以進於高宗矣。上曰,四世同居,亦難事也。永輔曰,罕有之事,故載於是書矣。淳穆曰,敦睦然後,行此道也。上曰,然矣。上曰,趙憲殉節於何地乎?永輔曰,卽湖南錦山郡,而高敬命,亦殉節於此地矣。上曰,以太守殉節乎?永輔曰,以義兵將死矣。趙憲卽先正臣成渾之弟子也。上曰,然則有文學乎?永輔曰,然矣。淳穆曰,忠節壯矣。命下番讀之,致崇讀自睿宗敎曰,至其漸不可長也。上曰,止之,文義陳之。致崇曰,辨淑慝亦化俗之意,善者旌異之,使人知爲善之可慕,惡者區別之,使人知爲惡之可畏,不如是,人無所勸懲,而國無所理安矣。列聖朝所以漸仁磨義,樹風敦俗,囿一世於陶鎔之化者,亶不外是。伏願殿下,一念繼述,使人才丕變,邦基永固焉。上曰,調度使,何官乎?景在曰,調均之謂也。淳穆曰,似如運餉使矣。上曰,今則無是職矣。景在曰,然矣。致崇曰,英宗不聽宦官策勳之請,甚盛德事也。上曰,然矣。此路一開,其漸不可長之敎,誠盛德事也。永輔曰,如東漢鄭衆之常侍之亂,兆於鄭衆矣。上曰,然矣。鄭衆是和帝時乎?永輔曰,然矣。景在曰,宦官封侯,自此始矣。上曰,柳灌·柳仁淑·尹任事,是乙巳年乎?淳穆曰,乙巳士禍中人也。上曰,退溪與此時同乎?致崇曰,非退溪也,乃晦齋也。上曰,權橃別號,何也?永輔曰,沖齋矣。上曰,尹元衡,是明宗時人乎?永輔曰,然矣。上曰,栗谷疏殫尹元衡乎?淳穆曰,然矣。上曰,在栗谷集中矣。上曰,尹元衡其時領相乎?永輔曰,然矣。上曰,尹元衡所爲如此,而豈不至於死乎?永輔曰,然矣。上曰,尹元衡又策勳乎?永輔曰,策衛社勳,後因臺言削之矣。命參贊官讀之,景在讀自三十一年。上曰,薾字?何義也。淳穆曰,疲困之義也。景在曰,無氣之謂也。至光國志慶錄,上曰,止之,文義陳之。景在曰,臣所讀中,不必拈出敷衍。蓋羹墻錄一部,卽我列聖朝體行建極,資之爲治平之本,則勤學好問,敬天愛民,褒忠恤孤,進賢退邪,愼賞罰節財用之道,盡在於此。伏願殿下,今日行一事,明日行一事,爲先自勤學好問,而一日點檢一日之行,果如繼述乎列聖朝己行之盛德美政,則勉勉不已,萬或有未逮於動靜云爲之間,則益加警惕,事事推類,恒存修省,念玆在玆,爲堯爲舜,不期然而自然。臣之區區所期望顒祝,實不外乎斯矣。上曰,此是佐理功臣,果初有者乎?永輔曰,惟漢宣帝麒麟閣功臣,同此義也。上曰,鐵券,何爲者乎?淳穆曰,策勳時用丹書鐵券,以丹錄勳,以鐵粧券,蓋永存之義也。上曰,丹書,亦何義也?景在曰,久傳之義也。上曰,長生殿如漢麒麟閣乎?永輔曰,長生殿圖形,是開國功臣。臣意則開國功臣雖美矣,終不如佐理功臣爲尤美矣。上曰,佐理功臣,誠美矣。上曰,南宮雲臺,亦紀功臣矣。永輔,然矣。上曰,大明會典,何冊乎?永輔曰,曾未得見矣。上曰,內閣有之乎?淳穆曰,內閣似有之,而未及詳知矣。上曰,如文獻備考矣。永輔曰,典章法度,畢具於是矣。上曰,與備考小異矣。上曰,光國功臣事,誠美矣。永輔曰,辨誣使始行於太宗時,而至是始得辨誣矣。上曰,策佐理功臣申叔舟等七十五人於成宗時,而此與漢麒麟閣相類乎?永輔曰,然矣,而麒麟閣則宣帝時也,南宮雲臺,則明帝時也。上曰,然矣。致崇曰,魏徵曰,不願爲忠臣,願爲良臣,正如佐理功臣之謂也。命閣臣讀之,淳穆讀自三十七年倭寇平,至禭以御袍。上曰,止之,文義陳之。淳穆曰,此懋功一編,可以見創業之艱,得人之盛,酬功之厚矣。世必有非常之人,然後建非常之功,而紀于太常,銘諸彝鼎,像于繪素者,使其樹立宏達,振耀永世也。洪惟我朝,自開國·敵愾·佐理·靖國以來,集前代崇報之懿典,無不備至,帶礪苗裔,繼繼相傳,式至今與國咸休矣。念昔壬辰之變,卽東土最巨創,而當時賢才蔚興,出將入相,戡定干戈,輔佐治平,允升大猷,蓋忠臣良臣,本無二塗,顧其遭時之如何耳。方今八域寧謐,文治日隆,一以仁義德敎,爲培養作成之本,則近而喬木世家,遠而草野人士,皆砥礪名行,于于願立於朝,以爲聖世之良弼矣,豈不休哉?上曰,李舜臣,誠壯矣。永輔曰,雖在中國,罕有其比矣。淳穆曰,比之古名將,亦不易也。壬辰之亂,趙憲之義塚,郭再祐之全安下道,文孚之復舊北邊,至于義僧靈圭之合陣戰死,當時忠義之響應,於斯爲盛矣。上曰,鄭忠信,誠壯矣。景在曰,然矣,而忠信之病,仁廟敎曰,如療此人,竭國力無惜,此實出尋常之恩遇也。上曰,鄭忠信在仁廟朝時,平适變者乎?永輔曰,然矣。上曰,隆政殿,何處乎?或景福宮殿名,而入於壬辰回祿中乎?永輔曰,是仁廟朝事,則當不是景福宮殿閣,而今無其名,後或變改而然乎。上曰,必如勤政·仁政之殿矣。景在曰,此是宴享功臣之所,則似是殿閣之大也。上曰,所謂倭帝不關於國事云,豈有如此道理乎?永輔曰,每事皆決於關白矣。上曰,倭帝則不相爭立云矣。永輔曰,平秀吉大殲源氏,自立爲關白,秀吉死後,源氏滅秀吉之族而爲關白矣。上曰,然矣。源姓至今相傳爲關白矣。淳穆曰,皇朝前後出來南北兵,共二十二萬人,糧十萬石,銀四萬兩,可謂傾天下之力,而再造藩邦之恩,與天無極矣。上曰,然矣。東征後中原,未嘗不疲弊矣。上曰,元卽蒙古乎?永輔曰,元是蒙古,淸是女眞也。上曰,石星,誠美矣。景在曰,石星於東援之事,必以誠心建議,非不美矣,而亦可見列聖朝事大之誠,有足以孚感者矣。上曰,此冊幾番進講,則可以畢乎?永輔曰,近四十張矣。上曰,跋則不懸吐乎?永輔曰,然矣。上曰,果四十張,而一番進講,則可以了畢矣。景在曰,無論多寡,惟在自上處分矣。上曰,此冊畢講後,當繼讀國朝寶鑑,而玉堂果有此冊乎?永輔曰,有之矣。上曰,幾件乎?致崇曰,六件矣。上曰,覓置,可也。上曰,寶鑑二十二卷乎?永輔曰,然矣。上曰,前亦有寶鑑進講之例乎?景在曰,此不必以有無例論之,而列列聖朝治法政謨,皆載此書,則實合於進講矣。上曰,又有別編乎?永輔曰,未見矣。上曰,寶鑑進講,自何處始講乎?永輔曰,自懸吐處始講,好矣。上命史官就座,仍命退,諸臣以次退出。
上在昌德宮。停常參,只朝講。
李景在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李時愚啓曰,明日常參·經筵,取稟。傳曰,停。
李經在啓曰,同副承旨趙道淳,今日不爲仕進,卽爲牌招,何如?傳曰,允。
又啓曰,假注書鄭鴻淳,身病猝重,勢難察任,今姑改差,何如?傳曰,允。
鄭鴻淳改差,代以韓敬源爲假注書。
傳于趙道淳曰,禮·刑換房。
傳于趙道淳曰,前慶尙監司留待。
傳于趙道淳曰,前慶尙監司入侍。
傳于徐憲淳曰,予於淸北民事,常所係念,而當此歲窮呼寒之時,被災之餘,果能無流離失所之民乎?方伯·守令,想必極意對揚,而丙枕憂念,不勝憧憧,可以發倉者發倉,可以移轉者移轉,凡係措置,及時狀聞,以活我西土之民事,令廟堂三懸鈴知委。
以大司諫宋持養牌不進罷職傳旨,傳于李經在曰,只推。
李經在,以刑曹言啓曰,因平安道災實分等狀本,尤甚九邑配囚移配他道事,自籌司覆啓蒙允矣。龜城李集一忠淸道藍浦縣,泰川金允九稷山縣,嘉山宋仁克堤川縣,鐵山洪達河淸州牧,龜城金鎭淵全羅道龍潭縣,李夏永古阜郡,林性珏寶城郡,博川皇甫應務安縣,金汗元錦山郡,郭山金汗明南原府,泰川車命烈慶尙道咸安郡,李趾遠居昌府,金昌植陜川郡,張順玉草溪郡,李奎年慶山縣,宣川安仁得星州牧,鐵山金長用興海郡,泰川金次性咸鏡道德源府,嘉山申相極高原郡,尹興伊文川郡,宣川魯學曾洪原縣,龍川朴成巡定平府,嘉山李哲根黃海道鳳山郡,宣川郭升淵文化縣,嘉山尹德秀江原道蔚珍縣,竝移定配所,依前罪目,次次押送事,分付該道道臣,何如?傳曰,允。
大司憲洪學淵,校理朴永輔,正言尹行謨,副修撰兪致崇等啓曰,噫嘻痛矣,書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已,其疏之上下屢千百言,閃忽疑眩,莫可摸揣,而指意肯綮,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退,斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。答三司曰,不允。大司憲洪學淵,正言尹行謨等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,裕賊之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律,請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼以爲明證,嗚呼,尙忍言哉?一種不逞之徒,乃敢讎視我君父,必欲謀危我宗國梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪萬變,疊生層出,以至於達賊不道之奏,如貫一串,苟究其本,則莫不原委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至,殿下試思之,前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖爲之生前一律,而顧其擧行,則不過是收奪告身而已,以此律而施之於此賊,果可以快雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之夏,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓唱悖論,馴致裕·玉讐國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白痛快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣,何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也,渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·鏡之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄願留榮賊,究其情狀,卽一患得失之鄙夫,則渠所謂士流,吁亦醜矣,且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此也,及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也密邇也,逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣,若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖限未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則以下十餘字刀削分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,以下五六字刀削指卯日而擧事爲期云者,莫非做作妖言,煽動人心之計,而以下五六字刀削十三日至凶之說,與鍾一,一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂可以用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,以下七八字刀削欲輸軍糧,則轉到南陽,凡爲群凶之指使,事皆挺身而樂赴,以下十餘字刀削將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友加施孥戮之典,致後·延壽,竝施孥籍之典。噫嘻痛矣。亂逆之變,振古何限,而豈有如肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,匪今斯今,攘臂弩眼,罔非戾氣,柱腹撐腸,都是禍心,至於甲戌之冬,肆發至凶至潛罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩,請物故罪人肇源諸子,亟施散配之典。噫嘻,宜學以卑微之流,賦憯慝之性,行己則巧侫,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於財利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學謂之後殿,一串貫來,首尾和應之眞贓斷案,於此焉畢露矣,然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也,況今天網甚恢,凶種尙遺,治逆之政,終有所未盡者,請正法罪人宜學諸子,亟施散配之典。噫嘻痛矣,亂臣賊子之凶國禍家,從古何限,而豈有如鶴秀之至奸絶憯者哉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡黠狠愎,自是家庭之傳襲,狐朋狗黨,看作淵藪之陰祕,蓋其世守龜·祿悖論,背馳國是,爲賊立幟,兇圖逆節,所由來者久矣。特以門戶之爀舄,資歷之華膴,始也聖念,未嘗不假借,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖俱備,欺君罔上,貪天爲功,已是渠罔赦之罪,而最其無將不道之眞贓斷案,卽惎構是已,惎構二字,是何等人臣極罪,而奈其逆肚潛蓄,毒牙密厲,賊肇之情節,綻露無餘,則自知其難逭,逆敬之罪犯,締結有素,則卒與之同歸,於是乎疑懼之心,飜成怨懟,揣摩之計,專事壞亂,必欲讐視國家,煽禍朝著,至以惎構之憯計,敢售於莫重莫嚴之地,甘自歸於斁敗人彝,滅絶天常,正所謂窮天地亘萬古所未有之極逆大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩,惟我殿下,乃於一初歲首,端門受朝,先擧元惡,洞諭慈聖之所悉燭,明示天討之所亟行,乾斷赫然,魑魅莫逃,庶幾王章快伸,輿憤痛洩,而遽從惟輕,只施島棘,干係如此賊,負犯如此賊,依舊假息,顯戮不加,則典憲自此隳壞,亂逆無所懲畏,思之及此,寧不懍然而寒心哉?請楸子島荐棘罪人鶴秀,亟令王府,設鞫得情,快正典刑。噫嘻痛矣,自古亂逆何限,而豈有如魯敬之凶譎奰慝,蔑倫敗紀者乎?平生伎倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得,抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚,當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶國也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也,況於今日,義理尤急闡明,而何幸乾道孔昭,天討大行,追奪之律,纔有成命,神人之憤,庶可少洩,而罪止追奪,不可以稱其惡,剖戮跽斬,雖難容於古法,瀦家孥籍,亦自有於彝典,況其凶種餘孽,尙此假息,書所稱殄滅無遺,毋俾易種者,不施於此賊,而將於何施,請追奪罪人魯敬,亟施孥戮之典焉。噫嘻痛矣,亂臣賊子,從古何限,而其窮兇極逆,豈有如陽淳者哉?渠以世祿遺裔,蒙被國恩何如,而生得梟獍之性,潛蓄虺蝮之毒,敢於哀遑罔極之時,欲逞悖逆至憯之計,指嗾賊晟凶國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎,渠之綢繆謀議,爛漫和應之跡,非但翰模之供,節節指的,復有晟賊之招,一一吐實,面目雖換,腸肚相接,與賊晟逆度,一而二二而一也,惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻痛矣,世變日生,亂逆層出,以至於今日正喜而極矣,賊度之庚寅凶疏,亘萬古所未有劇逆大憝也,然而露名而投呈者尙度也,而暗地授意者正喜也,指使而粧出者晟賊陽淳也,而因人傳草者正喜也,正喜之情節,陽淳知之,故陽淳之招辭,正喜出焉,其源流脈絡,照應貫通,和盤托出,昭不可掩,梟獍之腸肚相連,鬼蜮之情狀叵測,覆載之所不容,王道之所必誅也,奈其賦性悍毒,兼以頑忍,累加嚴訊而抵賴,凶憯之圖,陰祕之跡,終不輸款,而敢爲援證之中斷,期欲自作掉脫者,尤極痛惋,更加嚴覈,明正其罪,一時爲急,大僚之箚,蓋出於嚴獄體重法理之義,遽有此減死安置之命,臣等聚首愕貽,竊不勝憂歎之至,我聖上欽恤審克之德意,臣等豈不欽仰萬萬,而渠之尙逭收司之律,已切失刑之歎,況是今獄之逆窩也罪首也,而終不克窮覈,遽爾酌處,揆諸獄體,有漏網之憂,論以邦憲,有解紐之慮,義理方明而更晦,隄防莫嚴而將壞,亂臣賊子,無所懲戢,思之至此,寧不懍然而心寒哉?請大靜縣圍籬安置罪人正喜,亟令王府,更爲設鞫,快正典刑。噫嘻痛矣,紀淵之罪,可勝誅哉?性本凶譎,行又奰慝,外面則不離騙之惡習,指意則罔非禍心之包藏,兜攬華膴,席乃兄而愈益驕濫,縱恣胸臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之搤腕亦多,而此猶屬薄物細故耳,以今番鞫獄事言之,接翰模而寬譬,其所寬譬者何譬,與晟賊而授計,其所授計者何計?情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼劫,粧出左右無當之疏,欲逞其凶圖者,與乃兄,一而二二而一也,憯計將欲售於湛滅,重犯莫逃於惎間,而以我純祖全保之聖意,翼考仁孝之聖德,雖不置辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏,又極嚴峻,承聆諸臣,無不掩抑,退益憤惋,以若亘萬古所未有逆憝,豈可使一刻容貸於覆載間乎?請古今島安置罪人紀淵,亟令王府,設鞫得情,快正典刑。噫嘻痛矣,亂臣賊子,從古何限,而豈有如醇壽之至凶絶悖者乎?本以陰慝之性,敢生樂禍之心,結交非類,所綢繆者凶謀也。以下八九字刀削晉鏞家夜會,鍾協處參席,互相酬酢,俱極凶憯,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止,請謀反大逆不道知情不告罪人醇壽,亟施孥戮之典。以下六行半刀削噫嘻痛矣,島配三罪人之罪,可勝誅哉?李鍾協,妖樂之至親,逆晉之切戚,破字妖夢,曾所參聞,酒席凶會,亦在渠家,卽此一款,已是斷案,徐永淳,延接悖孫,率蓄妖壻,綢繆情節,掩諱不得,孟鶴述以下一行半刀削薄勘失刑甚大,雖以遠配諸罪人言之,李準,假托山訟之說,以下五六字刀削李晉錫,夤緣英熙,以下四五字刀削尹永植,作伴鶴述,以下十五六字刀削洪稷周以下四五字刀削鄭基元以下十五六字刀削遠配之典,終涉寬假,請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。噫嘻痛矣,世變層生,亂逆何限,而豈有如今番捕廳諸賊之至憯絶悖者乎?噫,彼兩女,俱以至微至賤之妖物,白做如狂如譫之凶說,乃敢譸張,無難傳播,甘犯萬戮猶輕,千剮無惜之罪,至如賊澤,本以蟣蝨之賤,素蓄梟獍之腸,以不忍聞不忍道之凶誣悖說,稱以上變,又從以傅會增衍,發之於口,筆之於書,作此窮天地亘萬古所無之逆變者,思之膽掉,言之髮豎,如許窮凶極惡之妖女逆豎,孰不欲手磔而口臠也哉?設鞫正法,王法卽然,而大僚求對,直請處分者,以其辭語極凶,無以如法問招也。第念凶如此賊,妖如此賊,未加肆市之典,而誅止其身,戮不及孥,則其可曰國有三尺乎?聖批若曰,固當以大逆議律,則此賊之爲大逆,旣已洞燭之矣,又若曰,律後加律,實關格例,臣等竊以爲振古所無之凶賊,何可膠守於格例,使王章未伸而輿憤莫洩乎?請梟首罪人澤,捕廳勘斷罪人金·河兩女,竝亟施大逆之律。答兩司曰,不允。正言尹行謨啓曰,梟示罪人性世,與劇逆載榮,一而二二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也。設鞫七朔,根因窩窟,終未究覈,只施梟示之律,輿情之憤惋固無可言,而不可以已爲梟示,不施當施之律,請梟示罪人性世,亟施孥戮之典。噫嘻痛矣,人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,快正典刑。噫嘻痛矣,義理晦塞,變怪層生,至於睦台錫事而極矣。我朝之於皇朝,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇明之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所可敢道哉?終篇旨意,極其閃忽,要不出挾雜之計,已施之律,不足以懲其罪,請島配罪人睦台錫,亟令王府,拿鞫嚴問,明正典刑。答院曰,不允。
全羅監司李時在疏曰,伏以,臣猥叨藩命,行將陛辭,臣之父母祖父母墳墓,在於京畿驪州·楊根等地,而間歲一省,法典之所在,今年再由,實有私分之難安,第伏念奉節湖臬,當爲經歲之阻,慟結蓼莪,慨三釜之不及,榮隔松楸,況千里之逖違,敢控至懇,仰瀆崇嚴。伏乞聖明,亟賜鑑諒,更許恩暇,俾伸情私,不勝幸甚,臣無任云云。答曰,省疏具悉。卿其往省焉。
乙巳十一月十九日辰時,上御重熙堂。朝講入侍時,領事朴晦壽,知事趙斗淳,特進官權大肯·徐念淳,大司憲洪學淵,參贊官徐憲淳,侍讀官朴永輔,檢討官兪致崇,正言尹行謨,假注書李承輔,記事官李承圭·李承益,各持論語第一卷,以次進伏訖。上曰,史官分左右。上開卷,讀前受音一遍訖,命給書算于永輔,仍命讀新受音。永輔讀自子禽問於子貢,至亦可宗也,仍奏釋義訖。上讀新受音十遍訖,命陳文義。永輔曰,有子曰禮之用和爲貴,禮而無和,禮爲不貴,和而無禮,和不可行,以人倫言之,父子之間,專尙嚴敬,則情志易阻,或欠於和,專尙慈愛,則言貌易褻,亦傷於禮,是以禮與和,不可偏廢,此猶一家之事,至若君臣之間,堂陛九級,禮已定矣,若徒儼然高拱,衮冕如天,慄焉下趨,簪珮委地,不復有交孚之和,則一國政治,亦無以成,肆昔大舜之治天下,敬敷五敎禮也,曰都曰兪和也,至於帝庸作歌,皐陶之乃賡載歌,則和之至也。殿下近日,頻開講筵,禮接臣隣,一堂之上,和氣藹然,今日法講,尤是盛擧矣,熙皞之治,實基於此。伏願殿下,於禮和二字,終始懋念焉。命下番陳文義。致崇曰,夫子至是邦,必聞其政,然而未嘗一日行政,天之未欲平治天下,此吾道千載之恨也,雖然使夫子而遇時,其事蹟之著見者,當不過書之三謨及伊訓·說命等數篇而止,惟其未遇也,故所以有魯論二十篇,天理人道,治法政謨,靡不畢備,尊而師之,千載如一,此夫子之道,不行於一日,而行於千載者也。今於法筵,進講是書,潛心玩味,按而行之,用夫子之言,便是我殿下,用夫子也,豈不休哉?伏望懋念焉。命領事陳又義。晦壽曰,夫子至是邦也,必聞其政者大聖人盛德光輝,自有著見於人而然也,聖人之心,雖急於行道致君,何嘗枉己而自求哉?苟使時君,虛心盡誠,委之以政,則王道之行,朞月可也,然而至邦之初,雖有與聞,終未有擧國而聽之,何也?張南軒所謂見儀形而樂告之者,秉彝好德之良心也,終未能用之者,私欲害之也。大抵天下萬事,每患一私字壞了此心,大中至正,些兒淨盡,然後發於心施於政者,無不一出於正矣。伏願殿下,每以公私二字,省察此心,發於公則勇行之,發於私則克祛之,使一心之微,爲萬化之源,囿斯世於大中至正之域焉。命知事陳文義。斗淳曰,溫良恭儉讓五者,爲聖人極功,而魯論一部中善觀而善形容,亦莫踰此者,然五者之中,讓爲其本,譬如五行之中,土德之寄旺四時,無土則不成五行,猶非讓則不成五德,蓋聖人進修之業,有無限向上階級,惟其以多問寡,以能問不能,有若無實若虛,皆讓之實也。今若行一善而自足,能一事而驟滿,謂不必復資乎翕受求助之功,則上而傲然自聖之憂,下而恬然自揜之弊,此必至之勢也。惟於此等處,必十分體念,然後始期有不自滿好問裕之盛,是臣區區之望矣。命特進官陳文義。大肯曰,今此學而篇,爲論語二十篇之首,而開卷第一義,學而時習之也,古今學問之病源,只在於道在邇而求諸遠,日用常行,凡百事爲,皆在學問中,甚非高遠難行之事也。仲虺之誥于成湯曰,能自得師者王,自我發問,有得於人,則人皆可以爲我師矣,玆豈非能自得師者乎?嚴師畏友,固是啓我牖我者,而雖不如我者,亦不無助我益我之道,傳曰不恥下問,先儒曰僕隷多識我數事,問之可也,執塗人而問之亦可也,學問之道,不外乎博學審問矣。我殿下近日召對,嘗講綱目,若遇事段得失處,先以聖意,默運裁量,然後次觀下段,以見古人之如何措處,較量於聖意之默運,則其契合與參差之間,計慮識量,自然日長,此程子讀史要語也。蓋如漢高帝,先入關中,秦民苦其苛法,陷在塗炭,則當施何許德政,可以承秦之弊而奠安生靈,講究而默運,然後乃觀約法三章與向所運意者,參眷其計合與否,則此爲學問上切實工夫,孟子曰責難於君謂之恭,臣等之於殿下,責難猶可爲也,況此當行易然之事乎,伏願聖明,留意焉。念淳曰,溫良恭儉讓五字,爲此章之要旨,知事所陳好矣,子貢,夫子之賢弟也,而贊夫子之德,必以此五字者,蓋有以也,雖以人君御世出治之本言之,亦不外乎此,唐堯之允恭克讓,虞舜之溫恭允塞,夏禹之克儉于家,周文之徽柔懿恭是也。故宋臣趙普嘗曰,以論語半部,佐先帝創業,又以半部,佐陛下致太平,然則欲求治平之要,則舍是書奚以哉?又欲求魯論一部之要旨,豈有外於這箇五字乎哉?伏願殿下,於此五字上,恒懋躬行之實,克著心得之效,則堯·舜·禹·文之治,可復期於今日矣。命大司憲陳文義。學淵曰,登筵諸臣已奏文義,臣無更陳之辭,而課日召對,頻接臣隣,酬酢如響,朝野臣民,莫不歡欣,萬億年無疆之休,實基於今日,從今以後,念殷宗終始之學,慕周文緝熙之工,以論語中學而時習,作爲第一義諦,是臣區區之望也。命參贊官陳文義。憲淳曰,此章知和而和,不以禮節之,亦不可行云者,指其和之偏倚而言也,偏於和則易流,偏於禮則易離,故和與禮必相須,然後無一偏之患矣,日前召對時,綱目中李固之言曰,伯夷隘,柳下惠不恭,不夷不惠可否之間,聖賢處身之珍,隘者近於偏禮,不恭者近於偏和,此夷惠所以有一偏之病,而不能爲聖之純者也,惟大聖人則不然,和以禮節,禮以和貴,是之謂中和也。故中庸曰致中和,天地位焉,萬物育焉,然則人君之所可則者,豈非中和之德乎?伏願懋念焉。命正言陳文義。行謨曰,大臣·儒臣,皆已陳之,臣無容更贅,而以溫良恭儉讓五字,知事·特進官所奏切實,此雖子貢贊夫子之美德,而亦爲人君爲治之要道,殿下比來課日召對,頻接臣僚,進講綱目,以知歷代治亂之道,繼講羹墻錄,以監列祖傳授之法,今日臣子,孰不歡欣慶忭,而第因令聞之日彰,如臣疎逖,亦聞筵說之傳誦者,殿下臨講討論之際,以節儉納諫爲貴,大哉王言,此奚但君德之先務?亦切中今日之時弊,夫君依於民,財出於民,君不崇儉,用之不節,則民生日困,國何以爲國乎?且君不自聖,從諫則聖,雖以上聖之智,亦無獨運之理,而翕受敷施,捨己從人者,卽溫良恭儉讓之所推去也,然而節儉與納諫,莫非學問中出來,觀古昔聖帝明王之節用愛民,致治熙隆,卽殿下之所可師也,論忠臣賢輔之責難陳善,明良相須,亦殿下之所可法也。於此等處,體認躬行,則寧或專美於古乎?顧今聖志奮發,朝講夜對,樂此不疲,臣等之攢祝,已無可言,而雖彼輿儓下賤之類,擧皆欣欣相告曰,吾王好學,民情大可見焉,將使八域遠近愚夫愚婦,莫不聞風興起,思見德化之盛,太平萬世之治,可基於此,但爲學之要,必貴有始而有終,少有間斷,功虧一簣。伏願殿下,終始惟一,日新又新,是臣區區之望也。晦壽曰,邇來連賜召對,繼以行法講,課日孜孜,樂此不疲,此皆大聖人懋時之勤,奮發之盛,將此做去,今日如是,明日如是,卽爲堯爲舜之機,臣固欽仰讚誦,殆欲手舞足蹈,然而臣又不無先事之過慮,殿下如或以是有自足之心,則弛忽易乘,前功恐虧,臣於向筵,以問難無間斷,有所仰陳,伏蒙開納之敎,而今又以立志堅固獻焉。伏願益加勉勉,俾有終始如一之效焉。永輔還上書筭。上掩卷。諸臣以次掩卷訖。晦壽進前奏曰,近日日寒甚酷,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。憲淳曰,傳啓奏之。學淵·永輔·致崇·行謨等進前訖。學淵出傳啓。上曰,出去臺廳爲之,可也。憲淳曰,大司憲洪學淵傳啓之際,露出笏記,事甚未安。推考,何如?上曰,依爲之。出擧條學淵曰,臣年紀衰邁,言議巽劣,本不合於淸朝耳目之任,而朝講有命,倉皇登筵,將欲傳啓,露出笏記,至有承宣備問之擧,滿心慙恧,無地自容,以此情踪,何可晏然於臺次乎?請命遞斥臣職。答曰,勿辭,亦勿退待。命史官就座,仍命退,諸臣以次退出。
乙巳十一月十九日申時,上御重熙堂。慶尙監司入侍時,同副承旨趙道淳,假注書李承輔,記事官李承圭·李承益,前慶尙監司洪鍾英,以次進伏訖。上曰,史官分左右。命前慶尙監司進前,鍾英進前訖。上曰,本道有何痼弊民瘼乎?鍾英曰,春間伏承詢瘼之敎,故秋間以數三條爲弊者狀聞,而其外別無爲弊者矣。上曰,今年農形,何如?鍾英曰,或有優劣之殊,而以全省言之,則庶爲少康之年矣。上曰,更無他弊乎?鍾英曰,別無可陳之弊矣。命就座,又命史官就座。仍命退,諸臣以次退出。
上在昌德宮。停常參·經筵。
藥房提調金興根,副提調徐憲淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李時愚啓曰,明日常參·經筵,取稟。傳曰,停。
李經在啓曰,合辭方張之時,兩司無詣臺之員,事甚未安。未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政權敦仁未肅拜,左議政金道喜,右議政朴晦壽俱有身病,不得來會云矣。敢啓。傳曰,知道。
備忘記,水原府留守李若愚下直,長弓一張,長箭一部賜給。
禮曹,來丙午正月初五日行社稷祈穀大祭親祭,取稟,奉敎敬依。
禮曹,來十二月初六日孝裕王大妃殿誕日陳賀時應行節目,參考前例磨鍊爲白去乎,依此擧行,何如?判付啓,旣承慈敎,權停爲良如敎。
傳于李時愚曰,輪對官明日待令。
李經在啓曰,大司憲洪學淵,執義權馦,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,司諫林基洙,獻納朴斆默,正言尹行謨·柳晏,執義權馦,掌令申佐模·申泰運,持平崔虎文·李晉燁牌不進罷職傳旨,傳于李經在曰,只推。
李經在啓曰,密符親納例也,而前水原留守李光正,謂有身病,使其褊裨替納,事甚未安。推考,何如?傳曰,允。
趙道淳,以吏曹言啓曰,今此冬至祭祭官,當爲分排,而除老病公頉,實無推移排比之路,依近例刑官及司饔院官員年六十以上人員,通瀜塡差以入,而其中時無職名人員,令該曹口傳付軍職,何如?傳曰,允。
兵曹口傳政事,護軍吳取善,副司果鄭錫朝以上竝單付。
李經在,以都摠府言啓曰,副摠管李行敎,以文臣朔試射試官,訓鍊院晝仕出去之意,敢啓。傳曰,知道。
水原府留守李若愚敎。王若曰,周建東都之保釐,隆爵命於九牧,漢重西京之拱護,虔汛掃於五陵,敷予十行,煩卿一出,顧玆隋城總理之府,寔我正廟經始之基,龜契叶作豐之謨,壯金湯之天設,象耕愴巡嶽之地,僾衣冠之月遊,紆睿籌於宮府城池,恒軫堂構之丕責浹遺澤於儒武農賈,宜揀對揚之良才,惟卿,三朝老成,故家規範,蘊笙鏞賁飾之具,詩禮視爲靑氈,處鐘鼎奕舄之門,淸儉乃其素履,文盟久擅於藝苑,襲鳳毛於掌綸,吏績薄試於畿藩,恢牛刃於導窾,玆授卿以水原府留守兼摠理使,卿其作屛王室,播譽福星,體中宸愾慕之誠,祗奉四時之芬苾,追先王宏遠之略,冞鞏一路之保障,故玆敎示,想宜知悉。知製敎洪祐健製進
上在昌德宮。停常參·經筵。
李時愚啓曰,明日常參·經筵,取稟。傳曰,停。
李經在啓曰,來二十五日,朝參日次矣。敢稟。傳曰,停。
又啓曰,合辭方張之時,兩司無詣臺之員,事甚未安。未肅拜·呈告人員,竝卽牌招,何如?傳曰,允。
傳于李經在曰,諸承旨持公事入侍。
李時愚啓曰,輪對官來待矣。傳曰,入侍。
禮曹,來丙午正月初七日行宗廟·永寧殿春享大祭香祝親傳,取稟,奉敎敬依。
李經在啓曰,大司憲洪學淵,執義權馦,掌令申佐模·申泰運,持平崔虎文·李晉燁牌不進,監察茶時之意,敢啓。傳曰,知道。
以大司諫宋持養,司諫林基洙,獻納朴斆默,正言尹行謨·柳晏,執義權馦,掌令申佐模·申泰運,持平崔虎文·李晉燁牌不進罷職傳旨,傳于趙道淳曰,只推。
兵曹口傳政事,副司果單李貞夏。
趙道淳,以吏曹言啓曰,贈諡文肅公趙秉龜延諡,今月二十二日,定行於本第云矣。敢啓。傳曰,知道。
領議政權敦仁疏曰,伏以,臣叨玆寵命,今且有日矣。草草附達,未蒙開許,徊徨迫塞,方寸震灼,如窮無歸,此何人哉?夫人臣事君,分義居先,奔奏靖共,不私其身,卽其職爾,故鞠躬盡瘁,死而後已者有之,如或筋力之有所不逮,則下不得卒其忱悃,上無以責其超走,又其勢也,故陳力就列,不能而止者亦有之,臣於見職,乃宿趼也,循墻之義,觸藩之情,非如始受命之日,且殿下於臣,曲費恩造,乍退旋進,必欲置之左右,雖以臣豚魚之迷,亦豈無犬馬之誠乎?若曰無鞠瘁至死之願,則斷然非臣之本實也。第臣抱此疾病,閱歲年而積成膏肓,懍殘危厲,力不可以從政,卽殿下之所燭悉,而從前憫覆之者,此政所謂陳就之不能,故竟賜恩遞,俾遂調便,好生之仁,體下之德,臣方含戴感激,死且無恨,念臣之遞,今無幾個時月,亦臣之病,因無幾分動靜,而又以此旣遞之任,旋授於未瘳之身,臣未敢知殿下,謂臣間庶差安,可任驅策歟?夫以必死無幸之病,已至于三年,則雖或介然之頃,時有劇歇之殊,卽不過溝澮暫涸之盈,崦嵫欲頹之景耳,曷嘗陽意之收回,而病邪之退聽乎?苟使臣仰托洪庇,俯理殘質,蘇孱起蟄,足備使用,則餘生圖報,卽惟我殿下命,是竭蹶而已,臣實何心,逡巡若避事,偃蹇如占便,甘自犯於孤恩負罪之科哉?是則非理也,臣本受氣不豐,攝養多失,疾病之發,雖在今日,根柢之深,所由來遠,所以一發而治技已窮,屢危而證祟無差,殆天之廢,非力可容也。縱臣不病,已僨之地,決不當再誤,況以病而退,仍病而進,臣何辭而免爲貪寵冒廉之人,國之元輔,亦何可以癃廢無用者,進而又進,使之據有之乎?國體之嚴,自歸苟且,廟務之重,從底狼狽,而我殿下好生體下之至仁盛德,亦不得終始之,其將奈何?此皆臣之所大懼,而不敢爲進身計也,病思昏錯,言不知裁。伏乞聖慈,特回仁照,畫卽遞遣,以重國事,俾延微喘焉,臣無任云云。答曰,省疏具悉卿懇。前諭已悉予意,而卿之出肅,尙此遲遲,予甚悶然,今見來章,又何懇辭至此,卿試思之,此豈卿言病之時乎?其勿更辭,卽爲簉朝。仍傳于趙道淳曰,此批答,令偕來承旨傳諭,期於偕來。
乙巳十一月二十一日午時,上御重熙堂。諸承旨持公事入侍,輪對官同爲入侍時,行都承旨李景在,右承旨李經在,左副承旨徐憲淳,右副承旨李時愚,同副承旨趙道淳,假注書李承輔·韓敬源,記事官李承圭·李承益,待敎洪淳穆,以次進伏。輪對官社稷署令李寅鳳,儀賓府都事洪鍾華,義盈庫直長金貞根,內資寺奉事權學善,兵曹正郞金正奎,進伏楹外訖。上曰,史官分左右。景在進前奏曰,臣戶房無他公事,只有啓本一度矣。上命奏之。景在讀奏江原監司徐英淳啓本被燒死人等恤典題給事。上命書判付。景在書判付讀奏訖。經在進前奏曰,臣兵房無他公事,只有啓本一度矣。上命奏之。經在讀奏慶尙監司李啓朝啓本發兵符傳受事。上命書判付。經在書判付讀奏訖。經在又奏曰,臣代房刑房,只有啓本一度矣。上命奏之。經在讀奏江原監司徐英淳啓本罪人李道也之等平海等邑到配事。上命書判付。經在書判付讀奏訖。憲淳進前奏曰,臣工房無一公事矣。時愚進前奏曰,臣禮房無他公事,只有啓本一度矣。上命奏之。時愚讀奏慶尙監司洪鍾英啓本勿待罪有旨祗受事訖。道淳進前奏曰,臣吏房無他公事,只有啓本一度矣。上命奏之。道淳讀奏慶尙監司李啓朝啓本眞寶縣監申綏到任事。上命書判付。道淳書判付讀奏訖。景在奏曰,輪對官使之進前乎?上可之,寅鳳進前奏職姓名訖。上曰,職掌與所懷履歷竝奏之。寅鳳奏曰,職掌灑掃壇壝,無履歷所懷,乙未爲健元陵參奉,丁酉入禁府都事,當年八月,移軍資奉事,戊戌陞本監直長,壬寅爲氷庫別提,甲辰爲戶曹佐郞,今年正月,爲社稷令,奏訖。景在奏曰,社稷令李寅鳳,奏對之際,做錯非細,不可以生疎之致,有所參恕,推考,何如?上曰,依爲之。出擧條鍾華進前奏職姓名訖。上曰,職掌與所懷履歷竝奏之。鍾華奏曰,職掌所懷竝無,履歷庚子爲童蒙敎官,壬寅爲典設別提,癸卯爲工曹佐郞,當年仍陞本曹正郞,今年除儀賓都事,奏訖。貞根進前奏職姓名訖。上曰,職掌與所懷履歷竝奏之。貞根奏曰,職掌油色,留庫法油三十七石八斗,眞油一百五石,黃蜜一千二百五十九斤,所懷無,履歷辛丑爲寧陵參奉,癸卯移義盈奉事,今年陞本庫直長,奏訖。學善進前奏職姓名。上曰,職掌與所懷履歷竝奏之。學善奏曰,職掌眞油色,淸蜜色,留庫眞油十一石五斗,淸蜜二十石六斗,履歷辛丑爲翼陵參奉,甲辰移內資奉事,奏訖。正奎進前奏職姓名。上曰,職掌與所懷履歷竝奏之。正奎奏曰,職掌木覓山鞍峴兩烽燧,所懷外曹,本是錢布衙門,皆一二軍色次知,故臣無所懷矣,履歷丁酉登文科,庚子爲肇慶廟別檢,壬寅陞典籍,癸卯爲肇慶廟令,今年復爲典籍,七月爲兵曹正郞,奏訖。上曰,輪對之例,各司皆有之乎?景在曰,受點後始入矣。上曰,凡各司皆入於受點乎?景在曰,錢穀衙門,最多入矣。上命先退輪對官,又命史官就座,仍命退,承史諸臣,以次退出。
上在昌德宮。停常參·經筵。
李經在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李時愚啓曰,明日毓祥宮冬享祭齋戒相値,視事頉稟之意,敢啓。傳曰,知道。
又啓曰,明日召對,取稟。傳曰,爲之。
李經在啓曰,合辭許久闕啓,事甚未安。差祭外,未肅拜·呈告人員,竝卽牌招,何如?傳曰,允。
又啓曰,大司憲洪學淵,執義權馦,持平崔虎文·李晉燁牌不進,掌令申佐模·申泰運差祭,監察茶時之意,敢啓。傳曰,知道。
以大司諫宋持養,司諫林基洙,獻納朴斆默,正言尹行謨,執義權馦,持平崔虎文·李晉燁牌不進罷職傳旨,傳于李經在曰,只推。
傳于趙道淳曰,發遣吏郞,諸執事淸齋與否,摘奸以來。
李經在,以訓鍊都監言啓曰,本局哨官趙秉瓚,身病猝重,勢難察任,改差,何如?傳曰,允。
上在昌德宮。停常參·經筵。
李時愚啓曰,明日常參·經筵,取稟。傳曰,停。
李經在啓曰,大司憲洪學淵,持平崔虎文·李晉燁呈辭,執義權馦未肅拜,掌令申佐模·申泰運差祭,監察茶時之意,敢啓。傳曰,知道。
李時愚啓曰,明日冬至望闕禮,依例爲之之意,敢啓。傳曰,知道。
趙道淳啓曰,啓覆例於陽覆前擧行,而領議政權敦仁未肅拜,不得如例擧行之意,敢啓。傳曰,知道。
傳于李時愚曰,禮房承旨馳詣宗廟·永禧殿·徽定殿·景慕宮,奉審摘奸,仍詣受香諸處,奉審摘奸以來。
傳于李經在曰,召對入侍。
傳于趙道淳曰,批諭之後,今已有日,而尙無變動,以卿體國之誠,何爲如是,卿豈不諒予意而然乎?其卿出膺,予當面諭於卿事,令偕來承旨,更爲傳諭,期於偕來。
左承旨金公鉉書啓,臣於本月二十三日辰時量,敬奉聖諭,更爲傳諭于中部大寺洞一牌契議政府領議政權敦仁所住處,則以爲臣,以奏以疏,連暴懇私,疾痛之呼,縱不擇音,逋慢之誅,焉敢逃罪?凘凜欲殊,威罰是俟,卽又伏奉敦諭下者,委寄之念,冞益隆重,側席之思,若是勤至,至有此面諭之敎,擎讀以還,感涕無從,雖在床簀之危喘,豈昧駕屨之至意,而顧臣病實,已悉照燭,不待更事覼縷,以煩聰聽,而癃癈至此,驅策不得,非但臣所自分,世所共諒,卽我殿下,亦所曲察,而必欲生成者也,況自秋冬以來,危證敗兆,如期闖作,劇歇之無常,源委之日深,較之年前,落下幾層,而近因寒威之忒毒,重添客祟之緊重,濕痰痞隔,日以却食,咳嗽乘虛,夜不交睫,以臣目下筋力,舊恙新祟,迭攻如此,其何能抵當衆邪,獲保殘骸,以仰副恩命,復效趨走之誠哉?苟非然者,不世之恩,曠古之禮,日隆月加,偏於一身,臣於宿趼之地,有何難進之端,而逡巡歷日,殆若全孤恩渥,都闕分義者哉,草草附陳,多失昏錯,區區愚悃,難望孚感,繼當收召精神,仰具實封,以冀天地慈覆之澤云矣。臣旣承偕來之命,故姑爲仍留之意,敢啓。傳曰,知道。
李時愚,以禮曹言啓曰,來正月初五日社稷祈穀大祭親行時,省牲省器之節,依正廟朝己未定式,除取稟,以親臨磨鍊之意,敢啓。傳曰,知道。
李經在,以訓鍊都監言啓曰,本局哨官張德希,受由下鄕,過限不現,揆以紀律,萬萬駭然,爲先汰去之意,敢啓。傳曰,知道。
乙巳十一月二十三日午時,上御重熙堂。召對入侍時,參贊官李經在,檢校待敎李㘾,侍讀官徐相敎,檢討官林肯洙,假注書韓敬源,記事官李承圭·李承益,各持羹墻錄第四卷,以次進伏訖。上曰,史官分左右。上命上番讀之。相敎讀自顯宗命復故虎翼將軍,至殿下察之。上曰,止之。文義陳之。相敎曰,夫刑法,人君輔治之具,作威之權也,然而制刑作法之本意,則懲其有罪而已,非欲致人於刑也,故古昔聖王,必以欽恤之政爲務,眚災肆赦,恕過於非情也,罪疑惟輕,恐陷於非辜也,此虞·舜之所明刑弼敎,而若其至治之化,則大禹謨之刑期于無刑,民協于中者是也,蓋人君苟能導之以孝悌,齊之以禮讓,磨之以仁,漸之以義,好生之德,洽于民心,使斯民遷善遠罪不犯于有司,則鞭扑無所施,而犴狴無所用矣,猗我列聖朝前後恤刑之敎,其體天心養民命之至仁盛德,嵬蕩難名,成廟朝至有囹圄空虛,堂郞施賞之事,此乃姬周成·康之化也,深恩厚澤,至今浹洽,實啓我東方萬億年升平之治,曷不休哉?今日刑法,卽祖宗之法也,今日百姓,亦祖宗之民也。我殿下,凡於刑政,以祖宗之心爲心,祖宗之德爲德,則敎化行而民自勸,風俗美而刑自措矣,伏願懋哉懋哉。上曰,周家成·康時,果措刑乎?肯洙曰,成·康之時,刑措不用,至於四十年矣。相敎曰,周稱成·康之治,而刑措不用者,四十餘年,漢文帝時,斷獄四百,亦有刑措之風矣。上曰,如此之時,則其惟成宗朝時乎?㘾曰,然矣。上曰,成宗朝囹圄之空,是乃太平之治,而此時京外之獄俱空乎?㘾曰,京司然矣。肯洙曰,刑曹奏囹圄空,似指京司而言矣。相敎曰,堂郞施賞,因刑曹所啓,則囹圄卽秋曹也,上曰,圄字何音乎?相敎曰,讀以吾也。肯洙曰,非吾也,乃圉也。相敎曰,囹圄是秦獄名也。上曰,成·康時則中外囹圄,似是俱空矣。相敎曰,刑之不用,至於四十年,則其時囹圄之空可知矣。上曰,囹圄之空,但於成宗時有之,而其後則更無如此之時乎?相敎曰,列聖朝欽恤之德,明允之政,靡不用極,式至今休,克享太平,而至於囹圄之空,則每稱成宗朝矣。上曰,世宗朝下刑曹傳敎,欽恤之德意深盛矣。相敎曰,世宗朝以恤刑之典,果多下敎者,而至於此傳敎,尤是周恤甚備矣。肯洙曰,我朝仁厚立國,列聖祖前後欽恤之政,備載一編,臣無容更奏,而正廟朝時,京外殺獄之年久審理者,每親閱文案,御製中有審理錄,純宗朝時,多特判於曹啓者,翼考代聽時,亦多親爲裁斷者,寬恤好生之德尙洽于民心,此尤所體念處。上曰,正廟御製中,果有審理錄矣。上曰,仁宗朝敎曰,安得使寡人之世,民無有作奸犯科者乎?恤民之聖念,亦至矣盛矣。相敎曰,以我仁宗朝至仁盛德,實有意於刑措之治,而有此敎矣。相敎曰,孝宗朝,權榮以贓律,卽伏常刑,而聖敎有曰,貪贓之律,係生民休戚,國家興喪判焉,此法一撓,則守令之愼擇,繡衣之分遣,皆歸文具,故予不得已斷然行之,此卽重民事不撓法之聖敎也。上曰,贓律之係生民休戚,國家興喪,誠如聖敎矣。相敎曰,凡於刑憲,豈或低昂於其間,而至於贓汚之律,則尤不可少加饒貸矣,此聖敎之所斷然行之,而以不得已下敎者,亦可見大聖人愍恤之德意,則未嘗不備至也。上曰,然矣。命下番讀之。肯洙讀自肅宗二十七年幸社壇,至交口稱美。上曰,止之。文義陳之。肯洙曰,理財裕民,有國之大政,而惟我列聖朝,斟量前代之規,肇創貢稅之法,與廷臣講確設施者,或慮其斂民無節,隨時裁減,此誠萬世宏遠之謨,而成宗大王敎曰,裕財在節用,如欲節用,必先儉約,聖人一言之敎,卓越百王,尤爲今日之當法也。古語云奢侈之害,甚於天災,言其傷災病民之極也,蓋財生於民,而財竭則民窮,國依於民,而民窮則國危,此豈一時天災之可比哉?挽近習俗,日趨華麗,莫可挽回。伏願殿下,體列祖之儉德,痛一世之侈風,先自服飾器用,另加節省,每有一事,必曰得無侈乎,每見一物,必曰得無奢乎?惟奢是祛,惟儉是懋,則習俗可變,民生被澤矣,懋哉懋哉。上曰,欲其節用,必使儉約,如其奢侈,必至財竭矣。肯洙曰,殿下每軫崇儉之道,近日臨筵時,輒御以木綿衣,閭巷之間,聞此說者,莫不欣誦,互相戒飭,更不欲近奢麗之服,此所謂上行下效,捷於影響者也。相敎曰,蓋財之足與不足,惟在於節與不節,如衛文公·漢文帝·唐太宗之三君,始以艱窘,而終致豐亨,此由於用之有節也。秦皇·漢武·隋焬三君,始以富裕,而終致耗竭,此由於用之無節也,以此觀之,理財之要,莫如節約矣。上曰,大同之法,在民多爲紓力矣。肯洙曰,忠淸道成歡驛,有大同均役萬世不忘碑矣。上曰,大同未行之前,何以爲之乎?肯洙曰,各道貢獻之物,皆以本色納之,故徵索點退之際,吏胥之幻弄多端,民生之困悴滋甚,此所謂法久弊生,而大同之設,良有以也。上曰,貢法果無怪其多弊,而當初設施,則必無爲弊者矣。肯洙曰,俄者所奏法久弊生者此也。命參贊官讀之。經在讀自六年行錢於京外,至廟堂覆奏。上曰,止之。文義陳之。經在曰,臣所讀自止中節儉之義,儒臣纔已敷衍仰奏,臣何容贅陳?第今侈靡之習,日甚一日,上而卿士大夫,下至委巷匹庶,其衣服飮食之需,輿馬器翫之具,窮極華鮮,競尙奇巧,不惜千金之費,或兼數家之産,遠近慕效,遂成風俗,財用由此而日匱,民生由此而日困,豈不大可寒心哉?如欲痛矯此弊,惟在我殿下一轉移之間,菲衣卑宮,躬先節儉,凡係奢華珍異之物,一皆斥遠而不御,則上行下效之化,亦當捷於桴鼓,漸可回漓而返淳,由奢而就儉矣。昔衛文公,承殘敗之餘,布衣帛冠,力行勤儉,以致季年之殷富,漢之文·景,淸淨爲治,專尙儉德,至於倉腐粟而錢朽索,雖經武帝五十年窮黷之政,而不及於亂亡者,民食足故也,有是哉節儉之效也,自後歷代少康之國,何莫非以儉爲治,而至如我朝,則列聖儉德,度越百王,徽謨美範,昭在是編。伏願殿下,監此前代已驗之治,效承祖宗相傳之家法,以節儉二字,爲今日致治之急先務焉。上曰,職田何謂也?經在曰,計職品劃給之田也。相敎曰,卽科祿頒給之田也,上曰,列聖朝尙儉之德盛矣,至有純木爲笠纓矣。經在曰,然矣。上曰,紺色何色乎?經在曰,鴉靑色也。命閣臣讀之。㘾讀自上嘗聞前郡守洪萬恢,至且賜衣服。上曰,止之。文義陳之,㘾曰,臣所讀自止中,別無文義之仰陳者,上下番儒臣與參贊官所奏,俱爲切實,而第崇儉,是理財之本,節用爲裕民之道,苟未崇儉,何以節用,古語云由奢入儉難,由儉入奢易,立志不固,則爲物所矣,是以古昔明王哲辟,凡於不急之務,無益之費,悉省調度,飭勵群工,俾中外承風,率皆儉約,民力可省,而國儲自裕矣。噫,上行下效,捷於影響,苟欲昭儉而丕變侈風,惟在上之人導率之如何,懋哉懋哉。相敎曰,十九板有曰唐太宗,以爲與其得數百萬緡,不如得一賢才,是乃重賢輕寶之意,而書之所寶惟賢,禮之忠信以寶者皆是也。齊威王,不過列國之君,以四臣之寶,輕十枚之珠,亦豈不韙哉?上曰,果見之,而此是格語也。上曰,英廟朝儉德果卓越,而去古未遠,故亦多承聞者矣。㘾曰,英廟屢澣御衣,至有見絮者,其尙儉之德,有如是矣。相敎曰,唐·虞之始,亦不過崇儉而已,堯之土階,舜之袗衣是也。上曰,由儉入奢易,由奢入儉難矣。相敎曰,然矣。上曰,奢侈非威令所可禁也。肯洙曰,此非嚴法峻令所可禁止,惟在殿下躬先率下,而不過一轉移間事也。上曰,英廟朝不着紋緞,不御紬袴,節儉之德盛矣。肯洙曰,英廟所御之衣,或至屢澣,御膳不踰數器,八十年如一日,雖古聖人菲衣惡食,誠無以過也,繼述之道,惟在我殿下,懋哉懋哉。肯洙曰,肅廟朝大司憲李端夏疏中,自上節儉,又以是飭勵朝廷,中外承風,人皆儉約,民力可省,國儲自裕矣,此卄八字,略而盡矣,此等句語,尤所留念處也。上曰,此言切實,而化行有如草上之風矣。肯洙曰,然矣。上曰,李端夏何如人也?經在曰,官至大臣矣。肯洙曰,別號則畏齋矣。肯洙曰,世祖朝召見輪對官時敎曰,予嘗患未能日接百官,猗我世祖郅隆之治,實基於此也。大抵君之於臣,等級截嚴,尊卑如天地,而在易泰之爲卦,天氣下降,地氣上升,以致三陽交泰,萬品昭蘇,君臣之際,亦猶是也,故治道之汚隆,亦係晉接之疎數,頻接臣隣,而國不治者,未之有也,君臣阻隔,而能治國者,亦未之有也,顧今聖志奮勵,召對之課日賜接,以其勤學也,喉院公事之親啓,輪對官每許入侍,以其勤政也,殿下苟欲勤學而勤政,則群下安得不日接於前乎?世祖傳敎中,易致怯縮,未能悉暴素蘊,此誠體下求助之聖德至意也。蓋疎逖之臣,及登前席,嚴畏居先,雖有所懷,十遺八九,此理勢之固然也,每於召接之際,假以色辭,上下之間,俾爲情志之流通焉。上曰,嚴畏怯縮,容或無怪矣。相敎曰,此敎中悉陳無隱,予當採聽爲敎,尤不勝欽仰萬萬矣,蓋有懷必陳,人臣之責也,敷納以言,人君之道也,苟或人君,不能虛受,則忠賢易阻於下,人臣不得畢陳,則聰明易蔽於上矣,此聖王所以虛己受人,使嘉言罔伏者也。上曰,此卷所讀,下餘幾板乎?經在曰,餘十四板矣。上曰,此後則當以國朝寶鑑召對矣,間已懸吐乎?相敎曰,有懸吐件,而本館所在卷帙頗不足,內閣所在件,當爲推移用之,有難自下擅移,故敢此仰達矣。上曰,移用可也。命史官以次讀之。賤臣讀自中宗命入侍諸臣,至銀臺·玉署。上曰,止之。上曰,銀盃尙在玉堂乎?相敎曰,果有之矣。上曰,果何時宣賜,而肅廟朝所賜者此乎?相敎曰,然矣。盃心有回文十六字,此是肅廟御製御筆,而臺心又有十六字回文,此則英廟御製也。上曰,回文果於盃心有之乎?相敎曰,然矣。上曰,曾已見之矣。上曰,政院銀盃,亦見在乎?㘾曰,中間閪失,而更爲造成,今則見在矣。上曰,故相臣李元翼,號是云何?經在曰,梧里矣。上曰,位至大臣,其家不蔽風雨,其淸白可知矣。相敎曰,此相臣非但淸白之可稱,其功業爲我朝名相矣。肯洙曰,國初相臣許稠,極其淸儉,雨漏草屋,手傘庇身,古人之儉德,有足以勵世矣。上曰,相業亦有之矣。承圭讀自定宗敎曰昔辭,至尹棨爲吏曹佐郞。上曰,止之。上曰,建中何謂也?相敎曰,書之仲虺之誥,有曰建中子民者是也,蓋中也者,天下之達道,堯·舜之精一執中,湯·武之建中建極,卽帝王傳授之心法也。洪範曰無偏無黨,王道蕩蕩,無反無側,王道正直,是乃建極之治,而極亦中之謂也。上曰,惟精惟一,允執厥中,書傳有之乎?相敎曰,然矣。上曰,白仁傑上疏,是何辭乎?相敎曰,是專言朋黨之弊也,蓋朋黨之論,始自漢之南北部,宋之蜀洛黨,所由來者漸矣,人各類從,君子有君子之朋,小人有小人之朋,其勢固然也。朱子曰,奚必以無黨爲是而有黨爲非哉?先儒又曰,商臣億萬,惟億萬心,可謂無黨,而紂以之亡,周臣三千惟一心,是爲有黨,而武王以之興,由此觀之,人君用人之道,惟當辨其忠邪賢否之別而已,未必以無黨爲君子而有黨爲小人也。肯洙曰,宣廟朝時,有東西分黨之目,無以調劑,龍灣御製中,至有朝臣今日後,寧復更西東之句,白仁傑之疏,實出調停之意,而其後特除金孝元富寧府使,特授沈義謙開城留守,以示譴斥之聖意也。上曰,然矣。承益讀自肅宗引見諸臣,至他日之憂也訖。上掩卷命退,諸臣以次退出。
上在昌德宮。停常參·經筵。
李時愚啓曰,明日常參·經筵,取稟。傳曰,停。
傳于李經在曰,日寒如此,輕囚放釋。
傳于李經在曰,日寒如此,內外各營入直軍兵及各門守門軍薄衣與流丐,摘奸以來。
李經在啓曰,臣經在,敬奉聖敎,馳往義禁府,取考囚徒案,則無時囚,故仍詣典獄署,取閱囚徒案,則結案罪人三名,殺獄罪人二十八名,御寶僞造罪人二名,俱係重囚故仍囚,其餘潛屠·毆打·酗酒·賴債,各司直囚罪人文五獨等二十一名,係是輕囚,故竝依傳敎放送之意,敢啓。傳曰,知道。
禮曹,來丙午式年進士覆試二月初八日,生員覆試同月初十日,生進放傍同月二十五日辰時,文科講經,武科覆試同月二十八日,文科會試講畢後,間一日文武科殿試三月十五日,文武科放傍同月二十七日卯時,雜科覆試四月初九日,雜科放傍同月二十五日辰時。
禮曹,來丙午年文武官重試及對擧別試文武科初試二月初二日,文科講經同月二十日,文武科殿試三月初十日,文武官重試同月十三日,別試及重試放傍同月二十一日卯時。
李時愚,以禮曹言啓曰,今此冬至諸道所封賀箋中,平山府使金善永,熊川縣監吳鼎周,雖非應封官,俱以別軍職封進矣。一體看審奉入之意,敢啓。傳曰,知道。
上在昌德宮。停常參·經筵。
藥房提調金興根,副提調徐憲淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
徐憲淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李時愚啓曰,明日常參·經筵,取稟。傳曰,停。召對爲之。
徐憲淳啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政權敦仁未肅拜,左議政金道喜,右議政朴晦壽俱有身病,不得來會云矣。敢啓。傳曰,知道。
備忘記,鐵原都護府使閔致默下直,長弓一張,長箭一部,片箭一部,筒兒一個賜給。
徐憲淳啓曰,假注書李承輔,身病猝重,勢難察任,今姑改差,何如?傳曰,允。
李承輔改差,代以洪原鍾爲假注書。
以濟州防禦使權溭狀啓薦新進上唐金橘·柑子,數甚零星,俱不得如例封進,惶恐待罪事,傳于趙道淳曰,勿待罪事,回諭。
趙道淳啓曰,大司憲洪學淵,執義權馦,掌令申佐模申泰運,持平崔虎文·李晉燁牌不進,監察茶時之意,敢啓。傳曰,知道。違牌臺諫竝許遞,政官牌招開政。
以大司諫宋持養,獻納朴斆默,正言尹行謨·柳晏,執義權馦,掌令申佐模·申泰運,持平崔虎文·李晉燁牌不進罷職傳旨,傳于趙道淳曰,只推。
趙道淳啓曰,吏曹判書金興根,參判金箕晩,參議趙在慶牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
宣傳官李光鉉書啓,臣於當日未時量,以衣薄摘奸事,敬奉承政院所下聖敎,自通化門至永肅門,闕內各所入直軍兵及各門守直騎兵軍等處,布諭聖念,一一詳察是白乎則,上下所着衣服,雖有厚薄之不同,專賴周衣而禦寒是白乎矣,其中所着至薄,寒苦最切者,這這抄出役姓名,竝以後錄于左是白齊。敦化門,遂安騎兵軍李桂曾,金海騎兵軍金元得,金虎門,潭陽騎兵軍吳光燁,曜金門,林川騎兵軍高萬興,宣仁門,結城騎兵軍趙永孫,丹鳳門,公州騎兵軍李萬孫,長湍騎兵軍崔北崇,通化門,晉州騎兵軍姜奉尙。傳曰,知道。衣資令兵曹題給事,分付。
宣傳官張昌煥書啓,臣於本月二十四日未時量,以流丐衣薄摘奸事,敬奉承政院所下聖敎,馳往崇禮門·昭義門·敦義門·彰義門·肅靖門·訓局新營·北一營·禁衛營新營·西營·龍虎營新營。都監新營,入直將官及軍兵等,依省記點考詳察是白乎則,竝無頉闕是白遣,衣袴厚薄摘奸是白乎則,各門守門軍及各營入直軍段,別無薄着呼寒之弊是白遣,各處流丐段,亦爲詳細摘奸是白乎則,中部廣通橋上下入幕五十一名內,病乞十五名,別無凍斃是白遣,西部蓮池洞契丐幕段,入幕三十七名內,病乞十四名是白遣,各門卜直軍所着,或有厚薄之不同是白乎所,其中薄着矜惻者,這這抄出役姓名,後錄于左是白齊。崇禮門卜直軍金秀吉,昭義門卜直軍李甲伊,敦義門卜直軍朴不伊。傳曰,知道。空石與顧恤之方,令該廳題給事分付,守門軍薄衣,令該營題給事,分付。
宣傳官李敎承書啓,臣於本月二十四日未時量,以流丐衣薄摘奸事,敬奉承政院所下聖敎,馳往光熙門·興仁之門·惠化門·南別營·南小營·下都監·東別營·御營廳新營,入直將官及軍兵等,依省記點考詳察是白乎則,所着衣服,別無至薄呼寒之弊是白遣,各處流丐,詳細摘奸是白乎則,孝橋下幕段,入幕二十七名內,病乞十四名是白遣,各門卜直軍所着,或有厚薄之不,同是白乎所,其中薄着矜惻者,這這抄出役姓名,後錄于左是白齊。光熙門卜直軍金莫丁,興仁之門卜直軍金學吉,惠化門卜直軍崔龍卜。傳曰,知道。空石與顧恤之方,令該廳題給事,分付,守門軍薄衣,令該營題給事,分付。
李時愚,以禮曹言啓曰,卽接濟州前牧使權溭狀啓謄報,則十月令薦新橘果中唐金橘·柑子數甚零星之由,前已馳啓,而一一摘取,唐金橘爲二百六十九個,柑子爲一百四十一個,肇慶廟薦新唐金橘十六個,柑子十四個封進,所餘唐金橘,爲二百五十三箇,柑子爲一百二十七個,宗廟·徽定殿·景慕宮,薦新,無以排比,謹援已例,都封上送于禮曹,以爲稟旨薦獻之地爲辭矣。在前橘果稀結之時,多有減數薦獻之例,今亦依前例分排,當日薦進,何如?傳曰,允。
趙道淳,以兵曹言啓曰,來十二月丙午正月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
又以兵曹言啓曰,謹依薄衣摘奸宣傳官李光鉉書啓判下,闕內各門薄衣騎兵李桂曾等八名處,木各一疋,去核各二斤題給之意,敢啓。傳曰,知道。
上在昌德宮。停常參·經筵。
李時愚啓曰,明日常參·經筵,取稟。傳曰,停。
李經在啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于李時愚曰,召對入侍。
徐憲淳啓曰,吏曹判書金興根,參判金箕晩,參議趙在慶再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安,判書參判竝所當更請牌招,而係是一日三牌,何以爲之?敢稟。傳曰,牌招,參議只推,一體牌招。
有政。吏批,判書金興根進,參判金箕晩,參議趙在慶竝牌招不進,左副承旨徐憲淳進。以金鼎均爲大司憲,李鼎臣爲大司諫,李寅奭爲執義,朴商壽·兪錫煥爲掌令,姜冕奎·朴浚愚爲持平,權馦爲獻納,李維謙·李鼎信爲正言,金鍏爲工曹參判,李志淵爲判義禁,趙亨復爲同春秋,申命夏爲司饔主簿,金秉圭爲引儀,朴齊賓爲中部都事,韓兢人爲安山敬差官,李倫敍爲南陽府使,尙衣直長安膺壽,典牲直長金鍵相換。
兵批,行判書趙秉鉉病,參判徐念淳病,參議李元會病,參知韓文爀入直進,右承旨李經在進。護軍洪學淵,副護軍洪羲錫·李㙽·宋持養,副司果權馦·申佐模·申泰運·朴斆默·崔虎文·李晉燁,副司果尹行謨·柳晏·尹慶集以上竝單付。
吏批,再政。以趙鳳夏爲副應敎,洪在重爲副校理,金彝淳爲掌樂主簿,兼掌令單韓兢人。
吏批,三政。以尹會善爲司僕主簿。
掌令朴商壽啓曰,臣言議風采,本不合於淸朝耳目之任,而掌憲除旨,忽下於千萬夢想之外,感恩怵義,雖不得不張皇出肅,粗伸叩謝之忱,而第臣於合啓中,有區區私義之不可聯參者,在前如臣處地者,擧皆引避,輒蒙恩諒,今臣處義,與他無異,請命遞斥臣職。答曰,依啓。
李時愚,以弘文館言啓曰,上番闕直,事甚未安。應敎沈熙淳,副應敎趙鳳夏,校理沈敦永·徐相敎,副校理朴永輔·洪在重,竝卽牌招,以爲推移入直之地,何如?傳曰,允。
以吏曹參議趙在慶牌不進罷職傳旨,傳于徐憲淳曰,只推。
李經在,以兵曹言啓曰,來丙午年文武官重試,來丙午年三月十三日設行事,自禮曹推擇,啓下矣。武科則例有初試,吉日令日官李秉洪推擇,則來丙午年二月十九日爲吉云。以此日擧行,取人之數,依法典兩所各取五十人,而在前因特敎,或有除初試之例,今番則何以爲之乎?敢稟。傳曰,除初試。
又以兵曹言啓曰,來內午年重試對擧別試文武科初試,來丙午年二月初二日設行事,自禮曹推擇,啓下矣。在前武科初試,取人之數,多寡不同,或取二百人,或取三四百人,今番則取幾人乎?敢稟。傳曰,取二百人。
又以訓鍊都監言啓曰,謹依宣傳官書啓判下,本局字內敦義門卜直朴不伊處,木綿一疋,去核二斤考例題給之意,敢啓。傳曰,知道。
又以禁衛營言啓曰,謹依宣傳官書啓判下,本營字內崇禮門入直卜直金秀吉,昭義門入直卜直金甲伊等處,各木綿一疋,去核二斤題給之意,敢啓。傳曰,知道。
又以御營廳言啓曰,謹依傳敎,光熙門卜直金莫丁,興仁之門卜直金學吉,惠化門卜直崔龍卜處,各木綿一疋,去核二斤考例以給之意,敢啓。傳曰,知道。
又以摠戎廳言啓曰,本廳中軍吳一善,身病甚重,勢難察任,改差,何如?傳曰,允。
乙巳十一月二十六日辰時,上御重熙堂。召對入侍時,參贊官李時愚,檢校待敎李㘾,侍讀官朴商壽,檢討官嚴錫鼎,假注書洪原鍾,記事官李承益·金炳雲,各持綱目第十六卷,以次進伏訖。上曰,史官分左右。上開卷,命上番讀之。商壽讀自孝桓皇帝,至爾道爲貴。上曰,止之。文義陳之。商壽曰,杜喬爲人,自是正直,無所回撓,故朝野皆倚望,當是之時,群小得志,朝政紊亂,而賴有一喬之正直,得以憚壓百僚,維持紀綱,倘使桓帝,專任責成,引進善類,克列庶位,則漢業之衰,豈至於是也?由此觀之,則賢邪之用捨,治亂係焉,得一正直之人,則百官以正,天下亦正,而任一憸侫之類,則百度以隳,其國亦亂,此必然之勢也。夫以杜喬之正直,不克任用,竟爲群小之所陷,桓帝之未免庸闇,遂爲千古之所笑,可勝歎哉?伏願殿下,監前代治亂之由,辨人材用捨之分,每於此等處,深加澄省焉。上曰,李固爲人誠難矣。上曰,杜喬官至太尉,則似是丞相矣。上曰,此時丞相,別無相業之可見者矣。時愚曰,李杜果是賢相也,然賢相所以能做事業者,實由於君上之辨別淑慝故也,淑者升而用之,慝者黜而遠之,然後賢相,亦能展布,使朝著淸明,赫然事業之可觀,而此時則不然,雖以李杜爲相,而左右牽制者多,何能有爲乎?商壽曰,正直之士,難進而易退,故克保其終者蓋鮮矣。上曰,知而不能行者亦多矣。時愚曰,桓帝雖甚昏庸,有時乎能知忠直之爲忠直矣。上曰,桓帝亦知之矣。錫鼎曰,諸葛亮出師表曰,親小人遠賢臣,後漢所以傾頹也,卽指桓·靈之時而言之也。錫鼎曰,書所云其難其愼,惟和惟一,卽任官惟賢之道也,在方用之初,則其難其愼,在旣用之後,則惟和惟一,其者必然之辭,惟者專一之謂也,上雖用之,而不能專其任,則豈可責成於下乎?上曰,在書傳何篇乎?商壽曰,在書之咸有一德篇矣。時愚曰,此實知之不明故也,若能明知用李固·杜喬則治,任梁冀·趙忠則亂也,何難乎李杜之引進而不能爲,梁·趙之斥退而不能決哉?只緣知邊不分明,以至於梁·趙之戕殺李杜,而莫知察焉,可勝歎哉?昔齊桓公,出遊於野,見郭氏故墟,問野人曰曷爲墟,對曰郭氏者,善善而惡惡,桓公曰,善善惡惡,人之善行也,其所以爲墟者何也?對曰,善善而不能行,惡惡而不能去,是以爲墟也。以此觀之,桓帝亦一郭氏之流也。上曰,此是知善而不能用之謂也。上曰,此誠名言也。上曰,桓帝非不知之,而由於不能斥退梁冀矣。錫鼎曰,雖若桓·靈之君,非不知善惡之分,而但安於宴逸,溺於親昵,聰明有時乎蔽,故不能進賢退不肖,良有以也。上曰,此專由於梁冀之故矣。上命下番讀之。錫鼎讀自和平元年,至禮薄意不悅。上曰,止之。文義陳之。錫鼎曰,崔寔政論,先刑罰而後德敎,其在漢家寢衰之運,王綱縱弛之際,則可謂救時之良策,然而德敎本也,刑罰末也。孔子曰道之以政,齊之以刑,民免而無恥,道之以德,齊之以禮,有恥且格,與其苟免刑罰而無所羞恥,曷若恥於不善而至於善也,且禮者防於未然之前,而刑者禁於已然之後也,豈可先其本而後其末乎?故司馬公斷之曰,崔寔之論,以矯一時之枉,非百世之通義也,信哉此言。伏願殿下,於此深加省察,先之以德禮,以爲出治之本,後之以刑政,以爲制治之具,則辨上下定民志,亶在於是矣,懋哉懋哉。上曰,梁冀猶以此禮薄之乎?時愚曰,人欲甚可畏也,彼梁冀狃於富貴,漸生無厭之欲,故猶以此禮爲薄而不悅也,元嘉之賀正也,梁冀帶釰入省,尙書張陵,叱出奪釰,能使冀跪謝,夫以張陵之一言,而摧折之如此,況天子之威令乎?若使桓帝,預爲操制,則家而無誅戮之禍,國而無衰頹之患,豈不誠兩美矣乎?上曰,冀之罪惡,終至弑帝,若預先操制,則必不至此矣。上曰,壯哉,張陵之事也。時愚曰,正人立朝,則其彈壓之效,有如是矣。時愚曰,崔寔政論,切中時弊,所以歸重於刑罰,而其文懇切詳備,使人易曉。伏願殿下,於此等處,每加玩繹,如有疑晦,必賜下問焉。上曰,政論果甚好矣。時愚曰,以爲國喩於治身者甚好,平時則以粱肉養之,此是德敎也,病時則以藥石攻之,此是刑罰也,若以藥石試於平時,則耗損氣血,若以粱肉用於病時,則反添病祟,此可驗德敎刑罰之隨時推移也。上曰,平時則藥石,必害於元氣矣。時愚曰,治道之必以德敎爲先,卽是不易之常道,而此時則漢之受病已深,若不以刑罰爲藥石而攻之,則更無回頭之望矣,然崔寔不以此言登對,退而著論者,的知此言之不見用故也,以若材具,竟至於沒沒草野而止,誠可惜也。㘾曰,刑罰雖救時之病,莫若寬猛兼濟矣。錫鼎曰,欲矯其時之弊,則不可不用刑罰,而終不如先之以德敎也。商壽曰,此非譏其不爲嚴刑峻法也。大抵漢末,失於柔懦不振,紀綱頹弛,故崔寔之論,矯其一時之弊,而孔子曰,寬以濟猛,猛以濟寬,此爲切要之訓也。上曰,當隨時而參用矣。錫鼎曰,聖人治天下之道,有經有權,德敎者經也,刑罰者權也,經權竝行而不相悖,然後政無不擧矣。時愚曰,政令尙寬,則其弊也民俗怠慢,政令尙猛,則其弊也民俗殘薄,故孔夫子有寬以濟猛,猛以濟寬之訓,此誠萬世之法經也。㘾曰,刑罰不得已用者也,雖在季世,進賢退邪爲先務,不必專尙刑罰矣。上曰,此言誠是矣。錫鼎曰,諸葛亮治蜀,亦用尙嚴之政,亮是王佐之才,則豈不知德敎爲本乎?然而承劉璋闇弱之餘,若不尙嚴,則不可以矯其弊故也,非爲後德敎而先刑罰也。㘾曰,崔寔非不知刑罰不如德敎,而只欲救時,論猶偏重矣。上曰,漢法似峻,而猶襲秦之餘法矣。時愚曰,自唐·虞已有肉刑,然則聖人制刑之意,不可謂不嚴也。上曰,除肉刑在於漢時乎?時愚曰,此是漢文帝時事也。大抵聖人用刑之法,不外乎尙書中宥過無大,刑故無小八字,過者誤犯也,故者故犯也,過則大亦宥之,故則小亦刑之,聖人公正嚴密之規,只在於過故之分而已也。上命參贊官讀之。時愚讀自二年春,至長沙蠻反。上曰,止之。文義陳之。時愚曰,臣所讀自止之內,別無可陳之文義,而此時漢業之陵夷已甚,以故南北匈奴羌蠻之亂,式月斯生,彼皆處在荒徼,天之所以區別異類一者,豈可以人道責之也?然張奐之爲都尉也,不受馬匹金鐻曰,使馬如羊,不以入廐,使金如粟,不以入懷,於是羌豪悅服,威化大行,前此八都尉之爲羌所苦者,皆出於好貨,而羌亦反覆無常,然則惟廉可以生威,惟廉可以宣化,而蠢彼無知之羌種,悅服至此,若使守宰方伯,潔己而措之平時之元元,其爲孚感之速,尤當易易,亦足以推類而觀之矣。上曰,張奐誠廉潔之人矣。時愚曰,此下鮮卑寇雲中,李膺爲度遼將軍,而雖以檀石槐之勇略,亦不敢生心犯邊,蓋李膺風裁峻整而已,初非赳赳靺韋之流,而威望所及,豕蛇斂猖獗之勢,犬羊底馴擾之性,然則固圉之方,亦在乎其人,不可但以武事取勝也。上曰,雖夷虜之類,亦知望風畏服,所掠男女,至於還送,此誠壯哉。㘾曰,登李膺之門者,謂之登龍門矣。上曰,此說見於何書乎?㘾曰,在下篇矣。時愚曰,三秦紀,江海魚集龍門下,登者爲龍,故士之被接於李膺者,以比魚之登龍門,蓋榮幸之也。時愚曰,東漢之名節,非不韙矣,但以遭時不幸,淸論在下而激成之也,若使此輩,滾滾登朝,俾展才能,則夫豈有名節之號乎?昔魏徵謂唐太宗曰,願陛下俾臣爲良臣,毋俾臣爲忠臣,此與臣所奏之意相合,故竝此仰達矣。錫鼎曰,登李膺之門者,謂之登龍門云者,在此張矣。上曰,在第幾張乎?錫鼎曰,在二十二張矣。上曰,忠良之分果異矣。錫鼎曰,臣之忠良,卽非異致,惟在所處之地如何耳,易地則皆然矣。時愚曰,以稷·契·皐陶,而値桀·紂之暴,則可以爲忠,以龍逄·比干,而逢堯·舜之聖,則可以爲良,一忠一良,易地則然,特以所遭之不同,而有忠良之異也。㘾曰,願爲良臣,不願爲忠臣者,卽此之謂也。上命閣臣讀之。㘾讀自延熹元年,至以業窮民。上曰,止之。文義陳之。㘾曰,臣所讀自止內,無他文義可陳,但竊謂史冊所載政令得失,賢邪進退,實一世治亂之所係,而亦後代鑑戒之所存也。桓帝之時,政刑紊亂,無一可稱,然善者師焉,惡者戒焉,則善惡之間,孰非取舍之端,觀省之資也。蓋昏庸之主,亦未嘗不知用君子則政修國治,用小人則政壞國亂,而由其不明乎邪正之分,賢否之別,故斥逐君子,而反以爲邪黨,聽用小人,而反以爲賢類,以至於危亂相隨,而終不覺悟,豈不大可懼哉?況大姦似忠,大詐似信,雖在中主,亦難辨別,此尤不可不察也。人主於此,旣知一世之治亂,在乎賢邪之進退,又知賢邪之進退,在乎時君之明闇,戒懼乎爲政治忽之間,審愼乎用人取舍之際,而其所賢而親信者,必其爲君子,其所否而斥祛者,必其爲小人,然後君明而臣良,政擧治成矣,蓋知人則哲,帝堯之所難也,任賢勿貳,去邪勿疑,大舜之所勉也,惟聖明深念焉。㘾曰,明知其小人,則豈可進用,而大姦似忠,故任而不疑矣。上曰,桓·靈則知其爲小人,而猶且用之矣。上曰,亦知其李固·杜喬之賢,而不能用矣。錫鼎曰,時君世主,非不知之,以其疎於君子而不能進,狎於小人而不能退,故政亂民離,必至於不可救之境矣,大學曰見賢而不能擧,擧而不能先,慢也,見不善而不能退,退而不能遠,過也,此之謂也。商壽曰,書曰非知之艱,行之惟艱,夫知而必行,自古爲難矣。上曰,此言果然矣。上曰,三辰是何義乎?時愚曰,日月星也,三辰失序,則擢之士庶而爲相,蠻夷梗化,則拔之卒伍而爲將此皆應變之道,而蓋一代有一代之才,苟合於需用,則雖不由次第而授之,亦無不可,且用人之道,譬如器使,大則用之大處,小則用之小處,所以唐·虞之世,不遺一藝一能,而猗歟我世宗朝,實用此道,優於文學,則置之館閣,明於吏治,則置之州郡,有止於文任而不能爲吏職者,有終於吏職而不能爲文任者,畢竟治敎之熙隆,上比唐·虞,豈不盛哉?㘾曰,擢士爲相者,必待命世之賢,非出於恤典也,隨其才而器使之,各適所用矣。錫鼎曰,伊尹·傅說,卽自畎畝版築而爰立作相者也。上掩卷命退,諸臣以次退出。
上在昌德宮。停常參·經筵。
李時愚啓曰,明日常參·經筵,取稟。傳曰,只晝講。
又啓曰,來初一日,輪對日次矣,敢稟。傳曰,當次人受點,後日次待令。
李經在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于李經在曰,偕來承旨還入。
趙道淳啓曰,吏曹郞廳來言,臺諫有闕,政事,取稟。傳曰,前望單子入之。
掌令前望單子入之,李魯確落點。
金公鉉啓曰,新除授掌令李魯確,一體牌招,何如?傳曰,允。
執義李寅奭啓曰,臣言論風裁,本不合於淸朝耳目之任,而柏府除旨,忽下於千萬夢想之外,天牌儼臨,義分是懼,雖不得不章皇出肅,少伸叩謝之之忱,而第臣於合啓中,有私義之不可冒參者,曾於掌憲,已蒙恩諒,今臣處義,宜無異同,請命遞斥臣職。答曰,依啓。
行都承旨李景在書啓,臣於本月二十七日辰時量,敬奉聖批,馳往傳諭于中部大寺洞一牌契議政府領議政權敦仁所住處,則以爲臣,再陳苦懇,連暴衷實,情雖切於疾呼,罪難逃於逋慢,縮伏床笫,威罰是俟,又命銀臺之長,特宣恩批,辭旨冞隆,惶懍抑塞,如窮無歸,念臣疾病之已成癃痼,精力之無望回甦,已蒙燭悉,更何敢費辭煩疊,而夷險不擇,卽臣之平生藉手,趨走爲恭,亦臣之職分內事,今於幾年宿趼之地,爲此屢辭必遞之計者,是豈常情之所出,私心之所安乎?卽此而臣之本情,庶可以俯賜恩諒矣,知臣罪,臣惟在於此,伏地隕越,不知所達。伏望亟收偕來,俾安私分云矣。臣旣承偕來之命,故姑爲仍留之意,敢啓。傳曰,知道。
以應敎沈熙淳,副應敎趙鳳夏,校理沈敦永·徐相敎,副校理朴永輔·洪在重牌不進罷職傳旨,傳于李時愚曰,只推。
李時愚,以弘文館言啓曰,副應敎趙鳳夏,副校理洪在重,旣有只推之命,竝卽牌招察任,何如?傳曰,允。
以司諫林基洙,獻納權馦,正言李維謙·李鼎信,掌令兪錫煥,持平姜冕奎牌不進罷職傳旨,傳于金公鉉曰,只推。
兵曹,以南錫圭爲摠戎中軍。
李經在,以兵曹言啓曰,今日禁軍祿試射時,騎芻當依定式試取,而馬路氷滑,勢難騎射,以柳葉箭一巡代行之意,敢啓。傳曰,知道。
領議政權敦仁疏曰,伏以,臣情有所不獲自已,勢至於無計奈何,號呼疾聲,如赤子之丐命,而竊謂天德至仁,必當感回,伏奉批諭,不惟不賜之諒許,寵顧恩借,冞益隆重,臣感激流涕,繼以鬱抑迫塞,不知攸屆,臣聞聖化無窮,曲成而不遺,君道下行,溥濟而無偏,臣據此難冒之官爲四年,抱此必死之疾已三年,中間不畏煩瀆,積誠祈懇者亦屢矣。殿下之前後聽臣,都不滿爲六七朔之計,而遽復有此命,夫其三年癃廢,烏可以六七朔,而保能調息求活乎?病之必不强,力之必不逮,而殿下,必欲不舍左右,尙靳處分,臣亦我殿下造化中物,範圍曲成,獨遺臣一介,臣不能無鬱抑迫塞者此也。夫四年作相,三年之疾,廟務之積僨敗者何如?朝體之極苟且者又何如?是皆臣之罪也,雖使臣昔疾今愈,惟當斥黜之不暇,況賤疾則有加而已,重任則縻而又縻,從以恩禮之優,渥澤之深,逈出尋常,濫誤至此,臣心感戴,死且無恨,而其在殿下溥濟之道,得不幾於太偏乎?名以大官,四年之間,無一事發慮可贊化理,徒病去病來,徼寵貪榮,仰累君德,不可勝數,臣雖欲抗顔於朝,其孰不戟手而罵乎?此臣之尤不敢爲進身者也。今臣不食不眠,且浹旬餘,津液耗竭,症形乖厲,此又客祟之添,而舊病之委也,如前波未息,後波隨起,畢竟奔放飜滾,不死不止,將此身報佛恩,其可復望乎?夫君臣大倫,天地之所莫逃,涓埃至願,人情之所同得,臣以不貲之軀,遭不世之遇,湯火可蹈,縻粉不辭,矧可以仰孤委寄之聖意哉?此其情甚,不得不爾也。顧今一陽初回,群品載新,肖翹根植,擧皆昭蘇,而臣乃一縷殘喘,如枯不噓,只欲望殿下喣濡雨露之仁,而亦不可得,則豈不誠窮且戚哉?極知屢瀆,罪不容誅,而歷日跧伏,無路蠢動,玆復抖擻病思,披瀝衷實。伏乞天地父母,哀之憐之,特許鐫免,俾國事重而微分安焉,臣無任云云。答曰,省疏具悉卿懇。今此相職,是卿宿趼,則一疏再疏,懇辭不止者,不已過乎?大官非筋力奔走之地,臥閤論道,固無不可,以卿老成,豈不念體國之義,而有此屢辭乎?望卿須卽出膺,以幸國事,仍傳于趙道淳曰,此批答,遣知申傳諭,仍與偕來。
上在昌德宮。停常參,只晝講。
李經在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李時愚啓曰,明日常參·經筵,取稟。傳曰,停。召對爲之。
李經在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙道淳啓曰,判義禁李志淵,工曹參判金鍏,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
執義前望單子入之,朴來萬落點。
大司憲金鼎均啓曰,臣言議風采,本不合於淸朝耳目之任,而近年以來,年益衰邁,病又癃痼,班行陳就,尙此無望,臺閣出入,尤何可論?至於風憲之長,地望尤峻,有非如臣衰憒者所敢擬議,伏奉除命,感激居先,雖不得不冒沒出肅,第臣於合啓中,有區區私義之不可聯參,如臣情地者,自前引避,擧蒙恩諒,則今臣處義,宜無異同,其何敢一刻晏然於臺次乎?請命遞斥臣職。答曰,依啓。
以副應敎趙鳳夏牌不進罷職傳旨,傳于李時愚曰,只推。
以司諫林基洙,獻納權馦,正言李維謙·李鼎信,掌令兪錫煥,持平姜冕奎牌不進罷職傳旨,傳于趙道淳曰,只推。
傳于徐憲淳曰,夜對爲之。
兵曹,來三月十三日丙午重試武科殿試規矩,鐵箭三矢一百二十步二矢,片箭三矢一百二十步一巡一中,貫革五矢一百二十步一巡二中,柳葉箭五矢一百二十步一巡二中,講書粗以上,五技取二技落點。
兵曹,來二月初二日丙午重試對擧別試武科初試規矩,鐵箭三矢一百二十步,柳葉箭五矢一百二十步一巡三分,講書粗以上,取二技落點。
李經在,以兵曹言啓曰,禁軍來春夏等祿試射時,柳葉箭沒技人,別單書入之義,敢啓。傳曰,知道。
又以訓鍊都監言啓曰,本局哨官金始澤,身病猝重,勢難察任,改差,何如?傳曰,允。
判義禁李志淵疏曰,伏以,臣於秋間,猥叨見職,以康津縣監朴承輝議處不爲輕勘事,伊時有大僚草記,請施問備之典,而至有改照律之擧,職在王府,議讞失當,則論厥罪犯,合置何辟,惶懍恧蹙,歷日未已,金吾一步,鐵限在前,不意新除恩命,乃在於縮伏俟勘之餘,臣聞命怳恍,措躬無地,冒沒行公,非所可論,而仍念臣,年旣衰邁,疾病侵尋,頭瘡耳癤,種種作苦,閱月未差之際,忽於日前,又添寒感,膈痰闖肆,腹痞橫亘,食飮全却,氣息綿綴,宛轉床褥,日夕涔涔,目今病勢,無路自力,召牌繼降,而以此情勢之難安,病症之危苦,進身末由,玆敢收拾神精,冒入文字,疾聲仰籲於憫覆之天。伏乞聖慈,俯賜鑑諒,亟遞臣金吾職名,俾公私無滯而微分獲安焉,臣無任云云。答曰,省疏具悉。往事何必追引?卿其勿辭,調理行公。
乙巳十一月二十八日辰時,上御重熙堂。晝講入侍時,特進官朴永元,同知事成遂默,參贊官趙道淳,侍讀官朴永輔,檢討官嚴錫鼎,假注書韓敬源,記事官李承益·金炳雲,各持論語第一卷,宗臣興寅君最應,以次進伏,武臣李圭徹,進伏楹外訖。上曰,史官分左右。上開卷,讀前受音一遍訖,上命上番讀之。永輔讀自子曰君子食無求飽,至患不知人也,仍奏釋義訖。上命給書算上番,上讀新受音十遍訖,命陳文義。永輔曰,子曰就有道而正焉,朱子釋道字曰,凡言道者,皆謂事物當然之理,又曰道卽理也,竊嘗喩道如大道,天下萬世人所共由者道也,轍痕馬迹,往來縱橫者理也,又如錦段丈尺成疋,一樣光明者道也,碧絲紅縷,交互錯綜者理也,以見於事者言之,勤學道也,審問愼思明辨,則其中之小條理也,愛民道也,輕徭薄賦節用,則其中之小條理也。由是觀之,道者事物之所當然也,理者事物之所以然也,察其所以然,行其所當然,便是合於道理,其所以貫道理而行之者,惟有一氣是已,然若氣不接續,則恐或有始勤終怠之慮,孟子養氣之訓,所以大有功於聖門者也,修身治國,爲堯爲舜,實不外於道理氣三箇字。伏願殿下,體念焉。命下番陳文義。錫鼎曰,如切如磋,如琢如磨二句,本出於詩經,而大學引之,以比德業之修而益修,此章則引之,以證義理之精而益精,大抵義理無窮,非一得之智所可盡也。伏願殿下,於學問窮理之際,勿以己知者爲盡知,己得者爲盡得,每於己知己得之中,益加講究,尋得無窮之義理,則自合於告往知來之美,而得夫子言詩之旨矣,懋哉懋哉。命同知事陳文義。遂默曰,此章有曰患不知人,夫子此訓,蓋爲學者師友交際而發,而若推演而言之,則君德上襯切,莫過於知人二字,蓋知人則哲,能官人,故古之明君,旁招俊彦,布列朝端,以之共天職而釐庶績,唐·虞熙皞之化,漢唐少康之治,皆從知人二字中做出來。伏願殿下,深加聖念焉。命特進官陳文義。永元曰,同知事所奏以知人仰勉甚好矣,君上知人,然後賢不肖,可以辨別而用舍之矣,然而聖人之政,未嘗以不肖而終棄之,必有敎導作成之方,夫子曰有敎無類,類者善惡之謂也,聖人敎人,無不可變化之氣質,故惡者可以爲善,不肖者可以爲賢,若敦尙禮義,則澆薄者化爲忠厚,若砥礪廉恥,則鄙陋者化爲高尙,若崇奬名節,則懦弱者化爲剛直,至如牧民之官,黜陟嚴而勸懲明,則貪墨息,而廉白著,王國之士,以文治興勸之,則怠惰者,皆淬礪濯磨,而絃誦洋洋矣,凡厥庶民,惠澤下及,使之安生樂業,則善心生而風俗美矣。文王之成人有德,小子有造,堯·舜之帥天下以仁,而民從之者,皆此道也,夫如是則賢俊布列,才彦蔚興,未有不治,而知人亦不難。伏願此等處,如是推類焉。命參贊官陳文義。道淳曰,子曰君子食無求飽,居無求安,朱子釋之曰,不求安飽者,志有在而不暇及也,志有在云者,言志在於學與行,不暇及於安飽也,此非但士庶人之學如是,聖學上亦可推而觀之,昔帝堯茅茨土階,文王不遑暇食,大禹卑宮菲食者,蓋志在於修治,未及於逸豫也。伏願體念焉。上掩卷。道淳曰,再昨因玉堂上番之闕直,致勤飭敎,事甚未安。有實故外,當該違牌玉堂,竝捧現告推考,何如?上曰,依爲之。出擧條命史官就座,仍命退,諸臣以次退出。
乙巳十一月二十八日申時,上御迎春軒。夜對入侍時,參贊官徐憲淳,侍讀官朴永輔,檢討官兪致崇,待敎洪淳穆,假注書韓敬源,記事官李承益·金炳雲,各持國朝寶鑑第一卷,以次進伏訖。上曰,史官分左右。上開卷,上曰,元年之下,似可懸吐矣。永輔曰,懸吐似好矣。上曰,通鑑則此等處,懸吐讀之乎?致崇曰,然矣。上曰,下張三年下則有吐,此則無之,似有誤矣。永輔曰,壬申干支讀之乎?上曰,此是不過紀年之事,而於綱目,旣不讀之,則今何必讀之也?命上番讀之。永輔讀自元年秋七月,至嘉納之。上曰,止之。文義陳之。永輔曰,此國朝寶鑑第一卷也,我太祖大王,聖神文武,誕啓天運,國史記之,如書之典·易之乾,首出聖人,開物成務之洪功偉蹟,粲然具備,將書我朝之所以興,先揭勝國之政散民離四字,顧周命維新之會,卽殷鑑不遠之時,其垂勸戒,豈不深且遠哉?夫政無統領曰散,民不嚮國曰離,譬如四時之代行也,風雨霜雪,各有所統,萬物以之生成,人君則之,以濟寬嚴,以行賞罰,若當寬而嚴,當嚴而寬,賞與罰不當其功罪,則便是冬行夏雨,春行秋霜,萬物何以生成乎?此所謂政散者也,木空則蠹集,谷虛則風生,家道闕則人言入,君民間則亂離萌焉,事殷雖異,其理則同,此所謂民離者也,合以言之,則政散故民離也,思所以反之,亦不過政合民聚四箇字也。殿下懋念于此,以鞏固我萬億年基業焉。上曰,閔開上疏,何如也?永輔曰,可謂名疏矣。上曰,閔開誰也?其後孫亦有之乎?永輔曰,臣未能詳知,而亦未知後孫之有無矣。上曰,此疏抄出大略乎,謄出全本乎?永輔曰,只錄八條目矣。上曰,八條目皆是何事也?永輔曰,立紀綱·明賞罰·親君子·遠小人·納諫諍·杜讒言·戒逸欲·崇節儉·嚴官衛是八條矣。上曰,逸欲何謂也?永輔曰,逸者佚也,欲者慾也,此是皐陶謨無敎逸欲,有邦之逸慾也。上曰,此在書傳乎?淳穆曰,然矣。無敎逸慾之下,有一日二日萬幾,無曠庶官,天工其代之之語,此是皐陶謨也。永輔曰,此疏儘是名疏,不可一次進講而止,淸燕之暇,常備御覽,則裨益必多矣。上曰,然矣。淳穆曰,此下宮室飮膳弋獵花卉等事,俱是逸欲之可戒也。上曰,此疏誠甚好矣。淳穆曰,如此切實之疏,常置左右,以時省覽則似好矣。上曰,可以常時閱覽矣。上曰,惜百金何謂也?永輔曰,漢文帝欲作露臺,其費百金,文帝曰,百金中人十家之産,遂止之,文帝之儉德誠美矣。上曰,弋綈何謂也?永輔曰,帛之稍麤者矣。上曰,八條目甚備矣。永輔曰,立紀綱·明賞罰,雖是各條目,賞罰明則紀綱自立矣。上曰,誠然矣。永輔曰,納諫諍所云冒雷霆觸萬勻以下數行,尤是藥石之言矣。上曰,此疏可謂格言也。淳穆曰,八條中納諫諍,最爲先務,若納用諫諍,則前後七條,皆可次第自立矣。上曰,然矣。諍字與爭字,其義有異乎?永輔曰,有少異焉,爭是鬪爭之爭,而或通用於諫爭,諍字則只用諫諍矣。淳穆曰,天子有爭臣七人,不失天下,諸侯有爭臣五人,不失其國,此眞格言也,若國有爭臣,則君德雖或虧損,如日其更矣。永輔曰,臣因此有所仰達者矣,日昨參贊官臣李時愚,因文義諫武藝,其言勤懇,殿下天顔溫粹,虛懷聽受,是夜氣像,雖唐·虞之世都兪吁咈,不是過也,將見國史書之曰,某年某月,我聖上因某言罷某事,罷某事固是盛德,納諫之德,尤有盛焉,是一事而具兩美也。且人臣不能自賢,而人主成其賢,是以魏徵之告其君曰,臣願爲良臣,不願爲忠臣,夫欲爲良臣,卽當爲矣,今乃曰願爲,則其所以使爲之者,在君上故也,殿下前日,旣容諫矣,仍復納之,使有實行之著見,則此便是成人臣之賢,亦所以益隆聖德也。伏望懋念焉。上曰,成其賢何謂也?永輔曰,人臣不能自賢,成其賢則在君上矣。上曰,何爲其然也?永輔曰,人臣有嘉謨,人君用之,則此便是成其賢,故魏微有良臣忠臣之言矣。上曰,良臣忠臣有異乎?永輔曰,龍逄·比干,死爲忠臣,伊尹·傅說,生爲良臣,同是賢人,而忠良之義則異矣。永輔曰,八條目中,立紀綱爲第一緊要,故特揭在首矣。上曰,然矣。治國之道,紀綱爲第一,紀綱立,然後國可以得治矣。命下番讀之。致崇讀自侍中趙浚上箋,至于墟丘。致崇曰,丘字當諱之乎?上曰,此等處則讀之可也,讀至無一誅死者。上曰,止之。文義陳之。致崇曰,太祖大王,卽我東方創業之聖主也,天心之所眷佑,民望之所依歸,膺命如商湯,開業如周武,鴻功丕烈,至今垂裕,而但其備經艱難者,不可以征伐勤勞等事,揄揚其萬一矣,若使繼世守成之主,徒知昇平之爲安逸,而不思撥亂之爲艱大,則是可曰善爲繼述乎?唐魏徵曰,創業難守成亦難。伏願殿下,克念聖祖創業之至艱,益勉今日守成之不易焉。上曰,此是趙浚之疏乎?致崇曰,然矣。上曰,是箋文體乎?永輔曰,雖曰上箋,此是疏也,非箋文體矣。上曰,善爲之疏也。永輔曰,我太祖大王授受之際,光明正大,備載於此疏中諸豈肯二字下矣。上曰,然矣。豈肯果多矣。永輔曰,此疏則直云姦臣鄭夢周矣。上曰,鄭夢周至太宗朝,贈領議政乎?永輔曰,然矣。上曰,龜鑑何謂也?永輔曰,古者以龜卜之,龜之占吉凶,鑑之別姸醜,其義相近矣。上曰,太祖朝待功臣甚盛矣。上曰,鄭道傳死於何時乎?永輔曰,不得全終,而被罪於太宗矣。上曰,道傳是太祖時人矣。憲淳曰,然矣。載在是篇之臣,無非開國功臣矣。憲淳曰,俄者下問龜鑑二字之義,誠人主之體察處,龜者卜其吉凶,鑑者照其姸媸,故凡前代之得失,勝國之興替,在今日如龜如鑑,所以箴警之辭,多以龜鑑稱之者此也。淳穆曰,無逸一篇,爲萬世人主之龜鑑,則龜鑑是明於事物故云也。憲淳曰,古者天子太廟之中有寶龜,國之大事,必卜而決焉,周公營洛時,亦以此卜之矣。命參贊官讀之。憲淳讀自幸平州溫泉,至洪範以進。上曰,止之。文義陳之。憲淳曰,人君出治之要,蓋莫先於來諫,故惟我太祖創業基命之初,群下之迭相獻替,必以言路,爲第一務矣,臣之於君,有過輒諫,有事輒言,卽臣分之常,而非敢以一己之偏見,自信而然也,擧其一國共公之論,竊欲導達君前,而納諸無過之義也,不然,廈氈深邃,區宇夐邈,衮職之得失,何由而辨之,民情之欣慼,何由而叩之乎?故聖王之開張聰明,務祛壅蔽,專係言路之開閉,若使廊廟臺閣之上,有犯顔苦口之風,及夫岩穴之幽,芻蕘之賤,亦得以盡言無諱,而治不徯志,世不雍熙者,未之有矣,苟其言果合於道,則虛心受之,雖不合於道而難於採用,亦不害爲取諸人爲善之道矣,勿以臣言爲陳腐,而益加省察焉。永輔曰,太祖朝最初經筵講冊,是大學衍義矣。上曰,大學衍義果好矣,其後亦有進講之時乎?永輔曰,屢爲進講矣。憲淳曰,大學衍義,是眞德秀所撰,而其所敍述,只正心·誠意·修身·齊家四條而不及於治國平天下之目,故明儒又繼撰其所未發者也,蓋彼二書,俱是帝王家出治之大經,亦我列聖朝已講之冊子也,以作來頭繼講之資,甚盛矣。上曰,大司成·內史舍人,皆入直闕中乎?曾見於羹墻錄矣。憲淳曰,漢之石慶爲內史,官秩頗不卑,而我朝此時官方,未得詳知矣。永輔曰,召對始自世祖朝,其時則參贊官一員,玉堂一員,臺諫一員入參矣。上曰,其後變更乎?永輔曰,成宗朝始命玉堂二員直宿,自此爲上下番,而臺諫之不參召對,未能的知自何時矣。上曰,其時則臺諫直宿闕中乎?永輔曰,直宿則未知,而蓋長在臺廳矣。憲淳曰,國初則臺諫,長在禁中,故每於飯時,則以監察代直,其例至今尙在,以此推之,其不得暫離臺次明矣。上曰,其時則玉堂無乎?永輔曰,高麗集賢殿,我定宗朝,改爲寶文閣,世宗朝還爲集賢殿,世祖朝罷集賢殿,擬設弘文館而未果,至成宗朝始設館,卽今之玉堂諸職矣。命閣臣讀之。淳稷讀自工曹典書李敏求,至以補萬一。上曰,止之。文義陳之。淳穆曰,洪惟我太祖大王,上應天命,下順民心,躋于寶位,奄有四方,首以敬天勤民之義,傳旨于都評議〈使〉司,君臣上下,交相勉勵,戒愼恐懼,若涉春氷,譬如作室之底法,生子之命哲,萬億無疆之休,實原於此矣,詩云殷之未喪師,克配上帝,宜鑑于殷,駿命不易,蓋天人是一理,而其不足恃者,有如此焉,雖斯須之頃,毫髮之微,寧容一念之或忽哉?殿下近日,畢講羹墻錄,繼進國朝寶鑑,盛德懿戒,必多淵衷之體認,而向於講筵,有知而不行,反不如不知之聖敎,臣等相顧攢祝,欽仰萬萬矣。一日二日,以祖宗之心爲心,以祖宗之政爲政,先從敬勤二字,作萬幾之大要,是臣區區之望也。上曰,典書是何官,而六曹判書,此時有之乎?淳穆曰,此時有判吏曹事之稱矣。上曰,然矣。淳穆曰,太祖朝曲全王氏之族,入處海島者,出陸安置,以遂生理,如有才幹者,選擇以聞,至於不聽臺諫之言,召置王康等京都,親信無疑,深仁厚澤,至矣盡矣。上曰,至有招來,且諭之以勿驚懼矣。致崇曰,世子欲構亭榭,而太祖不許,蓋以創業之初,工役比多,恐傷民力之致也,聖意豈不盛哉?而英廟朝欲於寢殿側,構一草舍,以爲讀書之所,而亦以煩民力止焉,可謂前聖後聖,同一揆也。上曰,曾所見之,而未知詳在何書也。致崇曰,在羹墻錄矣。上曰,果於羹墻錄見之矣。淳穆曰,按廉使趙之乞免,太祖敎曰,予侍臣,雖有譽之者而必察焉,雖有毁之者而必察焉,必得其實,然後行賞罰,此後世之所當監憲也。上曰,此在何板乎?淳穆曰,在十五板矣,人之毁譽,每多循私,難以公平,必夷考其實,然後可以信賞必罰,此亦用人之一道也。憲淳曰,齊王之辨察於卽墨與阿大夫者,卽此意也,若以一毁譽,輕示好惡,而嚴明辨別,則將有善惡倒置之患矣。上曰,然矣。譽是阿大夫,而毁是卽墨大夫矣。淳穆曰,太祖朝憂旱,傳旨都評議〈使〉司,凡便民之事,區畫以聞,而是夕雨下矣。上曰,果有是夕雨下,而其有感應而然乎?淳穆曰,然矣。致崇曰,天人感應之理,有如是矣。上掩卷命退,諸臣以次退出。
上在昌德宮。停常參·經筵。
李時愚啓曰,明日常參·經筵,取稟。傳曰,停。
李經在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于李時愚曰,召對爲之。
傳于趙道淳曰,予之眷毗之意,前後批諭已悉,而今至多日,尙不出膺,良愧予誠意之未孚也,卿豈不念國事而然乎?廟務積滯,實爲可悶,其卽簉朝,以副予意事,令偕來知申,更爲傳諭,期於偕來。
李景在啓曰,臣於二十九日巳時量,敬奉聖諭,更爲傳諭于中部大寺洞一牌契議政府領議政權敦仁所住處,則以爲臣,疏籲者再,附達者四,忱誠去益未孚,聰聽一向邈然,前後疾呼之懇,只歸方命之科,惶霣悸恐,金木是俟,又伏奉敦飭下者,辭敎之懇摯,禮遇之隆重,反有加於前日,臣是何人,誤恩至此,狗馬之疾,蠢動無望,羝羊之觸,進退不得,臣情到此,亦云窮矣,雖欲繼陳衷實,更請諒裁,而恩禮之紆,日甚一日,分義之悚,罪上添罪,無寧仰借方寸,面陳多少,而顧今新祟之添,方在委貼之中,謹當調治幾箇日子,扶舁登筵,以聽處分,而宰臣之陋地相守,一時爲悶。伏願先收偕來,俾安私心焉云矣。臣旣承偕來之命,故姑爲仍留之意,敢啓。傳曰,知道。
傳于李時愚曰,聞領相將簉朝云,來初五日次對,進定於初三日。
李經在啓曰,大司憲未差,執義朴來萬,掌令兪錫煥,持平姜冕奎牌不進,掌令李魯確,持平朴浚愚在外,監察茶時之意,敢啓。傳曰,知道。
以執義朴來萬,掌令兪錫煥,持平姜冕奎,司諫林基洙,獻納權馦,正言李維謙·李鼎信牌不進罷職傳旨,傳于李經在曰,只推。
李時愚,以禮曹言啓曰,卽接淸州幼學趙鍵所志,則以爲族侄得源,嫡妾俱無子,以其同姓十寸弟若源第二子商根,欲爲繼後,兩家諸族,相議完定,而若源夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長趙鍵所訴旣如此,依定式趙若源第二子商根,立爲趙得源之後,何如?傳曰,允。
李經在,以禁衛營言啓曰,本營騎士將洪榮瑾,身病猝重,勢難察任,改差,何如?傳曰,允。
又以摠戎廳言啓曰,本廳右部千摠申鳳圭,身病猝重,勢難察任,改差,何如?傳曰,允。
乙巳十一月二十九日辰時,上御重熙堂。召對入侍時,參贊官李時愚,侍讀官朴永輔,檢討官兪致崇,待敎洪淳穆,假注書洪原鐘,記事官李承益·金炳雲,各持國朝寶鑑第一卷,以次進伏訖。上曰,史官分左右。上開卷,命上番讀之。永輔讀自四年夏月,至歌所以作也。上曰,止之。文義陳之。永輔曰,太祖朝以災求言,始言天災,終之以生民休戚,卽此聖敎,誠萬世之師法矣。夫民者離而觀之,則蓬跣弊褐,其容至愚,一衆庶而合之,則神明通焉,故其懽其戚,俱足以上干天心,生災降祥,隨類而應,可不戒哉?是以聖君之愛民也,只知爲爲民之君,其民之愛君也,亦知爲爲君之民,殿陛之上,隴畝之中,雖判若霄壤,其仁覆愛戴之情,宛若家人父子,民心旣和矣,天心卽民心,于斯時也,景星卿雲之瑞,猶恐不足,夫豈有災異之現哉?伏願殿下,察君民離合之間,觀天人從違之際,於此等處,每加深省焉。永輔曰,鄭道傳撰進宮殿之名,而各有釋義,其言皆好,難以拈出敷陳矣,此等處盡留淵鑑,以爲體念焉。上曰,其言果盡好矣。時愚曰,此書盡載列聖朝心法政謨,尤當敬玩,如有疑晦處,一一俯詢焉。上曰,已於自內,亦果閱覽矣。上曰,外件則皆懸吐乎?內件則無懸吐之本矣。上曰,內閣·玉堂,有懸吐之件乎?淳穆曰,內閣雖無懸吐之件,宜備自內閱覽,則當懸吐以入矣。上曰,以精本懸吐以入,可也。永輔曰,讀書之法,燕居沈潛固好,至若發揮疑難,專賴講確矣。上曰,然矣。獨見之時,則或有起疑處矣。永輔曰,卷秩浩汗,難於追尋,則有起疑處付籤之法矣。時愚曰,鄭道傳撰進宮殿命名之義,此一篇甚好,而就中康寧之下,繼之以所謂正心修德,在衆人共見之處,亦有勉强而爲之者,在燕安獨處之時,則易失於安佚,而儆戒之志每至於怠云者,尤好體驗,蓋正心修德之道,誠敬而已,靜時涵養之工,只要此誠敬,動處省察之法,又要此誠敬,竟至於無一念之不誠,無一事之不敬,心以之正,德以之修,渾然是與天同大之聖人也,若以人之共見爲可畏,而勉强於爲善,己之獨處爲無忌,而安佚於縱欲,則其所謂爲善者,虛妄矯飾已矣,寧有一毫近似於自修之實乎?上曰,此言果然矣。時愚曰,康寧是洪範五福之一,而人君有建極之德,則淸明在躬,壽而康寧,諸福畢至矣。上曰,洪範是尙書篇名矣。時愚曰,然矣。建極之德,實自愼獨始,中庸曰莫見乎隱,莫顯乎微,故君子愼其獨也,朱夫子釋之曰,獨者人所不知,而已所獨知之地也,以暗處之爲人所不知而自欺焉,則此實莫顯之顯也,以細事之爲人所不知而或忽焉,則此實莫見之見也,故君子必致愼於獨,慄慄若十手十目之嚴也,爲學之肯綮,只在此愼獨二字。伏願留神反求焉。上曰,此果中庸章句矣。時愚曰,人君燕閒之中,程夫子每以宦官宮妾爲戒,而俄伏承自內看書之聖敎,誠不勝欽頌萬萬,夫三畫進接之暇,臣隣已退,九重深邃,此時看書,尤爲着緊,而況是書爲國朝寶鑑,則遺謨孔彰於貽燕,惕念冞篤於對越,安逸之無由以乘,儆戒之無由以懈,自然方寸之地,中正虛明,有不偏不倚之象,愼獨之工,實不外此矣。上曰,誠然矣。此是鄭道傳所撰之文乎?永輔曰,然矣。時愚曰,此文甚好矣。上曰,果好矣。時愚曰,太祖朝宴樂勳臣之夜,鄭道傳引鮑叔之語,且提往日之艱危,交相仰勉矣。上曰,桓公之名云何?永輔曰,小白矣。上曰,是管仲射桓公中鉤之事乎?時愚曰,然矣。從古艱危,戰事爲最,而整頓之後,君臣上下,每念所經之艱危,無曰已治,惟民憂之勤勤,無曰已安,惟國事之恤恤焉,所以爲長久也,一或怠放,實有顚覆之慮,我太祖爰曁應時之豪俊,開招數千里疆土,創垂萬億年基業,帶礪之盟,渾是一堂之和氣,而鄭道傳更陳區區之戒,此實鮑叔之意,而爲國之道,亶在是矣。上命下番讀之。致崇讀自五年帝覽,至國人無異。上曰,止之。文義陳之。致崇曰,太祖於開國之初,卽命立法禁佛,大聖人防微杜漸之盛意,千載之下,有可以仰認矣,當勝國崇信之餘,若不痛革汚俗,則異端有橫流之患,吾道無扶植之望,所以禁之未然,若是之嚴,洞闢釋敎,專尙文治,環東土至今稱小中華之美,豈不休哉?伏願監法焉。上曰,黈纊何義也?時愚曰,黈纊以黃綿爲圍,用組懸之於冕,垂兩耳旁,示不外聽也,人臣不敢斥言至尊,故每稱黈纊也。永輔曰,黈纊是以黃綿塞耳者矣。淳穆曰,冕冠前後珠纓曰旒,左右旁纊曰黈纊也。上曰,憗字是何義也?致崇曰,憗之義傷也。淳穆曰,憗之義傷也强也,竝通用矣。上曰,其時表箋,間多誤作何也?淳穆曰,若論其表箋之體,非四六者亦多矣。上曰,非謂文體,以箋奏之,有頉而言也。時愚曰,臣實未詳緣何生頉,而我國文字,豈或欠敬而有頉也?上曰,其時太宗,果親自奉使矣。淳穆曰,趙胖·南在,其時陪往矣。上曰,頉字在於字典,而其義與近世所用之義稍異矣。上曰,潛邸何義也?致崇曰,潛是龍潛之潛也。永輔曰,龍潛時故云潛邸矣。上曰,乃是登寶位之前矣。永輔曰,卽此崔原忠事,聖祖明見萬里之外矣。上曰,至殺死者,甚爲非矣。上曰,女眞被髮之俗,在太祖時,稍有勝矣。時愚曰,皆爲太祖敎化所推矣。上曰,孔州卽慶興舊號矣。致崇曰,然矣。上曰,北道有劃定之界云矣。永輔曰,淸使穆克登,爲定界東來,其時有定界碑矣。致崇曰,穆克登定界之前,新羅眞興王,與句麗定界,立碑于黃草嶺矣。上曰,其前則遼東,亦入於我國定界云矣。永輔曰,遼東是高句麗地方,其後沒入中原矣,我東方統一,始於勝國,而其時西北面·東北面一半,猶爲胡騎遊獵之場,至我朝始拓,地至深北,幅員爲最廣矣。淳穆曰,北道自金宗瑞六鎭開拓之後,幅員尤廣矣。上曰,六鎭開拓,是自金宗瑞始,而事在世宗時乎?時愚曰,然矣。上曰,不得令終乎?淳穆曰,然矣。上曰,死於世祖朝,而其時爲首相乎?永輔曰,是時皇甫仁爲首相,金宗瑞·鄭苯爲左右相矣。上曰,羹墻錄之語,多載於此矣。致崇曰,羹墻錄,多自寶鑑抄出故然矣。上命參贊官讀之。時愚讀自義興三軍,至寶文閣。上曰,止之。文義陳之。時愚曰,定宗朝始令史官入侍,誠美事也,上古置史之意,極爲嚴重,蓋自人君言動,時政得失,書諸簡策,以爲萬世之勸戒,苟人君之言動政令,粹然一出於正,書而傳示於後,則此實二典三謨之副本也,其次顧畏于直書之義,勉强爲善也,斯亦不失君道,而至於前朝之事,誠可羞也,結綳之戲,孰不傳之,擊毬之娛,孰不觀之?當時已爲難掩,而只嫌一史官之耳目,使不得近前,其將以此而欺人乎?今殿下勤於講學,明於聽政,終始如一,則庶幾垂之萬世而爲法矣,是臣區區之望也。上曰,粹然一出於正,傳示後世者,此固爲上,而麗朝事誠異矣。上曰,其時則成均館有提調矣。上曰,上字下當有懸吐,更可釐正也。永輔曰,方爲釐正矣。上曰,入直時須看檢釐正也。上曰,欹器何義也?永輔曰,髹木爲柱,置器其端,設機以運斡,灌水器中,水小則器疆而欹,水多則器弱而覆,惟得其中,然後水與器力均,晏然平正,此器之製,深義存焉,最宜鑑戒矣。淳穆曰,是器亦可謂之置諸安處則安,置諸危處則危,而滿招損謙受益之理存焉。時愚曰,是器與金人,同在周廟,而虛則欹,滿則覆,爲持盈之戒,且以人君之操心喩之,謙恭自持則虛以受善,驕逸自恃則滿以招損,豈不危哉?上曰,此在於周廟,孔子觀之矣。上曰,金人銘則見於古鏡重磨方矣。上命閣臣讀之。淳穆讀自忠淸·全羅,至鄭洪之言也。上曰,止之。文義陳之。淳穆曰,兀良哈獻狼上謂筵臣曰,此雖遠方所獻,而畜之宮苑,則月費六十鷄,豈可以有用之物,養無用之獸乎?命放于野,蓋不畜無用之獸,昭儉之美德,不費有用之物廣仁之聖心,此所以垂萬世啓太平也。周武王時,西旅貢契,召公以非所當受,作書而戒之曰,玩物喪志,又曰不貴異物賤用物,人君處崇高之位,耳目之娛,心志之樂,苟有可欲,何所不成?是故自古哲辟,凡係無益之事,未嘗不十分戒愼,而至於禽獸花卉,不過一時之取媚,其所志溺玩弄,害及民生,無間大小,而上有好,下必有甚者滋流之弊,不可勝言矣。伏願殿下,每於有用無用之際,必加致念焉。上曰,豐海道是黃海道乎?淳穆曰,黃海道有豐川,則似是矣。上曰,狼是何獸乎?時愚曰,似是犬類矣。淳穆曰,臣雖未見,以豺狼竝稱,則是獸之不好者也。上曰,月費六十鷄,則是日食二鷄矣。上曰,獒是何獸乎?淳穆曰,犬高四尺曰獒,而能曉解人意,猛而善搏,故昔晉靈公,欲殺趙盾,盾躇階而走,靈公呼獒而屬之,獒亦躇階而從之,蓋異於常犬也。上曰,喪德是失德之義乎?時愚曰,然矣。唐太宗曾見魏徵而懷鷂矣。上曰,此魏徵奏事故久,而鷂竟死者乎?時愚曰,然矣。殿下之博古如此,不勝欽頌,一鷂不啻微物,而徵之必欲防微者,蓋人君之心,慥慥於修己治人而已,雖斯須係戀於玩好而忘之,其爲累德甚大故如是也。上曰,今見附奏,大臣將簉朝矣,命承旨書知道於附奏下。又命書傳敎曰,大臣有簉朝之意,爲國幸甚,偕來知申還入,以安大臣之心,命賤臣出傳傳敎,仍命大臣之何日簉朝事,遣史官知入,賤臣出傳傳敎,還入就座。上曰,國初之知申事,卽今之都承旨,而中樞院承旨,亦今之承旨矣。永輔曰,參贊官已以史筆陳文義,臣亦有餘意之可奏者矣,凡人之賢愚,在當時未易分曉,及乎後世,書之簡冊,始能指某爲賢,指某爲愚,誠以當時則心蔽於私,後世則眼明於公也,且一時言貌之炫惑,不如簡冊上字字分明也,不但人之賢愚爲然,大凡日用事爲之間,纔有不善而不知爲不善也,是私心也,若翻然省悟其心,以爲將吾此事,書之簡冊,後人觀之,以爲如何?常作是念,則善與不善,必瞭然於心中矣,是公眼也,故於用人作事之際,參證前史,顧畏後史,人之賢愚,事之善不善,皆就以折衷,則其爲裨益必多矣。上曰,凡當時所記之史,若於後世見之,則可驗其有異矣。永輔曰,在當時,先正臣趙光祖與奸臣南衮,君子小人之判,若瞭然若今日,則其時必不有士禍矣。上曰,其詳已見於朝野僉載,而其時大臣,卽鄭光弼矣。上曰,堯·舜典,皆史官所記乎?永輔曰,堯·舜典,亦是史官所記,而堯典篇題,有虞史云云,則是時亦有史筆矣。上曰,史記則唐太宗獨見之,而其外無見之者矣。時愚曰,此失德也,時君若見時史,則直書之法漸廢矣,惟直書是懼,勉强自守,則一事二事,自無闕失,治道乃成,譬如鏡面塵垢,雖失光明,而日加拂拭,則終必復明也。上曰,卷首序文,是正廟朝御製乎?永輔曰,然矣。上曰,他卷之序,則以正書書之,此卷之序,則以草書書之者誠難曉,而序末無奉敎謹書之語,則兩本似是御筆也。淳穆曰,四朝寶鑑序,是申叔舟所撰矣。上曰,然矣。上掩卷命退,諸臣以次退出。
上在昌德宮。停常參·經筵。
藥房提調金興根,副提調徐憲淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李時愚啓曰,明日常參·經筵,取稟。傳曰,停。
金公鉉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李經在啓曰,備邊司郞廳來言,今日賓廳日次,而領議政權敦仁未肅拜,左議政金道喜,右議政朴晦壽,俱有身病,不得來會云矣。敢啓。傳曰,知道。
傳于李時愚曰,禮房承旨馳詣宗廟·徽定殿·景慕宮,奉審摘奸以來。
行大司諫李鼎臣啓曰,臣言議風采,本不合於淸朝耳目之任,而薇垣除旨,忽下於千萬夢想之外,課日違召,逋慢是懼,祗肅恩命,少伸叩謝之忱,第臣於合啓中,有不可聯參者,而雖不敢言私於發啓之初,因仍不避,有愧私誼,在前如臣情踪者,輒蒙體諒,今臣處義,似無異同,請命遞斥臣職。答曰,依啓。
金公鉉啓曰,大司憲未差,執義朴來萬,掌令兪錫煥,持平姜冕奎牌不進,掌令李魯確,持平朴浚愚在外,監察茶時之意,敢啓。傳曰,知道。
以執義朴來萬,掌令兪錫煥,持平姜冕奎,司諫林基洙,獻納權馦,正言李維謙·李鼎信牌不進罷職傳旨,傳于金公鉉曰,只推。
兵曹口傳政事,副司果單趙鳳夏。
李經在,以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
上在昌德宮。停常參·經筵。
李經在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李時愚啓曰,明日常參·經筵,取稟。傳曰,停。召對爲之。
李經在啓曰,來初五日朝參日次,而崇陵忌辰祭正日相値,頉稟之意,敢啓。傳曰,知道。
金公鉉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,假注書洪原鐘,身病猝重,勢難察任,今姑改差,何如?傳曰,允。
傳于李時愚曰,禮房承旨,馳詣受香所,奉審摘奸以來。
金公鉉啓曰,卽者義禁府都事來言,時囚無得過三日滯囚,曾有定式矣。時囚罪人金益根·李用觀,當爲捧供,而判義禁李志淵未肅拜,知義禁李嘉愚呈辭受由,同義禁金景善在外,只有同義禁權大肯一員,不得備員開坐云。判義禁卽爲牌招,何如?傳曰,允。
又啓曰,判義禁李志淵牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于金公鉉曰,左副承旨·同副承旨許遞,前望單子入之。
承旨前望單子入之,鄭德和·趙徽林落點。
洪原鐘改差,代以金應夏爲假注書。
禮曹,來丙午年正朝朝賀時,應行節目,參考前例磨鍊爲白去乎,依此擧行何如?啓,權停爲良如敎。
傳于李時愚曰,輪對官明日待令。
金公鉉啓曰,大司憲未差,執義朴來萬,掌令兪錫煥,持平姜冕奎牌不進,掌令李魯確,持平朴浚愚在外,監察茶時之意,敢啓。傳曰,知道。
以執義朴來萬,掌令兪錫煥,持平姜冕奎,司諫林基洙,獻納權馦,正言李維謙·李鼎信牌不進罷職傳旨,傳于李經在曰,只推。
李時愚,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以漢城府言啓曰,今乙巳年獻民數時,京中及八道戶口摠數,抄錄入啓,而濟州三邑民數,姑未上來矣。海島之往來遲速,有難預料,不得一時磨勘,此則待其入來,追後添錄之意,敢啓。傳曰,知道。
李經在,以兵曹言啓曰,每都政新資五窠,例爲差出,而今番則準履歷軍器副正,亦當陞資矣。營將·中軍·虞候,姑無準二十朔者,雖未滿朔數,依例推移內遷,何如?傳曰,允。
又以兵曹言啓曰,五衛將沈說泰·權謙·金魯鳳·金相龍·韓用河,忠翊衛將朴弘鎭,忠壯衛將尹用善,文臣兼宣傳官金應均,俱以病難供職,呈狀乞遞,文臣兼宣傳官兪鎭五,除授過限未肅拜,竝改差,何如?傳曰,允。
又以訓鍊都監言啓曰,本局別將李膺緖,身病猝重,勢難察任,改差,何如?傳曰,允。
上在昌德宮。停常參·經筵。
李時愚啓曰,明日常參·經筵,取稟。傳曰,停。
金公鉉啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
鄭德和啓曰,輪對官來待矣。傳曰,入侍。
傳于鄭德和曰,召對入侍。
金公鉉啓曰,判義禁李志淵再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
又啓曰,大司憲未差,執義朴來萬,掌令兪錫煥,持平姜冕奎牌不進,掌令李魯確,持平朴浚愚在外,監察茶時之意,敢啓。傳曰,知道。
以執義朴來萬,掌令兪錫煥,持平姜冕奎,司諫林基洙,獻納權馦,正言李維謙·李鼎臣牌不進罷職傳旨,傳于金公鉉曰,只推。
鄭德和啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
趙徽林,以吏曹言啓曰,新除授茂山都護府使李觀淵戶奴呈狀內,矣上典老母,今年爲七十六歲,法不當遠赴,照例遞改云。親年旣如是,則有難强令遠赴,依法典改差,何如?傳曰,允。
李時愚,以禮曹言啓曰,圖畫署畫員李宅祿有頉代,本署錄官窠,以差備待令畫員李膺模,陞付之意,敢啓。傳曰,知道。
李經在,以兵曹言啓曰,新除授全羅右水使尹義烈,與前水使申觀浩,有舅甥應避之嫌,戶奴呈狀乞遞矣,交代相避,載在法典,改差,何如?傳曰,允。
又以都摠府言啓曰,副摠管許棨,以禁衛中軍,本營諸將官射會監試事,南別營晝仕出去之意,敢啓。傳曰,知道。
義禁府啓目,沔川前郡守金夢根·李用觀等原情云云。問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。
乙巳十二月初二日辰時,上御重熙堂。召對入侍,輪對官同爲入侍時,參贊官鄭德和,檢校直閣尹定鉉,侍讀官徐相敎,檢討官林肯洙,假注書韓敬源,記事官李承益·金炳雲,各持綱目第十六卷,以次進伏。輪對官校書館判校金祖欽,刑曹正郞李羲書,工曹佐郞趙羲益,漢城府庶尹洪哲謨,都摠府經歷許煜,進伏楹外訖。上曰,史官分左右。德和奏曰,輪對官先爲進前乎?上可之。祖欽進前奏職姓名訖。上曰,職掌與所懷履歷,竝奏之。祖欽曰,職掌經籍,所懷無,履歷甲戌登文科,丁丑陞六,己卯爲濟原察訪,辛卯爲魚川察訪,丁酉爲濟州判官,癸卯陞掌令,同年爲司藝,今年待罪本職矣。羲書進前奏職姓名訖。上曰,職掌與所懷履歷,竝奏之。羲書曰,職掌考律,所懷無,履歷乙未除孝和殿參奉,丙申陞六爲敦寧主簿,同年爲刑曹佐郞,丁酉爲宗廟令,復爲敦寧主簿,戊戌除開寧縣監,癸卯遞付司䆃寺主簿,同年爲刑曹佐郞,甲辰陞本曹正郞矣。羲益進前奏職姓名訖。上曰,職掌與所懷履歷,竝奏之。羲益曰,職掌山澤司,所懷無,履歷壬寅除宣傳官,甲辰陞六,吏批末仕,爲活人別提,七朔後爲禁府都事,今年待罪本職矣。哲謨進前奏職姓名訖。上曰,職掌與所懷履歷,竝奏之。哲謨曰,職掌褒貶,所懷無,履歷辛巳除元陵參奉,丁亥以監造官陞六,壬辰爲任實縣監,丙申移拜咸陽郡守,戊戌以身病遞任,庚子復職氷庫別提,辛丑爲徽慶園令,壬寅爲典簿,同年爲景慕宮令,癸卯待罪本職矣。煜進前奏職姓名訖。上曰,職掌與所懷履歷,竝奏之。煜曰,職掌侍衛監軍晝察夜巡,所懷無,履歷辛丑除宣傳官,癸卯爲訓鍊主簿,甲辰爲都摠都事,同年爲都摠經歷,今年爲參上宣傳官,六月爲都摠經歷矣。輪對官退出訖。上開卷,命上番讀之,相敎讀自立貴人鄧氏,至降爲鄕候。上曰,止之,文義陳之。相敎曰,范滂之有澄淸天下之志者,可謂不負其素勵淸節,而能盡其按察之責矣,澄淸云者,澄其臧汚之習,淸其貪墨之風也。蓋守令卽牧民之吏,而生民之利害係焉,若貪暴爲政,則害歸於民,而民不聊生,廉謹爲治則利歸於民,而民自樂業,此所以三載考績,三考黜陟者也。當桓帝之時,爲吏者皆貪汚也,居官者皆姦穢也,無復有西京循良之治,而一范滂,按察冀州,能有澄淸意,纔登車而攬轡,至有望風而解綬者,豈不美哉?由是觀之,生民之本,在於守令,而守令之臧否,又係於按察之地。伏願殿下,每加體念於擇守令嚴黜陟之道焉。上曰,黃瓊何如人乎?相敎曰,果此時忠善之人,而爲太尉,首辟范滂矣。上曰,觀於此等處,則桓帝亦或有可稱者,而但未能退斥宦官也。相敎曰,雖或有少悟處,終未能進用忠賢,退斥宦侍,豈不惜哉?此由於學力之不足,立志之不固也。上曰,宦官之拜將軍,至漢而初有之矣。相敎曰,然矣。內臣之禍,未有若東漢,而東漢之禍,未有甚於桓·靈時,至於寵之以將軍之高爵,亦歷代所未有之事也,此後唐之高力士之拜將軍,似必引此爲例也。上曰,陳蕃何如人也?相敎曰,是亦忠賢之士,而非但陳蕃,人才之輩出,未有如此時之爲盛,李膺·杜密·李固·李雲等諸人,皆奮然忘身,一心報國者也。桓帝卒不能需用,徒信阿謏苟容之輩,乃致衰亂傾覆之患,可不痛惜哉?上曰,五處士,皆何等人也?相敎曰,此五處士,初不進身事君,雖無顯績之言,觀其本末,亦皆賢人之淸潔自持者也,見當世衰亂之政,抱草野遐遯之志,至於屢徵而不就矣,古亦有隱流者多焉,雖唐堯之世,過於遜讓,介然自守者,巢許之類是也,如嬴秦之時,避其禍網,色斯遠擧者,四皓之類是也。上曰,商山四皓,果出矣。相敎曰,果因惠帝之厚禮,蹔爲出世,而亦非出膺爵祿矣,當時苟無惠帝之賢,亦不得招致矣,雖以五處士言之,桓帝若誠心禮騁,則安知不幡然改悟乎?相敎曰,五處士中徐穉,尤卓然有淸高之節,陳蕃不接賓客,而至於徐穉,特設一榻,去則懸之,其見重於當世士大夫者,有如是矣。上曰,白馬令李雲之露布上書者,亦切至矣。相敎曰,然矣。當其五侯專擅之時,有此一篇讜直之論,可謂深且切矣。桓帝不惟不採用,又從以下獄加刑,如是而可望其治效乎?上曰,終至見殺乎?相敎曰,然矣。先儒之論東漢之政,有曰刑淫三獄,三獄者,初有李固·杜喬之獄,中有李雲·杜衆之獄,後有成瑨·劉瓆之獄,此桓帝失刑之大者也,上曰,黃瓊仍稱疾上疏,而書奏不省矣。上曰,黃瓊,誰也?定鉉曰,乃香之子也。上曰,是香之子乎?定鉉曰,香·瓊兩代,忠孝兼備者也。香曾作宰時,適有日食,欲爲狀聞,而未能善喩其形容,瓊在傍曰,日食之餘,如月之初,竟以此書報,瓊時年纔五六歲,而其夙慧如此矣。上曰,如初月者,少餘之謂乎?定鉉曰,然矣。命下番讀之,肯洙讀自以楊秉爲河南尹,至降者十餘萬。上曰,止之,文義陳之。肯洙曰,帝聞爰延之言,拜爲中郞將,雖謂知人之明,未爲過也,惜乎其不能用其言也。爰延之言曰,善人同處,則日聞嘉訓,惡人從遊,則日生邪情,又曰,賞必酬功,爵必甄德,此皆藥石之語,而夷考桓帝畢竟事爲,則不能用其言,終至於豎宦充朝,內寵猥盛,知善而不能用,知惡而不能去,與不知何異哉?先儒曰,看史之道,見治則以爲治,見亂則以爲亂,見一事則知止一事,何取於看史?如身遊其中,見事之利害時之難易,必掩卷自思,使我遇此等事,當作如何處之?如是觀史,學問可以進,知識可以高,方可有益,此言甚好,深加省察焉。上曰,以陳蕃爲光祿勳,黃瓊爲太尉,此事則誠善爲也。肯洙曰,桓帝每患有書奏不省,而黃瓊之爲太尉,陳蕃之爲光錄勳,最是開悟處,終不能見用者,讒說間之也。程子戒其君之辭曰,接賢士大夫之時多,親宦官宮妾之時少,每於章奏之間,文義之際,例用此句語,故有若陳腐常談,而若以桓帝時言之,黃瓊·陳蕃,卽當世之賢士大夫也,使此等人,日接於前,讜言嘉猷,左右迭陳,則桓帝之治,不下於西京之盛,而所親近者,不過豎宦采女之類,故雖有開悟之時,巧說眩惑,善類斥退,以此觀之,程子此言,豈非千載之至論乎?人君爲治之道,專由於辨淑慝審用捨也,念哉念哉。上曰,桓帝之言,以敬聞闕者,頗若開悟者然矣。相敎曰,桓帝亦豈天質之本自昏闇乎?爰延之對以可以爲善可以爲非者,格語也,左右皆善人而善人同處,則雖有過失,而自當遷善矣,左右皆惡人而惡人同處,則雖有慧悟,而自當染惡矣,此時若退中常侍黃門,而任尙書令陳蕃,如爰延之言,則庶有興復之望,而奈其迷眩於宦官讒諂之類何哉?上曰,單超之死,賜東園祕器等事,豈不悖哉?相敎曰,然矣。賜以祕器,起其冢塋者,不可但以濫寵爲言,而綱之但書其卒,不書職名者,亦可見史法之深貶也。肯洙曰,聖敎至當,而非徒此事之不可,使左悺之徒,貪縱專擅,流毒天下者貽羞於千載之下也。上曰,東漢之亡,皆桓帝之故也。定鉉曰,桓帝亦有明察之言,而不能擴充,專任宦官,終至東漢之亡,蓋無明善致知之功故也。定鉉曰,東漢則大臣無權矣。上曰,大臣無權,自光武始矣,而和帝之誅竇憲,亦與宦者鄭衆謀之矣。定鉉曰,然矣。桓帝雖除梁冀,不除宦官也。肯洙曰,李固女文姬之此事,誠爲女以士行矣。上曰,在何板乎?肯洙曰,在第十板矣。命參贊官讀之,德和讀自五年春三月,至卒於家。上曰,止之。文義陳之。德和曰,玉堂上下番所陳甚好,臣不必加疊,而在漢西京之盛,文學之士,彬彬輩出,各通專門之學,咸抱需世之具矣。上有求賢之誠,下有擧賢之功,故董賈·枚馬之屬,待詔於金馬門,君臣之間,風流篤厚,至于東漢,政紊綱頹,陳蕃·李膺之忠,斥退而不納,郭泰·徐穉之賢,遺棄而不採,不能踵西京之盛,而東京遂衰,由此觀之,國之盛衰,專係於賢之進退,而賢材之彙征,亦在於人主之致知而擇善。伏願殿下,於此等處,益加省察焉。上曰,郭泰之賢而不見用也。相敎曰,前後忠賢之士,或以對策,或以上書,無非至切之言正直之論,而一不採納,奏輒不省,是故如郭泰之人,皆退在草野,而朝廷則但奸侫之徒充塞矣。上曰,果多書奏不省矣。上曰,東漢之人材,於斯盛矣。定鉉曰,郭泰眞大臣之材也,大臣之職,以人事君也,茅容農夫也,孟敏負販也,申屠蟠漆工也,庾乘門士也,皆能識其賢而奬成之,使泰居大臣之位,必將致天下賢人於朝廷矣,如泰者,不見用而隱遯以終,此東漢之所以亡也。德和曰,才不借於異代,每以一代之材,了勘一代之事矣。我殿下亦以當今之人材,各適其用焉。上曰,此時若用此賢俊之士,則東漢必不亡矣。德和曰,賢俊之士,卽國之元氣也,元氣受傷,國何以得存乎?東漢若盡用此賢俊之士,則國有泰山磐石之安矣。相敎曰,此時雖有如臯·夔·稷·契之才,必不能進用,而郭泰之類,若逢堯·舜之世,則必當爲臯爲稷矣,賢才世不乏人,惟在人君用捨之如何也。上曰,然矣。命閣臣讀之。定鉉讀自三月隕石,至悅而化之。上曰,止之,文義陳之。定鉉曰,東漢自光武,不任三公以職事,故其弊,朝無倚重親信之臣,梁冀雖除,宦寺用事,竟至於亡國,決大議定大策,皆出於宦寺,其害尤甚,由於君臣情志不通,所與謀者,宦寺而已,至唐亦然,此後世之所可深戒者也。上曰,桓帝之能知其賢,亦屢矣。上曰,李膺,誰也?相敎曰,上篇度遼將軍李膺是也。上曰,李膺果賢矣。登其門謂之登龍門矣。肯洙曰,然矣。德和曰,東漢士類之中,郭泰爲第一流矣。定鉉曰,郭泰先知其不可仕,故不出,李膺則出而被禍,故人或謂明哲不如泰,而膺之效忠嫉惡,至死不變,可謂忠義之士矣。上曰,楊秉亦善人也。定鉉曰,楊震·楊秉·楊賜·楊奇,世世皆賢,第五種亦倫之曾孫矣。上曰,第五種亦善人也。定鉉曰,劉寬,卽小學所載羹爛汝手乎者也。上曰,是劉寬乎?羹爛汝手之言,誠然矣。肯洙曰,郭泰·茅容,隱而不仕,李膺則盡心王室,奮不顧身,疾惡如鷹鸇之逐鳥雀,收朔於合柱中,殺之後已,獨持風義,以礪一世,當時李杜之稱,良以此也。肯洙曰,閣臣以劉寬事仰奏,而未嘗疾言遽色云者,最是留念處也,言語容色,由中而著於外者也,苟非氣質之和,學力之深,倉卒之際,易至疾言遽色,而此非但不好底氣像,凡係事務,誠無以雍容做去矣。詩之贊文王之德曰,不大聲色,以至宋臣韓琦,措天下於泰山之安,亦稱以不動聲色。伏願殿下,雖在燕蠖幽獨之中,凡於辭令顔色,益加愼戒,比隆於文王之不大聲色焉。定鉉曰,郭泰見孟敏之破甑,知其爲賢,蓋當甑破,嗟惜而顧見,容或無怪,而敏則如是,其心有定而量不狹,可知矣。德和曰,於此可見平日之操守矣。德和曰,講筵規例,非但講學,而亦有求治之意,故筵臣文義皆因講學,而末歸於當今之導率,良以此也。祖宗朝講學之筵,每以生民之疾苦,閭閻之細事,娓娓於上下酬酢之間,今又以生民之疾苦下詢,則臣亦當略陳之,我國家當今之憂,只有水旱之慮,而苦無備荒之策矣。三南之還穀,多擁虛簿,兩西之民庫,無異尾閭,若有水旱之憂,則將何以備荒而賑乏乎?上曰,民庫,何謂也?德和曰,民庫卽大同,雇馬兩庫也,無論還簿與民庫,欲救其弊,則惟在於擇守令而已,今若擇守令,而朝飭不歸於文具,則西漢循良之治今可以復見矣。上掩卷,命退,諸臣以次退出。
上在昌德宮。停常參·經筵。
鄭德和啓曰,明日再明日崇陵忌辰祭齋戒正日,三明日初七日溫陵忌辰祭齋戒正日,初八日初九日長陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
趙徽林啓曰,大司憲未差,執義朴來萬,掌令兪錫煥,持平姜冕奎牌不進,掌令李魯確,持平朴浚愚在外,監察茶時之意,敢啓。傳曰,知道。
傳于李景在曰,大臣·備局堂上引見。
傳于李時愚曰,民生之苦樂,由於守宰之治不治,守宰之治否,由於殿最之嚴不嚴,朝家之前後提飭,非止一再,而視爲文具,每當京察,僅以一二疲殘之類,塞責而止,豈曰國有紀綱乎?今日無告之民,皆我祖宗之赤子也,窮蔀受困,在於貪墨之未祛,予雖否德,君臨于上,豈可坐視而莫之恤也?今當考課之時,先此令申之諭,如或循私用情,不以實登聞,有所現發,則當施以一切之法,階前萬里,予亦豈無可知之道乎?其各惕念對揚事,令廟堂措辭行會。
姜晢一拿處,代以玄基濬爲事變假注書。
李景在,以兵批言啓曰,忠壯衛將李麟九,身病猝重,無望供職,呈狀乞遞,改差,何如?傳曰,允。
有政。吏批,判書金興根進,參判金箕晩,參議趙在慶竝牌招不進,右副承旨李時愚進。啓曰,臺諫多窠,今當差出,而擬望之人乏少,外任竝擬,何如?傳曰,允。以洪學淵爲大司憲,李正耆爲大司諫,成近默爲執義,金秀萬爲司諫,李冀禎爲掌令,金鎭右爲持平,朴齊璿爲獻納,辛志鼎·李建春爲正言,金應均爲副應敎,李嘉愚爲判尹,李魯秉爲右尹,李晉翼爲刑曹參議,李敦榮爲知義禁,閔致應爲監察,池祖榮爲愍懷墓守衛官,李元會爲寧越府使,南錫禹爲茂山府使,成均博士單申學典,學諭單姜載璜,承文著作單金稜。
兵批,行兵曹判書趙秉鉉進,參判徐念淳病,參議李元會入直,參知韓文爀病,行都承旨李景在進。啓曰,全羅右水使,今當差出,而擬望之人乏少,他道防禦使,竝擬何如?傳曰,允。以尹宜善爲都摠管,李鳳周·申命溫·白希洙·申鍾命爲五衛將,張惟煥爲忠翊將,金㝡和爲忠壯將,申從翼爲全羅右水使,鄭光祐爲架山別將,僉知加設單柳相鼎,大護軍趙斗淳,護軍金鼎均·李鼎臣·洪鍾應,副護軍徐憲淳·趙道淳·李豊翼·尹羲烈·李觀淵·李周膺,副司直李寅奭·朴商壽,以上竝單付,前權管吳策良,今加折衝加資事承傳。
吏批,再政。以林宗休爲兵曹參議,朴永輔爲南學敎授,李顯稷爲昌城府使,金建銖爲玄風縣監,同義禁單李敦榮,左尹單李魯秉,右尹單成遂默。
兵批,再政。以申在德·李兼熙爲五衛將,白夏鎭爲忠壯將,僉知三單李鳳周·申命溫·白希洙。
以執義朴來萬,掌令兪錫煥,持平姜冕奎,司諫林基洙,獻納權馦,正言李維謙·李鼎信牌不進罷職傳旨,傳于趙徽林曰,只推。
以吏曹參議趙在慶牌不進罷職傳旨,傳于趙徽林曰,只推。
義禁府啓目粘連,向前金益根·李用觀等亦,還餉軍錢,所重何如,而流來前逋之未及收殺,始舍無論,在任時當年新逋,又復添加,至於年年虛勘者,極爲駭然,竝只以此照律,何如?判付啓依允。
乙巳十二月初三日辰時,上御重熙堂。大臣·備局堂上引見入侍時,行都承旨李景在,假注書金應夏,事變假注書姜晢一,記事官李承益·金炳雲,領議政權敦仁,左議政金道喜,右議政朴晦壽,行兵曹判書趙秉鉉,吏曹判書金興根,禮曹判書朴永元,戶曹判書李穆淵,知訓鍊院事任聖皐,刑曹判書趙鶴年,行護軍柳相弼·柳基常,知敦寧府事金英淳,校理徐相敎,以次進伏訖。上曰,史官分左右。敦仁進前奏曰,數日日氣似少解,又此酷寒矣,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,稍暄之餘暴寒無漸,聖人節宣之方,尤爲審愼,諸節不瑕有損乎?上曰,近日則別無損節矣。敦仁曰,臣之前後懇苦,必望恩諒者,夫豈或一分可强而巧占便安哉?三年奇疾,已成癃廢,雖不無間間劇歇之時,根柢則自在,症形則無減,自分爲必死無幸矣,若蒙至仁聖慈,曲加憐憫,投置閒散,任便調治,往來郊坰,多處淸涼,則庶幾一縷之危綴,或延幾年之光陰,而病實則尙有遺察,恩遇則去益頻繁,乍退旋進,曾無幾月,臣豈無隕結之心圖報之誠,而以此病任此職,實實行不得而推不去,昨秋膺命,雖緣於國家有事,而顧今相著,旣無事端,揆地亦不苟艱,此政臣仰藉洪庇,調保殘命之時,而乃反力進之敦勉之,屢控血懇,終靳聽退,是豈我殿下終始生成之至意哉?一向偃便,亦極悚惶,不恤顚仆,冒死登筵,而若一俯鑑臣朽敗喘急之狀,則天心亦庶感回矣,亟賜恩遞,以幸公私,臣不勝切祝之至。上曰,今番復拜,意有在焉,豈可辭免乎?更勿爲此言也。上曰,向以淸北災民事,有所傳敎,而第其救濟之方,當另加講究,然後庶無離析之患,何以則爲好乎?敦仁曰,民生凋瘵,殆乎無處不然,而至於淸北,則偏被水災,實有難保之憂,聖敎又及於此,臣不勝欽仰萬萬,若其拯濟之方,道臣與守宰,當另爲對揚,而自朝家,更加措處者,亦豈不次次措處乎?上曰,非但淸北而已,西北及南邊海隅,亦安知無民隱乎?須善爲對揚,俾盡安保之道也。敦仁曰,聖念若是憧憧,臣等雖無似,敢不竭力對揚乎?上曰,次對爲之。敦仁曰,今番淸北列邑被災處,修改補築之資,以道內上納京司錢中三萬兩折留,其給代之方,令廟堂從長稟處事,命下,而戶曹年例作錢一萬兩,惠廳代劃還報,例貿蔘價錢二萬兩,自該道除留論報矣,蔘錢卽自戶曹代劃,還報於均廳者,此乃均廳之折入於別下也。給代置之,戶曹上納一萬兩,旣係經費所需,以關西蔘錢丙午餘在及各司還報條中,準一萬數取用之義,分付戶曹,何如?上曰,依爲之。出擧條敦仁曰,明春別試,纔已擇日,啓下矣。適與式年大比,竝湊一時,在前如此之時,以其有弊,或因特敎,或因筵奏,別試則每多以庭試,除初試設行,而前此丙子,又依此例,大臣筵稟擧行矣。明春別試,亦以除初試庭試,設行日子,更令該曹擇入,何如?上曰,依爲之。出擧條敦仁曰,大政申飭,便成歲課,未有不以文具視之,臣亦前後筵稟者亦屢,而果未見有一番實效矣,第念民生困窮,莫甚於今日,百奸之興,萬弊之滋,都歸於無告濱死之命,而奈何不得,此皆守令之責,苟守令得人,則的知民邑之決不至此,而弊已成痼,言輒無效,甚切慨然,近來弊習,一則先數門地高下,一則較計踐歷久近,而其人之於其任,可合不合,全不理會,如是而謂其得人,臣未之信也,爲銓官者,豈或不明知其弊,而終不能滌濯其習俗之陋,夬斷其姑息之心,以至於民邑之在在受病,不可支保,寧不萬萬痛恨,大政看且不遠,兩銓俱皆登筵,各別精白,期於愼擇得人之意,另加申飭,何如?上曰,各別申飭,可也。出擧條敦仁曰,兩銓見方登筵,進前聽敎,似好矣。上曰,進前。上曰,生民休戚,專係於守令之擇不擇,每當都政,朝家飭敎,不啻申嚴,然及其過政後觀之,則徒歸文具,終無實效,是豈對揚之意乎?今番則須加惕念,無至如前可也。敦仁曰,各道殿最,前後筵飭,不啻申嚴,似當惕念擧行,而年前大臣,以各司郞官殿最之例不致意,有所筵奏,當時則果不無效,而歲月稍久,又依舊例套矣。大抵今日郞官,卽是他時守宰,則先自京司,考第其績,此其制法本意,豈不鄭重哉?況如詞訟之職,錢穀之衙,奸弊之所華,利病之攸關,都民之怨咨日與,隷屬之殘敗相踵,未可謂無所犯科,而都不見有一黜陟,只以一上字磨勘者,是豈法意之重乎?事之不誠,莫甚於此,其在核實之政,合當更加申嚴,以此捧甘各司,使之各別惕勵,俾不得更襲前謬,何如?上曰,各別申飭,可也。出擧條敦仁曰,近來法禁蕩然,私屠之弊,日甚月盛,每煩朝飭,而法司則視以例課,終無實效,禁隷輩之中間奸弊,又不可勝言矣,三政之中牛禁,乃農之大關,而雖以都城言之,閒雜無賴之輩,屠殺爲業,全無顧憚,狼藉買賣,無異庖廚,而所謂出禁,適足爲禁隷貨賂之蹊徑,如是而何望牛畜之漸繁,法禁之得行乎?當此歲窮,宜益申嚴,嚴飭法司,使之另加察禁,俾無敢更有犯科,何如?上曰,依爲之。出擧條敦仁曰,近來講對之命,課日不撤,聖志之奮發卓勵,睿學之日月將就,其孰不欽仰慶祝,思見緝熙之盛乎?凡人臣之祈望於其君者,無有大於學問一事,故雖其君勤於向學,而益加陳勉,恒若不足,卽人臣之常情也。去十月十五日召對筵中,承旨曺錫亨之妄發,誠不勝駭歎,參贊啓沃之責,豈容若是?不可以事屬旣往,置而不論,前承旨曺錫亨,施以譴削之典,何如?上曰,此不過疎卒之致,何必深責?罷職可也。出擧條敦仁曰,臣於春間,以節財用一事,有所仰勉,伏想聖衷,尙記有之矣。夫民安然後財阜,財阜然後國賴而存,此古今有國之通義也,故先王之政,使民樂業,以厚其生,節以制度,以理其財,蓋不節則財竭,財竭則民困,民困則國隨以不能存故也,顧國計之哀痛,民生之困窮,豈有如今日者乎?內而都下貢市,擧懷渙散之心,外而八路生靈,皆有塗炭之苦,徵斂之無節,貪汚之成風,奸弊之日甚,百道厲民,民不聊生,其何能服力勤作,以裕國財乎?是以中外儲蓄,日漸枵蕩,大農經費,莫可支調,雖賴年豐,幸姑塗抹,而若或一値歉荒,可謂措手不得,此豈不萬萬寒心哉?目下急務只在節用,而節用之道,崇儉是已,古之帝王,以四海之大,億兆之衆,何求不得,何欲不爲,而菲衣服而卑宮室,戒盤遊而絶嗜好者,爲其不傷財不害民也。昔我世宗朝,講詩至靈臺篇日,靈臺之作,雖爲望氛䘲察災祥,然畜養禽鳥,有似遊觀之具,文·武盛時,宜無此事而有之,是未可知也,大哉王言,文王之作靈臺,民亦樂其有麋鹿魚鼈則文王非爲遊觀,而聖祖卓越之見,至及於此,昭儉之德,豈不賢於文王,遠矣乎,是故常御之別室,不設礎砌,蓋以草,唐堯之土階茅茨,亦何過此?所以八域熙皞,百姓殷富,世稱海東堯·舜,節儉之效,有如是矣,此我殿下之家法,而燕翼裕昆,式至于今,殿下苟能鑑法于玆,克盡繼述之美,則化行俗美,百弊俱蘇,民以樂生,財不勝用,而聖祖郅隆之治,將復覩於今日,於不休哉,伏願深留聖意焉。上曰,當留念矣。出擧條上曰,果好矣,然而知之而不能行之,何爲而然耶?敦仁曰,殿下此敎,誠不勝歡祝矣,古人曰,行之不力,乃知之不明,若十分知得,節儉而必安民利國,不節儉而必反是,則豈有不行之理,故讀書所以明此理也,多讀聖賢之書,以明其必然之理,又觀歷代之史,以察興亡之蹟,則何患乎和之不明知之,旣明則何患乎行之不力也?此皆殿下學力未到之致耳,昔漢文帝,欲作露臺,而以百金爲中人一家之産,廢之,殿下記有之乎?上曰,知之矣。敦仁曰,文帝以百金而廢露臺,衣弋綈而履革舄,其躬行節儉如此,故以致西京之殷富,今殿下若知之明而行之力,則財不期裕而自裕,民不期安而自安矣。上曰,近來侈風太盛矣。敦仁曰,果如聖敎矣,閭巷之間,爭尙華靡,自輿馬宮室衣服,以至冠婚喪祭,宰相與庶民,金無等分,財安得不竭,民安得不困乎?然而矯捄之方,此在殿下一轉移間事也,雖以近事言之,講對頻繁,酬酢如響,登筵諸臣,恐或奏對之有失,公退之暇,儤直之時,無不以看讀爲事,殿下若不勤講學,而但欲督課於群下,則其效豈如是神速哉?躬率之化,此可以見矣,雖以崇儉言之,先自聖衷,而有躬行心得之實,則感應之理,捷於影響,而不幾時之間,擧一世將由奢而入儉矣,懋哉懋哉。敦仁曰,呈告及在外法司堂上,竝許遞,政官牌招開政差出,何如?上曰,依爲之。出擧條敦仁曰,聞有未下直閫帥矣,非但夫馬滯留,其弊可念,全羅左水使,則卽速交龜,然後須代者,可以次次赴任,而明日以後,以齋日不得下直云,竝令明日辭朝,何如?上曰,依爲之。出擧條晦壽曰,凡律文,一字莫非愼敬,而至於殺案,人命所係,尤爲嚴重,大明律父祖被毆條云,凡祖父母·父母,爲人所毆,子孫卽時救護而還毆,雖至折傷篤疾,皆減等於本律,舒化註云,卽時救護四字,蓋本欲救護其親,思不得脫,不得已而還毆之,非有意于毆人,若少遲,卽以鬪敺論,續大典殺獄條云,其父被人敺打傷重,而其子敺其人致死者,減死定配,此亦就當場而言耳,臣卽見刑曹回啓審理文案判下者,則全羅道務安縣殺獄罪人吳時宗,靈巖郡殺獄罪人李正八,皆置傳輕之科矣。吳時宗則道啓云,原其本情,只出於衛父,曹讞亦以救父爲言,然其父初無被打於人,而不過乘醉詬辱,扇擬纓絶而已,則此與續典所謂傷重之文,實有不同,李正八則其母被打於金士卜,已過一朔之後,足踢士卜而致死,道啓引續典傷重之文,曹讞亦以道啓之論斷,謂有審克云,而此與明律卽時救護之文,不啻相反,大抵續典之傷重二字,明律之卽時救護四字,皆有精義,不可一毫差謬者也,若不準此限,一或出入,則大非所以重獄體慮後弊之道也,上項兩囚,竝令依前訊推,當該道臣及秋曹堂上,難免不審之失,竝推考,何如?上曰,依爲之。出擧條敦仁曰,近日以來,頻賜召對,講確問難,輒至移日,亦於諸臣退出之後,燕居靜夜之際,又不撤看讀,夜分之後,猶聞玉音徹外云,臣不勝慶祝之忱矣。上曰,國綱之解弛,百度之隳壞,莫如近日矣,予以否德,深在九重,聰明未達,閱歷不多,全昧民事,而所恃者惟大臣三司而已,須體此意,董飭百官,各盡其職,以補予不逮也。敦仁曰,如臣等之無似,冒居此職,無一裨補,何望其朝綱之不替乎?臣之屢煩懇看者,非但賤疾漸痼,驅策無望,誠以才識謏寡,聞望素輕,上不可以對揚聖意,下不可以彈壓具僚,恐負委畀之重故也,今伏承下敎,尤敢不殫竭,而誠不勝惶悚矣,第念人主一心,爲萬化之原,故書曰,元首明哉,股肱良哉,庶事康哉,殿下若能銳意圖治,勤學勤政,治法政謨,日臻崇廣,則群下自當率職,而紀綱自然振肅矣,臣則以此深望於殿下矣。上曰,輪對官入侍,法意甚重,雖微末庶官,欲使之悉陳所懷也,近日輪對入侍,凡爲三次,而擧以無所懷奏之,是豈引接之本意乎?亦關紀綱,竝拿處可也。上曰,大臣就坐。景在曰,諸宰奏事。永元進前奏曰,來丙午年別試,則依本式以春間擇入,而科名旣改,則日子當爲經稟後擇入,今番以何間推擇乎?上曰,以二月念後擇入,可也。出擧條永元曰,在前除初試庭試,有卽日放榜之例,有擇日放榜之例,今番則何以爲之乎?上曰,依丙子年例,擇日放榜,可也。出擧條景在曰,玉堂所懷奏之。相敎曰,臣無所懷矣。景在曰,今日賓對,兩司無一人進參,事甚未安。違牌諸臺,竝推考,何如?上曰,賓對時,兩司俱參乎,一司入參乎?敦仁曰,有故則雖一司,亦可參,而法意則兩司俱參矣。上曰,近來全不參賓對何也?敦仁曰,臣於年前,以兩司之數年不詣臺,有前後臺諫請罷之擧矣,近來不參賓對,已成弊習,承旨請推,徒歸文具,誠可歎也。上曰,近來臺諫之不參次對,何爲而然也?事體所在,誠極駭然,竝罷職可也。出擧條上命大臣先退,又命史官就座,仍命退,諸臣以次退出。
上在昌德宮。停常參·經筵。
鄭德和啓曰,明日召對,取稟。傳曰,停。
趙徽林啓曰,大司憲洪學淵未肅拜,執義成近默,掌令李魯確·李冀禎,持平金鎭右·朴浚愚在外,監察茶時之意,敢啓。傳曰,知道。
備忘記,慶尙左兵使尹喜豊,全羅左水使李寅熙下直,長弓一張,長箭一部,片箭一部,筒兒一箇賜給。
傳于金公鉉曰,召對爲之。
以慶尙監司李啓朝狀啓,豐基郡民家失火事,傳于金公鉉曰,當此寒節,民家之一時燒燼,若是夥多,聞甚驚慘,元恤典外別加顧助,燒死人如有生前身還布,蕩減,趁卽結構奠接,無有一民失所捿遑之弊事,廟堂各別措辭,分付。
趙徽林,以義禁府言啓曰,輪對官,中樞府都事沈正樂,戶曹正郞趙秉緯,瓦署別提金相愈,東學訓導姜晢一,西學訓導林倜,議政府司錄玄弼濟,西氷庫別提沈宜贊,司䆃寺僉正金在敬,東氷庫別提成元鎬,社稷署令李寅鳳,儀賓府都事洪鍾華,義盈庫直長金貞根,內資寺奉事權學善,兵曹正郞金正奎,校書館判校金祖欽,刑曹正郞李羲書,工曹佐郞趙羲益,漢城府庶尹洪哲謨,都摠府經歷許煜等,竝拿處事,傳旨啓下矣。沈正樂·趙秉緯·金相愈·姜晢一·林倜·沈宜贊·金在敬·成元鎬·李寅鳳·洪鍾華·金貞根·權學善·金正奎·金祖欽·李羲書·趙羲益·洪哲謨·許煜等,今方待命,拿囚,玄弼濟下去平安道定州地云。依例發遣府羅將,拿來,何如?傳曰,允。待待命拿囚。
傳于趙徽林曰,飭已施矣,日寒適此甚劇,昨囚諸人,竝分揀放送。
鄭德和,以禮曹言啓曰,明春別試,以除初試庭試設行,日子二月念後擇入,擇日放榜事,命下矣。令日官李秉洪推擇,則文武科庭試來二月二十五日,放榜三月二十一日卯時爲吉云。以此日時擧行,而生進放榜,與庭試吉日相値,生進放榜,以二月二十七日巽時退定,原粘目中,改付標以入之意,敢啓。傳曰,知道。
趙徽林,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
義禁府照目粘連,沔川前郡守金益根·李用觀等矣本府議啓內,還餉軍錢之所重何如,而流來前逋之未及收殺,姑捨無論,在任時當年新逋,又復添加,至於年年虛勘者極爲駭然,竝只以此照律罪,各杖一百收贖,告身盡行追奪,徒三年定配,竝只私罪,奉敎依允爲旀,金益根段,功議各減一等,李用觀段,功減一等爲良如敎。
趙徽林,以義禁府言啓曰,時囚罪人金益根·李用觀等,杖一百徒三年定配照律公事,判付內依允。金益根功議各減一等,李用觀功減一等事,命下矣。金益根功議各減一等,杖八十收贖,告身盡行追奪,忠淸道淸州牧栗峯驛,徒二年定配,李用觀功減一等,杖九十收贖,告身盡行追奪,忠淸道平澤縣花川驛,徒二年半定配,而以議啓內辭意,具罪目,依例發遣府羅將,押送于各其配所,何如?傳曰,允。
乙巳十二月初四日申時,上御重熙堂。召對入侍時,參贊官金公鉉,侍讀官洪在重,檢討官嚴錫鼎,待敎洪淳穆,假注書韓敬源,記事官洪祐命·金炳雲,各持綱目第十六卷,以次進伏訖。上曰,史官分左右。上開卷,命上番讀之。在重讀自九年春正月朔,至司寇論刑。上曰,止之。文義陳之。在重曰,荀爽對策曰,昔者聖人,建天地之中而謂之禮,禮者,所以興福祥之本,止禍亂之源也,此言甚好,然不及於爲禮之本,禮之本,不在於儀文度數之間,而亶在於人主一心上,人主一心,卽萬化之源也,其心正則視聽言動,莫不由禮,以之朝廷正·百官正·萬民正,無一不出於正,則禍亂無由以生,而嘉祥休福,自然而至,此所謂心和氣和天地和應者也,其心一有不正,而視聽言動,或違於禮,則差以毫釐,謬以千里,私欲日熾,天理日消,官邪之弊,民僞之滋,勢所必至,而上可以召天災,下可以致禍階,是以自古明君哲辟,必謹於禮,以正心爲本,正心之要,則必在於克己之私,故孔子曰,克己復禮。伏願聖上,着力於克己之工,留念於爲禮之本,是臣區區之望也。上曰,成瑨·劉瓆,何故殺之乎?錫鼎曰,因宦官之譛訴而殺之矣。上曰,李膺·杜密,亦見殺乎?錫鼎曰,然矣。其時善類,殆無免者矣。上曰,此四者皆忠善之人乎?錫鼎曰,然矣。上曰,桓帝專聽宦官之言,以致如此也。錫鼎曰,漢之亂,自黨錮始矣。上曰,若用此等人,則漢室可以致治矣。公鉉曰,桓帝以陳蕃爲太尉,李膺爲校尉,但假其位而不用其言矣。上曰,用之則用矣。上曰,此等人盡入於黨禁中矣。淳穆曰,此時亦有南北部黨人之目矣。上曰,南北部黨,何如人也?淳穆曰,當時學中語曰,天下模楷李元禮,不畏彊禦陳仲擧,天下俊秀王叔茂,如此人俱是高志尙節之善類也。公鉉曰,陳蕃等雖在其位,晉接之時少,十常侍則不離左右,易蔽聰明,故程子嘗以宦官宮妾之說,仰奏於宋帝,正爲此也,上曰,黨錮被禍者,何其多也?在重曰,此時善類,恥不得與於黨錮之名,至有皇甫規·張鳳等,上書請同坐,又有鉤黨之名也。上曰,鉤黨何謂也?淳穆曰,鉤引其黨與之謂也。上曰,黨人皆見殺,而郭泰亦死乎?公鉉曰,泰以諸生,名冠太學,竟能超擧,不入黨禍,故當時明哲保身,莫如泰也,上曰,泰何以獨免乎?公鉉曰,泰則初非出身登朝,而亦不爲危言覈論,怨禍獨弗及,故能保其終始也。淳穆曰,桓帝雖或用其人,而恨不用其言,若用其言,尊信責成,則漢業庶復中興矣。上曰,若然則漢復中興矣。上曰,親祠老子,甚不可也。公鉉曰,此是黃·老之學,不足崇信,而立廟親祠,又用以祭天之樂,僭猥極矣,史氏盛言其儀飾之華侈,正所以寓貶之意也,此等處尤宜省覽焉。淳穆曰,帝王之親臨太學,光于簡冊,而此於親祠老子,特書之者,示其貶之之意也。命下番讀之。錫鼎讀自自永平以來。上曰,注書出去,綱目第十七卷持入。賤臣承命持入。公鉉奏曰,時當門考,注書使之出去,門考,何如?上可之。賤臣承命門考後,還爲入侍,上曰,匃是何字乎?錫鼎曰,匃字乞匃之義,卽乞也,而今此匃施之匃字,此板雖印匃字,以小註切音見之,則當爲匃字矣。錫鼎讀至愼園貴人。上曰,止之。文義陳之。錫鼎曰,東漢桓·靈時,黨錮之禍,賢人君子,靡有孑遺,國以之空虛,自有國以來,所未有之變故也,蓋朋黨之爲名,卽小人網打君子之階也,君子雖或爲黨,小人亦自相爲朋比,欲辨其君子小人之分,惟在於人君之察與不密而已,故歐陽修之言于宋仁宗曰,君子以同道爲朋,小人以同利爲朋,人君但當退小人之僞朋,進君子之眞朋。伏願殿下,於此等處深加省察,以日月之明,鑑賢邪進退之際,則古昔治亂之迹,可以推知矣。上曰,此張則乃赦禁錮人也。錫鼎曰,此下復治鉤黨,殺李膺等百餘人矣。上曰,後乃收殺之乎?錫鼎曰,此事見在十七板矣。錫鼎曰,武·蕃幾事不密,以致遷延,還被曹節等所殺矣。上曰,事在太緩,而反被其禍乎?淳穆曰,此下楊氏之論幾事不密而禍成於猶豫是也,上曰,靈帝是解瀆亭侯,而爲何帝之後乎?淳穆曰,明帝之玄孫矣。命參贊官讀之。公鉉讀自夏五月朔,至豈不惜哉?上止之,文義陳之。公鉉曰,東漢鉤黨善類,卽載籍以來所未有之慘禍也,此時靈帝,以幼沖之年,承桓帝之後,孤立於上,而內之十常侍,竊弄威福,外而刺史長吏,饕餮無厭,百姓愁怨,天下離心實有朝夕土崩之憂,而以陳·竇之賢,具居三公之位,天下賢士,皆倚以爲重,想望治平及其謀誅諸宦也,幾事不密,反受其禍,遂使天下名士,殄戮無餘,而漢祚亦遂陵夷,以至於亡,自古以來,君子之患,常失於緩,而小人之報,每過於刻酷,黨禍之延及五服,此而可知,苟使善類,布列在朝,則漢室之隆可期,而乃反殲滅無餘,使天下士氣,蕭然不振,如人身之血脈壅閼,榮衛銷鑠,莫可醫治,以至於死,可不懼哉?國之用人,亦類是也,由此觀之,賢邪取捨之機,不可不審矣。上曰,竇武與竇太后,爲何等親乎?在重曰,竇太后卽竇武之女也,上曰,然則桓帝何爲不用竇武乎?公鉉曰,武以戚畹之親,實與陳蕃,夾補王室,政多可稱,足爲賢戚矣。上曰,竇武·陳蕃之此事,何爲不成乎?在重曰,蕃·武奏免黃門令魏彪,以所親小黃門山氷代之,收長樂尙書鄭颯,送北寺獄,使彼輩先致疑端,乘其竇武出府之時,反生荷杖之計,故事不成,此所謂幾事不密害成者也。公鉉曰,武以三公,出宿歸府,卽西漢沐浴之義也,當日幾事,不能縝密,以至於敗,漢室之亡,不待靈·獻而自兩人之死,更無可言者矣。上曰,此事在第幾板乎?公鉉曰,在十一板矣。上曰,靈帝於此等事,全不知之乎?錫鼎曰,年幼所致矣。上曰,和帝卽位時,纔爲十四歲矣。錫鼎曰,此時靈帝之年,亦十四,而問曹節等,黨人何用爲惡而欲誅之乎?節等對曰,欲爲不軌,靈帝曰,不軌欲如何,對曰,國社稷矣,蓋靈帝,初不知黨人之爲何罪,則此所以年幼之致也。上曰,靈帝亦不知不軌之爲何如也。上曰,是爲節等所欺,豈可知之乎?公鉉曰,彼十常侍,諂事於傍,日陳黨人之惡,靈帝非天挺之才,烏得無見欺之理乎?上曰,靈帝之見欺,容或無怪矣。上曰,若不如是,則漢室可以復振乎?淳穆曰,斥退小人,奬進君子,如陳蕃·竇武·李膺·杜密之類,同心戮力,匡扶王室,則天下豈可不想望其太平也?上見注書冊頭小註曰,是誰之謄注乎?錫鼎曰,未能詳知矣。上曰,此冊非御覽件也。上曰,冊頭註,有朱子·張南軒之言矣。公鉉曰,此是先儒箚疑,而朱子全書中,亦多有如此言矣。淳穆曰,先儒讀經史,至有疑處,必記於書頭,謂之箚疑,此註似仿於是法矣。上曰,此註似果出箚疑等說也。上曰,此後則十常侍,終竟何如也?公鉉曰,皆是見殺矣。錫鼎曰,群閹後皆爲袁紹之所殺,而亦有爭權而互相陷殺者矣。上曰,終至于互相殺之矣。命閣臣讀之。淳穆讀自冬十月晦,至寇竝州。上曰,止之。文義陳之。淳穆曰,蠻夷戎狄,氣類雖殊,其就利避害,亦與人同耳,御之得其道,則附順服從矣,失其道,則離叛侵擾,固其宜也,蓋先王之政,只討其叛者而已,至於窮兵黷武,殲艾爲快者,是制戎之失其道也,且夫此時,善類蔚興,竟相奬引,願爲王臣,而終被憸小之壅蔽,乃反禁錮而斥黜之,是亦用人之失其道也,王者上而奉天,下而育民,凡諸成已成物治國平天下,莫不有當然之道,惠迪從逆,世之汚隆繫焉,國之休咎判焉,是故得其道,則有七十里百里之興,失其道,則雖四海之廣,億兆之象,將無所恃,朽索六馬之戒,甚可懼焉。伏願殿下,於淸燕濩蠖之時,政令施措之際,一遵經常,克臻中正之道,是臣區區之望矣。淳穆曰,此時有三君八俊八顧八及八廚之號,名儒賢士,於斯爲盛,而不能揚于王庭,甚爲千載慨恨矣。上曰,入此號者皆賢人乎?淳穆曰,此時士大夫,惟恐不入於錄牒之中,蓋義理所在,不計生死矣。上曰,此時人才之盛,似過西漢矣。錫鼎曰,西漢之人才亦盛矣。上曰,靈帝眞見欺於宦者矣。錫鼎曰,此非見欺,乃不知之故也。上曰,靈帝本性然乎?公鉉曰,人性本善,豈有是理,而又非壅蔽聰明而然矣?靈帝以十二歲,入承大統,長於常侍之手,耳目所聞見,莫非以黨人爲惡,而只知常侍之爲忠,故聞不軌之後,始可其奏,以此觀之,此非靈帝之不明,卽見聞使然,尤宜後世之鑑戎處也。上曰,誠然矣。公鉉曰,皇甫規上書自言附黨,景毅自表免歸,其志皆出於慷慨悲憤,惟恐其死之或後,反愧其身之幸免,競相馳慕,天下靡然,程子曰,東漢名節,如風聲氣習所使,正謂此也。上曰,風聲何謂也?公鉉曰,如風之感發而有聲之謂也。上曰,此時賢士,或有免於禍者乎?淳穆曰,郭泰之明哲保身,申屠蟠之見幾而作,是也。上曰,何以明哲保身乎?淳穆曰,泰雖好臧否,而不爲危言覈論,故怨禍不及焉,是也。淳穆曰,黨人之被禍也,連及五服之親,未有如此之甚焉,上曰,此言在第幾板乎?淳穆曰,在卄九板矣。上曰,果有五屬矣。上掩卷,命史官就座。淳穆曰,列聖朝御筆,石板今已移榻,而久奉本閣,事係未安,明日與承史,還安于奉謨堂,何如?上曰,與承史還奉,可也。仍命退,諸臣以次退出。
上在昌德宮。停常參·經筵。
藥房都提調權敦仁,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟,答曰,知道。大王大妃殿·王大妃殿·中宮殿,口傳問安,答曰,知道。
鄭德和啓曰,明日召對,取稟。傳曰,停。
趙徽林啓曰,大司憲洪學淵未肅拜,執義成近默,掌令李魯確,李冀禎,持平金鎭右·朴浚愚在外,監察茶時之意,敢啓。傳曰,知道。
李時愚啓曰,判尹李嘉愚,同義禁李敦榮,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。兵曹參議朴宗休,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
鄭德和,以內醫院都提調意啓曰,提調金興根,今日問安,不爲仕進,卽爲牌招,何如?傳曰,允。
趙徽林,以義禁府言啓曰,時囚罪人沈正樂·趙秉緯·金相愈·姜晢一·林倜·沈宜贊·金在敬·成元鎬·李寅鳳·洪鍾華·金貞根·權學善·金正奎·金祖欽·李羲書·趙羲益·洪哲謨·許煜等,分揀放送事,承傳啓下矣。沈正樂·趙秉緯·金相愈·姜晢一·林倜·沈宜贊·金在敬·成元鎬·李寅鳳·洪鍾華·金貞根·權學善·金正奎·金祖欽·李羲書·趙羲益·洪哲謨·許煜,竝放送之意,敢啓。傳曰,知道。
乙巳十二月初五日辰時,上御重熙堂。藥房入診入侍時,都提調權敦仁,副提調李景在,假注書韓敬源,記事官洪祐命·金炳雲,待敎洪淳穆,以次進伏。醫官秦慶煥·金景球·吳昌烈·金亨選,進伏楹外訖。上曰,史官分左右。敦仁進前奏曰,雪後日氣似暄,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,醫官待令,使之入診乎?上可之。慶煥等以次入診,退伏楹外訖。敦仁曰,脈候奏之。慶煥等奏曰,脈候左右三部調均矣。敦仁曰,今日湯劑,何不爲製進爲敎乎?上曰,少餘故矣。敦仁曰,醫官等診脈後,每以調均奏之,聖體安寧之時,則固當如是,而或有感候之時,不審左右脈候之如何,輒奏調均者,此亦近來便成文具也,此後則更勿如前,各據所懷奏之之意,申飭,何如?上可之。敦仁曰,卽見平安監司洪在喆狀啓,則以爲被災各邑中,尤甚龜城等七邑,民窮轉甚,難免顚連之患,勢將公賑設行,而賑資措辦,茫無入量,本道賑餘穀四千石,渴馬倉穀一千石,海西穀折米一萬石,特許劃下事,請令廟堂稟旨,分付矣。本道淸北各邑,旣經滄桑,又兼蟲蝕,許多民命,飢困顚連之憂,誠不勝憫惻,而向來特諭,曲加隱恤,可使孑遺殘命,回咷爲笑,今此道啓所請七邑賑資之劃,必有斟量,在朝家如傷若保之義,豈可無優例措劃乎?本道穀五千石,依狀辭準施,海西所在補賑穀折米三千石,丙申別貿米四千石,亦爲劃給,俾爲經紀,其所賙賑之政,道臣固當十分對揚,而歲前若不先爲救急,則目下頷顑,何以拯救乎?此則自營邑爛加商確,量宜措處之意,各別申飭,何如?上曰,依爲之。出擧條敦仁曰,藥房提調金興根,非但身病難强,方値政月,職務相妨,今姑許遞,何如?上曰,依爲之。出擧條敦仁曰,移運海西還穀,賑恤關西七邑之災民,雖是不得已之政,然海西民情,亦與關西無異,而猶爲行之者,特一時救急之政也,蓋賑恤之穀,與他凡還有異,使民來納之時,舂精實,然後始許捧納,故一石可當他穀之二石也,及其運移裝載之時,該邑之糜費夥多,而其害則終歸於百姓,夫民事之困悴,稼穡之艱難,率皆如此,故昨於筵中,以審察民情之意,有所仰達者矣。伏願殿下,每於民事,常常眷眷,思之以接濟之道拯救之策,則寔爲生靈無彊之福矣,曷不休哉?懋哉懋哉。上命大臣就座,命史官就座,仍命退,諸臣以次退出。
上在昌德宮。停常參·經筵。
王大妃殿誕日,大殿·大王大妃殿·中宮殿,內閣·政院·玉堂·朝廷二品以上·六曹堂上口傳問安,答曰,知道。王大妃殿,內閣·政院·玉堂·朝廷二品以上單子問安。答曰,知道。
鄭德和啓曰,明日召對,取稟。傳曰,停。
趙徽林啓曰,大司憲洪學淵未肅拜,執義成近默,掌令李魯確·李冀楨,持平金鎭右·朴浚愚在外,監察茶時之意,敢啓。傳曰,知道。
上在昌德宮。停常參·經筵。
鄭德和啓曰,明日召對,取稟。傳曰,停。
趙徽林啓曰,來十一日,朝參日次矣,敢稟。傳曰,停。
鄭德和啓曰,來十一日,輪對日次矣,敢稟。傳曰,當差人受點,後日次待令。
趙徽林啓曰,大司憲洪學淵未肅拜,執義成近默,掌令李魯確·李冀楨,持平金鎭右·朴浚愚在外,監察茶時之意,敢啓。傳曰,知道。
金公鉉啓曰,假注書韓敬源,身病猝重,勢難察任,今姑改差,何如?傳曰,允。
韓敬源改差,代以趙然興爲假注書。
傳于趙徽林曰,吏兵批歲抄點下者,依例捧傳旨。
趙徽林,以備邊司言啓曰,卽見濟州前牧使權溭年分狀啓,則濟州稍勝大靜,旌義少遜大靜,統論一島,足爲平年,而纔經再昨秋失稔,新舊還之一時竝督,恐非紓力之道,故新還趁限準捧,舊還姑爲仍停云矣。本島農形,雖幸少康,再昨秋失稔以後,民力猶云未紓,新舊竝督,恐欠懷保之政,舊還,依近例許令仍停,何如?傳曰,允。
又以兵曹言啓曰,五衛將申命溫前任忠州營將,李鳳周前任大興中軍,白希洙前任咸鏡監營中軍,申在儉前任統虞候,忠壯衛將白夏鎭前任黃海監營中軍,金㝡和前任南虞候,上來間該廳番次苟艱云。忠翊衛將金魯學,景福宮衛將金晩源·成光珪,慶熙宮衛將李時榮·金桂淳,俱以病難供職,呈狀乞遞,竝改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
鄭德和啓曰,明日乃是小寒,自明日,日暖間視事頉稟之意,敢啓。傳曰,知道。
又啓曰,明日召對,取稟。傳曰,停。
趙徽林啓曰,大司憲洪學淵未肅拜,執義成近默,掌令李魯確·李冀楨,持平金鎭右·朴浚愚在外,監察茶時之意,敢啓。傳曰,知道。
又啓曰,假注書趙然興,時無職名,令該曹依例付軍職,冠帶常仕,何如?傳曰,允。
傳于鄭德和曰,藥院都提調有闕之代,前望單子入之。
內醫都提調前望單子入之,領府事趙寅永落點。
傳于鄭德和曰,左承旨·右承旨許遞,前望單子入之。
承旨前望單子入之,宋持養·洪鍾英落點。
以全羅監司金景善狀啓,光州牧民家失火事,傳于李時愚曰,聞甚矜惻,元恤典外別加顧助,結構奠接之方,廟堂措辭分付。
領議政權敦仁箚曰,伏以,臣之忝叨藥院,今爲半載,出入起居,殫竭保護,卽臣區區一分報效之地,臣何敢言私,而第臣宿病,數朔沈淹,晨朝奔奏,最難自力,日次闕參,常所皇兢,而再昨自班綴而退,又添寒疾,頭目暈眩,肢體麻刺,從以頑嗽交劇,直欲嘔腸,以此病狀,實無以趍赴嘗藥之列,玆具短箚。伏乞聖慈,特遞臣藥院都提擧之任,俾便調治焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于鄭德和曰,此批答,遣史官傳諭。
上在昌德宮。停常參·經筵。
洪鍾英啓曰,明日召對,取稟。傳曰,爲之。
趙徽林啓曰,大司憲洪學淵未肅拜,執義成近默,掌令李魯確·李冀楨,持平金鎭右·朴浚愚在外,監察茶時之意,敢啓。傳曰,知道。
宋持養,以訓鍊都監言啓曰,本局千摠趙禹錫,身病猝重,勢難察任,改差,何如?傳曰,允。
上在昌德宮。停常參·經筵。
藥房都提調趙寅永,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
宋持養,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪鍾英啓曰,明日召對,取稟。傳曰,爲之。
趙徽林啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
宋持養啓曰,備邊司郞廳來言,今日賓廳日次,而大臣俱有身病,不得來會云矣。敢啓。傳曰,知道。
傳于趙徽林曰,召對入侍。
以咸鏡監司兪星煥狀啓,永興等邑民家失火,人命爛死事,傳于宋持養曰,聞甚矜惻,元恤典外別加顧助,燒死人如有生前身還布蕩減,趁卽結構奠接之方,廟堂措辭分付。
趙徽林啓曰,大司憲洪學淵牌不進,執義成近默,掌令李魯確·李冀禎,持平金鎭右·朴浚愚在外,監察茶時之意,敢啓。傳曰,知道。
以司諫金秀萬牌不進罷職傳旨,傳于趙徽林曰,只推。
李時愚,以戶曹言啓曰,備邊司啓曰,淸北年形,雖曰極備之災,本道比摠,自是不易之規,況有近年定式,今此各立名目,如是請災,有難議到,更令道臣,依已例參量比摠,直爲修報該曹,以爲稟覆施行事,允下矣。卽見該道監司洪在喆移文,則以爲溯考各年結摠,旣無符合之數,則其在寧約無濫之義,不得已以甲戌八萬一千六結四十二負三束,磨勘爲辭矣。災邑民情,轉益遑急,西顧聖念,晝宵懇摯,其在仰體益下之義,宜有別般曲施之擧,特依甲戌摠磨勘之意,分付該道,何如?傳曰,允。
宋持養,以都摠府言啓曰,副摠管趙德永,以訓鍊院都正,本院褒貶坐起進參事,南別營晝仕出去之意,敢啓。傳曰,知道。
行護軍李敦榮疏曰,伏以,臣卽不如死久,鮮民餘生耳,累然在疚,忍而苟活,畢筵几之事,復衣冠之舊,俯仰穹壤,此何人斯,念臣至苦絶悲之情,歷數天下窮人,殆將無如臣者,臣生未朞,受育於臣季父,微季父,臣不得爲命,及夫季父捐背之日,臣在南服,永失一訣,此已臣沒齒之慟,而積殃所萃,喪威薦酷,兩年之間,再罹創鉅,以若險釁,猶復冥狠不死,今焉日月其除,歲事奄闋,禮經之定制有限,而私心之痛冤冞切,今雖泣血窮山,鳥獸爲群,尙靦面目,更有何念,自廁於平人也。惟我殿下,父母於臣,愍恤而收錄之,命臣以職事,秋官·金吾,乍遞旋縻,臣感激居先,固當蹶,況又臣之逖違耿光,歲行五周,犬馬微物也,尙且戀主,臣雖無狀,粗具彝性,今若一進身,則縱未及歷天陛而瞻日表,延英拜稽,庶亦遂依近之誠,顧何忍爲遲回逡巡計也。第臣自奉華誥,益切掁觸之私,獨享厚祿,痛風木之不洎,重理朝衣,感手線之遺澤,掩抑嗚咽,萬念灰冷,欲起旋止,欲前旋却,實有不能自已者,且臣煎迫之情,有不容不哀鳴於慈覆之下,臣之收血茹戚,尙欲捱延一縷者,有本生老母在耳,老母年迫八耋,恒疾在床,重以極哀之所疚鑠,凜乎凘綴,殆日異而時不同,臣之離側供職,尤非目下情理之所可擬也。昔皇明御史陳茂烈,乞解官終養曰,君恩猶可以再酬,母年不可以多得,竟蒙諒許之恩,臣非敢妄效古人,而方今聖明在上,敦孝爲治,臣安得不以茂烈之得於皇朝者,望於殿下哉?臣之區區至祝,亶在於是。伏乞聖慈,諒臣苦衷,遞臣見職,仍許臣長暇,俾得以終養焉,則臣母之崦嵫餘景,皆我殿下賜也,臣無任云云。答曰,省疏具悉。卿其勿辭行公。
乙巳十二月初十日辰時,上御重熙堂。藥房入診入侍時,都提調趙寅永,副提調李景在,假注書金應夏,記事官李承圭·金炳雲,待敎洪淳穆,以次進伏。醫官秦慶煥·金景球·吳昌烈·金亨選,進伏楹外訖。上曰,史官分左右。寅永進前奏曰,近日祈寒,年來所無也,聖體,若何?上曰,安過矣。寢睡·水刺之節,何如?上曰,安過矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,醫官待令,使之入診乎?上可之。慶煥等以次入診,退伏楹外訖。景在曰,脈候奏之。慶煥等奏曰,脈候左右三部調均矣。寅永曰,湯劑製進乎?慶煥等奏曰,脈候甚極調均,湯劑不必製進矣。寅永曰,其間日氣甚寒,雖閭巷之人,將攝爲難矣,諺曰,三寒四溫,近來暴寒,殆爲一月,而今日則雖雪後,似少解矣。上曰,今日似少暄矣。上命史官先退,仍命退,諸臣以次退出。
乙巳十二月初十日午時,上御重熙堂。召對入侍時,參贊官趙徽林,侍讀官徐相敎,檢討官林肯洙,待敎洪淳穆,假注書趙然興,記事官李承圭·金炳雲,各持綱目第十七卷,以次進伏訖。上曰,史官分左右。上開卷,命上番讀之。相敎讀自三年春三月,至六月螟。上曰,止之。文義陳之。相敎曰,此云天下中庸有胡公,其語則不過俗諺也,其人則乃是胡廣也,實無足稱道,而其中庸二字,則有可以敷衍仰奏矣,蓋中者,不偏之謂也,庸者,不易之謂也,此子思所以憂道學之失其傳,而作中庸者也,凡天下事,不能無過不及之差,人之稟賦,而有淸濁之各異,國之政治,而有文質之各尙,故聖王建學設敎,必因其氣質而矯揉焉,制禮作法,必因其俗習而,損益焉,折衷於古今之常經,建極於天下之大法,是乃中庸之道,而誠正格致之要,修齊治平之本,亦不外於此矣。伏願殿下,先自講學上工夫,體大舜執中之道,以至政令間施措,法殷湯建中之治,則敎化自底於大正至公,而無過不及之差矣,懋哉懋哉。上曰,胡廣何如人也?相敎曰,胡廣歷事六帝,周流四公,誠若有可稱者,而其處官任職,不得盡忠,遜言恭已,未免取媚,當時君子,多以此薄之,而所謂中庸有胡公云者,以其初不觸忤於權奸,竟乃脫禍於黨錮,有若持心之無所偏倚者,故其時俗諺,有此語矣。肯洙曰,桓帝議封梁冀時,胡廣稱冀勳德,比於周公,觀此一事,餘不足論也。上曰,胡廣果以是稱冀乎?肯洙曰,然矣。上曰,此一事大不可矣。肯洙曰,此云取媚於時,無直截之風者,亦指此等事也。上曰,蔡邕何如人也?相敎曰,蔡邕博識訓詁,妙解聲律,初以善鼓琴,靈帝召而爲郞,而論其出處,則別無可稱者矣。上曰,石經自此始乎?相敎曰,自秦皇焚詩·書以後,至于此時,而經籍猶多散逸,訓詁未得考證,孔壁之文,汲冢之書,當時諸儒,雖得記誦,而亦多有脫簡誤字,故至是命蔡邕爲古文,篆隷書之,刻石而立碑,以爲後學之取正矣。靈帝於此時,頗有好學之意,亦不過篆刻篇章之學,而雖以鴻都門學言之,其選擧也,不本明經之術,其進用也,率多雕蟲之技,亦何足道哉?上曰,鴻都門學,見於何篇乎?相敎曰,見在下篇矣。上曰,果見於三十四板矣。相敎曰,鴻都諸生,皆擢州郡之擧,至有侯爵之封,然而其時士君子之恥與爲列者,以其樂松·任芝,斗筲小人輩之所媒進也。肯洙曰,蔡邕是孝子也。上曰,果孝子乎?肯洙曰,其母淹病,七旬不寐,可謂孝子也,當時隨事直言者,未有如蔡邕,而出處則無可觀也。上命下番讀之。肯洙讀自五年夏益州,至書奏不省。上曰,止之。文義陳之。肯洙曰,東漢黨人之禍,千古志士之所恨也。大抵黨人,莫非淸流,莫非君子邊人,而目之以黨,一網打盡,漢家四百年元氣,索然而盡,豈不惜哉?雖以黨禁言之,桓帝永康之末,因竇武·霍諝之訟冤,竝歸田里,祗錮其身,及靈帝之初,陳·竇同心王室,召天下名儒,布列朝廷,仗義協謀,必欲勦絶凶類,機事不密,竟致北寺之獄,而猶能高尙其道,更相標榜,故曹節等,疾惡膺等,復治鉤黨,若使黨人之淸議,苟可以維持將頹之漢室,則爲黨人者,雖知其禍及一門,亦不當自顧其身,而士類旣殲,國步隨之,此豈非黨人之所激而促之乎?曹鸞之疏,卽當世之格言,而更考黨禁,爰及五屬,此可謂非徒無益而又害之也。蓋黨人之名節才猷,卽王室棟樑之具,而時君迷於邪正,至於此極,先儒云,嘉其志氣之美,而惜其所處之未盡,重其天資之高,而歎其於學有所未足,此爲黨人善喩者也。伏願此等處,益加澄省焉。上曰,反被其害矣。肯洙曰,然矣。上曰,黨錮人,靈帝知以不善之類,而竟不能用之乎?相敎曰,靈帝苟知黨人之爲善類,則豈有黨禍之若是其慘乎?雖庸暗之君,必知忠賢之可用,姦侫之可退,而但未能明辨於忠邪之別,阿諛者,知以忠賢而進之逆爭者,知以奸詭而退之,可不戒哉?上曰,不知黨人之爲善類,故不能用矣。相敎曰,此時士大夫,專尙名節,李膺·杜密·陳蕃等,用公議於上,郭泰·范滂·許劭輩,扶正論於下,雖黨錮之禍,一網打盡,名節則天下皆慕之,先儒云,群奸竝起,徘徊於漢鼎之傍,而不能遽移者,黨錮之力也。肯洙曰,上番鴻都所奏甚好矣。靈帝雖好文學,其所引用者,卽文賦尺牘工書鳥篆之徒,此不過雕蟲小技,何足爲陶鑄敎化之具乎?蓋帝王之學,與匹庶不同,經而究天人性命之原,史而監前代得失之蹟,以之涵養德性,發爲政令,而苟不着力於本原之地,游意於詞章之末,則上好下甚,多華少實,亦不無末流之弊,故人君雖尋常嗜好之間,不可不愼矣。蔡邕封事中書劃辭賦之小技,於匡國治政,未有其能云者,可爲後世人君之所戒也。上命參贊官讀之。徽林讀自以張顥爲太尉,至鮮卑寇幽竝。上曰,止之。文義陳之。徽林曰,臣所讀自止內,別無敷陳之文義,而宦官之禍,何代不戒?未有如漢末之極焉,初則石顯·弘恭之類,欺罔君聽,讒害賢傅末乃曹節·王甫之徒,操弄國柄,威脅人主,此時天災星變之見于上,民怨國謗之聞于下,雖以靈帝之昏暗,豈不有惕然恐懼之意,而爲此輩所蔽,聽言則承順而苟悅,任事則巧儇而易使,駸駸然竊弄神器,濁亂海內,國隨以亡,爲千古昏主之首,讀史至此,豈不畏哉?桓·靈之間,殆四五十載,無非亡兆危徵,而史書之詳,無踰於此者,欲使後世之人君,覽此而懲毖也。此輩之不得干政,歷代之前鑑昭然,況我國家,設法甚嚴,灑掃給使之外,少無假借,此防微杜漸,消患於未然之良規也。伏願此等處,益加澄省焉。上曰,宦官之弊,自來如此矣。徽林曰,黨錮之禍,專由於信聽宦寺之言矣。上曰,然矣。相敎曰,呂彊則雖宦官,而其忠言直節,凜然有烈丈夫之風矣。上曰,呂彊果忠直,而其時宦官中第一矣。相敎曰,然矣。使十常侍,皆如呂彊,則朝廷猶可以振肅矣。觀此一疏,亦皆切直忠貞之論也,其視當時貂璫輩,其賢豈不遠矣哉?肯洙曰,西山眞氏云,呂彊雖處內寺之官,有直臣之節,當時處以大長秋之任,可能振擧綱維,肅淸宮禁,比諸同時諸宦之竊弄威福,鳳凰鴟鴞,相去遠也,於此可知其賢也。上曰,然矣。肯洙曰,呂彊之不受封侯,疏救蔡邕,謂以開國承家,小人勿用,此非但當時之格言,實爲後世之監戒也。上曰,曹節·王甫,皆姦虐弄權矣。上曰,陽球司隷時事,甚善矣。肯洙曰,然矣。王甫等貪虐縱肆,流毒生民,人皆慄慄,莫敢見忤,而陽球以司隷,收甫下獄,此可見忠直之風也,此時又有楊奇,世篤忠貞,盡言不諱,故靈帝稱以疆項也。上曰,楊震之曾孫乎?淳穆曰,然矣。上曰,亦非偶然矣。淳穆曰,西邸賣官,二千石二千萬,四百石四百萬,至於富者先入,貧者到官倍輸,夫爵賞者,人主之權柄,賣官聚錢,若是之不難愼乎?于後黃巾賊之亂,皇甫嵩請出中藏錢,以班軍士,是瓊林大盈之類也,其可以爲國乎?上曰,此事大不可矣。相敎曰,災異之見,亦無如此時之甚矣,海溢地震之警,黑氣靑虹之怪,疊見於一時,而靈帝猶有安肆之志,終無修省之道,其致敗喪者,不亦宜乎?上命閣臣讀之。淳穆讀自三年夏四月,至嵩規之子也。上曰,止之。文義陳之。淳穆曰,靈帝作罼主靈昆苑,楊賜諫而帝欲止之,因任芝·樂松輩與百姓共之之言,復遂爲之,自古小人之利口好言,壅蔽聰明者,類如是矣。楊賜所引若保赤子者,蓋有深義,赤子有欲,不能自言,慈母獨得其所欲,飢而爲食,渴而爲飮,至愛之誠,藹然自發也。人主之於小民,字恤懷保之道,奚異於此?人情莫不欲富厚而不困,人情莫不欲安扶而不危,人情莫不欲逸節其力而不盡也,是故孔子曰,節用而愛人,使民以時,苟能行此道焉,則小民樂其政歸其德,望之若父母,從之如流水,無一夫不獲其所,肹蠁之治,於斯爲盛矣,體念焉。上曰,罼字何義乎?淳穆曰,田獵網也。上曰,罼字初見之矣。徽林曰,齊宣王之囿,綱目則以五里書之,而孟子及通鑑,則書以四十里矣。上曰,通鑑則以四十里書之乎?徽林曰,然矣。上曰,然則綱目·通鑑之所書各異矣。相敎曰,列肆於後宮者,亦荒亂之極矣,以萬乘之尊,而行商旅之事,以九重之嚴,而開市肆之場,是求利於販貨,而與民爭利者也。至於中部之積,西園之藏,亦云富矣,而曾不幾年,散於大盜,適足爲後世譏笑之資矣。上曰,此卽呂彊疏乎?淳穆曰,呂彊是宦侍中淸忠奉公者也,上曰,呂彊竟爲見殺乎?相敎曰,然矣。其就死也,有語曰,大丈夫盡忠國家,豈能對獄吏乎?遂自殺,亦可見慷慨之志矣。淳穆曰,張角以妖術惑衆,是時上失其政,下失其心,如水之波蕩,草之委靡,至於八州之民,莫不畢應矣。孟子曰,能言距楊·墨者,聖人之從也,言之者猶如是,況距之者乎?聖人之至意,蓋可見矣,而左道之惑亂,尤有甚於楊·墨者也。相敎曰,黃巾賊之始起也。楊賜等,以宣勅州郡,簡別流民,有所疏論,而靈帝殊不爲意,豈不惜哉?苟於此時,選任州郡,先事而制之,簡畀牧伯,隨機而應之,則賊徒庶不至滋蔓,而猶可鋤治矣,乃於天下響應,群賊四起,然後始爲恐懼,雖欲防遏,其勢若燎原之火,不可撲滅也。上掩卷,命史官就座,仍命退,諸臣以次退出。
上在昌德宮。停常參·經筵。
洪鍾英啓曰,明日召對,取稟。傳曰,停。
趙徽林啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
傳于宋持養曰,召對入侍。
傳于洪鍾英曰,明日柑製,通方外爲之,仁政殿親臨磨鍊,試紙用大好紙。
趙徽林啓曰,卽者兵曹郞廳來言,明日殿座時,別侍衛不可不備,而判書趙秉鉉有身病,不得擧行云,何以爲之?敢稟。傳曰,次堂擧行。
又啓曰,大司憲洪學淵牌不進,執義成近默,掌令李魯確·李冀楨,持平金鎭右·朴浚愚在外,監察茶時之意,敢啓。傳曰,知道。
以司諫金秀萬牌不進罷職傳旨,傳于趙徽林曰,只推。
傳于鄭德和曰,明日出宮門路,以協陽門爲之。
宋持養啓曰,今此試官望中,時無職名人,令該曹口傳付軍職,何如?傳曰,允。
鄭德和,以吏曹言啓曰,卽接掌樂院牒報,則以爲,今此仁政殿親臨柑製試取時,協律郞本院正,例爲進參,而正未差之代,卽速差出,以爲擧行之地云,掌樂院正有闕之代,口傳備擬以入之意,敢啓。傳曰,知道。
吏曹口傳政事,以李光載爲掌樂正。
兵曹口傳政事,副護軍單金公鉉。
洪鍾英,以禮曹言啓曰,卽接社稷署所報,則明日柑製試取時,本署官員,俱爲觀光云矣。依定式本曹佐郞金政源,假官差送,以爲代直後赴試之地,何如?傳曰,允。
又以禮曹言啓曰,卽接永禧殿·景慕宮官員所報,則明日柑製試取時,本殿·本宮官員,俱爲觀光云矣。假官各一員,依定式,令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接徽定殿官員所報,則明日柑製試取時,本殿官員,俱爲觀光云矣。假官一員,令吏曹口傳啓下,以爲代直後赴試之地,何如?傳曰,允。
趙徽林,以義禁府言啓曰,明日柑製通方外爲之時,本府都事,皆爲赴擧,只有武都事一員,當直入直,而本府入直公事回公都事及仁政門·光範門·崇範門禁亂都事,無以推移,假都事五員,令該曹口傳差出,以爲分排擧行之地,何如?傳曰,允。
乙巳十二月十一日午時,上御重熙堂。召對入侍時,參贊官宋持養,侍讀官徐相敎,檢討官林肯洙,待敎洪淳穆,假注書金應夏,記事官洪祐命·金炳雲,各持綱目第十七卷,以次進伏訖。上曰,史官分左右。上開卷命上番讀之,相敎讀自殺中常侍呂强,至送還漢陽。上曰,止之,文義陳之。相敎曰,汝南許劭,卽當時高名之人,而品題人物,稱以月朝評焉,及曹操之往問,答之曰,治世之能臣,亂世之姦雄,操以機警之才,豪俊之氣,爲橋玄·何顒諸人之一時所推詡者,而劭能知其奸而鄙之,可謂鑑識之明矣。蓋觀人之法甚難,有似是而非者,有似同而異者,君子之謇諤,而小人之訐直者似之,賢者之篤信,而鄕人之謹愿者似之,苟非明辨於公私義理之分,則易致眩惑於愛惡善惡之別矣。孔子曰,視其所以,觀其所由,察其所安,人焉廋哉?此聖人所以審其情僞,而明於取捨之道也。伏願此等處,亦加推類而省察,凡於用人之際,益恢則哲之明焉。上曰,此靈帝時,而此後則何帝乎?相敎曰,獻帝矣。上曰,獻帝之後,卽昭烈乎?相敎曰,然矣。上曰,昭烈後爲晉乎?肯洙曰,三國後卽是晉也。上曰,呂强雖宦官,而亦忠賢可用矣。相敎曰,盡忠國家,豈能對獄吏之語,可見其爲人之忠烈矣。上曰,張常侍我公,趙常侍我母,豈有如許妄發乎?相敎曰,果斁絶彝倫之語也。司馬公論曰,護養奸回,過於骨肉,殄滅忠良,甚於寇讐者,正謂此也。張勻之疏,亦甚切直,而帝怒勻曰,此狂子也。使諸常侍,視事如故,其護姦嫉賢,皆如是矣。上曰,十常侍固當有一人善者,不之言,何謂也?相敎曰,甚怒之之語也。肯洙曰,呂强等三人,卽近習中忠直者也。近習之中,亦自有忠邪之異,而每患人君,不明於邪正之辨,故邪必害正,呂强等被誣於張讓,俱不得其死,胡至於此?及夫張勻之請斬十常侍,卽背城一戰也。直氣凜凜如秋霜,而靈帝又不覺悟,以其疏,示十常侍,十常侍豈不益加甘心於張勻,而禍機之發,在於呼吸耶?當時一線君綱,猶有不滅者,故十常侍免冠徒跣,佯若自服者然,帝何不因此而卽誅之,乃反詔加冠履,視事如故耶?忠言無所施,讒人無所憚,委靡不斷,至於此極,有何可論哉?相敎曰,宦官以爲,天子登高則百姓虛散,靈帝不敢復升臺榭,此皆趙高指鹿爲馬之類,而二世靈帝之以致傾覆,前後一轍矣。肯洙曰,天子不當登高云者,與樂松引文王囿與民共之之言相似,而此乃群小輩眩惑君聽之一套心法也。大抵小人之言,似是而非,內售奸計,外飾忠言,此所謂大奸似忠,而人主不知不覺,往往隳其術中,苟非至明,無以察之,可不戒哉?上命下番讀之,肯洙讀自朱儁擊南陽褚飛燕等處。上曰,此皆人名乎?肯洙曰,然矣。上曰,甚怪異也。肯洙復讀至起第於河間。上曰,止之,文義陳之。肯洙曰,朱子齋居感興詩曰,東漢失其御,刑臣弄天綱,西園植奸穢,五族沈忠良,靑靑千里草,乘時起陸梁,此謂靈帝時事也。刑臣弄天綱,指刑餘之徒,竊弄君綱也,西園植奸穢,指西園賣爵,群奸穢政也,五族沈忠良,指黨人之禍,延及五族也,千里草,指董卓之董字也,陸梁,謂跳踉也,蓋其時,有千里草之謠故也,與綱目衮鉞之筆,相爲表裏也。靈帝在位二十餘年,貂璫之禍,流毒搢紳,忠臣義士,騈首就戮,以至後宮列肆·西邸八校·萬金堂四銅人,無非剝割中出來,怨諮朋起,寇賊滋興,爲欲所蔽,終莫能悟,故眞西山云,靈帝惛亂之君,固無足論,特以爲將來之監,在人君戒惡之道,益加澄省焉。相敎曰,斂田畝之錢而免陸康,增私調之貨而殺司馬直,二人皆賢太守也。司馬直曰,爲民父母,反割剝百姓,吾不忍也,以一郡之牧守,而猶能如此,靈帝以天下之父母,割剝天下百姓,是可忍哉?雖庸君暗主,或不無一事之可稱,而至於靈帝,其荒亂乖悖之政,無事非後世之所監戒也。肯洙曰,雖以此章言之,司馬直上書極言,至於呑藥自殺者,以張讓構誣忠良,自知其不免於禍而然也,當時時事,於此可知也。上命參贊官讀之,持養讀自三年春二月,至以收人心。上曰,止之,文義陳之。持養曰,漢室中微,至於桓·靈之世,壞亂極矣。時則有若傅燮之忠,陳寔之賢,而不能用,所任用者張讓·趙忠等諸人,布列朝著,陷害忠良,毒痡生靈,如是而國安能不亡乎?是以諸葛亮出師表曰,親賢臣遠小人,此前漢所以興隆,親小人遠賢臣,此後漢所以傾頹,先帝每與臣論此事,未嘗不歎息痛恨於桓·靈,語意激切,覆轍是鑑,大抵君子小人否泰消長之機,如陰陽晝夜,每每相反,此進則彼退,彼進則此退,一進一退之際,國家治亂興亡係焉,可不愼歟?故宋儒程子曰,一日之間,接賢士大夫之時多,親宦官之時少,則氣質薰陶,德器成就,旨哉言乎,此眞萬世人辟所當龜鑑也,伏願深留聖意焉。肯洙曰,第二十三板中,朱子特書于綱曰,殺諫議大夫劉陶,前司徒陳耽,其褒直臣貶漢帝之義,凜然於千載之下矣。劉陶官是諫議,陳耽職是司徒,而俱以直言忤宦,下北寺獄,閉氣而死,漢室之亡,決於此矣。自古以來,戕殺直諫之臣而未有不亡者也。相敎曰,士類卽國之元氣也,而此時以士類爲名者,擧皆殲滅,若人之疾病而元氣盡脫,則莫之救也,復何有興衰之望乎?肯洙曰,討張角破黃巾,卽盧植·王允之功,而盧植則以左豐之求賂不得,構誣滅死,王允則以見忤張讓,亦至下獄,反以討張角之功,封張讓,則十二侯刑賞之倒置,一至於此,而國安得不危乎?相敎曰,此云造萬金堂,卽藏積金錢繒帛之所也。文帝惜百金之費,而罷露臺,以若靈帝,何可望文帝之治,而至於萬金堂,則亦荒淫之極矣。上曰,此際別無文義,而皆殺諫臣任宦官之言也。淳穆曰,靈帝此時,皇綱不振,實無一政一言之可取也。上命閣臣讀之,淳穆讀自南凶奴右部,至大水,上曰,文義陳之。淳穆曰,臣所讀自止,亦無文義,而蓋勳曰,先王曜德不觀兵,此一言可以敷陳也,昔大舜命禹征苗,三旬逆命,帝乃誕敷文德,舞干羽于兩階,七旬有苗格,蓋用兵繫於惇德,惇德在於養民,若不以德爲本,被山帶河,將無所恃,堅甲利刃,亦無所服矣。且兵者,聖人之所不得已,而安不忘危,治不忘亂,終不可弛者也。古制寓兵於農,無事之時,爲比閭族黨,敎以尊君愛親之道,及其有事,則如手足之捍頭目,子弟之衛父兄,莫不竭其忠義,故師之大象曰,容民畜衆是也,方今河淸海晏,區域寧謐,風雨以時,耕鑿有樂,至治之象,猗可觀焉。然德洽民心,財足民産,以忠信爲甲胄,仁義爲干櫓者,此乃長治久安之策,推類而澄省焉。上曰,干羽是何物乎?淳穆曰,干羽乃舞者所執,而用於文舞也。上曰,師卦何義乎?淳穆曰,師者衆也,大易坤地坎水,相合爲師卦也。相敎曰,蓋勳謂袁紹之言曰,上甚聰明,但蔽於左右,聰明卽視聽之謂也,而一或有蔽,則不可謂聰明矣。以靈帝言之,旣不能退左右奸佞之徒,則不明之甚也,又不能用前後忠直之言,則不聽之甚也。蓋人君,苟非視聽之聰且明,則必有耳目之壅且蔽矣。故書曰,明四目達四聰,又曰視遠惟明,聽德惟聰,此聖王所以廣視聽而決壅蔽者也,於此聰明二字,深加體念焉。淳穆曰,宋太祖嘗曰,洞開中門,政如我心,此乃心無邪曲之謂,而亦可見聰明不蔽之義也。上曰,此後獻帝,而與靈帝何如也?肯洙曰,反不如靈帝也。上曰,皇子辯卽獻帝乎?相敎曰,獻帝是陳留王協也。上曰,辯何爲不立也?相敎曰,暫卽位,而董卓廢之矣。上曰,獻帝,曹操廢之乎?相敎曰,曹操有篡奪之志,而不至於直廢之矣。上曰,曹操廢之矣。肯洙曰,然矣。上掩卷,命史官就座,仍命退,諸臣以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
洪鍾英啓曰,明日召對,取稟。傳曰,停。
趙徽林啓曰,大司憲洪學淵未肅拜,執義成近默,掌令李魯確·李冀禎,持平金鎭右,朴浚愚在外,監察茶時之意,敢啓。傳曰,知道。
傳于宋持養曰,侍衛軍兵毛具,從便爲之。
傳于洪鍾英曰,原任直閣金左根,馳詣顯隆園,奉審摘奸,仍詣建陵·華寧殿,一體奉審以來。
傳于李景在曰,科次入侍。
鄭德和以吏曹言啓曰,今此臘享大祭祭官中,時無職名人,令該曹口傳付軍職,何如?傳曰,允。
兵曹口傳政事,副護軍李經在,副司果沈敦永·李裕膺,以上竝單付。
乙巳十二月十二日辰時,上詣仁政殿。柑製儒生試取入侍時,行都承旨李景在,左承旨宋持養,右承旨洪鍾英,左副承旨鄭德和,右副承旨李時愚,同副承旨趙徽林,假注書金應夏·趙然興,記事官洪祐命·金炳雲,檢校直閣鄭㝡朝·尹定鉉,檢校待敎趙鳳夏,待敎洪淳穆,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房副提調李景在進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿,降輿就座,景在進前奏曰,儒生當爲入場,以俄下標信擧行乎?上可之。景在曰,儒生比前甚衆,布城狹窄難容,使之退防布城於仁政門外,以爲入場之地,何如?上曰,唯。儒生入門訖,景在讀奏入門單子,命試官行禮。景在曰,試官中有從陞之人,使之下殿行禮,何如?上可之。讀券官領議政權敦仁,禮曹判書朴永元,同知敦寧府事金英淳,對讀官吏曹參議趙在慶,行副護軍徐憲淳,副校理朴永輔,副司果鄭錫朝等行禮,以次陞殿進伏訖。敦仁進前奏曰,寒朝臨殿,勞動旣多,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。敦仁曰,在前親臨試取時,收券甚多,則有試官加差下之例,今儒生入場甚多,收券從以甚多,推可知矣。承旨·別雲劍·從陞堂上·閣臣·兵曹入直堂上,竝讀券官加差下,入直玉堂·堂下閣臣,竝對讀官加差下,使之分考,何如?上曰,依爲之。出榻敎景在曰,儒生當頒柑乎?上曰,唯。景在承命頒柑訖,上命書題,永元·英淳·在慶等,各書表擬漢群臣賀自三代以下惟漢得天下爲正,限申時,憲淳·永輔·錫朝等各奉御題,出去懸之。少頃,通禮跪啓禮畢,上降座,通禮跪啓請乘輿,上乘輿,出仁政門,由肅章門·協陽門,入宣化門還內。持養請出標信解嚴,諸臣以次退出。
乙巳十二月十二日申時,上御重熙堂。柑製科次入侍時,行都承旨李景在,假注書趙然興,記事官洪祐命·金炳雲,讀券官領議政權敦仁,禮曹判書朴永元,同知敦寧府事金英淳,對讀官吏曹參議趙在慶,行副護軍徐憲淳,副校理朴永輔,副司果鄭錫朝,加差下讀券官別雲劍朴岐壽·趙斗淳·金洙根,左承旨宋持養,右承旨洪鍾英,左副承旨鄭德和,右副承旨李時愚,同副承旨趙徽林,檢校直閣鄭㝡朝·尹定鉉,兵曹參議朴宗休,對讀官檢校待敎趙鳳夏,副校理洪在重,修撰嚴錫鼎,待敎洪淳穆,以次進伏訖。上曰,史官分左右,科次爲之。錫朝進前讀奏第一張,永輔讀奏第二張。上曰,止之。敦仁奏曰,今日諸儒所呈者,皆不知解題,別無可稱者,而第一張稍勝,故擢之爲魁矣。等則第一張第二張,書正字三下,第三張書草三下,其餘四張,皆書次上,而第一張劃一字乎?上可之,敦仁書等訖。景在曰,祕封何以爲之乎?上命第一張上之,親坼還下景在讀奏封內。上曰,是誰也?敦仁曰,故參判惟命之子也。岐壽曰,故直長謙洙之弟也,上命景在坼第二張以下,封內,景在以次讀奏訖。命書傳敎曰,柑製表居首三下一幼學李升洙,直赴殿試,之次三下二幼學尹柱培,直赴會試,之次草三下進士徐珽輔,給二分,之次次上幼學睦源祚等四人,竝令該曹,考例施賞。仍命書傳敎曰,入格儒生,明日待令。敦仁曰,預差三張,竝書外字乎?上曰,唯。仍命史官就座,命試官先退,承史以次退出。
上在昌德宮。停常參·經筵。
宋持養,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
洪鍾英啓曰,明日召對,取稟。傳曰,停。
趙徽林啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
備忘記,全羅道觀察使李時在下直,長弓一張,長箭一部賜給。
傳于洪鍾英曰,全羅監司留待。
傳于洪鍾英曰,入格儒生入侍,全羅監司同爲入侍。
趙徽林啓曰,大司憲洪學淵牌不進,執義成近默,掌令李魯確·李冀楨,持平金鎭右·朴浚愚在外,監察茶時之意,敢啓。傳曰,知道。
以司諫金秀萬牌不進罷職傳旨,傳于趙徽林曰,只推。
鄭德和,以吏曹言啓曰,今日本曹褒貶坐起時,本曹堂上,不可不備員,而參判金箕晩病不來,令政院牌招,以爲同參開坐之地,何如?傳曰,允。
宋持養,以備邊司言啓曰,關西賑資,以海西補賑穀三千石,丙申別貿米四千石,纔已移劃矣。卽見黃海監司金鼎集所報,則以爲,捧糴幾畢,夥數之穀,更責精捧,實爲沿民難支之弊,元劃中,限三千石特許減下云矣。淸北民情,旣係遑急,本道穀簿,有難專靠,故不得不爲海西移轉之擧,而區劃稍晩,捧糴垂畢,則海民難支之狀,所報亦非過語,前劃別貿米中一千石,特爲減劃,更以關西所在補勅米一千石加劃,以爲充補元數之意,分付,何如?傳曰,允。
刑曹啓目粘連,安山郡殿牌作變罪人朴龍壽·劉漢源,旣已箇箇承款,竝捧結案馳啓,令義禁府稟處,何如?判付啓依允。
敎嘉善大夫全羅道觀察使兼兵馬水軍節度使·巡察使·全州府尹李時在書,王若曰,宋帝軫鎖鑰之寄,時則寇準之出鎭北門,唐朝重方岳之任,有如孔戣之以殿南服,肆惟簡畀之意,寔出眷注之隆。惟卿,文敬賢孫,淸白遺業,本之文學濟以政事,夙著老成人模楷,參乎銓衡貳於騎曹,蔚有右宰相風度,始也棲遲於蔭路,世或歎其枳鸞,今焉歷揚於淸要,譽已播於梧鳳,眷玆海東重鎭,莫如湖南一方,萬億年佳氣鬱蔥,是地也柒沮豐沛,五十州物産殷阜,厥貢則粟米麻絲,嗟一路澆俗之漸訛,誰任范孟博澄淸之志,矧今日積弊之比甚,政須張方平整欹之賢。玆授卿以全羅道觀察使兼兵馬水軍節度使·巡察使·全州府尹,卿其往愼乃司,祗服厥命。棠陰茇舍,倘盡布化之任,冕服幨帷,佇侈章德之典。故玆敎示,想宜知悉。知製敎嚴錫鼎製進
乙巳十二月十三日午時,上御重熙堂。入格儒生入侍,全羅監司同爲入侍時,右承旨洪鍾英,假注書金應夏,記事官洪祐命·金炳雲,全羅監司李時在以次進伏,儒生李升洙·徐珽輔·睦源祚·徐元輔等,序立階下訖。上曰,史官分左右。命全羅監司進前,時在進前。上曰,職姓名奏之。時在曰,全羅道觀察使臣李時在。上曰,善爲下去,各別對揚,可也。仍命就座。鍾英曰,入格儒生等,使之進前擧行乎?上可之,升洙等以次升堂,奏職姓名訖,退立階下。鍾英曰,給分以上儒生,先爲出去,其餘儒生,使之施賞乎?上曰,唯。源祚等以次跪受賞紙筆墨,引儀唱四拜禮,儒生等行禮訖,使之退出。上命史官就座,仍命退,諸臣以次退出。
上在昌德宮。停常參·經筵。
洪鍾英啓曰,明日召對,取稟。傳曰,停。
趙徽林啓曰,大司憲洪學淵未肅拜,執義成近默,掌令李魯確·李冀禎,持平金鎭右·朴浚愚在外,監察茶時之意,敢啓。傳曰,知道。
宋持養啓曰,本院今秋冬等褒貶,當爲磨勘,而注書二員未差,不得如例磨勘之意,敢啓。傳曰,知道。
傳于洪鍾英曰,禮房承旨馳詣宗廟·徽定殿·景慕宮,奉審摘奸以來。
鄭德和,以吏曹言啓曰,卽接典牲署牒報,則以爲,今此景慕宮臘享大祭時,掌牲令,本署官員,例爲差備,而判官未差之代,卽速變通,以爲擧行之地云。典牲署判官有闕之代,口傳備擬以入之意,敢啓。傳曰,知道。
吏曹口傳政事,以尹行麟爲典牲判官。
上在昌德宮。停常參·經筵。
藥房副提調李景在啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃氣候,何如?中宮殿氣候,何如?臣不任區區伏慮,敢來問安,竝此仰稟,答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
洪鍾英啓曰,明日召對,取稟。傳曰,停。
趙徽林啓曰,大司憲洪學淵未肅拜,執義成近默,掌令李魯確,李冀楨,持平金鎭右·朴浚愚在外,監察茶時之意,敢啓。傳曰,知道。
宋持養啓曰,備邊司郞廳來言,今日賓廳日次,而顯隆園忌辰祭正日相値,不得來會云矣。敢啓。傳曰,知道。
傳于趙徽林曰,奉審閣臣入侍。
宋持養啓曰,卽見慶尙左兵使具載龍褒貶頉狀啓,則踏印於年月行,有違格式,事甚未安。推考,何如?傳曰,允。
又啓曰,各道褒貶,限內不得磨勘,則具由啓聞例也,而北兵使趙元錫,慶尙左水使李元夏,不爲修啓,事甚疎忽,竝從重推考,何如?傳曰,允。
又啓曰,卽伏見諸道今秋冬等褒貶啓本,則京畿水使沈樂臣,全羅左水使柳昌根,右水使申觀浩,邊將無一人居中居下,平安監司洪在喆,黃海兵使朴潤榮,無一人居下,殊無嚴明殿最之意,竝推考警責,何如?傳曰,允。
鄭德和啓曰,卽伏見諸道今秋冬等褒貶啓本,則京畿監司金輔根,江原監司徐英淳,守令無一人居下,殊無嚴明殿最之意,竝推考警責,何如?傳曰,允。
鄭德和,以吏曹言啓曰,曹所屬宗簿寺·司饔院官員等矣今秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以耆老所言啓曰,本所堂上,多有身病,無參坐之人,今乙巳秋冬等褒貶,限內不得磨勘之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事趙萬永身病,不得爲之之意,敢啓。傳曰,知道。
又以忠勳〈府〉言啓曰,本府今乙巳年秋冬等褒貶,當爲磨勘,而有司堂上淸寧君臣金東健有身病,限內不得爲之之意,敢啓。傳曰,知道。
又以中樞府言啓曰,本府郞廳及醫員錄事等,今乙巳年秋冬等褒貶,當爲等第,而領中樞府事臣趙寅永有身病,判中樞府事臣鄭元容受由在外,判中樞府事臣李羲甲有身病,限內不得磨勘之意,敢啓。傳曰,知道。
又以儀賓府言啓曰,本府郞廳今秋冬等褒貶等第,當爲磨勘,而永明尉臣洪顯周,東寧尉臣金賢根,昌寧尉臣金炳疇,南寧尉臣尹宜善,俱有身病,限內不得爲之之意,敢啓。傳曰,知道。
李景在,以戶曹言啓曰,本府郞廳及所屬各司官員,今乙巳秋冬等褒貶,依前例磨鍊以入,而軍資監·司䆃寺·五部,因都提調·提調·漢城府堂上有故,不得磨勘。去春夏等褒貶時,軍資監·長興庫·濟用監·司䆃寺·司宰監·平市署·五部,因都提調·提調·漢城府堂上有故,司圃署,因提調未差,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今乙巳秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以漢城府言啓曰,本部郞廳及五部官員,今乙巳年秋冬等褒貶,當爲等第,而判尹臣李嘉愚有身病,限內不得磨勘之意,敢啓。傳曰,知道。
洪鍾英,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,本閣今乙巳年秋冬等褒貶,當爲磨勘,而提學朴永元·金興根,俱以身病,不得擧行,外閣褒貶,亦不得爲之之意,敢啓。傳曰,知道。
又以弘文館領館事意啓曰,今秋冬等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以禮曹言啓曰,今二十日長寧殿臘享祭享時,本殿兩官,當爲備員,而令有闕未差,其代卽令該曹,以在京無故人口傳差出,以爲備員將事之地,何如?傳曰,允。
吏曹口傳政事,以林逈鎭爲長寧殿令。
洪鍾英,以禮曹言啓曰,各陵殿園墓·本曹郞廳·四學童蒙敎官·通禮院·禮賓寺·典牲署·東·南關王廟·圖畫署官員等,今乙巳年秋冬等褒貶,等第以入,而宗廟署·社稷署,景慕宮·弘文館·藝文館,春秋館·承文院·成均館·奉常寺·掌樂院,東西氷庫·東西活人署·觀象監·內醫院·司譯院,典醫監,惠民署官員等褒貶,各其司領事·都提調·提調及堂上有故·或不備,不得一時磨勘之意,敢啓。傳曰,知道。
又以禮曹言啓曰,今此所屬各司官員等褒貶時,通禮院引儀林逈鎭,與判書臣朴永元,有應避之嫌,不得同議磨勘,別啓本以入之意,敢啓。傳曰,知道。
宋持養,以兵曹言啓曰,本曹今乙巳年秋冬等褒貶等第,磨鍊以入,而曹所屬軍器寺·司僕寺官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等,今乙巳年秋冬等褒貶,當爲磨勘,而都摠管尹宜善有實病,限內不得設行之意,敢啓。傳曰,知道。
又以訓鍊都監都提調意啓曰,本局從事官禁松參軍及諸將官等,今乙巳年秋冬等褒貶,當爲等第,而都提調臣權敦仁有身病,限內不得磨勘之意,敢啓。傳曰,知道。
又以訓鍊都監言啓曰,本局把摠徐相稷,身病猝重,勢難察任,改差,何如?傳曰,允。
又以訓鍊都監言啓曰,將官之領軍入直,何等愼重,而北營番次,互相推諉,至於擧措駭妄,本局別將吳顯文,千摠具性喜,竝汰去之意,敢啓。傳曰,知道。
又以禁衛營都提調意啓曰,本營從事官及諸將官,今乙巳秋冬等褒貶,當爲等第,而臣道喜有身病,限內不得磨勘之意,敢啓。傳曰,知道。
又以御營廳言啓曰,本廳從事官,及諸將官今乙巳年秋冬等褒貶,當爲等第,而都提調臣鄭元容在外,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳,今乙巳年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
趙徽林,以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
李時愚,以工曹言啓曰,今秋冬等褒貶,當爲磨勘,而判書金左根奉命在外,限內不得爲之之意,敢啓。傳曰,知道。
乙巳十二月十五日申時,上御迎春軒。奉審閣臣入侍時,同副承旨趙徽林,假注書金應夏,記事官洪祐命·金炳雲,原任直閣金左根,以次進伏訖。上曰,史官分左右。左根進前奏曰,臣承命馳詣顯隆園,陵上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉,仍留監祭,將事萬安。仍詣健陵,陵上奉審則無頉,碑閣·丁字閣奉審則無頉,仍詣華寧殿,殿內奉審則無頉之意,敢此仰達矣。上曰,祭官留守爲之乎?左根曰,然矣。徽林曰,留守臣若有實故,則自京差送矣。上曰,然矣。命史官就座,仍命退,諸臣以次退出。
上在昌德宮。停常參·經筵。
宋持養,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
洪鍾英啓曰,明日召對,取稟。傳曰,爲之。
趙徽林啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
傳于鄭德和曰,政官牌招開政。
鄭德和啓曰,吏曹判書金興根,參判金箕晩,參議趙在慶牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
趙徽林啓曰,大司憲洪學淵牌不進,執義成近默,掌令李魯確·李冀禎,持平金鎭右·朴浚愚在外,監察茶時之意,敢啓。傳曰,知道。
以司諫金秀萬牌不進罷職傳旨,傳于趙徽林曰,只推。
以吏曹參議趙在慶再牌不進罷職傳旨,傳于趙徽林曰,只推。
有政。吏批,判書金興根牌招不進,參判金箕晩進,參議趙在慶牌招不進,右副承旨李時愚進。啓曰,判書金興根,參議趙在慶,竝牌招不進,小臣獨政未安,何以爲之?敢稟。傳曰,仍爲之。以兪鎭五爲校理,金在根爲副修撰,安光直爲右參贊,李鼎在爲敦寧都正,趙鶴年爲內醫提調,洪羲人爲軍資判官,金琦淳爲恩津縣監,成均博士單金觀孝,學正二單金弘祺·玄基濬,兼掌令韓兢人減下。
兵批,行判書趙秉鉉病,參判徐念淳病,參議朴宗休病,參知韓文爀入直進,同副承旨趙徽林進,僉知三單申鍾命·李兼熙·張惟煥,大護軍李珌秀,護軍崔元謙,副護軍李在鶴·李玄緖·李重榮·白珩洙·金應漢·吳策良,副司果洪祐健,副司正趙然興,以上竝單付,兼昌城鎭兵馬僉節制使淸北兵馬左防禦使單李顯稷。
吏批,再政。以南獻敎爲知春秋,金益文爲司成,林逈鎭爲敦寧判官。三政。同春秋單南獻敎。
洪鍾英,以禮曹言啓曰,今二十日長寧殿臘享祭享時,本殿兩官,當爲備員,而新除授令林逈鎭,移拜敦寧府判官,其代卽令該曹,以在京無故人口傳差出,以爲備員將事之地,何如?傳曰,允。
宋持養,以兵曹言啓曰,來正月初四日大駕詣社稷齋宿,初五日祈穀大祭親行時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍八哨,馬軍三哨,訓將率領爲先廂,訓局步軍四哨,兩營騎士四番,禁將率領爲後廂,禁軍三番爲之,御將留陣,餘軍留營置之。
又以兵曹言啓曰,慶尙前監司洪鍾英狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹,有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,宣部守三薦參上武臣前銜作散人,別取才入格矢數落仕年條居住薦名,各其名下,懸註以入,而宣薦內禁衛取才,無一人入格之意,敢啓。傳曰,知道。
又以兵曹言啓曰,嶺南別試武士更爲試取事,草記允下後,以其本道入格技藝試取,則柒谷閑良朴海元,講書入格,蔚山閑良崔擎崙,柳葉箭不,出身李章煥,片箭不,閑良李致和,鐵箭不,玄風閑良趙秉淳,騎芻不,永川閑良裴連哲,病不來,未入格者竝依例給糧下送,而在前抄上武士試取時,能講者閑良,直赴會試,依判下擧行矣。今此講書入格朴晦元,別單書入之意,敢啓。傳曰,知道。
又以都摠府言啓曰,副摠管趙德永,以訓鍊院都正,將鬼薦取才坐起進參事,南別營晝仕出去之意,敢啓。傳曰,知道。
又以訓鍊都監言啓曰,去夜初更量,出身朴愼永,犯夜被捉於本局邏卒處,依例移送兵曹之意,敢啓。傳曰,知道。
又以兵曹言啓曰,因訓鍊都監草記,去夜初更量,出身朴愼永,犯夜被捉於本局邏卒處,依例移送兵曹事,命下矣。謹依下敎,朴愼永依更數決棍十度後,放送之意,敢啓。傳曰,知道。
義禁府啓目,沔川前郡守宋觀洙原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,順天府事李宗秉原情云云。傳旨問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允。
義禁府啓目粘連,刑曹啓目內,罪人朴龍壽·劉漢源等,殿牌作變情節,旣已箇箇承穎,竝捧結案馳啓爲白有如乎,令義禁府稟處事,命下矣。罪人朴龍壽·劉漢源等,窮凶情節,實是覆載難容,謹依受敎定式,旁照犯上不道律,所當卽其地正法,而不可以一獄兩犯,有所持疑是白乎乃,謹按大典通編推斷條有曰,殿牌作變,爲從分輕重,今當斷獄,朴·劉兩囚之竝施一律與否,臣府不敢擅便,下詢大臣處之,何如?判付啓依允。
上在昌德宮。停常參·經筵。
藥房都提調趙寅永,副提調李景在啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
洪鍾英啓曰,明日召對,取稟。傳曰,爲之。
宋持養啓曰,來二十一日朝參日次,而正朝望闕禮習儀相値,頉稟之意,敢啓。傳曰,知道。
洪鍾英啓曰,來二十一日輪對日次,而正朝望闕禮習儀相値,頉稟之意,敢啓。傳曰,知道。
趙徽林啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
傳于洪鍾英曰,召對入侍。
李景在啓曰,假注書趙然興,身病猝重,勢難察任,今姑改差,何如?傳曰,允。
以姜晉奎,爲假注書。
趙徽林啓曰,大司憲洪學淵牌不進,執義成近默,掌令李魯確·李冀楨,持平金鎭右·朴浚愚在外,監察茶時之意,敢啓。傳曰,知道。
以司諫金秀萬牌不進罷職傳旨,傳于趙徽林曰,只推。
洪鍾英,以弘文館言啓曰,新除授校理兪鎭五,副修撰金在根,竝卽牌招察任,何如?傳曰,允。
以校理兪鎭五,副修撰金在根牌不進罷職傳旨,傳于鄭德和曰,只推。
洪鍾英,以內醫院都提調意啓曰,本院提調,例不得兼帶刑獄之官,而提調趙鶴年,時帶刑曹判書矣。所帶刑曹判書,今姑許遞,何如?傳曰,允。
又以內醫院都提調意啓曰,提調趙鶴年,本職旣已許遞矣。令該曹口傳付軍職,何如?傳曰,允。
兵曹口傳政事,大護軍單趙鶴年。
吏曹口傳政事,以尹致疇爲宗廟令。
吏曹口傳政事,以洪運謨爲長寧殿令。
宋持養,以禁衛營言啓曰,本營哨官朴愼永身爲將官,擧措駭妄,爲先汰去之意,敢啓。傳曰,知道。
又以御營廳言啓曰,本廳騎士將洪大恒,身病甚重,勢難察任,改差,何如?傳曰,允。
義禁府啓目粘連,向前宋觀洙亦,居官不過五朔,其間所捧,只爲一千四百石,則較諸逋穀原數,極爲零星,雖與全數未捧,煞有間焉,不可無分等勘處,依新定式六分不足例,照律,何如?判付啓依允。又啓目粘連,向前李宗秉亦,晩時裝載事段,再運船來到差遲,而畢載發船,不過十餘之日間,則未可以晩裝爲罪是白遣,添載事段,各司上納,自有同載之年例兺除良,亦有上司關文,則亦不可以添載論是白乎旀,挾船分載公穀作錢事段,係是發船以後之事,而勘合石數,文簿自在,則囚供發明,容有可據是白乎矣,至於監色代送事段,旣未先事操飭,難免疎忽之失,以此照律,何如?判付啓依允。
左議政金道喜疏曰,伏以臣濫叨匪據,居然三歲于玆矣。何嘗有一分稱塞,一事裨補者乎?古所云論道經邦,調元贊化,尙矣不暇論已,下焉而無所猷爲,近於持重者,謂之鎭俗,而臣非其人,苟爲牽補,近於綜理者,謂之救時,而臣非其人,最下而伴食尸素,殆與臣近似,而猶不至病國厲民,惟臣憒劣昏謬,全不事事,而略施於訏謨措劃之間者,瘡疣畢露,僨誤徒積,究竟貽害民國,有不可以更僕數,此非但有識之竊歎,臣亦自知者審矣。有相如此,將焉用彼?不量而入,雖犯古人之戒,不能者止,亦奉君子之敎,顧何敢一日忘退哉?事會多掣,淟涊至此,而去就之決,固已久矣。仍伏念臣蒲柳之質,早已衰謝,狗馬之質,老尤貞痼,蓋痰濕是臣本祟,而肥笨卽其標症,流湊於肢體之中,而下部尤甚,潛伏於腠理之內,而隱憂常大,自在少壯,課歲輒發,每當換節,如期復作,逮夫今春,仍成脚氣,淹經三朔,自分必廢,痛苦之實,至煩箚陳,躝跚之行,莫掩衆覩,卽通朝之所共諒,聖鑑之所俯燭者也。幸而不殊,時有少間,雖或拚死登筵,而殿陛升降,幾仆者數,大庭出入,失儀亦多,其祟則固自如,而實有不病之日也。際玆寒候,忽復觸肆,較之昔而不啻幾倍增劇,昔則一脚偏苦,今焉左右俱痿,昔則起立乃扶,今焉坐臥須人,有氣膨亘,自下衝上,或細如鍼芒,而其鋒甚銛,或大如車輪,而其勢忒獰,以之爲麻痺,而脛膝以下,頑如石壓,以之爲鑽刺,而腰臍之際,痛若刀剜,叫號宛轉,時刻悶絶,全身奄成不遂,四大便非自有,雖欲爲向之躝跚,而亦不可得矣。一病支離,愈往愈劇,乖形惡兆,無一不備,夜不交睫,而神識全耗,食不下膈,而榮衛都鑠,醫技窮而藥路已絶,眞元日陷,駸駸乎不可爲矣。間値候班,尙闕起居,復豈有重入脩門,周旋班行之望乎?目下見狀,已到十分地頭,惟有拭巾待盡,而匪分重寄,尙縻身上,倘於一縷未絶之前,未及卸解,非但罪上添罪,亦必病上添病,死將爲不瞑之鬼,此臣所以耿然一念,如縛求解者也,易曰,鼎折足覆公餗,蓋鼎有三足而折其一,則致鼎實之傾覆,今取三公而言,則臣之駑才,旣不足以備員,而臣之脚病,眞若有符於折足之象,聖人垂誡,正爲臣今日準備,尤豈不大可懼哉?噫,困劇而呼天地,疾痛而呼父母,人情之常也。惟我殿下,天地於臣,父母於臣,臣身之前後成就,莫非是曲費造化,毫髮皆恩耳。今於臣將死之鳴,其必有惻然而矜念者矣。倘推帷蓋之仁,劃賜鞶革之遞,則感戴隕結,死日生年,伏乞聖慈,特垂鑑諒,將臣三事之銜,亟許鐫免,以卒生成之澤,不勝血祝,臣無任云云。答曰,省疏具悉卿懇。見今鼎席新備,共貞是賴,卿之此疏,何爲而至也?大官非比庶僚,則詎可因一時愼節,遽爲去就乎?卿勿更辭,調理視事,仍傳于鄭德和曰,此批答,遣史官傳諭。
乙巳十二月十七日辰時,上御重熙堂。藥房入診入侍時,都提調趙寅永,副提調李景在,檢校直閣尹定鉉,假注書金應夏,記事官洪祐命·金炳雲,以次進伏,醫官秦慶煥·金景球·金永勳·韓相瑚進伏楹外訖。上曰,史官分左右。寅永進前奏曰,日氣極寒,數日則少解矣,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,醫官待令,使之入診,何如?上可之。慶煥等以進入診,退伏楹外訖。景在曰,脈候奏之。慶煥等曰,左右三部脈候調均矣。寅永曰,湯劑製進乎?慶煥等曰,不必製進矣。寅永曰,京貢常患不敷,故杆城·襄陽·江陵三邑蔘原價之儲留於惠廳者,筵稟取用,曾有定式矣。見今京貢告罄,則當爲取用於從前儲留中,限十兩,何如?上曰,依爲之。出擧條上命史官就座,仍命退,諸臣以次退出。
乙巳十二月十七日午時,上御重熙堂。召對入侍時,參贊官洪鍾英,檢校直閣尹定鉉,侍讀官朴永輔,檢討官嚴錫鼎,假注書金應夏,記事官洪祐命·金炳雲,各持綱目第十八卷,以次進伏訖。上曰,史官分左右。上開卷命上番讀之,永輔讀自秋七月大將軍進,至遷爲侍中。上曰,止之,文義陳之。永輔曰,漢家事,至此已無可爲矣。溯考積漸,歷歷如覩,竇憲旣敗,鄭衆始侯,梁冀旣誅,五侯用事,駸駸然以至于十常侍,竊弄威權,大行殺戮,天下賢士,幾無遺類,因之以黨錮之禁,積年未解,冤憤之氣,久而愈鬱,於是一二用事之臣,召入外兵,貂璫雖除,干戈隨興,自董卓,以至傕·汜之亂,天子播遷,靡所止屆,曹操乘機,迎入許昌,外雖尊奉,內實圖篡,于斯時也,大權已移,大勢已去,獻帝雖賢,亦復何哉?是以履霜堅氷,易卦著象,江河斧柯,古銘垂戒,明君所以保邦於未危,制治於未亂者,知此故也。伏願殿下,臨覽古史於得失存亡之際,必明其幾漸焉。上曰,漢室之衰,已爲久矣。永輔曰,自竇憲而始極於宦寺,及至召入外兵,遂無可爲矣。上曰,斧柯之說,在何處乎?永輔曰,在金人銘矣。上曰,五侯誰也?永輔曰,單超·左悺·唐衡·徐璜·具瑗,是五侯也。上曰,獻帝雖聰明,時不可爲也。永輔曰,是時大勢已去,實難挽回振撥矣。上曰,召入董卓,極爲不是矣。錫鼎曰,董卓篡逆之節,已萌於此矣。上曰,此時朝廷,無可用之人矣。錫鼎曰,何進以新貴之人,雖欲除去宦官,心常敬憚,竟至於敗,無可觀矣。鍾英曰,此時豈無賢哉?但人主不能任用矣。上曰,雖有賢才,不爲用之耳。定鉉曰,賢人君子,盡入於黨錮之禍,而如申屠蟠,隱而不出,故朝廷之上,賢者絶罕矣。前車之覆,後所當戒,而唐之召朱全忠,誅宦官以至亡國,一如東漢之召董卓,蓋不能鑑戒而然也。上曰,此在綱目乎?定鉉曰,在綱目唐紀之末矣。上曰,唐亦以宦官而亡乎?定鉉曰,唐末天子之廢立,由於宦官,其禍甚於東漢矣。上曰,唐後是何國乎?定鉉曰,後梁朱全忠,後唐李存勗,後晉石敬瑭,後漢劉知遠,後周郭威,是爲五代,而五代不過五十年,宋太祖時,始統一矣。上曰,不過五十年乎?永輔曰,五季都不過五十餘年,而其中後漢,則享國只四年矣。上曰,只爲四年乎,後漢是何國也?永輔曰,卽劉知遠之國,而以其姓劉,故自稱後漢矣。上曰,曹操之言亦是也。永輔曰,曹操此言則頗明矣。大抵宦寺,亦有國之不可闕者,故周公制禮,已有其制,但當守宮闈供灑掃而已,不可假之權寵矣。定鉉曰,宦官之弊,皇明時亦甚矣。上曰,大明亦有宦弊乎?定鉉曰,高皇帝,以宦官不得過三品·不得識文字,刻於鐵碑,自永樂時,宦官有用事之漸,至正統時王振,正德時劉瑾,天啓時魏忠賢而極矣。上曰,此在何處乎?定鉉曰,在明史矣。魏忠賢,構殺東林君子,甚於東漢黨錮,而公卿如魏廣徵·崔呈秀輩,皆諂附爲乾兒義孫,天下郡縣,皆建生祠,監生陸萬齡,至請尊之如孔子,而皇帝稱萬歲,諂附之類,至呼魏忠賢爲九千歲矣。上笑曰,九千歲乎?定鉉曰,然矣。毅宗皇帝卽位,誅一魏忠賢,而宦官之弊自去,此毅宗之英武,而亦鑑漢唐之失,故處置得宜矣。命下番讀之,錫鼎讀自九月袁紹,至亦還京師。上曰,止之,文義陳之。錫鼎曰,今於申屠蟠,特書其不至於徵招者,蓋予之之辭,而所以予之者,見幾而作,不俟終日,介乎特立,屛跡梁碭,聲名所不能移,威武所不能屈,超然獨漏於黨錮之禍,卽東漢末一人耳。寧爲荀爽諸人之所可比哉?傳曰,君子依乎中庸,遯世不見知而不悔,惟蟠庶幾能之矣。伏願殿下,於此等處深加澄省,則賢者之出處輕重,可以推類而知之矣。上曰,唯。申屠蟠然乎?錫鼎曰,然矣。上曰,此時董卓煽亂,不入爲善耳。錫鼎曰,荀爽雖稱名士,畏卓之暴,徵輒隨行,不能保其名節,下申屠蟠一等矣。上曰,遣使弔祭諸黨人,復其爵位,何也?永輔曰,此董卓,欲收拾人心之故也,其事則是,而其心則姦矣。定鉉曰,是非已定之後,小人當權,每欲收拾人心,如韓侂胄褒贈岳飛,亦此類也。上曰,入朝不趨,劍履上殿,昔蕭何亦如是矣。永輔曰,然矣。蕭何劍履,則是自上所賜也。董卓則直自加之耳。定鉉曰,上番所奏東漢之亡,始於外戚,中於宦官,終於董卓·曹操,果然矣。實由於上之不明,故至此也。戚如竇武,宦如呂强,將如劉虞皆賢矣,豈可無分別乎?上曰,竇武·呂强,眞賢者矣。永輔曰,宦者二千餘人,豈皆不善乎?此中亦必有枉死者矣。上曰,如十常侍中,亦當有可用之人矣。定鉉曰,許劭謂曹操曰,治世之能臣,亂世之姦雄,然則若値明主,雖如曹操者,亦可備任使,故世之治亂,專係於上之知人不知人也。上曰,此言見於上篇矣。永輔曰,大惡之如驩兜·共工者,雖不可化,其餘中人以上,無不可使者,唯在人主駕馭作成之如何耳。今此因祭陳·竇之事,又有他事之可比類而言者矣。樊豐旣死,爰葬楊震,梁冀旣誅,始卹李固,遼水軍敗,復立魏徵之碑,范陽兵起,乃祀九齡之宅,亦何補於旣誤之事耶?夫此六人者,皆忠直之臣也。豈以一人之身,賢於前而不賢於後耶?此特人主一心之有明暗也,若夫安順桓·靈,皆漢之庸主,不必道焉,至若唐之太宗·玄宗,皆素稱明君,亦始以二臣爲賢而任用之,中竟不保,末乃追悔,追悔則猶其明也。追悔之君,亦復幾何?此所以忠臣志士,掩卷長歎者也,是以古之賢君之於用人也,如衡平,如鑑明,物之輕重姸醜,莫能逃焉。初旣審擇,則終身不復撓改,如高宗之傅說,昭烈之諸葛,卽是已,伏願殿下,於此等處,每加深省焉。命參贊官讀之,鍾英讀自三月卓遷,至車駕西還。永輔曰,還字似當作遷。上曰,然矣。至旄頭羽騎。上曰,止之,文義陳之。鍾英曰,臣所讀自至內,別無可陳之文義矣。上曰,果無文義耳。鍾英曰,東漢自桓·靈以來,至於獻帝,而危亂極矣。究其所由,實自讒佞始階,竟使姦兇竊權,以致漢祚之頹敗,可勝歎哉?然而當時如申屠蟠諸人,不無可用之賢才,若使獻帝,苟能辨其忠邪,用舍得當,則雖危而復安,豈無其道也?大抵國家治亂安危之分,亶在於君子小人之進退,君子以道義自守,不欲苟合故易疎,小人以阿諛爲能,務於容悅故易近,爲人上者,可不明於則哲而審其取舍乎?唐太宗謂侍臣曰,何者爲明君,何者爲暗主?魏徵對曰,所以明者,兼聽也,所以暗者,偏信也。上曰,兼聽,何義也?鍾英曰,兼聽卽廣聽也,如達四聰之義也。兼聽則公聽於忠賢,偏信則惑信於佞邪矣。故曰知人爲難,伏願於用舍之際,必察忠邪之別而留念焉。上曰,劉虞賢人矣。錫鼎曰,劉虞是漢之宗室,而雖無撥亂之才,眞賢人矣。上曰,漢之宗室乎?錫鼎曰,然矣。鍾英曰,臣待罪嶺臬,今纔納節矣。嶺南素稱鄒·魯之鄕,儒賢輩出,實基於列聖朝培植右文之化,而挽近以來,人才眇然,雖有漸不如古之歎,飭躬讀書之士,則尙亦多矣。臣於在營時,伏聞比來,殿下頻接臣隣,連御講筵,一道之士,擧皆欣欣有鼓動振作之望,將見賁然蔚興之效,是豈非風動草偃之美乎?伏願益加勉焉。終始典學,以至緝熙光明之域,則文王作人之化,復覩於今日,豈不休哉?命閣臣讀之。定鉉讀自二年春正月,至幼沖逼。上曰,逼音本辟,而讀如䋹,何也?定鉉曰,從俗音讀之矣,至爲備主騎兵。上曰,止之,文義陳之。定鉉曰,臣所讀自至內,無文義之可陳,而上下番儒臣所奏皆好,參贊官所奏兼聽則明,偏信則暗,尤當體念矣。參贊官所奏嶺南儒士,自聞講筵之日開,皆有興起學業之心云者,可知上行下效,捷於影響,而化民成俗,在殿下一轉移間耳。臣等仰聆發問之際,貫徹前後,無有遺照,燕閒之時,講究之聖工,有可以仰認矣。臣等退朝,則人輒問聖學之將就,鼓舞歡忭,而或値召對停之之日,則人皆有觖然之色,人情大可見矣。靜處溫繹,召接問難,不可一日偏廢,不可一日間斷,而夜對尤不可或闕矣。參贊官所奏終始典學,卽傅說告高宗之言,而蓋終始一念,只主於學,則不知不覺之中,其德自修矣,伏願懋哉。上曰,此在說命下篇乎?永輔曰,然矣。鍾英曰,孔子曰,一日克己復禮,天下歸仁,克復二字上,實下聖工而無間斷焉。上曰,此言何謂也?定鉉曰,顔淵問仁,子曰,克己復禮爲仁,一日克己復禮,天下歸仁焉,爲仁由己,而由人乎哉?此在論語矣。上曰,唯。上曰,劉備卽昭烈乎?永輔曰,然矣。上曰,昭烈是誰之子乎?永輔曰,中山靖王勝之後也。上曰,中山靖王,卽誰子乎?永輔曰,景帝之子也。上曰,販履爲業,何謂也?定鉉曰,如今之捆屨爲食也。昭烈家,有桑樹如車蓋,昭烈幼時,遊戲樹下,常言吾必當乘此羽葆蓋車,自幼不凡如此矣。上曰,此在何處乎?定鉉曰,在陳壽三國志矣。上曰,其言意甚大也。定鉉曰,明謝陛修季漢書,以獻帝·昭烈·後帝爲本紀,諸臣爲內傳,魏吳爲世家,二國之臣爲外傳,袁紹·呂布等爲載紀,沮授陳宮等爲雜傳,其文則用陳壽之舊,而正統僭僞之分甚明,我東亦刋板矣。上曰,其本似是矣。定鉉曰,然矣。上曰,綱目亦以晉爲正統乎?定鉉曰,司馬炎受魏禪,統一天下,故以正統與之矣。上曰,孫堅之子,誰也?定鉉曰,堅子卽策,而策弟權,爲吳主矣。上曰,蜀漢多有人才乎?定鉉曰,人雖不多,而人才遠過於魏吳,如諸葛亮出處之正大,事業之光明,實三代以後第一人物也。上曰,如諸葛亮,千古罕儔也。定鉉曰,請以諸葛亮從祀文廟矣。上掩卷,命史官就座。仍命退,諸臣以次退出。
上在昌德宮。停常參·經筵。
趙徽林啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
鄭德和啓曰,右參贊安光直,除拜後過三日不爲出肅,依定式推考警責,仍卽牌招察任,何如?傳曰,允。
宋持養啓曰,假注書姜晉奎,時無職名,令該曹依例付軍職,冠帶常仕,何如?傳曰,允。
傳于鄭德和曰,召對入侍。
傳于宋持養曰,明日出宮門路,以協陽門爲之。
趙徽林啓曰,大司憲洪學淵牌不進,執義成近默,掌令李魯確·李冀禎,持平金鎭右·朴浚愚在外,監察茶時之意,敢啓。傳曰,知道。
以司諫金秀萬牌不進罷職傳旨,傳于趙徽林曰,只推。
傳于洪鍾英曰,發遣吏郞,諸執事淸齋與否,摘奸以來。
李時愚,以戶曹言啓曰,景陵位田,以積城·朔寧所在糧餉廳屯土八十結移劃,而時起實摠,待報來詳細打量事,已爲草記,蒙允矣。御覽量案二件,各自本邑,今纔修正上來,故捧入之意,敢啓。傳曰,知道。
洪鍾英,以弘文館言啓曰,校理兪鎭五,副修撰金在根,旣有只推之命,竝卽牌招察任,何如?傳曰,允。
又以承文院都提調意啓曰,會寧·慶源交易事,禮部咨文,今纔出來矣。回咨依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成金益文在外未肅拜,直講韓應淳呈旬,典籍李義晉差祭,時無入直之員,以他郞官姑爲代直,何如?傳曰,允。
宋持養,以兵曹言啓曰,今十二月二十日社稷·宗廟·景慕宮臘享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以司僕寺一二提調意啓曰,分養馬故失瘦瘠不馴守令,每於畢上納後,依法典施罰,而有赦令,則例皆蕩滌矣。今年所納分養馬有頉邑,現告成冊,今始來到,而係是宥旨前事,何以爲之?敢稟。傳曰,蕩滌。
又以禁衛營言啓曰,本營諸將官今年射講都計劃居首人,依例別單書入之意,敢啓。傳曰,知道。
又以御營廳言啓曰,本廳諸將官今年射講都計劃居首人,別單書入之意,敢啓。傳曰,知道。
義禁府照目粘連,順天府使李宗秉矣本府議啓內,晩時裝載事段,再運船來到差遲,而畢載發船,不過十餘日之間,則未可以晩裝爲罪是白遣,添載事段,各司上納,自有同載之年例兺除良,亦有上司關文,則亦不可以添載論是白乎旀,挾船分載公穀作錢事段,係是發船以後之事,而切合石數,文簿自在,則囚供發明,容有可據是白乎矣,至於監色代送事段,旣未先事操飭,難免疎忽之失,以此照律,笞五十收贖,解見任別敍,私罪,奉敎依允爲旀,功減一等爲良如敎。又照目粘連,沔川前郡守宋觀洙矣本府議啓內,居官不過五朔,其間所捧,只爲一千四百石,則較諸逋穀元數,極爲零星,雖與全數未捧,殺有間焉,不可無分等勘處,依新定式六分不足例,照律罪,杖六十收贖,告身盡行追奪,徒一年定配,私罪,奉敎依允爲旀,功減一等爲良如敎。
乙巳十二月十八日午時,上御重熙堂。召對入侍時,參贊官鄭德和,侍讀官徐相敎,檢討官嚴錫鼎,待敎洪淳穆,假注書金應夏,記事官洪祐命·金炳雲,各持國朝寶鑑第一卷,以次進伏訖。上曰,史官分左右。上開卷命上番讀之。相敎讀自二年春正月,至冒廁。上曰,廁音果齒乎?錫鼎曰,冒廁之義,爲齒也。至緞絹廐馬有差。上曰,止之。注書出去,第二卷持入,賤臣承命持入。上曰,文義陳之。相敎曰,權近曰,人主之學,非伹讀書,必務正心,誠嘉言也。夫心之爲體,沖漠無眹,微眇難見,少不省察,則其志易怠,而爲他事所撓奪,少不操存,則其幾易忽,而爲他念所壅蔽,放逸馳騖,遂至於莫可收拾矣。故聖人下工,必克己而用力,閑邪而存誠,莊敬日强,安肆日偸,然後天君爲之主,而百體從令,接物知周,而泛應曲當,見理也明,而發皆中節矣。況人主一心,爲四方萬民之所表準者乎?昔董仲舒曰,正君心以正朝廷,正朝廷以正百官,正百官以正萬民,正萬民以正四方,誠以治敎之汚隆,群下之向背,亶在於君心之正與不正也。此權近之所必陳於經筵,而臣於今日,亦敢以正心二字仰勉焉,伏願益加懋哉。上曰,靖安公,是太宗大王乎?德和曰,然矣。上曰,世子府曰仁壽,何爲而稱府也?相敎曰,府則與官號有異,而卽外府也。德和曰,猶唐太宗爲秦王時天策府也。上曰,太上王宮曰德壽,府曰承寧,旣有宮而又稱府,何爲也?相敎曰,宮卽時御之所也,府則侍衛差備等設官奉職之所也。故府有小尹丞主簿等官,俾各擧行,而此時仁寧府尹,是皆一例也。然則仁壽府,亦當有該官員矣。上曰,此亦必有官員矣。錫鼎曰,恐如今之敦寧府也。相敎曰,向於羹墻錄召對時,以仁寧府尹下詢,而臣未能仰對矣,今見此篇,定宗朝中宮府也。上曰,然矣。上曰,時久旱,上恐懼修省,竟夕不遑寧,至夜雨三日,其亦異矣。相敎曰,此是聖衷之上格天心者也。夫天人之際,一理昭然,其爲感應,捷於影響,上天雖或降災而警告,人君誠能修德而恐懼,則天心悅豫於上,人事感應於下,非但弭天災而已,亦可以轉災致祥矣。德和曰,天人之理,一而已。故感應神速,殷湯有六事之責,而桑林千里,宋君有三善之言,而熒惑三舍,此豈非感應之神速乎?殿下方寸,亦一天耳。若有一念之善,則此便爲景星卿雲也。相敎曰,肅廟朝時,有旱災,而在靜攝中,焚香默禱,竟夜不遑寢睡,翌日霈然下雨,三日而止。此亦聖祖對越之誠,孚格上天者,而君心卽天心也,感應之理,若是其捷也。上曰,此在寶鑑乎?相敎曰,似在寶鑑之肅廟朝卷矣。命下番讀之,錫鼎讀自命科田,至門下郞舍朴訔。上曰,訔是何字也?錫鼎曰,是造字也,音與誾字相似矣。相敎曰,字典有之,而註云與誾字同矣。上曰,門下部郞舍,卽何官也,與司憲府·司諫院同乎?錫鼎曰,似門下舍人也。至第二卷畏天勤民之意。上曰,止之,文義陳之。錫鼎曰,觀乎太宗朝因災求言之敎,以八事痛自刻責,咨爾大小臣僚,各以所見,極陳無諱,以副予畏天勤民之意,是誠大哉王言,而其與殷湯之六事自責,固無間然。盛德至意,千載之下,孰不欽仰萬萬?蓋八事之條列,卽畏天勤民之本,而此乃祖宗朝傳授之心法,伏願殿下,鑑法於此,每以八事爲戒,而恒存畏天勤民之心,則可鞏億萬年無彊之基矣。懋哉懋哉。上曰,壽昌宮災,上之下敎,眞大聖之言也,與湯六事自責無異矣。相敎曰,八條下敎,誠惻怛懇摯矣。猗我聖朝宏謨懿訓,何莫非今日殿下之所當鑑法哉?蓋敬天者,欽崇天道也,勤民者,懷保小民也。奉天而克盡寅畏之心,臨民而罔忽勞徠之政,則祥和咸湊,災異畢消矣,天高聽卑,民愚亦神,其理一也。故書曰,天聽自我民聽,天視自我民視,此聖王所以無一事不合於天道,無一政不協於民心者也。每於敬天勤民之道,益加體念焉。上曰,太宗朝每講大學衍義,太祖朝亦進講矣。相敎曰,大學衍義,卽敷衍大學之八條,而誠正格致之要,修齊治平之道,彙分而類合,實是帝王之所當講也。淳穆曰,太祖朝命大司成劉敬,內史舍人柳觀,進講大學衍義矣。上曰,大學衍義補懸吐,今幾垂畢乎?淳穆曰,編帙浩大,姑未竣事矣。上曰,衍義與衍義補有異乎?淳穆曰,衍義則止於修身齊家,而衍義補則備論治國平天下兩條矣。上曰,衍義則何不論及於治國平天下,而衍義與衍義補,俱是切要之書乎?淳穆曰,先儒之論衍義之不擧治國平天下者,已爲詳備於修身齊家故也。眞德秀之衍義,丘濬之衍義補,非但時代之各異,亦有詳略之不同,而凡此兩書,無一理之不該,無一事之不備,好治之明君,補治之良臣,不可不讀者也。上曰,唐板衍義補,爲幾匣乎?淳穆曰,唐板則四匣,而先爲懸吐一匣,當卽入之乎?上曰,先爲入之,可也。上曰,壽昌宮前朝宮名乎?相敎曰,然矣。在於松京,太祖卽位於壽昌宮矣。上命參贊官讀之,德和讀自參贊門下府事,至一毫私意。上曰,止之,文義陳之。德和曰,今此寶鑑一部,卽我東方萬世之龜鑑也。壽昌宮之災,太宗之敎若曰,嬖寵進而私謁行歟,權近之疏亦曰,見士大夫時多,親宦官宮妾時少,則可以爲弭災之方,此專爲君臣交孚上下之不蔽也。蓋前代之亂,專由於宦妾。然聖明之世,非無宦妾,而不知有宦妾之弊,玆曷故焉。太陽中天,萬國皆明,無幽不照,無微不顯,則魑魅莫能逃其形,螢爝不敢爭其光,亭午之象,曷不休哉?夫聖王之德,與日月合其明,緝熙而光明,濬哲而文明,則宦官莫能眩魑魅之怪,宮妾不敢售螢爝之微,以此推之,今我聖明之時,何足以宦妾爲憂乎?今日之急務,莫如勤學而講治也。聖學益懋欽明之思,治道克臻高明之域,則賢良進而讒邪退,自至於祖宗朝熙洽之治矣。宋臣范祖禹告君之辭曰,欲法堯·舜,當法祖宗,伏願殿下,留神省察。相敎曰,參贊官龜鑑所奏,誠好矣。唐太宗曰,予有三鑑以銅爲鑑,可正衣冠,以古爲鑑,可知興替,以人爲鑑,可知得失,是書卽祖宗朝寶鑑也。上而都兪之謨,下而告戒之辭,豈特爲唐宗之三鑑哉?上曰,權近之疏,可謂名疏也。德和曰,書諸壁上,以爲常目之箴焉。上命閣臣讀之,淳穆讀自三年,至毋忽。上曰,止之,文義陳之。淳穆曰,成石璘疏曰,始勤終怠,德必無成,請毋怠荒,怠者謂怠於心,荒者謂荒於事也。虞書曰,毋怠毋荒,四夷來王,丹書曰,敬勝怠者吉,怠勝敬者滅,由是觀之,怠荒二者,豈非人主之大戒也哉?人心本無常定,一或失其制存,則念慮之頃,天飛淵淪,焦火凝氷,轉以至於怠荒,而雖有行善之志·施仁之政,未免爲前功之壞了矣。譬如句萌之折,而不能成百尋之木,蟻蛭之忽,而不能固千丈之堤,今若矯怠荒之私,固當以誠敬爲本,朱子曰,陽氣發處,金石可透是也,伏願殿下懋哉。上曰,黃儼事,亦在羹墻錄矣。相敎曰,然矣。上曰,此是中朝,何帝時乎?相敎曰,太宗皇帝時也。上曰,太宗皇帝,遣都指揮高得等,賜誥命印章,則我朝印章,至此始出乎?相敎曰,似然矣。上曰,太宗卽位時,奉國寶詣仁壽宮者,是何大寶乎?錫鼎曰,似爲前朝所用之寶,而誥命則似先此已出矣。上曰,誥命則每爲出來矣。錫鼎曰,然矣。上曰,今之所用大寶,卽大淸所賜,而其章曰,朝鮮國王之寶,傍有滿州篆字矣。奉謨堂,嘗觀皇明時咨文所安寶,則寶樣稍小於今之大寶,此是皇明所賜,而似於太宗朝出來者也。又有刻玉爲寶者,而此則自本國模出者矣。太祖卽位時,裴克廉等,寘寶于廳事者,是何寶也?相敎曰,太祖卽位時,則是高麗王寶也。上曰,高句麗或有朕字之稱,何故也?錫鼎曰,朕皇考曰伯庸,古人尙質故然矣。德和曰,此與詞賦之所稱有異,高句麗本與中國隔絶至有年號之稱,似亦有朕字之僭稱矣。上曰,果有年號矣。年號之法,始於漢文帝,至武帝時改之,至十餘次,宣帝時亦多矣。淳穆曰,卽今日本,亦有年號矣。德和曰,臣頃見倭書,有弘化二年之號矣。上曰,日本不與中國通信乎?德和曰,明末之江浙,倭寇熾盛,李成樑·戚繼光,迭爲名將,殲殪殆盡,而戚南塘,始得鳥銃之制矣。淳穆曰,臣嘗聞之,中原幅員之廣,朝貢之多,未有如此時矣。相敎曰,海外諸國之不通中國者,非但日本,而雖通於中國者,亦多不載史冊者矣。上曰,緬甸國人狀貌,何如乎?相敎曰,其使臣則不得接見,但招見其從人等,則形貌甚醜,而躶體無衣,祗以匹練,自肩至足而裹之,擧手則胸腹俱露,頭髮則斂作稚髫,裹以黑巾矣。蓋緬甸在於雲南萬餘里之外,十年一次來貢,而貢是象也。上曰,象果見之乎?相敎曰,有象圈,而臣以告訃使入去,未敢遊玩,故不得見之矣。上曰,見皇帝乎?相敎曰,節使則趁正朝,入參朝會,故得見皇帝,而臣則歲前受回咨文,卽爲回程,故未見皇帝矣。上掩卷,命史官就座。仍命退,諸臣以次退出。
上在昌德宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
洪鍾英啓曰,明日召對,取稟。傳曰,停。
趙徽林啓曰,大司憲洪學淵未肅拜,執義成近默,掌令李魯確·李冀楨,持平金鎭右·朴浚愚在外,監察茶時之意,敢啓。傳曰,知道。
傳于宋持養曰,侍衛軍兵毛具雨具,從便爲之。
傳于洪鍾英曰,禮房承旨,馳詣社稷·宗廟·永禧殿·徽定殿·景慕宮,奉審摘奸以來。
以校理兪鎭五牌不進罷職傳旨,傳于趙徽林曰,只推。
宋持養,以都摠府言啓曰,今日入直內三廳武兼·禁軍及軍兵等,當爲中日習射技放,而宗廟臘享大祭齋戒相値,不得設行之意,敢啓。傳曰,知道。
又以訓鍊都監言啓曰,本局諸將官,自今年正月,至十二月射講居首人,別單書入之意,敢啓。傳曰,知道。
又以摠戎廳言啓曰,本局諸將官,今乙巳年射講居首人,依例別單書入之意,敢啓。傳曰,知道。
趙徽林,以義禁〈府〉言啓曰,時囚罪人宋觀洙,杖六十,徒一年定配照律公事,判付內依允,功減一等事,命下矣。宋觀洙功減一等,減徒加杖,杖一百收贖,告身盡行追奪,放送之意,敢啓。傳曰,知道。
副修撰金在根疏曰,伏以臣行已無素,敎子昧方,平日處事,無以見孚於家人,科場特敎,何等截嚴,而旣不能先期導率,又不能臨時操束,致使蚩蠢之下輩,無端攔入於禮圍,而身爲家長,矇不覺察,自顧罪犯,焉逭重律,乃蒙聖度天大,曲加包容,臣身之薄施譴削,旋被宥赦,臣子之善地充伍,卽許放釋,前後恩造,迥出尋常,螻蟻賤臣,何以得此?父子相對,感淚交逬,欲報之德,天高地厚,第伏念臣愚迷魯劣,百不類人,曾經華顯,已逾涯分,居常凜惕,若隕淵谷,畢竟自作之孽,乃招不虞之災,杜門訟愆,益無容措。傳曰,家齊而后國治,臣初不知齊家之道矣。更何敢擬議於經幄顧問之列哉?況臣早而失學,長益無業,秪以祿仕之計,專治講誦之工,而晩始釋禍,終止無聞,所習者不過經文句讀而已。至於諸子百家之言,硿硿然一土偶,而近復年邁病痼,視聽俱廢,雖欲貪戀榮光,叨忝晉接,而字形之魚魯,眞不分曉,文義之燕郢,尤何可論?此又臣不可進身之一大限闑,伏乞聖明,俯垂諒察,將臣見職,特許遞免。仍命選部,更勿檢擬,俾無公私僨誤之患,千萬切祝,臣旣丐免,何暇贅他,而愚忠所蘊,不能自已,玆敢尾陳焉。目今群情之晝宵攢祝者,惟在聖學之日月將就,而近者經席頻開,問難諄復,非但登筵之臣,相顧喜躍,八路傳說,如蟄聞雷,如臣之跧伏窮巷者,雖未得一登文陛,仰瞻溫粹,而乃其慶抃之私,則切自以爲,少須臾無死,得見聖學日新,聖德日明,聖化日隆,遂與村翁野老,歌詠於熙皞之域,曷不休哉,曷不休哉?然而傅說之告其君曰,念終始典于學,召公之訓其君曰,爲山九仞,功虧一簣,高宗殷家中興之主也,武王周室創業之主也,竊料其盛德洪化,宜無待乎臣隣之加勉,而爲其臣者,猶有有始無終前功可惜之慮,古君子愛君之誠,有如是矣。臣雖蔑學無識,粗有章句記誦,而區區萬一之虞,惟恐殿下講討之工,或忽於始勤終怠之戒,故自附芹曝之獻,以備芻蕘之擇,惟聖明懋哉懋哉,臣無任云云。答曰,省疏具悉。爾其勿辭察職,尾陳當留念矣。
乙巳十二月十九日午時,上詣仁政殿月臺。社稷·宗廟·景慕宮臘享大祭親傳香入侍時,行都承旨李景在,左承旨宋持養,右承旨洪鍾英,左副承旨鄭德和,右副承旨李時愚,同副承旨趙徽林,假注書金應夏·姜晉奎,記事官洪祐命·金炳雲,檢校直閣尹定鉉,檢校待敎趙鳳夏,待敎洪淳穆以次侍立。時至,通禮跪啓請外辦,上具翼善官·衮龍袍,乘輿出宣化門。藥房提調趙鶴年,副提調李景在進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿月臺,通禮跪啓請降輿,上降輿,通禮前導就褥位,南向立。引儀引獻官行判敦寧府事朴岐壽,東寧尉金賢根,昌寧尉金炳疇,進詣褥位之左,通禮跪啓請跪,上跪,香室官員奉香祝,跪授鍾英,鍾英東向跪進,上受香祝,以授岐壽,賢根,炳疇,岐壽·賢根·炳疇西向跪受興,通禮跪啓請興,上興。通禮前導就階下祗送位,西向立,岐壽奉香祝,由正路出,通禮跪啓請鞠躬,上鞠躬,香祝過後,通禮跪啓請平身,上平身。入幕次,通禮跪啓請出次乘輿,上出次乘輿,出仁政門,由肅章門,入協陽門,持養請出標信解嚴,上由宣化門還內。諸臣以次退出。
上在昌德宮。停常參·經筵。
藥房提調趙鶴年,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪鍾英啓曰,明日召對,取稟。傳曰,爲之。
趙徽林啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
宋持養啓曰,備邊司郞廳來言,今日賓廳日次,而大臣俱有身病,不得來會云矣。敢啓。傳曰,知道。
禮曹,來二月初二日行社稷大祭香祝,親傳,取稟。奉敎敬依。
禮曹,來二月初一日行文宣王釋奠祭·初三日行南壇祭香祝,親傳,取稟。奉敎敬依。
禮曹,來二月初六日行景慕宮春享大祭香祝,親傳,取稟。奉敎恭依。
以慶尙監司李啓朝狀啓,巨濟府民家失火事,傳于宋持養曰,聞甚矜惻,元恤典外,別加顧助,結構奠接之方,廟堂措辭分付。
趙徽林啓曰,大司憲洪學淵牌不進,執義成近默,掌令李魯確·李冀禎,持平金鎭右·朴浚愚在外,監察茶時之意,敢啓。傳曰,知道。
又啓曰,明日正朝望闕禮習儀,兩司當爲進參,除在外·未署經外·嫌不進外,呈告人員,待開門牌招,何如?傳曰,允。
又啓曰,卽者吏曹郞廳來言,恩津縣監金琦淳,當爲署經,而憲府則大司憲洪學淵未肅拜,執義成近默,掌令李魯確·李冀禎,持平金鎭右·朴浚愚在外,諫院則大司諫李正耆,獻納朴齊璿,正言辛志鼎在外,李建春未署經,只有司諫金秀萬一人,不得備員署經云。何以爲之,而大司憲洪學淵,卽爲牌招,何如?傳曰,允。在外臺諫竝許遞,前望單子入之。
臺諫前望單子入之,大司諫金大根,執義宋來熙,掌令李寅奭·朴商壽,獻納鄭,持平洪在重·鄭駿容,正言洪祐健落點。
鄭德和,以吏曹言啓曰,今日本曹開坼坐起時,考見諸道褒貶啓本,則高陽郡守金孝求,以節約宜勉爲目,永平郡守李定愚,以曠或緣病爲目,雲山郡守洪熙朝,以損體宜恕爲目,則俱宜置下考,而置諸中考,殊無嚴明殿最之意,兩道道臣,推考警責。高陽郡守金孝求,永平郡守李定愚,雲山郡守洪熙朝,竝罷黜,何如?傳曰,允。
又以弘文館言啓曰,校理兪鎭五,副修撰金在根,竝卽牌招察任,何如?傳曰,允。
宋持養,以摠戎廳言啓曰,本廳左部右司右哨官韓龍爀,不爲請由,徑先下鄕,爲先汰去之意,敢啓。傳曰,知道。
趙徽林,以義禁府言啓曰,謹依判付,收議于時原任大臣,則領中樞府事趙寅永,病未獻議,判中樞府事鄭元容在外,領議政權敦仁,以爲通編之曰,爲從分輕重者,爲其有首從之可分,而輕重之異律也。此獄則一是造謀,一是手犯,元不可謂孰爲首而孰爲從,則通編之文,未必爲此獄之確據,大抵殿牌作變,本照大逆不道之律,設鞠孥戮,雖因年前特敎及筵奏,有所參酌,而顧其律則大逆也,獄是大逆,而況無首從,則何可以獄無兩犯之汎論獄體者,持疑於大逆之律乎?兩犯之竝用一律,恐無容更議云。左議政金道喜,病未獻議,右議政朴晦壽,以爲通編推斷條,雖有爲從分輕重之文,其所謂從者,卽參謀知情之類,非如手犯之謂也。此獄兩漢,一爲造謀,一爲手犯,論其情節,俱犯不道,一而二也。不當强分首從,擧論於爲從之律,又何可以凡獄之無兩犯,比議而持疑乎?竝施一律,恐無容更議,伏惟上裁云矣。大臣之意如此,上裁,何如?傳曰,依大臣議施行。
上在昌德宮。停常參·經筵。
鄭德和啓曰,明日召對,取稟。傳曰,停。
趙徽林啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
宋持養啓曰,來二十五日朝參日次,而徽慶園忌辰祭齋戒相値,頉稟之意,敢啓。傳曰,知道。
以司諫金秀萬牌不進罷職傳旨,傳于趙徽林曰,只推。
趙徽林啓曰,司諫金秀萬,旣有只推之命,一體牌招,何如?傳曰,允。
又啓曰,持平洪在重,旣在闕中,不爲肅謝,直爲出去,事甚未安。推考,何如?傳曰,允。
又啓曰,守令署經事,命下矣。除在外·未署經外,未肅拜人員,竝卽牌招,何如?傳曰,允。
又啓曰,今日正朝望闕禮習儀,憲府則監察代行矣。雖無諫院,依例行禮之意,敢啓。傳曰,知道。
又啓曰,臣徽林,今日正朝望闕禮習儀,進去下直之意,敢啓。傳曰,知道。
鄭德和啓曰,延祥詩製述人,旣已抄啓矣。弘文提學趙秉鉉,待明朝牌招,以爲出韻科次之地,何如?傳曰,允。
傳于李時愚曰,召對入侍。
大司諫金大根啓曰,臣之言議風采,本不合於淸朝耳目之任,而至於薇垣之長,地望尤峻,有非如臣譾劣,所敢擬議,伏奉除旨,召牌繼至,感激居先。雖不得不冒沒出肅,而第臣於合啓中,有區區私義之不可聯參,如臣情地者,自前引避,擧蒙恩諒,今臣處義,宜無異同,何敢一刻晏然於臺次乎?請命遞斥臣職。答曰,依啓。
正言洪祐健啓曰,臣言議風采,本不合於淸朝耳目之任,而薇垣特點,忽下於千萬夢想之外,署經有命,天牌繼降,臣感恩怵義。雖不得不蹶出肅,而臣於本院,已經納言,揆以公格,不宜冒膺,且臣於合啓中,有私義之不可聯參者,屢叨臺銜,一辭丐免,今於見職,豈有異同?以公則格例如彼,以私則處義如此,其何敢一刻蹲據於臺次乎?請命遞斥臣職。答曰,依啓。
掌令李寅奭啓曰,臣風裁拙劣,言議巽軟,本不合於淸朝耳目之任,而掌憲特旨,忽下於纔蒙恩遞之餘,且惶且感。雖不得不章皇出肅,粗伸叨謝之忱,而第臣於本府,已經亞憲,揆以公格,在所當遞,且於合啓中,有私義之難以聯參者,曾叨此職,已蒙恩諒,今臣處義,宜無異同,請命遞斥臣職。答曰,依啓。
掌令朴商壽啓曰,臣姿性庸愚,言議巽軟,本不合於淸朝耳目之任,而掌憲特旨,忽下於纔蒙恩遞之餘,臣感激怵畏。雖不得不章皇出肅,粗伸叨謝之忱,而第臣於合啓中,有私義之不可冒參者,曾叨是職,已蒙恩諒,今臣處義,與前無異,請命遞斥臣職。答曰,依啓。
持平鄭駿容啓曰,臣言議風采,本不合於淸朝耳目之任,而持憲除旨,忽下於千萬夢想之外,感恩怵義。雖不得不章皇出肅,粗伸叨謝之忱,而第臣於合啓中,有區區私義之不可聯參者,在前如臣處地者,擧皆引避,輒蒙恩諒,今臣處義,與他無異,請命遞斥臣職。答曰,依啓。
傳于宋持養曰,右承旨·右副承旨竝許遞,前望單子入之。
承旨前望單子入之,金箕晩·南秉哲落點。
以司諫金秀萬,持平洪在重牌不進罷職傳旨,傳于鄭德和曰,只推。
以持平洪在重牌不進罷職傳旨,傳于鄭德和曰,只推。
以校理兪鎭五,副修撰金在根牌不進罷職傳旨,傳于鄭德和曰,只推。
鄭德和,以弘文館言啓曰,校理兪鎭五,副修撰金在根,旣有只推之命,竝卽牌招察任,何如?傳曰,允。
宋持養,以兵曹言啓曰,今十二月二十一日武臣賓廳講書日次,而正朝望闕禮習儀相値,不得爲之之意,敢啓。傳曰,知道。
又以訓鍊都監言啓曰,本局千摠李圭徹,身病猝重,勢難察任,改差,何如?傳曰,允。
又以摠戎廳言啓曰,本廳左部左司中哨官李周植,身病甚重,勢難察任,改差,何如?傳曰,允。
又以義禁府言啓曰,以本府收議大臣草記批旨內,依大臣議施行事,命下矣。安山郡殿牌作變罪人朴龍壽·劉漢源等,當爲竝施一律,而依年前筵稟定式,孥戮破家瀦澤等節,竝勿論,旁照犯上不道律,罪人龍壽·漢源等,依已例,令本道道臣,近邑守令中別定假都事,與地方官眼同,大會民人,卽其地不待時,竝處斬之意,分付,何如?傳曰,允。
乙巳十二月二十一日午時,上御重熙堂。召對入侍時,參贊官李時愚,侍讀官徐相敎,檢討官林肯洙,待敎洪淳穆,假注書姜晉奎,記事官韓鼎瑚·金炳雲,各持國朝寶鑑第二卷,以次進伏訖。上曰,史官分左右。上開卷命上番讀之,相敎讀自八年浚慕華館,至司諫院右獻納。上曰,止之,文義陳之。相敎曰,南在之語,李種善之疏俱曰,臺諫人主之耳目,卽謂人主之有臺諫,猶一身之有耳目也。夫國家之設寘臺諫,是豈偶然哉?君德有闕,則必匡救之,時政有失,則必規正之,庶官之臧否,而必有論劾者,生民之利害,而必有敷陳者,其責任之重如是,故其優待之禮有別焉。言或過中,不之加罪,必假借之勉從之,使之直前無諱,有懷畢陳,此所以作朝廷之耳目,而廣人主之視聽也。顧今臺閣之職,亦古之諫官,而媕婀循俗,緘默成習,公論不張,讜言莫聞,實非淸朝之美事也。其在堯·舜之世,猶有吁咈告戒之辭,縱今日聖德無闕,治政無失,亦豈無可論而可言者歟?伏願殿下,克恢容諫之德,益開進言之階,俾臺閣之臣,盡言事之責,而有諫諍之實,則聰明自可明達,耳目無所壅蔽,懋哉懋哉。時愚曰,以君臣喩諸一身,則君爲元首,臣爲肢體,而特以臺官,爲耳目者,蓋人君深居禁中,視聽無以四周。且不貴察察之明,故前有蔽目之冕旒,旁有塞耳之紸纊,端拱若無爲,而於是乎臺官,主張言責,上自衮闕,以至於廊廟庶政之得失,閭巷細事之苦樂,一一導達,仰裨治敎,以故闢四門而聰無不及,見萬里而明無不照,百僚各擧其職,群品咸遂其生,然則臺官之爲人主耳目,顧不重歟?所以愼簡優待者此也。上曰,鄭孝復之疏,亦載於羹墻錄,而其言甚切至矣。相敎曰,此果名疏也。其所陳諸條,皆嘉言昌謨,而功同罪一四句,至有御筆之批點者,此乃聖祖虛受嘉納之盛德也。其疏有曰,皐陶·伊·傅·周·召之所以告戒其君者,便作今日之耳聞,此語亦切至矣。伏願殿下,以鄭孝復之疏,作今日耳聞焉。上曰,誠好矣。相敎曰,鄭孝復能以禮郞上疏矣。上曰,以禮郞而上疏,甚可尙矣。時愚曰,求言之時,不但郞官上言,雖儒生,亦有上言之例,此實博採兼聽之道也。肯洙曰,鄭孝復職卑郞潛,時當求言,以四未解之說,歷陳時政,尾附以敬天畏民,直哉之褒,擢拜之恩,迥出尋常,而其中功同罪一四句,至蒙御批,仰認聖意之攸在,尤爲後世之當法也。苟或功同而賞有高下於貴賤之間,罪一而罰有輕重於親疎之別,則賞何能勸,罰何能懲哉?夫賞罰,人主馭世之大柄,而無一毫私意,然後賞罰得其中,而可以爲勸懲之道矣,懋哉懋哉。相敎曰,太宗每於敬天勤民之道,一念慥慥,少有災異之警,則上之所以恐懼責躬,下之所以儆戒進言,雖唐·虞吁咈之治,無以加矣。此億萬年無强之業,所由基也。時愚曰,人君之治,必貴乎兼聽博採,故在昔唐堯,置諫鼓,設誹謗之木,使行路之人,各盡所懷,聞其聲而自警,察其書而反求也。如是而治道,安得不雍熙乎?苟人君,無此誠心求言之道,雖欲事事而正之,亦無奈矣。有國之興替在此,可不懼哉?上曰,誹謗之木,見於何書乎?淳穆曰,見於史略·通鑑等書矣。相敎曰,韓尙敬·尙德兄弟,以諫官,亦多所陳,而聖祖有敎曰,諫官之進言,未有如尙敬者也。此時諫官之直言不諱,有懷必陳者,有如是矣。上曰,果直臣矣。命下番讀之,肯洙讀自上謂左右,至縊殺李種學之縊字,讀以義音。上曰,縊音厄矣。肯洙曰,此在韻書中寘字韻,而音義矣。相敎曰,考見韻書,音果義也。上曰,近來俗音,皆讀以厄字,如逼字之本音辟,而讀爲乏,亦或有此等字音矣。至聽權臣之嗾字,讀以奏音。上曰,嗾音奏乎?其義何居?時愚曰,卽是陰使之意,而音奏矣。相敎曰,嗾與囑意同,故常以嗾囑爲言矣。上曰,然矣。至遂竝罷之,上曰,止之,文義陳之。肯洙曰,自古帝王之治,莫盛於堯·舜,爲人君盡君道,爲人臣盡臣道者,當以堯·舜爲法,君臣之間,交相勉勵,而堯·舜以後,更無堯·舜之治者,時君世主,立志不高,不能以堯·舜自期,因循退托,下此一等故耳。漢臣張釋之論三代事,文帝曰,卑之無甚高,論宋神宗謂程子曰,朕安敢望堯·舜?程子愀然正襟曰,陛下此言,非天下之福也。此皆由於立志不高,不敢自期以堯·舜之道也。夫堯·舜大聖也,後世莫及焉。今言易然者,雖若迂闊,其實有不然者,孟子曰,言堯之言,行堯之行,是亦堯而已,顔子曰,舜何人也,予何人也,有爲者亦若是,伏願殿下,必以堯·舜之治,卓然立志,今日行一堯·舜之事,明日行一堯·舜之事,先自講學,著爲政令,念念在玆,積久不已,則唐·虞之化,庶可指日而待,懋哉懋哉。時愚曰,儒臣所奏好矣。從古聖王,莫尙於堯·舜,而堯·舜之後,更無堯·舜之治,蕩蕩乎巍巍乎若不可企及,而孟子之於滕文,言必稱堯·舜者,亶以性分內本然之善,人人與堯·舜同也。仁義禮智,曷嘗有厚薄之殊,而但堯·舜全其天賦,衆人盡爲物欲所拘蔽,居處之安逸也,嗜好之耽溺也。從以喪之者不一,譬如淸明之水,墮在沙泥中,是豈水之性也哉?陶之澄之,乃見本體,是以子思,有學知困知利行勉行之分,而及其至則一也。試以茅茨土階觀之,此不是難行之事,而後世無有效之者,誠以爽塏之樂,宏麗之制,狃於聞見,不可以安此儉陋也。推此以往,無不皆然,所以堯·舜之止於堯·舜而已。伏願殿下,卓定聖志,誦堯之言,慕舜之行,一日二日,孳孳爲善,則何患不到得此地位也?懋哉懋哉。相敎曰,下番與參贊官所陳,誠切至矣。程子曰,人力之可以勝造化者,有三件事,爲國而至於祈天永命,養形而至於長生,學而至於聖人,治國而苟能修德,則可以永年矣,養形而苟能節宣,則可以延壽矣,爲學而苟能篤勤,則可以作聖矣。此非造化之所參,惟在人力之所勝耳。殿下以聰明睿知之姿,治國則可期堯·舜,爲學則可期孔·孟,誠欲有爲,復有何事之不做,何事之不治者乎?益加懋哉。上曰,學以至於聖人,且永年長生等語,其義何謂也?肯洙曰,人於學問之工,卓然以聖賢自期,勤於自修,進進不已,則可不至於爲聖爲賢之域乎?養形而至於長生云者,君子之治身也。愼起居節飮食,玩好之具,聲色之娛,不足以累其心而勞其形,則有以全天之畀,膺享遐壽矣。爲國而祈天永命云者,人君敬德諴民,一國寧謐,則天必眷佑以歷年,此三者人力分明勝造化也,伏願體念焉。上曰,誠然矣。時愚曰,此時我太宗,臨御有年,八方旣已寧謐,而猶不以甘露爲瑞,每引災異可懼之事,求助於臣隣,猗歟盛哉。夫至治之世,亦有災異,此天之所以警動人主,使益盡修省,不敢自逸也。在宋文靖公李沆,賢相也,當眞宗時,日取四方水旱盜賊奏之,王朝以爲細事,不足煩上聽,沆曰,人主少時,當使知四方艱難,不然,血氣方强,不留意聲色,必土木甲兵禱祀之事作矣。此不但爲當時先見之明,實萬世人主之藥石也。今殿下恪守洪業,連値康年,似無憂虞之可見,而民生之憔悴倒懸,亦已久矣。及是時明其政刑,不容少緩,楚莊王不過一覇主也,每以天不見災·地不出妖,爲天其忘予而憂之,其能終成覇業者,以有此心故也。何況臣等之所仰望於殿下者,爲堯爲舜而已,豈可以此爲已安已治,而不思所以加勉之道乎?上曰,李沆之沆,文靖之靖字,何字也?時愚曰,沆是水邊亢,靖是立邊靑矣。相敎曰,凡災異,卽上天警告之意,而與其恐懼於已然之後,不若修省於未萌之前,顧今八域昇平,百姓安樂,庶有休祥之畢至,而縱無災異之可言,每存警惕之念,益加修省之德焉。上曰,誠然矣。肯洙曰,漢儒言,有道之世,必多災異,言上天仁愛,人君苟有失德,則必生災異而譴告之,君於是,恐懼修省,則天心回怒,災反爲祥,苟或不然,則國必危矣。猗我太宗朝,遇災警惕,至誠惻怛,以其勤惕之念,終著熙隆之治,此尤所監法處也。命參贊官讀之,時愚讀自上親祼太廟,至豈獨無恩。上曰,止之,文義陳之。時愚曰,有國將興之時,必有禎祥,自三代已然,而秦漢以來,圖讖之類,實涉怪誕,聖人之所不言也。至於我太祖開創之初,金尺寶籙,實是將興之禎祥,而登諸樂章之首,太宗朝,乃以覲天庭受明命爲首,而眷眷於天人之際以明之,大哉之訓,眞可謂百世以俟聖人而不惑者也。大抵天命人心,元無二致,人心之所向,卽天命之所歸也。況値麗季,天厭昏德,八域於是乎渙散,九族於是乎離叛,天乃諄諄然命我太祖,以統三爲一之基,而全畀之,譬如爲鸇所毆之雀,畢集於叢,爲獺所毆之魚,悉萃於淵也。此時雖無金尺寶籙之異,其爲徵信之實,獨不在於天人乎?然天命無常,惟德是與,人心無定,惟德是趨,所以守成之難,反有甚於創業,而安亦不忘其危,治猶不忘其亂,兢兢業業,若涉春氷,此實長久保邦之道也。伏願殿下,恒存警惕於天人之間,毋或小忽焉。上曰,此言甚好矣。時愚曰,夫人君,代天以理萬物,其所殺活黜陟,如天之有雨露霜雪也。以故群下之常情,嚴畏居先,每於昵侍前席之時,區區所懷,百不達一,所以人君求言之勤,不啻如飢渴,而聞一善言,從之如流,言雖不可用者,寧置之不加罪也?惟恐言路之或閼,此誠治法之肯綮也,惟我太宗,召見諸臣於便殿,以卿等不敢面論則宜實封以聞爲敎,沛然有若決江河之盛德,如是而群臣安敢有退縮緘默者乎?且銓注之不許親問而除授者,尤是人君之體貌也。兩銓之長,旣得其人,則委任責成而已。如有誤薦之失,則隨輕重科勘,使不敢更誤,雖以一家之長,耕當問奴,織當問婢,何況人君御衆之道乎?不然則政令煩苛,不成治體也。命閣臣讀之,淳穆讀自上謂代言,至趙英茂病革之革字,讀以劇音。上曰,革音劇乎?淳穆曰,以病急而言則讀爲劇音,而見於禮記矣。上曰,然乎?考之字典,可也。至自如常儀,上曰,止之,文義陳之。淳穆曰,太宗朝曰,予欲行三十稅一之法,鄭易以爲不可,以此知宰相須用讀書人也。蓋先王之制民賦稅,什一而已。自漢以後,多行三十一之法,較諸什一,不啻輕矣。什一在三代則爲輕,三十一在後世則爲重者,何也?德政不及於三代故耳。國計之殷富,民生之安樂,非特專係於賦稅之輕斂,在乎人主之德政,若不能節用而愛民,征利多方,則是雖有輕稅之稱,而反不如什一中正之制也。鄭易必有此探本之論,故乃褒之以讀書宰相,讀書者,所以修身而事君也。凡經國濟世尊主庇民之術,莫先於進用讀書之人矣。上曰,代言卽今之承旨乎?肯洙曰,然矣。昔商高宗得傅說,謂之以其代予言,詩曰出納王命,王之喉舌,今喉院之稱,亦由此也。相敎曰,有左右代言,同副代言,與今之承旨一例矣。上曰,然矣。上曰,熨斗之熨字,何義也?淳穆曰,蓋盛火以摩衣之具也。時愚曰,太宗朝節用之聖念,誠卓越百王矣。其於禮賓寺,命罷米十斗,其於尙衣院,命減炭四石,若以國內一年所出之財賦而較之,似此米炭,增之宜不爲害,減之宜不爲益,而然此皆徵出於民者,且上自御供,下至百官胥吏軍旅之衆,擧皆取辦於民,苟不常加撙節,使斯盻盻勤動之流,得有餘力,將何以爲國乎?至若瑣細之物,猶以爲冗費而惜之,其於抑奢崇儉之政,有足以推認,此在今日,尤宜監法也。上曰,此皆盛德事也。相敎曰,此時甘露再降矣。上曰,果再降矣,永吉道,是咸鏡道,而咸·定州,是咸興·定平乎?相敎曰,然矣。上曰,何以知其甘露也?相敎曰,禮云天降膏露是也。此乃盛德之致,天地感和而靈液多滋,必異於常降之露矣。上曰,漢明帝嘗以甘露,薦于郊廟矣。相敎曰,然矣。蓋至治之世,不無雲物之呈瑞,鳥獸之效異者,如虞時之景星卿雲,軒囿之麟,周岡之鳳是也。然而人君,必以民不飢寒爲上瑞,故聖祖,每以恤民爲念,不受甘露之賀,有罷養魚之米,而有敎曰,米雖陳腐,不猶愈於蔬菜乎?人有饑饉而不能救,何用養魚?其憂恤之至仁盛念,靡不用極矣。昔朱夫子於講筵,陳恤民之意曰,處宮室廈氈之上,則念蔀屋之艱苦,被錦繡綺縠之美,則念鶉衣之凍寒,進芻豢八珍之供,則念藜藿之不充,聖祖以蔬采饑饉爲敎者,卽念藜藿不充之聖意也,豈不盛哉?此皆今日殿下之所當仰法者也。淳穆曰,太宗朝,有聚僧禱雨之事,而敎之以罷禱祀而修人事,大哉王言,豈不欽仰萬萬乎?上曰,太宗則不許,而金汝知請欲行之,必是麗末崇佛之風未殄,承謬襲誕而然矣。淳穆曰,金汝知以靡神不擧之義,請從俗行之,敎之以旱極必雨,若雨則人必以爲釋氏之力,仍不許,蓋禱祀者,人之誠心,所以感應於天也。廟社之精靈,山川之淑氣,有以昭格於至誠,而至於寂滅誕妄之術,渠何能有驗哉?左道每稱有靈而惑衆,旱極必雨,理之常也。若禱佛而適有雨,則人不敢詆佛,末流之害,將不可勝言,此時此敎,實爲明正學闢異端之大本矣。上曰,此盛德事也。宜可備述於羹墻錄斥異端篇矣。相敎曰,太宗朝精一執中之法,正大光明之學,誠卓越百王矣。由前而不拜銅佛,由後而命罷禱佛,是乃扶正道而斥異端者也。自佛法之入中國,人主之崇信佛道,以致禍敗者亦多矣。唐肅宗,稱宮人謂佛,召大臣而膜拜,梁武帝,捨身於佛寺,而群臣以一億萬錢,奉贖以還,所以致當時之亂,而貽後世之譏者也。以此觀之,兩帝豈非太宗之罪人乎?上曰,佛法至漢明帝時,始通中國,明帝何所取而通來乎?淳穆曰,明帝以通佛法之事,爲萬世之口實矣。上曰,明帝此擧,誠非矣。相敎曰,聖敎至當矣。此由於明帝學術之不純,而多尙讖緯之言,多惑神異之道,故至有此迎佛之擧矣。上曰,符讖亦於其時多矣。相敎曰,然矣。蓋漢儒好尙圖讖之說,而東漢以後,尤多惑信者矣。上掩卷,命史官就座,仍命退,諸臣以次退出。
上在昌德宮。停常參·經筵。
趙徽林,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
鄭德和啓曰,明日召對,取稟。傳曰,停。
趙徽林啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭德和啓曰,同副承旨南秉哲,時在黃海道安岳郡任所,斯速乘馹上來事,下諭,何如?傳曰,許遞,前望單子入之。
承旨前望單子入之,李宗秉落點。
鄭德和啓曰,新除授同副承旨李宗秉,卽爲牌招,何如?傳曰,允。
又啓曰,今此延祥詩製述人中,時無職名人,令該曹口傳付軍職,何如?傳曰,允。
又啓曰,延祥詩當爲出韻科次,而弘文提擧趙秉鉉陳疏受由,藝文提學朴永元,卽爲牌招,何如?傳曰,允。
趙徽林啓曰,吏曹郞廳來言,臺諫有闕,政事,取稟。傳曰,前望單子入之。
鄭德和啓曰,卽者檢閱金炳雲,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李承圭·李承益·洪祐命,謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
傳于鄭德和曰,輪對官明日待令。
趙徽林啓曰,大司憲洪學淵,持平洪在重牌不進,執義宋來熙在外,掌令二員,持平一員未差,監察茶時之意,敢啓。傳曰,知道。
以司諫金秀萬,持平洪在重牌不進罷職傳旨,傳于趙徽林曰,只推。
鄭德和,以吏曹言啓曰,今此徽慶園忌辰祭典祀官兼大祝,前判官申萬休塡差,而時無職名,令該曹口傳付軍職,何如?傳曰,允。
臺諫前望單子入之,大司諫安孝述,掌令權秉德·申泰運,持平鄭翊朝,正言趙龜植落點。
兵曹口傳政事,副護軍單南秉哲。
兵曹口傳政事,副司果單申萬休。
兵曹口傳政事,副司果單金應均。
兵曹口傳政事,副司果李寅奭·朴商壽·鄭駿容·洪祐健,以上竝單付。
趙徽林,以禁衛營言啓曰,本營中軍許棨,身病甚重,勢難察任,今姑改差,何如?傳曰,允。
弘文提學趙秉鉉疏曰,伏以臣待罪文任,而以延祥詩出韻科次事,有牌召之命矣。揆諸職分,固當趨承不暇,而第臣夙抱貞疾,癖積爲祟,每値交節,闖肆如期,少或勞瘁,喘急迭作,現今偶添輪感,墮席不省,潮熱眩暈,殆若垂盡,顧以目下之形症,萬難自力而彈束,違傲縱緣實狀,分義極涉悚隘。玆敢不避猥屑,疾聲控籲。伏乞聖慈,俯賜憫諒,亟遞臣弘文提學之銜,俾職事無闕,私分獲安焉,臣無任云云。答曰,省疏具悉。卿其勿辭調理行公。
檢閱金炳雲疏曰,伏以臣卽接家信,臣母沈痼之證,失攝於栗烈之候,一倍添劇,凜綴床笫,臣聞報煎灼,按抑無術,非不知屢瀆之爲悚懍,而亦不可自沮於孝理之下。玆又控籲,徑出禁扃,伏乞聖慈,俯垂鑑諒,亟遞臣職,俾便救護。仍治臣擅離之罪,以昭法紀焉,臣無任云云。答曰,省疏具悉。爾其勿辭救護。
上在昌德宮。停常參·經筵。
鄭德和啓曰,明日召對,取稟。傳曰,停。
趙徽林啓曰,大司憲洪學淵,掌令申泰運,持平洪在重未肅拜,執義宋來熙,掌令權秉德在外,持平鄭翊朝啓辭未下,監察茶時之意,敢啓。傳曰,知道。
鄭德和啓曰,輪對官來待矣。傳曰,入侍。
以檢閱李承圭·李承益·洪祐命牌不進罷職傳旨,傳于鄭德和曰,只推。
鄭德和啓曰,左右史不可不備,檢閱李承圭·李承益·洪祐命,旣有只推之命,竝卽牌招,推移入直,何如?傳曰,允。
趙徽林啓曰,新除授持平鄭翊朝,正言趙龜植,方在職牒還授中,何以爲之?敢稟。傳曰,竝敍用。
以檢閱李承圭·李承益·洪祐命牌不進罷職傳旨,傳于鄭德和曰,只推。
金箕晩,以兵曹言啓曰,考見諸道今秋官鎭門聚點狀啓,則黃海兵使朴潤榮狀啓中,道內軍兵聚點時,所已鎭器械破傷,老弱苟充,間或有之云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽,執頉當該鎭邊將,推考警責,何如?傳曰,允。
又以訓鍊都監言啓曰,本局把摠申杓,身病猝重,勢難察任,改差,何如?傳曰,允。
乙巳十二月二十三日午時,上御重熙堂。輪對官入侍時,行左承旨金箕晩,假注書金應夏,記注官金致坤·洪履信以次進伏。輪對官尙瑞院直長申錫弼,成均館司藝白海運,通禮院引儀金昌源,司饔院直長李熙淸,進伏楹外訖。上曰,史官分左右。箕晩曰,輪對官使之進前奏職名,何如?上可之。錫弼進前奏曰,尙瑞院直長臣申錫弼。上曰,履歷奏之。錫弼曰,壬寅六月,爲靖陵參奉初仕,甲辰六月,移拜繕工監副奉事,今年六月,待罪本職矣。上曰,所懷奏之。錫弼曰,英廟朝徽旨四度,奉安于本院,而以本院文獻之未備,臣未能詳知當初奉安本院之由,而往在丙申七月初七日,故承旨臣李得永傳授,入直郞官黃延祚受來矣。久奉薄陋之室,事體極爲未安,故敢此仰達矣。上曰,從當處分矣。又命海運進前曰,職姓名奏之。海運曰,成均館司藝臣白海運。上曰,履歷奏之。海運曰,辛卯式年四月文科,五月拜承政院事變假注書,壬辰六月拜校書館權知副正字,七月拜奉常寺參奉,九月拜校書館正字,十一月拜校書館著作,癸巳年二月拜校書館博士,六月陞六,成均館典籍準瓜,乙未十月移拜奉常寺主簿準瓜,戊戌年閏四月移拜成均館直講,十一月移拜校書館校理瓜遞,辛丑七月復拜成均館典籍,壬寅七月陞拜成均館直講,甲辰六月待罪見職矣。上曰,職掌奏之。海運曰,敎誨儒生,而爲人不似,未曾擧職,常所悚凜者也。又命昌源進前曰,職姓名奏之。昌源曰,通禮院引儀臣金昌源。上曰,履歷奏之。昌源曰,乙酉七月爲假引儀初仕,丁亥九月陞拜兼引儀,庚寅七月陞六,拜繕工主簿,壬辰十一月拜引儀,癸巳五月拜典獄主簿,同年八月還拜引儀,乙未三月拜安奇察訪瓜遞,甲辰十二月待罪本職矣。上曰,所懷奏之。昌源曰,所懷則無之矣。又命熙淸進前曰,職姓名奏之。熙淸曰,司饔院直長臣李熙淸。上曰,履歷奏之,熙淸曰,癸卯四月爲中部都事初仕,同年十二月移拜義禁府都事,甲辰六月待罪本職矣。上曰,職掌奏之。熙淸曰,入直監膳矣。箕晩曰,向日輪對官之竝以無所懷仰奏,處分截嚴,而今日輪對官,又有無所懷仰奏者,揆以事體,誠極未安,當該輪對官,竝推考,何如?上曰,依爲之。出擧條上曰,史官就座,仍命退,諸臣以次退出。
上在昌德宮。停常參·經筵。
鄭德和啓曰,明日召對,取稟。傳曰,停。
李宗秉啓曰,大司憲洪學淵,掌令申泰運,持平洪在重·鄭翊朝未肅拜,執義宋來熙,掌令權秉德在外,監察茶時之意,敢啓。傳曰,知道。
傳于鄭德和曰,右副承旨,馳詣徽慶園,奉審摘奸,仍留監察。
傳于李宗秉曰,明日次對,勿拘齋日,依例來會。
傳于李宗秉曰,犒饋來初一日春塘臺親臨矣,該房知悉。
傳于鄭德和曰,右承旨許遞,前望單子入之。
承旨前望單子入之,金永爵落點。
鄭德和啓曰,新除授左副承旨金永爵,卽爲牌招,何如?傳曰,允。
又啓曰,左副承旨金永爵,時在平安道定州牧任所,斯速乘馹上來事,下諭,何如?傳曰,許遞,前望單子入之。
承旨前望單子入之,趙龜夏落點。
李宗秉啓曰,卽者刑曹郞廳來言,今二十七日社稷祈穀大祭親臨誓戒時,判書以聽誓文官,當爲進參,而判書未差,不得擧行云,未差之代,政官牌招開政差出,何如?傳曰,允。
鄭德和啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府,江原監營·忠淸監營·全羅監營·慶尙監營·咸鏡監營,各一件營上事,自本院,依例成有旨下送,京各司應爲頒賜二十三件,亦爲依例頒給之意,敢啓。傳曰,知道。
又啓曰,左右史不可不備,檢閱李承圭·李承益·洪祐命,旣有只推之命,竝卽牌招,推移入直,何如?傳曰,允。
又啓曰,吏曹判書金興根,參議趙在慶牌不進推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,允。參議只推,一體牌招。
李宗秉,以兵曹言啓曰,再明日仁政殿·社稷祈穀大祭親臨誓戒時,本曹堂上侍衛,當爲備員,而參判未差之代,令該曹,以在京無故人口傳差出,待下批牌招,以爲進參之地,何如?傳曰,允。
又以兵曹言啓曰,五衛將申鍾命前任全州營將,李兼熙前任洪州營將,俱在任所,上來間該廳番次苟艱云,竝改差,何如?傳曰,允。
吏曹口傳政事,以李敦榮爲兵曹參判。
有政。吏批,判書金興根進,參判未差,參議趙在慶牌招不進,右承旨鄭德和進。以李敦榮爲吏曹參判,沈膺泰爲副應敎,鄭駿容爲副校理,趙斗淳爲刑曹判書,金洙根爲禮曹參判,李光正爲判義禁,李豊翼爲安岳郡守,尹敎成爲順天府使,趙存璟爲連山縣監。
兵批,行判書趙秉鉉進,參判未差,參議朴宗休病,參知韓文爀入直,同副承旨李宗秉進。以李容象爲宣傳官,李赫·李命瑞·趙光夏爲五衛將,金昆淵爲忠翊將,金濟亨爲忠壯將,中嶺別將單金宗七,赴戰嶺別將單李鍾午,護軍徐念淳·趙亨復,副護軍宋持養·洪鍾英·李時愚·金大根·李正耆,副司直成近默·朴齊璿·朴浚愚·金鎭右·李冀楨,副司果辛志鼎,以上竝單付。
吏批,再政。以李圭祊爲兵曹參判,李穆淵爲知經筵,沈熙淳爲兵曹正郞。
兵批,再政。以朴昌根爲五衛將,劉兌得爲景福將,張志倫爲慶熙將。
李宗秉啓曰,明日次對,諫院無進參之員,事甚未安。除在外·未署經外,呈告人員,待開門牌招,何如?傳曰,允。
以檢閱李承圭·李承益·洪祐命牌不進罷職傳旨,傳于李宗秉曰,只推。
以吏曹參議趙在慶再牌不進罷職傳旨,傳于李宗秉曰,只推。
李宗秉,以訓鍊都監言啓曰,年終放砲習放,今月二十五日,洗馬臺爲之之意,敢啓。傳曰,知道。
兵曹,以具載龍爲禁衛中軍。
上在昌德宮。停常參·經筵。
藥房提調趙鶴年,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御二錢重人蔘粟米飮,自今日一貼式限二貼煎入事,榻前下敎。
趙龜夏啓曰,明日召對,取稟。傳曰,停。
鄭德和啓曰,今二十七日,都目政事爲之之意,敢啓。傳曰,知道。
傳于李宗秉曰,大臣·備局堂上引見。
傳于鄭德和曰,當該承旨推考。
趙龜夏啓曰,卽者檢閱李承益,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,檢閱李承圭·洪祐命,竝卽牌招,推移入直,何如?傳曰,允。
鄭德和啓曰,吏曹郞廳來言,大臣置慶,政事,取稟。傳曰,當日爲之。
鄭德和,以吏曹言啓曰,成均館典籍邊亨淳,受由過限不上來,依例改差,何如?傳曰,允。
又以吏曹言啓曰,成均館直講韓應淳,慶尙道都事南大儒,俱以身病,呈狀乞遞,竝改差,何如?傳曰,允。
李宗秉,以都摠府言啓曰,今日入直內三廳武兼·禁軍及軍兵等,當爲中日習射技放,而徽慶園忌辰祭齋戒相値,不得設行之意,敢啓。傳曰,知道。
又以訓鍊都監言啓曰,本局局別將趙毅存,身病猝重,勢難察任,改差,何如?傳曰,允。
左議政金道喜疏曰,伏以臣危疾方在於飾巾,私懇政急於褫鞶,頃暴情實,竊冀降監,而及奉批旨,未蒙兪準,期之以共貞,許之以調理,有若臣一分可强者然,寔緣臣誠淺辭拙,未免仰格,而病裏惶隕,五內失守,歷屢日而莫省攸措也。臣立朝事君,殆四十年于玆矣。所矢心而藉手者,惟不欺君三字,而今於白首臨死之日,乃以矯情失實之語,仰煩聰聽,是豈彝情之所可出哉?匪躬盡瘁,以死爲期,卽臣子不易之義,臣亦早奉敎於君子,今焉名位已極,涯分已溢,而反以占便之心,規爲奉身之圖,臣雖不忠無狀,寧忍爲是?誠以才不勝任,病難陳力,有萬萬不可强者存耳。臣自叨任以來,鑽燧三易,爲日不爲不久,而夷考其謨猷施措之間,細檢於簿書期會之末,豈或有一事之可以補國,一政之可以利民乎?徒見其尸居廊廟,淟涊蹲冒,不免懷祿保位之一鄙夫耳。臣旣自知甚明,決之已審,居未嘗一日忘慙,進未嘗一日忘退,今豈容一日冒叨,重貽民國一日之害哉?至若臣之病狀,槪悉前章,不敢更煩縷疊,而其間未滿十日耳。視夫昔而今又幾層落下,脚部之頑痺,心肚之牽痛,已是必死無幸之症,而人之所以爲生,卽寢與食是已,晝無一溢之啖,夜無半更之眠,今已二十有餘日耳。由此而元氣日削,形殼徒存,目下實狀,卽一待符之餘喘,而醫家所謂望門而走者也。如此而安有復起爲人,重入脩門之望哉?見今賓對有命,趨簉無路,瞻望宸極,只切隕越而已。噫,子曰父母惟其疾之憂,此千古爲人子者,所不忍讀之語也。臣今年至病劇,父母不在,雖使宛轉叫苦,不堪其痛,誰爲之憐臣憂臣,而猶此必呼之心,竊蘄惟疾之念者,惟殿下卽臣之父母也。臣方勢窮情迫,安得不哀鳴求活於顧我復我愛而欲生之下也哉?趁玆一縷未絶之前,獲解重任,則生成臣成就臣,莫非恩造攸曁,古人所云生隕死結,正是臣今日情界也。僭越之誅,實所甘心,體諒之恩,竊自攢手,伏乞聖慈,曲察披歷之懇,特降鐫免之音,以幸國事,以延殘縷,千萬至祝,臣無任云云。答曰,省疏具悉卿懇。予於前批,已諭不可捨卿之意,卿之一辭再辭而不已,何也?予所倚毗於卿者,亶在左右匡弼,共濟時艱,此豈卿可言去之日乎?然而卿旣以疾屢懇,則一向靳許,亦非體諒之道,所辭議政之銜,今姑勉副,以便調理,卿其諒之。仍傳于鄭德和曰,此批答,遣史官傳諭。
乙巳十二月二十五日午時,上御重熙堂。大臣·備局堂上引見入侍時,同副承旨李宗秉,假注書金應夏,事變假注書玄基濬,記事官李承益·金炳雲,領議政權敦仁,右議政朴晦壽,判敦寧府事朴岐壽,行兵曹判書趙秉鉉,吏曹判書金興根,禮曹判書朴永元,漢城府判尹李嘉愚,戶曹判書李穆淵,知訓鍊院事任聖皐,刑曹判書趙斗淳,行護軍柳相弼·柳基常,同知敦寧府事金英淳,校理朴永輔,司諫金秀萬,掌令申泰運,以次進伏訖。上曰,史官分左右。敦仁進前奏曰,日寒比酷,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,次對爲之。敦仁曰,卽見咸鏡前監司成遂默所奏,則以爲,六鎭各邑之江落虛結,無邑無之,而其中慶源·慶興兩邑,汰覆之患最甚,合有一番打量,請令廟堂,稟處。端川·北靑兩邑,唐米太粟單代之弊,轉成膠痼,還簿紊亂,江界左塞之劃付厚州,已承成命,尙未停當,亦請令廟堂,關飭矣。經界之紊亂,各道皆然,而北邑改量之議,厥惟久矣。六鎭以濱江之邑,汰覆尤甚,則自來比摠之地,災實多錯,安得無病民之事乎?源·興如此,道內可知,一依三南令飭,先從兩邑始之,以爲次次擧行之地,還穀之單代捧,係是法外謬弊,該倅論勘,自有正廟朝定式,則爲道臣者,何不依式請勘?痛加釐革,而許久抛置,反請朝家處分者,是豈按法承宣之責乎?固已可歎,而左塞移劃,臣於春間,筵飭兩道,使之成節目擧行,毋敢更煩朝家之意行會矣。筵稟申飭,事體自別,則又此因循,至煩回奏者,誠不勝慨然,均是國土,均是國民,則割此與彼,不過朝家一令間事,而兩道之若是相持,屢事煩聽者,是豈奉承朝令之義乎?與改量單代事,一體嚴飭該道,何如?上曰,依爲之。出擧條敦仁曰,近來各道糶糴,無弊不痼,而其中減價收逋之習,前後筵飭,不止一二,戊戌簾敎,至爲嚴截,則爲營邑者,宜其少加憚戢,漸革其習,而法綱一壞,朝禁不行,因循沿襲,弊尙膠固,言念國體,寧不寒心?大抵治逋之法,計其所犯之數,可以施律者施之,其次收捧者收捧之,收捧之道,何患無方略,而忽爲此國法所無之減價名色?始也小詳定小小詳定云者,近聞一石米,或僅以三數錢收捧云,彼爲逋吏者,偸弄國穀,無所不至,幾年之後,不損一髮,而以零星之財,坐脫巨逋,其爲逋吏時則固善矣。以三數錢之價,責納一石米於殘民,民實何辜,雖欲其不入於塗炭,得乎?又況奸猾之徒,以此爲料販之蹊徑,加數添分,待秋濫捧,而所收之利,不知爲幾十倍矣。逋吏以犯逋爲利竇,奸猾以減價爲倖會,百弊層疊,都歸剝割,民何以爲民,國何以爲國乎?守令則急於拔足,欲苟充乃已,營門則裒如充耳。或知而故許,莫重糴法,擔閣一邊,而可哀民命,全不顧恤,此固萬萬寒心,而簾敎申飭,何等嚴重,則慢不改悛,一向襲謬者,揆以分義紀綱,寧容乃爾?旣往雖不可一一追究,第更嚴飭於各道道守臣,使之痛革前弊,如或復有減價名色之及聞於別岐廉探,則所犯守令之從重嚴勘姑舍,該道臣斷當施以制書有違之律,以此姑先知委,何如?上曰,依爲之。出擧條敦仁曰,今春朝參,有各道道守臣處詢瘼下敎,而八道·四都陳弊之啓,間已齊到矣。固當今筵稟覆,而條件頗爲浩多,筵中陳達,恐涉張皇,筵退後當以草記仰奏,而近來民生之困悴極矣。無道不弊,無邑不病,則歲初下詢,實仰察隱求治之聖意,而郡邑之弊,可謂日甚而月益甚,營邑所見,或有彼然而此不然,若以一次下詢,便謂弊悉於此,而更不留心於採訪,則臣恐今日盛擧,反歸文具,而非實心爲民之政也。凡係邑弊民瘼之可以博採者,益加勤勵,或無時詢及於各道,又或諸道中抽栍而詢之,必使民邑利病,恒留聖心,而隨其急切之弊,施以矯救之方,則實爲廣聖聰恤民情之道,故敢此仰達矣。上曰,依爲之。出擧條敦仁曰,皇太后七旬稱慶詔勅,以順付節使之意,咨文已爲出來矣。當有專价進賀之節,進賀兼謝恩使,待都政使之差出,使行當於勅書出來後發送,拜表日字,亦爲料量擇出之意,分付,何如?上曰,依爲之。出擧條敦仁曰,私嫌二字,本非奏御文字,所當登聞者,而日前連山縣監罷黜狀本,以臣嫌避云云,有失事體,亦關後弊,忠淸監司趙雲澈,推考,何如?上曰,依爲之。出擧條敦仁曰,定州牧使金永爵,昨蒙承旨點下矣。該牧以淸北尤甚邑,方將設賑,此時邑倅遞易,爲賑政可悶,該牧使金永爵,限畢賑姑爲仍任,何如?上曰,依爲之。出擧條敦仁曰,領敦寧府使洪在龍,舟橋堂上差下,行知敦寧府事李光正,漢城右尹成遂默,備堂還差,行大護軍徐箕淳,備堂差下,戶曹判書李穆淵貢市堂上,刑曹判書趙斗淳有司堂上,行大護軍趙鶴年關東句管,同知敦寧府事金英淳北關句管堂上差下,使之察任,何如?上曰,依爲之。出擧條上曰,日前輪對官入侍時,聞尙瑞院官員所懷,則英廟朝徽旨四度,奉安于本院薄陋之室,事體極爲未安云。此本當奉安於陵寢退壙者,而今此奉安於本院,未知其由也。敦仁曰,英廟朝徽旨,何爲獨奉本院乎?臣亦未詳矣。上曰,仍奉本院,事體未安,何以則好耶?敦仁曰,當初當奉於退壙者,至今留奉本院,似緣倉卒遺忘之致,而旣係退壙中當奉者,則陵寢內潔淨處埋安,恐未知何如乎。上曰,此亦未爲不可,而奉置於眞殿內,則似好矣。如英廟入耆杜後几杖及顯祖衣襨,多有奉置於眞殿者,今此徽旨,亦奉入同置,似得於事面矣。敦仁曰,然則恐無容更議矣。外間實無奉安之所,以小櫃子,藏奉於眞殿,當室極爲穩當矣。上曰,然則當如是爲之矣。眞殿內,又有皇明所賜玉寶重摹刻置者及所賜蠎蛇袍矣。又有大明時太祖·神宗·宣宗·憲宗御筆御畫,似當奉安於大報壇,而留奉眞殿,亦未知其由也。敦仁曰,似是當日所玩御者,故留奉眞殿矣。臣於翼考代聽時,以承旨陪詣奉室,下敎曰,大明皇帝御筆御畫,又在大內矣。臣未敢仰稟矣。今伏承下敎,始知爲奉安眞殿矣。上曰,然矣。命大臣就座,宗秉曰,諸宰奏事。岐壽曰,臣等別無可奏之事矣。宗秉曰,玉堂所懷奏之。永輔曰,臣亦無所懷矣。宗秉曰,臺諫所懷奏之。上曰,若有所懷則進前奏之,可也。秀萬等進前奏曰,臣等亦無所懷矣。宗秉曰,臺諫推考,何如?敦仁曰,臺諫登筵之時,若値齋日,則傳啓以所懷仰奏,卽臺例也,而兩臺之竝以無所懷仰奏,大違體例,承旨請推之際,無一辭直爲請推,亦涉做錯,竝推考,何如?上曰,依爲之。出擧條敦仁曰,臺諫被推後,非但避嫌等節之全然昧例,筵席分疏,事體駭然,至於傳啓所懷一款,初不知爲何事,名以臺諫,誠極寒心。司諫金秀萬,掌令申泰運,竝施罷職之典,何如?上曰,依爲之。出擧條上命大臣先退,又命史官就座。仍命退,諸臣以次退出。
上在昌德宮。停常參·經筵。
還內後,藥房·內閣政院·玉堂口傳問安。答曰,知道。
趙龜夏啓曰,明日召對,取稟。傳曰,停。
李宗秉啓曰,大司憲洪學淵,持平洪在重·鄭翊朝未肅拜,執義宋來熙,掌令權秉德在外,一員未差,監察茶時之意,敢啓。傳曰,知道。
鄭德和啓曰,判義禁李光正,兵曹參判李圭祊,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,卽者吏曹郞廳來言,政事當日爲之事命下,而判書金興根,參議趙在慶,俱以病不來,參判李敦榮未肅拜,不得開政云,竝卽牌招,何如?傳曰,允。
又啓曰,吏曹判書金興根,參判李敦榮,參議趙在慶牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書金興根,參判李敦榮,參議趙在慶再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,牌招。參議只推,一體牌招。
又啓曰,吏曹參議趙在慶三牌不進,依定式禁推傳旨,捧入之意,敢啓。傳曰,知道。
鄭德和,以吏批言啓曰,議政府左議政金道喜,勉副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
金箕晩,以兵批言啓曰,左議政金道喜,勉副送西事,命下矣。當爲隨品置處,而領中樞一窠·判中樞二窠,他大臣及輔國判書,今方見帶,判中樞府事李羲甲,知中樞有闕之代降付,其代下批之意,敢啓。傳曰,知道。
有政。吏批,判書金興根牌招不進,參判李敦榮進,參議趙在慶牌招不進,右副承旨趙龜夏進。啓曰,判書金興根,參議趙在慶竝牌招不進,小臣獨政未安,何以爲之?敢稟。傳曰,仍爲之。以金應均爲司諫,以成容默爲掌令,定州牧使金永爵,仍任事承傳。
兵批,行判書趙秉鉉病,參判李圭祊病,參議朴宗休病,參知韓文爀入直進,行左承旨金箕晩進,判府事單金道喜,知事單李羲甲,同知單劉兌得。
以檢閱李承圭·李承益·洪祐命牌不進罷職傳旨,傳于趙龜夏曰,只推。
趙龜夏啓曰,左右史不可不備,檢閱李承圭·李承益·洪祐命,旣有只推之命,竝卽牌招,推移入直,何如?傳曰,允。
又啓曰,來正月初五日,行社稷祈穀大祭親祭,祭文當爲製進,藝文提學朴永元,待明朝牌招,使之製進,何如?傳曰,允。
傳于金箕晩曰,出宮門路,以協陽門爲之。
傳于金箕晩曰,筵說事體何如,而有誤書遺漏處,塡改以下,當該記注之注書推考。
傳于金箕晩曰,門鑰開閉,何等緊重,而俄者曜金門仍留之敎,誤爲傳之,以致各門之一體遲滯者,萬萬駭然。當該誤傳之中官,捧現告,令該府拿問重勘。
傳于金箕晩曰,侍衛軍兵毛具,從便爲之。
以檢閱洪祐命牌不進罷職傳旨,傳于趙龜夏曰,只推。
以吏曹參議趙在慶三牌不進禁推傳旨,傳于趙龜夏曰,分揀。
趙龜夏,以吏曹言啓曰,今此正朝祭,祭官當爲磨鍊,而除老病公頉,實無推移排比之路,依近例刑官司饔院官員及年六十以上人,通瀜塡差以入,而其中時無職名人員,令該曹口傳付軍職,何如?傳曰,允。
乙巳十二月二十六日亥時,上詣仁政殿月臺。社稷祈穀大祭受誓戒入侍時,行都承旨李景在,行左承旨金箕晩,右承旨鄭德和,左副承旨趙徽林,右副承旨趙龜夏,同副承旨李宗秉,假注書金應夏·姜晉奎,記事官李承益·金炳雲,檢校直閣鄭㝡朝·尹定鉉,檢校待敎金洙根·李㘾·趙鳳夏,待敎洪淳穆以次侍立。時至,通禮跪啓請外辦,上具遠遊冠·絳紗袍,乘輿出宣化門,藥房提調趙鶴年,副提調李景在進前奏曰,侵夜勞動,聖體,若何?上曰,一樣矣。左右通禮前導出協陽門,由肅章門,入仁政門,至降輿所,通禮跪啓請降輿,通禮跪啓請執圭,龜夏進圭,上執圭,通禮導上詣板位,南向立。贊禮唱四拜,諸享官及宗親文武百官皆行四拜訖,刑曹判書趙斗淳讀誓文,吏曹判書金興根聽誓文訖,贊禮唱四拜,諸享官及宗親文武百官皆行四拜訖,通禮跪啓請禮畢。仍請釋圭,龜夏跪受圭,領議政權敦仁,右議政朴晦壽進前奏曰,侵夜勞動,聖體,若何?上曰,一樣矣。都承旨李景在奏曰,來初一日親臨犒饋時,從陞服色,無一定之規,自內殿座,有承史待令之命用黑團領,自外出宮用戎服,故禮曹本無儀註之按例擧行,今番則何以爲之乎?兵曹判書趙秉鉉曰,今番服色,臣曹與禮曹,當爲磨鍊擧行,而癸卯年親臨犒饋時,有從陞諸臣靑天翼之例。然其後,有紅天翼改磨鍊之擧,則今不可援此以爲例,臣意則似當爲紅天翼,而自下擧行,有涉擅便,敢此仰達矣。上顧謂領相曰,癸卯年擧行,果是紅天翼之前,則兵判所陳,誠然矣。何以爲之乎?敦仁曰,常時自內擧動,則從陞諸臣,皆服黑團領,而此與自內擧動有異,當依自外出宮用戎服之例,而爲紅天翼矣。上曰,當爲紅天翼矣。通禮跪啓請乘輿,上乘輿,通禮前導出仁政門,由肅章門,入協陽門還內。命出標信解嚴,諸臣以次退出。
上在昌德宮。停常參·經筵。
趙龜夏啓曰,明日召對,取稟。傳曰,停。
又啓曰,來初一日輪對日次,而正朝相値,頉稟之意,敢啓。傳曰,知道。
李宗秉啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
趙龜夏啓曰,卽伏見忠淸水使李熠今秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
傳于金箕晩曰,雖非親政,注書·尙瑞院官員,竝依例陞六。
金應夏陞六,代以奇文鉉爲假注書。
姜晉奎陞六,代以金棱爲假注書。
傳于鄭德和曰,皇朝人忠臣淸白吏子孫,西北松都人落仕最久人,各別收用事,分付兩銓。
傳于鄭德和曰,生民休戚,專係於守令,守令之治不治,亦在於初仕之擇不擇,每當都政,飭諭視爲文具,未見實效,深用慨然,今番則各別對揚事,分付兩銓。
傳于鄭德和曰,臺諫·玉堂竝許遞,今日政差出。
趙龜夏啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
李宗秉啓曰,大司憲·執義·掌令二員,持平二員未差,監察茶時之意,敢啓。傳曰,知道。
鄭德和,以吏曹言啓曰,今此正朝祭受香,在於明日再明日矣。今日大政,若或移拜外任與他職遷轉,則許多祭官,臨時改塡,實多窘急之慮,在前如此之時,旣有前任將事之例,今亦依此擧行,何如?傳曰,允。
金箕晩,以兵曹言啓曰,坼見諸道褒貶啓本,則忠淸兵使李宜植啓本中,淸州營將方承圓,以宜察猾校爲目,平安兵使趙存中啓本中,虞候李誾求,以訛或非情爲目,委曲僉使李齊寅,以小疵且略爲目,全羅右水使申觀浩啓本中,梨津萬戶申尙祐,以益念島商爲目,則俱宜置中考,而置諸上考,黃海兵使朴潤榮啓本中,長壽別將朱愼達,以微謗奚信爲目,則宜置下考,而置諸中考,殊無嚴明殿最之意,該帥臣竝推考警責。淸州營將方承圓,平安兵虞候李誾求,委曲僉使李齊寅,梨津萬戶申尙祐,竝中考施行,長壽別將朱愼達,下考施行,何如?傳曰,允。
都政。吏批,判書金興根進,參判李敦榮病,參議趙在慶進,右承旨鄭德和進。以吏曹言啓曰,今都目大政時,本曹堂上,不可不備員,而參判李敦榮病不來,令政院牌招,以爲同參開政之地,何如?傳曰,允。鄭德和啓曰,今都目大政,各岐仕滿應遷者相避及未準朔監察·禁府都事·戶曹·刑曹·工曹·漢城府郞官,平市署官員,五部令各司久任時推人員,竝擬,何如?傳曰,允。又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,依例勿拘陞擬,何如?傳曰,允。又啓曰,守令多窠,今當差出,而未準朔禁軍將及營將·邊將·虞候·中軍·都事,守令·察訪,竝擬,何如?傳曰,允。又啓曰,淸州牧使,今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
鄭德和,以吏曹言啓曰,今日政廳,考見忠淸道褒貶啓本,則成歡察訪金奎燮,以築室襲謬爲目,則宜置下考,而置諸中考,瑞山郡守申善浩,以謗固由弊爲目,魯城縣監沈能萬,以事或欠愼爲目,則俱宜置中考,而置諸上考,殊無嚴明殿最之意,該道臣推考警責。成歡察訪金奎燮罷黜,瑞山郡守申善浩,魯城縣監沈能萬,竝中考施行,何如?傳曰,允。鄭德和啓曰,忠州牧使,今當差出,而本州以湖西雄邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以趙行鎭·李殷榮爲引儀,李裕憲爲活人別提,李祖植爲淸州牧使,宋宗洙爲忠州牧使,宗簿主簿單徐在懋,軍資直長單金尙鉉,金伯均爲司饔直長,李秉五爲宗廟直長,洪翊周爲宣陵直長,朴曾洙爲靑松府使,李象斗爲潭陽府使,吳相昱爲禮曹佐郞,石基坤爲慶尙都事,崔弘德爲通津府使,洪顯參爲明川府使,韓承烈爲雲山郡守,嚴錫謙爲長興奉事,鄭民和爲司饔奉事,金俊根爲掌苑奉事,金元植爲永平郡守,鄭淳榮爲珍山郡守,宋一成爲內資主簿,申錫弼爲瓦署別提,尹會善爲昌陵令,李人圭爲順安縣令,鄭愚容爲義興縣監,廣興主簿單申命濩。鄭德和,以吏曹言啓曰,禮山縣監權基憲,以六年窠守令,三次居中,其不治可知,罷黜,何如?傳曰,允。以鄭翼烈爲司僕主簿,權學善爲順陵直長,金宅善爲徽定殿令,李行翼爲林川郡守,李正觀爲禮山縣監。鄭德和啓曰,臺諫·玉堂,今當差出,而擬望之人乏少,外任竝擬,何如?傳曰,允。以金權·具行益爲掌令,具鍾祿·趙龍來爲持平,尹行福爲正言,姜㳣爲司圃直長,李殷榮·金遠浩爲工曹佐郞,林泰洙爲高陽郡守,閔致恒爲新昌縣監,姜漢喆爲內資奉事,崔永錫爲禁府都事,金博淵爲尙瑞直長,宋一成爲漢城主簿,李鍾淸爲陰城縣監。傳于鄭德和曰,吏兵判推考。以姜晢一爲校檢,安喜壽爲典籍,李容敏爲開城經歷,張之榮爲靑丹察訪,張集珪爲居山察訪。贈吏判李禾贈左贊成例兼,贈吏參李濟遠贈吏判文衡奎提例兼,已上判義禁李光正兩代。李啓善爲尙瑞副直長,尹英培爲永禧殿令,鄭元弼爲健元陵令,洪在赫爲金溝縣令,申錫洪爲三嘉縣監,金博淵爲內資主簿,趙秉元爲濟用副奉事,閔致萬爲引儀,金一求爲中和府使,李志泰爲光陽縣監。傳于鄭德和曰,當該政官推考。以李啓善爲尙瑞直長,申命河爲東部令,李寅鳳爲章陵令,徐鴻輔爲工曹正郞,李亮熙爲禁府都事,以申應朝爲尙瑞副直長,洪羲升爲氷庫別檢,柳泰東爲正言,金敬鉉爲副校理,朴承輝爲修撰,金長遠爲典牲副奉事,趙漢應爲引儀,許瑽爲仁同府使,趙羲俊爲昆陽郡守,李漢容爲洪原縣監,尹致疇爲社稷令,申錫弼爲工曹佐郞,李裕憲爲司饔主簿,李寅始爲敦寧主簿,金周默爲大司諫。傳于鄭德和曰,望筒遲滯,吏兵判推考。以孫相馹·金應夏·姜晉奎爲典籍,任五常爲內贍主簿,沈明奎爲宗廟令,崇靈殿奉事單宋鎭益,趙秉夔爲應敎,林肯洙爲副應敎,鄭翊朝·柳興奎爲校理,嚴錫鼎爲副修撰,申日顯爲活人別提,李秉悌爲瓦署別提,李漍爲戶曹佐郞,鄭翼烈爲監察,江界府使南獻敎·李玄緖·李明迪,江界府使改望,趙亨復·金穰根·李正耆。傳于趙龜夏曰,望筒遲滯,吏判推考。以判府事金道喜爲內醫都提調,金蘭淳爲分內醫提調,朴永元爲進賀兼謝恩使,李鼎臣爲副使,沈熙淳爲書狀官,尹慶集爲掌苑別提,元絳爲西部令,具載善爲龍川府使,李濟達爲江東縣監,閔馨在爲康津縣監,江界府使改望,李經在爲江界府使,申應朝爲尙衣別提,韓容悳爲典籍,李尙周爲南海縣令,具永淳爲陽德縣監,林洪燁爲濟原察訪,奉常直長單金棱,以韓升烈爲保寧縣監,李莊緖爲奉化縣監,趙光濬爲成歡察訪,姜鎭泰爲大同察訪,申國休爲省峴察訪,兼養賢奉事單玄基濬,李定在爲尙瑞副直長,閔致萬爲司僕主簿,鄭周應爲豐川府使,金春根爲長淵縣監,韓大爀爲橫城縣監,金基纘爲副校理,朴永輔爲修撰,趙遠永爲副修撰,楊廷彬爲吏曹佐郞,金鉉復爲禮曹正郞,兼春秋單羅時鏞。傳于鄭德和曰,望筒遲滯,吏兵判從重推考。以金鼎均爲大司憲,睦仁培爲執義,趙完植爲司諫,鄭錫麟爲獻納,金萬根爲司僕正,掌苑奉事金俊根,長興奉事嚴錫謙相換,李寅正爲宗廟副奉事,金相愈爲引儀,許淳爲義盈主簿,朴龍九爲軍資正,李鍾五爲興海郡守。傳于鄭德和曰,吏判推考。以朴商壽爲兵曹正郞,兪敎煥爲直講,柳浹爲瓦署別提,李正鉉爲北部都事,趙秉文爲健元陵參奉,尹性善爲顯陵參奉,李秉敎爲長陵參奉,李承裕爲思陵參奉,韓鎭喬爲惠陵參奉,尹星逵爲寧陵參奉,李鎬俊爲齊陵參奉,趙有淳爲徽陵參奉,奇文鉉爲徽陵別檢,姜鳳煥爲長寧殿別檢,康履勳爲順康園守奉官。
兵批,行判書趙秉鉉進,參判李圭祊病,參議朴宗休入直進,參知韓文爀進,左承旨金箕晩進。啓曰,今日都目政事時,本曹堂上,不可不備,而參判李圭祊病不來,令政院牌招,同參政事,何如?傳曰,允。又啓曰,營將·中軍·虞候,今當差出,而擬望之人乏少,已準朔守令及虞候未準朔禁軍將,竝擬,何如?傳曰,允。又啓曰,訓鍊正,今當差出,而擬望之人乏少,外任竝擬,何如?傳曰,允。以徐箕淳爲知事,鄭鴻慶爲同知,李能權爲宣傳官,徐愼輔·池若淵爲五衛將,訓鍊判官金始澤,主簿朴最秀·李泰容·文世赫,以上加設,依定式減下。訓鍊主簿單金元成,本院去官,同知李普和,僉知黃·鄭在天·吳致遠,以上竝單付,鄭壽基爲內禁將,朴晟煥爲加設訓鍊判官,崔宗玉·車益憲·柳榮萬爲加設訓鍊主簿,同知張志倫,副護軍趙禹錫·具性喜,以上竝單付,申杓爲安東營將,李冕熙爲忠州營將,鄭熽爲淸州營將,金灝源爲大丘營將,具春喜爲大興中軍。金箕晩,以兵批言啓曰,今都政初仕應區處,爲十窠,而不足六窠,依定式加設擬入之意,敢啓。傳曰,知道。以具載龍爲同知,沈樂承爲宣傳官,李濟道爲薪島僉使,李光荃爲全州營將,羅弘彦爲長壽別將。金箕晩,以兵批言啓曰,五衛將徐愼輔·池若淵·李台鎭·徐有源·卞秀淵,景福宮衛將姜宅源·金元福,慶熙宮衛將延弘澤·林守基·張漢騫,俱以除授在外,上來無期云,竝改差,何如?傳曰,允。以李台鎭·金景球爲五衛將,鄭學基爲忠淸中軍,朴東厚爲廣梁僉使,成載元爲古突山別將。金箕晩,以兵批言啓曰,宣傳官趙禹錫·具性喜,內禁衛將李容鉉,五衛將金夏淵·金華淳·柳宗謹,忠翊衛將崔祉鉉,景福宮衛將劉兌得,慶熙宮衛將李允明·張志倫,俱以病難供職,呈狀乞遞,五衛將李赫前任大丘營將,李命瑞前任晉州營將,趙光夏前任平安監營中軍,忠翊衛將金鼎淵前任忠淸監營中軍,忠壯衛將金濟亨前任慶尙監營中軍,俱在任所,上來間該廳番次苟艱云,竝改差,何如?傳曰,允。以姜在源爲景福將,延弘澤爲慶熙將,朱星鎭爲慶尙中軍,柳尙濂爲西林僉使,金道源爲仇寧萬戶,徐有源爲五衛將,任弘模爲訓鍊正,吳永善爲守門將,趙洹爲助羅浦萬戶,南寬玄爲長木浦別將,護軍洪學淵,副護軍安孝述,副司直宋來熙·金應均·成容默·權秉德·洪在重·鄭翊朝,副司果趙龜植,李建春以上竝單付。王德元爲五衛將,金元福爲景福將,林守基·張漢騫爲慶熙將,林象鉉爲訓鍊僉正,朴弘鎭爲忠翊將,金魯學爲忠壯將,李志泰爲都摠經歷,玉連赫爲古城僉使,金駿聲爲知世浦萬戶,卞秀淵爲五衛將,趙羲益爲訓鍊判官,李玄瑞爲慶尙左兵虞候,朴承儒爲咸鏡中軍,韓孝俊爲恃寨僉使,忠州營將李冕熙,安東營將申杓,淸州營將鄭熽,大丘營將金灝源,全州營將李光荃,大興中軍具春喜,以上今加折衝加資事承傳。許燦爲訓鍊判官,李儒鳳爲晉州營將,李浩文爲加里浦僉使,崔錫珉爲乶下僉使,張東旭爲黃龍別將,金沂有爲五衛將,金載漢爲忠翊將,沈鑰爲黃海中軍,崔崙植爲柔院僉使,朱權爲保山別將,同知姜宅源,僉知池若淵·金景球·徐有源,副司直沈膺泰·鄭·兪鎭五·徐相敎·朴永輔·鄭駿容,副司果林肯洙·嚴錫鼎·金在根·兪致崇,以上竝單付。李羲中爲忠壯將,李珌秀爲南虞候,金光洙爲委曲僉使,丁東翼爲伐登萬戶,廉永大爲禿用別將,副護軍李冕熙·申杓·鄭熽·金灝源·李光荃。金箕晩,以兵批言啓曰,慶熙宮衛將盧元喆·高承孝,俱爲除授在外,上來無期云,竝改差,何如?傳曰,允。以尹道順·金永浚爲景福將,韓義逵爲慶熙將,康綖爲洪州營將,徐必麟爲文山萬戶,元錫九·趙恂爲五衛將,李漢容爲御營把摠,張敬信爲碧團僉使,權顗爲忠淸兵虞候,盧元喆·高承孝爲慶熙將,李裕膺爲文兼,金漢柱爲撫夷萬戶,金鳳煥爲林土別將,同知單延弘澤,李承道·鄭光禹爲五衛將,朴長夏爲武兼,金允禧爲文城僉使,崔宗植爲阿吾地萬戶,同知單張漢騫,柳宗謹爲五衛將,李在明爲訓鍊僉正,尹行敬爲訓鍊主簿,洪羲宗爲文兼,同知單金允福,鄭愚鉉爲中樞都事,李根元爲守門將,李明錫爲平安中軍,李鈺爲平安兵虞候,王熙澤爲統虞候,同知單金載漢,李敏樹爲都摠經歷,李東弼爲訓鍊僉正,同知單卞秀淵,金鎭豊·洪順仁爲慶熙將,韓尙烈·柳浩源爲武兼,同知單林守基,李玄益·韓弘一爲訓鍊判官,同知單尹道順,僉知單元錫九,趙恂·韓亨敎·任楨爲訓鍊主簿,同知單盧元喆,韓重錫爲守門將,姜鎭元爲部將,同知單金永浚,李溟游爲羽林將,盧慶燁爲五衛將,李九東爲御營把摠,同知單韓義逵,李宓熙爲都摠經歷,李行源爲訓鍊判官,同知單高承孝,李繹·李邦熙爲都摠都事,李敎承爲神光僉使,李敏樹爲楸坡萬戶,同知單金鎭豊,趙英夏爲都摠經歷,朴長夏爲訓鍊主簿,同知單洪順仁,宣傳官改望,李宓熙·申命濈·李晩謙·李赫遠爲訓鍊判官,宣傳官改望,許熠爲宣傳官,白樂貞爲訓鍊僉正,李鉐爲都摠都事,李熙調爲訓鍊主簿,李行奎爲武兼,宣傳官改望,李觀洙·李基祖·李晩謙·鄭濟成爲都摠都事,崔瑆煥爲訓鍊主簿,韓尙烈爲訓鍊主簿,白樂聞·鄭益東爲武兼,宣傳官改望,尹喜秀·沈魯元·李鷹周,宣傳官改望,白樂貞爲宣傳官,趙羲益爲武兼,宣傳官改望,李圭憲·鄭雲翼·李源明·鄭愚鉉爲訓鍊僉正,李璜周爲守門將,張鳳羽爲都摠都事,宣傳官改望,趙羲稷·鄭雲斗·趙學春爲訓鍊主簿,宣傳官改望,吳益善,趙秉七,李亨夏,宣傳官改望,趙羲益·韓尙烈·朴長夏·李敏棟,吳宅善爲宣傳官,元厚豊·趙然牧爲武兼,沈能恂·金商尹·成肯鎭·徐徹淳·玄啓淳·孫光奎爲部將,金明浩·林鶴鎭爲守門將,華寧殿守門將單李淸·尹致權,大坡兒徐有敬,小吉號里黃繼淸,楸仇非胡見龍,梁永萬洞康鵬濟,副司果柳根茂·李鍾協·李種龍·李得春·韓相瑚·鄭檍,以上竝單付,宣傳官改望,鄭愚鉉爲宣傳官。
傳于趙龜夏曰,守令·邊將初仕人,皆令明日待令。
李宗秉,以左邊捕盜廳言啓曰,本廳兼從事官李定熙,身病猝重,勢難察任,改差,何如?傳曰,允。
領中樞府事趙寅永箚曰,伏以臣亡從子秉龜襄事,將以開月旬間,過行於原州,而臣兄之病,將及三載,又添喪威震剝,氣息綿掇,若不保朝夕,左右扶將,只有臣子秉夔而已。顧其勢無以許久離捨,往省渠兄之入地,臣若又不能臨壙,則至親之情,澌絶無餘,故擬將至懇,預乞小暇,而臣方見縻嘗藥之地,不敢自由。伏願聖明,曲察微諒,特遞臣藥院之任。仍許臣任便往來,不至於沿路貽弊,千萬幸甚。取進止。答曰,省箚具悉卿懇。所辭藥院之任,今姑勉副,卿其從便往來。仍傳于鄭德和曰,此批答,遣史官傳諭。
高原郡守宋能圭疏曰,伏以臣不才蔑識,最居人下,前後踐履,罔非踰濫,每一循省,不寒亦慄,而謬當格外,待罪本郡,一倍兢惕,誠不知所出矣。赴任纔及半載,積弊有難周察,而社牒里狀,日復堆積,白叟黃童,愁怨狼藉,輒曰無戶之還穀也,無額之軍錢也,擧皆荷擔,無意樂生。臣竊伏思惟咸關一路,卽我聖祖肇基之鄕,在周邰豳,逮漢豐沛,由是朝家之軫恤,自別於諸路,而至若本郡辛丑之蠲稅減糴,迥出尋常,若保之恩,寧失之惠,如山如海,洽骨淪髓,而曾未幾年,使此西岐歸市之遺俗,故里歌風之後裔,蕩析仳離,一至於此。慨也永歎,試詢厥由,則皆以爲昔近百戶,今不過十,而糴有元摠,不以戶少而或減,軍有定額,不以丁少而或免,一人逃故,害及同井,同井被害,遂及一社,一戶而當十戶之糴,一夫而應十夫之役,有數公納,視昔全盛,科督有程,椎剝切身,不得不散而之他,而間或有來接之民,則許多糴逋,許多身役,擧皆移督,人之視郡,有若機阱,去焉而不復返,過之而不復顧,此所以役愈繁而民益困者也。貼在餘民,雖緣屢世着土,未忍便訣,勢將從此離散,扶老携幼,垂涕道之,其困悴之狀,哀矜之形,聞之恫心,見之慘目,臣取考戶帳及糴簿軍籍,則昔之二千元戶,今爲一千六百,而間多虛戶,除出虛戶,則見在之戶,爲一千單百,又就其中,除僧戶海戶鰥寡無依,則受糴之戶,僅爲四百八十戶,粵自數紀以來歲儉民窮,賦繁役重,渙散者固已多矣。及夫庚子,饑饉癘疫,便一經劫,或全家而沒,或十餘二三,橫途暴骨,無人收瘞,郡之六社,山谷·水洞兩社尤甚,四社次之。此所以戶摠之減,而以此反隅,民勢之岌嶪,庶可推知矣。至若糴簿,則各穀折米,合爲二萬四千八百五十石零,以若四百餘戶之民,當此二萬餘石之還,則一戶而當十戶,果如民言,抱簿展籌,到底査櫛,則流亡絶戶所逋,爲二千五十九石,逃故吏奴所逋,爲三千三百八十二石,山·水兩倉留置虛殼,爲八千二百十三石零,此必是凶年饑歲,民力大,糠秕稊稗,苟充其數,而爲吏者,亦不能强責無麪之不托,遂至於莫可收拾之境,而文書中斷,考實無階,不知弊自何時,而極爲惶悶。歸之於吏,吏多故亡,責之於民,民亦不知,馴致民不知還,吏亦忘逋者,厥有年所,而若所謂虛穀云者,只餘朽碩,隨手粉壞,雖欲如例分給,民皆掉頭,官實靦顔,不得不留儲庫中,年年取耗,耗上加耗,厥數歲增,此若仍置,則目下遑急,已無可言,而末流之弊,其將民日益散邑不爲邑,此臣所以矯救無策,晝宵熏灼者也。若夫軍摠,則馬軍三百四十名,步軍三百九名,赴操標下軍一百十五名,北兵營三手軍一百三十六名,南兵營堡軍一百五十八名,巡營戍布軍四百六名,端川移來炭草軍一百四十九名,咸興移來壯布軍四名,外此營門大同假率六十名,兵營假率六十二名,海民營假率七名,親騎衛馬丁六十名,烽武士一百名,摠之爲一千九百六名,而地接漆沮,毛聃之雲仍旣繁,鄕近枌楡,樊盧之攀附亦衆,若非璿派之遺裔,半是忠勳之後承。且況鄕品武列,儒名驛屬,校宮保奴,勿許侵役,例屬應免,則軍丁應役之戶,卽不過二百戶,比戶較摠,戶有十丁,可以停當,以此二百戶之民,應此一千九百六名之役,則一夫而當十夫,亦有如民言者,而其中咸興來壯布軍,端川來炭草軍,本非本郡元額,卽因其時兩邑之變通,有此移定。目今本郡民勢,倒懸如此,則還他本額於兩邑,少無不可,雖以兵營假率言之,當初分排,太不稱停,三水·甲山,初無一名,洪原爲七名,端川爲十三名,利原爲三名,安邊之大,不及百名,而本郡則爲六十二名,南關列邑,俱管兵營,而或無或有,其寡其多,何若是不齊耶?爲今之計,軍丁之移來者,還他兩邑,假率堡軍·三手軍·戍布軍,量列邑之戶數,計軍摠之多寡,均齊分定,少紓民力,實合事宜。至於糴政,一萬一千一百九十四石零,自邑措置,得實而督之,住催而責之,里而相助,社而相勸,歲且小康,庶可準捧,將以申報道臣,量度分數,限以幾石,待春移轉于穀少之邑,吏奴逃故三千三百八十二石,則所謂鴈之行,全是鶉鵠之形,殆同龜毛,猝難責納,勢將不拘時月,漸次收捧,而惟是流亡絶戶二千五十九石,朽敗虛穀八千二百十三石零,營邑無以自下措處,而以未捧勘簿,非臣分之所敢出,蠲減排捧,雖不敢仰請,量宜變通,實亦無他道。如臣無狀,猥叨分憂,無一善策,以濟其艱,敢以民瘼,仰瀆崇嚴,極知僭妄,無所逃罪,星子小縣,猶請減稅,月樁細事,不憚登聞,今臣此擧,亦不爲全無所據矣。去弊生弊,臣非不知,而弊到極處,亦不可拘於常規,今日之勢,可謂大變則大益,小變則小益,凡此困阽之勢,愁怨之狀,倘回日月之光,俯燭其萬一,則以殿下視如傷之聖德,將不待臣言之畢,而怛焉惻焉,思所以奠安之不暇也。臣竊觀本郡地形,則厥土白黑墳,厥田惟中中,厥賦惟下下,其俗勤儉纖吝,其地又出麻絲,左海右山,中江橫流,固是樂土厚生之地,而只以糴弊軍弊,民不聊生,至於今日而極矣。夫設倉儲糴,修明軍政,水旱有恃,不虞可備,本爲民國之計,而今乃一切反是,其所以爲民者,適足以虐民,流離顚連,怨讟日滋,非但上干天和,其將民穀俱失,烏在其爲國之計乎?何邑無軍,何郡無糴,特以本郡,戶縮而糴增,丁寡而役重,致此渙散,莫可奠接,若不及今矯革,則是乃擧一郡之民一郡之地,而自歸廢棄,豈不可懼而可惜也哉?小利近功,君子不計,弘謨大猷,王者是程,凡臣所陳,有可以措處,有可以通變者,特許施行,則陰崖回春,枯楊生花,不惟於身親見,謹與父老同歡,如此而不出十年,流民不還集,軍糴不復完,則臣請伏妄言之誅,而有不敢辭也。不避猥越,瀝陳衷懇,伏乞聖慈,俯垂矜諒,下臣此章,特令廟堂,劃卽稟處,亟降指揮,使此阽危之民,各得遂生之願,仍治臣不職瀆擾之罪,以昭法紀焉,臣無任云云。省疏具悉。疏辭,令廟堂,稟處。
上在昌德宮。停常參·經筵。
藥房提調趙鶴年,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李宗秉,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
趙龜夏啓曰,明日召對,取稟。傳曰,停。
李宗秉啓曰,大司憲金鼎均未肅拜,執義睦仁培,掌令具行益·金權,持平具鍾祿·趙龍來在外,監察茶時之意,敢啓。傳曰,知道。
李景在啓曰,行左承旨金箕晩,今日不爲仕進,卽爲牌招,何如?傳曰,允。
傳于鄭德和曰,守令·邊將初仕人入侍。
李景在啓曰,假注書奇文鉉,身病猝重,勢難察任,今姑改差,何如?傳曰,允。
以應敎趙秉夔,副應敎林肯洙,校理鄭翊朝,副校理金基纘,修撰朴承輝·朴永輔,副修撰嚴錫鼎·趙遠永牌不進罷職傳旨,傳于趙龜夏曰,只推。
趙龜夏啓曰,校理柳興奎,副校理金敬鉉在外,副修撰趙遠永差祭,玉堂上下番俱空,事甚未安。應敎趙秉夔,副應敎林肯洙,校理鄭翊朝,副校理金基纘,修撰朴承輝·朴永輔,副修撰嚴錫鼎,旣有只推之命,竝卽牌招,推移入直,何如?傳曰,允。
以應敎趙秉夔,校理鄭翊朝,副修撰嚴錫鼎牌不進罷職傳旨,傳于趙龜夏曰,只推。
兵曹口傳政事,副司果單韓應淳·尹堉。
趙龜夏,以弘文館言啓曰,新除授校理金興奎,時在京畿利川地,副校理金敬鉉,時在廣州地,經筵入番事緊,請竝斯速乘馹上來事,下諭。傳曰,許遞。
又以內醫院都提調意啓曰,分提調金蘭淳,時帶典牲提調矣。今此社稷祈穀大祭時,多有擧行,職務相妨,分提調今姑許遞,其代令該曹口傳差出,何如?傳曰,允。
李宗秉,以兵曹言啓曰,來丙午年各處頒給信漢符別單,及文宰二品以上武臣蔭官曾經總管人員章標頒給別單,修正以入之意,敢啓。傳曰,知道。
又以兵曹言啓曰,昨日都目政事,中樞都事鄭愚鉉移拜之代以都摠,誤書差代,臣之矇未照察,不勝悚惶,原望單付標以入之意,敢啓。傳曰,知道。
又以都摠府言啓曰,今此殿座時,侍衛·寶劍,當爲備員,而副摠管李行敎·許棨·吳一善·金宅基差祭,具載龍·李誾彬在外,李忠運有實病,無以備員,令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。許遞。
又以訓鍊都監言啓曰,今十二月二十八日·二十九日年終放砲時,次知將官·將校姓名及兼別破陣等,容貌年歲器械數爻,竝別單書入之意,敢啓。傳曰,知道。
又以濬川司言啓曰,本司都廳訓鍊都監別將吳顯文改差,代以御營廳別將金翰喆差下,使之察任,何如?傳曰,允。
又以摠戎廳言啓曰,本廳左部千摠安弼壽,身病甚重,勢難察任,改差,何如?傳曰,允。
乙巳十二月二十八日辰時,上御興政堂。守令·邊將初仕人入侍時,右承旨鄭德和,右副承旨趙龜夏,假注書奇文鉉,記事官李承益·金炳雲以次進伏。通津府使崔弘德,江東縣監李濟達,仁同府使許瑽,雲山郡守韓承烈,金溝縣令洪在赫,順安縣令李人圭,陰城縣監李鍾淸,三嘉縣監申錫洪,光陽縣監李志泰,健元陵參奉趙秉文,顯陵參奉尹性善,惠陵參奉韓鎭喬,長陵參奉李秉敎,徽陵參奉趙有淳,薪島僉使李濟道,以次進伏楹外。西林僉使柳尙濂,委曲僉使金光洙,碧團僉使張敬信,知世浦萬戶金駿聲,助羅浦萬戶趙洹,文山萬戶徐必麟,撫夷萬戶金漢柱,以次序立階下訖。上曰,史官分左右。德和進前奏曰,守令初仕人,使之進前奏職姓名乎?上可之,弘德等以次進前奏職姓名,退出訖。龜夏奏曰,邊將,使宣傳官奏職姓名乎?上曰,唯。宣傳官鄭愚鉉奏濟道等職姓名,以次退出訖。上曰,史官就座,命退,承史以次退出。
上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上,六曹堂上除夕單子問安。答曰,知道。
李宗秉啓曰,大司憲金鼎均未肅拜,執義睦仁培差祭,掌令具行益·金權,持平具鍾祿·趙龍來在外,監察茶時之意,敢啓。傳曰,知道。
金箕晩啓曰,備邊司郞廳來言,今日賓廳日次,而除夕問安相値,不得來會云矣。敢啓。傳曰,知道。
傳于鄭德和曰,禮房承旨,馳詣宗廟·永禧殿·徽定殿·景慕宮,奉審摘奸,仍詣受香諸處,奉審摘奸以來。
李宗秉啓曰,執義睦仁培,旣入闕中,不爲肅謝,直爲出去,事甚未安。推考,何如?傳曰,允。
鄭德和啓曰,明日正朝望闕禮,依例爲之之意,敢啓。傳曰,知道。
奇文鉉改差,代以洪鍾雲爲假注書。
金箕晩啓曰,假注書洪鍾雲,時無職名,令該曹依例付軍職,冠帶常仕,何如?傳曰,允。
傳于趙徽林曰,明日出宮門路,以協陽門爲之。
以慶尙監司李啓朝狀啓,陜川等邑民家失火事,傳于李宗秉曰,聞甚矜惻,元恤典外,別加顧助,結構奠接之方,廟堂措辭,分付。
傳于李宗秉曰,飭已施矣,時囚罪人韓珩和,分揀放送。
吏曹口傳政事,以朴岐壽爲分內醫提調。
兵曹口傳政事,以金賢根·吳取善·姜時永·金景善·南獻敎·徐相五,南錫圭爲副摠管。
兵曹,都摠管單金賢根。
鄭德和,以成均館大司成意啓曰,每於歲末,圓點準點儒生,別單書入事,曾有定式矣。依定式當年條準圓點儒生,別單書入之意,敢啓。傳曰,知道。
李宗秉,以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
又以義禁府言啓曰,時囚罪人韓珩和,分揀放送事承傳,啓下矣。韓珩和分揀放送之意,敢啓。傳曰,知道。
