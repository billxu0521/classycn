上在昌德宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·百官正朝單子問安。答曰,知道。
上詣仁政殿。親上致詞箋文·表裏入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
陳賀後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂口傳問安。答曰,知道。
政院啓曰,大司憲成載瑗,掌令李秉淵在外,鄭漢朝,持平金復性·李章翊差祭,執義未差,監察茶時之意,敢啓。傳曰,知道。
傳曰,禮房承旨,馳詣社稷奉審摘奸以來。
禮曹啓曰,太廟歲首展謁吉日,以何間推擇乎?敢稟。傳曰,初六日爲之。
又啓曰,景慕宮展謁,每於孟春·孟秋取稟事,曾有定式矣。今春展謁吉日,以何間推擇乎?敢稟。傳曰,初六日爲之。
又啓曰,永禧殿展謁,非酌獻禮,年次則每於歲首,太廟展謁時,一體展謁事,曾有定式矣。今番則何以爲之乎?敢稟。傳曰,初七日爲之,儲慶宮展拜,一體磨鍊。
禮曹,今正月二十二日,明憲淑敬睿仁正穆弘聖章純王大妃殿誕日,陳賀時,應行節目,參考前例,磨鍊爲白去乎,依此擧行,何如?啓,旣承王大妃殿下敎,權停爲良如敎。
傳曰,領府事金奉朝賀,領敦寧趙判府事內外,柳判府事,廣州留守內外,李判宗正卿,衣資食物,令該曹輸送,仍遣曹郞存問。
傳曰,侍衛軍兵毛具,從便爲之。
傳曰,今年卽我東朝周甲之歲也。小子之懽忭慶幸,曷以容喩?其在及老之義,宜有廣慶之擧,文臣侍從,武臣梱帥,蔭官三品,準職醫譯,嘉善以上,年六十一歲人,各加一資。
傳曰,陳賀時,禮房承旨對擧,承旨加資。
傳曰,陳賀時,宣敎官左右通禮,竝加資。其餘各差備官員以下,依己酉年例施賞。
傳曰,中官金圭復·金漢永·金載圭,竝百官加親授。
傳曰,中官沈相鶴,戊辰生,特爲加資。
政院啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
兵曹啓曰,今正月初五日,仁政門百官朝參日次,而宗廟·永寧殿,春享大祭,齋戒相値,在前如此之時,多有退行之例,當月內十一日,國忌齋戒相値,二十一日·二十五日,皆是應行之日,以何日定行乎?敢稟。傳曰,停。
右副承旨趙光淳,同副承旨李容佐等啓曰,伏以,臣等卽伏見傳敎下者,有薪智島荐棘罪人李寅夔特爲放送,李龍會·李公濂,一體放送之命矣。臣等相顧愕眙,竊不勝憂歎之至。噫,諸罪人,負犯,何如?關係,何如,臺討尙未蒙兪,輿論久而益鬱,有不可遽議於宥釋之典,則今此處分,雖出於大聖人好生之德,莫嚴者王章也,莫遏者公議也。臣等職忝惟允,不容泯默,玆敢相率仰籲。伏乞亟寢成命焉,惶恐,敢啓。答曰,知道。惟允之地,何可如是乎?卽爲頒布。
禮曹啓曰,慶尙道觀察使封進,今正月令宗廟薦新早藿,今初二日薦進,而景慕宮薦新早藿,則江原道例爲封進矣。本道所封,未及上來,莫重薦獻,不可後時,依前例,以宗廟薦新加封早藿,同日一體薦進,何如?傳曰,允。
又啓曰,大王大妃殿寶齡周甲,秪告廟社,頒敎中外,此誠國家莫大之慶,設科取士,乃是應行之事,今番慶科,以何科設行,而以何間擇吉乎?敢稟。傳曰,除初試庭試爲之,與法宮重建庭試,合設擧行。
又啓曰,今此大王大妃殿寶齡周甲稱慶陳賀時,諸道所封箋文中,高敞縣監吳永運,雖非應封官,以別軍職封進矣。一體看審捧入,而礪山府使鄭彦述,纔已貶罷,所封箋文,依前例,不爲捧入之意,敢啓。傳曰,知道。
又啓曰,今此正朝,諸道所封賀箋中,高敞縣監吳永運,雖非應封官,以別軍職封進矣。一體看審捧入,而礪山府使鄭彦述,纔已貶罷,所封箋文,依前例,不爲捧入之意,敢啓。傳曰,知道。
又啓曰,製述文臣,年滿五十一歲人員,專經文臣,年滿四十一歲人員,竝依前例,減下,別單書入,而御覽官案,亦爲改修正以入之意,敢啓。傳曰,知道。
又啓曰,今此大王大妃殿寶齡周甲稱慶陳賀時,諸道所封箋文,開坼看審,則高敞縣監吳永運,封進王大妃殿·大妃殿箋文中,不書尊號,殊涉不審,推考警責,何如?傳曰,允。
宗親府啓曰,右承旨李寅命今已陞資矣。宗正卿,依例差下,令該曹下批,何如?傳曰,允。
吏曹啓曰,在前頒赦時,有別歲抄書入之例,今番則何以爲之乎?敢稟。傳曰,書入。
成均館啓曰,司成朴海哲,直講吳尙鉉,典籍朴弘壽,俱爲差祭時,無入直之員,以他郞官,姑爲代直之意,敢啓。傳曰,知道。
右副承旨趙光淳,同副承旨李容佐等再啓曰,伏以,臣等俄於三罪人放送之命,敢效徼還之義,冀蒙反汗之音,及伏奉批旨下者,不惟不賜兪旨,乃以卽爲頒布爲敎,臣等尤不勝憂慨之至。以若負犯,以若關係,尙此假貸,不施當律,已是輿論之所共憤,而今因慶會,遽議全釋,則豈可曰國有典憲乎?臣等非不知荐瀆之爲懼,而成命之下,奉行無路,玆敢疾聲申籲。伏乞亟賜收還焉。惶恐,敢啓。答曰,知道。一已過矣,再又何說?分義道理,不當如此矣。
傳曰,年前江都之變,不須更提,而第以其時事勢言之,兵精而不能禦乎?糧足而不能守乎?孤懸海島,倉卒受敵,內無周旋,外絶應援而然耳。論之者以守臣之不死封壃,爲罪案,而陪奉御眞,義分攸急,則此與隱忍苟免,煞有間焉。向來處分,雖出存事面,今當大慶之會,合施曠蕩之典,薪智島荐棘罪人李寅夔特爲放送,至於李龍會·李公濂事,別無異同之可言,一體放送。
政院啓曰,卽伏見長陵獻官申正熙書啓,則謁者李建鎰,初不待令,以贊者兼行云。祀典所重,何等嚴重,謁者之初不待令,萬萬駭然,所當重勘,而本院請推之外,無他可施之罰,何以爲之?而雖以吏曹堂上言之,不善知委,以致祭官之不爲待令,事甚未安。從重推考,何如?傳曰,允。拿處。
長陵獻官申正熙書啓,今番正朝,祭享時陵上奉審,則雜草雜木無乎是白乎旀。謁者李建鎰,初不待令,因時刻之漸晩,不得已以贊者徐光薰兼行將事之意,惶恐,敢啓。答曰,知道。
營建都監啓曰,自十二月初一日至三十日,各處願納錢爲一萬六千八百六兩三戔,自十一月至十二月,璿派人願納錢爲一千六百六十兩矣,別成冊以入之意,敢啓。傳曰,知道。
司僕寺啓曰,羅州監牧官李海準,咸興監牧官金承根,俱以身病,呈狀乞遞,竝改差,何如?傳曰,允。
勸農綸音,王若曰,國以民爲天,民以食爲天,知天之天者,聖王之事,故洪範八政,一曰食,然食出於農,農在於勤,其使之勤者,又在乎勸之如何。舜之咨牧曰,食哉惟時,周之遂人,以時器勸氓時之農大矣。春鳲而耕稼,夏鳲而耘鋤,水先浸草,火更燒山,以之略其耟而趙其鎛,然後五穀垂穎,乃亦有秋,國之上瑞,民不飢也。洪惟我祖宗朝,民以祈永命,農以爲大本,每歲孟春,輒下十行之綸,順時視農,而勸諭焉。農師一之,農正再之,所以時無易,而年屢豐,太史之書大有者,種種矣。予以否德,嗣有丕丕基,惟肯菑肯穫,憧憧乎夙夜秪勉,顧今天休滋至,縟儀誕擧,導和迎祥,同我太平,亦莫如裕民食固邦本。嗟嗟,保介曰,爲改歲,其將有事西疇,市牛而鑄釤,茅蒲而襏襫,以底于介我稷,而穀我士矣。苟或惰農自安,耕而鹵莾之,則實亦鹵莾而報之,可不懼哉?勸民之責,在乎近民之官,咨爾方伯居留,暨字牧之臣,克率乃職,克殫乃心,考之農書所載,驗之風土攸宜,有可以移於穡者,靡有不滿,迓穰穰之祥,致栗之積,則民生之奠于袵席在此,國家之安於盤石,亦在此,今日之悠悠,萬事豈有大於是者乎?予以如傷若保之念,有玆播告之脩,毋謂以歲首文具,其各勉旃,用紓予宵旰之憂。行都承旨金輔鉉製進
敎中外大小臣僚·耆老·軍民·閑良人等書,王若曰,惟時撫辰,邦籙迓大來之運,太歲在戊,慈齡回載夙之期,播告之脩擧欣然喜,恭惟孝裕獻聖宣敬正仁慈惠弘德純化文光元成大王大妃殿下,上元以毋萬物,太極爲宗,三才服襲於詩禮忠貞,而慶衍褒紀,本原乎孝敬勤儉,而治贊攝堯,資陰功,而高出百王,自生民未有盛,發濬祥而永奠萬世,至今日式克休,其在予小子初元,實遵先太毋故事,定大策於綿眇,岌岌安危,鞏神基於靈長,煌煌樹立,似續妣祖,勗志事於肯搆肯堂,飭勵官師,嚴黜陟於在位在服,凡厥軍國機務,陰雨備禦,悉經稟裁,亦奧畎畝艱難,寒暑怨咨,盡入嫗煦,猗歟殷憂之啓聖,大哉燕謨之裕昆,釋宵旰之勤勞,欣頌漢長樂頤養,基夙夜之宥密,永享箕九疇康寧,純嘏誕膺於三朋,遐算始啓於七袠,介豳堂眉壽之祝,喜深知年,添魯聖耳順之齡,慶錫難老,璜聲彌遠,義理閱而春秋高,寶命方凝,心氣和而天地應,肆微悃自切愛戴,伊顯號,亟議揄揚,以坤元六五之德,兼乾元九五之尊,克登上壽,推正廟乙卯之誠,遵英廟丁卯之禮,追配前光,九冊晉名,尙繪畫之未盡,一辭齊籲,若卜筮之是孚,第惟聖衷之謙撝,不欲彌文之豫大,報暉之寸忱斯寓,寔出天理人情,連年之鉅典,將修深軫,民憂國計,承嘉庥於歲時之首,酌彝獻於物采之間,拚華箋而驩康,誠準東海擎芝圅而蹈抃,拜獻南山,丹蓂之瑞旭初舒,自今六旬有一,翠萱之春色長住,奚但萬歲者三,無待金書之焜煌?而駿烈昭代,未挹瓊觴之瀲灎,而鴻渥徧霑,奉溫音而肅將秪歡,溢協氣而丕冒率俾,壽考福祿之以廣,本諸身而徵諸,高明博厚之無疆,有是德則享是,此實祖宗之所默佑,詎無臣民之與共休,自天之景貺滋臻,如春之闓澤普洽,宥非私出,刑非入寬,大十行遷者追回,流者還鼓舞八域,自本月初一日昧爽以前,除謀反大逆,謀叛,子孫,謀殺毆罵祖父母·父母,妻妾謀殺夫,奴婢謀殺主,謀故殺人魘魅蠱毒,關係國家綱常,贓汚强竊盜雜犯死罪外,徒流以下付處安置充軍,已至配所,未至配所已發覺,未發覺,已決正,未決正咸宥除之,敢以宥旨前事相告言者,以其罪罪之,在官者各加一資,資窮者代加。於戲,惠政敷陽和潤物,群生涵慈化歸仁,同我太平,所助者順,所助者信,錫汝保極,無窮之聞,無窮之基,故玆敎示,想宜知悉。藝文提學申錫禧製進
副提學鄭健朝,典翰李昌鎬,應敎趙定燮,副應敎沈相穆,校理洪萬植·趙,副校理兪益煥·金裕行,修撰李晩耆,副修撰李容萬·洪萬燮等箚略曰,臣等卽伏見,院議批旨下者,始知有荐棘罪人李寅夔等,放送之命矣。三罪人之負犯,昭著於冊書,聲討尙謄於白簡,三載島棘,猶屬輕典,豈或遽議於全釋之科哉?臣等職在論思,義難泯默,玆敢相率聯籲。伏乞亟寢成命焉。答曰,省箚具悉。三罪人處分,豈無斟酌而然?況値慶會,尤不當煩聒矣。
副提學鄭健朝,典翰李昌鎬,應敎趙定燮,副應敎沈相穆,校理洪萬植·趙,副校理兪益煥·金裕行,修撰李晩耆,副修撰李容萬·洪萬燮等再箚云云。答曰,省箚具悉。已有前批,猶此煩瀆可乎?
戊辰正月初一日巽時,上詣仁政殿月臺。大王大妃殿,親上致詞箋文·表裏,頒敎陳賀入侍時,行都承旨金輔鉉,行左承旨李奎奭,行右承旨李寅命,左副承旨李乾夏,右副承旨趙光淳,同副承旨李容佐,假注書金禹鉉·金敬義,記事官趙秉鎬·徐奭輔,檢校直提學李載元,直提學趙寧夏·李載冕,檢校直閣閔升鎬·李淳翼·李承純,檢校待敎徐相翊·鄭範朝·洪承億·趙慶鎬,玉堂缺。以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調韓啓源,副提調金輔鉉,進前問候訖,由協陽門·肅章門,入仁政門,詣仁政殿月臺。通禮跪啓請降輿。上降輿。通禮跪啓請執圭。上執圭,詣版位,北向立。輔鉉請出標信,開作門,宗親·文武百官入就位。輔鉉奏曰,對擧承旨,以何承旨擧行乎?上曰,左承旨爲之。通禮跪啓請四拜。上行四拜禮。宗親·文武百官皆行四拜禮。通禮跪啓請跪搢圭。上跪搢圭。承文院都提調金炳學,捧致詞箋文函,濟用監提調任百秀,捧表裏函,以次跪授寅命·奎奭。寅命·奎奭,以次跪進。上受之,以授寅命·奎奭。寅命·奎奭跪受,置於案。通禮跪啓請執圭。上執圭。通禮導上降詣祗迎位。寅命·奎奭,捧致詞箋文·表裏函,安於龍亭,由正路出。通禮跪請鞠躬。上鞠躬,龍亭過後,通禮跪啓請平身。上平身。通禮跪啓請釋圭。上釋圭,入小次。少頃,通禮跪啓請出次。上出次。通禮跪啓請執圭。上執圭,就版位。通禮跪啓請跪。上跪。寅命·奎奭復命訖。通禮跪啓請四拜。上行四拜禮。宗親·文武百官皆行四拜禮。通禮跪啓請釋圭。上釋圭。入小次,陳賀。時至,通禮跪啓請出次。上出次陞座。通禮跪啓請執圭。上執圭。贊儀唱四拜。宗親·文武百官行四拜禮。贊儀唱跪,宗親·文武百官跪,寅命跪啓傳敎,由東偏門出,以敎文授宣敎官金永奭,讀宣訖。贊儀唱四拜。宗親·文武百官行四拜禮。贊儀唱跪,搢笏三叩頭,宗親·文武百官跪,搢笏三叩頭,贊儀唱山呼。宗親·文武百官拱手加額曰,千歲,又唱山呼,又齊聲曰,千歲,又唱再山呼。又齊聲曰千千歲。贊儀唱出笏四拜,興平身。宗親·文武百官出笏四拜,興平身。贊儀唱跪。宗親·文武百官跪宣箋,目官讀奏箋目,宣箋官讀奏箋文訖,典儀跪啓禮物函,請付攸司。通禮跪,啓禮畢,大臣進前問候訖。通禮跪啓請釋圭,上釋圭。通禮跪啓請乘輿。上乘輿,由仁政門·肅章門,入協陽門。兵曹判書跪稟放仗,承旨請出標信解嚴。上還內,諸臣以次退出。
上在昌德宮。停常參·經筵。
藥房提調韓啓源,副提調金輔鉉啓曰,三陽泰來,百祿鼎臻,縟儀誕擧,群情胥悅,臨殿受賀,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區,伏慮敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,大司憲成載瑗,掌令李秉淵在外鄭漢朝,持平金復性·李章翊陳箚,執義未差,監察茶時之意,敢啓。傳曰,知道。
又啓曰,卽者檢閱徐奭輔,以其親病陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱趙秉鎬謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋洪萬植·金性均,竝卽牌招,推移入直,何如?傳曰,允。
又啓曰,吏曹郞廳來言,百官加下批政事,取稟。傳曰,當日爲之。
又啓曰,義禁府都事來言,明日頒赦時,本府所管罪人等,放仍當爲分秩書入,而判義禁韓正敎,放逐鄕里,罪人中有應避之嫌,次堂例不得擧行云,何以爲之?敢稟。傳曰,許遞。今日政差出。
假注書金禹鉉書啓,臣於本月初一日辰時量,敬奉聖敎,馳往明陵蟬峴,巡審摘奸是白乎則石築堅緻,樹木鬱密是白遣,峴上結幕處,守直之節,亦皆着實擧行是白如乎,已日暮矣,仍宿齋所是白遣,今日曉頭,仍詣昭顯墓,看審是白乎則植木叢茂,各處守護,竝皆無頉之意,敢啓。傳曰,知道。
吏曹啓曰,別歲抄書入事,命下矣。今番則只有居中·居下書入乎?敢稟。傳曰,書入。
政院啓曰,卽者吏曹郞廳來言,政事當日爲之事,命下,而判書金炳德,參判洪祐命,參議尹宇錫,俱以病不來,不得開政云,竝卽牌招,何如?傳曰,允。如有違牌,勿爲呼望。
傳曰,臺諫竝許遞,前望單子入之。
傳曰,吏判疏批已下,卽爲牌招。
議政府薦望,以徐衡淳爲開城留守。
傳曰,聞松營之內,私鑄狼藉云。此時曠營切悶切悶,新除授松都留守,使之明日辭朝,到營後,私鑄禁斷,各別擧行事,招致啓板前分付。
以大王大妃殿,承傳色以下別單,傳曰,承傳色崔健常·權容鼎竝加資,資窮代加,薛里金錦雲,掌務金行德·鄭琦和竝加資,司鑰尹弘源等二人,飯監劉聖鍾,龍洞宮掌務李圭興等三人,稤宮金在泳等二人,竝賞加,其餘差備員役別監軍士等,竝依己酉年例施賞。
宗親府啓曰,行副護軍李鍾浩·李守曾今已陞資矣。宗正卿依例差下,令該曹下批,何如?傳曰,允。
營建都監啓曰,本都監都廳金永奭,今旣加資矣。改差,其代以司僕正閔謙鎬差下,何如?傳曰,允。
司僕寺啓曰,晉州監牧官閔龍吉,身病猝重,勢難察任,改差,何如?傳曰,允。
有政。吏批,行判書金炳德進,參判洪祐命,參議尹宇錫式暇。以趙晩和爲副校理,李敦禹爲修撰,曺錫雨爲禮曹判書,林喜鎭爲同敦寧,趙徽林爲判義禁,朴承輝爲知經筵,崔致永爲咸從府使,金在顯爲判尹。鎭海縣監南正祜,高敞縣監吳永運,已上限一瓜仍任事,承傳,宗正卿三單李寅命·李鍾浩·李守曾,已上差下事,承傳,開城留守單徐衡淳,右承旨李寅命,左承旨李奎奭,已上今加嘉善。副司果金永奭,左通禮朴齊淵,右通禮具鍾祿,已上今加通政加資事,承傳,行大護軍趙徽林,今加崇政,申錫禧·兪鎭五,已上今加正憲。同敦寧金在顯,靈善君朴永輔,已上今加資憲。行護軍金善恒·徐相益,已上今加嘉義。副護軍李鍾浩·林喜鎭,戶曹參議徐璟淳,副護軍金琦鉉·李守曾,韓永祖·姜健·趙羲豐,已上今加嘉善。副司直柳致好·李翔峻,副校理兪益煥,副司直白弘洙·閔胄顯,副司果金應夏·李寅壽·閔禹世,副司直崔相綰,副司果李普燁,直講卓景秀,副司果盧鎭衡·安永豐,前正南秉善·洪承祖,前牧使李駿在,已上今加通政。已上年六十一歲人加資事,承傳,大護軍李孝淳·李經在,已上今加正憲。副護軍柳興吉,前五衛將趙秉鯉,副護軍徐承淳·徐喆淳·南有善,前僉知林箕鎭,已上今加嘉善。前府使金學模,前監察金億淵,已上今加通政。已上朝官年八十,依法典加資。護軍趙奎淳,侍從臣趙秉協父,前府使李圭容,侍從臣李鍾鳳父,已上今加嘉善。前牧使李彙廷,侍從臣李晩運父,鴻山縣監鄭夔和,侍從臣鄭顯裕父,前縣監李敏道,侍從臣李漢永父,幼學奇允鎭,侍從臣奇陽衍父,已上年七十。前參奉李膺紹,侍從臣李章翊父,年七十八已上,今加通政,已上加資事,承傳。
兵批,行判書金壽鉉進。以洪若弼爲順天監牧官,徐大輔爲羅州監牧官,金哲淳爲晉州監牧官,李鎬冕爲咸興監牧官,黃拓坡權管單金建奎,同知加設二十二單朴亮鎭·申千遜·丘應賢·千一源·李廷彦·鄭基天·崔之赫·尹桂東·金鐸·李元孝·金鼎河·朴春福·金器先·李基灝·李千大·朴載慶·張元甲·曺一龍·朴命元·趙應海·方萬秀·文伯周,訓鍊院參軍單全完根,權知訓鍊院參軍單李喜成,奉事單李景昌·李光漢,兼管理使單徐衡淳。
議政府啓曰,卽見鎭撫使李章濂狀啓,則本府儒生公都會,固當設行,而年形未免歉荒,待今秋合設事,請令廟堂稟旨分付矣。事勢如此,依狀請待秋合設事,分付,何如?傳曰,允。
大司諫尹致聖,司諫趙恒敎,掌令鄭漢朝,持平金復性·李章翊等箚略曰,臣等伏見院議批旨下者,始知有薪智島荐棘罪人李寅夔,特爲放送,李龍會·李公濂,一體放送之命矣。噫,諸罪人,斷案已成,論列無餘,而薄施島配,未及二周,遽下全釋之敎,非不知當此慶會,特軫念舊全保之盛意,而關和自在,何可視之如薄,過一例施之,以曠蕩之典乎,玆敢聯籲。伏乞亟寢成命焉。答曰,省箚具悉。三罪人事,已有洞諭者,而今値慶會,豈可無覃惠之擧乎?更勿爭執。
大司諫尹致聖,司諫趙恒敎,掌令鄭漢朝,持平金復性·李章翊等再箚答曰,省箚具悉。今此處分,自有斟量,一往爭執,是豈道理乎。
領府事鄭元容,判府事趙斗淳,判敦寧李景在,領議政金炳學,判府事柳厚祚箚略曰,臣等伏見三罪人放送之命,喉院論啓繳還,三司聯章爭難,而終靳反汗。嗚呼,年前江都之變,尙忍言哉?小酋猖獗,而身爲守土之臣,不能先事備禦,望風奔潰,全城蹂躪,此其罪實爲罔赦之斷案也。雖因大慶之會,遽議全釋,有國典憲,何等嚴重,而乃可以曲加容貸乎?王章不振,公憤莫遏。伏惟聖明,亟寢成命焉。答曰,省箚具悉。卿等之懇,原其情而定其罪,則諸罪人已施之典,豈非過重乎?況値廣慶覃惠之會,尤不可無此擧,老成之地,庶諒予意也。仍傳曰,此批答,遣史官傳諭。
上在昌德宮。停常參·經筵。
都摠府今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
備忘記,開城留守徐衡淳下直,長弓一張,長箭一部賜給。
以別兼春秋金性均,檢閱趙秉鎬牌不進罷職傳旨,傳曰,只推。
政院啓曰,卽者別兼春秋洪萬植,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金性均,檢閱趙秉鎬,旣有只推之命,竝卽牌招入直,何如?傳曰,允。
弘文館啓曰,新除授修撰李敦禹,時在慶尙道安東地,經筵入番事緊,請斯速乘馹上來事,下諭。答曰,許遞。
禮曹啓曰,以大王大妃殿寶齡周甲慶科,取稟草記,傳曰,除初試庭試爲之,與法宮重建庭試,合設擧行事,命下矣。科名以法宮重建,大王大妃殿寶齡周甲,合二慶慶科,庭試稱號,何如?傳曰,允。
傳曰,發遣吏郞,諸執事,淸齋與否,摘奸以來。
政院啓曰,明日傳香禮房承旨,當爲齋宿,行右承旨李寅命,所當牌招,而拘於廳規,不得請牌,何以爲之?敢稟。傳曰,牌招。
以司謁,口傳下敎曰,明日星壇,淸道中軍代行。
兵曹啓曰,今正月初六日,大駕詣宗廟展謁,景慕宮展謁時,初七日永禧殿展謁,儲慶宮展謁時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局馬軍三哨,步軍五哨,訓將率領爲先廂,御營廳步軍三哨,兩營騎士各一番,御將率領爲後,廂禁軍二番爲之,餘軍留營留陣置之。
又啓曰,在前武科初試設場,前或有他科合設之擧,則額數有更爲稟定之例,今番則何以爲之乎?敢稟。傳曰,依前爲之。
義禁府啓曰,薪智島荐棘罪人李寅夔,特爲放送,李龍會·李公濂,一體放送事,承傳啓下矣。李寅夔·李龍會·李公濂等,臺啓方張,不得擧行之意,敢啓。傳曰,知道。
又啓曰,全羅右水使元世貞狀啓內,水虞候梁道潤爲先罷黜,其罪狀令攸司稟處事,啓下矣。梁道潤時在任所,依例發遣,府羅將交代後,拿來,何如?傳曰,待待命拿囚。
又啓曰,卽接鎭安縣流三千里罪人徐頀淳戶奴呈狀,則其上典,以前任咸陽郡守事,流三千里定配於全羅道鎭安縣,而今年爲七十,依法典許贖爲辭矣。取考法文,則大明律犯罪時未老疾條云,年六十九以下,徒役未滿限,年入七十,聽準老疾收贖,同律老少廢疾收贖條云。年七十以上及廢疾犯流罪以下收贖,徐頀淳今年已滿七十,依律文收贖放送,何如?傳曰,允。
訓鍊都監啓曰,本局中軍張寅植,身病猝重,勢難察任,改差,何如?傳曰,允。
兵曹,以李鶴周爲訓鍊都監中軍。
禁衛營啓曰,本營騎士別將金樂文,身病猝重,勢難察任,改差,何如?傳曰,允。
行左承旨李奎奭疏云云。答曰,省疏具悉。卿其勿辭行公。
別兼春秋洪萬植疏云云。省疏具悉。爾其勿辭救護。
上在昌德宮。停常參·經筵。
藥房提調韓啓源,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,大司憲執義·掌令二員,持平二員未差,監察茶時之意,敢啓。傳曰,知道。
傳曰,傳香承旨,馳詣受香所,奉審摘奸以來。
傳曰,當詣健陵·顯隆園親祭,華寧殿酌獻禮矣。該房知悉。日字以三月旬後擇入。
以司謁,口傳下敎曰,今番幸行時,出還宮以四日磨鍊,軍令來二月初一日待令。
以別兼春秋金性均,檢閱趙秉鎬牌不進罷職傳旨,傳曰,只推。
政院啓曰,左右史不可不備,別兼春秋金性均,檢閱趙秉鎬,旣有只推之命,竝卽牌招入直,何如?傳曰,允。
傳曰,盜鑄禁斷之前後朝令,果何如?而近聞松都·關西日復熾盛,物價從以高騰,民情去益惶急云。爲其官長,則任他冒犯而然乎?所謂鎭營則慢不譏詗而然乎?以之道臣守臣看作應行而然乎?事在境內,必有耳目之所及,而袖手傍觀,寂無動靖,苟有一分爲國之心,寧容乃爾?象魏在彼,予言不在,禁與不禁,自諒爲之事,自廟堂,三懸鈴行會於松營,平安監兵營,義州府尹處,此傳敎一體知悉於各道道帥臣及三都,使之留心明察,隨其所捉,以法從事。
傳曰,吏兵批,別歲抄點下者,依例捧傳旨。
臺諫前望入之。執義楚秉悳,司諫李友燁,持平丁學浚·金正浩,正言白誠洙·金養默落點。
傳曰,新除兩司諸臺,竝牌招,卽速停啓。
傳曰,發遣吏郞,諸執事,淸齋與否,摘奸以來。
傳曰,明日出宮門路,以協陽門爲之。
禮曹啓曰,傳曰,當詣健陵·顯隆園親祭,華寧殿酌獻禮矣。該房知悉。日字三月旬後擇入事,命下矣。令日官李秉洪推擇,則來三月十三日爲吉云。以此日定行乎?敢稟。傳曰,以此日定行。
訓鍊都監啓曰,本局別將白樂莘,身病猝重,勢難察任,改差,何如?傳曰,允。
傳曰,呈告藝文提學許遞,前望入之。
傳曰,初七日還宮時,貢市堂上,率貢市人,待令于鐘閣前路。
藝文提學前望入之。李參鉉落點。
傳曰,嶺伯之代,崇品擬入。
執義楚秉悳,司諫李友燁,持平丁學浚·金正浩,正言金養默等啓曰,噫嘻,痛矣。國榮之通天罪惡,萬戮猶輕,千㓭難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒乎?未足以喩其惡也。此實載籍所無之極惡大憝,而聲討未加,鬼誅先及,一國之公憤鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如此明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莾·溫之凶,而幸賴我正宗大王,廊揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。裕賊之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁,亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末來以渠之傍祖權鞸時事,隱然自況者,尤何等窮天地所無之極逆大憝也,凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊,伏法之後,其凶謀逆節,尤益彰著,此與身死旣久之後,追律之例,大有異焉。不可不援用尙魯追施之律,請物故罪人裕,亟施孥戮之典。噫嘻,痛矣。今此鍾·振,兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,零·海之所不道也。是乃窮天地,亘宇宙之極惡大憝,雖幸天討略行,王章少伸,尙何足夬洩神人之憤也哉?鍾一則藉其門蔭,獲霑祿仕,國家何負於渠?而梟心獍腸,與生俱生,幸西賊之有警,則曰,當爲蜀漢分院兵,助勢之策,湖南伯得差之願,無非劇逆之斷案,而乃與振采·友文等,結爲血黨五字八字之凶言,猶爲不足,而必以二字,至不道之言,和應於合有變通之說,甚至街路上,訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日,而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二二而一,似此今古所無之逆,不可只施治逆之常典,适零已行之例,不用於此兩賊,而將何施乎?請大逆不道罪人鍾一·振采,竝施适·零之例,逆賊友文,跡本卑微,性又奸慝,投身於鍾一,甘依爪牙許心於振采,結爲兄弟,托鍾一於振采,則謂以可用。薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉到南陽,凡爲群凶之指使,率皆挺身而樂赴,將臣家,將欲火攻,所營何事,店舍綢繆之言,致俊丁寧和應,南中兵火之說,延壽爛熳酬酌,卽此數段,已足爲諸賊之眞贓斷案,至於正月十三日凶言,卽是窮宙亘宇,所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩,請逆賊友文·光友,加施孥戮之典,致浚·延壽,竝施孥籍之典。噫嘻,痛矣。亂臣賊子,從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親察守禎,而結爲死黨,延接鳳周,而相與同室,綢繆謀議,打成一片,論災異於南山,而肆發憯悖之說,示奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅,止其身,失之太輕,請謀反大逆不道,知情不告罪人榮瑾,亟施孥戮之典。噫嘻,痛矣。崔鳳周·李奎和之罪,可勝誅哉?今番鞫獄,卽窮天地亘萬古,所未有之一大變怪,鳳周凶謀逆節,無不同參,賊徒匪類,擧皆相通,親察守禎,許以死友,服事榮瑾,作爲血黨,究厥情犯,與兩賊,一而二二而一也,旣已承款於知情,則豈可有貸於王法乎?又此李奎和,接肚於賊禎,連脈於逆瑾,思樂禍亂,圖爲不軌之陰秘,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未伏常憲,兩賊尙逭當律,酌處之成命遽降,憤菀之輿論輕深,言之膽掉,思之骨戰,此而謂無所躬犯,而容之謂不足深誅,而貸之,付之惟輕,不施亟律,則伏莽之戒,燎原之漸,豈不大可懼哉,大可憂哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻,痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性,而約爲血黨,平日追逐所圖者,無非陰謀,冒雨宴集所會者,盡是逆黨。至於二字凶言,旣露於鞫招,而三尺王章,只施於渠身,已是失刑之大者,負犯如此,關係若是,而豈可止以知情不告斷之哉?輿情去益憤鬱,國論尙此沸騰,請知情不告罪人兢善,亟施孥戮之典焉。噫嘻,痛矣。載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,以腕把至憯之牘,目閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覷氣色而遽逃,藏牘幾日,而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹,已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度至加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣座,毁撤家廟,自歸禽戰之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情,鳳周世濟其惡,天生戾氣,洋舶之潛越,醜類包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁,亦痛惋,潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林,禍將滔天,有浮洪水·猛獸,何幸太陽中天,妖狀莫逃,夬伸三尺之章,遄伏肆市之典,神令憤庶,可少洩,而似此巨魁,不可只誅其身而止,請謀反不道罪人鍾三·鳳周,竝施孥戮之典焉。噫嘻,痛矣。貪官墨吏,從古何限,而豈有如李鳳周之無嚴無憚者乎?繡啓條列,旣執眞贓,許多所犯,已成斷案,渠以武家仕宦之裔,濫叩梱任委毗之重,受國厚恩,宜思圖報,而第其狼貪之性難化,龍斷之習是肆,漁所爲補弊設者,而看作生金之穴,任窠卽酬勞資焉,而便成納賂之門,乃與賈豎浦甿,低昻於牟利之際,遂使奸徒雜類,綢繆於販財之方,罔念仗鉞之體重,自甘牙籌之手執擧措,則廉恥都喪,聽聞則駭怪莫甚,至於災民之全不顧念也,恤資之終歸瞞報也。害及殘戶,怨騰闔境,蓋其前後贓犯,已有實數之指的,則餘外微瑣,不必逐條而論,列背公營私,莫掩其跡,辜恩負國,合施何辟,今此加棘之處分雖軫,輿論之沸鬱,猶不足以蔽辜而懲貪,請鹿島加棘罪人李鳳周,亟降處分,加施當律焉。司諫李友燁,正言金養默等啓曰,梟示罪人性世,與劇逆載榮,一而二二而一也,換着軍服,潛入禁庭,粧出纏帶,暗售網打,是何等排布設施,是何等凶謀秘計也?設鞫七朔,根因窩窟,終未究覈,只施梟示之律,輿情之憤惋,固當可言,而不可以已爲梟示,不施當施之律,請梟示罪人性世,亟施孥戮之典。答曰,不允。
兩司合啓中,李寅夔·李龍會·李公濂事,停啓。
判府事柳厚祚箚略曰,臣於歲前冒陳乞歸之章,獲蒙恩許,而至紆給馬之眷,楸壠展省,煬黃恩及於泉塗,梓鄕休沐,晝錦生光於閭里,斯亦人臣之至榮,仕宦之極界,一念銜結,磨放爲期,然第臣賤齒,今爲七十有一,畢生貞祟,風眩是已,以若貌樣,非有國家大慶賀,則實無以重入修門。惟有飮啄隨分,涵濡於曲成之中,時憑日下消息,伏聞聖學日臻光大,政化之益恢平明,謹當與田叟野夫,北望頂祝,以爲餘生不報之報,至若臣兼營諸銜,俱係莫謹,身在遠外,職仍虛縻,揆以公私,不勝悚悶。伏乞聖明,將臣所叨,太廟南殿·太社·太常·藥院·廚院,諸提擧之任,劃行鐫免,俾臣安意尋鄕,千萬至祝。答曰,省箚具悉卿懇。每見請退之章,只切悵然于心,而學問政化之際,卿言甚懇摯,予庸感歎,至於兼管諸銜,苦懇又如此,一往靳持,反非禮對之意也。仍傳曰,此批答遣史官,傳諭。
行右承旨李寅命疏曰,云云。答曰,省疏具悉。卿其勿辭行公。
同敦寧林喜鎭疏曰,云云。答曰,省疏具悉。所請依施。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
備忘記,順天營將徐光復下直,長弓一張,長箭一部,片箭一部,筒兒一箇賜給。
政院啓曰,大司憲掌令二員未差,執義楚秉德,持平丁學浚·金正浩呈辭,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
又啓曰,明日大駕詣宗廟,入齋室後,大王大妃殿·王大妃殿·大妃殿問安,何承旨進去乎?敢稟。傳曰,左承旨進去。
傳曰,侍衛軍兵毛具,從便爲之。
傳曰,禮房承旨,馳詣宗廟·永寧殿,奉審摘奸以來。
傳曰,在外法司堂上許遞,政官牌招開政。
傳曰,在外知敦寧,禮曹參判許遞,今日政差出。
傳曰,藥房都提調,有闕之代,前望入之。
內醫都提調前望入之。領議政金炳學落點。
傳曰,司甕都提調,有闕之代,領敦寧爲之。
傳曰,奉常都提調,有闕之代,領府事爲之。
以別兼春秋金性均,檢閱趙秉鎬牌不進罷職傳旨,傳曰,只推。
政院啓曰,假注書金禹鉉,身病猝重,勢難察任,今姑改差,何如?傳曰,允。
又啓曰,假注書金敬義,身病猝重,勢難察任,今姑改差,何如?傳曰,允。
金禹鉉改差,代以朴定陽爲假注書。
金敬義改差,代以徐相駿爲假注書。
傳曰,明日出宮內門路,以協陽門爲之。
弘文館啓曰,守宮檢校副提學趙秉協,待明朝牌招,何如?傳曰,允。
義禁府啓曰,薪智島圍籬安置罪人李寅夔特爲放送,李龍會·李公濂,一體放送事,承傳啓下,而以臺啓方張,不得擧行矣。今則臺啓已停,全羅道康津縣薪智島圍籬安置罪人李寅夔,古今島圍籬安置罪人李龍會等,竝卽放送,珍島府金甲島安置罪人李公濂,一體放送事,分付該道道臣之意,敢啓。傳曰,知道。
兵曹啓曰,今此慶科武科初試節目及規矩單子,慶名添書以入之意,敢啓。傳曰,知道。
禮曹啓曰,卽接京畿監司李宜翼移文,則以爲喬桐府鄕校聖殿,舖陳年久破傷,不可不今春釋菜,兼告修改告由,移還安祭香祝,自本曹啓稟下送云矣。喬桐府鄕校聖殿修改,當於今春釋菜,兼告擧行告由,移還安祭香祝卽令該司,照例磨鍊下送,而祝文中措辭撰出事,一體分付,何如?傳曰,允。
以吏曹參議尹宇錫牌不進罷職傳旨,傳曰,只推。
有政。吏批,判書金炳德牌招不進,參判洪祐命進,參議尹宇錫牌招不進。
吏批。啓曰,判書金炳德,參議尹宇錫,竝牌招不進,小臣獨政未安,何以爲之?敢稟。傳曰,仍爲之。以林永洙爲大司憲,洪載順爲大司諫,李敦禹·韓容爲掌令,南錫淵爲獻納,裵相奎爲正言,鄭漢朝爲副校理,沈相漢爲修撰,申觀浩爲知敦寧,徐喆淳爲同敦寧,林喜鎭爲禮曹參判,李建弼爲左尹,吳取善爲慶尙監司,朴永輔爲工曹判書。
兵批,缺同知加設四單韓致永·李得源·裵彦壽·韓沔,兼慶尙道兵馬水軍節度使單吳取善。
禮曹啓曰,卽接興陽幼學宋欽悅所志,則以爲族弟應圭,嫡妾俱無子,以其同姓十二寸弟應祿子鎭海,欲爲繼後,兩家諸族,相議完定,而養家父母,俱爲作故,拘於常規,不得循例。禮斜,依法典,草記稟處事,呈狀矣。凡係繼宗立后,兩邊與受,明有可據,而不得登聞者,許令該曹論理草記事,載在法典,而門長宋欽悅所訴旣如此,宋應祿子鎭海,立爲宋應圭之後,何如?傳曰,允。
敦寧都正,兪益煥疏云云。省疏具悉。所請依施。
戊辰正月初五日辰時,上詣仁政殿月臺。宗廟·永寧殿春享大祭香祝親傳入侍時,行都承旨金輔鉉,行左承旨李奎奭,行右承旨李寅命,左副承旨李乾夏,右副承旨趙光淳,同副承旨李容佐,假注書朴定陽·徐相駿,記事官趙秉鎬·徐奭輔,檢校直提學李載元,直提學趙寧夏·李載冕,檢校直閣閔升鎬,檢校待敎徐相翊·洪承億,玉堂缺。以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調韓啓源,副提調金輔鉉,進前問候訖。由協陽門·肅章門,入仁政門,詣仁政殿月臺。通禮跪啓請降輿。上降輿,就褥位,南向立。引儀引獻官,上護軍徐戴淳,陞詣褥位之左,香室官員,奉香祝,跪授承旨,承旨東向跪進。上受之,以授戴淳,戴淳西向跪受,通禮導上降詣階下,祗送位,戴淳奉香祝,由正路出,通禮跪啓請鞠躬,上鞠躬,香祝過後,通禮跪啓請平身,上平身,入小次。少頃,通禮跪啓請出次。上出次,乘輿由仁政門·肅章門,入協陽門。承旨請出標信解嚴。上還內,諸臣以次退出。
上在昌德宮。停常參·經筵。
大駕詣宗廟,入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
仍詣景慕宮,入齋室後,藥房·內閣·政院·玉堂口傳問安。答曰,知道。
還宮後,藥房·內閣·玉堂口傳問安。答曰,知道。
政院啓曰,明日大駕詣永禧殿,入齋室後,大王大妃殿·王大妃殿·大妃殿問安,何承旨進去乎?敢稟。傳曰,左承旨進去。
傳曰,侍衛軍兵毛具,從便爲之。
傳曰,發遣吏郞,諸執事,淸齋與否,摘奸以來。
傳曰,明日出宮內門路,以協陽門爲之。
政院啓曰,卽者義禁府都事來言,今日動駕時,衛外撃錚罪人李禹範等四人,移送秋曹云矣,敢啓。傳曰,知道。
傳曰,同副承旨許遞,前望單子入之。
承旨前望單子入之。趙昌和落點。
都摠府,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
奎章閣啓曰,守宮檢校直提學李㘾,待開門牌招,何如?傳曰,允。
戊辰正月初六日辰時,大駕詣宗廟·景慕宮。展謁擧動入侍時,行都承旨金輔鉉,行左承旨李奎奭,行右承旨李寅命,左副承旨李乾夏,右副承旨趙光淳,同副承旨趙昌和,假注書朴定陽·徐相駿,記事官趙秉鎬·徐奭輔,檢校直提學李載元,直提學趙寧夏·李載冕,檢校直閣閔升鎬·李淳翼·李承純,檢敎待敎徐相翊·鄭範朝·洪承億,玉堂缺。以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調韓啓源,副提調金輔鉉,進前問候訖,仍出協陽門。通禮跪啓請降輿乘輦。上降輿乘輦,由肅章門·進善門,出敦化門進發,至宗廟大門外。通禮跪啓請降輦乘輿。上降輦乘輿,由東夾門,至齋室門外。通禮跪啓請降輿。上降輿入齋室。少頃,通禮跪啓請出次。上改具冕服·玉帶·赤舄以出。通禮跪啓請執圭。上執圭。通禮導上詣版位,行四拜禮,陞詣廟內各室奉審訖。通禮導上詣永寧殿版位,行四拜禮,陞詣殿內奉審訖。通禮導上出東神門,大臣進前問候訖。通禮跪啓請釋圭,上釋圭。通禮跪啓請乘輿。上乘輿,至南神門外,降輿步過,仍乘輿至齋室門外。上降輿入齋室。少頃,通禮跪啓請外辦。上改具翼善冠·衮龍袍,乘輿出宗廟大門外。通禮跪啓請降輿乘輦。上降輿乘輦進發,至景慕宮大門外。通禮跪啓請降輦乘輿。上降輦乘輿,至齋室門外。上降輿入齋室。少頃,通禮跪啓請出次。上改具冕服以出。通禮跪啓請執圭。上執圭,詣版位,行再拜禮,陞詣宮內奉審,仍詣望廟樓版位,行四拜禮,御眞奉審訖。上釋圭。還入齋室。少頃,通禮跪啓請外辦。上改具翼善冠·衮龍袍,乘輿出宮大門外。通禮跪啓請降輿乘輦。上降輿乘輦進發,至宗廟前路。上降輦步過,還乘輦進發,由敦化門·進善門,入肅章門。通禮跪啓請降輦乘輿。上降輦乘輿,入協陽門。兵曹判書跪稟放仗,承旨請出標信解嚴。上還內,諸臣以次退出。
上在昌德宮。停常參·經筵。
大駕詣永禧殿,入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
展拜還入齋室後,藥房·內閣·政院·玉堂口傳問安。答曰,知道。
仍詣儲慶宮,入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
又啓曰,臣奎奭入直禁軍,戎器點考,進去下直之意,敢啓。傳曰,知道。
又啓曰,臣依定式,進詣香室奉審,則香祝·樻祝版袱子,精潔之意,敢啓。傳曰,知道。
又啓曰,臣依定式,進詣仁政殿月臺,入直禁軍,戎器點考,則皆無頉。仍以傳敎內辭意勞問,則亦皆好在云矣,敢啓。傳曰,知道。
傳曰,禮房承旨馳詣受香,諸處奉審摘奸以來。
傳曰,侍衛軍兵毛具,從便爲之。
李奎奭啓曰,臣以大王大妃殿·王大妃殿·大妃殿問安,進去下直之意,敢啓。傳曰,知道。
以司謁,口傳下敎曰,永禧殿御眞捲帳時,宗正卿擧行事,著爲定式。
傳曰,侍衛軍兵,令各其營,乾犒饋。
傳曰,儲慶宮展拜時,百官行禮置之。
傳曰,諸司預備。
傳曰,貢市堂上,率貢市人入侍。
奎章閣啓曰,大駕今已還宮,守宮檢校直提學李㘾,依定式減下,何如?傳曰,允。
政院啓曰,卽者義禁府都事來言,今日動駕時,衛外撃錚人許一人,移送秋曹云矣,敢啓。傳曰,知道。
傳曰,左承旨·右承旨許遞,前望入之。
承旨前望入之。申奭熙·黃正淵落點。
傳曰,慶尙一道,沿海諸邑,砲糧名色,古雖有意設始,今則便作利竇,許多生弊,以至難保云。自今年爲始,永爲革罷,以安沿海之民事,自廟堂行會。
成均館啓曰,今月初七日,儒生上旬輪次,當爲設行,而大提學未差,不得爲之之意,敢啓。傳曰,知道。
議政府啓曰,卽見全羅監司徐相鼎所報,則以爲濟州賑資穀五千石,當爲區劃發運,而沿邑擧皆災荒,民力無以充排,特軫事勢,某樣通變爲辭矣。該島民情,雖極可悶,本道民力,亦所當念,前此行會五千石中,以道內某樣穀,限三千石區劃,以爲趁時裝發之地,何如。傳曰,允。
兵曹啓曰,謹依下敎,侍衛將校·軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,侍衛將官·將校·軍兵及武藝別監等處,乾犒饋分給之意,敢啓。傳曰,知道。
禁衛營啓曰,謹依下敎,侍衛軍兵等處,乾犒饋分給之意,敢啓。傳曰,知道。
御營廳啓曰,謹依下敎,侍衛軍兵等處,乾犒饋分給之意,敢啓。傳曰,知道。
摠戎廳啓曰,謹依下敎,侍衛軍兵等處,乾犒饋分給之意,敢啓。傳曰,知道。
扈衛廳啓曰,謹依下敎,將校·軍兵等處,乾犒饋分給之意,敢啓。傳曰,知道。
戊辰正月初七日辰時,大駕詣永禧殿展謁,仍詣儲慶宮展拜。擧動入侍時,行都承旨金輔鉉,行左承旨李寅命,右承旨李乾夏,左副承旨趙昌和,右副承旨申奭熙,同副承旨黃正淵,假注書朴定陽·徐相駿,記事官趙秉鎬·徐奭輔,檢校直提學李載元,直提學趙寧夏·李載冕,檢校直閣閔升鎬·李承純,檢校待敎徐相翊·鄭範朝·洪承億·趙慶鎬,玉堂缺。以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調韓啓源,副提調金輔鉉進前問候訖,仍出協陽門。通禮跪啓請降輿乘輦。上降輿乘輦,由肅章門·進善門,出敦化門進發,至永禧殿紅箭門外。通禮跪啓請降輦乘輿。上降輦乘輿,由東夾門,至齋室門外。上降輿入齋室。少頃,通禮跪啓請出次。上改具冕服·玉帶·赤舄以出。通禮跪啓請執圭。上執圭,詣版位,行四拜禮,陞詣殿內,各室奉審訖。輔鉉奏曰,守僕擧行之際,做錯非細,令攸司從重科治,雖以通禮院官員言之,亦不可無失,而本院請推之外,無他可施之罰,何以爲之乎?上曰,安徐,可也。出擧條通禮跪啓請釋圭,上釋圭。還入齋室。少頃,通禮跪啓請外辦。上改具翼善冠·衮龍袍,乘輿出殿大門外。通禮跪啓請降輿乘輦。上降輿乘輦,進發至儲慶宮大門外。通禮跪啓請降輦乘輿。上降輦乘輿,至齋室門外。上降輿入齋室。少頃,通禮跪啓請出次,上出次詣版位,行再拜禮,陞詣宮內奉審訖,還入齋室,問安勿爲之事下敎。小頃,通禮跪啓請外辦,上乘輿出宮大門外。通禮跪啓請降輿乘輦。上降輿乘輦進發,由敦化門·進善門,入肅章門。通禮跪啓請降輦乘輿,入協陽門,兵曹判書跪稟放仗,承旨請出標信解嚴。上還內,諸臣以次退出。
上在昌德宮。停常參·經筵。
政院啓曰,合辭許久闕啓,事甚未安。除在外外·未肅拜,呈告人員,竝卽牌招,何如?傳曰,允。
傳曰,今十二日當詣景祐宮展拜後,歷拜南延君祠宇,仍覲雲峴宮矣。該房知悉。
傳曰,景祐宮展拜時,宗正卿依例入參。
傳曰,注薦爲之。
兵曹口傳政事,上護軍申觀浩。議政府啓曰,順天營將,向於大政時差出矣。此鎭纔已復舊設始,百凡施措,其與新創無異,則有難付之生手前,營將姑爲仍任,俾責成效,新差營將,仍以今資許用履歷事,分付,何如?傳曰,允。
又啓曰,卽見鎭撫使李章濂狀啓,則本府農形失稔,頷顑之狀,極爲可悶,還上三分二,依昨年例,姑爲停退,待豐完捧事,請令廟堂,稟處矣。農形旣如此,民情又如此,還穀停退,姑依狀辭許施,而待豐卽捧,俾充糴簿之意,分付,何如?傳曰,允。
政院啓曰,大司憲林永洙,執義楚秉德,持平丁學浚·金正浩牌不進,掌令李敦禹·韓容悳在外,監察茶時之意,敢啓。傳曰,知道。
以大司諫洪載順,司諫李友燁,獻納南錫淵,正言金養默,執義楚秉悳,持平丁學浚·金正浩牌不進罷職傳旨,傳曰,只推。
傳曰,臺諫竝許遞,前望入之。
臺諫前望入之。執義姜國馨,司諫朴海哲,獻納趙晩和,持平李龍雨·李承洙落點。
注書薦,李纘夏·吳長善·崔鳳九·趙漢益·李源逸·朴定陽·李晩奎·李元用。
禁衛營啓曰,本營中軍朴來命,身病猝重,勢難察任,改差,何如?傳曰,允。
摠戎廳啓曰,本廳中軍李周膺,身病甚重,勢難察任,改差,何如?傳曰,允。
刑曹啓曰,今此動駕時,衛外擊錚人原州幼學李禹範爲其父啓淳,殺獄稱冤事也,案已成鐵。豐德良人具曾魯爲其父之淵,定配請放事也。安州良女金召史爲其子基淵,定配請放事也。淸安良人金若用爲其父鍾河,定配請放事也,罪名俱爲深重。楊根幼學許爲其祖日成,伸理事也,事係愼重。已上原情,竝勿施,嚴飭放送之意,敢啓。傳曰,知道。
知敦寧申觀浩疏曰,云云。答曰,省疏具悉。所請依施。
慶尙監司吳取善疏曰,云云。答曰,省疏具悉。卿其勿辭往欽哉。
宗正卿李守曾疏略曰,伏以,太母寶甲重回,慶祝蹈忭,中外惟均,臣以賤齡之適當是歲,進臣以嘉善之階,夫是秩,班躋二品,位亞八座,苟非望實俱隆,則莫宜居之者也。且臣以寒微之蹤,身廁法從,榮已極矣,而幸値惇敍之治,瀛銜華除,逈出常格,果有年前駁正之論,還他本分,心固釋然,又奉特旨,授臣以緋玉之階,縻臣以參佐之職,承宣特旨,又玆聯翩,臣非木石,寧不感泣?包羞一肅以後,蟄伏窮巷,進塗一步,作爲艮限,竊自痛傷,不能自已。臣忝系璿籍,世有簪組,近雖零替,而人未嘗不以紳族待之,只緣臣不肖無狀,在家而爲忝先之孫,在朝而爲孤恩之臣,死無以瞑目,生無以擧顔,今何可夤緣倖會,自同無故之人哉?伏乞特垂矜諒,收還臣新授職秩,仍命選部,永刋仕籍焉。答曰,省疏具悉。今此晉秩,卽戊辰生故也,何可言辭?
大司成李寅卨疏曰,云云。省疏具悉。爾其勿辭察職。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外外·未肅拜人員,竝卽牌招,何如?傳曰,允。
又啓曰,注書有闕之代,被薦人李纘夏·吳長善·崔鳳九薦狀,依例成送吏曹之意,敢啓。傳曰,知道。
禮曹啓曰,來二月初二日,行景慕宮春享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
又啓曰,來二月初十日,行社稷大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
兵曹,以李奎奭爲禁衛營中軍。
兵曹,以李志謙爲摠戎廳中軍。
傳曰,直提學有闕之代,前望入之。
直提學前望入之。閔升鎬落點。
傳曰,吏曹參判有闕之代,前望入之。
吏曹參判前望入之。姜籣馨落點。
金秉鍵陞六,代以金禹鉉爲事變假注書。
奎章閣啓曰,新除授直提學閔升鎬,敎旨安寶次,濬哲之寶,請出之意,敢啓。傳曰,知道。
又啓曰,直提學閔升鎬,卽爲牌招,何如?傳曰,允。
政院啓曰,大司憲掌令二員未差,執義姜國馨在外,持平李龍雨·李承洙牌不進,監察茶時之意,敢啓。傳曰,知道。
以司諫朴海哲,獻納趙晩和,持平李龍雨·李承洙牌不進罷職傳旨,傳曰,只推。
兵曹啓曰,今正月十二日,大駕詣景祐宮展拜後,歷拜南延君祠宇,仍覲雲峴宮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局馬兵二哨,步軍三哨,訓將率領爲先廂,禁營步軍二哨,兩營騎士各一番,禁將率領爲後廂,禁軍一番,爲之留陣留營置之。
惠廳啓曰,昨年諸道穡事,雖曰少康,湖南則猶有一萬三千九百餘結之給災,湖西則舊災蒙頉,至爲一萬三千一百餘結之多,兩湖營官需之八分一,各樣價之四分一,依近例災減磨鍊,何如?傳曰,允。
義禁府啓曰,忠淸監司閔致庠啓本內,石城縣監趙龜鎬罪狀,令攸司稟處事,啓下矣。趙龜鎬時在任所,依例發遣府羅將,拿來,何如?傳曰,待待命拿囚。
禁衛營啓曰,本營哨官全寬鎬,身病猝重,勢難察任,改差,何如?傳曰,允。
禮曹啓曰,卽接振威幼學李粹容所志,則以爲同姓三寸姓奎會,嫡妾俱無子,以其同姓三十二寸兄,遠亨第二子龜善,欲爲繼後,兩家諸族,相議完定,而遠亨夫妻,俱爲作故,拘於常規,不得循例。禮斜,依法典,草記稟處事,呈狀矣。凡係繼宗立后,兩邊與受,明有可據,而不得登聞者,許令該曹論理草記,載在法典,而門長李粹容所訴旣如此,李遠亨第二子龜善,立爲李奎會之後,何如。傳曰,允。
吏曹啓目,校書館副正字金秉健,登科後年滿五十,依法典六品職遷轉,何如?啓,依允。
直提學李載冕疏曰,伏以,新年庭賀,頌慈壽之彌卲,穀朝廟謁,忭宸慕之克展,凡在含生之倫,罔不奔走蹈舞於歡聲協氣之中。於乎休哉。仍伏念臣之所叨摛文之任,卽古所稱地親職比,淸切貴上者也。龍圖·天章,謨訓之所奉,石渠·東觀,著作之所由,非直爲金題玉躞,煥中秘之尊丌,鍾架磬,飾昭代之彌文,故居是院者,修姱自好,標高揭已,以之備顧問,而資啓沃,掌判誥而贊黼黻,始可謂允副遴掄之淸嚴,不負地分之密邇矣。如臣者貿昧蒙蔀,未嘗以文辭自命,遭値休明,混玷名選,由參外而據直學,譬如溝中之斷,被以文繡,䆴下之焦,列於宮商朝,引紅藥之步夕,課靑綾之眠窺,西崑群玉之府遊,東序弘璧之間,鴻渥若偏,龍光赫然,雋塗榮觀,踰溢涯量,其於職思之居,蓋蔑有萬分一稱塞焉,則畢竟爲癏溺孤負而止,名實之相舛,豈細故也哉?熙朝制治,先以官爵,爲大枋程,考績陞黜辦焉。蟠泊濡滯,不爲不久,而曾無一事之自效,則能無足以羞行績,無足以紀善居可知也。未試而授,猶諉試可試而蔑效,又將何所資,而顧戀徘徊,不思所以早自爲圖乎?抱玆耿耿,積有日月,齊沐陳籲,仰瀆崇嚴。伏乞聖慈,將臣直學之銜,亟行鐫免,俾公器毋骩,微諒獲伸焉。臣無任云云。答曰,省疏具悉。所請依施。
吏曹參判洪祐命疏云云。答曰,省疏具悉。所請依施。
同敦寧徐喆淳疏云云。答曰,省疏具悉。所請依施。
上在昌德宮。停常參·經筵。
藥房提調韓啓源,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區,伏慮敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,大司憲掌令二員未差,執義姜國馨在外,持平李龍雨·李承洙未署經,監察茶時之意,敢啓。傳曰,知道。
又啓曰,合辭許久闕啓,事甚未安。除在外外·未肅拜人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,吏曹參議有關之代,前望入之。
吏曹參議前望入之。李裕奭落點。
傳曰,原任直提學李載冕,檢校差下。
奎章閣啓曰,原任直提學李載冕,檢校差下事,命下矣。卽爲牌招察任,何如?傳曰,允。
義禁府啓曰,同義禁洪祐命,時無職名,令該曹口傳付軍職,何如?傳曰,允。
兵曹口傳政事,護軍洪祐命。
政院啓曰,明日傳香,禮房承旨,當爲齋宿。行左承旨李寅命,所當牌招而拘於廳規,不得請牌,何以爲之?敢稟。傳曰,牌招。
以司諫朴海哲,獻納趙晩和牌不進罷職傳旨,傳曰,只推。
兵曹啓曰,再明日動駕時,侍衛當爲備員,而參判李根弼在外,參議金箕錫呈辭,不得進參,令政院稟旨變通,佐郞李泰永在外·未肅拜改差,竝令該曹口傳差出,參判·參議,待下批牌招,何如?傳曰,允。許遞。
吏曹啓曰,卽接通禮院牒報,則以爲再明日動駕時,左右通禮,不可不備員,而左通禮韓喆愚,有身病不得進參,卽速變通,及時擧行之地云,左通禮韓喆愚改差,其代口傳備擬以入之意,敢啓。傳曰,知道。
吏曹口傳政事,以李鎬俊爲兵曹參判,朴承儒爲參議,洪羲麟爲佐郞,金錫輔爲左通禮。
御營廳啓曰,本廳哨官全致運,身病甚重,勢難察任,改差,何如?傳曰,允。
以慶尙前監司李參鉉狀啓,金山郡守柳致潤,幼學李炳龍等,捐廩出義納米儲積,名曰義倉,晉州前兵使鄭煥升等,同心願納,俾補餉穀,俱爲嘉尙,褒賞之典,令廟堂,稟處事,傳曰,金山郡守柳致潤之躬先捐廩,義倉設施,鄭煥升叔姪之出義辦納餉穀,數爲千包,邑士李炳龍,出義助納,其義竝萬萬嘉尙,該郡守柳致潤,待優窠府使,隨先擬入,前兵使鄭煥升,特許防禦履歷。幼學李炳龍·鄭喆基,竝初仕調用,至於餉穀典守之道,惟在監兵營措處之,如何?此穀與他有異,枚報廟堂,糶糴捧留之道,定式施行。
吏曹參議尹宇錫疏曰,云云。省疏具悉。所請依施。
上在昌德宮。停常參·經筵。
政院啓曰,大司憲掌令二員未差,執義姜國馨在外,持平李龍雨·李承洙未署經,監察茶時之意,敢啓。傳曰,知道。
又啓曰,明日大駕詣景祐宮,入齋室後,大王大妃殿·王大妃殿·大妃殿問安,何承旨進去乎?敢稟。傳曰,右副承旨進去。
假注書朴定陽書啓,臣於本月初十日辰時量,以東·南·北郊諸壇奉審摘奸事,敬奉聖敎,馳往風雲雷雨壇,奉審是白乎則階砌曲墻及紅箭門壇上下莎草,俱爲無頉是白遣,仍詣雩祀壇,奉審是白乎則壇上下莎草及階砌曲墻紅箭門,俱爲無頉是白遣,仍詣漢江龍壇,奉審是白乎則壇上下莎草及階砌曲墻紅箭門,俱爲無頉是白遣,仍詣司寒壇,奉審是白乎則壇上下莎草及階砌曲墻紅箭門,俱爲無頉是白遣,仍詣馬祖壇,奉審是白乎則壇上下莎草及階砌曲墻紅箭門,俱爲無頉是白乎旀。以日暮止宿,十一日平明,馳詣先農壇,奉審是白乎則壇上下莎草及階砌曲墻紅箭門,俱爲無頉是白遣,仍詣先蠶壇,奉審是白乎則壇上下莎草及階砌曲墻紅箭門,俱爲無頉是白遣,仍詣祈雨壇及厲壇,奉審是白乎則,壇上下莎草及階砌曲墻紅箭門,俱爲無頉是白乎所。仍爲復命之意,敢啓。傳曰,知道。
奎章閣啓曰,直提學閔升鎬,疏批已下,卽爲牌招察任,何如?傳曰,允。
兵曹啓曰,今正月十一日,武臣賓廳,武經講書日次,而國忌齋戒相値,不得爲之之意,敢啓。傳曰,知道。
又啓曰,今正月十一日,庚申戌正初刻,立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
傳曰,明日出宮內門路,以協陽門爲之。
弘文館啓曰,守宮檢校副提學沈舜澤,待明朝牌招,何如?傳曰,允。
奎章閣啓曰,守宮檢校直閣鄭健朝,待開門牌招,何如?傳曰,允。
議政府啓曰,日前嶺南砲糧,永爲革罷事,命下矣。沿邑民事,階前萬里,德念之懈惻,恩施之曠絶,實不勝欽仰攢頌之至。而第念砲糧,自是軍需攸重,則不可無措劃給代之方,以惠廳句管,還穀耗條中,依原數本色上下儲置條,則切勿擧論之意,行會,何如?傳曰,允。
又啓曰,春秋行巡,所以省耕斂也。伊來民事之可念,不第爲廚傳之滋弊,今春八道巡部,姑令停免,畿內陵園墓,北道陵寢奉審,依近例,以秩高守令,替行之意,分付,何如?傳曰,允。
又啓曰,諸道春操稟啓,今已齊到矣。詰戎有國先務,而此時備豫之方,尤不容不修擧後已,況待春稟旨擧行,旣有昨秋行會,則又復停擱,甚涉姑息之歎,而第念軍器船隻,尙有力役之未竣者,徵發赴操委,實有行不得之慮,各道諸都,水陸操及巡歷巡點,竝姑停止,官鎭門聚點,苟能着意組練,此與行操無異,堤堰處移役,亦兵農相寓之義也。竝使之毋循例套,期有實效,各樣都試與停退條,按例合設之意,分付。至於鎭撫營及統營兵甲舸艦,次第完備,依秋操例,各其前洋設行,舟司所在,新造戰船,趁期下送于沁都,以爲操習之地,何如?傳曰,允。
直提學閔升鎬疏曰,伏以,上日騰岡陵之祝,慶慈壽之無疆,元辰展廟宮之謁,仰宸慕之彌長,小大臣工,孰大歡忭?仍伏念,臣始自策名,今至簪貂班綴不離,華顯步武,常接密邇,久爲等輩之所艶羡,而計立朝日月,纔四年有餘耳。以榮爲懼,居籠若驚,每奉一番除書,輒增一番光輝,繼有一番悚耎,臣嘗承之於直院之銜,今猶攝職諸僚後,蘭罏寶榻,同修起居之禮,玉蹕鸞旂,時參陪扈之列,蓋其侍從而周旋者,不爲不久,則無所取材之實,苟然備數之狀,莫逃於淵鑑之照燭,眞是已試,而未究厥效,宜斥而不當有陞者也。今玆直學之命,又在於千萬意慮之外,職名之綦重,責寄之隆摯,尤有所不敢僥冒焉。由臣之忝叨西淸,獲聞其一二緖餘矣。圖書謨訓之所尊閣,典章物采之所發皇,必妙揀時英,俾之以司存獻納,創論修潤之任,實惟我正宗大王,精義宏規之在於是,而繼述於光陵·肅廟之遺志,采摭乎盛宋皇明之懿制者也。官凡六員,提學總絜典領,直閣待制,分攝職司,介崇庳而該鉅細,占淸峻之望,具老成之體,惟直學然矣。所以程核嚴,而選授愼,苟非其人,寧虛其次,是豈如臣憃騃貿昧者,所可竊吹於其間哉?噫,才器則最居人下,處地則自與他別,修拙守約,措身於無待之鄕,雖閒司漫局,因當逡巡,而不敢前,況仗寵靈而玷名選,自歸於嫪戀濫褻之科,有識之嗤點,臣將何說而解之?召牌狎至,典例莫越,章皇承膺,義分卽然,而豈可視爲究竟,仍復蹲據哉?參係之熟,冒昧陳籲。伏乞聖明,俯賜鑑諒,亟遞臣新授閣職,以重公器,以安賤分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
大駕詣景祐宮展拜,還入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
仍詣南延君祠宇展拜,還入幕次後,藥房·內閣·政院·玉堂口傳問安。答曰,知道。
仍詣雲峴宮入幕次後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,大司憲掌令二員未差,執義姜國馨在外,持平李龍雨·李承洙未署經,監察茶時之意,敢啓。傳曰,知道。
傳曰,侍衛軍兵毛具,從便爲之。
申奭熙啓曰,臣以大王大妃殿·王大妃殿·大妃殿·中宮殿問安,進去,下直之意,敢啓。傳曰,知道。
傳曰,豐恩府院君內外祠版,遣都承旨看審以來。
傳曰,興完君內外祠版,遣左承旨看審以來。
傳曰,隨駕軍兵,令各其營,乾犒饋。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
奎章閣啓曰,大駕今已還宮,守宮檢校直閣鄭健朝,依定式減下,何如?傳曰,允。
兵曹啓曰,謹依下敎,隨駕軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵及武藝別監等處,乾犒饋分給之意,敢啓。傳曰,知道。
禁衛營啓曰,謹依下敎,隨駕軍兵等處,乾犒饋分給之意,敢啓。傳曰,知道。
御營廳啓曰,謹依下敎,隨駕軍兵等處,乾犒饋分給之意,敢啓。傳曰,知道。
扈衛廳啓曰,謹依下敎,隨駕將官·將校·軍兵等處,乾犒饋分給之意,敢啓。傳曰,知道。
戊辰正月十二日辰時,大駕詣景祐宮展拜,歷拜南延君祠宇,仍覲雲峴宮。擧動入侍時,行都承旨金輔鉉,行左承旨李寅命,右承旨李乾夏,左副承旨趙昌和,右副承旨申奭熙,同副承旨黃正淵,假注書朴定陽·徐相駿,記事官趙秉鎬·徐奭輔,檢校直提學李載元,直提學趙寧夏,檢校直提學李載冕,直提學閔升鎬,檢校直閣李淳翼·李承純,檢校待敎徐相翊·洪承億·趙慶鎬,玉堂缺。以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調韓啓源,副提調李建弼,進前問候訖,仍出協陽門外。通禮跪啓請降輿乘輦。上降輿乘輦,由肅章門·進善門,出敦化門進發,至景祐宮大門外。通禮跪啓請降輦乘輿,至齋室門外。上降輿入齋室。少頃,通禮跪啓請出次,上出次詣版位,行再拜禮,陞詣宮內奉審,仍詣誠一軒版位,行四拜禮,御眞展奉奉審訖,通禮導上還入齋室。少頃,通禮跪啓請出次,上出次,通禮導上詣南延君祠宇,就版位,行再拜禮,陞詣祠宇內奉審訖入幕次。少頃,通禮跪啓請出次,上出次,乘輿出大門外,仍詣雲峴宮。上降輿入幕次。少頃,通禮跪啓請外辦,上乘輿出宮大門外。通禮跪啓請降輿乘輦。上降輿乘輦進發,由敦化門·進善門·肅章門,通禮跪啓請降輦乘輿。上降輦乘輿,入協陽門。兵曹判書跪稟放仗,承旨請出標信解嚴。上還內,諸臣以次退出。
上在昌德宮。停常參·經筵。
政院啓曰,大司憲掌令二員未差,執義姜國馨在外,持平李龍雨·李承洙未署經,監察茶時之意,敢啓。傳曰,知道。
傳曰,政官牌招開政,如有違牌,勿爲呼望。
傳曰,未肅拜敦寧都正許遞,今日政差出。
傳曰,京兆堂上許遞,今日政差出。
傳曰,摠管,竝許遞,今日政差出。
以司謁,口傳下敎曰,今番幸行時,軍令二十五日待令。
兵曹啓曰,正郞金性均,身病猝重,勢難察任,改差,何如?傳曰,允。
兵曹口傳政事,副司果金性均。
政院啓曰,注書有闕之代,被薦人吳長善·崔鳳九·趙漢益薦狀,依例成送吏曹之意,敢啓。傳曰,知道。
吏曹啓曰,穆陵別檢李晩奎,童蒙敎官柳疇睦,俱以身病,呈狀乞遞,改差,何如?傳曰,允。
兵曹啓曰,僉知睦仁培·鄭天和,五衛將鄭昌祖·趙在安·禹受益·林時炯·劉守侃,文兼鄭漢朝,俱以身病,呈狀乞遞,竝改差,何如?傳曰,允。
有政。吏批,行判書金炳德進,參判姜蘭馨,參議李裕奭式暇。以趙啓昇爲大司憲,林喜鎭爲大司諫,沈相漢·柳明根爲掌令,柳星杓·李晩瀅爲正言,趙晩和爲副應敎,朴永輔爲知敦寧,趙徽林爲判尹,李鍾浩爲左尹,李奎奭爲右尹,金在顯爲知經筵,金永穆爲童蒙敎官。
再政。以張泰秀爲獻納,金敬均爲修撰,金琦鉉爲禮曹參判,徐景淳爲工曹參判,贈吏參朴鍾岳贈吏判例兼,贈吏議朴信圭贈吏參例兼,贈僕正朴文榮贈吏議,已上工曹判書朴永輔三代,左尹單李奎奭,右尹單李鍾浩,成均學祿二單吳斗映·金禹鉉,前僉知李貞禧,今加嘉善。朝官年八十,依法典加資。通德郞林浚喆贈吏參例兼,通德郞林孟浩贈吏議,已上同知林箕鎭兩代,幼學金光照·朴新三,已上年九十,今超通政,依法典加資。兼春秋單朴淇鍾,前縣監徐善輔贈吏參例兼,前郡守徐有曾贈吏議,前君守徐廣修贈僕正,已上工曹參判徐璟淳三代,前參判鄭誠一,令加嘉義。朝官年八十,依法典加資。進士柳東植贈左參例兼,生員柳輝韶贈僕正,已上同知柳昇烈兩代。
兵批,行判書金壽鉉進。以金在顯·朴永輔爲都摠管,金琦鉉·徐璟淳·林喜鎭·李鍾浩·姜鍵·柳興吉·李守曾·李奎奭爲副摠管,林箕鎭·尹相協爲同知,南秉善·洪承祖爲僉知,李駿在·趙秉鯉·任聖模·曺明振·柳昇烈爲五衛將,鄭騏澤爲都摠經歷,崔鷹哲爲都摠都事,李承洙爲文兼,李熙益爲武兼,韓岐錫·任百圭·李彦夏爲守門將,金儀鳳爲全羅右水虞候,武兼單李炳鎬,守門將單孫應泰。
再政。以李昌會爲都摠都事,李東奭爲中樞都事,鄭在坤爲訓鍊主簿,李容益爲右捕從,同知單柳昇烈,僉知三單李駿在·任聖模·曺明振。
三政。以韓永祖爲副摠管,李宜春爲訓鍊僉正,張允植·金達昊爲訓鍊主簿,守門將單趙熙斌,同知加設五單閔應鎬·李奎環·具廷杓·李稱中·南公義,同知單趙秉鯉。
四政。以李秉德爲中樞都事,李奎一爲武兼,部將單郭祚運。
五政。以尹㙉爲訓鍊主簿,洪運燮爲右捕從。
六政。以李龍憲爲都摠經歷,趙䞇顯爲武兼。
七政。以曺賢承爲訓鍊判官。
八政。以鄭基籙爲訓鍊主簿。
九政。以李相殷爲守門將。
政院啓曰,新除授注書李纘夏,卽爲牌招入直,何如?傳曰,允。
又啓曰,新除授注書吳長善,卽爲牌招察任,何如?傳曰,允。
訓鍊都監啓曰,本局中軍李鶴周,身病猝重,勢難察任,改差,何如?傳曰,允。
御營廳啓曰,本廳軍色從事官金裕行,身病甚重,勢難察任,改差,何如?傳曰,允。
上在昌德宮。停常參·經筵。
政院啓曰,合辭許久闕啓,事甚未安。除在外·未署經,外·未肅拜,呈告人員,竝卽牌招,何如?傳曰,允。
傳曰,傳香承旨,馳詣宗廟·景慕宮,奉審摘奸以來。
政院啓曰,肅單之廳坐來呈例也,而事變假注書金禹鉉,旣已仕進,學錄肅單,今始來呈,原單子雖不得不捧入事,未前有萬萬駭然,所當重勘,而本院請推之外,無他可施之罰,何以爲之?敢稟。傳曰,從重推考。
兵曹,以李鍾承爲訓鍊都監中軍。
弘文館啓曰,新除授修撰金敬均,時在京畿楊州地,經筵入番事緊,請斯速乘馹上來事,下諭。答曰,許遞。
又啓曰,新除授副應敎趙晩和,卽爲牌招察任,何如?傳曰,允。
政院啓曰,卽者吏曹郞廳來言,懷仁縣監金祖憲,兩司當爲署經,而諫院則雖已署經,憲府不備不得署經云,除在外·未署經外,未肅拜人員,竝卽牌招,何如?傳曰,一司除署經。
又啓曰,行大司憲趙啓昇,掌令沈相漢牌不進,柳明根,執義姜國馨在外,持平李龍雨·李承洙未署經,監察茶時之意,敢啓。傳曰,知道。
以司諫朴海哲,正言柳星杓·李晩瀅,掌令沈相漢牌不進罷職傳旨,傳曰,只推。
奎章閣啓曰,明日卽奉謨堂春孟朔大奉審日次,臣等與儀賓閣臣,進詣擧行之意,敢啓。傳曰,知道。
宗親府啓曰,明日卽天漢殿春孟朔大奉審日次,臣等與儀賓閣臣,進詣擧行之意,敢啓。傳曰,知道。
禁衛營啓曰,本營哨官吳宗順,身爲兼參軍,隊下之卒,犯斫狼藉,不能覺察,爲先汰去之意,敢啓。傳曰,知道。
以全羅監司徐相鼎狀啓,錦山郡守權用直身死事,傳曰,令該曹口傳差出,不日下送。
吏曹參判姜蘭馨疏曰,云云。答曰,省疏具悉。卿其勿辭行公。
上在昌德宮。停常參·經筵。
藥房提調韓啓源,副提調金輔鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,礪山都護府使朴志膺下直,長弓一張,長箭一部,片箭一部,筒兒一箇賜給。
政院啓曰,合辭許久闕啓,事甚未安。除在外·未署經外,未肅拜,呈告人員,竝卽牌招,何如?傳曰,允。
又啓曰,左副承旨趙昌和,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
吏曹口傳政事,以權用圭爲錦山府使。
傳曰,都承旨·左承旨許遞,前望單子入之。
承旨前望單子入之。李建弼·韓俊熙落點。
政院啓曰,新除授同副承旨韓俊熙,卽爲牌招,何如?傳曰,允。
兵曹口傳政事,護軍金輔鉉。
宗親府啓曰,臣等與閣臣,進詣天漢殿御眞展奉奉審,無頉之意,敢啓。傳曰,知道。
奎章閣啓曰,臣等進詣奉謨堂奉審,無頉,而閣內諸處,亦爲無頉之意,敢啓。傳曰,知道。
又啓曰,景慕宮望廟樓奉審,無頉之意,敢啓。傳曰,知道。
傳曰,自再明日,進講爲之。
政院啓曰,行大司憲趙啓昇,掌令沈相漢牌不進,柳明根,執義姜國馨在外,持平李龍雨·李承洙未署經,監察茶時之意,敢啓。傳曰,知道。
以司諫朴海哲,正言柳星杓·李晩瀅,掌令沈相漢牌不進罷職傳旨,傳曰,只推。
以右承旨趙昌和牌不進罷職傳旨,傳曰,只推。
政院啓曰,同副承旨韓俊熙,時在咸鏡道咸興地,斯速乘馹上來事,下諭。何如?傳曰,許遞。前望單子入之。
承旨前望單子入之。李應辰落點。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
備忘記,全羅兵使申泰善,公忠水使張厚植下直,各長弓一張,長箭一部,片箭一部,筒兒一箇賜給。
政院啓曰,卽者檢閱趙秉鎬,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋洪萬植·金性均,竝卽牌招,推移,入直,何如?傳曰,允。
注書李纘夏病,代以金敬義爲假注書。
禮曹啓曰,皇壇壇上及祭器等物,每年孟春,戶禮曹堂上奉審事,曾有定式矣。今正月二十一日,臣曹與戶曹堂上,進去奉審後,稟處,何如?傳曰,允。
政院啓曰,行大司憲趙啓昇,掌令沈相漢牌不進,柳明根,執義姜國馨在外,持平李龍雨·李承洙未署經,監察茶時之意,敢啓。傳曰,知道。
以司諫朴海哲,掌令沈相漢牌不進罷職傳旨,傳曰,只推。
江原監司趙龜夏疏曰,云云。答曰,省疏具悉。卿其往省焉。
檢閱趙秉鎬疏曰,云云。省疏具悉。爾其勿辭救護。
上在昌德宮。停常參·經筵。
政院啓曰,來二十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
又啓曰,左副承旨申奭熙,右副承旨黃正淵,今日不爲仕進,竝卽牌招,何如?傳曰,允。
備忘記,海美縣監李命九下直,長弓一張,長箭一部,片箭一部,筒兒一箇賜給。
以別兼春秋洪萬植·金性均牌不進罷職傳旨,傳曰,只推。
政院啓曰,左右史不可不備,別兼春秋洪萬植·金性均,旣有只推之命,竝卽牌招,推移入直,何如?傳曰,允。
注書吳長善病,代以鄭顯英爲假注書。
政院啓曰,行大司憲趙啓昇,掌令沈相漢牌不進,柳明根,執義姜國馨在外,持平李龍雨·李承洙未署經,監察茶時之意,敢啓。傳曰,知道。
以司諫朴海哲,正言柳星杓·李晩瀅,掌令沈相漢牌不進罷職傳旨,傳曰,只推。
以右副承旨黃正淵牌不進罷職傳旨,傳曰,只推。
議政府啓曰,貢市人詢瘼所懷,啓下本府矣,瑣屑之事,有不敢動煩酬應,自本府,從便裁處之意,敢啓。傳曰,知道。
承文院啓曰,盛京禮部咨文出來者,以爲上年秋季,統巡會哨緣由,具奏奉旨知照云矣。回咨依例撰出,順付回撥下送灣府,入送鳳城處,以爲轉致盛京之地,何如。傳曰,允。
訓鍊都監啓曰,本局中軍李鍾承,身病猝重,勢難察任,改差,何如?傳曰,允。
戊辰正月十七日巳時,上御重熙堂。進講入侍時,領事金炳學,講官洪鍾序,參贊官李建弼,檢討官洪萬燮,假注書金敬義,記注官方孝隣,記事官徐奭輔,各持論語第□卷,以次進伏訖。上曰,史官分左右,缺講畢。奭輔奏曰,臣以本館事,有所仰達者矣。四處外史庫所奉實錄,三年一次曝曬,係是定式,而今年爲年次,本館所奉實錄,亦爲年次,竝一體擇日擧行,何如?上曰,依爲之。出擧條
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
又啓曰,右承旨趙昌和,右副承旨黃正淵,今日不爲仕進,竝卽牌招,何如?傳曰,允。
以別兼春秋洪萬植·金性均牌不進罷職傳旨,傳曰,只推。
政院啓曰,左右史不可不備,別兼春秋洪萬植·金性均,旣有只推之命,竝卽牌招,推移入直,何如?傳曰,允。
兵曹,以李奎奭爲訓鍊都監中軍。
政院啓曰,行大司憲趙啓昇,掌令沈相漢牌不進,柳明根,執義姜國馨在外,持平李龍雨·李承洙未署經,監察茶時之意,敢啓。傳曰,知道。
以司諫朴海哲,正言柳星杓·李晩瀅,掌令沈相漢牌不進罷職傳旨,傳曰,只推。
以右承旨趙昌和牌不進罷職傳旨,傳曰,只推。
御營廳啓曰,本廳諸將官射講時,柳葉箭連五巡,全布人別單書入之意,敢啓。傳曰,知道。
又啓曰,本廳哨官朴在聖,受由過限,還現無期,汰去之意,敢啓。傳曰,知道。
戊辰正月十八日巳時,上御重熙堂。進講入侍時,講官洪淳穆,參贊官李應辰,侍讀官鄭漢朝,假注書鄭顯英,記事官白義行·徐奭輔,各持論語第□卷,以次進伏訖。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
又啓曰,同副承旨李應辰,今日不爲仕進,卽爲牌招,何如?傳曰,允。
以別兼春秋洪萬植·金性均牌不進罷職傳旨,傳曰,只推。
政院啓曰,左右史不可不備,檢閱趙秉鎬,由限已過,卽爲牌招入直,何如?傳曰,允。
弘文館啓曰,副修撰洪萬燮,以訓鍊都監從事官,今日軍布捧上時,晝仕出去之意,敢啓。傳曰,知道。
政院啓曰,行大司憲趙啓昇,掌令沈相漢牌不進,柳明根,執義姜國馨在外,持平李龍雨·李承洙未署經,監察茶時之意,敢啓。傳曰,知道。
以司諫朴海哲,正言柳星杓·李晩瀅,掌令沈相漢牌不進罷職傳旨,傳曰,只推。
禁衛營啓曰,本營中軍今當差出,而擬望之人乏少,堂上曾經兵使,竝擬,何如?傳曰,允。
吏曹啓曰,接慰官韓喆愚,時無職名,令該曹口傳付軍職,何如?傳曰,允。
兵曹以金箕錫爲禁衛營中軍。
兵曹口傳政事,副司果韓喆愚。
義禁府啓目,楊根郡守朴宗永,原情云云。傳旨內辭緣,泛稱遲晩,刑推得情,何如?啓除刑推議處爲良如敎。
戊辰正月十九日巳時,上御重熙堂。進講入侍時,講官金學性,參贊官黃正淵,侍讀官鄭漢朝,假注書金敬義,記注官盧鎭燮,記事官徐奭輔,各持論語第□卷,以次進伏訖。
上在昌德宮。停常參·經筵。
藥房提調韓啓源,副提調李建弼啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿口傳問安。答曰,知道。
政院啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
備忘記,滿浦僉使南周源下直,長弓一張,長箭一部,片箭一部,筒兒一箇賜給。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。以檢閱趙秉鎬牌不進罷職傳旨,傳曰,只推。
政院啓曰,左右史不可不備,檢閱趙秉鎬,旣有只推之命,卽爲牌招入直,何如?傳曰,允。
禮曹啓曰,大報壇祭享,三月上旬內,擇日設行,曾有定式矣。吉日令日官李健謨推擇,則來三月初三日爲吉云。以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
政院啓曰,行大司憲趙啓昇,掌令沈相漢牌不進,柳明根,執義姜國馨在外,持平李龍雨·李承洙未署經,監察茶時之意,敢啓。傳曰,知道。
以司諫朴海哲,正言柳星杓·李晩瀅,掌令沈相漢牌不進罷職傳旨,傳曰,只推。
政院啓曰,假注書鄭顯英,身病猝重,勢難察任,改差,何如?傳曰,允。
奎章閣啓曰,原任直閣金德根喪第三日,遣檢書官致吊恤孤,仍爲勸粥以來之意,敢啓。傳曰,知道。
義禁府啓目,粘連向前朴宗永,亦境內私鑄,矇然失察,揆以法意,難免重勘,以此照律,何如?啓,依允。
戊辰正月二十日巳時,上御重熙堂。進講入侍時,講官申應朝,參贊官趙昌和,檢討官李容萬,假注書金敬義,記注官方孝隣,記事官徐奭輔,各持論語第□卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
鄭顯英改差,代以金桂鶴爲假注書。
以檢閱趙秉鎬牌不進罷職傳旨,傳曰,只推。
政院啓曰,左右史不可不備,檢閱趙秉鎬,旣有只推之命,卽爲牌招入直,何如?傳曰,允。
以濟州防禦使李後善狀啓,薦新進上唐金橘柑子,數甚零星,不得如例封進,惶恐待罪事,傳曰,勿待罪事,回諭。
傳曰,在外摠管許遞,前望單子入之。
摠管前望單子入之。都摠管任泰瑛落點。
政院啓曰,大司憲趙啓昇,掌令沈相漢牌不進,柳明根,執義姜國馨在外,持平李龍雨·李承洙未署經,監察茶時之意,敢啓。傳曰,知道。
以司諫朴海哲,正言柳星杓·李晩瀅,掌令沈相漢牌不進罷職傳旨,傳曰,只推。
奎章閣啓曰,原任直閣金德根喪成服日,遣檢書官致祭以來之意,敢啓。傳曰,知道。
禮曹啓曰,卽接濟州牧使李後善狀啓謄報,則去十月令薦新,唐金橘柑子一一摘取,唐金橘爲六十八個,柑子爲一百十七個,而肇慶廟薦新,唐金橘十六個,柑子十四個封進,所餘唐金橘爲五十二個,柑子爲一百三個,宗廟·景慕宮薦新,排比無路故,謹援已例,都封上送于禮曹,以爲稟旨進獻之地爲辭矣。在前橘果稀結之時,已有減數薦獻之例,今亦依前例,分排當日薦進,何如?傳曰,允。
又啓曰,臣錫雨與戶曹判書臣金炳國,進詣皇壇奉審,則奉室第三位扆榻袱座榻袱各一件,黃紬褥一件,黃帕一件,敬奉閣雉尾箒一柄雉尾兺,大草芚二浮,中竹二個,奉室,大草芚二件,中竹二個,饌卓二坐,尊卓一坐,饌卓巾三件,尊卓巾一件,典祀廳,地衣二件內十丈,仰遮油芚二件內二張,座面紙一件,大牲匣一坐,牛鼎羃一個,羊鼎羃一個,壇上,甲黃幕一浮內二幅,甲黃帳一浮內三幅,內簷甲黃帳二浮內二幅,油遮日六浮,道里具內一浮,從享位白布遮日一浮內一幅,白布揮帳一浮內一幅,小束乼一艮衣,三甲所二艮衣,排設竹二個,竝破改備事分付各該司,何如?傳曰,允。
御營廳啓曰,本廳中軍李熙永,身病甚重,勢難察任,改差,何如?傳曰,允。
義禁府照目,粘連楊根郡守朴宗永矣。本府議啓內,境內私鑄,矇然失察,揆以法意,難免重勘,以此照律罪,杖八十收贖奪告身三等,私罪。奉敎依允爲旀,功議各減一等爲良如敎。
戊辰正月二十一日巳時,上御重熙堂。進講入侍時,知事金在顯,參贊官李應辰,檢討官李容萬,假注書金敬義,記事官白義行·徐奭輔,各持論語第□卷,以次進伏訖。
上在昌德宮。停常參·經筵。
王大妃殿誕日,大殿·大王大妃殿·大妃殿·中宮殿,宗親·儀賓·內閣·政院·玉堂·朝廷百官口傳問安。答曰,知道。
王大妃殿,宗親·儀賓·內閣·政院·玉堂·朝廷百官單子問安。答曰,知道。
備忘記,江原道觀察使趙龜夏下直,長弓一張,長箭一部賜給。
傳曰,江原監司留待。傳曰,江原監司入侍
兵曹,以梁憲洙爲御營中軍。
傳曰,前正安膺壽,令該曹口傳付軍職,使之承候於王大妃殿。
兵曹口傳政事,副司果安膺壽。
傳曰,左承旨·右承旨許遞,前望入之。
承旨前望入之。崔鶴昇·李時夏落點。
政院啓曰,卽者吏曹郞廳來言,延豊縣監趙秉瑀,兩司當爲署經,而諫院則雖已署經,憲府不備,不得署經云。除在外·未署經外,未肅拜人員,竝卽牌招,何如?傳曰,一司除署經。
戊辰正月二十二日巳時,上御重熙堂。進講,江原監司同爲入侍時,講官金永爵,參贊官申奭熙,侍讀官金裕行,假注書金柱鶴,記事官趙秉鎬·徐奭輔,各持論語第□卷,江原監司趙龜夏,以次進伏訖。上曰,史官分左右,仍命江原監司進前。龜夏進前奏曰,臣以無似之質,猥承藩寄之命,責重才劣,將未知何以對揚,只切悚懍矣。上曰,卿其下去,實心對揚,此是卿先務之責也。缺仍命江原監司先退。上誦前受音一遍訖,仍命開卷。永爵讀自子曰父母之年,止斯疏矣。仍奏釋義訖。仍奏曰,今日進講初章中,以字懼字合呼,則同音犯諱,改讀,似好矣。上曰,二字字音,微有不同矣。講官曰,字音果不同,而改讀爲善,除去以字,只讀一則懼恐好。上曰,然矣。仍命授書算于永爵,上讀新授音十遍訖。永爵還納書算。上曰,親年漸高,人子喜懼之心,自不容已,擧世皆當然矣。永爵曰,凡爲人子者,孰不有喜懼之心?而重在懼字,所懼多於所喜,蓋懼者,欲及時奉養,無懈於心也。上曰,言之不出,恥躬之不逮,非君子安能如是乎?永爵曰,旣稱古者,則今之不然可知,言之不出,蓋預念躬行之不逮而然,言顧行行顧言者此也。若不顧後日力行之如何,而輕易發言,必歸於虛言妄言之科矣。上曰,約字之意甚好,約則當鮮失矣。永爵曰,約是不侈然,自放之謂也。凡事皆要守約,縱未能臻中庸之域,過失自可以鮮矣。上曰,曾子之學約也。永爵曰,曾子之守約,是以聖門傳道,在於曾子矣。上曰,言之欲訥,行之欲敏,此乃學問之要也。永爵曰,言之訥,乃言之不出也,行之敏,乃恥躬之不逮也。此章與前章,旨義互相發明,而此章中恥字,尤係爲學之要,前受音中,見賢思齊焉之語,亦從恥字來,見賢而恥,其不及,然後可以思齊。若恥而不思,所以無恥之道,安用恥爲哉?臣愚惶恐,殿下德必不及堯·舜,苟以不及堯·舜爲恥,思所以企及,則殿下當爲堯爲舜,八域群黎,共沐熙皞之化,豈不休哉?裕行曰,云云。缺奭熙曰,云云。缺上曰,人有德則不孤矣。永爵曰,德者行道,有得於心之謂也,人若行道,而有得於心,則必有其類從之。易曰,同聲相應,同氣相求。論語首章曰,有朋自遠方來者,亦此意也。殿下聖德日躋,則朝著登庸之臣,亦皆正人君子,苟或反是,奸侫小人,當進於前。伏願澄省焉。上曰,爲臣而忠諫,爲友而忠告,則雖數何害也?永爵曰,忠諫不聽,不知止而又諫,乃數也。若諫而入,則雖百諫千諫,不爲煩數也。臣於釋義時,略有陳奏者,而集註中求榮反辱四字,榮非爵祿之謂,辱非僇辱之謂也。諫而聽納,致有保國安民之效,則臣主俱榮,其榮名將及後世,榮莫大焉。若諫不入,而徒自尸位懷祿,旅進旅退,辱莫大焉。臣出入經幄,已五載矣。臣雖無似,所陳未嘗不出於忠愛,臣之榮辱,在於殿下之聽納與否,以臣昵侍之久殿下,必欲臣之榮,而不欲臣之辱,是臣日夜所冀望於殿下者也。又奏曰,間者停講之餘,開講不久。且近日日候甚峭寒然,自此以往,春晷自可漸暢,晝漏亦遲,必行召對,是臣區區之望也。講筵當以學問爲主,而帝王家,尤以鑑古今治亂爲先務,此乃古人所謂經經緯史者也。且殿下春秋漸至鼎盛。伏願亟行召對,奮發聖志,留心於古今治亂之迹焉。上曰,召對從當行之矣。上掩卷,仍命史官就座。又命退,諸臣以次退出。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
又啓曰,右承旨黃正淵,今日不爲仕進,卽爲牌招,何如?傳曰,允。
備忘記,洪州營將李東鉉下直,長弓一張,長箭一部,片箭一部,筒兒一箇賜給。
傳曰,秋曹堂上,竝許遞,政官牌招開政。
傳曰,在外同敦寧許遞,今日政差出。
傳曰,未肅拜摠管許遞,今日政差出。
兵曹口傳政事,大護軍李顯稷。
注書李纘夏病,代以李麟圭爲假注書。
傳曰,右承旨許遞,前望入之。
承旨前望入之。趙文夏落點。
政院啓曰,行大司憲趙啓昇,掌令沈相漢牌不進,柳明根,執義姜國馨在外,持平李龍雨·李承洙未署經,監察茶時之意,敢啓。傳曰,知道。
以司諫朴海哲,正言柳星杓·李晩瀅,掌令沈相漢牌不進罷職傳旨,傳曰,只推。
吏曹啓曰,京畿監司李宜翼移文內,陽城縣監李膺奎,謂有身病,終不還官,以致民訟之稽滯,邑務之緯劃者,極爲可悶。自本曹催促,不日下送事,爲辭矣。自臣曹催促,則陽城縣監李應奎,身病猝重,萬無還官之望云。其身病旣如是,則有難强令還任,罷黜,何如?傳曰,此倅之捐廩,旣多於軍器修補,已有道啓者也。交河郡守相換。
又啓曰,成均館典籍張錫默除拜後,過限未肅拜,改差,何如?傳曰,允。
又啓曰,司僕寺正李敦禹,以其身病,呈狀乞遞,改差,何如?傳曰,允。
兵曹啓曰,同知林箕鎭·尹相協,僉知南秉善·洪承祖,五衛將趙秉鯉·任聖模·曺明振·李駿在·柳昇烈,文兼李承洙,俱以身病,呈狀乞遞,竝改差,何如?傳曰,允。
以吏曹參議李裕奭牌不進罷職傳旨,傳曰,只推。
有政。吏批,判書金炳德進,參判姜蘭馨,參議李裕奭,竝牌招不進。以朴海哲爲修撰,朴永輔爲刑曹判書,李寅命爲同敦寧,李守曾爲刑曹參判,朴永輔爲知經筵,朴承輝爲知義禁,金在顯爲同春秋,李鍾承爲同義禁,安亨植·李宣蓍爲假引儀,鄭根源爲河東府使,李南會爲司諫,金在顯爲同敦寧,任泰瑛爲工曹判書,陽城縣監李膺奎,交河郡守鄭基承,已上相換事,承傳,故學生金在寬贈吏參例兼,進士金正廉贈吏議,已上禮參金琦鉉兩代。通政李稱中·李奎環·具廷杓·南公義,已上年一百,直超崇政,依法典加資。前五衛將李膺直,今加嘉善,朝官年八十,幼學金命國年九十一,金奎文年九十,已上今超通政,依法典加資。故學生李基禎贈持平,學行卓異贈職事,承傳,承文副正字單金英烈,學錄單金敬義,學諭單金桂鶴,副護軍金箕錫,今加嘉善加資事,承傳,故學生趙敏永贈戶參例兼,趙鎭極贈左承旨,趙珖贈僕正,已上趙秉鯉三代。奉常副奉事單金桂鶴,耆老所守直官單成權·劉元植,故郡守柳秉均贈吏參例兼,故縣令柳煥猷贈史議,通德郞柳元模贈僕正,已上副摠管柳興吉三代。前五衛將尹鴻德贈戶參例兼,同知尹相協考。
兵批,行判書金壽鉉進。以李寅命爲都摠管,金箕錫爲副摠管,徐承淳·高鎭衡爲同知,林有廈·金億淵爲僉知,李集旭·安喆壽·金奎文·朴栽英·李始愚爲五衛將,李奎春爲武兼,尹完儉·宋啓憲爲守門將,徐文億爲舊所非浦別將。
再政。以申錫奎爲武兼,同知單李集旭,同知加設二單金宗元·文永國,僉知三單金奎文·朴栽英·安喆壽,副摠管單李寅命。
三政。以孫珪憲爲御營把摠。
四政。以韓衡履爲宣傳官。
五政。以李智會爲訓鍊僉正。
六政。以李建忠爲都摠都事。
七政。以金善浩爲訓鍊正簿。
八政。以韓龜爀爲守門將。
兵曹啓曰,來二月初一日,大駕詣景慕宮齋宿,初二日春享大祭親行敎是時,隨駕營門,當爲磨鍊矣,禁·御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依今春廟宮展謁時爲之。
又啓曰,來二月初九日大駕詣社稷齋宿,初十日春享大祭親行敎是時,隨駕營門,當爲磨鍊矣。禁·御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依今春南廟展謁時磨鍊。
禮曹啓曰,卽接開城幼學金基源所志,則以爲族姓德鎔,嫡妾俱無子,以其同姓十二寸兄元坤第二子濟玟,欲爲繼後,兩家諸族,相議完定,而德鎔夫妻,俱爲作故,拘於常規,不得循例。禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,令該曹論理草記,事載在法典,而門長金基源所訴旣如此,金元坤第二子濟玟,立爲金德鎔之後,何如?傳曰,允。
慶尙監司吳取善疏曰,云云。答曰,省疏具悉。卿其往省焉。
戊辰正月二十三日巳時,上御重熙堂。進講入侍時,同知事趙在應,參贊官李應辰,檢討官李晩耆,假注書金桂鶴,記注官方孝隣,記事官趙秉鎬,各持論語第□卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
備忘記,高山里僉使趙存昇,植松萬戶金秀雄下直,各長弓一張,長箭一部,片箭一部,筒兒一箇賜給。
弘文館啓曰,新除授修撰朴海哲,卽爲牌招,何如?傳曰,允。
營建都監啓曰,本都監提調李鍾承,除拜同義禁矣。職務相妨,所帶金吾之任,今姑遞改,何如?傳曰,允。
政院啓曰,行大司憲趙啓昇,掌令沈相漢牌不進,柳明根,執義姜國馨在外,持平李龍雨·李承洙未署經,監察茶時之意,敢啓。傳曰,知道。
以司諫李南會,正言柳星杓·李晩瀅,掌令沈相漢牌不進罷職傳旨,傳曰,只推。
政院啓曰,來二月初二日,行景慕宮春享大祭,親祭祭文,當爲製進,藝文提學李參鉉在外,弘文提學趙在應,待明朝牌招,使之製進,何如?傳曰,允。
又啓曰,明日次對,兩司當爲進參,除在外·未署經外,未肅拜呈告人員,竝待開門牌招,何如?傳曰,允。
戊辰正月二十四日巳時,上御重熙堂。進講入侍時,同知事尹秉鼎,參贊官李時夏,侍讀官金裕行,假注書李麟圭,記注官盧鎭燮,記事官趙秉鎬,各持論語第□卷,以次進伏訖。
上在昌德宮。停常參·經筵。
藥房都提調金炳學,提調韓啓源,副提調李建弼啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,和道。
大王大妃殿·王大妃殿·大妃殿·中宮殿口傳問安。答曰,知道。
政院啓曰,行大司憲趙啓昇,掌令沈相漢牌不進,柳明根,執義姜國馨在外,持平李龍雨·李承洙未署經,監察茶時之意,敢啓。傳曰,知道。
又啓曰,右承旨李應辰,左副承旨崔鶴昇,今日不爲仕進,竝卽牌招,何如?傳曰,允。
以司諫李南會,正言柳星杓,掌令沈相漢牌不進罷職傳旨,傳曰,只推。
傳曰,大臣·政府堂上引見。
傳曰,春官通考校正時,摠裁官,領議政爲之。
政院啓曰,卽者義禁府都事來言,時囚罪人趙龜鎬當爲捧供,而知義禁朴承輝,同義禁李勉愚,俱爲在外,同義禁一員未差,只有判義禁趙徽林一員,不得備員開坐云。在外何以爲之?而未差之代,政官牌招開政差出,何如?傳曰,在外堂上,許遞,與未差之代,前望單子入之。
金吾堂上前望單子入之。知義禁崔遇亨,同義禁李志謙·李奎奭落點。
政院啓曰,開坐事,命下矣。新除授知義禁崔遇亨,同義禁李志謙·李奎奭,竝卽牌招,何如?傳曰,允。
傳曰,統制使之代,大護軍李顯稷除授。
以右承旨李應辰,左副承旨崔鶴昇牌不進罷職傳旨,傳曰,只推。
傳曰,軍士房承旨入侍。
兵曹,健陵·顯隆園幸行時,軍令三月十三日出宮,龍驤鳳翥亭少駐,始興縣行宮晝停,自闕門二十三里,肆覲坪凝鑾軒少駐,華城行宮宿所,自始興縣行宮,晝停所四十里,十四日健陵展謁,自華城宿所二十里,以上八十三里,親祭,顯隆園親祭,還詣華城華寧殿展拜,親行酌獻禮,行宮宿所,十五日行宮宿所,十六日肆覲坪凝鑾軒少駐,始興縣行宮晝停,當日還宮。
兵曹啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又啓曰,在前幸行時,畿邑所管,斥堠伏兵傳語軍,華城廣州府,各隨地方擧行矣。今亦依此擧行,何如?傳曰,允。
又啓曰,在前經宿幸行時,城外屛門把守,大駕行過後,入來留都營,回鑾時出去把守矣。今亦依此擧行,何如?傳曰,允。
又啓曰,今此幸行時,龍驤鳳翥亭少駐,始興縣晝停所留駐,肆覲坪凝鑾軒少駐時,先廂步軍一哨,依例除出作門,何如?傳曰,允。
又啓曰,在前健陵幸行時,華城·始興設布帳,以墻垣之堅固,不爲磨鍊,虎網子,連因下敎置之矣。今番則何以爲之乎?敢稟。傳曰,置之。
又啓曰,在前健陵幸行時,舟師軍物,以大小間,稟旨排立,而辛酉·壬戌年仁陵幸行時,連以小軍物擧行,昨年獻陵·仁陵幸行時,以大軍物擧行矣。今番則以何軍物排立乎?敢稟。傳曰,大軍物擧行。
又啓曰,在前經宿幸行時,侍衛例爲稟旨磨鍊,而庚申年健陵幸行時,兵曹·都摠府堂上郞廳各一員,五衛將二員,武兼六員隨駕,昨年獻陵·仁陵幸行時,兵曹·都摠府堂上郞廳各二員,五衛將二員,武兼二員隨駕矣。今番則何以爲之乎?敢稟。傳曰,依昨秋廣州例爲之。
又啓曰,在前幸行時,挾輦軍四百名,或三百名,餘軍或二百名,或一百名磨鍊,而庚申年健陵幸行時,挾輦軍三百名,餘軍二百名磨鍊,昨年獻陵·仁陵幸行時,挾輦軍四百名,餘軍二百名磨鍊矣。今番則何以爲之乎?敢稟。傳曰,依昨秋廣州例爲之。
又啓曰,在前健陵幸行時,水原留守,率步軍五哨及別驍士二番,別軍官八十人,出待于遲遲臺,竝爲解送矣。今亦依此磨鍊,何如?傳曰,允。
又啓曰,幸行回鑾後,隨駕軍兵犒饋,在前連以乾物分給矣。今亦依此擧行,何如?傳曰,允。
司僕寺啓曰,今此健陵·顯隆園親祭,華寧殿酌獻禮時,各差備入把馬磨鍊,別單書入,而其中驛馬則令兵曹知委,畿內各驛,使之直爲入把,何如?傳曰,允。
又啓曰,今此健陵·顯隆園親祭,華寧殿酌獻禮時,補把驛馬,嶺南·湖南,限三十匹分排,知委各驛,以爲入用之地,何如?傳曰,允。
政院啓曰,兵曹郞廳來言,統制使下批政事,取稟。傳曰,當日爲之。
議政府啓曰,向以統營水操,前洋設行事,有所啓稟行會者,而見今統使遞代矣。迎送之際,自當曠日,令前統使,趁速擧行後交符之意,分付,何如?傳曰,允。
統制使金鍵疏云云。答曰,省疏具悉。實病旣如此,所請依施。
戊辰正月二十五日巳時,上御重熙堂。進講入侍時,領事金炳學,知事朴永輔,參贊官李時夏,侍讀官趙,假注書金桂鶴,記注官方孝隣,記事官趙秉鎬,各持論語第□卷,以次進伏訖。上曰,史官分左右。上誦前受音一遍訖,仍開卷。永輔讀自孟武伯,止未知其仁也。仍奏釋義訖,上讀新受音十遍訖。永輔曰,此上里仁篇,亦言仁處多矣。蓋仁者,四德之一,然而禮與義,非仁不行,一於禮,一於義,便是仁也。天地之大德曰生,生者亦仁之事也。無處不在,無時或息,此卽天理之正,而人得之以爲成德,喩之於身,牽引不遂,謂之不仁,則四體調適,運用無礙,亦可曰仁。觀此而仁之爲德,可推以知也。子路等三人,皆聖門高弟,如治賦爲宰接賓,一事之善,雖各有之,至若全體之仁,夫子未詳輕許,此則三賢之居敬窮理,以修其身之學,終有所來至也。古聖王治法政謨,何莫非要道,而惟仁爲第一件事,伏望懋念焉。缺
戊辰正月二十五日巳時,上御重熙堂。藥房入診,大臣·政府堂上引見,同爲入侍時,都提調金炳學,提調韓啓源,副提調李建弼,檢校待敎徐相翊,假注書李麟圭,記注官方孝隣,記事官趙秉鎬,行都承旨李建弼,假注書李麟圭,事變假注書金禹鉉,政府堂上李圭徹·金學性·申觀浩·金炳喬·趙然昌·韓啓源·金炳德·李周喆·金世均·李豐翼·金壽鉉·李容熙·朴永輔·李元熙·李鍾承,正言李晩瀅,校理趙,以次進伏。醫官李慶年·黃道淳·李在珉·鄭麟夏,進伏楹外訖。上曰,史官分左右。炳學進前問候訖。奏曰,醫官待令,使之入診乎?上,可之。道淳等以次診候,仍退伏訖。炳學曰,脈候奏之。道淳等奏曰,脈候左右三部調均矣。上命醫官先送,仍命藥房先退。上曰,次對爲之。炳學曰,三陽泰回,萬祿鼎新,我慈聖殿下,寶齡光躋周甲,我殿下,以知年之誠,愛日之情,元朝昕庭,縟儀誕擧,協氣歡聲,洋溢區宇,此誠我東方千一之會,而殿下備物之孝,益不勝欣頌萬萬。第念帝王之孝,不惟在於三朝之禮,千乘之養,與夫儀文物采之間而已。亦惟曰,承親志順親心是焉,則殿下之承我慈聖志,順我慈聖心,恐無過於勤學也,勤政也。夫學,屬知,求其明理也,政屬行擧,而措諸事也。理事知行,同條共貫,相爲本末,互兼體用,臣請以進講論語中,一二句語,略陳之學,而篇曰學而,時習之道學,而又時時習之,則所學者熟而其進,不能自已,若或學矣,而不習,則表裏扞格,無以致其學之之道習矣。而不時,則工夫間斷,無以成其習之之功,故旣學矣,而又必以時習之,心與理相涵,所知者益精,身與事相安,所能者益固,苟於此勉勉不已,殿下之學,日臻高明廣大之城矣。爲政篇曰,爲政以德,政之爲言正也,德之爲言得也,爲政以德,則天下歸之,不動而化,不言而信,無爲而成,所守者至簡,而能御煩,所處者至靜,而能制動,所務至寡,而能服衆,苟慥慥於此,殿下之政,日臻熙洽淳厖之治矣。惟其學日進,而政日修,繼續光明之效,自發於施措號令之間,以至於丕應徯志,從欲而治,則此所以仰副慈聖勉學之志,克體慈聖施政之心也。然則爲聖爲賢,安民保民,在學與政之勤不勤,而勤之一字,又豈非殿下承順之孝乎?今日民國事計,利病所注處,以臣之蔑學淺識,固無以領會,而爲民爲國之大經大法,莫有先於此者,儻殿下不以人廢言,則芻堯之說,管蒯之見,亦將繼此而可言矣。伏願懋哉懋哉。上曰,所陳切實,當服膺矣。出擧條炳學曰,春官通考,校正堂郞,以臨時差出之意,筵稟蒙允矣。見今春晷漸長,正宜開局,兼戶曹判書金炳國,行上護軍金學性·趙然昌,知事金炳㴤,行上護軍南秉吉,禮曹判書曺錫雨,行大護軍金世均,宗正卿李載冕,竝堂上差下,處所則移定政府朝房,廳號則稱以春官通考校正廳,俾爲分掌印出之地,何如?上曰,依爲之。出擧條炳學曰,蔭官之陞資者,寺正通望則直擬佐貳,承宣卽銓格爲然,而曾經牧使與曾經一命之竝擬敦府之銜,亦邇來定典也。選部官人,踐歷居先,蔭官之牧使,係是三品準職也。其踐歷之優,不當與一命之官,無所區別,臣意則曾經牧使,而陞資者,無礙調用於佐貳之任,未始不爲綜核之政,而事係官方,下詢登筵銓臣後,著式施行恐好,故敢此仰達矣。上曰,吏判之意,何如?炳德曰,大僚所奏,允合於循級振淹之政,臣無容他見矣。上曰,然則以此爲之,可也。出擧條炳學曰,前兵使白樂莘·申桓俱以折衝之階,屢擬亞將之望矣。履歷旣優者之先爲收用,亦係振淹之政,特爲加資似好,故敢達矣。上曰,依爲之。出擧條炳學曰,行大護軍朴承輝,知敦寧金在顯,竝政府堂上差下,何如?上曰,依爲之。出榻敎炳學曰,各道戊辰條,身役代錢特蕩之命,所以廣慶覃施,軫念窮蔀之至仁渥澤,而第玆納布之民,未蒙一視之惠,其在不患寡患,不均之義,殊涉缺望,故向以區別報來後,分數施行事,啓稟行會於八道四都。卽者湖西·關東,先有報府矣。就戶曹新鑄中,湖西四萬六千兩,關東一萬五千兩,折計下送,使之通共錢木,參酌蠲除,期有下究之效,他道則隨其報來,一體劃給後,另具別單,都數啓下,何如?上曰,依爲之。出擧條炳學曰,卽見京畿監司李宜翼所報,則以爲豐德府元還,竝丁卯耗折米,爲四千十石零,而去春自松營移來者及逋還徵充條,合爲六百二十九石零,其餘三千三百八十石零,徒擁虛簿,指徵無處,特爲別般措處,俾保民邑爲辭矣。糶糴,民邑之所不可已者也。今當新設之初,移來舊逋之無所歸屬,誠甚悶然,而旣無從他,措處之道則亦不容不格外變通,流逋三千三百八十石零,特施蠲蕩,以該府戶惠均三衙門,丁卯所納條,特爲劃付,使之作穀充還之地,而若於立本之際,或有一包一粒,奸弄乾沒之弊,該守令,從重勘律之意,嚴加申飭,何如?上曰,依爲之。各別申飭,期有實效,可也。出擧條炳學曰,四處史庫,所奉實錄,三年一次曝曬,卽典式攸在,日前因史官所奏,已有成命矣。曾以沿路傳廚之弊,多有筵稟退行之例,而每每煩請,還涉惶悚,自今爲始,曝曬之節,五年一次定式,似好矣。上曰,依爲之。出擧條炳學曰,同敦寧李寅命,漢城左尹李奎奭加資後,當爲追榮,而所后家,無可施處,依近例移贈本生,何如?上曰,依爲之。出擧條上命大臣就座。建弼曰,諸宰奏事。圭徹曰,卽接本廳屬前營將南陽府使朴有鵬所報則,以爲本府將校之久勤一窠,不知爲幾百年矣。粵在二去庚戌,本府久勤一窠,移屬於竹山府,以此本府,每都目遷轉者與竹山府間,次第報仕諸校,恒所齎鬱,中間還屬本府,又於乙丑,援其中變之例,與竹山府,間次之意定式,則竹山府之昔無今有,雖云章矣,在本府,豈不冤抑者乎?摭實諸校之前後訢狀與判下公文馳報,以爲啓稟復舊爲辭矣。諸校齎鬱,容或無怪,特使之復舊施行恐好,故敢此仰達矣。上曰,依爲之。出擧條建弼曰,臺諫所懷奏之。晩瀅曰,云云。缺建弼曰,正言李晩瀅,奏對之際,做錯非細,筵體所在,誠極未安,推考,何如?上曰,依爲之。出榻敎炳學曰,臺諫奏對之際,轉益做錯,其在筵體,不可問備而止。當該臺諫,施以罷職之典,何如?上曰,依爲之。出榻敎建弼曰,玉堂所懷奏之。曰,今於歲首,日開講筵,非但在廷臣僚,相告忭祝,亦惟帀域生民,擧切歡欣。第伏念生民之安樂,似不關於殿下講學之勤否,而其實則不外乎此矣。古昔帝王,治法政謨,皆在方冊,理亂得失,亦具前史,殿下明辨而審思,溫古而知新,體其言而驗之于身,法其言而施之于民,則治化旁達,惠澤均覃,此所以臣僚忭祝,生民歡欣者也。書曰,念終始典于學,厥德修罔覺,專心典學,終始如一,則德修罔覺之中,緝熙之工,嵬蕩之德,自然光躋於古聖之域矣。顧今暖陽回泰,和晷漸長,時敏日新,罔或間斷,頻賜三晝之接,深軫十寒之戒,則格致誠正之工,修齊治平之道,盡在是矣。伏願殿下,懋哉懋哉。上曰,所陳甚好,當留念矣。出擧條建弼曰,今日賓對,憲府無一人進參,事甚未安。違牌諸臺,竝推考,何如?上曰,依爲之。出榻敎上曰,史官就座,仍命大臣先退。又命退,諸臣以次退出。
戊辰正月二十五日午時,上御映花堂。軍士房,承旨入侍時,座目。缺
上在昌德宮。停常參·經筵。
政院啓曰,行大司憲趙啓昇,掌令沈相漢試所進,柳明根,執義姜國馨在外,持平李龍雨·李承洙未署經,監察茶時之意,敢啓。傳曰,知道。
又啓曰,卽者吏曹郞廳來言政事,當日爲之事命下,而判書金炳德,參判姜蘭馨,參議李裕奭,俱以病不來,不得開政云。竝卽牌招,何如?傳曰,允。
傳曰,藥房提調許遞,今日政差出。
傳曰,在外工判經筵春秋泮堂許遞,今日政差出。
武一所啓曰,臣所今日平明開場,柳葉箭·片箭,同爲試取之意,敢啓。傳曰,知道。
武二所啓曰,臣所今日平明開場,柳葉箭·片箭,同爲試取之意,敢啓。傳曰,知道。
武一所啓曰,柳葉箭·片箭,今已畢試,鐵箭鱗次試取之意,敢啓。傳曰,知道。
武二所啓曰,柳葉箭·片箭,今已畢試,鐵箭鱗次試取之意,敢啓。傳曰,知道。
以吏曹參議李裕奭牌不進罷職傳旨,傳曰,只推。
有政。吏批,判書金炳德牌招不進,參判姜蘭馨進,參議李裕奭牌招不進。
吏批啓曰,判書金炳德,參議李裕奭,竝牌招不進,小臣獨政未安,何以爲之?敢稟。傳曰,仍爲之。以丁學俊爲正言,朴承輝爲工曹判書,李寅奭爲知經筵,朴永輔爲知春秋,姜健·李守曾爲同春秋,尹秉鼎·張仁遠爲同城均,兪致善爲內醫提調,前兵使白樂〈莘〉·申桓,已上今加嘉善,特爲加資事,承傳,春官通考,摠裁官單領議政金炳學爲之事,傳敎。春官通考,校正堂上八單金炳國·金學性·趙然昌·金炳㴤·南秉吉·曺錫雨·金世均·李載冕。故縣監李一淵贈吏參例兼,故通德郞李義亨贈吏議,已上同敦寧李寅命,本生考祖考移贈事,承傳,故承旨李觀熙贈兵參例兼,左尹李奎奭本生考移贈事,承傳,故進士朴宗泰贈童蒙敎官,孝行卓異贈職事,承傳,故通德郞朴惟悌贈持平,忠節行義卓異,贈職事,承傳,幼學申斗淵·李敏有,已上年九十,今超通政,依法典加資。
兵批,缺三道統制使兼慶尙右道水軍節度使單李顯稷,前兵使白樂莘·申桓,以上今加嘉善加資事,承傳。
兵曹啓曰,今此健陵·顯隆園幸行時,隨駕軍兵,當爲磨鍊矣。何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,訓局步軍七哨,馬軍三哨,訓將率領爲先廂,訓局步軍一哨,馬軍一哨,禁營步軍三哨,兩營騎士各一番,禁將率領爲後廂,御將率該營,標下軍及三營餘軍,留都留營,依例爲之,禁軍三哨隨駕。
武一所啓曰,今日鐵箭,無一人入格,騎芻當爲試取,而無一人應試矣。仍爲捧講之意,敢啓。傳曰,知道。
武二所啓曰,今日鐵箭,今已畢試,騎芻無爲試取,而無一人應試者,仍爲捧講之意,敢啓。傳曰,知道。
武一所啓曰,各技皆已畢試,今方修整榜目之意,敢啓。傳曰,知道。
武二所啓曰,各技今已畢試,仍爲修整榜目之意,敢啓。傳曰,知道。
政院啓曰,試官之出榜詣闕例也,而一所監試官趙啓昇·柳星杓,二所監試官李南會·沈相漢,謂有身病,自外經歸,事甚未安。竝推考,何如?傳曰,允。
義禁府啓目,石城縣監趙龜鎬,原情云云。問目內辭緣,泛稱遲晩,刑推得情,何如?啓,除刑推議處爲良如敎。
義禁府啓目,粘連向前趙龜鎬,亦晩裝,雖緣事勢,漕法有難參恕,以此照律,何如?啓,依允。
戊辰正月二十六日巳時,上御重熙堂。進講入侍時,講官金世均,參贊官崔鶴昇,檢討官朴海哲,假注書金桂鶴,記事官白義行·趙秉鎬,各持論語第□卷,以次進伏訖。上曰,史官分左右。上誦前受音一遍訖。仍開卷。世均讀自子曰賜也,止於予改是,仍奏釋義訖。上命授書算于世均。上讀新受音十遍訖。世均還納書算。上曰,子貢方人,故夫子問其與顔子孰愈者乎?世均曰,聖敎至當矣。子貢之方人,夫子旣語以不暇,而又問此觀其自知之如何也。上曰,顔子聞一而知十,眞生知之聖也,子貢聞一而知二,其知亞於顔子亦賢人也。世均曰,顔子上知之資,而子貢亦爲中人以上之資,故子貢見稱於七十子之中矣。上曰,弗如也吾與汝不如也者,子貢自知甚明,夫子許與之者乎?世均曰,人固多不自知,而子貢非徒自知之明,亦知自屈,故許與之也。上曰,宰予晝寢,夫子曰,朽木不可雕,糞土之墻不可圬,此所以深責之言也。世均曰,誠然矣。晝非可寢之時,宰予晝寢,可知其志先惰,而氣隨而昏,是自棄之甚,故以朽木糞土墻譬之。蓋言其不足責,而亦責之之甚者也。仍奏曰,顔子生知之亞,故明睿所照,卽始而見終,如明鏡在此物來畢照,子貢學知之資,故推測而知,因此而識彼,如將些子火逐,些子照去,是以夫子,於顔子則曰於吾言無所不說,於子貢則曰告諸往而知來者,此其所以知十知二之驗也。然凡有不及人處,多不能自知,雖知之,亦不肯自屈,而子貢旣能自知,又能自屈,可謂高明者也。故夫子,旣然之而又許之也。君子之於學,惟曰孜孜,猶恐不及,帝舜之聖焉,而益告戒以無怠無荒,文王之德焉,而不遑暇食,今宰予晝寢,是志氣昏惰,敎無所施者也。且宰予,以言語見稱於聖門,每患言有餘而行不逮,故戒之以於人,聽其言,始信行而今觀行,蓋亦重責宰予,仍警群弟子,使謹於言而敏於行,中庸云言顧行,行顧言者,良以此也。上掩卷,仍命史官就座。又命退,諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨李時夏,今日不爲仕進,卽爲牌招,何如?傳曰,允。
訓鍊都監啓曰,本局別將李彦秀,身病猝重,勢難察任,改差,何如?傳曰,允。
政院啓曰,行大司憲趙啓昇,掌令沈相漢牌不進,柳明根,執義姜國馨在外,持平李龍雨·李承洙未署經,監察茶時之意,敢啓。傳曰,知道。
以司諫李南會,正言柳星杓,堂令沈相漢牌不進罷職傳旨,傳曰,只推。
以右副承旨李時夏牌不進罷職傳旨,傳曰,只推。
義禁府啓目,粘連石城縣監趙龜鎬矣,本府議啓內,晩裝雖緣事勢,漕法有難參恕,以此照律,罪笞五十收贖,解見任別敍,私罪。奉敎依允爲旀,功減一等爲良如敎。
戊辰正月二十七日巳時,上御重熙堂。進講入侍時,講官鄭基世,參贊官趙文夏,侍讀官趙,假注書李麟圭,記注官盧愼燮,記事官趙秉鎬,各持論語第二卷,以次進伏訖。上曰,史官分左右。上誦前受音一遍訖。仍開卷。基世讀自子曰吾未見剛者,止不可得而聞也。仍奏釋義訖。上命授書算于基世,上讀新受音十遍訖,基世還納書算。上曰,夫子之文章何謂也?基世〈曰〉此非學問詞章之謂也,卽以威儀文辭而言也。德之見乎容貌者,是威儀也,德之見乎言語者,是文辭也。此夫子之文章,日見乎外,而學者所以共聞者也。仍奏曰,子貢是孔門高第也。問一言,可以終身行之者。子曰,己所不欲,勿施於人,卽此章,我所不欲,無加諸人之意也。句語則同,而旨義則有淺深之分,勿施於人者,禁止之謂也,是恕也,無加諸人者,自然之謂也,是仁也。勿與無二字,自有仁恕之別,此所以聖人立言精微之意,而子貢之優於恕,而猶未及之地位,可知矣。性者人之所受而生也,道者天之自然之理也。淵奧精微,未可遽與學者言,故夫子所以罕言,而門弟所以不得聞者也。子貢至是而始得聞夫子之至論,而歎美之者,聖門之敎不躐等,子貢之學臻高明,亦可以推知矣。上掩卷,仍命史官就座。又命退,諸臣以次退出。
上在昌德宮。停常參·經筵。
自申時至人定,灑雨下雨,測雨器水深一分。
自人定至二十九日開東,灑雨下雨,測雨器水深六分。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
都摠府啓曰,來初一日動駕時,侍衛寶劍守宮,當爲備員,而都摠管朴永輔在外,副摠管李奎奭陣上進,李鍾浩,以漢城右尹導駕進,金琦鉉,以禮曹參判導駕進,無以備員,令政院稟旨變通。仍令該曹口傳差出,待下批牌招,以爲進參之地,何如?傳曰,允。許遞。
兵曹口傳政事,以李鶴周爲都摠管,李志謙·白樂莘·申桓爲副摠管,副摠管單李鶴周。
政院啓曰,行大司憲趙啓昇,掌令沈相漢牌不進,柳明根,執義姜國馨在外,持平李龍雨·李承洙未署經,監察茶時之意,敢啓。傳曰,知道。
以司諫李南會,正言柳星杓,掌令沈相漢牌不進罷職傳旨,傳曰,只推。
禁衛營啓曰,本營千摠李綺年,身病猝重,勢難察任,改差,何如?傳曰,允。
戊辰正月二十八日巳時,上御重熙堂。進講入侍時,講官曹錫雨,參贊官李應辰,檢討官朴海哲,假注書金桂鶴,記注官方孝隣,記事官趙秉鎬,各持論語第□卷,以次進伏訖。
上在昌德宮。停常參·經筵。
自二十八日人定至二十九日開東,灑雨下雨,測雨器水深六分。
夜自五更至二月初一日開東,灑雨下雨,測雨器水深六分。
藥房提調兪致善,副提調李建弼啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
又啓曰,明日大駕詣景慕宮,入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
傳曰,禮房承旨,馳詣宗廟·景慕宮,奉審摘奸以來。
傳曰,鳳山郡守李明應,成川府使蔡東述,果川縣監李泰應,松禾縣監宋秉瓚,兔山縣監高奭鉉,蔚山府使趙端鎬,竝令該曹口傳相換。
吏曹啓曰,兔山縣監高奭鉉,蔚山府使口傳相換事,命下矣。以前任高陽郡守,洪川縣監方在解由未出中,何以爲之?敢稟。傳曰,勿拘。
內醫院啓曰,親享隔日,分提調,令該曹口傳差出,何如?傳曰,允。
吏曹口傳政事,以李㘾爲分內醫提調。
春官通考校正廳啓曰,本廳堂上,旣已啓差矣。不可無分校郞官,宗親府正嚴世永,禮曹正郞張皓根·裵憲璋,佐郞劉學洙·李道南·黃夏謙,竝本廳郞廳差下,何如?傳曰,允。
政院啓曰,卽者刑曹郞廳來言,再明日社稷大祭,親臨受誓戒時,聽誓文官,當爲進參,而判書朴永輔在外,次堂例不得擧行云,何以爲之?敢稟。傳曰,許遞,前望入之。
刑曹判書前望入之。兪鎭五落點。
傳曰,發遣吏郞,諸執事,淸齋與否,摘奸以來。
傳曰,明日出宮內門路,以協陽門爲之。
傳曰,明日再明日,進講,停。
政院啓曰,行大司憲趙啓昇,掌令沈相漢牌不進,柳明根,執義姜國馨在外,持平李龍雨·李承洙未署經,監察茶時之意,敢啓。傳曰,知道。
以司諫李南會,正言柳星杓,掌令沈相漢牌不進罷職傳旨,傳曰,只推。
議政府啓曰,本府每於歲首,例爲觀察使節度使薦,而左議政·右議政未差,臣有身病,限內不得議薦之意,敢啓。傳曰,知道。
兵曹啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
宗親府啓曰,明日卽天漢殿朔奉審日次,臣守曾進詣擧行之意,敢啓。傳曰,知道。
奎章閣啓曰,守宮檢校直提學李㘾,待開門牌招,何如?傳曰,允。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門·墻垣階砌,俱爲無頉,此後看護等節,另加申飭之意,敢啓。傳曰,知道。
領府事鄭元容,領敦寧金左根,判府事趙斗淳,判敦寧李景在,領議政金炳學等箚略曰,閟宮大享,管辰且屆矣。第通宵雨勢,汔無霽意,此時勞動,已非節宣之方,春寒尙峭,徹曉觸冒,我慈殿,憧憧聖衷,尤當何居?伏乞亟命攝行焉。答曰,省箚具悉。卿等之懇,雨勢似有霽意,日候不甚峭寒,且成命已屢宿矣。卿等其諒之諒之。仍傳曰,此批答,遣史官傳諭。
戊辰正月二十九日巳時,上御重熙堂。進講入侍時,同知事朴孝正,參贊官崔鶴昇,侍講官趙晩和,假注書李麟圭,記事官白義行·趙秉鎬,各持論語第□卷,以次進伏訖。日記廳堂上金春熙。郞廳趙秉健金敬圭。
上在昌德宮。停常參·經筵。
政院啓曰,來初五日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,景慕宮春享大祭,遺大臣攝行磨鍊。
傳曰,禮房承旨馳詣景慕宮,奉審摘奸以來。
政院啓曰,今戊辰年,京外守令·邊將薦擧單子四百五十九度,依例捧入,而其中應薦不薦人,令該曹察推,何如?傳曰,允。
傳曰,景福宮役所工匠,令營建都監,乾犒饋。
營建都監啓曰,工匠九百一名,每名錢一錢,擔軍募軍九百九十八名,每名錢五分,合錢一百四十兩分給之意,敢啓。傳曰,知道。
營建都監啓曰,自正月初一日至二十九日所捧願納錢,爲三萬一千六百十兩矣。別成冊子以入之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
政院啓曰,行大司憲趙啓昇,掌令沈相漢牌不進,柳明根,執義姜國馨在外,持平李龍雨·李承洙未署經,監察茶時之意,敢啓。傳曰,知道。
以司諫李南會,正言柳星杓,掌令沈相漢牌不進罷職傳旨,傳曰,只推。
議政府,本府公事官金命求,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
議政府啓曰,本府公事官李秀翼,奔走勤仕,已滿二十朔,依例六品職遷轉事,捧承傳施行,何如?傳曰,允。
傳曰,振威縣令李秉悌,果川縣監宋秉瓚,令該曹口傳相換。
吏曹啓曰,果川縣監宋秉瓚,振威縣令,命下矣。而前任松禾縣監,方在解由未出中,何以爲之?敢稟。傳曰,勿拘。
兵曹啓曰,內吹螺赤及龍虎營兼內吹螺赤等,今春等習角賞格木,謹依判下別單,含等施賞之意,敢啓。傳曰,知道。
訓鍊都監啓曰,本局兼內吹,今春等習角賞格,謹依判下單子,木綿二十四疋施賞之意,敢啓。傳曰,知道。
禁衛營啓曰,本營兼內吹,今春等習角賞格木綿施賞之意,敢啓。傳曰,知道。
御營廳啓曰,本廳兼內吹,今春等習角單子判下李昌鎭等十一名處,各木二疋施賞之意,敢啓。傳曰,知道。
假注書李麟圭書啓,臣於本月初一日巳時量,以外南山植木摘奸事,敬奉聖敎,出崇禮門,至南關王廟主山及案山植木處,看審是白乎,則松橡鬱密是白遣,自靑鶴亭至舊失火處,面面周審,則老木·穉株叢雜茂盛是白遣,自典牲署後面至冷井洞,大木參差,擁蓋一山是白遣,下詣南壇看審,則壇砌門墻,竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則松林蒙翳是白遣,仍詣漢江壇,〈則〉看審是白乎,則亦爲無頉是白遣,自鴈峰伏兵峴至畵景谷,則樹林茂密是白遣,自斗湖,詣司寒壇看審是白乎,則亦爲無頉是白遣,自無學峰所經外南山諸處,一一詳審是白乎,則別無䂨痕之意,敢啓。傳曰,知道。
吏曹口傳政事,鳳山郡守李明應,成川府使蔡東述,相換。果川縣監李泰應,松禾縣監宋秉瓚,相換。免山縣監高奭鉉,蔚山府使趙端鎬,已上相換事,承傳。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
吏曹口傳政事,振威縣令宋秉瓚,果川縣監李秉悌,已上相換事,承傳。
政院啓曰,密符親納,例也,而前江原監司曺錫輿謂有身病,使其褊裨替納,事甚未安。推考,何如?傳曰,允。
傳曰,領敦寧省掃之行,給由馬澆奠床備給。
傳曰,吏曹參議有闕之代,前望入之。
吏曹參議前望入之。成彛鎬落點。
政院啓曰,行大司憲趙啓昇,掌令沈相漢牌不進,柳明根,執義姜國馨在外,持平李龍雨·李承洙未署經,監察茶時之意,敢啓。傳曰,知道。
以司諫李南會,正言柳星杓,掌令沈相漢牌不進罷職傳旨,傳曰,只推。
傳曰,出宮門路,以協陽門爲之。
吏曹啓曰,因承政院啓辭,守令應薦而不薦人,令該曹察推事,允下矣。行護軍鄭誠一·愼尙欽·韓永祖,俱爲應薦而不薦,竝推考,何如?傳曰,允。
議政府啓曰,經宿幸行時,各道道臣,當爲出待境上,而念其民邑之弊,多有停免之例,今亦置之事,分付,何如?傳曰,允。
領敦寧金左根箚略曰,第玆兼務,有久縻而委曠者,有新授而洊萃者,苟可以了一日事,則又何敢屢瀆至此,而其實塊然無神識,礨然無筋骸,一切公幹,其可辦理,而照領乎?且臣先壠履霜之思,田廬飮水之計,迨此新春,獲暇竭來,將費時月,將臣所兼都提擧之任,竝賜遞解,以安私分焉。答曰,省箚具悉卿懇。兼管諸務,非筋力奔走之地,則何必遞免爲乎?卿其安心,從便往來焉。仍傳曰,此批答,遣史官,傳喩。
吏曹參議李裕奭疏云云。省疏具悉。所請依施。
上在昌德宮。停常參·經筵。
傳曰,今日府大夫人晬辰,令都承旨問候以來。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右承旨李應辰,左副承旨崔鶴昇,今日不爲仕進,竝卽牌招,何如?傳曰,允。
傳曰,吏曹堂上,竝許遞,前望入之。
吏曹堂上前望入之。判書金炳德,參判嚴錫鼎,參議李僖魯落點。
注書李纘夏病,代以金敬義爲假注書。
內醫院啓曰,御供事體,何等嚴重,而今番連五次封進,有匣生鰒中,黃海水使無端闕封,雖未知有何委折,重御供尊事體之道,萬萬悚然,當該水使,罷職,何如?傳曰,特爲安恕。
政院啓曰,行大司憲趙啓昇,掌令沈相漢牌不進,柳明根,執義姜國馨在外,持平李龍雨·李承洙未署經,監察茶時之意,敢啓。傳曰,知道。
以司諫李南會,正言柳星杓,掌令沈相漢牌不進罷職傳旨,傳曰,只推。
以右承旨李應辰,左副承旨崔鶴昇牌不進罷職傳旨,傳曰,只推。
吏曹口傳政事,敦寧奉事單李允用。
政院啓曰,今初十日社稷大祭親祭祭文,當爲製進,而藝文提學李參鉉在外,弘文提學趙在應待明朝牌招,使之製進,何如?傳曰,允。
訓鍊都監啓曰,本局千摠吳永善,身病猝重,勢難察任,改差,何如?傳曰,允。
御營廳啓曰,本廳中軍梁憲洙,身病甚重,勢難察任,改差,何如?傳曰,允。
訓鍊都監啓曰,本局千摠今當差出,而擬望之人乏少,外任竝擬,何如?傳曰,允。
戊辰二月初三日子時,上詣仁政殿月臺。社稷春享大祭誓戒親受入侍時,行都承旨李建弼,左承旨申奭熙,右承旨李應辰,左副承旨崔鶴昇,右副承旨李時夏,同副承旨趙文夏,記事官李纘夏,假注書李麟圭,記注官方孝隣,記事官趙秉鎬,檢校直提學李載元,直提學閔升鎬,檢校直閣李承純,檢校待敎徐相翊·趙慶鎬,玉堂缺,以次侍立。時至,通禮跪啓請外辦。上具遠遊冠·絳紗袍,乘輿出宣化門,藥房提調兪致善,副提調李建弼,進前問候訖,由協陽門肅章門,入仁政門,詣仁政殿月臺,通禮跪啓請降輿。上降輿就褥位南向立,通禮跪啓請執圭,上執圭。贊儀唱四拜,諸享官及宗親文武百官,行四拜禮。吏曹判書金炳德讀誓文,刑曹判書兪鎭五聽誓文訖,贊儀唱四拜,諸享官及宗親文武百官,行四拜禮,通禮跪啓禮畢,大臣進前向候訖,通禮跪啓請釋圭,上釋圭。通禮跪啓請乘輿,上乘輿出仁政門,入協陽門,兵曹判書跪稟放仗,承旨請出標信解嚴,上還內,諸臣以次退出。
戊辰二月初三日巳時,上御重熙堂。進講入侍時,講官申錫禧,參贊官趙文夏,侍讀官鄭漢朝,假注書李麟圭,記事官白義行·趙秉鎬,各持論語第□卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右承旨李應辰,左副承旨崔鶴昇,今日不爲仕進,竝卽牌招,何如?傳曰,允。
傳曰,左副承旨許遞,前望入之。
承旨前望入之。李僖魯落點。
傳曰,吏曹參議有闕之代,前望入之。
吏曹參議前望入之。尹泰經落點。
兵曹,以白樂莘爲御營廳中軍。
政院啓曰,行大司憲趙啓昇,掌令沈相漢牌不進,柳明根,執義姜國馨在外,持平李龍雨·李承洙未署經,監察茶時之意,敢啓。傳曰,知道。
以司諫李南會,正言柳星杓,掌令沈相漢牌不進罷職傳旨,傳曰,只推。
以右承旨李應辰牌不進罷職傳旨,傳曰,只推。
兵曹啓曰,因承政院啓辭,邊將應薦不應人,令該曹察推事,允下矣。行大護軍李孝淳·李源祚,行護軍鄭誠一·柳榮河·韓致容·李觀淵·趙述永,軍器寺正申楨,俱爲應薦而不薦,竝依法典推考警責,何如?傳曰,允。
訓鍊都監啓曰,本局從事官洪萬燮,身病猝重,勢難察任,改差,何如?傳曰,允。
禁衛營啓曰,本營哨官李彰烈,身病猝重,勢難察任,改差,何如?傳曰,允。
戊辰二月初四日巳時,上御重熙堂。進講入侍時,同知事趙在應,參贊官李時夏,檢討官李容萬,假注書金敬義,記注官盧鎭燮,記事官趙秉鎬,各持論語第□卷,以次進伏訖。
上在昌德宮。停常參·經筵。
藥房提調兪致善,副提調李建弼啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候,安順卿等,不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,議政府郎廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,在外臺諫許遞,政官牌招開政。
傳曰,吏曹參判許遞,今日政差出。
政院啓曰,卽者宗廟署官員來言,再明日春奉審時,提調一員,當爲進參,而都提調金左根在外,提調尹宜善有身病,不得進參云,提調卽爲牌招,何如?傳曰,許遞,前望入之。
又啓曰,卽者永禧殿官員來言,再明日春奉審時,提調一員當爲進參,而都提調金左根在外,提調鄭基世有身病,不得進參云,提調卽爲牌招,何如?傳曰,許遞,前望入之。
宗廟提調前望入之。李載元落點。
永禧殿提調前望入之。金炳國落點。
政院啓曰,假注書李麟圭,身病猝重,勢難察任,改差,何如?傳曰,允。
李麟圭改差,代以李源逸爲假注書。
傳曰,發遣吏郎,諸執事,淸齋與否,摘奸以來。
政院啓曰,行大司憲趙啓昇,掌令沈相漢牌不進,執義·掌令一員未差,持平李龍雨·李承洙未署經,監察茶時之意,敢啓。傳曰,知道。
以司諫李南會,正言柳星杓,掌令沈相漢牌不進罷職傳旨,傳曰,只推。
兵曹啓曰,同知徐承淳·高鎭衡,僉知林有厦·金億淵,內禁將韓弘一,五衛將李集旭·金奎文·朴栽榮·安喆壽,文兼金裕行,俱以身病,呈狀乞遞,竝政差,何如?傳曰,允。
有政。吏批,行判書金炳德進,參判未差,參議尹泰經進。以徐承輔爲吏曹參判,李起鎬爲執義,金大鉉爲掌令,權仁成爲獻納,李爲正言,梁柱華爲慶興府使,故兵使金相順贈兵參例兼,都摠管金箕錫考。
兵批,行判書金壽鉉進。以白樂莘·申桓爲同知,王庭楊·趙光淳爲僉知,申吉輔爲內禁將,李貞禧·奇允鎭·徐寬淑·李昌懋爲五衛將,吳聖玉爲景福將,白冕鎭·洪達五爲慶熙將,李龍雨爲文兼,吳榮善爲武兼,趙益燮·尹容善·李陽和爲守門將,李鍥爲御營廳騎士將,申翊淵爲月串僉使,鄭煥一爲三防別將。
議政府啓曰,全羅道扶安縣點毛浦,漂大國人四名,當不日上來矣。依近例,直令入接弘濟院後,更爲問情,所着衣袴,分付各該司,依例題給,而別定譯學,仍飭各該道臣,使之定差員,次次領送,亦令灣府,預先馳通于鳳城將處,以爲渡江後護送之地,何如?傳曰,允。
禮曹啓曰,卽接南原幼學柳源春所志,則以爲同姓七寸姪元植,嫡妾俱無子,以其同姓十四寸兄大一第三子炳浩,欲爲繼後,兩家諸族,相議完定,而元植夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,令該曹論理草記事,載在法典,而門長柳源春所訴旣如此,柳大一第三子炳浩,立爲柳元植之後,何如?傳曰,允。
戊辰二月初五日巳時,上御重熙堂。進講入侍時,領事金炳學,講官洪淳穆,參贊官李時夏,檢討官李容萬,假注書金敬義,記注官金泰煥,記事官趙秉鎬,各持論語第□卷,以次進伏訖。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
又啓曰,臣僖魯社稷大祭,親祭疑儀進去下直之意,敢啓。傳曰,知道。
傳曰,禮房承旨與同副承旨分詣受香,諸處奉審摘奸以來。
弘文館啓曰,副校理金裕行,以社稷大祭,大祝疑儀時,晝仕出去之意,敢啓。傳曰,知道。
政院啓曰,行都承旨李建弼,左承旨申奭熙不爲仕進,右承旨李應辰監祭進,左副承旨李時夏式暇,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
以平安兵使李容象狀啓,高山里僉使尹暻,三載居鎭,一心奉公,群卒安堵,武備煥然,今當瓜遞,願留踏到,褒賞一款,令該曹稟處事,傳曰,聞甚嘉尙,該僉使尹暻,特許防禦履歷。
黃海監司曺錫輿疏曰,云云。答曰,省疏具悉。卿其勿辭,往欽哉。
戊辰二月初六日巳時,上御重熙堂。進講入侍時,講官洪鍾序,參贊官趙文夏,檢討官李晩耆,假注書李源逸,記注官金泰煥·方孝隣,各持論語第□卷,以次進伏訖。
上在昌德宮。停常參·經筵。
政院啓曰,來十一日,朝參日次矣,敢稟。傳曰,停。
又啓曰,行大司憲趙啓昇,掌令沈相漢試所進,執義李基鎬,掌令金大鉉在外,持平李龍雨·李承洙未署經,監察茶時之意,敢啓。傳曰,知道。
右承旨李應辰書啓,臣承命馳詣南壇,壇上神位版奉審,則無頉,祭物·祭器·祭井看審,則精潔,諸執事進排官佾舞工人,一體摘奸,則無頉。仍詣木覓山神位版奉審,則無頉,祭物·祭器·祭井看審,則精潔,諸執事進排官摘奸,則無頉,仍詣漢江壇壇上神位版奉審,則無頉,祭物·祭器看審,則精潔,諸執事進排官摘奸,則無頉矣。臣則還詣南壇享所,仍留監祭,待將事,還奉神位版後,復命之意,敢啓。傳曰,知道。
傳曰,前江原監司留待。
傳曰,前江原監司入侍。
武一所啓曰,臣所今日平明開場,先自柳葉箭·片箭,試取之意,敢啓。傳曰,知道。
武二所啓曰,臣所今日平明開場,柳葉箭·片箭,同爲試取之意,敢啓。傳曰,知道。
政院啓曰,假注書金敬義,身病猝重,勢難察任,今姑改差,何如?傳曰,允。
金敬義改差,代以洪健植爲假注書。
奎章閣啓曰,景慕宮望廟樓,今春大奉審,臣淳翼,與本宮提調韓啓源,宗正卿,進詣展奉,奉審,無頉之意,敢啓。傳曰,知道。
武二所啓曰,柳葉箭·片箭,今已畢試,鐵箭鱗次試取之意,敢啓。傳曰,知道。
武一所啓曰,鐵箭當爲試取,而無一人應試,故騎芻仍爲試取之意,敢啓。傳曰,知道。
都摠府啓曰,今日內三廳入直武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
兵曹啓曰,再明日動駕時,參判李鎬俊有身病不得進參云,令政院稟旨變通,仍令該曹口傳差出,待下批牌招,使之進參,何如?傳曰,允。許遞。
吏曹口傳政事,以李寅命爲兵曹參判。
兵曹口傳政事,護軍單李鎬俊。
武二所啓曰,鐵箭無一人入格矣。騎芻當爲試取,而無一人應試者,仍爲開講之意,敢啓。傳曰,知道。
武一所啓曰,騎芻無一人入格矣。仍爲捧講之意,敢啓。傳曰,知道。
武二所啓曰,各技皆已畢試,仍爲修整榜目之意,敢啓。傳曰,知道。
武一所啓曰,各技皆已畢試,今方修整榜目之意,敢啓。傳曰,知道。
政院啓曰,試官之出榜詣闕,例也,而武一所監試官趙啓昇·林喜鎭,二所監試官沈相漢·李謂有身病,自外徑歸,事甚未安。竝推考,何如?傳曰,允。
吏曹啓曰,敦寧奉事李允用,身病甚重,勢難察任,今姑改差,何如?傳曰,允。
戊辰二月初七日巳時,上御重熙堂。前江原監司入侍時,同副承旨李僖魯,假注書李源逸,記事官趙秉鎬·徐奭輔,前江原監司曺錫輿,以次進伏訖。上曰,史官左右。仍命前江原監司進前,缺錫輿曰,本道詳定,每年應入,本自不敷,自前則以還耗作錢中四千一百六十兩,年年添補,視其用下之嬴絀,報京廳磨勘,而癸亥春,因釐正廳節目,各邑詳定,無論有餘不足,使之自邑擔當,而永罷其四千餘兩之添輔,又於應入中除出三千七百十兩,以充蕩還耗應下之不足,則詳定之左右見縮,幾近八千,致有各邑之加下,而加下邑,則皆徵斂於民,三四年之間,爲弊滋甚矣。蓋此各邑之應入應下,多寡不均,有餘不足,參差難齊,而各自膠守,不相推移,故不足邑則每多徵斂之苦,而有餘邑則多歸汗漫之費,此非稱平之政也。自今爲始,每等勘簿時,自營門遂條査檢,防其濫僞,然後移此有餘,補彼不足,一遵曾前之已例,俾捄徵斂之痼弊,恐合便宜,令廟堂稟處,何如?上曰,依爲之。出擧條錫輿曰,量田一事,旣有年前廟飭,而各邑皆因事力之不逮,姑未得擧行,誠甚悚悶。第江陵則幅圓極廣,結摠最多,而該府被燒之後,文獻無徵,出賦出稅,都無可憑,今其事勢,不得不急先量田,而見今改建衙舍,事多窒碍,待其畢役,自政府行關巡營,使之卽速擧行,何如?上曰,依爲之。出擧條錫輿曰,道內守令,亦皆誠心對揚,其中治績之素著者,杆城郡守李寅正,海弊則徇察吏簿,徵出四百兩,竝與營劃四百兩,逐年殖利,永爲防給,運木時躬自護送於境內,浮費則自當,至於倉廒之頹圮者,亦皆修葺,一新改觀,許多施措,俱爲實惠。高城郡守成赫壽,優於文學,長於政術,首察海弊,捐廩二百緍,以補進上情費,又擇邑中秀才數十人,誠心勸學,文風大振。通川郡守李奭信,三載爲政,廉白剛明,中垈與長前兩站民役偏苦,給錢取殖,使之補用,又以官捧中烟戶四十五戶,付之海役,分春秋補弊,向來診氣大熾時,躬自製藥分給,村里救活甚多,狼川縣監馮錫龜,吏奴逋,積年未刷者,近千石,而莅任數朔,到底査徵,亦爲捐廩充補,倉糴復完,凡於朝令,無論大小,躬行坊曲,諄諄曉喩,新譽方蔚。蔚珍縣令趙胤顯,莅任不及週年,捐財數千兩,矯捄甚多,公廨百餘間修改,海戶七百兩補弊,此其最著者也。至於虛額軍布四百餘名,使之各其洞出錢取殖,準數給代,隨其竭誠,弊局成完,上項五邑守令,聲績茂著,恐合褒嘉者,故只奉梗槪敢達矣。上曰,五邑守令竝陞敍。出擧條上命史官就座,仍命前江原監司先退,又命退承史,以次退出。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,禮房承旨馳詣文廟,奉審摘奸以來。
傳曰,社稷春享大祭,遣大臣攝行磨鍊。
以京畿監司李宜翼狀啓,始興縣令朴顯陽遭母喪事,傳曰,令該曹口傳,各別擇差,不日下送。
吏曹口傳政事,以尹琓爲始興縣令。
政院啓曰,行大司憲趙啓昇,掌令沈相漢牌不進,金大鉉,執義李基鎬在外,持平李龍雨·李承洙未署經,監察茶時之意,敢啓。傳曰,知道。
以司諫李南會,正言柳星杓·李,掌令沈相漢牌不進罷職傳旨,傳曰,只推。
傳曰,發遣吏郞,諸執事,淸齋與否,摘奸以來。
訓鍊都監啓曰,本局千摠尹,以前任慶興府使方在任所,上來且遲,久曠可悶,今姑改差,何如?傳曰,允。
刑曹啓曰,卽接公忠監司閔致庠文移,則報恩郡徒二年定配罪人李玄道限滿云矣。取考曹上配案,則玄道,以使酒拔刀罪,丙寅正月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
領府事鄭元容,判府事趙斗淳,判敦寧李景在,領議政金炳學等箚略曰,節屆春仲,有事泰壝,爰諏吉辰,親將圭幣,第今寒事尙峭,無異隆沍,此時勞動,有違於節宣。伏乞寢還成命焉。答曰,省箚具悉卿懇。卿等之言旣如此,當有以勉從矣。仍傳曰,批答遣史官,傳喩。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨李僖魯,右副承旨李時夏,今日不爲仕進,竝卽牌招,何如?傳曰,允。
傳曰,禮房承旨馳詣社稷,奉審摘奸以來。
兵曹口傳政事,副護軍趙成夏。
政院啓曰,假注書李源逸,身病猝重,勢難察任,今姑改差,何如?傳曰,允。
李源逸改差,代以金相龍爲假注書。
政院啓曰,行大司憲趙啓昇,掌令沈相漢牌不進,金大鉉,執義李基鎬在外,持平李龍雨·李承洙未署經,監察茶時之意,敢啓。傳曰,知道。
以左副承旨李僖魯,司諫李南會,正言柳星杓·李,掌令沈相漢牌不進罷職傳旨,傳曰,只推。
春官通考校正廳啓曰,前主簿白琦煥,別看役差下,何如?傳曰,允。
上在昌德宮。停常參·經筵。
藥房提調兪致善,副提調李建弼啓曰,伏未審日間,聖體,若何?寢睡·水刺之節,何如?臣等率諸御醫,趨早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來向安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨李僖魯,今日不爲仕進,卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
又啓曰,卽者檢閱趙秉鎬,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋洪萬植·金性均,竝卽牌招推移入直,何如?傳曰,允。
傳曰,原任直提學趙寧夏,檢校差下。
奎章閣啓曰,原任直提學趙寧夏,檢校差下事,命下矣。卽爲牌招察任,何如?傳曰,允。
政院啓曰,假注書洪健植,身病猝重,勢難察任,今姑改差,何如?傳曰,允。
洪健植改差,代以李元祺爲假注書。
都摠府啓曰,今日內三廳入直武兼禁軍及軍兵等,當爲中日習射技放,而社稷大祭正日相値,不得設行之意,敢啓。傳曰,知道。
政院啓曰,行大司憲趙啓昇,掌令沈相漢牌不進,金大鉉,執義李基鎬在外,持平李龍雨·李承洙未署經,監察茶時之意,敢啓。傳曰,知道。
以左副承旨李僖魯,司諫李南會,正言李·柳星杓,掌令沈相漢牌不進罷職傳旨,傳曰,只推。
春官通考校正廳啓曰,今此校正時,就政院日記中,多有參證考閱者,從便移來之意,敢啓。傳曰,知道。
以別兼春秋洪萬植·金性均牌不進罷職傳旨,傳曰,只推。
直提學趙寧夏疏略曰,臣於閣職,一玷之已足爲當世之羞,矧可再乎?拜命之初,感激先於悚惕,未免冒沒於此,是豈臣認以宿硏,恬若固有而然哉?直以趨走承奉,惟上所命,辭受進退,非臣敢專焉耳。若臣惶愧競懼之私,未嘗一日自安于中,居然涉屢序,而歲且閱矣。蹲仍,諒非本心,嚴畏,未暴實情,而丐遞之願,不趐如縳者之思解矣。夫直學之爲任,嵬然長席之亞,實且老成之體,處於諸僚之右,不離淸峻之望,非如秩卑者,有俟於日月,長益仰成於先進誘腋,而如臣眇少,竊參是職者,惟臣一人而也。靑綾課眼,未有一事之對揚,花磚旅進,未見一言之報效,每自思惟,不覺顔厚有忸怩,臣若饕恩變寵,儒恩不去,顚沛必至,墜臣家謹約之規,負聖主欲生之德,則臣罪到此,將何可贖?抱此耿耿,亦已久矣。及今得解,縱莫追於聚躐,早自知止,庶有補於尤悔,玆敢臚實冒瀆。伏乞聖明,亟回黈纊之聰,特賜鞶帶之遞,俾臣退守本分,不勝大願,臣無任云云。答曰,省疏具悉。所請依施。
檢閱趙秉鎬疏曰,云云。省疏具悉。爾其勿辭救護。
上在昌德宮。停常參·經筵。
政院啓曰,來十六日日次,儒生殿講日次,而英陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,同副承旨趙文夏,今日不爲仕進,卽爲牌招,何如?傳曰,允。
傳曰,禮房承旨馳詣受香,諸處奉審摘奸以來。
政院啓曰,御營大將李容熙,以東關王廟獻官,今方受香,出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來訓將兼察。
又啓曰,御營大將訓將兼察事,命下矣。兼察御營大將申觀浩,卽爲牌招,聽傳敎,何如?傳曰,允。
又啓曰,左右史不可不備,別兼春秋洪萬植·金性均,旣有只推之命,竝卽牌招,推移入直,何如?傳曰,允。
又啓曰,行大司憲趙啓昇,掌令沈相漢牌不進,金大鉉,執義李基鎬在外,持平李龍雨·李承洙未署經,監察茶時之意,敢啓。傳曰,知道。
以司諫李南會,正言柳星杓·李,掌令沈相漢牌不進罷職傳旨,傳曰,只推。
以同副承旨趙文夏牌不進罷職傳旨,傳曰,只推。
奉常寺啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
兵曹啓曰,去九月十七日,慶科庭試武科殿試時,不赴殿試人竝勿施所授帖文,收聚爻周,何如?傳曰,允。
又啓曰,今此幸行時,京畿驛馬十五匹補把事,分付本道之意,敢啓。傳曰,知道。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,同副承旨趙文夏,今日不爲仕進,卽爲牌招,何如?傳曰,允。
以別兼春秋洪萬植·金性均牌不進罷職傳旨,傳曰,只推。
政院啓曰,左右史不可不備,別兼春秋洪萬植·金性均,旣有只推之命,竝卽牌招推移入直,何如?傳曰,允。
議政府啓曰,全羅道扶安縣點毛浦漂到大國人四名,入接弘濟院後,本府公事官與譯官,更爲問情,別單書入,而彼人皆願速歸,依已例留一宿發送,何如?傳曰,允。
政院啓曰,行大司憲趙啓昇,掌令沈相漢牌不進,金大鉉·李基鎬在外,持平李龍雨·李承洙未署經,監察茶時之意,敢啓。傳曰,知道。
以司諫李南會,正言柳星杓·李,掌令沈相漢牌不進罷職傳旨,傳曰,只推。
兵曹啓曰,今日各廳堂下武臣朔試射,日勢已暮,未及畢試,明日繼試之意,敢啓。傳曰,知道。
上在昌德宮。停常參·經筵。
都摠府啓曰,今日內三廳入直武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
以別兼春秋洪萬植·金性均牌不進罷職傳旨,傳曰,只推。
政院啓曰,左右史不可不備,檢閱趙秉鎬,由限已過,卽爲牌招入直,何如?傳曰,允。
禮曹啓曰,來三月十一日,法宮重建,大王大妃殿寶齡周甲,合三慶,慶科庭試文科,親臨與命官,何以爲之,而處所以何處擧行乎?敢稟。傳曰,春塘臺親臨磨鍊。
政院啓曰,假注書李元祺,身病猝重,勢難察任,今姑改差,何如?傳曰,允。
李原祺改差,代以金桂鶴爲假注書。
都摠府啓曰,今日習射技放事,標信,啓下矣。雪勢如此,不得設行之意,敢啓。傳曰,知道。
兵曹啓曰,各廳堂下武臣朔試射,明日繼試事,草記蒙允,而見今雪中泥濘,不得試射矣。待快晴設行之意,敢啓。傳曰,知道。
議政府啓曰,春務方殷,曠官可悶,未下直及受由上京守令,竝令不多日內,催促下送,何如?傳曰,允。
政院啓曰,行大司憲趙啓昇,掌令沈相漢牌不進,金大鉉,執義李基鎬在外,持平李龍雨·李承洙未署經,監察茶時之意,敢啓。傳曰,知道。
以司諫李南會,正言柳星杓·李,掌令沈相漢牌不進罷職傳旨,傳曰,只推。
以慶尙監司李參鉉狀啓,靑松府使崔翼鳳,五載爲政,敗局成完,以其身病,屢呈辭狀,不得已罷黜事,傳曰,如此治績之人,豈可以一時身病遞職乎?仁川府使,相換。
以全羅監司徐相鼎狀啓,羅州監牧官李海準,稅納減捧,捐廩夥多,闔境謠頌,䜿碑相望,今於遞歸,衆民願借,特許仍任,令該寺稟處事,傳曰,今此請仍,可知其治績之優異,嘉尙嘉尙,固當仍職,以副民望,差代旣久,今難還差,前監牧官李海準,守令待窠,隨先擬入。
以全羅監司徐相鼎狀啓,順天監牧官李秉悌,養馬錢之蠲蕩,米太價之精捧,吏民感頌,輿情藹蔚,今於移拜,願留日至,特許仍任,令該寺稟處事,傳曰,今此請留,可知其治續之優異,嘉尙嘉尙,固當仍職,以副民望,差代旣久,今難還差,前監牧官李秉悌陞敍。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右承旨李應辰,今日不爲仕進,卽爲牌招,何如?傳曰,允。
傳曰,傳香承旨馳詣宗廟·永寧殿·景慕宮,奉審摘奸以來。
以檢閱趙秉鎬牌不進罷職傳旨,傳曰,只推。
政院啓曰,左右史不可不備,檢閱趙秉鎬,旣有只推之命,卽爲牌招入直,何如?傳曰,允。
傳曰,政官牌招開政,如有違牌,勿爲呼望。
傳曰,在外禮曹參判·泮堂許遞,今日政差出。
兵曹啓曰,慶科庭試武科殿試,親臨與命官,何以爲之,而處所以何處擧行乎?敢稟。傳曰,春塘臺親臨磨鍊。
政院啓曰,行大司憲趙啓昇,掌令沈相漢牌不進,金大鉉,執義李基鎬在外,持平李龍雨·李承洙未署經,監察茶時之意,敢啓。傳曰,知道。
以司諫李南會,正言柳星杓·李,掌令沈相漢牌不進罷職傳旨,傳曰,只推。
以右承旨李應辰牌不進罷職傳旨,傳曰,只推。
吏曹啓曰,受由上京守令蔚珍縣令趙胤顯,身病猝重,萬無還官之望云,罷黜,何如?傳曰,允。
又啓曰,禮賓寺主簿成儁一,以其身病,呈狀乞遞,改差,何如?傳曰,允。
有政。吏批,判書金炳德式暇,參判徐承輔進,參議尹泰經式暇。
吏批啓曰,判書金炳德,參議尹泰經竝式暇,小臣獨政未安,何以爲之?敢稟。傳曰,仍爲之。以權用修爲禮曹參判,李豐翼爲知經筵,徐璟淳爲同成均,李海準爲蔚珍縣監,韓永祖爲工曹參判,故學生韓錫耆贈戶參例兼,工曹判書韓永祖考,故僉知高在晩,敎授高景稷贈戶議,已上同知高鎭衡兩代,靑松府使崔鳳翼,仁川府使沈樂正,已上相換事,承傳,李海準爲蔚珍縣令,成儁一爲濬源殿令。
兵批,缺以宋天浩爲濟物萬戶,中嶺別將單姜載榮,同知單李昌懋,僉知二單奇允鎭·徐寬淑。
宗親府啓曰,明日卽天漢殿望奉審日次,臣鍾浩進詣擧行之意,敢啓。傳曰,知道。
戊辰二月十四日巳時,上御重熙堂。進講入侍時,講官申應朝,參贊官李時夏,檢討官洪萬燮,假注書金桂鶴,記注官方孝隣,記事官徐奭輔,各持論語第□卷,以次進伏訖。
上在昌德宮。停常參·經筵。
藥房都提調金炳學,提調兪致善,副提調李建弼啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨李時夏,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
以檢閱趙秉鎬牌不進罷職傳旨,傳曰,只推。
政院啓曰,左右史不可不備,檢閱趙秉鎬,旣有只推之命,卽爲牌超入直,何如?傳曰,允。
傳曰,右副承旨許遞,前望入之。
承旨前望入之。洪軒鍾落點。
傳曰,宗科日字,退定於來三月二十日。
政院啓曰,新除授左副承旨洪軒鍾,卽爲牌招,何如?傳曰,允。
又啓曰,左副承旨洪軒鍾,時在平安道慈山府任所,斯速乘馹上來事下諭,何如?傳曰,許遞,前望入之。
奎章閣啓曰,景慕宮望廟樓,今望奉審,無頉之意,敢啓。傳曰,知道。
政院啓曰,行大司憲趙啓昇,掌令沈相漢牌不進,金大鉉,執義李基鎬在外,持平李龍雨·李承洙未署經,監察茶時之意,敢啓。傳曰,知道。
以司諫李南會,正言柳星杓·李,掌令沈相漢牌不進罷職傳旨,傳曰,只推。
承文院啓曰,卽見盛京禮部咨文,以爲春季統巡箚派協領成殿鰲起,自正月初一日四月初八日至,界內査巡,循舊察飭,親詣各處邊門,偸挖新窖,嚴加搜核,竝無遺漏云矣。此與前日統巡咨有異,另撰回咨,付撥下送灣府,齎傳鳳城,以爲轉致盛京之地,何如?傳曰,允。
吏曹參判徐承輔疏云云。答曰,省疏具悉。卿其勿辭行公。
統制使李顯稷疏曰,云云。答曰,省疏具悉。卿其勿辭察任。
戊辰二月十五日巳時,上御重熙堂。藥房入診進講同爲入侍時,都提調金炳學,提調兪致善,副提調李建弼,假注書金相龍,記事官白義行·徐奭輔,以次進伏。領事金炳學,同知事尹秉鼎,參贊官李應辰,侍讀官鄭漢朝,假注書金相龍,記事官白義行·徐奭輔,各持論語第□卷,以次進伏。醫官李慶年·鄭禮秀·黃道淳·李漢慶進伏楹外訖。上曰,史官分左右。炳學進前問候訖奏曰,醫官待令使之入診乎?上,可之。禮秀等以次診候,仍退伏訖,炳學曰,脈候奏之。禮秀等曰,脈候左右三部調均矣。上命醫官先退,又命藥房先退,仍開卷。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳曰,移御日子,七月旬內擇入,申飭營建都監,六月內期於畢役事,分付。
傳曰,在外臺諫許遞,政官牌招開政。
傳曰,在外禮曹參判·工曹參判·參議許遞,今日政差出。
禮曹啓曰,傳曰移御日子,以七月旬內擇入,申飭營建都監,六月內期於畢役事,命下矣。移御吉日,令日官李秉洪推擇,則來七月初二日,大殿·大王大妃殿·王大妃殿·大妃殿·中宮殿爲吉云,以此日定行乎?敢稟。傳曰,以此日定行。
傳曰,承旨竝許遞,前望入之。
承旨前望入之。金有淵·徐臣輔·吳夏泳·李炳敎·金聲根·韓俊熙落點。
政院啓曰,新除授行都承旨金有淵,左承旨李炳敎,右承旨徐臣輔,左副承旨金聲根,右副承旨吳夏泳,同副承旨韓俊熙竝卽牌招,何如?傳曰,允。
弘文館啓曰,應校趙定燮,副應敎趙晩和,校理趙,副校理鄭漢朝竝卽牌招,何如?傳曰,允。
政院啓曰,行大司憲趙啓昇,掌令沈相漢牌不進,執義·掌令一員未差,持平李龍雨·李承洙未署經,監察茶時之意,敢啓。傳曰,知道。
以司諫李南會,正言柳星杓·李,掌令沈相漢牌不進罷職傳旨,傳曰,只推。
都摠府啓曰,今日內三廳入直武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
兵曹啓曰,今二月十七日,武臣堂上朔試射日次,而以國忌正日相値,不得爲之之意,敢啓。傳曰,知道。
吏曹啓曰,永禧殿參奉洪寅燮,以其身病,呈狀乞遞,改差,何如?傳曰,允。
有政。吏批,行判書金炳德,參判徐承輔進,參議未差,以任應準爲吏曹參議,林文洙爲執義,南憲珍爲掌令,金裕行爲獻納,姜鍵爲禮曹參判,徐承淳爲工曹參判,安驥泳爲慈山府使,趙秉肅爲副校理,申泰榮爲永禧殿參奉,金震銖爲典獄參奉,故僉知李柱鎭贈吏參例兼,通德郞李廷克贈吏議,正言李復慶贈應敎,已上刑曹參判李守曾三代,故學生姜大重贈吏議例兼,禮曹參判姜鍵考,故令徐相輔贈吏參例兼,學生徐有絅贈吏議,牧使徐日修贈㒒正,已上工曹參判徐承淳三代。
兵批,缺以金星國爲壬海別將,同知單吳聖玉,僉知加設單申奭熙。
傳曰,啓字誤踏之中官李漢容,推考。
兵曹來三月十一日,慶科庭試武科春塘臺親臨殿試時,原榜人及直赴會試人規矩,鐵箭三矢,一百十步一矢,片箭三矢,一百二十步,一巡一中,貫革五矢一百二十步,一巡二中柳葉箭五矢,一百二十步,一巡二中,講書粗以上,五技取三技落點。
兵曹來三月十一日,慶科庭試武科春塘臺親臨殿試時,直赴殿試人規矩,鐵箭三矢,一百十步一矢,柳葉箭五矢,一百二十步,一巡一中,講書粗已上三技取一技落點。
吏曹參議尹泰經疏云云。省疏具悉。所請依施。
戊辰二月十六日巳時,上御重熙堂。進講入侍時,講官金世均,前承旨李僖魯,檢討官李容萬,假注書金桂鶴,記事官趙秉鎬·徐奭輔,各持論語第□卷,以次進伏訖。上曰,史官分左右。上誦前受音一遍訖,仍開卷,世均,讀自予謂仲弓,止從政乎何有,仍秦釋義訖。上命授書算于世均,上讀新受音十遍訖,世均還納書算。上曰,子謂仲弓曰,犁牛之子,騂且角,雖欲勿用,山川其舍諸。此言仲弓之父雖不善,其子之善,世必不舍之謂也歟?世均曰,誠然矣。家語云,仲弓生於不肖之父,其父固不肖,而其子旣賢,則宜其用於世矣。夫子譬之如是,而山川其舍諸云者,以事理言者也。上曰,三月不違仁者,非但三月也,言其久也歟?世均曰,聖敎至當矣。三月云者,非三月之後必違仁之謂也,三月天道少變,言其久而過此,則聖人矣。顔子於聖人,猶有未達一間,故三月之後,却未免有毫髮之間斷然略斷便續,而餘弟子日一至月一至,常爲私意所汨,雖造其域,而不能久也。上曰,從政何謂大夫也?世均曰,由·求久爲季氏宰,今問以從政,蓋宰有家事,而已至於大夫,與聞國政者也。仍奏曰,聖賢用人,不以世類,而仲弓有寬弘簡重之德,自當見用,則不可以其父之惡,廢其子之善也,故夫子言雖犁牛之子,其色騂其角正,則必將取以爲犧牲也。然而聖人必不肯對,人子說父不善,則此論仲弓云爾,非與仲弓言也。三月不違與日月至焉,張子謂有內外賓主之辨,三月不違仁者,仁在內而爲主,日月至焉者,仁在外而爲賓也。學者於此,尤當勉勉矣。凡人各有所長,取其長則皆可用,故夫子於三子,各奉其才之所長,以許其從政,若醫之用藥,雖有烏喙甘遂,猶有所取,況人才之美者乎?然季康子卒,不能與三子同升諸公,此魯之所以不競也。上掩卷,仍命史官就座,又命退,諸臣以次退出。
上在昌德宮。停常參·經筵。
政院啓曰,來二十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
又啓曰,左副承旨金聲根,右副承旨吳夏泳,今日不爲仕進,竝卽牌招,何如?傳曰,允。
又啓曰,卽者校理趙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,上番闕直,事甚未安。應敎趙定燮,副應敎趙晩和,副校理鄭漢朝竝卽牌招,何如?傳曰,允。
又啓曰,副校理趙秉肅,時在京畿長湍地,經筵入番事緊,請斯速乘馹上來下論。答曰,許遞。
禮曹啓曰,宗科日子,退定於來三月二十日事,命下矣。伊日與慶科庭試放榜相値,慶科庭試放榜吉日,令日官李秉洪,更爲推擇,則同月二十二日卯時爲吉云,以此日時擧行,何如?傳曰,允。
以司諫李南會,獻納金裕行,正言柳星杓·李,掌令沈相漢牌不進罷職傳旨,傳曰,只推。
以左副承旨金聲根牌不進罷職傳旨,傳曰,只推。
戶曹啓曰,各司各種丁卯元貢內,除當年用下餘數錢米,分道磨鍊別單書入之意,敢啓。傳曰,知道。
以慶尙監司李參鉉狀啓,順興流來之弊,莫可收拾,故自營邑,各自捐俸,相議矯捄之際,本邑居進士金震洙錢三千兩出義自納,以助釐弊之資,衆瘼如洗誠爲萬幸,宜有激勸之擧,令該曹稟處事,傳曰,金震洙出義助納,萬萬嘉尙,令該曹相當職待窠擬入。
校理趙疏云云。省疏具悉。爾其勿辭救護。
戊辰二月十七日巳時,上御重熙堂。進講入侍時,講官金永爵,參贊官韓俊熙,檢討官李容萬,假注書金相龍,記事官趙秉鎬·徐奭輔,各持論語第□卷,以次進伏訖。上曰,史官分左右。上誦前受音一遍訖,仍開卷,永爵,讀自閔子騫爲費宰,止賢哉,回也,仍秦釋義訖。上命授書算于永爵,上讀新受音十遍訖,永爵還納書算,仍奏曰,此章自牑執其手之牑者,誤書牗字,蓋古者宮室之制北墉,而南牖,墉者墻壁也,牗者窓戶也。集註中北牖之牗,亦當作土邊,庸字若片邊庸字,則韻書之所未見也。上曰,果是誤書也。仍敎曰,以上章觀之,由也賜也求也,皆從事於大夫之家,而獨閔子騫不出仕,可謂賢矣。永爵曰,孔門諸子顔·曾以下不仕者數人,是以閔子入於德行之科也。上曰,亡之二字何義?人之有疾,固其常也,此義難曉也。永爵曰,臣嘗有所疑,今者聖敎及此,敢此畢陳矣。盖亡之二字,與斯人而有斯疾之句,旨義似疊,且亡字作無字解,則章下必有小註亡與無同四字,以論語言之不如諸夏之亡,今也則亡兩處,俱有小註,而獨於此章無小註,然則必是亡字本音,而撰諺解則錯誤也。以亡字本音釋之,則當曰此疾當至於死亡,豈非命也云爾?臣於平日,以此疑之,然以諺解亡作無字音,經筵進講,已數百年,今不可遽改,而下詢之下,只陳臣之平日所疑而已。上考閱哀公問章今也則亡下小註後。敎曰,果如所奏也。又敎曰,顔子之不改其樂,似是安貧樂道也。永爵曰,旣曰不堪其憂,則貧亦可樂之事也。樂道似矣,而程子曰使顔子以道爲樂而樂之,則非顔子也。蓋若云所樂者道,則吾身與道各爲一物,未到渾瀜無間之地,豈可以語聖賢之樂哉?始而博文約禮,繼以克己復禮,至於欲罷不能之境則人欲淨盡,天理渾全,此心與天地參爲三才,其樂如何哉?夫孔子之樂,亦在其中,顔子之不政其樂,乃聖賢地位,難以猝乍語到,臣今以初學淺近之說,仰陳之,夫學問知之當好之,好之當樂之,人生不能無形氣之私,此乃人欲也。耳目口體,莫不有欲,姑以口體言之,口欲肥濃,體欲安佚,世人皆然,豈有甘淡薄之味,便莊重之儀哉?耳之於聲,目之於色,亦可以類推矣。大抵心爲天君,心之官思也,人爲物欲所牽,天君不能主張者,固無可言,苟志於學問,則試思肥甘雖美,昜致疾病,安佚雖適,易至放縱,如是思之又思,始覺淡薄勝於肥濃,莊重勝於安佚,必至於天君泰然,百體從令,則這裏自然有樂,然用功之際,天理人欲,爭戰于中。昔宋趙淸獻公抃爲蜀師,營妓有一美而艶者,一夜慾念忽㒼,呼一老兵,使之招妓,因而反覆思惟,理慾交戰,起而散步,末乃警省,自呼其名而責之,曰趙抃不得無禮,旋向老兵尙不去否?老兵從後出而對曰,不去矣。公向爾何至今不去?老兵對曰,竊意公心一時爲慾所牽,必當不久而復,故果至遲待矣。以趙淸獻剛直之操,猶爲慾所牽,而旋卽覺悟,苟非君子安能如是,至若老兵之能識公心,亦非庸下人物也。且古人有一治理欲交爭之法,置黃黑豆於傍,每每點檢,念頭若善念則投黃豆於器,惡念則投黑豆於器,每夕較其多少,則輒黑多於黃,如是做去,工夫純熟,漸漸黃多黑少,以至於無一黑豆而後已,初學若不猛力用功,無以進德。伏願殿下,試於每夕思量,日間一言一動,合於天理與否,又思明日所當爲之事,日日無間斷,以至於久,自當有功效,苟不痛下工夫,雖日讀聖賢經傳,不過作一場好說話而已。容萬曰,云云。缺俊熙曰,云云。缺永爵曰,臣於去月登筵時,江原監司陛辭也,聖上有戒飭之敎,臣記得唐時命翰林學士,裒輯天下州縣山川道理風俗利病,成一書名曰處分,語每於刺史·守令之陛辭,以此戒飭,竊欲仰秦,而未詳某宗及學士姓名,故不果陳達,退而孝閱,則唐宣宗時翰林學士韋澳也。伏願殿下,取覽綱目唐宣宗紀,則庶可俯燭矣。上曰,處分語尙今見存否?永爵曰,處分語今不傳,而此乃中原唐朝之事,雖有之固無可覽矣。上曰,我國事亦可以裒輯耶?永爵曰,若使有識人,博採纂述,似不難矣。上曰,四賢祠在何處?永爵曰,四賢祠在成均館,而乃享祀前代太學生以直節著名者,宋陳東,我朝尹志述二人外,未能記得矣。上下一小紙列錄者而示之,永爵奉覽後奏曰,晉朝董公臣未記得,唐朝何公名蕃見於韓文,宋朝陳公名東,歐陽公名澈,我朝尹志述追配也。上曰,諸賢事蹟,何以則可以詳知?問于政院可知耶?永爵曰,諸賢事蹟臣亦未詳,而政院恐亦不能詳知,若下詢於成均館,則必當有事蹟錄置者矣。上掩卷,仍命史官就座,又命退,諸臣以次退出。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,三品官之毋得過三日循例請牌,曾有定式矣。吏曺參議任應準除拜後,過三日不爲出肅,事體所在,誠極未安,從重推考,仍卽牌招察任,何如?傳曰,允。
備忘記,慶興都護府使梁柱華下直,長弓一張,長箭一部,片箭一部,筒兒一箇賜給。
政院啓曰,訓鍊大將申觀浩,以南關王廟修改事,今方,出去矣。所佩命召,何以爲之?敢稟。傳曰,仍佩往來。
又啓曰,左右史不可不備,別兼春秋洪萬植·金性均,竝卽牌招推移入直,何如?傳曰,允。
又啓曰,卽者工曹郞廳來言,明日宗廟·景慕宮修改時,堂上各一員,當爲進參,而判書朴承輝,參判徐承淳,參議趙成夏在外,不得擧行云,何以爲之?敢稟。傳曰,參判·參議許遞,前望入之。
工曹堂上前望入之。參判李參鉉,參義洪鍾學落點。
兵曹口傳政事,副護軍趙成夏。
政院啓曰,行大司憲趙啓昇,掌令沈相漢·南憲珍牌不進,執義林文洙在外,持平李龍雨·李承洙未署經,監察茶時之意,敢啓。傳曰,知道。
以司諫李南會,獻納金裕行,正言柳星杓·李,掌令沈相漢·南憲珍牌不進罷職傳旨,傳曰,只推。
以吏曹參議任應準牌不進罷職傳旨,傳曰,只推。
以公忠水使張厚植狀啓,瑞山郡人命渰死事,傳曰,人命渰死,聞甚矜惻,元恤典外,別加顧助,如有生前身還布竝蕩減,未拯屍身期於拯得之意,廟堂措辭,分付。
以濟州防禦使李善狀啓,各樣橘果,數甚零星,薦新與進上,不得如例封進,惶恐待罪事,傳曰,勿待罪事,回諭。
禮曹啓曰,卽接濟州牧使李後善狀啓謄報,則去十二月令,薦新橘果中乳柑洞庭橘,一一摘取,則乳柑爲一百五十三個,洞庭橘爲二百三十四個,宗廟薦新乳柑洞庭橘,景慕宮薦新,乳柑無以備數,故謹援已例都封,上送于禮曹,以爲稟旨進獻之地爲辭矣。在前橋果稀結之時,已有減數薦獻之例,今亦依前例分排,當日薦進,何如?傳曰,允。
兵曹啓曰,今此幸行時,舟師大將當爲差出,而訓鍊大將·禁衛大將隨駕。只有御營大將一人,無以擬望,在前如此之時,有摠戎使竝擬之例,今亦依此擬望,何如?傳曰,允。
兵曹,以李容熙爲舟師大將。
以司謁口傳下敎曰,舟師大將聚軍日,不待信箭出往信地,仍留於還宮時事,定式。
訓鍊都監啓曰,臣申觀浩進詣南關王廟,有頉處看審修改後,別單書入之意,敢啓。傳曰,知道。
御營廳啓曰,東關王廟有頉處,臣監董修改後,別單書入之意,敢啓。傳曰,知道。
檢閱徐奭輔疏曰,云云。省疏具悉。所請依施。
戊辰二月十八日巳時,上御重熙堂。進講入侍時,知事金炳國,參贊官韓俊熙,檢討官李晩耆,假注書金桂鶴,記事官趙秉鎬·徐奭輔,各持論語第□卷,以次進伏訖。上曰,史官分左右。上誦前受音一遍訖,仍開卷,炳國,讀自冉求曰非不說子之道,止未嘗至於偃之室也,仍釋義訖。上命授書算于炳國,上讀新受音十遍訖,炳國還納書算。上曰,冉求曰非不說子之道力不足力也。子曰今汝畫何謂也?炳國曰,孔子之道高矣美矣。以若顔子之賢,仰之彌高鑽之彌堅,則今此冉求受學以來,非不中心欣慕,而氣質昏弱,兼之以爲於一藝,力不從心,故不能至耳。譬之如擔重行遠之人,行至中途,氣匱力竭,則不能已而廢,方謂之力不足者,而冉求則安於惰怠,不加懋勉,如畫地自限者然,乃力能進,而心有所不欲,非心欲進,而力有所不及者也。大抵聖人之道,雖於日用常行,畫用人力誠能眞知篤好,自然日新月異,欲罷不能,且如芻豢之悅於口,進進不已,則豈患力有不足哉?上曰,子游爲武城宰,子曰爾得人焉爾乎?曰有澹臺滅明者行不由徑,非公事未嘗至於偃之室也,眞善人也。炳國曰,武城本自業武,初無絃歌之聲,夫子以是爲憂矣,子游適莅是邑也,故先問得人,且爲政之道以人才爲先,澹臺滅明其存心制行,正大光明,卽如尋常行路必由正途,而不由邪曲之小徑,其所進見必因公事,公事之外,未嘗輕進邑宰之室,以此二事觀之,動必以正,無見小欲速之心,守道甚嚴,無枉己循人之私,由此推之,用人之法,立心必取其至正,正則可以杜巧利之門,行事必取大公,公則可以塞奔競之路,雖以之宰天下道,豈外是乎?澹臺滅明之狀貌甚醜,夫子疑其才薄,旣受學業,益修厥行,名施于諸國,夫子聞之曰,以貌取人失之子羽,以若夫子之藻鑑,寧有不知其人之理,而使後世之人,每事之覺悟如此矣。蓋取人之道,以子游爲法,持身之正,惟以滅明爲則矣。子羽渡河,齎千金之璧,而河伯欲之起波,兩鮫挾舟,子羽曰此可以義求,不可以爲怯,乃投璧於河水,輒三投而三躍出,竟葉璧而歸,時人目之以其勇,不減於子路云矣。上曰,子路之勇,夫子亦爲不及之,大文曾於所讀處有之矣。炳國曰,前受音之歷久記念如此,臣不勝欽仰萬萬,子路勇力絶人,當初陪孔子遊於山,孔子使子路取水,子路得水於山上,偶逢猛虎,搏戰拔虎尾,入於袖中,持水而還,意以孔子知其於山有虎,使我取水,恚而進水曰,上士殺虎,何如?曰持虎頭。又曰,中士殺虎,何如?曰提虎耳。又曰,下士殺虎,何如?曰拔虎尾。子路出棄虎尾,憤心益深,又懷磐石,更問曰,上士殺人,何如?曰用筆端,又曰,中士殺人,何如?曰用舌端。又曰,下士殺人,何如?曰用磐石,子路退棄磐石,仍爲悅服,其後衣弊縕袍與衣狐貉者,立而不恥,且事親盡其孝養,負米於百里之外,其造詣竟至如此矣。又奏曰,子夏之時,學者皆謂之儒,然君子儒者,其用心全在爲己,不求人知,凡理有未明,行有未修,無不切實講求,絶無干名求譽之心,小人儒者,其用心全在騖名,不肯懋實,若知得一理行得一事,便欲估取聲譽,絶無近裏着己之意,夫君子小人之分,在一人,學術之辨在天下,卽爲世道之關,誠用君子儒,以實心行實事,則天下咸被至澤,倘用小人儒,以僞學竊虛名,則天下胥受其害,用人之際,可不愼哉?又奏曰,曾以設註事有所仰達矣。自內縕繹之時果省覽乎?上曰,果覽之矣。上掩卷,仍命史官就座,又命退,諸臣以次退出。
上在昌德宮。停常參·經筵。
都摠府啓曰,今日內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,在承旨徐臣輔,左副承旨金聲根,今日不爲仕進,竝卽牌招,何如?傳曰,允。
以別兼春秋洪萬植·金性均牌不進罷職傳旨,傳曰,只推。
政院啓曰,卽者工曹正郞來言,明日宗廟·景慕宮修改時,堂上各一員當爲進參,而判書朴承輝,參判李參鉉在外,不得擧行云,何以爲之?敢稟。傳曰,許遞,前望入之。
工曹堂上前望入之。判書李豐翼,參判兪致崇落點。
政院啓曰,前檢閱徐奭輔,還付檢閱薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單徐奭輔。
政院啓曰,行大司憲趙啓昇,掌令沈相漢·南憲珍牌不進,執義林文洙在外,持平李龍雨·李承洙未署經,監察茶時之意,敢啓。傳曰,知道。
以司諫李南會,獻納金裕行,正言柳星杓·李,掌令沈相漢·南憲珍牌不進罷職傳旨,傳曰,只推。
以右承旨徐臣輔,左副承旨金聲根牌不進罷職傳旨,傳曰,只推。
傳曰,發遣吏郞,諸執事,淸齋與否,摘奸以來。
政院啓曰,明日傳香禮房承旨當爲齋宿,行都承旨金有淵所當牌招,而拘於廳規,不得請牌,何以爲之?敢稟。傳曰,牌招。
兵曹啓曰,今二月二十日,禁軍戒器點考日次,本曹有故不得爲之,後日退行之意,敢啓。傳曰,知道。
又啓曰,今二月二十日,文臣朔試射試官望,纔已受點,而宗廟·景慕宮,修改相値,不得爲之之意,敢啓。傳曰,知道。
以濟州防禦使李後善狀啓,明月鎭之漂到淸船,激水滲漏,觸石粉碎,蒼黃之間,卸下彼人搜出卜物,事係邊情,有難參恕,地方官濟州判官李載貞爲先罷黜,其罪狀,令攸司稟處,明月萬戶金祥任,嚴棍罷黜事,傳曰,當此災歲迎送之弊,亦不可不念,罷黜安恕,戴罪擧行。
戊辰二月十九日巳時,上御重熙堂。進講入侍時,講官金學性,參贊官韓俊熙,侍讀官鄭漢朝,假注書金相龍,記事官白義行·趙秉鎬,各持論語第□卷,以次進伏訖。
上在昌德宮。停常參·經筵。
自開東至人定,灑雨下雨,測雨器水深九分。
藥房提調兪致善,副提調金有淵啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨金聲根,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,禮房承旨馳詣先農壇,奉審摘奸以來。
禮曹,來四月初二日,行宗廟夏享大祭,親祭取稟奉敎敬依。
傳曰,吏曹參判有闕之代,前望入之。
吏曹參判前望入之。李鎬俊落點。
政院啓曰,卽者檢閱徐奭輔,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱趙秉鎬,謂有官規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋洪萬植·金性均,竝卽牌招推移入直,何如?傳曰,允。
又啓曰,假注書金相龍,身病猝重,勢難察任,今姑改差,何如?傳曰,允。
金相龍改差,代以金敬義爲假注書。
傳曰,今番幸行時,興寅君,衛內別隨駕。
傳曰,藥院提調許遞,前望入之。
傳曰,摠管竝許遞,前望入之。
藥院提調前望入之。金世均落點。
摠管前望入之。副摠管李世器·李沇應·李邦鉉·李榮周·李志謙·申正熙·李奎奭·金箕錫·申桓落點。
政院啓曰,行大司憲趙啓昇,掌令沈相漢·南憲珍牌不進,執義林文洙在外,持平李龍雨·李承洙未署經,監察茶時之意,敢啓。傳曰,知道。
以司諫李南會,獻納金裕行,正言柳星杓·李,掌令沈相漢·南憲珍牌不進罷職傳旨,傳曰,只推。
以左副承旨金聲根牌不進罷職傳旨,傳曰,只推。
兵曹啓曰,南行宣傳官張基洛,未滿十朔,成才間姑爲停試之意,敢啓。傳曰,知道。
又啓曰,今日各廳堂下武臣朔試射時,依權定新式,未滿四矢及無分人,各差等罰直,而呈辭受由身病人等退試次,姑爲懸頉以入之意,敢啓。傳曰,知道。
議政府啓曰,犯逋罪人之施以編配,寔出特貸一縷之意,而徒年照律,限滿輒放,則罪旣不輕,法無所施,知非所以重公穀而嚴國綱者也。自今爲始,凡於此等所犯,一倂置之,不限年秩,而雖値慶會,勿入放秩,今若有限滿者,亦以不限年施行事,分付該曹及各道之臣處,俾爲著式之地,何如?傳曰,允。
禮曹啓曰,卽接景慕宮官員所報,則今日之雨,正堂西邊內墻三間許頹圮云矣。改築之役,待晴擇日擧行,何如?傳曰,允。
檢閱徐奭輔疏曰,云云。省疏具悉。爾其勿辭救護。
戊辰二月二十日巳時,上御重熙堂。進講入侍時,同知事朴孝正,參贊官韓俊熙,檢討官李晩耆,假注書金桂鶴,記事官趙秉鎬·徐奭輔,各持論語第□卷,以次進伏訖。
上在昌德宮。停常參·經筵。
政院啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,慶尙道觀察使吳取善下直,長弓一張,長箭一部,賜給。
以別兼春秋洪萬植·金性均,檢閱趙秉鎬牌不進罷職傳旨,傳曰,只推。
政院啓曰,左右史不可不備,別兼春秋洪萬植·金性均,檢閱趙秉鎬,旣有只推之命,竝卽牌招推移入直,何如?傳曰,允。
傳曰,慶尙監司入侍。
傳曰,臺諫竝卽許遞,政官牌招開政,如有違牌勿爲呼望。
傳曰,兵判外兵曹堂上,竝許遞,今日政差出。
傳曰,呈告戶曹參議許遞,今日政差出。
傳曰,摠管有闕之代,前望入之。
摠管前望入之。都摠管崔遇亨落點。
弘文館啓曰,副應校趙晩和,校理趙,副校理鄭漢朝,竝卽牌招,推移入直,何如?傳曰,允。
兵曹啓曰,今月二十一日,武臣賓廳講書日次,而進講相値,不得爲之之意,敢啓。傳曰,知道。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
兵曹啓曰,內禁將申吉輔,五衛將李貞禧·奇允鎭·李昌懋·金寬叔·王殷疇,俱以身病乞遞,守門將李秉復除授在外,過限未入仕,竝改差,何如?傳曰,允。
有政。吏批,行判書金炳德式暇,參判李鎬俊進,參議任應準式暇。
吏批啓曰,行判書金炳德,參議任應準竝式暇,小臣獨政未安,何以爲之?敢稟。傳曰,仍爲之。以沈敬澤爲大司憲,金琦鉉爲大司諫,洪萬燮爲執義,趙定燮爲司諫,姜永奎·李允敏爲掌令,李殷春·宋彚仁爲持平,趙秉肅爲獻納,李愼國·李冕柱爲正言,鄭顯裕爲副校理,李鎭永爲兵曹參判。
再政。以閔謙鎬爲應校,權命菊爲副修撰,故武科李弘春贈兵參例兼,學生李松永贈左承旨,進士李鎭成贈僕正,已上同知李昌懋三代,故學生金秉淳贈童蒙敎官,孝行卓異贈職事,承傳。
兵批行判書金壽鉉進。以鄭完默爲訓鍊都正,具春喜爲內禁將,李載潤·金俊鈺·金德坤·李南榮·林秉周爲五衛將,孫鵬周·吳應修·安良弼爲守門將,金景厚爲恃寨僉使,高泰赫爲鷺梁別將,金樂義爲南固別將,同知單李貞禧。
舟橋司啓曰,舟橋今日始役之意,敢啓。傳曰,知道。
義禁府啓曰,濟州牧〈使〉李後善狀啓內,地方官兼中軍李載貞爲先罷黜,其罪狀令攸司稟處,明月津萬戶金祥任,嚴棍罷黜事。判付內當此災歲,迎送之弊,不可不念,罷黜安恕,戴罪擧行事,命下矣。濟州判官李載貞,明月津萬戶金祥任等罷黜安恕,戴罪擧行之意,分付,何如?傳曰,允。
政院啓曰,秦御文字,何等審愼,而今日慶尙監司入侍,筵說有所漏落,致勤下詢,臣之矇然捧入,不勝惶悚,原筵說今方改修正以入,當該注書所當重勘,而本院請推之外,無他可施之罰,何以爲之?敢稟。傳曰,從重推考。
戊辰二月二十一日巳時,上御重熙堂。進講慶尙監司同爲入侍時,同知事趙在應,參贊官吳夏泳,侍講官趙定燮,假注書金敬義,記注官金泰煥·方孝隣,各持論語第□卷。慶尙監司吳取善,以次進伏訖。上曰,史官分左右。仍命慶尙監司進前。上曰,善爲下去,實心對揚,期有實效,可也。取善曰,臣本學識淺短,知慮空疎,猥承藩寄之命,伏不勝悚懍萬萬,而敢不實心對揚,以圖報答乎?上命慶尙監司先退,仍開卷。
上在昌德宮。停常參·經筵。
都摠府啓曰,今日內三廳入直武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外外·未肅拜呈告人員,竝卽牌招,何如?傳曰,允。
備忘記,黃海道觀察使曺錫輿下直,長弓一張,長箭一部賜給。
以別兼春秋洪萬植·金性均,檢閱趙秉鎬牌不進罷職傳旨,傳曰,只推。
弘文館啓曰,新除授應校閔謙鎬,副校理鄭顯裕,副修撰權命菊竝卽牌招,何如?傳曰,允。
執義洪萬燮啓曰,臣才識鹵莾,言議選劣,本不合於淸朝耳目之任,而昨年中丞,除旨忽下於千萬夢想之外,且驚且感,章皇出肅,粗伸叨謝之忱,而第臣於合啓中有私義之不可聯參者,在前納言已爲引嫌,輒蒙體諒之恩,臣處義宜無異同,以此情踪,何可晏然於臺次乎?請命遞斥臣職。答曰,依啓。
傳曰,自明日進講,停。
以常令姜永奎,持平李殷春,司諫趙定燮,正言李愼國牌不進罷職傳旨,傳曰,只推。
吏曹參判李鎬俊疏云云。答曰,省疏具悉。卿其勿辭行公。
吏曹參議任應準疏云云。省疏具悉。爾其勿辭察職。
戊辰二月二十二日巳時,上御重熙堂。進講黃海監司同爲入侍時,講官洪淳穆,參贊官金聲根,檢討官朴海哲,假注書金桂鶴,記注官方孝隣,記事官白義行,各持論語第□卷,黃海監司曺錫輿,以次進伏訖。上曰,史官分左右。仍命黃海監司進前。上曰,卿其下去,實心對揚,可也。錫輿曰,臣待罪東藩,已爲數年,無一分對揚,居常競懼,今於意外特恩,換授,此藩,而事務之煩,海防之重,非特東藩之比矣。臣之才識,本來空疎,而又以已試蔑效之踪,恐無以堪承,只自萬萬惶懍矣。上命黃海監司先退,仍開卷。
上在昌德宮。停常參·經筵。
政院啓曰,合辭許久闕啓,事甚未安。除在外外·未肅拜呈告人員,竝卽牌招,何如?傳曰,允。
又啓曰,右承旨徐臣輔,今日不爲仕進,卽爲牌招,何如?傳曰,允。
傳曰,同副承旨許遞,前望入之。承旨前望入之。任應準落點。
傳曰,吏曹參議有闕之代,前望入之。吏曹參議前望入之。任應準落點。
兵曹啓曰,今此幸行時,御營大將李容熙,以舟師大將,依定式聚軍日,不待信箭,出往信地,仍留還宮時矣。在前如此之時,留都軍兵有中軍代領之例,今番則何以爲之乎?敢稟。傳曰,中軍代領。
又啓曰,五衛將李載潤·金俊鉉俱以身病,改差其代,口傳擬入,何如?傳曰,允。
兵曺口傳政事,以片永錫·張允基爲五衛將。
正院啓曰,行大司憲沈敬澤,掌令姜永奎,持平李殷春牌不進,宋彙仁,持平李允敏在外,執義未差,監察茶時之意,敢啓。傳曰,知道。
以司諫趙定燮,正言李愼國,掌令姜永奎,持平李殷春牌不進罷職傳旨,傳曰,只推。
以右承旨徐臣輔牌不進罷職傳旨,傳曰,只推。
御營廳啓曰,本廳千摠鄭雲星,身病甚重,勢難察任,改差何如?傳曰,允。
開城留守徐衡淳疏云云。答曰,省疏具悉。卿其往省焉。
上在昌德宮。停常參·經筵。
政院啓曰,合辭許久闕啓,事甚未安。除在外外·未肅拜呈告人員,竝卽牌招,何如?傳曰,允。
傳曰,吏曹判書有闕之代,前望入之。
吏曹判書前望入之。徐憲淳落點。
政院啓曰,行大司憲沈敬澤,掌令姜永奎,持平李殷春牌不進,宋彙仁,掌令李允敏在外,執義未差,監察茶時之意,敢啓。傳曰,知道。
以司諫趙定燮,正言李愼國,掌令姜永奎,持平李殷春牌不進罷職傳旨,傳曰,只推。
吏曹啓曰,今此大報壇祭獻官,當以時原任大臣中塡差,而領中樞府事鄭元容,領敦寧府事金左根,行判中樞府事趙斗淳,行判敦寧府事李景在,俱以病不得進參,奉朝賀金興根致仕,領議政金炳學,藥院提調例不得塡差,行判中樞府事柳厚祚在外,大臣中無可差之員,何以爲之?敢稟。傳曰,宗親·儀賓中塡差。
吏曹判書金炳德疏曰,云云。答曰,省疏具悉。所請依施。
上在昌德宮。停常參·經筵。
藥房提調金世均,副提調金有淵啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日內三廳入直武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外外·未肅拜呈告人員,竝卽牌招,何如?傳曰,允。
又啓曰,右承旨李炳敎,右副承旨金聲根,今日不爲仕進,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右義政未差,不得來會云矣,敢啓。傳曰,知道。
傳曰,在外臺諫許遞,政官牌招開政,如有違牌,勿爲呼望。
傳曰,在外知敦寧戶曹參議許遞,今日政差出。
政院啓曰,行大司憲沈敬澤,掌令姜永奎,持平李殷春牌不進,執義·掌令·持平一員未差,監察茶時之意,敢啓。傳曰,知道。
以司諫趙定燮,正言李愼國,掌令姜永奎,持平李殷春牌不進罷職傳旨,傳曰,只推。
以右承旨李炳敎牌不進罷職傳旨,傳曰,只推。
傳曰,發遣吏郞,諸執事,淸齋與否,摘奸以來。
政院啓曰,明日傳香禮房承旨,當爲齋宿,而行都承旨金有淵所當牌招,而拘於廳規,不得請牌,何以爲之?敢稟。傳曰,牌招。
傳曰,見窠,皆令差出。
有政。吏批,行判書徐憲淳未肅拜,參判李鎬俊式暇,參議任應準進。
吏批啓曰,行判書徐憲淳在外·未肅拜,參判李鎬俊式暇,小臣獨政未安,何以爲之?敢稟。傳曰,只出緊任,以徐璟淳爲大司諫,金錫輔爲執義,尹致和爲掌令,李友會爲持平,洪秉植爲獻納,鄭晩洙爲正言,趙秉稷爲校理,幼學金東燁年一百,今超崇政,依法典加資,河仁周年九十二,今超通政,依法典加資,故學生李命圭贈吏參例兼,通德郞李允贈吏議,已上同知李貞禧兩代,故嘉善金德弘贈戶參例兼,折衡金道貞贈左承旨,已上同知金東燁兩代。
兵批,缺同知單白冕鎭,同知加設單金東燁,僉知單李南榮。
戶曹啓曰,各道年終錢穀,御覽會計,每於翌年二月二十五日,啓請修正,而咸鏡道,則六鎭等邑,程道絶遠,趁限修上,實無其路之意,文移臣曹矣。待其會案來到,修正以入之意,敢啓。傳曰,知道。
濬川司啓曰,本司都廳鄭洛鉉改差,代尹錫萬差下,何如?傳曰,允。
上在昌德宮。停常參·經筵。
政院啓曰,合辭許久闕啓,事甚未安。除在外外·未肅拜呈告人員,竝卽牌招,何如?傳曰,允。
傳曰,傳香承旨,馳詣受香諸處,奉審摘奸以來。
弘文館啓曰,校理趙秉稷,卽爲牌招,何如?傳曰,允。
政院啓曰,行大司憲沈敬澤,執義金錫輔,掌令姜永奎·尹致和,持平李殷春牌不進,李友會在外,監察茶時之意,敢啓。傳曰,知道。
以司諫趙定燮,獻納洪萬植,正言李愼國,鄭勉洙,執義金錫輔,掌令姜永奎·尹致和,持平李殷春牌不進罷職傳旨,傳曰,只推。
政院啓曰,卽者吏曹郞廳來言,蔚珍縣令李海準,當爲署經,而兩司不備,不得署經云,除在外外·未肅拜呈告人員,竝卽牌招,何如?傳曰,允。
承文院啓曰,卽見都京禮部咨文,以爲本年夏季統巡欽差大員,暫諸緩限,以待邊地査勘完定,章程再行覈辦,而朝鮮使臣姑母庸派送云矣。撰出承領回咨,付撥下送灣府,賫傳鳳城,轉致北京之地,何如?傳曰,允。
以司諫趙定燮,獻納洪萬植,正言李愼國·鄭勉洙,執義金錫輔,掌令姜永奎·尹致和,持平李殷春牌不進罷職傳旨,傳曰,只推。
吏曹參議任承準疏云云。省疏具悉。爾其勿辭察職。
上在昌德宮。停常參·經筵。
自人定至二十八日,開東灑雨下雨,測雨器水深一寸七分。申時,至人定,灑雨下雨,測雨器水深二分。
政院啓曰,合辭許久闕啓,事甚未安。除在外外·未肅拜呈告人員,竝卽牌招,何如?傳曰,允。
又啓曰,守令署經事,命下矣。司諫趙定燮,獻納洪萬植,正言李愼國·鄭勉洙,執義金錫輔,掌令姜永奎·尹致和,持平李殷春,旣有只推之命,與行大司憲沈敬澤,行大司諫徐璟淳竝更牌招,何如?傳曰,允。
傳曰,傳香承旨馳詣受香所,奉審摘奸以來。
傳曰,左承旨·左副承旨許遞,前望入之。
承旨前望入之。任承準·申道熙落點。
傳曰,吏曹參議有闕之代,前望入之。
吏曹參議前望入之。金元性落點。
傳曰,啓字誤踏之中官黃鍾右推考。
以全羅右水使元世狀啓,靈巖郡守洪宅周,海南縣監梁柱甲,戰船軍器捐出薄廩,一新修補,褒賞之節,令該曹稟處事,傳曰,兩倅之殫竭心力,捐出殘廩,實心做去,萬萬嘉尙,靈巖郡守洪宅周,海南縣監梁柱甲竝加資。
以司諫趙定燮,獻納洪萬植,正言李愼國·鄭勉洙,掌令姜永洙·尹致和牌不進罷職傳旨,傳曰,只推。
政院啓曰,守令署經事,命下矣。蔚珍縣令李海準,憲府則雖已署經,諫院不備,不得署經,司諫趙定燮,獻納洪萬植,正言李愼國·鄭勉洙,旣有只推之命,與行大司諫徐璟淳,竝更牌招,何如?傳曰,一司除署經。
司僕寺啓曰,濟州前判官愼裁祐,遞經〈遍〉,進上馬三匹,今纔上來,禾毛色別單書入,依例內廳立養之意,敢啓。傳曰,知道。
上在昌德宮。停常參·經筵。
自開東至巳時,灑雨下雨,測雨器水深四分。
政院啓曰,合辭許久闕啓,事甚未安。除在外外·未肅拜呈告人員,竝卽牌招,何如?傳曰,允。
又啓曰,撥路申飭,何等截嚴?先來法意,亦有定限,而卽見平安監司義州府尹冬至使先來狀啓,則今二十二日酉時封發者,今始到院,如是遲滯,事甚未安。不飭之道臣義州府尹,竝推考,當該遲滯軍官及陪持,竝令攸司科治,軍官三人中一人落後,亦極駭然,待其上來竝爲科治,何如?傳曰,竝分揀。
又啓曰,密符親納例也,而前黃海監司朴承輝,謂有身病,使其褊裨替納,事甚未安。推考,何如?傳曰,允。
傳曰,捧納承旨,推考。
都摠府啓曰,今日內三廳入直武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
政院啓曰,行大司憲沈敬澤,執義金錫輔,掌令姜永植·尹致和,持平李殷春牌不進,李友會在外,監察茶時之意,敢啓。傳曰,知道。
以執義金錫輔,掌令姜永奎·尹致和,持平李殷春,司諫趙定燮,獻納洪萬植,正言李愼國·鄭勉洙牌不進罷職傳旨,傳曰,只推。
禮曹啓曰,卽接前都正徐有偉單子,則以爲族弟宜寧縣監有英嫡妾,俱無子,以其同姓四寸兄有偉弟三子正輔,欲爲繼後,兩家諸族相議完定,而生家父母俱爲作故,拘於常規,不得循例,禮斜依法典草記稟處事,呈單矣。凡係繼宗立後,兩邊與受,明有可㨿,而不得登聞者,令該曹論理草記事,載在法典,而門長徐有偉單辭旣如此,徐有偉第三子正輔,立爲徐有英之後,何如?傳曰,允。
上在昌德宮。停常參·經筵。
政院啓曰,合辭許久闕啓,事甚未安。除在外外·未肅拜呈告人員,竝卽牌招,何如?傳曰,允。
又啓曰,左副承旨金聲根今日不爲仕進,卽爲牌招,何如?傳曰,允。
以京畿監司李宜翼狀啓,薦新生蛤絡蹄,日氣尙寒,姑未産出,限內不得封進,惶恐待罪事,傳曰,勿待罪事,回諭。
禮曹啓曰,經宿動駕時,告廟前二日爲之事,載在禮文矣。來三月十三日幸行時,告廟之禮當爲磨鍊,而寒食節享在於同日矣。在前如此之時,已有兼行之例,宗廟·景慕宮告由祭,寒食節享兼行,祝文中措辭添入,而依例遣大臣設行事,分付,何如?傳曰,允。
政院啓曰,大司憲沈敬澤,執義金錫輔,掌令姜永奎·尹致和,持平李殷春牌不進,李友會在外,監察茶時之意,敢啓。傳曰,知道。
以執義金錫輔,掌令姜永奎·尹致和,持平李殷春,司諫趙定燮,獻納洪萬植,正言李愼國·鄭勉洙牌不進罷職傳旨,傳曰,只推。
以左副承旨金聲根牌不進罷職傳旨,傳曰,只推。
禁衛營啓曰,本營從事官金文敎,身病甚重,勢難察任,改差,何如?傳曰,允。
上在昌德宮。停常參·經筵。
藥房提調金世均,副提調金有淵啓曰,伏未審日間,聖候,若何。寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭許久闕啓,事甚未安。除在外外·未肅拜呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,傳香承旨馳詣宗廟·景慕宮,奉審摘奸以來。
政院啓曰,密符親納,例也,而前慶尙監司李參鉉,謂有身病,使其褊牌替納,事甚未安。推考,何如?傳曰,允。
又啓曰,行大司憲沈敬澤,執義金錫輔,掌令姜永奎·尹致和,持平李殷春牌不進,李友會在外,監察茶時之意,敢啓。傳曰,知道。
以司諫趙定燮,獻納洪萬植,正言李愼國·鄭勉洙,執義金錫輔,掌令姜永奎·尹致和牌不進罷職傳旨,傳曰,只推。
政院啓曰,明日傳香禮房承旨,當爲齋宿,行都承旨金有淵所當牌招,而拘於廳規,不得請牌,何以爲之?敢稟。傳曰,牌招。
宗親府啓曰,明日卽天漢殿朔奉審日次,臣寅命進詣擧行之意,敢啓。傳曰,知道。日記廳堂上金春熙。郞廳趙秉健金敬圭。
上在昌德宮。停常參·經筵。
政院啓曰,來初五日,朝參日次,而元陵忌辰祭正日相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外·未肅拜呈告人員,竝卽牌招,何如?傳曰,允。
又啓曰,右副承旨李炳敎,左副承旨金聲根,今日不爲仕進,竝卽牌招,何如?傳曰,允。
禮曹啓曰,今三月二十三日,大妃殿誕日陳賀節目,當爲磨鍊,而其日與國忌齋戒相値矣。謹稽謄錄,則在前如此之時,以無故日啓稟退行,曾有定式,而二十四日,二十五日,二十六日,連値齋日,以二十七日退行,磨鍊節目,何如?傳曰,允。
宗親府啓曰,卽接內需寺牒報,則咸興·永興兩本宮四月別大祭時,造燭封香吉日,今月二十一日辰時,衣襨香燭祭品奉詣吉日,同月二十二日卯時俱吉云。以此日時擧行之意,敢啓。傳曰,知道。
傳曰,景福宮役所工匠,令營建都監,乾犒饋。
傳曰,直提學有闕之代,前望入之。
直提學前望入之。趙成夏落點。
奎章閣啓曰,新除授直提學趙成夏敎旨安寶次,濬哲之寶請出之意,敢啓。傳曰,知道。
又啓曰,直提學趙成夏,卽爲牌招,何如?傳曰,允。
又啓曰,景慕宮望廟樓,今朔奉審,無頉之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
營建都監啓曰,自二月初一日至三十日,所捧各處願納錢爲八萬八千十兩一錢五分,別成冊子一件以入之意,敢啓。傳曰,知道。
政院啓曰,行大司憲沈敬澤,執義金錫輔,掌令姜永奎·尹致和,持平李殷春牌不進,李友會在外,監察茶時之意,敢啓。傳曰,知道。
以司諫趙定燮,獻納洪萬植,正言李愼國·鄭勉洙,執義金錫輔,掌令姜永奎·尹致和,持平李殷春牌不進罷職傳旨,傳曰,只推。
以右承旨李炳敎,左副承旨金聲〈根〉牌不進罷職傳旨,傳曰,只推。
傳曰,發遣吏郞,諸執事,淸齋與否,摘奸以來。
禮曹,今三月二十三日,明純徽聖正元大妃殿誕日陳賀,以二十七日退行事草記,允下矣。應行節目,參考前例磨鍊爲白去乎,依此擧行,何如?啓,旣承大妃殿下敎,權停爲良如敎。
內醫院啓曰,幸行時若是經宿之地,則陪從掌務官一員,例自司僕寺補把馬一匹許給矣。今番幸行時,依例許給之意,分付該寺,何如?傳曰,允。
承文院啓曰,院製述官李運在瓜滿代,吏文學官李建玉陞付,吏文學官有闕代,幼學李熙綸差下付軍職,冠帶常仕,何如?傳曰,允。
以鎭撫使李章濂狀啓,儒生廉相明·姜英會·具錫權等,募聚後裔,稱以壯義軍,自備軍糧,課日鍊習,效忠之誠,令廟堂,稟處事,傳曰,本以忠勳之裔,今又壯義,實爲嘉尙,廉相明等三人,令勳府忠義衛待窠,次第付職。
營建都監啓曰,謹依下敎,工匠一千四百三十八名,每名錢一錢,擔軍三千八百五十名,每名錢五分,合錢三百三十六兩三戔,分給之意,敢啓。傳曰,知道。
上在昌德宮。停常參·經筵。
政院啓曰,合辭許久闕啓,事甚未安。除在外外·未肅拜呈告人員,竝卽牌招,何如?傳曰,允。
又啓曰,右承旨李炳敎,同副承旨吳夏泳,今日不爲仕進,卽爲牌招,何如?傳曰,允。
傳曰,傳香承旨進詣皇壇,奉審摘奸以來。
傳曰,璿派後孫之通譜修系,一根千枝,萬派同源,此爲盛擧也。列祖在天之靈,其必降鑑悅豫,而惟我先祖以後諸派,以德興大院君爲鼻祖,十餘派分房,俱是一祖同血脈矣。行列之各派不同,未知有何所據,而甚非以親九族之義,應字以下,必爲同定,雖文蔭武進身之人,竝改名事,分付宗府吏曹,至於他姓,依此例改定,實亦各家惇敍之道,一體擧行。
以統制使金鍵狀啓,彌助項僉使池弘寬,査櫛鎭弊,捐錢夥數,軍器城堞,一新改觀,褒賞之典,令該曹稟處事,傳曰,此人之再昨秋洋擾時,挺身赴戰,不避矢石,可見其忠憤,而今此實績,尤爲嘉尙,豈可無示意之擧?該僉使池弘寬,特爲加資,待瓜滿,加一瓜仍任。
傳曰,延安府定配罪人姜㳣,聞慶縣定配罪人李承輔竝放。
傳曰,北靑府定配罪人宋喜哲放。
右副承旨任承準,同副承旨吳夏泳等啓曰,伏以,臣等卽伏見傳敎下者,有鹿島加棘罪人李鳳周放送之命,臣等相顧愕眙,不勝憂歎之至。噫,彼李鳳周,蒙受國恩,已極榮耀矣。選其任則三道仗銊也,重其體則外梱登壇也。念渠涯分,宜其圖報之誠,而鄙陋之態,根於天賦,貪饕之習,喪其人性,三載在任,百般營私,以至一營之蕩殘,列郡之唾罵,許多贓犯,已成斷案,前後疏啓,臚列殆盡,擧世公憤,久而愈沸,顧何可視同輕犯,遽議於宥釋之典乎?臣等忝在惟允,不容泯默,玆敢相率聯籲。伏乞穆然深思,亟收成命焉,惶恐,敢啓。答曰,知道。不當如是,卽爲頒布。
義禁府啓曰,延安府定配罪人姜㳣,聞慶縣定配罪人李承輔,北靑府定配罪人宋喜哲竝放事,承傳啓下矣。黃海道延安府定配罪人姜㳣,慶尙道聞慶縣遠竄罪人李承輔,咸鏡道北靑府遠惡地定配罪人宋喜哲竝放送事,分付各該道道臣之意,敢啓。傳曰,知道。
議政府啓曰,本府公事官李章遠,奔走勤仕,已滿二十朔,依例陞敍或守令除授事,奉承傳施行,何如?傳曰,允。
政院啓曰,明日傳香禮房承旨,當爲齋宿,行都承旨金有淵,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲沈敬澤,執義金錫輔,掌令姜永奎·尹致和,持平李殷春牌不進,李友會在外,監察茶時之意,敢啓。傳曰,知道。
以司諫趙定燮,獻納洪萬植,正言李愼國·鄭晩洙,執義金錫輔,掌令姜永奎,尹致和,持平李殷春牌不進罷職傳旨,傳曰,只推。
以右承旨李炳敎牌不進罷職傳旨,傳曰,只推。
奉常寺啓曰,祭享所用春等中脯,今月初二日,始造之意,敢啓。傳曰,知道。
右副承旨任承準,同副承旨吳夏泳再啓曰,伏以,臣等俄於李鳳周放送事,敢效繳還之義,冀蒙反汗之音,及伏奉批旨下者,乃有卽速頒布之命,臣等益不勝抑鬱之至。噫,此罪人負犯,顧何等緊重,而今此宥釋之處分,有若尋常罪謫者然,揆以刑政,極爲失當,成命之下,非不知奉承之爲恭,瀆撓之爲懼,而義在懲討,寧被方命之誅,有難循例擧行,玆敢冒死申籲。伏乞亟加三思,卽爲還寢焉,惶恐,敢啓。答曰,知道。惟允之地,寧容乃爾?
傳曰,鹿島加棘罪人李鳳周放。
領敦寧金左根箚。答曰,省箚具悉卿懇。愼節之至今彌留,曷勝奉慮?此不過一時无妄之祟,則自當不日差復,兼管諸務,何庸竝免爲乎?卿之苦懇,卽如此矣。太社太廟,南殿提擧之任,今姑勉副,卿其安心調理。仍傳曰,此批答遣史官傳諭。
副提學鄭健朝,典翰李昌鎬,應敎閔謙鎬,副應敎趙晩和,校理趙秉稷,副校理鄭漢朝·鄭顯裕,修撰李晩耆·朴海哲,副修撰李萬容·權命菊聯箚略曰,臣等伏見院啓批旨,始知有鹿島圍籬安置罪人李鳳周放送之命。此罪人罔念委異之重,恣行貪饕之習,許多贓犯,已成斷案,尙逭重辟,假息海島,已是失刑之大者,則輿憤未洩,公議愈激,益以人臣之罪,重大於辜負,關和之典,莫嚴於贓汚也,今何可遽議宥釋乎?惟此處分,寔出於大聖人包容之德,非不欽仰萬萬,而刑政由是而漸弛,隄防由是而益壞。伏乞聖明,亟寢成命焉。答曰,省箚具悉。予豈無斟酌而然乎?不必更煩矣。
領府事鄭元容,領敦寧金左根,判府事趙斗淳,判敦寧李景在,領議政金炳學等箚略曰,朝家典憲之必嚴懲貪,誠以豪奪黷斂,害及民國,休戚安危之所關係故耳。年前李鳳周之許多聲討,庶爲淵衷之悉燭,而辜恩負國,卽亦難貰之斷案也。迺者特放之命,實非區區意慮之攸者,而惟允之覆難,三司之爭執,有以見大同之情,何殿下一例靳允,不賜反汗乎?以若罪犯之至重,海島薄勘,尙有輿論之如沸,又從以宥之釋之,有若尋常編配者然,其在刑政,得無有可議者乎?蓋不如是,則民無以聊生,國無以立法,其源長經,遠之念,槪可以想見矣。相率聯籲,亶出憂慮,欲望聖明亟收成命,俾贓汚之類,咸知其所懼焉。答曰,省箚具悉卿懇。此罪人事,不無虛實之相蒙,所以有處分之特施者也。老成之地,亦必犂然,卿等其更諒。仍傳曰,此批答遣史官傳諭。
大司憲沈敬澤,大司諫徐璟淳,執義金錫輔,司諫趙定燮,掌令姜永奎·尹致和,持平李殷春,獻納洪萬植,正言李愼國·鄭勉洙聯箚略曰,臣等伏見院啓批旨,始知有鹿島圍籬〈加棘〉罪人李鳳周放送之命。噫,彼李鳳周,厚蒙國恩,濫叨梱任,宜思圖報之不暇,而敢售貪饕之習,三載在任,無非營私,至登繡衣之論列,輿論之唾罵莫掩,贓犯之斷案已成,辜恩重辟,合置重辟,而天度好生,薄施島配,曾未幾何,遽降宥釋之命,臣等雖極欽仰萬萬,而其於輿憤之莫伸,邦憲之有損,何哉?伏乞聖明,更加三思,亟寢成命焉。答曰,省箚具悉。今此處分,自有斟量者存,有不必如是矣。
上在昌德宮。停常參·經筵。
政院啓曰,行大司憲沈敬澤,執義金錫輔,掌令姜永奎·尹致和,持平李殷春陳箚,李友會在外,監察茶時之意,敢啓。傳曰,知道。
又啓曰,合辭許久闕啓,事甚未安。除在外外·未肅拜呈告人員,竝卽牌招,何如?傳曰,允。
傳曰,傳香承旨,馳詣懿昭墓,奉審摘奸以來。
傳曰,政官牌招開政,如有違牌,勿爲呼望。
傳曰,呈告經筵敦寧都正在外同敦寧許遞,今日政差出。
傳曰,前敎官柳疇睦,今日政,六品職擬入。
傳曰,瓜滿守令·察訪之代,今日政差出。
義禁府啓曰,鹿島加棘罪人李鳳周放事,承傳啓下矣。李鳳周,臺啓方張,不得擧行之意,敢啓。傳曰,知道。
傳曰,臺諫竝許遞,前望入之。
兵曹口傳政事,副司果洪萬植。
成均館啓曰,今月初三日儒生課試,大提學未差,不得爲之之意,敢啓。傳曰,知道。
兵曹啓曰,宗科庭試武科殿試,親臨與命官前期稟旨磨鍊事,曾有定式矣。今番則何以爲之?而處所以何處擧行乎?敢稟。傳曰,訓鍊院命官爲之。
有政。吏批,行判書徐憲淳未肅拜,參判李鎬俊進,參議金元性式暇。
吏批啓曰,行判書徐憲淳在外·未肅拜,參議金元性式暇,小臣獨政未安,何以爲之?敢稟。傳曰,仍爲之。以李守曾爲同敦寧,李世器爲同經筵,兪致善爲分內醫提調,金學初爲永興府使,韓致容爲刑曹參判,李大郁爲安陵參奉,靈巖郡守洪宅周,海南縣監梁周甲,已上今加通訓加資事,承傳,彌助項僉使池弘寬今加嘉善,特爲加資事,承傳,幼學南有宏年九十三,今超通政,依法典加資,整釐使單金炳國。
兵批,缺以金經涵爲南村別將,同知單洪達五,彌助項僉使池弘寬,待瓜滿,加一瓜仍任事,承傳,副司猛李熙綸。
以全羅監司徐相鼎狀啓,靑山鎭前僉使趙載升,鎭堡新設,董工營廨,身操版鍤,僉使洪圭,一副遵約,捐廩募財,廨舍軍器,一新辦備,新舊同身,論賞一款,令該曹稟處事,傳曰,此鎭處在海門要衝,幾百年空棄,今爲設鎭,工役了畢,從此邊門固圉,萬萬喜幸,前僉使之苦心設始,今僉使之遵約告訖,俱爲嘉尙,尙州牧定配罪人趙載升,特爲放送,僉使洪圭,特許防禦履歷。
以全羅監司徐相鼎狀啓,南桃浦萬戶韓弘祿,被災殘民,窮春兩稅,辦納末由,捐廩替納,鎭民安堵,褒奬之典,令該曹稟處事,傳曰,辦出殘廩,自當民結,可知其愛民憂國之誠,該萬戶韓弘祿,特爲加資,以萬戶朔數爲瓜,瓜滿後,加任一瓜。
承文院啓曰,院吏文學官李熙倫有頉代,幼學任泰邦差下付軍職,冠帶常仕,何如?傳曰,允。
副提學鄭健朝,典翰李昌鎬,應敎閔謙鎬,副應敎趙晩和,校理趙秉稷,副校理鄭漢朝·鄭顯裕,修撰李晩耆·朴海哲,副修撰李萬容·權命菊箚略曰,臣等昨以加棘罪人李鳳周放送事,猥陳聯箚,冀降反汗之音,卽伏承批旨下者,若曰予豈無斟酌而然乎?不必更煩矣。臣等不勝抑鬱,玆敢相率申籲。伏乞聖明,更加三思,亟收成命焉。答曰,省箚具悉。不見前批乎?何如是支離?
大司憲沈敬澤,大司諫徐璟淳,執義金錫輔,司諫趙定燮,掌令姜永奎·尹致和,持平李殷春,獻納洪萬植,正言李愼國·鄭勉洙箚略曰,臣等昨陳聯籲,冀蒙允兪,及奉批旨,不賜開納,乃反喩之以不必如是,臣等抑鬱之至,莫嚴者懲貪墨,莫遏者洩輿憤也。刑典失宜則紀綱解紐,懲討不嚴則隄防壞墜,李鳳周之負犯,何如?關係,何如?而薄竄海島,遽絳宥釋,有若合施惟輕之典,臣等雖甚無狀,粗知義分之是怵,而冒悚爭執,不得請則不知止者,是豈可以已而不已也哉?伏乞聖明,亟賜反汗,以副群情焉。答曰,省箚具悉。已悉前批,而猶此爭執,獨不念酬應之煩乎?
上在昌德宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳曰,今番宗科親臨宗親府時,作路以光化門·建春門爲之。
禮曹啓曰,今三月二十日親臨宗親府宗科庭試試取敎是時,天漢殿展謁之節,一體磨鍊以入之意,敢啓。傳曰,知道。
政院啓曰,假注書金敬義,身病猝重,勢難察任,今姑改差,何如?傳曰,允。
金敬義改差,代以朴定陽爲假注書。
都摠府〈啓曰〉,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
議政府啓曰,卽見鎭撫使李章濂狀啓,則本府儒生廉相明等三人,募聚忠勳後裔,稱以壯義軍,課日鍊習,砲技精熟,本營春秋鳥銃都試時,亦取優等一人,以爲奬勸之道事,請令廟堂,稟處矣。事甚便宜,依狀請施行,何如?傳曰,允。
義禁府啓曰,尙州牧定配罪人趙載升特爲放送事,承傳啓下矣。慶尙道尙州牧流三千里定配罪人趙載升特爲放送事,分付該道道臣之意,敢啓。傳曰,知道。
政院啓曰,奏御文字,何等審愼,而卽見平安道罪人等放未放成冊,則多有漏落,事甚未安。原成冊還下送,使之改修正以入,而該道臣,不可無警,推考,何如?傳曰,允。
訓鍊都監啓曰,本局別將李玄璣,身病猝重,勢難察任,改差何如?傳曰,允。
吏曹參議金元性疏云云。省疏具悉。爾其勿辭察職。
上在昌德宮。停常參·經筵。
藥房提調金世均,副提調金有淵啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,右副承旨任承準,今日不爲仕進,卽爲牌招,何如?傳曰,允。
又啓曰,三品官之毋得過三日,循例請牌,曾有定式矣。敦寧都正閔禹世,除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
臺諫前望入之。大司憲閔泳緯,大司諫林喜鎭,執義李容翼,司諫李友燁,掌令姜鳳煥·南大儒,獻納沈相穆,持平李敦禹·梁相器,正言李晩由·閔載晉落點。
傳曰,新除兩司諸臺竝牌招,卽速停啓。
傳曰,明日人日製,通方外爲之,試紙用大好紙,弘文提學待明朝牌招。
傳曰,吏判有闕之代,前望入之。
吏曹判書前望入之。韓啓源落點。
奎章閣啓曰,直提學趙成夏,疏批已下,卽爲牌招,何如?傳曰,允。
政院啓曰,假注書金柱鶴,身病猝重,勢難察任,今姑改差,何如?傳曰,允。
金柱鶴改差,代以李源逸爲假注書。
行大司諫林喜鎭,執義李容翼,司諫李友燁等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極,主張者榮賊,亂逆之犯則干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒乎?未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸華一身,製給凶踪,沮遏大計,煽動人心,潛圖國脈者,已有浮於莾,溫之凶,而幸賴我正宗大王廟揮飭斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。裕賊之罪,可勝誅哉?辛酉夏一疏,包凶蓄禍,暗售梟獍之膓,都人尹姞等句語,排布隂譎曲,堗徙薪之援比,指意凶㦧,卽此一段,沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也?吁,亦㦧矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於朝不知之言,詩句引用之意而極矣,而末來以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆膓難掩,鞫招之凶慝,斷案已成,雖未及結案,便是已結案之劇逆,而且於安默,魯賢,在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可不援用尙魯追施之律,請物故罪人裕,亟施孥戮之典。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·雲之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足夬洩神人之憤也哉?鍾一則藉其門蔭,獲霑祿仕,國家何員於渠,而梟心獍膓,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連膓接肚於鍾一·光友之道,憑藉䜟緯之書,濟其邪誕之術,二萬石軍糧之積庤,縉紳家大具之潛埋,指卯日而擧事爲期之者,莫非做作妖言,煽動人心之計,而至於第一子指擬之自十三日至凶之說,與鍾一,一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉到南陽,凡爲群凶之指使,率皆挺身之樂赴,將臣家將欲火攻,所營何事,店舍綢繆之言,致俊,丁寧和應,南中兵火之說,延壽爛熳酬酌,卽此數段,已足爲諸賊之眞贓斷案。至於正月十三日凶言,卽是,窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩,請逆賊友文·光友故〈亟〉施孥戮之典,致後·延壽竝施孥籍之典。噫嘻,痛矣。亂臣賊子,從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片,論災異於南山,而肆發㦧悖之說,示奇貨於謪,而先倡員來之言,醞釀則嘯聚武士也。設施則乘夜火攻也。惟其狡譎飭辭,頑毒忍杖,亂逆之端緖,雖未盡輸,凶㦧之情節,無不參參涉,神人之所共憤,覆載之所難容,萬戮猶輕,三尺已施,而不可誅止其身,失之太輕,請謀反大逆不道知情不告罪人榮瑾,亟施孥戮之典。噫嘻,痛矣。崔鳳周·李奎和之罪,可勝誅哉?今番鞫獄,卽窮天地亘萬古所未有之天變怪,鳳周凶謀逆節,無不同參,賊徒匪類,擧行相通,親密守禎,許以死友,服事榮瑾,作爲血黨,究厥情犯,與兩賊一而二二而一也。旣已承款於知情,則豈可有貸於王法乎?又此李奎和,接肚於賊禎,連脈於逆瑾,思樂禍亂,圖爲不軌之陰秘,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者而元惡伏常憲,兩賊尙逭當律,酌處之成命遽絳,憤菀之輿論轉源,言之膽掉,思之骨戰,此而謂無所躬犯而容之,謂不足深誅而貸之,付之惟輕,不施亟律,則伏莽之戒,燎原之漸,豈不大懼哉?大可憂哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻,痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐,所圖者無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者,負犯如此,關係若是,而豈可止以知情不告斷之哉?輿情去益憤鬱,國論尙此沸騰,請知情不告罪人兢善,亟施孥戮之典焉。噫嘻,痛矣。載仁之罪,可勝誅哉?忠逆之殊,彝性之所易曉也。明張之急,分義之所難抑也。噫,彼載仁,雖是蟣蝨之賊,旣托仕籍,則不可但以遐土蠢氓論,而腕把至㦧之牘,目閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉,若無平日綢繆於逆順凶,則㦧牘悖說,胡爲而至哉?此必有所由然而然也。傳書兩漢之未旣執住,謂以覷氣色,而遽逃藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度至加寬容,尙靳兪音,益不勝抑鬱之至,請黑山島減死定配罪人載仁,亟令王府,嚴鞫得情,快施極律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝性,豈或浸染,而及反糾結異類,看作奇貨,或聚首講習於深夜密室,或楊眉誇張於稠人廣座,毀撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之膓,憑藉外國,罔非鬼蜮之情,鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁,亦痛惋,潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林?禍將滔天,有浮洪水·猛獸,何幸太陽中天,奸狀莫逃,夬伸三尺之章,遄伏肆市之典,神令憤,庶可少洩,而似此巨魁,不可只誅其身而止,請謀反不〈道〉罪人鍾三·鳳周,竝施孥戮之典焉。答曰,不允。
執義李容翼啓曰,新除授大司憲閔泳緯,時在京畿驪州地,掌令姜鳳煥時在京畿交河地,南大儒,時在咸鏡道鏡城地,持平李敦禹時在慶尙道安東地,梁相器,時在全羅道羅州地,竝請斯速乘馹上來事,下諭。答曰,許遞。
司諫李友燁啓曰,梟示罪人性世與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀秘計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。
新除授獻納沈相穆,時在公忠道公州地,正言李晩由,時在慶尙道禮安地,閔載晉,時在京畿果川地,請竝斯速乘馹上來事,下諭。答曰,不允。下諭事,許遞。
兩司合啓中李鳳周事,停啓。
禮曹啓曰,卽接景慕宮官員所報,則明日人日製試取時,本宮官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
義禁府啓曰,明日人日製通方外爲之之時,本府都事皆爲赴擧,只有武都事一員當直入直,而本府入直及公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
又啓曰,鹿島加棘罪人李鳳周放事,承傳啓下,而以臺啓方張不得擧行矣。今則臺啓已停,全羅道興陽縣鹿島加棘罪人李鳳周,撤去圍籬後,卽爲放送事,分付該道道臣之意,敢啓。傳曰,知道。
戶曹啓曰,時御所宮墻有頉處,從便修改之意,敢啓。傳曰,知道。
吏曹判書徐憲淳疏略曰,冬春以來,恒委床笫,須成土木一偶人耳,香泥珍馬,夢魂已杳,半壑雲霞,志願自足,忽伏奉天官華誥,遠宣於寂莫之濱,感極涕零,不知攸爲。臣世受國恩,與天無極,愛君之心,盡忠之願,窹寐如結,夾險燥濕,所在不辭,而臣齒未及耆,病已先痼,竟負初心罕切辜負之悚而已。臣聞不才者去位,無功者辭祿。無功不才,徒費太倉之粟,是豈朝家核實之政,亦豈臣心之所敢安乎?年未至而特許致仕,卽出於禮使之義,亦我聖朝已施之曠典。伏乞聖朝,察臣癃疾之實狀,諒臣休致之至願焉。答曰,省疏具悉。病旣難强,銓銜許遞,至於休致之請,有不可遽然聽施矣。
直提學趙成夏疏曰,伏以,臣頑忍不滅,奄闋私制,俯仰慨廊,跧蟄窮廬,匪意記簪之眷,過加隆摯,特授臣以奎章閣直提學,繼有牌招狎臨,促臣肅命,典式綦重,分義莫嚴,遂不得不粗伸叨謝之忱,兼修起居之禮,臣之戀結觚稜,歲月且積矣。復入修門,獲侍淸讌,龍光所被,雨露若偏,而顧臣區區情私,感極涕零,益不知措躬之所也。噫,以臣之蒙騃蔑識,早犯不幸之戒,兜綴華要,周旋邇密可謂童子備官,而涵泳於大化陶甄之中,止竟恩榮是饕矣,僥濫是竊矣。片善寸能之無一補報,則追惟旣往,職由臣行負神明,自速禍釁,服盡從政,禮判雖有其限,中月甫過,餘知尙此綳轖,豈忍彯纓結綬,揚揚於榮進之塗哉?臣之如縷殘喘,命延至今,莫非我殿下曁我太母殿下煦濡庇保之大德隆渥,進退夾險,臣未敢自有其身,則周當惟上所命趨走爲恭,而臣於閣職,猥忝參外名選,其已試無效,淵鑑必悉燭無遺,今乃更進一步,位居長席之亞,責峻諸僚之右,淸切貴重,非他官比,臣未暇雍容引喩,有若製讓之爲然,才識依舊鹵莽,職名轉益濫褻,一誤之不足,復有此再誤,在朝家綜實之政,不宜若是華刺,矧臣遭愍餘生,過福招災之懼,竊庶幾聖明之所㦖恤也。如臣藐末之言病,極知萬萬屑越,臣本稟質脆薄,重以處堅,年來恒疾不健,其祟在於火氣上升,而値玆木旺,較昔倍劇,苟置身閒漫之地,栖心潛請之域,早投大劑,可期分寸之收效,此臣所以冀幸於仁天生成之澤也。參倚公私事宜,有未可自託出膺,因仍蹲據,玆敢罄暴衷情,冒籲崇嚴。伏望聖慈,特諒由中之懇,深推體下之恩,將臣新授閣銜,亟行鐫改,俾名器無褻。賤分獲遂,不勝大願至祝焉。臣無任云云。省疏具悉。爾其勿辭察職。
上在昌德宮。停常參·經筵。
政院啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
傳曰,檢敎待敎徐相翊馳詣健陵,奉審摘奸,仍留監祭,顯陵園·華寧殿,一體奉審以來。
傳曰,政官牌招開政,如有違牌,勿爲呼望。
傳曰,左承旨持此御題,與弘文提學偕往泮宮,試取以來。
政院啓曰,左承旨持此御題,與弘文提學偕往泮宮,試取以來事,命下矣。左承旨申道熙不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,弘文提學趙在應,旣已承牌,內閣提學金學性·洪淳穆,藝文提學李參鉉,竝卽牌招,同參考試,何如?傳曰,允。
又啓曰,大司憲·掌令二員,持平二員未差,執義李容翼牌不進,監察茶時之意,敢啓。傳曰,知道。
又啓曰,行吏曹判書韓啓源,疏批已下,卽爲牌超,何如?傳曰,允。
以執義李容翼,司諫李友燁牌不進罷職傳旨,傳曰,只推。
兵曹今三月二十九日宗科庭試武科訓鍊院命官殿試時,原榜人規矩,鐵箭三矢一百十步一矢,片箭三矢一百三十步一巡一中,柳葉箭五矢一百二十步一巡二中,講書粗,已上取二技落點。
以京畿監司李宜翼狀啓,重林察訪金載熙,又當瓜限,已爲遞職,去益勤政,到底實惠,惜去顧留,特軫仍任,令該曹稟處事,傳曰,聞甚嘉尙,特加一瓜仍任,守令待窠調用。
吏曹啓曰,安陵參奉李大郁,公忠都事金基周,俱以身病,呈伏乞遞,竝改差,何如?傳曰,允。
兵曹啓曰,五衛將李南榮,忠翊將金芝煥·申哲熙,忠壯將李勉耆·朴苾赫,景福將吳聖玉,慶熙將白冕鎭·洪達五,守門將安良弼,俱以身病,呈狀乞遞,守門將李相殷除授在外過限未入仕,竝姑改差,何如?傳曰,允。
有政。吏批,行判書韓啓源進,參判李鎬俊式暇,參議金元性進。以李建弼爲刑曹參判,朴承輝爲大司憲,權魯淵爲掌令,李龍雨·白仁行爲持平,鄭漢朝爲獻納,宋秉觀·安秉鐸爲正言,趙秉肅爲副校理,李承業爲安陵參奉,幼學李宗植·李昌爀已上年九十,今超通政,已上依法典加資,重林察訪金載熙,特加一瓜仍任事,承傳,柳疇睦爲公忠道都事。
兵批,行判書金壽鉉進。以金顯世爲羽林將,安澤壽爲五衛將,柳瑛·任龍模爲忠翊將,朴秀良·朴元鎭爲忠壯將,鄭斗寅爲景福將,朴孝寬·金光漢爲慶熙將,李鉉九爲武兼,李鼎夏爲守門將,趙文奎爲禁衛把摠,申權·閔宗培爲守門將,副司猛任泰邦,南桃浦萬戶韓弘祿特爲加資,瓜滿後加任一瓜事,承傳。
再政。以金鼎漢爲五衛將,鄭永澤爲訓鍊僉正,柳冀天爲武兼,李學基爲守門將,同知單安澤壽,僉知單金顯壽。
三政。以鄭騏澤爲宣傳官,同知單鄭斗寅。
四政。以李正弼爲都摠經歷,同知單金鼎漢。
五政。以柳之星爲訓鍊判官,同知單金光漢。
六政。李敎述爲訓鍊主簿。
七政。以韓興敎爲武兼。
司饔院啓曰,自前每當幸行經宿時,各邑地方官進排御供物膳日下雉鮮及各司供上,一體進排于經宿所,乃是事例,而近來省減,雖出於除民弊之聖意,旣以草記後行會畿營之意,曾有所稟定矣。今此幸行時,各邑進排,依例知委監膳提納,郞廳先期進詣,何如?傳曰,置之。
營建都監啓曰,營建之役浩大,前五衛將李應寅,前僉正鄭在昕,別看役加差下,何如?傳曰,允。
承文院啓曰,院吏文學官任泰邦有頉代,幼學金炳僖差下付軍職,冠帶常仕,何如?傳曰,允。
政院啓曰,今十四日健陵·顯隆園,親祭祭文,華寧殿親行酌獻禮祭文,當爲製進,藝文提學李參鉉,待明朝牌招,使之製進,何如?傳曰,允。
又啓曰,臣與弘文提學趙在應,偕往泮宮,人日製儒生試取,則收券爲六百七十五張矣,捧入之意,敢啓。傳曰,知道。
傳曰,人日製賦居首草三下幼學李善用直赴會試,之次次上幼學白履翼等二人竝給二分,之次次上幼學睦景錫等二人竝給一分,之次次上進士沈相學等十五人,各奎章全韻一件賜給。
傳曰,入格儒生,明日延英門外施賞。
訓鍊都監啓曰,本局哨官金基命,身病猝重,勢難察任,改差何如?傳曰,允。
宗親府啓目,判宗正卿永平君昱名字,改以景應,知宗正卿完平君昺名字,改以昇應,前知宗正卿李鳳周名字,改以載鳳,前宗正卿李世輔名字,改以寅應,宗正卿李世器名字,改以敦應事,令藝文館給帖,何如?啓,依允。
吏曹啓目,前府使李名字,改以奭應,前校理李正翊名字,改以宅應,副司果李名字,改以輔應,濟用副奉事李敬燮名字,改以敎應,前監役李浩燮名字,改以浩應,前公事官李翼燮名字,改以觀應,康陵令李名字,改以雋應,前正言李愼國名字,改以國應,禧陵直長李愼五名字,改以愼應,副司果李愼徽名字,改以徽應,前參奉李愼德名字,改以晢應,出身李燾名字,改以道應,李肯燮名字,改以斅應,李根燮名字,改以根應,前承旨李鵬周名字,改以載鵬,前內乘李翼周名字,改以載駿,前宣傳官李冀周名字,改以載驥,前奉事李時鳳名字,改以載復,前參奉李哲周名字,改以載哲,獻陵參奉李華壽名字,改以載永,宗親主簿李益周名字,改以載益,前監牧官李時喆名字,改以載晢,出身李時璉名字,改以載明,李弼周名字,改以載鼎,興陽監牧官李禹銓名字,改以禹鎔事,令藝文館給帖,何如?啓,依允。
行吏曹判書韓啓源疏。答曰,省疏具悉。卿其勿辭行公。
敦寧都正閔禹世疏云云。省疏具悉。所請依施。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,來十一日,朝參日次,而親臨庭試相値,頉稟之意,敢啓。傳曰,知道。
又啓曰,來十一日,輪對日次,而,親臨庭試相値,頉稟之意,敢啓。傳曰,知道。
又啓曰,合辭方張之時,兩司無詣臺之員,事甚未安。除在外外·未肅拜呈告人員,竝卽牌招,何如?傳曰,允。
備忘記,黃海兵虞候張德五下直,長弓一張,長箭一部,片箭一部,筒兒一箇賜給。
政院啓曰,今此幸行時,何大臣留都乎?敢稟。傳曰,趙判府事爲之。
兵曹,以洪淳穆爲留都大將。
弘文館啓曰,副校理趙秉肅,時在京畿長湍地,請斯速乘馹上來事,下諭。答曰,許遞。
傳曰,前府使金商鉉宣傳官加差下,令該曹口傳下批,使之承傳擧行。
兵曹口傳政事,宣傳官加設單金商鉉。
政院啓曰,行大司憲朴承輝,執義李容翼,持平李龍雨牌不進,白仁行,掌令權魯淵·姜周用在外,監察茶時之意,敢啓。傳曰,知道。
以執義李容翼,持平李龍雨,司諫李友燁,獻納鄭漢朝牌不進罷職傳旨,傳曰,只推。
傳曰,發遣吏郞,諸執事,淸齋與否,摘奸以來。
舟橋司啓曰,舟橋今日畢役之意,敢啓。傳曰,知道。
政院啓曰,摠戎使李圭徹,以舟橋堂上,明日舟橋看審事,鷺梁津,出去矣。所佩密符,何以爲之?敢稟。傳曰,仍佩往來。
以公忠道監司閔致庠狀啓,黃澗縣監趙鶴在,身死事,傳曰,令該曹口傳差出,不日下送。
以水原留守李景夏狀啓,迎華察訪徐有康,位畓刷還,人無怨言,馬數責立,驛戶將完,瓜限不遠,蔚有惜去,特加仍任,令該曹稟處事,傳曰,聞甚嘉尙,特加一瓜仍任,守令待窠調用。
吏曹啓目,前縣監李燮名字,改以昌淵,宗親參奉李冕奎名字,改以寅冕,權知承文院副正字李晩奎名字,改以寅晩事告狀,令藝文館給帖,何如?啓,依允。
司諫李友燁疏略曰,竊惟收族敦宗,聖世之鴻恩,同源合譜,璿派之龍光,臣卽故贊成事忠莊公臣珍十九世孫也,而臣之十六世祖進士臣春興,自會寧始入定孫,世代寢邈,屢經兵燹,年前各派收單時,以十六世已上文獻無徵,齎限度日,積有年所矣。間經草土,去夏上京,則其間北道同派諸宗,來設譜所,忠莊公派譜三卷,已爲入梓,臣派獨爲見漏。嗚呼,冤極必伸,天之理也,痛極必呼,人之情也。伏乞使遐遠之踪,同被昭代惇敍之化,千萬幸甚,臣無任云云。省疏具悉。派系旣昭然,不可曰文獻之無徵矣。許令校正於續譜,爾其勿辭察職。
上在昌德宮。停常參·經筵。
政院啓曰,合辭方張之時,兩司無詣臺之員,事甚未安。除在外外·未肅拜呈告人員,竝卽牌招,何如?傳曰,允。
備忘記,恃寨僉使金景淳下直,長弓一張,長箭一部,片箭一部,筒兒一箇賜給。
傳曰,傳香承旨,馳詣先蠶壇,奉審摘奸以來。
政院啓曰,在前親臨庭試時,有時原任大臣入侍之例,今番則何以爲之?敢稟。傳曰,入侍。
吏曹口傳政事,以沈英慶爲黃澗縣監。
以全羅監司徐相鼎狀啓,珍島府使趙在興,遭本生母喪事,傳曰,令該曹口傳差出,不日下送。
吏曹口傳政事,以李根奭爲珍島府使。
政院啓曰,行大司憲朴承輝,執義李容翼,持平李龍雨牌不進,白仁行,掌令權魯淵·姜周用在外,監察茶時之意,敢,啓。傳曰,知道。
以執義李容翼,持平李龍雨,司諫李友燁,獻納鄭漢朝牌不進罷職傳旨,傳曰,只推。
政院啓曰,行都承旨有有淵,左承旨申道熙,左副承旨金聲根不爲仕進,右承旨李炳敎式暇,右副承旨任承準式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
以全羅監司徐相鼎狀啓,碧沙察訪千禹鉉,站弊矯捄,捐廩旣多,殘郵息肩,譽頌灌耳,今當瓜期,咸訴願留,特爲仍任,令該曹稟處事,傳曰,聞甚嘉尙,限一瓜特爲仍任,瓜滿後守令待窠調用。
兵曹啓曰,今此幸行時,各番禁軍中新受馬及病蹇不能致遠之類,依例入直之意,敢啓。傳曰,知道。
又啓曰,闕內入直番單子,每中日入啓,而幸行相値,預爲書入,京中軍號,自今十三日以十六日至,預爲啓下,留置政院,逐日頒布,行在所軍號,自行在所啓下頒布之意,敢啓。傳曰,知道。
司僕寺啓曰,今此幸行與寒食祭享相値,在前如此之時,祭去馬匹,自各宮房有貰用之例,今亦依已例擧行之意,分付,何如?傳曰,允。
又啓曰,今此幸行時,兩內乘當爲隨駕矣,假內乘一員,令該曹口傳差出,使之入直,何如?傳曰,允。
兵曹口傳政事,以呂東曄爲假內乘。
禁衛營啓曰,今此慶科庭試武科殿試時,本營將校·軍兵中直赴殿試人及應頉人,別單書入之意,敢啓。傳曰,知道。
御營廳啓曰,今三月十一日慶科庭試武科殿試時,本廳將校·軍兵直赴應試人及應頉人,別單書入之意,敢啓。傳曰,知道。
以左副承旨金聲根牌不進罷職傳旨,傳曰,知道。
上在昌德宮。停常參·經筵。
政院啓曰,合辭許久闕啓,事甚未安。除在外外·未肅拜呈告人員,竝卽牌招,何如?傳曰,允。
又啓曰,卽者吏曹參議來言,今十四日健陵·顯隆園親祭時,大院君行亞獻官爲敎云矣,敢啓。傳曰,知道。
又啓曰,吏曹郞廳來言,黃澗縣監沈英慶,兩司當爲署經,而諫院則雖已署經,憲府不備,不得署經云,除在外外·未肅拜呈告人員,竝卽牌招,何如?傳曰,一司除署經。
兵曹,留都從事官單金裕行。
傳曰,今番寒食祭祭官,閣臣儒臣竝塡差。
傳曰,庭試武科殿試,訓鍊院,命官爲之。
政院啓曰,行大司憲朴承輝,執義李容翼,持平李龍雨牌不進,白仁行,掌令權魯淵·姜周用在外,監察茶時之意,敢啓。傳曰,知道。
以執義李容翼,持平李龍雨,司諫李友燁,獻納鄭漢朝牌不進罷職傳旨,傳曰,只推。
政院啓曰,行都承旨金有淵,左承旨申道熙,右承旨李炳敎不爲仕進,左副承旨金聲根式暇,右副承旨任承準玉堂進,院中只有臣一人,伴直無人,右副承旨所當牌招,而拘於廳規,不得請牌,何以爲之?敢稟。傳曰,牌招。
傳曰,奉審閣臣入侍。
議政府啓曰,慶科只鬲矣,多士比前尤盛,試紙從以不敷云,依已例,以大好紙許令通用事,分付四館所,何如?傳曰,允。
義禁府啓曰,再明日慶科庭試文武科試取時,本府都事皆爲赴章,只有武都事一員當直入直,而本府入直公事回公都事及弘化門·通化門·明光門·靑陽門·月覲門·集春門訓鍊院禁亂都事,無以推移,假都事九員,令該曹口傳差出,以爲分排擧行,何如?傳曰,允。
禮曹啓曰,卽接宗廟署所報,則今此慶科庭試試取時,本署官員,俱爲觀光云矣。依定式,本曹佐郞李道南,假官差送,以爲代直後赴試之意,何如?傳曰,允。
又啓曰,卽接社稷署所報,則今此慶科庭試試取時,本署官員,俱爲觀光云矣。依定式,本曹正郞裵憲璋,假官差送,以爲代直後赴試之地,何如?傳曰,允。
又啓曰,卽接永禧殿官員所報,則今此慶科庭試試取時,本殿官員,俱爲觀光云矣。依定式,假官一員,令吏曹以成均館官員口傳啓下,以爲代直後赴試之地,何如?傳曰,允。
又啓曰,卽接景慕宮官員所報,則今此慶科庭試試取時,本宮官員,俱爲觀光云矣。依定式,假官一員,令吏曹以成均館官員口傳啓下,以爲代直後赴試之地,何如?傳曰,允。
刑曹啓曰,卽接江原監司趙龜夏文移,則春川府徒一年半定配罪人金三同,限滿云矣。取考曹上配案,則三同以園所祭器見失罪,丙寅九月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
吏曹啓曰,今此寒食祭祭官中,時無職名人,令該曹口傳付軍職,何如?傳曰,允。
以右副承旨任承準牌不進罷職傳旨,傳曰,只推。
吏曹啓目,訓鍊主簿李友彬名字,改以權宇告狀,令藝文館給帖,何如?啓,依允。
戊辰三月初九日申時,上御重熙堂。奉審閣臣入侍時,同副承旨吳夏泳,假注書李源逸,記事官趙秉鎬·徐奭輔,檢校待敎徐相翊,以次進伏訖。上曰,史官分左右。仍命閣臣進前。相翊進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯隆園,園上奉審則安寧,碑閣·丁字閣奉審則無頉。仍詣華寧殿,殿內奉審則安寧,還詣健陵,仍留監祭,將事安寧之意,敢達矣。上命史官就座。仍命奉審閣臣先退。又命退,承史以次退出。
上在昌德宮。停常參·經筵。
藥房提調金世均,副提調金有淵啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外差祭外,未肅拜呈告人員,竝卽牌招,何如?傳曰,允。
又啓曰,左承旨申道熙,右承旨金炳敎,今日不爲仕進,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,今番幸行時諸般擧行,依京擧動例爲之,務從省約,出還宮時植炬置之,凡係役民事,皆以儲置米會減事,分付。
政院啓曰,明日訓鍊院命官慶科庭試武科殿試試取時,兩司當爲進參,城上所牌招言送,何如?傳曰,允。
又啓曰,今此試官望中時無職名人,令該曹口傳付軍職,何如?傳曰,允。
兵曹口傳政事,副司果趙秉肅。
傳曰,明日出宮門路,以協陽門爲之。
以司諫李友燁牌不進罷職傳旨,傳曰,只推。
以左承旨申道熙牌不進罷職傳旨,傳曰,只推。
兵曹啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
又啓曰,直赴殿試許等四百二十人,直赴會試,李奎輝等二十一人,依例許赴於明日殿試之意,敢啓。傳曰,知道。
又啓曰,濟州武科初試入格朴宗桓等,依例許赴於明日殿試,何如?傳曰,允。
又啓曰,今此慶科庭試武科殿試時,應試應頉人,別單書入之意,敢啓。傳曰,知道。
訓鍊都監啓曰,今此慶科庭試武科殿試時,本局將校·軍兵及武藝別監直赴殿試應試應頉人,別單書入之意,敢啓。傳曰,知道。
摠戎廳啓曰,今此慶科庭試武科殿試時,直赴殿試應試人,別單書入之意,敢啓。傳曰,知道。
御營廳啓曰,今三月十一日春塘臺親臨慶科庭試文科試取時,東營·集春營入直軍各二十名除出,弘化門·月覲門外排立矣。今夜宮墻外巡邏,難以分排,出番哨官四十名,添入警巡之意,敢啓。傳曰,知道。
吏曹啓曰,典籍朴東龜·呂善驥,俱爲除拜過限,安陵參奉李承業,以其身病,呈狀乞遞,竝改差,何如?傳曰,允。
奉常寺啓曰,各陵園墓寒食祭所用藥果煎造後,進上看品藥果奉進之意,敢啓。傳曰,知道。
承文院啓曰,院吏文學官金炳僖有頉代,幼學兪致相差下付軍職,冠帶常仕,何如?傳曰,允。
禮曹啓曰,卽接西原縣監羅孝鎭所志,則以爲族〈弟〉永鎭,嫡妾俱無子,以其同姓十六寸弟倫鎭第三子漢秀,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長羅孝鎭所訴旣如此,羅倫鎭第二子漢秀,立爲羅永鎭之後,何如。傳曰,允。
吏曹啓目,出身李在淳名字,改以彦鎭事告狀,依例令藝文館給帖,何如?啓,依允。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,考官李周喆,命官爲之。
傳曰,前後直赴人,竝付之今番榜末。
傳曰,明日三日製,通方外爲之,試紙用大好紙,弘文提學,待明朝牌招。
政院啓曰,臣夏泳,今日訓鍊院命官,武科殿試進去,下直之意,敢啓。傳曰,知道。
又啓曰,今此幸行時,本院印信,當爲齎去,禮曹印信一顆,留院取用,何如?傳曰,允。
又啓曰,卽者敦寧府官員來言,今此幸行時,堂上一員,當爲隨駕,而領敦寧金左根,行判敦寧李景在,行知敦寧申命淳,同敦寧李守曾有身病,都正金學模呈辭,不得進參云。知敦寧·同敦寧,竝卽牌招,何如?傳曰,同敦寧與都正許遞,令該曹口傳差出。
吏曹口傳政事,以李敦應爲同敦寧,洪承億爲敦寧都正。
傳曰,宗正卿別雲劍兵摠府堂上,堂上閣臣入侍。承旨堂上對讀官,竝讀券官加差下,堂下儒臣,竝對讀官加差下,使之分考。
傳曰,今番庭試取十人。
禮曹啓曰,今三月二十二日法宮重建,大王大妃殿寶齡周甲合二慶慶科庭試文武科放榜時,親臨與權停例,何以爲之?而處所以何處擧行乎?敢稟。傳曰,仁政殿親臨磨鍊。
傳曰,聞前嶺伯·海伯之所奏,則守令之實績優異者多,萬萬嘉尙。尙州牧使鄭基永,善山府使金炳愚,瑞興府使徐元輔,平山府使洪愼圭,義城前縣令趙命夏,竝加資。星州牧使南羲重,晉州牧使鄭顯奭,子姪中初仕調用,玄風前縣監李啓魯,有是母而有是子,此爲朝廷之幸,大司成除授,昌原府使尹永夏,許用防禦履歷,遂安郡守李憲璟,加資,許用營將履歷,盈德縣監李喆淵,優窠郡守,待瓜隨先檢擬,首陽別將韓景植,瓜滿後,特加一瓜仍任。
兵曹口傳政事,副護軍李寅卨。
吏曹口傳政事,大司成李啓魯除授事,承傳。
義禁府啓曰,明日三日製通方外爲之時,本府都事皆爲赴擧,只有武都事一員當直入直,而本府入直及公事回公都事,無以推移,假都事二員,令該曹口傳差出,以爲擧行之地,何如?傳曰,允。
禮曹啓曰,傳曰,前後直赴人,竝付之今番榜末事,命下矣。直赴殿試人丁卯十月秋到記殿講入格,幼學車有聲,製述入格進士金弘集,同年十一月柑製入格幼學趙在斗·洪祐冀等四人,隨其直赴次第,付之榜末之意,敢啓。傳曰,知道。
又啓曰,卽接社稷署所報,則明日三日製試取時,本署官員,俱爲觀光云矣。依定式,本曹正郞裵憲璋,假官差送,以爲代直後赴試之地,何如?傳曰,允。
禁衛營啓曰,幸行時,銅龍門哨官,哨軍三十名,集賢門別武士新營千摠騎士將把摠哨官敎鍊官,騎士二十五人,兼別破陣二名,標下軍三十名,西營哨官,哨軍四十名,廣知營哨官,哨軍五十名,南別營哨官,別騎衛欄後牙兵五名,火藥庫哨官,別破陣八名,兼別破陣六名,率領入直之意,敢啓。傳曰,知道。
兵曹啓曰,今三月二十日大駕詣宗親府天漢殿展謁,親臨宗科庭試文科試取時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍五哨,馬軍二哨,訓將率領,爲先廂,御營廳步軍二哨,兩營騎士各一番,御將率領爲後廂,禁軍二番爲之,留營留陣,置之。
承文院啓曰,院吏文學官兪致相有頉代,幼學南七愚差下付軍職,冠帶常仕,何如?傳曰,允。
戊辰三月十一日辰時,上詣春塘臺。慶科庭試文科試取入侍時,行都承旨金有淵,左承旨申道熙,右承旨李炳敎,左副承旨金聲根,右副承旨任承準,同副承旨吳夏泳,記事官李纘夏,假注書李源逸,記事官趙秉鎬·徐奭輔,檢校直提學李載元·趙寧夏·李載冕,直提學閔升鎬,檢校直閣李承純,檢校待敎徐相翊·洪承憶·趙慶鎬,玉堂缺。以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金世均,副提調金有淵進前問候訖。由協陽門·靑陽門,詣春塘臺。通禮跪啓請降輿。上降輿陞座。有淵讀奏入門單子訖。奏曰,從陞人中,試官蒙點人使之下去,一體行禮乎?上,可之。引儀引讀券官領議政金炳學·金學性·鄭基世·金炳㴤·趙然昌·洪鍾序·朴承輝·李載元·李豐翼·李鎬俊·趙寧夏·李載冕·金炳弼·閔升鎬,對讀官金元性·趙敬夏·李寅卨·任孝直·趙慶鎬·趙康夏·李源珪·洪承憶·金奎弘·李昌鎬·閔謙鎬·洪遠植·趙晩和·金裕行·金性均·趙秉鎬·徐奭輔,行四拜禮,以次就位。炳學進前問候訖。上命試官前進。命書賦題自西自東自南自北,限申時,學性跪書讀奏,奭輔等奉出懸題訖。上命前慶尙監司,前黃海監司進前。前慶尙監司李參鉉奏曰,晉州牧使鄭顯奭其在蔚山,三嘉,皆在臣莅藩之後,而軍布之釐弊,鄕飮之導俗,已是可紀之績,移典晉州,曾未幾朔,還簿釐正,鎦銖不漏,漕稅方張,斗斛稱平,褒賞屢加於進秩,圖報益切於殫誠。缺前黃海監司朴承輝奏曰,本道金川郡,素以至殘之邑,處於畿·海交界,爲本道頭站,兩西之孔路,凡係支應調發,有倍他邑,而昨年春,本郡江南一面,移付開城靑石鎭,而結摠爲二百九十餘結,民爲二百八十戶,軍摠爲百餘名,還摠爲一千五百石零,則本郡益加調殘,萬無成樣之道,宜有別般矯捄之方矣。平山之積巖面,卽其接壤之地,而該府則幅圓稍闊,民邑事力,稍爲成樣,今若以積巖一面中田畓民戶,較量於江南面移去之數,限折半劃付金川,似可爲一分矯捄,亦合於裒多益寡,折長補短之政,令廟堂關問本道,詳査形便,以爲變通之地,恐未知何如。上曰,依爲之。出擧條承輝曰,長淵官,本是府使窠,而往在英廟朝甲申,本邑有亂民輩作變之事,自上處分,極其嚴峻,亂民輩正法後,特敎降府使爲縣監,于今百餘年矣。本邑民以此呼訴,積成券軸,係是受敎,不敢違越,而本邑卽闕防重地,追逐唐般,又兼水軍營將,自前至有防禦營設置之議,而今乃以縣監爲名之致,凡係鄰邑公移往復及軍民號召之節,以其秩卑,或多掣礙,誠爲悶然。竊伏念降邑之例,十年後還復,而此則今爲一百五年,合有變通之道,令廟堂,稟處,恐未知何如。上曰,依爲之。出擧條承輝曰,本道沿海各邑鎭魚鹽船稅,卽均廳上納,而所重自別,故每式年定差員摘奸,而隨其隱漏,區別其陳起,以定稅額,改成都案,修報本廳,而近來若値點檢之時,預以無減元摠之意,關飭嚴切,故現者自可執稅,而仍廢者不得減摠,白懲之弊無邑無之,誠爲矜悶,而第伏念如干箭盆之均減,如田畓陣起一般,其稅納之多寡,何可一例硬定乎?此後則勿以定摠爲準,從實區別,俾紓海隅民力恐好,故敢此仰達,令廟堂,稟處,何如?上曰,依爲之。出擧條承輝曰,瑞興府使徐元輔,四載居官,一心奉公,勅需之捐廩充補,還簿之減摠釐正,民賴實惠,至於軍器,一新修備,凡係公家策應,循例斂民者,竝以廩餘自當,至爲萬餘金之多,淸白循良,一境播頌,此倅素以善治。年前至蒙錫馬之典,其聲積實爲一道之最。平山府使洪愼圭,戎器之新備,稅運之釐草,屯還之矯弊,齋供之捐補,前後所捐,殆至萬金之多,臣於昨冬,因民訴之願留,至有登聞之事。遂安郡守李憲璟,五載居任,一境晏如,軍器之捐廩修備,還穀之拔逋精捧,弊局蘇完,民皆惜去。臣於昨冬,亦以久任之意仰請矣。上項三邑守令,令廟堂,稟處。首陽別將韓景植,城堞修築,公廨葺治,軍物修備,稅牛充立,皆捐殘廩,誠甚嘉尙,而瓜期在今六月,鎭民願留,姑爲限年仍任,恐未知何如。上曰,依爲之。出擧條傳曰,聞前嶺伯·海伯之所奏,則守令之實績優異者,萬萬嘉尙,尙州牧使鄭基永,善山府使金炳愚,瑞興府使徐元輔,平山府使洪愼圭,義城前縣令趙命夏,竝加資。星州牧使南羲重,晉州牧使鄭顯奭,子姪中初仕調用。玄風前縣監李啓魯,有是母而有是子,此爲朝廷之幸,大司成除授。昌原府使尹永夏,許用防禦履歷。遂安郡守李憲璟,加資,許用營將履歷。盈德縣令李喆淵,優窠郡守待瓜隨先檢擬。首陽別將韓璟植,瓜滿後特加一瓜,仍任。出傳敎少頃,上命考試。傳曰,宗正卿別雲劍兵摠府堂上,閣臣入侍。承旨堂上對讀官竝讀券官加差下,堂下儒臣,竝對讀官加差下,使之分考。出傳敎傳曰,今番庭試取十人。出傳敎傳曰,前後直赴人竝赴之今番榜末,仍命科次。炳學書等,有淵坼封讀奏訖,上命書傳敎曰,還宮,當自內爲之矣,該房知悉。通禮跪,啓禮畢。上命試官先退。兵曹判書跪稟放仗,承旨請出標信,解嚴。上降座還內,諸臣以次退出。
上在昌德宮。停常參·經筵。
政院啓曰,合辭許久闕啓,事甚未安。除在外差祭外,呈告人員,竝卽牌招,何如?傳曰,允。
又啓曰,左副承旨金聲根,今日不爲仕進,卽爲牌招,何如?傳曰,允。
又啓曰,弘文提學趙在應旣已承牌,藝文提學李參鉉,內閣提學金學性·洪淳穆,竝卽牌招,同參考試,何如?傳曰,允。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
成均館啓曰,三日製今方設場,而擧子數多,明倫堂前庭挾窄,丕闡堂下輦臺下,設布城,依已例通設之意,敢啓。傳曰,知道。
政院啓曰,卽者副應敎趙晩和,以其親病,陳疏徑出,原疏纔已捧入矣,所當卽捧禁推傳旨,而此與無端徑出有異,推考警責,何如?傳曰,允。
兵曹啓曰,今此幸行時,左邊捕盜大將李鍾承,以本曹參判隨駕矣。在前如此之時,有他邊大將兼察之例,回鑾間,右邊捕盜大將李元熙,姑令兼察,何如?傳曰,允。
政院啓曰,因兵曹草記,今此幸行時,左邊捕盜大將李鍾承,以本曹參判隨駕矣。在前如此之時,有他邊大將兼察之例,回鑾間,右邊捕盜大將李元熙,姑令兼察事,允下矣。兼察左邊捕盜大將李元熙,卽爲牌招,聽傳敎,何如?傳曰,允。
又啓曰,行大司憲朴承輝,持平李龍雨牌不進,白仁行執義李容翼差祭,掌令權魯淵·姜周用在外,監察茶時之意,敢啓。傳曰,知道。
以持平李龍雨,獻納鄭漢朝牌不進罷職傳旨,傳曰,只推。
傳曰,明日出宮內門路,以協陽門爲之。
政院啓曰,奏御文字,何等審愼,而隨駕儒臣單子中,有所誤書,致勤下詢,臣之曚然捧入,不勝惶恐,原單子今方改修正以入,而當該吏曹堂上,不可無警,推考,何如?傳曰,允。爾亦推考。
兵曹啓曰,今三月十七日武科堂上祿試射試官望,十六日當爲入啓,而幸行相値,依前例,後日退行之意,敢啓。傳曰,知道。
扈衛廳啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
訓鍊都監啓曰,今此幸行時,隨駕武藝別監一百五十二人饌價錢每人每日各三錢,門旗手二十六名每名每日各一錢五分,依例分給之意,敢啓。傳曰,知道。
政院啓曰,臣敬奉御題,與弘文提學趙在應,偕往泮宮,三日製通方外儒生試取則,收券爲九千五百七十三張矣。捧入之意,敢啓。傳曰,知道。
傳曰,入直兵摠府堂上·在院承旨,竝試官加差下,使之分考。
弘文館啓曰,守宮檢校直提學兪致善,待開門牌招,何如?傳曰,允。
吏曹啓曰,贈諡文獻公金係行延諡,定行於來四月初四日安東府鄕第云矣,敢啓。傳曰,知道。
又啓曰,贈諡文貞公朴宗薰延諡,定行於今月二十四日義城縣衙中云矣,敢啓。傳曰,知道。
傳曰,三日製賦居首草三下幼學南商璿,直赴會試,之次次上幼學金昌燮等四人,竝給二分,之次次上幼學白思鏞等五人,竝給一分,之次次上幼學李基斗等九十人,各奎章全韻一件賜給。
傳曰,入格儒生明日出宮後,延英門外,守宮承旨施賞。
奎章閣啓曰,頒賜冊子安寶次,奎章之寶請出之意,敢啓。傳曰,知道。
以咸鏡監司李興敏狀啓,穩城府使鄭濟旻,淸差支站,專事勒減,攔出館門,峻責往回,爲先罷黜,其罪狀令攸司稟處事,傳曰,令該曹口傳差出,不日下送。
吏曹口傳政事,以李敎鳳爲穩城府使。
副應校趙晩和疏云云。省疏具悉。爾其勿辭,救護。
上在昌德宮。停常參·經筵。
大駕詣龍驤鳳翥亭入幕次後,藥房·內閣·政院·玉堂口傳問安。答曰,知道。
仍詣華城,入行宮後,宗親·儀賓·藥房·內閣·政院·玉堂·朝廷·二品已上·六曹堂上口傳問安。答曰,知道。
大王大妃殿·王大妃殿·大妃殿,守宮承旨·兼遣承旨口傳問安。答曰,知道。
傳曰,明日守宮承旨,馳詣宗廟·景慕宮,奉審摘奸以啓。
傳曰,檢校待敎鄭範朝,馳詣南廟,奉審以來。
傳曰,興寧君墓,遣左承旨,看審以來。
傳曰,應敎閔謙鎬,馳詣孝昌墓,奉審以來。
傳曰,京畿監司率各務差使員,待令于華城行宮。
政院啓曰,禮貌官來言,百官稟旨就次。傳曰,知道。
傳曰,明日境內儒武,當應製試取矣。儒生則檢校提學與左承旨,偕往校宮試取,武士則還宮後,留守試藝以聞。
傳曰,隨駕軍兵,令各其營乾犒饋。
都摠府啓曰,今日入直內三廳武兼禁軍及軍兵等,當爲中日習射技放,而幸行相値,不得設行之意,敢啓。傳曰,知道。
義禁府啓曰,咸鏡監司李興敏狀啓內,穩城府使鄭濟旻爲先罷黜,其罪狀,令攸司稟處事,啓下矣。鄭濟旻時在任所,發遣府書吏,交代後拿來,何如?傳曰,待待命拿囚。
以司謁,口傳下敎曰,水原捕校車元植賞加,徐永學帖加。
兵曹啓曰,華城城門放鑰,回鑾間,依都城門例,自臣曹擧行之意,敢啓。傳曰,知道。
兵曹啓曰,謹依下敎,隨駕軍兵等處,乾犒饋分給之意,敢啓。傳曰,知道。
摠理營啓曰,謹依下敎,隨駕軍兵等處,乾犒饋分給之意,敢啓。傳曰,知道。
戊辰三月十三日卯時,大駕詣華城行宮。幸行入侍時,行都承旨金有淵,左承旨申道熙,右承旨李炳敎,左副承旨金聲根,右副承旨任承準,同副承旨吳夏泳,記事官李纘夏,假注書李源逸,記事官趙秉鎬·徐奭輔,檢校直提學李載元·趙寧夏,原任直提學金炳弼,檢校待敎鄭範朝·洪承億·趙慶鎬,玉堂缺。以次侍立。時至,通禮跪啓請外辦。上具軍服,乘輿出宣化門。藥房提調金世均,副提調金有淵進前問候訖,仍出協陽門,通禮跪啓請降輿乘座馬,出敦化門,宣傳官跪稟招搖旗三行分立,行鼓進發,至崇禮門外,宣傳官啓稟鳴金二下,大吹打,進發至鷺梁舟橋,上降馬乘輿,兵曹判書跪稟渡涉號令,至龍驤鳳翥亭,宣傳官跪稟旗幟分列左右,鳴金三下,吹打止,通禮跪啓請降輿。上降輿入幕次。少頃,兵曹判書進軍令,命三吹,通禮跪啓請外辦,上出次乘馬,進發至始興行宮,宣傳官跪稟旗幟分列左右,鳴金三下,吹打止,通禮跪啓請降馬,上降馬入行宮。少頃,兵曹判書進軍令,命三吹,通禮跪啓請外辦,上出次乘馬,宣傳官跪稟鳴金二下,大吹打,進發至肆覲坪,宣傳官跪稟旗幟分列左右,鳴金三下,吹打止,通禮跪啓請降馬,上降馬入幕次。少頃,通禮跪啓請外辦,上出次乘馬,宣傳官跪稟鳴金二下,大吹打,進發至遲遲臺,上降馬,碑閣奉審訖,還乘馬,進發至長安門,宣傳官跪稟鳴金三下,吹打止,摠理營迎接如例訖,至新豐樓,由左翊門入行宮,命侍衛權退,諸臣以次權退。
上在昌德宮。停常參·經筵。
經宿後,宗親·儀賓·藥房·內閣·政院·玉堂·朝廷·二品以上·六曹堂上口傳問安。答曰,知道。
大王大妃殿·王大妃殿·大妃殿·中宮殿,守宮藥房·閣臣·承旨·玉堂口傳問安。答曰,知道。
留都三品以上單子問安。答曰,知道。
大王大妃殿·王大妃殿·大妃殿,守宮承旨·兼遣承旨口傳朝問安。答曰,知道。
大駕詣健陵,入齋室後,宗親·儀賓·藥房·內閣·政院·玉堂·朝廷·二品以上·六曹堂上口傳問安。答曰,知道。
仍詣顯隆園親祭,還入齋室後,宗親·儀賓·藥房·內閣·政院·玉堂·朝廷·二品以上·六曹堂上口傳問安。答曰,知道。
還詣華城入行宮後,宗親·儀賓·藥房·內閣·政院·玉堂·朝廷·二品以上,六曹堂上口傳問安。答曰,知道。
華寧殿酌獻禮,還入行宮後,宗親·儀賓·藥房·內閣·政院·玉堂·朝廷·二品以上·六曹堂上,問安。答曰,知道。
大王大妃殿·王大妃殿·大妃殿,守宮承旨·兼遣承旨,口傳夕問安。答曰,知道。
傳曰,自陵洞口至崇禮門外,捧上言。
傳曰,今二十二日,當詣南廟展拜,仍詣館所閱武矣,該房知悉。
訓鍊都監啓曰,謹依下敎,隨駕將官·將校·軍兵及武藝別監等處,乾犒饋分給之意,敢啓。傳曰,知道。
禁衛營啓曰,謹依下敎,隨駕軍兵等處,乾犒饋分給之意,敢啓。傳曰,知道。
傳曰,戶禮換房。
傳曰,文正公趙光祖,靑海伯李之蘭祠版故學生李皐墓,遣禮官致祭愍節祠·梅谷·鷺江·四忠書院,遣承旨致祭。
傳曰,闕里祠遣正卿奠酌。
傳曰,昌嬪·䄙嬪·永溫翁主墓,遣內侍致祭。
傳曰,延齡君·恩全君·興寧君墓,遣宗臣致祭。
政院啓曰,禮貌官來言,百官稟旨就次。傳曰,知道。
傳曰,隨駕軍兵,令各其營饋粥。
傳曰,健陵·顯隆園親祭時終獻官以下,華寧殿酌獻禮時提調以下,別單書入。
傳曰,健陵·顯隆園親祭時禮房承旨,華寧殿酌獻禮時禮房承旨·左右通禮,竝加資。
傳曰,境內儒生應製,賦居首三下幼學兪望源直赴殿試,之次草三下幼學吳翼秀等二人竝直赴會試,之次次上幼學金秀鳳等四人竝給二分,之次次上幼學徐赫祖等三人竝給一分,之次次上幼學申綮等十人,各奎章全韻一件賜給。
以司謁,口傳下敎曰,入格儒生施賞,令本府頒給。
以司謁,口傳下敎曰,閱武時從陞與衛內侍衛及先後廂中央陣馬步軍兵,竝着甲冑迎接,各營一體着甲冑事,分付。
以司謁,口傳下敎曰,夜操時一應諸事,水原留守,依定式擧行,精抄軍調用,竝付夜操,事畢後如前環衛,參現服色,甲冑爲之,參現後,還着軍服,與東將臺還詣行宮時,訓禁兩將,各率步軍一哨,爲先後廂。
以健陵·顯隆園親祭時終獻官以下,華寧殿酌獻禮時提調以下別單。
傳曰,親祭時終獻官領議政金炳學內下大豹皮一令賜給。贊禮禮曹判書曺錫雨,典祀官奉常正李喆,執禮司成洪遠植,大祝獻納鄭漢朝,竝加資。陵司參奉金允植,園司參奉徐再淳,竝陞六,執尊兵曹正郞金奎弘,祝史兵曹正郞尹榮德,齋郎副司果張厚相,贊者引儀李宗赫·李熙藻,謁者兼引儀崔綸在·趙弘林,贊引假引儀安亨植·李宣耆,祭監監察閔定鎬·閔喆鎬,竝兒馬一匹賜給。健陵令孟浩述陞敍,參奉金允植陞六,顯隆園令兪兌煥陞敍,參奉徐再淳陞六,酌獻禮時兼提調水原留守李景夏內下虎皮一令賜給。兼令水原判官鄭基命陞敍,兼衛將水原中軍尹喜秀內下筒箇一部賜給。守門將金容九·崔愚錫竝陞六,贊禮禮曹判書曺錫雨,典祀官奉常正李喆,竝加資。殿司令鄭基命,執禮司成洪遠植,執尊兵曹正郞金奎弘,大祝獻納鄭漢朝,盥洗位兵曹正郞鄭昌東,佐郞金始遠,爵洗位兵曹佐郞朴基陽,禮曹佐郞黃夏謙,贊者引儀李宗赫·李熙藻,謁者兼引儀崔綸在·趙弘林,贊引假引儀安亨植·李宣耆,祭監監察閔定鎬·閔喆鎬,香陪官校書判校金觀孝,祭文正書忠義吳泰勤,竝兒馬一匹賜給。其餘左右通禮·贊引·東西唱·引儀·奉禮·守僕·員役等,竝依判下施賞。
傳曰,今番賞典中一人,雖兼數事,毋得疊授。
傳曰,政官牌招開政,賞典下批。
傳曰,呈告判義禁許遞,今日政差出。
傳曰,知敦寧許遞,今日政差出。
吏曹啓曰,健陵·顯隆園親祭時大祝鄭漢朝加資事,命下矣。雖已資窮,未經準職,何以爲之?敢稟。傳曰,勿拘。
有政。吏批,行判書韓啓源進。以曺錫雨爲判義禁,金亮淵爲副校理,宋奎灝爲獻納,金炳憙爲健陵參奉,李驥相爲顯隆園參奉,李周喆爲知敦寧。啓曰,都承旨金有淵今陞資憲矣。本曹時無相當窠,依例送西後,兼都承旨下批之意,敢啓。傳曰,知道。兼都承旨單金有淵,迎華察訪徐有康,碧沙察訪千禹鉉,已上限一瓜仍任事,承傳,西學導單金鳴魯,禮曹判書曺錫雨今加崇政,行都承旨金有淵今加資憲,右副承旨任承準今加嘉善,左通禮沈相漢,右通禮洪萬燮,司成洪遠植,獻納鄭漢朝,奉常正李喆,已上今加通政加資事,承傳,平山府使洪愼圭,尙州牧使鄭基永,善山府使金炳愚,瑞興府使徐元輔,江陵府使趙命夏,遂安郡守李憲璟,已上今加通政,已上加資事,承傳,學諭單成權·陳宗耆,行左承旨任承準,右承旨申道熙,左副承旨李炳敎,右副承旨金聲根,書題單金漢範,典籍單蔡思欽,造紙別提單金錫麟。
兵批,缺知中樞單金有淵,副司猛南七愚,首陽別將韓景植瓜滿後特加一瓜仍任事,承傳,兼珍島鎭兵馬僉節制使湖南水軍防禦使監牧官單李根奭,知中樞作窠單金炳㴤。
兵曹啓曰,謹依下敎,隨駕軍兵等處,饋粥之意,敢啓。傳曰,知道。
以黃海監司曺錫輿狀啓,薦新生石首魚,節序差早,限內不得封進,惶恐待罪事,傳曰,勿待罪事,回諭。健陵親祭敎是時終獻官領敦寧金炳學,贊禮禮曹判書曺錫雨,典祀官奉常正李喆,陵司參奉金允植,執禮司成洪遠植,執尊兵曹正郎金奎弘,大祝獻納鄭漢朝,祝史兵曹正郎尹榮德,齋郎副司果張原相,贊者引儀李宗赫·李熙藻,謁者兼引儀崔綸在·趙弘林,贊引假引儀安亨植·李宣耆,祭監監察閔定鎬·閔喆鎬。顯隆園親祭敎是時終獻官領議政金炳學,贊禮禮曹判書曺錫雨,典祀官奉常正李喆,園司參奉徐再淳,執禮司成洪遠植,執尊兵曹正郎金奎弘,大祝納鄭漢朝,祝史兵曹正郞尹榮信,齋郎副司果張原相,贊者引儀李宗赫·李熙藻,謁者兼引儀崔綸在·趙弘林,贊引假引儀安亨植·李宣耆,祭監監察閔定鎬·閔喆鎬,華寧殿酌獻禮親行敎是時贊禮禮曹判書曺錫雨,典祀官奉常正李喆,殿司水原判官鄭基命,執禮司成洪遠植,執尊兵曹正郞金奎弘,大祝獻納鄭漢朝,盥洗位兵曹正郞鄭昌東,兵曹佐郞金始遠,爵洗位兵曹佐郎朴基陽,禮曹佐郞黃夏謙,贊者引儀李宗赫·李熙藻,謁者兼引儀崔綸在·趙弘林,贊引假引儀安亨植·李宣耆,祭監監察閔定鎬·閔喆鎬。
戊辰三月十四日辰時,大駕詣健陵。顯隆園親祭,華寧殿酌獻禮親行幸行入侍時,行都承旨金有淵,左承旨申道熙,右承旨李炳敎,左副承旨金聲根,右副承旨任承準,同副承旨吳夏泳,記事官李纘夏,假注書李源逸,記事官趙秉鎬·徐奭輔,檢校直提學李載元·趙寧夏,原任直提學金炳弼,檢校待敎鄭範朝·洪承億·趙慶鎬,玉堂缺。以次侍立。時至,通禮跪啓請外辦,上具軍服出行宮。通禮跪啓請乘馬,上乘座馬。藥房提調金世均,副提調金有淵進前問候訖。由中陽門·左翊門出新豐樓至八達門外,宣傳官跪稟鳴金二下,大吹打,進發至陵所洞口,宣傳官跪稟旗幟左右分立,鳴金三下,吹打止,仍詣降馬所,通禮跪啓請降馬乘輿,上降馬乘輿,至健陵齋室門外,通禮跪啓請降輿。上降輿入齋室。少頃,通禮跪啓請出次。上改具翼善冠黲布烏犀帶,乘輿至紅箭門外。上降輿詣版位,行四拜禮,仍詣陵上,奉審碑閣,奉審訖,還入小次,親祭時至,贊禮導上詣版位,行四拜禮,仍詣神位前,上三上香,大祝獻納鄭漢朝進跪讀祝訖,贊禮導上降復位,亞獻官大院君行亞獻禮,終獻官領議政金炳學行終獻禮訖,上行四拜禮,贊禮導上詣望燎位,望燎訖,贊禮跪啓禮畢,上還入小次。少頃,上詣版位,行辭陵禮,仍出紅箭門外,大臣進前問候訖,通禮跪啓請乘輿,上乘輿詣顯隆園,上降輿入齋室小頃,上出次乘輿,詣紅箭門外。上降輿詣版位,行再拜禮,仍詣園上碑閣奉審訖,入小次,親祭時至,贊禮導上詣版位,行再拜禮,仍詣神位前,上三上香,大祝進跪讀祝訖,上降復位,亞獻官·終獻官行禮如儀,上行再拜禮,仍行望燎訖,上詣版位,行辭園禮,出紅箭門外,上乘輿還入齋室。傳曰,自陵洞至崇禮門外捧上言。出傳敎少頃,通禮跪啓請外辦。上改具軍服,乘輿以出,至降輿所,通禮跪啓請降輿。上降輿乘馬,至園所洞口外,宣傳官跪稟旗幟三行分立,鳴金二下,大吹打,進發至八達門外,宣傳官跪稟鳴金三下,吹打止,至行宮門外,通禮跪啓請降馬,上降馬入行宮。少頃,通禮跪啓請出次。上改具翼善冠·衮龍袍,乘輿至華寧殿。上降輿入齋殿。少頃,上出次詣版位,行四拜禮,陞詣殿內,奉審訖,還入齋殿。少頃,贊禮導上詣版位,行四拜禮,仍詣神位前,上三上香,大祝進跪讀祝訖,上降復位,行四拜禮,仍詣望燎位,望燎訖,上還入齋殿。少頃,通禮跪啓請出次,上出次,乘輿至行宮門外,通禮跪啓請降輿。上降輿入行宮,諸臣以次權退。
上在昌德宮。停常參·經筵。
經宿後,宗親·儀賓·內閣·政院·玉堂·朝廷·二品以上·六曹堂上口傳問安。答曰,知道。
大王大妃殿·王大妃殿·大妃殿·中宮殿,守宮藥房·閣臣·承旨·玉堂口傳問安。答曰,知道。
大王大妃殿·王大妃殿·大妃殿,守宮承旨·兼遣承旨,口傳朝問安。答曰,知道。
大駕詣梅香洞入幕次後,藥房·內閣·政院·玉堂口傳問安。答曰,知道。
還詣行宮後,宗親·儀賓·藥房·內閣·政院·玉堂·朝廷·二品以上·六曹堂上口傳問安。答曰,知道。
大王大妃殿·王大妃殿·大妃殿,守宮承旨·兼遣承旨口傳夕問安。答曰,知道。
藥房都提調金炳學,提調金世均,副提調金有淵啓曰,陵園親祼,聖慕克伸,行宮經宿,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,臣等不任區區下忱,敢此問安,竝此仰稟。答曰,知道。卿等不必入侍矣。
政院啓曰,議政府郞廳來言,今日賓廳日次,而幸行相値,不得來會云矣,敢啓。傳曰,知道。
摠理營啓曰,謹依下敎,隨駕軍兵等饋粥之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵及武藝別監等處饋粥之意,敢啓。傳曰,知道。
禁衛營啓曰,謹依下敎,隨駕軍兵等處,饋粥之意,敢啓。傳曰,知道。
傳曰,京畿監司率各務差使員,夜操出宮時,駕前待令。
兵曹啓曰,東將臺親臨夜操事,命下矣。大駕自行宮詣東將臺時,何營大將,率步軍幾哨,爲先廂事?敢稟。傳曰,前後廂大將禁軍別將摠理使,只率旗鼓前排,先入信地,迎接馬軍,落留信地,其餘步軍,兩傍排立,馬軍,各其將率領,步軍中軍代領事,宣傳官,請出標信箭擧行。
傳曰,隨駕軍兵,令各其營饋粥。
傳曰,京畿監司率各務差使員入侍,水原留守同爲入侍。
傳曰,南行宣傳官張基泳賜第。
政院啓曰,入格儒生李秀鳳·具昇喜·金經鉉·兪東煥等,初不入籍,而冒赴,依例拔去,原榜目付標以入之意,敢啓。傳曰,知道。停擧。
兵曹啓曰,謹依下敎,隨駕軍兵等處,饋粥之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵及武藝別監等處饋粥之意,敢啓。傳曰,知道。
禁衛營啓曰,謹依下敎,隨駕軍兵等處,饋粥之意,敢啓。傳曰,知道。
摠理營啓曰,謹依下敎,隨駕軍兵等處,饋粥之意,敢啓。傳曰,知道。
戊辰三月十五日酉時,大駕詣東將臺。夜操入侍時,兼都承旨金有淵,行左承旨任承準,右承旨申道熙,左副承旨李炳敎,右副承旨金聲根,同副承旨吳夏泳,記事官李纘夏,假注書李源逸,記事官趙秉鎬·徐奭輔,檢校直提學李載元,原任直提學金炳弼,直提學趙寧夏,檢校待敎鄭範朝·洪承億·趙慶鎬,玉堂缺。以次侍立。時至,通禮跪啓請外辦。上具軍服,乘座馬,至梅香橋入幕次。少頃,通禮跪啓請出次。上改具甲冑,乘座馬,宣傳官跪稟旗幟三行分立,鳴金二下,大吹打,進發至東將臺,宣傳官跪稟旗幟分列左右,鳴金三下,吹打止,上降馬登臺,黃門旗手,叉捍作門,兵曹判書跪稟起操,宣傳官跪稟掌一號,城丁軍執旗登城,兵曹判書跪稟發伏路,宣傳官跪稟發伏路號令,放信砲三聲,鳴金邊,止金,宣傳官跪稟掌二號,城將哨官齊到臺下,行參現禮,宣傳官跪稟回信地,城將以下,各回信地,兵曹判書跪稟小開門,宣傳官跪稟鳴金二下,小吹打,又啓稟鳴金二下,吹打止,兵曹判書及宣傳官,先行參現禮,武藝別監軍牢吹鼓手等,分班叩頭,宣傳官跪稟升壇號令放信砲三聲,鳴金二下,大吹打,牢子大呼開門,旗手揮旗退,宣傳官跪稟鳴金三下,吹打止,兵曹判書跪稟升旗,宣傳官跪稟升旗號令,放信砲一聲,擂鼓鳴鑼,升大白旗,止金,先後廂大將禁軍別將,以次參現訖。上命京畿監司率各務差使員,水原留守同爲入侍,兵曹判書跪稟落旗,宣傳官跪稟落旗號令,放信砲一聲,鳴鑼擂鼓,三通止金,閉城門,演炬懸燈傳更,開城門收伏路,下城號令,兵曹判書,宣傳官,如例擧行訖,宣傳官跪稟掌一號,鳴金邊,旗幟三行分立,宣傳官跪稟掌二號,上下將臺,乘座馬,宣傳官跪稟鳴金二下,大吹打,進發至梅香橋,宣傳官跪稟鳴金三下,吹打止,又啓稟旗幟分列左右。上由新豐樓·中陽門,還御行宮,諸臣以次退出。
上在昌德宮。停常參·經筵。
經宿後,宗親·儀賓·藥房·內閣·政院·玉堂·朝廷·二品以上·六曹堂上口傳問安。答曰,知道。
大王大妃殿·王大妃殿·大妃殿·中宮殿,守宮藥房·閣臣·承旨·玉堂口傳問安。答曰,知道。留都三品以上單子問安。答曰,知道。
大王大妃殿·王大妃殿·大妃殿,守宮承旨·兼遣承旨,口傳朝問安。答曰,知道。
大駕還詣肆覲坪入幕次後,藥房·內閣·政院·玉堂口傳問安。答曰,知道。
還宮後,宗親·儀賓·藥房·內閣·政院·玉堂·朝廷·二品以上·六曹堂上口傳問安。答曰,知道。
傳曰,前承旨李元會宣傳官加差下,令該曹口傳下批,使之承傳擧行。
兵曹口傳政事,宣傳官加設單李元會。
以司謁,口傳下敎曰,始興縣衙各處公廨,不得不重修,錢二千兩當內下矣,趁卽修改,而安養里行宮撤毀移用事,分付畿營。
政院啓曰,卽者義禁府都事來言,今此幸行時衛外擊錚罪人李洙復等二十五人,移送秋曹云矣,敢啓。傳曰,知道。
弘文館啓曰,大駕今已還宮,守宮檢校副提學兪致善,依定式減下,何如?傳曰,允。
兵曹啓曰,隨駕將校·軍兵各差備等處犒饋,依定式,以乾物磨鍊分給之意,敢啓。傳曰,知道。
訓鍊都監啓曰,今番幸行時隨駕將官·將校·軍兵及武藝別監等犒饋,依定奪,以乾物磨鍊分給之意,敢啓。傳曰,知道。
禁衛營啓曰,隨駕本營將官·將校·軍兵等處,依定奪,乾犒饋磨鍊分給之意,敢啓。傳曰,知道。
御營廳啓曰,隨駕將官及駕前哨官將校·軍兵等處,依定奪,乾犒饋磨鍊分給之意,敢啓。傳曰,知道。
摠戎廳啓曰,今番幸行時隨駕將校·軍兵等處,乾犒饋,依定式,磨鍊分給之意,敢啓。傳曰,知道。
舟橋司啓曰,舟橋今日撤排之意,敢啓。傳曰,知道。
以司謁,口傳下敎曰,今番幸行時侍衛從陞與各差備,仍用於親臨宗科時與閱武時,諸般擧行,依昨春例爲之,訓局馬軍一哨,領付于摠戎廳。
戊辰三月十六日卯時,大駕自華城行宮,還宮幸行入侍時,兼都承旨金有淵,行左承旨任承準,右承旨申道熙,左副承旨李炳敎,右副承旨金聲根,同副承旨吳夏泳,記事官李纘夏,假注書李源逸,記事官趙秉鎬·徐奭輔,檢校直提學李載元,原任直提學金炳弼,檢校直提學趙寧夏,檢校待敎鄭範朝·洪承億·趙慶鎬,玉堂缺。以次侍立。時至,通禮跪啓請外辦。上具軍服出行宮,通禮跪啓請乘馬,上乘馬。藥房提調金世均,副提調金有淵進前問候訖,由中陽門·新豐樓,進發至長安門,宣傳官跪稟旗幟三行分立,鳴金二下,大吹打,進發至遲遲臺,上降馬步過,還乘馬,進發至肆覲坪,宣傳官啓稟旗幟分列左右,鳴金三下,吹打止,通禮跪啓請降馬,上降馬入幕次。小頃,通禮跪啓請外辦,上出次乘馬,宣傳官啓稟鳴金二下,大吹打,進發至始興行宮,宣傳官啓稟旗幟分列左右,鳴金三下,吹打止,通禮跪啓請降馬,上降馬入御行宮。少頃,兵曹判書進軍令,命三吹,通禮跪啓請外辦,上出次乘馬,宣傳官啓稟鳴金二下,大吹打,進發至龍驤鳳翥亭,宣傳官跪稟旗幟分列左右,鳴金三下,吹打止,通禮跪啓請降馬,上降馬入幕次。少頃,兵曹判書進軍令,命三吹,通禮跪啓請外辦,上出次,乘輿至鷺梁舟橋上,兵曹判書跪稟渡涉號令,宣傳官如例擧行訖,過舟橋,通禮跪啓請乘馬,上乘馬,進發至崇禮門外,宣傳官啓稟鳴金三下,吹打止,入崇禮門至敦化門外,宣傳官啓稟招搖旗分列左右,由敦化門入肅章門降馬,乘輿入協陽門,宣傳官請出信箭,解嚴,上還內,諸臣以次退出。
上在昌德宮。停常參·經筵。
夜自四更至十八日開東,灑雨下雨,測〈雨〉器水深四分。
幸行翌日,大殿·宗親·儀賓·內閣·政院·玉堂口傳問安。答曰,知道。
朝廷·二品以上·六曹堂上·大司諫單子問安。答曰,知道。
大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
藥房提調金世均,左〈副〉承旨李炳敎啓曰,日吉辰良,回鑾萬安,輿情歡忭,小大惟均,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,來二十一日,朝參日次矣,敢稟。傳曰,停。
又啓曰,三皇忌辰日,親行望拜禮,前期一日以稟事,曾有定式矣。今十九日毅宗皇帝忌辰日,親行望拜禮,何以爲之?敢稟。傳曰,遣承旨奉室奉審。
又啓曰,行大司憲朴承輝,行大司諫林喜鎭,獻納宋奎灝,旣入闕中,不爲傳啓,直爲出去,事甚未安。竝推考,何如?傳曰,允。
又啓曰,假注書李源逸,身病猝重,勢難察任,今姑改差,何如?傳曰,允。
弘文館啓曰,新除授副校理金亮淵,時在京畿高陽地,請斯速乘馹上來事,下諭。答曰,許遞。
傳曰,閱武時行殿,畿營爲之。
政院啓曰,明日傳香禮房承旨,當爲齋宿,行左承旨任承準,所當牌招,而拘於廳規,不得請牌,何以爲之?敢稟。傳曰,牌招。
兵曹啓曰,今番殿試榜目中,多有誤書,原榜目,竝付標以入之意,敢啓。傳曰,知道。
又啓曰,今番幸行時水原府·廣州府前排次知知彀官各二人,前排軍各五十六名,回糧錢各五錢,依定式分給之意,敢啓。傳曰,知道。
營建都監啓曰,本都監郞廳洪祐鼎,除拜社稷令矣。職務相妨,令該曹口傳,閑司相換,何如?傳曰,允。
又啓曰,本都監郞廳洪遠植,今旣加資矣。其代副修撰權命菊,差下何如?傳曰,允。
承文院啓曰,院吏文學官南七愚有頉代,幼學徐有斗差下付軍職,冠帶常仕,何如?傳曰,允。
奉常寺啓曰,祭享時用春等中脯畢造,而進上看品中脯二貼,依定式封進之意,敢啓。傳曰,知道。
兼都承旨金有淵疏云云。答曰,省疏具悉。卿其勿辭行公。
上在昌德宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,傳香承旨,馳詣宣武祠,奉審摘奸以來。
政院啓曰,在前親臨庭試時,有時原任大臣入侍之例,今番則何以爲之?敢稟。傳曰,入侍。
又啓曰,在前親臨庭試時,有宗正卿全數入侍之例,今番則何以爲之?敢稟。傳曰,入侍。
吏曹口傳政事,社稷令洪祐鼎,氷庫別提申萬求,已上相煥事,承傳。
禮曹啓曰,來四月初二日,行宗廟大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
又啓曰,來四月初二日,行宗廟夏享大祭親行時,永寧殿,依例遣大臣攝行,何如?傳曰,允。
又啓曰,慶科庭試放榜,以今三月二十二日,已爲推擇,啓下,而伊日動駕相値,放榜不得不退定,故令日官李秉洪更爲推擇,則今三月晦前,連値拘忌,來四月初三日辰時爲吉云。以此日時定行,而宗科庭試放榜,亦在是日,則一日之內,不可竝行,宗科庭試放榜,更爲退定,何如?傳曰,允。
政院啓曰,執義李容翼,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
以司諫李友燁,獻納宋奎灝,持平李龍雨牌不進罷職傳旨,傳曰,只推。
議政府啓曰,卽見全羅監司徐相鼎,濟州牧〈使〉李後善狀啓,則以爲濟州大靜漂到大國人六十七名,問情後,依其所從水路發送云矣。漂人旣已還歸,緣由咨文,令槐院依已例撰送,何如?傳曰,允。
春官通考校正廳啓曰,本廳堂上曺錫雨,除拜判義禁矣。職務相妨,所帶金吾之任,今姑許遞,何如?傳曰,允。
禮曹啓曰,宗科庭試放榜更爲退定事草記,允下矣。放榜吉日,令日官李秉洪更爲推擇,則來四月十一日卯時爲吉云。以此日時,定行,何如?傳曰,允。
兵曹啓曰,再明日動駕時,參議金永奭,有身病,不得進參,令政院稟旨變通,仍令該曹口傳差出,待下批牌招,以爲進參之地,何如?傳曰,允。許遞。
吏曹口傳政事,以洪遠植爲兵曹參議。
以司謁,口傳下敎曰,今番閱武時犒饋,依昨春例,令各其營擧行。
以司謁,口傳下敎曰,今番閱武時,後廂領付訓局步軍一哨,馬軍一哨,還付本營訓局,步軍二哨,領付於摠戎陣。
以司謁,口傳下敎曰,今番閱武時,外各營入直馬步軍,除營直,全數付陣後廂陣,領付御營廳騎士,還付本陣。
兵曹啓曰,幸行時元內吹車成昌等處,各木一疋題給之意,敢啓。傳曰,知道。
又啓曰,御前前排軍賞格木,謹依成冊判下,頒給之意,敢啓。傳曰,知道。
禁義營啓曰,駕前前排軍等處,賞木分給之意,敢啓。傳曰,知道。
御營廳啓曰,御前前排軍七十二名等處,賞木分給之意,敢啓。傳曰,知道。
摠戎廳啓曰,本廳中軍李志謙,身病甚重,勢難察任,改差,何如?傳曰,允。
營建都監啓曰,營建之役浩大,前同知金鼎九,前敎授吳慶錫,別看役加差下,何如?傳曰,允。
承文院啓曰,卽見都京禮部咨文,載有摠理衙門接據英美兩國照會,請將朝鮮羈留之洋人二名,設法救出,轉送至京云矣。令文任另撰回咨,付撥下送灣府,齎傳鳳城轉致北京之地,何如?傳曰,允。
禮曹啓曰,卽接鎭海幼學廉尙信所志,則以爲同姓六寸弟尙儒,嫡妾俱無子,以其同生弟尙偉子基穆,欲爲繼後,兩家諸族,相議完定,而尙偉夫妻,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長廉尙信所訴旣如此,廉尙偉子基穆,立爲廉尙儒之後,何如?傳曰,允。
刑曹啓曰,今三月十三日幸行時,衛內擊錚人中原州府幼學李禹範爲其父啓淳殺獄稱冤事也,斷案旣成,慶州良人金學得,其父千鍊殺獄稱冤事也,爰辭糢糊,豐德良人具曾魯,其父之淵定配請放事也,開城府幼學具本學,其父滋德定配請放事也,罪名俱重,高陽幼學李洙復,其父兢先伸雪事也,海南幼學任思潤,其父馹伸雪事也,竝事係愼重,平山幼學朴淇永,其父章陽復科事也,江華童蒙具壽男,其父星喜復科事也,水原幼學朴孝在,其母崔氏貞烈旌閭事也,錚籲違式,橫城幼學李在乾,其父鳳龍宣薦復薦事也,爰辭煩屑,西部前巡將張錫熺,保寧幼學金壽萬,家統卞正事也,白川幼學金鍾澮,校案入錄事也,長興幼學安孝煥,襍役勿侵事也,忠州幼學權命應,其先祖墓碣改立事也,俱其屑越,水原女僧修慈,不書寺名,又此諺書,極爲無嚴,寶城幼學任昹,山訟稱冤,而捧供時不爲待令,以上原情,竝勿施,何如?傳曰,允。
吏曹啓目,行副護軍趙吉和名字,改以吉永,副司果趙永和名字,改以龜永,趙養和名字,改以道永,前府使趙應和名字,改以鶴永,監役趙聖和名字,改以台永,睿陵參奉趙正和名字,改以奭永,副應敎趙晩和名字,改以準永,前五衛趙鏘和名字,改以鏘永,尙衣僉正趙然天名字,改以秉天,前參奉趙然喆名字,改以秉度,行上護軍趙然昌名字,改以秉昌,前都事趙然浩名字,改以秉浩,前監牧官趙然成名字,改以秉成,忠勳都事趙然三名字,改以秉三,行副護軍趙然友名字,改以秉友,出身趙然益名字,改以秉翊,漢城主簿趙垣名字,改以元夏,行副護軍趙埰名字,改以采夏,仁陵參奉趙名字,改以景夏,校理趙名字,改以肅夏,副司果趙堩名字,改以允夏,前僉正趙均名字,改以均夏,楸坡權管趙名字,改以泰夏,前五衛將趙赫名字,改以啓夏,出身〈趙〉墉名字,改以容夏,趙㙽名字,改以奭夏,趙萬增名字,改以東元,趙學增名字,改以東亨,趙遠鍾名字,改以東臣,趙奭增名字,改以東民,獻陵直長趙起駿名字,改以駿九,副司果趙猷善名字,改以容九,爲等如告狀,令藝文館給帖,何如?啓,依允。
吏曹啓目,前兵使李鶴周名字,改以鶴榮,前僉使李冕周名字,改以冕榮,出身李宅周名字,改以宅永,都摠經歷李龍周名字,改以翰榮,前判官李赫周名字,改以赫榮,副司果李建鎔名字,改以圭常,御營從事官李建鎰名字,改以圭鎰,前判官李建鐵名字,改以圭泰,出身李建鎭名字,改以圭鎭,出身李建鏞名字,改以圭鏞事,爲等如告狀,令藝文館給帖,何如?啓,依允。
行左承旨任承準疏。答曰,省疏具悉。卿其勿辭行公。
執義李容翼疏云云。省疏具悉。爾其勿辭,往護。
上在昌德宮。停常參·經筵。
自未時至人定,灑雨下雨,測雨器水深三分。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨金聲根,同副承旨吳夏泳,今日不爲仕進,竝卽牌招,何如?傳曰,允。
備忘記,穩城都護府使李鳳敎下直,長弓一張,長箭一部,片箭一部,筒兒一箇賜給。
傳曰,右承旨與禮曹堂上戶曹郞廳,依定式馳詣宣武祠,奉審以來。
傳曰,天漢殿展謁時服色,依華寧殿例,衮服磨鍊定式。
政院啓曰,在前親行閱武時,有時原任大臣入侍之例,今番則何以爲之?敢稟。傳曰,入侍。
又啓曰,在前親行閱武時,有宗正卿全數入侍之例,今番則何以爲之?敢稟。傳曰,入侍。
又啓曰,明日大駕詣宗親府入幕次後,大王大妃殿·王大妃殿·大妃殿問安,何承旨進去乎?敢稟。傳曰,右副承旨進去。
兵曹,以鄭雲翼爲摠戎廳中軍。
政院啓曰,卽者漢城府官員來言,今番幸行時山訟上言擊錚,當爲決處,而行判尹趙徽林在外,次堂例不得擧行云,何以爲之?敢稟。傳曰,許遞,前望入之。判尹前望入之。朴永輔落點。
兵曹口傳政事,上護軍趙徽林。
政院啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事,副護軍金永奭。
都摠府啓曰,今日入直內三廳武兼禁軍及軍兵等,當爲中日習射技放,而大報壇忌辰祭正日相値,不得設行之意,敢啓。傳曰,知道。
兵曹啓曰,今三月二十日,文臣朔試射日次,而動駕相値,不得爲之之意,敢啓。傳曰,知道。
又啓曰,璿派武士李奎輝,遭故陳試矣。今已闋服,許赴於明日殿試之意,敢啓。傳曰,知道。
傳曰,明日出宮門路,以協陽門爲之。
以司諫李友燁牌不進罷職傳旨,傳曰,只推。
以右副承旨金聲根牌不進罷職傳旨,傳曰,只推。
政院啓曰,明日宗科庭試時,試所承旨,當爲別省記入直,兼都承旨金有淵,所當牌招,而拘於廳規,不得請牌,何以爲之?敢稟。傳曰,牌招。
又啓曰,明日訓鍊院命官武科殿試時,兩司當爲進參,城上所,牌招言送,何如?傳曰,允。
義禁府啓曰,統制使金健狀啓內,安骨浦萬戶劉致英爲先罷黜,其罪狀,令攸司稟處事,啓下矣。劉致英,時在任所,依例發遣府羅將,交代後拿來,何如?傳曰,待待命拿囚。
又啓曰,再明日親臨宗親府宗科庭試文武科試取時,本府都事十員內,五員赴擧,只有五員,本府入直公事回公都事,宗親府大門訓鍊院禁亂都事及動駕時各差備都事,無以推移,假都事八員,令該曹口傳差出,以爲分排擧行之地,何如?傳曰,允。
奎章閣啓曰,守宮檢校直提學金輔鉉,待開門牌招,何如?傳曰,允。
弘文館啓曰,守宮檢校副提學兪致善,待開門牌招,何如?傳曰,允。
承文院啓曰,院吏文學官徐有斗有頉代,幼學柳昌祚,差下付軍職,冠帶常仕,何如?傳曰,允。
議政府啓曰,卽見全羅監司徐相鼎所報,則丁卯條公都會,當爲設行,而適値慶科,士皆赴擧,往還之間,節晩可慮,待今秋合設爲辭矣。事勢如此,依狀請待秋合設之意,分付,何如?傳曰,允。
又啓曰,卽見黃海前監司朴承輝所奏,則長淵官,本是府使窠,而英廟朝甲申,因本郡亂民作弊之事,降府使爲縣監,而本邑卽關防重地,今乃以縣監爲名之致,鄰邑公移軍民號召之節,以其秩卑,或多掣礙,變通之道,令廟堂,稟處,而批旨依爲之事,命下矣。有事則降,抵限而還陞,卽他邑已施之例,而今其百有餘年,一往不復,宜爲民邑之齎菀,特許復舊施行之意,分付,何如?傳曰,允。
又啓曰,卽見黃海前監司朴承輝所奏,則金川郡素以至殘之邑,卽係支應調散,有倍他邑,而昨年春,本郡江南一面,移付開城府後,本郡益加凋殘,平山之積巖面,卽其接壤,而民邑事力,稍爲成樣。今若以積巖面中田畓民戶,較量於江南面移去之數,限折半劃付金川,似爲一分矯排,令廟堂關問本道,詳査形便,以爲變通之地爲辭,而批旨依爲之事,命下矣。劃彼附此,未始非裒多益寡之政,而較量彼此多寡之際,不無難怯者存,且助浦之各頂商稅,因前之道臣所奏,永屬本郡,則卽此所補,可當江南之一面,今不必更煩通變,所請,置之,何如?傳曰,允。
又啓曰,卽見黃海前監司朴承輝所奏,則本道各邑鎭魚鹽船稅,卽均廳上納,而每式年,區別其陳起,以定稅額成都案報本廳,若値點檢之時,預以無減元摠之意,關飭截嚴,故加現者,自可執稅,而仍癈者,不得減摠,白徵之弊,無邑無之,箭盆之均減,如田畓之陳起,其稅納多寡,何可一係硬定乎?此後則勿爲定摠,從實區別,請令廟堂,稟處,而批旨依爲之事,命下矣。魚鹽漏稅,莫近日若矣。所謂區別陳起者,每多有名無實之患,而有陳則有起,卽其灼然之理也。苟能到底點檢,安有是也?自本道往復該廳,從實歸正之地,何如?傳曰,允。
刑曹啓曰,今此幸行時上言中兩度啓下,臣曹矣取考各其上言,則全州幼學崔昌鎭爲其父君瑞殺獄稱冤事也,設有獄情之可冤,而嗚籲容無怪,爰辭囫圇,上言無嚴,丹陽女人,爲其夫張彦陽定配請放事也,彦錫之罪犯,旣係公貨,而定配者也,幺麽賤女,敢冀僥倖,無難上言,非但痛惋,初不書姓,又此諺書,大違格式,萬萬駭然,上言竝勿施,嚴飭放送之意,敢啓。傳曰,知道。
吏曹啓目,禮曹參議張龍逵名字,改以錫龍,內資主簿李得栽名字,改以得凡,前參奉李權一名字,改以權根,全州判官張鳳逵名字,改以錫鳳,爲等如告狀,依例令藝文館給帖,何如?啓,依允。
行禮曹判書曺錫雨疏云云。答曰,省疏具悉。卿其勿辭行公。
上在昌德宮。停常參·經筵。
還宮後,藥房·內閣·政院·玉堂口傳問安。答曰,知道。
藥房提調金世均,副提調金有淵啓曰,伏未審日間,聖體,若何?寢睡·水刺之節,何如?臣等率御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,行大司憲朴承輝呈辭,執義李容翼,掌令權魯淵·姜周用,持平白仁行在外,李龍雨城上所進,監察茶時之意,敢啓。傳曰,知道。
又啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
又啓曰,臣夏泳,今日訓鍊院命官武科殿試進去,下直之意,敢啓。傳曰,知道。
禮曹啓曰,來四月初三日,法宮重建,大王大妃殿寶齡周甲合二慶慶科庭試文武科放榜時,親臨與權停例,何以爲之?而處所以何處擧行乎?敢稟。傳曰,仁政殿親臨磨鍊。
又啓曰,來四月十一日,宗科庭試文武科放榜時,親臨與權停例,何以爲之?處所以何處擧行乎?敢稟。傳曰,仁政殿親臨磨鍊。
傳曰,天漢殿展謁後,奎章閣展拜矣,該房知悉。
政院啓曰,臣以大王大妃殿·王大妃殿·大妃殿問安,進去,下直之意,敢啓。傳曰,知道。
傳曰,考官李周喆,命官爲之。
傳曰,宗正卿竝讀券官加差下,使之分考。
傳曰,別雲劍兵摠府堂上堂上內閣入侍承旨堂上對讀官竝讀券官加差下,堂下儒臣,竝對讀官加差下,使之分考。
傳曰,今番庭試,取五人。
傳曰,明日宗府進箋,當親受於重熙堂矣,該房知悉。
傳曰,宗府有司四堂上,各內下豹皮一令賜給。諸宗正卿,各熟馬一匹賜給。正,陞敍,典籤,守令除授,典簿·主簿兼郞廳,竝陞敍,直長·參奉·郞廳·忠義,竝陞六。
傳曰,新及第李載純,賜樂。
傳曰,此家科聲,甚奇喜,全溪大院君祠宇,遣正卿,攝行奠酌禮。
以司謁,口傳下敎曰,新及第李載純,使之瞻拜于天漢殿。
傳曰,文武直赴殿試人,一體許赴庭試放榜。
禮曹啓曰,平壤武烈祠祭,例以八月中丁日設行,而今年八月中丁,在於十三日,與貞陵忌辰祭相値,在前本祠祭與國忌,相値則以三十日退行事,曾有定式矣。來八月武烈祠祭,依定式,以三丁二十三日,磨鍊以入之意,敢啓。傳曰,知道。
又啓曰,卽接安城幼學金克秀所志,則以爲同姓五寸姪宇淇嫡意俱無子,以其同姓六寸兄宇哲第三子櫓範,欲爲繼後,兩家諸族,相議完定,而宇哲夫妻,俱爲作故,拘於相規,不得循例,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長金克秀所訴旣如此,金宇哲第三子櫓範,立爲金宇淇後,何如?傳曰,允。
又啓曰,卽接安東幼學柳鳳春所志,則以爲嫡妾俱無子,以其同姓十六寸弟肇春第二子熺祚,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典,草記稟處事,呈狀矣。凡係〈繼〉宗立後,兩邊與受,明有可據,而不得登聞者,許令該曹論理草記事,載在法典,而門長柳鳳春第二子熺祚,立爲柳覺春之後,何如?傳曰,允。
又啓曰,卽接鳳山幼學金聲重所志,則以爲族孫鼎九,嫡妾俱無子,以其同姓十寸弟道實第二子善敎,欲爲繼後,兩家諸族,相議完定,而道實夫妻,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,令該曹論理草記事,載在法典,而門長金聲重所訢旣如此,金道實第二字善敎,立爲金鼎九之後,何如?傳曰,允。
戊辰三月二十日辰時,上詣天漢殿展謁,仍御敬近堂,宗科庭試試取入侍時,兼都承旨金有淵,行左承旨任承準,右承旨申道熙,左副承旨李炳敎,右副承旨金聲根,同副承旨吳夏泳,記事官李纘夏,假注書朴定陽,記事官趙秉鎬·徐奭輔,檢校直提學李載元·李載冕,直提學閔升鎬,檢校待敎鄭範朝·洪承億·趙慶鎬,玉堂缺。以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金世均,副提調金有淵進前問候訖,出協陽門,通禮跪啓請降輿乘輦。上降輿乘輦,由肅章門出敦化門,進發至宗親府大門外,通禮跪啓請降輦乘輿,上降輦乘輿至天漢殿南門外,降輿步過,還乘輿入幕次,展謁時至,通禮跪啓請出次,上出次,通禮導上詣版位,行四拜禮,陞謁殿內,奉審訖,還入幕次。少頃,通禮跪啓請出次,上出次,詣敬近堂陞座,承旨讀奏入門單子訖。奏曰,從陞中試官蒙點人,使之下去,一體行禮乎?上,可之。引儀引讀券官領議政金炳學·趙秉昌·李載元·李源命·李寅奭·李載冕·閔升鎬·李鎬俊·李沇應·李敦應·李寅卨·韓敬源·趙康夏·趙慶鎬·李乾夏·李源珪·洪承億·李昌鎬·閔謙鎬·南錫淵·李容萬,李承洙·李·趙秉鎬·徐奭輔及諸儒生,以次行禮,就位訖。上命試官進前。命書賦題雲近蓬萊春樹萬花,秉昌跪書讀奏,奭輔等奉出懸題。少頃,上命考試。仍傳曰,宗正卿別雲劍兵摠府堂上堂上閣臣,入侍承旨堂上對讀官,竝讀券官加差下,堂下儒臣,竝對讀官加差下,使之分考。出傳敎傳曰,今番宗科庭試,取五人。出傳敎仍行科次,炳學書等,承旨坼封訖。上命試官先退,通禮跪,啓禮畢,上降座乘輿,出府大門外,通禮跪啓請降輿乘輦。上降輿乘輦,進發由敦化門,入肅章門,降輦乘輿,入協陽門。兵曹判書跪稟放仗,承旨請出標信,解嚴,上還內,諸臣以次退出。
上在昌德宮。停常參·經筵。
政院啓曰,來二十一日,朝參日次,而英陵忌辰祭正日相値,頉稟之意,敢稟。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,明日大駕詣南廟入幕次後,大王大妃殿·王大妃殿·大妃殿問安,何承旨進去乎?敢稟。傳曰,左承旨進去。
又啓曰,吏曹郞廳來言,新恩下批政事,取稟。傳曰,當日爲之。
兵曹啓曰,今三月二十二日大駕詣南關王廟展拜,仍詣慕華館,親行閱武時,左邊捕盜大將李鍾承,以本曹參判隨駕矣。在前如此之時,有他邊大將兼察之例,回鑾間右邊捕盜大將李元熙,姑令兼察,何如?傳曰,允。
政院啓曰,因兵曹草記,南關王廟展拜,慕華館閱武時,左邊捕盜大將李鍾承,以本曹參判隨駕矣,在前如此之時,有他邊大將兼察之例,回鑾間右邊捕盜大將李元熙,姑令兼察事,命下矣。兼察左邊捕盜大將李元熙,卽爲牌招,聽傳敎,何如?傳曰,允。
宗親府書寫郞廳單李載洪,書寫忠義單李欑重。
宗親府啓曰,今此宗科庭試,卽璿源續譜修正後設科者也,今番武科榜目中定平閑良李龍仁,初不入譜,肆然擧赴,至參榜魁,原榜目勿施,該擧子移送秋曹,照法嚴繩,而且文武科中,多有漏譜者云,故今方考閱,鱗次修啓之意,敢啓。傳曰,知道。
兵曹啓曰,今番宗科武壯元李龍仁,自宗親府草記勿施矣。乙科第一人李商興,陞付甲科一人爲狀元,其代乙丙科,隨其次第,付標以入之意,敢啓。傳曰,知道。
政院啓曰,行大司憲朴承輝,持平李龍雨牌不進,白仁行執義李容翼,掌令權魯淵·姜周用在外,監察茶時之意,敢啓。傳曰,知道。
以司諫李友燁,獻納宋奎灝,持平李龍雨牌不進罷職傳旨,傳曰,只推。
傳曰,明日出宮內門路,以協陽門爲之。
以平安道放未放成冊,傳曰,金相佑·李燮奎·李邦熙·鄭在箕竝放。
以黃海道放未放成冊,傳曰,咸慶億放。
以公忠道放未放成冊,傳曰,趙容在放。
以咸鏡道放未放成冊,傳曰,李泰逵放。
以慶尙道放未放成冊,傳曰,洪義祿·尹致遠·金正九·金繼運竝放。
以全羅道放未放成冊,傳曰,李儒虎·黃鍾顯·李羲道·洪翼燮竝放。
吏曹啓曰,宗親府正嚴世永陞敍事,命下矣。已經準職,何以爲之乎?敢稟。傳曰,加資。
又啓曰,健陵參奉金炳憙,安陵參奉李元燮,俱以身病,呈狀乞遞,竝改差,何如?傳曰,允。
有政。吏批,行判書韓啓源進。以韓正敎爲判義禁,金敬均爲副校理,李允夏爲宗府參奉,尹致聃爲健陵參奉,李義植爲安陵參奉。
吏批啓曰,公忠道定山居幼學崔學永呈狀內,矣身父幼學龍學,今年爲百歲,全羅道寶城居幼學金七根呈狀內,矣身父幼學金奎淳今年一百一歲,潭陽居幼學宋永新呈狀內,矣身父前僉知秀鉉,今年爲八十二歲,靈光居幼學羅永秀呈狀內,矣身父幼學彦厚,今年爲九十歲,益山居幼學李壽吉呈狀內,矣身父幼學華用,今年爲九十歲,慶尙道禮安居進士沈義達呈狀內,矣身父幼學鋌,今年爲九十歲,陜川居幼學金世喆呈狀內,矣身父幼學應文,今年爲九十歲,而俱爲見漏於該道應資老人抄啓中云,故考其帳籍,則果爲的實矣。在前如此之人,追後啓稟蒙恩,旣有已例,今日政,加資下批之意,敢啓。傳曰,知道。幼學金奎淳·崔龍甲,通政金東翼·金致琮,已上一百歲,直超崇政,前五衛將宋秀鉉今加嘉善,朝官年八十,幼學尹弼殷·金應文·羅彦厚·沈鋌·李華用已上今超通政,士庶年九十,折衝金義燾今加嘉善,宗親府正嚴世永今加通政加資事,承傳,軍器寺正南錫鉉今加通政,滿三十朔依法典陞堂上,嘉善成有敏今加嘉義,回榜人依法典加一資。長淵都護府使單李昌鎬,宗親府郞廳單李載洪,忠義單李欑重,書題單李元錫,宗親府直長李承胄,英陵直長崔麟九,已上相換。
兵批,缺同知加設二單金東翼·金致琮,副司猛,金炳熺·金致相·徐有斗·柳昌祚·李若圭,兼海州鎭管長淵兵馬同僉節制使水軍營將單李昌鎬。
承文院啓曰,院吏文學官柳昌祚有頉代,幼學李若圭差下付軍職,冠帶常仕,何如?傳曰,允。
扈衛廳啓曰,依兵曹啓下節目,本廳受料軍官九十人,扈衛排立矣,三十人則今爲入直除信箭,別將先往閱武臺,攔後排立之意,敢啓。傳曰,知道。
訓鍊都監·禁衛營·御營廳啓曰,卽接東關王廟守直官所報,則本廟南邊墻垣四間頹圮云。限改築間,堅實圍排之意,敢啓。傳曰,知道。
宗親府啓目,謹依下敎,宗正卿李根永名字,改以義根事告狀,領藝文館給帖,何如?啓,依允。
副護軍趙成夏疏曰,臣於年前,以臣祖父豐恩府院君緬襄,經紀於聞慶葛坪地,至蒙賜牌劃給之隆眷矣。事極重大,其在審愼之道,必十全無疑,然後可行擧下之禮,故博採形字,衆論不無歧貳於休咎,方謀更求吉兆,以爲永久完措之計矣。竊念當初此地之特賜,寔由於緬移,而今將改營他處,則界是關院封守,莫宜屬之私有,況又錫山殊典,終未可夤緣虛褻,臣之蚤夜懍惕,彌久不敢自已者也。裁量旣熟,冒悚控籲,伏望聖慈,俯燭至墾,特收臣家已錫之券,俾該司還付版圖以安區區微諒,不勝大願,臣無任云云。省疏具悉。所請依施。
戊辰三月二十一日巳時,上御重熙堂。宗親府進箋親受入侍時,兼都承旨金有淵,行左承旨任承準,右承旨申道熙,左副承旨李炳敎,右副承旨金聲根,同副承旨吳夏泳,記事官李纘夏,假注書朴定陽,記事官趙秉鎬·徐奭輔,檢校直提學李載元·李載冕,直提學閔升鎬,檢校待敎鄭範朝·洪承億·趙慶鎬,玉堂缺。以次侍立訖。通禮跪啓請出次。上具翼善冠·衮龍袍,出次陞座,承史閣臣,先入庭,行四拜禮,以次侍立。引儀引判宗正卿興宣君最應·李圭徹·李載元,知宗正卿李鍾淳·李載冕·李志謙入就位,行四拜禮,讀箋官陞詣殿內,跪讀箋文訖,興宣君最應等,行四拜禮,聲根曰,今日殿座,侍臣當爲進參,而兩司無一人來待,雖以兼春秋代行,事甚未安。當該臺諫,竝推考,何如?上曰,依爲之。出榻敎通禮跪,啓禮畢。上命退,承史,仍降座還內,諸臣以次退出。
上在昌德宮。停常參·經筵。
自開東至未時,灑雨下雨,測〈雨〉器水深二分。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
藥房口傳啓曰,南廟展拜,郊館閱武,已有成命,鑾儀將戒,見今雨勢連霔,頓無開霽之意,此時移蹕勞動,有非大聖人節宣保嗇之方,亟寢成命,千萬顒祝,惶恐,敢啓。答曰,知道。
傳曰,雨勢如此,南廟展謁與館所閱武,退定於明日。
弘文館啓曰,新除授副校理金敬均,卽爲牌招,何如?傳曰,允。
以司謁,口傳下敎曰,今番宗廟夏享親祭動駕時,先後廂中央陣,兩傍排立。
議政府啓曰,親祭祭官,毋得以蔭官塡差,卽典式然也。且有前年稟定者,而太廟夏享時,文官當爲差祭,近甚苟艱,無以排備云矣。事勢攸在,不可無通變之擧,今番則許令蔭官互差,此後則豫先知委於在鄕文臣,使之趁限上來差祭事,定式施行之意,分付吏曹何如?傳曰,允。
春官通考校正廳啓曰,郞廳嚴世永,旣已陞資,其代,宗府正李昌鎬差下,使之察任,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
營建都監啓曰,監造官兪致遠,今旣陞六,其代,氷庫別檢李裕敦差下,何如?傳曰,允。
政院啓曰,行大司憲朴承輝,持平李龍雨牌不進,白仁行,執義李龍翼,掌令權魯淵·姜周用在外,監察茶時之意,敢啓。傳曰,知道。
以司諫李友燁,獻納宋奎灝,持平李龍雨牌不進罷職傳旨,傳曰,只推。
傳曰,明日出宮內門路,以協陽門爲之。
兵曹啓曰,來四月初一日大駕詣宗廟齋宿,初二日夏享大祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番以幾哨磨鍊,餘軍留營,何以爲之乎?敢稟。傳曰,訓局步軍七哨,馬軍三哨,訓將領率,爲先廂,禁營步軍三哨,兩營騎士各二番,禁將領率,爲後廂,禁軍,二番爲之,留營留陣,置之。
政院啓曰,明日聖節望闕禮,依例爲之之意,敢啓。傳曰,知道。
又啓曰,明日聖節望闕禮習儀時,兩司當爲進參,除在外隨駕進去外,呈告人員,竝待開門牌招,何如?傳曰,允。
禮曹啓曰,傳曰,文武直赴殿試人一體許赴庭試放榜事,命下矣。水原府境內儒生應製入格幼學兪望源,付之慶科庭試榜末,以爲一體放榜之意,敢啓。傳曰,知道。
宗親府啓曰,今番宗科庭試文科李蒙濟,溯考世系,昭穆不分明,武科李得奉·李載秀·李時亨·李文煜·李貞錫·李錫麟·李東漢·李秉舜·李京白·李枝漢,初不入譜,無難赴擧,揆以事體,萬萬痛駭。原榜目勿施,移送秋曹,照法嚴勘之地,何如?傳曰,允。今此璿源修譜,親行設科,卽以親九族之意也。初不修譜而入格者,數旣不少,則可知其許多冒赴者矣。尤極痛惡,從今以後,勿論某科,如有完李參榜,令宗府受單考譜後施行事,定式。
刑曹啓曰,因宗親府啓辭批旨,初不入譜,無難赴擧,至於入格之安義李東漢,已爲下鄕云,故發關該道,待捉上擧行之意,才有所草記蒙允,而罪人李東漢,自現於臣曹矣。依大典會通濫入者水軍充定之文,依例令兵曹擧行之意,敢啓。傳曰,知道。
義禁府啓曰,各道放未放成冊啓下咸鏡道甲山府荐棘罪人李泰逵,全羅道光陽縣遠地定配罪人李孺虎,高山縣流三千里定配又三年禁錮罪人黃鍾顯,益山郡流三千里定配罪人李羲道,茂朱府流三千里定配罪人洪翼燮,慶尙道醴泉郡流三千里定配罪人洪羲祿,晉州牧遠地定配罪人尹致遠,靑松府遠地定配罪人金正九,慈仁縣遠惡地定配罪人金繼運,平安道龜城府遠惡地定配勿揀赦前罪人金相佑,肅川府遠地定配罪人李燮奎,竄配罪人李邦熙,中和府流三千里定配又五年禁錮罪人鄭在箕,公忠道忠州牧徒二年定配罪人趙容在,黃海道白翎鎭嚴囚罪人咸慶億等名,下放字書下矣。李泰逵撤去圍籬後放送,李孺虎·黃鍾顯·李羲道·洪翼燮·洪羲祿·尹致遠·金正九·金繼運·金相佑·李燮奎·李邦熙·鄭在箕·趙容在·咸慶億等,竝放送事,分付各該道道臣之意,敢啓。傳曰,知道。
吏曹啓目,前五衛將李熙益名字,改以益榮,出身李斗銓名字,改以斗鎔,前水使李錫永名字,改以載錫,副司果李秀存名字,改以圭淵,前郡守尹定鎬名字,改以鎬善事,爲等如告狀,令藝文館給帖,何如?啓,依允。
上在昌德宮。停常參·經筵。
大妃殿誕日,大殿·大王大妃殿·王大妃殿·中宮殿,宗親·儀賓·內閣·政院·玉堂·百官口傳問安。答曰,知道。
大妃殿,宗親·儀賓·內閣·政院·玉堂·百官單子問安。答曰,知道。
大駕詣南廟展拜,還入幕次後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。
還宮後,宗親·儀賓·內閣·政院·玉堂·朝廷·二品已上口傳問安。答曰,知道。
政院啓曰,今日聖節望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
又啓曰,臣道熙,今日聖節望闕禮習儀進去,下直之意,敢啓。傳曰,知道。
以司諫李友燁牌不進罷職傳旨,傳曰,只推。
政院啓曰,臣以大王大妃殿·王大妃殿·大妃殿問安,進去,下直之意,敢啓。傳曰,知道。
又啓曰,卽者義禁〈府〉都事來言,今日動駕時,衛外擊錚罪人李基喆等十人,移送秋曹云矣,敢啓。傳曰,知道。
奎章閣啓曰,大駕今已還宮,守宮檢校直提學金輔鉉,減下,何如?傳曰,允。
弘文館啓曰,大駕今已還宮,守宮檢校副提學兪致善,減下,何如?傳曰,允。
禮曹啓曰,因宗親府草記,宗科庭試甲科入格人李蒙濟,原榜目勿施事,允下矣。原榜目中拔去,付標以入,而以乙科入格人李鉉亨,陞爲甲科,以丙科第一人李載純,陞爲乙科之意,敢啓。傳曰,知道。
兵曹,領三軍府事單金左根,判三軍府事三單金炳冀·金炳國·李圭徹,行知三軍府事三單申觀浩·李景純·申命淳,知三軍府事五單,李景夏·李顯稷·金健·李周喆·李容熙。
戊辰三月二十三日辰時,大駕詣南關王廟展拜,仍詣館所閱武動駕入侍時,兼都承旨金有淵,行左承旨任承準,右承旨申道熙,左副承旨李炳敎,右副承旨金聲根,同副承旨吳夏泳,記事官李纘夏,假注書朴定陽,記事官趙秉鎬·徐奭輔,檢校直提學李載冕,檢校直閣李淳翼,檢校待敎鄭範朝·洪承億·趙慶鎬,玉堂缺。以次侍立。時至,通禮跪啓請外辦。上具軍服,乘輿出宣化門。藥房提調金世均,副提調金有淵進前問候訖,出協陽門外,通禮跪啓請降輿乘馬。上降輿乘馬,由肅章門,出敦化門外,宣傳官跪稟招搖旗三行分立,行鼓進發,至崇禮門外,宣傳官跪稟鳴金二下,大吹打,行鼓進發,至南廟洞口,宣傳官跪稟鳴金三下,吹打止,招搖旗分列左右,通禮跪啓請降馬。上降馬乘輿入幕次展拜。時至,通禮跪啓請出次,上仍具軍服以出,通禮導上詣褥位,行再拜禮,入詣廟內奉審,仍詣東西碑閣奉審訖,通禮導上還入幕次。少頃,通禮跪啓請出次,上乘輿出廟大門外,通禮跪啓請降輿乘馬。上降輿乘馬,宣傳官跪稟招搖旗三行分立,鳴金二下,大吹打,行鼓進發,至畿營大門外,宣傳官跪啓鳴金三下,吹打止,招搖旗分列左右,通禮跪啓請降馬乘輿,上降馬乘輿,入行殿。少頃,兵曹判書進軍令,命單三吹,通禮跪啓請出次。上改具甲冑乘輿以出,通禮跪啓請降輿乘馬,宣傳官跪稟招搖旗三行分立,鳴金二下,大吹打,行鼓進發,至館所,宣傳官跪稟鳴金三下,吹打止,招搖旗分列左右,至轅門外,兵曹判書跪請駐蹕扎駐營,放砲一聲,吹天鵞聲,點旗吶喊,共三吹,大開轅門,宣傳官跪稟鳴金二下,大吹打,又跪稟鳴金三下,吹打止,承旨跪啓傳敎,兵曹判書宣敎勞軍訖,宣傳〈官〉跪稟鳴金以下,大吹打,大駕從正路閱視各營營壘,大將以下陣頭跪迎,仍扈駕隨行,宣傳官跪稟鳴金三下,吹打止,旗幟分列左右,大駕登壇,黃門旗手叉捍作門,宣傳官跪稟鳴金二下,小吹打。少頃,又跪稟吹打止,兵曹判書·宣傳官,行參現禮,武藝別監軍牢巡視手吹鼓手,等分班叩頭訖,宣傳官跪稟升壇號令,鳴金二下,大吹打,牢子大喝三聲,大呼開門,黃門旗手揮旗退,宣傳官跪稟鳴金三下,吹打止,又跪稟升旗號令,放信砲一聲,擂鼓鳴鑼共三通,各營將臣以下行參現禮,卽還信地,兵曹判書跪稟召各營大將,吹大角三聲,放信砲一聲,宣傳官命立各營招搖旗一磨,各營大將立認旗應之,宣傳官又立黃神旗一磨,各營中軍立黃神旗應之,俱馳集壇下,宣傳官啓稟跪鼓,兵曹判書跪稟班誓,各營大將仍留壇上,禁軍別將各營中軍各回本陣,宣傳官啓稟下馬號令,鳴鑼,放信砲一聲,兵曹判書跪稟放肅靜砲,放信砲三聲,立肅靜牌,豎豹尾旗,兵曹判書跪稟命各營大將,操鍊先後廂結方陣,令先廂衝突後廂,良久解歸信地,又令後廂衝突先廂,而別隊馬兵駕前別抄軍·駕後禁軍,武藝別監,合擊衝突,不得擺開。少頃,命止金,兵曹判書跪稟各營大將回信地收營,宣傳官啓稟落旗號令,放信砲一聲,鳴鑼擂鼓共三通,兵曹判書跪告大閱禮成,領議政金炳學進前問候訖。奏曰,三軍府旣復設矣。五衛舊制,今不可遽議,而曾經將臣中大匡則領事,上輔國輔國則判事,崇祿崇政則行知事,正憲資憲則知事,竝以兼銜下批,時任將臣,亦照此例,隨階單付,仍以三營將臣,定爲有司三員,檢察一府事,著爲定式,恐好,故敢達矣。上曰,依爲之。令該曹口傳下批。出榻敎炳學曰,武臣晉塗,各有其薦,而武科壯元,若無南行薦,則一番付職,更不得遷轉,其所齎鬱,由來久矣。自今爲始,地閥之可合奬進者,武將臣筵奏後,依別薦例,許用宣薦事,著式施行,何如?上曰,依爲之。出擧條訓鍊大將申觀浩曰,武臣之當薦而無薦人,雖緣事會,實爲齎鬱矣。才有大僚所奏,前水使金樂文,吉州牧使張斗衡,前僉使具昌植,把摠李德純,捕從洪運燮,武兼申相兌,俱合薦剡,竝以宣薦施行,何如?上曰,依爲之。出擧條上入小次。少頃,兵曹判書進軍令,命三吹,通禮跪啓請出次。上改具軍服以出,通禮跪啓請乘馬,上乘座馬,宣傳官跪稟旗幟三行分立,鳴金二下,大吹打,進發至崇禮門外,宣傳官啓稟鳴金三下,吹打止,至敦化門外,宣傳官啓稟旗幟分列左右,由敦化門入肅章門,通禮跪啓請降馬乘輿,上降馬乘輿,入協陽門,宣傳官請出信箭,解嚴,上還內,諸臣以次退出。
上在昌德宮。停常參·經筵。
翌日,大殿,宗親·儀賓·內閣·政院·玉堂口傳問安。答曰,知道。
朝廷·二品以上單子問安。答曰,知道。
大王大妃殿·王大妃殿·大妃殿,宗親·儀賓·內閣·政院·玉堂口傳問安。答曰,知道。
藥房提調金世均,副提調金有淵啓曰,南廟展拜,郊館閱武,向晩回鑾,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
還內後,藥房·內閣·政院·玉堂口傳問安。答曰,知道。
政院啓曰,合辭方張之時,憲府無詣臺之員,事甚未安。除在外外,呈告人員,竝卽牌招,何如?傳曰,允。
傳曰,右承旨許遞,前望入之。
承旨前望入之。金元性落點。
傳曰,吏曹參議有闕之代,前望入之。
吏曹參議前望入之。金翼鉉落點。
弘文館啓曰,副應敎趙準永,校理趙秉稷,副校理金敬均·鄭顯裕,竝卽牌招,推移入直,何如?傳曰,允。
政院啓曰,行大司憲朴承輝,持平李龍雨牌不進,白仁行,執義李容翼,掌令權魯淵·姜周用在外,監察茶時之意,敢啓。傳曰,知道。
以持平李龍雨牌不進罷職傳旨,傳曰,只推。
傳曰,明日出宮門路,以協陽門爲之。
傳曰,右承旨許遞,前望入之。
傳曰,同副承旨許遞,前望入之。政院啓曰,臣與同副承旨吳夏泳伴直矣。纔已許遞出去,伴直無人,右副承旨金聲根,卽爲牌招,何如?傳曰,允。
承旨前望入之。李奎顔·洪遠植落點。
吏曹啓曰,贈諡貞簡公柳相祚延諡,來四月初六日,定行於安東本第云矣,敢啓。傳曰,知道。
兵曹啓曰,內禁將李毅達,以其身病,呈狀乞遞,改差,何如?傳曰,允。又啓曰,因刑曹草記,今番宗科武科庭試時濫入罪人李龍仁,依律文水軍充定,令兵曹擧行事,命下矣。濫入罪人李龍仁,江原道通川郡水軍充定之意,敢啓。傳曰,知道。
訓鍊都監·禁衛營·御營廳啓曰,東關王廟南邊墻垣四間頹圮處,今三月二十四日爲始,三營合力改築之意,敢啓。傳曰,知道。
戶曹啓曰,依定式,進詣鄕校洞於義宮奉安閣奉審,則姑無頉處之意,敢啓。傳曰,知道。
又啓曰,依定式,進詣於義本宮,奉審,則姑無頉處之意,敢啓。傳曰,知道。
又啓曰,大嬪宮依定式奉審,則姑無頉處之意,敢啓。傳曰,知道。
吏曹啓目,行護軍趙在應名字,改以基應,掌苑奉事趙在應名字,改以基曾,僉使趙在豐名字,改以基豐,五衛將趙在安名字,改以基安,出身趙在宣名字,改以基宣,僉知金星杓名字,改以星集,兵曹佐郞金始遠名字,改以始熙,前主簿金益遠名字,改以冕熙,出身金鳴遠名字,改以鳴熙,出身金亨遠名字,改以泰熙,新及第金奇遠名字,改以觀熙,副司果金鳳商名字,改以敎濚,前主簿金益商名字,改以敎益,出身韓鍾和名字,改以弘履,典獄參奉李尙重名字,改以商鎭,前五衛將姜浚翿名字,改以在恒,出身姜浚翼名字,改以在英,新及第李根秀名字,改以德秀,李春林名字,改以喜林,李龍赫名字,改以周赫,李時默名字,改以載升事,爲等如告狀,令藝文館給帖,何如?啓,依允。
戊辰三月二十四日子時,上詣仁政殿月臺。宗廟夏享大祭誓戒親受入侍時,兼都承旨金有淵,行左承旨任承準,右承旨李炳敎,左副承旨金聲根,右副承旨李奎顔,同副承旨洪遠植,記事官李纘夏,假注書朴定陽,記事官趙秉鎬·徐奭輔,檢校直提學趙寧夏·李載冕,檢校直閣李淳翼,檢校待敎洪承億,玉堂缺。以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調金世均,副提調金有淵進前問候訖,由協陽門詣仁政殿月臺,通禮跪啓請降輿。上降輿就褥位,南向立,承旨進圭,上執圭,贊儀唱四拜,諸享官及宗親·文武百官行四拜禮,吏曹判書韓啓源讀誓文,刑曹判書兪鎭五順聽訖,贊儀唱四拜,諸享官及宗親·文武百官行四拜禮,通禮跪,啓禮畢,上釋圭。乘輿出仁政門,入協陽門。兵曹判書跪稟放仗,承旨請出標信解嚴,上還內,諸臣以次退出。
上在昌德宮。停常參·經筵。
藥房提調金世均,副提調金有淵啓曰,親臨誓戒,勞動旣多,伏未審聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨李奎顔,時在公忠道牙山地,斯速乘馹上來事下諭何如?傳曰,允。
又啓曰,議政府郎廳來言,今日賓廳日次,而領議政無時急稟定事,左議政·右議政未差,不得來會云矣,敢啓。傳曰,知道。
又啓曰,卽者檢閱徐奭輔,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱趙秉鎬,謂有館規,陳疏徑出,原疏纔已退却矣。所當卽捧禁推傳旨,而此與無端徑出有異,推考警責,仍直牌招入直,何如?傳曰,允。
又啓曰,左右史不可不備,別兼春秋金性均,直爲牌招入直,何如?傳曰,允。
傳曰,兵刑換房。
〈議〉政府啓曰,假注書朴定陽,身病猝重,勢難察任,今姑改差,何如?傳曰,允。
朴定陽改差,代以李元用爲假注書。
政院啓曰,行大司憲朴承輝,持平李龍雨牌不進,白仁行,執義李容翼,掌令權魯淵·姜周用在外,監察茶時之意,敢啓。傳曰,知道。
以司諫李友燁,獻納宋奎灝,持平李龍雨牌不進罷職傳旨,傳曰,只推。
政院啓曰,兼都承旨金有淵藥院進,行左承旨任承準不爲仕進,右承旨李炳敎式假出去,左副承旨金聲根式暇,右副承旨李奎顔在外,院中只有臣一人,伴直無人,行左承旨,所當牌招,而拘於廳規,不得請牌,何以爲之?敢稟。傳曰,牌招。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
議政府啓曰,卽見水原留守李景夏狀啓,則今春官門聚點,以幸行相値,姑不得擧行,而馬步軍兵,已經點閱於參陳時,則不必疊行,特爲停止事,請令廟堂稟旨,分付矣。依狀請停止事,分付,何如?傳曰,允。
又啓曰,三軍府兼銜與三營將臣之仍行有司事,已有所筵稟定判矣。有堂上則不可無郞官,而古例則舍人敎導官,卽是府從事也。今不必另爲設窠,以三營文從事官,例兼三軍府從事官,俾爲著式擧行之地,何如?傳曰,允。
檢閱徐奭輔疏云云。省疏具悉。爾其勿辭,救護。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
以別兼春秋金性均,檢閱趙秉鎬牌不進罷職傳旨,傳曰,只推。
政院啓曰,左右史不可不備,別兼春秋金性均,檢閱趙秉鎬,旣有只推之命,竝卽牌招入直,何如?傳曰,允。
傳曰,吏曹參判有闕之代,前望入之。
吏曹參判前望入之。李建弼落點。
政院啓曰,卽者副校理金敬均,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
弘文館啓曰,上番闕直,事甚未安。副應敎趙準永,校理趙秉稷,副校理鄭顯裕,竝卽牌招,推移入直,何如?傳曰,允。
兵曹口傳政事,護軍李鎬俊。
以司謁,口傳下敎曰,刑曹放未放,令秋判就議于廟堂,付籤以入。
注書李纘夏病,代以李左堯爲假注書。
政院啓曰,行大司憲朴承輝,持平李龍雨牌不進,白仁行,執義李容翼,掌令權魯淵·姜周用在外,監察茶時之意,敢啓。傳曰,知道。
又啓曰,兼都承旨金有淵,行左承旨任承準,右承旨李炳敎,左副承旨金聲根,不爲仕進,右副承旨李奎顔在外,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
以司諫李友燁,獻納宋奎灝,持平李龍雨牌不進罷職傳旨,傳曰,只推。
刑曹啓曰,以司謁,口傳下敎曰,刑曹放未放,令秋判就議于廟堂,付籤以入事,命下矣。臣就議于大臣,詳閱各道配案,可以放釋者,付籤以入之意,敢啓。傳曰,知道。
又啓曰,宗親府啓辭內,今番宗科庭試文科李蒙濟,溯考世系,昭穆不分明,武科李得奉·李載秀·李時亨·李文煜·李貞錫·李錫麟·李東漢·李秉舜·李京白·李枝漢,初不入譜,無難赴擧,揆以事體,萬萬痛駭。原榜目勿施,移送秋曹,照法嚴勘,何如?傳曰,允。今此璿源修譜,親行設科,卽以親九族之意也。初不修譜而入格者,數旣不少,則可知其許多冒赴者矣,尤極痛惡,從今以後,無論某科,如有完李參榜,令宗府受單考譜後施行事,定式事,命下矣。李蒙濟等,依大典會通武科條濫入者水軍充定之文,依例令兵曹擧行,而平壤李得奉,安義李東漢,俱已下鄕,發關各該道,使之罔夜捉上,待押來擧行之意,敢啓。傳曰,知道。
李左堯有頉,代以金敬義爲假注書。
兵曹啓曰,宗科武科榜目中李得奉等,原榜目竝付標,乙丙科亦爲付標以入之意,敢啓。傳曰,知道。
漢城府啓曰,每式年成籍後,五部帳籍江都件,例於翌年春持往江都藏置矣。封褁雜物,令各該司進排,領去官吏所騎馬及帳籍載持馬,亦令該曹題給,何如?傳曰,允。
以左副承旨金聲根牌不進罷職傳旨,傳曰,只推。
以別兼春秋金性均,檢閱趙秉鎬牌不進罷職傳旨,傳曰,只推。
吏曹參判李鎬俊疏云云。答曰,省疏具悉。所請依施。
副校理金敬均疏云云。省疏具悉。爾其勿辭,救護。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來初一日,輪對日次,而宗廟夏享大祭親行相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左右史不可不備,別兼春秋金性均,檢閱趙秉鎬,旣有只推之命,竝卽牌招,推移入直,何如?傳曰,允。
都摠府啓曰,來四月初二日,行宗廟夏享大祭時,侍衛寶劍,當爲備員,而副摠官李敦應呈辭,李鶴榮·李奎奭在外,申正熙,以禁軍別將,陣上進,金箕錫,以禁衛中軍,陣上進,無以備員,令政院稟旨變通,仍令該曹口傳差出,備員進參之地,何如?傳曰,允。呈辭與在外許遞。
兵曹口傳政事,以李參鉉·鄭雲翼·趙台顯爲副摠管。
政院啓曰,行大司憲朴承輝,持平李龍雨牌不進,白仁行,執義李容翼,掌令權魯淵·姜周用在外,監察茶時之意,敢啓。傳曰,知道。
以司諫李友燁,獻納宋奎灝,持平李龍雨牌不進罷職傳旨,傳曰,只推。
兵曹啓曰,今月三十日二內禁軍番次,而該番將有闕之代,依承傳口傳擬入之意,敢啓。傳曰,知道。
兵曹口傳政事,以李昌淵爲內禁將。
訓鍊都監啓曰,本局中軍李奎奭,陳疏下鄕,軍務不可暫曠,今姑改差,何如?傳曰,允。
上在昌德宮。停常參·經筵。
自辰時至申時,灑雨下雨,測雨器水深七分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日,再明日,三明日,宗廟夏享大祭親祭齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,知道。
又啓曰,臣遠植宗廟夏享大祭親祭肄儀進去,下直之意,敢啓。傳曰,知道。
以別兼春秋金性均,檢閱趙秉鎬牌不進罷職傳旨,傳曰,只推。
政院啓曰,左右史不可不備,檢閱趙秉鎬,旣有只推之命,徐奭輔,由限已過,竝卽牌招入直,何如?傳曰,允。
弘文館啓曰,副校理鄭顯裕,修撰李晩耆,俱以宗廟夏享大祭祭官,今日肄儀時,晝仕出去之意,敢啓。傳曰,知道。
兵曹,以李邦鉉爲訓鍊都監中軍。
都摠府啓曰,今日習射技放事,標信請出矣。雨勢如此,不得設行之意,敢啓。傳曰,知道。
政院啓曰,行大司憲朴承輝,持平李龍雨牌不進,白仁行,執義李容翼,掌令權魯淵·姜周用在外,監察茶時之意,敢啓。傳曰,知道。
又啓曰,兼都承旨金有淵,行左承旨任承準,右承旨李炳敎不爲仕進,右副承旨李奎顔在外,同副承旨洪遠植肄儀進,院中只有臣一人,伴直無人,同副承旨卽爲牌招,何如?傳曰,允。
以司諫李友燁,獻納宋奎灝,持平李龍雨牌不進罷職傳旨,傳曰,只推。
兵曹啓曰,今番宗科文武科庭試濫入罪人李蒙濟,公忠道韓山郡,李載秀大興郡,李時亨恩津縣,李錫麟保寧縣,李文煜黃海道康翎縣,李枝漢白川郡,李貞錫江原道江陵府,李京白平安道咸從府,李秉舜甑山縣,竝水軍充定之意,敢啓。傳曰,知道。
戶曹啓曰,追慕洞碑閣,淨業院碑閣,流霞亭,依定式,發遣本曹郞廳奉審,則姑無頉處之意,敢啓。傳曰,知道。
又啓曰,訓鍊院,慕華館,依定式,發遣本曹郞廳摘奸,則姑無頉處之意,敢啓。傳曰,知道。
又啓曰,時御所內各司,依定式看審,則姑無雨漏處之意,敢啓。傳曰,知道。
刑曹啓曰,因宗親府啓辭批旨,初不入譜,無難赴擧,至於入格之安義李東漢,已爲下鄕云,故發關該道,待捉上擧行之意,才有所草記蒙允,而罪人李東漢,自現於臣曹矣。依大典會通濫入者水軍充定之文,依例令兵曹擧行之意,敢啓。傳曰,知道。
以同副承旨洪遠植牌不進罷職傳旨,傳曰,只推。
上在昌德宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨洪遠植,今日不爲仕進,卽爲牌招,何如?傳曰,允。
以檢閱趙秉鎬·徐奭輔牌不進罷職傳旨,傳曰,只推。
議政府啓曰,卽見水原留守李景夏狀啓,則別驍士及列校昨秋今春都試,當爲設行,而連値事故,不得擧行,待今秋合設事,請令廟堂稟旨分付矣。事勢如此,依狀請施行,何如?傳曰,允。
又啓曰,番舸之倏來倏往,雖不足爲慮,而此時曠官,在所當念,兩西守令中受由上京人,竝令當日催促下送,何如?傳曰,允。
又啓曰,卽見北伯所報,則開市課學李容肅,誠心周旋,除弊甚多云,其在激奬之政,合有示意之擧,令該院施賞,何如?傳曰,允。
又啓曰,會寧·慶源開市,今已完畢,槐院撰出咨文,順付回撥,下送于彎府,使之傳給鳳城將處,以爲轉致北京之地,何如?傳曰,允。
政院啓曰,今日齊宿承旨,當爲備員,右副承旨李奎顔,自鄕上來云,卽爲牌招,何如?傳曰,允。
兵曹啓曰,禁軍習陳,當爲設行,而本曹有故,不得爲之之意,敢啓。傳曰,知道。
又啓曰,宗科武科濫入罪人李得奉,黃海道延安府,水軍充定之意,敢啓。傳曰,知道。
政院啓曰,行大司憲朴承輝,持平李龍雨牌不進,白仁行,執義李容翼,掌令權魯淵·姜周用在外,監察茶時之意,敢啓。傳曰,知道。
以司諫李友燁,獻納宋奎灝,持平李龍雨牌不進罷職傳旨,傳曰,只推。
傳曰,發遣吏郞,諸執事,淸齋與否,摘奸以來。
禮曹啓曰,各陵園墓所,今春植木及播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
奎章閣啓曰,原任待敎趙秉協父喪第三日,依定式遣檢書官,致弔勸粥以來之意,敢啓。傳曰,知道。
兵曹啓曰,再明日動駕時,侍衛當爲備員,而參判李鍾承呈辭,參知未差,無以備員,令政院稟旨變通,竝令該曹口傳差出,待下批牌招,何如?傳曰,允。許遞。
吏曹口傳政事,以徐承輔爲兵曹參判,沈相漢爲參知。
政院啓曰,卽者戶曹郞廳來言,再明日動駕時,堂上一員,當爲導駕,而兼判書金炳國差祭,參判申檍呈辭·受由,參議申獻求有身病,不得進參云,何以爲之?敢稟。傳曰,參判·參議,竝許遞,前望入之。
宣惠廳啓曰,三月令宗廟薦新蕨菜,節序差晩,限內不得封進,臣則惶恐待罪,而在前如此之時,有退限之例,待稍長,卽爲封進之意,分付禮曹,何如?傳曰,允。勿待罪。
禮曹啓曰,卽接坡州幼學洪完周所志,則以爲族姪祐永,嫡妾俱無子,以其同姓四寸兄祐明子承晩,欲爲繼後,兩家諸族,相議完定,而祐永夫妻,俱爲作故,拘於常規,不得循例禮斜,依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長洪完周所訴旣如此,洪祐明子承晩,立爲祐永之後,何如?傳曰,允。
承文院啓曰,院吏文學官李若圭有頉代,幼學鄭學源,差下付軍職,冠帶常仕,何如?傳曰,允。
禁衛營啓曰,本營從事官李起鎬,身病甚重,勢難察任,改差,何如?傳曰,允。
宗親府啓目,判宗正卿府事致仕奉朝賀李敦榮名字,改以敦宇,知宗正卿府事李景純名字,改以景宇,宗正卿李鍾淳名字,改以會淳,宗正卿李重榮名字,改以徹宇,宗正卿李志謙名字,改以鳳儀事,爲等如告狀,令藝文館給帖,何如?啓,依允。
吏曹啓目,前同知李得源名字,改以喆凡,前參議李輝復名字,改以周凡,前五衛將李得中名字,改以得凡,前郡守李鳳九名字,改以宜凡,副司果李錫祚名字,改以錫凡,前承旨李鍾昇名字,改以會昇,北靑府使李鐘濬名字,改以會正,前內禁將李鐘珩名字,改以會準,副護軍李豐淵名字,改以會豐,前五衛將李鍾琓名字,改以會善,李鷹求名字,改以會哲,前縣監李相璡名字,改以會楨,前經歷李鍾鶴名字,改以會英,禁府都事李祖潢名字,改以會淑,出身李相吉名字,改以會吉,李鍾弘名字,改以會淵,李俊求名字,改以會浚,李秉淳名字,改以會洙,前同知李瑢名字,改以相宇,前都正李鍾純名字,改以鍾宇,豐德府使李敏秀名字,改以敏宇,大邱營將李應洙名字,改以應宇,前府使李義純名字,改以仁宇,前五衛將李一純名字,改以一宇,李哲純名字,改以東宇,御營騎士將李在純名字,改以澤宇,鐵山府使李魯洙名字,改以祥宇,前縣監李效榮名字,改以政宇,前縣監李源浩名字,改以靖宇,副司果李敷榮名字,改以致宇,武兼〈李〉㝢純名字,改以鼎宇,前守門將李承純名字,改以奉宇,副司果李承洙名字,改以承宇,前宣傳李佶洙名字,改以曾宇,副司果李明純名字,改以明宇,前都事李能洙名字,改以能宇,前參奉李均純名字,改以純宇,李膺紹名字,改以膺宇,出身李晩純名字,改以晩宇,李觀純名字,改以冕宇,李基純名字,改以兢宇,李應純名字,改以興宇,李原純名字,改以原宇,李健純名字,改以健宇,李順昌名字,改以昌宇,李應榮名字,改以公宇,李徽榮名字,改以徽宇,李徹洙名字,改以鳳宇,李源翼名字,改以翼宇,李熹洙名字,改以建宇,鎭撫中軍李志鼎名字,改以容儀,前營將李志華名字,改以華儀,前正言李章翊名字,改以舜儀,前虞候李志赫名字,改以觀儀,前監役李鼎圭名字,改以準儀,前參奉李萬圭名字,改以萬儀,副司猛李若圭名字,改以用儀,守門將李鼎夏名字,改以元儀,前部將李志豐名字,改以豐儀,出身李志敦名字,改以鶴儀,李志珩名字,改以敬儀,李志奭名字,改以奭儀,李志哲名字,改以哲儀,李志學名字,改以升儀,李鼎殷名字,改以寬儀,李洽名字,改以淳儀,李溶名字,改以浚儀,李瀞名字,改以淨儀,副護軍李京鎬名字,改以起鏞,典翰李昌鎬名字,改以起鎬,宣傳官李世鎬名字,改以起周,前參奉李兢鎬名字,改以起錫,出身李鍾九名字,改以起宅,李學龜名字,改以起璿,前參奉李逵源名字,改以康準,出身李龍源名字,改以康殷事,爲等如告狀,依例令藝文館給帖,何如?啓,依允。
又啓目,行知三軍府事申觀浩名字,改以櫶,副護軍申吉輔名字,改以柲,申善浩名字,改以檐,出身申吉浩名字,改以㯙,申喜輔名字,改以橞,前郡守韓弘一名字,改以致林,折衡李周翼名字,改以忠呂,新及第李在郁名字,改以郁儀,李弘秀名字,改以起弘,李鳳榮名字,改以賢宇事,爲等如告狀,依例令藝文館給帖,何如?啓,依允。
上在昌德宮。停常參·經筵。
藥房提調金世均,副提調金有淵啓曰,伏未審日間,聖體若可?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郎廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
又啓曰,明日大駕詣宗廟,入齋室後,大王大妃殿·王大妃殿·大妃殿問安,何承旨進去乎?敢稟。傳曰,右承旨進去。
傳曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
禮曹啓曰,毓祥宮·延祐宮展拜,每年季春取稟事,曾有定式矣。展拜吉日,以何間推擇乎?敢稟。傳曰,來月初三日爲之,宣禧宮展拜,一體磨鍊。
戶曹參判前望入之。趙基應落點。
戶曹參議前望入之。趙采夏落點。
政院啓曰,卽者宗廟署官員來言,明日夏享大祭親祭時,提調一員,當爲進參,而都提調趙斗淳服制,提調李載元有身病,不得進參云,提調卽爲牌招,何如?傳曰,提調許遞,前望入之。
宗廟提調前望入之。李載冕添書落點。
又啓曰,行大司憲朴承輝牌不進,執義李容翼,掌令權魯淵·姜周用,持平白仁行在外,李龍雨差祭,監察茶時之意,敢啓。傳曰,知道。
以司諫李友燁牌不進罷職傳旨,傳曰,只推。
傳曰,明日出宮內門路,以協陽門爲之。
傳曰,發遣吏郞,諸執事,淸齋與否,摘奸以來。
宗親府啓曰,明日卽天漢殿朔奉審日次,臣守曾進詣擧行之意,敢啓。傳曰,知道。
內醫院啓曰,親享隔日,分提調,令該曹口傳差出,何如?傳曰,允。
吏曹口傳政事,以鄭基世爲分內醫提調。
兵曹啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
兵曹啓曰,來四月初三日,大駕詣毓祥宮展拜,延祐宮展拜,宣禧宮展拜時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依昨春展拜時例,磨鍊。
禮曹啓曰,慶科庭試放榜,以來四月初三日,已爲推擇啓下,而伊日動駕相値,放榜不得不退定,故令日官李秉洪更爲推擇,則來四月十一日卯時爲吉云。以此日時定行,而宗科庭試放榜,亦在是日,則一日內不可竝行,宗科庭試放榜,更爲退定,何如?傳曰,允。宗科放榜,不必退定,同日分二次磨鍊。
兵曹啓曰,來四月初一日宗廟·永寧殿夏享大祭親行時,守門當爲塡差,而本曹郞廳,都摠府郞廳,五衛將,除入直,排擬苟艱,依定式,軍門將官,代差以入之意,敢啓。傳曰,知道。
奎章閣啓曰,守宮檢校提學鄭基世,待開門牌招,何如?傳曰,允。
弘文館啓曰,守宮檢校典翰金昌熙,待明朝牌招,何如?傳曰,允。
吏曹啓曰,禮曹佐郞劉學洙,受由過限,不爲上來,禮曹佐郞李道南,安陵參奉李義植,俱以身病,狀啓乞遞,竝改差,何如?傳曰,允。
戶曹啓曰,田賦考當爲修正以入,而慶尙道收租案,因宮結改修正之致,尙未上來,明日不得入呈之意,敢啓。傳曰,知道。
以京畿監司李宜翼狀啓,薦新生訥魚,節序差早,限內不得封進,惶恐待罪事,傳曰,勿待罪事,回諭。
吏曹啓目,行副護軍尹宗錫名字,改以宇善,前假監役李濟寬名字,改以鳳秀,副司果李喜彰名字,改以祚榮,出身李鐸衡名字,改以圭益,李鐸武名字,改以圭卨,李鐸遠名字,改以圭遠,新及第李尙鶴名字,改以尙榮,義禁府〈都〉事李寬植名字,改以源泰,新及第李元根名字,改以晦根,副司猛吳泰勤名字,改以學善,出身林昌大名字,改以魯秀,新及第趙樂增名字,改以東旭,李漢燾名字,改以祐增,出身李熙彩名字,改以熙增事,爲等如告狀,依例令藝文館給帖,何如?啓,依允。日記廳堂上金春熙。郎廳趙秉健金敬圭。
上在昌德宮。停常參·經筵。
大駕詣宗廟,入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
省牲·省器,還入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨夕問安。答曰,知道。
政院啓曰,明日常參·經筵,取稟。傳曰,停。
又啓曰,臣以大王大妃殿·王大妃殿·大妃殿問安,進去,下直之意,敢啓。傳曰,知道。
又啓曰,大王大妃殿·王大妃殿·大妃殿夕問安。何承旨進去乎?敢稟。傳曰,左副承旨進去。
又啓曰,禮貌官來言,百官稟旨就次。傳曰,知道。
傳曰,在外法司堂上許遞,政官牌招開政,如有違牌,勿爲呼望。
傳曰,景福宮役所工匠,令營建都監,乾犒饋。
傳曰,隨駕軍兵,令各其營饋粥。
都摠府啓曰,今日入直內三廳武兼禁軍及軍兵,當爲中日習射技放,而動駕相値,不得設行之意,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
營建都監啓曰,自三月初一日至三十日,所捧各處願納錢,爲七萬七千二百六十二兩,自正月至三月,宗親府所捧璿派人願納錢,爲六千四百五十六兩,別成冊子以入之意,敢啓。傳曰,知道。
政院啓曰,臣以大王大妃殿·王大妃殿·大妃殿,夕問安,進去,下直之意,敢啓。傳曰,知道。
訓鍊都監·禁衛營·御營廳啓曰,東關王廟南邊墻垣四間頹圮處,今已畢築之意,敢啓。傳曰,知道。
兵曹啓曰,五衛將朴寅遠·安澤壽·金鼎漢·李敎春,景福宮衛將鄭斗寅,文臣兼宣傳官李龍雨,俱以病難供職,呈狀乞遞,竝改遞,何如?傳曰,允。
有政。吏批,行判書韓啓源,參判李建弼,參議金翼鉉進。以李鎬俊爲刑曹參判,李鶴榮爲左尹,任承準爲同春秋,金世均爲藝文提學,李觀白爲安陵參奉,趙敬夏爲驪州牧使,魏近源爲義陵參奉。
〈吏曹〉啓曰,公忠道靑山居幼學李鍾老呈狀內,矣身父通政斗增,今年爲一百歲,黃海道谷山居幼學白載宇,今年爲一百歲,全羅道金堤居幼學姜在奎呈狀內,矣身父翊煥,今年爲一百歲,順天居高永鎭呈狀內,矣身父今年爲一百歲,南平居幼學金永恒呈狀內,矣身父幼學塔,今年爲一百歲,而俱爲見漏於本道應資老人抄啓中,未家恩資事來訴,故考見帳籍,則其年果爲的實矣。在前如此之人,追後啓稟蒙恩,多有已例,今日政竝加資下批之意,敢啓。傳曰,知道。
贈吏參金鑅,贈吏判例兼,贈吏議金載玉贈吏參例兼,故僉知金煹,贈吏議,已上知事金有闕三代。故學生李廷耆·具修天·崔匡學·李繼祿·車式模·徐忠輔贈童蒙敎官,已上孝行卓異事,承傳,贈兵曹參議趙繼先贈兵參例兼,忠節卓異贈職事,承傳,贈僕正趙俊男贈左承旨,忠孝卓異贈職事,承傳,通政李斗增·姜翊煥·白載宇·高時連·金塔,已上年一百,直超通政,依法典加資。幼學金振鉉·金秀玉·李聖大·李以源·柳晙·尹大采·李承億·尹弼鎭·周師國,已上年九十,今超通政,依法典加資。
兵批,判書金壽鉉進。以朴信根·李膺直·李元協·吳仁杓爲五衛將,具箕疇爲扈衛別將,劉鎭福·宋相宇爲景福將,李宗玉爲慶熙將,朴漢喆·朴履桓爲守門將,崔崙鶴爲蛇渡僉使,李國永爲所己萬戶,朴台鎭爲安骨萬戶。華寧殿守門將二單李鶴來·尹光軾,從浦權管單李敎榮,同知單金光漢,同知加設六單,李斗增·白載宇·高時連·崔就甲·金奎淳·金塔,僉中樞三單徐鶴淳·洪昌燮·李暐沼,副司果金容九,副司猛鄭學源。
傳曰,侍衛軍兵雨具,從便爲之。
奎章閣啓曰,夜間閣內諸處,無事之意,敢啓。傳曰,知道。
又啓曰,大駕今已還宮,守宮檢校提學鄭基世,依定式減下,何如?傳曰,允。
弘文館啓曰,大駕今已還宮,守宮檢校典翰金昌熙,依定式減下,何如?傳曰,允。
營建都監啓曰,謹依下敎,工匠一千五百六十五名,每名錢一戔,擔軍·募軍三千九百三十五名,每名錢五分分給之意,敢啓。傳曰,知道。
兵曹啓曰,謹依下敎,隨駕軍兵等處,饋粥之意,敢啓。傳曰,知道。
訓鍊都監啓曰,謹依下敎,隨駕將官·將校·軍官及武藝別監等處,饋粥之意,敢啓。傳曰,知道。
禁衛營啓曰,謹依下敎,隨駕軍兵等處,饋粥之意,敢啓。傳曰,知道。
御營廳啓曰,謹依下敎,隨駕軍兵等處,饋粥之意,敢啓。傳曰,知道。
戊辰四月初一日巳時,大駕詣宗廟。夏享大祭親祭擧動入侍時,兼都承旨金有淵,行左承旨任承準,右承旨李炳敎,左副承旨金聲根,右副承旨李奎顔,同副承旨洪遠植,記事官李纘夏,假注書李元用,記事官趙秉鎬·徐奭輔,檢校直提學李載元·趙寧夏·李載冕,直提學趙成夏,檢校待敎徐相翊·洪承億,玉堂缺。以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調金世均,副提調金有淵進前問候訖。仍出協陽門,通禮跪啓請降輿乘輦。上降輿乘輦。通禮跪啓請執圭。上執圭,由肅章門·進善門·出敦化門進發。至宗廟大門外,通禮跪啓請降輦乘輿。上降輦乘輿。通禮跪啓請釋圭,上釋圭。入東夾門,降輿,入齋殿。少頃,通禮跪啓請出次。上改具冕服·玉帶·赤舄以出。通禮導上詣東神門外,跪啓請執圭。上執圭。詣望廟位版位,行四拜禮,仍詣殿內第一室奉審,次詣各室奉審訖。通禮導上詣省器位,眂濯滌。諸執事以次擧羃告潔。通禮導上出兩神門外。仍詣永寧殿,行四拜禮,仍詣殿內各室奉審,省器如儀訖。仍出東神門外,通禮跪啓請釋圭,上釋圭。大臣進前問候訖,上入小次。少頃,禮儀使跪啓請出次。上改具遠遊冠·絳紗袍以出。禮儀使跪啓請執圭。上執圭。禮儀使導上詣省牲位,南向立諸大祝各巡牲一帀,進前奏曰,犧牲巡省,無欠肥澤,使之尺量,何如?上,可之。尺量如例訖,諸大祝仍牽出。禮儀使跪啓請釋圭,上釋圭。入齋殿。諸臣,輪回詣閤。
上在昌德宮。停常參·經筵。
經宿後,宗親·儀賓·藥房·內閣·政院·玉堂口傳問安。答曰,知道。
朝廷·二品以上·六曹堂上,單子問安。答曰,知道。
親祭還入齋室後,宗親·儀賓·藥房·內閣·政院·玉堂口傳問安。答曰,知道。
朝廷·二品以上·六曹堂上,單子問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,明日動駕相値,視事頉稟之意,敢啓。傳曰,知道。
又啓曰,合辭許久闕啓,事甚夫安。除在外外,呈告人員,竝卽牌招,何如?傳曰,允。
又啓曰,明日大駕詣毓祥宮,入齋室後,大王大妃殿·王大妃殿·大妃殿問安,何承旨進去乎?敢稟。傳曰,左副承旨進去。
傳曰,在外秋判許遞,前望入之。
刑曹判書前望入之。申櫶落點。
傳曰,都承旨·左承旨許遞,前望入之。
承旨前望入之。趙成夏·趙光淳落點。
傳曰,回還三使臣入侍。
政院啓曰,行大司憲朴承輝,持平李龍雨牌不進,〈持平〉白仁行,執義李容翼,掌令權魯淵·姜周用在外,監察茶時之意,敢啓。傳曰,知道。
以司諫李友燁,獻納宋奎灝,持平李龍雨牌不進罷職傳旨,傳曰,只推。
傳曰,明日出宮內門路,以協陽門爲之。
政院啓曰,新除授都承旨趙成夏,左副承旨趙光淳未肅拜,左承旨李炳敎,右承旨金聲根,不爲仕進,同副承旨洪遠植式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
兵曹啓曰,明日動駕時,侍衛當爲備員,而參議兪益煥,有身病不得進參。令政院,稟旨變通,仍令該曹口傳差出,待下批牌招,何如?傳曰,允。許遞,前聖入之。
兵曹參議前望入之。徐相岳落點。
都摠府啓曰,明日動駕時,侍衛當爲備員,而都摠管崔遇亨,副摠管李參鉉·鄭雲翼·李鳳儀,寶劍進,李沇應守宮,申桓有實故,李邦鉉·金箕錫陣上進,申正熙率領進,只有副摠管趙台顯一員,無以備員。令政院,稟旨變通,仍令該曹口傳差出,待下批牌招,何如?傳曰,允。有實故摠管,許遞。
兵曹口傳政事,以任承準爲副摠管。
弘文館啓曰,守宮檢校副提學任承準,待明朝牌招,何如?傳曰,允。
傳曰,雨勢如此,明日動駕,更待下敎。
承文院啓曰,濟州漂漢人水路還送事,已自政府,草記蒙允,而漂人係是上國內外地居住者,則依例撰出咨文,各書一件,付撥下送灣府,傳給鳳城,轉致盛京·北京,何如?傳曰,允。
宗廟夏享大祭親行敎是時,亞獻官領議政金炳學,終獻官南寧尉尹宜善,進幣瓚爵官吏曹判書韓啓源,奠幣瓚爵官副護軍李世宰,薦俎官戶曹判書金炳國,禮儀使禮曹判書曺錫雨,典祀官奉常正趙性鶴,廟司令元弼常,宮闈令尙膳鄭赤吉·李容河·金基默·金羲明·金載圭·金在鍊,堂上執禮,敦寧都正洪承億,堂下執禮,宗府正李起鎬。第一室執尊,副司果金錫輔,第二室執尊,軍資正洪一衡,第三室執尊,副司果尹滋華,第四室執尊,禮曹正郞張皓根,第五室執尊,副司果申克休,第六室執尊,直講吳尙鉉,第七室執尊,副司果南憲珍,第八室執尊,獻納宋奎灝,第九室執尊,左通禮李基鎬,第十室執尊,副司果李肇信,第十一室執尊,副司果李圭白,第十二室執尊,掌樂正姜鳳煥,第十三室執尊,奉常判官李彙秉,第十四室執尊,副司果金亮淵,第十五室執尊,右通禮尹致和,第十六室執尊,司僕正李泰翼,第十七室執尊,修撰朴海哲。第一室大祝,副修撰李容萬,第二室大祝,兵曹正郞尹榮信,第三室大祝,持平李龍雨,第四室大祝,副校理金敬均,第五室大祝,校理趙秉稷,第六室大祝,副司果南錫淵,第七室大祝,副司果黃益秀,第八室大祝,副司果李,第九室大祝,副司果張原相,第十室大祝,副司果李承宇,第十一室大祝,司成金裕行,第十二室大祝,副應敎趙準永,第十三室大祝,副校理鄭顯裕,第十四室大祝,應敎閔謙鎬,第十五室大祝,檢閱趙秉鎬,第十六室大祝,檢閱徐奭輔,寧十七室大祝,副司果金性均。第一室祝史,副司果黃鍾運,第二室祝史,典籍朴弘壽,第三室祝吏,典簿李源進,第四室祝史,副司果李舜儀,第王室祝史,副司果趙龜永,第六室祝史,漢城主簿趙元夏,第七室祝史,副司果金正浩,第八室祝史,禮賓都事李商應,第九室祝史,典籍蔡東寔,第十室祝史,漢城庶尹洪配厚,第十一室祝史,副司果李晩由,第十二室祝史,司饔主簿洪在錫,第十三室祝史,副司果權命奎,第十四室〈祝史〉,副司果申錫淵,第十五至祝史,副司果趙秉允,第十六室祝史,副司果李國應,第十七室祝史,副司果睦承錫。第一室齋郞,司正趙漢益,第二室齋郞,平市主簿金炳耆,第三室齋郞,掌苑別提柳百均,第六室齋郞,戶曹佐郞朴孝容,第七室齋郞,工曹正郞金哲根,第八室齋郞,平市直長尹,第九室齋郞,司正崔鳳九,第十室齋郞,司正李元祺,第十一室齋郞,司正金相龍,第十二室齋郞,司正鄭顯英,第十三室齋郞,司正朴定陽,第十四室齋郞,司正李源逸,第十五室齋郞,司正李元用,第十六室齋郞,司正洪健植,第十七室齋郞,司正李寅晩。第一室捧俎官,戶曹正郞尹容善,第二室捧俎官,工曹正郞李應駿,第三室捧俎官,監役韓秉敎,第四室捧俎官,禁府都事李貞夏,第五室捧俎官,禁府都事朴徹洙,第六室捧俎官,繕工副奉事洪承禕,第七室捧俎官,忠勳都事趙秉三,第八室捧俎官,典設別提金永國,第九室捧俎官,漢城主簿元世徹,第十室捧俎官,禁府都事李象一,第十一室捧俎官,監役趙台永,第十二室捧俎官,司圃直長金洛鉉,第十三室捧俎官,內贍奉事沈宜斗,第十四室捧俎官,假監役吳章默,第十五室捧俎官,廣興奉事趙中植,第十六室捧俎官,司饔奉事宋熙成,第十七室捧俎官,李秉雲。掌牲令,典牲判官沈皞淳,協律郞,掌樂僉正閔種淑,盥洗位,禮曹正郞黃夏謙,兵曹正郞韓緻奎,爵洗位,兵曹佐郞金始熙·洪羲麟,亞終獻盥位,承文判校車世杰,贊者,引儀李宗赫·李熙藻,謁者,兼引儀方漢豐·崔綸在,贊引,假引儀安亨植·李宣敎,祭監,監察李載英·金正根。七祀獻官,尙衣僉正趙秉天,祝史,典籍金基龍,齋郞,內資直長李得九。功臣獻官·司爵僉正趙漢應,祝史,典籍殷成浩,齋郞,司饔奉事金桂元。
吏曹參判李建弼疏〈云云〉。答曰,省疏具悉。卿其勿辭行公。
戊辰四月初二日子時,大駕詣宗廟。夏享大祭親祭入侍時,行都承旨趙成夏,左承旨李炳敎,右承旨金聲根,左副承旨趙光淳,右副承旨李奎顔,同副承旨洪遠植,記事官李纘夏,假注書李元用,記事官趙秉鎬·徐奭輔,檢校直提學李載元·趙寧夏·李載冕,檢校待敎徐相翊·洪承億·趙秉鎬,玉堂缺。以次侍立。時至,通禮跪啓請外辦。上具冕服·玉帶·赤舄,出齋殿。禮儀使導上詣東神門外,跪啓請執圭。上執圭,入詣版位西向立。禮儀使跪啓請行事。軒架作保太平之樂·保太平之舞。作樂八成。禮儀使跪啓請四拜,上行四拜。樂九成。禮儀使導上詣盥洗位。上搢圭,盥洗訖。禮儀使導上陞自阼階,詣第一室尊所。登歌,作保太平之樂,保太平之舞作。執尊擧羃酌鬯訖。上詣神位前。禮儀使跪啓請跪搢圭。上跪搢圭。有淵奉香,遠植奉罏,上三上香。禮儀使啓請執瓚灌地。進幣瓚爵官韓啓源,奉瓚跪進,上執瓚灌地,以瓚授奠幣瓚爵官李世宰。禮儀使跪啓請執幣獻幣,啓源奉幣跪進。上執幣,以授世宰,奠于案。禮儀使跪啓請執圭,俯伏興平身。上執圭,俯伏興平身。次詣各室行禮如上儀。登歌止,禮儀使導上降復位。執禮唱進饌,軒架作豐安之樂。諸祝史撤毛血盤,授齋郞以出。典祀官引饌,入自正門。捧俎官各捧牲帀,薦俎官戶曹判書金炳國,捧奠于各室。禮儀使跪啓請行初獻禮,仍導上詣第一室尊所。啓源酌禮訖,上入詣神位前。禮儀使跪啓請跪搢圭。上跪搢圭。啓源奉爵跪進,上執爵,以授世宰,奠于案。禮儀使跪啓請執圭,俯伏興少退跪,上執圭,俯伏興小退。樂止,大祝副修撰李容萬,讀祝訖,次詣各室行禮如上儀。禮儀使導上降復位,入小次,保太平之舞退,定大業之舞進。亞獻官領議政金炳學,行亞獻禮,終獻官南寧尉尹宜善,行終獻禮訖。禮儀使跪啓請出次,上出次。禮儀使導上詣飮福位,上受爵,受昨如儀訖。禮儀使導上降復位,行四拜禮,仍詣望燎位,望燎訖。禮儀使跪啓請禮畢,大臣進前問候訖。禮儀使導上出殿門外,上釋圭。還入齋殿。少頃,通禮跪啓請外辦。上改具遠遊冠·絳紗袍,乘輿出宗廟大門外。通禮跪啓請降輿乘肇。上降輿乘輦。又跪請執圭,上執圭。進發,由敦化門入肅章門。通禮跪啓請降輦乘輿。上降輦乘輿。又跪請釋圭,上釋圭。入協陽門。兵曹判書跪稟放仗。承旨請出標信,解嚴。上還內,諸臣以次退出。
戊辰四月初二日未時,上御重熙堂。回還使臣入侍時,右副承旨李奎顔,假注書金敬義,記事官趙秉鎬·徐奭輔,正使金益文,副使趙性敎,以次進伏訖。上曰,史官分左右。仍命回還使臣進前,益文等進前。上曰,遠路無事往還乎?益文曰,王靈攸曁,無故往返矣。上曰,聞見事件,纔已見之,而大國事勢果何如?所謂捻匪猖獗,亦何如?益文曰,捻匪卽是土匪,而近在畿輔三百里內,以至京師戒嚴,人心亦頗搔動,京營兵,與他處軍官,見方齊到會勦,謂將不日討平矣。副使趙性敎曰,臣等留館之時,頗以捻匪,人心騷訛,一自官兵合勦之後,漸至掃平,更無憂慮之端矣。上曰,無他可憂者乎?益文曰,回子結連捻匪,頗爲邊患。此則道里絶遠,不必深慮,而但中國,年形不登,關外雖爲七八分年成,關內僅爲一二分,可謂慘歉。以沿路見之,亦多莩色矣。上曰,黃河水三派汎濫云,在何地方乎?益文曰,河決是自古中國之大患,而近又甚焉。河道遷徙無常,在在橫潰。臣等未諳道里,不知在何地方,而年年修改,其爲患無已時云云矣。上曰,史官就座。仍命退,諸臣以次退出。
上在昌德宮。停常參·經筵。
經宿翌日,大殿,宗親·儀賓·內閣·政院·玉堂口傳問安。答曰,知道。
朝廷·二品以上·六曹堂上,單子問安。答曰,知道。
大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
藥房提調金世均,副提調趙成夏啓曰,太廟親裹,聖慕克伸,侵曉回鑾,勞動旣多。伏未審夜間,聖體,若何?寢睡·水刺之節,何如?臣等率諸御醫,趁早入診,詳審聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,假注書李元用,身病猝重,勢難察任,今姑改差,何如?傳曰,允。
李元用改差,代以陳宗蓍爲假注書。
奎章閣啓曰,景慕宮望廟樓第一室閤內班子,多有滲漏,亦爲滲漏云,修改之節,令該曹擇日擧行,何如?傳曰,允。
政院啓曰,行大司憲朴承輝,持平李龍雨牌不進,〈持平〉白仁行,執義李容翼,掌令權魯淵·姜周用在外,監察茶時之意,敢啓。傳曰,知道。
以司諫李友燁,獻納宋奎灝,持平李龍雨牌不進罷職傳旨,傳曰,只推。
兵曹啓曰,卽接宗廟署入直訓鍊院主簿金達昊手本,則宗廟大門東邊墻坦三間許,頹圮云。臣壽鉉馳詣看審後,爲先令繕工監堅實圍排,卽速修築,而衛軍二名定立,限改築間,嚴加守直,亦令巡邏營門,申飭校卒,另加巡察之意,分付,何如?傳曰,允。
又啓曰,卽接南所入直衛將林秉周牒報,則敦化門西邊守門將直所月廊築墻一間許頹圮。爲先令紫門監,以杻把子,堅實圍排,依例樹柵,卽速修築,而把守軍兵,令該營量宜除出,限改築間,嚴加守直之意,分付,何如?傳曰,允。
刑曹啓曰,今番動駕時,衛外擊錚人中,定州童蒙朴亨弼爲其父致章定配請放事也,罪犯深重。永興別隊軍崔昇鶴等,本以濬源殿忠義衛,降定軍名頉下事也。敢以世遠之事,無難呼籲,極爲駭然。原情勿施,嚴飭放送之意,敢啓。傳曰,知道。
訓鍊都監啓曰,因兵曹草記,敦化門西邊月廊一間許頹圮處,金虎門入直軍八名除出,將校一人率領,限修築間,嚴加守直之意,敢啓。傳曰,知道。
吏曹參議金翼鉉疏云云。省疏具悉。爾其勿辭察職。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
政院啓曰,假注書金敬義,身病猝重,勢難察任,姑爲改差,何如?傳曰,允。
又啓曰,行大司憲朴承輝,持平李龍雨牌不進,〈持平〉白仁行,執義李容翼,掌令權魯淵·姜周用在外,監察茶時之意,敢啓。傳曰,知道。
以司諫李友燁,獻納宋奎灝,持平李龍雨牌不進罷職傳旨,傳曰,只推。
上在昌德宮。停常參·經筵。
藥房提調金世均,右副承旨趙光淳啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚末安,除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
金敬義改差,代以徐相駿爲假注書。
內醫院啓曰,副提調趙成夏,今日問安,不爲仕進,卽爲牌招,何如?傳曰,允。
政院啓曰,行大司憲朴承輝,持平李龍雨牌不進,〈持平〉白仁行,執義李容翼,掌令權魯淵·姜周用在外,監察茶時之意,敢啓。傳曰,知道。
又啓曰,明日傳香承旨,當爲齋宿,左副承旨趙光淳,所當牌招,而拘於廳規,不得請牌,何以爲之?敢稟。傳曰,牌招。
以司諫李友燁,獻納宋奎灝,持平李龍雨牌不進罷職傳旨,傳曰,只推。
以藥房副提調趙成夏牌不進罷職傳旨,傳曰,只推。
以慶尙監司吳取善狀啓,薦新生竹筍,節候差早,限內不得封進,惶恐待罪事,傳曰,勿待罪事,回諭。
戶曹啓曰,景慕宮望廟樓修改吉日,今月十六日推擇之意,敢啓。傳曰,知道。
御營廳啓曰,本廳軍色從事趙秉稷,身病甚重,勢難察任,改差,何如?傳曰,允。
以左副承旨趙光淳牌不進罷職傳旨,傳曰,只推。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,毓祥宮·延祐宮·宣禧宮展拜,以再明日爲之。
政院啓曰,行大司憲朴承輝,持平李龍雨牌不進,〈持平〉白仁行,執義李容翼,掌令權魯淵·姜周用在外,監察茶時之意,敢啓。傳曰,知道。
又啓曰,都承旨趙成夏,左承旨李炳敎,右承旨金聲根,左副承旨趙光淳,不爲仕進,同副承旨洪遠植式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
以司諫李友燁,獻納宋奎灝,持平李龍雨牌不進罷職傳旨,傳曰,只推。
吏曹啓曰,觀此公忠監司閔致庠狀啓,則藍浦縣監沈能民,四載居官,一心奉公,戎器之修葺,戰艦之繕造,俱有廩錢之捐助。且其衙廨頹廢,方且重建,役鉅事繁,猶未告竣,而箇限隔月,特爲仍任事,令該曹稟處矣。守令之瓜滿差,代係是金石之典,有不可輕許其仍。本邑之工役方張,而輿情惜去云,依狀請姑爲仍任,何如?啓,依允。
又啓曰,宗親府典籤鄭淵善名字,改以淵和,前監役鄭敦善名字,改以敦和,前參奉李基文名字,改以基鴻,出身李得在名字,改以得秀,李世麟名字,改以在麟,鄭龜永名字,改以敎馹事,爲等如告狀,令藝文館給帖,何如?啓,依允。
上在昌德宮。停常參·經筵。
政院啓曰,明日動駕相値,視事頉稟之意,敢啓。傳曰,知道。
又啓曰,來十一日,朝參日次,而親臨放榜相値,頉稟之意,敢啓。傳曰,知道。
又啓曰,來十一日,專經文臣殿講日次,而親臨放榜相値,頉稟之意,敢啓。傳曰,知道。
又啓曰,來十一日,輪對日次,而親臨放榜相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨洪遠植,今日不爲仕進,卽爲牌招,何如?傳曰,允。
又啓曰,臣奎顔,今日入直禁軍戎器點考進去,下直之意,敢啓。傳曰,知道。
又啓曰,大駕詣毓祥宮,入齋室後,大王大妃殿·王大妃殿·大妃殿問安,何承旨進去乎?敢稟。傳曰,左承旨進去。
又啓曰,臣依定式,進詣仁政殿月臺,入直禁軍戎器點考,則皆無頉。仍以傳敎內辭意勞問,則亦皆好在云矣,敢啓。傳曰,知道。
又啓曰,臣依定式進詣香室奉審,則香祝樻·祝板·楸子,精潔之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又啓曰,明日動駕時,侍衛當爲備員,而副摠管李邦鉉,以都監中軍,陣上進,金箕錫,以禁衛中軍,陣上進,申正熙,以禁軍別將率領進,任承準玉堂守宮,無以備員。令政院,稟旨變通,仍令該曹口傳差出,待下批牌招,何如?傳曰,允。許遞。
兵曹口傳政事,以金有淵·李基碩·趙述永·李徹宇爲副摠管,都摠管單金有淵。
以司謁康鼎九手本,別監李允鎭,身爲入直,假稱式暇,仍爲逃走,其罪狀,令收司從重科治事,傳曰,爲先除下,出付秋曹,嚴刑一次,遠惡地定配。
政院啓曰,行大司憲朴承輝,持平李龍雨牌不進,〈持平〉白仁行,執義李容翼,掌令權魯淵·姜周用在外,監察茶時之意,敢啓。傳曰,知道。
以司諫李友燁,獻納宋奎灝,持平李龍雨牌不進罷職傳旨,傳曰,只推。
以同副承旨洪遠植牌不進罷職傳旨,傳曰,只推。
傳曰,明日出宮門路,以協陽門爲之。
承文院啓曰,冬至兼謝恩使回便帶來咨文中,有使臣加賞事矣。以前頭使行奉表伸謝之意撰出先通咨文,付撥下送灣府,傳給鳳城,轉致北京之地,何如?傳曰,允。
奎章閣啓曰,守宮檢校提學金輔根,待開門牌招,何如?傳曰,允。
以黃海水使鄭志鉉狀啓,譯學趙廷孝,異船問情次定送矣。中滯不進,其在邊情,稽忽莫甚,爲先罷黜,其罪狀,令攸司稟處事,傳曰,譯學之置於邊門,其意本自不輕,而近日此輩之在京不去,空受月廩,已極無嚴,而況有事之時,中間遲滯者乎?必是不嫺漢語之故也。寧有是理?萬萬痛駭。長連縣限三年定配,新差譯學,罔夜下送,而各道譯學中,如有在京不去者,令該院摘奸,竝爲卽其地限三年定配定式事,分付司譯院。
刑曹啓曰,以司謁康鼎九手本,別監李允鎭,身爲入直,假稱式暇,仍爲逃走,其罪狀,令攸司,從重科治事,傳曰,爲先除下,出付秋曹,嚴刑一次,遠惡地定配事,命下矣。罪人李允鎭,成命之下,隱避不現,尤極痛惡。分付左右捕廳,刻期詗捉,待就捕擧行之意,敢啓。傳曰,知道。
又啓曰,向因宗親府啓辭批旨,初不入譜,無難赴擧之平壤李得奉,推捉之下,已爲下鄕云,故發關該道,待押來擧行之意,已有所草記,蒙允矣。李得奉,自現於臣曹,依大典會通濫入者水軍充定之文,依例令兵曹擧行之意,敢啓。傳曰,知道。
上在昌德宮。停常參·經筵。
大駕詣毓祥宮展拜,還入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
仍詣延祐宮展拜,還入齋室後,藥房·內閣·政院·玉堂口傳問安。答曰,知道。
仍詣宣禧宮展拜,還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,臣以大王大妃殿·王大妃殿·大妃殿問安,進去,下直之意,敢啓。傳曰,知道。
以司謁,口傳下敎曰,詣宣禧宮時道路,以間路爲之。
傳曰,延祐宮展拜,百官行禮,置之。
傳曰,延祐宮祠宇,移奉于彰義宮,日字,來月旬前擇入。
傳曰,向以德興大院君,以下十三派同行定名,此是敦宗之意也。與其祖先之名設或,有相妨之嫌,無礙擧行,令宗府,知委各派門中。
政院啓曰,卽者義禁府都事來言,今日動駕時,衛外擊錚罪人李禹範等十人,移送秋曹云矣,敢啓。傳曰,知道。
奎章閣啓曰,大駕今已還宮,守宮檢校提學金輔根,依定式減下,何如?傳曰,允。
議政府啓曰,卽見平安監司朴珪壽狀啓,則洋漢從船一隻,來泊於三和南浦前庇鍊島,而十四名,一時下島,其中五名,直入洞中,面傳一封書,旋卽乘船,向往大船原泊處云矣。令該道道臣,悉具前後事狀,卽爲另書傳給,使之曉諭退送,而後若有更書之擧,亦令從便回答事,星火知委,何如?傳曰,允。
以慶尙監司吳取善狀啓,順興府使嚴錫謙身死事,傳曰,令該曹口傳差出,不日下送。
以慶尙監司吳取善狀啓,安義縣民家失火事,傳曰,許多民戶之當農失所,聞甚驚慘。元恤典外,別加顧助,結構奠接之方,廟堂措辭關飭。
傳曰,中官姜性浩,言語駿妄,施以罷職之典。
吏曹啓目,護軍姜鍵名字,改以健欽,前虞候鄭勉名字,改以鳳愚,前權管金鎭宇名字,改以,出身鄭志宓名字,改以鵬愚,高仁錫名字,改以在鎔,新及第高世昊名字,改以仁鎔,金貞奎名字,改以建昇,副司果李殷慶名字,改以建恒,出身趙寅增名字,改以東式事,爲等如告狀,令藝文館給帖,何如?啓,依允。
戊辰四月初八日巳時,大駕詣毓祥宮·延祐宮·宣禧宮展拜擧動入侍時,行都承旨趙成夏,左承旨李炳敎,右承旨金聲根,左副承旨趙光淳,右副承旨李奎顔,同副承旨洪遠植,記事官李纘夏,假注書徐相駿,記事官趙秉鎬·徐奭輔,檢校直提學李載元·趙寧夏·李載冕,直提學閔升鎬·趙成夏,檢校待敎徐相翊·鄭範朝·洪承億·趙慶鎬,玉堂缺。以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金世均,副提調趙成夏進前問候訖。出協陽門。通禮跪啓請降輿乘輦。上降輿乘輦,由肅章門,出敦化門進發,至毓祥宮大門外。通禮跪啓請降輦乘輿。上降輦乘輿,至齋室門外。上降輿入齋室。少頃,通禮跪,啓出次,上出次。通禮導上詣版位,行再拜禮,陞詣廟內奉審訖。仍詣冷泉齋版位,行四拜禮,御眞展奉奉審訖。還入齋室,問安勿爲之事,下敎。少頃,通禮跪啓請出次,上出次。乘輿詣延祐宮,降輿入齋室。少頃,上出次,詣版位。行再拜禮,陞詣廟內奉審訖。還入齋室,問安勿爲之事,下敎。少頃,通禮跪啓請出次,上出次,乘輿詣宣禧宮,降輿入齋室。問安勿爲之事,下敎。少頃,上出次,詣版位。行再拜禮,陞詣廟內奉審訖,還入齋室。少頃,通禮跪啓請出次,上乘輿。出宮大門外。通禮跪啓請降輿乘輦。上降輿乘輦。進發,由敦化門,入肅章門。通禮跪啓請降輦乘輿。上降輦乘輿,入協陽門。兵曹判書跪稟放仗,承旨請出標信解嚴。上還內,諸臣以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,四忠書院,遣承旨致祭事,命下矣。何承旨進去乎?敢稟。傳曰,右承旨進去。
注書李纘夏病,代以陳宗蓍爲假注書。
傳曰,自明日,進講爲之。
吏曹口傳政事,以成赫壽爲順興府使。
禮曹啓曰,延祐宮祠宇,移奉于彰義宮,日字,來月旬前擇入事,命下矣。移奉吉日時,令日官李秉洪推擇,則來閏四月旬前無吉日,而十三日巽時爲吉云。以此日時定行,何如?傳曰,允。
政院啓曰,行大司憲朴承輝,持平李龍雨牌不進,〈持平〉白仁行,執義李容翼,掌令權魯淵·姜周用在外,監察茶時之意,敢啓。傳曰,知道。
以司諫李友燁,獻納宋奎灝,持平李龍雨牌不進罷職傳旨,傳曰,只推。
兵曹啓曰,直赴殿試人,一體放榜事,命下矣。宣傳官張基洛,武士安明錫,抄上武士康成桂等,原榜目,添付以入之意,敢啓。傳曰,知道。
兵曹啓曰,因刑曹草記,今番宗科·武科庭試時濫入罪人李得奉,依律文水軍充定,令兵曹擧行事,傳曰,知道事,命下矣。濫入罪人李得奉,公忠道藍浦縣水軍充定,驛子押送之意,敢啓。傳曰,知道。
又啓曰,卽接北所入直衛將朴信根牒報,則通化門南邊月廊築墻一間許,頹圮云。爲先令紫門監堅實圍排,卽速修築,而把守軍兵,令該營量宜除出,限改築間,嚴加守直之意,分付,何如?傳曰,允。
吏曹啓曰,禮曹佐郞金基龍,安陵參奉李觀白,昌樂察訪尹斗爀,俱以身病,呈狀乞遞,竝改差,何如?傳曰,允。
承文院啓曰,院吏文學官鄭學源有頉代,前製述官趙明植還差,付軍職冠帶常仕,製述官李建玉,還付吏文學官,何如?傳曰,允。
禁衛營啓曰,本營中軍金箕錫,身病甚重,勢難察任,改差,何如?傳曰,允。
以冬至兼謝恩使書狀官洪大鍾狀啓,留柵一朔,素患之症,轉益危劇,不得已還渡江出還,披檢比包,未得擧行。溺職之罪,惶恐俟勘事,傳曰,身病旣如此,勿待罪事,回諭。
禮曹啓曰,今番幸行時上言,令該曹關問各該道,詳査啓聞事,命下矣。取考各人等上言,則幼學崔箕憲等,爲東部故通德金弘俊孝行旌褒事,幼學李燮遠等,爲西部故學生崔仁燮孝行旌閭事,開城府幼學馬光來等,爲本府幼學韓壽容孝學褒揚事,幼學金元擧等,爲本府士人崔鳳瑞孝行褒揚事,幼學尹憲胄等,爲本府故學生崔時民妻韓氏孝烈旌褒事,水原府進士李容達等,爲本府故學生睦仁壽及其妻趙氏孝行旌閭事,幼學崔相鎬等,爲本府故學生鄭德鳳及其子述制孝行褒揚事,廣州幼學兪昇煥等,爲本府故學生李基孝孝行旌閭事,京畿幼學鄭鍍等,爲麻田故士人宋殷鎭孝行贈職事,幼學李敎轍等,爲皇明總兵劉綎七代孫加平幼學相龍·相完等皇壇參班事,幼學安鍾正等,爲驪州故士人李聖翊孝行旌閭事,幼學李根鍾等,爲朔寧故學生柳錫魯孝行旌閭事,幼學朴命壽等,爲龍仁士人金相集孝行褒揚事,幼學洪大溥等,爲南陽故士人金文彦妻宋氏孝烈旌閭事,公忠道進士李洛周等,爲韓山故學生權躋敏孝行及其子婦金氏烈行旌閭事,幼學兪龍柱等,爲扶餘故學生金鳳澤孝行旌閭事,進士申翊休等,爲故獻納姜鎭泰孝行旌褒事,幼學李敏九等,爲木川故士人金城健孝行旌閭事,幼學鄭啓源等,爲忠州贈童蒙敎官權秉性·命性兄弟孝行旌閭事,進士金尙鎭等,爲忠州故士人金鍾龜孝行旌閭事,幼學朴基敦等,爲恩津故學生徐命達孝行褒揚事,幼學宋能洙等,爲西原故學生卞榮璞妻洪氏烈行旌閭事,幼學金思九等,爲公州幼學李基遠孝行褒揚事,幼學姜蘭秀等,爲全義故學生宋仁純孝行旌閭事,幼學閔致欽等,爲淸安故學生姜興昌孝行旌閭事,幼學金濟漢等,爲淸安故學生李源栽孝行旌閭事,幼學金泰鎭爲保寧故學生田慶會孝行褒揚事,幼學李秉杓等,爲西原故學生吳宅煥孝行褒揚事,幼學李魯采等,爲韓山故學生李國馨孝行褒揚事,幼學李勉七等,爲公州故學生林命源孝行及其妻盧氏烈行旌閭事,幼學金愚根等,爲鴻山贈童蒙敎官尹行文妻李氏烈行旌閭事,進士金商念等,爲瑞山幼學孫永璊妻趙氏孝行,其子錫麟妻李氏烈行旌閭事,幼學韓光直等,爲沃川故學生柳漢貴孝行褒揚事,幼學李寅承等,爲保寧故學生金恒鎭妻李氏孝烈褒揚事,幼學金箕宰等,爲鴻山故士人崔振翼孝行褒揚事,幼學申彬等,爲報恩幼學崔鳳鎭孝學褒揚事,幼學申奭顯等,爲保寧故學生禹傑及其子故學生大昌孝行旌閭事,幼學吳致龜等,爲忠州故學生金虔亨孝行旌閭事,幼學閔致養等,爲鎭川故通德申珩孝行褒揚事,進士朴永茂等,爲保寧故士人李弼錫孝學旌褒事,幼學金商厚等,爲韓山故學生李東秀及其子故學生義範孝行旌閭事,幼學徐秉五等,爲報恩幼學安師良子婦周氏烈行旌閭事,江原道幼學金芝秀等,爲洪川故幼學崔孝聖孝行旌閭事,幼學鄭世南等,爲三陟故驛吏李周粲妻金召史烈行旌閭事,幼學金東穆等,爲江陵故學生崔養浩孝行旌閭事,幼學金始郁等,爲麟蹄幼學沈鍾河妻許氏孝行旌閭事,幼學金義秀等,爲洪川故學生李時永孝行旌閭事,黃海道幼學李基升等,爲黃州牧故學生洪熙奎孝行旌閭事,幼學李會汶等,爲黃州牧故學生羅德隱孝行褒陽事,幼學李之洪等,爲信川故學生曺希一及其子淵默孝行旌閭事,幼學玄漢鵬等,爲鳳山故學生鄭弼夏妻崔氏烈行旌閭事,進士李源章等,爲松禾故士人李最明孝行旌閭事,幼學趙景鎭等,爲黃州故府使金道鳴及其子壽鼎孝行旌閭事,幼學朴東植等,爲文化童蒙李然澤孝行褒揚事,全羅道幼學奇在鉉等,爲南平故學生李愚龍妻片氏孝烈旌閭事,幼學權福洙等,爲全州故學生朴正植孝行旌閭事,幼學丁昌信等,爲長興幼學白樂興母魏氏烈行旌閭事,幼學李秉柱等,爲南原故士人徐有敬及其子漢輔孝行褒揚事,幼學梁仁永等,爲羅州故主簿尹義忠節及其妻崔氏烈行旌閭事,幼學金敬集等,爲興德故學生李益盛及其子林玉忠節旌閭事,幼學李長魯等,爲潭陽故士人陳昌奭孝行旌閭事,幼學李鼎伯等,爲靈光故校理金應壽忠節旌閭事,幼學閔致琮等,爲綾州故學生金德基孝行旌閭事,幼學徐永仁等,爲萬頃故學生崔柱昆·柱角兄弟孝學旌閭事,進士李秉容等,爲寶城故學生崔鳳求及其弟鳳現孝行褒揚事,幼學李來鎭等,爲康津故學生張益壽妻鄭氏孝烈旌閭事,幼學李源祐等,爲古阜故學生金宗麗孝行旌閭事,幼學權正憲等,爲全州故學生黃碩政及其妻尹氏孝行旌閭事,幼學崔學善等,爲全州故學生白象洙孝行旌閭事,幼學權周憲等,爲康津幼學林伯雨孝行褒揚事,幼學崔愼之等,爲光州故幼學金廷國孝行旌閭事,幼學林伯遠等,爲扶餘故學生金行元孝行褒揚事,幼學高世鎭等,爲靈光故學生魯得佐妻金氏烈行褒揚事,幼學李謙澤等,爲南原士人張彰圭孝行復戶事,幼學朴興謙等,爲全州故學生李根燮孝行褒揚事,幼學金錫均等,爲務安故學生鄭胤晉及其曾孫故學生仁謙孝行旌閭事,幼學朴學龍等,爲全州幼學安性煥孝行復戶事,幼學姜膺泰等,爲金提故學生趙秉觩孝行旌閭事,幼學洪基周等,爲羅州故學生金渭慶及其子漢麗其孫養柱三世孝行旌閭事,幼學李珍等,爲金溝故學生鄭壽悅妻金氏烈行旌閭事,幼學李道鎬等,爲全州士人李命祿孝行復戶事,進上李昌爔等,爲綾州故通政金國禎孝行褒揚事,進士李鍾器等,爲谷城故學生李喆國孝行旌閭事,幼學李應基等,爲長水故士人朴致基妻金氏烈行旌閭事,幼學李膺休等,爲扶安故學生朴之復及其子幼學淳一孝行褒揚事,幼學朴文英等,爲寶城故學生蘇永東孝行旌閭事,進士黃元龍等,爲全州進士金相麟孝行褒揚事,幼學高時瀚等,爲務安故士人鄭師然孝行旌閭事,幼學崔基洙等,爲康津幼學李東郁孝行褒揚事,幼學趙世默等,爲金堤故學生姜徽珣孝行褒揚事,幼學李元孝等,爲鎭安故學生金尙鉉孝行褒揚事,高濟萬等,爲泰仁故士人金得全孝行褒揚事,進士崔嶷等,爲南原故士人朴載春孝行褒揚事,幼學金在天等,爲茂長贈童蒙敎官鄭熙周孝行旌閭事,幼學金翊聲等,爲全州故學生金永禧孝行褒揚事,進士崔嶷等,爲南原故士人李鼎導妻曺氏烈行旌閭事,進士李致鵬等,爲任實故士人丁聖漢孝行旌閭事,幼學羅貞漢等,爲羅州幼學朴益烈孝行旌閭事,幼學高濟弼等,爲泰仁幼學金一采孝行復戶事,進士李龜魯等,爲咸悅士人劉擇奎孝行褒揚事,幼學吳目龍等,爲雲峯幼學金尙鎰,故學生致鎰孝行褒揚事,幼學崔漢一等,爲萬頃故通訓朴應權孝行旌閭事,幼學崔炳奎等,爲寶城故孝子蘇震國孝行旌閭事,幼學柳源等,爲全州故學生高以昌及其曾孫仁國孝行旌閭事,幼學田世豐爲沃溝故學生文希奭及其曾孫故學生啓仁孝行褒揚事,幼學柳永碩等,爲全州幼學朴載瑛及其妹孝行旌閭事,幼學趙世默等,爲金堤故學生李應白妻李氏烈行旌閭事,進士金斗煥等,爲咸平故學生金廷彦孝行旌閭事,幼學趙廷顯等,爲綾州故士人韓榮軫妻兪氏及其從孫婦兪錫模妻崔氏孝烈旌閭事,進士金鍾鳴等,爲臨陂幼學高有鍾孝行復戶〈事〉,幼學辛裕章等,爲務安故孝子丁重義·副義及其從弟仁得孝行旌閭事,幼學吳昇圭等,爲寶城故學生徐斗純妻任氏孝烈旌閭事,生員黃秀精等,爲興德故學生任希麟孝行褒揚事,幼學宋在漢等,爲全州故學生朴益宗妻李氏孝烈旌閭事,幼學柳相夏等,爲光州故學生韓錫斆孝學褒揚事,幼學柳東燮等,爲泰仁幼學朴致龍孝行復戶事,進士李世欽等,爲務安故學生林漢遠妻姜氏孝烈旌閭事,幼學高在鎭等,爲古阜故處士金泰運忠節旌閭事,幼學鄭東勳等,爲光州故士人鄭浩欽孝行旌閭事,幼學趙廷彬等,爲順天故學生吳寅圭妻金氏烈行旌閭事,進士鄭東龍等,爲茂朱故士人白龍鎭孝行褒揚及其子基洙其孫樂道孝行復戶事,幼學朴重宅等,爲寶城故學生宣達洙孝行旌閭事,幼學朴景浩等,爲羅州故學生朴慶鳳孝行及其妻金氏孝行旌閭事,進士吳哲淳等,爲谷城故學生李錫魯孝行旌閭事,幼學尹正大等,爲全州故士人金寬裕孝行旌閭事,幼學崔遇民等,爲南原故士人薜匡烈孝行褒揚事,幼學尹昌圭等,爲金提故孝子黃萬正孝行旌閭事,進士崔嶷等,爲南原故學生崔得萬·得齡孝行及其母白氏孝行褒揚事,幼學吳榮益等,爲全州故士人李圭淵孝行褒揚事,慶尙道幼學鄭祜永等,爲大丘故節度使楊治節義請褒勳事,幼學鄭光玉等,爲居昌故學生白萬洙孝行旌閭事,幼學洪殷標等,爲龍宮故士人高述謙孝行褒揚事,進士李時根等,爲居昌幼學朴昌植妻裵氏孝烈旌閭事,幼學周熙伯等,爲漆原幼學車鳳儀孝行褒揚事,幼學李聃老等,爲固城故士人金景喆妻沈氏孝烈旌閭事,幼學盧錫允等,爲咸陽故士人李再容妻金氏烈行旌閭事,進士權衡國等,爲榮川贈吏參羅以俊忠義褒揚事,幼學金鍾壕等,爲晉州幼學姜道傑孝行旌閭事,進士柳進徽等,爲咸安殉節人李佮旌閭事,進士徐鼎坤等,爲大丘故學生李春興孝行褒揚事,幼學李容圭等,爲固城故學生崔興宗及其子致魯·致巘孝行旌閭事,幼學徐文海等,爲永川故士人裵聖圭妻崔氏烈行旌閭事,幼學李錦等,爲開寧士人尹重立母林氏孝行旌閭事,進士尹厚逵等,爲陜川故土人鄭雲夏孝行旌閭事,生員郭書坤等,爲咸從故學生安國章孝學褒揚事,幼學河啓賢等,爲晉州故府使成東一孝行旌閭事,幼學權琥等,爲玄風故孝子郭期致孝行贈職事,幼學鄭樹震等,爲星州故學生金鶴永妻崔氏烈行旌閭事,進士金奎應等,爲咸安故處士趙永輝孝學贈職事,平安道進士趙錫祖等,爲定州故學生白采五孝行旌閭事,幼學金膺休等,爲平壤故士人楊遇夏孝行褒揚事,進士金憲喆等,爲定州故學生李有燁孝行旌閭事,幼學文觀衡等,爲義州幼學白思壎妻張氏烈行旌閭事,幼學金敬麟等,爲平壤故士人姜樂恒妻吳氏烈行及其子益煥孝行褒揚事,幼學朴乃英等,爲平壤士人石用礪孝行褒揚事,進士李昌運等,爲中和故學生李基鉉妻李氏烈行旌閭事,幼學趙觀箕等,爲義州故學生白煥圭孝行旌閭事,幼學林柱等,爲平壤故學生金漢繼孝行旌閭事,進士金鼎薰等,爲平壤故僉知朴振糾孝行旌閭事,進士李昌運等,爲中和故學生金致璉孝行旌閭事,進士朴宗權等,爲平壤故學生張大淑孝行旌閭事,咸鏡道幼學朴禮根等,爲北靑故學生金允協妻閔氏烈行旌閭事,幼學尹致默等,爲永興趙啓宋妻裵氏孝烈旌閭事也。竝爲移文漢城府及八道·三都,使之詳探實蹟,一一具由登聞後,稟處之意,敢啓。傳曰,知道。
又啓曰,今番幸行時,各道儒生等上言中,京畿幼學權南奎等,爲其十世祖贈右相憘壬辰忠勳,請錄勳賜謚,其八世祖贈大司憲大有丙子忠義,請旌表,仍施不祧之典事,幼學洪在濬等,爲加平幼學宋桂柱孝行褒揚事,幼學吳翰秀等,爲陽城幼學金哲雄孝行褒揚事,安城良人韓載天等,爲其父景鎭孝行旌閭事,水原府幼學李周榮等,爲其祖贈童蒙敎官觀學孝行旌閭事,公忠道天安幼學李直模爲其父泰魯孝行旌閭事,李雲鳴等,爲故都事鄭龜錫請隱卒崇報之典事,幼學蔡東冀等,爲天安故攝戶長金仁壽孝行及其妻李召史烈行旌閭事,江原道進士李啓泌等,爲寧越故學生南圭攝孝行其妻鄭氏烈行其子鈴孝行褒揚〈事〉,黃海道平山長城都正十二代孫幼學李世圭爲長城都正,依三宗臣已施之例,施以爵謚事,全羅道羅州幼學鄭護烈爲其七代祖故訓諫院主簿鄭之說忠孝旌褒事,南原幼學李秉潤爲其父碩根孝行旌褒事,南原幼學李喜錫爲其祖母河氏烈行旌閭事,幼學金得錞等,爲萬頃士人李秀馨孝行旌閭事,幼學安良煥等,爲綾州學生吳興大孝行旌閭事,幼學趙廷訥等,爲順天孝子許纘孝行請旌贈事,幼學李秉采等,爲綾州故判官金仁甲·義甲子時燁忠節,其後裔國禎·顯益孝行旌閭事,幼學曺錫琪等,爲和順士人朴正燁其妻孝烈旌閭事,幼學崔箕秀等,爲和順故學生林時泰·時啓·時敏·時震·時儁·時益·時若七從兄弟忠節旌閭事,幼學宋奎采等,爲金堤李元秀孝行旌閭事,幼學高允鎭等,爲務安故學生魯明周·翊周兄弟及翊周妻吳氏烈行褒揚事,幼學金光淵等,爲臨陂故學生金鼎祐其子德鋼其孫之璜曾孫驥會·駾會四世六孝旌閭事,進士文學仁等,爲沃溝田井祿家四世八孝烈旌褒事,幼學李箕五等,爲寶城鄭恒福妻河召史孝烈褒揚事,進士朴龍壽等,爲康津金鍾·金鍜孝行,其母尹氏其婦尹氏烈行褒揚事,幼學安永重等,爲扶安金彩相孝行,其弟祐相妻朴氏烈行旌閭事,萬頃幼學李志樓·李志友等,爲咸安李氏移籍順天事,慶尙道幼學金振遠爲其祖世建從祖光來父致鳳再從嫂朴氏烈行請旌閭事,尙州幼學吳泰宖等,爲其先祖碧城君致雲壬辰功勳贈職事,平安道碧潼金桂等,爲其九代祖熙俊·起俊忠節,七代祖鳳膺忠節贈職事,或以孝子,請褒其祖先,或其實蹟,有所糢糊,或其干請,亦涉猥雜,竝爲勿施,何如?傳曰,允。
上在昌德宮。停常參·經筵。
自開東至未時,灑雨下雨,測雨器水深七分。
藥房都提調金炳學,提調金世均,左副承旨趙光淳啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖體爲宜。大王大妃殿氣候,何如,王大妃殿氣候,何如?大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,當爲中日習射技放,請出標信。傳曰,知道。
政院啓曰,明日常參·經筵,敢稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟言事,左議政·右議政未差,不得來會云矣,敢啓。傳曰,知道。
又啓曰,吏曹郞廳來言,大臣置處政事,取稟。傳曰,當日爲之。
內醫院啓曰,副提學趙成夏,今日問安,不爲仕進,卽爲牌招,何如?傳曰,允。
兵曹,以趙台顯爲禁衛營中軍。
都摠府啓曰,今日習射技放事,標信,啓下矣。雨勢如此,不得設行之意,敢啓。傳曰,知道。
訓鍊都監啓曰,因兵曹草記,通化門南邊月廊築墻一間許頹圮處,弘化門入直軍八名除出,將校一人率領,限改築間,嚴加守直之意,敢啓。傳曰,知道。
政院啓曰,行大司憲朴承輝,持平李龍雨牌不進,〈持平〉白仁行,執義李容翼,掌令權魯淵·姜周用在外,監察茶時之意,敢啓。傳曰,知道。
以司諫李友燁,獻納宋奎灝,持平李龍雨牌不進罷職傳旨,傳曰,只推。
以內醫副提調趙成夏牌不進罷職傳旨,傳曰,只推。
傳曰,明日出宮門路,以協陽門爲之。
傳曰,宗親府典籤鄭淵和,守令今日政擧行。
傳曰,在外泮長許遞,今日政差出。
吏曹啓曰,掌樂正姜鳳煥,以其身病,呈狀乞遞,慶尙都事金興洛,除拜過限未肅拜,竝改差,何如?傳曰,允。
有政。吏批,行判書韓啓源牌招不進,參判李建弼進,參議金翼鉉牌招不進。吏批啓曰,行判書韓啓源,參議金翼鉉,竝牌招不進,小臣獨政未安,何以爲之?敢稟。傳曰,仍爲之。又啓曰,前判府事李裕元,纔已在喪終制矣。當爲置處,而時無相當窠,依例送西之意,敢啓。傳曰,知道。以李秉文爲大司成,趙熙哲爲同經筵,金有淵爲同春秋,朴承輝爲弘文提學,李秉五爲高城郡守,金學魯爲慶尙都事,任承準爲禮曹參判,李化俊爲安陵參奉,鄭淵和爲谷城縣監,趙漢應爲典籤。
吏批啓曰,慶尙道居幼學金慶煥呈狀內,矣身父前五衛將達宗,今年爲一百歲,尙州居趙禮淳呈狀內,矣身父前五衛將在根,今年爲一百歲,公忠道公州居卞鍾吉呈狀內,矣身父箕善,今年爲九十歲,西原居幼學池弘淳呈狀內,矣身父幼學永云,今年爲九十歲,全羅道幼學梁相樂呈狀內,矣身父義永,今年爲九十歲,羅州幼學朴鎭煥呈狀內,矣身父鳳煥,今年爲九十歲,而俱爲見漏於本道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,多有已例,今日政竝加資下批之意,敢啓。傳曰,知道。幼學崔文奎,通政李林鍊·金宗淡,前五衛將金達宗·趙在根,已上年一百,直超崇政,依法典加資。幼學梁義永·朴鳳煥·林昌鎬·卞箕善·池永云,已上年九十,直超崇政,依法典加資。故學生鄭志亨贈持平,學行卓異贈職事,承傳,蒲浦縣監沈能民仍任事,承傳,金顯默爲昌樂察訪,養賢奉事單金桂鶴,奉常奉事單吳斗映,知春秋單金有淵。
吏批啓曰,全羅道玉果尹泰喜呈狀內,矣身父福鉉,今年爲一百歲,潭陽裵燁奎呈狀內,矣身父光愼,今年爲一百歲,而俱爲見漏於本道應資老人抄啓中,未蒙恩資事來訴,故考見帳籍,則其年果爲的實。今日政竝加資下批之意,敢啓。傳曰,知道。幼學尹福鉉·裵光愼,已上年一百,直超崇政,依法典加資。
兵曹啓曰,前判府事李裕元終制,送西事,命下矣。從座目當爲判中樞下批,而判中樞二窠,他大臣今方見帶,依例加設下批之意,敢啓。傳曰,知道。
兵批,缺判中樞加設單李裕元,同知單李膺直,同知加設五單姜翊煥·崔文奎·金宗淡·李林鍊·金達宗,僉知單李元協,副司猛趙明植,守判府事金益文,回還正使依定式減下。
議政府啓曰,卽見黃海監司曺錫輿,水使鄭志鉉狀本,則異船自龍崗閑田蒲離發,轉向三和皮島外洋云,而繼又見狀啓,則彼船今方碇留於長連纂島中洋云矣。瞭望候察,何等審愼,而外洋中洋,先後矛盾,揆以邊政,萬萬疎忽。安岳郡守南鍾益,長連縣監朴鼎和爲先罷黜。道啓之遽然登徹,雖因邑報而然,常時不飭之失,事體所在,不可勿論。該道臣及水使,竝施罷職之典,何如?傳曰,邊情何等關係,邑報若是矛盾?不善操飭,不謹瞭望,推此而槪可知矣。固當一切罷遣,以存事體,此時迎送,亦不可不念,爲觀來頭,姑令安徐。
刑曹啓曰,今此動駕時,衛外擊錚人中原州幼學李禹範,其父啓淳殺獄稱冤事也,斷案旣成。北部良女金召史,其夫李起永定配請放事也,仁川良女李召史,其夫金永孝定配請放事也,平山幼學趙學遂,其父羲龍定配請放事也,山淸私奴尙復,其上典金東八定配請放事也,富寧良人姜民鎬,其父賢九定配請放事也,咸興私奴月同,其上典朴永寬定配請放事也。罪犯俱爲深重。慶州幼學鄭世瑀,所居東海面加徵火卜蠲減事也,敢以徵事,無難鳴金,揆以民習,萬萬痛駭。以上原情,竝勿施,猥屑之罪考律勘處之意,敢啓。傳曰,知道。
戊辰四月初十日辰時,上御誠正閣。藥房入診,進講同爲入侍時,都提調金炳學,提調金世均,副提調趙成夏,檢校直閣李淳翼,假注書陳宗耆,記事官趙秉鎬·徐奭輔,以次進伏訖。領府事金炳學,講官洪鍾序,參贊官洪遠植,檢討官朴海哲,假注書陳宗耆,記事官趙秉鎬·徐奭輔,各持論語第□卷,以次進伏。醫官李慶秊·黃道淳·李在珉·洪翼普,進伏楹外訖。上曰,史官分左右。炳學進前問候訖。奏曰,醫官待令,使之入診乎?上,可之。道淳等,以次診候,仍退伏訖。炳學曰,脈候奏之。道淳等奏曰,脈候左右三部調均矣。上命醫官先退,又命藥房先退。仍開卷。缺炳學曰,春官通考,今方校正,而儀節間有稟定者矣。王世子·王世孫之於外祖·國舅·宗室伯叔及師傅·大臣,有公朝答拜之禮,而英廟朝一大臣,啓言小朝入對之時,王世孫有起立之節,書筵時,則以兼銜師·傅,雖不得不按例行之,若以本職出入,則宜無起立之節云,蒙印可之敎。起立一節,猶有關於事面,況答拜乎?且曾前小朝筵對時,亦無起立之禮,則答拜一條之尙不釐正,必因未遑而然也。冊封後事體,尤不當如此,答拜條,竝使之刪定恐好,故敢達矣。上曰,似是未遑而然也。今此卿言,甚合事體,冊封後義節,亦當有異。答拜與起立條,永爲刪去,而禮待師·傅,不可無別,入學及師·傅相見禮時,則答拜事定式。此外如有釐正處,從便爲之。炳學曰,訓鍊大將申櫶先山,在於京畿仁川地,聞有塋域躬幹之事,而將臣之經稟來往,多有已例,故敢達矣。上曰,依爲之。出擧條
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,行大司憲朴承輝,持平李龍雨呈辭,〈持平〉白仁行,執義李容翼,掌令權魯淵·姜周用在外,監察茶時之意,敢啓。傳曰,知道。
傳曰,慶科放榜,與宗科放榜,合設擧行。
傳曰,宗科文壯元李鉉亨,特爲賜樂。
傳曰,講官金永爵之子新及第金弘集,賜樂。
傳曰,在外副校理許遞,新及第李載純除授。
吏曹,副校理李載純除授事,承傳。
政院啓曰,假住書徐相駿,身病猝重,勢難察任,今姑改差,何如?傳曰,允。
徐相駿改差,代以金敬義爲假注書。
兵曹啓曰,今四月十一日,武臣賓廳武經講書日次,而親臨放榜相値,不得爲之之意,敢啓。傳曰,知道。
營建都監啓曰,營建之役浩大,前知事金景遂,別看役加差下,使之擧行,何如?傳曰,允。
吏曹啓目,副護軍申義恒名字,改以命洹,前府使金顯世名字,改以相世,前正言金文敎名字,改以箕文,出身金文欽名字,改以在仁,李基浩名字,改以鍾益,申承翊名字,改以永求,新及第趙在斗名字,改以正敎事,爲等如告狀,令藝文館給帖,何如?啓,依允。
又啓目,前監役趙濟益名字,改以慶淳,前僉知趙濟恒名字,改以恒淳,前縣令趙興林名字,改以秉興,上護軍趙徽林名字,改以秉徽,副司果趙應林名字,改以秉應,趙從林名字,改以秉從,前府使趙行林名字,改以秉行,引儀趙弘林名字,改以秉弘,出身趙鶴林名字,改以秉龍,趙永燮名字,改以永熙,前參判趙寅燮名字,改以寅熙,監察趙璋燮名字,改以璋熙,前權知承文副正字趙宇燮名字,改以宇熙,副司果趙定燮名字,改以定熙,洪原縣監趙鼎燮名字,改以升熙,守門將趙益燮名字,改以益熙,副司果趙初燮名字,改以㝡熙事,爲等如告狀,令藝文館給帖,何如?啓,依允。
戊辰四月十一日辰時,上御誠正閣。進請入侍時,同知事趙基應,參贊官趙光淳,侍讀官趙秉稷,假注書徐相駿,記事官趙秉鎬·徐奭輔,各持論語第□卷,以次進伏訖。
戊辰四月十一日辰時,上詣仁政殿。慶科庭試,文武科·宗科庭試,文武科放榜入侍時,都承旨趙成夏,左承旨李炳敎,右承旨金聲根,左副承旨趙光淳,右副承旨李奎顔,同副承旨洪遠植,假注書陳宗蓍·金敬義,記事官趙秉鎬·徐奭輔,檢校直提學李載元·趙寧夏·李載冕,直提學閔升鎬·趙成夏,檢校直閣李淳翼,檢校待敎趙慶鎬,玉堂缺。以次侍立。時至,通禮跪啓請外辦。上具翼善冠·衮龍袍,乘輿,出宣化門。藥房提調金世均,副提調趙成夏,進前問候訖。由仁政門至仁政殿。通禮跪啓請降輿。上降輿陞座。成夏曰,文武擧人及百官行禮次,標信請出矣。上曰,以已下標信,擧行,可也。引儀引宗親·文武百官及文武擧人,入就位。引儀唱四拜,文武擧人行四拜禮訖。承旨跪啓放榜。由東西門,出頒牌訖。引儀唱四拜,文武擧人四拜訖,以次退出。引儀唱四拜。宗親·文武百官行四拜禮,通禮跪,啓禮畢。上命書傳敎曰,宗科文壯元李鉉亨,特爲賜樂,講官金永爵之子金弘集賜樂。上降座乘輿,出仁政門,入協陽門。兵曹判書跪稟放仗,承旨請出標信,解嚴。上還內,諸臣以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨洪遠植,今日不爲仕進,卽司牌招,何如?傳曰,允。
備忘記,統制使李顯稷下直,長弓一張,長箭一部,片箭一部,筒兒一箇賜給。
傳曰,新恩謝恩,當親受矣,該房知悉。
傳曰,統制使入侍。
傳曰,權都元帥宗孫登第云,事甚奇幸。武科新及第權最朝,宣傳官加設單付,內吹賜樂。
傳曰,聞鄭忠壯公宗孫,今爲登第云,事甚奇幸。武科新及第鄭學淳,司僕內乘加設單付,內吹賜樂。
政院啓曰,假注書陳宗蓍·金敬義,身病猝重,勢難察任,竝改差,何如?傳曰,允。
陳宗蓍改差,代以李敦夏爲假注書。
金敬義改差,代以金弘集爲假注書。
兵曹,宣傳官加設單權最朝,司僕內乘加設單鄭學淳。
政院啓曰,行大司憲朴承輝,持平李龍雨牌不進,〈持平〉白仁行,執義李容翼,掌令權魯淵·姜周用在外,監察茶時之意,敢啓。傳曰,知道。
以司諫李友燁,獻納宋奎灝,持平李龍雨牌不進罷職傳旨,傳曰,只推。
以同副承旨洪遠植牌不進罷職傳旨,傳曰,只推。
兵曹啓曰,去三月十七日武臣堂上祿試射,後日退行事,草記,蒙允矣。今四月十三日設行,而試官備擬以入之意,敢啓。傳曰,知道。
又啓曰,今月十五日,一內禁軍番次,而該番將具春喜,身病猝重,無望供職,呈狀乞遞,改差其代,依承傳口傳擬入,何如?傳曰,允。
兵曹口傳政事,以李義錫爲內禁將。
李敦夏有頉,代以洪祐冀爲假注書。
金弘集有頉,代以李圭燮爲假注書。
營建都監啓曰,本都監郞廳李承靖,移拜恭陵令矣。其代司䆃僉正申萬求差下,何如?傳曰,允。
禁衛營啓曰,本營千摠金東壽,身病猝重,勢難察任,改差,何如?傳曰,允。
義禁府啓目,乾原權管申達運原情云云。問目內辭緣,泛稱遲晩,刑推得情,何如?啓,嚴刑一次,遠惡地定配。
敎統制使李顯稷書,王若曰,中宸起聽鼙之思,孰膺委任一面?南維重旌節之責,特授專制三方。簡在予心,剡諧廟議。眷彼環海重鎭,實我有國雄藩,抳兩湖之要衝,鯨波接扶桑之域,擅三路之節制,豹纛鎭細柳之營,金穀儲胥之殷,控蠻荊而恃以保障,樓櫓備豫之壯,壓鯨鯢而屹爲藩蘺。伊來撫禦之日疎,蓋緣昇平之歲久。嗟,兵民凋瘵之方,劇尤難其人顧,朝家緩急之是須,疇當斯任。惟卿,簪紳舊閥,鞱鈐令譽,不汲汲於芬華,聲望素著,惟恂恂然退讓,才猷克彰。恩遇無贊於始終,宜畀推轂之重任,資歷殆遍於內外,寔愜制閫之良才。玆授卿以三道統制使兼慶尙右道水軍節度使,卿其勉恢壯猷,祗服寵命,運籌蘇瘼,殫綢繆於未陰,繕甲歭糧,備警急於不日。於戲,閑山之壁疊尙在,忍龍蛇之餘羞,海門之波濤不驚,庶籍熊虎之奇略。寇平中之鎖鑰威望,於卿賴安,羊叔子之裘帶風流,惟予嘉乃,故玆敎示,想宜知悉。知製敎朴海哲製進
判府事趙斗淳箚略曰,臣癃襄凋謝,今年之甚於往年,且置蓋有日,以不能逮者家常閑漫,事爲尙不克自給。凡視聽之用,精力所及,動輒遺前,檢擧不去其不遑以恒人自居也久矣。顧臣所叨兼務,傡係謹且重,不容斯須造次之自忽,而以若惛眊,遂復因仍蹲冒,則甚非義分所敢安矣。惟聖明,俯賜憫諒,將臣見綰宗廟署·社稷·永禧殿及司僕寺四提擧之任,亟行改免焉。答曰,省箚具悉卿懇。兼管諸務,何必竝免,而苦懇旣如此矣,太社·南殿兩提擧之任,今姑勉副,卿其諒之。仍傳曰,此批答,遣史官,傳喩。
戊辰四月十二日辰時,上御誠正閣。進講入侍時,講官金永爵,參贊官趙光淳,檢討官朴海哲,假注書金敬義,記事官趙秉鎬·徐奭輔,各持論語第□卷,以次進伏訖。上曰,史官分左右。上誦前受音一遍訖,仍開卷。永爵讀自子曰富而可求也,止夫子不爲也。仍奏釋義訖。上命授書算于永爵,上讀新受音十遍訖,永爵還納書算。上曰,從吾所好,何義也?永爵曰,俄於釋義已陳,而素貧賤,行乎貧賤之義也。好與樂相近,此亦樂在其中之義也。仍奏曰,求仁而得仁者,伯夷以父命爲尊,叔齊以倫序爲重,相讓而逃,此是合於義而安於心,乃所以爲仁也。苟當於義,則千乘之富,視之若敝屣焉。舜·禹之聖,有天下而不與,亦此義也。後世之天子·諸侯,每以萬乘·千乘之富貴爲己私,故驕侈之習,猜忌之心,莫不由此而生。殿下幸於此等處,猛省,視千乘不啻敝屣,則自可馴致舜·禹之治。伏乞澄省焉。上曰,孤竹君故地,講官應見之。其都遺墟,尙今見存否?永爵曰,孤竹遺墟,在赴燕路傍,臣曾見之。有淸聖祠,享伯夷·叔齊,祠傍卽灤河,大於川而少於江。隔岸又有孤竹君祠,景物絶勝,都邑故地,今於幾千年之後,不可復識也。上曰,孤竹國疆域,或可識認否?永爵曰,幾千年之久,疆域亦不可識認矣。今者聖問及此,臣有所仰陳者。淸聖祠傍,有山名首陽。每年使行時,廚房輒買乾蕨以去,到淸聖祠,必羹薇蕨以進,此可爲一段話柄也。海哲曰云云。缺光淳曰云云。缺永爵曰,每朝進講後,自內讀幾遍乎?上曰,讀三四十遍矣。永爵曰,凡讀書,以多讀爲貴。至論語,尤宜多讀,而臣見書算,只有十遍開合之痕,竊意昨日所讀,不過十遍也。上曰,進講及自內所讀,各有書算故耳。永爵曰,臣以憂愛之忱,敢有仰奏,今承下敎,臣之妄揣過慮,萬萬悚惶矣。上捲卷,仍命史官就座。又命退,諸臣以次退出。
戊辰四月十二日辰時,上御重熙堂。新恩謝恩親受,入侍時,都承旨趙成夏,左承旨李炳敎,右承旨金聲根,左副承旨趙光淳,右副承旨李奎顔,假注書陳宗蓍·金敬義,記事官趙秉鎬·徐奭輔,檢校直閣李淳翼,以次進伏。文武科新恩,序立階下訖。
戊辰四月十二日辰時,上御誠正閣。統制使入侍時,右副承旨李奎顔,假注書金敬義,記事官趙秉鎬·徐奭輔,統制使李顯稷,以次進伏訖。上曰,史官分左右。仍命統制使進前,上日,卿下去之方,實南方重地,實心對揚,期有實效,可也。顯稷曰,臣下營,以誠心對揚矣。
上在昌德宮。停常參·經筵。
都摠府啓曰,今日內三廳武兼禁軍及軍兵等,當爲中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外·未肅拜呈告人員,竝卽牌招,何如?傳曰,允。
洪祐冀有頉,代以兪望源爲假注書。
李圭燮有頉,代以任基元爲假注書。
以黃海監司曺錫輿狀啓,進上乾秀魚卵等,節序差早,限內不得封進,惶恐待罪事,傳曰,勿待罪事,回諭。
傳曰,前參奉李來重,安峽縣監除授。
吏曹啓曰,前參奉李來重除授事,命下矣。未經六品職,何以爲之?敢稟。傳曰,勿拘。
吏曹,安峽縣監單李來重除授事,承傳。
兪望源有頉,代以趙正敎爲假注書。
任基元有頉,代以李康勳爲假注書。
兵曹啓曰,今四月十三日辛卯未正三刻十四分立夏,改火進上時,宗廟署·社禝署·永禧殿·永寧殿·景慕宮·毓祥宮·宣禧宮·景祐官·慶壽宮,依例改火,議政府·內閣·承政院·漢城府,一體改火之意,敢啓。傳曰,知道。
趙正敎有頃,代以李尙榮爲假注書。
李康勳有頉,代以金永薰爲假主書。
政院啓曰,兵曹判書金壽鉉,以致侑祗受事,廣州地明日,出去矣。所佩命召,何以爲之?敢稟。傳曰,仍佩往來。
政院啓曰,行大司憲朴承輝,持平李龍雨牌不進,〈持平〉白仁行,執義李容翼,掌令權魯淵·姜周用在外,監察茶時之意,敢啓。傳曰,知道。
以司諫李友燁,獻納宋奎灝,持平李龍雨牌不進罷職傳旨,傳曰,只推。
傳曰,右副承旨許遞,前望入之。
政院啓曰,臣與右副承旨李奎顔,伴直矣。纔已許遞出去,伴直無人。右承旨金聲根,所當牌招,而拘於廳規,不得請牌,何以爲之?敢稟。傳曰,牌招。
承旨前望入之。具春喜落點。
摠戎廳啓曰,北漢行宮,奉審次,今月十四日,臣出往之意,敢啓。傳曰,知道。
李尙榮有頉,代以盧應吉爲假注書。
金永薰有頉,代以玉景鍊爲假注書。
義禁府啓曰,時囚罪人申達運原情公事判付內,嚴刑一次,遠惡地定配事,命下矣。申達運嚴刑一次,訊杖第三十度,平安道江界府遠惡地定配,而以判付內辭意,具罪目,依例發遣府羅將,押送配所,何如?傳曰,允。
禮曹啓曰,卽接鐵原幼學黃基泰所志,則以爲族孫昇淵,嫡妾俱無子,以其同姓十寸兄駿淵第二子桂龍,欲爲繼後,兩家諸族,相議完定,而昇淵夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長黃基泰所訴,旣如此,黃駿淵第二子桂龍,立爲黃昇淵之後,何如?傳曰,允。
吏曹啓目,前府使李熙殷名字,改以秉殷,前都事李熙績名字,改以秉纘,前學官李熙綸名字,改以秉論,出身金漢琮名字,改以致鉉,司饔奉事金桂元名字,改以顯琇事,爲等如告狀,〈令〉藝文館給帖,何如?啓,依允。
兵曹判書金壽鉉疏曰,云云。答曰,省疏具悉。卿其勿辭,從便往來焉。
戊辰四月十三日辰時,上御誠正閣。進講入侍時,知事李豐翼,參贊官李奎顔,侍讀官鄭顯裕,假注書金敬義,記事官趙秉鎬·徐奭輔,各持論語第□卷,以次進伏訖。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
以右承旨金聲根牌不進罷職傳旨,傳曰,只推。
傳曰,禮房承旨,馳詣宗廟·景慕宮,奉審摘奸以來。
盧應吉有頉,代以車有聲爲假注書。
玉景鍊有頉,代以金學璘爲假注書。
傳曰,未肅拜摠管許遞,前望入之。
摠管前望入之。副摠管鄭周應落點。
傳曰,聞營建役事,近甚懈怠,竣畢無期云。堂郞若式日赴衙,星火董飭,豈可如是也?至於闕內各司各處之間數,比諸時御所,有幾倍排置者,是豈成說乎?今此修葺舊宮,卽遵祖宗故事,而以其經費之罄乏,雖不得不用其民力,言念及此,予實慊然。凡所縻費,務從省約。堂郞仕進,間五日單子書啓,期於限內畢役事,發牌該都監郞廳申飭。
車有聲有頉,代以吳宅禹爲假注書。
金學璘有頉,代以金相龍爲假注書。
政院啓曰,行大司憲朴承輝,持平李龍雨牌不進,〈持平〉白仁行,執義李容翼,掌令權魯淵·姜周用在外,監察茶時之意,敢啓。傳曰,知道。
以司諫李友燁,獻納宋奎灝,持平李龍雨牌不進罷職傳旨,傳曰,只推。
吳宅禹有頉,代以金敬義爲假注書。
奎章閣啓曰,明日卽奉謨堂奉審日次。臣進詣擧行之意,敢啓。傳曰,知道。
宗親府啓曰,明日卽天漢殿夏孟朔大奉審日次。臣等與儀賓·閣臣,進詣擧行之意,敢啓。傳曰,知道。
議政府薦望,以任孝直爲江界府使。
戶曹啓曰,宗廟大門東邊墻垣三間許頹圮處,改築吉日時,今四月二十六日辰時,推擇擧行之意,敢啓。傳曰,知道。
金敬義有頉,代以李載龜爲假注書。
承文院啓曰,本年夏季査邊時,等候官員派定,因都京知會,姑毋庸差送之意,已有所咨覆,而自盛京禮部,將此事實,又爲咨照矣。回咨依例撰出,付撥下送灣府,傳給鳳誠,轉致盛京之地,何如?傳曰,允。
訓鍊都監啓曰,本局從事官金性均,身病猝重,勢難察任,改差,何如?傳曰,允。
禁衛營啓曰,本營騎士別將趙羲稷,身病猝重,勢難察任,改差,何如?傳曰,允。
戊辰四月十四日辰時,上御誠正閣。進講入侍時,講官申應朝,參贊官具春喜,檢討官李容萬,假注書金敬義,記事官趙秉鎬·徐奭輔,各持論語第□卷,以次進伏訖。
上在昌德宮。停常參·經筵。
藥房提調金世均,左副承旨趙光淳啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
又啓曰,訓鍊大將申櫶,以掃墳事,京畿仁川地,今方出去矣。所佩命召,何以爲之?而將兵之任,不可一刻無摠察之人,何以爲之?敢稟。傳曰,仍佩往來,都提調兼察。
又啓曰,訓鍊大將都提調兼察事,命下矣。在前如此之時,或有都提調命招之例,或有從事官發牌聽傳敎之規。今番則何以爲之?敢稟。傳曰,從事官發牌聽傳敎。
又啓曰,鷺江書院,遣承旨致祭事,命下矣。何承旨進去乎?敢稟。傳曰,左副承旨進去。
傳曰,社稷·南殿·奉常都提調之,代李判府事爲之。
政院啓曰,卽者檢閱徐奭輔,以其親病,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
又啓曰,卽者檢閱趙秉鎬,謂有館規,陳疏經出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋金性均,卽爲牌招入直,何如?傳曰,允。
都摠府啓曰,副摠管李沇應,以宗正卿,天漢殿奉審事,晝仕出去之意,敢啓。傳曰,知道。
傳曰,都承旨許遞,前望入之。
承旨前望入之。趙性敎落點。
傳曰,左承旨許遞,前望入之。
承旨前望入之。金敎性落點。
兵曹口傳政事,副護軍趙成夏。
李載龜有頉,代以金敬義爲假注書。
政院啓曰,行大司憲朴承輝,執義李容翼,持平李龍雨牌不進,〈持平〉白仁行,掌令權魯淵·姜周用在外,監察茶時之意,敢啓。傳曰,知道。
以執義李容翼,持平李龍雨,司諫李友燁,獻納宋奎灝牌不進罷職傳旨,傳曰,只推。
奎章閣啓曰,奉謨堂望奉審,無頉之意,敢啓。傳曰,知道。
又啓曰,景慕宮望廟樓,今望奉審,無頉之意,敢啓。傳曰,知道。
宗親府啓曰,臣等與儀賓·閣臣,進詣天漢殿,御眞展奉奉審,無頉之意,敢啓。傳曰,知道。
以全羅監司徐相鼎狀啓,順天府使柳,束吏字民,剔奸察隱,旣築斯城,又量厥土,瓜限已滿,民皆惜去,特爲仍任,令該曹稟處事,傳曰,此倅治績,曾所稔知。今當瓜期,民又惜去,果是西京良吏也。特加一瓜仍任。
御營廳啓曰,本廳中軍白樂莘,身病甚重,勢難察任,改差,何如?傳曰,允。
以司謁,口傳下敎曰,武藝別監作統,自建春門,東至松峴,南至壽洞,北至掌苑橋,定界事,分付漢城府。
禮曹啓曰,卽接鐵原幼學黃基泰所志,則以爲族孫德淵嫡妾俱無子,以其同姓二十二寸弟悳淵第三子秀萬,欲爲繼後,兩家諸族,相議完定,而德淵夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長黃基泰所訴,旣如此,黃悳淵第三子秀萬,立爲黃德淵之後,何如?傳曰,允。
以別兼春秋金性均,檢閱趙秉鎬牌不進罷職傳旨,傳曰,只推。
領府事鄭元容箚略曰,近來癃痼益甚,尤添痰積,不省大小公事。所帶太常提擧之任,所管愼重,不宜虛縻,亟賜遞解焉。答曰,省箚具悉卿懇。愼節奉慮。太常都提擧之任,今姑勉劇,卿其安心調理。仍傳曰,此批答,遣史官,傳喩。
檢閱徐奭輔疏曰,伏以,臣今日筵退,卽接家信,則臣本生父素患風痰之症,近因日候之不調,挾感添損,委頓床褥。臣聞此報,煎熬歸護是急,玆敢忙陳短章,徑出禁扃。伏乞聖明,俯燭鑑諒,亟遞臣所帶之職,仍治臣擅離之罪,俾私分安而朝綱肅焉。臣無任云云。省疏具悉。爾其勿辭救護。
戊辰四月十五日辰時,上御誠正閣。進講入侍時,講官金世均,參贊官洪遠植,侍讀〈官〉鄭顯裕,假注書金相龍,記事官趙秉鎬·徐奭輔,各持論語第□卷,以次進伏訖。上曰,史官分左右。上誦前受音一遍訖,仍開卷。世均讀自子曰聖人吾不得而見之矣,止多見而識之知之次也。仍奏釋義訖。上命授書算于世均。上讀新受音十遍訖。世均還納書算。上曰。子曰得見有恒者,斯可矣,蓋有恒者,亦鮮矣之意歟?世均曰,聖敎切當矣。有恒者,雖不及於善人,然亦自不易多見,故夫子之言如是矣。仍奏曰,聖人君子,以聖言,善人有恒,以賢言。有恒者,縱居最下,人無恒心,不可爲善人。況聖人君子之域乎?故章末以難乎有恒,申言之,恒之爲言,恒久而不二心之謂也。聖人久於其道,君子立不易方,皆此義也。聖學之日躋高明,不越乎恒念在玆,少無間斷矣。釣而不網,弋不射宿,夫子少時,雖爲養與祭,而釣弋亦未嘗盡物取而出不意,可以見愛物之仁。孟子所云數罟不入洿池,御者且羞佹遇,略略相近。聖人之事,固無不中理,〈孔子〉曰,不知而作我無是者,自謙之辭,而多聞多見,爲其擇善識善之工,此政所謂聞見博而知益者也。玉堂曰,云云。承旨曰,云云。上掩卷,仍命史官就座。又命退,諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,當爲中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,今番趙判府事之行,給馬。
政院啓曰,左右史不可不備,別兼春秋金性均,檢閱趙秉鎬,旣有只推之命,竝卽牌招,推移入直,何如?傳曰,允。
兵曹,以沈宜豐爲御營廳中軍。
兵曹啓曰,今四月十七日武臣堂上朔試射試官望,當爲擬入,而判書金壽鉉在外,不得擧行之意,敢啓。傳曰,知道。
政院啓曰,行大司憲朴承煇,執義李容翼,持平李龍雨牌不進,〈持平〉白仁行,掌令權魯淵·姜周用在外,監察茶時之意,敢啓。傳曰,知道。
以執義李容翼,司諫李友燁,獻納宋奎灝,持平李龍雨牌不進罷職傳旨,傳曰,只推。
以咸鏡監司李興敏狀啓,端川府人命渰死事,傳曰,聞甚矜惻。元恤典外,別加顧助,如有生前身還布,竝蕩減,未拯屍身,期於拯得事,廟堂措辭,分付。
判府事趙斗淳箚略曰,臣同生弟卽遠之日,今有期矣。臨壙一訣,情理爲然,而道里悠遠,有非郊坰間昨發今還之比。則據實陳列,仰冀諒恤之恩。伏乞特許臣十數日從便往來之暇焉。答曰,省箚具悉卿懇。卿之情理如此,從便往來。仍傳曰,此批答,遣史官,傳喩。
吏曹參議金翼鉉疏略曰,臣於日前順陵忌辰祭獻官,以副護軍李乾夏,塡差矣。不意移怒之擧,至及於享吏,若臣所値,貽羞不少,有不可靦然蹲仍。亟遞臣吏曹參議之銜,仍治臣不職之罪焉。省疏具悉。典祀所重果何如?而今此擧措,駭妄極矣。當該獻官,施以刊削之典。爾其勿辭察職。
同敦寧姜健欽疏云云。答曰,省疏具悉。所請依施。
戊辰四月十六日辰時,上御誠正閣。進講入侍時,知事金在顯,參贊官金敎性,檢討官李晩耆,假注書金敬義,記事官白義行,記注官方孝隣,各持論語第□卷,以次進伏訖。
上在昌德宮。停常參·經筵。
自開東至巳時,灑雨下雨,測雨器水深一分。
政院啓曰,明日常參·經筵,取稟。傳曰,停。
又啓曰,來二十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨具春喜,今日不爲仕進,卽爲牌招,何如?傳曰,允。
以南寧尉尹宜善長湍地掃墳呈辭。傳曰,給由,馬澆·奠床備給。
以別兼春秋金性均,檢閱趙秉鎬牌不進罷職傳旨,傳曰,只推。
政院啓曰,左右史不可不備,別兼春秋金性均,檢閱趙秉鎬,旣有只推之命,竝卽牌招入直,何如?傳曰,允。
又啓曰,行大司憲朴承輝,執義李容翼,持平李龍雨牌不進,〈持平〉白仁行,掌令權魯淵·姜周用在外,監察茶時之意,敢啓。傳曰,知道。
以執義李容翼,司諫李友燁,獻納宋奎灝,持平李龍雨牌不進罷職傳旨,傳曰,只推。
營建都監啓曰,副護軍趙成夏,今旣闋服矣。副提調還差下,使之察任,何如?傳曰,允。
吏曹啓目,永陵參奉李來英名字,改以秀永,茂長縣監趙永和名字,改以耆永,出身金致遠名字,改以奭熙,李世勳名字,改以正儀,李景哲名字,改以升儀,李景勳名字,改以慶儀,田洪烈名字,改以慶國,李載昇名字,改以載鶴,典牲判官沈皞淳名字,改以應澤事,爲等如告狀,令藝文館給帖,何如?啓,依允。
左贊成金炳冀疏略曰,伏見聖敎下者,有都監堂郞課日仕進之命。正衙竣役,淹延年月至承嚴飭,莫省攸措。第臣老父,近患風痰,委在床笫,寢食之際,扶護之節,臣不能踵步暫捨,則抽身敦董,實無其道。伏乞將臣所帶都監提調之銜,亟令遞辭焉。答曰,省疏具悉。扶護之節,情理攸然,敦工之銜,特爲許遞。
戊辰四月十七日辰時,上御誠正閣。進講入侍時,講官金學性,參贊官洪遠植,侍讀官趙秉稷,假注書金相龍,記注官方孝隣·盧鎭燮,各持論語第□卷,以次進伏訖。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨金敎性,今日不爲仕進,卽爲牌招,何如?傳曰,允。
以別兼春秋金性均,檢閱趙秉鎬牌不進罷職傳旨,傳曰,只推。
政院啓曰,左右史不可不備,檢閱趙秉鎬,旣有只推之命,徐奭輔,由限已過,竝卽牌招入直,何如?傳曰,允。
傳曰,吏曹參議有闕之代,前望入之。
吏曹參議前望入之。洪在鉉落點。
都摠府啓曰,副摠管趙台顯,以禁衛中軍,諸將官射會監試事,晝仕出去之意,敢啓。傳曰,知道。
政院啓曰,行大司憲朴承輝,執義李容翼,持平李龍雨牌不進,〈持平〉白仁行,掌令權魯淵·姜周用在外,監察茶時之意,敢啓。傳曰,知道。
以持平李龍雨,司諫李友燁,獻納宋奎灝牌不進罷職傳旨,傳曰,只推。
以同副承旨金敎性牌不進罷職傳旨,傳曰,只推。
兵曹啓曰,敦化門西邊月廊築墻頹圮處,今已畢築矣。把守軍兵,解送直所之意,敢啓。傳曰,知道。
吏曹參議金翼鉉疏云云。省疏具悉。所請依施。
戊辰四月十八日辰時,上御誠正閣。進講入侍時,同知事尹秉鼎,參贊官具春喜,檢討官李晩耆,假注書金敬義,記注官盧鎭燮·金泰煥,各持論語第□卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,當爲中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨金敎性,今日不爲仕進,牌招,何如?傳曰,允。
以檢閱趙秉鎬·徐奭輔牌不進罷職傳旨,傳曰,只推。
政院啓曰,左右史不可不備,檢閱趙秉鎬·徐奭輔,旣有只推之命,竝卽牌招入直,何如?傳曰,允。
兵曹啓曰,今四月二十日,文臣朔試射試官望,當爲擬入,而判書金壽鉉在外,不得擧行之意,敢啓。傳曰,知道。
訓鍊都監啓曰,因兵曹草記,敦化門西邊月廊築墻一間許頹圮處,今已畢築。把守金虎門入直軍兵,還爲入直,將校解送之意,敢啓。傳曰,知道。
戶曹啓曰,今年歲幣上次木,分排磨鍊數爻,有所相左,臣不勝惶恐,而原啓目改修正以入之意,敢啓。傳曰,知道。
政院啓曰,行大司憲朴承煇,執義李容翼,持平李龍雨牌不進,〈持平〉白仁行,掌令權魯淵·姜周用在外,監察茶時之意,敢啓。傳曰,知道。
以執義李容翼,持平李龍雨,司諫李友燁,獻納宋奎灝牌不進罷職傳旨,傳曰,只推。
內醫院啓曰,議藥同參丁錫胤有頉代,外醫朴時永,術業精明,令該曹口傳付軍職,使之冠帶常仕,待令差下,輪回入診,何如?傳曰,允。
兵曹口傳政事,副司勇朴時永。
議政府啓曰,卽聞右捕廳所告,則日前捉得邪學罪人張致善,其口招內,丹陽居前正言趙喆增,符同邪類,厥惟久矣。而再昨年洋泊之滋擾畿沿,卽渠之所慫慂出來云。越海招寇,何等凶逆,而虺蜮匿影,梟獍互應者,萬戮而有餘誅矣。此不可不嚴訊窮覈,亟折亂萌,而係是朝官,令王府,發遣都事,具格拿來,沒鞫得情,何如?傳曰,於渠何有朝官之別?王府擧行,似涉張大,亟令兩捕廳,罔夜捉來。
又啓曰,頒祿放料未朔條之今朔上下,雖是古法,而或値遞·除頻數之會,則頒祿時不無疑眩之端。且以放料言之,多有計日疊下之弊,誠甚無謂。自今爲始,百官頒祿與員役·軍兵放料,當朔條竝於當朔初一日排定日字上下事,永爲定式之意,分付戶曹及各營·各司,何如?傳曰,允。
漢城府啓曰,武藝別監作統事,命下矣。發遣郞廳,自建春門,東至松峴五百五十步,南至壽峴九百八十步,北至掌苑橋三百步,尺量定界之意,敢啓。傳曰,知道。
兵曹啓曰,通化門南邊墻垣頹圮處,今已畢築矣。把守軍兵,解送直所之意,敢啓。傳曰,知道。
訓鍊都監啓曰,因兵曹草記,通化門南邊月廊一間許頹圮處,今已畢築。弘化門入直把守軍兵,還入直所,將校解送之意,敢啓。傳曰,知道。
上在昌德宮。停常參·經筵。
自未時至人定,灑雨下雨,測雨器水深八分。
藥房提調金世均,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,自明日溫繹間視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨洪遠植,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
又啓曰,梅谷書院,遣承旨致祭事,命下矣。何承旨進去乎?敢稟。傳曰,左副承旨進去。
又啓曰,延齡君·興寧君墓,遣宗臣致祭事,命下矣。何宗臣進去乎?敢稟。傳曰,宗正卿李敦應進去。
以檢閱趙秉鎬·徐奭輔牌不進罷職傳旨,傳曰,只推。
政院啓曰,左右史不可不備,檢閱趙秉鎬·徐奭輔,旣有只推之命,竝卽牌招入直,何如?傳曰,允。
禮曹啓曰,景慕宮夏享大祭,當以五日上旬內,擇日設行,而連値國忌及拘忌,無以推移捐吉矣。在前如此之時,已有中旬擇日之例。今亦依已例,以中旬磨鍊以入之意,敢啓。傳曰,知道。
禮曹,來五月十三日,行景慕宮夏享大祭親祭,取稟。奉敎恭依。
政院啓曰,行大司憲朴承輝,執義李容翼,持平李龍雨牌不進,〈持平〉白仁行,掌令權魯淵·姜周用在外,茶時之意,敢啓。傳曰,知道。
以執義李容翼,持平李龍雨,司諫李友燁,獻納宋奎灝牌不進罷職傳旨,傳曰,只推。
以右副承旨洪遠植牌不進罷職傳旨,傳曰,只推。
傳曰,臺諫竝許遞,前望入之。
吏曹啓目,副護軍趙昌和名字,改以昌永,濬源殿守門將李純鎰名字,改以,出身李純謹名字,改以瑾,韓致默名字,改以承履,韓重根名字,改以重敎事,爲等如告狀,令藝文館給帖,何如?啓,依允。
領府事鄭元容,領敦寧金左根,判府事趙斗淳,判敦寧李景在,領議政金炳學等箚略曰,邇來三四年來,邪徒之中外鋤治,非不嚴矣,而至於趙喆增之越海招寇而極矣。日昨設鞫之請,實非可已不已者,而聖批不允,只令捕廳擧行。臣等相顧虞慮,莫知攸屆。伏乞拿鞫得情,亟施邦憲焉。答曰,省箚具悉卿懇。嚴覈則一切,何必張大其擧?老成之地,庶當犂然,卿等其諒之。仍傳曰,此批答,遣史官傳喩。
行大司憲朴承輝,大司諫林喜鎭,執義李容翼,司諫李友燁,持平李龍雨,獻納宋奎灝等箚曰,伏以,臣等卽伏見議政府草記,以前正言趙喆增,出於捕廳罪人口招,令王府拿來設鞫事仰請,而傳敎下者,有王府擧行,事涉張大,亟令兩捕廳,罔夜捉來之命矣。竊伏念此罪人,符同邪類,至有越海招寇之計,則萬古天下,豈有如許凶逆乎?似此梟獍之類,謂以饑蝨之微,只令捕廳擧行,有非折亂萌嚴獄體之道。臣等自奉傳敎,達宵憂憤,玆敢相率仰籲。伏乞聖明,淵然深思,廊揮乾斷,亟令嚴遣都事,具格拿來,自王府嚴鞫得情,恐不可已。取進止。答曰,省箚具悉。此不必如是之事也。須念應酬之煩,勿復爭執。
副提學鄭健朝,典翰李起鎬,應敎閔謙鎬,副應敎趙準永,校理趙秉稷,副校理鄭顯裕,修撰李晩耆,副修撰李容萬等箚略曰。噫,彼趙喆增,名爲朝官,締結邪類,年前洋舶之滋擾,渠所慫慂而出來,則似此凶逆,卽古今天下所未有也。乃以擧措之張大,只令捕廳捉致,則是豈嚴獄體·正邦憲之道也哉?乞令王府發遣都事,具格拿來,設鞠得情焉。答曰,省箚具悉。不欲張大,亦有斟量而然矣。
行大司憲朴承輝,大司諫林喜鎭,執義李容翼,司諫李友燁,持平李龍雨,獻納宋奎灝等再箚曰,伏以,臣等以趙喆增自王府拿來事,聯箚仰請矣。及伏奉批旨下者,以不必如是之事也,須念應酬之煩,勿復爭執爲敎。臣等相顧愕眙,繼以惶懍。此罪人雖是賤孼,係在朝籍,而乃敢締結邪黨,慫慂番舶,致有年前滋擾之變,必欲禍我宗國,此誠窮天地亘萬古所無之極逆大憝。究厥罪狀,其所鞫覈,不容晷刻玩愒。捕廳擧行,非不嚴急,終不若自王府具格拿來,如法設鞫之爲得當。臣等憂憤所激,未暇顧仰煩酬應之爲萬萬未安,玆更聯陳短箚,荐瀆崇聽。伏乞聖明,亟賜察納,以嚴國體,以副輿情焉。答曰,省箚具悉。已有前批,勿煩。
上在昌德宮。停常參·經筵。
南延君墓所莎草毁損後,大殿·中宮殿,宗親·儀賓·藥房·內閣·政院·玉堂·朝廷百官口傳問安。答曰,知道。
政院啓曰,來二十五日,朝參日次矣,敢稟。傳曰,停。
又啓,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,左副承旨具春喜,右副承旨洪遠植,今日不爲仕進,竝卽牌招,何如?傳曰,允。
以檢閱趙秉鎬·徐奭輔牌不進罷職傳旨,傳曰,只推。
以公忠監司閔致庠狀啓,中軍徐玉淳,城餉米任自挪幻私用,分給時竟以詳定立本,爲先罷黜,其罪狀,令攸司稟處事,傳曰,勿拘常格,令該曹口傳各別擇差,給馬當日下送。
兵曹口傳政事,以鄭鳳愚爲公忠中軍。
以右副承旨洪遠植牌不進罷職傳旨,傳曰,只推。
傳曰,卽聞南延君房次知中使所啓,則德山墓所,洋醜闖入,至有莎草毁損之變云,萬萬驚悚。洪州牧使韓應弼,假承旨差下,馳詣看審後,別啓以聞。此夷雖已退走,追趕勦滅之道,必有道·帥臣之方略,而自廟堂,隨機應變之策,待道啓措辭,行會。
以公忠監司閔致庠狀啓,德山郡守李鍾信,俄羅沙軍兵,不能備御,直入官門,異船現形,不善瞭望,爲先罷黜,其罪狀,令攸司稟處事,傳曰,德山倅,猝當不時之變,此與之備防禦而失守,煞有間焉。姑令戴罪擧行,其餘勦滅之策,令廟堂,三懸鈴行會於道·帥臣。
政院啓曰,領議政,爲承候來待矣。傳曰,入侍。
又啓曰,宗正卿,爲承候來待矣。傳曰,入侍。
又啓曰,諸閣臣,爲承候來待矣。傳曰,入侍。
又啓曰,諸儒臣,爲承候來待矣。傳曰,入侍。
傳曰,今此德山墓所作變,萬萬驚悚。海外洋醜,豈能知程道而肆然闖入乎?必有我國邪類,慫慂嚮導者也,思之及此,尤極痛惋。從今以後,邪類之漏網者,內而兩捕廳,外而各鎭營,一一捉得,殪殄滅了事,自廟堂行會申飭。
兵曹啓曰,今月二十一日,武臣賓廳講書人員望單子,纔已啓下,而問安相値,不得爲之之意,敢啓。傳曰,知道。
兵曹口傳政事,副護軍洪承億。
戊辰四月二十一日戌時,上御誠正閣。領議政·宗正卿·諸閣臣·儒臣,承候同爲入侍時,右承旨趙光淳,假注書金相龍,記事官趙秉鎬·徐奭輔,領議政金炳學,判宗正卿興寅君最應,永平君景應,李圭徹,知宗正卿完平君昇應,李載元·李周喆,宗正卿李秉文·李鍾承·李敦應·李邦鉉·李彙重·李沇應·李鳳儀·李鍾浩·李寅命,原任提學金炳冀,檢校提學金炳國,提學金學性,原任提學金輔根·鄭基世,原任直提學曺錫雨·金炳㴤·金炳德·金炳弼,檢校直提學趙寧夏·李載冕,直提學閔升鎬·趙成夏,檢校直閣李承純,原任直閣李世用,檢校待敎徐相翊·趙慶鎬,原任副提學徐戴淳·沈舜澤,檢校副提學任承準·李鎬俊,檢校典翰趙康夏,原任典翰金昌熙,檢校典翰李起鎬,副校理鄭顯裕,修撰李晩耆,以次進伏訖。上曰,史官分左右。炳學進前問候訖。奏曰,洋夷攔入德山墓所,至有莎草被損之弊,伏想驚動聖衷,而群情之憤惋,曷以仰達乎?若其勦除之方,略待道啓入來,使之相機制變,而第念相得其人,則朝廷有人,勿生邊釁,自是異類之相戒。臣則無能於此,此都是臣之罪也。惶懍之極,恭俟嚴譴而已。上曰,於卿何有爲引乎?炳學曰,本房手本,想必致詳,洋夷果已遠去乎?上曰,洋夷退去矣。炳學曰,異類聲氣,元不相及,而攔入作變,未有若此之甚。言念邊情,極爲疎虞,而是必有我國人慫慂和應而然,尤切痛惋矣。又奏曰,鋤治邪類,已爲三四年之久,而猶復糾結,種下生種,至於今玆而極,憤惋之甚,寧欲無言。謹當更加嚴飭,期盡掃滅矣。上命大臣就座,又命史官就座。仍命退,諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
義禁府啓曰,公忠監司閔致庠狀啓內,中軍徐玉淳爲先罷黜,其罪狀,令攸司稟處事,啓下矣。徐玉淳,時在任所,發遣府羅將,交代後拿來,何如?傳〈曰〉,待待命拿囚。
以京畿監司李宜翼狀啓,邊情馳報何等嚴重,而仁川府使崔翼鳳,富平府使徐光斗,安山郡守南世本,異船過去時刻,先後倒錯報來,揆以事體,萬萬駭然,竝罷黜,其罪狀,令攸司稟處事,傳曰,邊報所重,雖爲自別,豈可以一二時刻之相左?汰職,姑令戴罪擧行。
上在昌德宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,同副承旨金敎性,今日不爲仕進,卽爲牌招,何如?傳曰,允。
傳曰,回還書狀官,留待。
傳曰,召對爲之。
傳曰,回還書狀官,入侍。
以同副承旨金敎性牌不進罷職傳旨,傳曰,只推。
政院啓曰,行都承旨趙性敎不爲仕進,左承旨金聲根廚院進,左副承旨具春喜式暇出去,右副承旨洪遠植式暇,同副承旨金敎性牌不進,院中只有臣一人,伴直無人,同副承旨旣有只推之命,更爲牌招,何如?傳曰,允。
義禁府啓曰,京畿監司李宜翼狀啓內,仁川府使崔翼鳳,富平府使徐光斗,安山郡守南世本,竝罷黜,其罪狀,令攸司稟處事。判付內,邊報所重,尤爲自別,豈可以一二時刻之相左?汰職,姑令待罪擧行事,命下矣。仁川府使崔翼鳳,富平府使徐光斗,安山郡守南世本等,姑令戴罪擧行事,分付該道道臣之意,敢啓。傳曰,知道。
以同副承旨金敎性牌不進罷職傳旨,傳曰,只推。
戊辰四月二十三日申時,上御誠正閣。召對回還書狀官同爲入侍時,參贊官趙光淳,檢校直閣李承純,侍讀官鄭顯裕,檢討官李晩耆,假注書金敬義,記事官趙秉鎬·徐奭輔,各持通鑑第□卷,回還書狀官洪大鍾,以次進伏訖。上曰,史官分左右。仍命回還書狀官進前。上曰,遠路無事往還乎?大鍾曰,王靈攸曁,無故往還矣。上曰,爾還義州,頗有身病云矣。今則快差乎?大鍾曰,幸被王靈,今則快差矣。上曰,聞見錄,已見之矣。寧夏縣關帝廟,出神兵破賊云,果然耶?大鍾曰,然矣。賊匪一般,圍城甚急,幸賴關帝顯靈,賊衆自潰,危而得全。近因廷臣所奏,儀益崇奉關王,升入中祀,嫌避神諱,凡於公文,一律改寫矣。上命書狀官先退,仍開卷。
上在昌德宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,同副承旨金敎性,今日不爲仕進,卽爲牌招,何如?傳曰,允。
以平安監司朴珪壽狀啓,兩界査勘,熟鍊是賴,此時此任,難付生手,江界府使鄭周應,姑令仍任,令廟堂,稟處事,傳曰,邊務傍午,事勢固然,特爲仍任。
以同副承旨金敎性牌不進罷職傳旨,傳曰,只推。
漢城府啓曰,本府今方移接於訓鍊都監新營之意,敢啓。傳曰,知道。
承文院啓曰,卽見盛京禮部咨文,以爲靉陽等各邊門査勘時,等候官員之問答,極其明晣,深庸嘉尙爲辭矣。此與日前出來之北京咨文,辭意同然。回咨,依例撰出,付撥下送灣府,傳給鳳城,轉致盛京之地,何如?傳曰,允。
御營廳啓曰,本廳騎士將金建喜,居在鄕外,刺現無期,改差,何如?傳曰,允。
上在昌德宮。停常參·經筵。
藥房提調金世均,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,來十六日,漢學文臣殿講日次,而親臨與命官,何以爲之?敢稟。傳曰,來初三日,春塘臺親臨磨鍊。
又啓曰,來十一日,專經文臣殿講日次,而親臨與命官,何以爲之?敢稟。傳曰,來初六日,春塘臺親臨磨鍊。
又啓曰,來十八日,專經武臣殿講日次,而親臨與命官,何以爲之?論稟。傳曰,來初六日,春塘臺親臨磨鍊。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,罪人趙喆增削科,永刋仕籍。
傳曰,在外吏曹參議許遞,前望入之。
吏曹參議前望入之。李喬翼落點。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳曰,在外吏議許遞,前望入之。
吏曹參議前望入之。李起鏞落點。
傳曰,漢學殿講時,閣臣·儒臣竝參事,定式。
兵曹口傳政事,副護軍李喬翼。
傳曰,一自德山作變以後,凶醜猖獗,痛惋在心,卽見永宗啓本,則初次殲獲,已是聳聽,而繼收全功,指日可期矣。該僉使之相機應變,諸軍卒之奮不顧身,嘉尙之極,何賞可惜?僉使則許用水使履歷。待兵使有窠,首先檢擬。軍卒則奏凱後,另當記功,先以此意,行會。
議政府啓曰,卽接永宗僉使申孝哲狀啓謄報,則洋夷先次殲獲幾漢,而彼船仍爲少退云。凶醜殄滅,時日可期,自鎭撫營,壯義軍與射·砲手,星火調發,使之赴援于永宗,以鼓軍威,以壯銳氣。軍糧,以甲串津留泊稅穀中,量宜輸送,無或艱乏之患,該營軍伍,旣以移赴矣。如有疎虞之慮,令鎭撫使,參酌馳報,以爲自京徵發之地,何如?傳曰,允。
又啓曰,洋醜之懸首者,不可置諸永宗而止。令該防營,亟上京帥,伊日各營將臣出往敎場,大會軍民,回示懸竿後,使之輪示八方事,分付,何如?傳曰,允。
左右捕盜廳啓曰,今月十九日,奉傳敎,議政府草記罪人趙喆增,罔夜捉來事,自兩捕廳,別定校卒,當嚴飭發送矣。二十二日,到丹陽東面後坪罪人所住處,則罪人之至親前檢書官趙猷善,十九日朝,聞議政府草記,卽其時發行,二十二日,先爲入去,有何通奇,而未過一刻,罪人喆增,自刎其喉,已爲物故,則丹陽郡守李裕憲,躬到其處檢驗後,具由馳報。罪人罪名,何等重大,而捉來按獄之前,謂以至親,罔夜三倍道進去,使之徑先致斃,猷善之忘公挾私,沮戲獄情,必有主見。趙猷善發捕捉來嚴覈,事理當然,恭俟處分,而以出使捕校輩言之,與趙猷善,雖有先後之別,不能倍道速行,以致徑斃之罪,在所難免,故出使捕校金性鉉·金秉宜,待還現嚴治計料,而臣等亦不勝惶恐之意,敢啓。傳曰,知道。令廟當稟處。
臺諫前望入之。大司憲申應朝,大司諫徐堂輔,執義金奎弘,司諫趙定熙,掌令趙準永,持平金性均·李國應,正言睦承錫·李範九落點。
傳曰,左副承旨許遞,永宗僉使申孝哲除授。
訓鍊都監啓曰,漢城府,移接於本局新營事,自該府草記,允下矣。今月二十八日傳授,而入直別武士一人,軍十名,別無歸屬處,竝撤直之意,敢啓。傳曰,知道。
兵曹啓曰,去三月十一日慶科庭試·殿試,直赴殿試,奉承傳額外,內禁衛許等四百四十三人內,四百十九人,應試參榜,所授帖文,收聚爻周。部將李載俔,親騎衛盧文辰·朴權行,標下軍鄭壽吉·鄭昌植·朴完信,訓局軍李世權·李成興,馬兵趙世煥,武藝別監徐景順·金得宗,帳幕軍韓致秀·元快龍,吹鼓手李完馥,旗手姜業同,別隊馬兵崔宗甲,火砲申今大等十七人,遭故。大旗手吳仁秀,別抄崔寬信,以父子同榜,不爲赴試,竝依法典陳試。訓局軍崔喜永作故,訓鍊都監馬兵李命運·朴萬哲,御營廳塘報手韓哲乭,哨軍吳在石等四人,無緣不赴,其委折,關問各該營後稟處,直赴會試,奉承傳。閑良李奎輝等二十七人內,二十人應試參榜所授帖文,收聚爻周。選武軍官鄭鵬漢·金相泓,馬兵朴琪成·朴先同,武學洪允海,別武土金東赫等六人,遭故,竝依法典陳試。京畿監營火砲宋致文,無緣不赴,其委折,關問該道臣後,稟處,何如?傳曰,允。
戊辰四月二十六日辰時,上御誠正閣。進講入侍時,領事金炳學,講官曺錫雨,參贊官趙光淳,侍讀官趙秉稷,假注書金相龍,記事官趙秉鎬·徐奭輔,各持論語第□卷,以次進伏訖。
戊辰四月二十六日申時,上御誠正閣。召對入侍時,參贊官金聲根,檢校待敎洪承億,侍讀官趙秉稷,檢討官李晩耆,假注書金敬義,記事官趙秉鎬·徐奭輔,各持通鑑第□卷,以次進伏訖。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外·未肅拜呈告人員,竝卽牌招,何如?傳曰,允。
又啓曰,左副承旨洪遠植,今日不爲仕進,卽爲牌招,何如?傳曰,允。
又啓曰,新除授同副承旨申孝哲,時在京畿永宗鎭任所,交代後斯速乘馹上來事,下諭,何如?傳曰,許遞,前望入之。
承旨前望入之。具春喜落點。
傳曰,前承旨申孝哲,永宗僉使還差下,使之除朝辭行公。
政院啓曰,新除授左副承旨具春喜,卽爲牌招,何如?傳曰,允。
兵曹,永宗僉使申孝哲,還差下事,承傳。
兵曹,永宗防禦使單申孝哲。
傳曰,聞永宗僉使申孝哲之家勢,本來赤貧,且老母在堂,營況至薄,菽水難繼云,白米十石,錢千兩,令惠廳輸送,以爲甘旨之供。
傳曰,專經文臣殿講時,閣臣·儒臣·別兼竝參事,定式。
政院啓曰,假注書金敬義,身病猝重,勢難察任,令姑改差,何如?傳曰,允。
金敬義改差,代以李敦夏爲假注書。
傳曰,召對爲之。
傳曰,呈告吏判許遞,前望入之。
吏曹判書前望入之。韓啓源落點。
營建都監啓曰,郞廳金奎弘,除拜執義矣。職務相妨,所帶臺職,今姑許遞,何如?傳曰,允。
兵曹口傳政事,副司果金奎弘。
議政府啓曰,卽見左右捕盜廳草記,則罪人趙喆增捉來次,別定校卒,使之下往丹陽所住處,則罪人至親前檢書官趙猷善,得聞政府草記,先爲下去,有何通奇,而未過一刻,自刎物故。罪名何等重大,而按獄之前,謂以至親,罔夜發行,以致徑斃,猷善之沮戲獄情,必有主見,捉來嚴覈,事理當然。出使捕校輩,竝嚴治計料爲辭,而批旨,令廟堂,稟處事,命下矣。此罪人負犯何如,關係何如,而所謂趙猷善者,疾馳先往,潛通事機,致使覆載難容之極逆大憝,臥斃牗下,路絶盤覈,痛惋之極,寧欲無言。徒以私情所拘,罔念大義攸在,綢繆和應,情迹陰譎。然則凡厥凶圖祕計,亦豈敢曰不聞而不知乎?窮訊嚴覈,在所不已,罪人趙猷善,令王府發遣都事,具格拿來,設鞫得情,何如?傳曰,允。
政院啓曰,大司憲申應朝,執義金奎弘,掌令趙準永,持平金性均牌不進,李國應在外,掌令一員未差,監察茶時之意,敢啓。傳曰,知道。
以右副承旨洪遠植,執義金奎弘,掌令趙準永,持平金性均,司諫趙定熙,獻納金裕行,正言睦承錫·李範九牌不進罷職傳旨,傳曰,只推。
義禁府啓曰,罪人趙猷善,具格拿來,設鞫得情事,傳旨啓下矣。趙猷善,方在公忠道丹陽地,卽爲發遣府都事,具格拿來之意,敢啓。傳曰,知道。
大司憲申應朝,行大司諫徐堂輔,司諫趙定熙,掌令趙準永,持平金性均,獻納金裕行,正言睦承錫·李範九等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊。亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒乎,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記旣已査出,臺臣之緘辭如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廊揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。裕賊之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯。卽此一段,沮戲大婚〈之〉,凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣。而末來以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆。而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉。不可不援用尙魯追施之律,請物故罪人裕,亟施孥戮之典。噫嘻,痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章於伸,尙何足夬洩神人之憤也哉?鍾一則藉其門蔭,獲霑祿仕,國家何負於渠,而梟心獍腸,與生俱生,幸西賊之有警,則曰當爲蜀漢分院兵助勢之策,湖南餉得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字,至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑。連腸接肚於鍾一·光友之徒,憑藉讖緯之書,濟去雅誕之術,二萬石軍糧之積庤,縉紳家火具之潛埋,指卵日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本畢微,性又奸慝,投身於鍾一,甘作爪牙,許心於振采,結爲兄弟,托鍾一則稱有神術。逆賊光友,本以鄕曲賤孽,托爲凶徒死士,父事振采,兄事友文。欲輸軍糧則轉到南陽,凡爲群凶之指使,率皆挺身而樂赴。將臣家將欲火攻,所營何事?店舍綢繆之言,致俊丁寧和應,南中兵火之說,延壽爛慢酬酌,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩,請逆賊友文·光友,加施孥賊之典,致俊·延壽,竝施孥籍之典。噫嘻,痛矣。亂臣賊子,從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片。論災異於南山,而肆發憯悖之說,示奇貨於北謫,而先倡負來之言。醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖。雖未盡輸,凶憯之情節,無不參涉,神人之所供憤,覆載之所難容,萬戮猶輕,三尺已施,而不可誅止其身,失之太輕,請謀反大逆不道知情不告罪人榮瑾,亟施孥戮之典。噫嘻,痛矣。崔鳳周·李奎和之罪,可勝誅哉?今番鞫獄,卽窮天地亘萬古所未有之大變怪。鳳周凶謀逆節,無不同參,賊徒匪類,擧皆相通。親密守禎,許以死友,服事榮瑾,作爲血黨,究厥情犯,與兩賊,一而二,二而一也。旣已承款於知情,則豈可有貸於王法乎?又此李奎和,接肚於賊禎,連脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄威之無遺者,而元惡未伏常憲,兩賊尙逭當律,酌處之成命遽絳,憤菀之輿論轉深,言之膽掉,思之骨戰。此而謂無所躬犯而容之,謂不足深誅而貸之,付之惟輕,不施亟律,則伏莽之戒,燎原之漸,豈不大可懼哉?大可憂哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻痛人。亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐所圖者,無非陰謀,冒雨宴集,所會者盡是逆黨。至於二字凶言,旣露於鞫招,而三尺王章,只施於渠身,已是失刑之大者。負犯如此,關係若是,而豈可止以知情不告斷之哉?輿情去益憤鬱,國論尙此沸騰,請知情不告罪人兢善,〈亟施〉孥戮之典焉。噫嘻,痛矣。載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賊,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑,來告云不暇,而偃息恬嬉,不思所以人得以誅之者,此曷故焉?若無平日綢繆於逆順·凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覷氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾。負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則豈可曰國有典憲乎?臣等之相率聯籲,卽王章之所必伸,輿情之所共憤也,而聖度至加寬容,尙靳兪音,益不勝抑鬱之至,請黑山島減死定配罪人載仁,亟令王府,嚴鞫得情,快施極律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝性,豈或浸染,而〈乃〉反糾結異類,看作奇貨,或聚首講習於深夜密室,或揚眉誇張於稠人廣座,毁撤家廟,自歸禽獸之域,嘯聚徒黨,便成逋逃之藪。執手告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝。抵賴鞫庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁。乃祖軍卒之稱,尙今唾罵,悖孫傳襲之惡,吁亦痛惋。潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此。憂深伏奔,何異黃巾·綠林,禍將滔天,有浮洪水·猛獸。何幸太陽中天,奸狀莫逃,夬伸三尺之章,遄伏肆市之典,神人之憤,庶可少洩,而似此巨魁,不可只誅其身而止,請謀反不道罪人鍾三·鳳周,竝施孥戮之典焉。噫嘻,痛矣。亂臣賊子,從古何限,而豈有如喆增之窮凶極惡者哉?渠以蟣蝨之賤,素具梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孼,穿奸竇而酷嗜邪術,慕異類而滅絶倫綱。潛懷不軌之圖,敢生射天之計,遂乃越海招寇,謀危邦國,至于年前海沿之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦。嗣賊之海舶精兵,未及逞於凶圖,此則甘心前芧,意欲蹂躪我疆域,文謨之潛形匿影,猶或似於顧忌,而此則改頭換面,無難染毒我人民。不待沁·玉千禧之祕傳帛書,而自有廣東·澳門之直通赫蹄。國人之曰可殺,猶屬緩聲,王法之所必誅,不宜少淹。及其捕招之出,而情跡尤著,逮使之發,罪人斯得,天討可以大行,王章可以快伸。而噫,彼猷善之凶狡,乃敢先機而營護,聲氣直走於暗地,指劃素定於滅口。至使凶身,任其經斃,三尺之典憲未加,寸刃之自戕遽先,神人之憤未洩,中外之惑未解。此若以其身已死而不施極律,則亂賊無所懼而王法無所施矣,國無治逆之法則已矣。苟有其法,則不施於此賊,而施於何地乎?請經斃罪人趙喆增,亟施嗣賊已施之律。答曰,不允。趙喆增事,究厥罪犯,夫何靳施,而但身已死,而追施逆律,法典之所不許。勿煩。
大司憲申應朝,掌令趙準永,持平金性均等啓曰,新除授持平李國應,時在京畿楊州地,請斯速乘馹上來事,下諭。答曰,許遞。
司諫趙定熙,獻納金裕行,正言睦承錫·李範九等啓曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。答曰,不允。
奎章閣啓曰,原任待敎尹滋悳父喪,依定式遣檢書官致弔,仍爲勸粥以來之意,敢啓。傳曰,知道。
禮曹啓曰,漢城府,旣已移接于訓局新營矣。臣曹亦當移接於前漢城府,自今二十八日爲始,上直郞廳,使之移直之意,敢啓。傳曰,知道。
以黃海水使鄭志鉉狀啓,椒島僉使金鎭國,異船去來,失瞭誤告,揆以邊情,極涉稽忽,爲先罷黜,其罪狀,令攸司稟處事,傳曰,此時遞改,有所關念,姑令戴罪擧行。
以咸鏡監司李興敏狀啓,安邊府使尹致賢,暗行御史旣已封庫,爲先罷黜事,傳曰,令該曹口傳差出,催促下送。
傳曰,安邊府使有闕之代,前江界府使任孝直擬入。
吏曹口傳政事,以任孝直爲安邊府使。
議政府啓曰,安峽前縣監李憲昭遞任之後,大小民情,咸惜其去,一邊遮路,一邊呈營,至有來訴廟堂之擧矣,治績旣如彼優異,民願又如是懇切,特爲仍任,俾責成效,何如?傳曰,允。
訓諫都監啓曰,本局哨官具完植,身病猝重,勢難察任,改差,何如?傳曰,允。
戊辰四月二十七日辰時,上御誠正閣。進講入侍時,知事朴永輔,參贊官金敎性,檢討官李晩耆,假注書金相龍,記事官趙秉鎬·徐奭輔,各持論語第□卷,以次進伏訖。上曰,史官分左右。上誦前受音一遍訖,仍開卷。永輔讀,自曾子有疾孟敬子,止吾友嘗從事於斯矣,仍奏釋義訖。上命授書算于永輔,上讀新受音十遍訖,永輔還納書算。上曰,人之將死,其言也善,何謂也?永輔曰,凡人之爲不善,以平日氣肆慾蔽,不能自王,及其將死也,氣弱慾消,本性之善,油然自回。故其言亦善也。上曰,君子所貴乎道者三,而末段籩豆之事,指何而言?永輔曰,容貌·顔色·辭氣此三者,皆得其正,則卽所謂道,而修身之要也,爲政之本也,君子之所重在此。至於籩豆之事,卽名物·度數之末,一有司足以守之耳。上曰,吾友指誰而言?永輔曰,顔淵也。上曰,孔門弟子,如子貢輩甚多,何爲獨指顔淵而言也?永輔曰,此上諸句所言其閫域,非他弟子所能及,惟顔淵,可以能之。顔淵與曾晢同輩行,曾子似未可曰,吾友而非顔淵,則不可以當此,故斷之曰顔淵也。仍奏曰,非學無以修身,非問無以爲學,問則知其不知,不問則不知其知。中庸曰,道問學,後世學問二字,始於此矣。惟其有若無實若虛,故亦能好問而能增益其能。若以下問爲恥,則於是乎無以若有虛而若實,以自掩護,而畢竟則終於不知而不能而已。舜大聖也,好問而好察邇言。仲虺之告成湯曰,好問則裕,夫子入太廟,每事問。上曰,此在上篇,孰謂聊人之子知禮大文。永輔曰,然矣。夫子豈不知而問之耶?此是敬謹之意也。又奏曰,問禮於老子,問官於郯子,豈聖人有所不能而然耶?此卽以能問於不能,而聖而益聖之道,惟在於一問字矣。殿下於講筵,每有發問,臣學識鹵莽,不能對揚,而大聖人好問之盛,實不勝欽仰贊頌。繼自今,小有疑晦處,必加下問,雖已知者,更加問難,則義理益明,勉勉念玆。臣竊伏望焉。
戊辰四月二十七日申時,上御誠正閣。召對入侍時,參贊官趙光淳,檢校待敎洪承億,侍讀官趙秉稷,檢討官李晩耆,假注書金相龍,記事官趙秉鎬·徐奭輔,各持通鑑第□卷,以次進伏訖。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,左承旨金聲根,右承旨趙光淳,今日不爲仕進,竝卽牌招,何如?傳曰,允。
大司憲申應朝,行大司諫徐堂輔·趙定熙,掌令趙準永,持平金性均,獻納金裕行,正言睦承錫·李範九等啓曰,請物故罪人國榮,極施孥籍之典焉。措辭見上請物故罪人裕,極施孥戮之典焉。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致浚·延壽,竝施孥籍之典焉。措辭見上請謀反大逆不道至情不告罪人榮瑾,極施孥戮之典焉。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請至情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典焉。措辭見上噫嘻,痛矣。亂臣賊子,從古何限,而豈有如喆增之窮凶極惡者哉?渠以蟣蝨之賤,素具梟獍之性,千罪萬惡,人類之所不齒,至悖絶慝,擧世之所共知,而濫廁衣冠之成,名在簪伸之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孼,穿奸竇而酷嗜邪術,慕異類而滅絶倫綱。憯懷不軌之道,敢生射天之計,遂乃越海招寇,謀危邦國,至于年則海沿之撓,今番德山之變而極矣。誘獻幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極逆不憝也。嗣賊之海舶精兵,未及逞於凶圖,此則甘心前予,意欲蹂躪我疆域,文謨之潛形匿影,猶或似於顧忌,而此則改頭換面,無難染毒我人民。不待沁·玉千禧之祕傳帛書,而自有廣東·澳門之直通赫蹄。國人之曰可殺,猷屬緩聲,王法之所必誅,不宜少淹。及其捕招之出,而情跡尤著,逮使之發,罪人斯得。天討可以大行,王章可以快伸。而噫,彼猷善之凶狡,乃敢先機而營護,聲氣直走於暗地,指劃素定於滅口。至使凶身,任身徑斃,三尺之典憲未加,寸刃之自戕遽先,神人之憤,中外之惑,去益未解,此若以其身已死而不施極律,則亂賊無所懼,而王法無所施矣。斬屍之法,雖無可據,孥戮之典,自有其例,請徑斃罪人喆增,亟施嗣賊已施之律。答曰,不允。喆增事,已諭於昨日之批,勿煩。
司諫趙定熙,獻納金裕行,正言睦承錫·李範九等啓曰,請梟示罪人性世,亟施孥戮之典。措辭見上答曰,不允。
兩司合啓。趙喆增事,中有如下趙字抹去,大邦下此實窮天地亘萬古所〈增有之極訝大憝也十七字,添入方字下,斬死之法,雖無可據,孥〉戮之典,自有其例十六字添入,罪人下趙字抹去。
傳曰,臺諫竝許遞,前望入之。
傳曰,額外申焯,別軍職差下。
兵曹口傳政事,護軍申應朝,副司果金性均,部將加設單申焯。
傳曰,召對爲之
以左承旨金聲根牌不進罷職傳旨,傳曰,只推。
義禁府啓曰,黃海水使鄭志鉉狀啓內,椒島僉使金鎭國爲先罷黜,其罪狀,令攸司稟處事。判付內,此時遽改,有所關念,姑令待罪擧行事,命下矣。金鎭國,姑令戴罪擧行之意,分付該帥臣,何如?傳曰,允。
議政府啓曰,洋醜之邇來滋擾,固已痛惋萬萬,而其窮凶絶悖之擧,未有甚於今日者也。此不容不另其顚末,奏聞上國,而事體攸別,有未可遲待,貢使之行,齎奏官,令政院,政官牌招開政,差出奏咨文番舶退去後,令文任撰出,何如?傳曰,允。
又啓曰,永宗·喬桐,不過一小島也,備禦之方,有難專責。且洋舶之去來,近益閃忽矣,設置烽臺,與沁府相應,以爲遇警赴援之地事,分付鎭撫使及防禦使處。築臺物力,就營建都監所在錢中,劃送,何如?傳曰,允。
訓鍊都監·禁衛營·御營廳·摠戎廳啓曰,因議政府草記,洋賊首級回示,卽當今曰設行,而日勢已晩,軍兵猝難聚會,退行於明日之意,敢啓。傳曰,知道。
戊辰四月二十八日辰時,上御誠正閣。進講入侍時,講官趙性敎,參贊官具春喜,檢討官趙秉稷,假注書李敦夏,記事官趙秉鎬·徐奭輔,各持論語第四卷,以次進伏訖。上曰,史官分左右。上誦前受音一遍訖,仍開卷。性敎讀,自曾子曰可以托六尺之孤,止不可使知之,仍奏釋義訖。上命授書算于性敎,上讀新受音十遍訖,性敎還納書算。上曰,不可使知之義,何謂也?性敎曰,聖人之敎民,非不欲使民知之,而設爲政令,導民由之者,待其自覺之也。初不能由之,先使知其所以然,則但務乎知之,不安乎由之,且生惑志矣。故特使由之,不可使强知之也。仍奏曰,論語一部,悉記聖人言語,一言一句,皆可爲修齊治平之法,與史記之只考得失,逈有別焉。且今日自止內弘毅二字,最爲緊要處。蓋弘言量之寬廣,毅言志之强忍也。非寬,無以容衆善,非毅,難以造極工。譬如大車之載重,健馬之致遠。臣於燕行,目見大車之制,亘二長木上設板,而寬廣橫縱,積載容受無量,可謂載重矣。駕以健鬣長,驅萬里之程,可謂致遠矣。是何異於士之弘量,包括萬善,擔負力行,終身不怠,到得賢聖地位也?是知弘毅二字,不可偏廢,非特士爲然,君人之道,不外於此。克寬克仁,成湯所以表萬邦也,自强不息,乾道所以成萬物也。聞一善言,見一善行,陰有容受之量,是謂之弘,造次於是,顚沛於是,少無間斷之頃,亦謂之毅也。以殿下天縱之姿,眷眷乎弘毅二字,體認而力行之,則優入聖域,而二帝三王之盛德大業,初非高遠難行之事。伏願懋哉懋哉?上曰,大國之車,不以駕牛耶?性敎曰,牛不及騾之壯健,故大車重載者,必以絶大健壯之騾六七匹駕之,或以健馬參之。牛與驢,多輕車之駕矣。上曰,旣見大國矣,所謂五門,爲何門耶?性敎曰,太淸門內天安門,天安門內端門,端門內午門,午門內太和門,合爲五重門,而其內太和殿,殿後中和殿,又其後保和殿,自太淸門南向數百步許,有正陽門,卽內城門也。上曰,保和殿制度,其大,何如?性敎曰,二簷十楹,五門門垂黃錦帳,中一門高廣,卽正門,簷楹穹隆壯大矣。上曰,上國之接遇他國使臣,果何如耶?性敎曰,今年,只有蒙古王參班,而禮部侍郞引接朝鮮上副使,入東夾門,導以陞五層檻梯,跪于榻上之左。侍臣以金盃宣醞,受而飮之,叩頭而退,可見優待之禮也。上曰,太和殿之大,又何如耶?性敎曰,二簷十二楹七門,而較之保和殿,尤爲高大,舊名皇極殿。陛上。靑銅龜·鶴各一雙,左右對峙,又靑銅香爐十四坐,羅列陛級,左右黃金釜二坐絶大,備火鹽水器云矣。上曰,保和殿·中和殿,與我國仁政殿略同乎?性敎曰,制度略同,而隆壯過大矣。上曰,亦有香爐乎?性敎曰,無香爐,而左右只有金釜矣。上曰,殿宇幾層乎?性敎曰,簷雖二層,一簷之高,仰之縹緲矣。上曰,坐榻宏壯乎?性敎曰,坐榻不甚高,四面朱欄金彩,背立畫日月障子,上下左右,羅列金銅香爐十餘坐,殿內廣闊,鋪以靑甎矣。上曰,三殿,以何瓦蓋之乎?性敎曰,皆以黃瓦蓋之。他殿閣,間有靑瓦蓋之者矣。上曰,殿陛皆有欄干乎?性敎曰,三殿左右陛三層,皆以玉石爲欄,大略爲五十餘間。太和門外,有五橋,皆用玉石,像偃虹,左右設玉石欄,靑銅獅子一雙,對峙矣。上曰,所謂戲子游,何如耶?性敎曰,保和殿筵宴,果見所謂戲子游,而殿門前設樂架。右二架皆金色雕畫,一架懸靑玉大磬一枚,一架二層,懸靑玉小磬各八枚。左三架亦金色畫彩,一架懸大鼓,一架二層懸金色小鍾,各八個,一架懸稍大金鍾一個。殿陛下左右,各設架,皆懸小鍾磬一大鼓,而彩畫之,似別堂上堂下之樂。樂架之制,與掌樂院懸架,大同小異。庭中設黃帳幕數間,寘一紅床,羅列靑玉壺·黃金罇,東西鋪驄氊。侍臣序立,朝鮮使臣,與蒙古,皆立東班。中鋪白氊,先作堂下樂,復作堂上樂。音調與掌樂院法樂略同,但澁而促。侍臣三人,入黃帳內,奉金罇·玉壺等器,由庭中步步洞屬,入殿內,又十人對擧一床,覆黃褓,入殿內。王公·大臣及朝鮮使臣,皆引入殿內,宣醞後,各退班次,跪坐。有宴床羅寘於東西班,餠·果·猪肉之屬也。豹裘者十人,羅立高叫,似是歌聲。有八人,各着繡甲冑,且乘綵馬,馬足,只以二木,係着於兩脚,綵馬之搖首動蹄,隨其人執轡而動作。回旋馳驟於庭中,握手環跳而舞且歌,又有大獅子繡祿,作散毛纚纚,其像絶大,開紅口躍入庭中,左右環走一回訖,宴罷。又於西厰子筵宴時觀戲,疊二床,高可數丈,一人兩手奉爐爇香,跳升床上,作翻筋斗之戲,落地而立,燭不滅。又四五人,以黃袱覆地,須臾仙草一盆,仙桃一器,蓮花一朶在中,仙官一人,皆從袱中,花仙桃中色鳥數三,飛向空中,是皆蒙古樂,奇怪之戲云。判非帝王家法樂也。上曰,燈戲,如我國之樹棚燃燈乎?只以一日爲戲乎?性敎曰,上元日及翌日,有燈戲。臣於留館時,上元夜,館前設燈戲而觀,對立二長木,以繩連絡,懸一大燈。小頃,一火包自燈底而落,忽成篆字柱聯二句,以火爲字,字劃宛然。又一火包落,成五繩,繩各七燈,謂之七星燈。井井環懸,三十五燈,一時火明。又一火包,落成面面之燈,若貫珠,中有層閣,閣內仙官,彩服兀立。又火包落成靑葡萄五繩,繩各七朶,其實難難。謂之梅花砲者,火焰自土缸中出,浮焰成叢,騰空炎炎,散落於地,若梅花盛開,隨飄零。上元觀燈,非如我國八日之樹棚,而麗鋪皆懸琉璃燈,照耀道路,六部內觀燈最奇云,而往見工部內左右墻壁,皆以琉璃及氷紗。爲複窓,內燒紅燭,窓面彩畫,兵馬·亭樓·花草·禽鳥之類,入其中,玲瓏炫煌,不可名狀。是亦胡俗之奇技詭觀也。上曰,太學·內閣·翰林院,在何處乎?性敎曰,內閣,未詳在何所。翰林院,在東長安門外右路傍,鑾儀衛之下,重門扁登瀛門。太學,在東北安定門內,大成殿二層,廣九間,長六間,五十餘楹,穹隆廣大。庭闊而碑石立立,不可勝記也。上曰,鑾儀衛,如我國之兵曹乎?性敎曰,專管侍衛·儀仗之屬,如我國扈衛廳·兵摠府所管也。上曰,內務府,爲何司耶?性敎曰,凡係四譯館,供億皆出其府云,而多見於工部·太醫院兼總之職銜矣。上曰,今則無西山乎?性敎曰,西山,自洋賊燒燼後,今無可觀矣。上曰,太液池,在何處乎?性敎曰,在宮闕之西,而金驁玉蝀橋,橫直池上,兩傍設玉石欄各八十餘間。登橋而下臨池,水浩浩若大河矣。上曰,池上亦行舟乎?性敎曰,漕船直入池中,傍有太倉而輸納云矣。上曰,太液池水,從何注來乎?性敎曰,自通州江二十里,引水來云矣。上曰,五鳳樓,爲何樓耶?性敎曰,午門,凡二層,兩角各一層樓,謂之鍾鼓樓,又左右翼廊之角最高,一層對起,謂之五鳳樓云矣。上曰,天子常時殿座遊觀之所,亦有如我國春塘臺者乎?性敎曰,雖未詳的是何所,而闕後造景山,緣山上下,層閣縹緲,接連於玉蝀橋下。臨水而起五龍亭,樹林隱映,丹碧騰空,謂之千佛寺。是皆禁城內可以暇遊之所云矣。上曰,城內亦有僧徒乎?性敎曰,保和殿之右,有三層閣,謂之雨花樓,內安佛像云,而門有蒙古僧,着黃衣守閽。空闕之內,設寺觀,僧徒見之大駭矣。大抵中國侈靡之風,詭奇之戲,崇佛之俗,類皆如是,不足爲之觀美也。侍讀官趙秉稷曰,國有托孤寄命之士,則其毅然有不可奪之節,眞可謂君子矣。弘毅,卽包容自强之意也。士能弘毅而爲仁力行,則可以任重而致遠,此曾子立志之工夫也。詩能感發善惡,故所以興起也。禮有節文度數,故立於莊毅也。樂和音響節眞,故成其性情也。此非用工之次第也,乃是得效之次第也。政敎號令但使民申行於中,而不可使民洞曉其理。何傳所謂百姓日用而不知也,是知治民之法,專在於導率矣。承旨具春喜曰,講官·儒臣,備陳無餘,臣無容更達矣。上掩卷,仍命史官就座。又命退,諸臣以次退出。
戊辰四月二十八日申時,上御誠正閣。召對入侍時,參贊官具春喜,檢校待敎洪承億,侍讀官鄭顯裕,檢討官李晩耆,假注書李敦夏,記事官趙秉鎬·徐奭輔,各持通鑑第□卷,以次進伏訖。
上在昌德宮。停常參·經筵。
藥房提調金世均,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,右副承旨洪遠植,同副承旨金敎性,今日不爲仕進,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,再明日,春到記,春塘臺親臨磨鍊。朝食堂,當親受矣。該房知悉。
政院啓曰,假注書李敦夏,時無職名,令該曹依例付軍職冠帶常仕,何如?傳曰,允。
又啓曰,行吏曹判書韓啓源,參判李建弼,參議李起鏞牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
議政府啓曰,齎奏官,今旣啓下矣。齎咨官,亦令該院差出,何如?傳曰,允。
傳曰,召對爲之。
吏曹啓曰,安陵參奉李化俊,以其身病,呈狀乞遞,改差,何如?傳曰,允。
兵曹啓曰,五衛將李膺直·李元協·吳仁杓·片永錫·張允基,景福宮衛將宋相宇,慶熙宮衛將李宗玉,俱以病難供職,呈狀乞遞,竝改差,何如?傳曰,允。
以吏曹參議李起鏞牌不進罷職傳旨,傳曰,只推。
有政。吏批,行判書韓啓源進,參判李建弼參議李起鏞,竝牌招不進。
吏批啓曰,前宣傳官李建昇,齎奏官今已啓下矣。時無職名,刑曹正郞加設單付以入之意,敢啓。傳曰,知道。
又啓曰,前五衛將李巨濟,以朝官年八十,當入於歲首應資老人抄啓中,而見漏云,故取考去乙丑年別單啓下者,則以七十七歲,蒙恩陛資矣。其年八十,果爲的實,今日政下批之意,敢啓。傳曰,知道。
以韓喆愚爲應敎,申檍爲兵曹參判,李建弼爲同春秋,李承益爲右尹,李容詢爲安陵參奉。通政崔宗河·尹行孝·李晩秀·李夏龍·鄭時容,已上年一百,直超崇政,依法典加資。贈吏參林亨秀贈吏判例兼,忠義卓異,贈職事,承傳,故學生李在健贈童蒙敎官,孝行卓異,贈職事,承傳,贈都承旨林檜贈吏參例兼,故縣監朴亨俊贈左承旨,訓鍊副正朴孝男贈兵議,僕正朴孝男贈兵議,以上忠節卓異事,承傳,故承旨尹周鎭贈吏參例兼,前吏參尹滋悳考。齎奏官單李建昇,江界府使鄭周應,特爲仍任事,承傳,順天府使柳,特加一瓜仍任事,承傳,安縣監李憲昭,特爲仍任事,承傳,兼掌令洪大鍾,謝恩兼冬至使書狀官減下。前五衛將李巨濟,朝官年八十,依法典加資。故學生金廷海贈戶參例兼,金括寶贈戶議,則守門將金始燦贈器正,以上同知金鎭行三代。刑曹正郞加設單李建昇,左尹單李承益,右尹單李鶴榮。
兵批,行判書金壽鉉進。以徐承淳·李義根爲副摠管,林漢坤爲僉知,吳夏泳爲訓鍊都正,金樂文爲宣傳官,金錪·李昌爀·沈鋌·柳時默·王殷疇爲五衛將,申楫爲忠壯將,金宗元爲景福將,鄭騏淵爲慶熙將,趙贄顯爲訓鍊主簿,趙肅夏爲文兼,具升鉉·金基洪·李圭玄爲守門將,韓基榮爲許沙僉使。部將單景元明,同知單宋相宇,同知加設五單崔宗河·李夏龍·鄭時容·尹行孝·李晩秀,兼江界鎭兵馬僉節制使淸北兵馬右防禦使單鄭周應。
再政。以李冕鎬爲武兼,金格淳爲部將,周知單吳仁杓,僉知三單金錪·李昌爀·沈鋌。
三政。以李塘爲禁衛把摠,同知單金宗元,僉知單柳時默。
四政。以洪運燮爲宣傳官,同知單劉鎭福。
五政。以李智會爲左捕從,同知單李宗玉。
六政。以張斗表爲訓鍊僉正,同知單鄭騏淵。
七政。以李周赫爲訓鍊判官。
八政。以鄭昌煥爲訓鍊主簿。
九政。以李鳳彦爲守門將。
宗親府啓曰,明日卽天漢殿朔奉審日次,臣李建弼,進詣擧行之意,敢啓。傳曰,知道。
兵曹啓曰,今四月各廳堂下武臣朔試射,臣曹有故,不得爲之之意,敢啓。傳曰,知道。
以京畿監司李宜翼狀啓,宗廟薦新生烏賊魚等,節序差早,限內不得封進,惶恐待罪事,傳曰,勿待罪事,回諭。
禮曹啓曰,郊壇四孟朔遣禮郞看審,有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉。此後看護等節,另加申飭之意,敢啓。傳曰,知道。
吏曹啓目,前監役李秉迪名字,改以會迪,前宣傳官李敏永名字,改以敏承,訓鍊僉正李宜春名字,改以會秀,樂安郡守柳冀仁名字,改以冀伯,前萬戶金兢璉名字,改以兢珍,出身李興新名字,改以明新,李義泳名字,改以義遠,李錫泳名字,改以錫遠,李樂舜名字,改以象基,李樂秀名字,改以象勳,李樂俊名字,改以象恰,李樂參名字,改以象協,李禎豐名字,改以淵鎬,李元享名字,改以元淳,前武兼李寬泳名字,改以直遠,監察李樂頀名宇,改以象郁,宣傳官權秉直名字,改以鍾應,訓鍊主簿李行健名字,改以奎行,前守門將黃廷耉名字,改以魯廷,朴枝盛名字,改以寅茂,前營將沈蕙秀名字,改以能秀,前監役沈晩泰名字,改以翼之,前參奉沈肯秀名字,改以能肯,出身黃德鍾名字,改以鍾崙,定山縣監金顯翼名字,改以相翼事,爲等如告狀,令藝文館給帖,何如?啓,依允。
戊辰四月二十九日辰時,上御誠正閣。進講入侍時,講官金世均,參贊官具春喜,侍讀官鄭顯裕,檢討官李容萬,假注書李敦夏,記事官趙秉鎬·徐奭輔,各持論語第□卷,以次進伏訖。上曰,史官分左右。上誦前受音一遍訖,仍開卷。世均讀自子曰好勇疾貧亂也,止所謀其政,仍奏釋義訖。上命授書算于世均。上讀新受音十遍訖。世均還納書算。上曰,如有周公之才之美,使驕且各,其餘不足觀,驕且各,何謂也?世均曰,驕,矜夸氣盈也,各,鄙嗇氣歉也。雖有盈歉之殊,各存乎中者,驕著于外,各爲根本,驕爲枝葉也。故未有驕而不各者,亦未有各而不驕者也。蓋周公有至德,故位尊勳高,而猶握髮吐哺,惟恐失天下之賢才。寧或有絲毫驕各哉?此章但言有其才而無其德者也。上曰,三年不至於敎能如此,則眞不易得之人也。世均曰,聖敎至當矣。後世之士,求祿已在於爲學之先,而苟能學至三年之久,而不志於敎,則豈非難得者乎?蓋此三年云者,非謂限定,而三年以後,不妨志敎之謂也。亦非其必無其人,惟今其難耳。以子張之賢,猶學干祿,況其不及子張者乎?上曰,守死善道者,何義也?世均曰,人有篤信,而苟不好學,所信或非其正。旣不得其正,則其所守死,亦不無徒死,荊軻·聶政之死是耳。故守死由篤信,善道由好學也。上曰,然矣。子路之死,未可謂守死,善道亦近於徒死也。世均曰,誠然矣。子路雖曰守死,而善道則未也。此政不得其死,亶由好勇而不好學也。上曰,不在其位,不謀其政,何謂也?世均曰,此爲其各有分守,不相侵踰之意。在野不當謀朝廷之事,爲士不宜謀大夫之職。上下不相踰,左右不相侵,是謂君子思不出其位者也。仍奏曰,疾貧者,不安分也。好勇而不安分,乃是不知義者,而至於亂。故在上者,必制其産而厚其生,俾無飢寒,而人之不仁,苟或疾之已甚,使無所容身,亦致於亂。故君子必敎養寬假,使之自新。至其不可化者,則不容不利法,舜之去回凶是也。危邦不入,亂邦不居,固君子之事,而若已授命,則其邦雖危亂,義不可去。子思居衛,齊寇至而不去,曾子居武城,越寇至而去。子思臣也,曾子師也,去與不去雖不同,易地則亦然矣。天下無道,隱其身者,見幾而作之謂也。惟篤信好學,守死善道者,能之矣。邦無道而富貴固可恥,而邦有道而貧且賤,雖不足恥,有道之士,必見利於有道之邦,而旣貧且賤,則是無見利之道者,故爲恥也。上掩卷,仍命史官就座。又命退,諸臣以次退出。
戊辰四月二十九日申時,上御誠正閣。召對入侍時,參贊官趙光淳,檢校待敎洪承億,侍讀官鄭顯裕,檢討官李容萬,假注書金相龍,記事官趙秉鎬·徐奭輔,各持通鑑第□卷,以次進伏訖。日記廳堂上金春熙。郞廳趙秉健金敬圭。
上在昌德宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳曰,景福宮役所工匠,令營建都監,乾犒饋。
傳曰,呈告藝文提學許遞,前望入之。
藝文提學前望入之。申錫禧落點。
兵曹口傳政事,以趙基應爲都摠管,洪兢周·姜健欽·金箕錫·沈宜豐爲副摠官。
議政府啓曰,本府公事官李敎贊,奔走勤仕,已滿十五朔,依例陞敍或守令除授事,奉承傳施行,何如?傳曰,允。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
傳曰,明日出宮門路,以協陽門爲之。
傳曰,自明日進講,停。
營建都監啓曰,自四月初一日至二十九日,所捧各處願納錢,爲七萬五千八百三十九兩,成冊以入之意,敢啓。傳曰,知道。
承文院啓曰,院製述官趙明植瓜滿代,吏文學官李建玉陞付,學官代,幼學申道浩差下,付軍職,冠帶常仕,何如?傳曰,允。
兵曹啓曰,各番禁軍所着木綿·甲冑,年久破傷,今已改造矣。看品次,甲冑一部封入,而監董員役及各工匠等,別單書入之意,敢啓。傳曰,知道。
刑曹啓曰,以江原道·咸鏡道徒配案中,安峽配囚閔致恪,定平配囚金瓚等,放字書下矣。謹依書下。竝放送事,分付各道道臣之意,敢啓。傳曰,知道。
又啓曰,全羅道徒流案中,咸平配囚張命新,放字書下矣。謹依書下。卽爲放送事,分付道臣之意,敢啓。傳曰,知道。
戊辰閏四月初一日辰時,上御重熙堂。進講入侍時,同知事尹秉鼎,參贊官金敎性,檢討官李容萬,假注書李敦夏,記事官趙秉鎬·徐奭輔,各持論語第□卷,以次進伏訖。
戊辰閏四月初一日申時,上御誠正閣。召對入侍時,參贊官洪遠植,檢校待敎趙慶鎬,侍讀官李載純,檢討官李容萬,假注書李敦夏,記事官趙秉鎬·徐奭輔,各持通鑑第□卷,以次進伏訖。
上在昌德宮。停常參·經筵。
自午時至人定,灑雨下雨,測雨器水深三分。自人定至初三日開東,灑雨下雨,測雨器水深一寸五分。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳曰,永宗出戰及接戰將卒論賞之道,自廟堂從長稟處。
傳曰,侍衛軍兵,令各其營乾犒饋。
傳曰,還宮,當自內爲之矣,該房知悉。
傳曰,雨勢如此,還宮後講比較,仁政殿命官爲之。
傳曰,考官,金世均命官爲之。
傳曰,明日出宮門路,以協陽門爲之。
都摠府啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
以黃海水使鄭志鎭狀啓,豐川府使任憲榮,異船動靜,不飭失瞭,爲先罷黜事,傳曰,罪雖難恕,此時遞改,果涉張大,姑令戴罪擧行。
司饔院啓曰,今日監膳時,日下生鮮,腐傷體小,屢次點退,其所改色,與前無異。日勢漸晩,雖不得不捧入,而莫重御供,不善措備,該貢人擧行,萬萬駭然。今方令攸司料治,臣亦惶恐待罪,而該貢人所訴,今當秀魚卵育時,深入海底,連日設網,竟未捉得,前儲已渴,明日日下供上,將至闕供之境,限捉得間,願以活鷄代封云矣。在前如此之時,曾有稟旨變通之事,而自下不敢擅便,惶恐,敢啓。傳曰,知道。捉得間代封,勿待罪。
傳曰,雨勢如此,明日漢學文臣殿講,退定於初五日。
義禁府啓曰,邪學罪人李身逵叔姪父子,權複兄弟,竝設鞫得情事,傳旨啓下矣。李身逵父子,方在京畿仁川地,姪及權複,方囚捕廳云,依例發遣府都事,竝具格拿來,權複弟,下去咸鏡道云,發關於該道臣處,搜覓捉得,該定將校具格,罔夜押上之意,分付,何如?傳曰,允。
承文院啓曰,院吏文學官申道浩有頉代,幼學洪秉琬差下,付軍職,冠帶常仕,何如?傳曰,允。
吏曹啓目,前監役李秉迪名字,改以會迪,前宣傳官李敏永名字,改以敏承,前僉正李宜春名字,改以秀會,前萬戶李兢璉名字,改以兢珍,前武兼李寬泳名字,改以直遠,監察李樂頀名字,改以象郁,宣傳官權秉直名字,改以奎行,前守門將黃廷耉名字,改以魯廷,前營將沈蕙秀名字,改以能秀,前監役沈萬泰名字,改以翼之,前參奉沈肯秀名字,改以能肯,前守門將朴枝盛名字,改以寅茂,樂安郡守柳癸仁名字,改以冀伯事,爲等如告狀,依例令藝文館給帖,何如?啓,依允。
寧豐君崔遇亨疏略曰,西洋邪敎,流入詿誤,其學卽無父無君,冠裳而禽獸者也。苟究西敎,爲我國禍首,承薰是已。我國之距西洋,爲八萬餘里,未嘗與之聲氣相及,則雖其敎,盛行於彼國,一隅東土之人,何從而聞其說見其書乎?噫,彼承薰,隨其父東郁使燕之行,潛煹邪書而來,傳播於渠所親密處,自爲敎主,漸染滋長。斁敗天倫,陷溺人心,冒禁恣行,抵於刑戮而不之悔,畢竟禍其家國而後已,律之以負犯,千剮萬戮,猶有餘罪矣。渠輩素畜之凶圖,而馴致近者德山之變而極矣。以其醞釀排布觀之,所謂邪徒,卽今日君讎也,國賊也,斷不可與之共戴一天,而若其邪術之作俑,一則承薰也。當此嚴懲討治亂萌之日,不可以承薰之已被罪死,置之勿問。且其子身逵,傳襲其敎,爲醜類之所宗主之矣。及其妻喪,諉其子有狂逆之病,不之加衰,以終三年,卽此一事,已爲渠斷案,而其姪又出於凶招,一門之內,便成聚邪之淵藪。至於權複兄弟,卽辛酉杖死罪人哲身之孫也。自謂不染異敎,爲文字以欺眩一世,挾其醫技,自同無礙之人,亦或往來於儕流間。一自捕廳出招以後,平日之本,破露無餘,擧世之指目喧藉。甚至凶如鍾三而甘爲締結,逆如喆增而顯有交通,其情節之叵測,從可知矣。臣謂李身逵叔姪父子,權複兄弟,竝令王府,嚴鞫得情,快正典刑,以絶亂本,以靖世敎焉。答曰,省疏具悉。斁敗彝倫,至於此甚,習俗之漸染,禍機之潛滋,其將國不國而人不人。痛惋之極,寧欲無言。此不可不大行誅討,亟折亂萌,其令王府,設鞫得情。
左尹李承益疏云云。答曰,省疏具悉。卿其勿辭行公。
戊辰閏四月初二日巳時,上詣春塘臺。春到記儒生,分製·講試取入侍時,行都承旨趙性敎,左承旨金聲根,右承旨趙光淳,左副承旨具春喜,右副承旨洪遠植,同副承旨金敎性,記事官吳長善,假注書金弘集,記事官趙秉鎬,檢校直提學趙寧夏·李載冕,直提學趙成夏,檢校待敎洪承億·趙慶鎬,玉堂缺。以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金世均,副提調趙性敎,進前問候訖。出協陽門,由靑陽門詣春塘臺。通禮跪啓請降輿。上降輿陞座,承旨請出標信開布城。儒生入塲訖,讀奏入門單子。又奏曰,從陞中試官蒙點人,使之下去,一體行禮乎?上,可之。引儀,引讀券官領議政金炳學·曺錫雨·李秉文·李鎬俊,對讀官洪承億·閔謙鎬·南錫淵,考官金世均·朴永輔·李建弼,參考官李起鏞·李泰翼·李赫準·金亮淵,以次行禮就位。炳學進前問候訖。奏曰,洋舶今旣遠遁無形云,各處防守軍兵,竝爲解嚴,使之歸農事,分付各該道帥臣,何如?上曰,依爲之。出擧條上命試官進前,命書賦題,定四時成歲,限申時。錫雨跪書讀奏。錫淵奉出懸題訖,仍開講。少頃,上命考試,仍行科次訖。傳曰,還宮,當自內爲之矣,該房知悉。出傳敎傳曰,雨勢如此,還宮後,講比較,仁政殿命官爲之。出傳敎傳曰,考官,金世均命官爲之。出傳敎上命試官先退。承旨請出標信解嚴。上還內。諸臣以次退出。
上在昌德宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳曰,金吾堂上許遞,前望入之。
金吾堂上前望入之。判義禁申櫶,知義禁申錫禧·朴永輔,同義禁李元熙落點。
臺諫前望入之。大司憲金益文,大司諫李寅卨,執義李世用,司諫趙定熙,掌令閔謙鎬·韓喆愚,獻納金裕行,持平洪大鍾·趙肅夏,正言南鍾吉·張原相落點。
以全羅監司徐相鼎狀啓,靈巖郡人命渰死事,傳曰,聞甚矜惻。元恤典外,別加顧助,如有生前身·還布,竝蕩減。未拯屍身,期於拯得之意,廟堂措辭,分付。
承文院啓曰,院吏文學官洪秉琬有頉代,幼學李洛榮差下,付軍職,冠帶常仕,何如?傳曰,允。
又啓曰,今此漢學文臣殿講時,本院權知副正字沈相說,以其身病,不得應講之意,敢啓。傳曰,知道。
黃海監司曺錫輿疏略曰,不意向來,美夷一舶,出沒於豐·岳之間,或投以邪書,或測波深,形貌醜惡,情狀閃忽,便是鬼魅禽獸,化爲一物。然而行僞而辭曲,勢孤而謀淺,不足以動吾邊民之一髮,則在臣之責,不過操飭沿邑,嚴防守謹偵探而已。迺於啓聞之際,中洋外洋,前後矛盾,邊情攸重,大僚請罷,聖旨雖出於曲恕臣,有甚於嚴勘。旣惶且恧,無地自容,亟改臣所帶之銜,仍明當勘之律,以爲不職者戒焉。答曰,省疏具悉。暫警,重邊政也,特仍,重民事也。毋庸更引,益勉藩宣之責。
上在昌德宮。停常參·經筵。
傳曰,推鞫爲之。
政院啓曰,摧鞫爲之事,命下矣。委官,何大臣進去乎?敢稟。傳曰,領府事爲之。
義禁府,問事郞廳四單金奎弘·趙準永·鄭顯裕·李承宇。
義禁府啓曰,今此推鞫時,假都事十員令該曹口傳差出,以爲擧行之地,何如?傳曰,允。
營建都監啓曰,本都監都廳閔謙鎬,除拜掌令矣,職務相妨,所帶臺職,今姑遞改,何如?傳曰,允。
傳曰,鞫廳進去外臺諫,竝參於漢學及專經殿講。
傳曰,司成同爲應講事,定式。
以平安監司朴珪壽狀啓,義州府民家失火事,傳曰,當此農節,民家燒燼,若是夥多,聞極驚慘。元恤典外,別加顧助,趁卽結構奠接,無有一民失所棲遑之弊事,廟堂措辭,關飭。
議政府啓曰,今番永宗洋醜殲獲之擧,實由該僉使制變之得宜,而第念殫丸小島浦,備禦終覺疎虞,令各軍門,藥丸軍物,優數下送。就由泊稅穀中,另劃六百石,使之恒留該防營,年年半分除耗改色,永爲不虞之備,何如?傳曰,允。
傳曰,明日出宮門路,以協陽門爲之。
罪人趙猷善·李身逵·權複·李在誼·李在謙等原情〈云云〉。傳曰,推鞫姑罷。
承文院啓曰,院吏文學官李洛榮有頉代,幼學曺錫曾差下,付軍職,冠帶常仕,何如?傳曰,允。
領府事鄭元容箚曰,伏以,臣於癃聵病俺之中,卽伏奉委官之命矣。其在輿討,何敢爲辭免之計,而按獄訊囚,卽有國之大政也,今臣精力,其何以堪承乎?眼昏而無以稽貌,聽瑩而無以辨聲,以此樣而冒當是任,實萬萬行不得之事也。格例所拘,猶屬緩聲,玆敢短牘仰籲。伏乞卽賜變通,以重鞫事焉。答曰,省箚具悉卿懇。今此按獄,推免無處,則輿討之義,亦必諒之,卿其卽爲開坐。仍傳曰,此批答,遣史官,傳喩。
上在昌德宮。停常參·經筵。
藥房提調金世均,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而殿座相値,不得來會云矣,敢啓。傳曰,知道。
傳曰,永宗處在畿·湖要衝之地,軍制甚疎虞云,每年監稅廳回貸錢中五千兩,特爲劃給,以備軍容事,分付司譯院。
傳曰,推鞫爲之。
政院啓曰,卽者義禁府都事,以鞫廳委官意來言,推鞫爲之事,命下,而今日,以漢學文臣殿講·殿座相値,不得開坐云矣,敢啓。傳曰,仍爲設鞫。
鞫廳啓曰,鞫事方張,文書浩大,副司直趙秉肅·南錫淵·李龍雨,副司果睦承錫,竝問事郞廳加差下,以爲擧行之地,何如?傳曰,允。
義禁府啓曰,今此推鞫方張之時,時囚不可混處府中,〈姑爲保放,何如?傳曰,允。〉
傳曰,還宮,當自內爲之矣,該房知悉。
傳曰,明日出宮門路,以協陽門爲之。
都摠府啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
罪人趙猷善·李在誼·權複,更推後各刑問一次,訊杖第七度,停刑,罪人李身逵,更推後刑問一次,訊杖第三度,停刑,罪人李在謙,更推後刑問一次,訊杖第十一度,停刑。
傳曰,推鞫姑罷。
承文院啓曰,院吏文學官曺錫曾有頉代,幼學金炳遺差下,付軍職,冠帶常仕,何如?傳曰,允。
戊辰閏四月初五日巳時,上詣春塘臺。漢學文臣殿講試取入侍時,行都承旨趙性敎,左承旨金聲根,右承旨趙光淳,左副承旨具春喜,右副承旨洪遠植,同副承旨金敎性,記事官吳長善,假注書金弘集,記事官趙秉鎬·徐奭輔,檢校直提學李載元·趙寧夏·李載冕,直提學趙成夏,檢校待敎徐相翊·洪承億·趙慶鎬,玉堂缺。以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金世均,副提調趙性敎,進前問候訖。出協陽門,由靑陽門,詣春塘臺。通禮跪啓請降輿。上降輿陞座,性敎進前奏曰,從陞中試官蒙點人,使之下去,一體行禮乎?上,可之。贊儀唱四拜,漢學殿講考官金炳學·南秉吉·曺錫雨·洪徹周·洪鍾學·李晃光·吳德泳,行四拜禮,以次就位。炳學進前問候訖,仍開講畢。傳曰,漢學文臣殿講居首人,依例奉傳旨。出傳敎傳曰,還宮,當自內爲之矣,該房知悉。出傳敎仍命試官先退。上降座,承旨請出標信解嚴。上還內。諸臣以次退出。
上在昌德宮。停常參·經筵。
傳曰,侍衛軍兵,令各其營乾犒饋。
傳曰,還宮,當自內爲之矣,該房知悉。
以裵憲章等囚單子,傳曰,飭已施矣,分揀放送。
義禁府啓曰,保放罪人裵憲章等,竝分揀放送事,命下矣。竝放送之意,敢啓。傳曰,知道。
又啓曰,黃海水使鄭志鉉狀啓內,豐川府使任憲榮爲先罷黜,其罪狀,令攸司稟處事。判付內,罪雖難恕,此時遞改,果涉張大,姑令戴罪擧行事,命下矣。任憲榮戴罪擧行之意,分付於帥臣處,何如?傳曰,允。
傳曰,推鞫爲之。
政院啓曰,卽者義禁府都事,以鞫廳大臣意來言,推鞫事,命下,而今日,以文武臣專經講殿座相値,不得開坐云矣,敢啓。傳曰,仍爲設鞫。
承文院啓曰,院吏文學官金炳遺有頉代,幼學李禧遠差下,付軍職,冠帶常仕,何如?傳曰,允。
刑曹啓曰,以江原道·咸鏡道徒流案中,安峽配囚閔致恪,定平配囚金鑽等,放字書下矣。謹依書下。竝放送事,分付各道道臣之意,敢啓。傳曰,知道。
又啓曰,以全羅道徒流案中,咸平配囚張命新,放字書下矣。謹依書下。放送事,分付道臣之意,敢啓。傳曰,知道。
罪人趙猷善·李在誼·權複,更推後刑問一次,訊杖第五度,停刑,罪人李身逵,更推後刑問一次,訊杖第三度,停刑。
罪人李在謙,更推。
罪人李在誼·李身逵·權複,捧遲晩。
罪人李在誼·李身逵·權複,捧結案。
傳曰,推鞫撤罷。
義禁府啓曰,臣等以兩罪人事,聯陳執藝之章,雖伏承卽爲擧行之批,臺論方張,不得擧行之意,敢啓。傳曰,知道。
兵曹啓曰,謹依下敎,侍衛將校·軍兵等處乾犒饋分給之意,敢啓。傳曰,知道。
訓鍊都監啓曰,謹依下敎,侍衛將官·將校·軍兵及武藝別監等處乾犒饋分給之意,敢啓。傳曰,知道。
御營廳啓曰,謹依下敎,侍衛本廳軍兵等處乾犒饋分給之意,敢啓。傳曰,知道。
領府事鄭元容,領議政金炳學等箚略曰,伏以,臣等於鞫廳罪人趙猷善·李在謙議啓下者,實有所長慮而永歎者矣。臣等連進錄囚之座,備閱責供之狀,猷善之宣洩事枺,可認平日之知情,在謙之漸染邪敎,必有傳家之所受。悖節之欲掩,而竟當難掩,凶圖之旣露而姑未畢露。鉤覈方張,酌處遽降,天地好生之德,固不勝領誦,而揆諸辟以止辟之義,得不有可議者乎?一或失出,犯者益衆。伏乞亟寢兩罪人末減之命,俾鞫體嚴而天討行焉。答曰,省箚具悉卿懇。兩罪人情節淺深,旣屢經盤覈,而端緖之別無可執,究竟之自當如是,卿等亦必諒之矣。仍傳曰,此批答,遣史官,傳喩。
大司憲金益文,獻納金裕行等箚略曰,臣等卽於鞫坐,伏見議啓下者,有趙猷善絶島安置,李在謙遠惡地定配之命。凶如喆增,而遽致自斃者,職由於猷善之先期走通,則必有和應之跡,所當符底推覈,夬施當律。且以在謙言之,其父其兄,已皆輸款,而忍杖不服,乃以未及惞露,付之惟輕,王法將墮,輿憤益沸。伏乞亟寢成命焉。答曰,省箚具悉。兩罪人事,終無端緖之可執,今此處分,自有勘量者矣。
副提學鄭健朝,典翰李起鎬,校理趙秉稷,副校理鄭顯裕·李載純,修撰李晩耆,副修撰李容萬等箚略曰。噫,彼猷善,謂以喆增之親屬,先通事機,致使經斃,如非和應,豈有是哉?至於在謙,世濟其惡,而抵賴不服,敢眩獄情,尤當嚴訊,而酌處之命遽下。非不知特推好生之德,以開自新之路,第念鞫體,不可不嚴。伏乞亟寢成命,仍加鉤問,俾天討行而人心靖焉。答曰,省箚具悉。卽此而足以蔽其罪矣。
判義禁申櫶,知義禁申錫禧·朴永輔,同義禁李元熙等箚略曰,伏見鞫廳罪人趙猷善·李在謙議啓下者,實不勝憂慨之至。喆增徑斃,卽猷善盤覈,其知情之狀,端緖方尋,形跡幾露。至於李在謙,耐杖呑吐,宜其嚴覈,而據下酌處之命。第其罪在罔赦,法無倖逭。伏乞亟寢成命焉。答曰,省疏具悉。今此處分,自有勘量,卽爲擧行。
大司諫李寅卨,司諫趙定熙,掌令韓喆愚,持平洪大鍾·趙肅夏,正言張原相〈等〉箚略曰,卽伏見鞫廳議啓下者,有趙猷善安置,李在謙定配之命,竊不勝憂慨。喆增之自斃,職由猷善,和應之跡,昭不可掩,所當築底盤覈,夬施當律。且以在謙言之,世濟其惡,而乃以忍杖不服,謂無隱情,而遽爾酌處,王法已墜,輿憤益沸。伏乞亟收成命焉。答曰,省箚具悉。此豈無斟酌而然也?已喩於參鞫諸臺之批矣。
判義禁申櫶,知義禁申錫禧·朴永輔,同義禁李元熙等箚曰,伏以,臣等卽伏見鞫廳罪人趙猷善·李在謙議啓判付下者,相顧愕眙,實不勝憂慨之至。噫,彼喆增,窮天絶悖之罪,平日至㦧之圖,誠是覆載之所不容,神人之所共殛。未抵肆市之典,遞作斃牖之鬼,輿情沸鬱,容有極哉?苟究厥由,卽猷善爲之祟也。盤覈其作逆之謀,究問其知情之狀,屢日推訊,端緖方尋,隱形秘跡,幾露而未露,獄體所在,惟當逐段爬櫛,築底究詰,期於道極厥辜,施以當施之律。至於李在謙,乃父乃兄,旣以輸款,其世濟染邪之惡,灼若觀火,頑皮耐杖,巧舌呑棗,獄情滋眩,王章久屈。亦宜愈覈而愈嚴,以期不得則不措,而酌處之命,遽施以惟輕之典。我聖上推以好生之德,開其自新之路,臣等固不勝欽仰攢路,而第其跡幾可究,而情不畢著,罪在罔赦,而法無幸逭,揆以刑政,寧容如是?憂惋之忱,相率聯籲。伏乞聖明,淵然廊斷,誕收成命,俾鞫體嚴而天討行焉云云。答曰,省箚具悉。今此處分,自有斟量,卽爲擧行。
戊辰閏四月初六日巳時,上詣春塘臺。專經文武臣殿講試取入侍時,行都承旨趙性敎,左承旨金聲根,右承旨趙光淳,左副承旨具春喜,右副承旨洪遠植,同副承旨金敎性,記事官吳長善,假注書金弘集,記事官趙秉鎬·徐奭輔,檢校直提學趙寧夏·李載冕,檢校待敎徐相翊·洪承億·趙慶鎬,玉堂缺。以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金世均,副提調趙性敎,進前問候訖。出協陽門,由靑陽門詣春塘臺。通禮跪啓請降輿。上降輿陞座。性敎奏曰,從陞中試官蒙點人,使之下去,一體行禮乎?上,可之。贊儀唱四拜,文臣殿講考官洪鍾序·朴承輝·李建弼,參考官洪承億·李炳敎·趙昌永·趙慶鎬,武臣殿講考官金壽鉉·李奎奭·李鶴榮,參考官李邦鉉·鄭雲龜·吳夏泳·申橚,行四拜禮,以次就位。上命開講,專經文武臣,以次應講,講畢。傳曰,專經文臣殿講居首人,依例奉傳旨。出傳敎傳曰,專經武臣殿講居首人,依例奉傳旨。出傳敎傳曰,還宮,當自內爲之矣,該房知悉。出傳敎通禮跪,啓禮畢。承旨請出標信解嚴。上還內。諸臣以次退出。
上在昌德宮。停常參·經筵。
政院啓曰,卽者檢閱趙秉鎬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,檢閱竝陛六。
傳曰,別兼春秋竝減下。
傳曰,別兼春秋金性均還差,前檢閱趙秉鎬·徐奭輔,竝別兼春秋差下。
傳曰,翰圈爲之。
政院啓曰,前別兼春秋金性均還差,前檢閱趙秉鎬·徐奭輔竝別兼春秋差下事,命下矣。令該曹口傳單付,牌招察任,何如?傳曰,允。
吏曹口傳政事,別兼春秋單金性均·趙秉鎬·徐奭輔。
政院啓曰,翰圈爲之事,命下矣。別兼春秋金性均·趙秉鎬·徐奭輔,竝卽牌招,會圈,何如?傳曰,允。
翰圈三點,徐相駿·洪健植·朴定陽·吳長善·李源逸·李纘夏·李元用·崔鳳九,以上,取八人。
罪人趙猷善更推議啓判付內,趙猷善之罪犯罔赦,謂之蒙駿沒覺,可矣。且屢屢盤覈,旣無端緖之可執,特貸一縷,絶島安置爲良如敎。
罪人李在謙更推議啓判付內,李在謙之一往抵賴,其無隱情而然乎?抑亦獰頑之甚,忍杖不服而然乎?端瑞猶此未著,究竟亦將無期,特以好生之意,姑貸一縷,遠惡地定配爲良如敎。
司謁口傳下敎曰,罪人之發配成命,已至多日,尙不擧行,萬萬駭然。發配草記,自政院卽速捧入。
罪人身逵,年七十六矣,結案白等,矣身根脚段,父承薰,父矣父東郁,母丁召史,母矣父載遠,竝只故自良乎,父母胎生於西部盤石坊是白如可,移居于京畿仁川地入籍居生是白乎旀。行兇節次段,矣身以辛酉覆轍之餘孼,經己亥漏網,而假息乖診之性,與坐俱生,沿襲之書,所學何學?世惡之相與濟而狼貙易種,邦憲之睯不畏而龍蛇難化。淫朋醜類,通呼吸於重溟之外,妖子悖姪,成窩窟於一室之內,三年通喪,不行於家,滅倫敗常,是豈人理?七耋老物,尙戀宿處堅振,告解如論已言。道馬之作號,思寬之交密,猶屬薄物細故。詭秘之跡,指目已久,沈惑之狀,情節畢露。究厥所犯,宜伏常刑,造妖書妖言,傳用惑衆的實,遲晩酌只罪,身逵段,不待時斬爲白乎事。
罪人複,年五十六矣。結案白等,矣身根脚段,父,父矣〈父〉相問,母李召史,母矣父世寬,竝只故白良乎,父母胎生於京畿楊根地是如可,移居于南部會洞入籍居生是白乎旀。行凶節次段,陰慝之氣,鍾於瞞肚,凶狼之態,發於面目,不畏邦憲,甘犯莫嚴之科,罔懲家禍,復蹈已覆之轍,崇信者邪敎,講習者邪書。安敦之開門,敎授而請業,則積有年所,敬一之渡海,潛來而禮相,若喜從天降,無父無君,禽獸之所不若,是兄是弟,梟獍之與同歸。凶於鍾三,而恣爲締結之黨,逆如喆增,而顯有交通之跡,前後情節,掀露無餘。畏罪昔敎之說,荒誕無徵,作文斤邪之語,狡惡尤極。捕廳之招按已鐵,鞫庭之責供如印,其窮凶絶惡之罪,萬戮猶輕。妖書妖言,傳用惑衆的實,遲晩只罪,複段,不待時斬爲白乎事。
罪人在誼,年六十一矣。結案白等,矣身根脚段,父宅逵,父矣父承薰,母洪召史,母矣父樂敎,竝只故白良乎,父母胎生於江原道旌善地是如可,移居京畿南陽地入籍居生是白乎旀。行凶節次段,釁孼遺種,全沒改恕之思,陰沴賦性,甘犯濟惡之凶。平日作用,無非違聖背徑,同黨傳習,盡是遺親而負國。宿處難忘,薰染有所,法禁罔畏,悖戾滋甚。訪克可不恬受十戒,看作茶飯,宰夏祥而團做一推,與同飮食。范世亨之交密,則至於領洗而作號,高主敎之率來也,乃敢越境而犯界。漏網之魚,雖或假息,鬪泥之獸,終難掩跡。起癈後斷棄之說,妄矣掉脫之話欛,嚴鞫下掀發之狀,殆若托出於和盤。天理孔昭,王章焉逭?究厥罪犯,萬戮猶輕,烏不免謀背潛從之律乎?謀叛不道之實,遲晩的只罪,在誼段,不待時斬爲白乎事。
義禁府啓曰,謀叛不道罪人在誼,旣已承服正刑矣。其妻妾·子女及父母·祖孫·兄弟年歲·姓名,存沒·居住,令漢城府,考出帳籍後,分付五部與各該道,應坐諸人,一一査出,使之修成冊報來,財産入官等節,亦令各該司,捧承傳擧行,何如?傳曰,允。
行大司憲金益文,大司諫李寅卨,司諫趙定熙,掌令韓喆愚,持平洪大鍾·趙肅夏,獻納金裕行,正言張原相等啓曰,噫嘻,痛矣。國榮之通天罪惡,萬戮猶輕,千㓭難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊。亂逆之犯則干紀者,從古何限,而豈有若此賊之至凶極惡者乎?雖以弘·贍之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公墳,鬱而未洩,三尺之邦憲,久猶莫伸,至今追思,不覺骨靑膽掉之髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶踪,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廊揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。裕賊之罪,可勝誅哉?辛酉夏一疏,包凶蓄禍,暗售梟獍之腸,都人尹·姞等句語,排布陰譎,曲堗徙薪之援比,指意凶憯。卽此一段,沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑難熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣。而末來以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦往獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,追律之例,大有異焉。不可不援用尙魯追施之律。請物故罪人裕,亟施孥〈戮〉之典。噫嘻,痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,零·海之所不道也。是乃窮天地亘宇宙之極惡大憝,雖幸天討略行,王章少伸,尙何足夬洩神人之憤也哉?鍾一則藉其門蔭,獲霑祿仕,國家何負於渠,而梟心獍腸,與生俱生,幸西賊之有警,則曰當爲蜀漢分院兵助勢之策,湖南伯得差之顧,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字,至不道之言,和應於合有變通之說,甚至街路上訩訾而極矣。振采則伎倆妖慝,行止閃忽,出沒京鄕,左道誑惑。連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期之者,莫非做作妖言,煽動人心之計,而至於第一子指擬之自,十三日至凶之說,與鍾一,一而二二而一。似此今古所無之逆,不可只施治逆之常典,适·零已行之例,不用於此兩賊,而將何施乎?請大逆不道罪人鍾一·振采,竝施适·零之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神述。逆賊光友,本以鄕曲賤孼,托爲凶徒死士,父事振采,兄事友文。欲輸軍糧則轉到南陽,凡爲群凶之指使,率皆捱身而樂赴,將臣家將欲火攻,所營何事?店舍綢繆之言,致俊丁寧和應,南中兵火之說,延壽爛熳酬酌,卽此數段,已足爲諸賊眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。噫嘻,痛矣。亂臣賊子,從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親密守禎,而結爲死黨,延接鳳周,而相與同室,綢繆謀議,打成一片。論災異於南山,而肆發憯悖之說,示奇貨於北謫,而先倡員來之言。醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀叛大逆不道知情不告罪人榮瑾,亟施孥〈戮〉之典。噫嘻,痛矣。崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪。鳳周凶謀逆節,無不同參,賊徒匪類,擧皆相通。親密守禎,許以死友,服事榮瑾,作爲血黨,究厥情犯,與兩賊,一而二,二而一也。旣已承款於知情,則豈可有貸於王法乎?又此李奎和,接肚於賊禎,連脈於逆瑾,思樂禍亂,圖爲不軌之陰秘,糾結計議,已出衆招之丁寧,端諸旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未伏常憲,兩賊尙逭當律,酌處之成命遞絳,憤菀之輿論轉深,言之膽掉,思之骨戰。此而謂無所躬犯而容之,謂不足深誅而貸之,付之惟輕,不施亟律,則伏莽之戒,燎原之漸,豈不大可懼哉,大可憂哉?黑山島定配罪人李奎和,更爲設鞫得情,快正典刑焉。噫嘻,痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐所圖者,無非陰謀,冒雨宴集,所會者盡是逆黨。至於二字凶言,旣露於鞫招,而三尺王章,只施於渠身,失刑之大者。負犯如此,關係若是,而豈可止以知情不告斷之哉?輿情去益憤鬱,國論尙此沸騰。請知情不告罪人兢善,亟施孥戮之典焉。噫嘻,痛矣。載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賊,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑,來告云不暇,而偃息恬嬉,不思所以人得以誅之者,此曷故焉?若無平日綢繆於逆順·凶馹,則潛牘悖說,胡爲而至哉?此必有所由然而然也。傳書兩漢之未卽執住,謂以覷氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾。負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度至加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻,痛矣。鍾三之罪,可勝誅哉?所謂邪學,斁倫悖常,惑世誣民,國家無窮之憂,未有甚於此也。渠旣忝在朝籍,苟具彝性,豈或浸染,而乃糾結異類,看作奇貨,或聚首講習於深夜密室,或楊眉誇張於稠人廣座,毁撤家廟,自歸禽獸之域,嘯聚徒黨,便成逋逃之藪。執手告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝。抵賴鞫庭,難化梟獍之腸,憑藉外國,罔非鬼域之情。鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁。乃祖軍卒之稱,尙今唾罵,悖孫傳襲之惡,吁亦痛惋。濳懐賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此。憂深伏莽,何異黃巾·緣林,禍將滔天,有浮洪水·猛獸,何幸太陽中天,奸狀莫逃,夬伸三尺之章,遄伏肆市之典,神人之憤,庶可少洩,而似此巨魁,不可只誅其身而止。請謀反不道罪人鍾三·鳳周,竝施孥戮之典焉。噫嘻,痛矣。亂臣賊子,從古何限,而豈有如喆增之窮凶極惡者哉?渠以蟣蝨之賤,素具梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分侈矣,榮固大矣。苟有一分人心,宜思百倍報效,而戾氣所鍾,天生妖孼,穿奸竇而酷嗜邪術,慕異類而滅絶倫綱,潛懷不軌之道,敢生射天之計,遂乃越海招寇,謀危邦國,至于年前海沿之撓,今番德山之變〈而〉極矣。誘猷幾萬里外禽獸不若之醜夷,汚我五百年來禮義涵育之大邦。此實窮天地亘萬古所未有之極逆大憝也。嗣賊之海舶精兵,未及逞於凶圖,此則甘心前矛,意欲蹂躪我疆域,文謨之潛形匿影,猶或似於顧忌,而此則改頭換面,無難染毒我人民。不侍沁·玉千禧之秘傳帛書,而自有廣東·澳門之直通赫蹄。國人之曰可殺,猶屬緩聲,王法之所必誅,不宜少淹,及其捕招之出,而情跡尤著,逮使之發,罪人斯得,天討可以大行,王章可以快伸,而噫,彼猷善之凶狡,乃敢先機而營護,聲氣直走於暗地,指劃素定於滅口。至使凶身,任其徑斃,三尺之典憲未加,寸刃之自戕遽先,神人之憤未洩,中外之惑未解。此若以其身已死而不施極律,則亂賊無所懼,而王法無所施矣,國典治逆之法,則已矣。苟有其法,則不施於此賊,而施於何地乎?斬屍之法,雖無可據孥戮之典,自有其例。請徑斃罪人喆增,亟施嗣賊已施之律。噫嘻,痛矣。趙猷善之罪,可勝誅哉?喆增之紏結異類,謀害本國,卽萬古所無之大變也。梟心獍腸,讎視父母,蛇盤蚓結,廣聚徒黨,捐出資斧,助其駕海,招來兵船,使之壓境。層溟之外,呼吸聯終,密室之內,謀劃陰憯,師期暗問,待舟中之敵國,駭機潛伏,隱轂下之羌戎。何幸天道孔昭,神理不僭,陰謀秘計,掀發無餘,妖腰辭領,誅殛有期。噫彼猷善,疾馳往通,聽其自裁,使此君讎國賊,臥斃牖下,致令盤覈路阻,典憲未伸。若非和應之有素,奚至悶迫之此急?以此言之,渠安得免知情之律,黨與之誅乎?鞫訊方始,端緖幾覆,末勘酌處,遽降於此際,獄體不嚴,輿情如沸。天網之太恢,國綱之不振,誠非細憂,此而不築底究詰,亟行天討,奸萌何以永杜,亂賊何以知畏哉?此非但臣等之言,卽擧國同聲之情。請罪人趙猷善,更令王府,嚴鞫得情,夬正典刑焉。答曰,不允。趙猷善,不必如是,勿煩。
行大司憲金益文,掌令韓喆愚,持平洪大鍾·趙肅夏等啓曰,新除授執義李世用,時在京畿楊州地。請斯速乘馹上來事,下諭。答曰,許遞。
司諫趙定熙,獻納金裕行,正言張原相等啓曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設始,是何等凶謀秘計也?設鞫七朔,根因窩窟,終未究覈,只施梟示之律,輿情之僨惋,固無可言,而不可以已爲梟示,不施當律,之律,請梟示罪人性世,亟施孥戮之典。答曰,不允。
傳曰,前統制使入侍。
以統制使李顯稷狀啓,德山九萬浦漂泊異樣船,捍禦無策,致令小醜,任他猖獍之德山郡守李種信,莫急問情,不卽擧行之洪州牧使韓應弼罪狀,竝令廟堂,稟處事,傳曰,已有處分,特爲安恕。
以朴準成等囚單子傳曰,飭已施矣,分揀放送。
承文院啓曰,院吏文學官李禧遠有頉代,幼學李差下,付軍職,冠帶常仕,何如?傳曰,允。
義禁府啓目,公忠前中軍徐玉淳問目內,辭緣泛稱遲晩,刑推得情,何如?啓,除刑推得情爲良如敎。
大司憲金益文,大司諫李寅卨,司諫趙定熙,掌令韓喆,持平洪大鍾·趙肅夏,獻納金裕行,正言張原相等箚略曰,今此兩罪人,罪犯雖或不同,情跡俱係罔赦。伏乞亟寢成命,更加盤覈焉。答曰,省箚具悉。已有前批,而猶此爭執,實未知其可也。
副提學鄭健朝,典翰李起鎬,校理趙秉稷,副校理鄭顯裕·李載純,修撰李晩耆,副修撰李容萬等箚略曰,昨以兩罪人事,疾聲齊籲,及伏奉批旨,以卽此足以蔽其罪矣。噫,循私護逆,而絶島安置,斁倫敗常,而遠地定配,豈可曰足以蔽其罪乎?今若低仰三尺,容貸一縷,則亂賊無所知懼,常憲由是益墜。伏乞亟賜反汗之意焉。答曰,省箚具悉。不必如是煩瀆矣。
判義禁申櫶,知義禁申錫禧·朴永輔,同義禁李元熙等疏曰,伏以,臣等卽伏見傳敎下者,有推鞫撤罷之命。罪人斯得,邦憲克伸,惟聖上闢邪控正之政,固不勝萬萬欽仰,而第念複賊之弟襫,方在關北,已自臣府發關,令道臣捕捉押送矣。複賊至凶絶悖之情狀,彰著無餘於訊鞫之庭,其弟之看作家學,同惡相濟,推可知已。以若釁負之至重,罪犯之罔赦,不能按法拿來,遄伏常刑,非徒捕捉之際,失之疎虞,恐無以洩神人之憤,解四方之惑。臣等以爲發遣府都事,明例擧行,實合重獄體治邪徒之義。慈敢畢控愚見,相率聯籲。伏乞聖明,淵然澄省,亟賜兪允之意,千萬幸甚。臣無任云云。答曰,省疏具悉。此不必張大,令捕廳捉來擧行。
檢閱趙秉鎬疏曰,伏以,臣頃因館規,陳章退出,歸見臣父,素患痰眩,一倍添劇。臣之情地,實難暫捨,而史直久曠,不敢言私,黽勉就直,纔過月矣。昨今以來,連接家信,則臣父病狀,近又添感,連試刀圭,尙無分效,委賴床褥,寢食俱損。臣聞此報,煎灼不能自定,玆又冒陳短章,經出禁扃。伏乞聖明,俯垂矝諒,亟遞臣所帶之職,俾便救護。仍紀臣瀆撓之罪。以昭法紀焉云云。答曰,省疏具悉。爾其勿辭,救護。
別兼春秋金性均疏曰,伏以,史圈有成命,而伏奉別兼春秋還差之命。召牌儼臨,因當竭蹶不暇。第念會圈,惟下僚主之,如其右位者,不得替行,古規卽然,便成金石。前檢閱李承宇,係是臣之下僚,而時無兼銜。揆以館規,有不敢越次冒行,玆敢來詣朝房,短章陳籲。伏乞聖明,俯垂鑑諒,亟遞臣職,回授當次之人,以存公格,俾完圈事,千萬幸甚云云。省疏具悉。勿拘,卽速會圈。
戊辰閏四月初七日午時,上御誠正閣。前統制使入侍時,右承旨趙光淳,記事官吳長善,記注官方孝隣,記事官白義行,前統制使金鍵,以次進伏訖。上曰,史官分左右。仍命前統制使進前。上曰,善過還來耶?鍵曰,王靈攸曁,無事安過矣。上曰,三道水操,安得不合設,而只行本道之水操耶?鍵曰,春務方殷,有難徵赴,姑未合設,而新帥莅任後,似當有措處之方略矣。仍奏曰,統營有便分債錢,當初以各樣留庫中錢,立本取殖,或添補支放,或排比軍需,而斂散生弊,債源漸滋,營底錢,摠爲五萬餘金。當限收捧,人鬼相雜,徵族徵廳,便成歲課。雖欲全蕩,苟究其源,利條排用,俱是莫緊,每年辦得八九千兩,然後始可牽補。臣到營後,以補餉庫漁條剩餘,移減年年民債,則似可矯弊,故昨年報于政府,抄出無亡,分等蕩給爲一萬五百兩矣。嗣後帥臣,一遵無違,則不出幾年,債錢祛瘼,庶有可期,自廟堂更關該營,俾有實效似好,敢此,仰達矣。上曰,令廟堂,從長稟處,可也。出擧條鍵曰,松禁,卽有國之大政,沿海三十里,無非封山,臣之戊申莅營時,固城·大峙,松樹蔚密,多有連抱之材矣。丙寅再莅,便成赭山,見甚驚悚,故文移巡營,刑配山監,而外邑則巨濟·南海等處,松山無不童濯,戰·漕船材,取用無處,已極寒心,而挽近以來,法綱解弛,邑吏·鎭校,不能盡心,鹽民·商夫,看作貨竇,故發遣耳目,隨處摘發,從重科治,而弊習已痼,莫可禁遏,臣之溺職,已所難逭,而其爲需用,非徒戰艦是資,更有漕船斫伐之例。雖以昨今兩年言之,三漕倉限滿前,新造請烙,洽爲二十九隻之多,船隻破傷之頻速,專由於造船不固之致也。船主輩,苟能盡誠堅造,豈有限滿前毁敗,若是夥多乎?造船會減,國用不少,以若松政,一隻船烙給,每難如數,況數十餘隻乎?此不可一任船主輩操縱,如有限滿前納船之弊,當該船主,從重刑配,而禁松法意,十株以上,用之一律,自有典憲。竝以此意,自廟堂另加申飭於道·帥臣處,隨現隨捉,警以極律,則似有懲戢之効。上曰,此亦令廟堂關飭,可也。出擧條鍵曰,且昌善牧塲,周回四十里,至近海門,而四山松田,另爲禁養,則不出幾年,可合船材,然牧民輩,或謂松田,有妨於牧馬,或稱私山,剪伐家材,恣意賣買,將至無餘。奸民之不悛法禁,實所慨惋。從玆以往,昌善松田封標案,付於統營,申飭禁養恐好,故於此仰達矣。上曰,令廟堂稟處,可也。出擧條鍵曰,水操設行,雖在近五十年停止之久,獸艦軍器,今番新備舟師,十一邑二十鎭,如期赴會,軍容整齊。其中巨濟府使李奎璿,所率一二戰船,軍卒四百七十五名裝服之具,捐出五百餘金,糧米措辦,殆過一百餘石。昌原府使尹永夏,所率軍卒二百二十八名,躬自巡檢,厚饋各哨,分給襦帳,惠及禦寒。泗川縣監朴愼永,戰盤·龜船,新造堅完,親兵·櫓軍,招募精銳,捐出廩況,別有厚餉。加德僉使吳信默,一二戰船所率軍兵四百四十餘名,別備犒饋,捐廩不少。彌助項僉使池弘寬,裝服新備,旗幟煥然,軍糧自辦,宰牛犒饋。第念水操久停之餘,右項三邑二鎭,蔚有優異之績,其餘各邑鎭之軍制,亦有鍊習之效,故敢此,仰達矣。上曰,三邑二鎭守令·邊將,果是嘉尙嘉尙。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,翰林召試,明日仁政殿命官爲之。
傳曰,自明日進講爲之。
政院啓曰,昨日前統制使金健所奏,擧條批旨及筵說,多有錯誤,至於啓下,如是疎忽,萬萬駭然。當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
行大司憲金益文,大司諫李寅卨,司諫趙定熙,掌令韓喆愚,持平洪大鍾·趙肅夏,獻納金裕行,正言張原相等啓曰,請物故罪人國榮,極施孥戮之典焉。措辭見上請物故罪人裕,極施孥戮之典焉。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請謀反大逆不道至情不告罪人榮瑾,極施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請至情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典焉。措辭見上請徑斃罪人喆增,亟〈施〉嗣賊已施之律。措辭見上請罪人趙猷善,更令王府,嚴鞫得情,快正典刑焉。措辭見上答曰,不允。趙猷善事,以箚以啓,公議可見,仍施加棘之典。
司諫趙定熙,獻納金裕行,正言張原相等啓曰,請梟示罪人性世,亟施孥戮之典,措辭見上答曰,不允。
傳曰,臺諫竝許遞,前望入之。
議政府啓曰,傳曰,永宗出戰及接戰將卒論賞之道,自廟堂從長稟處事,命下,而論賞將卒姓名,自該防營,分等修報矣。軍官金鍾華,優窠邊將,待窠差送,巡軍將李載弘,土中軍李輔能,別武士李炳斗·金演培,敎鍊官徐異弼竝賞加,幼學鄭基胤,郞階成給,下吏姜龍復·曺元植,竝帖加,別武士秋萬錫等十四人,各木二疋,別武士金喆謹等一百七十五人,各木一疋,令惠廳題給,何如?傳曰,允。軍官金鍾華,水原監牧官除授。
政院啓曰,翰林召試,命官爲之事,命下矣。領事以下館閣堂上,竝待開門命招,何如?傳曰,允。
兵曹啓曰,文臣兼宣傳官趙肅夏,時無職名,依例口傳付軍職以入之意,敢啓。傳曰,知道。
兵曹口傳政事,副司果趙肅夏。
承文院啓〈曰〉,卽見盛京禮部咨文,査邊大員,姑俟初秋起程云矣。以承領之意撰出回咨,付撥下送灣府,傳給鳳城將處,以爲轉獻盛京之地,何如?傳曰,允。
又啓曰,院吏文學官姜有頉代,幼學申命鴻差下,付軍職,冠帶常仕,何如?傳曰,允。
領議政金炳學疏略曰,臣之淟涊,中書居已四易鑚燧,乍蒙恩缷,旋膺重案,裒然獨據,冒速亢悔,亦旣周歲于玆矣。政本之地,百務攸華,銓臣之剡,擧而問臣焉。臣於進退材愚,以人事君,非可能也。計臣之支辦而須臣焉。臣於摠會財賦,徑邦裕民,非可能也。儀文之所損益,刑獄之還輕重,而必於臣詢焉。臣且不嫺禮而未讀律也。伏況君德成就,時政得失,責在輔相,而臣曷嘗一慮憲一獻替,仰塞求助聖念之萬一乎?已試而乃如此,則雖專任耐久,如古名相二十四考,其鹵莽所報,顢頇無當,又可知也。且臣別有所惶恧不自已者。噫,詳賊之滋擾沿邊,直從臣視務之納,至於向來猖獗而極矣。苟使臣才器威望,有足以讋服遠邇,則不敢東漁,勿生邊釁,古今人,豈相遠也哉?聖主勤勞,生民騷訛,而臣無以仰舒主憂,俯鎭民心。淵度包荒,縱司敗之不問,內省自疚,豈倖逭之爲榮?於是乎臣之去就,不待覶縷更僕而決矣。臣之受知聖明,聖明之曲庇臣,顧何如,而今若便文自營,只恤一己,不思所以夷病急釀之計,是上負隆眷,下負素心。臣雖無狀,寧忍爲此?抱玆耿轖,而一日二日,嚴不發者,非臣愚妄之見,尙冀有終竟報效而然。惟其所遭値,有不敢自有其身,及夫頭腦旣判,則如縛求解,卽情勢之不容不乃已。我殿下,天地父母於臣,憫臣僨敗,知臣窮蹙,以卒生成之澤,臣安得不厚望於大專槃物之仁,止竝保嬰之私乎?用敢具牘悉暴,惟聖上,亟賜斥退,改換賢德,以幸民國,以全微諒焉。答曰,省疏具悉卿懇。剡擧之問卿,支辦之須卿,損益輕重,詢諸卿,誠如卿言矣。惟其若是也,故予所以求助卿,仰成卿者,亦且專其任而任之久矣。況今洋船之倐來倐往,久爲中外之所痛惋,則趙人之不敢東漁,夏敵之勿生邊釁,在卿彌綸之有素,在卿備禦之有術,以卿體國之誠,其必毅然直前於此矣。係毗之切,言不以文,亟斷來章,副予眷眷之望。仍傳曰,此批答,遣史官,傳喩。
上在昌德宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳曰,今番翰林召試,取四人。
臺諫前望入之。執義楚秉悳,司諫李友燁,掌令金始熙,獻納張浩根落點。
傳曰,新除〈授〉臺諫竝牌招,卽速傳啓。
政院啓曰,左右史不可不備,翰林召試被選人,朴定陽薦狀公事,啓下矣。令該曹口傳付職,牌招入直,何如?傳曰,允。
吏曹口傳政事,檢閱單朴定陽。
兵曹啓曰,今日各廳堂下武臣朔試射時,依權定新式,未滿四矢無分人,各差等還直,去二月朔條退試,未滿四矢無分,亦爲差等還直,而呈辭·受由身病人等,退試次,姑爲懸頉以入之意,敢啓。傳曰,知道。
以司謁,口傳下敎曰,閟宮宮底之設置旅閣,初以北道商賈之收稅,卽是募民之意也。其時正廟朝下敎,亦因本宮提調之筵奏準許,而聞近日則執稅夥多,商輩不由惠化門,從他散入,緣此而宮隷之侵漁他門,誅求日甚云。從今以後,一依初定節目,只於惠化門由入北商之物,從略捧稅事,嚴飭,分付。
奎章閣啓曰,原任待敎趙秉協,父喪卒哭日,依定式,遣校書官,勸肉以來之意,敢啓。傳曰,知道。
執義楚秉悳,司諫李友燁,掌令金始熙,獻納張浩根啓曰,請物故罪人國榮,極施孥戮之典焉。措辭見上請物故罪人裕,極施孥戮之典焉。措辭見上請大逆不道罪人鍾三·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請謀反大逆不道至情不告罪人榮瑾,極施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請至情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典焉。措辭見上噫嘻,痛矣。亂臣賊子,從古何限,而豈有如喆增之窮〈凶〉極惡者哉?渠以蟣蝨之賤,素具梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而滅絶倫綱,潛懷不軌之道,敢生射天之計。遂乃越海招寇,謀危邦國,至于年前海沿之撓,今番德山之變而極矣。誘獻幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,此則甘心前矛,意欲蹂躪我疆域。文謨之潛形匿影,猶或似於顧忌,而此則改頭換面,無難染毒我人民。不待沁·玉千禧之秘傳帛書,而自有廣東·澳門之直通赫蹄,國人之曰可殺,猶屬緩聲。王法之所必誅,不宜少淹。及其捕招之出,而情跡尤著,逮使之發,罪人斯得,天討可以大行,王章可以快伸,而噫,彼猷善之凶狡,乃敢先機而營護,聲氣直走於暗地,指劃素定於滅口,至使凶身,任其徑斃,三尺之典憲未可,寸刃之自戕遽先,神人之憤,中外之惑,去益未解。此若以其身已死,而不施極律,則亂賊無所懼,而王法無所施矣。斬屍之法,雖無可據,孥戮之典,自有其例。請徑斃罪人喆增,亟施嗣賊已施之律。噫嘻,痛矣。趙猷善之罪,可勝誅哉?喆增之糾結異類,謀害本國,卽萬古所無之大變也。梟心獍腸,讎視父母,蛇盤蚓結,廣聚徒黨,捐出資斧,助其駕海,招來兵船,使之壓境。層溟之外,呼吸聯終,密室之內,謀劃陰憯,師期暗問,待舟中之敵國,駭機潛伏,隱轂下之羌戎。何幸天道孔昭,神理不僭,陰謀秘中,掀發無餘,妖腰辭領,誅殛有期。噫,彼猷善,疾馳往通,聽其自裁,使此君讎國賊,臥斃牖下,致令盤覈路阻,典憲未伸。若非和應之有素,奚至悶迫之此急?以此言之,渠安得免知情之律,黨與之誅乎?鞫訊方始,端緖幾覈,末勘酌處,遽降於此際,獄體不嚴,輿情如沸。此而不築底究詰,亟行天討,奸萌何以永杜,辭賊何以知畏哉?凶陰膓肚,與喆增一而二,二而一而也。此非但臣等之言,卽擧國同聲之情。請加棘罪人趙猷善,更令王府,嚴鞫得情,夬正典刑焉。答曰,不允。趙喆增事,已有前批,勿煩。趙猷善事,昨有處分,勿煩。
司諫李友燁,獻納張浩根等啓曰,請梟示罪人性世,亟施孥戮之典。措辭見上兩司合啓中喆增事,中之憤下,未洩二字抹去之,惑下去益二字,添入,施矣下,國無治逆之法則已矣,苟有其治,則不施於此賊,而施於何地乎,二十五字抹去,趙猷善事中,如沸下,天網之太恢,國綱之不振,誠非細憂十四字抹去,知畏哉下,凶險腸肚,如喆增,一而二,二而一者也十五字,添入。請字下,加棘二字添入。
傳曰,臺諫竝許遞,前望入之。
承文院啓曰,院吏文學官申命鴻有頉,代成元鎬差下,付軍職,冠帶常仕,何如?傳曰,允。
義禁府啓曰,罪人身逵,今已置辟矣。前此身逵之爲其父鳴冤,便屬誣罔,承薰罪名,依前施行,何如?傳曰,允。
義禁府啓目,粘連向前徐玉淳,亦餉穀攛挪,律例莫嚴,石數無多,豈容參恕?以此明律,何如?啓,依允。
行大護軍朴承輝疏略曰,伏以,兩館提學,文任也,而世所稱榮官,必其地望奕而才學楙,方可循名而副其實,故古之名家鉅工,猶或爲逡巡退讓焉,則如臣無似,曷嘗彷像擬議於分外之望,而年前待罪東藩,濫通藝苑,竊不勝惝怳驚惕。意必有駁正之論,仄俟無聞,久而滋惑。迺者海藩納節,不幾朔,而忽奉除旨,授臣以弘文館提學者,念臣門地單寒,學識鹵莽,上所謂若奕若楙,兩無攸當,則此任奚爲而至哉?噫,臣少而操觚,倖以通籍,素習功令,不過副急於場屋,强究文義,無足備問於經幄。蟲雕篆刻,宜屬高閣,兎蹄魚筌,又屬忌域。況今衰邁昏耗,曾前涉獵,百不存一二,眢井垂渴,漏甕已罄,空空然一枵殼而止耳。今乃責之以掌詞翰·主課試之任,是猶俾瞽而設采,使襲而辨律,將何以煥黼黻而賁笙鏞,丕贊熙朝聲明之治也哉?虛縻已久,事會無由,淟涊低回,未敢爲叩謝之計。卽者召試有命,天牌儼臨,承膺無路,玆敢冒控衷懇,仰瀆崇嚴。伏乞聖明,諒臣不稱之實,亟賜遞免,回授可堪之人,俾公器重而私分安焉。答曰,省疏具悉。卿其勿辭行公。
戊辰閏四月初九日辰時,上御誠正閣。進講入侍時,講官金永爵,參贊官洪遠植,檢討官李容萬,假注書金弘集,記注官金泰煥,別兼春秋金性均,各持論語第□卷,以次進伏訖。上曰,史官分左右。上誦前受音一遍訖,仍開卷。永爵讀,自舜有臣五人,止吾無間然矣,仍釋首章義訖。上曰,舜臣五人之後,皆爲天子然乎?永爵曰,禹爲夏后而傳子,契之後爲商,稷之後爲周,益之後爲秦,而世傳皐陶刑官也,故最後,其子孫爲唐矣。上曰,稷之後爲天子,曾於講筵聞之矣。永爵,又奏次第釋義訖。上命授書算于永爵,上讀新受音十遍訖。永爵還納書算。上曰,舜之時,有臣五人,武王之時,有臣十人。以唐·虞·成周之盛,只有五人十人,況後世乎?永爵曰,苟有聖主在上,豈無賢臣之輔佐者乎?且今殿下,勤聖學修聖德,則不患無賢臣矣。上曰,三分天下,有其二,文王欲爲天子則不難,而猶服事殷,誠可謂至德矣。永爵曰,文王旣有天下之二,則優可以代商,而猶恭於服商,此所以爲至德也。夫子稱至德,惟泰伯與文王而已,可知至德之爲德之至也。上曰,德莫如泰伯·仲雍,而文王之德,亦如泰伯·仲雍,亦可稱至德矣。永爵曰,俄於釋義仰奏,而聖主在上,欲得賢臣而輔佐,則必也作成人才。臣竊伏覩近日春到記,親受食堂,連設漢學文臣,專經文武臣殿講,甚盛擧也。從今輒於四孟朔,循例設行,館學儒生及新進文武,自當興起,可以作成人才。至若常參·輪對,下直方伯·守令之入侍,皆是應行之事。伏願留念焉。然而在下興起,專在於殿下躬自導率之如何。殿下若日御講筵,聖學將就,則新進朝士及儒生,擧當觀感而興起矣。比日停講,雖因連値殿座而然,而以臣愚見,連日殿座,係是考試製講,則到記食堂後,卽爲進講,使館學儒生觀瞻,則其所懽欣聳動,當何如哉?此乃漢朝圜橋門觀聽者,以億萬計者也。至於文武應講時,亦倣此例,則甚好,更伏望俯從臣言焉。容萬曰,云云。缺遠植曰,云云。缺上曰,吾無間然,此是無罅隙之義乎?永爵曰,間者,罅隙也,德有所間隙,則有可以指而非議之,而禹之德,克勤克儉,精一執中,無間隙可指而非議,故夫子,稱以無間然者,此也。仍奏曰,到記後,有應擧儒生,語臣曰,月前幸行時仰瞻,則天顔敷潤矣。今於到記,仰瞻天顔,未逮於往日云,故臣今冒悚仰瞻,則果如所聞。近來日候不調,將攝爲難,而竊恐殿下,忽於節宣之方。伏願從今,務盡保嗇之道,以副蘄祝之情焉。上曰,當愼之矣。永爵曰,聖敎及此,尤不勝惶感之至。上掩卷,仍命史官就座。又命退,諸臣以此退出。
戊辰閏四月初九日申時,上御誠正閣。召對入侍時,參贊官洪遠植,檢校待敎徐相翊,侍讀趙秉稷,檢討官李容萬,假注書金弘集,記注官金泰煥,別兼春秋金性均,各持通鑑第□卷,以次進伏訖。上曰,史官分左右。仍開卷。缺上曰,皇明毅宗皇帝,守義殉社,甚庸欽仰,嗟嘆之至,若夫太宗皇帝錫號之寵,神宗皇帝再造之恩,是爲感戴難忘,而毅宗皇帝之扶植綱常,尤爲卓越,大報壇之妥享三皇帝,永世興慕,良有以也。秉稷曰,聖敎及此,臣不勝欽仰萬萬,而歷數前古,人君之殉社,惟毅宗而已。雖不克重恢舊業,守義殉社,節烈卓越,豈不欽歎哉?我國受皇明恩者,如天地矣。國初錫號之寵,龍蛇再造之恩,凡東方之人,孰不感泣,而大報壇之設,特寓尊攘之義,亦以報恩之義,享祀太祖·神宗·毅宗三皇帝也。上曰,再造之恩,甚盛矣哉?遠植曰,聖敎切當。皇明再造之恩,非徒今日,雖百世之下,當有匪風下泉之思矣。言之及此,不勝感愴萬萬。
上在昌德宮。停常參·經筵。
自辰時至人定,灑雨下雨,測雨器水深一寸三分。
王子誕生後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂口傳問安。答曰,知道。朝廷·二品以上·六曹堂上·大司諫,單子問安。答曰,知道。
藥房提調金世均,副提學趙性敎啓曰,伏未審日問,聖體,若何?寑睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。
大王大妃殿·王大妃殿·大妃殿·中宮殿口傳問安。答曰,知道。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政金炳學有身病,左議政·右議政未差,不得來會云矣,敢啓。傳曰,知道。
議政府啓曰,卽見永宗防禦使申孝哲所報,則洋醜勝捷後,鍊習備禦之策,不可少緩,特設別科,以爲軍民激動之地爲辭矣。慰說衆心,誠莫如設科,然依所報,特爲許施,以示奬勸之意,何如?傳曰,允。
傳曰,今日辰時,宮人李氏生男,護産等節,待令于雲峴宮。
傳曰,延祐宮祠宇移奉日字,更以來月旬前擇入。
傳曰,犯邪罪人,旣置辟矣。其姻親戚黨,或以根脚之緊出,無罪見枳,甚涉可念。如有在官者,使之無礙供職。
臺諫前望入之。大司憲申應朝,大司諫金禳根,執義金敬均,司果沈相穆,掌令趙恒敎·南宮鉀,獻納李敦禹,持平鄭㵙·申泰觀,正言鄭在晉·李晩松落點。
義禁府啓曰,鞫廳罪人趙猷善議啓判付內,特貸一縷,絶島安置,李在謙姑貸一縷,遠惡地定配事命下,而趙猷善仍施加棘之典事,承傳啓下矣。竝解枷杻,移囚西間後,趙猷善全羅道興陽縣鹿島絶島定配,仍施加棘,而以判付及承傳內辭意,具罪目,依例發遣府都事,押送配所,與地方官眼同,仍施加棘之典,李在謙平安道雲山郡遠惡地定配,而以判付內辭意,具罪目,依例發遣府羅將,押送配所,何如?傳曰,允。
議政府啓曰,卽見永宗防禦使申孝哲所報,則洋醜勝捷後,鍊習備禦之責,不可少緩,特設別科,以爲軍民激勸之地爲辭矣。依所報,特爲許施,以爲奬勸之意,何如?傳曰,允。
兵曹啓曰,去三月十一日慶科庭試武科殿試時,直赴殿試人訓鍊都監馬兵李命運·朴萬哲,御營廳塘報手韓哲乭,哨軍吳在石,直赴會試人京畿監營火炮宋致文,無緣不赴委折,關文各該營及該道臣後稟處事,草記蒙允後關問矣。卽接訓鍊大將申櫶,御營大將李容熙,京畿監司李宜翼回移,則馬兵李命運·朴萬哲,塘報手韓哲乭,哨軍吳在石,俱以身病不赴,係是三式年內,竝依法典,陳試火砲宋致文,身病不赴云,依例勿施,所授帖文收來,爻周。何如?傳曰,允。
又啓曰,卽接慶熙宮入直衛將金光淳牒報,則本宮敬奉閣後自枯松,因風顚仆云,依例斫去之意,敢啓。傳曰,知道。
承文院啓曰,院吏文學官成元鎬有頉代,幼學李大鉉差下,付軍職,冠帶常仕,何如?傳曰,允。
兵曹啓目,粘連觀此平安監司朴珪壽狀啓,則中軍梁柱台,兩次請仍,輒蒙恩施,見今瓜期已滿,法當遞代矣。洋醜雖已遠遁,尙多備虞之策,邪類連加糾察,務盡緝捕之方。此際責任,有倍他時,今若遞則恐不免臨事狼狽。又此煩請,雖極猥屑,目下事勢,不容洩懸,據實登聞爲白去乎,同中軍梁柱台,姑爲仍任事,令該曹稟處亦爲白有乎所。尙多備虞之策,務盡緝捕之方,此際責任,有倍他時。目下事勢,難付生手,依狀請施行,何如?啓,依允。
義禁府啓曰,粘連公州前中軍徐玉淳矣,本府議啓內,餉穀擸挪,律例莫嚴,石數無多,豈容參恕?以此照律罪,杖一百收贖,告身盡行追奪,流三千里定配私罪。奉敎依允。
義禁府啓曰,時囚罪人徐玉淳,杖一百,流三千里照律公事。判付內,依允矣。徐玉淳,當定配所以入,而卽接其戶奴呈狀,則以爲其上典母,年七十二,無兄弟獨身,依法典許贖爲辭矣。取考律文,則大明律存留養親條有曰,凡父母老疾應侍,家無以次成丁者,若犯徒流,止杖一百餘罪收贖。徐玉淳,流三千里定配,以其母年七十二,無兄弟獨身,依律文收贖,只告身盡行追奪,放送,何如?傳曰,事係城餉,所犯不輕。嚴刑一次,放逐鄕里。
戊辰閏四月初十日辰時,上御誠正閣。進講入侍時,講官鄭基世,參贊官具春喜,侍讀官趙秉稷,假注書鄭顯英,記事官白義行·朴定陽,各持論語第四卷,以次進伏訖。上曰,史官分左右。上誦前受音一遍訖,仍開卷。基世讀自子罕言,止匡人其如予何,仍奏釋義訖。上曰,夫子,每以自謙,而今乃自任者,何也?基世曰,文不在玆,果是夫子,以斯道爲己任之辭也。斯道也,堯·舜·禹·湯相傳之道,而以是傳之文王,以是傳之夫子,道是天也。夫子旣知天命,則安得不以斯道自任乎?此先儒所云,天生聖人,以任斯道,有夫子之德,有夫子之道而後,可以如夫子之自任者也。上命授書算于基世,上讀新受音十遍訖。基世還納書算。上曰,此章云,大哉孔子,博學而無所成名,是果不知其爲聖人而言歟?基世曰,聖人之道而難名,非聖人,無以知聖人。故黨人之所以疑之,以無所成名也。上曰,六藝中,御爲末藝,而以執御爲訓者,何也?基世曰,御是六藝之尤卑者,而夫子欲執御而成名者,卽由於聞人之譽,而承之以謙也。仍奏曰,子罕篇,先儒之論,以謂與述而篇相類,多記聖人謙己誨人之辭,與夫言行交際出處之類,學者,尤當潛究而玩繹矣。夫利者,人欲之私,而命者,天理之精微,仁者,斯道之本體也。人欲之私,固不可擧以語人,而理之精微,道之本體,亦不可遽爾敎人,使有躐等之患,玩物之心,故夫子所以罕言之也。然遏人欲存天理,志於道三者,是學者之所當先務者,則亦不可不槪言之,故曰罕言也。罕言之義,與述而篇中,子所雅言之雅字,子不語之不字,可以參看矣。下章之匡人其如予何,卽亦述而篇中,天生德於予,桓魋其如予何之意,正相同也。又奏曰,從衆違衆,雖若相反,其裁之以義而致之則一也。儉是美德,故純非古禮,而所以從衆也,泰則害義,故上雖俗習,而所以違衆也。此可見聖人隨事而時中之義也。上掩卷,仍命史官就座。又命退,諸臣以此退出。
上在昌德宮。停常參·經筵。
自開東至午時,灑雨下雨,測雨器水深三分。
政院啓曰,大司憲申應朝,執義金敬均,掌令南宮鉀,持平鄭㵙·申泰觀在外,掌令趙恒敎未肅拜,監察茶時之意,敢啓。傳曰,知道。
傳曰,延祐宮祠宇移奉日字,更以今月念後擇入。
傳曰,領府事鄭元容,判府事李裕元,復拜相職。
政院啓曰,領府事鄭元容,判府事李裕元,復拜相職事,命下矣。政官牌招開政,下批,何如?傳曰,允。
又啓曰,領議政金炳學勉副事,命下矣。今日政,置處,何如?傳曰,允。
傳曰,藥房都提調有闕之代,前望入之。
內醫都提調前望入之。李裕元落點。
營建都監啓曰,本都監提調申櫶,時帶判義禁,李元熙,時帶同義禁,職務相妨,所帶金吾之任,竝姑遞改,何如?傳曰,允。
傳曰,在外司饔提調許遞,今日政差出。
傳曰,呈告泮長·兵曹參判許遞,今日政差出。
都摠府啓曰,今日入直內三廳武兼禁軍及軍兵等,當爲中日習射技放,而護産間,姑爲停止之意,敢啓。傳曰,知道。
兵曹啓曰,五衛將金錪·沈鋌·柳時默·李昌爀·李敏植,景福宮衛將金宗九,慶熙宮衛將鄭錤淵,俱以病難供職,呈狀乞遞,竝改差,何如?傳曰,允。
有政。吏批,行判書韓啓源,參判李建弼,竝牌招不進,參議李起鏞進。
吏批啓曰,行判書韓啓源,參判李建弼,竝牌招不進,小臣獨政未安,何以爲之?敢稟。傳曰,只出緊任。
又啓曰,公忠道居幼學宋永吉呈狀內,矣身父通政鎭圭,今年爲一百歲,而見漏於本道應資老人抄啓中,未蒙恩資事來訴,故考見帳籍,則其年果爲的實矣。在前如此之人,啓稟蒙恩,旣有往例,今日政,加資下批之意,敢啓。傳曰,知道。
以李世用爲應敎,趙準永爲副應敎,李赫章爲校理,金有淵爲刑曹判書,李僖魯爲大司成,鄭元容單付領議政,李裕元單付左議政。
再政。以韓啓源爲判義禁,李寅卨爲同義禁。學生金魯熙贈童蒙敎官,孝行卓異,贈職事,承傳。通政宋鎭圭,年一百,直超崇政,依法典加資。學正二單金敬義·吳斗映,學錄單金桂寉,書題單鄭宖潤,差下事,承傳。戶曹正郞洪肯謨,姑爲仍任事,承傳。
兵批,行判書金壽鉉進。
兵批啓曰,領議政金炳學勉副送西事,命下矣。當爲置處,而領中樞有闕之代,依例從座目,判中樞趙斗淳陞付,其代下批之意,敢啓。傳曰,知道。
以南性敎爲知中樞,李翼夏·林寬壽·朴敬簡·羅東錫·梁漢楗爲五衛將,韓光浩爲景福將,申在益爲慶熙將,趙秉鎬爲文兼,閔景鎭·呂昌燮·李鏡培爲守門將,李德基爲麟山僉使,金鎭浩爲車嶺僉使,桂竝爲伐登萬戶,曺錫坤爲保山別將。領中樞單趙斗淳,判中樞金炳學。寶化堡權管單朴文述,同知加設單宋鎭圭,副司猛申道浩·李洛榮·洪秉琬·曺錫曾·金炳遺·李禧遠·姜·申命鴻·成元鎬·李大鉉·金商禹。平安監營中軍梁柱台,姑爲仍任事,承傳。水原監牧官單金鍾華,除授事,承傳。
禮曹啓曰,傳曰,延祐宮祠宇移奉日字,更以來月旬前擇入事,命下矣。令日官李秉洪推擇,則來五月旬前旬後,連値拘忌,而十七日辰時爲吉云。以此日時定行,何如?傳曰,允。
又啓曰,傳曰,延祐宮祠宇移奉日字,更以今月念後擇入事,命下矣。令日官李秉洪推擇,則今月念後無吉日,推念前十八日巽時,爲吉云,而旣伏承念後擇入之命,故不敢循例推擇以入,何以爲之乎?敢稟。傳曰,以此日爲之。
承文院啓曰,院吏文學官李大鉉有頉代,幼學金商禹差下,付軍職,冠帶常仕,何如?傳曰,允。
領議政金炳學疏略曰,臣抱積蘊之衷,決必退之志,猥徹章牘,言出肝膈,其情也迫,其懇則苦。及伏承批敎下者,乃反假詡之勉留之,自顧不省何以承當?禮曰,事君者,量而後入,不入而後量,唐臣韓愈有曰,强其所不能,事必不立。始也不量而入,此因臣之罪也,而則哲之明,旣知臣不能焉,而强之以事者,得無爲累於位事惟能之政乎?進無豪補於國計,退不暇損於朝論,較然甚,灼然可見。重以求解不解,病上添病,惟攢手頂祝,顒俟兪音矣。且臣所帶嘗藥之銜,於焉爲五朔之久,而疾病之來,雖無以自力,義分所在,安得不滋悚?竝賜體諒,亟許變通。答曰,省疏具悉卿懇。日前巽章,已是意慮之外,今此再籲,實非所望於卿者也。卿於謨謀慮憲之地,不可曰不量而入焉,而事之必立,亦不可曰强其不能,則曰不量,曰不能者,予之所未曉也。國計則賴卿彌綸,民事則恃卿鎭安,而卿又以病爲辭矣。一往相持,反非禮遇之道,元輔之任,姑此勉副。大官國體,不以進退有間,則遠猷碩劃,斷切厚望。至於藥銜,亦爲免許,卿其諒之。仍傳曰,此批答,遣史官,傳喩。
戊辰閏四月十一日辰時,上御誠正閣。進講入侍時,講官申錫禧,參贊官金敎性,侍讀官鄭顯裕,假注書鄭顯英,記事官朴定陽·崔鳳九,各持論語第□卷,以次進伏訖。上曰,史官分左右。上誦前受音一遍訖,仍開卷。缺講畢,定陽奏曰,翰林召試被選人,間月付職,自是古規,而若値左右史不備之時,則筵稟後,不待月限,循次連付,亦有已例。當次人崔鳳九,令該曹口傳單付,牌招入直,何如?上曰,依爲之。出擧條
戊辰閏四月十一日未時,上御誠正閣。召對入侍時,參贊官具春喜,檢校直閣李淳翼,侍讀官鄭顯裕,檢討官李容萬,假注書尹相賢,記事官朴定陽·崔鳳九,各持通鑑第□卷,以次進伏訖。
上在昌德宮。停常參·經筵。
政院啓曰,大司憲申應朝,執義金敬均,掌令南宮鉀,持平鄭僖·申泰觀在外,掌令趙恒敎未肅拜,監察茶時之意,敢啓。傳曰,知道。
傳曰,予自嗣服以來,惟承弼之臣,是倚是賴,而卿之優遊西樞,常所眷眷,於是乎簡者予心,煩卿復起矣。卿於元輔之任,旣屢居不一居,凡於猷爲慮憲,至今爲輿人之誦,則敷求宿德,捨卿伊誰?圖任舊人,非卿而誰?昔宋臣文彦博,年九十作相,咨以軍國事,侍立終日,其精力之康强,古今人,豈相遠也哉?國計之裕足,民生之拯濟,乘事庶政之彌綸,此在卿一出以後事也。彌文虛禮,今非其時,卽起膺命,用副至意事。遣史官,傳諭于領議政。
傳曰,自予阻卿,居然三載于玆矣。以予悵耿,認卿戀結,而今其中書復授之命,亦所以眷注卿倚毗卿者也。卿於是任,宿硏也,已試也。況昔日未盡之底蘊,尙有朝朝之餘誦,則以卿體國斷斷之誠,迨此憂虞之會,必不以浮文疏節,曠延時日,而予之汲汲求助者,卽卿之遠猷碩劃,有可以弘濟時艱矣。竱心一力,交修協贊,卿安得讓而不居乎?傾注之切,難先披告,須卽幡然駕屨爲念事,遣史官,傳諭于左議政。
傳曰,時原任大臣,或未及出仕,或有故在外,則其間廟務之積滯,亦甚可悶。若値如此之時,贊成·參贊及有司堂上,從座次裁決稟處事,著爲定式。
弘文館啓曰,新除授應敎李世用,時在京畿楊州地,經筵入番事緊。請斯速乘馹上來事,下諭。答曰,允。
戊辰閏四月十二日辰時,上御誠正閣。進講入侍時,講官洪淳穆,參贊官具春熙,檢村官李容萬,假注書尹相賢,記事官朴定陽·崔鳳九,各持論語第□卷,以次進伏訖。
戊辰閏四月十二日未時,上御誠正閣。召對入侍時,參贊官金敎性,檢校直閣李純翼,侍讀官鄭顯裕,檢討官李晩耆,假注書鄭顯英,記事官朴定陽·崔鳳九,各持通鑑第□卷,以次進伏訖。
上在昌德宮。停常參·經筵。
政院啓曰,大司憲申應朝,執義金敬均,掌令南宮鉀,持平鄭僖·申泰觀在外,掌令趙恒敎未肅拜,監察茶時之意,敢啓。傳曰,知道。
假注書金禹鉉書啓,臣敬奉聖諭,馳往傳諭于始興阿旺里領議政鄭元容所住處,則以爲臣於鄕廬癃淹之中,伏奉中書復拜之命,史官臨室聖旨,臣惶惕惝怳,左右而不省所對也。如臣年紀,如臣惛聵之,叩此重任,殆近古之所未聞也。臣之去就,豈待兩言而決哉?偃處郊坰,尤增悚懍,謹當擔病還第,俟間登席,面陳衷懇,冀蒙恩諒云矣,敢啓。答曰,知道。
傳曰,今見附秦,領相俟間簉朝云。爲國事萬幸。十五日次對,退定於十六日。
以濟州牧使李後善狀啓,濟州牧人命渰死事,傳曰,聞甚驚慘。元恤典外,別加顧助,如有生前身·還布,竝蕩減。未拯屍身,期於拯得之意,廟堂措辭,關飭。
以全羅監司徐相鼎狀啓,任實縣監安鴻善,身死事,傳曰,令該曹口傳差出,不日下送。
戶曹啓曰,各宮房免稅田結中,移賣與移屬結摠,庚申釐正時,勿論宮結,竝爲出稅之數,今當知委諸道矣。稅屬地部,賦歸惠廳,事例卽然,而買得與移屬結價,旣自本曹,全數代送于各該宮房及內需司,則以今還收之賦與稅,竝付臣曹,俾補經用,實合事宜,而至於各該道收納之節,無論有土無土,勿令混入於稅大同出秩中,一依屬在該宮房時例收捧,自今年條,竝爲上納本曹,亦於收租案中,以某宮房田結某年出稅,別錄一坪修正之意,一體分付,何如?傳曰,允。
戊辰閏四月十三日辰時,上御誠正閣。進講入侍時,同知事趙基應,參贊官金敎性,侍讀官鄭顯裕,假注書鄭顯英,記事官朴定陽·崔鳳九,各持論語第□卷,以次進伏訖。
戊辰閏四月十三日未時,上御誠正閣。召對入侍時,參贊官具春喜,檢校直閣李淳翼,侍讀官李赫準,檢討官李晩耆,假注書尹相賢,記事官朴定陽·崔鳳九,各持通鑑第□卷,以次進伏訖。
上在昌德宮。停常參·經筵。
自巳時至申時,灑雨下雨,測雨器水深一寸三分。
政院啓曰,大司憲申應朝,執義金敬均,掌令南宮鉀,持平鄭僖·申泰觀在外,掌令趙恒敎未肅拜,監察茶時之意,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
兼春秋方孝隣書啓,臣敬奉聖諭,馳往傳諭于楊州嘉谷里左議政李裕元所住處,則以爲苫凶餘喘,念絶榮塗,恩旨遽降於楸廬,私義莫變於守株,感激惶隘,無地自容。謹當進伏郊坰之鄕,收卽神精,仰暴非苦之辭云矣,敢啓。答曰,知道。
吏曹口傳政事,以元世澈爲任實縣監。
宗親府啓曰,明日卽天漢殿望奉審日次,臣鳳儀進詣擧行之意,敢啓。傳曰,知道。
以慶尙監司吳所善狀啓,安東府使李敎鉉,暗行御史旣已封庫,爲先罷黜事,傳曰,令該曹口傳差出,不日下送。
戊辰閏四月十四日辰時,上御誠正閣。進講入侍時,講官金永爵,參贊官洪遠植,侍讀官李赫準,假注書尹相賢,記事官朴定陽·崔鳳九,各持論語第□卷,以次進伏訖。上曰,史官分左右。上誦前受音一遍訖,仍開卷。永爵曰,臣今於入侍之時,眼鏡遺置,不得着矣。上曰,得無艱於看字乎?永爵曰,僅可以看字矣。仍讀自子欲居九夷,止如好色者也。仍奏釋義訖。上命授書算于永爵,上讀新受音十遍訖。永爵還納書算。上曰,樂正雅頌,各得其所之義,何也?永爵曰,此章之義,已略陳於釋義時,而詩有風·雅·頌,而獨擧雅·頌者,蓋其大者耳。雅有小大,頌有周·魯·商,而小雅,乃燕饗之樂也,大雅,乃朝會之樂,受釐·陳戒之詞也。小雅,可通用於諸侯,大雅則惟王朝,可得以用焉,是雅有雅之所也。周頌,多周公所定,惟時王之廟用之,魯頌,乃因成王,賜魯以天子禮樂,魯于是有頌,以爲廟樂。前代之頌,以商別之,時王,可兼用前代之樂,而商之後宋,則只用商頌爲廟樂,不得用時王之樂,是頌有頌之所也。詩之編章,分屬於所當編,樂之音律,各叶於所當奏,此之謂樂正,雅頌各得其所也。上曰,自衛反魯之前,樂不得正,雅·頌不得其所耶?永爵曰,古之聖人在上,德化足以被天下,則不須著述也,故堯·舜·禹·湯·文·武,典謨·誓誥之外,無一字書,周公,僅有周官一書而已。至於夫子,轍環天下,道竟不行,則不得不刪詩·書定禮樂,以爲繼往開來之道。細究自衛反魯四字,則旨義明晣。集註中詩樂,亦頗殘缺失次,參互考訂,歸而正之者,政指此也。上曰,何有於我,何義也?永爵曰,何有於我,乃聖人自謙,言我不曾有此數者也。凡此四者,皆日用之庸行,顧若易然,其若盛德自然,務盡精微,則苟非聖人,固亦難矣。至以不爲酒困一句言之,夫子,惟酒無量,不及亂,豈爲酒所困哉?此特夫子謙之又謙之辭也。上曰,逝者如斯,其亦天運不已之義也。永爵曰,集註中,日往月來,寒往暑來,水流不息,物生不窮,卽此義也。苟或近取諸身,則鼻之呼吸,無片刻止息間斷也。又奏曰,九夷者,東方之夷也。小註,有箕子封於東鮮之語,箕聖東來,行仁賢之化,設八條之敎,禮樂文物,侔於中華,則夫子欲居者,安知非朝鮮也?上曰,今之中原,尤不可比於我國禮義之俗也。永爵曰,淸之入主中國,擧天下而薙髮胡服,至今數百年,中國士夫之遺裔,莫不痛恨,而先王之制度文物,猶有未盡泯者,薙髮胡服之外,其遺風餘韻,多有我東之所不可及者也。赫準曰,云云。缺永爵曰,聖人喩道,多取於水。孟子曰,觀水有術,必觀其瀾,論語曾所進講中,智者樂水一句,莫非取喩於水也。上曰,樂山樂水,無非喩道也。遠植曰,云云。缺永爵曰,臣今敢冒悚仰陳矣。王子誕生,從此本支百世,螽斯詵詵之盛,可以預卜也。殿下,以身爲敎,遇物之誨,專在於聖學將就。夫講學,何時不爲急務,而到今,與前尤有異焉。大學曰,爲人君,止於仁,爲人父,止於慈,臣竊以謂爲人君,不可不講學,爲人父,不可不講學。仁慈之理,亦從講學中闡明出來。伏願殿下,慥慥講學,以副仰勉之情焉。臣昔年十九,始生男,三日洗兒,臣之先親,命臣入視,臣承親敎,黽勉入視新生孩,而羞澁,殆難擧面對人。伊後,雖不保抱撫視,而如或有微恙,其所憂慮甚切,其父子天性,自有不能已者也。臣自十九,至於卄七,連擧四男,縱未盡育,二子漸長,頭角嶄然。是時臣年未三十,或有與昵友諧謔之時,又或有獨處放肆之時,且時或博奕消遣,而每見幼子之在傍,不敢諧謔,不敢放肆,盡祛博奕之具,惟以文墨從事。蓋欲使幼兒,觀感於智慮未長之時,是以,世俗之言曰,家有幼子漸長,便同得一賢師也。由是而言,今日殿下講學,豈可不較前倍加勤篤乎?仍奏曰,臣有區區蘊畜于中,欲一仰陳者,久矣。臣聞君臣,猶父子也。殿下每於臨筵,務修體貌,父子之間,豈有修體貌者乎?進講則筵體頗簡,與次對法講有異,蓋君臣父子之間,惟當以情志瀜貫爲主,殿下設或有一言一動之差失,庸何傷焉?八域臣庶,莫不蔪嚮於殿下,自今頻接臣隣,上下情志,洞然流通,則生民疾苦,自可上達。苟或不然,上下否隔,則學無以盡啓沃之益,治無以究懷保之惠。伏願繼自今,開懷延訪,務盡上下情志流通無間之道焉。上掩卷,仍命史官就座。又命退,諸臣以次退出。
上在昌德宮。停常參·經筵。
藥房提調金世均,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,大司憲申應朝,執義金敬均,掌令南宮鉀,持平鄭僖·申泰觀在外,掌令趙恒敎未肅拜,監察茶時之意,敢啓。傳曰,知道。
備忘記,車嶺僉使金鎭浩下直,長弓一張·長箭一部·片箭一部·筒兒一箇賜給。
傳曰,日後産室廳·護産廳,進排各項物種,量宜裁減,永爲定式,分付戶曹·藥院。
吏曹口傳政事,以柳芝榮爲安東府使。
營建都監啓曰,本都監郞廳元世澈,移拜任實縣監矣。其代以工曹正郞金晢根差下,何如?傳曰,允。
奎章閣啓曰,景慕宮望廟樓,今望奉審,無頉之意,敢啓。傳曰,知道。
以江原監司趙龜夏狀啓,江陵府使趙命夏,暗行御史旣已封庫,爲先罷黜事,傳曰,以有聲績人,勿拘常格,各別口傳差出,不日給馬下送。
吏曹口傳政事,以尹宗儀爲江陵府使。
訓鍊都監啓曰,本局局別將柳貞裕,身病猝重,勢難察任,改差,何如?傳曰,允。
吏曹啓目,副護軍趙翼東名字,改以興敎,成英根名字,改以春根,五衛將李基豐名字,改以秉能,濬源殿令成儁一名字,改以一默,同仁權管羅錫圭名字,改以奎學,部將梁在謙名字,改以在漢,司果申章浩名字,改以事爲等如告狀,依例令藝文館給帖,何如?啓,依允。
大護軍申錫禧疏云云。答曰,省疏具悉。實病旣如此,所請依施。
直提學閔升鎬疏曰,伏以,臣於奎華之任,始旣踰濫矣,久益瘝墮矣。初除之日,罄暴衷懇,而誠淺未格,且未能荐籲乞缷,低徊淟涊,荏苒到今日者,只以仰成俯怵,恧蹙黽勉,僥倖乎萬分一圖報也。其奈鹽坂之駒,終當顚踣,醯瓮之鷄,判不騰翥,職由才力之不可强勉,何哉?臣之自知甚明,人之知臣,亦如此。臣雖蠢劣,寧不欲以人之知臣,受知於天地父母乎?且臣稟質脆薄,痞膈爲祟,每當火旺之節,其發如期。似此見狀,一日虛縻,實非義分之所敢晏然,而因仍蹲據,不思自謀,則踰濫之罪,瘝隳之責,愈往而愈深矣。玆敢抱悚臚悃,仰瀆崇嚴。伏乞聖明,俯垂淵察,將臣直學之銜,劃卽鐫改,以幸公私,區區至祝。臣無任云云。答曰,省疏具悉。所請依施。
戊辰閏四月十五日辰時,上御誠正閣。進講入侍時,判府事金炳學,講官金世均,參贊官趙光淳,檢討官李晩耆,假注書尹相賢,記事官朴定陽·崔鳳九,各持論語第□卷,以次進伏訖。上曰,史官分左右。仍命大臣進前,炳學進前奏曰,邇來日候,晨夕稍涼,今又雨意頗緊。此時聖體,若何?上曰,一樣矣。炳學曰,寢睡·水刺之節,何如?上曰,一樣矣。大王大妃殿氣候,何如,上曰,一樣矣。炳學曰,王大妃殿氣候,何如,上曰,一樣矣。炳學曰,大妃殿氣候,何如,上曰,一樣矣。炳學曰,中宮殿氣候,何如,上曰,安順矣。炳學曰,今當東朝殿下周甲之年,王子誕生,仰供慈衷之怡悅,臣不勝歡忭萬萬,而本支百世,肇基於此,繼切顒祝之至。竊念麟趾螽斯,行且振振而詵詵,我殿下身敎之方,亶在講學。夫講學,何時不爲急務,而在今日,尤不可不勤孜矣。人於智慮未長之時,隨其所見而感發,故雖閭巷匹庶,凡於一言動一起居,未有不倍加審愼,此孟子所以三遷爲敎者也。然則言動之所以審,起居之所由愼,捨講學奚以哉?伏願益加聖念,惟日慥慥,期臻緝熙光明之域,是臣區區之望也。上曰,慈聖慶年,仰供怡悅,是爲喜幸,而所陳當留念矣。上誦前受音一遍訖,仍開卷。世均讀,自子曰譬如爲山,止斯亦不呈畏也。仍奏釋義訖。上命授書算于世均。上讀新受音十遍訖。世均還納書算。炳學曰,缺世均曰,異同條辨之釋此句,果多先儒之論矣。上曰,此固勉學者之辭,而亦近於自謙之義歟?世均曰,此專爲勉勵警戒之辭也。人於爲學,年少而精力强健,足以積學,德業進修,故可敬可畏,此期望而勉勵者也。苟或不能自勉,老而無聞,斯不足畏,此無望而警戒者也。上曰,子謂顔淵,吾見其進,未見其止,此稱顔子道學,知進而不知止者,其亦贊美之義歟?世均曰,顔子之學,方進未已,若假之以年,優入聖域,故夫子惜之矣。上曰,苗而不秀,秀而不實,取譬於學問者歟?世均曰,養苗,或不耘耔,或揠而助長,以至一暴十寒,莫可成實。人之有質而不學,若穀之苗而不秀,人之學而不成,若穀之秀而不實也。上曰,人而年至四十五十無聞,則其將焉用乎?世均曰,聖敎至當矣。夫子四十而不惑,五十而知天命。人生四十五十,旣至衰邁,而不以善聞,則其學之中止可知,此所以不足畏者也。仍奏曰,首章雖無學字,子在川上註曰,自此至終篇,皆勉人進學,且以譬如二字觀之,爲學之意,已在言先。爲山九仞,功虧一簣,見於尙書旅獒篇。召公,以旅獒之非所當受,陳戒武王之言,而夫子引用,以勉學者。蓋爲學中道而止,前功盡棄,如爲山未成一簣,是非力不逮,其志隳而吾自止也。自强不息,積小成大,如平地覆一簣,是決然前進,其志勇而吾自往也。其止其往,在我不在人,顔子之舜何人予何人,有爲者亦若是,吾往者也。冉求之非不悅子之道,力不足,吾止者也。語之不惰,惟顔子能之,聞夫子之言,心解力行,未嘗有違,若雨化而物潤,餘人所不及,故夫子稱之,而厲群弟子也。今此自止諸章,皆勉學之義也,自少而進進不已,則其進有未可量,非但爲學爲然。今殿下,春秋鼎盛,王子誕生,本支百世,實基于此,不任顒祝之至。伏況我慈聖殿下周甲慶年也?貽悅慈衷,尤切歡忭。竊念仰而止於孝,俯而止於慈,而以身敎之之方,亦惟在乎聖學之日進光明,益留聖念焉。炳學曰,自今以後,聖學將就,群下之仰望者益厚。殿下,苟或少忽於此,則日後遇物之誨,殿下將何以示則乎?益加勉勉,千萬仰祝。缺
戊辰閏四月十五日未時,上御誠正閣。召對入侍時,參贊官洪遠植,檢校直閣李淳翼,侍讀官李赫準,檢討官李容萬,假注書尹相賢,記事官朴定陽·崔鳳九,各持通鑑第□卷,以次進伏訖。
上在昌德宮。停常參·經筵。
自人定至十七日開東,灑雨下雨,測雨器水深一寸二分。
政院啓曰,大司憲申應朝,執義金敬均,掌令南宮鉀,持平鄭僖·申泰觀在外,掌令趙恒敎未肅拜,監察茶時之意,敢啓。傳曰,知道。
傳曰,大臣·政府堂上引見。
傳曰,上護軍姜時永,拜右贊成。
傳曰,政官牌招開政。
政院啓曰,卽者吏曹郞廳來言,任實縣監元世澈,兩司當爲署經,而憲府則大司憲申應朝,執義金敬均,掌令南宮鉀,持平鄭僖·申泰觀在外,掌令趙恒敎未肅〈拜〉,諫院則大司諫金養根,司諫沈相穆,獻納李敦禹,正言鄭在晉·李晩松在外,不得備員署經云,何以爲之,而掌令趙恒敎,卽爲牌招,何如?傳曰,除署經,卽爲赴任。
傳曰,呈告禮曹參判許遞,今日政差出。
傳曰,永平郡守之代,以準朔守令中擬入。
傳曰,全義縣監之代,以前縣監李來重擬入。
以吏曹參議李起鏞牌不進罷職傳旨,傳曰,只推。
有政。吏批,行判書韓啓源進,參判李建弼,參議李起鏞,竝牌招不進。以洪奭鍾爲禮曹參判,李憲絅爲淸風府使,李濟元爲永平郡守。
三政。以李來重爲全義縣監,右贊成單姜時永。贈副修撰鄭里悌贈都承旨,忠節卓異,加贈事,承傳。贈兵議金彦秀贈兵參,孝行卓異,加贈事,承傳。嘉善申敬祜贈工參,故學生申晟杓賜工議,已上慶熙宮衛將申在益兩代。
兵批,以李慶煥爲楊花別將,同知單梁漢楗,僉知三單林寬壽·朴敬簡·羅東錫。
以宮人李氏,護産時別單,傳曰,次知中使石泰元,內下虎皮一令賜給。從事官姜世鼎,令內府陞敍,其餘飯監員役等,竝依判下施賞。
兵曹啓曰,卽接東所入直衛將金德坤條報,則宣仁門南邊墻垣一間許,外面缺落云。爲先令紫門監堅實圍排,卽速修築,而此與全頹有異,令該營申飭校卒,晝察夜巡之意,分付,何如?傳曰,允。
訓鍊都監啓曰,因兵曹草記,宣仁門南邊墻垣一間許,外面缺落處,令弘化門入直軍,限築間,晝察夜巡之意,敢啓。傳曰,知道。
訓鍊都監·禁衛營·御營廳啓曰,御營廳字內,宣仁門南邊墻垣一間許,外面缺落處,今閏四月十七日爲始,三營合力改築之意,敢啓。傳曰,知道。
吏曹啓目,前僉使李昌五名字,改以日遠,訓鍊判官李載璿名字,改以象璿,司果李漢斗名字,改以漢用,訓鍊判官沈正翊名字,改以宜峻,武兼沈正一名字,改以宜嶸,沈正哲名字,改以宜建,訓鍊僉正沈應淳名字,改以殷澤,副護軍趙學春名字,改以喆夏事,爲等如告狀,依例令藝文館給帖,何如?啓,依允。
右贊成鄭基世疏曰,伏以,臣父,今旣祗肅相職矣。臣之所帶政府右贊成之任,揆以法例,在所當遞,玆敢陳章仰瀆。伏望聖明,俯垂鑑諒,亟賜鐫改,俾公格在而私分安焉。答曰,省疏具悉。所請依施。
戊辰閏四月十六日辰時,上御誠正閣。大臣·政府堂上引見入侍時,行都承旨趙性敎,假注書鄭顯英,事變假注書金禹鉉,記事官朴定陽·崔鳳九,領議政鄭元容,行上護軍金學性·申櫶·金炳喬·趙秉昌,行吏曹判書韓啓源,行禮曹判書曺錫雨,行大護軍金世均·金益文,兵曹判書金壽鉉,行大護軍李容熙,漢城判尹朴永輔,行護軍李元熙,校理李赫準,以次進伏訖。上曰,史官分左右。仍命大臣進前,元容進前奏曰,時値麥秋,晨夕過涼,聖體,若何?上曰,一樣矣。元容曰,寢睡·水刺之節,何如?上曰,一樣矣。元容曰,大王大妃殿氣候,何如,上曰,一樣矣。元容曰,王大妃殿氣候,何如,上曰,一樣矣。元容曰,大妃殿氣候,何如,上曰,一樣矣。元容曰,中宮殿氣候,何如,上曰,安順矣。元容曰,今日,卽王子誕生之初七日也。本支百世,肇基於今日。且今年,惟我慈聖殿下寶甲之慶年也。仰供怡悅,尤切欣祝矣。上曰,供歡慈殿,是爲喜幸矣。元容曰,臣之今日冒登前席,專爲悉陳衷懇,冀蒙恩諒也。今臣年紀與精力,豈可一分議到於政本重任也哉?屛居鄕廬之中,忽伏奉恩旨,萬萬惶感,身不自有,一肅隆命,爲伸分義也,未暇陳章,急於面懇也。今者聖鑑,俯燭臣癃痼之實狀,則不待臣言,而必有所處臣者矣。伏望亟賜憫諒,以幸公私焉。上曰,予於卿,眷眷久矣。今此登筵,民國萬幸。卿之精力又康健,更勿辭巽,補予不逮。出擧條元容曰,今伏奉批旨,不勝惶感,而見今精力,雖居家時,平常事爲,猶不能省察,以此癃狀,何可冒當重任,裨補國事乎?如或一分可强,則豈敢如是煩瀆乎?俯燭實狀,特賜恩諒,是臣區區至祝矣。上曰,大臣就座。性敎曰,諸宰奏事。學性等曰,無所奏矣。性敎曰,玉堂所懷奏之。赫準曰,帝王爲學,不在記誦,在於潛心玩味。孔子曰,學而時習,不亦悅乎,又曰,蘊古而知新,便是勸勉之格言。伏願實心做去,無或間斷,則學日新而德日隆,萬億年無疆之休,基於此矣。懋哉懋哉?上曰,所陳甚好,當留念矣。出擧條性敎曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上曰,史官就座。仍命大臣先退。又命退,諸臣以次退出。
戊辰閏四月十六日巳時,上御誠正閣。進講入侍時,講官趙性敎,參贊官趙光淳,侍讀官李赫準,假注書尹相賢,記事官朴定陽·崔鳳九,各持論語第四卷,以次進伏訖。上曰,史官分左右。上誦前受音一遍訖,仍開卷。性敎讀,自子曰法語之言,止子路終身誦之,仍奏釋義訖。上命授書算于性敎,上讀新受音一遍訖,性敎還納書算。上曰,三軍可奪帥也,匹夫不可奪志,眞是善形容也。性敎曰,誠然矣。三軍之帥,宜若不可奪,而其勇在人,故帥可以奪,匹夫之志,宜若可奪,而所守在己,故志不可奪。此是聖人敎人立志之堅確也。上曰,不奪志,如桀·紂時,龍逢·比干之類,是耶?性敎曰,誠然矣。忠臣志在爲國,不以死生易其志,是謂殺身而成仁,非爲求生而害仁,其志可得而奪乎?上曰,如我國三學士·淸陰諸臣忠良,甚嘉尙,可與之比也。性敎曰,然矣。其時立節諸臣,至今流芳。臣於燕行時,中國朝士,語及東國崇賢德尙忠節,欽服不已者,未必非諸賢之力也。上曰,諸賢忠節,至今有名於大國,可謂名聞天下也。性敎曰,然矣。中國有識之士,莫不知之而稱善也。上曰,以是之故,諸賢後裔,俱不入中國云耶?性敎曰,其後孫,視以讎地,果不入中國,至於迎勅公故,亦以慊不參者是也。上曰,匹夫之志,雖天威之嚴,不可奪耶?性敎曰,然矣。士之立志,惟義而已,天子不能屈,賁育莫能奪,富貴貧賤不能移其志,適於義,則視死如歸,惟以天威之嚴,有不可奪志者此也。上曰,衣弊縕袍,與衣狐·貉不恥者,有非凡人所可勉强而能者也。性敎曰,孟子,飽乎仁義,不願人之膏梁之味,今聞廣譽,絶於身,不願人之文繡,古之學者,內省不疚,不務外義。子路,能不以貧富動其心,可以進於道,故夫子,嘉其立志而稱之也。上曰,不忮不求之旨,尤切於後學成就之工也。性敎曰,忮者,見人之有而妬心萌,求者,恥己之無而貪心生,此二病,則何往而不善哉?此是孔子引詩之言,以美子路,實爲後學之所法也。上曰,子路,有勇者也。以終身誦之觀之,其溫恭篤實之學,不及顔·曾遠矣。性敎曰,誠然矣。子路勇於力行,可謂賢矣。但氣質粗疎,自善其能,不復求進於道,故夫子言此而警之。顔子於聖人地位,具體而微,曾子,篤學而能傳道統,皆比子路可及也。上曰,縕袍不恥,惟恭儉質朴然後事,若不儉朴,何能如此耶?性敎曰,然矣。賢者志於學,而道德仁義,充於內,外物不足以爲累,故不恥惡衣惡食,不務儉而自底於儉朴。彼衆人,不能立志於學,惟以外飾爲美,故日趨於侈靡,而不知返也。仍奏曰,法語者,正言之故,不敢不從,然而不改則面從而已,巽言者,婉導之故,不敢不悅,然不繹則徒悅而已。是皆常情固有之病,故夫子,特以改與繹爲貴,其敎誨之術,深且切焉。苟有聰明特達之姿,不憚乎改繹,而優入聖域矣。臣於日前文武臣專經講殿座時,伏見處分下者,以帳前號令不肅,始入各營軍官,曉諭而戒飭之,不忍遽加之罪,旣又還宮,以口傳下敎於各營將臣,慮或有重其罰而汰其任。臣與兵曹判書臣金壽鉉在院,而親承傳敎,相顧欣欣,退而傳誦於同儕,咸曰,大哉王言,仁之至,智之周也。以殿下天縱仁智之性,爲堯爲舜,卽一轉移間事,而作聖之工,不過乎擴充仁智之性,擴充之要,亦不外乎改與繹二字。前後臣隣,登筵陳勉,無不容受,固仰聖聰之開納,而其克從而又改,悅而必繹,有未敢仰揣也。臣萬里于役,逖違經幄,半載于玆。區區愚衷,將以爲聖學,大有進於日新又新矣。向於講筵,承聆玉音之瀜徹,奧旨之發問,其間將就,可以仰認,而緝熙光明之盛,猶有所未盡。竊恐燕間之暇,溫繹之工,或不無間斷而然歟?思日孜孜,終日乾乾,乃爲進學之要。雖以天縱之姿,仁智之性,非學,無以盡其性。伏願殿下,眷乎從而又改,悅而又繹,無所間斷,克成令德,則一日萬機,仁智不可勝用也,懋哉懋哉?赫準曰,子路衣弊縕袍,與衣狐貉者,立而不恥,旣承下詢,講官備陳仰達,而大凡恥惡衣,學者之大病也。子路,以聖門高弟,學力充溢于中,不爲外物之移,而參互深究,則與公冶長篇,願車馬衣輕裘,與朋友共,弊而無憾之意,相表裏,可見其立志堅確,勇於爲學者也。承旨趙光淳曰,講官·儒臣,備陳無餘,臣無容更達矣。上掩卷,仍命史官就座。又命退,諸臣以次退出。
戊辰閏四月十六日未時,上御誠正閣。召對入侍時,參贊官具春喜,檢校待敎鄭範朝,侍讀官趙準永,檢討官李容萬,假注書鄭顯英,記事官朴定陽·崔鳳九,各持通鑑第□卷,以次進伏訖。
上在昌德宮。停常參·經筵。
自開東至人定,灑雨下雨,測雨器水深一寸三分。
政院啓曰,大司憲申應朝,執義金敬均,掌令南宮鉀,持平鄭僖·申泰觀在外,掌令趙恒敎未肅拜,監察茶時之意,敢啓。傳曰,知道。
以領議政鄭元容初度呈辭,傳曰,不允批答。
傳曰,禮房承旨馳詣受香所,奉審摘奸以來。
傳曰,知申外承旨竝許遞,前望入之。
承旨前望入之。任應準·李載鵬·尹顯岐·李珪永·趙昌永落點。
政院啓曰,新除授右承旨李載鵬,時在京畿楊州地,斯速乘馹上來事,下諭何如?傳曰,許遞,前望入之。
兵曹啓曰,宗廟大門東邊墻垣頹圮處,今已畢築矣。守直衛軍解送之意,敢啓。傳曰,知道。
宣惠廳啓曰,以各宮房還收結之賦與稅,竝屬戶曹事,該曹草記,命下矣。各宮及內司代送之需,旣自度支,全數當之,則今此竝屬,揆以事理,宜有權宜之政,而臣廳經用之微絀,亦不可不念。就各處代送條中,量數分當原大同,則還付臣廳,而以稅則度支,賦則惠局,一遵典式,何如?傳曰,允。
領議政鄭元容初度呈辭,不允批答,王若曰,溫音洞諭,謂遐心之可回,辭單遽陳,慨至意之莫諒。其勿困我,決不捨卿。屬玆國事多艱之時,實非輔相告退之日。八域騷繹,奈此霄旰之獨勞?百度恬嬉,政須老城之共濟。垂紳正笏,朝野之想望愈深,作楫濟川,寡昧之涇意斯切。惟卿一門十相之閥,六位元輔之任,歷事五朝。德望則尤宜詢玆黃髮,坐鎭一世,忠直則擧誦不負素心,見佩安危。郭令公之中書廿〈十四〉考,老益康健,文彦博之九耋大師。肆當小子嗣服之初,尤切舊人圖任之思。致周家康保之化,予有待於今辰,贊箕疇會極之治,卿已試於宿昔。顧此倚毗之摯,不料請告之猶尋。於戲,精力雖曰癃淹,何妨臥閤而論道?謨猷自是宏遠,惟當體國而忘身,亟斷引疾之章,用副如渴之望。所辭宜〈不〉允,故玆敎示,想宜知悉。副修撰李容萬製進
左議政李裕元疏略曰,臣先喪所怙,母子相依,未及一紀,遽喪所恃。蟄伏窮鄕,日月已竟,無生世意。西樞·政本,除旨聯翩,兼帶如故,驚感摧隕,欲訴衷情,則胸臆塡塞,有不敢畢陳,而曩年臣母病時,擧臣父戒臣五十休官之語,仍以國恩,愈重而愈退,卽不報之報,申誨之。顧臣未徹之疏,尙在麈篋矣。臣於此,竊獨悲臣母之言,感臣父之托,俯仰跼踖,掩泣而已。今於敦召之下,恩言諄複,奉讀以來,不知死所也。夫移孝爲忠,臣子之常節,戀軒傾賜,臣非全昧,而臣父臣母,臨葦懇懇之囑,亦何忍暫忘也哉?臣雖無狀,豈敢生而誣君,死而自蹈於不忠不孝之科也?臣之去就,不在多辨,而不從其親之言,爲不孝,不孝之人,其何以忠於國也?唯當斷置此生,不齒恒人,爲沒身自贖之道,彯纓拖紳,復進仕路,非臣念到。見職之緊漫,格例之攸關,有不暇論。乞許永退,俾守先壠,以卒餘生焉。答曰,省疏具悉卿懇。惟予企佇之切,前論之所已悉,而今此巽牘,大失所圖。卿之五十休官,知有先戒,而以予眷注,旣不得須決矣。至於國恩愈重而其心愈退,反復推究,不過是以退爲心之謂也。身之所係心,亦有行之不能者。蓋國家艱虞之會,朝野瞻想之際,先公後私,不遑他顧,卽其事勢之不容不爾故耳。況卿之復入中書,不但予心之充然有得,輿論有洽,遠邇相賀,望實之爲國人惟服,又可見矣。君臣之義,天地之常經,移孝爲忠,古今之同然。予不多誥,卿其更諒,卽起登途,用副如渴之想。仍傳曰,此批答,遺史官,傳喩。
戊辰閏四月十七日辰時,上御重熙堂。進講入侍時,講官洪鍾序,參贊官金敎性,侍讀官趙準永,假注書尹相賢,記事官朴定陽·崔鳳九,各持論語第□卷,以次進伏訖。
上在昌德宮。停常參·經筵。
延祐宮祠宇移奉後,大殿·大王大妃殿·王大妃殿·大妃殿·中宮殿,藥房·內閣·政院·玉堂口傳問安。答曰,知道。
政院啓曰,大司憲申應朝,執義金敬均,掌令南宮鉀,持平鄭僖·申泰觀在外,掌令趙恒敎未肅拜,監察茶時之意,敢啓。傳曰,知道。
承旨前望入之。梁憲洙落點。
以領議政鄭元容再度呈辭,傳曰,不允批答。
假注書金禹鉉書啓,臣敬奉聖批,馳往傳諭于楊州嘉谷里左議政李裕元所注處,則以爲臣是何人,議政何官,而一番誤玷,尙有公議之不愜,今此重授,貽羞中書,莫此爲甚。蔑效之地,承當無望,敢陳一疏,披瀝肝血,卽臣有惟無隱之義也。竊冀至高之天,無微不燾,至明之日,無幽不燭庶幾得遂宿願,以卒餘生。伏奉批旨,不賜斥退,反侈渙發之音,數百恩言,反覆開誨,諭之以卽不得便訣,勉之以先公後私。臣雙擎九頓,感淚被面,雖今日溘然,固無餘恨,而滯性難化,拗執益堅,雖欲勉强,有不可得。惟伏地惶懍而已。更當冒萬死陳懇,期蒙收還之恩云矣,敢啓。答曰,知道。
傳曰,知事洪在喆,拜右贊成。
義禁府啓曰,時囚罪人徐玉淳,流三千里定配,而以其母年七十二,無兄弟獨身,依律文收贖草記批旨內,事係城餉,所犯不輕,嚴刑一次,放逐鄕里事,命下矣。徐玉淳嚴刑一次,訊杖第三十度後,放逐鄕里之意,敢啓。傳曰,知道。
政院啓曰,新除授左承旨梁憲洙,時在京畿楊根地,斯速乘馹上來事,下諭,何如?傳曰,許遞,前望入之。
吏曹啓曰,禮曹正郞李鉉亨,成均館典籍趙秉鎬·徐奭輔,俱以身病,呈狀乞遞,改差,何如?傳曰,允。
〈以左議政李裕元呈辭〉。傳曰,昨下批旨,草草未悉,而倚毗期勉之厚,亦已略具之矣。卿試思之,此豈卿言私之時乎?民事國計,何時不爲大關係,而若其鎭安彌編之方,未有若此時之急且切焉,則以若可爲之才,居此可爲之地,其所以擔着做去者,宜不後人,而如之何雍容暇豫,曠延時日而止乎?大官進退,治忽做在,予之勉其進而不許其退,卽爲民也,爲國也,而卿之先求其退而不思其進,予誠左右究而不得其說矣。器量之蘊于中,事功之著于外,自有已試莫揜之美,則予於是乎不可捨卿,卿於是乎不可辭予,卿其更諒,副此至意事,遣史官,傳諭于左議政。
領議政鄭元容再度呈辭,不允批答,王若曰,前言尙未喩耶?冀卿志之可挽,此牘奚又至也?愧予誠之莫孚,須體心腹之是敷,莫曰疾病難强。惟卿,廊廟宿德,王室藎臣,平常未嘗有爲,施措則自中規度,事務若不經意,政令則皆合機晏,喬嶽·泰山,雖不見運用之利,巨河·大海,固已多浸潤之功。自先朝禮待之隆,荷殊寵於賜几賜杖,逮小子倚毗也切,尊元老而爲蓍爲龜。竊念艱虞之多端,政宜賢相之協贊。姚·宋爲政,則開元之治可稱,韓·富在朝,則慶曆之化爲盛。際今日注意之篤,恃隣哉臣哉?惟古人盡瘁之誠,素著國于公于。夫何重卜之無幾,遽見再辭之繼尋?綠野之休間旣多,政須啓心而資沃。黃扉之機務久滯,豈可袖手而旁觀?以平昔日休戚之心,宜與我共治。顧此時任經濟之策,其捨卿而誰?須思翻然改之義,毋替援而止之圖。於戲,大臣之責任不輕,固宜去就之自重,寡人之期勉斯摯,盍念勤勞之克殫?予不再誥,卿其三思。所辭宜不允,故玆敎示,想宜知悉。副修撰李容萬製進
右贊成姜時永疏云云。答曰,省疏具悉。所請依施。
戊辰閏四月十八日辰時,上御重熙堂。進講入侍時,同知事尹秉鼎,參贊官趙昌永,檢討官李容萬,假注書尹相賢,記事官朴定陽·崔鳳九,各持論語第□卷,以次進伏訖。
戊辰閏四月十八日未時,上御重熙堂。召對入侍時,參贊官李珪永,檢校待敎鄭範朝,侍講官趙準永,檢討官李晩耆,假注書尹相賢,記事官朴定陽·崔鳳九,各持通鑑第□卷,以次進伏訖。
上在昌德宮。停常參·經筵。
政院啓曰,大司憲申應朝,執義金敬均,掌令南宮鉀,持平鄭僖·申泰觀在外,掌令趙恒敎未肅拜,監察茶時之意,敢啓。傳曰,知道。
承旨前望入之。李元會落點。
以領議政鄭元容三度呈辭,傳曰,卿其安心調理事,遣史官,傳諭。
禮曹啓曰,來五月十三日,行景慕宮夏享大祭親行時,省牲·省器之節,依例以親臨磨鍊乎?敢稟。傳曰,親臨磨〈鍊〉。
兼春秋金泰煥書啓,臣敬奉聖諭,馳往傳諭于楊州嘉谷里左議政李裕元所住處,則以爲附陳衷情,蹙伏私次,惟嚴譴是俟,不意敷心之敎,荐降於荒村,責之以民國之事,諭之以進退之節。民國之事,非臣才器之所可彌綸,進退之節,寔臣情事之所不可已。構草將徹,自犯暇豫之罪,臣情到此,吁亦慽矣。附奏體嚴,不敢蔓辭,惟當罄暴血懇於仰陳之章云矣,敢啓。答曰,知道。
兵曹啓曰,宣仁門南邊墻垣缺落處,今已畢築矣。晝察夜巡軍兵,解送直所之意,敢啓。傳曰,知道。
訓鍊都監·禁衛營·御營廳啓曰,宣仁門南邊墻垣一門許,外面缺落處,今已畢築,巡察軍兵停止事,自兵曹草記矣。弘化門入直軍,晝察夜巡停止之意,敢啓。傳曰,知道。
公忠監司閔致庠疏略曰,臣濫叩藩寄,星已一周。生民殿屎,不能懷保,長吏減否,不能董察,而頃者番舶之侵擾下邑,變出無前,竟無一人格其入而攖其鋒,使猖狂小酋,無恙逃遁。苟能海防素嚴,軍機宿備,則豈有此意外之患也?揆以屛翰,臣罪何居?且臣稟氣虛脆,水土不適,痰濕時肆,呼吸不順,眩暈不絶,有害事務。伏乞亟遞臣公忠監司之任,以幸公私焉。答曰,省疏具悉。向來洋夷之猖獗,至今痛惋,而固圍嚴防,係是目下急務。卿勿以病爲辭,益勉屛翰之責。
戊辰閏四月十九日辰時,上御重熙堂。進講入侍時,講官金學性,參贊官尹顯岐,檢討官李晩耆,假注書白時範,記事官朴定陽·崔鳳九,各持論語第□卷,以次進伏訖。
上在昌德宮。停常參·經筵。
藥房提調金世均,副提調趙性敎啓曰,伏未〈審〉日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,大司憲申應朝,執義金敬均,掌令南宮鉀,持平鄭僖·申泰觀在外,掌令趙恒敎未肅拜,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政鄭元容呈辭,左議政在外·未肅拜,右議政未差,不得來會云矣,敢啓。傳曰,允。
以領議政四度呈辭,傳曰,遣史官封還。
傳曰,左承旨許遞,前望入之。
承旨前望入之。申泰運落點。
以平安監司朴珪壽狀啓,宣川府民家失火事,傳曰,三百餘戶之一時被燒,聞極驚慘。許多民口之當農失所,尤爲矜惻。況公廨汁物之延燒,不可不另存商確,其所區劃之策,與夫結構奠安之方,自廟堂從長稟處。
卿營廳啓曰,本廳軍色從事官李起鎬,身病甚重,勢難察任,改差,何如?傳曰,允。
左議政李裕元疏略曰,臣之從前乞退之請,非年至也,疾病也,臣父遺托,又非徒爲臣計也。量臣之器,使不濫廁於繁要之地,免夫顚厥,卽先臣臨終不忘國之至意也。以是告于先大王在宥之時,冀蒙生成之澤。今臣所處,與先臣所托於臣者,一切相反,加之以大官之名,其萬萬不可據,奚翅自劃之堅而已也?年前暫膺我聖上一切盛會也,義重反面,情急覲光。顚倒相命,有不暇顧,黽勉六七箇月,復申宿願,此聖鑑之所洞悉也。幾年之間,身經滄桑,疾病侵尋,以臣視臣,判非昔日之臣,而重之以臣母一言,丁寧在耳,窹寐猶結。凡人臣致政,雖有一事之可言者,猶望曲遂之天,而況之情狀,旣告之於先王,質之於臣父母,而臣之衰病,又如此者乎?若以聖朝禮使,許臣退斥,則固臣之幸也。若以冒濫瀆撓爲罪,則鈇鉞之誅,是所甘心,臣當含笑入地,見臣父母,亦庶幾有顔也。第念出處者,士之大節也,或蹉跌,得罪名敎。所以先輩碩德,每存商量於去就之際,臣則去就已定,商量已熟矣。告君不實,自當其律,臣焉敢誣也?且臣與領議政鄭元容,有應避之嫌,雖以臣所經者也言之,西壁之銜,援例蒙遞矣。官無大小之異,而在卿列,則須卽引避,在相職,則無所拘礙,籍曰一二權宜之例,法典初無大官不避之文,則在下當遞,不刊之規也。伏願遞臣重授之職,許臣三字之銜,仍治臣罪。以警具僚焉。答曰,省疏具悉仰懇。卿於忠孝二字,慨懇爲言,慮國忘家,有以見斷斷之誠矣。卿以年前相命,由於反面之重,覲光之急,則今於積違之餘,其義其情,獨無愈結者乎?先戒雖切,國事亦重,宿趼之地,有是商量,予誠莫曉其由也。且應避之云,確有所不然者,豈以輔相之重,視嫌如小官之爲乎?古之人有無礙行公者,此非權宜而然矣。至若三字之請,尤不覺失圖。卿之績庸,予所稔知也,卿之疾病,予所未聞也,則旣辭調鼎之責,兼申懸車之懇者,卿試思之,可乎否乎?未暇多誥,卿其犂然。仍傳曰,此批答,遣史官,傳諭。
戊辰閏四月二十日辰時,上御重熙堂。進講入侍時,知事金在顯,參贊官李珪永,侍讀官趙秉稷,假注書白時範,記事官朴定陽·崔鳳九,各持論語第□卷,以次進伏訖。
上在昌德宮。停常參·經筵。
夜自五更至二十二日開東,灑雨下雨,測雨器水深四分。
政院啓曰,明日常參·經筵,取稟。傳曰,停。
又啓曰,來二十五日,朝參日次矣,敢稟。傳曰,停。
又啓曰,大司憲申應朝,執義金敬均,掌令南宮鉀,持平鄭㵙·申泰觀在外,掌令趙恒敎未肅拜,監察茶時之意,敢啓。傳曰,知道。
又啓曰,吏曹郎廳來言,大臣置處政事,取稟。傳曰,當日爲之。
又啓曰,假注書鄭應哲,時無職名,令該曹,依例付軍職,冠帶常仕,何如?傳曰,允。
傳曰,吏曹參議有闕之代,前望入之。
吏曹參議前望入之。鄭泰好落點。
政院啓曰,卽者吏曹郞廳來言,政事當日爲之事命下,而行判書韓啓源,參判李建弼,俱以病不來,參議鄭泰好未肅拜,不得開政云,竝卽牌招,何如?傳曰,允。如有違牌,勿爲呼望。
承文院啓曰,與咨文査對,今將爲之,而左議政未肅拜,何以爲之?敢稟。傳曰,金判府事進參。
議政府啓曰,以平安監司朴珪壽狀啓,宣川府民家失火事,傳曰,三百餘戶之一時被燼,聞極驚慘。許多民口之當農失所,尤爲矜惻。況公廨汁物之延燒,不可不另存商確,其所區劃之策,與夫結捧奠安之方,自廟堂從長稟處事,命下矣。民家之被燒,公廨之延及,厥數此多,極爲驚慘,特爲優恤,德意懇惻,營邑對揚,宜不容少緩。原恤典外,別恤典照例題給,災戶結構之資,以公錢中分等劃給,爛死人身·還布,竝蕩減,而該守令,將此辭敎,面面慰諭,俾各安堵。官廨修葺公物辦備之節,令本道爛加商確,量宜措劃後,形止登聞之意,行會,何如?傳曰,允。
以平安監司朴珪壽狀啓,義州府民家失火事,傳曰,當此農節,民家燒燼,若是夥多,聞甚驚慘。元恤典外,別加顧助,結構奠接之方,廟堂各別措辭,關飭。
以咸鏡監司李興敏狀啓,定平府民家失火事,傳曰,許多民戶之當農失火,聞極驚慘。元恤典外,別加顧助,趁卽結構奠接,俾無一民失所捿遑之弊事,廟堂措辭,關飭。
以全羅監司徐相鼎狀啓,靈巖郡人命渰死事,傳曰,人命渰死,若是夥多,聞極驚慘。元恤典外,別加顧助,如有生前身·還布,竝蕩減,未極屍身,期於拯得之意,廟堂措辭,關飭。
以全羅監司徐相鼎狀啓,長水縣監李象淵,暗行御史旣已封庫,爲先罷黜事,傳曰,今日政差出,不日下送。
兵曹啓曰,宣傳官金樂文,五衛將林寬壽·朴敬簡·羅東錫·梁漢楗,景福宮衛將韓光浩,慶熙宮衛將申在益,文臣兼宣傳官趙肅夏,俱以病難供職,呈狀乞遞。新除授麟山僉使李基德,老母,年今七十六歲,法不當遠籬赴任云,邊將之親年七十五歲以上者,許遞其任,載在法典,竝改差,何如?傳曰,允。
有政。吏批,行判書韓啓源進,參判李建弼,參議鄭泰好,竝式暇。以李濟龜爲長水縣監,領府事鄭元容,判府事趙斗淳單付,右贊成單洪在喆。故學生朴建烈贈童蒙敎官,孝行卓異,贈職事,承傳。故折衝金仁錫贈工參,五子登科,依法典贈職。
兵批,判書金壽鉉進。
兵批啓曰,領議政鄭元容,勉副送西事,命下矣。當爲置處,而領中樞一窠,判中樞二窠,他大臣,今方見帶,依例從座目,領中樞趙斗淳,判中樞加設降付,其代下批之意,敢啓。傳曰,知道。
以兪鎭五爲知中樞,吳夏泳爲宣傳官,尹載學·李孝亮·金哲模·姜在恒爲五衛將,李基元·朴俊赫爲景福將,朴鎭藝爲慶熙將,李載純爲文兼,崔振華·鄭斗元·金鴻烈爲守門將,金殷澈爲麟山僉使,韓貞履爲礪峴僉使。領中樞單鄭元容,判中樞加設單趙斗淳,城山別將單盧泰錠,同知單韓光浩。
兼春秋盧鎭燮書啓,臣於本月二十日,敬奉聖批,馳往傳諭于楊州上道面嘉谷里議政府左議政李裕元所住處,則以爲臣之所告於殿下者,在臣爲人彝關頭。人彝者,本於事親,承其訓而順其志,則其大節,一有所違,是忘其親,忘其親,不孝之大也。今殿下之召臣,將以任承弼之責,慮國忘家,臣非不知,而臣於家,旣不能承親意,則其何以移孝於家,盡忠於國乎?噫,臣自是一鳧雁去來之蹤,晩來畎畝所睹者,樊圃農桑而已。至於廊廟之協贊弘濟,臣未嘗念到,琅函再奉,歸田是期。簪筆之臣,誕宣隆批,半夜深村,龍光爛然。恩禮曠絶,臣敢不感激怵畏,若釋重負,還他本分,謹當就原任之列。卽日首道,更登文陛,得伸戀結之忱。見職未解之前,私義便成艮限,跬步難進。容竢數日,從縣封章。罪上添罪,罔知所達云矣,敢啓。傳曰,知道。
傳曰,昔卿之退,衆望咸缺,今卿之進,予心益喜。予所以勉進者,爲國事也,卿所以求退者,爲先訓也。先訓雖不可不守,國事亦不可不念,前後批喩之反復爲說,未始不由此而然矣。卿之愈往求退,其與予之終始勉進,何若是一切相反乎?進退之節,固宜深裁,而其進其退,亦有時乎?不得自行,則有進而已,無退而已者,卽當然底義諦道理,卿雖以退爲義諦,予則以進爲道理。於斯兩者,卿必有取舍者存矣。玆又奉煩,諒予至意事,遣史官,傳諭于左議政,仍與偕來。
領議政鄭元容疏曰,伏以,臣自近年以來,長時病淹,筋力日以澌脫,精思日以耗竭,言語多所迷錯,視聽全無分曉,尋常起居,不得自由,彈束赴公,尤何可議?擔往鄕廬,委綴床笫,豈意恩眷彌重,特授臣以中書之任,繼降十行溫綸,敦勉備摯,此古昔盛際,明良相須之異數也。臣雖昏眩無省之中,屢回感頌,身不自有,祗遵駕屨不俟之義,仰副臨軒趣召之旨者,豈以有一分黽勉之道而然哉?專爲祗肅恩命,繼陳實狀,仰冀憫諒之聖念也。臣本以匪材,豈有當官盡職之望,而自早歲策名以後,偏蒙五聖朝恩遇,上下七十年間,有除輒膺,不敢爲退讓之計者,誠以夷險向前,爲萬一酬報之圖矣。今日所被恩注,又何如是曠絶也?隆旨敦召之及於耄耋癃痼之軀者,殆近代之所未有也。臣心則雖欲殫精,而有何可殫之精?臣心則雖欲竭力,而有何可竭之力乎?今臣請退,非出於崇讓也,非由於占便也。以精力之萬無勉强之望焉耳。一日虛縻,瘝曠是懼,辭單封還,惶隘轉甚。敢此控章仰籲。伏乞聖明,俯察由中之懇,特降體下之恩,亟遞臣議政之銜,以幸公私焉。臣無任云云。答曰,省疏具悉卿懇。卿是元老也。凡於民事,予安得不倚毗卿仰成卿?卿又世臣也,凡於國計,卿安得不匡輔予導迪予乎?此所以此時此任,予不得不屬卿,而卿亦不得不膺與者也。顧今民國事計之可治可安,卽不過須卿之才猷也,賴卿之德望也。卽在展施之地,必有審裁者存,而登筵而辭,徹單而辭,今此陳章而辭,甚失所圖,誠非攸期。然卿之終始力辭者,直惟曰精力之無以勉强,則許久相持,反非禮遇之道也。元輔之任,不得已勉副,悵然之極,曷以爲心?古人進退之憂,不以廊廟江湖有間,則以卿公耳國耳,斷斷之誠,其必有嘉謨昌言之日夕規警。予之所望於卿者,元老也,世臣也,卿其諒之,卿其諒之。仍傳曰,此批答,遣史官,傳喩。
吏曹參議李起鏞疏云云。省疏具悉。所請依施。
戊辰閏四月二十一日辰時,上御重熙堂。進講入侍時,知事朴永輔,參贊官趙昌永,檢討官李晩耆,假注書鄭應哲,記事官朴定陽·崔鳳九,各持論語第□卷,以次進伏訖。上曰,史官分左右。上誦前受音一遍訖,仍開卷。永輔讀自食不厭精,止必齋如也。仍奏釋義訖。上命授書算于永輔,上讀新受音十遍訖。永輔還納書算。上曰,雖蔬食菜羹,必祭,是何義也?永輔曰,此非常行之祭,古人飮食,必以各品小許,置諸豆間之地,先祭於始造飮食之人,今人之除飯,卽此義也。上曰,割不正不食,陸續母之事,誠賢矣。永輔曰,誠然矣。其子之得生,實由於其母之賢矣。上曰,果以是得生矣。上曰,祭於公不宿肉,祭肉不出三日,其義美矣。永輔曰,然矣。上祭,是國祀之祚肉,下祭,是私祭之肉,不經宿,不過三日,有以見輕重緩急之異矣。仍奏曰,黨一篇,記聖人言語·容貌·衣服·飮食,蓋日用之常耳。揆之天人性命,治國平天下之大道,雖似淺近,然聖人非必欲有意而爲此。言語·容貌·衣服·飮食,卽道成德立于中,其發於外者,自然如此,諸門人,隨其所睹而詳錄,成此一篇。卽此而細究,則如親侍杏壇之側,仰瞻衡斗之像,一動一靜,宛然在目。程子曰,鄕黨畫聖人者,卽此之謂也。玉堂曰,云云。承旨曰,云云。永輔曰,不時不食,非徒菜菓之未成熟者爲然。六畜雖養生之具,亦有其時。今俗所食軟鷄兒猪,非其時也。在物性爲不遂,在人事爲不忍,此亦可謂非時不食也。又奏曰,不多食,集註雖曰無貪心,此亦傷人,多食則滯故也。凡人飮食,至將轍時,每減擧一,匙減下一箸,氣道順利,無滯閼生病之慮。不多食,此雖三字,聖人衛生之道,其慮深長矣。上掩卷,仍命史官就座。又命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深八分。
政院啓曰,明日當參·經筵,取稟。傳曰,停。
又啓曰,大司憲申應朝,執義金敬均,掌令南宮鉀,持平鄭㵙·申泰觀在外,掌令趙恒敎未肅拜,監察茶時之意,敢啓。傳曰,知道。
又啓曰,左副承旨趙昌永,同副承旨李珪永,今日不爲仕進,竝卽牌招,何如?傳曰,允。
以平安監司朴珪壽狀啓,永柔縣令洪元鍾,暗行御史旣已封庫,爲先罷黜事,傳曰,令該曹勿拘常格,口傳各別擇差,不日下送。
吏曹口傳政事,以李敬老爲永柔縣令。
傳曰,召對爲之。
以左副承旨趙昌永牌不進罷職傳旨,傳曰,只推。
吏曹啓曰,禮曹正郞朴東龜,以其身病,呈狀乞遞,改差,何如?傳曰,允。
事變假注書金禹鉉狀啓,臣於本月二十一日巳時量,敬奉聖諭,馳往傳諭于楊州上道面嘉谷里,議政府左議政李裕元所住處,則以爲日昨史官之回,已以從縣封章仰奏矣。臣之肝血,罄悉無餘,而近臣踵臨,恩諭誕宣,臣感激徊徨,莫省攸措。臣於進退之節,焉敢有自行之意,而進而言乎國事,則譾劣之材所不堪當,退而言乎先訓,則膠固之性所可以勉守,卽臣之審裁也。徒知義諦,全昧道理,致煩酬應於九重之嚴,臣罪至此,萬隕難贖。王人之陋地相守,尤增惶,函令召還云矣。臣旣承仍與偕來之命,故姑爲仍留之意,敢啓。踏啓字。
政院啓曰,卽者吏曹郞廳來言,長水縣監李濟龜,兩司當爲署經,而憲府則大司憲申應朝,執義金敬均,掌令南宮鉀,持平鄭㵙·申泰觀在外,掌令趙恒敎未肅拜,諫院則大司諫金禳根,司諫沈相穆,獻納李敦禹,正言鄭在晉·李晩松在外,不得備員署經云,何以爲之,而掌令趙恒敎,卽爲牌招,何如?傳曰,兩司除署經。
戊辰閏四月二十二日辰時,上御重熙堂。進講入侍時,知事李豐翼,參贊官尹顯歧,檢討官李容萬,假注書白時範,記事官朴定陽·崔鳳九,各持論語第□卷,以次進伏訖。
戊辰閏四月二十二日未時,上御重熙堂。召對入侍時,參贊官李珪永,檢校直閣李承純,侍讀官鄭顯裕,檢討官李容萬,假注書白時範,記事官朴定陽·崔鳳九,各持通鑑第□卷,以次進伏訖。
上在昌德宮。停常參·經筵。
自開東至巳時,灑雨下雨,測雨器水深二分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,大司憲申應朝,執義金敬均,掌令南宮鉀,持平鄭㵙·申泰觀在外,掌令趙恒敎未肅拜,監察茶時之意,敢啓。傳曰,知道。
傳曰,判府事金炳學,復拜相職。
政院啓曰,判府事金炳學,復拜相職事,命下矣。政官牌招開政,下批,何如?傳曰,允。
又啓曰,左議政李裕元許副事,命下矣。今日政置處,何如?傳曰,允。
傳曰,召對爲之。
議政府啓曰,卽見慶尙左水使具胄元狀啓,則枚擧釜山僉使尹錫五條呈,以爲聞有一個殊常人,逗留於新草梁里,故捉來査聞,則姓名爲朴根基云,而搜檢囊中,有楷書一張,葉紙一片,語極不軌,跡涉叵測。更爲嚴覈,則所招內,聞說洋人通辭倭國,與邪書同學人徐君瑞·徐達瑞·徐聖兼·徐聖達·魯在益等五漢,同爲發行。魯在益,往河東地,徐君瑞等,往金海地,閏月晦日,大邱府相逢爲期,而渠則待其館市之日,夤緣冒入,傳給此書云,故具格嚴囚,以侍朝家處分,餘黨徐君瑞等五漢,邪學人崔太眞·高漢鎭,刻期跟捕云矣。此罪人所犯罔赦,斷案旣成,不可尋常邪類比,而同日朴根基,姑爲牢囚於萊府,更待知委,餘黨七漢,令嶺·湖兩道,刻期跟捕後,登聞之意,嚴飭行會,何如?傳曰,允。
以吏曹參議鄭泰好牌不進罷職傳旨,傳曰,只推。
兵曹啓曰,左議政李裕元,許副送西事,命下矣。判中樞有闕之代,依例下批之意,敢啓。傳曰,知道。
有政。吏批,行判書韓啓源牌招不進,參判李建弼進,參議鄭泰好牌招不進。
吏批啓曰,行判書韓啓源,參議鄭泰好,竝牌招不進,小臣獨政未安,何以爲之?敢稟。傳曰,依爲之。
以李膺愚爲龍宮縣監,贈童蒙敎官鄭允喬贈左承旨,孝學卓異,加贈事,承傳。
兵批,判中樞單李裕元,同知單申在益,僉知單姜在恒。
御營廳啓曰,本廳別將鄭洛鉉,身病甚重,勢難察任,改差,何如?傳曰,允。
左議政李裕元疏略曰,臣不尙無狀,累犯天威,課日陳章,只言區區情事,不憚支繁,是豈臣樂爲也哉?臣流落鄕曲,已有年所矣。慈齡彌卲,而臣不得效忱於跛躃之列,聖學將就,而臣不得觀聽於講肆之間,國綱緣臣而懷,臣分緣臣而蔑,此莫非臣之罪也。且臣之病情,人所不知,而臣所獨知。凡人之寄生於世,耳目以爲用,臣則殷雷猶瑩,昏霧爲障。視聽之際,若無所資,靜而息慮,不可淸明。今臣所據之職,非靜養之坊,所處之情,非思慮之日。惟聖上,憐臣憫臣,遞臣本兼諸任,治臣唐突之罪。更不比數於具瞻之地,雖死之日,猶生之年也。答曰,省疏具悉。予之所勉於卿者,前後果何如?而卿之所復於予者,又何相反之至此也?所辭議政之任,玆以許副,卿具悉之。仍傳曰,此批答,命偕來史官傳諭後還入。
吏曹參議鄭泰好疏略曰,臣於年前待罪南陽時,値海防有虞,民事多艱,志切圖報,才乏適用,無非僨誤,惟譴是俟。果於繡啓之徹,名登臚列,苟使臣做治得常,人言奚以至此?自顧其罪,嶺海猶輕,迺蒙聖度天大,略施薄勘,家居優遊。懺悔旣往,進塗一念,灰次已久。頃因慶會,恩敍遽降,今又三銓除旨,華誥臨宣,臣惝怳懍惕,不省措躬之所。直指論斷,事體不輕,陟罰減否,國典攸重。若使有罪者,自居無罪,其於懲礪之政,得無盭乎?開政有命,牌望路阻,竟未免章皇出肅,放倒昌披,然而分義,則粗已伸矣,在臣廉防,終難晏然。伏乞勘臣未勘之罪,仍命選府,永刊仕籍,俾爲居官不職者戒焉。省疏具悉。向列繡論,卽事體而然矣。今何更言?爾其勿辭察職。
戊辰閏四月二十三日辰時,上御重熙堂。進講入侍時,講官曺錫雨,參贊官尹顯岐,侍讀官鄭顯裕,假注書鄭應哲,記事官朴定陽·崔鳳九,各持論語第□卷,以次進伏訖。
戊辰閏四月二十三日未時,上御重熙堂。召對入侍時,參贊官李珪永,檢校直閣李承純,侍讀官鄭顯裕,檢討官李容萬,假注書鄭應哲,記事官朴定陽·崔鳳九,各持通鑑第□卷,以次進伏訖。
上在昌德宮。停常參·經筵。
自人定至二十五日開東,灑雨下雨,測雨器水深六分。
政院啓曰,自明日,溫繹間視事頉稟之意,敢啓。傳曰,知道。
又啓曰,大司憲申應朝,執義金敬均,掌令南官鉀,持平鄭㵙·申泰觀在外,掌令趙恒敎未肅拜,監察茶時之意,敢啓。傳曰,知道。
傳曰,卿之釋負,旬有餘日于玆,而予心悵觖,愈往而愈切矣。向來勉副,非所而許卿就間,只遂一遞之苦心,則中書復授之命,亦烏可緩也?顧今鋤治邪類,時日爲急,且中外事務,積有所滯,而廊廟則乃如彼長鎖,此何朝象,此何國體?多儀備文,元非相字之義,惟卿體予,卽起膺命事,遣史官,傳諭于領議政。
弘文館啓曰,副校理鄭顯裕,以訓鍊都監從事官,今日軍布捧上時,晝仕出去之意,敢啓。傳曰,知道。
兼春秋盧鎭燮書啓,臣於本月二十四日辰時量,敬奉聖諭,馳往傳諭于中部大寺洞觀仁坊二牌契議政府領議政金炳學所住處,則以爲臣於千萬不自意,伏奉中書復授之命,敦勉繼降,辭敎隆重。顧惟無狀,曷以冒當?臣之獲解重務,甫浹辰于玆,而此又臣久叨蔑效之地,惶霣震越,益無所容。附奏體嚴,不敢張皇,謹當收召神恩,冒入文字,仰請諒恤之恩矣云矣,敢啓。答曰,知道。
兵曹啓曰,慶熙宮敬奉閣後,自枯小松一株,因風顚仆云,依例斫去之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深三寸一分。自人定至二十六日開東,灑雨下雨,測雨器水深五分。
藥房提調金世均,副提調趙性敎啓曰,伏未審日間,聖體,若何?寑睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
備忘記,麟山僉使金殷澈下直,長弓一張·長箭一部·片箭一部·筒兒一箇賜給。
政院啓曰,大司憲申應朝,執義金敬均,掌令南宮鉀,持平鄭㵙·申泰觀在外,掌令趙恒敎未肅拜,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政金炳學未肅拜,左議政·右議政未差,不得來會云矣,敢啓。傳曰,知道。
事變假注書金禹鉉書啓,臣於本月二十五日辰時量,敬奉聖批,馳往傳諭于中部大寺洞觀仁坊二牌契議政府領議政金炳學所住處,則以爲臣於承弼之責,公事私計之無望冒當,才有所章牘之悉暴,而辭拙文短,未足以格回崇聽,簪筆之臣,臨宣聖批,凡所奬借期勉,愈往愈隆,臣誠徊徨抑塞,莫知爲計。臣之不能事事,卽是揜覆之所不得已,今下辭敎,則有若臣之所能,於此未敢知臣所可能者何事?夫一試而旣不能矣,再試而且不能矣。不能者止,小官猶然,況三事謀體之列,八方具瞻之地乎?一誤再誤,固臣大盤托出之而著者,而誤之不已,滋益其不能而又誤焉,則臣雖萬被威罰,亦安所補也?今其不能之實,歷之於身,驗之於跡,有如此者。惟伏地隕越,恭俟處分,而王人之陋次相守,此尤臣滿心蹙蹙,亟賜召還焉云矣。臣旣承仍與偕來之命,故姑爲仍留之意,敢啓。答曰,知道。
吏曹啓目,淸道郡守李炳一名字,改以鍾崒,內贍奉事沈正中名字,改以宜斗,副司果沈正益名字,改以宜翊,金名字,改以畹,前僉使柳相兟名字,改以相吉,前注書安鍾元名字,改以致元,魯城縣監李鍾文名字,改以建栻,前郡守金顯初名字,改以相敏,前縣監金顯文名字,改以相郁,前僉正金顯成名字,改以相稷,出身金晉敎名字,改以箕台,金錫敎名字,改以箕七,金益星名字,改以星炫,李興善名字,改以文淵,李道應名字,改以壽應,金然興名字,改以釬,趙然弼名字,改以秉弼事告狀,令藝文館給帖,何如?啓,依允。
領議政金炳學疏略曰,臣之獲缷政本重寄,甫浹旬强耳。灼知其久據無堪,而洊控血懇,則自量熟矣。燭臨其必退乃已,而特紆體諒,則聖眷摯矣。食息寢興,盛戴頂祝,今玆有隕之命,又奚爲而謬及於臣也?左右究而莫省聖意攸注也。典學,爲君德之家,而臣不能以啓沃之,恤隱,爲民事之本,而臣不能以導達之。紀綱不振,而臣何嘗建有一言乎?財用常絀,而臣何嘗展得一籌乎?臣於釋負之後,稍收精神,靜思旣往尸素,滿面汗騂。臣若不揆坂蹄之蹶,重踏磨驢之跡,則是誠不識世間有羞恥事者,夬焉用被爲哉?且臣以病去矣,以不才去矣。今於轉眄之頃,自謂病有可强而來,才有所進而來,則臣之前此籲免,是欺心而欺天也。旣辭復膺,一切顚倒,亦將何辭可解乎?坐妨賢路,致誤國政,事理之乖盭,莫有甚於此者。承命已有,而較繫公私事計,惟積誠冀幸於仁覆之天,卽臣道理也,義分也。敢望俯賜諒恤,亟鐫臣重畀之銜,以卒生成之澤焉。答曰,省疏具悉卿懇。卿無可辭之義,予有必致之心,而今此巽牘,實非之所期望也。君德成就,卿則曰不能,而予未知其然也,民事極濟,卿則曰不能,而予未知其然也,紀綱財用之有振有裕,卿則曰不能,而予未知其然也。然則卿雖欲退,然不自有,誾然日章之美,其可以掩之乎?此予所以汲汲然求助卿,仰成卿者也。曠延時日,上下相持,終非事體攸然,卿其審裁於此,幡然犂然,用副側席之想。仍傳曰,此批答,遣史官傳諭,仍與偕來。
上在昌德宮。停常參·經筵。
夜自二更至二十七日開東,灑雨下雨,測雨器水深四分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,大司憲申應朝,執義金敬均,掌令南宮鉀,持平鄭㵙·申泰觀在外,掌令趙恒敎未肅拜,監察茶時之意,敢啓。傳曰,知道。
傳曰,偕來史官還入。
傳曰,予之眷眷於卿,卿之斷斷於予,其非尋常遭際之比,而自卿之復入中書。予心之充然有得,爲民事也,爲國計也。夫旣遭際之有如此,民國倚賴之又如此,則他不暇顧,直前擔着,卽亦事理之攸當,而如之何一日二日,懇然無變動底意乎?彌文虛禮,元非予與卿之所宜有,故只將一眞實無僞,冀有以勉回卿心。言至於此,而猶復逡巡,則以予之眷眷,以卿之斷斷,寧有是也,寧有是也?予方臨軒而俟之,卿其熟諒而裁處焉事,遣都承旨,傳諭于領議政,偕來。
政院啓曰,領議政金炳學敦諭,遣都承旨傳諭,仍與偕來事,命下矣。行都承旨趙性敎,所當牌招,而拘於廳規,不得請牌,何以爲之?敢稟。傳曰,牌招。
兵曹啓曰,卽接東所入直把摠孫珪憲牒報,則丹鳳門東邊墻垣一間許,外面缺落云。爲先令紫門監堅實圍排,卽遠修築,而此與全頹有異,令該營申飭校卒,限築間晝察夜巡之意,分付,何如?傳曰,允。
行都承旨趙性敎書啓,臣於本月二十六日午時量,敬奉聖諭,馳往傳諭于中部大寺洞觀仁坊二牌契議政府領議政金炳學所住處,則以爲人臣之受知君父,卽千古之所大榮,而亦千古之有幾人哉?若臣之受知我殿下天地之高厚,山海之崇深,此千古人臣不易得於君父者,其所爲大榮也。臣之常情,豈異於人哉?且況恩敎恩諭,愈往懇摯,至以眞實無僞,反覆牖迷,到今事體義分,不敢以區區賤末之私,徒貽酬應之煩。惟進傍方寸之地,面陳至懇,冀幸終始生成之澤,而邇臣之來守委巷,彌增悚悶,先賜召還,是所顒祝云矣。臣旣承仍與偕來之命,姑爲仍留之意,敢啓。傳曰,知道。
傳曰,聞領相不日簉朝云。爲國事萬幸。偕來承旨還入,以安大臣之心。
傳曰,晦日次對,依例來會。
御營廳啓曰,丹鳳門東邊宮墻外面缺落處,限改築間,畫察夜巡之意,敢啓。傳曰,知道。
吏曹啓目,觀此慶尙監司吳取善狀啓,則以爲長水察訪金宅基所志切救瘼,官需減價,而廐無玄黃,民皆安堵兺除良,所屬慶州仇於驛,蔚山富平驛,潰缺位土,今方除出廩錢,次第疏築,而役未告訖,難付生手,蘇完間仍任事,令該曹稟處,亦爲白有臥乎所。瓜滿差,代金石之典是乎乃,驛勢民情,旣如此,依狀請,姑許仍任,何如?啓,依允。
上在昌德宮。停常參·經筵。
政院啓曰,大司憲申應朝,執義金敬均,持平鄭㵙·申泰觀在外,掌令趙恒敎·南宮鉀未肅拜,監察茶時之意,敢啓。傳曰,知道。
又啓曰,左副承旨趙昌永,今日不爲仕進,卽爲牌招,何如?傳曰,允。
以左副承旨趙昌永,牌下進罷職傳旨,傳曰,只推。
訓鍊都監·禁衛營·御營廳啓曰,御營廳字內丹鳳門東邊宮墻一間許,外面缺落處,今閏四月二十八日爲始,三營合力改築之意,敢啓。傳曰,知道。
上在昌德宮。停常參·經筵。
政院啓曰,大司憲申應朝,執義金敬均,持平鄭㵙·申泰觀在外,掌令趙恒敎·南宮鉀未肅拜,監察茶時之意,敢啓。傳曰,知道。
又啓曰,左副承旨趙昌永,同副承旨李珪永,今日不爲仕進,竝卽牌招,何如?傳曰,允。
又啓曰,卽者吏曹郞廳來言,龍宮縣監李膺愚,兩司當爲署經,而憲府則大司憲申應朝,執義金敬均,持平鄭㵙·申泰觀在外,掌令趙恒敎·南宮鉀未肅拜,諫院則行大司諫金穰根,司諫沈相穆,獻納李敦禹,正言鄭在晉·李晚松在外,不得備員署經云,何以爲之,而掌令趙恒敎·南宮鉀,竝卽牌招何如?傳曰,兩司除署經。
又啓曰,明日次對,兩司當爲進參,除在外外,未肅拜人員,竝待開門牌招,何如?傳曰,允。
又啓曰,端午帖製述人,旣已抄啓矣。弘文提學朴承輝,待明朝牌招,使之出韻科次,何如?傳曰,允。
吏曹啓目,行副護軍南履輪名字,改以啓輪,前縣令南履定名字,改以啓定,龜城府使南履宓名字,改以啓宓,部將南履寯名字,改以啓寯,前五衛將南履元名字,改以啓宇,出身南履寅名字,改以啓寅,副司果南憲珍名字,改以啓憲,前忠義南憲柱名字,改以啓柱,知事南性敎名字,改以性元,出身南俊敎名字,改以俊元,南順敎名字,改以順元,行護軍南鍾名字,改以廷順,前縣監南鍾夏名字,改以廷夏,南鍾友名字,改以廷友,西原縣監南鍾鶴名字,改以廷鶴,榮川郡守南鍾應名字,改以廷顯,安岳郡守南鍾益名字,改以廷益,前監役南鍾琦名字,改以廷琦,副司果南鍾吉名字,改以廷吉,南鍾完名字,改以廷彦,出身南鍾顯名字,改以廷頊,前五衛將南鍾德名字,改以廷德,弘陵參奉南普淵名字,改以德熙,副司果南學淵名字,改以學熙,南錫淵名字,改以錫熙,出身南晉淵名字,改以晉熙,徐臣輔名字,改以圭輔,副司果李晩奎名字,改以晩器,前虞候柳璟龍名字,改以宅善事告狀,令藝文館給帖,何如?啓,依允。
上在昌德宮。停常參·經筵。
藥房提調金世均,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,大司憲申應朝,執義金敬均,持平鄭㵙·申泰觀在外,掌令趙恒敎·南宮鉀牌不進,監察茶時之意,敢啓。傳曰,知道。
以掌令趙恒敎·南宮鉀牌不進罷職傳旨,傳曰,只推。
議政府啓曰,新差堂上朴承輝·金在顯,今日賓對,懸病不進,事甚未安。令政院卽爲牌招,使之進參,何如?傳曰,允。
傳曰,禮房承旨馳詣宗廟·景慕宮,奉審摘奸以來。
傳曰,大臣·政府堂上引見。
傳曰,來初二日,當詣延祐宮展拜後,景福宮歷臨矣。該房知悉。
傳曰,發遣吏郞,諸執事,淸齋與否,摘奸以來。
宗親府啓曰,明日卽天漢殿朔奉審日次,臣敦應,進詣擧行之意,敢啓。傳曰,知道。
義禁府啓曰,再明日動駕時,都事崔秉翰,奉命在外,令該曹口傳相換,分排擧行,何如?傳曰,允。
吏曹口傳政事,義禁府都事崔秉翰,長興奉事李淵翼,已上相換事,承傳。
兵曹啓曰,來五月初二日,大駕詣延祐宮展拜,景福宮歷臨時,隨駕營門,當爲磨鍊矣。何營軍兵隨駕,何營軍兵留陣,而禁軍及馬·步軍,以幾番幾哨磨鍊,餘軍留營,何以爲之乎?敢稟。傳曰,訓局馬軍三哨,步軍五哨,訓將率領爲先廂,訓局步軍二哨,御營步軍二哨,兩營騎士各一番,御將率領爲後廂,禁軍三番,爲之留陣,留營置之。
內醫院啓曰,本院所用唐材之節行時,使醫·譯分貿例也,而醫已來納,譯則過限,故屢度催促,雖有所呈,品旣劣下,且多闕種。御藥事體,何等至重,而擧行之若是駭然,前所未有。當該譯員,令攸司照律重勘,未捧藥材,令該院任官,嚴飭督納,何如?傳曰,允。
以公忠監司閔致庠狀啓,舒川郡守金聲豹,暗行御史旣已封庫,爲先罷黜事,傳曰,令該曹各別擇差,不日下送。
吏曹啓目,前注書李商斗名字,改以商新,前別檢李載鳳名字,改以愚載,守門將李南龍名字,改以龍求,前五衛將李時昌名字,改以愚昌,出身李時赫名字,改以愚赫,李基邦名字,改以愚升,李致根名字,改以義斗,李秉俊名字,改以羲俊,副司果李相衍名字,改以相敎,前郡守南象淳名字,改以廷愚,前縣監南弘俊名字,改以俊熙,前五衛將南弘鎭名字,改以章熙,出身南弘燮名字,改以宅熙,南弘世名字,改以惟熙,廣興守南芝耉名字,改以綺元,行副護軍南秉善名字,改以相善,行上護軍南秉吉名字,改以相吉,行副護軍南一愚名字,改以一祐,副司猛南七愚名字,改以七祐,前忠義南憲柱名字,改以啓薰,前五衛將南孝彦名字,改以啓彦,出身李根洙名字,改以濟光,前五衛將李炳哲名字,改以鍾哲,安山郡守南世本名字,改以世元事,爲等如告狀,令藝文館給帖,何如?啓,依允。
戊辰閏四月二十九日辰時,上御誠正閣。大臣·政府堂上引見入侍時,右副承旨尹顯岐,假注書鄭應哲,事變假注書金禹鉉,記事官朴定陽·崔鳳九,領議政金炳學,行上護軍金學性,行吏曹判書韓啓源,行禮曹判書曺錫雨,水原府留守李景夏,行大護軍金世均,工曹判書李豐翼,兵曹判書金壽鉉,行大護軍李容熙,行護軍李元熙,宗正卿李鍾承,校理李爀準,以次進伏訖。上曰,史官分左右。仍命大臣進前,炳學進前問候訖。上曰,次對爲之。炳學曰,殿下之復致賤臣於是任,賤臣之重叨是任於旣退,誠公私無當矣。耆德元輔,茂績僚相,相繼告退,終竟苟充其位者,乃是積有瘝隳之無似賤臣,有國置相之重,顧何如,而聽於宣麻之日,百官議論,其必曰夫夫也。中書幾考,有甚慮憲,有甚獻替,乍遞旋冒,有若非此莫可者然云爾,則不審聖明,將何以解群惑而平物情乎?臣身之一往顚倒,猶不遑自恤,而有識竊歎,豈不爲熙朝惜此擧也?今臣所以拚棄四維,冒登前席者,豈其意未效於昔者,徼幸於今日乎?誠以未能固讓於爰立之初,淟涊至四載之久,而以始不能自劃者,今乃曰必辭而後已,則竊恐聖明,未燭其本心,而責其前後兩截。臣不得不包悚齋慓,仰塞聖旨之萬一。且附奏體嚴,章牘辭拙,未足以格聽卑之天。惟得借方寸之地,悉陳血懇,冀有以體諒,是豈臣看作宿趼,揚揚自詡者乎?萬望劃賜鐫斥,改卜賢德,以幸民國焉。上曰,卿之出膺,予庸喜幸。勿復辭巽,盡心國事。出擧條炳學曰,臣於日前,伏見傳諭下旨,以鋤治邪類,至紆聖念。顧今國家之殷憂遠慮,誠莫有甚於此者矣。近年以來,禁令嚴峻,凡厥犯科,輒置於法,而猶復蛇盤蚓結,情迹叵測。非惟伏莽爲患,乃有越海引寇,至於種種變怪而極矣。期盡殄滅,不與共一國,輿憤然也,王法然也。間雖幾日鞫覈,殲厥邪魁,安知不暫破愈堅,乍撲旋熾,又做出何樣禍機乎?蓋其綢繆滋蔓,積有歲年,人心詿誤,莫可靖一。此若不明目張膽,無俾易種,如洪水·猛獸之廓淸乃已,則其將國不國而人不人,豈不大可懼哉?然而苟究其源,此不過夷狄陰診,易攻易闢之術,而至於狂誘迷惑,橫流而不可遏,寔由正學之不明。臣於年前筵奏,亦嘗以此仰陳矣。夫子有言曰,德之不修,學之不講,是吾憂。今若德修學講,吾道大明,則譬如太陽赫臨,螮蝀自消,民之遷善遠辜,灼有是理,而草偃桴捷之化,亦係殿下躬率之化。終始聖念,篤於典學,時敏其工,日新其德。探賾經傳之旨,洞見義理之原,眞知力行,克躋繼續光明之域,政令施措,粹然一出於正,使觀感而興起者,戶服洙泗之行,家誦洛閩之書,則彼一種詖淫之說,無得以闖其間,此所謂明正學也。夫道之以德,齊之以禮,汲汲如拯溺救焚之爲,以致舊染咸新,各保秉彝之天,終歸平章協和之中者,亶在於此。伏願懋哉懋哉?上曰,邪徒鋤治,不容少緩,而講明正學,卿言懇摯,當造次服膺矣。出擧條炳學曰,守令曠官之前後申飭,不但事務積滯之爲可悶。吏緣容奸,民滋受病,卽其必然之理,而至於受由粘移之躬自持來,任其行止者,甚非法意攸在也。分付吏曹,一一摘發,直爲論罷,仍以此意,關飭各該道臣,受由粘移,勿許該守令帶去,依定式直送吏曹,俾爲憑考之地,何如?上曰,依爲之。自廟堂各別嚴飭,不日下送。出擧條炳學曰,行上護軍鄭基世,行護軍李參鉉,竝政府堂上還差,刑曹判書金有淵,政府堂上差下,何如?上曰,依爲之。出榻敎炳學曰,卽見江原監司曺錫輿所奏,則以爲本道詳定,自來不敷,每以還耗作錢中,四千一百六十兩,年年添補。癸亥春,因釐整廳節目,各邑詳定之有餘不足,自邑擔當,罷其四千餘兩之添補。又於應入中,除出三千七百十兩,以充蕩還,應下之不足,則詳定之見縮,幾近八千兩,而各邑之入下,多寡不均,不足邑,則每多徵斂之苦,有餘邑則易歸汗漫之費,有非裒益稱平之政。自今爲始,每等勘簿時,自營門逐條査檢,移此有餘,補彼不足,一遵前例,俾捄徵斂之痼弊,令廟堂,稟處事,允下矣。有餘不足之量宜損益,曾有釐正節目,則今其一定不易,至有徵斂之弊者,誠非始料攸及矣。移此有餘,補彼不足,卽不過申明定式,依所奏許施,而當年用下,能精約不濫,則每歲有餘,必無不足之理。移此補彼之際,到底査剔,毋或以加下二字,煩聞之意,另加申飭,何如?上曰,依爲之。又所啓,卽見江原前監司曺錫輿所奏,則以爲江陵府,幅圓廣大,結摠最多,被燒之後,文獻無徵。勢不得不急先量田,而見今改建衙舍,事多窒礙,待其畢役,關飭擧行爲辭,而批旨,允下矣。田政之紊亂,莫近日若,而況於回祿之後,文簿莫徵,則尤不容不急先改量。公廨改建,如已竣役,稍待秋成,卽爲擧行,期有實效之意,分付,何如?上曰,依爲之。出擧條炳學曰,卽見鎭撫使李章濂狀啓,則本營所關喬桐,處在要衡,兵卒器械,俱是不贍。注文·長峯兩鎭,使之移屬,隨機應變事。請令廟堂,稟處矣。該府,卽兩西海防最要之地也。今其二鎭之移屬,非徒猗角,可仗緩急。帥臣此請,允合深遠之慮,特爲許施,管轄節制之方,令該防營,著式施行,何如?上曰,依爲之。出擧條上曰,大臣就座。顯岐曰。請宰奏事。學性等曰,無所奏矣。顯岐曰,玉堂所懷奏之。赫準曰,臣於向日賓對猥登,以勤聖學,仰陳崇聽,至承開納之批,尙切攢祝之忱,而第伏念學問之道,莫先於誠心,亦莫切於立志,故未有心不誠而德成焉,則無斯須作撤,自誠心中出也,無造次間斷,從立志上來也,而心志,本無二致,心爲體,志爲用,必以誠而立志,然後自然至於高明光大之域,而莫之知也。是故孔子譬於九仞之山,差有一簣之虧,則是間斷也。鄒聖,喩以一曝之戒,如有十日之寒,則是作撤也。其操存舍亡之驗,捷於桴鼓影響矣。伏願殿下,篤於誠心,勇於立志,講究經旨,體古聖心法之傳,討論前史,鑑歷代治亂之跡,夙夜慥慥,自强不息,則致知格物,保民治國,莫不從心而不踰矩矣。惟聖明,澄省焉。上曰,所陳甚好,當留念矣。出擧條顯岐曰,今日賓對,臺諫無一人進參,事甚未安。違牌諸臺,竝令憲府,推考,何如?上曰,依爲之。出榻敎上曰,史官就座。仍命大臣先退。又命退,諸臣以次退出。日記廳堂上金春熙。郎廳趙秉健·金敬圭
上在昌德宮。停常參·經筵。
政院啓曰,來初五日,朝參日次,而綏陵忌辰祭齋戒相値,頉稟之意,敢啓。傳曰,知道。
又啓曰,大司憲申應朝,執義金敬均,持平鄭㵙·申泰觀在外,掌令趙恒敎未肅拜,南宮鉀差祭,監察茶時之意,敢啓。傳曰,知道。
又啓曰,同副承旨李珪永,今日不爲仕進,卽爲牌招,何如?傳曰,允。
又啓曰,明日大駕詣延祐宮,入齋室後,大王大妃殿·王大妃殿·大妃殿問安,何承旨進去乎?敢稟。傳曰,左副承旨進去。
傳曰,禮房承旨馳詣受香諸處,奉審摘奸以來。
傳曰,進講,待下敎。
傳曰,景福宮役所工匠,令營建都監,乾犒饋。
吏曹口傳政事,以洪鎭大爲舒川郡守。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前以限滿守,令勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
兵曹啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疎滯之地,何如?傳曰,允。
傳曰,藥院提調許遞,前望入之。
內醫提調前望入之。李豐翼落點。
傳曰,左承旨·右副承旨·同副承旨許遞,前望入之。
政院啓曰,坐直無人,行都承旨趙性敎,右承旨李元會,竝卽牌招,何如?傳曰,允。
承旨前望入之。趙敬夏·洪淳學·王庭揚落點。
弘文館啓曰,應敎李世周,自鄕上來云,卽爲牌招,何如?傳曰,允。
議政府啓曰,田案磨勘,因宜致愼,而卽聞畿營丁卯條收租案中,旣稅田二千一百八十五結,誤爲互換畓摠,以致米減而太添,與度支頒降有異,揆以稅政,萬萬疎忽。就其見縮米五百八十二石零中,折半以太準折計納,則折米二百九十一石零,措徵無處,該營以某樣,自當備納之意,租案中懸錄以來云矣。固當依式,以本色還徵,而時已夏屆,捧稅旣久,則今難更爲知委於民間,零數二百九十一石,許之詳定代錢,俾準元數之意,道臣分付,何如?傳曰,允。
吏曹啓曰,今此端午祭祭官,依近例,刑官·司甕院官員及年六十以上人,通瀜塡差以入,而其中時無職名人,令該曹付軍職,何如?傳曰,允。
營建都監啓曰,自閏四月初一日至二十九日,各處願納錢爲九萬七千二百八十兩,白米一百四十石矣。別成冊子,以入之意,敢啓。傳曰,知道。
傳曰,明日出宮內門路,以協陽門爲之。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
又啓曰,本閣檢書官李秉瓚,仕日已滿三十朔,依例六品職遷轉事,分付吏曹,何如?傳曰,允。
又啓曰,本閣檢書官李秉瓚減下,其代以前薦人元用星差下,令該曹口傳付軍職,何如?傳曰,允。
又啓曰,守宮檢校直提學曺錫雨,待開門牌招,何如?傳曰,允。
政院啓曰,明日動駕時,兩司侍臣,當爲進參,除在外差祭外,未肅拜人員,待開門牌招,何如?傳曰,允。
兵曹啓曰,明日動駕時侍衛,當爲備員,而本曹參判申檍,有身病,不得進參,令政院稟旨變通,仍令該曹口傳差出,待下批牌招,何如?傳曰,允。許遞。
兵曹口傳政事,副司勇元星用。
吏曹口傳政事,以李沇應爲兵曹參判。
兵曹啓曰,丹鳳門東邊墻垣頹圮處,今已畢築矣。把守軍兵,解送之意,敢啓。傳曰,知道。
吏曹啓曰,受由上京守令,自臣曹促催,則价川郡守李奎鶴,今初三日下去云。春川府使吳顯文,身病猝重,不得下去云,罷黜,何如?傳曰,允。
營建都監啓曰,工匠一千四百十名,每名錢一錢,擔軍·募軍三千二百八十二名,每名錢五分,分給之意,敢啓。傳曰,知道。
刑曹啓曰,內醫院啓辭內,本院所用,唐材之節行時,使醫·譯分貿例也,而醫已來納,譯則過限。故屢度催促,雖有所呈,品旣劣下,且多闕種。御藥事體,何等至重,而擧行之若是駭然,前所未有。當該譯員,令攸司照律重勘,未捧藥材,令該院任官,嚴飭督納,何如?傳曰,允事,批下矣。謹依傳敎罪人李膺相,捉來照律,則大典會通,有得過限上納者,杖一百定配,膺相依此律,公忠道燕岐縣定配所,而適値齋日,待過齋決杖一百,卽爲押送之意,敢啓。傳曰,知道。
又啓曰,以平安道徒流案中,順安配囚河元達,祥原配囚金子先等,放字書下矣。謹依書下。竝放送事,分付道臣之意,敢啓。傳曰,知道。
訓鍊都監啓曰,本局中軍李邦鉉,身病猝重,勢難察任,改差,何如?傳曰,允。
兵曹,以李奎奭爲訓鍊都監中軍。
上在昌德宮。停常參·經筵。
大駕詣延祐宮入幕次後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
還宮後,藥房·內閣·政院·玉堂·問安。答曰,知道。
政院啓曰,明日常參·經筵,取稟。傳曰,停。
又啓曰,大司憲申應朝,執義金敬均,持平鄭㵙·申泰觀在外,掌令趙恒敎牌不進,南宮鉀,監察茶時之意,敢啓。傳曰,知道。
又啓曰,右承旨趙敬夏,時在京畿驪州牧任所,右副承旨王庭揚,時在開城地,竝斯速乘馹上來事,下諭,何如?傳曰,竝許遞,前望入之。
承旨前望單子入之。洪軒鍾·朴齊寬落點。
以掌令趙恒敎牌不進罷職傳旨,傳曰,只推。
政院啓曰,新除授左副承旨洪軒鍾,右副承旨朴齊寬,竝卽牌招,何如?傳曰,允。
傳曰,延〈祐〉宮展拜後,仍爲懿昭廟展拜矣,該房知悉。
政院啓曰,臣以大王大妃殿·王大妃殿·大妃殿問安,進去,下直之意,敢啓。傳曰,知道。
傳曰,隨駕軍兵,令各其營乾犒饋。
傳曰,役所工匠,令營建都監,乾犒饋。
政院啓曰,卽者義禁府都事來言,今日動駕時,衛外擊錚罪人李禹範等八人,移送秋曹云矣,敢啓。傳曰,知道。
奎章閣啓曰,大駕今已還宮矣。守宮檢校直提學曺錫雨,依定式減下,何如?傳曰,允。
又啓曰,原任待敎尹滋悳,父喪卒哭日,依定式,遣檢書官勸肉以來之意,敢啓。傳曰,知道。
奉常寺啓曰,各陵園墓,端午祭享所用藥果煎造後,進上看品藥果二十立,依定式,封進之意,敢啓。傳曰,知道。
訓鍊都監·禁衛營·御營廳啓曰,御營廳字內,丹鳳門東邊墻垣一間許,外面缺處,今已畢築,晝察夜巡軍兵,解送直所事,自兵曹草記矣。巡察軍兵,還入直所,將校解送之意,敢啓。傳曰,知道。
又啓曰,集春門南邊,墻垣一間缺落處,今月初三日爲始,三營合力改築之意,敢啓。傳曰,知道。
營建都監啓曰,謹依下敎,工匠·擔軍·募軍等處乾犒饋分給之意,敢啓。傳曰,知道。
兵曹啓曰,謹依下敎,隨駕軍兵等處,犒饋分給之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵及武藝別監等處乾犒饋分給之意,敢啓。傳曰,知道。
禁衛營啓曰,謹依下敎,隨駕軍兵等處,乾犒饋分給之意,敢啓。傳曰,知道。
御營廳啓曰,謹依下敎,隨駕軍兵等處,乾犒饋分給之意,敢啓。傳曰,知道。
扈衛廳啓曰,謹依下敎,將官·將校·軍兵等處乾犒饋分給之意,敢啓。傳曰,知道。
軍器寺啓曰,本寺僉正河靖一,瓜朔已滿矣。方有擧行之事,難付生手,今姑仍任,何如?傳曰,允。
戊辰五月初二日辰時,大駕詣延祐宮展拜。仍詣懿昭廟展拜,擧動入侍時,行都承旨趙性敎,左承旨李元會,右承旨趙昌永,左副承旨洪軒鍾,右副承旨朴齊寬,同副承旨洪淳學,記事官李纘夏,假注書鄭應哲,記事官朴定陽·崔鳳九,檢校直提學趙寧夏·李載冕,檢校待敎徐相翊·鄭範朝·趙慶鎬,玉堂缺。以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李豐翼,副提調趙性敎,進前問候訖。出協陽門。通禮跪啓請降輿乘輦。上降輿乘輦,由肅章門,出敦化門,進發至延祐宮大門外。通禮跪啓請降輦乘輿。上降輦乘輿,入齋室。少頃。通禮跪啓請出次,上出次。通禮導上詣版位,行再拜禮,陞詣廟內,奉審訖,還入齋室。少頃。通禮跪啓請出次,上出次,乘輿詣懿昭廟。上降輿入齋室。少頃。通禮跪啓請出次,上出次,通禮導上詣版位,行再拜禮,陞詣廟內,奉審訖,還入齋室。少頃。通禮跪啓請外辦,上出次,乘輿出廟大門外,降輿乘輦進發,至景福宮光化門外,降輦乘輿入幕次。少頃乘輿出光化門外,降輿乘輦進發,由敦化門,入肅章門,降輦乘輿,入協陽門。兵曹判書跪稟放仗,承旨請出標信解嚴,上還內。諸臣以次退出。
上在昌德宮。停常參·經筵。
夜自三更至初四日開東,灑雨下雨,測雨器水深三分。
政院啓曰,明日常參·經筵,取稟。傳曰,停。
又啓曰,大司憲申應朝,執義金敬均,持平鄭㵙·申泰觀在外,掌令趙恒敎未肅拜,南宮鉀差祭,監察茶時之意,敢啓。傳曰,知道。
傳曰,臺諫竝許遞,政官牌招開政。
政院啓曰,卽者檢閱崔鳳九,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱朴定陽,謂有廳規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋金性均·趙秉鎬·徐奭輔,竝卽牌招,推移入直,何如?傳曰,允。
兵曹口傳政事,護軍申應朝。
注書李纘夏病,代以李源逸爲假注書。
都摠府啓曰,今日內三廳入直武兼禁軍及軍兵等,當爲中日習射技放,而國忌齊戒相値,不得設行之意,敢啓。傳曰,知道。
左右捕廳啓曰,罪人權襫,今旣就捕,臣等嚴覈次,合坐之意,敢啓。傳曰,知道。
吏曹啓曰,春川府使吳顯文,身病猝重,不得下去,罷黜事,傳曰,允。
又啓曰,銀溪察訪白誠洙,親病甚重,萬無赴任之望云,今姑改差,何如?傳曰,允。
以吏曹參議鄭泰好牌不進罷職傳旨,傳曰,只推。
有政。吏批,行判書韓啓源進,參判李建弼,參議鄭泰好,竝牌招不進。以李升洙爲大司憲,曺殷承爲大司諫,南啓憲爲執義,權鍾祿爲司諫,李殷春·白仁行爲掌令,李國應·丁學浚爲持平,李載純爲獻納,金箕文·李舜儀爲正言,金炳德爲左參贊,李寅命爲同春秋,金永奭爲驪州牧使,韓鎭檠爲春川府使,趙肅夏爲副校理,長水察訪金宅基,軍器僉正河靖一,楊州牧使林翰洙,已上姑爲仍任事,承傳。檢書官單元用星,學諭單康秉迪。
兵批,同知單尹載學。
議政府啓曰,端午物膳封進時,本府東西璧中,當爲監進,而行左贊成金炳冀在外,行右贊成洪在喆,左參贊金炳德未肅拜,右參贊金應均有身病云。右參贊金應均,令政院待明朝牌招,使之進參,何如?傳曰,今旣合府,則有司堂上與東西壁無間,若値如此之時,推移進參,定式。
營建都監啓曰,司果洪永禹,本都監郞廳加差下,使之察任,何如?傳曰,允。
左右捕監廳啓曰,罪人權襫,染邪情節,到底嚴覈,則渠以禍家餘生,倚接其兄,七八歲始受邪敎於渠兄,仍爲代洗,年至十五,逢見洋人李哥,又作邪號,而長成之後,始覺其蔑倫之學,故已爲廢棄者,今爲二十年之久云。此可謂渠之斷案,而大抵不思渠祖之前鑑,輒以邪學,爲渠家傳來之業,乃兄乃弟,渾染其學,逢見洋人,求作邪號,苟究其心,千剔萬戮,猶有餘罪。請固爲牢囚臣廳,以待處分之意,敢啓。傳曰,令廟堂,稟處。
吏曹啓曰,粘連觀此京畿監司李宜翼狀啓,則以楊州牧使林翰洙,一瓜仍任,今旣準限,今若遞改,民情則赤子失哺,邑瘼則良醫奪技,特許更仍,俾責蘇完之效事,令該曹稟處亦爲白有臥乎所。瓜滿差,代乃是金石之典是白乎矣,民情邑瘼,旣如此,姑爲仍任,何如?答曰,依允。
又啓目,平山府使洪愼圭名字,改以在愼,金海府使洪正圭名字,改以在正,副司果洪錫圭名字,改以在奭,前府使洪鳳圭名字,改以在勳,交河郡守李膺圭名字,改以東膺,副護軍李喆名字,改以命喆,出身趙玄弼名字,改以秉羲,成斗煥名字,改以奎煥事,爲等如告狀,依例令藝文館給帖,何如?啓,依允。
檢閱崔鳳九疏曰,伏以,臣眇末新進,猥被英選,持綾秉筆,昵近耿光,分已踰矣,榮且極矣,遽何敢言私,而第臣父素患痰癖之症,當此換節之際,新症舊祟,夜來闖劇,委頓床笫,家伻踵至,促臣歸視,自聞此報,按住不得,玆敢忙陳短章,經出禁扃。伏乞聖明,俯垂矜諒,亟遞臣職,俾便救護,仍治臣罪。以肅朝綱焉。臣無任云云。省疏具悉。爾其勿辭,救護。
上在昌德宮。停常參·經筵。
自開東至人定,灑雨下雨,測雨器水深二寸九分。
政院啓曰,明日再明日綏陵忌辰祭齋戒,正日相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·差祭外,未肅拜人員,竝卽牌招,何如?傳曰,允。
傳曰,傳香承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,檢校直提學李載冕,馳詣綏陵,奉審摘奸,仍留監祭,局內諸陵,一體奉審以來。
以別兼春秋金性均·趙秉鎬·徐奭輔,檢閱朴定陽牌不進罷職傳旨,傳曰,只推。
政院啓曰,左右史不可不備,別兼春秋金性均·趙秉鎬·徐奭輔,檢閱朴定陽,旣有只推之命,竝卽牌招,推移入直,何如?傳曰,允。
又啓曰,假注書鄭應哲,身病猝重,勢難察任,今姑改差,何如?傳曰,允。
鄭應哲改差,代李建昌爲假注書。
都摠府啓曰,副摠管鄭雲翼,以摠戎中軍,今日諸將官射會監試事,晝仕出去之意,敢啓。傳曰,知道。
議政府啓曰,卽見左右捕盜廳草記,則罪人權襫,染邪情節,到底嚴覈,則渠以禍家餘生,受邪學於渠兄,仍爲代洗,逢見洋人李哥,又作邪號,覺其蔑倫之學,已爲廢棄者,今爲二十年之久云,此可謂渠之斷案,姑爲牢囚,以待處分事,批旨,令廟堂,稟處事,命下矣。染邪惑衆,國法之必禁,而受洗作號,家業之相傳也。其曰二十年廢棄者,不但死中求生之計,亦此輩一串貫來之套習也。刑威屢施,旣無蔓延之所及,情節盡露,又無根窩之可覈,固當亟施梟警之律,而還不足張大其事,依近例,令該廳斯速酌處,何如?傳曰,允。
大司諫曺殷承,掌令白仁行,持平丁學浚等啓曰,噫嘻,痛矣。國榮之通天罪惡,萬戮猶輕,千剔難贖,而尙屈王章,是可曰國有常刑乎?噫。諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘瞻之凶肚,來黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三百之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如此明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廊揮乾斷,特降允兪,而傳旨未卽頒下,典刑尙稽,夬施神人之憤惋,容有極哉?請物故罪人國榮,亟施孥籍之典。噫嘻,痛矣。裕賊之罪,可勝誅哉?辛酉夏一疏,包凶蓄禍,暗售梟獍之腸,都人尹·姞等句語,排布陰譎,曲堗徙薪之援比,指意凶憯,卽此一段,沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末來以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫。原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可不援用尙魯追施之律。請物故罪人裕,亟施孥戮之典。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·雲之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足夬洩神人之憤也哉?鍾一則藉其門蔭,獲霑祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字,至不道之言,和應於合有變通之說,甚至街路上詾訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一一而二,二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。噫嘻,痛矣。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉到南陽,凡爲群凶之指使,率皆挺身而樂赴,將臣家將欲火攻,所營何事?店舍綢繆之言,致俊丁寧和應,南中兵火之說,延壽爛熳酬酌,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致俊·延壽,竝施孥籍之典。噫嘻,痛矣。亂臣賊子,從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親密守禎,而結爲死黨,延接鳳周而相與同室,綢繆謀議,打成一片,論災異於南山,而肆發憯悖之說,示奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道知情不告罪人榮瑾,亟施孥戮之典。噫嘻,痛矣。崔鳳周·李奎和之罪,可勝誅哉?今番鞫獄,卽窮天地亘萬古所未有之大變怪。鳳周凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二,二而一也。旣已承款於知情,則豈可有貸於王法乎?又此李奎和,接肚於賊禎,連脈於逆瑾,思樂禍亂,圖爲不軌之陰秘,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未伏常憲,兩賊尙逭當律,酌處之成命遽降,憤菀之輿論轉深,言之膽掉,思之骨戰此而謂無所躬犯而容之,謂不足深誅而貸之,付之惟輕,不施亟律,則伏莽之戒,燎原之漸,豈不大可懼哉?大可憂哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻,痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐所圖者,無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者。負犯如此,關係若是,而豈可止以知情不告,斷之哉?輿情去益憤鬱,國論尙此沸騰。請知情不告罪人兢善,亟施孥戮之典焉。噫嘻,痛矣。載仁之罪,可勝誅哉?忠逆之殊,彝性之所易曉也,明張之急,分義之所難抑也。噫。彼載仁,雖是蟣蝨之賤,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覷氣色而遽逃,歲牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯龥,卽王章之所必伸,輿情之所共憤也,而聖度至加寬容,尙靳兪音,益不勝抑鬱之至。請黑山島滅死定配罪人載仁,亟令王府,嚴鞫得情,快施極律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝性,豈或浸染,而乃反紏結異類,看作奇貨,或聚首講習於深夜密室,或掦眉誇張於稠人廣座,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋,潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林?禍將淊天,有浮洪水·猛獸,何幸太陽中天,奸狀莫逃,夬伸三尺之章,遄伏肆市之典,神人之憤,庶可少洩,而似此巨魁,不可只誅其身而止。請謀反不道罪人鍾三·鳳周,竝施孥戮之典焉。噫嘻,痛矣。亂臣賊子,從古何限,而豈有如喆增之窮凶極惡者哉?渠以蟣蝨之賤,素具梟獍之性,千惡萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分已侈矣。榮固大矣。苟有一分人心,宜思百倍報效,而戾氣所鍾,天生妖蘖,穿奸竇而酷嗜邪術,慕異類而滅絶倫綱,潛懷不軌之道,敢生射天之計,遂乃越海招寇,謀危邦國,至于年前海沿之撓,今番德山之變而極矣。誘致幾萬里外禽獸,不若之醜夷,汚我五百年來禮義涵育之大邦,此實窮天地亘萬古,所未有之極逆大憝也。嗣賊之海舶精兵未及逞於凶圖,此則甘心前矛,意飮蹂躪我彊域,文謨之潛形匿影,猶或似於顧忌,而此則改頭換面,無難染毒我人民,不待沁·玉千禧之秘傳帛書,而自有廣東漁門之直通赫蹄,國人之曰可殺猶屬緩聲,王法之所必誅,不宜少淹,及其捕招之出,而情跡尤著,逮使之發,罪人斯得,天討可以大行,王章可以快伸,而噫,彼猷善之凶狡,乃敢先機而營護,聲氣直走於暗地,指劃素定於滅口,至使凶身,任其徑斃,三尺之典憲未加,寸刃之自戕遽先,神人之憤,中外之惑,去益未解,此若以其身已死,而不施極律,則亂賊無所懼,而王法無所施矣。斬屍之法,雖無可據,孥戮之典,自有其例。請徑斃罪人喆增,亟施嗣賊已施之律。噫嘻,痛矣。趙猷善之罪,可勝誅哉?喆增之紏結異類,謀害本國,卽萬古所無之大變也。梟心獍腸,讎視父母,蛇盤蚓結,廣聚徒黨,捐出資斧,助其駕海,招來兵船,使之壓境,層溟之外,呼吸聯絡,密室之內,謀畫陰憯,師期暗問,待舟中之敵國,駭機潛伏,隱轂下之羌戎,何幸天道孔昭,神理不僭,陰謀秘計,掀發無餘,妖腰亂領,誅殛有期。噫,彼猷善,疾馳往通,聽其自裁,使此君讎國賊,臥斃牗下,致令盤覈路阻,典憲未伸,若非和應之有素,奚至悶迫之此急?以此言之,渠安得免知情之律,黨與之誅乎?鞫訊方始,端緖幾覆,末勘酌處,遽降於此際,獄體不嚴,輿情如沸,此而不築底究詰,亟行天討,奸萌,何以永杜,亂賊,何以知畏哉?凶險腸肚,與喆增一而二,二而一者也。此非但臣等之言,卽擧國同察之情。請鹿島加棘罪人趙猷善,更令王府,嚴鞫得情,夬正典刑焉。答曰,不允。趙猷善事,已有處分,勿煩。
掌令白仁行,持平丁學浚等啓曰,新除授大司憲李升洙,時在京畿楊州地。請斯速乘馹上來事,下諭。答曰,許遞。
大司諫曺殷承啓曰,請梟示罪人性世,亟施孥戮之典。措辭見上新除授司諫權鍾祿,時在公忠道靑山地。請斯速乘馹上來〈事〉,下諭。答曰,不允。下諭事,許遞。
兩司合啓,趙猷善事中。請字下鹿島二字添入。
兵曹啓曰,今五月十二日,大駕詣景慕宮齋宿,十三日夏享大祭,親行時隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍,以幾番幾哨磨鍊,軍留營,何以爲之乎?敢稟。傳曰,訓局步軍三哨,馬軍三哨,訓將率領爲先廂,御營步軍二哨,兩營騎士各一番,御將率領爲後廂,禁軍二番爲之,留陣留營,置之。
御營廳啓曰,本廳別將李熙完,身病甚重,勢難察任,改差,何如?傳曰,允。
兵曹啓目,粘連觀此黃海水使鄭志鉉狀啓,則虞候崔志臣爲人勤幹,奉公審愼,今當軍物修補,城堞重築,使之董飭,瓜期已報,巨創之役,實無成完之期,限畢役間,特許仍任,令該曹稟處亦爲白有臥乎所。軍物修補,城堞重築,使之董飭,苽期已報,巨創之役,實無成完爲辭,依狀請施行,何如?啓,依允。
上在昌德宮。停常參·經筵。
藥房都提調李裕元,提調李豐翼,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。
王大妃殿,進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重,人蔘粟米飮,自今日一貼式,限二貼煎入事,榻前下敎。
政院啓曰,藥房三提調,持粟米飮來待矣。傳曰,封入。
又啓曰,合辭方張之時,兩司無詣臺之員,事甚未安。未肅拜呈告人員,竝卽牌招,何如?傳曰,允。
又啓曰,右承旨趙昌永,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
以別兼春秋金性均·趙秉鎬·徐奭輔,檢閱朴定陽牌不進罷職傳旨,傳曰,只推。
政院啓曰,左右史不可不備,別兼春秋金性均·趙秉鎬·徐奭輔,檢閱朴定陽,竝卽牌招,推移入直,何如?傳曰,允。
李建昌有頉,代以康炳迪爲假注書。
持平李國應,正言李舜儀等啓曰,請物故罪人國榮,極施孥籍之典焉。措辭見上請物故罪人裕,極施孥戮之典焉。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請謀反大逆不道至情不告罪人榮瑾,極施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請至情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典焉。措辭見上請徑斃罪人喆增,亟施嗣賊已施之律。措辭見上請鹿島加棘罪人趙猷善,更令王府,嚴鞫得情,快正典刑焉。措辭見上答曰,不允。趙猷善事,已有前批,勿煩。
正言李舜儀啓曰,請梟示罪人性世,亟施孥戮之典。措辭見上答曰,不允。
以大司諫曺殷承,獻納李載純,正言金箕文,執義南啓憲,掌令李殷春·白仁行,持平丁學浚牌不進罷職傳旨,傳曰,只推。
以黃海監司曺錫輿狀啓,平山府使洪愼圭,太白山城小米火鹽,捐廩自備,殫竭圖報,頌聲播口事,傳曰,此倅治績,已爲稔知,而今此城餉自辦,實爲陰雨之備,尤爲嘉尙嘉尙,以施璽圭之典,而伊後典守之道,惟在營邑之實心對掦而已。
以慶尙監司吳取善狀啓,安義縣監李信翼,暗行御史旣已封庫,爲先罷黜事,傳曰,令該曹口傳,各別擇差,不日下送。
吏曹口傳政事,以朴憲陽爲安義縣監。
禮曹啓曰,孝昌墓來龍後及內垓字至近處,有所犯葬之說,入於傳聞,故不勝驚悚,卽爲發遣郞廳,使之一一摘奸,這這査實,則以爲來龍後百餘步之地,有二塚,塚形糢糊,若先成墳而後平土者,故仍爲掘驗,則一是合窆也,一是單葬也。書員崔泰俊,昨年八月分,潛賣於城內居申英德處,許其偸埋者,而遂分其價,或納墓官,或給墓屬,互相和應,有不可掩。至於內垓字,則或先置標,又多成塚,此亦泰俊之所許賣於近江諸漢者云。蓋墓所之莫重,何如,龍脈之最緊,何如,而符同許賣,毁破入葬,此誠無前之大變,罔赦之斷案也。若其內垓之許賣,猶屬第二件事,而名以墓官,非惟不能禁戢,反未免染指於其間,究厥所爲,萬萬駭惋。雖以後來之墓官言之,必無不聞不知之理,而一向掩護,焉逭其責。前守衛官李容夏,守衛官許珏·梁榮洙,竝令該府,拿問嚴勘,書員崔泰俊,塚主申英德,論其所犯,死有餘罪,竝與和應之墓,屬內垓字寘標及成塚諸漢,移送秋曹嚴窮査,分輕重依律勘處,所謂寘標與犯葬諸塚,一倂掘去之意,分付漢城府,何如?傳曰,允。
兵曹啓曰,興仁門北邊,第三城廊近處,體城四間頹圮,令繕工監圍排,亦令該營改築間,嚴加守直,何如?傳曰,允。
御營廳啓曰,興仁門北邊,第三城廊近處,體城四間頹圮處修築,今方擧行,而本牙兵二十名,將官率領,改築間,嚴加把守之意,敢啓。傳曰,知道。
上在昌德宮。停常參·經筵。
政院啓曰,藥房提調·副提調,持粟〈米〉飮來待矣。傳曰,封入。
又啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。未肅拜呈告人員,竝卽牌招,何如?傳曰,允。
又啓曰,左右史不可不備,檢閱崔鳳九,由限已過,卽爲牌招入直,何如?傳曰,允。
又啓曰,假注書李源逸,身病猝重,勢難察任,今姑改差,何如?傳曰,允。
傳曰,奉審閣臣入侍。
李源逸改差,代以徐相駿爲假注書。
弘文館啓曰,副校理趙肅夏,卽爲牌招察任,何如?傳曰,允。
都摠府啓曰,今日內三廳入直武兼禁軍及軍兵,當爲中日習射技放,而國忌正日相値,不得設行之意,敢啓。傳曰,知道。
傳曰,自再明日,進講爲之。
以大司諫曺殷承,獻納李載純,正言李舜儀,執義南啓憲,掌令白仁行,持平李國應·丁學浚牌不進罷職傳旨,傳曰,只推。
掌令李殷春,正言金箕文等啓曰,請物故罪人國榮,極施孥籍之典焉。措辭見上請物故罪人裕,極施孥戮之典焉。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請謀反大逆不道,知情不告罪人榮瑾,極施孥戮之典。措辭見上請楸子島安寘罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典焉。措辭見上請徑斃罪人喆增,亟施嗣賊已施之律。措辭見上請鹿島加棘罪人趙猷善,更令王府,嚴鞫得情,快正典刑焉。措辭見上答曰,不允。趙猷善事,已有前批,勿煩。
正言金箕文啓曰,請梟示罪人性世,亟施孥戮之典。措辭見上
以慶尙監司吳取善狀啓,進上箭竹封進事,傳曰,自明年爲始,半減封進事,自廟堂行會。
以北兵使鄭岐源狀啓,罪人勘律,徑先擅行,匪類犯越,出於管轄,惶恐待罪事,傳曰,勿待罪事,回諭。
三軍府啓曰,去夜五更量,偶然失火,舊大廳,盡爲燒燼之意,敢啓。傳曰,知道。
以別兼春秋金性均·趙秉鎬·徐奭輔,檢閱朴定陽牌不進罷職傳旨,傳曰,只推。
兵曹啓曰,集春門南邊墻垣外面缺落處,今已畢築,把守軍兵,解送之意,敢啓。傳曰,知道。
訓鍊都監·禁衛營·御營廳啓曰,御營廳字內,集春門南邊墻垣一間許缺落處,今已畢築,晝察夜巡軍兵解送,直事,自兵曹草記矣。巡察軍兵,還入直所之意,敢啓。傳曰,知道。
吏曹啓目,出身趙瑍興名字,改以宗瑍,前縣監李雲承名字,改以善儀,前守門將李陽和名字,改以元儀,刑曹正郞李景魯名字,改以羲性,前府使李義明名字,改以羲明,出身李洛奎名字,改以洛在,李錫基名字,改以命在,前五衛將李觀海名字,改以承海,前兵使李觀淵名字,改以承淵,晉州營將李峻和名字,改以峻儀事,爲等如告狀,令藝文館給帖,何如?啓,依允。
諭平山府使洪在愼書,王若曰。予惟有國長遠之謀,急先之務,莫切於陰雨備豫,宵旰一念,未嘗不慥慥于此。體予意而懋厥職者,卽惟曰良長吏也。或示意於修械,或酬勞於繕郭,增秩焉,加年焉。凡於激勸奬褒之典,靡不容極,矧玆東陽一邑,處孔路交衝之會,太白孤城,爲內服捍禦之固,特爲昇平日久,武備疎虞,惟爾慨然效勵,捐俸辦費,以五百石小米,一百石火鹽,峙乃城餉,壯我關防。至登道臣之啓,苟非鍊達之識,足以經遠,殫竭之誠,出於圖報,其何能若是?益可見爾績之實,職之修,不可以昔者之褒,靳於疊授。玆又以十行璽書,庸敷予意,爾其領受故諭。同副承旨洪淳學製進
戊辰五月初六日巳時,上御重熙堂。奉審閣臣入侍時,右副承旨趙昌永,假注書康炳迪,記注官金泰煥,記事官白義行,檢校直提學李載冕,以次進伏訖。上曰,史官分左右。仍命奉審閣臣進前,載冕進前奏曰,臣承命,馳詣綏陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣景陵,陵上奉審則安寧,碑閣·丁字閣奉審則無頉,還詣綏陵,仍留監祭,將事安寧之意,敢此,仰達矣。上命奉審閣臣先退,仍命史官就座,又命退,承史以次退出。
上在昌德宮。停常參·經筵。
政院啓曰,來十一日,朝參日次,而孝昌墓忌辰祭正日,相値,頉稟之意,敢啓。傳曰,知道。
又啓曰,合辭方張之時,兩司無詣臺之員,事甚未安。未肅拜呈告人員,竝卽牌招,何如?傳曰,允。
傳曰,政官牌招開政。
傳曰,呈告敦寧都正許遞,今日政差出。
傳曰,在外泮長許遞,今日政差出。
傳曰,摠管,竝許遞,今日政差出。
傳曰,左副承旨許遞,今日政差出。
政院啓曰,今十三日,行景慕宮夏享大祭,親祭祭文,當爲製進,藝文提學未差,弘文提學朴承輝在外,何以爲之?而未差之代,政官牌招開政差出,何如?傳曰,弘文提學許遞,今日政差出。
執義南啓憲,獻納李載純等啓曰,請物故罪人國榮,極施孥籍之典焉。措辭見上請物故罪人裕,極施孥戮之典焉。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請謀反大逆不道知情不告罪人榮瑾,極施孥戮之典。措辭見上請楸子島安寘罪人崔鳳周,黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典焉。措辭見上請徑斃罪人喆增,亟施嗣賊已施之律。措辭見上請鹿島加棘罪人趙猷善,更令王府,嚴鞫得情,快正典刑焉。措辭見上答曰,不允。趙猷善事,已有處分,勿煩。
獻納李載純啓曰,請梟示罪人性世,亟施孥戮之典。措辭見上答曰,不允。
以大司諫曺殷承,正言金箕文·李舜儀,掌令李殷春·白仁行,持平李國應·丁學浚牌不進罷職傳旨,傳曰,只推。
以黃海監司曺錫輿狀啓,信川郡守韓弼敎,暗行御史,旣已封庫,爲先罷點事,傳曰,令該曹各別擇差,不日下送。
吏曹啓曰,公忠都事柳疇睦,除拜過限未肅拜,改差,何如?傳曰,允。
兵曹啓曰,僉知林漢坤,五衛將尹載學·李孝亮·金哲模,景福將朴俊爀,文兼趙秉鎬,俱以身病,勢難察任,今姑改差,何如?傳曰,允。
有政。吏批,行判書韓啓源進,參判李建弼牌招不進,參議鄭泰好進。
吏批啓曰,大司成今當差出,而擬望之人乏少,外任竝擬,何如?傳曰,允。
以洪遠植爲承旨,李裕膺爲大司憲,高濟鎰爲司諫,趙秉肅爲修撰,張世容爲大司成,任承準爲同義禁,趙基應爲弘文提學,洪鍾序爲藝文提學,沈東瑾爲信川郡守,李載益爲平康縣監,故學生金弼模·李集弘已上贈童蒙敎官,孝行卓異贈職事承傳,故學生尹榮國贈戶參例兼,尹敬毅贈左承旨,尹德徵贈僕正,已上同知尹載學三代,故學生林相鉉贈戶參,林快奎贈左承旨,林天載贈僕正,已上同知林寬壽三代,故通德郞宋順垣贈戶參,學生宋德旻贈戶議,參奉宋源樁贈樂正,已上同知宋鎭圭三代,故學生申皓贈持平,孝行卓異贈職事,承傳贈左承旨尹殷衡贈戶參例兼,贈戶議尹殷老贈戶參例兼,已上節義卓異加贈事,承傳。幼學李箕錫年九十,金龜欽年九十一,已上今超通政,依法典加資贈左承旨尹鵬贈戶參例兼,贈戶議尹麟贈戶參例兼,已上節義卓異加贈事,承傳。
兵批,判書金壽鉉進。以金益文爲都摠管,曺錫元·李承益·姜蘭馨·南廷順·權·鄭圭應·金永求·蔡東健·李義根爲副摠管,南百善爲同知,李珪永·趙漢斌爲僉知,鄭洛鉉爲訓鍊都正,朴長夏爲兼司僕將,李敎春·裵理龍·梁柱永爲五衛將,張完坰爲景福將,李冕鎬爲都摠經歷,李寅述爲訓鍊判官,張原相爲文兼,趙箕夏爲守門將,金基鉉爲林土別將,訓鍊判官加設二單李鳳憲·李宅鎬,權知訓鍊奉事單宋基煥,同知單李孝亮,黃海水虞候崔志臣,限畢役間,仍任事,承傳。
再政。以林基宙爲訓鍊主簿,具德魯爲武兼,同知單李基元,僉知三單朴長夏·裵理龍·梁柱永。
三政。以許爲武兼,李漢龜爲左捕從,同知單朴俊爀。
四政。以魚秉琇爲中樞經歷,申樂熙爲摠戎把摠,同知單張完坰。
五政。以金駿求爲訓鍊僉正,李龍憲爲御營把摠。
六政。以蔡奎鳳爲都摠經歷,鄭沅基爲訓鍊判官。
七政。以張允植爲訓鍊判官,金鳴直爲訓鍊主簿。
八政。以孫應泰爲訓鍊主簿,李熙七爲守門將。
九政。以柳翼東·張文逵爲守門將。
以黃海監司曺鎭輿狀啓,康翎縣監崔秉和,殿牌作變多日,始報禮吏,館直又不取招,不得已罷黜,其罪狀,令攸司稟處事,傳曰,該倅之晩時報來,必也譏詗而然矣。此時遞易,亦關民弊,姑令戴罪擧行。
政院啓曰,今十三日,行景慕宮夏享大祭,親祭祭文,當爲製進,藝文提學洪鍾序,待明朝牌招,使之製進,何如?傳曰,允。
漢城府啓曰,發遣郞廳,孝昌墓內垓字,犯葬十三塚及置標二處,竝爲掘出,古塚之墳形若宛者八處,亦爲平夷之意,敢啓。傳曰,知道。
戶曹啓曰,日後産室廳·護産廳,進排物種釐整,別單書入之意,敢啓。傳曰,知道。
訓鍊都監啓曰,本局別將金樂文,身病猝重,勢難察任,改差,何如?傳曰,允。
吏曹啓目,丹城縣監鄭愉秀名字,改以善始,出身尹秉寬名字,改以秉浩,具憲祖名字,改以穳祖,前五衛將金學默名字,改以學奎,刑曹參議李雲翼名字,改以泰儀事,爲等如告狀,令藝文館給帖,何如?啓,依允。
義禁府啓目,安骨浦萬戶劉致英原情云云,問目內辭緣,泛稱遲晩,刑推得情,何如?啓除刑推議處爲良如敎。
又啓目,孝昌墓前守衛官李容夏,守衛官許珏·梁榮洙等原情云云,傳旨內辭緣,泛稱遲晩,竝只刑推得情,何如?啓,除刑推議處爲良如敎。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。除在外外·未肅拜呈告人員,竝卽牌招,何如?傳曰,允。
又啓曰,三皇忌辰日,親行望拜禮,前期一日以稟事,曾有定式矣。今初十日太祖高皇帝忌辰日,親行望拜禮,何以爲之?敢稟。傳曰,北苑望拜禮,當親行矣。
戶曹啓曰,廣興倉所報,行判府事李裕元,今月初五日肅謝,故倉官往請祿牌,則以爲去閏四月祿俸,以本職肅謝前不敢領受云,何以爲之?敢稟。傳曰,更爲輸送。
弘文館啓曰,新除授修撰趙秉肅,卽爲牌招察任,何如?傳曰,允。
持平丁學浚,正言李舜儀等啓曰,請物故罪人國榮,極施孥籍之典焉。措辭見上請物故罪人裕,極施孥戮之典焉。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請謀反大逆不道知情不告罪人榮謹,極施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞠得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞠得情,快施極律焉。措辭見上請謀反不道罪人鍾三·鳳周,竝施孥戮之典焉。措辭見上請徑斃罪人喆增,亟施嗣賊已施之律。措辭見上請鹿島加棘罪人趙猷善,更令王府,嚴鞠得情,快正典刑焉。措辭見上答曰,不允。趙猷善,已有前批,勿煩。
正言李舜像啓曰,請梟示罪人性世,亟施孥戮之典。措辭見上新除授司諫高濟鎰,時在全羅道光州地。請斯速乘馹上來事,下諭。答曰,不允。下諭事,許遞。
以大司諫曺殷承,獻納李載純,正言金箕文,執義南啓憲,掌令李殷春·白仁行,持平李國應牌不進罷職傳旨,傳曰,只推。
營造都監啓曰,提調鄭圭應,除拜摠管矣,職務相妨,所帶副摠管之任,今姑遞改,何如?傳曰,允。
兵曹啓曰,今此移御時,景福宮把門騎兵,比昌德宮所減之數,爲二十一名矣。就各道上番軍最多邑中,量宜分減,停番收布之意,敢啓。傳曰,知道。
兵曹啓曰,丹鳳門東邊墻垣外面缺落處,今已畢築矣。晝察夜巡軍兵,解送直所之意,敢啓。傳曰,知道。
又啓曰,集春門南邊墻垣外面缺落處,今已畢築矣。把守軍兵,解送直所之意,敢啓。傳曰,知道。
又啓曰,卽接御營廳巡山哨官朴熙淳手本,則興仁門北邊第三城廊近處,體城四間許,頹圮云。爲先令繕工監堅實圍排,分授軍門,卽速修築,而把守軍兵,亦令該營量宜定送,限改築間,嚴加守直之意,分付,何如?傳曰,允。
訓鍊都監啓曰,本局哨官李道淳,身病猝重,勢難察任,改差,何如?傳曰,允。
義禁府啓目,粘連白前劉致英亦,禁墓之無難許賣,偸葬之未能檢察,俱著不法,自有當勘,以此照律,何如?啓,依允。
又啓目,粘連向前許鈺·李容夏·梁榮洙等亦,許珏單身爲墓官,職在守護,而乃反捧賂,許民入葬,事未前有,萬萬痛惋,似此無嚴習,不可以律無襯合,循例勘斷,以遠地定配之典。李容夏段,事在任內,必有聞知,而竟無現發之擧,難免掩護之責。梁榮洙段,除拜旣在事後,入直亦未幾日,則其所納供,盡或無怪是白乎矣。今旣現發,難逭溺職,竝只依此照律,何如?啓,依允。
戊辰五月初八日辰時,上御誠正閣。進講入侍時,判府事李裕元,講官洪淳穆,參贊官趙昌永,侍讀官鄭顯裕,假注書康炳迪,記事官朴定陽·崔鳳九,各持論語第□卷,以次進伏訖。
上在昌德宮。停常參·經筵。
政院啓曰,明日北苑望拜禮相値,視事頉稟之意,敢啓。傳曰,知道。
又啓曰,合辭方張之時,兩司無詣臺之員,事甚未安。未肅拜呈告人員,竝卽牌招,何如?傳曰,允。
又啓曰,左副承旨洪遠植,右副承旨朴齊寬,今日不爲仕進,竝卽牌招,何如?傳曰,允。
又啓曰,同義禁任承準,除拜後過三日,不爲出肅,依定式推考警察,仍卽牌招察任,何如?傳曰,允。
又啓曰,假注書徐相駿,身病猝重,勢難察任,今姑改差,何如?傳曰,允。
又啓曰,明日望拜時,闕字牌及爐盒,當爲奉來,門路,以何處爲之乎?敢稟。傳曰,集成門爲之。
徐相駿改差,代以鄭顯英爲假注書。
傳曰,藥院都提調有闕之代,前望入之。
內醫都提調前望入之。領議政金炳學落點。
都摠府啓曰,今日內三廳入直武兼禁軍及軍兵,當爲中日習射技放,而國忌齋戒相値,不得設行之意,敢啓。傳曰,知道。
持平李國應,正言金箕文等啓曰,請物故罪人國榮,極施孥籍之典焉。措辭見上請物故罪人裕,極施孥戮之典焉。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請謀反大逆不道知情不告罪人榮謹,極施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞠得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞠得情,快施極律焉。措辭見上請謀反不道罪人鍾三·鳳周,竝施孥戮之典焉。措辭見上請徑斃罪人喆增,亟施嗣賊已施之律。措辭見上請鹿島加棘罪人趙猷善,更令王府,嚴鞠得情,快正典刑焉。措辭見上答曰,不允。趙猷善事,已有前批,勿煩。
正言金箕文啓曰,請梟示罪人性世,亟施孥戮之典。措辭見上答曰,不允。
以大司諫曺殷承,獻納李載純,正言李舜儀,執義南啓憲,掌令李殷春·白仁行,持平丁學浚牌不進罷職傳旨,傳曰,只推。
傳曰,明日出宮門路,以協陽門爲之。
傳曰,自明日進講,停。
政院啓曰,明日北苑望拜禮時,兩司長官,當爲進參,大司憲李裕膺,大司諫曺殷承,竝卽牌招,以爲淸齋,何如?傳曰,允。
傳曰,明日望拜禮後,當御春塘臺,參班儒武應製矣。弘文提學,待明朝牌招,武士則兵判,試藝於丹楓亭。
禮曹啓曰,今五月十一日,行孝昌墓忌辰祭享時,本墓兩官,當爲進參,而守衛官一員有闕未差,無以擧行云。一員未差之代,卽令該曹以在京無故人,口傳差出,以爲備員將事之地,何如?傳曰,允。
吏曹口傳政事,以鄭有恂爲孝昌墓守衛官。
戶曹啓曰,判府事李裕元,未肅拜祿俸,更爲輸送,則祗受之意,敢啓。傳曰,知道。
摠戎廳啓曰,本廳中軍鄭雲翼,身病甚重,勢難察任,今姑改差,何如?傳曰,允。
御營廳啓曰,興仁門北邊第三城廊頹圮處,今月初十日爲始,改築之意,敢啓。傳曰,知道。
兵曹口傳政事,金箕錫爲摠戎中軍。
義禁府啓曰,黃海監司曺錫輿狀啓內,康翎縣監崔東和,不得已罷黜,其罪狀,令攸司稟處事。判付內,該倅之晩時報來,必也譏詗而然矣。此時遞易,亦關民弊,姑令戴罪擧行事,命下矣。崔東和姑令戴罪擧行事,分付該道道臣之意,敢啓。傳曰,知道。
義禁府照目,粘連安骨浦萬戶劉致英,本府議啓內,禁墓之無難許賣,偸葬之未能檢察,俱著不法,自有當勘,以此照律罪,杖六十徒一年定配私罪,奉敎依允爲旀,功減一等爲良如敎。
又照目,粘連孝昌墓前守勅官李容夏,守衛官梁榮洙等矣,本府議啓內,李容夏段,事在任內,必有聞知,而竟無現發之〈擧〉,難免掩護之責。梁榮洙段,除拜旣在事後,入直亦未幾日,則其所納供,容或無怪是白乎矣。今旣現發,難逭溺職。竝只以此照律罪,李容夏,杖八十收贖,奪告身三等,梁榮洙,笞五十收贖,解見任別敍,竝只私罪,奉敎依允爲旀,李容夏功減一等,梁榮洙功議各減一等爲良如敎。
義禁府啓曰,時囚罪人許珏,施以遠地定配之典,議處公事判付內,依允矣。許珏,慶尙道晉州牧遠地定配,而以議啓內辭意,具罪目,依例發遣府羅將,押送配所,何如?傳曰,允。
義禁府啓曰,時囚罪人劉致英,杖六十徒一年,照律公事。判付內依允,功減一等事,命下矣。劉致英,減徒加杖,杖一百收贖,只告身盡行追奪放送,何如?傳曰,允。
判府事李裕元箚曰云云。答曰,省箚具悉卿懇。愼節奉慮,旣欲還鄕調息矣,兼務中藥院之銜,今姑許副。仍傳曰,此批答,遣史官,傳諭。
大司成張世容疏。省疏具悉。爾其勿辭察職。
戊辰五月初九日辰時,上御誠正閣。進講入侍時,講官洪鍾序,參贊官洪淳學,檢討官李晩耆,假注書康炳迪,記事官朴定陽·崔鳳九,各持論語第□卷,以次進伏訖。
上在昌德宮。停常參·經筵。
望拜禮還入幕次後,藥房·內閣·政院·玉堂口傳問安。答曰,知道。
藥房都提調金炳學,提調李豐翼,副提調趙性敎啓曰,伏未審日間,聖體,若何?寢睡·水刺之節,何如?臣等率〈諸〉御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,明日再明日,景慕宮夏享大祭,齊戒相値,視事頉稟之意,敢啓。傳曰,知道。
又啓曰,議政府郞廳來言,今日賓廳日次,而北苑望拜禮相値,不得來會云矣,敢啓。傳曰,知道。
傳曰,禮房承旨馳詣孝昌墓,奉審摘奸以來。
傳曰,吏戶換房。
傳曰,戶房承旨與禮曹堂上,戶曹郞廳,依定式馳詣宣武祠,奉審以來。
傳曰,原任直閣李世用,檢校差下。
奎章閣啓曰,原任直閣李世用,檢校差下事,命下矣。卽爲牌招入直,何如?傳曰,允。
傳曰,參班儒生賦居首三下幼學李載英,直赴殿試,之次草三下幼學李載晩,直赴會試,之次次上進士曺慶承等二人給二分,之次次上幼學李炳給一分,之次次上生員黃錫仁等五人,各奎章全韻一件賜給。
傳曰,惟我孝宗大王暨昭顯世子。麟坪大君,昔日友于之盛,至今追惟,欽仰嘆誦,而昭顯世子後承,二百年廢枳之餘,幾不得保有華閥矣。今番此人之始占科名,可以系得家聲,曷勝喜幸。直赴李載英,賜樂。
傳曰,還宮,當自內爲之矣,該房知悉。
傳曰,入格儒生,明日待令。
戊辰五月初十日辰時,上詣北苑。望拜禮親行,仍御春塘臺,參班儒生應製試取,入侍時,行都承旨趙性敎,左承旨李元會,右承旨趙昌永,左副承旨洪遠植,右副承旨朴齊寬,同副承旨洪淳學,記事官吳長善,假注書鄭顯英,記事官朴定陽·崔鳳九,檢校直提學趙寧夏·李載冕,檢校直閣李世用,檢校待敎徐相翊·鄭範朝·趙慶鎬,玉堂缺。以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李豐翼,副提調趙性敎進前問候訖,由協陽門,詣北苑,降輿入幕次。小頃通禮跪啓請出次。上改具翼善冠·黑團領袍,以出乘輿至帳外。通禮跪啓請降輿,仍導上詣版位,行四拜禮。通禮跪啓請跪,上跪。司香官二人進前焚香訖,上行四拜禮。通禮跪,啓禮畢,大臣問候訖,通禮導上還入幕次。少頃。通禮跪啓請出次。上改具翼善冠·衮龍袍以出,乘輿至春塘臺。降輿陞座,承旨請出標信開布城,儒生入場,仍讀奏入門單子訖,引儀引弘文提學對讀官行四拜禮,以次就位。上命試官進前。命書賦題大明天地此中輸,弘文提學跪書讀奏,對讀官奉出懸之。少頃上命考試,仍行科次。試官書等,承旨圻封訖。上命書傳敎曰,參班儒生應製賦,居首三下幼學李載英,直赴殿試,之次草三下幼學李載晩,直赴會試,之次次上進士曺慶承等二人給二分,之次次上幼學李炳給一分,之次次上生員黃錫仁等五人,各奎章全韻一件賜給。又命書傳敎曰,入格儒生,明日待令。又命書傳敎曰,還宮,當自內爲之矣,該房知悉。通禮跪,啓禮畢,承旨請出標信解嚴,上降座還內。諸臣以次退出。
上在昌德宮。停常參·經筵。
政院啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,大駕詣景慕宮,入齊室後,大王大妃殿·王大妃殿·大妃殿問安,何承旨進去乎?敢稟。傳曰,同副承旨進去。
傳曰,入格儒生入侍。
政院啓曰,卽者景慕宮官員來言,明日動駕時,提調一員,當爲進參,而都提調李景在,提調韓啓源,俱有身病云。提調卽爲牌招,何如?傳曰,提調許遞,前望入之。
景慕宮提調前望入之。趙秉昌落點。
內醫院啓曰,親享隔日,分提調,令該曹口傳差出,何如?傳曰,允。
吏曹口傳政事,兪鎭五爲分內醫院提調。
政院啓曰,大司憲李裕膺,執義南啓憲,掌令李殷春·白仁行,持平李國應·丁學浚牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁學浚牌不進罷職傳旨,傳曰,只推。
傳曰,明日出宮內門路,以協陽門爲之。
傳曰,發遣吏郞,諸執事,淸齊與否,摘奸以來。
議政府啓曰,卽見公忠監司閔致庠狀啓謄報,則韓山郡大同所載船,致敗於庇仁地,而該船主南士連,本名玉鉉,初無船隻執籌,於抽籤時賃得他船,裝載發船,到此敗船云矣。稅運之無船執籌,前後禁飭,果何等截嚴,而今其誣罔抽籤,徒手下往,賃得過去之船,致此渰敗之境,國穀攸重,罪不容誅,此若尋常之處斷,有國典憲,將安所稅?亦無以絶來後無窮之弊,罪人南士連,令公忠水營,大會軍民,梟首警衆,雖以騎船監色言之,始也稱病而不來,末乃聞報而追引,已是可駭之甚,而且計其程途,不過爲一日之程,則必有察氣相連而然,嚴覈情節,在亦不已。致敗穀物,自本邑一一改色,斯速備納,魯城稅穀之臭載者,雖是挾船,而其元船之賃船與否,一體査實登聞之意,分付道臣,何如?傳曰,允。
奎章閣啓曰,守宮檢校直閣鄭健朝,待開門牌招,何如?傳曰,允。
禁衛營啓曰,本營從事官李承宇,身病甚重,勢難察任,今姑改差,何如?傳曰,允。
吏曹啓目,星州牧使南義重名字,改以義元,前正南鎬重名字,改以鎬元,前監役南岐重名字,改以岐元,前都事南世重名字,改以世元,靈光郡守南商龍名字,改以廷龍,出身南商悳名字,改以廷悳,持平丁學浚名字,改以浚敎,前五衛將李雲翰名字,改以容儀,出身李舜岳名字,改以舜奎,李禎岳名字,改以禎奎,前武兼申泰洙名字,改以檡事爲等如告狀,令藝文館給帖,何如?啓,依允。
戊辰五月十一日巳時,上御重熙堂。入格儒生入侍時,右承旨趙昌永,假注書鄭顯英,記事官朴定陽·崔鳳九,以次進伏。儒生等序立階下訖。上曰,史官分左右。昌永進前奏曰,待令儒生,使之陞堂,奏職姓名乎?上,可之。儒生等,以次進前。奏職姓名訖。昌永曰,儒生頒賞,行禮乎?上,可之。儒生頒賞行禮訖。昌永曰,儒生出送乎?上曰,唯。仍命史官就座,又命退,承史以次退出。
上在昌德宮。停常參·經筵。
大駕詣宗廟,入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
展拜還入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨夕問安。答曰,知道。
政院啓曰,明日常參·經筵,取稟。傳曰,停。
都摠府啓曰,副摠管李承益,以漢城左尹,導駕進參,晝仕出去之意,敢啓。傳曰,知道。
傳曰,都承旨馳詣宗廟,奉審以來。
政院啓曰,臣以大王大妃殿·王大妃殿·大妃殿問安,進去,下直之意,敢啓。傳曰,知道。
又啓曰,禮貌官來言,百官稟旨就次。傳曰,知道。
又啓曰,大王大妃殿·王大妃殿·大妃殿,夕問安,何承旨進去乎?敢稟。傳曰,右副承旨進去。
傳曰,隨駕軍兵,令各其營犒饋。
都摠府啓曰,今日內三廳入直武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
政院啓曰,臣以大王大妃殿·王大妃殿·大妃殿,夕問安,進去,下直之意,敢啓。傳曰,知道。
又啓曰,祀典所重,何等敬謹,而今日進排官擧案時,濟用監官員,初不待令,事未前有,萬萬該然。當該進排官,所當重勘,而本院請推之外,無他可施之罰,何以爲〈之〉?敢稟。傳曰,事過後拿處。
又啓曰,奏御文字,何等審愼,而兵曹別省記中,終獻官姓名,誤爲書入,致勤下詢,事體所在,誠極未安。原省記,今方改付標以入,而當該入直堂上,不可無警,推考郞廳,所當重勘,而本院請推之外,無他可施之罰,何以爲之?敢稟。傳曰,允。郞廳從重推考,捧納承旨,亦爲推考。
傳曰,中官金元鶴,擧措無嚴,施以遠配之典。
兵曹啓曰,謹依下敎,隨駕軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵及武藝別監等處乾犒饋分給之意,敢啓。傳曰,知道。
禁衛營啓曰,謹依下敎,隨駕軍兵等處,乾犒饋分給之意,敢啓。傳曰,知道。
御營廳啓曰,謹依下敎,隨駕軍兵處乾犒饋分給之意,敢啓。傳曰,知道。
扈衛廳啓曰,謹依下敎,隨駕將官·將校·軍兵等處乾犒饋分給之意,敢啓。傳曰,知道。
奎章閣啓曰,夜間閣內諸處,無事之意,敢啓。傳曰,知道。
又啓曰,大駕今已還宮,守宮檢校直閣鄭健朝,依定式減下,何如?傳曰,允。
右參贊金應均疏。答曰,省疏具悉。所請依施。
戊辰五月十二日巳時,大駕詣景慕宮。夏享大祭親祭擧動入侍時,行都承旨趙性敎,左承旨李元會,右承旨趙昌永,左副承旨洪遠植,右副承旨朴齊寬,同副承旨洪淳學,記事官吳長善,假注書鄭顯英,記事官朴定陽·崔鳳九,檢校直提學趙寧夏·李載冕,直提學趙成夏,檢校直閣李淳翼·李承純·李世用,檢校待敎徐相翊·鄭範朝·趙慶鎬,玉堂缺。以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調李豐翼,副提調趙性敎進前問候訖。出協陽門。通禮跪啓請降輿乘輦。上降輿乘輦,又跪請執圭。上執圭,由肅章門,出敦化門進發。至宗廟前路,降輦步過還乘輦。傳曰,都承旨馳詣宗廟,奉審以來。出傳敎至景慕宮大門外。通禮跪啓請降輦乘輿,又啓請釋圭。由東夾門,至齋室門外,降輿入齋室。少頃。通禮跪啓請出次。上改具冕服·玉帶·赤舃以出。禮儀使導上詣版位,行再拜禮,陞詣宮內奉審,仍詣省器位,視濯滌。祝史齋郞擧羃告潔。仍詣望廟樓版位,行四拜禮,陞詣廟內,捲帳奉審訖,上釋圭。還入齋室。少頃出次執圭,詣省牲位。掌牲令率其牢屬,進前擧手曰腯,大祝巡牲一帀,進前擧手曰充,仍牽出犧牲訖,上釋圭。還入齋室,諸臣輪回詣閤。
上在昌德宮。停常參·經筵。
自卯時至酉時,灑雨下雨,測雨器水深二分。
經宿後,宗親·儀賓·藥房·內閣·政院·玉堂口傳問安。答曰,知道。
朝廷·二品以上單子問安。答曰,知道
親祭還入齋室後,宗親·儀賓·藥房·內閣·政院·玉堂口傳問安。答曰,知道。
朝廷·二品以上單子問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,左副承旨洪遠植,同副承旨洪淳學,今日不爲仕進,竝卽牌招,何如?傳曰,允。
傳曰,自明日進講爲之。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
以左副承旨洪遠植牌不進罷職傳旨,傳曰,只推。
注書吳長善病,代以尹錫圭爲假注書。
以李肇秀囚單子傳曰,飭已施矣,分揀放送。
義禁府啓曰,中官金元鶴,施以遠配之典事,承傳啓下矣。金元鶴平安道价川郡遠配,而以承傳內辭意,具罪目。依例發遣府羅將,押送配所,何如?傳曰,允。
景慕宮夏享大祭,親祭敎是時,亞獻官領議政金炳學,終獻官南寧尉尹宜善,進幣瓚爵官大護軍李源命,奠幣瓚爵官吏曹參議鄭東好,薦爼官戶曹判書金炳國,禮儀使禮曹判書曺錫雨,典祀官奉常正趙性鶴,宮司令鄭廷始,宮闈令尙膳鄭東吉,堂上執禮副護軍李承純,堂下執禮宗府正李起鎬,執尊副應校趙準永,大祝應敎李世用,祝史副校理鄭顯裕,齋郞副修撰李容萬,捧爼官戶曹正郞尹容善,盥洗位禮曹正郞裵憲璋,禮曹佐郞黃夏謙,爵洗位直講金始熙,典籍李學年,亞終獻盥洗位承文判校申世杰,掌牲令典牲直長李重植,協律郞掌樂正韓喆愚,贊者引儀李熙藻·朴齊性,謁者兼引儀崔綸在,假引儀李漢鎭,贊引假引儀李浩德·安亨植,祭監監察金正根閔種洙。
戊辰五月十三日子時,大駕詣景慕宮。夏享大祭親祭入侍時,行都承旨趙性敎,左承旨李元會,右承旨趙昌永,左副承旨洪遠植,右副承旨朴齊寬,同副承旨洪淳學,記事官吳長善,假注書鄭顯英,記事官朴定陽·崔鳳九,檢校直提學趙寧夏·李載冕,直提學趙成夏,檢校直閣李淳翼·李承純·李世用,檢校待敎徐相翊·鄭範朝·趙慶鎬,玉堂缺。以次侍立。時至,通禮跪啓請外辦。上具冕服·玉帶·赤舃以出。禮儀使導上詣神門外,跪啓請執圭。上執圭,詣版位。禮儀使跪啓請行事,軒架作,啓熙運之樂,啓熙運之舞作,樂八成。禮儀使啓請鞠躬再拜,上行再拜禮。樂九成,禮儀使導上詣盥洗位,啓請搢圭盥洗,上盥洗訖,還執圭,陞詣尊所。登歌作,啓熙運之樂,啓熙運之舞作,執尊擧羃,瓚爵官酌鬯訖,上詣神位前。禮儀使啓請搢圭,上搢圭。承旨奉香,承旨奉罏,上三上香。禮儀使啓請執瓚,灌地,進幣,瓚爵官捧瓚跪進。上執瓚以授奠幣,瓚爵官。禮儀使啓請執幣,獻幣,進幣,瓚爵官捧幣跪進,上執幣以授奠幣,瓚爵官奠于案。禮儀使啓請執圭,俯伏,興平身。上執圭俯伏,興平身。登歌止,禮儀使導上降復位,啓請進饌。祝史捧毛血盤肝膋㽅,奠于神位前。祝史取肝出戶,燔于罏炭,還尊所。典祀官引饌入自正門。軒架作肅安之樂,捧爼官捧牲匣。祝史進徹毛血盤,以授齋郞。饌至,大祝迎引於階上,薦爼官詣神位前跪奠。牛羊豕訖,禮儀使啓請行初獻禮,導上詣神位前,上跪搢圭。禮儀使啓請執爵,獻爵,進幣,瓚爵官捧爵跪進,上執爵以授奠幣,瓚爵官奠于案。禮儀使啓請執圭,俯伏,興少退,跪上執圭俯伏,興少退,跪樂止,大祝進跪讀祝訖。樂作。禮儀使啓請俯伏,興平身,上俯伏,興平身。禮儀使導上降復位,入小次,啓熙運之舞退,報隆恩之舞進,亞獻官領議政金炳學行亞獻禮,終獻官南寧尉尹宜善行終獻禮訖,禮儀使導上詣飮福位,受爵受祚如儀訖,行再拜禮,徹籩豆,登歌作康安之樂樂止,軒架作景安之樂,上行再拜禮,次詣望燎位,望燎如儀訖,禮儀使跪啓禮畢,仍導上出神門外,大臣進前問候訖,上還入齋室。少頃。通禮跪啓請外辦,上具遠遊冠·絳紗袍,乘輿出宮門外。通禮跪啓請降輿乘輦。上降輿乘輦,又啓請執圭。上執圭進發,至宗廟前路,降輦步過,還乘輦進發,由敦化門,入肅章門。通禮跪啓請降輦乘輿。上降輦乘輿,又啓請釋圭,上釋圭。入協陽門。兵曹判書跪稟放仗,承旨請出標信解嚴,上還內。諸臣以次退出。
上在昌德宮。停常參·經筵。
經宿翌日,大殿,宗親·儀賓·內閣·政院·玉堂口傳問安。答曰,知道。
朝廷·二品以上,兵曹堂上,大司諫單子問安。答曰,知道。
大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
藥房提調李豐翼,副提調趙性敎啓曰,閟宮親祼,誠禮克伸,侵曉回鑾,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲李裕膺,大司諫曺殷承,旣入闕中,不爲傳啓,直爲出去,事甚未安。竝推考,何如?傳曰,允。
傳曰,禮房承旨馳詣宗廟·景慕宮,奉審摘奸以來。
政院啓曰,假注書鄭顯英,身病猝重,勢難察任,今姑改差,何如?傳曰,允。
鄭顯英改差,代以崔柄大爲假注書。
宗親府啓曰,明日天漢殿望奉審日次,臣鍾承進詣擧行之意,敢啓。傳曰,知道。
承文院啓曰,文臣登科年滿五十人,分館後陞六,載在法典,今亦依例陞六事,分付詮曺,何如?傳曰,允。
刑曹啓曰,今此動駕時衛外擊錚人中,原州幼學李禹範爲其父啓淳殺獄稱冤事也,案已成鐵。開城良女金召史爲其夫李致珪定配請放事也,罪犯稍重。西部巡將張碩熺,家統卞正事也,爰辭謊雜,竝原情勿施,嚴飭放送之意,敢啓。傳曰,知道。
又啓曰,卽接江原監司趙龜夏文移,則平康縣徒三年定配罪人表萬秀限滿云矣。取考曹上配案,則萬秀以四寸兄嫂居媒罪,乙丑五月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
吏曹啓目,權知承文院副正字李左堯·李圭燮·李殷夏·金弘集·趙正敎·洪佑翼·兪望源,口傳施行,何如?啓,依允。
又啓目,權知成均館學諭朴龍㘽·宋淇·吳宅禹·金學璘·金永薰·車有聲·李康勳,口傳施行,何如?啓,依允。
又啓目,權知校書館副正字姜永壽·玉景鍊·李載龜,口傳施行,何如?啓,依允。
戊辰五月十四日辰時,上御誠正閣。進講入侍時,領〈府〉事金炳學,同知事趙基應,參贊官洪淳穆,檢討官李容萬,假注書尹錫圭,記事官朴定陽·崔鳳九,各持論語第□卷,以次進伏訖。
上在昌德宮。停常參·經筵。
藥房提調李豐翼,副提調趙性敎啓曰,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日內三廳入直武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,右承旨趙昌永,左副承旨洪遠植,右副承旨朴齊寬,今日不爲仕進,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
以咸鏡監司李興敏狀啓,利原縣監南文翼,暗行御史,旣封庫,爲先罷黜事,傳曰,令該曹口傳各別擇差,當日給馬下送。
政院啓曰,大司憲李裕膺,執義南啓憲,掌令李殷春·白仁行,持平丁浚敎·李國應牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
以右承旨趙昌永,左副承旨洪遠植牌不進罷職傳旨,傳曰,只推。
奎章閣啓曰,景慕宮望廟樓,今望奉審,無頉之意,敢啓。傳曰,知道。
內醫院啓曰,日後産室廳·護産廳進排,各項物種,量宜裁減,永爲定式事,向有所命下者,而所重自別,事係審愼,自本院,不敢擅便,謹依雲峴宮所敎,復舊例釐正,別單書入,而其外所用物種與藥材,依下敎隨時待令之意,敢啓。傳曰,知道。
兵曹啓曰,北苑親行望拜禮時,參班武士試射入格人等,依判下施賞,而筒箇箭竹,以軍器寺所在者,頒給之意,敢啓。傳曰,知道。
吏曹啓目,權知成均館學諭金學璘,權知校書副正字李載龜,俱爲登科,前年滿五十,依法典六品職,遷轉,何如?啓,依允。
京畿監司李宜翼疏略曰,臣冒據藩宣,已有年于玆耳。臣拙於剸理,短於威明,雖尋常事爲,不能隨處牽補,以盡一日之責,假使踐歷之不及臣者居之,尙不當徒費厚廩,終歸罷軟而止矣,伏況臣有十數年已痼之祟,熇熱漸熾,宿症闖肆,以若見狀,何以自力視務哉?才旣不逮,病又如此,乞遞臣藩臬之任,俾蒙生盛之澤焉。答曰,省疏具悉。吏奸民憂,何時不然,而在今日尤何可放忽矣?嚴明明察,實爲急先之務,卿其勿辭,益勉旬宣之責。
戊辰五月十五日辰時,上御誠正閣。進講入侍時,講官趙性敎,參贊官洪淳學,侍讀官趙肅夏,假注書崔炳大,記事官朴定陽·崔鳳九,各持論語第五卷,以次進伏訖。上曰,史官分左右。上誦前受音一遍訖,仍開卷。性敎讀自閔子侍側,止過猶不及,仍奏釋義訖。上命授書算于性敎,上讀新受音十遍訖。性敎還納書算,上曰,閔子之言,必有中是君子然後事,而觀其德器,庶幾入於聖人之域矣。性敎曰,誠然矣。孔門稱德行,顔淵·閔子騫,言必當理,亦有德者之所能,而德量深厚,可以進於聖人之域矣。上曰,由之瑟奚爲云者,抑子路之剛勇,而升堂未入室,以喩子路之工夫耶?性敎曰,然矣。子路氣質剛勇,鼓瑟而有北鄙殺伐之聲,有異夫子太和之氣。故抑其剛勇,及其門人之不敬也,又揚其善,喩其學之已造於正大高明,特未造乎精微之奧,若升堂而未入室者也。上曰,門人之不敬子路,亶由於夫子一言,以子路之賢,猶復如此,則以今世觀之,見敬於朋輩,不亦難乎?性敎曰,誠然矣。夫子得英才而敎育,其徒三千,一言之評才學之高下立辨,故門人之不敬子路有以也。夫子或慮其不與於門弟,稱其造道處而解之,同學門徒,多以師門稱評,定爲人品低仰者,類如是矣。上曰,師也商也之過不及,俱非中庸之道也。性敎曰,然矣。子張,才高意廣而常過中,子夏,篤信謹守而常不及,過與不及,失中則一也。仍奏曰,道本無形,有非語言可詳。故取堂室以喩進道之序,堂者高明之處,室者深奧之所也。苟非造道也深,未能入室。夫子之時,有叔孫武叔者,語大夫於朝曰,子貢賢於仲尼,子貢以宮墻譬之曰,賜之牆及肩,窺見室家之好,夫子之墻數仞,不得其門而入,不見宗廟之美,百官之富,是誠善喩也。上曰,謂子貢賢於孔子者,是豈知者之言也。夫子入太廟,每事,〈問〉或問曰,孰爲鄒人之子知禮云者,亦這等無知之人也。性敎曰,上敎誠切當矣。當時之人,不識夫子之爲大聖,妄言至此,蓋三千弟子,得其門而入者,寡矣,況升堂乎,又況入室乎?論以進道次第,則由宮墻而入門,入門而階梯,由階梯而升堂,升堂而入室,才者躐等,失於過,愚者自劃,失於不及。夫道以中庸,爲至聖人之敎,抑其過引其不及,歸於中道而已,中也者,在天而斗爲衆星之中,在人而心爲一身之中,天有斗而臨制四卿,四時成,五行均,不違乎運中之功,人有心而從應萬事,萬善具,七情節,亦不失時中之義,聖人所以體天行盡人道,而協于中者,曰惟心耳。堯·舜之精一執中,湯·武之建中建極,卽前後傳授心法,而允爲章百姓表萬邦之大本也。上曰,極是皇極之極,而建極之義,何如?性敎曰,洪範九疇,皇極居五,皇大也,極中也。是爲大中之義,人君建立大中之道,而四方之所取則者也。又奏曰,由與師商,親炙聖門,稱爲高弟,宜其所立卓如,而學猶未入室,行猶過不及,均之爲失中,列侍問答,尤驗進道之深淺,竊伏念聖學漸至高明,凡於此等處,潛心玩味,何者爲升堂,何者爲入室,何者爲過,何者爲不及,深究其所以然,默識而傍通之,則執中建極之工,章百表萬之化,亦惟在於殿下一心上運用之如何,伏願澄省焉。肅夏曰,長府郞藏貨財之府也,古人改作,必有不得已者然後乃改。今魯人慮不至此,無故而改之,示人以崇利聚斂之意,且勞民傷財,在於得己,則不如仍舊貫之善。故閔子諷之,繼之曰,何必改作?斯言可以觀雍容辭氣,外和內剛,有闇闇之氣像,而言又中理矣。夫子歎其有沈厚之德,而言能中節也。淳學曰,自止內文義,講官·儒臣,備陳無餘,臣無容更達矣。上掩卷,仍命史官就座。又命退,諸臣以次退出。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,利原縣監李奎一,當日給馬下送事,命下,而肅單今始來呈,事未前有,萬萬駭然。臣之趁不提飭,不勝惶恐,原單子,雖不得不捧入,該縣監所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,假注書尹錫圭,身病猝重,勢難察任,今姑改差,何如?傳曰,允。
尹錫圭改差,代以韓圭覲爲假注書。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
刑曹啓曰,禮曹啓辭內,孝昌墓來龍後及內垓字至近處,有所犯葬之說,入於傳聞,故不勝驚悚,卽爲發遣郞廳,一一摘奸,這這査實,則以爲來龍後百餘步之地,有二塚,塚形糢糊,若先成墳而後平土者。故仍爲掘驗,則一是合窆也,一是單葬也。書員崔東俊,昨年八月分,潛賣於城內居申英德處,許其偸埋者,而遂分其價,或納墓官,或給墓屬,互相和應,有不可掩。至於內垓字,則或先置標,又多成塚,此亦東俊之所許賣於近江諸漢者云。蓋墓所之莫重,何如,龍後之最緊,何如,而符同許賣,毁破入葬,此誠無前之大變,罔赦之致案也。若其內垓字之許賣,猶屬第二件事,而名以墓官,非惟不能禁戢,反未免染指於其間,究厥所爲,萬萬駭惋。雖以後來之墓官言之,又無不聞不知之理,而一向掩護,焉逭其責?前守衛官李容夏,守衛官許珏·梁榮洙,竝令該府,拿問嚴勘,該書員崔東俊,塚主申英德,論其所犯,死有餘罪,竝與和應之墓屬內垓字置標及成塚諸漢,移送秋曹,嚴刑窮査,分輕重依律勘處。所謂置標與犯葬諸塚,一傡掘去之意,分付漢城府,何如?傳曰,允事,批下矣。命下之後,適値齋日,未卽擧行,而今旣過齋,故已捉囚之罪人等,嚴刑究問,則崔東俊段,渠以該書員,固當審愼之不暇,而莫重墓所近地,捧價潛賣,許民入葬,已於該司査實,奸狀盡露,今又臣曹,刑覈輸款無餘,事未前有,大關變怪,罪雖罔赦,律無襯合,施以島配之典,申英德段,罔念所重之地,敢生無嚴之心,亦符同墓屬,狼雜行賂,兩塚犯葬於來龍百餘步之地,究厥所爲,萬萬痛惡。東俊,全羅道珍島府金甲島定配所,英德,依大典會通,禁標內犯葬者,減死定配之文,慶尙道巨濟府減死定配所,而俱不可以已經刑訊而止,待拷限加刑一次,竝卽押送。守僕朴基弘·金大吉·曺允喜等段,縱有指使之藉口,難免和應之情跡。置標漢崔錫奉段,雖與犯葬差殊,有難全釋。成塚曺千甫·李敬汝·姜道吉·文乭石·高信汝·李昌寬·金仲一·金春化·崔順集·金命錫·金晉永等段,垓字之內,汗漫入葬,俱極痛駭。今不可以已盡掘去,亦難容恕。已上十五名,各嚴刑一次,懲礪放送,作奸之山直李英默,犯葬之李大遠,逃躱不現,尤極痛惋,分付左右捕廳,刻期詗捉,待就捕,一體嚴懲之意,敢啓。傳曰,知道。
訓鍊都監啓曰,本局哨官李章烈,諸將官射講時,柳葉箭連五巡全布,依例別單書入之意,敢啓。傳曰,知道。
御營廳啓曰,本廳中軍沈宜豐,身病甚重,勢難察任,改差,何如?傳曰,允。
摠戎啓曰,本廳千摠吳晉泳,身病甚重,勢難察任,改差,何如?傳曰,允。
戊辰五月十六日辰時,上御誠正閣。進講入侍時,講官申應朝,參贊官洪遠植,侍讀官李赫準,假注書崔炳大,記事官朴定陽·崔鳳九,各持論語第□卷,以次進伏訖。
上在昌德宮。停常參·經筵。
政院啓曰,明日常參·經筵,取稟。傳曰,停。
又啓曰,來二十一日,朝參日次,而顯隆園忌辰正日,相値,頉稟之意,敢啓。傳曰,知道。
又啓曰,來二十一日,輪對日次,而顯隆園忌辰正日,相値,頉稟之意,敢啓。傳曰,知道。
又啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,右副承旨朴齊寬,今日不爲仕進,卽爲牌招,何如?傳曰,允。
兵曹口傳政事,以金永求爲御營廳中軍。
都摠府啓曰,副摠管金永求,以武臣朔試射試官,慕華館晝仕出去之意,敢啓。傳曰,知道。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
司甕院啓曰,卽接葦魚監捉官所報,則自設箭初,葦魚無端稀産之中,連値潦漲,不得設網捉魚,不知爲幾番,於斯之間,五十日捉魚之限,節序太晩,限內萬無本色捉納之道,未封中葦魚一千三百五十八級,願以鹽蘇魚一千三百五十八級代封云矣。在前如此之時,曾有稟旨代封之例,而莫重進上,自下不敢擅便,惶恐,敢啓。傳曰,知道。代封。
兵曹啓曰,禁軍來秋冬等祿試射時,柳葉箭沒技人,別單書入之意,敢啓。傳曰,知道。
訓鍊都監啓曰,本局別將吳夏泳,身病猝重,勢難察任,改差,何如?傳曰,允。
禁衛營啓曰,本營騎士將趙羲豐,身病猝重,勢難察任,今姑改差,何如?傳曰,允。
戊辰五月十七日辰時,上御誠正閣。進講入侍時,知事朴永輔,參贊官洪淳學,檢討官李晩耆,假注書韓圭覲,記事官朴定陽·崔鳳九,各持論語第□卷,以次進伏訖。上曰,史官分左右。上誦前受音一遍訖,仍開卷。永輔讀自子路問聞斯行諸,止回何敢死,仍奏釋義訖。上命授書算于永輔,上讀新受音十遍訖。永輔還納書算。上曰,求也退,故進之,由也兼人,故退之何謂也?永輔曰,冉有爲人,近於弱,凡所當爲之事,逡巡退縮,而不敢爲,故鼓銳而進之。子路則過於勇,故使之有所稟命,必審而後行,此卽退之也。中庸言知仁勇,而言勇處,便稱子路,且有聞而未及行之,惟恐其更有所聞,以此觀之,於所當爲,其勇敢,可知也。上曰,兼人者,何謂也?永輔曰,此在下章,卽勝人之謂也。仍奏曰,聖門敎人,各因其材而篤焉。故於諸弟子,問仁問孝之答,人各異辭,抑其過,引其不及,務歸於中道,故於子貢師與商孰賢之問,曰師也過,商也不及,又曰過猶不及,今此子路·冉有,一則過而一則不及,故於聞斯行諸之問,一抑而使之退就,一引之而使之進及,摠而約之於義理之中。雖然天賦之質,人各有所長,故德行言語文學政事,分爲四科,抑引進退,未嘗不在其中,而畢竟則因其材而篤焉。國家用人,亦猶是也。去其所短,取其所長,因其所長,各授其職,賞罰黜陟,皆得其當,則此便是聖門敎人,因材而篤,抑引而進退之也,亦所謂作成人材。詩曰,周王壽考,遐不作人,我殿下,壽考作成之化,臣竊伏望焉。上掩卷,仍命史官就座。又命退,諸臣以次退出。
上在昌德宮。停常參·經筵。
都摠府啓曰,今日內三廳入直武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,左副承旨洪遠植,今日不爲仕進,卽爲牌招,何如?傳曰,允。
傳曰,原任直閣李承五,馳詣顯隆園,奉審摘奸,仍留監祭,健陵華寧殿,一體奉審以來。
政院啓曰,大司憲李裕膺,執義南啓憲,掌令李殷春·白仁行·李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜〈儀〉,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
以右副承旨洪遠植牌不進罷職傳旨,傳曰,只推。
以平安監司朴珪壽狀啓,鐵山府宣沙鎭,碇留彼我船未得探情,住他逃散,遙相問答,不過數語,地方官鐵山府使李祥宇,宣沙浦僉使金鼎澳,竝罷黜事,傳曰,邊邑擧行,若是疎忽,聞甚駭然,此時遞易,亦不可不念,特爲安恕,姑令戴罪擧行,另加申飭,防守追捕等節,各別爲之事,自監兵營,三懸鈴知委。
以司謁,口傳下敎曰,自今爲始,京外動駕與殿座時,長鎗手六十名,訓局挾輦軍中,擇其健壯加磨鍊,以爲別攔後事,分付兵曹。
戊辰五月十八日辰時,上御誠正閣。進講入侍時,知事李豐翼,參贊官朴齊寬,侍讀官李赫準,假注書崔炳大,記事官朴定陽·崔鳳九,各持論語第□卷,以次進伏訖。
上在昌德宮。停常參·經筵。
政院啓曰,明日再明日,顯隆園忌辰祭齋戒正日相値,視事頉稟之意,敢啓。傳曰,知道。
又啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,同副承旨洪淳學,今日不爲仕進,卽爲牌招,何如?傳曰,允。
兵曹啓曰,今二十日文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
以慶尙監司吳取善狀啓,奉化縣監曺演承,以其親病,連呈辭狀,不得已罷黜事,傳曰,令該曹勿拘常格,口傳各別擇差,不日下送。
以慶尙監司吳取善狀啓,密陽府使兪致長,暗行御史,旣已封庫,爲先罷黜事,傳曰,令該曹口傳,各別擇差,不日下送。
吏曹口傳政事,以李臣秉爲密陽府使,趙秉益爲奉化縣監。
議政府啓曰,前統制使金鍵所奏諸條,竝請令廟堂,稟處,而批旨允下矣。其一,統營有便分債錢,當初以各樣留庫錢中,立本取殖,或添補支放,或排比軍需,而債源漸滋,收捧末由,雖欲全蕩,每年辦得八九千兩,然後始可牽補矣。昨年蕩債,已爲萬餘兩,而以補餉庫漁條剩餘,年年移減,民債,一遵無違,則不出幾年,宿瘼可祛事也。移彼補此,公私兩便,另立科條,毋或違越之意,申飭。其一,封山松禁,隨處懈弛,固城·大峙·巨濟·南海等處松山,無不童濯,戰漕船材,取用無處,昨今兩年,漕船斫伐,洽爲二十九隻之多,皆是限滿前,新造淸烙者也。此後若有限前納船之弊,當該船主,從重刑配,而禁松法意,十株已上,用之一律,自有典憲,竝以此意,另加申飭事。伊來松禁之在在蕩然,已是可駭之甚,而船漢之限前請改,又不勝其紛紜,所以有惠廳之近不許施者也。一遵定式,期有實效,犯松之十株已上,依律處斷事,分付。其一,昌善牧場,四山松田,另爲禁養,則不出幾年,可合船材,而牧民輩,或謂有妨牧馬,或稱剪伐家材,憑意賣買,將至無餘,從玆以往,昌善松田,封標案付統營,申飭禁養事也。牧民之憑藉斫伐,此不可不痛禁乃已,其禁之之方,亦不可不付之該營,禁養一款,依所奏施行,何如?傳曰,允。
刑曹啓曰,卽接慶尙監司吳取善文移,則山淸縣徒二年定配罪人朴順學限滿云矣。取考曹上配案,則順學,以拔釰傷人罪,丙寅五月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
刑曹啓曰,卽接前監役李啓冕所志,則以爲族姪裕問,嫡妾俱無子,以其同姓二十四寸弟裕昆第二子喜春,欲爲繼後,兩家諸族,相議完定,而裕問夫妻,俱爲作故,拘於常規,不得循例,禮斜依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記,事載在法典,而門長李啓冕所訴旣如此,李裕昆第二子喜春,立爲李裕問之後,何如?傳曰,允。
戊辰五月十九日辰時,上御誠正閣。進講入侍時,講官曺錫雨,參贊官趙昌永,檢討官李晩耆,假注書韓圭覲,記事官朴定陽·崔鳳九,各持論語第□卷,以次進伏訖。
上在昌德宮。停常參·經筵。
藥房提調李豐翼,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁〈早〉入診,詳察聖候爲宜。大王大妃殿氣候,何如,王大妃殿氣候,何如,〈大妃殿氣候,何如〉?中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,右承旨趙昌永,左副承旨洪遠植,今日不爲仕進,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政不得來會云矣,敢啓。傳曰,知道。
禮曹,來七月初六日,行宗廟·永寧殿秋享大祭,香祝親傳,取稟。奉敎敬依。
傳曰,政官牌招開政。
傳曰,在外禮曹參判敦寧都正許遞,今日政差出。
政院啓曰,假注書韓圭覲,身病猝重,勢難察任,今姑改差,何如?傳曰,允。
韓圭覲改差,代以鄭柱南爲假注書。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
以右承旨趙昌永牌不進罷職傳旨,傳曰,只推。
兵曹口傳政事,護軍洪奭鍾。
以慶尙監司吳取善狀啓,淸道郡守李炳一,暗行御史旣已封庫,爲先罷黜事,傳曰,今日政,勿拘常格,各別擇差,不日不送。
吏曹啓曰,掌樂主簿李載英,以其身病乞遞,改差,何如?傳曰,允。
又啓曰,童蒙敎官韓章錫,身病猝重,勢難察任,今姑改差,何如?傳曰,允。以幼學李選鎔擬入。
又啓曰,西學訓導金鳴魯,身病猝重,勢難察任,今姑改差,何如?傳曰,允。
兵曹啓曰,同知中樞府事南百善,老病在鄕,上來無期云。僉知中樞府事趙漢斌,兼司僕將朴長夏,五衛將李敎春·裵理龍·梁柱永,忠壯衛將朴元鎭,景福宮衛將張完坰,俱以病難供職,呈狀乞遞。新除授林土別將金基鉉,母年今爲七十六歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
以吏曹參議鄭泰好牌不進罷職傳旨,傳曰,只推。
有政。吏批,行判書韓啓源進,參判李建弼,參議鄭泰好,竝牌招不進。以韓容悳爲司諫,李明迪爲右參贊,沈舜澤爲禮曹參判,金在顯爲知義禁,兪致善爲知春秋,李選鎔爲童蒙敎官,李心膺爲顯陵參奉,尹禹鉉爲瑞山郡守,朴孝憲爲淸道郡守,鄭匡始爲燕岐縣監。
再政。以丁大林爲靑陽縣監,李秉奭爲公州判官。
三政。以金有鉉爲鎭川縣監,故學生韓景模贈童蒙敎官,孝行卓異贈職事,承傳。前兵使李祉秀,今加嘉善,前郡守趙儀顯,今加通政,已上加資事,承傳。西學訓導單宋淇。
兵批,判書金壽鉉進。以李祉秀爲副摠管,許戇爲同知,高天鴻爲僉知,趙儀顯爲兼司僕將,兪漢愿·趙希永·卞曾淵爲五衛將,李敎春爲忠壯將,鄭英默爲訓鍊主簿,李謇熙爲武兼,李熙一·兪致鉉·李基鎬爲部將,閔泳寬·安權爲守門將,趙性駿爲慶尙監營中軍,李基源爲花梁僉使,康利錫爲林土別將。
再政。以李秀會·李文欽爲右捕從,僉知二單趙儀顯·兪漢愿。
三政。以尹錫莘·尹濟成爲訓鍊僉正,僉知單卞曾淵。
四政。以李奎鴻爲訓鍊都監把摠,李經權爲訓鍊判官。
五政。以李儒植爲都摠經歷,韓宗吉爲訓鍊主簿。
六政。以李敎述爲訓鍊判官,李朋來爲守門將。
七政。以李元儀爲訓鍊主簿。
八政。以韓用喬·文弘壁爲守門將。
兵曹啓曰,考見諸道今春官鎭門聚點狀啓,則黃海兵使李敏庠狀啓中,道內軍兵聚點時,文城鎭器械破傷,老弱苟充,間或有之云。執頉當該鎭將,推考警責,何如?傳曰,允。
吏曹啓目,兼黃山道察訪趙在衡名字,改以基衡,前檢書官成鼎鉉名字,改以泰永,出身洪奎煥名字,改以大升,昭寧園守奉官李濬一名字,改以周弼,前察訪李時豐名字,改以敬烈,出身朴敬謨名字,改以敬植,鄭忠錫名字,改以元民,永柔縣令李敬老名字,改以敬儀,出身李相老名字,改以相儀事爲等如告狀,依例令藝文〈館〉給帖,何如?啓,依允。
戊辰五月二十日辰時,上御誠正閣。進講入侍時,領事金炳學,講官趙性敎,參贊官洪淳學,侍讀官趙秉稷,假注書崔柄大,記事官朴定陽·崔鳳九,各持論語第五卷,以次進伏訖。上曰,史官分左右。炳學進前奏曰,日熱轉甚,聖體,若何?上曰,一樣矣。炳學曰,寢睡·水刺之節,何如?上曰,一樣矣。炳學曰,大王大妃殿氣候何如?上曰,一樣矣。炳學曰,王大妃殿氣候,何如,上曰,一樣矣。炳學曰,大妃殿氣候,何如,上曰,一樣矣。炳學曰,中宮殿氣候,何如,上曰,安順矣。炳學曰,此時節宣之方,不宜全就淸涼,且不宜或進生冷之物,而宴處之淸涼,進御之生冷,實無所益,深留聖念,益勉加攝,是臣區區之望也。仍就座。上誦前受音一遍訖。炳學曰,承聆玉音,句讀慣熟,音節通暢,仰認聖學之高明。雖在停講之時,燕閒之中,常對方冊,時加縕繹,則將就之效,益臻高明矣。上曰,當體念矣。上開卷。性敎讀自赤爾何如?止吾與點也。仍奏釋義訖。上曰,會同之會,乃指會朝天子耶?性敎曰,時見曰會,本爲朝見之禮也。炳學曰,會同,固是諸侯朝於天子之禮也。馮氏所云華之言,當爲兩君相見而設者,似得之矣。上命授書算于性敎,上讀新受音十遍訖。性敎還納書算。上曰,曾點之鼓瑟而後對,何也?性敎曰,以年齒之席,則點不當居後,而時方鼓瑟,故夫子之問,後及於點,點之瑟希後徐對,亦可見燕容之像矣。炳學曰,孔子先問子路,特以子路年高於三子矣。上曰,夫子何爲而與點也?性敎曰,三子之言,規規於事爲之末,曾點姿稟高邁,透得乎活潑天機,沕合於聖人志趣,故爲夫子所與也。上曰,暮春和暢之時,與冠童,服春服而浴乎風乎?足以賁飾泰平之象而然歟?炳學曰,聖敎誠然,而其灑落自得之意,可以見人欲淨盡,天理流行,則其氣象甚好,所以爲夫子之所與者也。性敎曰,三子之對,異日之用也。曾點之對,今日之樂也。異日之用,在人有得有不得,今日之樂,在我無往非自得。三子之才,非不優於異日之用,但其志願局小,未若曾點之志,卽其性分之內,樂其日用之常。幕春花煦,天地生物之時也。冠者童子,少長各得之樂也。語其極,便是堯·舜氣象,下視三子之事功,超然卓立,不啻若鳳凰之翔于千仞,但其姿品狂簡,能言而不能實躡,孟子所謂狂子行不揜者也。三子篤信力行,各有一處之見得,學者以曾點之高見,兼三子之實行,然後可以爲成德矣。上曰,孔子論門弟子,有言狂字矣。性敎曰,有吾黨之小子狂簡,斐然成章之語矣。炳學曰,狂簡之狂,非眞謂狂也,指其簡傲處言之也。性敎曰,孔子以生民未有之大聖,得天下英才而敎育之,列侍從容,反復問答,千載之下,孰不景仰,而一言一事,盡在於論語一部,永觀聖賢氣象,不亦樂乎?是以古人言讀書有法,將弟子問處,作自己質問,將聖人答處,若今日耳聞此言,誠爲讀論語指南,以此典學,聖學自然日就高明,亦可推施於政令之間,豈不休哉?伏願體念焉。炳學曰,講官所陳,果甚切當。論語一部,是記述聖人之言,而爲萬世敎者也。一字一句,潛究玩索,可以學聖人,亦可爲世敎矣。殿下,在君師之位,所以爲學,豈或尋常講讀而止哉?惟願益加體念焉。性敎曰,雖於停講之時,時加溫繹,大僚所奏,已懇懇備陳矣。更願寘冊於座右,常常察覽,念念在玆,尤萬萬顒祝。秉稷〈曰〉,孔子弟子,孰不好學者也?天稟各自不同,故言志亦各不同矣,曾點之志,逈出三子規規之撰,浴乎沂風乎舞雩,可見灑落襟次,和豫氣象,至若咏而歸之語,卽若歌咏先王之道,歸于夫子之門,而有以見造道極處底意矣。夫子所以嘆美,而深許之也。淳學曰,曾點言志,非但言之有灑落底意也。鼓瑟焉悠然自得,舍瑟焉從容不迫,其氣象之暇,豫已著於未言之前矣。上掩卷,命史官就座,仍命大臣先退。又命退,諸臣以次退出。
上在昌德宮。停常參·經筵。
自酉時人定,灑雨下雨,測雨器水深一寸四分。自人定至五更,灑雨下雨,水深二分。
政院啓曰,明日常參·經筵,取稟。傳曰,停。
又啓曰,來二十五日,朝參日次矣?敢稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨朴齊寬,今日不爲仕進,卽爲牌招,何如?傳曰,允。
都摠府啓曰,今日內三廳入直武兼禁軍及軍兵,當爲中日習射技放,而顯隆園忌辰祭正日,相値,不得設行之意,敢啓。傳曰,知道。
傳曰,奉審閣臣入侍。
傳曰,刑工換房。
傳曰,自明日進講,停。
營建都監啓曰,郞廳金有鉉,移拜鎭川縣監之,代以前加差下,郞廳洪永禹仍爲察任,郞廳丁大林,移拜靑陽縣監之代,以工曹佐郞洪在錫差下,何如?傳曰,允。
政院啓曰,大司憲李裕膺,執義南啓憲,掌令李啓春·白仁行,持平李國應·丁浚敎牌不進,監察茶時之意,敢啓。傳曰,知道。
以右副承旨朴齊寬,大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
戊辰五月二十一日辰時,上御誠正閣。進講入侍時,講官鄭基世,參贊官洪遠植,檢討官趙秉肅,假注書鄭柱南,記事官朴定陽·崔鳳九,各持論語第□卷,以次進伏訖。上曰,史官分左右。上誦前受音一遍訖,仍開卷。基世讀自三子者出,止孰能爲之大,仍奏釋義訖。上命授書算于基世,上讀新受音十遍訖。基世還納書算。上曰,三子者出,曾晳獨後,而問三子者之言何也?基世曰,四子侍座,以齒爲序,則子路之次,點當爲對,而以方鼓瑟,故夫子先問求·赤,而後及點也。點之對在於三子之後,而三子之出在於點之先,故點以三子之言有問也。仍奏曰,浴沂章,是魯論篇內最好章也。四子俱以高弟列侍,而夫子各問其志,函席從容,氣像藹然,千載之下,如見夫子在座,群弟後先矣。今夫子之問志,豈不知群弟之賢愚而問之乎?欲知其群弟之自知何如耳。孟武伯問子路·冉由·公西華,而夫子答之以由也,千乘之國,可使治其賦也,求也,百乘之家,可使爲之宰也,赤也,束帶立於朝,可使與賓客言也。一如此章之各言其志,夫子之知人群弟之自知,有如此矣。孔門群弟,得遇聖人而爲之師,固其隨事質問,而夫子於群弟,亦時有問難,蓋欲其因端開發,明知力行耳,君臣之際,亦如師弟之間,講論問答,情志流通,臣嘗承聞於臣父矣。在昔純廟丁卯,親筆書下于政院在直之承旨·閣臣,各言其志,如浴沂章之問志,諸臣各書以對,又引子路願聞子志之意。請問聖志所在,純祖書下曰,閭里無疾苦之聲,生民有含哺之樂,是予大願也。諸臣相對欽仰,感頌讚歎,三紀郅隆之化,實基於聖志先定,猗歟盛矣。伏望聖上,體夫子之相與答問,繼聖祖之使各言志,每於講對之時,隨疑發問,開端盡言,則聖學日臻高明,情志自相交孚矣。上曰,領府事,何年登科乎?基世曰,純祖壬戌嘉禮慶科,而回榜今爲七年矣。上曰,講官,何年登科乎?基世曰,憲宗丁酉嘉禮慶科矣。上曰,講官之子,何年登科乎?基世曰,哲宗己未增廣慶科矣。上曰,領府事科前,做何官乎?基世曰,年爲二十而登科,科前未曾做官矣。臣父擢嘉禮慶科,東朝己卯嘉禮時,以禮房承旨加資,王大妃殿·大妃殿嘉禮時,連爲正使,臣亦擢嘉禮慶科,王大妃殿,甲辰嘉禮,時以都廳加資,每値國家嘉禮慶年,臣家偏被恩榮,誠爲稀有之事也。上掩卷,仍命史官就座。又命退,諸臣以次退出。
戊辰五月二十一日未時,上御誠正閣。奉審閣臣入侍時,同副承旨洪淳學,假注書鄭柱南,記事官朴定陽·崔鳳九,原任直閣李承五,以次進伏訖。上曰,史官分左右。仍命奉審閣臣進前,純五進前奏曰,臣承命馳詣顯隆園,園上奉審則安寧,碑閣·丁字閣,奉審則無頉,祭物·祭器·祭井看審,則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉。仍詣華寧殿,殿內奉審則無頉,還詣顯隆園,仍留監祭,將事安寧之意,敢達矣。上曰,來時沿路,果無旱災耶?承五曰,臣所經過處,別無旱災矣。上曰,民情想必望雨矣。承五曰,若雨於近日內,則可謂時雨,而大慰民望矣。上命奉審閣臣先退,仍命史官就座,又命退,承史以次退出。
上在昌德宮。停常參·經筵。
夜自三更至二十三日開東,灑雨下雨,測雨器水深六分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右承旨趙昌永,右副承旨朴齊寬,今日不爲仕進,竝卽牌招,何如?傳曰,允。
傳曰,宗正卿李建弼馳詣健元陵,奉審摘奸,仍留監察,局內諸陵,一體奉審以來。
政院啓曰,假注書崔柄大,身病猝重,勢難察任,今姑改差,何如?傳曰,允。
以全羅監司徐相鼎狀啓,大靜郡守康祐鎭遭父喪事,傳曰,令該曹口傳,各別擇差,給馬不日下送。
崔柄大改差,代以金敬義爲假注書。
吏曹口傳政事,以成喬修爲大靜郡守。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻〈納〉李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
禮曹啓曰,卽接英陵·寧陵官員所報,則以爲兩陵寢局內,松蟲熾盛,故齋官董率陵軍捕拾,而少無寢息,漸有熾蔓,以陵軍之力,萬無拾除之望,云矣。莫重陵寢松木,有此蟲蝕之患,極爲驚悚,其所捕拾,不容少緩,而見今農務方殷,多發烟軍,亦所難愼,令各其本齋官,盡發元保軍,其餘不足之軍,令地方官以附近民丁量宜調發,使之同力捕拾,期於盡除事,分付,何如?傳曰,允。
議政府啓曰,卽見右捕廳所報,則邪學罪人張致善·崔英俊,或潛通洋人,或越海招寇,情節俱爲自服云矣。綢繆和應之至兇絶悖,未有甚於覆載之間,其不可晷刻容貸,罪人張致善·崔英俊,押送鎭撫營,大會軍民,梟首警衆,何如?傳曰,允。
禁衛營啓曰,本營哨官徐浩淳,身病猝重,勢難察任,今姑改差,何如?傳曰,允。
御營廳啓曰,本營哨官李一遠,身病猝重,勢難察任,改差,何如?傳曰,允。
義禁府啓目,前穩城府使鄭濟旻原情云云,問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓,依允。
左贊成金炳冀疏略曰,臣卽倥然,百無一能者耳。特以上受國恩,下藉家蔭,華貫峻秩,縻不歷颺,至若政府貳席,贊訏謨參機務,其任重,故其授愼,臣之靦然受命,許多日月,不思丐免,究其績庸乎?且臣老父,疾病沈淹,郊坰林樊之間,隨而來往,匪臣一身,調護無人,至情憂灼,實難暫捨,乞賜矜諒,遞臣所帶左贊成之任,以安私分焉。答曰,省疏具悉。贊紆謨參機務,其任之不輕,有如此者,今何可遽爾遞改乎?卿其勿辭,從便歸護。
上在昌德宮。停常參·經筵。
政院啓曰,明日乃是初伏,自明日處暑間,親事頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨洪遠植,同副承旨洪淳學,今日不爲仕進,竝卽牌招,何如?傳曰,允。
以全羅監司徐相鼎狀啓,長城府使閔世鎬,暗行御史旣已封庫,爲先罷黜事,傳曰,未準朔守令中,令該曹口傳,各別擇差,不日下送。
吏曹口傳政事,以成鼎鎬爲長城府使。
兵曹啓曰,自今爲始,京外動駕與殿座時,長槍手六十名,挾輦軍中,擇其健狀加磨鍊,以爲別攔後事,分付兵曹事,命下矣。長槍手,依挾輦軍例,餘軍二十名磨鍊,服色則以御前巡令手服色磨鍊,而亦不無率領將官,以挾輦把摠,仍爲擧行事,竝著爲定式之意,分付,何如?傳曰,允。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎,左副承旨洪遠植牌不進罷職傳旨,傳曰,只推。
右捕廳啓曰,在囚罪人張致善·崔英俊,定校卒押送于鎭撫營之意,敢啓。傳曰,知道。
議政府啓曰,卽見慶尙監司吳取善所報,則釜山鎭·知禮縣,逋還蕩減條及扈衛廳·廣州府兩衙門穀之混入於壬戌蕩減者,合米五千一百餘石,虛留耗條,給代無路,特許措劃,立本爲辭矣。壬戌以後,荏苒至此,寔由未遑然也。今其事勢,亦係行不得做,不去則不可無別般區劃,就戶曹新鍊中,一萬五千兩,相計下送,使之作還取耗,以爲給代之地,何如?傳曰,允。
又啓曰,卽見咸鏡監司李興敏所報,則南關所在,各句管穀耗條與用下,太不相敵,漸致割本,今無着手處,就北關,有裕衙門穀中折米,限一萬石,移轉分置,使之取耗排用爲辭矣。六鎭還穀之勿許踰嶺,曾有年前啓辭行會者,而第以戶式之爲三兩,土式之爲二兩,每有南㮙北峙之患,則今此移轉在北邑,而雖曰萬石在南關,而不過爲六千餘石,而揆以交濟之義,不必靳持,依報辭,特爲許施,而此不當認常例,番番請劃,平均減糴,精實排用,毋或更煩之意,另加申飭,何如?傳曰,允。
又啓曰,卽見北兵使狀本,則俄人設幕於慶興府隔江至近之地云矣。隔以一帶之水,又有結屋之擧,其情其跡,轉益叵測,而前此事由,旣移咨上國矣。今亦自該院據實撰咨,順付回撥,下送灣府,使之入送鳳城,轉致北京之地,何如?傳曰,允。
吏曹啓目,扶安縣監李雲弼名字,改以弼儀,前五衛將李雲皐名字,改以鼎儀,前參奉李雲商名字,改以哲儀,出身李雲八名字,改以尙儀,李斗秉名字,改以賢燾,李世鎔名字,改以容求,朴奎哲名字,改以奎昇,鄭宜名字,改以宜鎭,五衛將沈茂淳名字,改以戊澤事,爲等如告狀,令藝文館給帖,何如?傳曰,允。
敦寧都正李泰儀疏。省疏具悉。所請依施。
上在昌德宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,政官牌招開政。
傳曰,奉審宗臣入侍。
都摠府啓曰,今日入直內三廳武兼禁軍及軍兵,當爲中日習射技放,而國忌正日相値,不得設行之意,敢啓。傳曰,知道。
義禁府啓曰,平安監司朴珪壽狀啓內,祥原郡竄配罪人張膺杓,今月初一日,遭其母喪云矣。定配罪人,遭親喪者,給暇歸葬,過三月後還發配所,載在法典。張膺杓歸葬間給假及過限後還發配所事,竝爲分付於該道道臣,何如?傳曰,允。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國膺·丁浚敎牌不進罷職傳旨,傳曰,只推。
吏曹啓曰,顯陵參奉李心應,身病猝重,勢難察任,今姑改差,何如?傳曰,允。
以吏曹參議鄭泰好牌不進罷職傳旨,傳曰,只推。
有政。吏批,行判書韓啓源牌招不進,參判李建弼進,參議鄭泰好牌招不進。
吏批啓曰,行判書韓啓源,參議鄭泰好,竝牌招不進,小臣獨政未安,何以爲〈之〉?敢稟。傳曰,爲之。
啓曰,顯陵參奉李心應,以其身病,呈狀乞遞,改差,何如?傳曰,允。
以李喆淵爲加平郡守,李庭德爲顯陵參奉,閔泳商爲盈德縣監贈童蒙敎官金麟錫贈持平,學行卓異事,承傳。贈訓僉丁水龍贈承旨,忠節卓異加贈事,承傳。成均進士李奎獻贈左承旨,通德任泰道贈持平,故學生韓命鉉,學生李元中,學生鄭漢文贈童敎,已上孝學卓異贈職事,承傳。分監役單馬箕昇。
奉常寺啓曰,親耕田所種大麥打作,爲六石十四斗,小麥打作爲一石之意,敢啓。傳曰,知道。
營建都監啓曰,本都與郞廳金哲根,除拜永禧殿令矣,職務相妨,令該曹口傳,閑司相換,何如?傳曰,允。
戊辰五月二十四日辰時,上御誠正閣。奉審宗臣入侍時,同副承旨洪淳學,假注書鄭桂南,記事官朴定陽·崔鳳九,宗正卿李建弼,以次進伏訖。上曰,史官分左右。仍命奉審宗臣進前,建弼進前奏曰,臣承命馳詣健元陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。仍詣景陵,陵上奉審則安寧,碑閣·丁字閣奉審則無頉,還詣健元陵,仍留監祭,將事安寧之意,敢此,仰達矣。上命奉審宗臣先退,仍命史官就座,又命退,承史以次退出。
上在昌德宮。停常參·經筵。
藥房提調李豐翼,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學有身病,左議政·右議政未差,不得來會云矣,敢啓。傳曰,知道。
傳曰,眞殿移奉日字,來七月旬望間擇入。
吏曹口傳政事,永禧殿令金哲根,濟用監主簿崔俊榮,已上相換事,承傳。
政院啓曰,卽者議禁府都事來言,時囚罪人鄭濟旻,當爲議處,而判義禁韓啓源呈辭·受由,次堂例不得擧行云,何以爲之?敢稟。傳曰,許遞,前望入之。
判義禁前望入之。趙秉昌落點。
政院啓曰,開坐事,命下矣。新除授判義禁趙秉昌,卽爲牌招,何如?傳曰,允。
又啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
禮曹啓曰,傳曰,眞殿移奉日字,來七月旬望間擇入事,命下矣。令日官池有達推擇,則來七月望前,無純吉之日,望後惟十八日辰時爲吉云,而伊日與憲宗大王誕辰茶禮相値,何以爲之乎?敢稟。傳曰,以此日爲之。
義禁府啓目,粘連向前鄭濟旻亦,支站,藉曰遵式勒減,終歸貽羞,下輩不能管束,首差至於攔出,揆以法意,焉逭重勘?以此照律,何如?啓,依允。
上在昌德宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右承旨趙昌永,左副承旨洪遠植,右副承旨朴齊寬,今日不爲仕進,竝卽牌招,何如?傳曰,允。
承文院啓曰,卽見北京禮部咨文,以爲本國漂民,金光日一名出送云矣。前頭使臣,奉表申謝之意,撰出先通咨文,付撥下送灣府,傳給鳳城,轉致北京之地,何如?傳曰,允。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
以右承旨趙昌永,左副承旨洪遠植,右副承旨朴齊寬牌不進罷職傳旨,傳曰,只推。
吏曹啓目,前府使權友容名字,改以思友,廣州中軍權奎容名字,改以思翼,前佐郞權敎一名字,改以一圭,宣傳官權敎應名字,改以應圭,前五衛將權敎禧名字,改以禧圭,京畿都事權益善名字,改以益洙,出身李魯秉名字,改以鳳燾,景陵參奉韓泰齊名字,改以鎭泰事爲等如告狀,令藝文館給帖,何如?啓,依允。
兵曹啓目,觀此平安兵使李容象狀啓,則虞候李鳳魯,剛毅擧職,廉明處事,閭里無竊發之患,軍民頌公平之惠,今當瓜近,願留相續,群情莫遏,玆敢據實登聞。同虞候李鳳魯,姑爲仍任事,令該曹稟處,依狀請施行,何如?啓,依允。
義禁府啓目,粘連前穩城府使鄭濟旻矣。本府議啓內,支站藉曰遵式勒減,終歸貽羞,下輩不能管束,首差至於攔出,揆以法意,焉逭重勘?以此照律罪,杖一百收贖,告身盡行追奪,私罪,奉敎依允,功減一等爲良如敎。
敦寧都正洪萬變疏。省疏具悉。所請依施。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右承旨趙昌永,右副承旨朴齊寬,今日不爲仕進,竝卽牌招,何如?傳曰,允。
兵曹,知三軍府事單李章濂。
議政府薦望,以李容熙爲鎭撫使。
政院啓曰,御營大將李容熙,移拜鎭撫使矣。將兵之任,不可一刻無摠察之人,何以爲之?敢稟。傳曰,都提調兼察從事官,發牌,聽傳敎。
議政府,御營大將單金鍵。
兵曹,御營大將單金鍵。
政院啓曰,新除授御營大將金鍵,卽爲牌招,傳授命召,何如?傳曰,允。
政院啓曰,命召親納,例也,而前御營大將李容熙,謂有身病,使其軍校替納,事甚未安。推考,何如?傳曰,允。
又啓曰,兵曹郞廳來言,鎭撫使,下批政事,取稟。傳曰,當日爲之。
傳曰,在外同敦寧,呈告經筵春秋許遞,今日政差出。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
以右承旨趙昌永牌不進罷職傳旨,傳曰,只推。
都摠府啓曰,副摠管金永求,以御營廳中軍,今日諸將官射會監試事,晝仕出去之意,敢啓。傳曰,知道。
吏曹啓曰,顯陵參奉李庭德,身病甚重,勢難察任,今姑改差,何如?傳曰,允。
有政。吏批,行判書韓啓源進,參判李建弼,參議鄭泰好病,以金有淵爲知經筵,徐景淳爲知春秋,李承益爲同敦寧,申命洙爲顯陵參奉。
再政。以洪奭鎭爲左尹,兼江華府留守單李容熙,同春秋單徐景淳。
兵批,鎭撫使兼三道水軍統禦使單李容熙,平安兵虞候李鳳魯,姑爲仍任事,承傳。
以慶尙監司吳取善狀啓,大邱判官趙熙弼,暗行御史旣已封庫,爲先罷黜事,傳曰,令該曹勿拘常格,口傳各別擇差,不日下送。
鎭撫使李章濂疏答曰,省疏具悉。所請依施。
上在昌德宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨洪淳學,今日不爲仕進,卽爲牌招,何如?傳曰,允。
吏曹口傳政事,以宋泰鎭爲大邱判官。
營建都監啓曰,御營大將金鍵,本都監提調差下,使之察任,何如?傳曰,允。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
以同副承旨洪淳學牌不進罷職傳旨,傳曰,只推。
上在昌德宮。停常參·經筵。
自開東至申時,灑雨下雨,測雨器水深三分。夜自五更至三十日開東,灑雨下雨,測雨器水深四分。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
都摠府啓曰,副摠管李承益,時無職名,令該曺口傳付軍職,何如?傳曰,允。
兵曹口傳政事,護軍李承益。
議政府啓曰,卽見水原留守李景夏所報,則邪徒輸款者,今皆決處,而所謂孫京老,向萬浦洋船來泊時,先爲呼聲,登彼異船,着蠻帽蹈舞之狀,渠旣自服。金良吉,賊醜下陸,要尋汲水處而彷徨,則請瓢代汲,自媚凶賊,竝宜有當律。廉和信,本以農民,見良吉之代汲受錢,飛身楸打,一場亂嚷,船中諸醜,怒目睢盱,擲以塊鐵,幸不見中,其所忠憤,合有示意爲辭矣。卽毋論罪犯之就淺就深,苟或綢繆於兇賊,和應於兇賊,此已是殺之無赦,況登船跳舞,汲水救渴,其心其跡,均爲覆載之所不容,晷刻之所難貸。罪人孫京老·金良吉,押送公忠水營,大會軍民,梟首警衆。至於廉和信,義憤所激,志氣可尙,令華營從厚施賞,未捉諸漢,刻期跟捕之意,分付,何如?傳曰,允。
春官通考校正廳啓曰,今此校正時,多有參證考閱者,內閣日省錄,從便取考之意,敢啓。傳曰,知道。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
禁衛營啓曰,本營千摠具昌植,身病猝重,勢難察任,今姑改差,何如?傳曰,允。
又啓曰,千摠今當差出,而擬望之人乏少,外任竝擬,何如?傳曰,允。
御營廳啓曰,本廳軍色從事官趙秉肅,身病甚重,勢難察任,改差,何如?傳曰,允。
左尹洪奭鍾疏。答曰,省疏具悉。卿其勿辭行公。
同敦寧李承益疏。答曰,省疏具悉。所請依施。
上在昌德宮。停常參·經筵。
自開東至酉時,灑雨下雨,測雨器水深九分。
藥房提調李豐翼,副提調趙性敎啓曰,伏未審日間,聖體,若何。寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此,仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
傳曰,慶源府使有闕之代,茂山府使馬行逸除授,茂山府使之代,咸興中軍許鏶除授,竝使之除朝辭赴任。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
政院啓曰,行都承旨趙性敎藥院進,左承旨李元會廚院進,右承旨趙昌永式暇出去,左副承旨洪遠植,右副承旨朴齊寬式暇,院中只有臣一人,伴直無人。左承旨所當牌招,而拘於廳規,不得請牌,何以爲之?敢稟。傳曰,牌招。
宗親府啓曰,明日卽天漢殿朔奉審日次,臣沇應進詣擧行之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
兵曹啓曰,各廳堂下武臣朔試射,庚暑勿爲設行事,曾有定式矣。今五月及六月朔試射,依定式停止之意,敢啓。傳曰,知道。
又啓曰,龍虎營巡牢名色,自來數少,每於公故,苟艱莫甚,待年軍中二十名,以壯健者,加數抄定,以補軍制,而鎎廩,自臣曹從長變通,以爲接濟之方,何如?傳曰,允。
鎭撫使李容熙疏。答曰,省疏具悉。卿其勿辭察任。日記廳堂上金春熙。郞廳趙秉健金敬圭。
上在昌德宮。停常參·〈經筵〉。
自開東至酉時,灑雨下雨,測雨器水深五分。自人定至五更,灑雨下雨,測雨器水深五分。
政院啓曰,來初五日,朝參日次,而景陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨洪遠植,今日不爲仕進,卽爲牌招,何如?傳曰,允。
傳曰,法司堂上許遞,政官牌招開政。
傳曰,吏兵批歲抄點下者,依例捧傳旨。
傳曰,景福宮役所工匠,令營建都監,乾犒饋。
政院啓曰,翰林召試被選當次人李源逸,薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單李源逸。
兵曹口傳政事,護軍李鎬俊·洪奭鐘。
營建都監啓曰,自五月初一日至三十日,各處願納錢,爲十四萬三千六百十二兩四錢,白米二百九十石矣。別成冊以入之意,敢啓。傳曰,知道。
兵曹啓曰,今六月初一日丁未寅正三刻七分日出,土王用事,改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,議政府·內閣·承政院·漢城府,一體頒火之意,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
以左副承旨洪遠植牌不進罷職傳旨,傳曰,只推。
吏曹啓曰,顯陵參奉申命洙,以其身病,呈狀乞遞,改差,何如?傳曰,允。
兵曹啓曰,同知許戇,僉知高天鴻,五衛將兪漢愿·卞曾淵,俱以身病,呈狀乞遞,竝改差,何如?傳曰,允。
以吏曹參議鄭泰好牌不進罷職傳旨,傳曰,只推。
有政。吏批,行判書韓啓源進,參判李建弼,參議鄭泰好竝牌招不進。以李章濂爲刑曹判書,徐憲淳爲判尹,金元植爲刑曹參判,姜蘭馨爲左尹,洪祐命爲右尹,南性元爲知經筵,尹正求爲知春秋,許淸爲同義禁,申錫禧爲藝文提學,金敬鎭爲同敦寧,南孝淳爲顯陵參奉,柳冀大爲厚州府使,李晩應爲平澤縣監。
啓曰,公忠道舒川居幼學金龍文呈狀內,矣身父幼學福壽,今年爲百歲,而見漏於本道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。故牧使林仲樑贈戶參例兼,節義卓異贈職事,承傳,通政全福壽,直超崇政,年一百加資。
兵批,判書金壽鉉進。以趙羲豐爲同知,金健爲僉知,南有宏·李基德爲五衛將,申橚爲曹司五衛將,洪一衍爲忠翊將,李容儀爲御營廳騎士將,梁弼煥·李箕轍爲守門將,同知加設單金福壽。
營建都監啓曰,工匠一千五百五十名,每名錢一錢,擔軍·募軍二千七百四名,每名錢五分,分給之意,敢啓。傳曰,知道。
又啓曰,移御日字,今旣不遠矣。本都監處所,移設於宗府,吉日,今月十八日推擇之意,敢啓。傳曰,知道。
御營廳啓曰,本廳哨官尹植模,身病甚重,勢難察任,改差,何如?傳曰,允。
吏曹啓目,前五衛將南舜敎名字,改以濟元,出身洪述謨名字,改以棨,李景人名字,改以景會,李性根名字,改以種根,金在浩名字,改以暎集,前僉知金在澤名字,改以完集,前府使李鍾協名字,改以建中事,爲等如告狀,令藝文館給帖,何如?啓,依允。
上在昌德宮。停常參·經筵。
自開東至人定,灑雨下雨,測雨器水深七分。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
以黃海監司曺錫輿狀啓,椒島僉使金鎭國勒捧漁稅戶斂,鎭民張皇論報,語多駭妄,爲先罷黜,其罪狀令攸司稟處事,傳曰,令該曹各別擇差,不日下送。
兵曹口傳政事,以李樂熙爲椒島僉使。
政院啓曰,行都承旨趙性敎,右承旨趙昌永,左副承旨洪遠植不爲仕進,左承旨李元會廚院進,同副承旨洪淳學式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
兵曹啓曰,卽接慶熙宮入直衛將朴孝寬牒報,則本宮內西墻近處小松一株,因風顚仆云。依例斫去之意,敢啓。傳曰,知道。
又啓曰,龍虎營巡牢名色,自來數少,待年軍二十名抄定,而餼廩,自臣曹從長變通,以爲接濟,何如?傳曰,允。
禁衛營啓曰,本營千摠閔大鎬,以前任慶源府使,遞來尙遠,改差,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深二寸二分。
自人定至初四日開東,灑雨下雨,測雨器水深八分。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,假注書鄭柱南,身病猝重,勢難察任,今姑改差,何如?傳曰,允。
鄭柱南改差,代以金鼎燮爲假注書。
都摠府啓曰,副摠管姜蘭馨,以漢城左尹,本府坐起進參事,晝仕出去之意,敢啓。傳曰,允。
又啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
義禁府啓曰,黃海監司曺錫輿狀啓,椒島僉使金鎭國爲先罷黜,其罪狀,令攸司,稟處事,啓下矣。金鎭國,時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
自開東至人定,灑雨下雨,測雨器水深三寸八分。
夜自五更至初五日開東,灑雨下雨,測雨器水深三寸。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,直提學趙成夏馳詣景陵,奉審摘奸,仍留監祭,局內諸陵,一體奉審以來。
傳曰,纔見完伯狀本,朴根基之自來失性,支屬之招,的有可據,且其爲身故者之胡亂納供者,其言之狂妄無倫,卽此而尤不可取信矣。此時許多人之宛轉縲絏,甚涉矜惻。一竝特爲放送。罪人朴根基,嚴囚東萊府獄,仍以定配施行事,令廟堂措辭行會。
議政府啓曰,卽見公忠監司閔致庠所報,則韓山郡致敗大同米,卽當改色上納,而船主旣已伏法矣。沙格皆是傭賃,監色無非貧賤,許多穀物,措辦無路,拯米三百九石,竝劣米使之改色,未拯米一千二十五石零,許令詳定代納爲辭矣。正供,法意固難低昻,而該邑事勢,〈亦〉不可不念,特依報請施行,何如?傳曰,允。
政院啓曰,明日傳香禮房承旨,當爲齋宿,右承旨趙昌永,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲李裕膺,執義南啓憲,掌令李殷春·白仁行,持平李國應·丁俊敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁俊敎牌不進罷職傳旨,傳曰,只推。
兵曹啓曰,卽接北所衛將趙希永牒報,則明光門東邊內宮墻一間許,因雨頹圮云。爲先令紫門監,以杻把子及長木堅實圍排,把守則弘化門入直軍八名除出,限修築間,嚴加守直之意,敢啓。傳曰,知道。
又啓曰,卽接宗廟署入直訓鍊院判官李敎述手本,則宗廟大門西邊墻垣一間許,頹圮云。臣壽鉉馳詣看審後,爲先令繕工監,以杻把子堅實圍排,依例樹柵,而衛軍二名定立,限改築間,嚴加守直,令該曹急速修築,亦令巡邏營門,申飭校卒,各別巡察之意,分付,何如?傳曰,允。
又啓曰,卽接北所入直衛將趙希永牒報,則通化門北邊墻垣二間許外面缺落云。爲先令紫門監堅實圍排,卽速修築,而此與全頹有異,令該營,申飭校卒,限改築間,晝察夜巡之意,分付,何如?傳曰,允。
訓鍊都監啓曰,因兵曹草記,明光門東邊內宮墻一間許頹圮處,弘化門入直軍八名除出,將校一人率領,限修築間,嚴加守直之意,敢啓。傳曰,知道。
同義禁許傳疏略曰,臣姿性愚腤,處世昧方,閉門守影,命與仇謀,値一元盛際,猥膺下邑分憂之命,才識淺短,居官無狀,竟致直指之論列,孽所難逭,而惟我殿下,無微不包,無幽不照,薄譴旋敍,曾未幾何,金吾除旨,遽下於夢想所不到之地,惶隕震懍,不覺涕淚交竝。臣自遭罹以來,數殃訟愆之不暇,今何可以有無虛實辨析,而第臣亦嘗奉敎於君子,豈或溺於小利,闇於大義,自陷於負國恩墜家聲哉?臣亦不自知其所以致此。臣苟爲饕餮之事,饕餮而已,乃以萬不近宿儒經濟目之,而及其轉語偎儡之穿窬之,臣之汚衊,固不足恤,而半嶺自好之士,緣臣而被浮浪之累,寧不慨惜哉?嶠以南鄒魯之鄕,重厚多君子之風,卽臣平日所嚮往者,而士亦聞風而至,簿牒之暇,與之講論而已,豈意束修反爲苞苴之資,函席翻成場市之鬧,有同儒名而墨行也哉?汚吏之設計騙財,不一其門,而以僞學之名,爲左右顧望之龍斷,自臣而始,竝與及門之士,擧貽難洗之羞,此皆臣之罪也。負詬如此,何敢抗顔周行,重貽朝著之羞哉?乞垂鑑諒,遞臣職名,永刊仕籍,以昭法綱焉。答曰。省疏具悉。旣曰不自知其所以致此,則有無虛實,當屬知乎,當屬不知乎?繡啓體重,卿其勿辭。
上在昌德宮。停常參·經筵。
自開東至人定,灑雨下雨,測雨器水深三寸二分。
藥房提調李豐翼,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。
王大妃殿,進御二錢重人蔘粟米飮,自今日一貼式,限二貼煎入事,榻前下敎。
大妃殿,進御二錢重人蔘粟米飮,自今日一貼式,限二貼煎入事,榻前下敎。
政院啓〈曰〉,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨朴齊寬,今日不爲仕進,卽爲牌招,何如?傳曰,允。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
又啓曰,假注書金敬義,身病猝重,勢難察任,今姑改差,何如?傳曰,允。
金敬義改差,代以金柱鶴爲假注書。
兵曹啓曰,卽接西所衛將金鎭民牒報,則永肅門北邊內宮墻二間許,因雨頹圮云。爲先令紫門監,以杻把子及長木堅實圍排,把守軍則係是局出身,直所近處,限修築間,令局出身輪回晝察夜巡,而明禮門東邊內宮墻一間許,亦爲頹圮云。爲先令紫門監,以杻把子及長木堅實圍排,把守則金虎門入直軍八名除出,限修築間,嚴知守直之意,敢啓。傳曰,知道。
又啓曰,卽接西所衛將李始愚牒報,則明禮門北邊內宮墻二間許頹圮處,連接二間許,又爲頹圮云。爲先令紫門監,以杻把子及長木堅實圍排,把守則傍近旣有前把守軍八名矣,金虎門入直軍七名加把,限修築間,一體守直之意,敢啓。傳曰,知道。
御營廳啓曰,通化門北邊內宮墻二間外面缺落處,別定將校一人,率集春營入直軍八名察巡,而宮墻內巡邏,出番哨軍八名添入,警巡之意,敢啓。傳曰,知道。
政院啓曰,大司憲李裕膺,執義南啓憲,掌令李殷春·白仁行,持平李國應·丁俊敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,掌令李殷春·白仁行,持平李國應·丁敎牌不進罷職傳旨,傳曰,只推。
兵曹啓曰,卽接宗廟署入直訓鍊院主簿韓宗吉手本,則宗廟大門西邊墻垣二間許及近處墻垣二間許,俱爲頹圮云。臣壽鉉馳詣看審後,爲先令繕工監,以杻把子堅實圍排,依例樹柵,而衛軍各二名定立,限改築間,嚴加守直,令該曹急速修築,亦令巡邏營門,申飭校卒,各別巡察之意,分付,何如?傳曰,允。
又啓曰,卽接南所入直衛將南啓彦牒報,則金虎門南邊墻垣一間許及敦化門東邊墻垣七間許,俱爲頹圮云。爲先令紫門監堅實圍排,依例樹柵,卽速修築,而把守軍兵,令該營量宜除出,限修築間,嚴加守直之意,分付,何如?傳曰,允。
又啓曰,卽接慶熙宮入直衛將朴鎭藝牒報,則光明殿東邊墻垣十五間,資政殿東邊墻垣八間,武德門西邊墻垣四間,北所邊墻垣五間,司僕寺南邊墻垣六間,中日閣西邊五間,景賢堂西邊墻垣二間,俱爲頹圮云。爲先令繕工監堅實圍排,卽速修築,而亦令巡邏營門,申飭校卒,限改築間,各別巡察之意,分付,何如?傳曰,允。
又啓曰,卽接西所衛將李始愚牒報,則永肅門南邊中松一株,拔根顚仆云,令該所依例斫去之意,敢啓。傳曰,知道。
又啓曰,卽接慶熙宮入直衛將朴鎭藝牒報,則本宮景賢堂後西邊中松一株·小松一株,玉堂後南邊小松一株,因風顚仆云,依例斫去之意,敢啓。傳曰,知道。
訓鍊都監啓曰,因兵曹草記,永肅門北邊內宮墻二間許頹圮處,限修築間,令永肅門入直局出身晝察夜巡,而明禮門東邊內宮墻一間許頹圮處,金虎門入直軍八名除出,將校一人率領,限修築間,嚴加守直之意,敢啓。傳曰,知道。
又啓曰,因兵曹草記,明禮門北邊內宮墻二間許,又爲頹圮,而傍近旣有前把守軍八名矣,金虎門入直軍七名加把,限修築間,一體嚴加守直之意,敢啓。傳曰,知道。
御營廳啓曰,本廳哨官申景求,以集春營入直哨官,莫重宮墻之頹落,矇然不知,晩時報來,揆以法意,萬萬駭然,爲先汰去之意,敢啓。傳曰,知道。
上在昌德宮。停常參·經筵。
自開東至申時,灑雨下雨,測雨器水深二分。
自人定至初七日開東,灑雨下雨,測雨器水深一分。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,奉審閣臣入侍。
政院啓曰,事變假注書金禹鉉,身病猝重,勢難察任,今姑改差,何如?傳曰,允。
金禹鉉改差,代金敬義爲事變假注書。
兵曹啓曰,卽接西所衛將李始愚牒報,則集成門北邊內宮墻二間許,因雨頹圮云。爲先令紫門監,以杻把子及長木堅實圍排,把守軍則金虎門入直軍十名除出,限修築間,嚴加守直之意,敢啓。傳曰,知道。
又啓曰,卽接北所入直衛將朴信根牒報,則通化門北邊墻垣前日缺落處二間許,今又頹圮云。爲先令紫門監堅實圍排,卽速修築,而把守軍兵,令該營量宜除出,限改築間,嚴加守直之意,分付,何如?傳曰,允。
司饔院啓曰,江原道六月朔膳進上,今日來到,而莫重膳狀,不善封裹,致有水沈之境,其在事體,誠極未安。當該道臣,不可無警推考,領來陪持人,令本道嚴繩,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
政院啓曰,明日傳香禮房承旨,當爲齋宿,右承旨趙昌永,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
御營廳啓曰,通化門北邊墻垣頹圮處,限改築間,嚴加守直之意,敢啓。傳曰,知道。
又啓曰,敦化門東邊宮墻七間許頹圮處,限改築間,嚴加守直之意,敢啓。傳曰,知道。
禮曹啓曰,卽接永禧殿官員所報,則今日雨後,正殿北邊內墻二間許頹圮云矣。正殿至近之處,有此墻垣頹圮之患,極爲驚悚,慰安祭,不卜日今初八日設行,而改築之節,待快晴,擇日擧行,何如?傳曰,允。
又啓曰,卽接成均館所報,則今番之雨,大成殿正位交椅東邊斑子一井穿漏,地衣沾濕,東配立第二位交椅上滲漏,斑子一井穿漏,地衣沾濕,西配位第二位交椅後斑子一井穿漏,地衣沾濕,後簷活只瓦子脫落,東西廡間間滲漏,地衣沾濕,南神門間間滲漏,西邊活只瓦子脫落,內碑閣活只瓦子脫落,西北墻瓦子間間脫落,廚所滲漏,後簷瓦子多有脫落,北邊下坊一間頹壓,啓聖詞正位交椅上滲漏,方席沾濕,東二位床卓前滲漏,地衣沾濕,西一位交椅前滲漏,地衣沾濕,北墻二間頹圮,瓦子間間脫落,香大廳間間滲漏,典祀廳滲漏,前簷椽木朽傷云矣。修改之節,待快晴,擇日擧行,何如?傳曰,允。
訓鍊都監啓曰,因兵曹草記,金虎門南邊墻垣一間許頹圮處,金虎門入直軍八名除出,將校一人率領,限修築間,嚴加守直,而將校則闕門已閉,預待闕外,待開門入去擧行,而其間使入直哨官巡察之意,敢啓。傳曰,知道。
又啓曰,因兵曹草記,集成門北邊內宮墻二間許頹圮處,金虎門入直軍十名除出,將校一人率領,〈限〉修築間,嚴加守直之意,敢啓。傳曰,知道。
訓鍊都監·禁衛營·御營廳啓曰,卽接東關王廟守直官所報,則本廟西邊墻垣八間頹圮云。爲先堅實圍排,待晴合力改築之意,敢啓。傳曰,知道。
吏曹啓目,行副護軍李冕光名字,改以冕榮事,爲等如告狀,令藝大館給帖,何如?啓,依允。
戊辰六月初六日午時,上御重熙堂。奉審閣臣入侍時,同副承旨洪淳學,假注書金桂鶴,記事官崔鳳九·李源逸,直提學趙成夏,以次進伏訖。上曰,史官分左右。仍命閣臣進前,成夏進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審,則精潔,諸執事摘奸,則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。還詣景陵,仍留監祭,將事安寧之意,敢此仰達矣。上命閣臣先退,仍命史官就座。又命退,諸臣以次退出。
上在昌德宮。停常參·經筵。
自開東至申時,灑雨下雨,測雨器水深二寸二分。
政院啓曰,來十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨洪遠植,右副承旨朴齊寬,今日不爲仕進,竝卽牌招,何如?傳曰,允。
傳曰,禮房承旨,馳詣永禧殿,奉審摘奸以來
軍器寺啓曰,本寺火藥庫,在於三淸洞,逼近於景福宮,不可仍置。火藥移置於訓局下都監,郞官入直,姑爲權停,何如?傳曰,允。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
以右副承旨朴齊寬牌不進罷職傳旨,傳曰,只推。
兵曹啓曰,卽接西所衛將李始愚牒報,則永肅門北邊中松一株,因雨顚仆云。令該所依例斫去之意,敢啓。傳曰,知道。
上在昌德宮。停常參·經筵。
自辰時至酉時,灑雨下雨,測雨器水深一寸五分。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,移御日字,今旣不遠,則其所董役,宜倍前日,而工匠·擔募軍輩,謂以潦雨,不無稽緩之慮,益加嚴束,使之斯速告竣。如是申飭之後,若有不及之處,別看役與牌將,斷當施律,堂上亦難免不飭之失,自政院發牌,營建都監郞廳,聽傳敎。
傳曰,一雨成霖,汔無開霽之意,念到民事,極爲憂悶,四門禜祭,不卜日遣堂上閣臣,虔誠設行事,分付。
傳曰,兵曹堂上有闕之代,前望入之。
兵曹堂上前望入之。參判韓應國,參議金泰郁落點。
傳曰,泮長有闕之代,前望入之。
泮長前望入之。李沇應落點。
傳曰,三軍府旣爲復設,則體貌有別,必以正一品衙門磨鍊,時任三相,例兼都提調,節制視務,與廟堂一體爲之事,定式。
議政府啓曰,三軍府旣復設,而五衛舊規,雖不可考,衙門體貌則自別矣。今於建置之初,宜有新定之制,諸堂上參互講究,使之節目啓下事,分付,何如?傳曰,允。
政院啓曰,明日傳香禮房承旨,當爲齋宿,右承旨趙昌永,卽爲牌招,何如?傳曰,允。
又啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
禮曹啓曰,傳曰,一雨成霖,汔無開霽之意,念到民事,極爲憂憫,四門禜祭,不卜日遣堂上閣臣,虔誠設行事,分付事,命下矣。四門禜祭,不卜日今初十日設行,三日而止事,知委,何如?傳曰,允。
又啓曰,今此景福宮移御日大王大妃殿·王大妃殿·大妃殿動駕時,殿下先詣祗迎處所,當爲稟定,而謹稽移御慶熙宮時謄錄,則純祖朝庚午年,以鍾樓前路磨鍊,辛未·戊寅年,俱以昌德宮洞口下路磨鍊。憲宗朝甲辰年,以興化門內磨鍊,哲宗朝庚申年,因下敎,自內爲之。昨年十月移御時,則因特敎,各殿動駕,竝衛內磨鍊,祗迎之節置之矣,今番則何以爲之乎?敢稟。傳曰,依昨年例,各殿動駕,竝衛內磨鍊,祗迎處所,光化門內爲之。
禁衛營啓曰,本營中軍趙台顯,身病甚重,勢難察任,改差,何如?傳曰,允。
上在昌德宮。停常參·經筵。
自開東至未時,灑雨下雨,測雨器水深五分。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨洪遠植,右副承旨朴齊寬,同副承旨洪淳學,今日不爲仕進,卽爲牌招,何如?傳,曰允。
傳曰,禮房承旨,馳詣受香諸處,奉審摘奸以來。
傳曰,在外秋判許遞,前望入之。
刑曹判書前望入之。金鍵落點。
兵曹,以李祉秀爲禁衛營中軍。
都摠府啓曰,今日入直內三廳武兼禁軍及軍兵等,當爲中日習射技放,而禜祭相値,不得設行之意,敢啓。傳曰,知道。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推
以左副承旨洪遠植牌不進罷職傳旨,傳曰,只推。
議政府啓曰,安奇前察訪李一薳,莅任幾年,悉心做去,優異之績,殘驛幾蘇。今於遞歸之後,許多民人之把狀來訴,有以見誠心願留,特爲限一苽仍任,俾責終始之效,新除察訪,待窠區處之意,分付,何如?傳曰,允。
禮曹啓曰,卽接成均館所報,則今日雨後,大成殿北邊內墻四間許頹圮云矣。內墻頹圮,當爲慰安之節,慰安祭,不卜日今十一日設行,改築之役,待快晴,擇日擧行,何如?傳曰,允。
兵曹啓曰,卽伏見京畿監司李宜翼狀啓,則本道進上封進時,敦義門明日爲始開閉,令該曹稟旨,分付爲辭矣。敦義門,依前例,令政院臨時請出標信開閉,何如?傳曰,允。
上在昌德宮。停常參·經筵。
自開東至申時,灑雨下雨,測雨器水深三分。
夜自五更至十一日開東,灑雨下雨,測雨器水深四分。
藥房提調李豐翼,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任,區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨洪遠植,右副承旨朴齊寬,今日不爲仕進,竝卽牌招,何如?傳曰,允。
又啓曰,議政府郞聽來言,今日賓廳日次,而領議政金炳學,無時急稟定事,左議政·右議政未差,不得來會云聲,敢啓。傳曰,知道。
傳曰,禮房承旨,馳詣文廟,奉審摘奸以來。
營建都監啓曰,新建各殿堂殿號·堂號及各行閣門名,別單書入之意,敢啓。傳曰,知道。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎,左副承旨洪遠植牌不進罷職傳旨,傳曰,只推。
兵曹啓曰,今此移御時昌德宮·昌慶宮入直局出身四十五人,竝爲移直於景福宮之意,敢啓。傳曰,知道。
又啓曰,移御吉日在邇,景福宮各直所前期入直,當爲預先檢飭肅嚴矣。自今十八日爲始,兵曹·都摠府,郞廳各一員,五衛將二員,別軍職·宣傳官各一員,武臣兼宣傳官二員,禁軍將一員,禁軍二十人,扈衛別將一員,軍官十人,忠翊衛將一員,忠壯衛·忠翊衛各二人,局別將一員,局出身五員,部將二員,守門將四員,忠義衛一人,竝先爲入直於各其直所,而番次則使之輪回推移,何如?傳曰,允。
又啓曰,卽接慶熙宮入直衛將朴孝寬牒報,則開陽門西邊墻垣三間及武德門西邊墻垣三間,俱爲頹圮云。爲先令繕工監堅實圍排,卽速修築,而亦令巡邏營門,申飭校卒,限改築間,各別巡察之意,分付,何如?傳曰,允。
吏曹啓曰,前都事李在灝名字,改以灝儀,禮安縣監李在顯名字,改以顯儀事,爲等如告狀,令藝文館給帖,何如?啓,依允。
上在昌德宮。停常參·經筵。
自開東至申時,灑雨下雨,測雨器水深二寸。
夜自五更至十二日開東,灑雨下雨,測雨器水深一寸六分。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
議政府啓曰,昌德宮·昌慶宮宮城外山路,往往遮隔,各鋪無以相望,自前有行巡之擧,而景福宮地勢平衍,有可以相應警守,各營入直軍行巡置之,元補軍,各加把幾名,同爲守更,而各營將校,領率鋪軍幾名,從其信地,限天明巡綽,亦使各營入直將官依例考察之意,分付,何如?傳曰,允。
兵曹啓曰,卽接西所衛將金鎭民牒報,則泰秋門東邊內宮墻二間許,因雨頹圮云。爲先令紫門監堅實圍排,金虎門入直軍十名除出守直,西邊墻垣一間,又爲頹圮云。令紫門監圍排,金虎門入直軍八名除出,守直之意,敢啓。傳曰,知道。
又啓曰,連接西所衛將金鎭民牒報,則泰秋門東邊內宮墻四間許,因雨頹圮云。爲先令紫門監,以杻把子及長木堅實圍排,把守則傍近旣有前把守軍十名矣。金虎門入直軍五名加把,限修築間,一體嚴加守直之意,敢啓。傳曰,知道。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
禮曹啓曰,卽接景慕宮官員所報,則正堂南邊內墻外面一間半許,頹圮云矣。改築之役,待快晴,擇日擧行,何如?傳曰,允。
兵曹啓曰,明日褒貶時,參判韓應國,參知鄭漢朝,俱有身病,不得進參,竝令政院稟旨變通,仍令該曹口傳差出,待下批牌招,以爲進參,何如?傳曰,允。許遞。
訓鍊都監啓曰,因兵曹草記,泰秋門東邊內宮墻二間許頹圮處,金虎門入直軍十名除出,將校一人率領,限修築間,嚴加守直,而西邊內宮墻一間許,又爲頹圮處,金虎門入直軍八名除出,將校一人率領,限修築間,嚴加守直,而金虎門入直軍一百名內,五十一名除出,宮墻頹圮各處,已爲把直矣。元入直軍數少,事甚疎虞,出番軍三十名,添入之意,敢啓。傳曰,知道。
又啓曰,因兵曹草記,泰秋門東邊內宮墻四間許頹圮處,傍近旣有前把守軍十名矣,金虎門入直軍五名加把,限修築間,一體嚴加守直之意,敢啓。傳曰,知道。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
吏曹啓曰,今日本曹褒貶時,堂上不可不備員,參判李建弼,令政院牌招,同參開坐,何如?傳曰,允。
吏曹口傳政事,以南廷順爲兵曹參判,以尹泰經爲參知。
議政府啓曰,三軍府有司堂上,向以三營將臣啓差矣。摠戎使亦爲差下,使之察任,何如?傳曰,允。
禮曹啓曰,卽接宗廟署所報,則連日之雨,永寧殿第三室神欌上靑斑子,自北第一小井滲漏,霑濕於內塗,神榻上靑斑子,自北第二井穿破,土塊墜落,第五室靑斑子,自北第三井滲漏,第八室靑斑子,自北第一井穿破,土塊墜落於寶欌上,第十四室靑斑子,自北第一井滲漏,霑濕於內塗,土塊墜落於冊欌上云矣。莫重殿內,有此土塊墜落之患,萬萬驚悚,慰安祭,不卜日今十四日設行,修改之節,臣曹堂上,與本署提調進去奉審後,稟處,何如?傳曰,允。
政院啓曰,明日傳香禮房承旨,當爲齋宿,右承旨趙昌永,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,憲納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
以右承旨趙昌永牌不進罷職傳旨,傳曰,只推。
兵曹啓曰,卽接東所衛將尹喜玟牒報,則秋景苑南邊內宮墻五間,因雨頹圮云。爲先令紫門監,以杻把子及長木堅實圍排,把守則銅龍門入直軍二十名除出,限修築間,嚴加守直,而東邊內宮墻二間許,又爲頹圮云。亦令紫門監,以杻把子及長木堅實圍排,把守則銅龍門入直軍十名除出,限修築間,一體嚴加守直之意,敢啓。傳曰,知道。
又啓曰,卽接宗廟署入直訓鍊院主簿韓宗吉手本,則宗廟大門東邊墻垣一間許,外墻缺落云。爲先令繕工監,以杻把子堅實圍排,依例樹柵,而衛軍二名定立,嚴加守直,令該曹急速修築,亦令巡邏營門,申飭校卒,限修築間,各別巡察之意,分付,何如?傳曰,允。
又啓曰,卽接慶熙宮入直衛將金光漢牒報,則武德門東邊墻垣十一間,西邊墻垣三間,開陽門西邊墻垣三間,俱爲頹圮云。爲先令繕工監堅實圍排,卽速修築,亦令巡邏營門,申飭校卒,限改築間,各別巡察之意,分付,何如?傳曰,允。
禮曹啓曰,臣錫雨與本署提調臣李載冕,進詣永寧殿奉審,則第三室神欌上靑斑子,自北第一井滲漏,沾濕於內塗,神榻上靑斑子,自北第二井穿破,土塊墜落,第五室靑斑子,自北第三井滲漏,第八室靑斑子,自北第一井穿破,土塊墜落於寶欌上,第十四室靑斑子,自北第一井滲漏,沾濕於內塗,土塊墜落於冊欌上,果如本署官員所報矣。修改之節,待快晴,卽爲擇日擧行,何如?傳曰,允。
又啓曰,卽接思陵官員所報,則今番雨後,陵上西邊曲墻二間許,半面頹圮云矣。頉處不至大段,慰安奉審之節,依前例,不爲磨鍊,改築之役,待快晴,擇日擧行,何如?傳曰,允。
禁衛營啓曰,秋景苑南邊內宮墻五間頹圮處,東邊內宮墻二間頹圮處,限改築間,嚴加守直之意,敢啓。傳曰,知道。
訓諫都監·禁衛營·御營廳啓曰,卽接東關王廟守直官所報,則本廟東邊墻垣十一間及西邊墻垣一間許,頹圮云。爲先堅實圍排,待晴,合力改築之意,敢啓。傳曰,知道。
吏曹啓目,前郡守李正秉名字,改以承正,前監役李民秉名字,改以承民,密陽府使李臣秉名字,改以承臣,定陵令李攀九名字,改以秉旭,前權管徐相台名字,改以相璇,奉常僉正丁義衍名字,改以若演,司䆃主簿成敎曾名字,改以載健,副司果閔景鎭名字,改以景鎬,出身李鋏名字,改以冕植,自如察訪任奎白名字,改以圭常,同知任泰錫名字,改以百溵,典獄參奉任泰成名字,改以百譱,雲峯縣監任奉珩名字,改以百源,前學官任泰邦名字,改以百獻,出身任泰奎名字,改以百圭,前五衛將任泰弘名字,改以百贊,出身任泰斗名字,改以百賢,前兵使任弘模名字,改以弘準,行副護軍任景模名字,改以景準,前兵使任興模名字,改以興準,前虞候任元模名字,改以元準,副司果任鼎模名字,改以鼎準,出身任衡模名字,改以衡準,出身任徹模名字,改以容準,前正言任憲奎名字,改以憲鎬,祥原郡守任憲禹名字,改以禹鎬,豐川府使任憲榮名字,改以榮鎬,出身任悳成名字,改以悳鎬事,爲等如告狀,令藝文館給帖,何如?啓,依允。
上在昌德宮。停常參·經筵。
夜自五更至十四日開東,灑雨下雨,測雨器水深二分。
藥房都提調金炳學,提調李豐翼,副提調趙性敎啓曰,時値庚節,暑氣轉甚,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭許久闕啓,事甚未安。除在外·陳疏外,呈告人員,竝卽牌招,何如?傳曰,允。
傳曰,傳香承旨,馳詣永寧殿,奉審摘奸以來。
傳曰,日熱如此,輕囚放釋。
政院啓曰,持平李國應,疏批已下,一體牌招,何如?傳曰,允。
議政府啓曰,卽見持平李國應疏本啓下,則曺演承,締結邪類,臚列狼藉,聖批特許鞫問,而際有右捕廳所報,演承與其弟,交通洋醜,往見必拜,盃酒慇懃,投書相問,餽遺絡續,衆招旣出,斷案且成矣。此不容不嚴覈其實,曺準承,令王府一體稟來,設鞫得情,何如?傳曰,允。
都摠府啓曰,副摠管姜蘭馨,以漢城左尹,本府坐起參進事,晝仕出去之意,敢啓。傳曰,知道。
以全羅監司徐相鼎狀啓,咸平縣監金樂均遭母喪事,傳曰,令該曹勿拘常格,口傳各別擇差,不日下送。
吏曹口傳政事,以洪秉瑋爲咸平縣監。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
政院啓曰,臣敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則結案罪人二名,未推覈罪人二名,俱是重囚,故竝仍囚。其餘別肉坐賣·詬辱士族及各司直囚罪人李默相等十六名,係是輕囚,故竝依傳敎,放送之意,敢啓。傳曰,知道。
義禁府啓曰,前府使曺演承,具格拿來,設鞫得情,其弟曺準承,一體拿來事,傳旨啓下矣。曺演承·曺準承,俱在公忠道忠州地云,卽爲發遣府都事,竝具格拿來之意,敢啓。傳曰,知道。
以公忠監司閔致庠狀啓,文義縣令沈宜薰,暗行御史旣已封庫,爲先罷黜事,傳曰,令該曹口傳,各別擇差,不日下送。
持平李國應疏略曰,臣鹵莽譾劣,於淸朝耳目之任,萬不近似,早自丐解,卽臣義分也。乞賜鐫改,以安微分焉。臣於丐免之章,有不容泯默,玆敢尾陳,惟聖明察焉。向日捕囚曺子登爲稱者,卽前府使演承庶叔也。其交通異類,蠱惑邪術,爲幾十年之久,則一室之內,必無不知之理,且子登糾結之邪徒,無非演承親密者也。暗室聚會,盃酒慇懃,苟非染邪,豈或有此乎?究其情犯,斷有可執之跡,而特子登隱諱不發耳。捕査之庭,亦不無端緖之微露,因其經斃,雖未及盡覈,傳說狼藉,有耳皆聞。且於近日被捉人中,有賃于此事者,到底鉤得,則必不與臣言相左矣。渠以世祿之臣,自歸於蔑倫悖常,此若寬貸,將何以振國綱乎?臣謂曺演承,令王府拿鞫得情,夬正曲刑,斷不可已。臣無任云云。省疏具悉。審如是也,有不可不一問,令王府具格拿來,設鞫得情。爾其勿辭察職。
上在昌德宮。停常參·經筵。
自開東至人定,灑雨下雨,測雨器水深八分。
自人定至十五日開東,灑雨下雨,測雨器水深五寸九分。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨朴齊寬,同副承旨洪淳學,今日不爲仕進,竝卽牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
傳曰,在外法司堂上許遞,政官牌招開政。
政院啓曰,卽者檢閱崔鳳九,以其親病,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
又啓曰,卽者檢閱朴定陽,謂有館規,陳疏經出,原疏纔已退却矣。所當直捧禁推傳旨,而此與無端經出有異,推考警責,仍卽牌招入直,何如?傳曰,允。
注書李纘夏病,代以金桂鶴爲假注書。
吏曹口傳政事,以金哲根爲文義縣令。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
以右副承旨朴齊寬牌不進罷職傳旨,傳曰,只推。
宗親府啓曰,明日,卽天漢殿望奉審日次,臣邦鉉進詣擧行之意,敢啓。傳曰,知道。
吏曹啓曰,顯陵參奉南孝淳,以其身病,呈狀乞遞,改差,何如?傳曰,允。
兵曹啓曰,同知趙羲豐,內禁將李義錫,五衛將南有宏·李基德,俱以身病,呈狀乞遞,竝改差,何如?傳曰,允。
又啓曰,景福將李基元,慶熙將朴鎭藝,俱以身病,呈狀乞遞,竝改差,何如?傳曰,允。
以吏曹參議鄭泰好牌不進罷職傳旨,傳曰,只推。
有政。吏批,行判書韓啓源進,參判李建弼,參議鄭泰好竝牌招不進。以尹正求爲判尹,徐承輔爲右尹,李守曾爲同義禁,金琦鉉爲同春秋,鄭基寉爲東部都事,金東一爲南部都事,趙玄夏爲顯陵參奉,鄭善始爲文川郡守,孟浩述爲丹城縣監,故營將趙存鼎贈兵參,故水使趙台錫贈左承旨,已上同知趙羲豐兩代,前權管魚誼濯,今加通政,朝官年八十,贈兵參金秉喆贈左參贊例兼,刑曹判書金鍵考,故學生任道源贈童敎,任鑽材贈童敎,已上學行卓異贈職事,承傳,學正單金禹鉉,安奇察訪李一薳,限一瓜仍任事,承傳。
兵批,判書金壽鉉進。以徐承輔爲副摠管,李圭容·崔昌洙爲同知,李南輔爲內禁將,金懋·龐允直爲五衛將,金文·張儀寬爲景福將,韓龍大爲慶熙將,沈宜一·權鍾奭·朴樞鎭爲守門將,金漢哲爲訓鍊習讀,朱順元爲防踏僉使,李邦善爲長峯別將,同知單李基德,僉知單南有宏。
刑曹啓曰,壯洞頭民朴善陽等發告,內洞里居靡室靡家之擔軍宋彭龍,被打於孫升源處,仍爲致死云,故使之行檢矣。初覆檢,實因相,難以決折,依例發遣本曹郞廳,三檢設行之意,敢啓。傳曰,知道。
禮曹啓曰,卽接全州幼學李始浩所志,則以爲族兄始成,嫡妾俱無子,以其同姓八寸弟春逵第二子性鎬,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典,稟處事,呈狀矣。凡係宗立後,兩邊與受,明有可據,而不得登聞者,許令該曹論理事,載在法典,而門長始浩所訴旣如此,李春逵第二子聖鎬,立爲李始成之後,何如?傳曰,允。
兵曹啓曰,卽接西所衛將李始愚牒報,則泰秋門東邊中松一株,因風顚仆云。令該所,依例斫去之意,敢啓。傳曰,知道。
吏曹啓目,前府使權聖根名字,改以鍾弼,前宣傳官權尙根名字,改以鍾奭,副司果吳玹名字,改以應善,司圃別提徐昌錫名字,改以昌淳,副司果閔宗培名字,改以寬植,出身權弼根名字,改以鍾悅,前正言趙在元名字,改以在九,副司果李學新名字,改以秉斅事告狀,令藝文館給帖,何如?啓,依允。
判府事李裕元疏略曰,臣獲蒙恩暇,亦已逾月矣。仁天雨露,涵濡一身,臣何敢罔念分義之虧缺,而臣身已退也,遺託難孤也。若使拚棄先訓,非但爲君子所恥,爲累於聖世興孝之化,大矣。宿願未酬,則將以何辭復于臣先父母乎?今若準臣請而成臣志,豈惟如臣下愚,得免顚倒良貝而已?臣父臣母,亦當感誦於冥冥之中矣。古人有言曰,事君之日長,事親之日短。今臣,親不在矣,狗馬賤誠,惟當事殿下無嚴已也,而其奈所守不得請則不知止何哉?侈臣三字,許臣永退,俾奉時節起居之禮,則是亦臣事君之日長也。惟聖上,察臣膠守靡他,仍治臣累瀆之罪焉。答曰,省疏具悉卿懇。卿之重違遺訓,予非不知,而自是以後,踐歷旣多,則今此猝然告去,不料汲汲至此也。其進其退,卿可自諒,而予所以勉留者,實係事面而然。卿若一往相持,則予亦無說可解矣。仍傳曰,此批答,遣史官,傳諭。
檢閱崔鳳九疏曰,伏以,臣於月前,猥陳至懇,特蒙恩暇,歸護父病,粗伸子職,洪私如天,感激無地。蓋臣前者仰瀆,此豈義分之所可敢也,而實是情私之不獲已者矣。數日以來,連接家信,則臣父疾癖之本症,近因日候之不調,一倍闖發,連事刀圭,臣聞報憂煎,不能自定。若徒懷嚴畏,不思所以呼籲,則是自沮於孝理之下也,玆敢陳章冒犯,擅離屢瀆之罪,尤無所逃。伏乞聖慈,亟鐫臣職,俾便救護,仍治臣罪。以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
自開東至酉時,灑雨下雨,測雨器水深三寸七分。
藥房提調李豐翼,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允
又啓曰,右副承旨朴齊寬,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
以檢閱朴定陽牌不進罷職傳旨,傳曰,只推。
政院啓曰,左右史不可不備,檢閱朴定陽,旣有只推之命,卽爲牌招入直,何如?傳曰,允。
注書吳長善病,代以金鳴魯爲假注書。
都摠府啓曰,今日入直內三廳武兼及軍兵等,當爲中日習射技放,而上前開坼相値,不得設行之意,敢啓。傳曰,知道。
奎章閣啓曰,望廟樓東邊墻二間頹圮云。待晴擇日修改,何如?傳曰,允。
又啓曰,景慕宮望廟樓,今望奉審,無頉之意,敢啓。傳曰,允。
兵曹啓曰,卽接西所衛將李始愚牒報,則永肅門北邊內宮墻一間許,頹圮云。爲先令紫門監以杻把子及長木堅實圍排,把守則係是局出身直所近處,限修築間,令局出身輪回,晝察夜巡之意,敢啓。傳曰,知道。
又啓曰,卽接西所衛將李始愚牒報,則泰秋門南邊內宮墻三間許,因雨頹圮云。爲先令紫門監,以杻把子及長木堅實圍排,把守則金虎門入直軍十五名除出,限修築間,嚴加守直,而集成門南邊內宮墻四間許,因雨頹圮云。爲先令紫門監,以杻把子及長木堅實圍排,把守則金虎門入直軍二十名除出,限修築間,嚴加守直之意,敢啓。傳曰,知道。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
黃海道褒貶啓本中,瑞興府使徐元輔等第,以上之上,朱批書下。
政院啓曰,卽伏見諸道今春夏等褒貶啓本,則京畿監司李宜翼,守令無一人居中·居下,公忠監司閔致庠,慶尙監司吳取善,咸鏡監司李興敏,守令無一人居中,殊無嚴明殿最之意,竝推考警責,何如?傳曰,允。
又啓曰,卽伏見諸道今春夏等褒貶啓本,則鎭撫使李章濂,黃海兵使鄭志鉉,全羅左水使李鍾晉,平安監司朴珪壽,慶尙左水使具胄元,統制使李顯稷,南兵使李兼熙,邊將無一人居中·居下,公忠水使張厚植,平安兵使李容象,無一人居下,殊無嚴明殿最之意,竝推考警責,何如?傳曰,允。
奎章閣啓曰,本閣今戊辰年春夏等褒貶,當爲磨勘,而直提學一員,直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
宗親府啓曰,本府郞廳等,今春夏等褒貶等第,當爲磨勘,而堂上俱有實病實故,限內不得爲之之意,敢啓。傳曰,知道。
儀賓府啓曰,本府郞廳今春夏等褒貶等第,當爲磨勘,而南寧尉臣尹宜善有身病,限內不得爲之之意,敢啓。傳曰,知道。
敦寧府啓曰,府郞廳等,今春夏等褒貶等第,當爲磨勘,而以領府事金左根,身病,不得爲之之意,敢啓。傳曰,知道。
耆老所啓曰,本所堂上,多有身病,無參坐之人,今戊辰年春夏等褒貶,限內不得磨勘之意,敢啓。傳曰,知道。
宣惠廳啓曰,本廳郞廳等,今戊辰春夏等褒貶,當爲等第,而臣有身病,限內不得磨勘之意,敢啓。傳曰,知道。
濬川司啓曰,本司都摠及郞廳今戊辰年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
吏曹啓曰,本曹所屬司甕院官員等今春夏等褒貶,當爲等第,而因本院都提調有故,不得磨勘之意,敢啓。傳曰,知道。
兵曹啓曰,本曹今戊辰年春夏等褒貶等第,磨勘以入,而曹所屬軍器寺·司僕寺·曲議司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
禮曹啓曰,今此本曹春夏褒貶等第時,通禮院官員啓本中,一處刀擦之意,敢啓。傳曰,知道。
又啓曰,各陵園墓·本曹郞廳·四學童蒙敎官·通禮院·禮賓寺·東西氷庫·東西活人署·圖畫署官員等今戊辰年春夏等褒貶,等第以入,而宗廟署·社稷署·永禧殿·景慕宮·弘文館·藝文館·春秋館·承文院·成均館·奉常寺·典牲署·掌樂院·觀象監·內醫院·司譯院·典醫監·惠民署·東南關王廟官員等褒貶,及其司領事·都提調·提調及堂上有故,或不備,不得一時磨勘之意,敢啓。傳曰,知道。
刑曹啓曰,屬司典獄署官員等今春夏等褒貶,本曹參議,例與刑房承旨同爲磨勘,而俱有身病,限內不得磨勘以入之意,敢啓。傳曰,知道。
漢城府啓曰,本部郞廳及五部官員今戊辰年春夏等褒貶,當爲等第,而判尹臣尹正求有身病,限內不得磨勘之意,敢啓。傳曰,知道。
義禁府啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
訓鍊都監啓曰,本局從事官·禁松參軍及諸將官等今戊辰年春夏等褒貶,當爲等第,而都提調臣金炳學有身病,限內不得磨勘之意,敢啓。傳曰,知道。
兵曹啓曰,卽接宗廟署入直訓鍊院主簿金鳴直手本,則宗廟大門西邊墻垣第一處二間,第二處二間,第三處二間許,東邊墻垣三間許,俱爲頹圮云。臣壽鉉馳詣看審後,爲先令繕工監,以杻把子堅實圍排,依例樹柵,而衛軍各二名定立,限改築間,嚴加守直,令該曹急速修築,亦令巡邏營門,申飭校卒,各別巡察之意,分付,何如?傳曰,允。
又啓曰,卽接景慕宮入直訓鍊院主簿鄭泌手本,則本宮大門南邊墻垣八間許,頹圮云。臣壽鉉馳詣看審後,爲先令繕工監,以杻把子堅實圍排,依例樹柵,而衛軍各二名定立,限改築間,嚴加守直,令該曹急速修築,亦令巡邏營門,申飭校卒,各別巡察之意,分付,何如?傳曰,允。
又啓曰,卽接巡山哨官趙台和手本,則御營廳所授興仁門北邊第一城廊近處,體城四間半頹圮云。爲先令紫門監堅實圍排,卽速修築,而把守軍兵,令該營量宜除出,限改築間,嚴加守直之意,分付,何如?傳曰,允。
又啓曰,卽接景慕宮入直訓鍊院主簿鄭泌手本,則月覲門越邊含春苑墻垣十間半,通化門越邊含春苑墻垣十一間,弘化門越邊含春苑墻垣十四間,宣仁門越邊含春苑墻垣十間,俱爲頹圮云。爲先令繕工監堅實圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
又啓曰,卽接西所入直衛將李始愚牒報,則北水閣水門,鐵箭一隻破傷云。爲先令紫門監堅實圍排,卽速修改,而把守軍兵,令該營量宜除出,限修築間,嚴加守直之意,分付,何如?傳曰,允。
又啓曰,卽接西所衛將李始愚牒報,則永肅門南邊中松一株,因風拔根顚仆云。令該所,依例斫去之意,敢啓。傳曰,知道。
禮曹啓曰,卽接景慕官員所報,則今日雨後,正堂西邊內宮墻一間半許頹圮云矣。改築之役,待快晴,擇日擧行,何如?傳曰,允。
又啓曰,卽接宗廟署所報,則連日之雨,宗廟第二室後北苑階一間半,空室後北苑階二間許頹圮,西邊內宮墻一間許頹圮云矣。修改之節,待快晴,擇日擧行,何如?傳曰,允。
又啓曰,卽接大報壇守直守官所報,則今番雨後奉審,第二位滲漏云矣。修改之節,待快晴,擇日擧行,何如?傳曰,允。
吏曹啓曰,東部都事鄭基鶴,南部都事金東一,俱以身病,呈狀乞遞,竝改差,何如?傳曰,允。
傳曰,瑞興府使徐元輔之子,問名,見窠初仕,令該曹口傳擬入。
訓鍊都監啓曰,因兵曹草記,永肅門北邊內宮墻一間許頹圮處,限修築間,令永肅門入直局出身輪回,晝察夜巡之意,敢啓。傳曰,知道。
又啓曰,因兵曹草記,泰秋門南邊內宮墻三間許頹圮處,金虎門入直軍十五名除出,將校一人率領,限修築間,嚴加守直,而集成門南邊內宮墻四間許頹圮處,金虎門入直軍二十名除出,將校一人率領,限修築間,嚴加守直,而金虎門元入直軍一百名,添入軍三十名,合一百三十名內,九十一名除出,宮墻頹圮各處,已爲把守矣。元入直軍數少,事甚疎虞,出番軍三十名,又爲添入之意,敢啓。傳曰,知道。
敦寧都正尹成鎭疏云云。省疏具悉。所請依施。
上在昌德宮。停常參。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,再明日眞殿茶禮,當自內親行矣,該房知悉,時原任大臣·宗親·儀賓·諸閣臣·諸儒臣·二品以上入參。
以檢閱朴定陽牌不進罷職傳旨,傳曰,只推。
政院啓曰,左右史不可不備,檢閱朴定陽,旣有只推之命,卽爲牌招入直,何如?傳曰,允。
吏曹口傳政事,以徐弘淳爲東部都事。
議政府啓曰,卽見戶惠廳所報,則長湍以宮結夥多之致,元應稅不過爲一千一百餘結,官詳定收捧,亦隨而減,不能當各項需用,甲子稅大同永定代錢,作爲都結矣。今則免稅五百餘結,移送他邑,又有査得之結,正供足可本色備納爲辭矣。正供之詳定代納,本非經法,而該邑結摠,今旣有裕矣,依前以本色上納之意,分付,何如?傳曰,允。
又啓曰,卽見黃海水使鄭志鉉狀啓,則陪持軍官擧行,與他軍校有別,而元無酬賴之資,宜有效勞之窠,本營所管長淵金沙寺,只存一箇僧將,軍餉·軍器,萬不成樣,自今以後,作爲自辟窠,從其行本營陪持勤勞,報兵曹,以金沙鎭別將,擬望差出,依他鎭例一體殿最,苽限以三十朔爲定事,請令廟堂,稟處矣。此亦海防去處,而其與新創有異,設置節制之方,依狀請施行,何如?傳曰,允。
三軍府啓曰,本府應行事目,別單書入之意,敢啓。傳曰,知道。
御營廳啓曰,興仁門體城頹圮處,待晴修築,而限改築間,嚴加把守之意,敢啓。傳曰,知道。
兵曹啓曰,今差移御時,景福宮內入直軍直所及實數,自臣曹已爲磨鍊,啓下矣。自今十八日爲始,光化門禁·御兩營軍各二十名式,禁衛營將官領率,建春門·迎秋門,訓局軍各三十名式,各其將官率領,神武門·禁衛兩營軍各十五名式,御營廳將官率領,竝除標信,先爲入直於各其直所,輪回替番,而來七月初二日,則已爲啓下原實數,依定式入直事,分付各該營,何如?傳曰,允。
內醫院啓曰,景福宮藥房,今已修整矣。慶熙宮所奉神農氏位牌,當爲移奉,而此是異於題面位牌,則不必設祭,只擇日移安,何如?傳曰,允。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,以監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
禮曹啓曰,卽接惠陵令所報,則今番雨水,本陵,陵上莎草,自酉方至子方蹲縮,長爲四十三尺,高爲十六尺云矣。陵上莎草,有此蹲縮之患,萬萬驚悚。慰安祭,不卜日今十八日設行,而修改之節,依法典,政府以下進去奉審後,稟處,何如?傳曰,允。
又啓曰,卽接元陵參奉所報,則今番雨水,本陵大王陵上西邊曲墻二間許,向內頹圮,丁字閣正間滲漏云矣。曲墻頹圮,當有慰安之節,慰安祭,不卜日今十八日設行,改築之節,臣曹堂上進去奉審後,稟處,何如?傳曰,允。
又啓曰,卽接穆陵參奉所報,則今番雨水,本陵仁穆王后陵上曲墻,東南北三邊頹圮爲五處,而或向內或向外,七間頹圮,懿仁王后陵上階砌下左邊汰落,長爲二十一尺,廣爲八尺,深爲三尺許,丁字閣正間㵕漏云矣。曲墻頹圮,當有慰安之節,慰安祭,不卜日今十八日設行,改築之節,臣曹堂上進去奉審後,稟處,何如?傳曰,允。
又啓曰,卽接景陵參奉所報,則今番雨水,本陵,陵上曲墻後汰落處,長·廣俱爲二十四尺,北邊文武石後汰落,長·廣俱爲三十三尺,深爲三尺許云矣。莫重陵上至近之地,汰落若是緊重,萬萬驚悚,補築之節,臣曹堂上進去奉審後,稟處,何如?傳曰,允。
又啓曰,卽接徽陵令所報,則今番雨水,本陵,陵上北邊曲墻外面三間許頹圮云矣。頉處旣在外面,慰安奉審之節,依前例,不爲磨鍊,改築之節,待快晴,擇日擧行,何如?傳曰,允。
又啓曰,穆陵,陵上曲墻頹圮,惠陵,陵上莎草蹲縮,元陵,陵上曲墻頹圮,景陵,陵上曲墻後汰落處,臣曹堂上,當各爲進去奉審,而旣是一局之內,兼進奉審之意,敢啓。傳曰,知道。
又啓曰,卽接成均館所報,則今番雨水,大成殿樑上瓦子四間許頹落,西廡樑上瓦子二間許頹落,北邊內墻七間頹圮云矣。當有慰安之節,而因北邊內墻四間許頹圮,慰安祭纔已設行矣。事在一旬之內,則慰安之擧,不必磨鍊,而修改之節,待快晴,擇日擧行,何如?傳曰,允。
兵曹啓曰,卽接慶熙宮入直衛將朴孝寬牒報,則武德門北邊墻垣十間,興元門北邊墻垣五十間,開陽門西邊墻垣三十八間,俱爲頹圮云。爲先令繕工監堅實圍排,卽速修築,而亦令巡邏營門,申飭校卒,限改築間,各別巡察之意,分付,何如?傳曰,允。
訓鍊都監啓曰,因兵曹草記,北水閣水門,鐵門一隻破傷處,金虎門入直軍八名除出,將校一人率領,限修改間,嚴加守直,而闕門已閉,將校則預待闕外,待開門入去擧行,其間使入直哨官巡察之意,敢啓。傳曰,知道。
吏曹啓目,觀此慶尙監司吳取善伏啓,則以爲南海縣令洪冀錫,莅任以後,一念勤孜,實惠所及,衆瘼畢祛,儉約自持,捐補是事,前後所捐之錢,殆爲四千餘兩,麥事失稔,排巡販穀,民不艱食。一境晏如。苽期將熟,願借之訴,屢聒不已,特爲仍任事,令該曹,稟處亦爲白有臥乎所。瓜滿差,代乃是金石之典,邑勢民情旣如此,姑爲仍任,何如?啓,依允。
上在昌德宮。停常參·經筵。
政院啓曰,來二十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
以檢閱朴定陽牌不進罷職傳旨,傳曰,只推。
政院啓曰,檢閱崔鳳九,由限已過,卽爲牌招入直,何如?傳曰,允。
都摠府啓曰,副摠管徐承輔,以漢城左尹,坐起進參事,晝仕出去之意,敢啓。傳曰,知道。
兵曹啓曰,嶺南武士入格技藝,今日宣薦內禁衛試取時,同爲試取之意,敢啓。傳曰,知道。
傳曰,公事不審之中官李漢容,從重推考。
以江原監司趙龜夏狀啓,膳狀監封,緣臣不飭,以致中路水沈之境,惶恐待罪事,傳曰,勿待罪事,回諭。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
以檢閱崔鳳九牌不進罷職傳旨,傳曰,只推。
政院啓曰,卽者檢閱朴定陽,謂有館規,陳疏經出,原疏纔已退却矣。所當直捧禁推傳旨,而此與無端經出有異,推考警責,仍卽牌招入直,何如?傳曰,允。
又啓曰,左右史不可不備,檢關崔鳳九,旣有只推之命,更爲牌招入直,何如?傳曰,允。
禮曹啓曰,卽接永禧殿官員所報,則今番雨後,正殿南邊內墻二間許內面頹圮,北邊內墻半間許內面頹圮云矣。改築之役,待快晴,擇日擧行,何如?傳曰,允。
又啓曰,卽接奉常寺所報,則今番雨後,神室東方神農氏位·句芒氏位·后稷氏位·尾箕位龕室上滲漏,仰土剝落,塗褙沾濕,北方鼻白山位·豆滿江位·蚩尤氏位龕室上滲漏,仰土剝落,塗褙沾濕,中央位後面及無祀鬼神奉安處滲漏,仰土剝落,地衣沾濕,移安廳西邊火坊頹圮,神門東南邊瓦子脫落,西南墻垣三間頹圮,正路月臺間間頹落云矣。修改之節,待快晴,擇日擧行,何如?傳曰,允。
傳曰,奉審大臣以下入侍。
兵曹啓曰,嶺南別試武士講書入格李泰性,別單書入之意,敢啓。傳曰,知道。
禁衛營啓曰,因兵曹草記,今六月十八日爲始,光化門本營軍二十名,御營廳軍二十名,哨官率領入直,神武門本營軍十五名,御營廳軍十五名,哨官率領,竝除標信,先爲入直之意,敢啓。傳曰,知道。
御營廳啓曰,因兵曹草記,今六月十八日爲始,光化門禁衛營軍二十名,本廳軍二十名,禁衛營哨官率領,神武門禁衛營軍十五名,本廳軍十五名,哨官率領,竝除標信,先爲入直之意,敢啓。傳曰,知道。
訓鍊都監啓曰,因兵曹草記,今月十八日景福宮分直時,建春門哨官一員,軍三十名,迎秋門,哨官一員,軍三十名,承和門,局別將一員,局出身五人率領,除標信入直於各其直所,輪回替番之意,敢啓。傳曰,知道。
訓鍊都監·禁衛營·御營廳啓曰,卽接南關王廟守直官所報,則本廟南邊墻垣五間頹圮云。爲先堅實圍排,待晴合力改築之意,敢啓。傳曰,知道。
又啓曰,卽接東關王廟守直官所報,則本廟東邊墻垣四間頹圮云。爲先堅實圍排,待晴合力改築之意,敢啓。傳曰,知道。
以檢閣朴定陽牌不進罷職傳旨,傳曰,只推。
以檢閱崔鳳九再牌不進罷職傳旨,傳曰,只情。
戊辰六月十七日戌時,上御誠正閣。奉審大臣以下入侍時,承旨共淳學,假注書金桂鶴,記注官方孝隣,記事官李源逸,領議政金炳學,兼戶曹判書金炳國,禮曹判書曺錫雨,觀象監提調洪淳穆,以次進伏訖。上曰,史官分左右。仍命奉審大臣進前,炳學進前問候訖。奏曰,臣等承命馳詣惠陵,陵上莎草蹲縮處奉審之由,已有書啓,而自酉方至子方蹲縮處,長爲四十三尺,高爲十六尺,而其高非盡如是,戌亥方莎草合縫處,爲雨滲濕,自然動退,漸漸流下而然。他方位,則只有縫痕之往往罅圻處,故以油芚草芚結排,而傍莎則自當枯損,日後修改之時,後面莎草,以至浩大矣。至若修改之節,未嘗不一時爲急,而六·七兩朔,則非但爲拘忌之月,見今潦雨之餘,陰晴未可預知,待八月節,令該曹擇日擧行,何如?上曰,依爲之。上曰,霖雨殆甚,莎草如此蹲縮,不勝驚悚。炳學曰,聖心伏想驚悚,慈衷亦當驚動,而蹲縮處,不至大段,是驚悚中伏幸矣。炳學曰,穆陵·元陵·景陵,亦有頉處,禮判奉審以來矣。使詳細仰奏乎?上曰,禮判進前。錫雨進前奏曰,惠陵,陵上莎草蹲縮之狀,大僚纔已詳奏,且有圖形以獻者,而穆陵·元陵·景陵有頉處,則臣與本曹郞廳及本陵官員,一一奉審。穆陵懿仁王后陵上階砌前左邊汰落,長二十一尺,廣八尺,深三尺許,丁字閣正間滲漏,尙有沾濕之痕。仁穆王后陵上東面北曲墻頹圮爲五處,而或向內,或向外,合爲七間。元陵大王陵上曲墻西邊頹圮爲二間許,丁字閣正間滲漏,亦爲不少。景陵曲墻後汰落,長·廣俱爲二十四尺,北邊文武石後汰落,長·廣俱爲三十三尺,深三尺許。莫重陵寢,如是有頉,萬萬驚悚,修改補築等節,一時爲急,然少俟秋氣稍生,霖意快收後,擇日擧行爲好,故書啓亦以此仰達矣。上曰,不勝驚悚矣。炳學曰,臣於沿路見之,則今番雨水以後,田疇汰落潰決,在在相望,而農形則有大登之望。夫以極備之餘,年事之得占大有,有以仰天心之眷眷我殿下矣。天心旣如是眷眷,殿下將何修而仰答乎?臣愚以爲,仰答天心,莫安民若,而安民之本,講學是耳。經焉而法聖賢之事,史焉而鑑興衰之跡,一言一動,莫不由此而至焉,則是所謂安民也。安民則億萬年無疆之休,亦當基于今日矣。寒暑頉稟,卽經筵也。非日講召對之謂,而今其停講已久,未敢知燕閒之暇,聖念常在方冊,無一時放過,而我自樂此不爲疲,汗沾不知爲疲,卽古帝王勤學而然者也。殿下以堯·舜之聖,何必讓美於古乎?見今登筵重臣,皆講官也。每登講席,恭聽我殿下句讀音吐之瀜會貫通,則退而相告欣賀,苟或不然,則亦必仰鬱,又値停講之時,則尤爲仰鬱萬萬,臣等之仰望而仰祝者,皆如此矣。今於殿角微涼之時,召接講臣,討論經史,丕圖安民之策,以爲對天之休,千萬攢手仰禱,而愚忱耿耿,敢此冒進矣。上曰,當依此爲之矣。上命大臣就座,又命史官就座。仍命大臣先退。又命退,諸臣以次退出。
上在昌德宮。停常參·經筵。
政院啓曰,合辭方張之時,諫院無詣臺之員,事甚未安。除在外外,呈告人員,竝卽牌招,何如?傳曰,允。
傳曰,金吾堂上竝許遞,前望入之。
金吾堂上前望入之。判義禁申櫶,知義禁朴永輔,同義禁李元熙·金尙鉉落點。
注書李纉夏病,代以吳斗映爲假注書。
政院啓曰,事變假注書金敬義,身病猝重,勢難察任,今姑改差,何如?傳曰,允。
金敬義改差,代以李敦夏爲事變假注書。
傳曰,三軍府提調,兵判例兼事,定式。
傳曰,工役今幾告竣,都監又此移接矣,不可虛疎,景福宮內各司,自今日輪回入直。
兵曹啓曰,宣薦內禁衛取才三技入格別單及宣部守三薦參上武臣前銜作散人別取才人格矢數·落仕年條·居住薦名,各其名下懸註以入之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而眞殿茶禮親行相値,不得設行之意,敢啓。傳曰,知道。
吏曹啓曰,龍罔縣令兪初煥,親病沈重,不得不去云,改差,何如?傳曰,此是有聲績人也,何可輕遞?待其親病之向差,卽爲還任事,分付。
傳曰,召對爲之。
以大司諫曺殷承,獻納李載純,正言金箕文·李舜儀牌不進罷職傳旨,傳曰,只推。
以慶尙監司吳取善狀啓,沿海諸邑砲糧革罷從長劃下事,令廟堂,稟處事,傳曰,當初革罷,寔出爲民之意,而今於措劃給代之際,反不如仍舊之爲愈,使之依前擧行事,分付。
兵曹啓曰,今此移御景福宮時,依昨年例,各殿動駕侍衛,竝衛內磨鍊之意,敢啓。傳曰,知道。
又啓曰,罷漏後,以金虎門·弘化門入直軍各六名,銅龍門入直軍二名,各其字內分十巡,輪回巡察,至于天明矣。今此移御景福宮時,當依例擧行,而以建春門·迎秋門入直軍各六名,光化門入直軍四名,神武門入直軍二名,各其字內分十巡,至于天明,輪回巡察之意,分付各該營,何如?傳曰,允。
議政府啓曰,卽見平安監司朴珪壽狀啓,則鐵山府善里浦漂到大國人五名問情,則乃是行商致敗者,而船隻破傷,願從旱路還歸。大溪島里任劉允興之異域人物輕率載來,揆以邊情,極爲駭然。彼人之發送,里任之酌處,竝待處分擧行云矣。水低從願,厥有已倒,使之旱路發送,而仍令譯學領付,衣袴食物,從優題給,禁雜等節,着意擧行,破傷船隻,彼人所見處燒火,餘存汁物,依其願區處,將此事由,自槐院撰咨入送,里任之經先率來,有涉邊情,令本道懲礪放送,何如?傳曰,允。
議政府啓曰,卽見水原留守李景夏所報,則在囚罪人李永中,自是邪徒之渠魁,而向於九萬浦洋船來泊時,往觀酬酢之狀,一一輸報,如此凶譎之漢,不敢遽爾擅斷云矣。染邪而交通醜類,此已爲萬戮而有餘誅矣,況洋舶之滋擾而此聞彼答,情節凶悖。罪人李永中,押送公忠水營,大會軍民,梟首警衆,何如?傳曰,允。
又啓曰,賓廳之常時空虛,甚涉事體,自今爲始,今本府錄事,輪回省記入番,徒隷幾名,亦爲守直之意,敢啓。傳曰,知道。
以慶尙監司吳取善狀啓,沿海諸邑砲糧革罷從長劃下事,傳曰,當初革罷,寔出爲民之意,而今於措劃之際,反不如仍舊之爲愈,使之依前擧行事,分付。
三軍府啓曰,景福宮內外宮墻把守及扈衛字內定界,別單書入之意,敢啓。傳曰,知道。
又啓曰,本府從事官,以訓鍊院官員四員,武臣兼宣傳官四員,旣爲自辟,啓下矣。令該曹口傳單付,自今爲始,其代永爲減下事,分付,何如?傳曰,允。
又啓曰,訓鍊院僉正李章漢·李奎應·李昌濂,判官李容謙,武臣兼宣傳官申杓熙·金東勛·金駿鉉·吳榮善,本府從事官差下之意,敢啓。傳曰,知道。
又啓曰,卽接訓鍊都監所報,則今六月十九日,習陣日次,而夏而六·七月,冬而十一月·十二月停操事,曾有受敎,依例停止云矣,敢啓。傳曰,知道。
兵曹啓曰,卽接南道參軍崔建柱牒報,則禁衛營所授木覓山烽臺東邊第二城廊近處,體城三間許,頹圮云。爲先令繕工監堅實圍排,分授軍門,急速修築,而把守軍兵,令該營量宜定送,限改築間,嚴加守直之意,分付,何如?傳曰,允。
戊辰六月十八日辰時,上詣眞殿。茶禮親行入侍時,行都承旨趙性敎,左承旨李元會,右承旨趙昌永,左副承旨洪遠植,右副承旨朴齊寬,同副承旨洪淳學,記事官李纘夏·朴定陽·崔鳳九,檢校直提學李載元·趙寧夏·李載冕,直提學趙成夏,檢校待敎徐相翊·鄭範朝,玉堂缺。以次侍立。時至,通禮跪,啓淸出次,上具翼善冠·衮龍袍,出齋殿,通禮導上詣版位,行四拜禮,陞詣盥洗位,上盥洗,仍詣第一室尊所,性敎監盞,上入詣神位前跪,性敎奉香,淳學奉罏,上三上香。性敎奉盞跪進,上執盞以授淳學,奠于案上,連獻三盞。次詣各室,行禮如上儀,通禮導上降復位,行四拜禮,通禮跪,啓禮畢,大臣進前問候訖,上還入齋殿。命退,承史·諸臣以次退出。
戊辰六月十八日申時,上御誠正閣。召對入侍時,參贊官洪淳學,檢校待敎徐相翊,侍讀官鄭顯裕,檢討官趙秉肅,假注書金桂鶴,記事官崔鳳九·李源逸,各持通鑑第□卷,以次進伏訖。
上在昌德宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右承旨趙昌永,今日不爲仕進,卽爲牌招,何如?傳曰,允。
傳曰,推鞫爲之。
傳曰,趙判府事,委官爲之。
義禁府問事郞廳四單鄭顯裕·李容萬·趙肅夏·李承宇。
義禁府啓曰,今此推鞫時,假都事十員,令該曹口傳差出,以爲分排擧行之地,何如?傳曰,允。
鞫廳啓曰,同義禁金尙鉉未肅拜,令政院牌招,以爲參坐之地,何如?傳曰,許遞,前望入之。待下批牌招。
金吾堂上前望入之。知義禁朴承輝落點。
政院啓曰,臣淳學,今日推鞫進去,下直之意,敢啓。傳曰,知道。
春秋館啓曰,本館所奉列聖朝實錄,移奉于景福宮,日字,令日官推擇,則今二十五日爲吉云。以此擧行,何如?傳曰,允。
吏曹啓曰,殷山縣監金炳陸,親病沈重,萬無還任之望云,改差,何如?傳曰,金川郡守,令該曹口傳相換。
吏曹口傳政事,殷山縣監金炳陸,金川郡守朴齊鴻,已上相換事,承傳。
兵曹口傳政事,三軍府從事官八單李章漢·李奎應·李昌濂·李容謙·申杓熙·金東勛·金駿鉉·吳榮善。
兵曹口傳政事,副司正申杓熙·金東勛·金駿鉉·吳榮善。
兵曹啓曰,今六月十九日乙丑申正一刻七分立秋,改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,議政府·內閣·承政院·漢城府,一體頒火之意,敢啓。傳曰,知道。
政院啓曰,大司憲李裕膺,執義南啓憲,掌令李殷春·白仁行,持平李國應牌不進,丁浚敎推鞫進,監察茶時之意,敢啓。傳曰,知道。
以大司諫曺殷承,正言金箕文·李舜儀,執義南啓憲,掌令李殷春·白仁行,持平李國應牌不進罷職傳旨,傳曰,只推。
景福宮坐直承旨朴齊寬書啓,闕內各司輪回入直事,旣有成命,而去夜摘奸時,內醫院·司甕院,俱爲闕直,當該官員,竝依例罷職,傳旨捧入之意,敢啓。答曰,知道。
鞫廳啓曰,文書浩繁,擧行多端,司成趙定熙,副司直南錫熙,副司果金奎弘·睦承錫,問事郞廳加差下,何如?傳曰,允。
罪人曺演承·曺準承等,更推後刑問一次,訊杖各三度,停刑。傳曰,推鞫姑罷。
戶曹啓曰,景慕宮望廟樓東墻頹圮處,修改吉日,來七月初八日推擇之意,敢啓。傳曰,知道。
禮曹啓曰,卽接綏吉園守奉官所報,則今番雨後,本園園上西邊曲墻一間半許,向外頹圮云矣。向外頹圮,與向內有異,慰安奉審之節,依前例,不爲磨鍊,改築之役,待快晴,擇日擧行,何如?傳曰,允。
又啓曰,移御時,例有前二日告廟之禮矣。來七月初二日景福宮移御時,宗廟·景慕宮告由祭,謹依已例,同月初一日朔祭兼行,祝文中措辭添入,依例發遣大臣設行事,分付,何如?傳曰,允。
兵曹啓曰,卽接南道參軍崔建柱牒報,則禁衛營所授木覓山烽臺東邊第二城廊近處,體城,昨日頹圮,連接處三間許,又爲頹圮云。爲先令繕工監堅實圍排,分授軍門,急速修築,而旣是連接處,則把守軍兵,不必加定,以前把守軍兵,仍爲守直之意,分付,何如?傳曰,允。
禁衛營啓曰,木覓山烽臺近處,體城頹圮處,輪回守直之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深一寸九分。
自人定至二十一日開東,灑雨下雨,測雨器水深三分。
藥房提調李豐翼,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭許久闕啓,事甚未安。除在外·推鞫進去外,呈告人員,竝卽牌招,何如?傳曰,允。
又啓曰,右副承旨朴齊寬,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學推鞫進,左議政·右議政未差,不得來會云矣,敢啓。傳曰,知道。
傳曰,推鞫爲之。
傳曰,昨日罷職之藥院·廚院官員,飭已施矣,竝分揀。
傳曰,原任直提學閔升鎬,檢校差下。
奎章閣啓曰,原任直提學閔升鎬,檢校差下事,命下矣。卽爲牌招察任,何如?傳曰,允。
禮曹啓曰,四賢祠祭,例以八月中丁日設行,而今年八月中丁,在十三日,與貞陵忌辰祭相値矣。依定式,以三丁日磨鍊以入之意,敢啓。傳曰,知道。
政院啓曰,大司憲李裕膺推鞫進,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
以右副承旨朴齊寬牌不進罷職傳旨,傳曰,只推。
罪人曺演承·曺準承等,更推後刑問一次,訊杖各三度,停刑。
傳曰,推鞫姑罷。
禁衛營啓曰,木覓山烽臺東邊第二城廊近處,前日頹圮連接處四間半,又爲頹圮,把守軍兵,不必加定,有兵曺草記矣。以前把守將卒,一體守直之意,敢啓。傳曰,知道。
上在昌德宮。停常參·經筵。
政院啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
禮曹,來八月初六日,行景慕宮秋享大祭,香祝親傳,取稟。奉敎恭依。
傳曰,昨見鞫廳別議啓,則曺洛承,緊出捕囚之招,已有捕廳之所發捕云,待其就捕,自該廳先爲究覈後,移送鞫廳。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
兵曹啓曰,今日武臣賓廳講書日次,而當此推鞫之時,不得循例擧行,今姑停止之意,敢啓。傳曰,知道。
又啓曰,卽接西所衛將金鎭民牒報,則泰秋門東邊內宮墻一間許,因雨頹圮云。爲先令紫門監,以杻把子及長木堅實圍排,把守則傍近旣有前把守軍十五名矣,金虎門入直軍五名加把,限修築間,一體嚴加守直之意,敢啓。傳曰,知道。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
禮曹啓曰,卽接齊陵參奉所報,則今番潦雨,本陵,陵上曲墻西邊一間,外面頹圮云矣。改築之節,待快晴,擇日擧行,何如?傳曰,允。
又啓曰,來七月初六日,行宗廟·永寧殿秋享大祭,肄儀同月初二日,而與移御動駕相値,以初三日退行之意,敢啓。傳曰,知道。
以江原監司趙龜夏狀啓,原州牧人命燒死事,傳曰,聞甚矜惻。元恤典外,別加顧助。如有生前身還布,蕩減,結構奠接之方,廟堂措辭,分付。
以濟州牧使李後善狀啓,本島三邑倅自備設鎭事,傳曰,三倅之自備救荒,實爲嘉尙,大靜前郡守康祐鎭加資,旌義郡守呂殷燮,許用防禦履歷。判官李載貞,待瓜滿後,特爲加資,許用營將履歷。
訓鍊都監啓曰,因兵曹草記,泰秋門東邊內宮墻一間許頹圮處傍近,旣有前把守軍十五名矣。金虎門入直軍五名加把,限修築間,一體嚴加守直之意,敢啓。傳曰,知道。
吏曹啓目,出身李致膺名字,改以鳳燾,金榮燦名字,改以用九,前五衛將金富鉉名字,改以源默,洪聞鐘名字,改以鐘誾,鏡城判官洪漢鐘名字,改以鍾漢,行副護軍洪軒鍾名字,改以鍾軒,舒川郡守洪大鍾名字,改以鍾大,護軍洪奭鍾名字,改以鍾奭,溫陵參軍金圭鎬名字,改以聖鎬事,爲等如告狀,令藝文館給帖,何如?啓,依允。
上在昌德宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨洪遠植,今日不爲仕進,卽爲牌招,何如?傳曰,允。
兵曹啓曰,今此移御景福宮時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊乎?敢稟。傳曰,訓局馬軍三哨·步軍五哨,訓將率領,爲先廂,禁營步軍三哨,兩營騎士各一番,禁將率領爲後廂,禁軍,二番爲之,留陣,置之。
兵曹啓曰,今此移御景福宮時,大王大妃殿·王大妃殿·大妃殿·中宮殿侍衛,當爲磨鍊,而依昨年例,各殿動駕,竝衛內磨鍊事,命下矣。分司侍衛,依昨年例磨鍊以入之意,敢啓。傳曰,知道。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
吏曹啓目,潭陽府使李秀岳名字,改以瓘儀,前中軍宋瀅鎭名字,改以浚鉉,出身宋燦名字,改以台鉉事,爲等如告狀,令藝文館給帖,何如?啓,依允。
上在昌德宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,今番移御動駕時,直提學趙成夏,檢校直提學趙寧夏,宗正卿李載冕,大王大妃殿別隨駕,行護軍洪鍾奭,王大妃殿別隨駕,原任直提學金炳弼,兼戶曹判書金炳國,獻納李載純,大妃殿別隨駕,檢校直提學閔升鎬,知宗正卿李載元,中宮殿別隨駕。
都摠〈府〉啓曰,副摠管徐承輔,以漢城左尹,坐起進參事,畫仕出去之意,敢啓。傳曰,知道。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
以平安監司朴珪壽狀啓,鐵山府使纔已貶罷,而該府以孔路弊邑瘝曠可悶,其代令該曹各別擇差不日下送事,傳曰,令該曹口傳各別擇差,不日下送。
戶曹啓曰,時御所內,各司看審後有頉處,別單書入之意,敢啓。傳曰,知道。
議政府啓曰,卽見濟州牧使李後善狀啓,則三邑設賑,方纔告畢,而移轉米三千石,係是當報之穀,災餘民情,勢難如例責捧,特依詳定例,代錢備納事,請令廟堂稟旨分付矣。賑政次第告竣,全島免有捐瘠,誠爲之萬幸。第其移轉穀之本色督責,此時民情,亦有所行之不得者矣。依狀請許令詳定代納之意,分付,何如?傳曰,闔島生靈,免得捐瘠之患,憧憧之餘,爲之萬幸,而災餘民情,何用常例?移轉穀,特令蕩減,以示朝家眷眷之意。
刑曹啓曰,卽接江原監司趙龜夏文移,則平昌郡徒一年定配罪人李元彬,限滿云矣。取考曹上配案,則元彬,以飮毒渠子欲爲滅跡罪,丁卯六月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
都摠府啓曰,今日入直內三廳武兼禁軍及軍兵,中日習射技放,請出標信。傳曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
吏曹口傳政事,以趙琦顯爲鐵山府使。
傳曰,政官牌招開政。
傳曰,呈告工曹參議許遞,今日政差出。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
吏曹啓曰,義盈直長姜文永,以其身病,呈狀乞遞,改差,何如?傳曰,允。
兵曹啓曰,同知李圭容·崔昌洙,五衛將金懋·龐允直,景福將金文·張儀寬,慶熙將韓龍大,文兼張原相,俱以身病,呈狀乞遞,竝改差,何如?傳曰,允。
又啓曰,吾老梁萬戶崔成大,溫萬戶金性奎,俱以三年窠,邊將兩次褒貶居中,依例罷黜,何如?傳曰,允。
以吏曹參議鄭泰好牌不進罷職傳旨,傳曰,只推。
有政。吏批,行判書韓啓源牌招不進,參判李建弼進,參議鄭泰好牌招不進。
吏批啓曰,行判書韓啓源,參議鄭泰好,竝牌招不進,小臣獨政未安,何以爲之?敢稟。傳曰,依爲之。以趙敬夏·李炳敎·洪鍾軒·金昌熙·金聲根·李源珪·申道熙·嚴世永爲分承旨,趙獻永·李源明·崔遇亨·朴承輝爲分內醫提調。
再政。以朴海朝爲南部都事,三軍府提調單金壽鉉,書題單朴昌植差下事,承傳,南海縣令洪冀錫姑爲仍任事,承傳,義禁府都事南啓憲,長興奉事崔秉翰,已上相換,故僉正朴惟忠贈左承旨,故主簿朴惟孝贈左承旨,已上忠節卓異贈職事,承傳,故學生金宗喆,學生殷翊相,已上贈童敎,孝行卓異贈職事,承傳。
兵批,判書金壽鉉進。以兪致善·李豐翼·沈敬澤·朴永輔爲分都摠管,李根弼·洪鍾雲·金翊鎭·李沇應爲分副摠管,柳浹·金基鉉爲五衛將,朴得慶·池永九爲景福將,李明俊爲景熙將,宋正鉉·韓鎭忠·李存植·柳翼昌·朴永大·具完植·徐琼淳·趙羲周爲分都摠都事,李塘爲武兼,柳冀斗·申商雨·朴宜性爲守門將,同知單龐允直,僉知單金懋。
再政。以柳錫喜爲禁衛營把摠,同知單張儀寬,僉知三單柳浹·金基鉉·池永九。
三政。以金商鎭爲訓鍊僉正,同知單韓龍大。
四政。以李友權爲都摠都事,同知單金文。
五政。以趙存復爲訓鍊主簿,同知單朴得慶。
六政。以柳翼善爲守門將,同知單李明俊。
內醫院啓曰,本院提調李豐翼,除拜分都摠管矣。職務相妨,所帶摠管之任,今姑許遞,何如?傳曰,允。
左右捕盜廳啓曰,罪人曺洛承,待其就捕,自該廳先爲究覈後,移送鞫廳事,命下矣。臣等嚴覈次合坐之意,敢啓。傳曰,知道。
訓鍊都監·禁衛營·御營廳啓曰,南關王廟南邊墻垣五間頹圮處,今六月二十六日爲始,三營合力改築之意,敢啓。傳曰,知道。
上在昌德宮。停常參·經筵。
夜自三更至二十六日開東,灑雨下雨,測雨器水深二分。
藥房副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,檢校直閣李喬翼馳詣健陵,奉審摘奸,仍留監祭,仍詣顯隆園·華寧殿,一體奉審以來。
傳曰,推鞫爲之。
弘文館啓曰,副修撰李容萬,以問事郞廳,晝仕出去之意,敢啓。傳曰,知道。
吏曹啓曰,鐵山府使趙琦顯,素是痰癖之症,一倍添劇,萬無赴任之望云,罷黜,何如?傳曰,允。
內醫院啓曰,本院提調,例不得兼帶刑獄之官矣。分提調朴承輝所帶知義禁,今姑許遞,何如?傳曰,允。分內醫提調許遞。
以李元用爲分假注書。
以金弘集爲分假注書。
以徐相駿爲分假注書。
以李左堯爲分假注書。
政院啓曰,明日傳香禮房承旨,當爲齋宿,右承旨趙昌永,卽爲牌招,何如?傳曰,允。
又啓曰,大司憲李裕膺,掌令李殷春·白仁行,持平李國應·丁浚敎牌不進,執義南啓憲推鞫進,監察茶時之意,敢啓。傳曰,知道。
以大司諫曺殷承,獻納李載純,正言金箕文,掌令李殷春·白仁行,持平李國應·丁浚敎牌不進罷職傳旨,傳曰,只推。
以右承旨趙昌永牌不進罷職傳旨,傳曰,只推。
內醫院啓曰,本院分提調朴承輝,旣已許遞,分提調趙獻永,聞有實病,今姑許遞,未差之代,竝令該曹口傳差出,何如?傳曰,允。
罪人曺演承更推後,刑問一次,訊杖第五度,停刑,曺洛承更推後,刑問一次,訊杖第七度,停刑。傳曰,推鞫姑罷。
議政府啓曰,卽因沃溝縣囚推公州牧大同船致敗罪人等事,才有惠廳覆啓,而當初原穀徵捧之處分,實由跡涉故敗而然,則于今三年之間,一無所捧,乃以限滿刑準,邑而報營,營而啓聞,至請移送原籍官。揆以事體,果甚稽忽,道臣問備,該倅稟處,旣有本廳啓請而允下者,今不必架疊,而此而不一遵朝令,嚴加督捧,漕船作奸之輩,將何所畏戢,而來後流弊,亦不可勝言矣。第其年久之後,本穀責徵,似有所難便,特以本廳詳定,許令代捧,使之從速準納,而若或一向推托,依舊愆滯,在囚船漢,直施梟警之律,道臣·守令,亦難免從重論警,以此意嚴飭行會,何如?傳曰,允。
吏曹啓目,安昌君權名字,改以容圭,全州營將權譓名字,改以鐸圭,出身權誎名字,改以定圭,前五衛將權㻻名字,改以宅圭,前營將權最煥名字,改以鍾德,副司果權最守名子,改以鍾碩,宣傳官權最朝名字,改以贊鍾,出身權最稷名字,改以鍾臣,權大熙名字,改以熙洙,權定熙名字,改以定洙事,爲等如告狀,令藝文館給帖,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深一分。
自人定至二十七日開東,灑雨下雨,測雨器水深四分。
政院啓曰,合辭許久闕啓,事甚未安。除在外·推鞫進去外,呈告人員,竝卽牌招,何如?傳曰,允。
又啓曰,右承旨趙昌永,左副承旨洪遠植,今日不爲仕進,竝卽牌招,何如?傳曰,允。
吏曹口傳政事,以尹正求·兪鎭五爲分內醫提調,洪運燮爲鐵山府使。
傳曰,推鞫爲之。
義禁府啓曰,魯城縣監李建栻,沃溝前縣監具寅喜等拿來,與宣惠廳粘目,憑閱處之事,傳旨啓下矣。李建栻,時在任所,具寅喜,自任所未及上未云,依例發遣府羅將,竝拿來,何如?傳曰,待待命拿囚。
兵曹啓曰,分都摠都事柳冀昌,除授在外,上來無期云,改差,其代,口傳擬入之意,敢啓。傳曰,知道。
兵曹口傳政事,以金有淵爲分都摠管,金敎益爲都摠都事。
政院啓曰,大司憲李裕膺,執義南啓憲,掌令白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言李舜儀,執義南啓憲,掌令白仁行,持平李國應·丁浚敎牌不進罷職傳旨,傳曰,只推。
禮曹啓曰,卽接京畿監司李宜翼移文,則以爲果川縣鄕校聖殿,多有滲漏,仰土剝落,見甚悚惶,將以今秋釋菜,兼告修改告由,移還安香祝,自本曹啓稟下送云矣。果川縣鄕校聖殿修改,當於今秋釋菜,兼告擧行告由,移還安祭香祝,卽令該司照例磨鍊下送,而祝文中措辭撰出事,一體分付,何如?傳曰,允。
罪人曺演承·曺洛承等更推後,刑問一次,訊杖各七度,停刑。
鞫廳啓曰,罪人曺準承所犯,卽田土穀包,與匪類相關之事,而鳳周書札,旣已落空,福德面質,又復歸虛,且於認供色辭之間,顯有倫理情愛之不可揜者。一時縲絏,不足爲公冶長之罪,特爲放送,何如?傳曰,允。
義禁府啓曰,因鞫廳草記,罪人曺準承,特爲放送批旨,允下矣。曺準承,解枷杻,卽爲放送之意,敢啓。傳曰,知道。
罪人演承·洛承等,捧遲晩。
罪人演承·洛承等,捧結案。
罪人演承年六十矣。結案白等,矣身根脚段,父錫永生存,父矣父榮振·母李召史·母矣父勉昇,竝只故白良乎,父母胎生於公忠道忠州牧溪地,隨父母長養,入籍居生是白乎旀。行凶節次段,本以簪纓之餘,屢經芻牧之任,而賦性凶慝,睯不畏於邦憲,蹤跡詭祕,甘自結於邪徒,悖叔子當之窩窟旣成,而異類無不交通。妖弟洛承之腸肚竝連,而同惡與之相濟,至凶如鍾三而結爲世好之深交,絶㦧如在誼而托以醫術之相信,夤緣悖類,往來於鳳周之家,綢繆淫朋,沈惑於狐妖之術。至若洋醜之敬一,乃是邪敎之巨魁,渡海潛來,杜門偃處,苟非染邪之黨,則初無結識之路,而携弟同坐,恭修床下之拜,呼婢預具,爛酌盃中之物,錢貨之有無相資,殆同一室,魚脯之饋遣不絶,至發屢招,而乃曰入其室而不見其人,則計出死中之求生,至謂結其徒而不染其術者,慮在身後之積孽,狡惡何其甚也?負犯如彼大矣。無父無君之學,固知傳習有所,是弟是兄之證,其奈掉脫不得,情悰已皆掀露,剮戮猶有餘罪。造妖書妖言,傳用惑衆的實,遲晩的只罪,演承段,不待時斬爲白乎事。罪人洛承,年五十五矣。結案白等,矣身根脚段,父錫永生存,父矣父榮振·母李召史·母矣父勉昇,竝只故白良乎,父母胎生於公忠道忠州牧溪地,隨父母長養,入籍居生是白乎旀。行凶節次段,陰慝之氣,鍾於心腸,狡黠之態,發於面目,罔念家聲,自速蔑倫之罪,不畏邦憲,甘犯莫嚴之科,受學於尙敎所崇信者邪書,伴讀於鍾三所糾合者醜類,釀成禍胎。粵自四十年來,蟠結凶肚,殆非一二人計,外託醫藥而視在誼以敎友,心知邪孽而引鳳周爲窩主,薰染悖叔,一室之傳習有所,慫慂乃兄。群醜之交通無常,至若禮拜於敬一,初非往見者止三,暗室聚首,喜接盃酒之慇懃,明鏡着眼,貪看樓閣之幻畫,宿處難忘洋人之婢僕,慣面妖術,易惑湖鄕之徒黨,接踵捕廳,口招已成鐵案,鞫廳面質,如合符節。苟非專心邪術,寧或屈膝於異類,奈此藏頭說話,敢欲藉口於他日?漏網之魚,始雖假息,鬪泥之獸,終難掩跡。天理孔胎,王章焉逭?百惡已露,萬戮猶輕。造妖書妖言,傳用惑衆的實,遲晩的只罪,洛承段,不待時斬爲白乎事。
傳曰,推鞫撤罷。
都摠府啓曰,來七月初二日景福宮移御時,御諱先生案前期移安時,所盛彩轝及儀仗備待,而兩闕正門開待之意,分付,何如?傳曰,允。
兵曹啓曰,來七月初二日景福宮移御時,分參知李乾夏在外,不得進參,令政院稟旨變通,仍令該曹口傳差出,以爲進參,何如?傳曰,允。許遞。
禮曹啓曰,卽接廣州幼學張有級所志,則以爲族兄鉉應,嫡妾俱無子,以其同姓二十寸弟鉉武子漢級,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長張有級所訴旣如此,張鉉武子漢級,立爲張鉉應之後,何如?傳曰,允。
訓鍊都監·禁衛營·御營廳啓曰,南關王廟南邊墻垣前日頹圮處,今方改築,而傍邊三間,又爲連頹,一體合力改築之意,敢啓。傳曰,知道。
上在昌德宮。停常參·經筵。
自開東至申時,灑雨下雨,測雨器水深四分。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨洪淳學,今日不爲仕進,卽爲牌招,何如?傳曰,允。
吏曹口傳政事,以趙康夏爲分兵曹參知。
傳曰,長淵前府使李昌鎬,曾聞湖績之茂著,今番貶罷,何若是前後不同乎?杖濫檢疎爲目,則必有按察之不得不然者,而旣知前績矣,更觀下回,特爲仍任,亟圖自新,以責成效,亦使之除朝辭赴任。
政院啓曰,事變假注書李敦夏,身病猝重,勢難察任,今姑改差,何如?傳曰,允。
李敦夏改差,代以金敬義爲事變假注書。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以大司諫曺殷承,獻納李載純,正言金箕文·李舜儀,執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
以同副承旨洪淳學牌不進罷職傳旨,傳曰,只推。
兵曹啓曰,卽接西所衛將王殷疇牒報,則泰秋門南邊內宮墻三間,西邊內宮墻一間許頹圮處,今已修築云,把守軍兵,還爲入直之意,敢啓。傳曰,知道。
又啓曰,今此移御景福宮時,闕內各差備雇立釐正,別單書入之意,敢啓。傳曰,知道。
訓鍊都監啓曰,因兵曹草記,泰秋門南邊內宮墻一間許頹圮處,今已修築,把守軍兵,還爲入直,將校解送之意,敢啓。傳曰,知道。
上在昌德宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨洪淳學,今日不爲仕進,卽爲牌招,何如?傳曰,允。
大司憲李裕膺,大司諫曺殷承,執義南啓憲,掌令李殷春·白仁行,持平李國應·丁浚敎,獻納李載純,正言金箕文·李舜儀等啓曰,噫嘻,痛矣。國榮之通天罪惡,萬戮猶輕,千剔難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊。亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸。至今追思,不覺骨靑瞻掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸莘一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廊揮乾斷,特降允兪,而傳旨未得頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。裕賊之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲突徒薪之援比,指意凶憯。卽此一段,沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁,亦憯矣,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣。而末來以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之極憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·夫民三賊伏法之後,其凶謀逆節,尤益彰著。此與身死旣久之後,追律之例,大有異焉,不可不援用尙魯追施之律。請物故罪人裕,亟施孥戮之曲。噫嘻,痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足夬洩神人之憤也哉?鍾一則藉其門蔭,獲霑祿仕,國家何員於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字,至不道之言,和應於合有變通之說,其至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期之者,莫非做作妖言,煽動人心之計,而至於第一子指擬之目,十三日至凶之說,與鍾一一而二二而一。似此今古所無之逆,不可只施治逆之常典,适·雲已行之例。不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉到南陽,凡爲群凶之指使,率皆挺身之樂赴,將臣家將欲火攻,所營何事?店舍綢繆之言,致俊丁寧和應,南中兵火之說,延壽熳爛到酌,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩,請逆賊友文·光友,加施孥戮之典,致後·延壽,竝施孥戮籍之典。噫嘻,痛矣。亂臣賊子,從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片,論災異於南山,肆發憯悖之說,示奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飭辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕,請謀反大逆不道知情不告罪人榮瑾,亟施孥戮之典。噫嘻,痛矣。崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪。鳳周凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊一而二二而一也。旣已亟款於知情,則豈可有貨於王法乎?又此李奎和,接肚於賊禎,連脈於逆瑾,思樂禍亂,圖爲不軌之陰祕,糾結計議,已出衆招之丁寧,端諸旣著,歷覆未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未伏常憲,兩賊尙逭當律,酌處之成命遽降,憤菀之輿論轉深,言之膽掉,思之骨戰。此而謂無所躬犯而容之,謂不足深誅而貸之,付之惟輕,不施亟律,則伏莽之戒,燎原之漸,豈不大可懼哉。大可憂哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻,痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨。平日追逐所圖者,無非陰謀,冒雨宴集,所會者盡是逆黨,至於二字凶言,旣露鞫招,而三尺王章,只施於渠身,此是失刑之大者。負犯如此,關係若是,而豈可止以知情不告斷之哉?輿情去益憤鬱,國論尙此沸騰,請知情不告罪人兢善,亟施孥戮之典焉。噫嘻,痛矣。載仁之罪,可勝誅哉?忠逆之殊,彛性之所易曉也,明張之急,分義之所難抑也。噫,彼載仁,雖是蟣蝨之賊,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉?若無平日綢繆於逆順,凶馹則憯牘悖說胡爲而至哉?此必有所由然而然也。傳書兩漢之未卽軌住,謂以覷氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾。負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度至加寬容,尙靳兪音,益不勝抑鬱之至,請黑山島減死定配罪人載仁,亟令王府,嚴鞫得情,快施極律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彛性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣座,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來之令,脫身逃命。是心無父無君,變名易姓,其計至奸至慝,抵賴鞫庭,難化島獍之腸,憑藉外國,罔非鬼蜮之情。鳳周,世濟其惡,天生戾氣,洋泊之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁,亦痛惋。潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二二而一也。近日邪術之肆行,禍機之醖釀,無不根窩於此,憂深伏莽,何異黃巾·綠林?禍將滔天,有浮洪水·猛獸,何幸太陽中天,奸狀莫逃。夬神三尺之章,遄伏肆市之典,神人之憤,庶可少洩,而似此巨魁,不可只誅其身而止,請謀反不道罪人鍾三·鳳周,竝施孥戮之典焉。噫嘻,痛矣。亂臣賊子,從古何限,而豈有如喆增之窮凶極惡者哉?渠以蟣蝨之賤,素具梟獍之性,千罪萬惡,人類之不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大矣,苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而滅絶倫網,潛懷不軌之道,敢生射天之計,遂乃越海招寇,謀危邦國,至于年前海沿之撓,今番德山之變而極矣。誘致幾萬里外禽獸不若之醜毒,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,此則甘心前矛,意欲蹂躪我疆域。文謀之潛形匿影,猶或似於顧忌。而此則改頭換面,無難染毒我人民。不待沁·玉千禧之祕傳帛書,而自有廣東·澳門之直通赫蹄,國人之曰可殺,猶屬緩聲,王法之所必誅,不宜少淹。及其捕招之出而情跡尤著,逮使之發,罪人斯得,天討可以大行,王章可以快伸,而噫,彼猷善之凶狡,乃敢先機而營護,聲氣直走於暗地,指劃素定於滅口,至使凶身任其徑斃,三尺之典憲未加,寸刃之自戕遽先,神人之憤,中外之惑,去益未解。此若以其身已死而不施極律,則亂賊無所懼,而王法無所施矣。斬屍之法,雖無可據,孥戮之典,自有其例。請徑斃罪人喆增,亟施嗣賊已施之律。噫嘻,痛矣。趙猷善之罪,可勝誅哉?喆增之糾結異類,謀害本國,卽萬古所無之大變也。梟心獍腸,讎視父母,蛇盤蚓結,廣聚徒黨,捐出資斧,助其駕海,招來兵船,使之壓境,層溟之外,呼吸聯絡,察室之內,謀劃陰憯,師期暗問待舟中之敵國,駭機潛伏隱轂下之羌戎,何幸天道孔昭,神理不僭,陰謀祕計,掀發無餘,妖腰飛領,誅殛有期。噫,彼猷善,疾馳往通,聽其自裁,使此君讎國賊臥斃牗下,致令盤覈路阻,典憲未伸,若非和應之有素,奚至悶迫之此急?以此言之,渠安得免知情之律,黨與之誅乎?鞫訊方始,端緖幾露,末勘酌處,遽降於此際,獄體不嚴,輿情如沸。此而不築底究詰,亟行天討,奸萌何以永杜,亂賊何以知畏哉?凶陰腸肚,與喆增一而二二而一者也,此非但臣等之言,卽擧國同察之情。請鹿島加棘罪人趙猷善,更令王府,嚴鞫得情,夬正典刑焉。答曰,不允。噫嘻,痛矣。曺演承·曺洛承之罪,可勝誅哉?所謂邪類凶孽,種下生種,斁倫敗常,人不爲人,根深窩成,蔓延蒂固,財色而誑誘嘯聚其徒黨,鋤而復萌,撲之愈熾,不知何樣禍機伏在何地,其爲民國無窮之憂,未有甚於此也。演承,渠本簪紳之後裔,累結芻牧之任,分已侈矣,榮固大矣,苟有一分彛性,宜思百倍報效,而乃反糾合邪徒,看作奇貨,凶如子登而相濟門內之同惡,逆如鍾三而素强世好之舊誼,納拜洋醜,恭執弟子之禮,頻會密室,打成逋逃之藪,盃酒團欒,情誼倍加,慇懃饋遺。絡續奸狀,尤難掩覆,甘心護法,奉敎主若神明,聚首習講,視禍囿爲樂地。鳳周·在誼,俱是邪窩,夤緣在誼,交通鳳周,惟一·大洙,無非邪魁,相識惟一,親知大洙,詭謀祕計,明若串貫,而環連凶圖悖節,互相蛇蟠而蚓結。此是渠莫掩之眞贓,罔赦之斷案,而鞫庭抵賴,難化捍毒之性,捕査緊干,焉逭鬼靦之態?洛承,戾氣所種,天生凶妖,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀?倡妖言而作妖書,意全在於眩惑。蓋此措劃排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹。究厥情節,其兄其弟,卽一而二二而一也。近日邪迷之肆行,皆緣此輩之蠱惑,憂深伏莽,何異白蓮·黃巾?禍將滔天,有浮洪水·猛獸。何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿憤少洩,而似此巨魁,不可只誅其身而止,請正法罪人曺演承·曺洛承,亟施孥戮之典。答曰,不允。曺演承·曺洛承事,已有酌處,不必更煩矣。
大司諫曺殷承,獻納李載純,正言金箕文·李舜儀等啓曰,梟示罪人性世,與劇逆載榮一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。新除授司諫韓容悳,時在京畿楊根地,請斯速乘馹上來事,下諭。答曰,不允。下諭事,許遞。
傳曰,奉審閣臣入侍。
戶曹啓曰,宗廟墻垣頹圮處改築吉日,來七月初八日推擇之意,敢啓。傳曰,知道。
戊辰六月二十八日酉時,上御誠正閣。奉審閣臣入侍,左副承旨洪淳學,假注書吳斗暎,記事官崔鳳九·李源逸,檢校直閣李喬翼,以次進伏訖。上曰,史官分左右。仍命奉審閣臣進前。喬翼進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯隆園,園上奉審則安寧,碑閣·丁字閣奉審則無頉。仍詣華寧殿,殿內奉審則安寧,還詣健陵,仍留監祭,將事安寧之意,敢此仰達矣。上曰,今番雨後,健陵·顯隆園,碑閣·丁字閣,或無滲漏乎?喬翼曰,陵所與園所,萬安矣。上曰,沿路農形,何如?喬翼曰,臣之所經處,則果有豐登之占矣。上曰,今番雨後,民家與田疇,過無潰決乎?喬翼曰,浦邊有浸覆之患,而臣之所經處,別無傷損矣。上曰,陵園上莎草,果無蹲縮乎?喬翼曰,莎草一無所縮矣。上曰,華寧殿殿內,無滲漏處乎?喬翼曰,無漏痕矣。
上在昌德宮。停常參·經筵。
自人定至七月初一日開東,灑雨下雨,測雨器水深一寸。
藥房副提調趙性敎啓曰,伏未審日間,聖體,若何?寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,左副承旨洪遠植,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學差祭,左議政·右議政未差,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
大司憲李裕膺,大司諫曺殷承,執義南啓憲,掌令李殷春·白仁行,持平李國應·丁浚敎,獻納李載純,正言金箕文·李舜儀等啓曰,請物故罪人國榮,極施孥籍之典焉。措辭見上請物故罪人裕,極施孥戮之典焉。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典焉。措辭見上請謀反大逆不道知情不告罪人榮謹,極施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,快正典刑焉。措辭見上請至情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典焉。措辭見上請徑斃罪人喆增,亟施嗣賊已施之律。措辭見上請鹿島加棘罪人趙猷善,更令王府,嚴鞫得情,快正典刑焉。措辭見上請正法罪人曺演承·曺洛承,亟施孥戮之典。措辭見上答曰,不允。曺演承·曺洛承事,已有前批,勿煩。
獻納李載純,正言金箕文·李舜儀等啓曰,請梟示罪人性世,亟施孥戮之典。措辭見上答曰,不允。
政院啓曰,行都承旨趙性敎藥院進,左承旨李元會景福宮直,右承旨趙昌永式暇出去,左副承旨洪遠植不爲仕進,右副承旨朴齊寬景福宮進,院中只有臣一人,伴直無人。右副承旨,所當牌招,而拘於廳規,不得請牌,何以爲之?敢稟。傳曰,牌招。
傳曰,公事不審之中官柳載賢推考。
以左副承旨洪遠植牌不進罷職傳旨,傳曰,只推。
宗親府啓曰,明日,卽天漢殿朔奉審日次,臣寅命進詣擧行之意,敢啓。傳曰,知道。
禮曹啓曰,來七月初二日移御景福宮時,大王大妃殿·王大妃殿·大妃殿·中宮殿出宮儀註,直爲書入各殿之意,敢啓。傳曰,知道。
義禁府啓曰,再明日景福宮移御時,本府都事,以大駕各差備,全數進參,而大王大妃殿·王大妃殿·中宮殿,左右考喧都事,無以推移,假都事八員,令該曹口傳差出,以爲分排擧行,何如?傳曰,允。
以平安監司朴珪壽狀啓,平壤等邑民家漂頹人命渰死事,傳旨,〈傳曰〉,向來潦水之報,在在關心,而今此濱海風雨,從以潮溢,人命之渰沒,民戶之頹壓,又若是孔酷,赤子之號呼顚連,慘然在目,不覺丙枕之屢興矣。定州牧使鮮于澲,慰諭使差下,令該曹口傳單付,使之馳往被災各邑,聚會諸民,面面存恤,毋或有一夫仳離之患。死者之生前身還布,一竝蕩減,掩埋之節,結構之方,就上納中,爲先量宜劃給,以示如傷若保之意。平壤·郭山兩邑,雖未滿五十戶,此不可置而勿論,而未報該邑,隨其淺深,一體擧行事,自廟堂措辭行會。
以黃海監司曺錫輿狀啓,海州等邑民家漂頹事,傳曰,箕啓纔到,海報踵至,人命之渰沒,屋廬·田疇之頹壓汰覆,又若是驚聞,哀彼失所捿遑之狀,森然在眼,惻然在心矣。鳳山郡守蔡東述,慰諭使差下,令該曹口傳單付,使之馳往被突邑,聚會被災諸民,一一慰恤,勿離鄕井。就京司上納錢中,量宜派給,埋瘞與結構等節,另加講究,期無一民顚連之患。死者之生前身還布,竝爲蕩減,凡於賙急之方,毋或一毫泛忽,少紓予憧憧之念。外此而如有災形之追報者,一體擧行事,自廟堂措辭行公。
吏曹,平安道慰諭使單鮮于㒒。
以右副承旨朴齊寬牌不進罷職傳旨,傳曰,只推。
吏曹啓目,出身愼錫仁名字,改以炳大,司甕奉事愼在璣名字,改以在範,前郞廳愼學勳名字,改以學晠,副司果李景錫名字,改以會錫,出身金禹坤名字,改以仁培,副司果崔致翰名字,改以雲翰,出身李殷重名字,改以鍾,前察訪洪夔鐘名字,改以鍾建,前五衛將洪大圭名字,改以在圭,出身姜麟會名字,改以橏事爲等如告狀,令藝文館給帖,何如?啓,依允。
行護軍曺錫元疏略曰,日前邪獄,近出臣宗,其在義滅,尤極痛惋。第臣從姪故參判臣雲承,無子而沒,以罪人演承第二子秉簡爲後矣。屢世香火,今不可使罪人子主之,而在前處如此之變者,擧請罷養,輒蒙從願,玆敢短章仰籲。伏乞矜諒,許罷其養。答曰。省疏具悉。所請依施。日記廳堂上金春熙。郞廳趙秉健金敬圭。
上在昌德宮。停常參·經筵。
自開東至人定,灑雨下雨,測雨器水深一寸。
自人定至五更,灑雨下雨,測雨器水深二分。
政院啓曰,來初五日,朝參日次,而宗廟夏享大祭齋戒相値,頉稟之意,敢啓。傳曰,知道。
傳曰,景福宮役所工匠,令營建都監,乾犒饋。
禮曹,今七月二十五日大殿誕日陳賀時應行節目,參考前例磨鍊爲白去乎,依此擧行,何如?啓,權停爲良如敎。
吏曹,黃海道慰諭使單蔡東述。
大司憲李裕膺,大司諫曺殷承,執義南啓憲,掌令李殷春·白仁行,持平李國應。丁浚敎,獻納李載純,正言金箕文·李舜儀等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯則干紀者,從古何限,而豈有若此賊之凶極悖者乎?雖以弘瞻之凶肚,來黯之毒乎?未足以喩其惡也。此實載籍所無之極惡大憝,而聲討未加,鬼誅先及,一國之公僨,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廊揮就斷,特降允兪,而傳旨未卽須下,典刑尙稽夬施,神人之憤惋,容有極哉,請物故罪人國榮,亟施孥籍之典。噫嘻,痛矣。裕賊之罪,可勝誅哉?辛酉夏一疏,包凶蓄禍,喑售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸時,而疑亂熒惑,潛圖不逞之計,是可忍也,吁亦憯矣。亂臣賊子之干常犯記,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣。而末來,以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,致案已成,雖未及結案,便是已結案之劇逆,而且於安默·魯賢·在民三賊伏往之後,其凶謀逆節,尤益彰著,此與身死旣久之後,追律之例,大有異焉,不可不援用尙魯追施之律,請物故罪人裕,亟施孥戮之典。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節适·璉之今又出也。凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足夬洩神人之憤也哉?鍾一則藉其門蔭,獲霑祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之致案,而乃與振采·友文等結爲血黨,五字·八字之凶言猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍餉之積庤,縉紳家火具之潛埋,指卯日而擧事爲期之者,莫非做作妖言,煽動人心之計,而至於第一子指擬之目,十三日至凶之說,與鍾一,一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孼,托爲凶徒死士,父事振采,兄事友文,欲輸軍糧,則轉到南陽,凡爲群凶之指使,率皆挺身而樂赴,將臣家將欲火攻,所營何事店舍綢繆之言,致俊,丁寧和應,南中兵火之說,延壽爛熳酬酌,卽此數段,已足爲諸賊之眞贓致案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩,請逆賊友文·光友,加施孥戮之典,致後·延壽竝施孥籍之典。噫嘻,痛矣。亂臣賊子,從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片,論災異於南山,而肆發憯悖之說,示奇貨於北譎,而先倡負來之言,醞釀則嘯聚武士也。設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道,知情不告罪人榮瑾,亟施孥戮之典。噫嘻,痛矣。崔鳳周·李奎和之罪,可勝誅哉?今番鞫獄,卽窮天地亘萬古所未有之大變怪,鳳周凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二二而一也。旣已承類於知情,則豈可有貸於王法乎?又此李奎和,接肚於賊禎,連脈於逆瑾,思樂禍亂,圖爲不執之陰秘,糾結計議,已出衆招之丁寧,端緖旣著,盤覈未意,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而亢惡未伏常憲,兩賊尙逭當律,酌處之成命遽降,憤菀之輿論轉源,言之膽掉,思之骨戰,此而謂無所躬犯而容之,謂不足深誅而貸之,付之惟輕,不施亟律,則伏莽之戒,燎原之漸,豈不大可懼哉,大可憂哉?請楸子島安置罪人崔鳳周,黑山島定配罪人李奎和,原爲設鞫得情,快正典刑焉。噫嘻,痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐,所圖者無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者,負犯如此,關係若是,而豈可止以知情不告,斷之哉?輿情去益憤鬱,國論尙此沸騰。請知情不告罪人兢善,亟施孥戮之典焉。噫嘻,痛矣。載仁之罪,可勝誅哉?忠·逆之殊,彝性之所易曉也。明張之急,分義之所難抑也。噫,彼載仁,雖是蟣·蝨之賤,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑來告云不暇,而偃息恬嬉,不思所以人得以誅之者,此曷故焉?若無平日綢繆於逆順·凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覷氣色而遽逃,藏牘幾月而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹,已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也。而聖度至加寬容,尙靳兪音,益不勝抑鬱之至,請黑山島減死定配罪人載仁,亟令王府,嚴鞫得情,快施極律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此也。渠旣忝在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或楊眉誇張於稠人廣座,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情,鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙令唾罵,悖孫傳襲之惡,吁亦痛惋,潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林,禍將滔天,有浮洪水·猛獸,何幸太陽中天,奸狀莫逃,夬伸三尺之章,遄伏肆市之典,神令憤庶可少洩,而似此巨魁,不可只誅其身而止。請謀反不道罪人鍾三·鳳周,竝施孥戮之典焉。噫嘻,痛矣。亂臣賊子,從古何限,而豈有如喆增之窮凶極惡者哉?渠以蟣蝨之賊,素具梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖蘖,穿竇而酷嗜邪術,慕異類而滅絶倫綱,潛懷不軌之道,敢生射天之計,遂乃越海招寇,謀危邦國,至于年前悔沿之撓,今番德山之變而極矣。誘獻幾萬里外,禽獸不若之醜夷,汚家五百年來禮義涵音之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,此則甘前矛意,欲蹂躪我疆域,文謨之潛形匿影,猶或似於願忌,而此則改頭換面,無難染毒我人民,不待沁·玉千禧之秘傳帛書,而自有廣東·澳門之直通赫蹄,國人之曰可殺,猶屬緩聲,王法之所必誅,不宜少淹,及其捕招之出,而情跡尤著,逮使之發,罪人斯得,天討可以大行,王章可以快伸,而噫彼猷善之凶狡,乃敢先機而營護,聲氣直走於暗地,指劃素定於滅口,至使凶身任其經斃,三尺之典,憲未加才刃之自戕遽先,神人之憤,中外之惑,去益未解,此若以其身已死,而不施極律,則亂賊無所懼,而王法無所施矣。斬屍之法,雖無可據,孥戮之典,自有具例。請經斃罪人喆增,亟施嗣賊已施之律。噫嘻,痛矣。趙猷善之罪,可勝誅或?喆鎖之糾結異類,謀害本國,卽萬古所無之大變也。梟心獍腸,讎視父母,蛇盤蚓結,廣聚徒黨,捐出資斧,助其駕海,招來兵船,使之壓境,層溟之呼吸聯終,密室之內,謀畫陰憯,師期,暗問待舟中之敵國,駭機,潛伏隱轂下之羌戎,何幸天道孔昭,神理不僭,陰謀秘中,掀發無餘,妖腰飛領,誅殛有期,噫彼猷善,疾馳往通,聽其自裁,使此君讎國賊,臥斃牗下,致令盤覈路阻,典憲未伸,若非和應之有素,奚至悶迫之此急,以此言之,渠安得旣知情之律,黨與之誅乎?鞫訊方妃端緖,幾覆末勘,酌處遽降於此際,獄體不嚴,輿情如沸,此而不築底究詰,亟行天討,奸萌何以永杜,亂賊何以知畏哉?凶陰腸肚,與喆增,一而二二而一者也。此非但臣等之言,卽擧國同聲之情。請鹿島加棘罪人趙猷善,吏令王府,嚴鞫得情,夬正典刑焉。噫嘻,痛矣。演承·洛承之罪,可勝誅哉?所謂邪孼醜類,種下生種,斁倫敗常,人不爲人,根深窩成,蔓延蒂固,財色而誑誘,嘯聚其徒黨,鋤而復萌,撲之愈熾,不知何樣禍機伏在何地,其爲民國無窮之憂,將無所止屆也。演承渠本,簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登,而是爲渠婌,妖如洛承,而是爲渠弟,一門淫朋,同惡相濟,積年浸染,賦性至慝,鳳周·在誼俱是邪窩夤緣,在誼交通鳳周,惟一·大洙無非邪類相識,類一親知大洙,詭謀秘計,明若串貫而環連,凶圖悖節,互相蛇蟠而蚓結,至於洋醜之敬一,乃是邪學之居魁也。渡海潛來,隱形匿影,如非偏惑於此,則初無相從之時,而偕弟屈膝,前席之拜禮甚恭,與婢慣面,內室之酒會頻成,通用錢貨,情誼倍切慇懃,輸送魚脯,饋遺從又絡續,甘心後法,奉敎主若神明,聚首習講,視禍囿爲樂地,此是渠莫掩之眞贓,罔赦之斷案,而鞫庭抵賴,難化猂毒之性,捕査緊于,焉逭鬼面之態,洛承戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何秘於醞釀,倡妖言而造妖書,意專在於眩惑,慫慂乃兄,暗滋奸點之萌,聯絡同黨,打成逋逃之藪,蓋此指劃排布,最爲至憯絶慝。其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜小淹,究厥情節,其兄其弟,卽一而二二而一也。近日邪術之肆行,皆緣此輩之接踵,憂深伏奔,何異白蓮·黃巾,禍將滔天,有浮洪水·猛獸,何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿憤小洩,而似此凶醜,不可只誅其身而止,請正法罪人演承·洛承,亟〈施〉孥戮之典。答曰,不允。演承·洛承事,已有前批,勿煩
獻納李載純,正言金箕文·李舜儀等啓曰,梟示罪人性世與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀秘計也。鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。答曰,不允。
兩司合啓。曺演承·曺洛承事中痛矣下曺字抹去,演承下曺字抹去,所謂邪下三字抹去,孼醜類三字添入,之憂下五字抹去,將無所止屆五字添入,子登而下七十九字抹去,是爲渠叔,妖如洛承,而是爲渠弟一門,淫朋同惡,相濟積年,浸染賊性,至慝二十九字添入,無非邪下魁字抹去,類字添入,蚓結下至於洋醜之敬,一乃是邪學中巨魁也。渡海潛來,隱形匿影,如非偏惑於此,則初無相從之時,而偕弟屈膝前席之拜禮,甚恭與婢慣面內室之酒會頻成,通用錢貨,情誼倍加,慇懃輸送,魚脯饋遺,從又絡續,甘心護法,奉敎主若神明,聚首習講,視秋爲爲樂地九十九字添入,鬼字下靦字抹去,面字添入,生凶下妖字抹去,狡旣受學於尙敎,篤信邪書之傳習。又伴讀於鍾三深結世好之舊誼二十七字添入,言而下作字抹去,造字添入,眩惑下慫慂,乃兄暗滋奸點之萌,聯絡同黨,打成逋逃之藪二十字添入,輩之下二字抹去,接踵二字添入,似此下二字抹去,凶醜二字添入,罪人下曺字抹去,演承下曺字抹去,改措語。
傳曰,明日出宮內門路,以協陽門爲之。
政院啓曰,行都承旨趙性敎,左副承旨洪遠植不爲仕進,左承旨李元會景福宮進,右承旨趙昌永式暇,右副承旨朴齊寬景福宮直,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
都摠府啓曰,今日入直內三廳武兼禁軍及軍兵等,當爲中日習財技放,而雨勢如此,不得設行之意,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
內醫院啓曰,提調李豐翼,時無職名,令該曹口傳付軍職,何如?傳曰,允。
兵曹口傳政事,大護軍李豐翼。
兵曹啓曰,今此移御景福宮時,以建春門·迎秋門入直軍兵各六名,光化門入直軍四名,神武門入直軍二名,各其字內分十巡,至于天明,輪回巡察之意,敢啓。傳曰,知道。
兵曹啓曰,今此景福宮移御時,該宮衛將移差,昌德宮·昌慶宮衛將當爲差出,而宣仁門不爲開閉,該宮衛將,勿爲差出之意,敢啓。傳曰,知道。
兵曹啓曰,分此移御景福宮後,昌德宮·昌慶宮墻垣頹圮諸處把守將卒,竝解送直所之意,敢啓。傳曰,知道。
營建都監啓曰,自六月初一日至二十九日,所捧各處願納錢,爲七萬八千一百二十七兩六錢,自四月至六月宗親府所捧璿派人願納錢爲二千八百兩矣,別成冊子以入之意,敢啓。傳曰,知道。
議政府啓曰,本府公事官白初洙,奔走勤仕已滿十五朔,依例陞敍,或守令除授事,捧承傳施行,何如?傳曰,允。
訓鍊都監啓曰,今七月初二日移御景福宮時,因兵曹節目,金虎門入直哨官一員,軍一百名,移直於迎秋門,弘化門入直哨官一員,軍一百名,移直於建春門,崇智門入直局出身二十人,永肅門入直局出身二十五人,局別將一員,移直於承和門,建陽門入直把摠一員,軍六十名內軍十名,別武士一人率領,入直於北營,把摠一員,軍五十名,北營入直當上將官一員,執事一員,七色軍四十名,竝移直於南營,南營入直哨官一員,馬兵五十五名,移直於三軍府,宮墻外軍舖七處,把卒各二名及南營入直軍二名式除出加把,司爲守更字內,巡更將二人,以各舖軍中五名式,輪回除出率領,各其信地巡綽,而外營入直將官,亦爲依例考察,而分直將卒,解道之意,敢啓。傳曰,知道。
御營廳啓曰,今七月初二日移御景福宮時,依兵曹節目,各處入直將官軍兵,移直於時御所,而光化門禁衛營軍,當次入直矣。來八月初一日,本廳軍六十名,哨官一員,率領替番,集春營入直哨官一員,軍三十名,移直於神武門,與禁衛營,間月輪回入直,東營入直騎士將一員,騎士二十五人,移直於三軍府,東營入直把摠一員,哨官一員,軍三十名,移直於西營,別武士一人,集春營入直軍十名,東營入直軍十名,移於秋成門,而竝待標信擧行,宮墻內外軍舖七處,每處把卒二名外,西營入直軍十名,秋成門入直軍四名除出,每舖二名式加把,同爲守更,各舖軍中五名式輪回除出,將校二人,率領巡綽,外營入直將官,依例考察,而前日先入直將卒,解送之意,敢啓。傳曰,知道。
禁衛營啓曰,今七月初二日移御景福宮時,依兵曹節目,內外各處入直將官軍兵,當爲移直於時御時矣。銅龍門入直軍三十名,哨官率領,移直於神武門,西營入直軍四十名,廣智營入直軍二十名,哨官率領,移直於光化門,與御營廳,間月輪回入直,廣智營入直軍三十名,哨官及新營入直把摠率領,移直於東營,春生門軍二十名,別武士率領入直,新營入直騎士二十五人,該番將率領,移直於三軍府,而竝待標信擧行,宮墻外軍舖七處,每舖軍二名外,東營入直軍十名,春生門入直軍四名除出,每舖二名式加把,同爲守更,而舖軍中五名式輪回除出,將校二人率領,分更巡綽考察,三軍府入直騎士將,東營入直把摠,輪回爲之,新營堂上將官一員,哨官一員,軍三十名,率領仍直,光化門·神武門先入直將卒,解送之意,敢啓。傳曰,知道。
營建都監啓曰,工匠一千五百五十七名,每名錢一錢,擔軍募軍二千二百九十二名,每名錢五分,合錢二百七十兩四錢五分分給之意,敢啓。傳曰,知道。
上在景福宮。停常參·經筵。
大殿·大王大妃殿·王大妃殿·大妃殿·中宮殿,詣景福宮,還內後,藥房·內閣政院·玉堂口傳問安。答曰,知道。
移御後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂口傳問安。答曰,知道。
朝廷·二品以上·六曹堂上單子問安。答曰,知道。
傳曰,侍衛軍兵,令各其營乾犒饋。
政院啓曰,卽者義禁府都事來言,今日動駕時,衛外擊錚人趙學遂,移送秋曹云矣,敢啓。傳曰,知道。
傳曰,初五日次對,進定於再明日。
傳曰,法宮營建,甫四十朔頉,而今已移御矣。三百年未遑之事,有此告成,曷勝喜幸?猶有工役之未及畢處,則都監不必撤罷,而戶判諸將臣,左右捕將之幾多年逐日勤勞,何可無示意之擧乎?酬賞之典,不必遲待別單,兼戶曹判書金炳國子·婿·弟·姪中,勿拘年紀,瓜近敎官,作窠調用,訓鍊大將申櫶,水原留守李景夏,禁衛大將李周喆,統制使李顯稷,鎭撫使李容熙,右捕將李元熙,左捕將李鍾承,竝加資。
傳曰,法宮旣成,法御且移,永念國初營建之功,奉化伯鄭道傳,宜城府院君南誾,領議政李稷,靑城伯沈德符是耳。今於舊邦新命之會,不可無示意之擧,其墓竝遣地方官致祭。
傳曰,正衙告成,卜吉移御,萬億無疆,自此伊始,而宗府·政府,向已重修,三軍府,今旣復設,則有以仰祖宗朝宏遠之規模,式克至于今日休矣。靈長久大之象,不可無賁飾之擧,宗親府·議政府·三軍府,當宣醞矣。宗府政府擇日擧行,三軍府,待畢役擧行。
傳曰,戶判各營將臣,左右捕將外,營建都監堂上竝減下,只以都廳與一房擧行其餘二三房,竝撤罷,別看役,自都監量宜減數。
傳曰,向以文武體統之和平釐正,印出三班禮式,而頒賜矣。以文對武,以武對文之間,若有未詳戛戛處,更刊均平,玆又頒賜,前下冊子,竝勿施,一遵此式,務相和平,此爲朝象也國瑞也。舊闕重建,朝體之復舊釐正,予意有在,在廷臣僚,庶諒悉。
傳曰,政官牌招開政。
傳曰,役所工匠,令營建都監,乾犒饋。
傳曰,各處看役牌將,令度支,木布各一匹題給。
兵曹判三軍府事單申櫶,知三軍府事單李景夏·李顯稷·李周喆。
注書吳長善書啓,臣於本月初一日辰時量,敬奉聖敎,馳往明陵是白乎則,日已暮矣。仍宿齋所是白遣,今日平明,蜂峴巡審摘奸是白乎則,石築堅緻,樹木鬱密是白遣,峴上結幕處守護之節,亦皆着實擧行是白乎旀。仍詣昭顯墓,看審是白乎則,植木叢茂,各處守護,竝皆無頉之意,敢啓。答曰,知道。
吏曹啓曰,南部都事朴海朝,以其身病,呈狀乞遞,改差,何如?傳曰,允。
兵曹啓曰,行知三軍府事申櫶,自吏曹送西矣。資級係是輔國,當爲知中樞下批,而時無見窠,依例作闕下批之意,敢啓。傳曰,知道。
又啓曰,五衛將柳浹·金箕鉉,忠翊將柳瑛,昌德將朴得慶·池永九,慶熙將李明浚,武兼李喜晉,守門將朴宜性,俱以身病,呈狀乞遞,竝改差,何如?傳曰,允。
以吏曹參議鄭泰好牌不進罷職傳旨,傳曰,只推。
有政。吏批,行判書韓啓源進,參判李建弼,參議鄭泰好竝牌招不進。以李承德爲司諫,金益文爲工曹判書,李源明·朴承輝爲知經筵,韓鎭庠爲南部都事,趙臣熙爲童蒙敎官,行知三軍府事申櫶,今加輔國,水原留守李景夏,知敦寧府事李周喆,統制使李顯稷,已上今加崇政,鎭撫使李容熙,今加正憲,行護軍李元熙,宗正卿李鍾承,已上今加嘉義,已上加資事,承傳。
吏批啓曰,江原道洪川居幼學李承宇呈狀,矣身父前僉知李德用,今年爲八十歲,而見漏於本道朝官抄啓中,未蒙恩資事來訴,故考見官案,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。前僉知李德用今加嘉善,朝官年八十,依法典加資。
吏批啓曰,公忠道洪州居幼學裵性一呈狀內,矣身祖幼學義道,今年爲一百歲,而見漏於本道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢稟。傳曰,知道。通政裵義道,年一百,直超崇政,依法典加資,長淵府使李昌鎬,特爲仍任事,承傳。
兵批,判書金壽鉉進。以沈永奎爲同知,金泰俊·韓養浩爲五衛將,李容達爲忠翊將,元錫五爲忠壯將,韓興吉·廉善永爲昌德將,李在文爲慶熙將,李德純爲宣傳官,張佑軫爲武兼,趙基興爲守門將。知事作闕單南性元,知事單申櫶,同知加設單李承億,分都摠兪致善·金有淵·沈敬澤·朴永輔,分副摠李根弼·洪鍾雲·金翊鎭·李沇應,分都事宋正鉉·韓鎭忠·李存植·金敎益·朴承大·具完植·徐璟淳·趙義周,以上依定式減下。
再政。以金商鎭爲御營把摠。同知單韓興吉,僉知二單金泰俊·韓養浩。
兵曹口傳政事,副司果閔謙鎬·金性均·趙秉鎬。
以司謁,口傳下敎曰,政院·內閣·玉堂·翰注肅拜,崇陽門內爲之,朝臣肅拜,崇陽門外爲之。
兵曹啓曰,謹依下敎,隨駕軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵及武藝別監等處,乾犒饋分給之意,敢啓。傳曰,知道。
禁衛營啓曰,謹依下敎,隨駕軍兵等處,乾犒饋分給之意,敢啓。傳曰,知道。
御營廳啓曰,謹依下敎,隨駕軍兵等處,乾犒饋分給之意,敢啓。傳曰,知道。
營建都監啓曰,謹依下敎,工匠一千六百十六名,每名錢一錢,擔軍募軍二千八百三十六名,每名錢五分,分給之意,敢啓。傳曰,知道。
御營廳啓曰,敦化門東邊,通化門北邊宮墻頹圮處把守軍兵,解送之意,敢啓。傳曰,知道。
訓鍊都監啓曰,昌德宮·昌慶宮內宮墻頹圮處,把守將卒及金虎門添入軍,竝依例解送之意,敢啓。傳曰,知道。
又啓曰,因兵曹草記,建春門·迎秋門入直軍各六名除出,每夜罷漏後,各其字內,輪回巡察之意,敢啓。傳曰,知道。
禁衛營啓曰,因兵曹草記,光化門入直軍四名,神武門入直軍二名,分十巡,各其字內,限天明,輪回巡察之意,敢啓。傳曰,知道。
吏曹啓目,武兼閔尙鉉名字,改以致夔,出身閔鳳鉉名字,改以致稷,閔敎鉉名字,改以致卨,前五衛將金鎭龍名字,改以龍鉉,出身金鎭秀名字,改以眞鉉,金翼浩名字,改以永豐,李益會名字,改以奎東,李宗淵名字,改以淵秀,李恒重名字,改以鍾恒,前五衛將李繼默名字,改以繼善,李養鶴名字,改以承鶴,前中軍李養龜名字,改以承龜,副護軍李養龍名字,改以承龍事,爲等如告狀,令藝文館給帖,何如?啓,依允。
知事申櫶疏曰,伏以,舊邦新命,景祿滋臻,萬年神基,宮闕重建,日吉辰良,五聖臨御,驩聲協氣,洋溢區寓,天人順信之助,於乎盛矣。臣冒忝監董之末,粗殫奔奏之義。賤分自效於率職,微勞何有於程能,乃伏奉傳敎下者,臣名混入於酬賞之列,進之以輔國階,叨謝義重,雖不得不章皇出肅,而退自循省,實不知措躬之所,今臣所授之秩,位亞三公,班絶諸僚,地望逈別,有不可人人冒膺而濫授矣。臣之奉侍軒墀,歲年不爲不多,而寵靈一埤,隆厚報補,當遭際我聖明特達之知,委寄之重,揚歷之盛,有進無藝,遂躋顯陟,譬如膏露甘雨,不遺於散材枯枿,以之霑潤,以之長養,居常審絜,誠莫曉何以致此,踰分過福,惟顚沛是懼,寤寐摽擗,不啻氷炭交中,而淵谷在前,今焉竿頭一步,更無餘地,負乘之訓,冥升之威,臣豈敢一日安於心哉?且鬱秩者,聖主所以礪世磨鈍之具也。一或濫褻,官箴興焉。不第臣之蹈盈盛而躡亢極,災由不衷,理必無倖,抑恐虧國體而徠物議,非所以尊朝廷於日月之上,用是憂灼,不敢以冒昧一肅,認若因有,達宵繞壁,參倚已熟,玆綴短章,仰瀆聰聽伏乞聖慈,俯賜憫恤,收還臣新授資級,俾名器無骩,微諒獲伸焉。答曰,省疏具悉。卿其勿辭行公。
戊辰七月初二日辰時,大駕移御景福宮。擧動入侍時,行都承旨趙性敎,左承旨李元會,右承旨趙昌永,左副承旨洪遠植,右副承旨朴齊寬,同副承旨洪淳學,記事官李纘夏·吳長善·崔鳳九·李元用,檢校直提學李載元·趙寧夏·李載冕·閔升鎬,直提學趙成夏,檢校直閣李淳翼·李喬翼·李承純·李世用,檢校待敎徐相翊·鄭範朔·洪承億·趙度鎬,玉堂缺。以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調李豐翼,副提調趙性敎進前問候訖。出協陽門,通禮跪啓請降輿乘輦,上降輿乘輦,由肅章門,出敦化門進發,入光化門內。通禮跪啓請降輦,上降輦入幕次。少頃,通禮跪啓請出次,大王大妃殿輦至,上鞠躬,過則平身。王大妃殿輦至,祗迎如儀。大妃殿輦至,祗迎如儀訖入幕次。少頃,通禮跪啓請出次,乘輿由興禮門,入勤政門,兵曹判書跪稟放伏,承旨請出標信解嚴,上還內,諸臣以次退出。
戊辰七月初二日辰時,大王大妃殿。移御景福宮,擧動入侍時,分承旨,分假注書缺,直提學趙成夏,檢校直提學趙寧夏,宗正卿李載冕,以次侍立。時至,通禮跪啓請外辦,大王大妃殿,乘輦出宣化門,由協陽門·肅章門,出敦化門進發,至景福宮,由光化門·興禮門,入勤政門還內,諸臣以次退出。
戊辰七月初二日辰時,王大妃殿。移御景福富,擧動入侍時,分承旨,分假注書缺,行護軍洪鍾奭,以次侍立。時至,通禮跪啓請外辦,王大妃殿,乘輿出宣化門,由協陽門·肅章門,出敦化門進發,至景福宮,由光化門·興禮門,入勤政門還內,諸臣以次退出。
戊辰七月初二日辰時,大妃殿。移御景福宮,擧動入侍時,分承旨,分假注書缺,原任直提學金炳弼,兼戶曹判書金炳國,獻納李載純,以次侍立。時至,通禮跪啓請外辦,大妃殿乘輿,出宣化門,由協陽門·肅章門,出敦化門進發,至景福宮,由光化門·興禮門,入勤政門還內,諸臣以次退出。
戊辰七月初二日辰時,中宮殿。移御景福宮,擧動入侍時,分承旨,分假注書缺,檢校直提學閔升鎬,知宗正卿李載元,以次侍立。時至,通禮跪啓請外辨,中宮殿,乘輿出宣化門,由協陽門·肅章門,出敦化門進發,至景福宮,由光化門·興禮門,入勤政門還內,諸臣以次退出。
上在景福宮。停常參·經筵。
移御翌日,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
朝廷·二品以上·六曹堂上,大司諫單子問安。答曰,知道。
藥房都提調金炳學,提調李豐翼,副提調趙性敎啓曰,日吉辰良,移御萬安,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一㨾,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
又啓曰,時原任大臣,爲承候來待矣。傳曰,入侍。
又啓曰,宗正卿,爲承候來待矣。傳曰,入侍。
又啓曰,諸閣臣,爲承候來待矣。傳曰,入侍。
又啓曰,諸需臣,爲承候來待矣。傳曰,入侍。
注書吳長善病,代以鄭顯英爲假注書。
大司諫曺殷承啓曰,臣言議風采,本不合於淸朝耳目之任,而諫長除旨,忽下於千萬夢想之外,臣感恩怵義,張皇出肅,少伸叩謝之忱,已三朔于玆矣。今於合啓中,臣之私義,有難聯參,如臣情地者,以此爲引,輒蒙恩諒,今臣處義,宜無異同,何可一刻晏然冒居乎?請命遞斥臣職。答曰,依啓。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
以執義南啓憲,掌令李殷春·白仁行,持平李國應·丁浚敎,獻納李載純,正言金箕文·李舜儀牌不進罷職傳旨,傳曰,只推。
營建都監啓曰,別看役,自都監量宜減數事,命下矣。姜潤·李海斗·金相友·朴基駿,仍爲擧行,其餘竝減下之意,敢啓。傳口,知道。
政院啓曰,明日次對,兩司進參,除在外外,呈告人員,竝待開門牌招,何如?傳曰,允。
以咸鏡監司李興敏狀啓,吉州牧民家漂頹人命渰死事,傳曰,人命之渰死,民戶之漂頹,若是夥多,極爲驚慘。元恤典外,別加顧助,渰死人如有生前身還布。竝蕩減,拯埋結構之方,廟堂措辭,分付。
刑曹啓曰,昨日動駕時,衛外擊錚人,平山幼學趙學遂爲其父羲龍定配請放事也。所犯稍重,呼籲無嚴,原情勿施,嚴飭放送之意,敢啓。傳曰,知道。
戊辰七月初三日辰時,上御修政堂。時原任大臣·宗正卿·諸閣臣·諸儒臣,承候入侍時,右承旨趙昌永,記事官李纘夏·崔鳳九·李源逸,判府事趙斗淳,領議政金炳學,判宗卿李圭徹,知宗正卿李景夏·李周喆,宗正卿李秉文·李鍾承·李義根·李升洙·李徹宇·李敦夏·李邦鉉·李彙重·李沇應·李寅命,原任提學金炳冀,檢校提學金炳國,原任提學金輔根·鄭基世,提學洪淳穆,原任直提學金炳㴤·金炳德·金炳弼·金輔鉉,檢校直提學趙寧夏·李載冕·閔升鎬,直提學趙成夏,檢校直閣李純翼·李承純·李世用,原任直閣李承五,原任待敎趙鳳夏,檢校待敎徐相翊,原任待敎閔奎鎬,檢校待敎鄭範朝·洪承億·趙慶鎬,原任副提學徐戴淳·沈舜澤·兪致善,檢校副提學李鎬俊·任承準,副提學鄭健朝,典翰李起鎬,檢校典翰趙康夏·金奎弘,校理趙秉稷,副校理鄭裕顯,修撰李晩耆,副修撰趙秉肅,以次進伏訖。上曰,史官分左右,仍命大臣進前,斗淳進前問候訖。奏曰,昨日以後,歡聲協氣,不但洋溢區宇,人民·山川·城郭·草木,擧有方興未艾之像矣。炳學曰,三百年未遑之事,今其不日成之,五殿之法御誕臨萬億無疆之休,自此伊新,歡聲慶祝,中外惟均矣。上曰,屢百年未遑之事,一朝告成,誠甚萬幸。斗淳曰,古者掌夢之官,獻夢于王,詩所稱維熊惟羆是也。尤切顒禱之至,仍奏曰,營建都監都廳,本是四員,而一員旣有闕不報矣。繼此而若有闕,一例勿補,只以二員,使之擧行,何加?上曰,依爲之。出擧條
上在景福宮。停常參·經筵。
夜自三更至初五日開東,灑雨下雨,測雨器水深四分。
政院啓曰,大司憲李裕膺,執義南啓憲,掌令李殷春·白仁行,持平李國應·丁浚敎牌不進,監察茶時之意,敢啓。傳曰,知道。
議政府啓曰,新差堂上金有淵,今日賓對,懸病不進,事甚未安。令政院牌招,使之進參,何如?傳曰,允。
傳曰,時原任大臣·奉朝賀·政府堂上引見。
以執義南啓憲,掌令李殷春·白仁行,持平李國應·丁浚敎牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而中日閣,姑未營建,不得設行之意,敢啓。傳曰,知道。
吏曹啓曰,永寧殿秋享大祭祭官中時無職名人,令該曹口傳付軍職,何如?傳曰,允。
吏曹口傳政事,副司果鄭友鉉。
傳曰,發遣吏郞,諸執事,淸齋與否,摘奸以來。
傳曰,明日出官門路,以崇陽門爲之。
禮曹啓曰,卽接東氷庫所報,則今七月初六日,行宗廟·永寧殿秋享大祭,祭物熟設時,本庫提調,當爲進參,而提調金炳喬有身病,不得進參,草記變通云矣。令政院稟旨變通,以爲進參之地,何如?傳曰,允。
政院啓曰,因禮曹草記,今七月初六日,行宗廟·永寧殿秋享大祭,祭物熟設時,氷庫提調當爲進參,而提調金炳喬有身病,不得進參,令政院稟旨變通事,允下矣。合有變通之道,何以爲之?敢稟。傳曰,許遞,前望入之。
兵曹啓曰,今七月初六日宗廟·永寧殿秋享大祭時,守門當爲塡差,而本曹郞廳,都摠府郞廳,五衛將,除入直與受由在外·未肅拜,排擬苟艱,依定式軍門將官代差以入之意,敢啓。傳曰,知道。
知事申櫶疏云云。答曰,省疏具悉。卿其勿辭行公。
水原留守李景夏疏云云。答曰,省疏具悉。卿其勿辭行公。
戊辰七月初四日辰時,上御修政殿。時原任大臣·奉朝賀·政府堂上引見入侍時,行都承旨趙性敎,假注書鄭顯英,事變假注書金敬義,記事官崔鳳九·李源逸,奉朝賀金興根,判府事趙斗淳·李裕元,領議政金炳學,行左贊成金炳冀,行知中樞府事金炳國,判宗情卿李圭徹,行上護軍金學性·鄭基世·徐戴淳·韓正敎·趙秉昌·金炳㴤,行吏曹判書韓啓源,行禮曹判書曺錫雨,左參贊金炳德,知宗正卿李載元,知中樞府事兪鎭五,大護軍沈敬澤·李源命·洪鍾序·金世均·朴承輝,漢城府判尹尹正求,工曹判書金益文,行大護軍李豐翼·洪淳穆,兵曹判書金壽鉉,行大護軍兪致善·金有淵,行護軍金炳弼·鄭健朝,宗正卿李秉文,行護軍李元熙,宗正卿李鍾承,行護軍李參鉉·金輔鉉·閔升鎬·趙寧夏,宗正卿李載寬,副校理鄭顯裕,以次進伏訖。上曰,史官分左右,興根·斗淳·裕元·炳學進前訖,興根曰,移御後日候連爲淸佳,聖體,若何?上曰,一樣矣。興根曰,寢睡·水刺之節,何如?上曰,一樣矣。興根曰,大王大妃殿氣候,何如,上曰,一樣矣。興根曰,王大妃殿氣候,何如,上曰,一樣矣。興根曰,大妃殿氣候,何如,上曰,一樣矣。興根曰,中宮殿氣候,何如,上曰,安順矣。炳學曰,領府事領敦寧,病未進,參判敦寧,病餘眩氣猝發,未得登筵,御營大將金鍵,來到賓廳,以瘧氣不得入參,故敢達矣。上曰,次對爲之。興根曰,臣於癃病跧伏之中,伏承特敎,昵覲耿光,經年積違之餘,不勝感惶欣忭,惟我殿下,克軫繼述之志事,聿追宏遠之規摹,居祖宗之居,行祖宗之行,念終始而勤學於斯,䘏黎庶而發政於斯,比隆古昔晠際,則永世洪基,復開太平,迓續萬億年維新之休,是尤臣區區至祝。上曰,所陳切實,當服膺矣。出擧條斗淳曰,我太祖創業,垂統於此,我列聖重熙,累洽於此,今我殿下,迓有新命,光復舊物,訪落之會,亦惟在於此矣。惟殿下,造次斯須之頃,以太祖列聖之心爲心,恒若臨之在上,陟降庭止,此欲法堯·舜,當法祖宗之意也。無任攢祝之至。上曰,所陳切實,當服膺矣。出擧條裕元曰,法宮營建之役,今旣告竣矣。我聖上吉日光御,環東土幾萬生靈,孰不蹈舞歡抃,而凡天下之大德業大事功,亶係於立志奮發而已。以累百年未遑之事,一朝奮發經始,殆若天造地設,輪奐已新矣。邦之鞏固,由心之根基,日新又新之工,實在於今日。惟殿下,以立心奮發,爲萬億年基命定命之本焉。上曰,所陳切實,當服膺矣。出擧條炳學曰,光御正衙,庶政維新,纘鴻緖於重泰,迓宏休於無疆,熙洽郅隆之治,靈長久大之業,不惟帀域臣庶之所攢祝而已。我殿下,御先王曾御之殿,行先王嘗行之政,必有所怵然油然於聖衷,而堂搆紹述之念,視平昔,尤有所倍焉矣。此宮蓋成於太祖四年,所以建萬世不拔之基,創業垂統,以之廣神惠·綏後祿也。今殿下,光復舊基,克擧三百年未遑之典,廣惠綏祿,斯有丕責,而周洛邑萬億年敬天之休,亦豈非今日之所鑑法者乎?昔唐太宗,御丹宵殿,指殿屋謂侍臣曰,治天下,如建此屋,營搆旣成,勿數改移,旨哉斯言,臣謂聖學成就,亦猶是也。以經傳立根基,以他書間架之,此有先儒定論,殿下亹亹勉勵於典學事,根基於經經,間架於緯史,日就光明繼續之域,以克有成,則治法政謨,亦從這裡出來,規模締搆,其與建得此殿,無甚異同,所以勤講學,方可以敬天休,苟於學問上,或有作輟寒曝之患,則是所謂旣成改移,非所以敬天休也。我世宗大王,命集賢諸臣,撰進資治通鑑訓義,親加校正,或至夜分,謂近臣曰,看得此書,頗覺讀書有益,聰明日增,書旣成,命之曰,思政殿訓義,殿下於此,顧名思義,則祖宗朝勤學之盛,尤可以見羹見墻,繼自今益篤聖學,以苟敬天法祖之本,卽臣區區至祝。上曰,所奏如是懇至,敢不服膺乎?移御正衙,予心充然。出擧條炳學曰,理財爲有國之大政。羲經曰,節以制度。魯論曰,節用愛民。曾傳以生財有道,爲編之終條理,豈聖人無所究,而如是垂訓乎?誠以財用之裕絀,國家之興替,民生之紓慘,係焉耳。古人曰,欲節財,先須儉約。不儉則用廣,用廣則財竭。未有財竭,而國得以爲國也。營建之役,迄今四載于玆矣。工費浩鉅,另有顜畫,雖不盡責於大農,而國計則不可曰不絀,民力則不可曰不固,際此而節財裕民,爲目下莫急之政,先自內裏不恒之用,至于中外太冗之費,極意節省,爲宮府一體,然後庶或可以彌論補苴,而就以宮室營作言之,今日之重建,卽繼述不可已之事,修擧莫此盛之業也。由是而若憎益其間架,廣拓其基址,一切以壯麗威重,爲規法,則有限之財,無節之用,尾閭危漏,將無所止屆,甚非上所云三聖人垂訓之義也。大禹克儉之德,自卑宮室始,漢文中主也,而猶惜百金,而罷露臺之役。我殿下,聰明睿知,大有爲之志,當以三代聖君自期,豈可專美于漢之中主乎?昭儉化俗之本在此,節用愛民之實亦在此,萬望深留聖念焉。上曰,當體念矣。出擧條炳學曰,國之有三公,猶鼎之有三足,缺一不可缺,則覆餗,所以古之才德兼備,富有相業者,必求其寅恭協贊之功,不至有庶事叢脞之憂,臣乃亢然處廟堂之上,左右顧而無仰成求助之地,自任以論道經邦之專,究之事理,寧有是處,不第臣癏隳之懼,其在國體,判不當如是苟也。況新御法宮,一政令一施措,無異一初拭目之會,軍國重務,又不可一埤於如臣庸愚,使具瞻解體也審矣。見今耆德宿趼,衆望新儲,布護在服自多其人,亟令卜賢備位,無曠政本,是臣區區顒企。上曰,同寅共貞,豈無其日乎?出擧條炳學曰,昌德·昌慶兩宮各處所,多有修理處,而若不及今經紀,不但爲日後工役之浩大,其在事體,亦不當荏苒過時,令度支趁卽繕葺,俾爲一新之地,何如?上曰,依爲之。出擧條炳學曰,春官通攷,今方校正,而凡於儀節,參用新舊,程式制度,與前冊有異,則不容不改定,冊名稱之以五禮便考似好,故敢達,而繼此而又有所稟定者矣。王世子·王世孫冠禮嘉禮,大君·王子與王孫嫡冠禮·吉禮時主人,公主翁主·郡主吉禮時主人,例以尊屬宗親爲之矣。若値乏人之時,則以尊行宗正卿爲之。王孫冠禮時賓,吉禮時主人,縣主吉禮時主人,前以堂上正三品宗親爲之矣。若値乏人之時,則以宗親府都正爲之。王孫冠禮時贊,以司藝爲之。王世孫冠禮時賓,嘉禮時正使,前以從一品參贊爲之矣。自今以輔國贊成,更爲釐正,凡係大君儀節,間經回祿,今無可考,就王子冠禮·吉禮謄錄,參互磨鍊,而謹考王子冠禮時謄錄,則賓以從二品,贊以從三品差出矣。大君冠禮時,賓以正二品,贊以正三品爲之。禮意則然。王孫嫡冠禮時,賓以從二品爲之,贊以司業爲之。益以此著爲定式,何如?上曰,依爲之。出擧條炳學曰,天命人心,今其眷顧靳嚮矣。我殿下,繼志述事,百度修擧,中外歡祝,曷以仰達,東有相府,西有三軍府,卽祖宗朝宏遠規模,而賁飾昇平,聖心惓惓,至有宣醞之命,此時檢詳之闕而不補,殊非事體攸在,依國朝故事,俾爲常設之職,時相赴衙之時,如例仕進之意,著式施行,何如?上曰,依爲之。出擧條炳學曰,三都留守,旣兼政府堂上,則其與京職無異,而在京陳疏,每以封章修啓者,事甚無謂,自今爲始,在京陳疏,則一遵京職例爲之事分付,何如?上曰,依爲之。出擧條炳學曰,北梱萊伯之爲廟薦,以具關防去處而然,而南兵營·東萊水營,亦是北路要衝也,南倭交隣也。凡於軍務事,關係緊重,而見今三軍府,卽是邊政統轄之地也。兩梱竝自三軍府薦望恐好,而係是官制變通,下詢登筵大臣·兵判·將臣,何如?上曰,兵判將臣之意,何如?興根曰,臣於閤外,獲聞此議,其於重邊圉之道,誠甚爲好矣。斗淳曰,有此意久矣。三軍府設置旣重,屬此薦剡,則兩梱之任,亦自較重矣。裕元曰,領相所奏甚好,臣無他見矣。壽鉉曰,南梱·萊梱,俱爲邊務,自三軍府薦望,允合於存事體·事邊圉之意,臣無容更達矣。上曰,大臣·兵判·將臣之意僉同,依爲之。又所啓曾經邊地,年滿後前進之階,只有永宗一窠,而邇來關防之緊重,莫此地若也。老病之人,不可循例差遣,則因此而不無積滯之歎,臣意則管城將,本是防禦窠也。自今爲始,若有七十以上人除拜者,許用防禦履歷。其餘則勿論,以爲次次疏鬱之地似好,而此亦官制也。下詢登筵大臣·兵判·將臣,何如?上曰,大臣·兵判·將臣之意,何如?興根曰,此議臣亦聞之,而果甚爲好矣。斗淳曰,管城將之如是變通,實爲疏鬱之政矣。裕元曰,誠好矣。壽鉉曰,永宗有難任以年老之人,則經邊地而過年限者,果無收用之窠矣。如有七十以上人之見差管城將者,許以防禦履歷。實爲疏鬱之政,臣無容更達矣。上曰,大臣·兵判·將臣之意僉同,依爲之。出擧條炳學曰,道臣之春秋巡審,卽亦省耕·省斂之義,則有不可廢却不行,而今年潦水之報,在此皆然,此時供億之費,徒貽民邑之弊,今秋八道巡部,姑令一停免,畿內陵園墓,東北道陵寢奉審,依近例,以秩高守令替行之意,分付,何如?上曰,依爲之。出擧條炳學曰,東北道陵寢禮堂奉審,昨年以退行今秋之意,啓稟蒙允矣。見今道臣巡部,旣因民邑事勢而停止,奉審之行,亦令退定於明秋,何如?上曰,依爲之。出擧條炳學曰,今日賓對之進,定諮訪治務之聖念。而且正衙新成後,一初盛會也。臺閣之臣,遂無一人進參,事體攸在,誠甚未安。違牌諸臺,竝施罷職之典,何如?上曰,依爲之。出擧條上曰,大臣就座,性敎曰,諸宰奏事,炳冀等曰,無所奏矣。性敎曰,玉堂所懷奏之。顯裕曰,大僚之爲聖學陳勉,諄複懇摯,臣無容更贅,而顧今正衙重建,法駕移御,承祖宗積累之基,啓社稷靈長之圖,萬億天休,實始于玆,寔我殿下,新服厥命,惟新厥德之會,而今日急務,亶在乎一念慥慥,典于終始之學也。臣每登法筵,竊伏覸睿知卓越,聖學將就,講論經史,商確古今,有以仰大聖人好問好察之盛,誠不勝欽誦攢祝之至,間因盛暑,乍輟講對,未敢知淸讌之暇,亦嘗有深繹之效,而邇來熇熱已退,新涼漸生。伏願繼自今雙隻賜對,罔或間斷,體羲象之夕惕,自强不息,懋殷宗之時敏,厥修乃來,鑑千聖授受之法,稽百王治亂之蹟,緝熙于光明之域,而溫故知新,施措於政令之間,而邦舊命新,此誠我東無疆之福,惟聖明懋念焉。上曰,當體念矣。出擧條上命史官就座。仍命大臣先退,又命退,諸臣以次退出。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
藥房提調李豐翼,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,大司憲執義·掌令二員,持平二員未差,監察茶時之意,敢啓。傳曰,知道。
傳曰,禮房承旨,馳詣宗廟·永寧殿,奉審摘奸以來。
傳曰,都目大政,今初八日爲之,勤政殿當親政矣。該房知審。
傳曰,今初八日七夕製,通方外爲之,試紙,用大好紙,勤政殿親臨磨鍊。
政院啓曰,臣依定式,進詣香室奉審,則香祝·樻祝板袱子精潔之意,敢啓。傳曰,知道。
傳曰,館錄爲之。
政院啓曰,記注法意,何等審愼,而昨日次對擧條中,有所漏落,事未前有,萬萬駭然,原擧條,今方改修正以入,而臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
注書李纘夏病,代以李左堯爲假注書。
傳曰,副提學有闕之代,前望入之。
副提學前望入之。任承準落點。
氷庫提調前望入之。洪鍾奭添書落點。
宗親府啓曰,本府宣醞擇日擧行事,命下矣。今二十五日祗受之意,敢啓。傳曰,知道。
成均館啓曰,司成趙定熙呈辭,直講吳尙鉉,典籍朴弘壽,俱爲差祭,時無入直之員,以他郞官,姑爲代直之意,敢啓。傳曰,知道。
傳曰,啓字誤踏,中官朴載健,從重推考。
吏曹啓目,出身李用雨名字,改以敏翼,李用左名字,改以柱翼,李祖植名字,改以定宰事,爲等如告狀,令藝文館給帖,何如?啓,依允。
以咸鏡監司李興敏狀啓,慶興府江北俄夷設卡之後,境內儒武倡義防守,兩載勞苦,首倡六人褒賞之典,令該曹稟處事,傳曰,北闕一路,卽是豐沛舊鄕也。人民之慕義尙忠,久爲朝家之所倚仗,而今其倡率同志,竭力巡防,陰雨桑土之備,有足以緩急可恃,嘉尙之極,何可無褒賞之擧?前五衛將金聖弼加資,幼學朴忠彦·金光奎,竝初仕調用,幼學朴達華,初仕,待闋服調用,出身金光雨,初仕調用,閑良鄭元淳賞加,以示眷眷之意。
副提學鄭健朝疏曰,伏以,法宮移御,景命維新,臣民慶忭,帀域同情。仍伏念臣待罪玉署,今已周歲餘矣。以言乎職任,則論思啓沃,有弘裨之責,以言乎才猷,則空疎貿昧,無自效之望,求解一念,寤寐如結,而嚴畏囁嚅,于今盤泊,自顧微分,何嘗一日安於心也哉?廼者館錄有命,尤有所惶憫者,臣於昨夏,叨參是職,旣行圈事矣。裒然居一館之首,遴揀當時之才彦,以備三晝之顧問,其事至重,故雖前輩名碩,一或黽勉而暫膺,未敢蹲冒而荐行,仍作館中之故事,至今遵而勿失,此非惟當者之辭巽也。朝廷公議亦皆見諒,則今者會圈之擧,臣不可冒當也審矣。成命之下,承膺無路,玆敢忙陳短章,略控情實。伏乞聖明,俯垂鑑諒,將臣職名,回授可堪之人,俾選格嚴而圈事完焉。臣無任云云。省疏具悉。所請依施。
戊辰七月初五日辰時,上詣勤政殿。宗廟·永寧殿秋享大祭香·祝親傳入侍時,行都承旨趙性敎,左承旨李元會,右承旨趙昌永,左副承旨洪遠植,右副承旨朴齊寬,同副承旨洪淳學,記事官李纘夏,假注書鄭顯英,記事官崔鳳九·李源逸,檢校直提學李載元·趙寧夏·李載冕·閔升鎬,直提學趙成夏,檢校待敎鄭範朝,玉堂缺。以次侍立。時至,通禮跪啓請外辦,上具翼善冠·衮龍袍,乘輿出永化門。藥房提調李豐翼,副提調趙性敎進前問候訖。出崇陽門,入勤政門至勤政殿月臺,通禮跪啓請降輿,上降就褥位南向立,引儀引獻官完平君昇應,禮曹判書曺錫雨,陞詣褥位之左,香室官員奉香祝,跪授承旨,承旨東向跪進。上受之,以授昇應·錫雨,昇應·錫雨,以次跪受訖。通禮導上降就秪送位,昇應·錫雨奉香·祝,由正路出,通禮跪啓請鞠躬,香·祝過後上平身,通禮跪,啓禮畢,大臣進前問候訖。上入小次。少頃,通禮跪啓請出次,上出次,乘輿出勤政門,入崇陽門,承旨請出標信解嚴,上還內。諸臣以次退出。
上在景福宮。停常參·經筵。
政院啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳曰,永寧殿修改之節,待快晴爲之。
傳曰,宗府·政府·二軍府宣醞日,賜二等樂
弘文館啓曰,新除授副提學任承準,卽爲牌招察任,何如?傳曰,允。
吏曹啓曰,都政親臨事,命下矣。本曹正郞·佐郞各一員,權減窠,依例復設,口傳備擬以入之意,敢啓。傳曰,知道。
又啓曰,成均館司成趙定熙,禮曹佐郞申星雨,南部都事韓鎭庠,俱以身病,呈狀乞遞,竝改差,何如?傳曰,允。
吏曹口傳政事,以張原相爲吏曹正郞,以李龍雨爲佐郞。
兵曹啓曰,再明日親臨七夕製時,堂上·侍衛,當爲備員,而參判南廷順,參知金泰郁,俱有身病,不得進參,竝令政院稟旨變通。仍令該曹口傳差出,待下批牌招,以爲進參,何如?傳曰,允。許遞。
義禁府啓曰,再明日七夕製通方外爲之時,本府都事,皆爲赴擧,只有武都事一員,當直入直,而本府入直公事·回公都事及勤政門·日華門·月華門·隆文樓門·隆武樓門·啓仁門·協義門禁亂都事,無以推移,假都事九員,令該曹口傳差出,以爲分排擧行之地,何如?傳曰,允。
以黃海監司曺錫輿狀啓,甕津等邑民家漂頹人命渰死事,傳曰,災啓纔下,又此荐至,言念民情,去益矜惻。凡於存恤之方,慰諭使一體擧行事,自廟堂措辭行會。
禁衛營啓曰,木覓山烽臺東邊第二城郭近處,體城七間頹圮處,自今初七日改築之意,敢啓。傳曰,知道。
摠戎廳啓曰,管城將李鍾鳳,身病猝重,勢難察任,改差,何如?傳曰,允。
又啓曰,三鎭營別驍士都試,自今爲始,宣部薦閑良,復舊例通同應試,而原居人外,若或冒赴之弊,有所現發,當者,施以科場作奸之律,該守令,啓罷之意,定式施行,何如?傳曰,允。
上在景福宮。停常參·經筵。
自巳時至人定,灑雨下雨,測雨器水深八分。
自人定至初八日開東,灑雨下雨,測雨器水深一寸。
政院啓曰,來十一日,朝參日次矣,敢稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
備忘記,厚州府使柳冀大下直,長弓一張,長箭一部,片箭一部,筒兒一箇賜給。
傳曰,左承旨許遞,前望入之。
承旨前望入之。李敎昌落點。
政院啓曰,新除授同副承旨李敎昌,卽爲牌招,何如?傳曰,允。
傳曰,吏曹參判有闕之代,前望入之。
吏曹參判前望入之。李會淳落點。
吏曹口傳政事,以鄭健朝爲兵曹參判,李炳敎爲參知。
政院啓曰,今次試官望中,時無職名人,令該曹口傳付軍職,何如?傳曰,允。
兵曹口傳政事,副司果趙定熙。
政院啓曰,假注書鄭顯英,身病猝重,勢難察任,今改差,何如?傳曰,允。
鄭顯英改差,以李敦夏爲假注書。
傳曰,明日出宮門路,以思政門爲之。
以黃海監司曺錫輿狀啓,甕津等邑民家漂頹人命渰死事,傳曰,災啓纔下,又此荐至,言念民情,去益矜惻。凡於存恤之方,慰諭使一體擧行事,自廟堂措辭行會。
議政府啓曰,本府宣醞擇日擧行事,命下矣。今月二十八日祗受之意,敢啓。傳曰,知道。
禮曹啓曰,卽接社稷署所報,則明日七夕製試取時本署官員,俱爲觀光云矣。依定式本曹佐郞金國顯,假官差送,以爲代直後赴試之地,何如?傳曰,允。
又啓曰,卽接永禧殿官員所報,則明日七夕製試取時,本殿官員,俱爲觀光云矣。依定式,假官一員,令吏曹以成均館官員口傳啓下,以爲代直後赴試之地,何如?傳曰,允。
又啓曰,卽接景慕宮官員所報,則明日七夕製試取時,本宮官員,俱爲觀光云矣。依定式,假官一員,令吏曹以成均館官員口傳啓下,以爲代直後赴試之地,何如?傳曰,允。
吏曹啓曰,典籍朴齊用·林俊養·尹相殷·李學年,童蒙敎官趙臣熙,俱以身病,呈狀乞遞,竝改差,何如?傳曰,允。
兵曹啓曰,今月初二日政,武兼張佑軫,首擬蒙點,而追聞在鄕遭,故尙未闋制云,原望筒勿施,何如?傳曰,允。
又啓曰,每都政,新資五窠,例爲差出,而營將·中軍·虞候,姑無準朔者,雖未滿朔數,依近例推移內遷,何如?傳曰,允。
又啓曰,同知沈永奎,僉知權基憲,五衛將金泰俊·韓養浩·金德坤·趙希永,昌德將韓興吉·廉善永,慶熙將李在文,俱以身病,呈狀乞遞,竝改差,何如?傳曰,允。
又啓曰,明日七夕製親臨試取時,本曹堂上當爲備員,而參議尹泰經,有身病不得進參,令政院稟旨變通,仍令該曹口傳差出,待下批牌招,何如?傳曰,允。許遞。
訓鍊都監·禁衛營·御營廳啓曰,南關王廟墻垣八間頹圮處,今已畢築之意,敢啓。傳曰,知道。
吏曹參判李建弼疏云云。答曰,省疏具悉。所請依施。
上在景福宮。停常參·經筵。
自卯時至巳時,灑雨下雨,測雨器水深八分。
還內後,藥房·內閣·政院·玉堂口傳問安。答曰,知道。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
吏曹啓曰,今都目大政時,參判李會淳未肅拜,令政院牌招,以爲同參開政,何如?傳曰,允。
吏曹口傳政事,以吳夏泳爲兵曹參議。
傳曰,注書·尙瑞院官員,依例陞六。
傳曰,應敎·副應敎許遞,今日政差出。
傳曰,在外法司堂上,敦寧都正·工曹參議許遞,今日政差出。
傳曰,侍衛軍兵雨具,從便爲之。
政院啓曰,注書有闕之代,被薦人崔鳳九·趙漢益·李源逸薦狀,依例成送吏曹之意,敢啓。傳曰,知道。
李敦夏陞六,代以金禹鉉爲假注書。
注書吳長善陞六,代以金柱鶴爲假注書。
傳曰,卽見箕伯狀啓,則人命民戶之渰沒頹壓,田疇·鹽盆之潰決漂失,又若是慘聞驚心矣。逝者之哀傷,已無可論。雖以生者言之,旣無庇身之所,將乏糊口之資,棲遑顚連,卽其必至之勢,森然在目,有不忍暫忘矣。此是前啓以外也。凡於存恤之方,竝依前判府擧行,未滿五十戶處,亦使之一體顧助,而今下甲冑原價錢二千兩,丹木一千斤,以示厚典外加補之意,賙窮濟乏之道,毋論被災先後,慰諭使與道臣,爛商方便,俾彼失所之民,各安其堵,各安其業,少弛九重西顧之意事,自廟堂措辭行會。
傳曰,別雲釰·兵摠府堂上·堂上閣臣,入侍承旨竝讀券官,加差下,堂下閣臣·儒臣,竝對讀官,加差下,使之分考。
傳曰,再明日秋到記,勤政殿親臨磨鍊,朝食堂當親受矣。該房知悉。
傳曰,七夕製賦居首三下幼學魚允中,直赴殿試,之次草三下幼學張師哲等四人,竝直赴會試,之次次上幼學成日鏞等十人,竝給二分,之次次上幼學李靖儀等十人,竝給一分,之次次上幼學朴奎東等二十五人,各奎章全韻一件賜給。
傳曰,入格儒生,明日待令。
傳曰,今日殿座時,不善擧行之中官金性河,令該府拿處。
傳曰,勤政殿殿座時,不善排設之該司鑰白溵圭,爲先汰去,移送秋曹,嚴刑照律。
有政。吏批,行判書韓啓源,參判李會淳,參議鄭泰好進。
吏批啓曰,今都目大政時,本曹堂上,不可不備員,而參判李會淳,令政院牌招,同參政事,何如?傳曰,允。
又啓曰,今都目大政,各司仕滿應遷者,相避及未準朔監察,禁府都事·戶曹·刑曹·工曹·漢城府郞官,平市署官員五部令各司久任時推人員,竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,故五品無以推移備擬,雖未經一考之人,衣例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶不得爲之,故當出六品者,未免積滯,依例遷轉,何如?傳曰,允。
又啓曰,大司憲今當差出,而擬望之人乏少,承旨竝擬,何如?傳曰,允。
又啓曰,應敎今當差出,而擬望之人乏少,外任竝擬,何如?傳曰,允。以李鍾健爲沃溝縣監,閔謙鎬爲檢詳,李容益爲平海郡守,李秉文爲大司憲,洪在鉉爲大司諫,奇禹鉉爲執義,韓用默爲龜城府使,金有淵爲冬至正使,南廷順爲副使,韓喆愚爲書狀官,金裕行爲應敎,鄭顯裕爲副應敎,盧愼燮爲魚川察訪,李泰永爲掌令,李敦夏爲正言,申星雨·朴基陽爲持平,金性均爲副校理,洪憲述爲延曙察訪,李承宇爲北評事,李元會爲泰安在使,趙秉鎬爲正言,白初洙爲价川郡守,張澔根爲獻納,崔鳳九爲注書,閔泳大爲假監役,李鎬善爲南部都事,趙瑢熙爲童蒙敎官,李會象爲典獄參奉,李輔仁爲思陵參奉,權徹洙爲恭陵參奉,蔡定默爲孝陵參奉,沈能肯爲徽陵參奉,黃建休爲宗陵參奉,張湛爲翼陵參奉,南湜爲昭寧園守奉官,故學生孫錫胤,學生李箕大贈持平,學行卓異贈職事,承傳,兼春秋單白時範,吏曹正郞張原相,佐郞李龍雨,已上減下。幼學李恒基年九十,令超通政,依法典加資。崇靈殿奉事單李臣奎。故學生李尙忠贈戶參例兼,學生李潤孫贈左承旨,學生李景汶贈僕正,已上同知李承億三代。養賢直長單金禹鉉,舍人單閔謙鎬,典籍單白時範·韓圭覲·軍資直長單李晦愚。
兵曹判書金壽鉉進。
兵批啓曰,營將·虞候,今當差出,而擬望之人乏少,已準朔守令及虞候,竝擬,何如?傳曰,允。
又啓曰,訓鍊正,今當差出,而擬望之人乏少,外任竝擬,何如?傳曰,允。以朴齊寅爲同知,李秉國·趙羲轍·金炳哲·崔敬善爲五衛將,金基纘爲同知,徐光勳爲慶州營將,南啓宓爲公州營將,任允準爲咸鏡監營中軍,姜文澔爲開城中軍,張德五爲南虞候,魚相愚爲訓鍊僉正,李南榮爲全羅監營中軍,金完根爲上土僉使,李龍緖爲公忠兵虞候,尹濟成爲黃海兵虞候,尹鎭爲僉知,金禹燮·權大諝爲五衛將,洪命雲爲昌德將,金道源爲慶熙將,李奎鴻爲訓鍊正,鄭騏澤爲僉正,趙贄顯爲判官,姜仁澔·具光植爲武兼,朴齊衡·李禎霖爲五衛將,安善泳爲昌德將,千時澈爲慶熙將,金炳一爲城津僉使,朴元植爲宣沙浦僉使,朴枝茂爲注文僉使,金斗赫爲古城僉使,金世柱爲永登萬戶,金弼元爲金城別將,朴準豐·趙泰鎬爲五衛將,徐在鎬爲昌德將,李潤浩爲慶熙將,李南榮爲全羅監營中軍,陰始弘爲所斤僉使,金俊煥爲加背梁萬戶,金成麗爲助羅甫萬戶,姜永模爲長木浦別將,康孝善爲大峴別將,李章夏爲馬島萬戶,宋桂默爲平山浦萬戶,禹漢永爲黑山島萬戶,高英峻爲鳥嶺別將,安秉樞爲蟾津別將,金光建爲吾老梁萬戶,林桂英爲水口萬戶,朴根赫爲黃龍別將,李晦根爲慈母別將,崔鼎禹爲秃用別將,李敦文爲五衛將,宋殷宅爲昌德將,林相佑爲慶熙將,李承宇爲北評事,李白能爲阿吾地萬戶,金斗赫爲五衛將,李能元爲昌德將,李基燁爲古城僉使,胡亨文爲撫夷萬戶,尹錫敎爲金沙鎭別將,柳泰魯·李敎春爲五衛將,成燾爲管城將,李信默爲慶熙將,李憲沃·吳信範爲五衛將,兪膺煥爲昌德將,鄭永澤爲宣傳官,柳冀天爲訓鍊主簿,張照爲僉知,柳冀東爲武兼,李冕鎬爲右捕從,崔膺哲爲都摠經歷,李冕鎬爲訓鍊僉正,呂昌燮爲武兼,李應洙爲守門將,魚溟躍·吳泓秀爲五衛將,洪昌燮爲忠壯將,林殷衡爲昌德將,朴景植爲慶熙將,李翼周爲昌德將,安相國爲慶熙將,趙根榮爲訓鍊主簿,張斗表爲右捕從,趙珩鎬爲全羅監營中軍,趙羲贊爲宣傳官,李敎述爲訓鍊僉正,李明來爲武兼,金秉植爲昌德將,柳泓根爲慶熙將,尹一成爲政府公事官,崔性益爲守門將,李敎駿爲都摠都事,鄭基籙爲訓鍊判官,趙秉肅·南錫熙爲文兼,朴憲周爲昌德將,張大良爲慶熙將,沈宜峻爲訓鍊僉正,宋啓憲·金格淳爲主簿,趙希永爲五衛將,鄭有哲爲昌德將,廉善永爲慶熙將,孫應泰爲訓諫判官,咸慶億爲部將,李恒默爲五衛將,林完璧爲慶熙將,蔡奎常爲訓鍊主簿,李翼熙·吳仲善·尹瀚·南錫龍·許堩·李容復·李秉奎爲宣傳官,鄭暢鉉爲武兼,成敎修·趙秉弼·田相稷爲部將,李義修·金躍泓·李柱赫爲守門將,李奎馨爲慶基殿守門將楸坡權管單李鍾悏,羅暖權管單宣昌魯,楸仇非權管單金晦根,小吉號里權管單金養魯,大吉號里權管單金仁寬,於汀灘權管單沈興成,雲頭里權管單康錫憲,梁永萬洞權管單朴弘勉,訓鍊判官李仁奭,訓主金源植·金寬錫·全致運,以上加設依定式減下。以趙亨七爲訓鍊加設判官,李章夏·韓益文·劉在韶·白璟煥爲加設訓鍊主簿,兼泰安鎭兵馬僉節制使,湖西水軍防禦使安興守城將管餉將單李元會,同知單尹喜玫,僉知三單南啓彦·金鎭民·李始愚,慶州營將徐光勳,公州營將南啓宓,咸鏡監營中軍任元準,開城中軍姜文澔,南虞候張德五,以上今加折衝加資事,承傳,同知十四單廉善永·洪命雲·安善泳·李得元·徐在鎬·林殷衡·李翼周·李在文·金道源·千時徹·李潤浩·林相佑·朴景植·安相國。僉知十三單權大諝·朴齊衡·李禎霖·李秉國·趙羲轍·金禹燮·朴準豐·趙泰鎬·李敦文·金斗赫·宋殷宅·魚溟躍·吳泓秀。同知單裵義道。副司果趙承顯·元度常·李起周·權應圭·柳箕東·李奎鳳·李秀翼·李章遠·李圭秀·朴興植·景元明·李岡純·趙泰夏·柳鳳秀。
傳曰,守令·邊將·初仕人,皆令明日待令。
政院啓曰,前檢閱崔鳳九,還付檢閱薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單崔鳳九。
注書崔鳳九還付檢閱,代以金尙萊爲假注書。
奎章閣啓曰,頒賜冊子安寶次,奎章之寶請出之意,敢啓。傳曰,知道。
以中官金性河拿處傳旨,傳曰,分揀。
傳曰,排設司鑰白溵圭,飭已施矣。分揀放送。
戊辰七月初八日辰時,上詣勤政殿。七夕製儒生試取親政入侍時,行都承旨趙性敎,左承旨趙昌永,右承旨洪遠植,左副承旨朴齊寬,右副承旨洪淳學,同副承旨李敎昌,記事官吳長善,假注書李敦夏,記事官崔鳳九·李源逸,檢校直提學李載元·趙寧夏·李載冕·閔升鎬,直提學趙成夏,檢校直閣李承純·李世用,檢校待敎趙慶鎬,玉堂缺。以次侍立。時至,通禮跪啓請外辦,上具翼善冠·衮龍袍,乘輿,出思政門。藥房提調李豐翼,副提調趙性敎進前問候訖。詣勤政殿月臺,通禮跪啓請降輿,上降輿陞座。性敎請出標信開布城,儒生入場,仍讀奏入門單子訖。奏曰,從陞人中試官蒙點人,使之下去,一體行禮乎?上,可之。引儀,引讀券官領議政金炳學·趙秉昌·金世均·朴承輝·金尙鉉·鄭悔尙·成載玉,對讀官尹宇善·金鶴根·李起鏞·任應準·朴臣圭·兪晠煥·趙定熙·閔謙鎬·沈相穆·韓喆愚·趙秉稷·尹榮信,行四拜禮,以次就位。炳學進前問候訖。奏曰,對讀官不卽待令,事甚未安。捧現告,從重推考,何如?上曰,依爲之。出擧條上命試官進前。命書賦題五衙重建百度修擧,限申時。秉昌跪書讀奏,榮信捧出懸之,行吏曹判書韓啓源進前奏曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官,平市署官員,五部令各司久任時推人員,竝擬,何如?上曰,依爲之。出擧條啓源曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶不得爲之,故當出六品者,未免積滯,依例遷轉,何如?上曰,依爲之。出擧條兵曹判書金壽鉉奏曰,營將僉使,今當差出,而擬望之人乏少,已準朔守令及只虞候,竝擬,何如?上曰,依爲之。出擧條壽鉉曰,訓鍊正今當差出,而擬望之人乏少,外任竝擬,何如?上曰,依爲之。出擧條少頃。上命考試傳曰,別雲釰·兵摠府堂上·堂上閣臣·堂下閣臣·儒臣,竝對讀官加差下,使之分考。出傳敎少頃。上命科次,炳學書等性敎圻封讀奏訖,傳曰,七夕製賦居首三下幼學魚允中,直赴殿試,之次草三下幼學張師哲等四人,竝直赴會試,之次次上幼學成日鏞等十三人,竝給二分,之次次上幼學李靖儀等十人,竝給一分,之次次上幼學朴奎東等二十五人,各奎章全韻一件賜給。出傳敎傳曰,入格儒生,明日待令。出傳敎通禮跪,啓禮畢。上命試官先退。性敎奏曰,下注書吳長善,今已陞六矣。下注書旣爲陞六,則上注書不得行公,卽堂後古規也。上注書李纘夏勢難出仕,何以爲之乎?上曰,一體陞六,可也。出擧條性敎曰,新除授注書趙漢益,卽爲牌招察任,何如?上曰,依爲之。出擧條通禮跪啓請乘輿,上除座乘輿,至思政門。承旨請出標信解嚴,上還內,諸臣以次退出。
上在景福宮。停常參·經筵。
藥房提調李豐翼,副提調趙性敎啓曰,親臨大政,鎭日酬應,當暑試士,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
又啓曰,右承旨洪遠植,左副承旨朴齊寬,今日不爲仕進,竝卽牌招,何如?傳曰,允。
備忘記,鎭撫使李容熙下直,長弓一張,長箭一部賜給。
政院啓曰,臣敎昌今日入直禁軍戎器點考進去,下直之意,敢啓。傳曰,知道。
又啓曰,臣依定式進詣勤政殿月臺,禁軍戎器點考,則皆無頉。仍以傳敎內辭意勞問,則亦皆好在云矣,敢啓。傳曰,知道。
傳曰,守令·邊將·初仕人,入侍。
傳曰,入格儒生入侍。
弘文館啓曰,新除授副應敎鄭顯裕,卽爲牌招察任,何如?傳曰,允。
政院啓曰,注書趙漢益,時在公忠道鎭岑地,斯速乘馹上來事,下諭,何如?傳曰,允。
政院啓曰,假注書金禹鉉,身病猝重,勢難察任,今姑改差,何如?傳曰,允。
金禹鉉改差,代以康炳廼爲假注書。
政院啓曰,今此試官望中,時無職名人,令該曹口傳付軍職,何如?傳曰,允。
又啓曰,大司憲李秉文,持平申星雨·朴基陽牌不進,執義奇禹鉉,掌令金敬均·李泰永在外,監察茶時之意,敢啓。傳曰,知道。
以大司鍊洪在鉉,獻納張晧根,持平申星雨·朴基陽牌不進罷職傳旨,傳曰,只推。
以右承旨洪遠植,左副承旨朴齊寬牌不進罷職傳旨,傳曰,只推。
傳曰,明日出宮門路,以思政門爲之。
義禁府啓曰,明日秋到記時,本府都事十員內六員赴擧,只有四員本府入直當直,入直公事·回公都事及勤政門·日華門·月華門·隆文樓門·陰武樓門·啓仁門·協義門禁亂都事,無以推移,假都事六員,令該曹口傳差出,以爲分排擧行之地,何如?傳曰,允。
營建都監啓曰,監造官李象先,移拜景陵直長矣。其代以義禁府都事朴世秉差下,何如?傳曰,允。
吏曹啓目,前縣監趙元和名字,改以春永,前學官李雲炯名字,改以絅儀,前主簿李世秉名字,改以升燾,前參奉忱章淳名字,改以衡澤事,爲等如告狀,衣例令藝之館給帖,何如?啓,依允。
吏曹參判李會淳疏云云。答曰,省疏具悉。卿其勿辭行公。
敦寧都正尹致聖疏云云。省疏具悉。所請依施。
戊辰七月初九日巳時,上御修政殿。守令·邊將·初仕人入侍,入格儒生同爲入侍時,右副承旨洪淳學,假注書金尙萊,記事官崔鳳九·李源逸,以次進伏。泰安府使李元會,龜城府吏韓用默,价川郡守白初洙,沃溝縣監李鍾健,平海郡守李容益,崇陵參奉黃健休,孝陵參奉蔡定默,宣傳官許堩·吳仲善·南錫龍·李容復·尹瀚·李翼熙,進伏楹外,宣沙浦僉使朴元植,注文僉使朴枝茂,撫夷萬戶胡亨文,永登萬戶金世柱,阿吾地萬戶李能白,加背梁萬戶金俊煥,幼學魚允中等,序立階下訖。上曰,史官分左右,淳學曰,守令·初仕人,使之進前,奏職姓名乎?上,可之。元會·健休,以次進前。奏職姓名訖。淳學曰,邊將等,使宣傳官,奏職·姓名乎?上,可之。宣傳官,代奏邊將等職姓名訖。淳學曰,守令·邊將·初仕人,使之出送乎?上,可之。淳學曰,待令儒生,使之進前,奏職姓名乎?上,可之。允中等,以次進前。奏職姓名訖。淳學曰,儒生,使之頒賞行禮乎?上,可之。儒生,頒賞行禮訖。淳學曰,儒生使之出送乎?上,可之。仍命史官就座。又命退,承史以次退出。
上在景福宮。停常參·經筵。
藥房提調李豐翼,副提調趙性敎啓曰,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,大司憲李秉文,持平申星雨未肅拜,朴基陽呈辭,執義奇禹鉉,掌令金敬均·李泰永在外,監察茶時之意,敢啓。傳曰,知道。
又啓曰,議政府郞廳來言,今日賓廳日次,而殿座相値,不得來會云矣,敢啓。傳曰,知道。
康炳迪有頉,代以吳斗暎爲假注書。
傳曰,未肅拜同經筵許遞,副護軍趙成夏除授。
吏曹,同經筵趙成夏,今加嘉善除授事,承傳。
兵曹口傳政事,護軍趙成夏。
傳曰,今十八日眞殿御眞移奉時,親自陪來矣。該房知悉。
傳曰,有實故玉堂,竝許遞。
兵曹口傳政事,副司果李龍雨·金裕行。
弘文錄會圈六點,徐奭輔·張原相·李龍雨·李承宇·趙秉鎬·吳長善·李纘夏,已上取七人。
弘文館特進官,李章濂·李鶴榮·尹滋承·李鳳儀·李勉愚·李寅命·李奎奭·李鍾浩·林喜鎭·徐璟淳·金琦鉉·李守曾·柳興吉·姜健欽。
傳曰,更鼓已深秋到記講比較,勤政殿命官爲之。
傳曰,考官金世均,命官爲之。
禁衛營啓曰,本營中軍李祉秀,身病甚重,勢難察任,改差,何如?傳曰,允。
又啓曰,本營千摠元棨,哨官劉在韶,俱有身病,勢難察任,竝改差,何如?傳曰,允。
御營廳啓曰,本廳千摠申檐,身病甚重,勢難察任,改差,何如?傳曰,允。
兵曹,以許熠爲禁衛中軍。
戊辰七月初十日辰時,上詣勤政殿。秋到記儒生分製講試取入侍時,行都承旨趙性敎,左承旨趙昌永,右承旨洪遠植,左副承旨朴齊寬,右副承旨洪淳學,同副承旨李敎昌,假注書金尙萊,記事官崔鳳九·李源逸,檢校直提學李載元·趙寧夏·李載冕·閔升鎬,直提學趙成夏,檢校直閣李世用,檢校待敎趙慶鎬,玉堂缺。以次侍立。時至,通禮跪啓請外辦,上具翼善冠·衮龍袍,乘輿出思政門,藥房提調李豐翼,副提調趙性敎,進前問候訖。詣勤政殿,通禮跪啓請降輿。上降輿陞座,承旨請出標信開布城,儒生入場,仍讀奏入門單子訖。引儀,引讀券官領議政金炳學·洪淳穆·李會淳,對讀官鄭泰好·李源珪·金裕行·徐奭輔,考官金世均·李豐翼·李沇應·李寅命,參考官李龍雨·黃益秀·申鴻朝,行四拜禮,以次就位,炳學進前問候訖。上命試官進前。命書賦題諴小民受天永命,淳穆跪書讀奏,鴻朝奉出懸之,上下講冊單子落點,仍開講。炳學奏曰,大君·王子吉禮後,夫人之直封正一品,卽典式也。而公主·翁主吉禮後,都府之初付從一品正二品者,恐不無異同,自今都尉封爵,一依大君·王子夫人例直封正一品事,著爲定式,何如?上曰,以此著式,可也。出擧條炳學曰,郡主正二品,縣主正三品矣。由是觀之,則王孫嫡,當爲正二品,王孫,當爲正三品,而王孫嫡·郡主·王孫縣主,俱是世子子女也。品秩之稍低,甚涉如許,封爵日,直封正一品之意,亦爲著式,何如?上曰,尙未釐正,有涉事體,以此定式,可也。出擧條炳學曰,王孫吉禮後,夫人朝見禮之不行,雖是舊式,攸在事體道理,不可無變通之禮,從今爲始,王孫嫡及王孫吉禮後,夫人之各殿世子宮·世子嬪宮朝見禮釐正載錄事,分付五禮便考校正廳,何如?上曰,古禮雖出於隆殺之別,人情遂理,似當如此,卿言甚合禮意。以此著式,可也。出擧條炳學曰,前日排設司鑰事,臣於處分之後,始知有殿內鋪陳之不善擧行者矣。親臨大政,設科取士,此是正衙重建後,一初盛擧,而渠輩所掌,不過是修掃鋪陳等事,則莫重排設,做錯不輕,其爲無嚴,就甚於此,臣於伊時,非不欲卽爲請罪,旣有嚴刑照律之命,故遂不得更事煩請,追伏聞分揀之敎,狎降於當日之內,涵容之德,不任欽誦,而法所當施,恐不當若是銷刻且朝儀攸在,有不可而微細而忽之矣。我殿下,一政令一事爲,莫不修擧舊典,臣意依國朝殿中御史例,每於法殿親臨之時,監察二員,使之入參,如有似此之事,隨卽糾察論勘之意,定式施行,何如?上曰,日前事,非不知罪關非細,似是無妄之過,有所施下處分者也。殿中御史復設事,依爲之。出擧條炳學曰,監察二員之殿中御史事,旣承成命矣。監察本是文三窠,蔭武各五窠,而近因蔭塗之甚窄,文窠竝以蔭窠,權宜區處矣。見今體貌,與前有異,文武,復舊峻選,文則槐院參上,武則宣薦參上中各別擇差,蔭窠必以正蔭擬望之意,分付銓曹,何如?上曰,所陳甚好,以此永久定式,勿爲毁劃,可也。出擧條炳學曰,文臣陞六後,卽通臺望,殊非愼惜之道,自今爲始,先經監察後,始許臺通事,著爲定式,何如?上曰,依爲之。出擧條性敎奏曰,標信祗受,何等嚴急,而今日軍兵除出時,宣傳官擧行稽緩,以致時刻之遲滯,事未前有,萬萬駭然,當該宣傳官,所當重勘,而本院請推之外,無他可施之罰,何以爲之乎?上曰,從重推考。出榻敎性敎曰,禁衛把摠,草記呈納之際,擧措駭妄,事未前有,極爲無嚴,所當重勘,本院請推之外,無他可施之罰,何以爲之乎?上曰,掌處,可也。出榻敎少頃。上命考試,又命科次,炳學書等,性敎坼封讀奏訖,仍命書傳敎曰,更鼓已深,秋到記講比較,勤政殿命官爲之。又命書傳敎曰,考官金世均,命官爲之。通禮跪啓禮畢,上降座乘輿,至思政門。承旨請出標信解嚴,上還內,諸臣以次退出。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
又啓曰,左承旨趙昌永,右承旨洪遠植,同副承旨李敎昌,今日不爲仕進,竝卽牌招,何如?傳曰,允。
傳曰,秋到記講居首通幼學金容愚,製述賦居首三下幼學姜文馨,竝直赴殿試,講之次通幼學邊相勳等十一人,製述之次草三下生員張永植,竝直赴會試,講之次通幼學朴世翼等二人,製述之次次上進士尹塤等二人,竝給二分,講之次略幼學李殷燁等九人,製述之次次上進士金觀琭等二人,竝給一分,講之次略生員丁達敎等六人,製述之次次上進士尹孝善等四人,各奎章全韻一件賜給。
傳曰,入格儒生待令。
以柳錫喜囚單子,傳曰,飭已施矣。分揀放送。
政院啓曰,卽者檢閱李源逸,以其親病,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
又啓曰,卽者檢閱朴定陽·崔鳳九,謂有館規,聯疏經出,原疏纔已退却矣。所當直捧禁推傳旨,而此與無端經出有異,竝推考警責,仍卽牌招入直,何如?傳曰,允。
傳曰,活人提調之代,同經筵趙成夏除授。
吏曹,活人提調趙成夏除授事,承傳。
傳曰,入格儒生入侍。
傳曰,活人提調,尙衣二提調,令該曹口傳相換,吏曹口傳政事,活人提調趙成夏,尙衣提調金學性,已上相換事,承傳。
傳曰,前鎭撫使入侍。
政院啓曰,大司憲李秉文,持平申星雨·朴基陽牌不進,執義奇禹鉉,掌令金敬均·李泰永在外,監察茶時之意,敢啓。傳曰,知道。以大司諫洪在鉉,獻納張皓根,持平申星雨·朴基陽牌不進罷職傳旨,傳曰,只推。
以左承旨趙昌永,右承旨洪遠植牌不進罷職傳旨,傳曰,只推。
傳曰,璿源殿御眞移奉時,前後射隊禁軍,旣爲置之,以衛內陪奉磨鍊。
傳曰,有實病法司堂上許遞,前望入之。
政院啓曰,卽者吏曹郞廳來言,龜城府使韓用默,平海郡守李容益,价川郡守白初洙,沃溝縣監李鍾健,當爲署經,而兩司不備,不得署經云。除在外·未肅經外,未肅拜呈告人員,竝卽牌招,何如?傳曰,允。
兵曹啓曰,今七月十八日大賀詣昌德宮眞殿御眞移奉陪奉時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依今番移御時例,磨鍊,而挾輦軍,只一百名爲之。
又啓曰,璿源殿各室移奉時,侍衛軍兵,當爲磨鍊,而謹考戊午謄錄,則純祖大王影幀移奉永禧殿時,分兵曹分都摠府,堂上郞廳各一員,五衛將二員,宣傳官二員,武臣兼宣傳官四員,禁軍二十人,侍衛挾輦軍四十名及前後射隊軍兵一哨,以訓局軍磨鍊矣。今此各室分司侍衛及禁軍挾輦軍前後射隊軍兵,何以爲之乎?敢稟。傳曰,旣爲陪奉矣。挾輦軍依例磨鍊,前後射隊與禁軍,置之,只以分司侍衛爲之,每室宗親一人別陪從。
禮曹啓曰,永寧殿修改之節,待快晴爲之事,命下矣。修改吉日時,令日官李秉洪,更爲推擇,則今十九日卯時爲吉云。以此日時擧行,何如?傳曰,允。
訓錄部監啓曰,本局千摠吳永善,身病猝重,勢難察任,改差,何如?傳曰,允。
禁衛營啓曰,本營哨官朴鳳燮,身病猝重,勢難察任,改差,何如?傳曰,允。
摠戎廳啓曰,本廳中軍金箕錫,身病甚重,勢難察任,改差,何如?傳曰,允。
訓鍊都監·禁衛營·御營廳啓曰,東關王廟東邊墻垣九間,西邊墻垣十五間頹圮處,今七月十二日爲始,三營合力改築之意,敢啓。傳曰,知道。
兵曹判書金壽鉉疏曰,云云。答曰,省疏具悉。兵判非徒銓官也。乃是各營軍制管轄之任,何可數遞,卿其勿辭焉。
知事金炳國疏曰,云云。答曰,省疏具悉。所請依施。
檢閱李源逸疏曰,云云。省疏具悉。爾其勿辭救護。
戊辰七月十一日午時,上御修政殿。入格儒生入侍時,右副承旨洪淳學,假注書吳斗映,記事官方孝隣·金泰煥,以次進伏。幼學金容愚·姜文馨,序立階下訖。上曰,史官分左右。淳學曰,待令儒生,使之陞殿,奏職姓名乎?上,可之。容愚等以次進前。奏職姓名訖。淳學曰,儒生頒賞行禮乎?上,可之。儒生頒賞行禮訖。淳學曰,儒生等使之出送乎?上,可之。仍命史官就座。又命退,承史以次退出。
戊辰七月十一日未時,上御思政殿。前鎭撫使入侍時,同副承旨李敎昌,假注書金尙萊,記事官方孝隣·金泰煥,前鎭撫使李章濂,以次進伏訖。上曰,史官分左右,仍命鎭撫使進前。上曰,沁都經變後,民情,何如?章濂進前奏曰,洋擾時被燒民戶,特蒙恩恤之典,趁卽結構,臣營判官李源龜,誠心撫恤,賴以安堵,城牒·公廨及軍器,自營造都監,一一助備,一新修葺,而如干庫舍之未及蓋瓦處,今方燔瓦,不幾月,可以畢役矣。又奏曰,各庫疏來錢穀,經擾後文簿無存,多有紊亂,自廟堂或變通或蕩減,今無欠通矣。上曰,軍容,何如?章濂曰,新設別騎士別武士等八百餘名,皆得鍊習武藝,自此防禦有恃,又設置別餉米二千石,或有緩急之時,則軍糧無窘乏之患矣。上曰,公廨之未畢者,至今則幾爲竣役乎?章濂曰,江都無異新創,宿瘼自祛,便成完局而臣本庸愚,營造之役于今十五六朔,未卽竣事,萬萬惶悚矣。上命史官就座,仍命鎭撫使先退。又命退,承史以次退出。
上在景福宮。停常參·經筵。
政院啓曰,大司憲李秉文,持平申星雨·朴基陽牌不進,報義奇禹鉉,掌令金敬均·李泰永在外,監察茶時之意,敢啓。傳曰,知道。
以大司諫洪在鉉,獻納張皓根,持平申星雨·朴基陽牌不進罷職傳旨,傳曰,只推。
備忘記,慶州營將徐光勳下直,長弓一張,長箭一部,片箭一部,筒兒一部賜給。
以檢閱朴定陽·崔鳳九牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九,旣有只推之命,竝卽牌招入直,何如?傳曰,允。
又啓曰,守令署經事,命下矣。大司諫洪在鉉,獻納張皓根,持平申星雨·朴基陽,旣有只推之命,與大司憲一體牌招,何如?傳曰,允。
刑曹判書前望入之。李章濂落點。
判尹前望入之。曺錫雨落點。
兵曹,以李祉秀爲摠戎廳中軍。
傳曰,聞於義本宮,今番經霖後,多有頹圮處云。令營建都監,移建於繼照堂基址,樹碣紀蹟
傳曰,今十八日御眞移奉後,當親行酌獻禮矣,該房知悉。
傳曰,禮判有闕之代,前望入之。
禮曹判書前望入之。金世均落點。
都摠府啓曰,副摠管姜蘭馨,以漢城右尹坐起進參事,晝仕出去之意,敢啓。傳曰,知道。
政院啓曰,行都承旨趙性敎,左承旨趙昌永,右承旨洪遠植,不爲仕進,左副承旨朴齊寬式暇,右副承旨洪淳學式暇出去,院中只有臣一人,伴直無人右承旨所當牌招,而拘於廳規,不得請牌,何以爲之?敢稟。傳曰,牌招。
議政府啓曰,殷山前縣監金炳陸優異之續,已有入聞之久,而今於相換之後,大小群情,咸惜其去,至有把狀願留之擧,藉曰情私之難於遠離,民事攸在,亦不可不曲加軫念,特爲仍任,俾責成效金川前倅一體仍任事,分付銓曹,何如?傳曰,允。
三軍府啓曰,諸道秋操稟啓,今已齊到矣。講武有國重務也,固宜趁此修擧,不可許久寢閣。而第念極備之警,雖不無淺深之別,民事則往往有相掣之端,此時徵調,殊非懷保之政,具統營及鎭撫營,已於春間行操矣。今秋八道·三都水陸諸操巡歷巡點,竝姑停止,至於官鎭門聚點,詰戎之政也。提堰處移點,寓兵之義也。繕械完役,不爲無助,着念設行,俾有實效之意分付,稟操狀本之過期不來,殊極未安。慶尙右兵使任商準,從重推考,何如?傳曰,允。
以大司諫洪在鉉,執義張皓根,持平朴基陽牌不進罷職傳旨,傳曰,只推。
政院啓曰,守令署經事命下,而憲府則雖已署經,諫院不備,不得署經,大司諫洪在鉉,執義張皓根,旣有只推之命,竝更牌招,何如?傳曰,一司除署經。
承文院啓曰,冬至兼謝恩使,今旣差出,而齎去方物,當爲磨鍊矣。今春節使之回,有使臣加賞事,又於頃月,有漂民出送事,以上二起,以無方物磨鍊之意,分付該曹·該院,何如?傳曰,允。
以開城留守徐衡淳狀啓,大興山城城堞軍器修補時,該僉使白景錫,殘廩捐補,極爲嘉尙,別看役前學官徐有斗,奔走策應,專心效力,宜有酬勞之典事,傳曰,關防重地,城堞與軍器之一新改觀,該僉使之捐廩彈竭,甚庸嘉尙。僉使白景錫,許用中軍履歷。前學官徐有斗陞六。
上在景福宮。停常參·經筵。
政院啓曰,來十八日,專經武臣殿講日次,而動駕相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
以檢閱朴定陽·崔鳳九牌不進罷職傳旨,傳曰,只推。
政院啓曰,左右吏不可不備,檢閱朴定陽·崔鳳九,旣有只推之命,竝卽牌招入直,何如?傳曰,允。
又啓曰,卽者副修撰李容萬,以其親病,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
弘文館啓曰,副修撰李容萬,陳疏經出,下番闕直,事甚未安。修撰趙秉肅,卽爲牌招,何如?傳曰,允。
傳曰,吏判有闕之代,前望入之。
吏曹判書前望入之。金炳喬落點。
政院啓曰,大司憲李秉文,持平申星雨·朴基陽牌不進,執義奇禹鉉,掌令金敬均·李泰永在外,監察茶時之意,敢啓。傳曰,知道。
以大司諫洪在鉉,獻納張皓根,持平申星雨·朴基陽牌不進罷職傳旨,傳曰,只推。
政院啓曰,明日傳香禮房承旨,當爲齋宿,左承旨趙昌永,所當牌招,而拘於廳規,不得請牌,何以爲之?敢稟。傳曰,牌招。
又啓曰,今十八日璿源殿親行酌獻禮祭文,當爲製進。藝文提學申錫禧,待明朝牌招,使之製進,何如?傳曰,允。
以黃海監司曺錫輿狀啓,薦新蓮實,雨水連綿,未及成實,限內不得封進,惶恐待罪事,傳曰,勿待罪事,回諭。
御營廳啓曰,本廳別將鄭完默,哨官朴大榮,俱有身病,勢難察任,竝改差,何如?傳曰,允。
行護軍趙成夏流略曰,伏以,法宮重建,闡列聖之休烈,熙運再,鞏萬年之洪圖,環東土脰飮啄息之備,孰不懽欣蹈舜於光天化日之下哉?臣於日昨,適廁從陛之列,忽奉特旨,以臣爲同經筵事,進臣以嘉善階,臣聞命悸恐,惶汗浹背,威顔不違,分義是怵,隨卽趨伸叨肅之禮,繼以院署提擧之任,旋授旋換,恩顧赫然,龍光若偏,臣歷日審絜,寢夢猶警,臣是臣家之蒙騃後進耳。器不當一能,學未通一藝,曷嘗毫分可堪於熙朝任使之末,而幸托日月近光,偏蒙雨露隆渥,榮塗華秩,擸掇無藝,蚤夜懍惕,如集于木,今又中批特授,更進一步,謂臣才識,或有啓沃之可任,望實足以承佐之是堪歟?竊念我殿下,光復舊基,鼎新庶政,克遵祖宗成法,奉三無私,命令施措,必粹然一出於大公至正,然後始可以悅服四方之瞻聆,而及夫爲典學,遴選厥職,用奔寵光,拈出其名者,特不過如臣愚昧也。臣之年淺識短,淵鑑之所悉燭,而一埤之若是焉。則此不計人器,如何?寔爲偏係之私也。緣臣藐末,貽累聖上平明之政,已是臣難贖之辜,而矧臣畸釁餘喘,不知所屆,惟粗守謹拙,毋忝家聲,庶可爲不報之報,而趨走之是恭,起居之是承而已。遽紆此非常之殊眷,以臣視職,人將謂何?軒寉梁鵜,自速災咎,亦常有聞於昔哲之炯戒,殿下於臣,天地父母也。煦濡保育之至恩大德,自不能無所望者存,則何敢以夤緣一肅,作爲仍冒之計哉?玆庸罄暴衷懇,仰瀆崇嚴。伏乞聖慈,諒臣言之,非出飾讓,念公器之莫宜濫施,亟收臣授爵秩,俾臣獲荷生成之澤,千萬至祝,臣無任云云。答曰,省疏具悉。卿其勿辭行公。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
又啓曰,右承旨洪遠植,左副承旨朴齊寬,今日不爲仕進,竝卽牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
以檢閱朴定陽·崔鳳九牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九旣有只推之命,李源逸由限已過,竝卽牌招,推移入直,何如?傳曰,允。
又啓曰,奏御文字,何等敬謹,而今此璿源殿移奉節目中,有改付標之錯誤,致勤下詢,事未前有,萬萬未安。臣之矇然捧入,不勝惶悚,當該禮曹堂上,不可無警,推考,何如?傳曰,允。爾亦推考。
傳曰,政官牌招開政。
傳曰,吏曹參議有闕之代,前望入之。
吏曹參議前望入之。趙采夏落點。
政院啓曰,新除授吏曹參議趙采夏,一體牌招,何如?傳曰,允。
又啓曰,大司憲李秉文,持平申星雨·朴基陽牌不進,執義奇禹鉉,掌令金敬均·李泰永在外,監察茶時之意,敢啓。傳曰,知道。
以大司諫洪在鉉,獻納張皓根,持平申星雨·朴基陽牌不進罷職傳旨,傳曰,只推。
以左副承旨朴承寬牌不進罷職傳旨,傳曰,只推。
弘文館啓曰,下番無他推移之員,以上番姑降入直之意,敢啓。傳曰,知道。
奎章閣啓曰,明日卽奉謨堂秋孟朔奉審日次,臣等進詣擧行之意,敢啓。傳曰,知道。
宗親府啓曰,明日卽天漢殿秋孟朔大奉審日次,臣等與儀賓閣臣,進詣擧行之意,敢啓。傳曰,知道。
以檢閱李源逸牌不進罷職傳旨,傳曰,只推。
政院啓曰,卽者檢閱朴定陽·崔鳳九,謂有館規,聯疏經出,原疏纔已退却矣。竝所當直捧禁推傳旨,而此與無端經出有異,推考警責,仍卽牌招入直,何如?傳曰,允。
又啓曰,檢閱李源逸,旣有只推之命,更爲牌招入直,何如?傳曰,允。
吏曹啓曰,典獄參奉李會象,翼陵參奉張湛,俱以身病,呈狀乞遞,竝改差,何如?傳曰,允。
兵曹啓曰,內禁將李南輔,身病甚重,勢難察任,改差,何如?傳曰,允。
又啓曰,今此璿源殿移奉時,分五衛將五窠差出,何如?傳曰,允。
有政。吏批,行判書金炳喬進,參判李會淳牌招不進,參議趙采夏式暇。
吏批啓曰,典獄署參奉李會象,翼陵參奉張湛,俱以身病,呈狀乞遞,竝改差,何如?傳曰,允。
又啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,在法典矣。侍從臣父年七十以上人,別單書入之意,敢啓。傳曰,知道。
又啓曰,慶尙道仁同居幼學李基常呈狀內,矣身父幼學普燁,今年爲九十歲,而見漏於本道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。以趙秉肅爲應敎,李敦禹爲副應敎,姜長煥爲校理,高濟鎰爲修撰,李源鼎爲副修撰,趙成夏爲刑曹參判,申錫禧爲知經筵,徐相翊·尹泰經·李世宰·李承純·洪承億·吳德泳·鄭範朝·尹致聖·洪鍾軒·李正魯·趙敬夏·李承五爲分承旨,趙定熙爲修撰,李能奕爲翼陵參奉,趙秉定爲典獄參奉,故通德郞金弘俊,故學生尹器任贈童敎,孝行卓異贈職事,承傳,幼學李普燁年九十,今超通政,依法典加資。幼學申命休年七十一,侍從臣申星雨父,今超通政加資事,承傳,故僉使沈豐祖贈戶參例兼,通德郞沈公徽贈左承旨,已上同知沈永奎兩代。軍器直長單金弘信,奉事單金亨業,副奉事單姜渭成,參奉單朴璟源,殷山縣監金炳陸,金川郡守朴齊鴻,以上仍任事,承傳,同春秋單趙成夏。
兵批,判書金壽鉉進。以徐堂輔·金敬鎭·成載玉·尹秉鼎·李敦應·洪兢周爲分副摠管,吳晉泳爲訓鍊都正,尹爲內禁將,李觀基·金德坤爲五衛將,趙胤顯·千義賢·孫瀅銖·片永錫·劉致浩爲分五衛將,李觀儀·趙應夏·柳冀默·李基肇·韓鎭忠·金敎益,爲分都摠都事。同知單朴定根,僉知單李恒默,訓鍊判官加設單李昌鎔,副司正沈宜洙·洪。
御營廳啓曰,本廳軍色從事官趙準永,身病甚重,勢難察任,竝改差,何如?傳曰,允。
吏曹參議鄭泰好疏云云。省疏具悉。所請依施。
上在景福宮。停常參·經筵。
藥房提調李豐翼,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
又啓曰,左副承旨朴齊寬,同副承旨李敎昌,今日不爲仕進,竝卽牌招,何如?傳曰,允。
備忘記,撫夷萬戶胡亨文下直,長弓一張,長箭一部,片箭一部,筒兒一箇賜給。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
以檢閱朴定陽·崔鳳九牌不進罷職傳旨,傳曰,只推。
以檢閱李源逸再牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九·李源逸,旣有只推之命,竝卽牌招,推移入直,何如?傳曰,允。
又啓曰,假注書金尙萊,身病猝重,勢難察任,改差,何如?傳曰,允。
金尙萊改差,代李元祺爲假注書。
以洪健植爲分假注書。
以李元用爲分假注書。
以金弘集爲分假注書。
以徐相駿爲分假注書。
以李寅晩爲分假注書。
以鄭顯英爲分假注書。
弘文館啓曰,新除授修撰趙定熙,卽爲牌招察任,何如?傳曰,允。
又啓曰,新除授副應敎李敦禹,時在慶尙道安東地,校理姜長煥,時在公忠道永同地,修撰高濟鎰,時在全羅道昌平地,副修撰李源鼎,時在公忠道西原地,經筵入番事緊,請竝斯速乘馹上來事,下諭。答曰,許遞。
又啓曰,校理趙秉稷,以禁衛從事官,晝仕出去之意,敢啓。傳曰,知道。
政院啓曰,大司憲李秉文,持平申星雨·朴基陽牌不進,執義奇禹鉉,掌令金敬均·李泰永在外,監察茶時之意,敢啓。傳曰,知道。
以大司諫洪在鉉,獻納張皓根,持平申星雨·朴基陽牌不進罷職傳旨,傳曰,只推。
以左副承旨朴齊寬牌不進罷職傳旨,傳曰,只推。
奎章閣啓曰,景慕宮望廟樓,今望奉審,無頉之意,敢啓。傳曰,知道。
宗親府啓曰,臣等與義賓·閣臣,進詣天漢殿,御眞展奉,奉審,無頉之意,敢啓。傳曰,知道。
禮曹啓曰,卽接奉常寺所報,則今七月十八日璿源殿酌獻禮親行時祭物,依永禧殿祭享時例封進,而祭器則依前例,以戶曹所在所用,造果廳則以附近公廨,從便爲之云矣。依所報擧行之意,分付,何如?傳曰,允。
兵曹啓曰,今此璿源殿各室移奉時,侍衛各差備中,朱杖差備十六員式,當爲依例磨鍊,而排備苟艱,以四員式侍衛,日傘差備及忠義衛擧行差備,亦爲不足,以禁軍及忠贊衛代差,同爲擧行,何如?傳曰,允。
以司謁金致煥手本,別監金周元,使役不勤,爲先除下,其罪狀令攸司從重科記事,傳曰,令攸司從重科記。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
備忘記,阿吾地萬戶李白能下直,長弓一張,長箭一部,片箭一部,筒兒一箇賜給。
以檢閱朴定陽·崔鳳九·李源逸牌不進罷職傳旨,傳曰,只推。
傳曰,摠管有闕之代,前望入之。
摠管前望入之。副摠管尹滋承落點。
傳曰,義州府尹有闕之代,宗正卿李建弼,還爲除授。
李元祺有頉,代以金相龍爲假注書。
李寅晩在外,代以沈相說爲分假注書。
金弘集有頉,代以李左堯爲分假注書。
吏曹,義州府尹李建弼還爲除授事,承傳。
政院啓曰,大司憲李秉文,持平申星雨·朴基陽牌不進,執義奇禹鉉,掌令金敬均·李泰永在外,監察茶時之意,敢啓。傳曰,知道。
以大司諫洪在鉉,獻納張皓根,持平申星雨·朴基陽牌不進罷職傳旨,傳曰,只推。
以京畿監司李宜翼狀啓抱川縣監任慶準遭母喪事,傳曰,令該曹口傳擇差,催促下送。
傳曰,在外摠管許遞,前望入之。
摠管前望入之。都摠管沈敬澤,副摠管金尙鉉落點。
吏曹口傳政事,以李應駿爲抱川縣監。
禮曹啓曰,卽接京畿監司李宜翼移文,則以爲砥平縣社稷神室,經霖滲漏,將未免頹圮,故今將修差,移還安祭香祝,自本曹啓稟磨鍊下送云矣。砥平縣社稷神室改時告由·移還安祭香祝幣,令該司照例磨鍊下送,以爲從便卜日設行之意行移,何如?傳曰,允。
義禁府啓曰,再明日眞殿陪奉時,本府都事以大殿各差備全數進參,而眞殿六室左右考喧都事,無以推移,假都事十二員。令該曹口傳差出,以爲分排擧行之地,何如?傳曰,允。
上在景福宮。停常參·經筵。
政院啓曰,來二十一日,朝參日次矣,敢稟。傳曰,傳。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右承旨洪遠植,今日不爲仕進,卽爲牌招,何如?傳曰,允。
又啓曰,明日大駕詣璿源殿,入齋室後,大王大妃殿·王大妃殿·大妃殿問安,何承旨進去乎?敢稟。傳曰,左副承旨進去。
傳曰,大政時望筒不審之兵曹判書金壽鉉,從重推考。
政院啓曰,假注書吳斗映,身病猝重,勢難察任,今姑改差,何如?傳曰,允。
吳斗映改差,代以崔柄大爲假注書。
政院啓曰,奏御文字,何等審愼,而今日動駕時,守宮儒臣望中,有所錯誤,致勤下詢,事甚未安。原單子今方改付標以入,而臣之矇然捧入,不勝惶悚,當該入直玉堂,不可無警,從重推考,何如?傳曰,允。爾亦推考。
又啓曰,大司憲李秉文,持平申星雨·朴基陽牌不進,執義奇禹鉉,掌令金敬均·李泰永在外,監察茶時之意,敢啓。傳曰,知道。
以大司諫洪在鉉,獻納張皓根,持平申星雨·朴基陽牌不進罷職傳旨,傳曰,只推。
傳曰,明日出宮內門路,以崇陽門爲之。
傳曰,分承旨洪承億減下,其代令該曹口傳差出。
奎章閣啓曰,守宮檢校直提學金炳德,待開門牌招,何如?傳曰,允。
弘文館啓曰,守宮檢校副提學徐戴淳,待開門牌招,何如?傳曰,允。
三軍府啓曰,龍虎營近甚頹圮,不徒修葺之爲難,幾至駐接之無所,使之移處於訓局北營,北營入直將卒,仍爲解送事,分付各該營之意,敢啓。傳曰,知道。
御營廳啓曰,興仁門北邊體城頹圮處,今已畢築,把守軍兵撤罷之意,敢啓。傳曰,知道。
吏曹啓目,安邊府使任孝直名字,改以孝準,司饔直長任泰直名字,改以泰準,禮曹正郞裴憲章名字,改以喆周,出身權鏽名字,改以晩圭,權蹇名字,改以鎭圭,李文演名字,改以相夏,前五衛將李載弘名字,改以輔恒,軍資正洪一衡名字,改以時衡,忠翊將洪一衍名字,改以時衍事,爲等如告狀,依例令藝文館給帖,何如?啓,依允。
兵曹判書金壽鉉疏略曰,各該鎭將之見窠,隨其狀聞差,代卽是規例,而臣於今番大政宣沙浦僉使差出之際,只聞信報,輕先排擬,至蒙天點矣。今伏承重推之命,臣不勝惶蹙之極,忙陳短章,自訟僨誤。伏乞特賜斧鉞之誅,仍治臣不審之罪焉。答曰,省疏具悉。旣做錯矣。所以有問備者,何必爲引?
上在景福宮。停常參·經筵。
大駕詣昌德宮璿源殿,入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
御眞移擧後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·朝廷·二品以上·六曹堂上·大司諫口傳問安。答曰,知道。
酌獻禮後,宗親·儀賓·藥房·內閣·政院·玉堂·朝廷·二品以上·六曹堂上·大司諫口傳問安。答曰,知道。
政院啓曰,臣以大王大妃殿·王大妃殿·大妃殿問安,進去,下直之意,敢啓。傳曰,知道。
傳曰,御眞移奉時,不善擧行之當該進排官,所當重勘,而今日異於他日矣。事過後,令該府拿處。
傳曰,還宮當自內爲之矣。該房知悉。
吏曹口傳政事,以金聲根爲分承旨。
兵曹口傳政事,副護軍洪承億。
奎章閣啓曰,大駕今已還宮,守宮檢校直提學金炳德,依定式減下,何如?傳曰,允。
弘文館啓曰,大駕今已還宮,守宮檢校副提學徐戴淳,依定式減下,何如?傳曰,允。
政院啓曰,卽者義禁府都事來言,今日動駕時,衛外擊錚人李禹範,移送秋曹云矣,敢啓。傳曰,知道。
吏曹啓曰,尙衣主簿曺鎭九,以其身病,呈狀乞遞,改差,何如?傳曰,允。
以濟用奉事李肇秀拿處傳旨,傳曰,飭已施矣,分揀。
璿源殿酌獻禮親行敎,是時贊禮禮曹判書金世均,典祀官奉常正趙性鶴,執禮宗府正李起鎬,第一室執尊副司果李晩由,第二室執尊副司果金裕行,第三室執尊副司果鄭顯裕,第四室執尊兵曹正郞金亮淵,第五室執尊副司果李赫,第六室執尊修撰趙定熙,第一室大祝副校理金性均,第二室大祝副修撰李容萬,第三室大祝副校理趙肅夏,第四室大祝校理趙秉稷,第五室大祝應敎趙秉肅,第六室大祝分兵曹正郞李世用,盥洗位兵曹正郞鄭昌東,兵曹佐郞殷成浩,爵洗位禮曹佐郞黃夏謙·韓圭覲,贊者,引儀李宗赫·李熙藻,謁者,兼引儀李漢鎭·黃義龍,贊引,假引儀金載舜·李根修,祭監,監察李琦鉉·李承胄。
戊辰七月十八日辰時,大駕詣昌德宮眞殿。御眞移奉擧動入侍時,行都承旨趙性敎,左承旨趙昌永,右承旨洪遠植,左副承旨朴齊寬,右副承旨洪淳學,同副承旨李敎昌,假注書金相龍·崔柄大,記事官崔鳳九·李源逸,檢校直提學李載元·趙寧夏·李載冕·閔升鎬,直提學趙成夏,檢校直閣李淳翼·李喬翼,檢校待敎趙慶鎬,玉堂缺。以次侍立。時至,通禮跪啓請外辦,上具翼善冠·衮龍袍,乘輿出永化門。藥房提調李豐翼,副提調趙性敎進前問候訖。出崇陽門,通禮跪啓請降輿乘輦。上降輿乘輦,由興禮門,出光化門進發,由敦化門,至仁政門外。通禮跪啓請降輦乘輿。上降輦乘輿,詣萬安門。通禮跪啓請降輿。上降輿入齋室。少頃,通禮跪啓請出次,上出次,詣版位,行四拜禮,陞詣殿內奉審訖。還入齋室,移奉時至,通禮跪啓請出次,上出次乘輿,由仁政門,詣敦化門外幕次前,通禮跪啓請降輿,上降輿入幕次。少頃,通禮跪啓請出次。上改具遠遊冠·絳紗袍以出,眞殿第一室·第二室·第三室·第四室·第五室·第六室御眞神輦至,上祗迎訖入幕次。少頃,通禮跪啓請出次,上出次。通禮跪啓請乘輦,上乘輦。通禮跪啓請執圭。上執圭,進發入光化門,通禮跪啓請降輦乘輿。上降輦乘輿,詣璿源殿齋室門外,上釋圭。降輿入齋室。少頃,上出次,眞殿各室御眞奉安如儀訖。上還入齋室,諸臣以次退出。
戊辰七月十八日未時,上詣璿源殿。酌獻禮親行入侍時,行都承旨趙性敎,左承旨趙昌永,右承旨洪遠植,左副承旨朴齊寬,右副承旨洪淳學,同副承旨李敎昌,假注書金相龍·崔炳大,記事官崔鳳九·李源逸,檢校直提學李載元·趙寧夏·李載冕·閔升鎬,直提學趙成夏,檢校直閣李淳翼·李喬翼,檢校待敎趙慶鎬,玉堂缺。以次侍立。時至,通禮跪啓請外辦,上具翼善冠·衮龍袍,出齋殿,贊禮導上詣版位,行四拜禮,仍詣盥洗位,盥洗訖,上詣第一室神位前。贊禮跪啓請跪,上跪。贊禮跪啓請三上香,承旨奉香奉罏,上三上香。承旨奉盞跪進,上執盞以授承旨,承旨跪受奠于案,上連獻三盞。贊禮跪啓請少退跪,上少退跪。大祝校理金性均,進跪讀祝訖。上次詣各室,行禮如上儀。贊禮導上降復位,行四拜禮,又行四拜禮,仍詣望瘞位,望瘞訖。贊禮跪啓禮畢,大臣進前問候訖。上還入齋殿。命退,承史諸臣以次退出。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
又啓曰,三皇忌辰日,親行望拜禮,前期一日以稟事,曾有定式矣。今二十一日神宗皇帝忌辰日,親行望拜禮,何以爲之?敢稟。傳曰,遣承旨奉室奉審。
又啓曰,右承旨洪遠植,今日不爲仕進,卽爲牌招,何如?傳曰,允。
又啓曰,卽者檢閱李源逸,以其親病,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
又啓曰,卽者檢閱朴定陽·崔鳳九,謂有館規,聯疏經出,原疏纔已退却矣。竝所當直捧禁推傳旨,而此與無端經出有異,推考警責,仍卽牌招入直,何如?傳曰,允。
又啓曰,行都承旨趙性敎,右承旨洪遠植不爲仕進,左承旨趙昌永式暇出去,左副承旨朴齊寬式暇,右副承旨洪淳學廚院進,院中只有臣一人,伴直無人,右副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲李秉文,持平申星雨·朴基陽牌不進,執義奇禹鉉,掌令金敬均·李泰永在外,監察茶時之意,敢啓。傳曰,知道。
以大司諫洪在鉉,獻納張皓根,持平申星雨·朴基陽牌不進罷職傳旨,傳曰,只推。
以右副承旨洪遠植牌不進罷職傳旨,傳曰,只推。
禮曹啓曰,永寧殿第三室·第五室·第八室·第十四室滲漏處,今日卯時,次第始役,則後簷椽木間,多朽傷,故一體修改之意,敢啓。傳曰,知道。
刑曹啓曰,動駕時衛外擊錚人,原州幼學李禹範爲其父啓淳殺獄稱冤事也。決案已鐵,呼籲煩屑,原情勿施,嚴飭放送之意,敢啓。傳曰,知道。
以右副承旨洪淳學牌不進罷職傳旨,傳曰,只推。
上在景福宮。停常參·經筵。
藥房提調李豐翼,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
備忘記,古城僉使李基燁下直,長弓一張,長箭一部,片箭一部,筒兒一箇賜給。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
以檢閱朴定陽·崔鳳九牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九,旣有只推之命,竝卽牌招入直,何如?傳曰,允
傳曰,政官牌招開政。
傳曰,東壁外,玉堂,竝許遞,今日政差出。
傳曰,在外法司堂上許遞,今日政差出。
傳曰,在外臺諫許遞,今日政差出。
政院啓曰,檢校典翰金奎弘,典翰李起鎬,營建都監都廳進,玉堂上下番俱空,事甚未安。檢校典翰李根秀·李冕營·趙康夏,應敎趙秉肅,竝卽牌招,推移入直,何如?傳曰,允。
兵曹口傳政事,副司果李世用·金奎弘。
弘文館啓曰,下番無他推移之員,以上番姑降入直之意,敢啓。傳曰,知道。
吏曹,弘文錄五點,徐奭輔·張原相·李龍雨·李承宇·趙秉鎬·吳長善·李纘夏。
政院啓曰,假注書金相龍,身病猝重,勢難察任,今姑改差,何如?傳曰,允。
又啓曰,大司憲李秉文,持平申星雨·朴基陽牌不進,執義·掌令二員未差,監察茶時之意,敢啓。傳曰,知道。
以大司諫洪在鉉,獻納張皓根,持平申星雨·朴基陽牌不進罷職傳旨,傳曰,只推。
兵曹啓曰,僉知金鍵,昌德將鄭有哲·朴定根,慶熙將林完璧,俱以身病,呈狀乞遞,竝改差,何如?傳曰,允。
以吏曹參議趙采夏牌不進罷職傳旨,傳曰,只推。
有政。吏批,行判書金炳喬進,參判李會淳,參議趙采夏竝牌招不進。以金裕行爲執義,李敦禹爲司諫,韓龍珪·崔鳳命爲掌令,鄭顯裕爲副應敎,李在果·朴奎洙爲校理,張原相·徐奭輔爲副校理,吳長善·李龍雨爲修撰,李纘夏·趙秉鎬爲副修撰,鄭基永爲丹城縣監,尹時永爲正言,分承旨徐相翊·尹泰經·李世宰·李承純·金聲根·吳德泳·鄭範朝·尹致聖·洪鍾軒·李正魯·趙敬夏·李承五,分兵曹參議,金隺根·李玄翼·尹宇錫·李僖魯·李源珪·嚴世永,分兵曹正郞,李世用·金奎弘·南錫熙·李龍雨·張原相·吳長善,已上減下。故學生梁在洙·姜仁贊贈童敎,孝行卓異贈職事,承傳,成均博士單金敬義,學正單金桂寉。
兵批,判書金壽鉉進。以趙基晉·權基憲爲僉知,金宜休·方宗爀爲昌德將,金俊基爲慶熙將,沈興澤爲訓鍊僉正,金炳商爲訓鍊主簿,金泰益爲平薪僉使,徐奎賢爲架山別將。同知單鄭有哲,同知加設單任命模,僉知單李觀基。分副摠管徐堂輔·金敬鎭·成載玉·尹秉鼎·李敦應·洪兢周,分五衛將千義賢·孫瀅銖·趙胤顯·片錫·劉致浩,分都事李觀儀·趙應夏·柳冀默·李基肇·韓鎭忠·金敎益,以上依定式減下。
再政。以蔡奎常爲都摠都事。同知單宋殷宅。權知訓鍊奉事韓有祥。
三政。以趙承顯爲訓鍊主簿。同知單金宜休。
三軍府啓曰,卽見公忠監司閔致庠狀啓,則以爲本道介在畿·嶺,近接漢津,遠通西溟,備禦控制,不容少忽,道內銃手一千名,另擇於恩津等二十邑鎭居民自願者,使之試放習熟,則可臻精嫺,竝與元砲手,蠲布頉役,專意講武,各邑所在之銃記簿泒給,以爲習放之資,恐合便宜,而砲軍設寘,係是創行,軍器頒給,有難擅便,竝請令三軍府稟處矣。募民習砲,緩急攸仗,而今其設始之必於沿海,施措之先於諸道,有以見長遠之謨,竝依狀請許施,俾責終始之效,何如?傳曰,允。
禁衛營啓曰,今月十九日諸將官射講時柳葉箭沒技人,別單書入之意,敢啓。傳曰,知道。
戶曹啓曰,各道年分事目,從當磨鍊以入矣。災傷覆審,勿送敬差官,專委道臣,旣成近例,今年亦依此擧,行何如。傳曰,允。
上在景福宮。停常參·經筵。
政院啓曰,來二十五日,朝參日次,而誕日問安相値,頉稟之意,敢啓。傳曰,停。
又啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
又啓曰,右承旨洪遠植,左副承旨朴齊寬,今日不爲仕進,竝卽牌招,何如?傳曰,允
傳曰,戶·刑換房。
傳曰,左承旨與禮曹堂上·戶曹郞廳,依定式馳詣宣武祠,奉審以來。
金相龍改差,代以金桂鶴爲假注書。
以檢閱朴定陽·崔鳳九牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九,旣有只推之命,竝卽牌招,推移入直,何如?傳曰,允。
又啓曰,今二十五日宗親府宣醞時,何承旨進去乎?敢稟。傳曰,都承旨進去。
弘文館啓曰,新除授修撰吳長善·李龍雨,副修撰李纘夏·趙秉鎬,竝卽牌招,推移入直,副應敎鄭顯裕,副校理張原相·徐奭輔,一體牌招察任,何如?傳曰,允。
又啓曰,新除授校理李在果,時在廣州地,白奎洙時在全羅道光州地,經筵入番事緊。請竝斯速乘馹上來事,下諭。答曰,許遞。
兵曹啓曰,文兼南錫熙,時無職名,依例口傳付軍以入之意,敢啓。傳曰,知道。
兵曹口傳政事,副司果南錫熙。
政院啓曰,大司憲李秉文,執義金裕行,掌令韓龍珪,持平申星雨·朴基陽牌不進,掌令崔鳳命在外,監察茶時之意,敢啓。傳曰,知道。
以大司諫洪在鉉,獻納張皓根,正言尹時榮,執義金裕行,掌令韓龍珪,持平申星雨·朴基陽牌不進罷職傳旨,傳曰,只推。
以右副承旨洪遠植,左副承旨朴齊寬牌不進罷職傳旨,傳曰,只推。
三軍府啓曰,去夜監軍兵曹佐郞吳仁泰,來到本府,入直訓局馬兵與御營廳騎士,擅自數兵,雖曰昧例,實涉可駭。且以入直哨官沈宜一,騎士將孫鍾策言之,不念法意,任其逢點,不可仍寘,竝爲先汰去,其罪狀,亦令該府拿問處之,何如?傳曰,允。
禮曹啓曰,卽接京畿監司李宜翼移文,則以爲積城縣鄕校聖殿修改,當於今秋釋菜,兼告擧行由,移還安祭香·祝,卽令該司照例磨鍊下送,而祝文中措辭撰出事,一體分付,何如?傳曰,允。
又啓曰,卽接唐津幼學姜基永所志,則以爲同姓六寸兄大永,嫡·妾俱無子,以具同姓十四寸弟俊永第二子驥馨,欲爲繼後,兩家諸族,相議完定,而俊永夫·妻,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受明有可據,而不得登聞者,許令該曹論理草記事,載在法典,而門長姜基永所訴,旣如此,姜俊永第二子驥馨,立爲姜大永之後,何如?傳曰,允。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
又啓曰,左副承旨朴齊寬,今日不爲仕進卽爲牌招,何如?傳曰,允。
以檢閱朴定陽·崔鳳九牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九,旣有只推之命,李源逸由限已過,竝卽牌招,推移入直,何如?傳曰,允。
禮曹啓曰,太廟展謁,每以春秋,定式取稟矣。今秋展謁,吉日以何間推擇乎?敢稟。傳曰,今二十八日爲之。
又啓曰,景慕宮展謁,每以孟春·孟秋,定式取稟矣。今秋展謁,吉日以何間推擇乎?敢稟。傳曰,今二十八日爲之。
傳曰,來八月初九日,當詣綏陵親祭矣。該房知悉。
政院啓曰,假注書崔炳大,身病猝重,勢難察任,今姑改差,何如?傳曰,允。
崔炳大改差,代以金鳴魯爲假注書。
議政府啓曰,本府宣醞,以今月二十八日祗受事,已爲啓稟,而動駕相値,不得擧行矣,以二十九日退行之意,敢啓。傳曰,知道。
以司謁,口傳下敎曰,幸行軍令,明日待令。
政院啓曰,大司憲李秉文,執義金裕行,掌令韓龍珪,持平申星雨·朴基陽牌不進,掌令崔鳳命在外,監察茶時之意,敢啓。傳曰,知道。
以左副承旨朴齊寬,大司諫洪在鉉,獻納張皓根,正言尹時榮,執義金裕行,掌令韓龍珪,持平申星雨·朴基陽牌不進罷職傳旨,傳曰,只推。
以左副承旨朴齊寬牌不進罷職傳旨,傳曰,只推。
政院啓曰,卽者檢閱朴定陽·崔鳳九,謂有館規,聯疏經出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱李源逸牌不進罷職傳旨,傳曰,只推。
司僕寺啓曰,今此綏陵親祭時,各差備入把馬磨鍊,別單書入,而其中驛馬,則令兵曹,知委畿內各驛,使之直爲入把,何如?傳曰,允。
又啓曰,今此綏陵親祭,補把驛馬,關東·海西,限三十匹分排知委各驛,以爲入用之地,何如?傳曰,允。
上在景福宮。停常參·經筵。
政院啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
備忘記,上土僉使金完根下直,長弓一張,長箭一部,片箭一部,筒兒一箇賜給。
政院啓曰,左右史不可不備,檢閱李源逸,旣有只推之命,更爲牌招入直,何如?傳曰,允。
以檢閱朴定陽·崔鳳九牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九,旣有只推之命,竝卽牌招,推移入直,何如?傳曰,允。
傳曰,軍士房承旨入侍。
都摠府啓曰,副摠管徐承輔,以漢城左尹,坐起進參事,晝仕出去之意,敢啓傳曰,知道。
兵曹,綏陵幸行時,八月初九日出宮,廟洞晝停所,自闕門十六里,綏陵展謁自晝停所十五里,以上三十一里,親祭還詣廟洞晝停,當日還宮。
兵曹啓曰,今七月二十八日大駕詣宗廟展謁,仍詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍五哨,馬軍三哨,訓將率領爲先廂,御營廳步軍三哨,而營騎士各一番,御將率領爲後廂,禁軍二番爲之,留陣置之。
政院啓曰,大司憲李秉文,執義金裕行,掌令韓龍珪,將平申星雨·朴基陽牌不進,掌令崔鳳命在外,監察茶時之意,敢啓。傳曰,知道。
以大司諫洪在鉉,獻納張皓根,執義金裕行,掌令韓龍珪,持平朴基陽·申星雨牌不進罷職傳旨,傳曰,只推。
兵曹啓曰,今此幸行時,隨駕營門,依定式,以春幸時隨駕營門,當爲磨鍊,而今春幸行時,訓局步軍七哨,馬軍三哨,訓將率領爲先廂,訓局步軍一哨,馬軍一哨,禁衛營步軍二哨,兩營騎士各一番,禁將率領爲後廂,禁軍三番隨駕,御營廳標下軍及三營餘軍,御營中軍,代領留都矣。禁軍及馬步軍,以幾番幾哨磨鍊乎?敢稟。傳曰,依今春幸行時例,磨鍊。
又啓曰,在前幸行時,摠戎使率訓局餘軍,弘化門外留陣矣。今番則摠戎使率訓局餘軍,闕門外何處留陣乎?敢稟。傳曰,迎秋門外爲之。
又啓曰,在前幸行,當日回鑾時侍衛,例以全數磨鍊,而昨秋綏陵幸行時,兵曹·都摠府堂上郞廳各二員,五衛將二員,武臣兼宣傳官四員隨駕矣。今番則何以爲之乎?敢稟。傳曰,依今春幸行時例,磨鍊。
又啓曰,在前幸行時,挾輦軍四百名或三百名,餘軍二百名或一百名磨鍊,而今春幸行時,挾輦軍四百名,餘軍二百名,磨鍊矣。今番則何以爲之乎?敢稟。傳曰,依今春幸行時例,磨鍊。
又啓曰,在前幸行時,十里外斥堠伏兵傳語軍,以畿邑所屬束伍步軍擧行矣。今亦依此磨鍊,何如?傳曰,允。
又啓曰,在前幸行時,先廂步軍一哨除出,晝停所作門矣。今亦依此擧行,何如?傳曰,允。
又啓曰,幸行回鑾後,隨駕軍兵犒饋,在前每以乾物,分給矣。今亦依此擧行,何如?傳曰,允。
傳曰,飭已施矣。向日賓對不參諸臺罷職,竝分揀。
義禁府啓目,椒島僉使金鎭國原情云云,問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓,依允。
又啓目,裝載官魯城縣監李建栻情原云云。傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,監軍兵曹佐郞吳仁泰,三軍府入直訓局哨官沈宜一,御營廳騎士將孫鍾策等原情云云。傳旨內辭緣,泛稱遲晩,吳仁泰·沈宜一等段,刑推得情,孫鍾策段,年過七十,法不當請刑,議處,何如?啓,依允爲旀,吳仁泰·沈宜一等段,竝只除刑推,議處爲良如敎。
戊辰七月二十三日巳時,上御修政殿。軍士房承旨入侍時,左副承旨李敎昌,假注書金鳴魯,記注官方孝隣·金泰煥,兵曹判書金壽鉉,以次進伏訖。
上在景福宮。停常參·經筵。
自人定至五更,灑雨下雨,測雨器水深二寸二分。
藥房提調李豐翼,副提調趙性敎啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃敎氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,大司憲李秉文,持平申星雨·朴基陽呈辭,執義金裕行,掌令韓龍珪未肅拜,崔鳳命在外,監察茶時之意,敢啓。傳曰,知道。
備忘記,宣沙浦僉使朴元植下直,長弓一張,長箭一部,片箭一部,筒兒一箇賜給。
傳曰,綏陵親祭後,健元陵·景陵,亦當親祭矣。該房知悉。
以檢閱朴定陽·崔鳳九·李源逸牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九·李源逸,旣有只推之命,竝卽牌招,推移入直,何如?傳曰,允。
宗廟署啓曰,今此秋展謁時,廟司四員,不可不備,而新除授令尹永求與副奉事尹慶求,有兄弟應避,不得進參,合有變通之道,本署副奉事尹慶求,令該曹口傳相換,以爲及時擧行,何如?傳曰,允。
吏曹口傳政事,宗廟副奉事尹慶求,典牲副奉事李舜宰,已上相換事,承傳。
以檢閱朴定陽牌不進罷職傳旨,傳曰,只推。
上在景福宮。停常參·經筵。
大殿誕日,大殿,宗親·儀賓·內閣·政院·玉堂·百官·奉朝賀,單子問安。答曰,知道。
大王大妃殿·王大妃殿·大妃殿·中宮殿,宗親·儀賓·內閣·政院·玉堂·百官·奉朝賀口傳問安。答曰,知道。
政院啓曰,議政府郞廳來言,今日賓廳日次,而誕日問安相値,不得來會云矣,敢啓。傳曰,知道。
傳曰,役所擔募軍,令營建都監,乾犒饋,從優題給。
傳曰,時原任大臣·奉朝賀·宗親·儀賓·宗正卿·諸閣臣·諸儒臣·承史·二品以上,入侍。
政院啓曰,臣性敎宗親府宣醞進去,下直之意,敢啓。傳曰,知道。
傳曰,明日宗親府進箋修政殿當親受矣,該房知悉。
傳曰,今番幸行時,諸般擧行,依京擧動例爲之,務從省約,出還宮時植炬,寘之,凡係役民事,皆以儲寘米會減,十里外斥堠伏兵·傳語軍,寘之,外驛補把,亦依今春例除之事,分付。
弘文館啓曰,副校理張原相,以御營廳從事官,今日軍布上下時,晝仕出去之意,敢啓。傳曰,知道。
以司謁,口傳下敎曰,今番幸行時,御營大將留都。
禮曹啓曰,今此大殿誕日,諸道所封箋文中,機張縣監吳胤泳,高敞縣監吳永運,雖非應封官,以別軍職封進矣。一體看審捧入之意,敢啓。傳曰,知道。
訓鍊都監·禁衛營·御營廳啓曰,卽接東關王廟守直官所報,則本廟東邊墻垣三間頹圮云。爲先堅實圍排,待晴合力改築之意,敢啓。傳曰,知道。
營建都監啓曰,擔軍募軍三千八百十六名,每名錢一錢,合錢三百八十一兩六錢分給之意,敢啓。傳曰,知道。
兵曹啓曰,內吹螺赤及龍虎營兼內吹螺赤等,今秋等習角賞格木,謹依判下別單,分等施賞之意,敢啓。傳曰,知道。
訓鍊都監啓曰,本局兼內吹,今秋等習角賞格,謹依判下單子,木綿二十四疋施賞之意,敢啓。傳曰,知道
禁衛營啓曰,本營兼內吹,今秋等習角賞格,謹依判下單子,木綿二十四疋施賞之意,敢啓。傳曰,知道。
御營廳啓曰,本廳兼內吹,今秋等習角賞格,謹依單子判下,李昌鎭等十一名處,各木二疋施賞之意,敢啓。傳曰,知道。
戊辰七月二十五日巳時,上御慶會樓。時原任大臣·奉朝賀·宗親·儀賓·宗正卿·諸閣臣·諸儒臣·承史·二品以上入侍時,行都承旨趙性敎,左副承旨趙昌永,右承旨洪遠植,左副承旨朴齊寬,右副承旨洪淳學,同副承旨李敎昌,假注書金桂鶴·金鳴魯,記事官朴定陽·崔鳳九·李源逸,判府事趙斗淳·李裕元,領議政金炳學,奉朝賀尹定鉉,判定正卿興寅君最應·李圭徹,完平君昇應,知宗正卿李景夏·李載元,宗正卿李建弼·李鍾承·李承洙·李徹宇·李敦應·李邦鉉·李彙重·李沇應·李載冕·李寅命,提學金學性,原任提學金輔根·鄭基世,提學洪淳穆,原任直提學金炳㴤·申錫禧,檢校直提學金炳地,原任直提學金炳弼·金輔鉉,檢校直提學趙寧夏·閔升鎬,檢校直閣李淳翼·李喬翼,原任直閣李承五,檢校直閣李承純·李世用,原任待敎趙鳳夏,檢校待敎徐相翊,原任待敎閔奎鎬,檢校待敎鄭範朝·趙慶鎬,原任副提學徐戴淳·兪致善·沈舜澤,檢校副提學李鎬俊,副提學任承準,檢校典翰李根秀·李冕榮·趙康夏·金奎弘,典翰李起鎬,應敎趙秉肅,副應敎鄭顯裕,副校理張原相·徐奭輔,修撰吳長善·李龍雨,副修撰李纘夏·趙秉鎬,左贊成金炳冀,左參贊金炳德,右參贊李明迪,知三軍府事金鍵,知敦寧李周喆,同敦寧金敬鎭,南綾君洪鍾序,寧豐君崔遇亨,靈善君朴永輔,吏曹判書金炳喬,參判李會淳,戶曹判書金炳國,參判趙基應,禮曹判書金世均,兵曹判書金壽鉉,參判鄭健朝,刑曹判書李章濂,參判趙成夏,工曹判書金益文,參判兪致崇,漢城判尹曺錫雨,左尹徐承輔,右尹姜蘭馨,大司憲李秉文,判義禁申櫶,知義禁朴承輝,同義禁李元熙,副摠管李義根·李承益·權容圭·金永求·金尙鉉·李趾秀·蔡東健,行上護軍韓正敎·趙秉昌·韓啓源·趙秉徽·南性元,上護軍申命淳,行大護軍李源命·沈敬澤·趙啓昇·兪鎭五·金在鉉,行護軍韓兢人·李參鉉·金翊鎭·朴齊寅·成載玉·朴來萬·金世鎬·尹秉弼·洪鍾雲·尹宗善·南廷順·洪兢周·韓應國·金鼎鎬·鄭悔尙·林喜鎭·吳顯文·李熙昇·趙台顯·沈宜豐·申正熙·許熠·李奎奭·李鶴榮,以次進伏訖。上曰,史官分左右,仍命大臣進前,斗淳進前問候訖。奏曰,是樓之以慶會名,志邦家吉祥之會也。亦所以志君臣相與之會也。今殿下,昭恢堂搆之烈,千秋是日,特賜接於此,聖意攸在,有以仰認,而君臣慶會,孰與斯京,明良喜起,千載一有之盛也。殿下之爲堯爲舜,固聖人分內事也。而使臣等長奉萬年之觴,用效賡載之忱,誠至榮矣,大願矣。上曰,此樓召見,予意攸在,而卿言切當矣。出擧條裕元曰,千秋聖節,君臣慶會於法宮新成初,懽忻攢祝,小大同情,凡壽誕稱觴,省酒食之費,以濟貧民,古人祝壽之上術也。顧今四方豐亨,疆場寧謐,國之上瑞,民不飢寒,固不待仰勉其保恤,而文王,以民力爲臺爲沼,庶民子來,古者其如傷若保之澤,浹於民髓也。殿下務實惠及下之政,罔俾有周專美於古,寔爲祈天永命之本。上曰,此日召見,卿奏如是,甚好甚好矣。出擧條炳學曰,昔我太祖大王,嘗建此樓,以爲淸燕之所,太宗大王,慮其地潤,環樓而池之,非直爲觀瞻之美,而亦我列聖朝以來,治法政謨,於是焉講論,嘉猷昌言,於是焉敷陳,君臣相與之際,有如此者矣。我殿下,克擧三百年未遑之事,靈沼·靈臺不日成之,誕啓萬億無疆之休,而且於千秋聖節,召見臣等於此,祖宗盛時,復覩今日,攢手歡卞,與榮而與辛,惟殿下,仰答皇天眷顧之新,俯副生民蘄嚮之功,以誠小民,爲天永命之本,是又臣區區之至祝。上曰,此日此樓勝會也,而卿言又好矣。出擧條炳學曰,臣以五禮便考校正事,有所仰奏者矣。王世孫冊禮,則設都監,而至於嘉禮,則只設廳,都提調亦置之者,雖是古禮攸在,揆以事體,恐不當異同,嘉禮時設都監,一依冊禮時設都監擧行事,永爲定式恐好,故敢達矣。上曰,事體所在,不可異同,永爲定式可也。出擧條
上在景福宮。停常參·經筵。
備忘記,慶尙道泰安都護府使李元會下直,長弓一張,長箭一部,片箭一部,筒兒一箇賜給。
以判府事李裕元振威地掃墳呈辭。傳曰,給由馬·澆奠床備給。
政院啓曰,今二十九日議政府〈宣醞〉,何承旨進去乎?敢稟。傳曰,都承旨進去。
傳曰,下直守令入侍。
傳曰,臺諫竝許遞,前望入之。
臺諫前望入之。大司憲李參鉉,大司諫李寅卨,執義金錫輔,司諫沈相穆,掌令金德興·朴萬周,獻納李容萬,持平李·李源鼎,正言趙光濟·李龍雨落點。
政院啓曰,假注書金鳴魯,身病猝重,勢難察任,今姑改差,何如?傳曰,允。
金鳴魯改差,代以鄭顯英爲假法書。
弘文館啓曰,下番闕直,事甚未安。修撰吳長善,副修撰李纘夏,竝卽牌招,何如?傳曰,允。
兵曹啓曰,再明日動駕時,參判鄭健朝,參議吳夏泳,俱有身病,不得進參,令政院稟旨變通,佐郞一員未差之代,竝令該曹口傳差出,參判·參議,待下批牌招,何如?傳曰,允。許遞。
吏曹口傳政事,以李邦鉉爲兵曹參判,申橚爲參議,金始熙爲佐郞。
兵曹啓曰,今月二十八日,龍虎營移接於訓局北營之意,敢啓。傳曰,知道。
營建都監啓曰,郞廳洪在錫,監造官李裕敦,身病猝重,勢難察任,竝爲減下,何如?傳曰,允。
禁衛營啓曰,本營從事官趙秉稷,身病猝重,勢難察任,改差,何如?傳曰,允。
摠戎廳啓曰,管城將成燾,身病甚重,勢難察任,改差,何如?傳曰,允。
司僕寺啓曰,濟州出來先運年例進上馬八匹,三名日進上馬六十匹,凶咎駑駘馬二十匹合八十八匹內,三匹中路故失,七匹中路病留,二匹津頭逃逸,二匹到本寺病留除,實納馬七十四匹禾毛色,別單書入之意,敢啓。傳曰,知道。
刑曹啓曰,卽接公忠監司閔致庠文移,則結城縣徒一年定配罪人朴壽卜限滿云矣。取考曹上配案,則壽卜以凌辱士族罪,丁卯七月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
吏曹啓目,副司果李定老名字,改以定儀,申集名字,改以林,前郡守洪晩鍾名字,改以鍾勳,出身張潤根名字,改以斅植,張弘慶名字,改以逵煥,沈蓂秀名字,改以能蓂,沈光秀名字,改以能直,黃龍吉名字,改以龍淵,高尙翼名字,改以尙謙,張振羽名字,改以振協,張英起名字,改以基溶事,爲等如告狀,依例令藝文館給帖,何如?啓,依允。
戊辰七月二十六日巳時,上御修政殿。宗親府進箋親受入侍時,行都承旨趙性敎,左承旨趙昌永,右承旨洪遠植,左副承旨朴齊寬,右副承旨洪淳學,同副承旨李敎昌,假注書金桂鶴·金鳴魯,記事官崔鳳九·李源逸,檢校直提學趙寧夏,檢校待敎徐相翊,以次侍立。時至,通禮跪啓請出次,上具翼善冠·衮龍袍,出次陞座。承史·閣臣先入庭,行四拜禮,以次侍立。引儀引判宗正卿興寅君最應·李圭徹,知宗正卿李載元·李鐘淳,入就位行四拜禮。讀箋官陞詣殿內,跪讀箋文訖。興寅君最應·圭徹·載元·鍾淳,行四拜禮。通禮跪啓禮畢,上命退,承史,仍降座還內。諸臣以次退出。
戊辰七月二十六日午時,上御修政殿。下直守令入侍時,同副承旨李敎昌,假注書金桂鶴,記事官崔鳳九·李源逸,以次進伏。泰安都護府使李元會,龜城府使韓用默,价川郡守白初洙,平海郡守李容益,進伏楹外訖。上曰,史官,分左右。敎昌奏曰,下直守令,使之進前,奏職姓名乎?上,可之。元會等以次進前。奏職姓名。上曰,善爲下去,與弊做治。元會等奏曰,謹當實心對揚矣。敎昌曰,守令等使之出送乎?上,可之。仍命史官就座。又命退,承史以次退出。
上在景福宮。停常參·經筵。
政院啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,明日大駕詣宗廟,入齋室後,大王大妃殿·王大妃殿·大妃殿問安,何承旨進去乎?敢稟。傳曰,左承旨進去。
內醫院啓曰,醫官堂上之無定數,揆以官制,合有變通。且其經費之無限節,不可不念,而年前之七員定額,旋又解紐,尙爲十二員之多矣。自今更爲申明,堂下中雖有積仕應資之人,待其堂上七員內有闕,然後始許抄啓加資,而上掌務三次前,勿爲擧論,其代差之際,如有在任遭故人,首先復屬之意,揭板定式,何如?傳曰,允。
政院啓曰,大司憲李參鉉牌不進,執義金錫輔,掌令金德興·朴萬周,持平李·李源鼎在外,監察茶時之意,敢啓。傳曰,知道。
以大司諫李寅卨,獻納李容萬,正言李龍雨牌不進罷職傳旨,傳曰,只推。
傳曰,明日出官內門路,以崇陽門爲之。
奎章閣啓曰,守宮檢校待敎李秉文,待開門牌招,何如?傳曰,允。
司僕寺啓曰,濟州出來後運歲貢馬二百匹內,十一匹中路故失,九匹中路病留,五匹津頭逃逸,三匹到本寺病留,十匹水原府別驍士,四十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬八十匹禾毛色,別單書入之意,敢啓。傳曰,知道。
又啓曰,濟州山馬監牧官金鍾呂,丁卯·戊辰兩年條封進馬二匹,今纔上來,禾毛色,別單書入之意,敢啓。傳曰,知道。
義禁府啓目,粘連向前李建栻,亦穀物之從中移載,實數之相左不合,俱係失檢,難免其責,以此照律,何如?啓,依允。
又啓目,粘連向前吳仁泰,亦監軍之擅恣點兵,雖曰昩例,做錯非細,揆以法意,難容參恕。以此照律爲白戶旀,沈宜一·孫鍾策等段,不念法意攸重,任其違例擅點,事體所在,在所難恕,竝只以此照律,何如?啓,依允。
又啓目,粘連向前金鎭國,亦勒捧漁稅科斂,充數囚供,雖極分疏,道啓如是指的,律例所在,難逭當勘,以此照律,何如?啓,依允。
上在景福宮。停常參·經筵。
大駕詣宗廟展拜,還入齋室後,藥房·內閣·政院·玉堂口傳問安。傳曰,知道。
大王大妃殿·王大妃殿·大妃殿,遣承旨問安。答曰,知道。
仍詣景慕宮展拜,還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,大司憲李參鉉未肅拜,執義金錫輔,掌令金德興·朴萬周,持平李·李源鼎在外,監察茶時之意,敢啓。傳曰,知道。
又啓曰,臣以大王大妃殿·王大妃殿·大妃殿問安,進去,下直之意,敢啓。傳曰,知道。
傳曰,隨駕軍兵,令各其營乾犒饋。
奎章閣啓曰,大駕今已還宮,守宮檢校待敎李秉文,依定式減下之意,敢啓。傳曰,知道。
傳曰,藥院提調許遞前望入之。
內醫提調前望入之。今世均落點。
兵曹啓曰,謹依下敎,隨駕軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵及武藝別監等處,乾犒饋分給之意,敢啓。傳曰,知道
禁衛營啓曰,謹依下敎,隨駕軍兵等處,乾犒饋分給之意,敢啓。傳曰,知道。
扈衛廳啓曰,謹依下敎,將官·將校·軍兵等處,乾犒饋分給之意,敢啓。傳曰,知道。
訓鍊都監啓曰,本局哨官李尙儀,身病猝重,勢難察任,改差,何道?傳曰,允。
奎章閣啓曰,檢校待敎洪承億母喪第三日,依定式,遣檢書官,勸粥以來之意,敢啓。傳曰,知道。
以黃海監司曺錫輿狀啓殿牌作變罪人金誠一,過限未捉,惶恐待罪事,傳曰,勿待罪事,回諭。
禮曹啓曰,郊壇四孟朔,遣吏郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·司寒壇,南郊南壇·雩祀壇·漢江壇·北郊祈雨壇·厲壇,次第看審,則各壇壇上及四面紅箭門·壇垣·階砌,俱爲無頉,而馬祖壇西南北邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
義禁府啓曰,金鎭國係是贓賄流配,依法典,不付功議以入之意,敢啓。傳曰,知道。
義禁府啓目,粘連裝載官魯城縣監李建栻矣。本府議啓內,穀物之從中移載,實數之相左不合,俱係失檢,難免其責,以此照律罪,笞五十收贖,解見任別敍私罪,奉敎依允爲旀,功議各減一等爲良如敎。
又啓目,粘連椒島僉使金鎭國矣。本府議啓內,勒捧漁稅科斂,充數囚供,雖極分疏,道啓如是指的,律例所在,難逭當勘,以此明律罪,杖一百收贖,告身盡行進奪,流二千五百里定配私罪,奉敎依允。
又啓目,粘連監軍兵曹佐郞吳仁泰,三軍府入直訓局哨官沈宜一,御營廳騎士將孫鍾策等矣。木府議啓內,吳仁泰段,監軍之擅自點兵,雖曰昩例,做錯非細,揆以法意,難容參恕,沈宜一·孫鎭策等段,不念法意攸重,任其違例擅點,事體所在,在所難恕,竝只以此照律罪,吳仁泰段,杖八十收贖,奪告身三等,沈宜一·孫鍾策等段,各笞五十收贖,解見任別敍,竝只私罪,奉敎依允爲旀,沈宜一·孫鍾策等段,竝只功減一等爲良如敎。
戊辰七月二十八日辰時,大駕詣宗廟展謁。景慕宮展拜,擧動入侍時,行都承旨趙性敎,左承旨趙昌永,右承旨洪遠植,左副承旨朴齊寬,右副承旨洪淳學,同副承旨李敎昌,假注書金桂鶴·鄭顯英,記事官崔鳳九·李源逸,檢校直提學趙寧夏·李載冕·閔升鎬,檢校直閣李承純·李世用,檢校待敎徐相益·鄭範朝·趙慶鎬,玉堂缺。以次侍立。時至,通禮跪啓請外辦,上具翼善冠·衮龍袍,乘輿出永化門。藥房提調李豐翼,副提調趙性敎進前問候訖。出崇陽門。通禮跪啓請降輿乘輦,上降輿乘輦,出光化門進發,至宗廟大門外。通禮跪啓請降輦乘輿,上降輦乘輿,至齋室門外,降輿入齋室。少頃,通禮跪啓請出次。上改具冕服而出,通禮跪啓請執圭。上執圭。通禮導上入詣版位,行四拜禮。性敎奏曰,侍衛使之西神門外待令乎?上,可之。仍詣廟內,各室奉審訖。由西神門外,詣永寧殿,入就版位,行四拜禮,陞詣殿內奉審訖。出東神門,通禮跪啓請釋圭,上釋圭。大臣道前問候訖。上乘輿至南神門,降輿步過,還乘輿入齋室,小頃,通禮跪啓請出次。上改具翼善冠·衮龍袍,乘輿出廟大門外,通禮跪啓請降輿乘輦。上降輿乘輦進發,至景慕宮大門外,通禮跪啓請降輦乘輿。上降輦乘輿入齊室。少頃,通禮跪啓請出次。上改具冕服以出,通禮跪啓請執圭。上執圭。通禮導上詣版位,行四拜禮,陞詣廟內奉審訖。通禮跪啓請釋圭,上釋圭。還入齋室。少頃,通禮跪啓請出次。上改具翼善冠·衮龍袍,乘輿出宮大門外,通禮跪啓請降輿乘輦。上降輿乘輦進發,至宗廟前路,降輦步過,還乘輦進發,由光化門,入崇陽門。兵曹判書跪稟放仗,承旨請出標信解嚴,上還內,諸臣以次退出。
上在景福宮。停常參·經筵。
藥房提調金世均,副提調趙性敎啓曰,廟宮展謁,勞動旣多,伏未審夜間聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,右承旨洪遠植,左副承旨朴齊寬,今日不爲仕進,竝卽牌招,何如?傳曰,允。
又啓曰,議政府郞廳來言,今日賓廳日次,而本府宣醞相値,不得來會云矣,敢啓。傳曰,知道。
又啓曰,臣性敎議政府宣醞進去,下直之意,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
議政府啓曰,今日宣醞時,本府諸堂,當爲齊進,而前大司憲李裕膺,前參判鄭健朝,時無職名,竝令該曹口傳付軍職,使之進參,何如?傳曰,允。
傳曰,來初九日三陵親祭,仍詣崇陵親祭後,仍爲經宿,翌日還宮時,沙阿坪當親行閱武矣。該房知悉。
傳曰,來初十日閱武後還宮時,當詣東關王廟,行奠酌禮矣。該房知悉。
傳曰,行護軍金炳弼,禮曹判書除授。
兵曹口傳政事,大護軍金世均,護軍李裕膺·鄭健朝。
吏曹,禮曹判書單金炳弼除授事,承傳。
內醫院啓曰,內醫中無術業御醫,竝減下還付內醫,自今以後,御醫必以術業精明者擇定事著式事,命下矣。無術業御醫金溵·鄭在晩·李能基·崔佑植,竝減下,還付內醫之意,敢啓。傳曰,知道。
政院啓曰,大司憲李參鉉牌不進,執義金錫輔,掌令金德興·朴萬用,持平李·李源鼎在外,監察茶時之意,敢啓。傳曰,知道。
以大司諫李寅卨,獻納李容萬,正言李龍雨牌不進罷職傳旨,傳曰,只推。
以左副承旨朴齊寬牌不進罷職傳旨,傳曰,只推。
宗親府啓曰,明日卽天漢殿朔奉審日次,臣章濂進詣擧行之意,敢啓。傳曰,知道。
兵曹,健元陵·崇陵·綏陵·景陵幸行時軍令,八月初九日出宮,廟洞晝停所,自闕門十六里,健元陵展謁,自晝停所十五里,以上三十一里親祭,崇陵展謁親祭,綏陵展謁親祭,景陵展謁親祭經宿,初十日還詣廟洞,少駐沙阿坪晝停,親行閱武,東關王廟行奠酌禮,當日還宮。
禮曹啓曰,今八月初十日幸行還宮時,沙阿坪閱武節次,當爲磨鍊,而謹稽謄錄,則在前館所閱武時,設幄次於崇禮門外,改具甲冑詣館所矣。今番則自廟洞晝停所,詣沙阿坪時,設幄次,改具甲冑之節,何以爲之乎?敢稟。傳曰,行殿幄次與甲冑之節,置之。
又啓曰,卽接京畿監司李宜翼移文,則以爲龍仁縣鄕校聖殿,創建年久,殿宇東頹西圮,萬萬時急,將於今秋釋菜,兼告修改告由,移安還祭香·祝,自本曹啓稟下送云矣。龍仁縣鄕校聖殿修改,當於今秋釋菜,兼告擧行告由,移還安祭香·祝,卽令該司,照例磨鍊下送,而祝文中措辭撰出事,一體分付,何如?傳曰,允。
戶曹啓曰,軍資判官李俊英,今已報瓜,而稅穀捧下方殷,姑爲仍任,何如?傳曰,允。日記廳堂上金春熙。郞廳趙秉健·金敬圭。
上在景福宮。停常參·經筵。
政院啓曰,來初五日,朝參日次,而景慕宮秋享大祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,左副承旨朴齊寬,右副承旨洪淳學,今日不爲仕進,竝卽牌招,何如?傳曰,允。
兵曹啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
傳曰,役所工匠,令營建都監,乾犒饋。傳曰,初十日還宮時,沙阿坪閱武置之。
傳曰,明日議政府進箋,修政殿當親受矣,該房知悉。
政院啓曰,翰林召試被選當次人李元用薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單李元用。
議政府薦望,以金輔根爲廣州留守。
政院啓曰,假注書鄭顯英,身病猝重,勢難察任,今姑改差,何如?傳曰,允。
鄭顯英改差,代以金禹鉉爲假注書。
弘文館啓曰,副校理張原相,以御營廳從事官,今日軍布上下事,晝仕出去之意,敢啓。傳曰,知道。
營建都監啓曰,自七月初一日至二十九日,本都監所捧各處願納錢,三十萬五千七百五十一兩,白米二百五十石矣。別成冊子一件以入之意,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
政院啓曰,大司憲李參鉉牌不進,執義金錫輔,掌令金德興·朴萬周,持平李·李源鼎在外,監察茶時之意,敢啓。傳曰,知道。
以大司諫李寅卨,獻納李容萬,正言李龍雨牌不進罷職傳旨,傳曰,只推。
以左副承旨朴齊寬牌不進罷職傳旨,傳曰,只推。
傳曰,承旨竝許遞,前望入之。
傳曰,呈告金吾堂上許遞,前望入之。
承旨前望入之。趙成夏·趙采夏·吳夏泳·李炳敎·金聲根·洪遠植落點。
金吾堂上前望入之。同義禁鄭基會落點。
兵曹口傳政事,護軍趙性敎。
政院啓曰,新除授行都承旨趙成夏,左承旨趙采夏,右承旨李炳敎,左副承旨金聲根,右副承旨洪遠植,同副承旨吳夏泳,竝卽牌招,何如?傳曰,允。
議政府啓曰,在外經宿幸行時,諸道道臣,例爲出待境上,而每念民邑之弊,許令停免矣。今亦置之事,分付,何如?傳曰,允。
訓鍊都監·禁衛營·御營廳啓曰,東關王廟東邊墻垣三間頹圮處,今八月初二日爲始,三營合力改築之意,敢啓。傳曰,知道。
兵曹啓曰,宗廟東西邊墻垣頹圮諸處,今已畢築矣。各處守直衛軍,竝解送之意,敢啓。傳曰,知道。
又啓曰,景慕宮大門南邊墻垣頹圮處,今已畢築矣。把守衛軍解送之意,敢啓。傳曰,知道。
營建都監啓曰,謹依下敎,工匠擔軍募軍等,乾犒饋分給之意,敢啓。傳曰,知道。
上在景福宮。停常參·經筵。
政院啓曰,合辭方張之時,憲府無詣臺之員,事甚未安。除在外外,未肅拜人員,竝卽牌招,何如?傳曰,允。
傳曰,檢校直閣李承純,馳詣仁陵,奉審摘奸,仍留監察,仍詣獻陵,一體奉審以來。
傳曰,禮房承旨,馳詣文廟,奉審摘奸以來。
傳曰,今番幸行時,興寅君,衛內別隨駕。
政院啓曰,今此幸行時,何大臣留都乎?敢稟。傳曰,趙判府事爲之。
三軍府啓曰,今此幸行時,守宮大將,以何三軍府事爲之乎?敢稟。傳曰,知三軍府事李章濂爲之。
傳曰,未肅拜禮判許遞,前望入之。
禮曹判書前望入之。金世均落點。
傳曰,吏曹參議有闕之代,前望入之。
吏曹參議前望入之。李承五落點。
兵曹口傳政事,大護軍金炳弼。
傳曰,政官牌招開政。
政院啓曰,時原任大臣,有時急稟達事,率金吾堂上·左右捕將,來詣閤外請對矣。
傳曰,入侍。
傳曰,捕廳在囚罪人,竝移送王府。
傳曰,推鞫爲之。
傳曰,委官,趙判府事爲之。
政院啓曰,事變假注書金敬義,身病猝重,勢難察任,今姑改差,何如?傳曰,允。
金敬義改差,代以李左堯爲事變假注書。
義禁府問事郞廳四單金奎弘·鄭顯裕·趙準永·趙秉鎬。
金聲根啓曰,臣聲根,今日推鞫進去,下直之意,敢啓。傳曰,知道。
義禁府啓曰,新除授同義禁鄭基會在外,令政院,稟旨變通,待下批牌招,以爲參坐之地,何如?傳曰,允。許遞,前望入之。
又啓曰,今此推鞫時假都事十員,令該曹口傳差出,以爲擧行之地,何如?傳曰,允。
金吾堂上前望入之。知義禁金益文落點。
政院啓曰,大司憲李參鉉牌不進,執義金錫輔,掌令金德興·朴萬周,持平李·李源鼎在外,監察茶時之意,敢啓。傳曰,知道。
傳曰,發遣吏郞,諸執事,淸齋與否,摘奸以來。
政院啓曰,卽者社稷署官員來言,再明日秋享大祭,神位版出安奉還時,提調一員,當爲進參,而都提調李裕元在外,提調趙獻永有身病,不得進參云,提調卽爲牌招,何如?傳曰,提調許遞,前望入之。
社稷提調前望入之。興寅君最應落點。
禮曹啓曰,今八月初九日經宿幸行時,告廟之禮,當爲磨鍊,而宗廟告由祭,同月初六日設行,而景慕宮秋享大祭亦在同日,在前如此之時,已有兼行之例,今亦依此擧行,祝文添入撰出等事,令藝文館擧行,依例遣大臣設行,何如?傳曰,允。
又啓曰,惠陵陵上莎草修改吉日時,今八月十六日辰時推擇,啓下矣。陵上莎草修改時,有設都監擧行之例,亦有因特敎,勿設都監,政府以下進去監董之例,今番則何以爲之乎?敢稟。傳曰,政府以下,除下直進去監董。
吏曹啓曰,中學敎授李容萬,思陵令金永鍾,俱以身病,呈狀乞遞,竝改差,何如?傳曰,允。
兵曹啓曰,內禁將尹,五衛將朴信根·尹喜玟·南啓彦,忠壯將申楫,昌德將方宗赫,慶熙將金俊基,俱以身病,呈狀乞遞,竝改差,何如?傳曰,允。
又啓曰,東關王廟行奠酌禮時,大祝,例以文訓鍊正塡差矣。訓鍊正李奎鶴改差,何如?傳曰,允。
有政。吏批,行判書金炳喬進,參判李會淳,參議李承五竝牌招不進,以李載純·李世用爲校理,趙肅夏爲修撰,李鍾浩爲刑曹參判,洪鍾奭爲同經筵,金炳鼎·林喜鎭爲同春秋,申應朝爲伊川府使,尹榮信爲光陽縣監,金性均爲副修撰,金炳國單付整釐使,軍資判官李俊英,姑爲仍任事,承傳,廣州留守單金輔根,整釐使單金炳國,知春秋單金炳鼎,故學生趙敬熙,贈持平,孝行卓異,贈職事,承傳,故參判趙濈,贈吏判例兼贈左承旨韓光綽贈戶參例兼,已上忠節卓異,已上加贈事,承傳,故學生李光岳·白煥奎·權躋敏·鄭德鳳·鄭述制已上贈童敎,已上孝行卓異,贈職事,承傳。
兵批,判書金壽鉉進。
兵批啓曰,文訓鍊正,今當差出,而擬望之人乏少,玉堂竝擬,何如?傳曰,允。
以申命澈爲內禁將,李義澤·片永錫·張允基爲五衛將,鄭洛鉉爲曹司五衛將,李鍾哲爲忠壯將,車元植爲昌德將,崔潤恒爲慶熙將,閔謙鎬爲訓鍊正,韓鷹烈爲扈衛別將,申檐爲管城將,黃雲瑞爲溫萬戶,同知單金秉植,副司果梁柱翼,兼南漢守禦使單金輔根。
政院啓曰,今初九日健元陵·崇陵·綏陵·景陵親祭祭文,當爲製進,藝文提學申錫禧,待明朝牌招,使之製進,何如?傳曰,允。
兵曹啓曰,今此幸行時,各差備所把驛馬,別單書入,而不足之數,京畿驛馬十五匹補把之意,敢啓。傳曰,知道。
司饔院啓曰,自前每當幸行經宿時,各邑地方官,進排御供物膳,日下雉鮮及各司供上,一體進排于經宿所,乃是事例,而近來省減,雖出於除民弊之聖意,旣以草記後行會畿營之意,曾有所稟定矣。今此幸行時,各邑進排,依例知委,監膳提調郞廳,先期進詣,何如?傳曰,置之。
內醫院啓曰,年例燕貿唐藥材,依例加減磨鍊,別單書入之意,敢啓。傳曰,知道。
奉常寺啓曰,祭享所用秋等脯,今日始造之意,敢啓。傳曰,知道。
戶曹啓曰,本曹經用米邊,每患不敷,昨今兩年貿米,至爲十萬石之多,而見今稅穀,次第上來,各倉充忍,則貿取之穀,無積峙之所,惠廳所管龍山萬里倉·三淸洞北倉,竝許付臣曹,趁今修補藏置之地,何如?傳曰,允。
罪人鄭德基·尹乃亨·朴允垂等原情。
傳曰,推鞫姑罷。
問事郞廳,以推鞫大臣意啓曰,鞫事方張,文書浩大,訓鍊院正閔謙鎬,弘文館副校理徐奭輔,副司直南錫熙·金裕行,竝問事郞廳加差下,何如?傳曰,允。
御營廳啓曰,興仁門北邊第三城廊近處,體城,改築畢築之意,敢啓。傳曰,知道。
吏曹啓目,開城中軍姜文澔名字,改以文,武兼姜仁澔名字,改以文瓚,出身姜心澔名字,改以文璜,姜長澔名字,改以文珩事,爲等如告狀,依例令藝文館給帖,何如?啓,依允。
戊辰八月初二日巳時,上御修政殿。議政府進箋親受入侍時,行都承旨趙成夏,左承旨趙采夏,右承旨李炳敎,左副承旨金聲根,右副承旨洪遠植,同副承旨吳夏泳,假注書金禹鉉,記事官崔鳳九·李元用,檢校待敎趙慶鎬,以次侍立。時至,通禮跪啓請出次。上具翼善冠·衮龍袍,出次陞座,承史·閣臣,先入庭行四拜,以次侍立。引儀引領議政金炳學,政府堂上李圭徹·金學性·鄭基世·金炳喬·申櫶·徐戴淳·洪鍾序·李周喆·閔升鎬·李載冕,入就位行四拜禮。讀箋官,陞詣殿內,跪讀箋文訖,炳學等行四拜讀,通禮跪,啓禮畢。以下缺上降座還內。諸臣以次退出。
戊辰八月初二日午時,上御修政殿。時原任大臣,率金吾堂上·左右捕將,請對入侍時,行都承旨趙成夏,假注書金禹鉉,記事官崔鳳九·李元用,判府事趙斗淳,領議政金炳學,判義禁申櫶,知義禁朴承輝,左捕將李元熙,右捕將李鍾承,以次進伏訖。上曰,史官分左右。命大臣進前,斗淳進前問候訖。上曰,有何事而請對乎?斗淳曰,臣等見捕廳在囚罪人招辭,則不軌情節,畢露無餘,亟令王府,設鞫得情,允合事體,故相率請對矣。炳學曰,河東黃在斗,來告捕廳,謂以朔寧居鄭德基,全州居尹乃亨,凶言凶謀,罔非不軌,而朔寧居朴允垂,預知其事云,已自捕廳,覈實捧招矣。窮天地亘萬古極逆大憝,不可以捕廳酌處,亟令王府,設鞫得情,快正典刑,少泄神人之憤,而捕廳招辭,亦爲待令矣。上曰,捕廳招辭捧入。元熙進前跪,授成夏,成夏跪受奉進。上曰,此是多煩,置之,更見矣。仍敎曰,世變雖曰層生,豈有如許凶獰者乎?痛惋萬萬矣。炳學曰,世變無所不有,群情去益憤惋,此所以相率求對矣。亟降成命,是所顒祝。
上在景福宮。停常參·經筵。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。
大妃殿,進御二錢重人蔘粟米飮,自今日一貼式,限二貼煎入事,榻前下敎。
備望記,薪島僉使金泰益,水口萬戶林桂英下直,各長弓一張,長箭一部·片箭一部·筒兒一箇賜給。
政院啓曰,大司憲李參鉉推鞫進,執義金錫輔,掌令金德興·朴萬周,持平李·李源鼎在外,監察茶時之意,敢啓。傳曰,知道。
又啓曰,右承旨李炳敎,右副承旨洪遠植,今日不爲仕進,竝卽牌招,何如?傳曰,允。
傳曰,推鞫爲之。
傳曰,禮房承旨,馳詣社稷,奉審摘奸以來。
政院啓曰,卽者檢閱崔鳳九,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者校閱朴定陽,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
弘文館啓曰,校理李世用·李載純,修撰趙肅夏,副修撰金性均,竝卽牌招,何如?傳曰,允。
又啓曰,今初十日東關王廟親行奠酌禮祭文,當爲製進,藝文提學申錫禧,旣在闕中,使之製進,何如?傳曰,允。
傳曰,摠管,竝許遞,前望入之。
摠箭前望入之。都摠管韓啓源·金有淵,副摠管許熠·李敦應·李沇應·李奎奭·金永求·李鳳儀·申正熙·金箕錫落點。
內醫院啓曰,御醫金鴻男,旣已闋服,還屬本院,令該曹口傳付軍職冠帶常仕,何如?傳曰,允。
又啓曰,在前幸行時,若是經宿之地,則陪從掌務官一員,例自司僕寺,補把馬一匹許給矣。今番幸行時,依例許給之意,分付該曹,何如?傳曰,允。
兵曹口傳政事,護軍金鴻男。
吏曹口傳政事,以趙肅夏爲檢詳。
以右副承旨洪遠植牌不進罷職傳旨,傳曰,只推。
營建都監啓曰,繼照堂定礎,今月初七日申時立柱,同月二十日巽時上樑,同月二十二日丑時推擇之意,敢啓。傳曰,知道。
又啓曰,繼照堂上樑文製述官·書寫官·懸板書寫官,別單書入之意,敢啓。傳曰,知道。
營建都監,繼照堂上樑文製述官趙基應,書寫官鄭健朝,懸板書寫官曺錫元。
禮曹啓曰,惠陵,陵上莎草修改吉日時,今八月十六日辰時,已爲推擇,啓下矣。先告事由祭,同月初九日,遣大臣攝行祭,兼行,祝文,令藝文館,措辭撰出事,分付,何如?傳曰,允。
兵曹啓曰,今番幸行時,十里外斥堠伏兵,傳語軍置之事,命下矣。經宿幸行之時,蹕路肅警,事體自別,今番幸行時,十里外斥堠伏兵,傳語等節,依前草記擧行,何如?傳曰,允。
又啓曰,今此幸行時,陵所·宿所,先後廂軍兵環衛,外行·外方,扈衛軍兵,當爲稟旨磨鍊,而在前經宿幸行時,連因下敎置之矣。今番則何以爲之乎?敢稟。傳曰,置之。
又啓曰,今此幸行時,宿所設布帳及虎網子,當爲稟旨磨鍊,而在前經宿幸行時,連因下敎置之矣。今番則何以爲之乎?敢稟。傳曰,置之。
又啓曰,在前經宿幸行時,城外屛門把守,大駕行過後入來,留都營,回鑾時出去把守矣。今亦依此擧行,何如?傳曰,允。
又啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
吏曹啓曰,伊川府使申應朝,素患痰癖之症,一倍添劇,萬無赴任之望云,罷黜,何如?傳曰,允。令該曹口傳差出。
議政府啓曰,卽見右捕廳所報,則以爲忠州鎭營討校黃敎善,往聞慶縣,捉得邪學罪人,究覈之際,邑吏林正澤,突入査場,聚黨亂打,以指矐目,如此凶獰之漢,不可尋常處之云矣。邪類本自兇醜,而乃反掩護,獄情何等嚴祕,而敢欲窺察?此已是罪不容誅,而至於聚會徒黨,曳出亂打,畢境矐目而後已者,爲其知舊族戚,而然則打成一片,綢繆和應之情,與跡,推可知矣。獰毒頑慝,殆有甚於染邪罪人,林正澤,押送慶尙右兵營,大會軍民,梟首警衆。雖以聞慶縣監言之,境內邪徒,若是盤結矣,旣不能嚴加戢捕,今爲他道鎭校之頭捉,而有此下吏之肆凶,溺職之責,將安所歸?固當施以罷拿之典,爲觀來頭,姑令戴罪擧行,凡於譏詗鋤治之節,毋或疎忽之意,嚴飭該道道臣處,何如?傳曰,允。
以慶尙監司吳取善狀啓,昌原等邑民家頹壓事,傳曰,民家漂頹,若是夥多,聞甚驚慘。元恤典外,別加顧助,渰壓死人等,如有生前身還布,竝蕩減,卽爲結構奠接,俾無一民失所捿遑之弊事,廟堂措辭,分付。
罪人朴允垂,更推後,刑問一次,訊杖第五度,停刑。
罪人尹乃亨,更推後刑問一次,訊杖第九度後,與告變人黃哉斗面質。
罪人鄭德基,更推後刑問一次,訊杖第十一度,停刑。
罪人德基·乃亨·允垂等,捧遲晩。
罪人德基·乃亨·允垂,捧結案。
傳曰,推鞫撤罷。
罪人德基年二十三矣,結案白等,矣身根脚段,父煥泰,父矣父有民,竝只故,母史召史生存,母矣父名不知,故白良乎,父母以胎生於京畿楊州生骨里是如可,移居于朔寧地,入籍居生是白乎旀。行兇節次段,矣身以梟獍之腸,有鬼蜮之性,包藏禍心,陰懷凶圖,背痣手紋,妄托異相,募人聚財,肆行祕計。路上回文,敢述慷慨之志,山中擧石,暗試驍勇之力。所謂尹乃亨,忽漫相面,便卽許心,半千里委訪,如逢久要,四五日留宿,共做凶謀,自請書札,往復於其父,深結富民,指揮於南邑,人才未得之歎,難以掩跡,天與不取之說,肆然發口。至若朴允垂之相與酬酌,尤非臣子之所敢言,而指所居常有瑞氣,語極僭妄。謂今年必有兵革,意在煽搖,陸地移海之法,爲說謊誕,五百役鬼之術,專事誣惑,南中義旅之稱,的知假托,後世主張之說,寧忍做謊?逆節畢露於衆招,斷案已成於捕供,究厥罪犯,萬戮猶輕,謀反大逆,的實遲晩的只,罪不待時凌遲處死爲白乎事。
罪人乃亨,年四十一矣,結案白等,矣身根脚段,父景珠,父矣父鳳采,母郭召史,母矣父鍾業,竝只故白良乎,父母以胎生於全州盤龍里,入籍居生是白乎旀。行凶節次段,矣身地處卑微,天生狡惡,爲人則巧言令色,行事也樂禍思亂,忽遇德基而便許心交,素昧煥泰而先寄手札,其所謀議,莫非犯分蔑常之事也。求地師而要得智謀之士,托洋擾而欲圖擧義之兵,背痣之考驗,詩篇之寓意,猶屬薄物細故,至於湖南事而欲自擔當者,尤是凶言悖說。捕廳口招,旣多掀綻,鞫庭面質,罔敢掉脫,情節畢露,斷案已成,究厥負犯,剮戮猶輕,謀逆同參,的實遲晩的只,罪段不待時凌遲處死爲白乎事。
罪人允垂,年五十六矣,結案白等,矣身根脚段,父景壽,父矣父致英,母禹召史,母矣父根夏,竝只故白良乎,父母以胎生於黃海道瑞興木甘坊是加可,移居于朔寧東面,入籍居生是白乎旀。知情不告節次段,矣身本以蟣蝨之微,粗挾堪輿之術,賦性愚迷,行事窮濫。偶與煥泰而作隣,且信德基之說謊,所居瑞氣,妄稱芒雲之彷彿,役鬼神術,探問寅法之來歷,背痣之誇張,掌紋之迷眩,聽若尋常,互相酬酌。南中倡亂之云,後世主張之說,尤何等不忍言不敢聞者?而初不嚴斥,又無發告,黨惡之罪,在所難免,知情之律,焉得倖逭?究厥所犯,萬戮猶輕,謀反大逆,知情不告,的實遲晩的知,罪不待時斬爲白乎事。
檢閱崔鳳九疏云云。省疏具悉。爾其勿辭救護。
上在景福宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨金聲根,右副承旨洪遠植,今日不爲仕進,竝卽牌招,何如?傳曰,允。
以檢閱朴定陽牌不進罷職傳旨,傳曰,只推。
政院啓曰,左右史不可不備,檢閱朴定陽,旣有只推之命,卽爲牌招入直,何如?傳曰,允。
傳曰,奉審閣臣入侍。
吏曹口傳政事,以趙秉世爲伊川府使。
戶曹啓曰,宗廟大門東西外墻頹圮處,今已完築,刻識年條,改築間數及監董郞廳看役計士等姓名書入,而工匠等姓名,依例載之謄錄,以爲後考之意,敢啓。傳曰,知道。
傳曰,今番幸行時,整理使,以次堂擧行。
政院啓曰,事變假注書李左堯,身病猝重,勢難察任,今姑改差,何如?傳曰,允。
又啓曰,明日親傳香,禮房承旨當爲齋宿,左承旨趙采夏,所當牌招,而拘於廳規,不得請牌,何以爲之?敢稟。傳曰,牌招。
政院啓曰,大司憲李參鉉牌不進,執義金錫輔,掌令金德興·朴萬周,持平李·李源鼎在外,監察茶時之意,敢啓。傳曰,知道。
以大司諫李寅卨,獻納李容萬,正言李龍雨牌不進罷職傳旨,傳曰,只推。
以左副承旨金聲根牌不進罷職傳旨,傳曰,只推。
傳曰,明日出宮門路,以崇陽門爲之。
傳曰,發遣吏郞,諸執事,淸齋與否,摘奸以來。
李在堯改差,代以金敬義爲事變假注書。
兵曹啓曰,今此幸行時,領軍之將,不可不備,而兼司僕將趙儀顯,身病猝重,勢難察任云,改差,其代,依例口傳擬入之意,敢啓。傳曰,知道。
兵曹口傳政事,以李章烈爲兼司僕將。
以東萊府使鄭顯德狀啓,洋貨潛出,不能先事操飭之罪,惶恐俟勘事,傳曰,勿待罪事,回諭。
以慶尙監司吳取善狀啓,彦陽縣監徐益輔,以其身病,呈狀乞遞,不得已罷黜事,傳曰,令該曹口傳差出,催促下送。
義禁府啓曰,謀反大逆罪人德基,謀逆同參罪人乃亨,旣已承服正刑矣。其父母·妻妾·子女·祖孫·兄弟·姊妹之妻妾·伯叔父兄弟之子年歲姓名存沒居住,令漢城府,考出帳籍,亦爲分付五部及各該道,應坐諸人,一一査出,修成冊牒報後,依律擧行,而籍沒家産·破家瀦澤·降邑號等節,令該司,捧承傳擧行,何如?傳曰,允。
右邊捕盜廳啓曰,在囚罪人林正澤,別定校卒,押送慶尙道右兵營之意,敢啓。傳曰,知道。
戊辰八月初四日巳時,上御康寧殿。奉審閣臣入侍時,左承旨趙采夏,假注書金禹鉉,記注官白時範,記事官李元用,檢校直閣李承純,以次進伏訖。上曰,史官分左右。仍命奉審閣臣進前。承純進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審,則精潔,諸執事摘奸則無頉。仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢達矣。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
藥房提調金世均,副提調趙成夏啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,大司憲李參鉉呈辭,執義金錫輔,掌令金德興·朴萬周,持平李·李源鼎在外,監察茶時之意,敢啓。傳曰,知道。
又啓曰,議政府郞廳來言,今日賓廳日次,而殿座相値,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
吏曹口傳政事,以李文欽爲彦陽縣監。
以檢閱朴定陽牌不進罷職傳旨,傳曰,只推。
政院啓曰,卽者吏曹參判來言,今初九日崇陵·綏陵·景陵親祭時,大院君行亞獻禮爲敎云矣,敢啓。答曰,知道。
又啓曰,卽者刑曹郞廳來言,今此幸行時,本曹堂上一員,當爲隨駕,而判書李章濂守宮,參判李鍾浩,參議李在外,無進參之員云,何以爲之?敢稟。傳曰,參判·參議許遞,前望入之。
刑曹堂上前望入之。參判趙性敎,參議洪在鉉落點。
兵曹啓曰,今此幸行時,本曹堂上,當爲備員,而參知尹宇善,有身病不得進參,令政院,稟旨變通,仍令該曹口傳差出,待下批牌招,何如?傳曰,允。許遞。
司僕寺啓曰,今此幸行時,兩內乘,當爲隨駕矣。假內乘一員,令該曹口傳差出,何如?傳曰,允。
吏曹口傳政事,以尹顯歧爲兵曹參知。
兵曹口傳政事,以梁柱翼爲假內乘。
傳曰,發遣吏郞,諸執事,淸齋與否,摘奸以來。
兵曹啓曰,闕內入直訓鍊都監哨官分所單子,今月初九日幸行相値,初八日書入,而巡將監軍,依例預爲排日受點,逐日受牌,大省記及別省記,預爲書入,京中軍號,亦預爲啓下。留置政院,逐日頒布,行在所軍號,自行在所啓下頒布之意,敢啓。傳曰,知道。
義禁府啓曰,黃海監司曺錫輿狀啓內,康翎縣監崔秉和罪狀,令攸司稟處事,啓下矣。崔秉和時在任所云,依例發遣府羅將拿來,何如?傳曰,待待命拿囚。
禮曹判書金世均疏略曰,健元陵·崇陵·綏陵·景陵親祭有命,節目纔已啓下,儀註亦當修正以入矣。臣於是,竊有區區愚見之冒昧仰陳者。謹考臣曹謄錄,則親祭展謁之儀,惟以傳敎先後,不以陵寢序次而書之者,雖緣典式惟在,揆以事體,似涉未安,而禮節莫重,不敢遽議。伏乞聖明,將臣此章,下詢時原任大臣,務歸至當,恐合事宜。答曰,省疏具悉。其在事體,果甚未安,不必詢問,依此定典。
戊辰八月初五日辰時,上詣勤政殿月臺。景慕宮秋享大祭香祝親傳入侍時,行都承旨趙成夏,左承旨趙采夏,右承旨李炳敎,左副承旨金聲根,右副承旨洪遠植,同副承旨吳夏泳,假注書金禹鉉·鄭顯英,記事官朴定陽·李源逸,檢校直提學趙寧夏·李載冕,檢校直閣李世用,檢校待敎趙慶鎬,玉堂缺。以次侍立。時至,通禮跪啓請外辦。上具翼善冠·衮龍袍,乘輿出永化門。藥房提調金世均,副提調趙成夏,進前問候訖,由崇陽門,入勤政門,詣勤政殿月臺,通禮跪啓請降輿。上降輿,通禮導上詣褥位,南向立,引儀引獻官上護軍徐戴淳,陞詣褥位之左,香室官員,奉香祝,跪授承旨,承旨東向跪進。上受之,以授戴淳,戴淳跪受興,通禮導上降詣祗送位,戴淳奉香祝,由正路出,通禮跪啓請鞠躬。上鞠躬,香祝過後,上平身,大臣進前問候訖,上入小次。少頃,通禮跪啓請出次,上出次,乘輿,由勤政門,入崇陽門,承旨請出標信,解嚴,上還內。諸臣以次退出。
上在景福宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右承旨李炳敎,右副承〈旨〉洪遠植,今日不爲仕進,竝卽牌招,何如?傳曰,允。
又啓曰,檢閱崔鳳九,由限已過,卽爲牌招入直,何如?傳曰,允。
傳曰,禮房承旨,與右承旨,分詣受香,諸處奉審摘奸以來。
傳曰,金吾堂上許遞,政官牌招開政。
政院啓曰,卽者工曹郞廳來言,今此幸行時,堂上一員,當爲隨駕,而判書金益文,參判兪致崇,俱有身病,參議金有喜在外,不得進參云,判書·參判,竝卽牌招,何如?傳曰,允。
傳曰,經筵藝文提學有闕之代,今日政差出。
傳曰,工曹堂上,竝許遞,今日政差出。
弘文館啓曰,校理李載純,以禁衛營從事官,今日軍布捧上時,晝仕出去之意,敢啓。傳曰,知道。
又啓曰,下番闕直,事甚未安。修撰吳長善,卽爲牌招入直,何如?傳曰,允。
政院啓曰,注書趙漢益,自鄕上來云,卽爲牌招察任,何如?傳曰,允。
又啓曰,假注書金禹鉉,身病猝重,勢難察任,今姑改差,何如?傳曰,允。
金禹鉉改差,代以洪健植爲假注書。
政院啓曰,大司憲李參鉉牌不進,執義金錫輔,掌令金德興·朴萬周,持平李·李源鼎在外,監察茶時之意,敢啓。傳曰,知道。
以大司諫李寅卨,獻納李容萬,正言李龍雨牌不進罷職傳旨,傳曰,只推。
傳曰,發遣吏郞,諸執事,淸齋與否,摘奸以來。
奎章閣啓曰,景慕宮望廟樓,今秋大奉審,無頉之意,敢啓。傳曰,知道。
政院啓曰,卽者檢閱朴定陽,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱崔鳳九牌不進罷職傳旨,傳曰,只推。
政院啓曰,左右史不可不備,檢閱崔鳳九,旣有只推之命,更爲牌招入直,何如?傳曰,允。
議政府啓曰,北閫加年之限,今又滿矣。此帥臣茂著之績,蔚有軍民之誦,此時遞易,不可無存商者,北兵使鄭歧源,更加一年仍任,俾責終始之效,何如?傳曰,允。
又啓曰,華留箇滿狀,今旣報府矣。此守臣之終始茂績,已多入聞,而且念營建木物之需用是府者,尙有未畢處,此時遞易,委屬可悶,水原留守李景夏,限麥秋仍任,俾爲竣事之地,何如?傳曰,允。
吏曹啓曰,大逆不道罪人乃亨,居生於全羅道全州府云,當爲降邑號。而肇慶廟·慶基殿,皆在於本府,事體莫重,依陵寢所在邑例,不得降號。大逆不道罪人德基,居生於京畿朔寧郡云,朔寧郡守,降爲縣監,何如?傳曰,允。
御營廳啓曰,本廳字內興仁之門北邊體城頹圮處,今月初七日爲始,改築之意,敢啓。傳曰,知道。
左承旨趙采夏書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事進排官佾舞工人摘奸則無頉。仍詣木覓山,神位版奉審則無頉,祭物·祭器·祭井看審則精潔,諸執事進排官摘奸則無頉。仍詣漢江壇,壇上神位版奉審則無頉,祭物·祭器看審則精潔,諸執事進排官摘奸則無頉。還詣南壇享所,仍留監祭,待將事神位版還奉安後,復命之意,敢啓。傳曰,知道。
傳曰,開政命下之後,吏曹三堂之偃然稱病,極涉未安,吏曹判書·參判竝從重推考,參議,施以罷職之典。
吏曹啓目,前虞候權諿名字,改以命圭,前縣令崔漢祖名字,改以漢喆,折衝李元根名字,改以泰儀事,爲等如告狀,令藝文館給帖,何如?啓,依允。
上在景福宮。停常參·經筵。
政院啓曰,來十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右承旨李炳敎,同副承旨吳夏泳,今日不爲仕進,竝卽牌招,何如?傳曰,允。
傳曰,禮房承旨,馳詣受香諸處,奉審摘奸以來。
以檢閱崔鳳九再牌不進罷職傳旨,傳曰,只推。
以檢閱朴定陽牌不進罷職傳旨,傳曰,只推。
政院啓曰,行吏曹判書金炳喬,參判李會淳,參議李承五牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。
傳曰,吏曹參議有闕之代,前望入之。
傳曰,再明日眞殿茶禮,當自內親行矣,該房知悉。時原任大臣·宗親·儀賓·諸閣臣·儒臣·二品以上入參。
政院啓曰,左右史不可不備,校閱朴定陽·崔鳳九,旣有只推之命,竝卽牌招,推移入直,何如?傳曰,允。
又啓曰,今此幸行時,本院印信,當爲齎去,禮曹印信一顆,留院取用,何如?傳曰,允。
又啓曰,卽者吏曹郞廳來言,丹城縣監鄭基永,彦陽縣監李文欽,兩司當爲署經,而諫院則雖已署經,憲府則執義金錫輔,掌令金德興·朴萬周,持平李·李源鼎在外,只有大司憲李參鉉一員,不得備員署經云,何以爲之?敢稟。傳曰,一司除署經。
有政。吏批,行吏曹判書金炳喬進,參判李會淳牌不進,參議未差。
以趙定熙爲修撰,韓啓源爲工曹判書,南廷順爲參判,李周哲爲判義禁,金炳弼爲知經筵,金有淵·金健爲知義禁,姜蘭馨爲同義禁,朴承輝爲藝文提學,兪致善爲內醫提調。
兵批,同知單崔潤恒。
吏曹參議前望入之。鄭範朝落點。
政院啓曰,大司憲李參鉉牌不進,執義金錫輔,掌令金德興·朴萬周,持平李·李源鼎在外,監察茶時之意,敢啓。傳曰,知道。
以大司諫李寅卨,獻納李容萬,正言李龍雨牌不進罷職傳旨,傳曰,只推。
以右承旨李炳敎牌不進罷職傳旨,傳曰,只推。
禮曹啓曰,臣世均上疏批旨內,其在事體,果甚未安矣,不必詢問,依此定典事,命下矣。幸行節目,從陵寢序次,改修正以入之意,敢啓。傳曰,知道。
兵曹啓曰,在前經宿幸行時,曜金門·通化門,出宮日仍閉,回鑾日開門,而今此經宿幸行時,神武門,依例仍閉,回鑾日,當爲開門,而見今工匠出入之時,不可依例仍閉矣。今番則與各門一體開閉之意,敢啓。傳曰,知道。
以廣州留守閔致久狀啓,今此幸行時,以祗迎,出往楊州事,傳曰,中軍代主將司令。
議政府啓曰,年前畿內還簿釐正後,分留之法,至今遵行,而第念當年半留之穀,卽前秋所糴,而明春將分者也。首尾三載之間,自不無雀鼠之所耗,霧露之所傷矣。每於七八月之交,預爲分給,歲以爲常,則在還民,不爲無惠,在朝家陰雨之備,亦無疎虞之慮,以此著式施行之意,分付,何如?傳曰,允。
訓鍊都監啓曰,今此幸行時,隨駕武藝別監一百五十二人,饌價錢每人每日各三錢,門旗手二十七名,每名每日各一錢五分,依例分給之意,敢啓。傳曰,知道。
御營廳啓曰,本廳千摠李宓熙,身病甚重,勢難察任,改差,何如?傳曰,允。
禁衛營啓曰,木覓山烽臺東邊第二城廊近處,體城七間頹圮處,今已畢築,把守軍撤罷,女牆仍爲始役之意,敢啓。傳曰,知道。
又啓曰,幸行時,神武門,哨官金樂瀅,哨官三十名,春生門別武士金昌實,哨官二十名,新營千摠許奎,哨官李在完,敎鍊官宋應弼,別破陣二名,標下軍三十名,三軍府騎士將李完永,騎士二十五人,標下軍一名,東營把摠趙文奎,哨官朴承儀,哨軍三十名,南別營哨官鄭海植,別騎衛一人,攔後牙兵五名,火藥庫哨官李貞祐,別破陣八名,兼別破陣六名率領入直之意,敢啓。傳曰,知道。
上在景福宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
以檢閱朴定陽·崔鳳九牌不進罷職傳旨,傳曰,只推。
兵曹啓曰,今此幸行時,左邊捕盜大將李鍾承,以西班陪從隨駕矣。在前如此之時,有他邊大將兼察之例,回鑾間右邊捕盜大將李元熙,姑令兼察,何如?傳曰,允。
政院啓曰,因兵曹草記,今此幸行時,左邊捕盜大將李鍾承,以西班陪從隨駕矣。在前如此之時,有他大將兼察之例,回鑾間右邊捕盜大將李元熙,姑令兼察事,允下矣。兼察左邊捕盜大將李元熙,卽爲牌招聽傳敎,何如?傳曰,允。
弘文館啓曰,修撰趙定熙,卽爲牌招察任,何如?傳曰,允。
政院啓曰,大司憲李參鉉牌不進,執義金錫輔,掌令金德興·朴萬周,持平李·李源鼎在外,監察茶時之意,敢啓。傳曰,知道。
以大司諫李寅卨,獻納李容萬,正言李龍雨牌不進罷職傳旨,傳曰,只推。
傳曰,明日出宮內門路,以崇陽門爲之。
扈衛廳啓曰,臣承命留都,一依兵曹事目,今日申時量結陣扈衛之意,敢啓。傳曰,知道。
奎章閣啓曰,守宮檢校直提學金炳德,待開門牌招,何如?傳曰,允。
三軍府啓曰,卽接訓鍊都監所報,則今八月初九日習陣日次,而幸行相値,不得行操云矣,敢啓。傳曰,知道。
議政府啓曰,關西道帥臣加年之限,行且不遠矣。淸愼自持,全省賴安,誠勤所到,衆務畢擧,此已是大小民情之咸惜其去,而今夏極備之餘,迎送之弊,亦不可不念。平安監司朴珪壽,兵使李容象,竝限麥秋仍任,俾爲終始成效之地,何如?傳曰,允。
訓鍊都監·禁衛營·御營廳啓曰,東關王廟東邊墻垣十二間,西邊墻垣十五間頹圮處,今已畢築之意,敢啓。傳曰,知道。
上在綏陵齋室。停常參·經筵。
大駕詣廟洞晝停所入幕次後,藥房·內閣·政院·玉堂口傳問安。答曰,知道。
仍詣綏陵,入齋室後,宗親·儀賓·藥房·內閣·政院·玉堂·朝廷·二品以上·六曹堂上口傳問安。答曰,知道。
健元陵·崇陵·綏陵·景陵親祭,還入齋室後,宗親·儀賓·藥房·內閣·政院·玉堂·朝廷·二品以上·六曹堂上口傳問安。答曰,知道。
大王大妃殿·王大妃殿·大妃殿,守宮假承旨·兼遣承旨口傳夕問安。答曰,知道。
傳曰,都承旨,馳詣宗廟,奉審以來。
傳曰,檢校待敎趙慶鎬,馳詣懿陵,奉審以來。
傳曰,檢校待敎鄭範朝,馳詣泰陵·康陵,奉審以來。
傳曰,京畿監司,率各務差使員,待令于陵所。
傳曰,檢校典翰李根秀,馳詣局內諸陵,奉審以來。
傳曰,京畿監司,率各務差使員,還宮時待令于晝停所。
傳曰,綏陵·景陵辭陵禮,當於明日爲之矣,該房知悉。
傳曰,隨駕軍兵,令各其營乾犒饋。
政院啓曰,禮貌官來言,百官稟旨就次。傳曰,知道。
三軍府啓曰,卽接禁衛營所報,則今八月初十日習陣日次,而幸行相値,不得行操云矣,敢啓。傳曰,知道。
議政府啓曰,完伯行將箇滿,而此道臣按藩以來,許多施措,蔚然有聲聞之不可揜者,願留之狀,式日斯至矣。茂績旣如此,群情又如彼,全羅監司徐相鼎,待苽限更加一年仍任,俾爲責效之地,何如?傳曰,允。
兵曹啓曰,謹依下敎,隨駕軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵及武藝別監等處,乾犒饋分給之意,敢啓。傳曰,知道。
禁衛營啓曰,謹依下敎,隨駕軍兵等處,乾犒饋分給之意,敢啓。傳曰,知道。
健元陵親祭時,亞獻官領議政金炳學,終獻官興寅君最善,贊禮禮曹判書金世均,典祀官奉常正趙性鶴,陵司參奉李周憲,執禮校理李世用,執尊訓鍊正閔謙鎬,大祝副應敎鄭顯裕,祝史副校理徐奭輔,齋郞檢閱李源逸,贊者假引儀安亨植,兼引儀李漢鎭,謁者假引儀李成學·李根脩,贊引假引儀金用鍊·金載舜,祭監監察呂善驥·徐中輔。
崇陵親祭時,亞獻官大院位,終獻官領議政金炳學,贊禮禮曹判官金世均,典祀官副司果金養默,陵司參奉黃建休,執禮副校理李世用,執尊訓鍊正閔謙鎬,大祝應敎鄭顯裕,祝史,副校理徐奭輔,齋郞檢閱李源逸,贊者假引儀安亨植,兼引儀李漢鎭,謁者假引儀李成學·李根脩,贊引假引儀金用鍊·金載舜,祭監監察呂善驥·徐中輔。
綏陵親祭時,亞獻官大院位,終獻官領議政金炳學,贊禮禮曹判書金世均,典祀官直講張皓根,陵司參奉李秀殷,執禮副校理李世用,執尊訓鍊正閔謙鎬,大祝副應敎鄭顯裕,祝史校理徐奭輔,齋郞檢閱李源逸,贊者假引儀安亨植,兼引儀李漢鎭,謁者假引儀李成學·李根脩,贊引,假引儀金用鍊·金載舜,祭監監察呂善驥·徐中輔。
景陵親祭時,亞獻官大院位,終獻官判府事李裕元,贊禮禮曹判書金世均,典祀官副司果金養默,陵司參奉韓鎭泰,執禮校理李世用,執尊訓鍊正閔謙鎬,大祝副應敎鄭顯裕,祝史,校理徐奭輔,齋郞檢閱李源逸,贊者假引儀安亨植,兼引儀李漢鎭,謁者假引儀李成學,假引儀李根脩,贊引假引儀金用鍊·金載舜,祭監監察呂善驥·徐中輔。
戊辰八月初九日卯時,上詣眞殿。茶禮親行入侍時,行都承旨趙成夏,左承旨趙采夏,右承旨李炳敎,左副承旨金聲根,右副承旨洪遠植,同副承旨吳夏泳,記事官趙漢益,假注書洪健植,記事官朴定陽·崔鳳九·李源逸,檢校直提學趙寧夏·李載冕,檢校直閣李世用,檢校待敎鄭範朝·趙慶鎬,玉堂缺。以次侍立。時至,通禮跪啓請出次。上具翼善冠·衮龍袍,出齋殿,通禮導上詣版位,行四拜禮,陞詣盥洗位。上盥洗,仍詣第一室尊所,承旨監盞。上入詣神位前,通禮跪啓請跪,上跪,承旨奉香奉罏,上三上香,承旨奉盞跪進。上執盞,以授承旨,奠于案上,連獻三盞,次詣各室,行禮如上儀,通禮導上降復位,行四拜禮,通禮跪,啓禮畢,大臣進前問候訖,上還入齋殿。諸臣以次退出。
戊辰八月初九日卯時,大駕詣健元陵·崇陵·綏陵·景陵親祭幸行入侍時,行都承旨趙成夏,左承旨趙采夏,右承旨李炳敎,左副承旨金聲根,右副承旨洪遠植,同副承旨吳夏泳,記事官趙漢益,假注書洪健植,記事官朴定陽·崔鳳九·李源逸,檢校直提學趙寧夏·李載冕,檢校直閣李世用,檢校待敎鄭範朝·趙慶鎬,玉堂缺。以次隨駕,上具軍服乘座馬,出永化門。藥房提調金世均,副提調趙成夏,進前問候訖。由崇陽門,出光化門宣傳官跪稟旗幟三行分立行鼓進發,至宗廟大門外,降馬步過,還乘馬。傳曰,都承旨,馳詣宗廟,奉審以來。出傳敎出興仁之門外,宣傳官跪稟鳴金二下大吹打,至雨裝峴。傳曰,檢校待敎趙慶鎬,馳詣懿陵,奉審以來。出傳敎通禮跪啓請降馬,乘轎,上降馬,乘轎。以人夫奉駕踰峴,至廟洞晝停所,宣傳官跪稟旗幟分列左右,鳴金,三下吹打止,通禮跪啓請降轎,上降轎入幕次。傳曰,檢校待敎鄭範朝,馳詣泰陵·康陵,奉審以來。出傳敎少頃,兵曹判書進軍令,命三吹,通禮跪啓請外辦,上出次,乘座馬至健元陵洞口,宣傳官跪稟旗幟分列左右,鳴金三下吹打止,至降輿所,通禮跪啓請降馬,上降馬乘輿,入齋室。傳曰,檢校典翰李根秀,馳詣局內諸陵,奉審以來。出傳敎傳曰,隨駕軍兵,令各其營乾犒饋。少頃,通禮跪啓請出次。上改具翼善冠·黲袍·烏犀帶·黑皮靴以出,乘輿,至健元陵紅箭門外,降輿,詣版位,行四拜禮,仍詣陵上奉審。上望見景陵敎曰,曲墻後及文武石後,有莎草汰落之痕乎?禮曹判書金世均進前奏曰,頃因陵官所報,修改之節目,自臣曹,以今月十六日已爲擇日,啓下矣。上曰,唯。仍詣碑閣奉審訖,入小次,親祭時至,贊禮導上詣版位,行四拜禮,仍詣神位前。上三上香,執爵·獻爵如儀,大祝進跪讀祝訖,贊禮導上降復位,亞獻官領議政金炳學,行亞獻禮,終獻官興寅君最應,行終獻禮訖。上行四拜禮,仍詣望燎位,望燎訖。贊禮跪啓禮畢,上還入小次。少頃,上詣版位,行辭陵禮,出紅箭門外,大臣進前問候訖,通禮跪啓請乘輿。上乘輿,詣崇陵紅箭門外,降輿,詣版位行四拜禮,仍詣陵上奉審,碑閣奉審訖。入小次,親祭時至,贊禮導上詣版位,行四拜禮,仍詣神位前,三上香,執爵·獻爵如儀,大祝進跪讀祝訖。上降復位,亞獻官大院君,終獻官金炳學,行禮如儀。上行四拜禮,仍詣望燎位,望燎訖。上詣版位行辭陵禮,出紅箭門,乘輿詣綏陵紅箭門外,降輿,詣版位,行四拜禮訖。入小次,親祭時至,上詣版位,行四拜禮,三上香,執爵·獻爵如儀,亞獻官大院君,終獻官金炳學,行禮如儀,仍詣望燎位,望燎訖。出紅箭門,乘輿,詣景陵紅箭門外,降輿,就版位,行四拜禮訖。入小次,親祭時至,行禮竝如上儀,亞獻官大院君,終獻官判府事李裕元,行禮如儀,仍行望燎訖,出紅箭門外,乘輿入齋室。傳曰,綏陵·景陵辭陵禮,當於明日爲之矣,該房知悉。出傳敎諸臣以次權退。
上在景福宮。停常參·經筵。
經宿後,宗親·儀賓·內閣·政院·玉堂·朝廷·二品以上·六曹堂上口傳問安。答曰,知道。
藥房都提調金炳學,提調金世均,副提調趙成夏啓曰,仙寢祗謁,齋室經宿,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜,臣等不任區區下忱,敢此問安。竝爲仰稟。答曰,知道。卿等不必入侍矣。
綏陵·景陵展拜,還入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿·中宮殿,守宮藥房·閣臣·承旨·玉堂口傳問安。答曰,知道。留都三品以上單子問安。答曰,知道。
大駕還詣晝停所入幕次後,藥房·內閣·政院·玉堂口傳問安。答曰,知道。
仍謁東關王廟,奠酌禮,還入幕次後,宗親·儀賓·藥房·內閣·政院·玉堂·朝廷·二品以上·六曹堂上口傳問安。答曰,知道。
還宮後,宗親·儀賓·藥房·內閣·政院·玉堂·朝廷·二品以上·六曹堂上口傳問安。答曰,知道。
傳曰,隨駕軍兵之露處經夜,不無傷病之慮,遣宣傳官,一一摘奸,仍爲勞問以來。
政院啓曰,議政府郞廳來言,今日賓廳日次,而幸行相値,不得來會云矣,敢啓。傳曰,知道。
傳曰,自陵洞口,至興仁之門外,捧上言。傳曰,京畿監司,率各務差使員入侍。
傳曰,健元陵親祭時,亞獻官以下,崇陵·綏陵·景陵親祭時,終獻官以下,別單書入。
傳曰,隨駕軍兵,令各其營乾犒饋。
傳曰,左承旨,馳詣宗廟,奉審以來。
傳曰,東關王廟奠酌禮時,贊禮以下,別單書入。
傳曰,親祭時及奠酌禮時,禮房承旨加資。
奎章閣啓曰,大駕今已還宮,守宮檢校直提學金炳德,依定式減下,何如?傳曰,允。
弘文館啓曰,大駕今已還宮,守宮檢校副提學兪致善,依定式減下,何如?傳曰,允。
三軍府啓曰,卽接御營廳所報,則今八月十一日習陣日次,而回鑾翌日,有停操之例,不得行操云矣,敢啓。傳曰,知道。
東關王廟奠酌禮親行時,進幣官兵曹判書金壽鉉,奠幣官兵曹參議申橚,贊禮禮曹判書金世均,典祀官奉常正趙性鶴,廟司參奉表長鉉,執禮校理李世用,執尊訓鍊副正申鼎熙,大祝訓鍊正閔謙鎬,盥洗位都摠都事李昌會,都摠經歷李翰榮,爵洗位都摠都事蔡奎常,宣傳官鄭永澤,協律郞武兼具德魯,掌牲令武兼鄭暢鉉,贊者引儀李宗赫·李熙藻,謁者兼引儀李浩德·金用鍊,贊引假引儀李根脩·金載舜,祭監監察李周夏·徐中輔。
戊辰八月初十日卯時,大駕自綏陵齋室,還宮,東關王廟奠酌禮幸行入侍時,行都承旨趙成夏,左承旨趙采夏,右承旨李炳敎,左副承旨金聲根,右副承旨洪遠植,同副承旨吳夏泳,記事官趙漢益,假注書洪健植,記事官朴定陽·崔鳳九·李源逸,檢校直提學趙寧夏·李載冕,檢校直閣李世用,檢校待敎鄭範朝·趙慶鎬,玉堂缺。以次隨駕,上具翼善冠·黲袍·烏犀帶,乘輿出齋室,藥房提調金世均,副提調趙成夏,進前問候訖,詣綏陵紅箭門外,降輿,詣版位行四拜禮訖,仍詣陵上奉審,陵上午方莎草少許,似有土漏而微縮處。上曰,禮判進前。世均進前。上曰,莎草之如是處,何以爲之乎?世均曰,陵上修改之節,大則政府以下監董,小則自本陵陵官,從便修補矣。上曰,然則分付陵官,使之從便修補,可也。世均曰,謹當申飭於本陵官矣。上乘輿,詣景陵紅箭門外,降輿,詣版位行四拜禮,仍詣陵上奉審訖,還入幕次。傳曰,健元陵親祭時,亞獻官以下,崇陵·綏陵·景陵親祭時,終獻官以下,別單書入。出傳敎傳曰,隨駕軍兵之露處經夜,不無傷病之慮,宣傳官一一摘奸,仍爲勞問以來。出傳敎傳曰,自陵洞口至興仁之門外,捧上言。出傳敎少頃,通禮跪啓請外辦,上具軍服,乘輿,出作門外,宣傳官跪稟旗幟三行分立鳴金二下大吹打,通禮跪啓請降輿乘馬。上降輿乘馬,進發,至廟洞晝停所,宣傳官跪稟旗幟分列左右鳴金三下吹打止,通禮跪啓請降馬,上降馬入幕次。少頃,兵曹判書進軍令,命三吹,通禮跪啓請出次。上出次,乘座馬,宣傳官跪稟旗幟三行分立鳴金二下大吹打,進發,至東關王廟大門外,宣傳官跪稟旗幟分列左右鳴金三下吹打止,通禮跪啓請降馬乘輿,上降馬乘輿入幕次。少頃,通禮跪啓請出次,上仍具軍服以出,通禮導上詣褥位,行再拜禮,仍詣廟內奉審,東西碑閣奉審訖,還入幕次。奠酌禮時至,通禮跪啓請出次。上改具甲冑,盥洗以出,贊禮導上入自正門,詣版位,行再拜禮,在位者皆四拜,贊禮導上詣神座前跪,承旨奉香奉罏。上三上香,進幣官以篚幣跪進,上執幣,以授奠幣官,奠幣官奠于靈座前。上俯伏·興·平身,贊禮導上詣尊所,承旨擧羃上還詣靈座前跪,承旨奉爵跪進,上執爵,以授承旨,奠于靈座前。上俯伏·興少退跪,大祝進跪讀祝訖,贊禮導上降復位,行再拜禮,在位者皆四拜。上行再拜禮,仍詣望燎位,望燎訖。配位獻官申命淳,門神獻官金箕錫,行禮如儀,贊禮跪啓禮畢,大臣進前問候訖。炳學曰,邇來班儀,每不成樣。臣之未能董飭,固已惶悚,而今日奠酌禮時,各司郞官,全不進參,屢度催促,不過若而人而止,至於西班則只有惠郞一人,事體道理,豈敢若是?以若各差備隨駕進及各司入直外,竝捧現告,令該府,拿問處之,何如?上曰,竝罷職。出擧條上還入幕次,兵曹判書進軍令,命三吹,通禮跪啓請外辦。上改具軍服,乘輿,出廟大門外,降輿乘馬,宣傳官跪稟旗幟三行分立鳴金二下大吹打,進發,至興仁之門,宣傳官跪稟鳴金三下吹打止,入興仁之門,至宗廟前路,降馬,步過,還乘馬。傳曰,左承旨,馳詣宗廟,奉審以來。進發,至光化門外,宣傳官跪稟旗幟分列左右,由光化門入崇陽門,通禮跪啓請降馬乘輿,上降馬乘輿,宣傳官請出信箭,解嚴,上還內。諸臣以次退出。
上在景福宮。停常參·經筵。
幸行翌日,大殿,宗親·儀賓·藥房·內閣·政院·玉堂口傳問安。答曰,知道。朝廷·二品以上·六曹堂上·大司諫單子問安。答曰,知道。
大王大妃殿·王大妃殿·大妃殿·中宮殿,藥房·內閣·政院·玉堂口傳問安。答曰,知道。
藥房提調金世均,副提調趙成夏啓曰,日吉辰良,祗謁仙寢,回鑾萬安,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如,臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,合辭方張之時,憲府無詣臺之員,事甚未安。除在外外,呈告人員,竝卽牌招,何如?傳曰,允。
又啓曰,卽者義禁府都事來言,今此幸行時,衛外擊錚罪人李禹範等二十一名,竝移送秋曹云矣,敢啓。傳曰,知道。
兵曹啓曰,今番幸行時,隨駕將校·軍兵各差備等犒饋,依定式以乾物分給之意,敢啓。傳曰,知道。
又啓曰,謹依下敎,隨駕軍兵等處,乾犒饋分給之意,敢啓。傳曰,知道。
訓鍊都監啓曰,今番幸行時隨駕將官·將校·軍兵及武藝別監等犒饋,依定奪以乾物磨鍊分給之意,敢啓。傳曰,知道。
又啓曰,謹依下敎,隨駕將官·將校·軍兵及武藝別監等處,乾犒饋分給之意,敢啓。傳曰,知道。
禁衛營啓曰,隨駕本營將官·將校·軍兵等處,依定奪,乾犒饋磨鍊分給之意,敢啓。傳曰,知道。
又啓曰,謹依下敎,隨駕軍兵等處,乾犒饋分給之意,敢啓。傳曰,知道。
御營廳啓曰,隨駕將官及駕前別抄將校·軍兵等處,依定奪,乾物犒饋磨鍊分給之意,敢啓。傳曰,知道。
又啓曰,謹依下敎,隨駕軍兵等處,乾犒饋分給之意,敢啓。傳曰,知道。
摠戎廳啓曰,今番幸行時,隨駕將校·軍兵等處,乾犒饋依定式磨鍊分給之意,敢啓。傳曰,知道。
傳曰,政官牌招開政。
傳曰,春秋幸行時上言,令該曹關問各該道臣,詳査啓聞後,吏·禮判就議廟堂,回啓以入事,著爲定式。
政院啓曰,兵曹判書金壽鉉,以亡妻移葬事,楊根地今方出去矣。所佩命召,何以爲之?敢稟。傳曰,仍佩往來。
又啓曰,卽者修撰吳長善,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,都承旨許遞,前望入之。
承旨前望入之。李裕膺落點。
兵曹口傳政事,護軍趙成夏。
注書趙漢益病,代以李元祺爲假注書。
弘文館啓曰,修撰趙定熙·李纘夏,竝卽牌招察任,何如?傳曰,允。
吏曹啓曰,校檢金載瓛,除拜後過限未肅拜,改差,何如?傳曰,允。
兵曹啓曰,謹依下敎,陣上致斃禁軍馬一匹,給價備立之意,敢啓。傳曰,知道。
司僕寺啓曰,判書李鎬臣,主簿金炳儒,竝姑爲仍任,何如?傳曰,允。
政院啓曰,明日傳香禮房承旨,當爲齋宿,左承旨趙采夏,所當牌招,拘於廳規,不得請牌,何以爲之?敢稟。傳曰,牌招。
政院啓曰,大司憲李參鉉牌不進,執義金錫輔,掌令金德興·朴萬周,持平李·李源鼎在外,監察茶時之意,敢啓。傳曰,知道。
議政府啓曰,卽見全羅監司徐相鼎所報,則順天大同燒沈米太千餘石,固當改色上納,而兩麥失稔,又値巨浸,窮蔀民力,末由責捧云矣。此時民勢有難以本色辦納,特許詳定代錢,俾爲紓力之地,何如?傳曰,允。
又啓曰,卽見咸鏡監司李興敏狀啓,則吉州牧別砲二百名之設置,專爲防守,而餉需不可不備。故先自本牧廩俸中,措辦五百石,而本州出身許活,自願出義,備納五百石,以準折米一千之數,名以別餉穀,如法分留,全耗會錄,半留條恒貯海倉,每歲末磨勘巡營事,請令廟堂稟旨分付矣。設砲而嚴海防,捐俸而備餉需。此因百里之責,而至於出身許活之出義願納,以若忠義後裔,志事嘉尙,特爲加資,餉穀之分留磨勘,竝依狀請施行,何如?傳曰,允。
以健元陵親祭時,亞獻官以下,崇陵·綏陵·景陵親祭時,終獻官以下,別單,傳曰,健元陵亞獻官領議政金炳學,終獻官興寅君最應,各內下大豹皮一令賜給。贊禮金世均,執禮李世用,執尊閔謙鎬,大祝鄭顯裕,竝加資。典祀官趙性鶴,陵司李周憲,祝史徐奭輔,齋郞李源逸,贊者李宗赫·李熙藻,謁者李浩德·金用鍊,贊引李根脩·金載舜,祭監呂善驥·徐中輔,令鄭承源,參奉李周憲,各兒馬一匹賜給。
崇陵終獻官領議政金炳學,內下大豹皮一令賜給。贊禮金世均,執禮李世用,執尊閔謙鎬,大祝鄭顯裕,竝加資。典祀官金養默,陵司黃建休,祝史徐奭輔,齋郞李源逸,贊者李宗赫·李熙藻,謁者李浩德·金用鍊,贊引李根修·金載舜,祭監呂善驥·徐中輔,令李鼎和,參奉黃建休,各兒馬一匹賜給。綏陵終獻官領議政金炳學,內下大豹皮一令賜給。贊禮金世均,執禮李世用,執尊閔謙鎬,大祝鄭顯裕,竝加資。典祀官張皓根,陵司李秀殷,祝史徐奭輔,齋郞李源逸,贊者李宗赫·李熙藻,謁者李浩德·金用鍊,贊引李根修·金載舜,祭監呂善驥·徐中輔,令李觀在,參奉李秀殷,各兒馬一匹賜給。景陵終獻官判府〈事〉李裕元,內下大豹皮一令賜給。贊禮金世均,執禮李世用,執尊閔謙鎬,大祝鄭顯裕,竝加資。典祀官金養默,陵司韓鎭泰,祝史徐奭輔,齋郞李源逸,贊者李宗赫·李熙藻,謁者李浩德·金用鍊,贊引李根秀·金載舜,祭監呂善驥·徐中輔,直長李象先,參奉韓鎭泰,左通禮李基鎬,右通禮尹致和,贊儀安泌,東西唱引儀李宗赫·李熙藻,奉禮崔在淵,香陪官金觀孝,祭文正書忠義柳令均,各兒馬一匹賜給。其餘奏時官·守僕員役·守護軍等,竝依判下施賞。
以東關王廟奠酌禮時贊禮以下別單。
傳曰,贊禮金世均,執禮李世用,大祝閔謙鎬,竝加資。進幣官金壽鉉,配位獻官申命淳,各內下虎皮一令賜給。奠幣官申橚,門神獻官金箕錫,各內下鹿皮一令賜給。典祀官趙性鶴,贊者李宗赫·李熙藻,謁者李浩德·金用鍊,贊引李根脩·金載舜,祭監李周夏·徐中輔,左通禮李基鎬,右通禮尹致和,贊儀安泌,東西唱引儀李宗赫·李熙藻,奉禮崔在淵,香陪官金觀孝,祭文正書忠義柳令均,各兒馬一匹賜給。廟司表長鉉,執尊申鼎熙,盥洗位李昌會·李翰榮,爵洗位蔡奎常·鄭永澤,協律郞具德魯,掌牲令鄭暢鉉,配位大祝李根豐,祝史趙贄顯,齋郞李克烈,門神大祝權贊鍾,祝史韓衡履,齋郞白南卨,廟司表長鉉·全完根,各上弦弓一張賜給。其餘奏時官·守僕員役等,竝依判下施賞。
傳曰,今番賞典中一人,雖兼數事,毋得疊授。
有政。吏批,行判書金炳喬,參判李會淳式暇,參議鄭範朝進。
吏批啓曰,行判書金炳喬,參判李會淳竝式暇,小臣獨政未安,何以爲之?敢稟。傳曰,只出緊任。
以趙準永爲副應敎,李晩耆爲校理,禮曹判書金世均,今加正憲,左承旨趙采夏,今加嘉善,校理李世用,訓鍊正閔謙鎬,副應敎鄭裕顯已上,今加通政,已上加資事,承傳,平安監司朴珪壽,限麥秋仍任事,承傳,通政李錫珀,今加崇政,年一百,依法典加資。
兵批,同知單車元植,同知加設單李錫珀,平安兵使李容象,限麥秋仍任事,承傳,假內乘梁柱翼減下事,承傳。
兵曹判書金壽鉉疏略曰,臣今將移窆妻山于楊根地,而兼行嬴博之葬,則臨壙一慟,非徒情理固然,家無幹蠱,臣不得不終始照檢,而竣事之頃,動費時日矣。伏乞特遞臣本兵之任。答曰,省疏具悉。卿其勿辭,從便往來。
修撰吳長善疏。答曰,省疏具悉。爾其勿辭往護。
上在景福宮。停常參·經筵。
自巳時至未時,灑雨下雨,測雨器水深三分。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳曰,吏曹參判有闕之代,前望入之。
吏曹參判前望入之。張仁遠落點。
傳曰,日前奠酌禮不參之人,竝卽罷職,有所處分,而更思之,則幸行回鑾時,城外祗迎與奠酌禮入參,此是道理也,則豈可有責備也?竝爲分揀。
傳曰,摠管,竝許遞,前望入之。
摠管前望入之。都摠管,韓正敎·李源命·朴承輝·尹正求·金益文·李豐翼·崔遇亨·兪致善·金在顯·朴永輔落點。
弘文館啓曰,副應敎趙準永,校理李晩耆,竝卽牌招察任,何如?傳曰,允。
又啓曰,下番闕直,事甚未安。副修撰李纘夏,卽爲牌招入直,何如?傳曰,允。
政院啓曰,假注書洪健植,身病猝重,勢難察任,今姑改差,何如?傳曰,允。
洪健植改差,代以李鳳德爲假注書。
政院啓曰,明日傳香禮房承旨,當爲齋宿,行左承旨趙采夏,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲李參鉉牌不進,執義金錫輔,掌令金德興·朴萬用,持平李·李源鼎在外,監察茶時之意,敢啓。傳曰,知道。
以大司諫李寅卨,獻納李容萬,正言李龍雨牌不進罷職傳旨,傳曰,只推。
議政府啓曰,舟橋堂上有闕之代,行知敦寧府事李周喆差下,使之察任,何如?傳曰,允。
奉常寺啓曰,各陵園墓秋夕祭享所用藥果煎造後,進上看品藥果二十立封進之意,敢啓。傳曰,知道。
兵曹啓曰,今此幸行時,元內吹車成昌等處,木各一疋題給之意,敢啓。傳曰,知道。
御營廳啓曰,御前前排軍等處賞木分給之意,敢啓。傳曰,知道。
知事申櫶疏略曰,伏以,仙寢親祼,聖孝克伸,鑾蹕穩旋,玉度彌康,懽欣忭祝,大小惟均。仍伏念臣冒叨元戎之任,今三載于玆,責成不爲不久,而曷嘗有毫忽自效乎?風雲儲胥,陰雨備豫,雖在平常之時,將得其人,然後彊場有虎藿之衛,士卒得鳧藻之喜,始可副朝家之注意。況自年前海警以後,干城腹心,委寄尤別,講武耀威,戒律申嚴。此時此任,何等綦重,而乃以臣最無能極不似者,一往瘝隳,其爲國事之憂虞,軍情之解紐,當如何哉?此已臣可去之一大諦也。且臣數年來所蒙被,其隆且摯,往牒罕覩,要務遍歷,率多格外之除,濫秩屢增,遽至亢極之階,藉使臣劣,有幹諝之可取,謀猷之可抹,用臣·任臣,固不當如是專也。而以若空疎,有此驟躐,不惟熙朝器使之失當而已。以聖慈愛欲生之至恩渥澤,豈忍其消受他,不得自陷於罪戾乎?臣本危畏餘生,謹愼一念,淵氷在前,每奉一番除紙,輒增一番震惕,斂約初志,自謂不後於人,顧其所憑恃寵靈,兜攬崇顯,恬若固有不思所以自處者,是誠非愚則妄,無憚無恥,孰甚於此?而亦豈臣素心然也?臣之求解重任,授閑冗秩之斷斷衷赤,未嘗食息自弛,連値事會,不暇言私,訖至于今,尙云晩矣。惟聖慈,天地於臣,父母於臣,哀之憐之,少垂察於臣言之非出表飾,則不待覶縷,必有所矜許矣。臣安得不厚望於終始生成之澤乎?玆敢悉暴血懇,猥瀆崇聽。伏乞聖明,亟遞臣將兵之銜,俾戎政無曠,私分獲全,不勝大願,臣無任云云。答曰,省疏具悉。元戎重任,何可輕遞?益勉干城之責。
判宗正卿李圭徹疏云云。答曰,省疏具悉。所請依施。
吏曹參判李會淳疏云云。答曰,省疏具悉。所請依施。
上在景福宮。停常參·經筵。
政院啓曰,合辭許久闕啓,事甚未安。除在外·差祭外,呈告人員,竝卽牌招,何如?傳曰,允。
又啓曰,右副承旨洪遠植,今日不爲仕進,卽爲牌招,何如?傳曰,允。
備忘記,城津僉使金炳一下直,長弓一張,長箭一部·片箭一部·筒兒一箇賜給。
傳曰,自明日,進講爲之。
兵曹啓曰,龍虎營御前前排巡牢等賞格木,謹依判下,成冊題給之意,敢啓。傳曰,知道。
禁衛營啓曰,駕前前排軍等處,賞木分給之意,敢啓。傳曰,知道。
政院啓曰,明日傳香禮房承旨,當爲齋宿,行左承旨趙采夏,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲李參鉉牌不進,執義金錫輔,掌令金德興·朴萬周,持平李·李源鼎在外,監察茶時之意,敢啓。傳曰,知道。
以大司諫李寅卨牌不進罷職傳旨,傳曰,只推。
以右副承旨洪遠植牌不進罷職傳旨,傳曰,只推。
禮曹啓曰,穆陵,陵上階下汰落及曲墻頹圮處,徽陵,陵上曲墻頹圮處修改,參判臣沈舜澤,兼進監董,惠陵,陵上莎草蹲縮處修改,臣金世均進去監董,元陵,陵上曲墻頹圮處,景陵,陵上曲墻後及文武石後汰落處修改,參議臣金益容兼進監董之意,敢啓。傳曰,知道。
又啓曰,惠陵,陵上莎草修改時,別看役,折衝金弘植差下,使之擧行,何如?傳曰,允。
以慶尙監司吳取善狀啓,密陽府民家漂頹事,傳曰,聞甚矜惻。元恤典外,別加顧助,結構奠接之方,廟堂措辭,分付。
以慶尙監司吳取善狀啓,宜寧縣監徐有英,暗行御史旣已封庫,爲先罷黜。傳曰,令該曹口傳差出,不日下送。
吏曹口傳政事,以李源進爲宜寧縣監。
傳曰,捧納承旨,推考。
吏曹啓目,前監役沈宜永名字,改以喜之,出身沈芝永名字,改以舜之,靑松府使沈樂正名字,〈改以〉能正,出身沈樂五名字,改以能五,前府使沈魯元名字,改以宜弘,武兼沈魯石名字,改以宜奭,沈魯鳳名字,改以宜稷,出身沈魯準名字,改以宜準,沈魯貞名字,改以宜昌,沈魯哲名字,改以宜哲,別軍〈官〉沈遠學名字,改以遠澤,出身沈聖欽名字,改以相欽事,爲等,如告狀,依例令藝文館給帖,何如?啓依允。
行左承旨趙采夏疏云云。答曰,省疏具悉。卿其勿辭行公。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·差祭外,呈告人員,竝卽牌招,何如?傳曰,允。
又啓曰,右承旨李炳敎,左副承旨金聲根,右副承旨洪遠植,今日不爲仕進,竝卽牌招,何如?傳曰,允。
備忘記,義州府尹李建弼下直,長弓一張,長箭一部·片箭一部·筒兒一箇賜給。
傳曰,禮房承旨,馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
傳曰,義州府尹入侍。
禮曹啓曰,纛所,今將移奉矣。移奉吉日時,令日官李秉洪推擇,則今八月二十七日巽時爲吉云。以此日時擧行,而先告事由祭,同日曉頭設行,告安祭,移奉後隨時設行,祝文,令藝文館撰出事,分付,何如?傳曰,允。
政院啓曰,假注書李元祺,身病猝重,勢難察任,今姑改差,何如?傳曰,允。
傳曰,召對爲之。
政院啓曰,卽者吏曹郞廳來言,宜寧縣監李源進,兩司當爲署經,而諫院則雖已署經,憲府則執義金錫輔,掌令金德興·朴萬周,持平李·李源鼎在外,只有大司憲李參鉉一人,不得備員署經云,何以爲之?敢稟。傳曰,一司除署經。
又啓曰,大司憲李參鉉牌不進,執義金錫輔,掌令金德興·朴萬周,持平李·李源鼎在外,監察茶時之意,敢啓。傳曰,知道。
以大司諫李寅卨牌不進罷職傳旨,傳曰,只推。
以左副承旨金聲根牌不進罷職傳旨,傳曰,只推。
宗親府啓曰,明日卽天漢殿望奉審日次,臣鳳儀進詣擧行之意,敢啓。傳曰,知道。
李元祺改差,代以金相龍爲假注書。
議政府啓曰,萊閫加年之限,又將報滿,而邊上軍民,咸願久留,至有抱狀來訴之擧矣。大小群情,有不可不念,慶尙左水使具胄元,更加一年仍任,俾爲責效之地,何如?傳曰,允。
又啓曰,卽見開城留守徐衡淳所報,則關西小米二萬石,今年耗條二千石,依例區劃爲辭矣。支放給代,便成年例,以海西所在丙寅別備穀耗條,依此數劃送之地,何如?傳曰,允。
又啓曰,靑閫瓜滿不遠矣。此帥臣茂著之績,不但爲軍民之所惜去,今當秋事方刈之時,迎送之弊,亦不可不念。南兵使李兼熙,特加一年仍任,俾責終始之效,何如?傳曰,允。
御營廳啓曰,本廳中軍金永求,身病甚重,勢難察任,改差,何如?傳曰,允。
行吏曹判書金炳喬疏云云。答曰,省疏具悉。職是宿硏,義無可辭,卿其勿辭,殫誠平允。
戊辰八月十四日辰時,上御康寧殿。進講,義州府尹同爲入侍時,領議政金炳學,禮曹判書金世均,參贊官吳夏泳,侍讀官張原相,假注書李鳳德,記注官金泰煥,記事官李元用,各持論語第□卷。義州府尹李建弼,以次進伏訖。上曰,史官分左右。仍命義州府尹進前。上曰,卿頃在義州,善治至於仍任,故今復下送,赴任後益勉政治,以副予西顧之念。建弼曰,臣才智庸短,將未知何以對揚,只不勝惶懍矣。炳學曰,果曾善治,義州士民,尙有遺愛。今秋水災之後,聞有再任之命,擧皆攢手,有所恃而不至渙散云,而今此復授,寔出於聖上愛民之情,下去後,想必圖報殊恩矣。仍命義州府尹先退。上誦前受音一遍訖,仍開卷。炳學曰,前受音講誦日久,而尙今貫通,由是勤篤,則文理漸瀜,聖功日進矣。世均讀自顔淵問仁,止雍雖不敏,請事斯語矣。上曰,大註所著程子四勿箴甚好,一回讀之,可也。仍敎曰,小學則四勿箴,在於元大文矣。炳學曰,聖敎誠然矣。世均讀四勿箴訖。仍奏曰,四勿箴,甚要於爲學之方,深留聖念焉。炳學曰,內講之時,頻頻誦讀,甚好矣。上曰,唯。炳學曰,四勿箴,使之一體釋義乎?上,可之。世均,釋義訖。上命授書算于世均。上讀新受音十遍訖。世均,還納書算。世均曰,新受音,又復瀜會,萬萬欽仰矣。上曰,克己云者,卽克其己私之謂乎?世均曰,聖敎至當矣。克己復禮,卽遏人欲存天理者也。人不能克己,何以爲仁乎?復禮之禮字,雖與仁字,似不襯著,禮也者,卽天理之常,而言理則無影形,言禮則有著實。故曰復禮,有君臣則有事君底節文,有父子則有事父之節文,其他皆然。合乎理則卽禮也,而復禮者,全其本心之德者也。上曰,顔子問克己復禮之目,而孔子只以四勿答之,在他人則難曉,而顔子聞一而知之,眞可謂亞聖也,若子路則似不及此矣。世均曰,顔子默識心通,故一聞四勿之訓,便曰請事斯語矣。上曰,誠然矣。若能行此四勿,則果善矣。又敎曰,出門使民,敬也,己所不欲,勿施於人,恕也耶?世均曰,敬是持己之工,恕是及人之工,而內外無怨,敬恕之效也。旣敬旣恕,則自然爲仁矣。上曰,夫子之道,忠恕而已,信乎此矣。又敎曰,顔淵之學,已不待加勉而敬恕,故夫子直以克己復禮,爲答乎?世均曰,問仁則顔·冉同之,而夫子之答不同,顔·冉學問之淺深,於此可知矣。先儒言顔子之學,如創業,仲弓之學,如守成,在於此章小註矣。學問之工,猶尙如此。伏況我殿下克復舊基,重建正衙,先以仁字之義,進講,尤不勝欽仰攢頌之至。昔我太祖,以至仁之聖,啓無疆之運,而今殿下,動法祖宗,祖宗之仁,卽古昔聖王之仁也。堯·舜率天下以仁,殷湯克仁,文王止仁,前聖後聖,其揆一也。殿下法祖宗,學古聖之道,亶在乎是,懋哉懋哉。
戊辰八月十四日未時,上御康寧殿。召對入侍時,參贊官洪遠植,檢校直閣李承純,侍讀官張原相,檢討官李纘夏,假注書李鳳德,記注官金泰煥,記事官李元用,各持通鑑第□卷,以次進伏訖。
上在景福宮。停常參·經筵。
藥房提調金世均,副提調李裕膺啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·差祭外,呈告人員,竝卽牌招,何如?傳曰,允。
又啓曰,議政府郎廳來言,今日賓廳日次,而領議政金炳學,惠陵陵上莎草修改時進去,左議政·右議政未差,不得來會云矣,敢啓。傳曰,知道。
又啓曰,假注書金相龍,昨夜蒙點之後,謂有身病,今日廳坐,不爲仕進,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,從重推考。
兵曹,以鄭雲翼爲御營中軍。
傳曰,召對爲之。
政院啓曰,大司憲李參鉉,執義金錫輔,掌令金德興·朴萬周,持平李·李源鼎在外,監察茶時之意,敢啓。傳曰,知道。
以大司諫李寅卨牌不進罷職傳旨,傳曰,只推。
奎章閣啓曰,景慕宮望廟樓,今望奉審,無頉之意,敢啓。傳曰,知道。
禮曹啓曰,卽接公州營將南啓宓所志,則以爲同姓四寸兄履宣,嫡妾俱無子,以其同姓四寸弟啓定第二子一元,欲爲繼後,兩家諸族,相議完定,而履宣夫妻,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據而不得登聞者,許令該曹論理草記事,載在法典,而門長南啓宓所訴旣如此,南啓定第二子一元,立爲南履宣之後,何如?傳曰,允。
又啓曰,卽接寶城幼學朴一煥所志,則以其族姪重春,嫡妾俱無子,以其同姓八寸弟重權第二子琮鉉,欲爲繼後,兩家諸族,相議完定,而重春夫婦,俱爲作故,拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據而不得登聞者,許令該曹論理草記事,載在法典,而門長朴一煥所訴旣如此,朴重權第二子琮鉉,立爲朴重春之後,何如?傳曰,允。
戊辰八月十五日辰時,上御慶成殿。進講入侍時,知事朴承輝,參贊官李裕膺,檢討官李纘夏,假注書李鳳德,記注官白時範,記事官李元用,各持論語第五卷,以次進伏訖。上曰,史官分左右。上誦前受音一遍訖,仍開卷。承輝讀自司馬牛問仁,止我獨亡,仍奏釋義訖。上命授書算于承輝,上讀新受音十遍訖,承輝還納書算。上曰,仁者,其言也認認者,忍之謂歟?承輝曰,認字註,亦曰忍也,難也。大抵戒其輕率多言之意也。夫子於顔子·仲弓之問,亦答爲仁之道,而特於司馬牛之問,以認字爲答者,隨其人品高下大小,而示以入德之要,意者司馬牛,平日多言而躁故也。卽以此章上下再問觀之,可知其多言矣。至於仁之全體,豈可以一認字盡之乎?牛之兄桓魋,宋臣而作亂者也。夫子習禮大樹下,魋伐拔其樹,欲害夫子,誠惡人也。故牛之憂懼,及人皆有兄弟,我獨亡之說,由此而發也。此三章,雖各發端,實上下接續文理矣。內省不疚者,卽仰不愧天,俯不怍人之意,夫子以此勉牛,解其憂懼者耳。
戊辰八月十五日未時,上御慶成殿。召對入侍時,參贊官李炳敎,檢校直閣李承純,侍讀官張原相,檢討官李纘夏,假注書金相龍,記注官白時範,記事官李元用,各持通鑑第□卷,以次進伏訖。
上在景福宮。停常參·經筵。
自未時至人定,灑雨下雨,測雨器水深四分。
自人定至十七日開東,灑雨下雨,測雨器水深三分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨金聲根,今日不爲仕進,卽爲牌招,何如?傳曰,允。
傳曰,在外法司堂上許遞,政官牌招開政。
傳曰,左承旨·左副承旨·同副承旨許遞,今日政差出。
傳曰,在外敦寧都正許遞,今日政差出。
傳曰,未肅拜經筵春秋許遞,今日政差出。
政院啓曰,卽者檢閱李元用,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱朴定陽·崔鳳九,謂有館規,聯疏徑出,原疏纔已退却矣。竝所當卽捧禁推傳旨,而此與無端徑出有異,推考警責,仍卽牌招入直,何如?傳曰,允。
傳曰,召對爲之。
政院啓曰,行都承旨李裕膺,不爲仕進,左承旨·左副承旨·同副承旨未差,右承旨李炳敎式暇出去,院中只有臣一人,伴直無人,行都承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲李參鉉牌不進,執義金錫輔,掌令金德興·朴萬周,持平李·李源鼎在外,監察茶時之意,敢啓。傳曰,知道。
以大司憲李寅卨牌不進罷職傳旨,傳曰,只推。
兵曹啓曰,今八月十七日,武臣堂上朔試日次,而國忌齋戒相値,不得爲之之意,敢啓。傳曰,知道。
傳曰,惠陵修改監董大臣以下,穆陵·徽陵·元陵·景陵修改禮堂以下,入侍。
吏曹啓曰,翼陵參奉李能奕,以其身病,呈狀乞遞,改差,何如?傳曰,允。
政院啓曰,臣吏兵批兼進之意,敢啓。傳曰,知道。
有政。吏批,行判書金炳喬進,參判張仁遠在外,參議鄭範朝進。
吏批啓曰,公忠道永春居幼學金淵秀呈狀內,矣身父通政師奎,今年爲一百歲,而見漏於本道應資老人抄啓中,未蒙恩資云,故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
又啓曰,武承旨,今當差出,而擬望之人乏少,外任竝擬,何如?傳曰,允。
又啓曰,翼陵參奉李能奕,以其身病,呈狀乞遞,改差,何如?傳曰,允。
以金炳弼爲判尹,李鎬俊爲戶曹參判,趙采夏爲刑曹參判,同春秋金有淵爲知經筵,李會淳爲同經筵,曺錫雨爲弘文提學,沈瑗爲翼陵參奉,趙羲純·閔謙鎬·鄭顯裕爲承旨,司僕判官李鎬臣,主簿金炳儒,已上姑爲仍任事,承傳,通政金師奎,年一百,直超崇政,依法典加資,故提學卞仲良贈吏判例兼,節義卓異,贈職事,承傳,故生員卞璧,贈持平,學行卓異,贈職事,承傳贈左〈參〉贊李思謙贈左贊成例兼,贈戶判李東粲贈左參贊例兼,贈戶議李舜濟贈戶參例兼,已上李周喆三代,依法典追贈,學祿單金鳴魯。
兵批,同知單方宗赫,同知加設單金師奎。
禁衛營啓曰,本營哨官池順淵,身爲兼參軍,不勤巡山,爲先汰去之意,敢啓。傳曰,知道。
兵曹口傳政事,上護軍曺錫雨,護軍趙性敎。
刑曹啓曰,今番幸行時,衛內擊錚人中原州幼學李禹範爲其父啓淳殺獄稱冤事也,斷獄已成。豐德良女金召史爲其夫李致珪定配請放事也,海州幼學鄭起燮爲其兄萬燮定配請放事也,平山幼學趙學遂爲其父羲龍定配請放事也,鏡城良人李德亨爲其父憲燮定配請放事也,童蒙池文成,爲其父友三定配請放事也,穩城幼學金基尙爲其父榮信定配請放事也,罪名俱爲深重。楊根幼學許爲其祖晟伸理事也,高陽幼學李洙復爲其父兢善伸理事也,事係愼重。慶尙道沿海浦民李德和等,漁鹽船稅濫捧之弊,乞令禁斷事也,事涉猥屑。已上原情,竝勿施,嚴飭放送之意,敢啓。傳曰,知道。
檢閱李元用疏云云。省疏具悉。爾其勿辭救護。
戊辰八月十六日辰時,上御慶成殿。進講入侍時,內閣提學金學性,參贊官洪遠植,侍讀官張原相,假注書金相龍,記事官白義行·李元用,各持論語第□卷,以次進伏訖。
戊辰八月十六日未時,上御慶成殿。召對入侍時,參贊官洪遠植,檢校待敎鄭範朝,侍讀官李晩耆,檢討官李纘夏,假注書金相龍,記注官白時範,記事官白義行,各持通鑑第□卷,以次進伏訖。
戊辰八月十六日酉時,上御康寧殿。惠陵修改監董大臣以下,穆陵·徽陵·元陵·景陵修改禮堂以下入侍時,右副承旨洪遠植,假注書金相龍,記注官白時範,記事官白義行,領議政金炳學,禮曹判書金世均,工曹判書韓啓源,觀象監提調洪淳穆,禮曹參判沈舜澤,參議金益容,以次進伏訖。上曰,史官分左右。仍命大臣進前。炳學進前奏曰,久旱之餘,甘雨甚好,而風勢稍涼,此時,聖體,若何?上曰,一樣矣。炳學曰,寢睡·水刺之節,何如?上曰,一樣矣。炳學曰,大王大妃殿氣候,何如,上曰,一樣矣。炳學曰,王大妃殿氣候,何如,上曰,一樣矣。炳學曰,大妃殿氣候,何如,上曰,一樣矣。炳學曰,中宮殿氣候,何如,上曰,安順矣。上曰,陵上修改之節,善爲畢役乎?炳學曰,惠陵,陵上後面,自酉方至子方蹲縮處,結排草芚油芚,次第撤去,更爲奉審後,舊莎舊土之可以奉出者,擧皆奉出,而繼進新莎新土之由,已有狀聞,而役處浩大。自未方至丑方莎草,間多枯損,上下竝爲修改,四方屛風石,以內及莎草之枯損蹲縮處,皆進新莎,便是一通修改矣。聖衷屢月悚悶之餘,伏想爲幸,而莎草修改之初,雨澤均洽,尤不勝欣幸之忱矣。上曰,雨澤之適洽於莎草修改之後,果甚幸也。炳學曰,各殿曲墻及汰落處修改之節,已盡畢役,而聞禮判之言,則綏陵,陵上莎草少許微低處,已爲從便修補,誠甚幸,而以未奉下敎,故不敢自下奉審云矣。世均曰,綏陵辭陵時,陵上親奉審,後面莎草小許微低處,有從便隨補之命,故臣奉承下敎,分付本陵官矣。昨日進詣時,雖不敢自下奉審,詳問于本陵參奉,則已卽修補,故敢此仰達矣。上曰,從便修補,陵官爲之乎?世均曰,陵上修改之節,大則政府以下進去監董,小則本陵官從便修補矣。上曰,景陵修改處,今番幸行時親奉審矣,果善爲改築乎?炳學曰,今番陵役浩大,而皆已畢役,下情誠萬萬欣幸,而聞禮堂之言,則穆陵曲墻頹圮處,則曲墻支臺石,多有傾仄,事當一新修改,而石役浩大,還恐未安,故仍舊修改云。徽陵·元陵曲墻頹圮處,景陵曲墻後及文武石後汰落處修補之役,亦甚浩大,而皆已堅築云矣。世均曰,健元陵,陵上親奉審時,望景陵而下詢,仍又親奉審之處矣。
上在景福宮。停常參·經筵。
政院啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,同副承旨鄭顯裕,今日不爲仕進,卽爲牌招,何如?傳曰,允。
又啓曰,左副承旨趙羲純,時在京畿楊州地,斯速乘馹上來事,下諭,何如?傳曰,允。
以檢閱朴定陽·崔鳳九牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九,旣有只推之命,竝卽牌招入直,何如?傳曰,允。
又啓曰,大司憲李參鉉牌不進,執義金錫輔,掌令金德興·朴萬周,持平李·李源鼎在外,監察茶時之意,敢啓。傳曰,知道。
以大司諫李寅卨,獻納李容萬,正言李龍雨牌不進罷職傳旨,傳曰,只推。
議政府啓曰,甕閫苽期不遠矣。此帥臣治績,固已優著,而且邇者唐船之來往無常,備禦追捕之節,有難付之生手,黃海水使鄭志鉉,待箇滿更加一年仍任,俾責成效,何如?傳曰,允。
義禁府啓目,沃溝前縣監具寅喜原情云云。傳旨內辭緣泛稱遲晩,刑推得情,何如?啓,除刑推議處爲良如敎。
戊辰八月十七日辰時,上御慶成殿。進講入侍時,講官鄭基世,參贊官閔謙鎬,檢討官李纘夏,假注書李鳳德,記事官白義行,記注官方孝隣,各持論語第五卷,以次進伏訖。上曰,史官分左右。上誦前受音一遍訖,仍開卷。基世讀自子貢問政,止猶犬羊之鞹,仍奏釋義訖。上命授書算于基世,上讀新受音十遍訖,基世還納書算。上曰,夫子之於子貢三者之問,先曰去兵,又曰去食,民無信不立,信乎,聖人之言乎。基世曰,聖敎至當矣。兵者,國之所以禦敵也,食者,民之所以爲命也。二者俱不可去,而如不得已而去之,則兵可去,食可去,而信不可去也。信之義誠大矣哉。五行屬土,而土者,生養萬物,物非土則何所附乎?信之於人,亦猶是焉,則人而無信,何以自立乎?上曰,文猶質,質猶文,卽文質竝行之義歟?基世曰,然矣。有質,斯有文,有文,須有質,不可相無,故文質等耳。然而子成之獨存其質,子貢之文質相等之說,有胥失之論,蓋文質自有本末輕重之差也。仍奏曰,此章之足食·足兵,民信之義,誠有國爲政之大本也。倉廩實則民食豐饒,武備修則疆域寧謐,敎化行於上,民德孚於下,此皆由於食兵足,而上下信矣。今日食兵兩政,卽還政軍政是也。以還政言之,則各邑各倉,皆有國穀,名曰糶糴,春散秋斂,使之備農糧而待穀熟還納。立法之初,可謂美規,而法久弊生,民不爲便,至有向年釐整之擧,且近來有別備穀社倉還之新備者,今若一遵新式,上不失信於下,則下亦以信事上矣。以軍政言之,則京營之軍,皆有資保米錢布木,所納不一,而若使一丁,納一身之役,則民亦何苦何怨?而此亦不如古法,荐饑之境,戶口輒損,閒丁之村,規避多端,徒使殘戶編氓,疊役三四,如是而民何以支保乎?此亦近因朝飭多有釐捄者,果能一遵不弛,示信於下,則下必以信守之矣。此兩政,最爲民生苦樂之攸係者,殿下恒留聖念,施敎而化行,民自孚信,則三代郅隆之治,可見於今日矣。上曰,講官曾經監司乎?基世曰,曾忝全羅監司與沁都·松京兩府留司之任矣。上曰,四都,亦有還穀乎?基世曰,八道四都及牧府郡縣,以至各鎭,皆有還摠,以爲資農糧而備不虞矣。還穀有半留半分之名,而留庫之穀,多有雀鼠之耗,故每斗加納一升,一斛納一斗五升,故每十斛耗爲一斛,以此而補充其虧損者矣。中間因經費之不足,有取耗公用之擧矣。上曰,民之一年所納者,名色爲幾何?基世曰,民之所納者,卽田稅·大同·還耗·軍役,而兩稅則竝出於田賦者也,此其大略也。仍奏曰,此殿,卽列聖朝發政施仁講學接賢之所也。今我殿下承積累之休,纘堂構之業,克擧三百年未遑之典,此誠景命維新之會也。日開講筵,討論旨義,臣等不勝欽仰攢頌。凡爲學之要,亦惟在於信之一字,繼自今日,有程課無所間斷,奮發立志,守如金石,則聖學自臻於緝熙光明之域,紹列朝無疆之籙,開萬世太平之基,亶在於是矣。上掩卷。仍敎曰,近日領府事筋力,何如?基世曰,經暑後,近幸姑安矣。伏承下詢,惶感之至,謹當退傳臣父矣。上命史官就座。又命退,諸臣以次退出。
上在景福宮。停常參·經筵。
政院啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右承旨洪遠植,今日不爲仕進,卽爲牌招,何如?傳曰,允。
以檢閱朴定陽·崔鳳九牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九,旣有只推之命,竝卽牌招入直,何如?傳曰,允。
傳曰,藥院都提調有闕之代,前望入之。
內醫都提調前望入之。判府事趙斗淳落點。
傳曰,召對爲之。
政院啓曰,假注書金相龍,身病猝重,勢難察任,今姑改差,何如?傳曰,允。
金相龍改差,代以鄭應哲爲假注書。
兵曹口傳政事,大護軍金炳弼。
以平安監司朴珪壽狀啓,肅川府使韓用昇,遭母喪事,傳曰,令該曹口傳差出,不日下送。
吏曹口傳政事,以洪彦錫爲肅川府使。
政院啓曰,大司憲李參鉉牌不進,執義金錫輔,掌令金德興·朴萬周,持平李·李源鼎在外,監察茶時之意,敢啓。傳曰,知道。
以大司諫李寅卨,獻納金容萬,正言李龍雨牌不進罷職傳旨,傳曰,只推。
以右副承旨洪遠植牌不進罷職傳旨,傳曰,只推。
議政府啓曰,秋務方殷,曠官可悶,受由上京及未下直守令,竝不日內催促下送,何如?傳曰,允。當此秋事傍午,道伯胡爲以給由上送乎?至於促送之道,不必啓聞,政府足可以分付下送,自今爲始,守令許由上京之由,各其道伯,枚報於政府,而催促下送,亦自政府,分付施行,著爲定式。
三軍府啓曰,卽接訓鍊都監所報,則今八月十九日,習陣日次,而大將臣申櫶,以營建都監提調,連有公故,不得行操云矣,敢啓。傳曰,知道。
禁衛營啓曰,木覓山烽臺東邊頹城女墻,今已畢築之意,敢啓。傳曰,知道。
義禁府啓目,粘連向前具寅喜亦囚推,雖已限滿,徵納竟無區別,而循例報營,其在懲後,難免重勘,以此照律,何如?啓,依允。
領議政金炳學箚曰云云。答曰,省箚具悉卿懇。愼節奉慮,所辭藥院之任,今姑許副,卿其安心調理。仍傳曰,此批答,遣史官傳諭。
戊辰八月十八日辰時,上御慶成殿。進講入侍時,同知事尹秉鼎,參贊官閔謙鎬,侍讀官李晩耆,假注書李鳳德,記注官方孝隣·金泰煥,各持論語第□卷,以次進伏訖。上曰,史官分左右。缺講畢。晩耆曰,臣於月前,持被玉署,伏聞有聖學十圖屛進御之命,而本館舊藏,今無所存,只進冊子。是圖,卽臣先祖文純公臣滉所撰,進於宣廟朝戊辰,而今我殿下睿智天縱,深究聖學之源,有此詢訪古蹟,臣不勝欽仰之至。臣族兄前正言臣晩瀅家,適有古屛一件,自鄕輸來,願備進覽而敢進矣。秉鼎曰,李文純別號,卽退溪,而此儒臣,爲其孫矣。上曰,屛帖,卽爲進入也。
戊辰八月十八日午時,上御慶成殿。召對入侍時,參贊官鄭顯裕,檢校待敎鄭範朝,侍讀官李晩耆,檢討官李纘夏,假注書李鳳德,記注官方孝隣·金泰煥,各持通鑑第□卷,以次進伏訖。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
以檢閱朴定陽。崔鳳九牌不進罷職傳旨,傳曰,只推。
兵曹啓曰,今八月二十日,文臣朔試射試官望當爲擬入,而判書金壽鉉在外,不得擧行之意,敢啓。傳曰,知道。
三軍府啓曰,卽接禁衛營所報,則今八月二十日習陣日次,而大將臣李周喆,以營建都監提調,連有公故,不得行操云矣,敢啓。傳曰,知道。
傳曰,召對爲之。
政院啓曰,大司憲李參鉉牌不進,執義金錫輔,掌令金德興·朴萬周,持平李·李源鼎在外,監察茶時之意,敢啓。傳曰,知道。
以大司諫李寅卨,獻納李容萬,正言李龍雨牌不進罷職傳旨,傳曰,只推。
以黃海水使鄭志鉉狀啓,白翎僉使鄭雲參,身病罷黜事,傳曰,令該曹口傳各別擇差,不日下送。
奎章閣啓曰,檢書官徐相翕減下,其代以前薦人李麟榮,依已例除取才差下,令該曹口傳付軍職,何如?傳曰,允。
兵曹口傳政事,副司猛李麟榮。
兵曹口傳政事,以徐相龜爲白翎僉使。
吏曹啓曰,受由上京及未下直守令,催促下送,而淮陽府使沈宜絢,全義縣監李來重,俱以身病猝重,不得下去云,身病旣如此,則有難强令還任,竝罷黜,何如?傳曰,允。
禁衛營啓曰,本廳千摠尹錫萬,身病猝重,執難察任,改差,何如?傳曰,允。
又啓曰,本廳千摠,今當差出,而擬望之人乏少,外任竝擬,何如?傳曰,允。
以公忠監司閔致庠狀啓,洪州等邑人命渰死民家頹壓事,傳曰,列邑民家之頹壓,人命之渰死,若是夥多,極爲驚慘。元恤典外,別加顧助,渰死人等,如有生前身還布,竝蕩減,頹壓戶,結構奠接,俾無一民失所棲遑之弊事,廟堂措辭關飭。
義禁府啓目,粘連沃溝前縣監具寅喜矣,本府議啓內,囚推雖已限滿,徵納竟無區別,循例報營,其在懲後,難免重勘,以此照律,罪杖一百,受贖,告身盡行追奪,私罪。奉敎依允爲旀,功議各減一等爲良如敎。
江原監司趙龜夏疏。答曰,省疏具悉。卽毋論可强不可强,此時民事,何可緩也?卿其勿辭,益勉藩宣之責。
戊辰八月十九日辰時,上御慶成殿。進講入侍時,講官曺錫雨,參贊官鄭顯裕,檢討官李纘夏,假注書鄭應哲,記注官白時範,記事官崔鳳九,各持論語第□卷,以次進伏訖。
戊辰八月十九日午時,上御慶成殿。召對入侍時,參贊官趙羲純,檢校待敎鄭範朝,侍講官趙準永,檢討官李纘夏,假注書鄭應哲,記事官崔鳳九·李元用,各持通鑑第□卷,以次進伏訖。
上在景福宮。停常參·經筵。
藥房提調金世均,副提調李裕膺啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,明日常參·經筵,取稟。傳曰,停。
又啓曰,右副承旨閔謙鎬,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
禮曹,來十月初十日,行宗廟冬享大祭,香祝親傳,取稟。奉敎敬依。
傳曰,在外臺諫許遞,政官牌招開政。
傳曰,在外兵曹參判許遞,今日政差出。
傳曰,呈告兵曹參議許遞,今日政差出。
傳曰,內醫都提調有闕之代,前望入之。
內醫都提調前望入之。判府事李裕元落點。
傳曰,左副承旨許遞,前望入之。
承旨前望入之。李後善落點。
傳曰,在外吏曹參判許遞,前望入之。
吏曹參議前望入之。李裕膺落點。
傳曰,承旨有闕之代,前望入之。
承旨前望入之。李沇應落點。
政院啓曰,假注書鄭應哲,時無職名,令該曹依例軍職冠帶常仕,何如?傳曰,允。
又啓曰,新除授吏曹參判李裕膺,一體牌招,何如?傳曰,允。
又啓曰,新除授左副承旨李後善,時在全羅道濟州牧任所,交龜後斯速乘馹上來事,下諭,何如?傳曰,許遞,前望入之。
承旨前望入之。李泰鉉落點。
傳曰,召對爲之。
傳曰,諸承旨持公事入侍。
傳曰,楊根郡守趙龍夏,交河郡守李東膺相換。
傳曰,前部將陳芳,加設部將,口傳單付。
傳曰,部將朴陽鎭陞六。
兵曹口傳政事,部將加設單陳芳。
吏曹啓曰,楊根郡守趙龍夏,交河郡守李東膺相換事,命下矣。交河郡守李東膺,以前任陽城縣監,方在解由未出中,何以爲之?敢稟。傳曰,勿拘。
議政府啓曰,淮陽府使有闕矣。由來積弊之局,不可不另擇,以聲績素著人,勿拘常格,各別檢擬事,分付時銓曹,何如?傳曰,允。
又啓曰,孟山縣監,今有闕矣。素以隷弊之局,有難付之生手,勿拘常格,各別擇擬之意,分付銓曹,何如?傳曰,允。
議政府,以趙羲純爲濟州牧使。
政院啓曰,明日傳香禮房承旨,當爲齋宿,左承旨李炳敎,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲李參鉉牌不進,執義·掌令二員,持平二員未差,監察茶時之意,敢啓。傳曰,知道。
以大司諫李寅卨,獻納李容萬,正言李龍雨牌不進罷職傳旨,傳曰,只推。
傳曰,戶刑換房。
吏曹啓曰,翼陵參奉沈樂湲,以其身病,呈狀乞遞,改差,何如?傳曰,允。
有政。吏批,行判書金炳喬進,參〈判〉李裕膺牌招不進,參議鄭範朝進。
吏批啓曰,全羅道綾州居幼學劉錫豐呈狀內,矣身祖前通政震龍,今年爲一百歲,而見漏於本道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,旣有已例,今日加資下批之意,敢啓。傳曰,知道。
又啓曰,全羅道興陽居幼學朴齊亨呈狀內,矣身父幼學漢楫,今年爲一百歲,而見漏於本道應資老人抄啓中,未蒙恩資云,故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
以趙定熙爲執義,韓喆愚爲司諫,金性均·南錫熙爲掌令,朴寅壽·金養默爲持平,金基龍爲正言,柳興吉爲兵曹參判,洪鍾軒爲大司成,林達洙爲翼陵參奉,金直善爲淮陽府使,薛秉周爲全義縣監,趙秉稷爲修撰,李赫準爲副修撰,趙歧淳爲孟山縣監,李圭浩爲三水府使,沈炳圭爲和順縣監,楊根郡守趙龍夏,交河郡守李東膺,已上相換事,承傳,濟州牧使單趙羲純,兵曹參議單尹顯歧,參知單李世用,檢書官單李麟榮差下事,承傳,通政劉震龍,幼學朴漢揖,已上年一百,直超崇政依法典加資。
兵批,同知單柳弘根,加設二單劉震龍朴漢揖,僉知單李章烈,兼濟州鎭兵馬水軍節制使全羅道水軍防禦使單趙羲純。
三軍府啓曰,卽接御營廳所報,則今八月二十一日,習陣日次,而大將臣金鍵,以營建都監提調,連有公故,不得行操云矣,敢啓。傳曰,知道。
承文院啓曰,卽見盛京禮部咨文,以爲扶安漂漢人入送領去齎咨官李泰增,例賞銀兩,頒發云矣。回咨依例撰出,付撥下送灣府,傳給鳳城,以爲轉致盛京之地,何如?傳曰,允。
兵曹啓曰,冬至兼謝恩使一行赴燕時所把驛馬,預先知委,應把驛事,各道監司處行移,何如?傳曰,允。
濬川司啓曰,都廳尹錫萬改差,代以趙羲贊差下,何如?傳曰,允。
以左承旨李炳敎牌不進罷職傳旨,傳曰,只推。
吏曹啓目,前參議任泰濬名字,改以百哲,前持平任膺模名字,改以鶴準,前正言黃起漢名字,改以處源事,爲等,如告狀,令藝文館給帖,何如?啓,依允。
行判府事趙斗淳箚。答曰,省箚具悉卿懇。愼節奉慮,所辭藥院之任,今姑許副,卿其安心調理。仍傳曰,此批答,遣史官傳諭。
戊辰八月二十日辰時,上御慶成殿。進講入侍時,講官洪淳穆,參贊官鄭顯裕,侍講官趙準永,假注書李鳳德,記事官崔鳳九·李元用,各持論語第□卷,以次進伏訖。
戊辰八月二十日未時,上御慶成殿,召對入侍時,參贊官鄭顯裕,檢校待敎鄭範朝,侍講官趙準永,檢討官李纘夏,假注書李鳳德,記事官崔鳳九·李元用,各持通鑑第□卷,以次進伏訖。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十五日,朝參日次,而徽陵忌辰祭齋戒相値,頉〈稟〉之意,敢啓。傳曰,知道。
又啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
備忘記,廣州留守金輔根下直,長弓一張,長箭一部賜給。
弘文館啓曰,新除授副修撰李赫準,時在廣州地,請斯速乘馹上來事,下諭,何如?答曰,許遞。
又啓曰,新除授修撰趙秉稷,卽爲牌招察任,何如?傳曰,允。
兵曹啓曰,今八月二十一日,武臣賓廳講書日次,而國忌齋戒相値,不得爲之之意,敢啓。傳曰,知道。
政院啓曰,大司憲李參鉉,掌令南錫熙,持平金養默牌不進,朴寅壽,執義趙定熙,掌令金性均在外,監察茶時之意,敢啓。傳曰,知道。
以大司諫李寅卨,司諫韓喆愚,獻納李容萬,正言李龍雨,掌令南錫熙,持平金養默牌不進罷職傳旨,傳曰,只推。
議政府啓曰,卽見平安監司朴珪壽狀啓,則平壤等十四邑鎭慰諭,今旣畢竣,而別恤典所用內下錢四千兩外,加入爲七百三十一兩,以各邑公納,推移充用,區劃之方,請令廟堂稟處矣。推移公納,不可不給代,此亦以甲冑價劃給,至於安州民朴永煥之極活人命,甚庸嘉尙,自本道,另加施賞之意,分付,何如?傳曰,允。
又啓曰,卽見海伯所報,則被災各邑別恤,內下錢二千五百兩外,加用爲一百六十餘兩云矣。給代之方,其餘關西無異,亦就甲冑價錢中準此數劃送,何如?傳曰,允。
義禁府啓目,康翎縣監崔秉和原情云云。問目內辭緣,泛稱遲晩,刑推得情,何如?啓,除刑推議處爲良如敎。
敎廣州留守金輔根書,王若曰,控三輔而設關防之險,管轄爲要,選八座而任守禦之官,位望最重,體予于是,舍卿伊誰?顧玆漢南城池,卽是海東保障,天作萬仞,跨嶺湖而輸甲兵,地據上游,開金湯而壯襟帶,北門鎖鑰,固無出於寇公,西京居留,自有待於富相。惟卿,淸朝耆舊,古家忠貞,歷踐兩詮,自前稱賢能之簡拔,遍按二省,至今有士女之歌謠。玆授卿以廣州府留守兼南漢守禦使,卿其祗服寵章,克殫茂績,文正之遺祠入矚,拊往蹟於丙年,永興之美規仍修,紓顧憂於戲携,龜調鶴奚,但趙閱道之雅操,緩帶輕裘,可見羊叔子之高致。故玆敎示,想宜知悉。知製敎趙慶鎬製進
戊辰八月二十一日辰時,上御慶成殿。進講入侍時,知事金有淵,參贊官閔謙鎬,檢討官李纘夏,假注書鄭應哲,記事官崔鳳九·李元用,各持論語第□卷,以次進伏訖。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜呈告人員,竝牌招,何如?傳曰,允。
又〈啓〉曰,左承旨李炳敎,右副承旨鄭顯裕,今日不爲仕進,竝牌招,何如?傳曰,允。
又啓曰,大司憲李參鉉,謂以先壠有事,陳疏徑行,事甚未安。原疏纔已退却矣,推考,何如?傳曰,允。
傳曰,召對爲之。
政院啓曰,大司憲李參鉉,執義趙定熙,掌令金性均,持平朴寅壽在外,金養默,掌令南錫熙牌不進,監察茶時之意,敢啓。傳曰,知道。
以大司諫李寅卨,司諫韓喆愚,獻納李容萬,正言金基龍·李龍雨,掌令南錫熙,持平金養默牌不進罷職傳旨,傳曰,只推。
以左承旨李炳敎牌不進罷職傳旨,傳曰,只推。
政院啓曰,卽者吏曹郞廳來言,和順縣監沈炳奎,兩司當爲署經,而諫院則雖已署經,憲府不備,不得署經云,除在外外,未肅拜人員,竝卽牌招,何如?傳曰,一司除署經。
禁衛營啓曰,本營千摠具駿鉉,以前任三水府使,上來尙遠,改差,何如?傳曰,允。
兵曹啓目,觀此慶尙左水使具胄元啓本,則多大僉使金箕赫,城堞軍物,捐廩修繕,牧民收斂,一竝蠲蕩,其在激勸之道,似當施以兒馬賜給之典,干係恩賞,不敢擅便,上裁,何如?啓,許用防禦履歷。
大司成洪鍾軒疏云云。省疏具悉。爾其勿辭察職。
戊辰八月二十二日辰時,上御慶成殿。進講入侍時,同知事趙基應,參贊官李泰鉉,侍講官趙準永,假注書李鳳德,記事官崔鳳九·李元用,各持論語第□卷,以次進伏訖。
戊辰八月二十二日未時,上御慶成殿。召對入侍時,參贊官李泰鉉,檢校待敎鄭範朝,侍讀官李晩耆,檢討官李纘夏,假注書李鳳德,記事官崔鳳九·李元用,各持通鑑第□卷,以次進伏訖。
上在景福宮。停常參·經筵。
政院啓曰,明日再明日,景陵忌辰祭齋戒正日相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
傳曰,副提學任承準,馳詣景陵,奉審摘奸,仍留監祭,局內諸陵,一體奉審以來。
傳曰,召對爲之。
政院啓曰,大司憲李參鉉,執義趙定熙,掌令金性均,持平朴寅壽在外,金養默,掌令南錫熙牌不進,監察茶時之意,敢啓。傳曰,知道。
以大司諫李寅卨,司諫韓愚喆,獻納李容萬,正言金基龍·李龍雨,掌令南錫熙,持平金養默牌不進罷職傳旨,傳曰,只推。
傳曰,啓字誤踏中官李漢容,從重推考。
兵曹啓曰,龜山僉使白仲鎭,以領運差使員上來矣,身病猝重,萬無還鎭之望云。罷黜,何如?傳曰,允。其代前游擊將軍李溓除授。
兵曹,龜山僉使單李溓除授事,承傳。
禮曹啓曰,卽接藍浦幼學許桔所志,則以爲族孫㙫嫡妾,俱無子,以其同姓十八寸弟興遜第四子鏷,欲爲繼後,兩家諸族,相議完定,而㙫夫妻,俱爲作故,拘於常規,不得循例禮斜,依法典草記稟處事,呈狀矣。凡係宗立後,兩邊與受,明有可據,而不得登聞者,許令該曹論理草記事,載在法典,而其門長許桔所訴旣如此,許興遜第四子鏷,立爲許㙫之後,何如?傳曰,允。
訓鍊都監啓曰,本局千摠趙羲贊,身病猝重,勢難察任,改差,何如?傳曰,允。
義禁府啓目,粘連向前崔秉和,亦配囚之作變,關係何如,而始不得嚴覈,終未能操飭,竟致逃失?其在溺職,難免當勘,以此明律,何如?啓,依允。
戊辰八月二十三日辰時,上御慶成殿。進講入侍時,同知事李會淳,參贊官李泰鉉,侍讀官李晩耆,假注書鄭應哲,記事官崔鳳九,各持論語第□卷,以次進伏訖。
戊辰八月二十三日未時,上御慶成殿。召對入侍時,參贊官鄭顯裕,檢校待敎鄭範朝,侍讀官張原相,檢討官趙秉稷,假注書鄭應哲,記事官崔鳳九·李元用,各持通鑑第□卷,以次進伏訖。
上在景福宮。停常參·經筵。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。
大妃殿,進御二錢重人蔘粟米飮,自今日一貼式,限二貼煎入事,榻前下敎。
政院啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,右承旨洪遠植,左副承旨閔謙鎬,今日不爲仕進,竝卽牌招,何如?傳曰,允。
傳曰,金吾堂上,竝許遞,政官牌招開政。
傳曰,呈告知敦寧在外,敦寧都正許遞,今日政差出。
傳曰,召對爲之。
政院啓曰,大司憲李參鉉,執義趙定熙,掌令金性均,持平朴寅壽在外,金養默,掌令南錫熙牌不進,監察茶時之意,敢啓。傳曰,知道。
以大司諫李寅卨,司諫韓喆愚,獻納李容萬,正言金基龍·李龍雨,掌令南錫熙,持平金養默牌不進罷職傳旨,傳曰,只推。
以右承旨洪遠植,左副承旨閔謙鎬牌不進罷職傳旨,傳曰,只推。
傳曰,潭陽府使之代,準朔守令中擬入。
傳曰,淳昌郡守之代,未準朔守令中,擬入。
吏曹啓曰,翼陵參奉林達洙,以其身〈病〉,呈狀乞遞,改差,何如?傳曰,允。
兵曹啓曰,內禁將申命澈,五衛將張允基·片永錫,忠翊將洪時衍,昌德將車元植,慶熙將崔潤恒·廉善永,俱以身病乞遞,守門將崔性益,除授在外,竝改差,何如?傳曰,允。
有政。吏批,行判書金炳喬進,參判李裕膺牌招不進,參議鄭範朝進。
吏批啓曰,廣州府判官,今當差出,而本府,以營下劇邑,物衆地大,素稱難治,不可不擇差,同道及他道已準朔守令,竝擬,何如?傳曰,允。
以李泰翼爲副修撰,申命淳爲知敦寧,閔致久爲判義禁,金炳弼爲知義禁,洪鍾奭·趙成夏爲同義禁,鄭墧爲翼陵參奉,李瓘儀爲廣州判官,金蘊淳爲潭陽府使,朴齊萬爲淳昌郡守,閔喆鎬爲玉果縣監。
兵批,判書金壽鉉進。
兵批啓曰,訓鍊正,今當差出,而擬望之人乏少,外任竝擬,何如?傳曰,允。以具昌植爲宣傳官,李昌漢爲內禁將,尹滋岱·申命休爲五衛將,李敎春爲忠翊將,黃敎善爲昌德將,金益鍊·崔儀赫爲慶熙將,申德熙爲訓鍊正,元度常爲守門將,崔鷹哲爲右捕從,南治薰爲蟾津別將,同知單張大良,副司果朴陽鎭陞六事,承傳。
再政。以李建忠爲都摠經歷,同知單金完璧,僉知二單申命休·尹滋岱。
三政。以柳冀天爲都摠都事,同知單金俊基。
四政。以李朋來爲訓鍊主簿,同知單朴憲周。
五政。以李起周爲武兼,同知單黃敎善。
議政府啓曰,卽見咸鏡監司李興敏啓本,則穩城府使,赴任次,到本府境,民人五六百名,屯聚遮路,毆打官屬,使不得前進,事係變怪,聞極驚駭。作挐諸漢,捉致嚴覈,分等論罪,請令廟堂稟旨勘處矣。願留舊倅,猶曰民情,而至於鎖門則亂民也。遮攔新官,大關民習,而至於回馬則亂民也。擧措之駭惡,紀綱之頹靡,孰有甚於此者乎?凌犯情節,旣盡輸款,關石莫嚴,當律自在,首倡崔成五,令北兵使,大會軍民,梟首警重,全成利·金宗殷·崔陽涉三漢,甘聽指使,無不參涉,竝嚴刑一次,遠惡地定配,在逃兩漢,刻期跟捕後啓聞事,分付,何如?傳曰,允。
又啓曰,卽見濟州前牧使李後善狀啓,則海防重地,備禦器械,莫過於鳥銃,本營吏校及閑散人中,擇其精悍者一百二人,名以別哨銃手,作哨輪番,課日試放,入防牙兵三十名,係納番米革罷,復舊規,亦爲入番。使該領將,一體習技,而每於衙日應點時,與別哨銃手,同場試閱,取優等施賞,而別銃手,不可無支放之需,以賑還耗中,入番料米三斗式,逐名上下事,請令廟堂,稟處矣。海防要衝,誠莫此地若,而備豫之方,綽有條理,竝依狀請許施,何如?傳曰,允。
又啓曰,卽見全羅監司徐相鼎所報,則右水營,卽南沿要衝,而武備勸奬,莫如設科,每秋一次設科,名以水軍都試,科規則以選武·火砲兩名色,各取優等一人,直赴殿試,之次許赴會試事,稟旨處分爲辭矣。設科,所以奬勸也。沿海戎備,亦可有坊,依報請許施,何如?傳曰,允。
三軍府啓曰,卽接各營所報,則以爲兵曹堂上軍官十五窠,三營別軍官各十窠,摠戎廳經理軍官三窠,本非緊任,竝自各其營,移屬執事,作爲知彀旗牌官云矣。近來軍校之恬嬉成習,形名號令,全沒方向,揆以軍務,疎虞莫甚。今此所報,實合事宜,依所請移設,使之十分操飭,精鍊講武,俾有實效,今雖加額,久勤仕報,則不必增窠,一依執事例,如前施行之意,分付,何如?傳曰,允。
義禁府啓目,粘連康翎縣監崔秉和矣,本府議啓內,配囚作變,關係何如,而始不得嚴覈,終未能操飭,竟致逃失?其在溺職,難免當勘,以此明律,罪杖七十收贖,徒一年半定配,公罪。奉敎依允。
統制使李顯稷疏云云。答曰,省疏具悉。卿其勿辭行公。
戊辰八月二十四日辰時,上御慶成殿。進講入侍時,知事李源命,參贊官李炳敎,檢討官趙秉稷,假注書李鳳德,記事官崔鳳九·李元用,各持論語第□卷,以次進伏訖。
戊辰八月二十四日未時,上御慶成殿。召對入侍時,參贊官李炳敎,檢校待敎鄭範朝,侍讀官張原相,檢討官趙秉稷,假注書李鳳德,記事官崔鳳九·李元用,各持通鑑第□卷,以次進伏訖。
上在景福宮。停常參·經筵。
藥房提調金世均,副提調閔謙鎬啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妣殿氣候,何如,王大妣殿氣候,何如,大妣殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妣殿·大妣殿·中宮殿口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,右承旨洪遠植,右副承旨鄭顯裕,今日不爲仕進,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,呈告禮判許遞,前望入之。
禮曹判書前望入之。李豐翼落點。
兵曹口傳政事,大護軍金世均。
禮曹來十月初四日,行宗廟冬享大祭親祭,取稟。還入,奉敎攝依改書下。
傳曰,奉審儒臣入侍。
傳曰,召對爲之。
政院啓曰,大司憲李參鉉,執義趙定熙,掌令金性均,持平朴寅壽在外,金養默,掌令南錫熙牌不進,監察茶時之意,敢啓。傳曰,知道。
以大司諫李寅卨,司諫韓喆愚,獻納李容萬,正言金基龍·李龍雨,掌令南錫熙,持平金養默牌不進罷職傳旨,傳曰,只推。
以右承旨洪遠植,右副承旨鄭顯裕牌不進罷職傳旨,傳曰,只推。
兵曹啓曰,來九月十月當上番騎兵一百四十二名,所着襦衣,本曹點考後,仍令該曹題給之意,敢啓。傳曰,知道。
傳曰,聞前東寧尉病患沈重云,遣御醫,持相當藥物,不離看病。
義禁府啓曰,全羅監司徐相鼎狀啓內,薪智島萬戶權檃,爲先罷黜,其罪狀,令攸司稟處事,啓下矣。權檃,時在任所,依例發遣府羅將,交代後拿來,何如?傳曰,待待命拿囚。
吏曹啓曰,典籍朴弘壽,以其身病,呈狀乞遞,改差,何如?傳曰,允。
吏曹啓目,前參議金宗虎名字,改以學文,前參奉沈樂瑗名字,改以能瑗,出身張英起名字,改以基容事,爲等如告狀,依例令藝文館給帖,何如?啓,依允。
戊辰八月二十五日辰時,上御慶成殿。進講入侍時,領議政金炳學,知事朴承輝,參贊官李泰鉉,侍讀官張原相,假注書鄭應哲,記事官崔鳳九·李元用,各持論語第五卷,以次進伏訖。上曰,史官分左右。仍命大臣進前,炳學進前問候訖。上誦前受音一遍,仍開卷。承輝讀自子路問政,止奚其正,仍奏釋義訖。上命授書算于承輝,上讀新受音十遍訖。承輝還納書算。上曰,子路,勇士也。故有行三軍之說矣。承輝曰,子路,好勇,少孔子五歲,故每於夫子之言,常有誨責如率爾之對,未入室之敎,家臣之詐,皆有不滿之言,雖以此章,有是哉迂也。亦其失言,至有野哉之歎。上曰,子路,初見夫子,有欲害之心云者,誠不可矣。承輝曰,此或出於外家書,而卽是不經之言也。上曰,正名者,何也?承輝曰,衛出公輒,卽蒯聵之子,而拒其父,今此正名者,必欲以君君臣臣父父子子之義,正名者也。上曰,蒯聵,得罪於南子,南子,卽夫子見之,而子路不悅,夫子以天厭之爲矢矣。承輝曰,殿下溫故若是,臣誠萬萬欽誦矣。上曰,先之勞之,何謂也?承輝曰,爲政之。欲民之孝悌,則我以身先爲孝悌,欲民之爲農桑,則我以身先爲勞苦,子路請答,則又以無倦答之,無倦二字,不但爲政之語也。學問,尤當無倦。伏願體念焉。上曰,擧爾所知,何也?承輝曰,擧吾所知之,賢才則吾所不知,賢才,人將又擧之矣。然則天下之賢才,皆可擧矣。上曰,我朝,亦有薦其子之擧,此是仁祖朝之事,而其子則似是金慶徵也。炳學曰,丙子之亂,故相臣金瑬,薦其子慶徵,爲江都檢察使,終至僨事之境,此固私愛所蔽而然也。其時臣之從九代祖金尙容,以老病大臣承命在江都,見慶徵輩之全不備禦,躬往責諭,反被凌辱,及賊胡之渡甲津也,仍爲殉節於南門樓矣。上曰,其子孫,多顯達者矣。承輝曰,今藥房提調金世均,卽其後孫也,其外亦多名碩顯達者矣。故相臣,諡文忠公,號仙源,其弟,文正公金尙憲,號淸陰,其道學節義文章,有名國朝,故至今皆以仙源淸陰,稱之矣。炳學曰,文正公臣金尙憲,卽臣之九代祖,而拘辱虜庭,抗義不屈,彼人亦以最難老稱之。丙子以後,以淸字之同於彼人國號,故不以情陰自號,又號曰,石室山人矣。上曰,中國之人,亦服其大義矣。仍敎曰,卿家不赴燕乎?炳學曰,臣先祖雖拘辱瀋獄,未嘗被害,故自臣七世祖,已奉使命,文忠公,殉節江都,殺身成仁,故後孫因嫌不赴燕矣。仍奏曰,伏聞日前,因儒臣李晩耆所奏,進覽聖學十圖屛,此是宣廟戊辰先正臣李滉所進者。今我殿下之進覽此圖,又在此年,事不偶然,萬萬欽頌,似此盛擧,宜令中外承聞,當日筵說,請使之頒布朝紙,何如?上曰,依爲之。出擧條炳學曰,今當講筵日開之時,講官頗苟艱,行大護軍朴承輝,講官差下,何如?上曰,依爲之。出擧條炳學曰,臣之父母墳山,在於廣州地,塋域有事,不容不躬檢,若蒙三四日恩暇,則從便來往,可伸私情,故敢達矣。上曰,依爲之。出擧條仍命書傳敎曰,領相省掃之行,給由馬·澆奠床備給。炳學曰,恩榮曠絶,竝及幽明,臣不任感激之忱。而第念秋事方殷之時,此不無妨民之慮,且臣明將發行,則外邑必不能趁時擧行,寢還成命,以幸公私伏祝。上曰,卿言雖如此,此豈可已者乎?炳學曰,臣以至無似甚無肖,旣蔑絲毫裨補於民國事計,都以微私之事,坐邀恩寵,此在臣萬萬惶恧,而且前席請暇,實爲從便往來而然,則其與呈辭及箚懇,有所異焉。亟許還收,俾安賤分,則臣之感戴攢祝,更有甚於恩施之厚,千萬血祝血祝。上曰,大臣之言如是苦懇,豈可不奉施乎?此傳敎勿爲頒布,從便往來。炳學曰,崇高之聽,無微不燭。賤末之私,有願必遂,感戴御結,如新受賜矣。上曰,雖因卿言,特寢傳敎,而心甚悵然矣。炳學曰,聖敎及此,尤切惶感矣。上曰,先山在何地乎?炳學曰,廣州六十里地矣。上曰,何日還第乎?炳學曰,明日發行,二十九日還歸矣。上曰,善爲往返也。炳學曰,眷顧恩庇,若是隆重,惶感之極,不知所以仰達矣。上命史官就座,仍命大臣先退。又命退,諸臣以次退出。
戊辰八月二十五日午時,上御慶成殿。奉審儒臣入侍時,同副承旨李泰鉉,假注書李鳳德,記事官崔鳳九·李元用,副提學任承準,以次進伏訖。上曰,史官分左右。仍命奉審儒臣進前。承準進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審〈則〉安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉,還詣景陵,仍留監祭,將事安寧之意,敢此仰達矣。
戊辰八月二十五日未時,上御慶成殿。召對入侍時,參贊官李炳敎,檢校待敎鄭範朝,侍讀官張原相,檢討官趙秉稷,假注書鄭應哲,記事官崔鳳九·李元用,各持通鑑第□卷,以次進伏訖。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,左副承旨閔謙鎬,右副承旨鄭顯裕,今日不爲仕進,竝卽牌招,何如?傳曰,允。
又啓曰,知義禁金炳弼,除拜後過三日不爲出肅,依定式推考警責,仍卽牌招察任,何如?傳曰,允。
傳曰,禮房承旨,馳詣受香所,奉審摘奸以來。
傳曰,此都尉,以純廟儀賓,厚被四朝恩遇,小心謹愼之爲畢生執守,予亦有深知者矣。邇來持制,久未相見,无妄一疾,遽至長逝,愴念往事,曷以爲懷?前東寧尉家,遣中使護喪,禮葬等節,照例擧行,東園副器一部輸送,成服日,遣承旨致祭,祿捧限三年別給。
傳曰,政官牌招開政,前東寧尉上相贈職之典,當日擧行。
傳曰,召對爲之。
傳曰,未肅拜金吾堂上許遞,今日政差出。
政院啓曰,行都承旨李沇應,左副承旨閔謙鎬,右副承旨鄭顯裕,不爲仕進,左承旨李炳敎式暇出去,右承旨洪遠植式暇,臣吏兵批兼進之意,敢啓。傳曰,知道。
有政。吏批,行判書金炳喬,參判李裕膺竝牌招不進,參議鄭範朝進。
吏批啓曰,行判書金炳喬,參判李裕膺竝牌招不進,小臣獨政未安,何以爲之?敢稟。傳曰,只出緊任。
以朴齊韶爲知義禁,李勉愚爲同義禁,卒前東寧尉金賢根贈領議政,上相贈職事傳敎。
兵批,同知單崔儀赫。
以左副承旨閔謙鎬,右副承旨鄭顯裕牌不進罷職傳旨,傳曰,只推。
政院啓曰,伴直無人,右副承旨鄭顯裕,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲李參鉉,執義趙定熙,掌令金性均,持平朴寅壽在外,金養默,掌令南錫熙牌不進,監察茶時之意,敢啓。傳曰,知道。
以大司諫李寅卨,司諫韓喆愚,獻納李容萬,正言金基龍·李龍雨,掌令南錫熙,持平金養默牌不進罷職傳旨,傳曰,只推。
承文院啓曰,卽見盛京禮部咨文,以爲咸從漂漢人入送領去齎咨官李赤增例賞銀兩,順付於齎奏官李建昇回便云矣。回咨,依例撰出,順付回撥,下送灣府,入送鳳城,轉致盛京之地,何如?傳曰,允。
禮曹啓曰,卽接惠陵官員所報,則本陵,陵上草修改後,連日灑水,庶爲着根云矣,敢啓。傳曰,知道。
濬川司啓曰,本司都廳趙羲贊改差,其代許奎差下,如何?傳曰,允。
傳曰,夜對爲之。
以黃海監司曺錫輿狀啓,山郡諸邑,精選銃手,名爲火砲軍,沿海漁基,査括私稅,以給厚料事,令三軍府,稟處事,傳曰,各道沿海漁鹽之革其私稅,付之軍庫,捄弊,甲子簾敎,何等截嚴,而尙此不革,晏然私稅,此謂國有法綱乎?今此收其稅,創設砲兵,萬萬得當,邊圉從此可固。其所付稅之道,設砲之節,亟令三軍府,從長稟處。
以右副承旨鄭顯裕牌不進罷職傳旨,傳曰,只推。
吏曹啓目,觀此咸鏡監司李興敏狀啓,則以爲北靑府使李會正,三載施措,一心對揚,嚴簡而吏莫售奸,廉平而民多受惠,箇滿在邇,群情願借,煮硝方張,開糴將近。此時邑務,有難付之生手,特爲加一年仍任事,令該曹稟處爲白臥乎所,道臣狀辭旣如此,依狀請施行,何如?啓依允。
戊辰八月二十六日辰時,上御慶成殿。進講入侍時,講官金世均,參贊官李泰鉉,檢討官趙秉稷,假注書李鳳德,記事官崔鳳九·李元用,各持論語第□〈卷〉,以次進伏訖。上曰,史官分左右。上誦前受音一遍訖,仍開卷。世均讀自子曰野哉由也,止無所苟而已矣。仍奏釋義訖。上命授書算于世均。上讀新受音十遍訖。世均還納書算。上曰,夫子以野哉,責由也者,以上文子路之言,答之如是耶?世均曰,夫子之言,子路不能審知,率爾妄對,故責之也。上曰,言不順則事不成,禮樂不興,刑罰不中,民無所措手足云者,皆由於名不正之致歟。世均曰,聖敎至當矣。蓋名者,實之賓也。苟或名實不相孚,言何以順,事何以成?由是,禮樂不興,刑罰不中,民莫知趨避之路,將安措手足乎?言與事雖似不相干涉,小註問答朱子之譬喩,甚明也。事不得其序,物不得其和,政事失其道矣。上曰,名言之間,若無不字,則必也言順事成,禮樂可興,刑罰可中也。世均曰,誠然矣。苟無此不字,則名與實,無所不正,以不字之有無,其正不正判矣。上曰,名之必可言,言之必可行云者,與上文相應矣。世均曰,此果照應前章而結,名實相須,言行無所苟之意也。又奏曰,夫君臣父子,固正名之最大者。故夫子之答子路之問,以正名爲先。謝氏云,正名雖爲衛君而言,然爲政之道,皆當以此爲先,此言甚好矣。詩經序曰,聖人在上則其所感,無不出於正。又曰,上自郊廟朝廷,下達鄕黨閭巷,其言粹然無不出於正,漢董仲舒策曰,正百官以至正四方,陰陽調而風雨時,群生和而萬物殖,一正字之博且大,有如是矣。
戊辰八月二十六日未時,上御慶成殿。召對入侍時,參贊官李泰鉉,檢校待敎鄭範朝,侍讀官張原相,檢討官李泰翼,假注書李鳳德,記事官崔鳳九·李元用,各持通鑑第□卷,以次進伏訖。
戊辰八月二十六日戌時,上御慶成殿。夜對入侍時,參贊官李泰鉉,檢校待敎徐相翊,侍讀官張原相,檢討官李泰翼,假注書李鳳德,記事官崔鳳九·李元用,各持羹墻錄第□卷,以次進伏訖。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,左承旨李炳敎,左副承旨閔謙鎬,今日不爲仕進,竝卽牌招,何如?傳曰,允。
戶曹啓曰,卒前東寧尉金賢根喪,禮葬等節,照例輸送,則本家以生時遺言,不敢祗受云矣,敢啓。傳曰,更爲輸送。
政院啓曰,前東〈寧〉尉喪成服日,遣承旨致祭事,命下矣。何承旨進去乎?敢稟。傳曰,左承旨進去。
傳曰,召對爲之。
政院啓曰,大司憲李參鉉,執義趙定熙,掌令金性均,持平朴寅壽在外,金養默,掌令南錫熙牌不進,監察茶時之意,敢啓。傳曰,知道。
以大司諫李寅卨,司諫韓喆愚,獻納李容萬,正言金基龍·李龍雨,掌令南錫熙,持平金養默牌不進罷職傳旨,傳曰,只推。
以左承旨李炳敎,左副承旨閔謙鎬牌不進罷職傳旨,傳曰,只推。
以慶尙監司吳取善狀啓,進上藥材山藥,未及充實,限內不得封進,惶恐待罪事,傳曰,勿待罪事,回諭。
戶曹啓曰,謹奉傳敎,卒前東寧尉金賢根喪,禮葬更爲輸送,則本家以生時遺言,又不敢祗受云,何以爲之?敢稟。傳曰,知道。更爲輸送。
戊辰八月二十七日辰時,上御慶成殿。進講入侍時,知事金炳國,參贊官鄭顯裕,檢討官李泰翼,假注書鄭應哲,記事官崔鳳九·李元用,各持論語第□卷,以此進伏訖。上曰,史官分左右。仍開卷。上誦前受音一遍訖,炳國讀自樊遲請學稼,止焉用稼,仍奏釋義訖。上命授書算于炳國,上讀新受音十遍訖,炳國還納書算。上曰,樊遲請學稼圃,而曰吾不如老農老圃,乃言小人哉,與好禮·好義·好信者,以其不當問而問之而然歟?炳國曰,樊遲學問不足,故稼圃之上,以學字戒之,夫子以無不通知之聖,非不知耕稼爲圃,而以不如二字答之,使知其不當問者,則婉抱之意,自在其中,是聖人辭不迫切也。而終不及此,不能復問而出,則懼其終不喩也。求老農老圃而學焉,則其失愈遠矣。所以有小人哉三字,更爲深責也。夫學能自治而治人者也,謂之上學,不能自治,而受治於人者,謂之民。上誠好禮,莊以持〈身〉,而動止一秉乎軌物,則觀瞻之下,自生嚴恪之心,民莫敢不敬。上誠好義所行合義,而張弛悉協乎經權,則感應之間,自生效順之心,民莫敢不服。上誠好信,至誠接物,始終皆示以不期,則實意所孚,自動其忠愛之心,民莫敢不用情,此是大人之事也。蓋上好義信,而民之類應如是,則四方之民,襁負其子,共歸耕稼,何必願自爲之乎?孟子所云,非野人莫養君子者,此也。第於上文,問以崇德修慝辨惑,故夫子詡之以善問哉,則宜乎有此等之質問,而今此所請,實是料外也。前註云,大舜·伊尹,皆躬耕畎畝,習農圃之事,是遇此時,則習此事也。樊遲則遊於聖人之門,所學者何事乎?欲行小人之事者,終不無識,趣卑陋,所見不廣而然矣。又奏曰,俄於前受音誦讀之際,旣文從而字順,則因此而聖工勤孜,推可以仰揣,而伏聞以羹墻錄,昨行夜對,是盛擧也。列朝聖德至善,昭在此書,是見堯於羹也,見堯於墻也。欲法堯·舜,當法祖宗矣。見今涼意漸生,夜漏初長,政是燈下可親之時,繼自今,連賜召接,無至閒曠,則非但臣等之慶祝,四方之愚夫愚婦,亦皆聳聽,是臣區區顒祝矣。
戊辰八月二十七日未時,上御慶成殿。召對入侍時,參贊官鄭顯裕,檢校待敎徐相翊,侍讀官張原相,檢討官李泰翼,假注書鄭應哲,記事官崔鳳九·李元用,各持通鑑第□卷,以次進伏訖。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,左承旨洪遠植,今日不爲仕進,卽爲牌招,何如?傳曰,允。
又啓曰,知義禁朴齊韶,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,臣炳敎,今日前東寧尉金賢根致祭進去,下直之意,敢啓。傳曰,知道。
弘文館啓曰,校理張原相,以御營廳從事官,今日軍布上下時,晝仕出去之意,敢啓。傳曰,知道。
傳曰,召對爲之。
傳曰,左承旨許遞,前望入之。
承旨前望入之。李世用落點。
政院啓曰,新除授同副承旨李世用,卽爲牌招,何如?傳曰,允。
戶曹啓曰,謹奉傳敎,卒前東寧尉金賢根喪,禮葬更爲輸送,則本家以爲,聖敎雖極感惶,遺言終難違棄,又不敢祗受云。何以爲之?敢啓。傳曰,知道。遺意旣如此,則葬需,從優輸送。
政院啓曰,大司憲李參鉉,執義趙定熙,掌令金性均,持平朴寅壽在外,金養默,掌令南錫熙牌不進,監察茶時之意,敢啓。傳曰,知道。
以大司諫李寅卨,司諫韓喆愚,獻納李容萬,正言金基龍·李龍雨,掌令南錫熙,持平金養默牌不進罷職傳旨,傳曰,只推。
傳曰,夜對爲之。
以和陵,陵上修改時監董以下別單,傳曰,地方官咸興判官黃鍾奎陞敍,別看役前學官李秉綸,本陵參奉張希建陞六,別看役出身安廷奇,各務都檢察加義安兢默加資,其餘看役·守僕·員役·工匠等,竝本道施賞。
吏曹啓目,前郡守李祖文名字,改以賢宰,出身李祖永名字,改以應宰,李偉名字,改以寅承事,爲等,如告狀,依例令藝文館給帖,何如?啓,依允。
戊辰八月二十八日辰時,上御慶成殿。進講入侍時,講官趙性敎,參贊官閔謙鎬,侍讀官張原相,假注書李鳳德,記事官崔鳳九·李元用,各持論語第五卷,以次進伏訖。上曰,史官分左右。上誦前受音一遍訖,仍開卷。性敎讀自誦詩三百,止苟美矣。仍奏釋義訖。上命授書算于性敎,上讀新受音十遍訖。性敎還納書算。上曰,誦詩三百,授之以政不達,使於四方,不能專對,雖多亦奚以爲?夫子此訓,最切於學者,而凡讀書之要,惟當表裏融會,言實相符之謂歟?性敎曰,然矣。口耳之學,爲學之患也。學不可以徒讀,讀之便將所讀書中至言格論,措諸事而收用,然後是謂表裏無間,體用該備之見效處,不然而事於章句之末,則將焉用誦讀也?上曰,其身正,不令而行,此誠格訓也。身旣不正,令豈可從乎?性敎曰,然矣。季康子問政,夫子答以子帥以正,孰敢不正?身正則無不正,古之君子,不言而信,不令而威,端由於其身正也。仍奏曰,臣竊伏私次,側聽日昨有夜對之令,此是臨御開講後數年以來初下之命也。仰認好學之念,奮發有爲,殷宗之終始典學,漢帝之樂此不疲,臣幸得而親見之。令下之後,在廷臣僚·閭巷匹庶,無不蹈舞懽欣,動色相賀者,豈有他哉?愛戴之心,彝性然也。繼此而念念在玆,無少間斷,則將就之工,指日可期,豈不休哉?第伏念士之窮經,將以致用也。苟不能心得而躬行,直不過口耳之學耳。是以,夫子以雖多奚爲之,學者之深戒,夫詩,本於人性,長於諷諭,學者觀此而有得焉,則施於事而順民情,發乎口而善辭令,可以從政,亦可以專對矣。是特古之人土誦詩收用之效,而至若帝王之學,尤有所大於此者。蓋修齊治平之要,皆備於詩中,聖學緝熙,載在周頌敬之之篇,民事備豫期,有豳雅七月之章,關雎·葛覃,爲正家之始,菁莪·棫樸,爲作人之化,以至宗廟祭祀之樂,宴饗賓客之詩,何莫非發政致治之所可監法而權輿者乎?不獨詩爲然,古人書籍,開卷有益,而況論語一部,夫子立言垂後之文也。字字句句,有可以心悅誠服者。伏願我殿下,恒以日日自止內格言至訓,反復細繹,驗之於聖衷,浹洽貫通,反之於聖躬,切實體認,則一日萬機,自可泛應曲當,好學之功效,擧一國將被其澤矣,惟望倍加澄省焉。原相曰,詩三百,人未有不讀者,而其達於政事,專對四方者無幾,蓋以讀之,不以其道也。讀詩者,不規規於章句記誦之末,而察之於情性隱微之間,審之於言行樞機之始,則可以達於政而能於言矣。謙鎬曰,修身爲治民之本,上修其身,則一國化之,下修其身,則一家化之。伏願體念焉。性敎曰,參贊官所奏,果甚切當。其身正,不令而從者,如表端影直,鍾撞響應,上行下效,有不期然而然者矣。是以,大學八條,壹是皆以修身爲本者,是也。此不過一句語而實爲學者第一先務者也。上曰,孔子之言,不多語而切實,類如此矣。性敎曰,言簡而意盡,皆可爲後世法,非大聖人地位,固不能也。上掩卷,仍命史官就座。又命退,諸臣以次退出。
戊辰八月二十八日午時,上御慶成殿。召對入侍時,參贊官鄭顯裕,檢校待敎徐相翊,侍讀官李晩耆,檢討官李泰翼,假注書李鳳德,記事官崔鳳九·李元用,各持通鑑第□卷,以次進伏訖。
戊辰八月二十八日戌時,上御慶成殿。夜對入侍時,參贊官洪遠植,檢校待敎徐相翊,侍讀官李晩耆,檢討官李泰翼,假注書李鳳德,記事官崔鳳九·李元用,各持羹墻錄第□卷,以次進伏訖。
上在景福宮。停常參·經筵。
自辰時至人定,灑雨下雨,測雨器水深一寸。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,右承旨閔謙鎬,今日不爲仕進,卽爲牌招,何如?傳曰,允。
傳曰,召對爲之。
政院啓曰,大司憲李參鉉,執義趙定熙,掌令金性均,持平朴寅壽在外,金養默,掌令南錫熙牌不進,監察茶時之意,敢啓。傳曰,知道。
以大司諫李寅卨,司諫韓喆愚,獻納李容萬,正言金基龍·李龍雨,掌令南錫熙,持平金養默牌不進罷職傳旨,傳曰,只推。
以右承旨閔謙鎬牌不進罷職傳旨,傳曰,只推。
戊辰八月二十九日辰時,上御慶成殿。進講入侍時,講官鄭基世,參贊官李世用,檢討官李泰翼,假注書鄭應哲,記事官崔鳳九·李元用,各持論語第五卷,以次進伏訖。上曰,史官分左右。上誦前受音一遍訖,仍開卷。基世讀自子適衛,止是言也。仍奏釋義訖。上命授書算于基世,上讀新受音十遍訖,基世還納書算。上曰,庶而富,富而敎歟,上篇去兵去食而信不可去之義同矣。基世曰,聖敎至當矣。食·兵·信三者,信爲最重,果如此,篇中庶·富·敎三事中,敎爲最重矣。今日所講三章,皆言爲邦之道,而庶·富·敎三事,尤切於治要,庶而不富則民生不遂,富而不敎則民德不正。故制田里而薄賦斂,立學校而明禮義,此所以聖賢仁民之義無窮而施之有序也。上曰,上文云,上好禮·好義·好信則四方之民,襁負其子而至,何患不庶而富乎?基世曰,好禮·好義·好信,莫非敎也。聖敎中何患不庶而富之敎,誠至當矣。上曰,夫子爲司寇,三月魯大治,三年有成,實聖人自謙之辭也。基世曰,誠然矣。夫子言有用我者,二而一爲衛不能用,一爲魯不能用,此先儒所論,卽此而亦可見魯衛之政,兄弟也。當此時若能用夫子,擧國而聽之,則治道大備,不踰朞月,豈至於三年之久也哉?上曰,齊歸女樂,夫子去魯。魯若不受女樂,一任孔子爲政,則魯之治化,可以久遠,而竟不能然,可勝歎哉。基世曰,季桓子不能曉齊人,歸女樂之意,反受而惑,其不足與有爲,可知也。上曰,善人爲邦百年,亦可以勝殘去殺云者,誠是矣。周有文·武之制作而有成·康之治,漢有高祖之創業而有文·景之治,此可驗矣。基世曰,成·康之際,承文·武道隆德盛之後,天下安寧,刑措四十年不用,至于文·景,則當高惠除殘去穢之餘,黎民醇厚,幾致刑措,漢之治固善矣。猶未及成周郅隆之化矣。仍奏曰,旣庶矣,富之,所以厚民之生,旣富矣,敎之,所以正民之德。是以,古昔帝王,制民之産,百畝田五畝宅,薄賦輕徭,使足以仰事俯育,有恒産而有恒心,然後設庠序之敎,明孝悌之道,則上之敎之也,易,民之從之也,輕。苟無恒産,因無恒心,則雖欲敎之,奚暇治禮義哉?書曰,旣富方穀。又曰資富能訓,皆此意也。大抵三代之後,能致富庶之業,則或有可稱,而至於敎之有道則幾希矣。故先儒之論,以爲漢之明帝,尊師重傅,唐之太宗,大召名儒,敎亦至矣。然而未知所以敎也,以其不及於三代之敎也。唐太宗時,文治蔚興,至有新羅·百濟·高麗·高昌·吐蕃諸國,竝遣子弟入學矣。上曰,吐蕃,何地也?基世曰,是西方之夷也。上曰,新羅三國,卽我東之三韓乎?我東歷代,槪陳之也。基世曰,我東開國,始於檀君朝鮮,而神人,始降於太白山檀木下,太白,卽今之寧邊竗香山也。號爲檀君,初都平壤,後都白岳,卽今之文化九月山也,享年一千二百年矣。上曰,與天皇氏一萬八千歲同矣。基世曰,箕子都平壤,千年,後孫準,爲衛滿所逐,南遷金馬郡,號馬韓,卽今之益山也。又有辰韓·弁韓,而年代國都,雖不可考,槪皆在於南方濱海之地也,此所謂三韓也。衛滿則都平壤,至孫右渠,爲漢武所降,分其地爲四郡,樂浪·臨芚·玄菟·眞蕃,是也。上曰,衛滿,是中國人乎?基世曰,燕人矣。仍奏曰,樂浪卽今平壤,臨芚卽今江陵,玄菟卽今咸興,眞蕃,卽遼東之地也。至昭帝時,又分爲二府,以玄菟·眞蕃,爲平州都督府,樂浪·臨芚,爲東府都督府。其後漢宣帝時,新羅開國於慶州,姓,朴,名,赫居世,其時高句麗·百濟竝立,是爲三國。高句麗,初都卒本扶餘,卽今成川,後徙平壤,姓高,名朱蒙,百濟,初都慰禮城,卽今稷山,後徙南漢,又徙泗泚,卽今扶餘,姓,高,名,溫祚,卽朱蒙之諸子也。今之成川,稱以東明,故都南漢,有溫祚廟,皆古蹟也。至唐高宗時,新羅統合麗濟,而朴·昔·金三姓相傳,至千年矣。上曰,金氏,皆敬順王後孫乎?基世曰,今之慶州金氏,皆是也。上曰,唐太宗東征敗軍,在於何地乎?基世曰,高句麗之安市城也,在遼東矣。仍奏曰,至五季時,高麗太祖王氏,建國都松岳,至皇明壬申,我太祖,應天順人,創業垂統,以基億萬年無疆之業,此是東國歷代大略。而自唐堯元年甲辰,至明太祖元年戊申,爲三千七百二十五年,自檀君戊辰,至我太祖元年壬申,亦爲三千七百二十五年,聖神之作,天意不偶,我東方氣數,與中國相符,其亦異矣。上曰,淸之享國,今過二百年乎?基世曰,爲二百餘年矣。上曰,自順治至同治,今爲八世乎?基世曰,然矣。上曰,乾隆,爲第一賢君矣。基世曰,康熙·乾隆,爲祖孫,而相繼爲文明之治,至今有彬彬可觀者矣。上曰,講官,何以觀中國乎?基世曰,往在辛卯,隨臣父上使之行,入燕京矣。上曰,必多壯觀,果見西山乎?西山,是何時所作乎?基世曰,果往見矣。西山之稱,已自明時,而圓明園,至康熙·雍正年間,增修飾之,湖山映帶之致,宮室繁華之盛,宛有江南風景云矣。間經洋亂灰燼,聞甚可惜矣。上曰,近者使行則不得見西山矣。西山,以水路入去乎?聞石橋虹蜺,如我國之南門云,然乎?基世曰,有十七虹蜺門,故橋以十七爲名,卽西山洞口也。橋頭,望見西山前面,則雲間諸峯,湖邊彩閣,隱映如畫圖中矣。正大光明殿,卽行宮也。山高水長閣,是燈戲所也。上曰,見燈戲乎?基世曰,果見之矣。皇帝出御山高水長閣,簷楹下,設宴,諸王貝勒,皆列侍,觀角牴馬才及燈炬等諸戲,誠壯觀矣。上曰,見象圈虎乎?基世曰,竝見之矣。虎圈,在西山,而閱武樓,卽皇帝觀武之所也,一年一行,縱虎圍扼云矣。未知近日則何如也。上曰,皇極殿,爲幾間,而闕門爲幾重乎?開正門則洞見外街乎?基世曰,皇極殿前後左右,皆爲七間,階爲九級云矣。門有端門·午門,而爲幾重則未能詳記,而開正門則洞見外街矣。上曰,黃屋轎,何如也?基世曰,黃屋轎制度甚壯。駕之以象,陳列於殿庭,每見皇帝動駕時,乘黃屋小轎,卽四人轎也。亦或有騎馬之時,儀衛甚簡矣。上曰,閣老兼六部尙書乎?基世曰,自明時,由內閣至尙書,兼太學士之任,則稱以閣老,而淸亦因用皇明官制矣。上曰,領府事拜相職,在何年乎?基世曰,在辛丑矣。上曰,入內閣在何年乎?基世曰,在癸酉年矣。上曰,講官閣職,在何年乎?基世曰,在庚戌年矣。上曰,中原將兵之任,是何官乎?基世曰,九門提督,是也。上曰,如我國訓鍊都監乎?基世曰,似然,而未能詳知矣。上曰,南京無滿人乎?基世曰,南京,皆是漢人矣。上曰,漢人與滿人,不爲媾婚乎?基世曰,雖未之詳,而似不結婚矣。上曰,淸人,何謂滿人乎?基世曰,淸是女眞部落,而卽今關北六鎭之界也。自六鎭距寧古塔,未滿千里,而淸之始起於寧古塔也。國號滿州,故謂之滿人也。上曰,我國西北,稱以弓馬之地,以其近於女眞之尙强而然也。仍敎曰,領府事筋力,日前已聞平安,而今又何如?基世曰,日前,臣之子登筵時,伏承下詢,退傳臣父,方切惶感矣。臣父數日患感之餘,昨今幸少勝矣。上掩卷。基世曰,近日連行進講與召對夜對,此是日三接之盛擧也。非惟登筵諸臣之相顧歡忭,滿庭臣隣之攢手欣祝,以至遐鄕愚民,亦聞我聖上勤學之盛,則莫不感戴者。誠以敎化之本,在於學問,將就之工,在於誠信,俄者聖敎中敎與信二字,猛加澄省焉。上命史官就座。又命退,諸臣以次退出。
戊辰八月二十九日午時,上御慶成殿。召對入侍時,參贊官洪遠植,檢校待敎徐相翊,侍讀官李晩耆,檢討官趙秉稷,假注書鄭應哲,記事官崔鳳九·李元用,各持通鑑第□卷,以次進伏訖。
上在景福宮。停常參·經筵。
藥房都提調李裕元,提調金世均,副提調閔謙鎬啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妣殿氣候,何如,王大妣殿氣候,何如,大妣殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妣殿·王大妣殿·大妣殿·中宮殿口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,召對爲之。
政院啓曰,大司憲李參鉉,執義趙定熙,掌令金性均,持平朴寅壽在外,金養默,掌令南錫熙牌不進,監察茶時之意,敢啓。傳曰,知道。
以大司諫李寅卨,司諫韓喆愚,獻納李容萬,正言金基龍·李龍雨,掌令南錫熙,持平金養默牌不進罷職傳旨,傳曰,只推。
兵曹啓曰,今八月各廳堂下武臣朔試射,臣曹有故,不得爲之之意,敢啓。傳曰,知道。
宗親府啓曰,明日卽天漢殿朔奉審日次,臣升洙進詣擧行之意,敢啓。傳曰,知道。
三軍府啓曰,以黃海監司曺錫輿狀啓,山行砲手一百名,錄籍火砲軍,以漁基私稅査括付料,而事係創始,有難擅便,其設寘分排之方,令三軍府稟處事,傳曰,各道沿海漁鹽之革其私稅,付之軍庫捄弊,甲子簾敎何等截嚴,而尙此不革,晏然私稅,此謂國有法綱乎?今此收其稅,創設砲兵,萬萬得當,邊圉從此可固,其所付稅之道,設砲之節,亟令三軍府,從長稟處事,命下矣。海防疎虞,莫此地若,又莫此時若矣。今其選兵習砲,厚厥衣食者,固圉禦邊,緩急可恃,而接濟之節,旣無從他措處之道,則漁鹽私稅之就此劃付,實爲兩便之方。而第伏念甲子簾敎,特出於如傷若保之聖念也,一年二年,弊復如前,旣不得上補國用,又不能下展民力,則分憂之地,終始掩寘者,亦甚慨然。雖以各宮各司言之,徒爲些少見利,罔念許多貽害,畢竟民國事計,奚益之有乎?此必是憑托慫臾而然,痛惋之極,寧欲無言。無論某官某司,凡於此等去處,一竝査括,付之砲軍料食之資,其設寘軍伍徵付稅額,使本道監營,消詳分排,另成節目,以爲啓聞遵行之意,分付,何如?傳曰,允。
戊辰八月三十日辰時,上御慶成殿。藥房入診進講同爲入侍時,都提調李裕元,提調金世均,副提調閔謙鎬,檢校待敎徐相翊,假注書李鳳德,記事官崔鳳九·李元用,以次進伏。判府事李裕元,同知事尹秉鼎,參贊官鄭顯裕,侍讀〈官〉李晩耆,假注書李鳳德,記事官崔鳳九·李元用,各持論語第□卷,以次進伏。醫官李慶年·李在珉·鄭麟夏·朴時永,進伏楹外訖。上曰,史官分左右。裕元進前問候訖。奏曰,醫官待令,使之入診乎?上,可之。在珉等,以次診候,仍退伏訖。裕元曰,脈候奏之。在珉等曰,脈候左右三部調均矣。上命藥房先退,仍開卷。
戊辰八月三十日午時,上御慶成殿。召對入侍時,參贊官鄭顯裕,檢校待敎徐相翊,侍讀官李晩耆,檢討官趙秉稷,假注書李鳳德,記事官崔鳳九·李元用,各持通鑑第□卷,以次進伏訖。日記廳堂上金春熙。郞廳趙秉健金敬圭。
上在景福宮。停常參·經筵。
卯時,下霜。
傳曰,在外臺諫許遞,政官牌招開政。
傳曰,役所工匠,令營建都監乾犒饋。
禮曹,今九月二十五日,中宮殿誕日陳賀時,應行節目,參考前例,磨鍊爲白去乎,依此擧行,何如?啓權停爲良如敎。
宗親府啓曰,卽接內需司牒報,則咸興·永興兩本宮,十月別大祭時,造燭封香吉日,今月十一日卯時,衣襨香燭祭品奉詣吉日,同月十二日辰時俱吉云。以此日時擧行之意,敢啓。傳曰,知道。
議政府啓曰,畿·胡兩道臣,俱爲報瓜矣。地望所推施措攸著,群情願其久留,全省賴以爲安,京畿監司李宜翼,公忠監司閔致庠,竝待箇滿,加一年仍任,以爲終始成效之地,何如?傳曰,允。
又啓曰,本府公事官閔鼎鎬,奔走勤仕,已滿十五朔,依例陞敍,或守令除授事,奉承傳施行,何如?傳曰,允。
傳曰,呈告金吾堂上許遞,今日政差出。
傳曰,呈告同敦寧在外,敦寧都正許遞,今日政,差出。
傳曰,和陵參奉之代,安川府院君祀孫,問名擬入。
吏曹啓曰,翼陵參奉鄭墧,東學敎授趙東肅,俱以身病,呈狀乞遞,竝改遞,何如?傳曰,允。
兵曹啓曰,內禁衛將李昌漢,時帶宣傳官,以職務相妨,呈狀乞遞,五衛將李翼夏·申命休·金鎭民·李時愚·尹滋岱,昌德宮衛將黃敎善,慶熙宮衛將金益鍊·崔宜赫,俱以病難供職,呈狀乞遞,新除授蟾津別將南致薰,父年今爲七十六歲,法不當遠離赴任,呈狀乞遞,邊將之親年七十五歲以上者,許遞其任,載在法典,竝改差,何如?傳曰,允。
有政。吏批,行判書金炳喬進,參判李裕膺,參議鄭範朝,竝牌招不進。
吏批啓曰,旌義郡守,今當差出,而本郡以邊上重地,不可不擇差,同道有聲績守令,竝擬,何如?傳曰,允。
以金性敎爲大司憲,李赫準爲執義,崔益鉉爲掌令,劉學洙爲持平,尹墑爲同敦寧,金壽鉉爲知義禁,金致善爲知春秋,黃基定爲翼陵參奉,韓震鉉爲和陵參奉,李秉一爲旌義郡守,李圭鎰爲萬頃縣令,北靑府使李會正,限一年仍任事承傳。
兵批,判書金壽鉉進,以鄭輔源爲內禁將,金源默·尹興大·李暐沼·朴肯炫·金鳳熙爲五衛將,金近洙昌德將,尹夔燮·李基元爲慶熙將,尹湋爲永宗僉使,申在倫爲薪智島萬戶,崔奎應爲蟾津別將,同知單金益鍊,加設單韓基大,副司果王縉說,黃河水使鄭志鉉,更加一瓜,仍任事承傳。
觀象監啓曰,月食之前期經稟例也,地上見則前期五朔,地底食則前期七日入稟,而今九月十五日,月有食之,自未正三刻十四分,至申正三刻十一分,在地平下,自酉初初刻十二分,至酉正三刻七分復圓,在地平上,地上見者,雖是此二子兒時刻,旣非始終,地下食,則事當前期五朔入稟,而當該述者,未能精察,認以地食,咨文來後,始爲覺得,事關莫重,大違格例,誠萬萬惶懍而當該述者,不可無警,令攸司從重科治,何如?傳曰,允。
營建都監啓曰,自八月初一日,至三十日所捧,各處願納錢,爲十萬三千五百九十兩,白米一百二十五石,別成冊以入之意,敢啓。傳曰,知道。
承文院啓曰,院製述官李建玉仕滿代,吏文學官黃猷淵陞付,其代幼學李台永差下,使之付軍職冠帶常仕,何如?傳曰,允。
御營廳啓曰,卽聞肅靖門東邊鷹峰近處,有虎跡云。故發遣將校摘奸,則果如所聞,城內虎患,極爲驚心,本廳善放砲手四十名,定將校率領行獵,而亦令訓鍊都監·禁衛營,竝力行獵,何如?傳曰,允。
訓鍊都監·禁衛營啓曰,謹依御營廳草記批旨,肅靖門東邊鷹峰近處,獵虎次善放砲手四十名式,將校率領,合力擧行之意,敢啓。傳曰,知道。
戊辰九月初一日辰時,上御慶成殿。進講入侍時,講官洪淳穆,參贊官鄭顯裕,檢討官趙秉稷,假注書鄭應哲,記事官崔鳳九·李元用,各持論語第卷,以次進伏訖。
戊辰九月初一日未時,上御慶成殿。召對入侍時,參贊官鄭顯裕,檢校待敎趙慶鎬,侍讀官李晩耆,假注書鄭應哲,記事官崔鳳九·李元用,各持通鑑第卷,以次進伏訖。
上在景福宮。停常參·經筵。
夜自三更至五更,灑雨下雨,測雨器水深二分。
禮曹啓曰,來十月初四日,行宗廟冬享大祭親行時,永寧殿,依例遣大臣攝行,何如?傳曰,允。
又啓曰,來十月初四日,行宗廟冬享大祭親行時,省牲·省器之節,依例以親臨磨鍊乎?敢啓。傳曰,親臨磨鍊。
議政府啓曰,卽見慶尙監司吳取善所報,則機張縣,處在倭路重地,邊情與東萊,反爲較緊,配所之勿定,依該府例施行爲辭矣,濱海要衝之地,倭船往來之繁,其與萊府,無甚異同,則配囚之一視萊府例勿論,亦係慰悅民情之道,依報辭,特爲許施,如有現今在謫者,一一移配他邑之意,分付,何如?傳曰,允。
以全羅監司徐相鼎狀啓,靈光郡人命渰死事,傳曰,聞甚驚慘,元恤典外,別加顧助,如有生前身還布,竝蕩減,未拯屍身,期於拯得事,廟堂措辭分付。
訓鍊都監·禁衛營·御營廳啓曰,肅靖門東邊,有虎跡處,發遣砲手,使之搜獵矣。今日酉時量,北岳近處,中豹虎一頭捉得,故謹此封進,而捉虎將卒,自各該營,考例施賞,仍爲行獵之意,敢啓。傳曰,知道。
刑曹啓曰,議政府啓辭內,卽見慶尙監司吳取善所報,則機張縣,處在倭路重地,邊情與萊府,反爲較緊,配所之勿定,依該府施行爲辭矣。濱海要衝之地,倭船來往之繁,其與萊府,無甚異同,則配囚之一視萊府例勿論,亦係慰悅民情之道,依報辭,特爲許施,如有現今在謫者,一一移配他邑之意,分付,何如?傳曰,允事批下矣,謹依批旨,機張則依萊府例,勿定配所事,分付各道道守令處,而自該道已啓下,機張縣到配罪人閔億賢鎭海縣,金鎭喜南海縣,徐化聃長鬐縣,金氏乭河東府,金弘允淸州縣,方順伊咸安郡,具時中固城縣,元桂奉梁山郡,趙基淳開寧縣,全朔不興海郡,竝依前罪目,移定配所,卽爲押送之意,一體分付,何如?傳曰,允。
戊辰九月初二日辰時,上御慶成殿。進講入侍時,知事李源明,參贊官鄭顯裕,侍讀官李晩耆,假注書李鳳德,記事官崔鳳九·李元用,各持論語第卷,以次進伏訖。
戊辰九月初二日未時,上御慶成殿。召對入侍時,參贊官鄭顯裕,檢校待敎趙慶鎬,侍讀官李晩耆,檢討官李泰翼,假注書李鳳德,記事官崔鳳九·李元用,各持通鑑第卷,以次進伏訖。
上在景福宮。停常參·經筵。
傳曰,節義道學之俎豆崇報,寔出尊慕矜式之意,而末流之弊,駸駸至於小民難支之境,設院宣額之義,豈容若是?齋生之元額外,冒托之類,一一簽丁事,自兵曹知委,旣有享需之官封,則結數劃給,甚是無謂,自今年,令戶惠廳,一竝出稅添入槪狀,如有前輩長德之可以綴享者,切勿新創各建,只許追配於已賜額書院,而雖以院長言之,卿宰之遙執院務,非徒行之不得者也,亦不無齋儒怙勢之端,從今院長,以本倅爲之,主管院中事務,而以此意,著爲金石之典,今其釐正,爲國經遠之謨也,分付禮曹,使之行會各道。
以統製使李顯稷狀啓,中軍宋在璿罷黜事。傳曰,令該曹口傳差出,催促下送。
承文院啓曰,院吏文學官李太永有頉代,幼學洪鍾勉差下,付軍職冠帶常仕,何如?傳曰,允。
訓鍊都監·禁衛營·御營廳啓曰,北岳近處,中豹虎一頭,捉得封進之後,連日搜獵,更無虎跡,砲手等,姑爲撤還之意,敢啓。傳曰,知道。
御營廳啓曰,本廳中軍鄭雲翼,身病甚重,勢難察任,改差,何如?傳曰,允。
兵曹,以白樂莘爲御營中軍。
戊辰九月初三日辰時,上御慶成殿。進講入侍時,同知事趙基應,參贊官李沇應,檢討官李泰翼,假注書鄭應哲,記事官崔鳳九·李元用,各持論語第卷,以次進伏訖。
戊辰九月初三日戌時,上御慶成殿。夜對入侍時,參贊官鄭顯裕,檢校待敎趙慶鎬,侍讀官張原相,檢討官李泰翼,假注書鄭應哲,記事官崔鳳九·李元用,各持羹墻錄第卷,以次進伏訖。
上在景福宮。停常參·經筵。
兵曹口傳政事,以孫廉錫爲統制中軍。
承文院啓曰,今此冬至兼謝恩使行中,別啓請堂上譯官秦繼煥,身病猝重,萬無遠役之望矣,其代以堂上譯官韓文奎帶去,何如?傳曰,允。
吏曹啓目,粘連觀此黃海監司曺錫輿狀啓,則以爲,豐川府使任榮鎬,三載居任,官民相孚,一心做治,聲譽頗多,前後捐廩,實出圖報之誠,再三願留,可驗懷保之政,特令仍任事,令該曹稟處亦爲白有臥乎所,瓜滿差出,乃是金石之典是白乎矣,道臣狀辭旣如此,依狀請,姑爲仍任,何如?啓依允。
戊辰九月初四日辰時,上御慶成殿。進講入侍時,講官金學性,參贊官李世用,侍讀官張原相,假注書〈李〉鳳德,記事官崔鳳九·李元用,各持論語第卷,以次進伏訖。
上在景福宮,停常參·經筵。
申時,灑雨下雨,測雨器水深三分。
藥房提調金世均,副提調閔謙鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。傳曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金〈炳學〉無時急稟定事,左議政·右議政未差,不得來會云矣,敢啓。傳曰,知道。
弘文館啓曰,典翰李起鎬,校理李載純,副校理張原相,俱以受由在外,副校理徐奭輔別兼春秋進,上番闕直,事甚未安,應敎趙秉肅,副應敎趙準永,校理李晩耆,竝卽牌招推移入直,何如?傳曰,允。
禮曹啓曰,前因持平黃明漢上疏,尙州玉洞書院,贈左議政忠簡公全湜,故提學黃孝獻位次釐正事,事係莫重,發關本道,廣探公議,博考事實,論理報來後,稟處事草記蒙允,分付該道矣,卽接慶尙監司鄭東觀移文,則玉洞書院,創建在於康熙甲午,而翼成公黃喜爲主享,忠簡公全湜爲配享,而乾隆丙午,故提學黃孝獻追配,一依入享年條定位次,至己酉始爲宣額,而年代遠近黃孝獻先於全湜爲七十三年,配享年條,全湜先於黃孝獻爲七十三年,蓋黃氏,據年代上下之說,全氏,主配享先後之別,互相爭執,往在甲子,因院宇之重修,將欲從年代換次,則全宗德等,乃有抱版出院之擧,故今年正月,該牧使因營關,還奉全湜於玉洞書院,雖曰序次事實,不過如斯,而前使之還安者,亦依舊次,而非新有所移改,近日以來,士論之各主兩家,迭來呈文,紛絃爭辨,宣額院議事面不輕,而重位次陞降,公議尙未歸一,則前後高下,有非營邑之所可擅便爲辭矣,年代上下之說,配享先後之論,各有的據,兩家子孫,互相堅持,一道士林,便成爭辨,猝難硬定以致歸一,而若其因重修之意,定序次之計,事體苟艱,先在黃氏,抱出位版,擅配他院,擧措駭妄,曲在全氏,而大抵兩姓之先,俱以請名雅望,爲當時儒生所重,竟至腏享一院,則凡在依歸本院者,不當容易甲乙於其間,而位次之或上或下,本非損益於院享諸賢之德之行,有何後輩之軒輕,又況學宮之事,全屬多士公議,彼此子孫之各自紛紜,雖出爲先之誠,有欠共尊之義,本道査報,別無是非論斷之辭,則道內士論,亦是推知,臺疏中位次陞降,今姑依舊置之,何如?傳曰,允。
又啓曰,贈領議政朴準源緬禮出柩時及安葬時,嘉順宮當有望哭之節,望哭儀註,直爲書入嘉順宮之意,敢啓。傳曰,知道。
又啓曰,卽接金山幼學曺文極所志,則以爲,同姓八寸弟文梅,嫡妾俱無子,以其同姓六寸兄文相第三子在明,欲爲繼後,兩家完定,而未及禮斜之前,文相夫妻俱歿,拘於常規,不得循例,禮斜依定式草記稟處事,呈狀矣。凡係繼宗立後者,兩邊與受,明有可據,而不得登聞者,許令該曹論理草記事,曾有筵奏定式,而門長曺文極所訴旣如此,依定式,曺文相第三子在明,立爲曺文梅之後,何如?傳曰,允。
承文院啓曰,院吏文學官洪鍾勉有頉代,幼學沈能鶴差下,付軍職冠帶常仕,何如?傳曰,允。
義禁府啓曰,提川前縣監柳南珪,以大同錢犯用罪,因廟啓定配於慶尙道順興府矣,卽接忠淸監司閔致庠牒報,則柳南珪所犯公錢,今已準捧云矣,順興府遠地定配罪人柳南珪,依法典,卽爲放送事,分付該道道臣,何如?傳曰,允。
戊辰九月初五日辰時,上御慶成殿。進講入侍時,判府事李裕元,講官金世均,參贊官李世用,檢討官李泰翼,假注書李麟圭,記事官崔鳳九·李元用,各持論語第卷,以次進伏訖。
上在景福宮。停常參·經筵。
傳曰,寡人叨承丕基,爲學之方,致治之要,必得讀書躬行之實,專資輔導啓沃之功,苟求其人,非卿伊誰?靈芝醴泉,其來有自,見聞所及,講究所蘊,扶世敎澤生民,曷可不繩武前人,圖終攸休乎?顧今正衙重建,講筵日開,而近行夜對,意味益覺深長,卿於此時,左右予導迪予,則奚獨爲一人之幸也?玆敷心腹之諭,佇竢羽儀之美,卿其體予,卽起登途事,遣地方官,傳諭于經筵官金炳駿處。
傳曰,卿在弓旌之招,今幾年所,而自予嗣服以來,寢寐一念,尤切願見,誠以匡輔,不逮賁飾,聲明必待,林下宿德故耳,尊賢衛道,我朝家法,而予雖寡昧,安得不想望擬佇,慥慥於此乎?嗚呼,羽儀明廷,克展所蘊,豈非儒者之宿德,而況今重新法宮,百度咸擧,講筵之暇,兼行夜對?卿若出入經席,講究治理,則所推之廣,所被之厚,其將爲民國之幸矣。先布十行,勉回遐心,犁然飜然,俾免虛徐事,遣地方官,傳諭于經筵官趙秉德家。
傳曰,予聞治國不以儒,則若稱之無星,如輪之脫輻,儒者之於國,其重也類是矣。爾以林下宿德,久在旌招之列,君臣之間,尙不見面,惟予寤寐之念,蓋未嘗一日忘也。見今臨御正衙,諮訪治道,此實爲目下急先務,而擧問之工,尤不可緩,故兼行夜對,相與之討論講究,此時渴望,奚但爲側席而止哉?且況士之爲擧,將以導其主疪其民,則爾於是,亦豈或固守東岡,不體予意乎?爾其從近上來,左右啓沃,毋孤予眷眷之心事,遣地方官,傳諭于經筵官任憲晦處。
傳曰,藥院都提調有闕之代,前望入之。
內醫都提調前望入之,領議政金炳學落點。
議政府啓曰,宣惠堂上有闕之代,行大護軍金世均差下,使之察任,何如?傳曰,允。
傳曰,發遣吏郞諸執事,淸齋與否,摘奸以來。
禮曹啓曰,卽接惠陵官員所報,則本陵陵上莎草修改後,雨露均霑,着根無慮云矣,敢啓。傳曰,知道。
政院啓曰,筵說修正之毋得過三日,曾有定式,而今初三日進講夜對入侍筵說,今始修納,萬萬未安,當該注書,所當重勘,而本院請推之外,無他可施之罰,何以爲之?敢稟。傳曰,從重推考。
判府事李裕元箚,答曰,省箚具悉卿懇。情節奉慮,所辭兼務,何必竝免爲乎?藥院之任,今姑勉副,卿其安心調理。仍傳曰,此批答,遣史官傳諭。
戊辰九月初六日辰時,上御慶成殿。進講入侍時,講官朴承輝,參贊官洪遠植,侍講官趙秉肅,假注書李鳳德,記事官崔鳳九·李元用,各持論語第□卷,以次進伏訖。上曰,史官分左右。上誦前受音一遍訖,仍開卷。承輝讀自子曰君子泰而不驕,止是謂棄之。仍釋義訖,上曰,近仁者何謂也?承輝曰,剛也·毅也·木也·訥也,雖非全體之仁,猶勝於巧言令色,故可與爲仁,此所以近仁者也。上曰,雖曰剛毅訥,可也,而特言木訥者,何也?承輝曰,此木字,非樹木之謂也,俚語所云,木强之謂也。上曰,朋友切切偲偲,兄弟怡怡,何不曰,兄弟亦切切偲偲,而特用於朋友乎?承輝曰,切切懇到之意,偲偲詳勉之意,兄弟之間,亦宜切切偲偲,而兄弟主於親,當以和樂爲先,故曰怡怡,朋友主於義,故曰切切偲偲耳。上曰,敎民卽戎,必以七年爲言,何也?承輝曰,敎之以孝悌忠信之行,民知親上死長之義,敎之以務農,則民可足食,敎之以講武,則民知進退擊刺之法,然後可以卽戎,而其曰七年者,古之敎士,亦以七年,謂之小成。如大國五年,小國七年之說,夫子亦云,朞月三年一世者,皆取於陽數而然也,數之一三五七九陽數也,二四六八十陰數也。上曰,如敎民,則可以爲戰乎?承輝曰,戰者卽上章所謂卽戎也,民不知親上之義,擊刺之方,又不能足食,而使之赴戰,則何以異於棄民乎?此章與上章,相接續矣。
上在景福宮。停常參·經筵。
政院啓曰,來十一日輪對日次矣,敢稟。傳曰,當次人受點後,日次待令。
備忘記,公州營將南啓宓下直,長弓一張,長箭一部,片箭一部,筒兒一箇賜給。傳曰,禮房承旨,馳詣受香諸處,奉審摘奸以來。
政院啓曰,禁衛大將李周喆,御營大將金鍵,以東·南關王廟獻官,今方受香出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,都提調兼察從事官發牌,聽傳敎。
政院啓曰,卽者應敎趙秉肅,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
議政府啓曰,營建之役,極爲浩大,尙多未及告畢處,此其事勢之不容不然者也。且樞府·憲府·六曹衙門,年久頹圮,今方重建,四學與金吾囹圄,亦將一體修改,而雖以各城門言之,在在傾壓,見甚疎虞,至於東門,則全體朽傷,時日較急。苟不及今繕葺,來後力役,又不免從新經紀,此與可已不已之事,大有不同矣。竝令營建都監,卽爲擧行,次第竣完之意,分付,何如?傳曰,允。
傳曰,各城門,今方次第修改,而許多年工役之餘,人力已罄竭矣。此與不急之務有異焉,雖不得不趁玆經始,而若或張大其事,則其究也,實有妨民之慮矣。旣承慈敎,凡厥繕葺,務從儉約,用示爲民省力之意。
訓鍊都監啓曰,本局千摠鄭雲龜,身病猝重,勢難察任,改差,何如?傳曰,允。
御營廳啓曰,本廳中軍白樂莘,身病猝重,勢難察任,改差,何如?傳曰,允。
兵曹,以李邦鉉爲御營中軍。
承文院啓曰,院吏文學官沈能鶴有頉,代幼學申命洽差下付軍職冠帶常仕,何如?傳曰,允。
應敎趙秉肅疏曰云云。答曰,省疏具悉。爾其勿辭救護。
上在景福宮。停常參·經筵。
傳曰,藥院提調許遞,前望入之。
內醫提調前望入之,金炳喬落點。
營建都監啓曰,神武門外,新建殿閣堂號及臺號,別單書入之意,敢啓。傳曰,知道。
上在景福宮。停常參·經筵。
備忘記,濟州牧使趙羲純下直,長弓一張,長箭一部,片箭一部,筒兒一箇賜給。
傳曰,左承旨·左副承旨·右副承旨·同副承旨竝許遞,前望入之。
承旨前望入之,李玄翼·鄭雲龜·趙康夏·趙昌永落點。
吏曹啓曰,刑曹佐郞林俊養,成均館典籍張錫默·尹相殷,俱以除拜過限未肅拜,竝改差,何如?傳曰,允。
御營廳啓曰,東關王廟有頉處,臣監董修改後,別單書入之意,敢啓。傳曰,知道。
又啓曰,本廳軍色從事官張原相呈辭,在外久曠可閔,改差,何如?傳曰,允。
承文院啓曰,院吏文學官申命洽有頉,代幼學朴海正差下,付軍職冠帶常仕,何如?傳曰,允。
以咸鏡監司李興敏狀啓,端川府使李承渥,暗行御使,旣已封庫,爲先罷黜事。傳曰,令該曹口傳,各別擇差,不日下送。
大護軍金世均疏曰,伏以臣,於日昨,伏奉恩命,授以臣惠局之任,臣誠惶隕震駴,莫省措躬之所也。夫財賦者,有國之大柄,積貯者,生民之大本也,夏府之底愼,漢庾之充溢,皆有以經國裕民,而亦我朝是局之所由設也,若乃典封,樁平斗甬,視歲之豐耗,計費之嬴絀,一籌劃一筆句之際,其出納之謹,卽有司者責耳。自非望實俱隆,幹諝兼優,有足以長心計,達時務者,莫宜居之,一或任非其人,其安能擔夯而辦理乎?臣固憃迂,百無寸長,曾叨州臬,簿書支調,苟且彌縫,握算未知,縱橫涉筆,惟謹署押,以至尋常家務,茫然不識噉着之爲何事,臣之本領,自知也明矣。矧今百度修擧,煥然鼎新,金穀之總會經費,爲最先務也,而陸輸之愆期,杻而爲常,海漕之滯運,滋其射利,征賦以之愈縮,貢契以之漸凋,雖任以强脊,而精明者,猶懼其赬肩,而迷陽焉。迺以如臣疎闇一措大,廟剡謬擧,聖旨遽允,臣竊左右究,而不得其說也,顧以無似,偏被殊渥,兜攬榮觀,罔非踰濫,而前後踐歷,涓埃蔑效,苟或殫誠渴智,萬無一裨,則夷險向前,臣所失心,而今若貪戀寵祿,冒沒承膺,止竟僨蹶靡暇自恤,其爲民國事計,何如也?殆是强僬僥於千勻,比款段於九折,寔力不稱,而行不去爾,此臣之所懇由衷,發出毫,非襮飾也,且臣與前任,爲舅甥之親矣。其於交代,縱無典式之當避,揆以私心,亦所難安,庸敢疾聲仰籲於崇嚴之天。伏乞聖明,俯垂鑑諒,亟遞臣新授之銜,俾重務無曠,微分獲全,千萬至祝。臣無任云云。答曰,省疏具悉。卿其勿辭行公。
上在景福宮。停常參·經筵。
藥房提調金炳喬,副提調鄭雲龜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。傳曰,知道。三殿氣候一樣,中宮殿氣候安順,卿等不必入侍矣。
大王大妃殿,王大妃殿,大妃殿,中宮殿口傳問安。答曰,知道。
備忘記,永宗僉使尹湋下直,長弓一張,長箭一部,片箭一部,筒兒一箇賜給。
政院啓曰,議政府郞廳來言,今日賓廳日次,而領議政金炳學無時急稟定事,左議政·右議政未差,不得來會云矣,敢啓。傳曰,知道。
傳曰,時原任大臣,率禮堂來待。
政院啓曰,領議政率禮堂,依下敎來待矣。傳曰,入侍。
賓廳,領議政金炳學,南寧尉尹宜善,戶曹判書金炳國,判三軍府事申櫶,上護軍金學性·鄭基世·趙秉昌,吏曹判書金炳喬,知宗正卿李載元,知三軍府事金鍵,大護軍李源命·金益文·金在顯·金有淵,禮曹判書李豊翼,刑曹判書李章濂,兵曹判書金壽鉉,靈善君朴永輔,吏曹參判李裕膺,護軍鄭健朝·李元熙·金輔鉉·尹宗善·尹秉鼎·趙寧夏·申正熙·李奎奭·徐璟淳·金箕錫·趙台顯·許熠·沈宜豊·趙成夏,禮曹參判沈舜澤,同敦寧尹堉,戶曹參判李鎬俊,大司憲趙性敎,宗正卿李載冕,刑曹參判趙秉夏,大司諫李寅卨,吏曹參議鄭範朝,戶曹參議李珪永,兵曹參議尹顯岐,刑曹參議李寅亮等啓曰,思傳曰,大德必得其位,必得其祿,必得其名,必得其壽,蓋言有大德,則位·祿·名·壽,皆可以必得之矣。猗我太母,天縱大德,粵在翼憲盛際,姒徽而任齋,逮至聖明臨御,堯勳而舜哲,諸福畢集,寶甲重回,臣等於昨冬亞歲,稽我家已行之禮,循擧世大同之情,進而筵奏,退而賓籲,而慈衷彌堅於沖挹,宸孝尤光於承順,雖不敢更事煩瀆,而君臣上下,情極悵缺,愈久愈切,迺玆休命,悠久無疆,太母誕彌之辰載邇,以我殿下愛日之誠,鏤玉范金,獨未足以闡聖德,酌斗稱觴,猶未足以祈聖壽,而崇報之會,惟在於是飾慶之道,亦惟在於是矣,況自有我先后故事,禮鉅義正,質無疑而俟不惑者乎?殿下,以靡極之誠,愉惋導達,闡鴻名於摹天,識慶會於祝岡,則非但爲一時賁飾之擧,卽萬世之經常,太母雖聖不自聖,讓而不居,亦豈無仰格止慈之念,俯賜勉從之音乎?臣等,纔從筵退,衷情轉激,玆敢聯籲。伏願殿下,務積至誠,期回慈聽,亟擧縟儀,以光聖孝焉。答曰,知道。今方導達,尙靳兪音,群情所推,可諒予心矣。
賓廳再啓曰,今日之請,卽昨年未畢之懷也,有其德則得其名,帝堯,克明峻德,而有放勳之名,太任,維德之行,而有思齊之稱,惟我太母,以周任之聖,有女堯之德,實之所著,名亦必得,昔我英宗大王,所嘗準請於仁元聖母,今我太母,亦豈靳許於我殿下也哉?摹天繪日,稱其文也,酌斗稱觴,飭其慶也。伏乞積誠更稟,亟回慈聽焉。答曰,知道。小子之情懇,卿等之聯籲,又此積誠仰達矣。
傳曰,在外工曹判書許遞,前望入之。
工曹判書前望入之,朴承輝落點。
傳曰,呈告弘文提學許遞,前望入之。
弘文提學前望入之,金學性落點。
兵曹口傳政事,以李建昇爲端川府使。
禮曹啓曰,全羅道觀察使封進,來十月令宗廟薦新柚子,今十一日薦進,而景慕宮薦新,則慶尙道例爲封進矣,本道所封,未及上來,莫重薦新不可後時,依前例,以宗廟薦新,加封柚子同日,一體薦進,何如?傳曰,允。
議政府啓曰,卽見黃海監司曺錫輿狀啓,則備陳道內,綿農判歉之狀,仍請訓局砲保外,禁御兩營及各衙門所納布,竝以純錢代捧事,令廟堂稟旨分付矣。本道自是綿産之鄕,而風雨爲災,民事可悶,第此秋後日候,極其調順,晩花攸實,足可收楡,且京營事勢,亦所當念,兵曹及兩營五分一,各司,純錢代納事,分付,何如?傳曰,允。
營建都監,隆文堂定礎,九月十三日申時,立柱,同月二十八日寅時,上樑,十月十二日卯時,隆武堂定礎,九月十七日午時,立柱,同月二十六日卯時,上樑,同月二十九日申時。
訓鍊都監啓曰,本局別將沈宜豊,身病猝重,勢難察任,改差,何如?傳曰,允。
御營廳啓曰,今九月初十日騎士都試時,各技優等人及沒技人,別單書入之意,敢啓。傳曰,知道。
戶曹判書金炳國疏略曰,臣於大農,冒據已久,受命於宮役方張之會,惟以筋力奔走,爲一半分報益之義,而至若財賦會計,非臣所學也,見今公役,幾至告竣,將臣度支之銜,晝行鐫改,且臣見帶南殿提學與內閣檢校,竝賜遞免焉。答曰,省疏具悉。財賦之任,雖無事之時,有難數遞,況今營建未畢之際乎?予之試卿是任,深有恃卿而然矣,卿之鞠躬盡瘁,卽是報益之一階也,君臣相孚,何有言私也?予則無捨卿之意,卿其諒之,至於南殿提學與檢校之銜,今姑許之。
戊辰九月初十日未時,上御麟趾堂。領議政率禮堂,入侍時,左承旨趙康夏,假注書金尙萊,記事官崔鳳九·李元用,領議政金炳學,禮曹判書李豊翼,參判沈舜澤,以次進伏訖。上曰,史官分左右,命大臣進前。炳學進前問候訖,奏曰,伏承率禮堂來待之下敎,似是典禮之事,而下情預切慶祝矣。上曰,今年卽東朝殿下,周甲之慶年也,揚徽稱觴,在禮則然,而大典之未蒙允許,尙今悵缺,方欲積誠仰達,故召見卿等議矣。炳學曰,慈聖之大德,昔古哲后之所罕,大小臣民之所欽頌也。前年亞歲,屢煩庭籲,而竟未蒙兪音,區區下情,至今悵缺矣。夫大德,必得其壽,必得其名,猗我東朝之大德,已得其壽,則宜得其名矣。上號進饌之典禮,實是聖孝之彌光,群情之顒祝,勉回慈聽,誕擧褥儀焉。上曰,當卽入稟東朝矣。卿等留待,仍入內庭。少頃,還御寶座。炳學曰,典禮果承勉從之敎乎?上曰,小子岡祝之誠,群情大同之意,終始盡達,而以國有大役,靳許下情極爲仰悶矣。炳學曰,上而有光聖孝,下而克副群情,卽今日必準乃已之事,區區顒祝之餘,未蒙允許,極爲仰鬱,臣等退出,而當以賓啓,仰請矣。上曰,予亦入稟東朝矣。
上在景福宮。停常參·經筵。
議號後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂,朝廷二品以上·六曹堂上,口傳問安。答曰,知道。
還內後,藥房·內閣·政院·玉堂,口傳問安。答曰,知道。
領議政金炳學等啓曰,臣等筵奏,而未蒙允兪,賓啓而尙遲勉回,今又咸造大庭,相率仰籲,以昨年未罄之懷,爲今日必準之請者,卽民彝物則之所同得也。猗我太母寶籌,誕週甲紀,慶日臨在數月,此誠千一之嘉會也。以我聖上,知年之孝,愛日之誠,凡係賁飾,顯揚之節,何典何禮之何所不備,而前冬,臣等之仰請,淺薄未格,爲待此日復申前請,是誠君臣上下,情與禮之不容已者也。我慈聖之嵬勳盛烈,深仁厚德,雖日上二字之隆,時進九爵之豐,猶不足以上揚德美,下副祈祝,闡徽烈於玉牒,寓深誠於瑤觴,則慈德因聖孝而彌著,聖孝回慈聽而益彰,伏願更爲入稟,期於勉循,亟降明命焉。答曰,知道。大同之情,又此仰陳,而尙未蒙允兪之敎矣。
再啓曰,今日之請,天理人情之不得不然也,邦禮先憲之不可不行也。洪惟我慈聖母臨五十載之間,盛德豐功,譬如天地之博厚,日月之高明,雖罄崑玉而縷徽,稱釀海波而㪺康爵,猶未足以揚厲鉅美,伏願怡聲祈懇,益加導達,期回慈聽焉。答曰,知道。慈聽邈然,曷任悶鬱?
三啓曰,筵奏賓籲,非止一再,而兪音尙靳,誠不勝泄鬱之至,夫摹天畫日,帝王之盛典,祝岡祈斗,臣子之至願也,彼閭巷匹庶,用孝養父母者遇是慶,而猶能洗腆羞耉,少伸情理,況惟千乘志物之養,曷其不鋪宏休,而闡鴻名,以遵我家已行之禮乎?撙謙之慈德,固萬萬欽誦,而我殿下,誠孝若至未伸,則以我太母至慈之仁,亦豈忍邈聽而終咈也哉?伏願益致怡愉之辭,亟獲勉回焉。答曰,知道。今又導達,而慈衷煩惱,未蒙犁然之敎,大臣禮堂,卽爲入侍。
政院啓曰,大臣率禮堂,依下敎來待矣。傳曰,入侍。
賓廳,大王大妃殿,加上尊號望,肅烈。
政院啓曰,大王大妃殿,加上尊號,親上箋文,當爲製進,藝文提學朴承輝,旣在闕中,使之製進,何如?傳曰,允。
傳曰,議號單子當爲親受,箋文亦當親上矣,該房知悉,處所,勤政殿爲之。
傳曰,出宮門路,以思政門爲之。
傳曰,當該承旨,從重推考。
吏曹啓曰,翼陵參奉黃基定,以其身病,呈狀乞遞,改差,何如?傳曰,允。
有政。吏批,行判書金炳喬,參判李裕膺,參議鄭範朝進,以洪鍾奭爲兵曹參判,趙秉昌爲判義禁,金在顯爲知經筵,南廷翊爲翼陵參奉。尊號都監都提調單,領議政金炳學,提調三單,金炳國·朴承輝·李豊翼,郞廳五單,尹容善·黃夏謙·鄭雲韶·閔種洙·韓始東。以石駿模爲三田渡別將,同知單金近洙,僉知二單,朴肯鉉·金鳳熙,副司猛洪鍾勉·沈能隺·申命洽·朴海正。
承文院啓曰,吏文學官朴海正有頉代,幼學金賢均差下,使之付軍職冠帶常仕,何如?傳曰,允。
訓鍊都監啓曰,本局馬兵都試,今九月十二日設行於慕華館,而三軍府入直馬兵,以先試者替代應試之意,敢啓。傳曰,知道。
戊辰九月十一日未時,上御紫薇堂。領議政率禮堂入侍時,左承旨趙康夏,假注書李鳳德,記事官崔鳳九·李元用,領議政金炳學,禮曹判書李豊翼,參判沈舜澤,以次進伏訖。上曰,史官分左右,仍命大臣進前。炳學問候訖,奏曰,臣等庭請三啓,區區顒祝之餘,俄伏承下批,則慈衷煩惱,尙靳允許,下情極爲惶悚,而尤不勝仰鬱之至矣。上曰,豐呈之終涉張大,未蒙允許之敎,而揚徽闡美,今始勉回,下情可以少伸矣。炳學曰,范金鏤玉,闡揚美德,實是群情之所顒祝也。今伏承允從之敎,下情竊不勝欣忭之至,而酌斗稱觴,未有以勉回慈聽還切悵缺矣,然而從今以往之年,無非稱慶之日,年年似今之祝,亦無往非賁飾之時,則今雖未蒙,且有他日,臣則以是爲祝矣。
戊辰九月十一日酉時,上詣勤政殿。大王大妃殿議號單子親受,箋文親上入侍時,行都承旨李沇應,左承旨李玄翼,右承旨鄭雲龜,左副承旨趙康夏,右副承旨趙昌永,同副承旨閔謙鎬,記事官缺崔鳳九·李元用,檢校直提學李載元·趙寧夏·李載冕·閔升鎬,直提學趙成夏,檢校直閣李淳翼·李承純·李世用,檢校待敎徐相翊·鄭範朝·趙慶鎬,玉堂缺,以次侍立時,至通禮跪啓請外辦。上具遠遊冠·絳紗袍,乘輿出思政門。藥房提調金炳喬,副提調閔謙鎬進前問候訖。詣勤政殿。通禮跪啓請降輿。上降輿陞座。禮曹正郞奉尊號單子函,寘于東階上。上降座。領議政金炳學奉尊號單子函,跪授沇應。沇應跪受奉進。上奉覽訖,命踏啓字以下。沇應書判付讀奏訖,以授禮曹正郞,安於龍亭,由正路出。通禮導上入小次。少頃,承文院官員,奉箋文函,由正門入,置于案上。通禮跪啓請出次。上出次。通禮導上詣版位,行四拜禮。宗親文武百官,行四拜禮訖。炳學奉箋文函,以授沇應。沇應跪受以進。上受之,以授沇應。沇應跪受寘於案。通禮導上詣祗送位,箋文龍亭,由正路出。通禮跪啓請鞠躬,興平身。上鞠躬,興平身,入小次。沇應陪奉箋文,詣大王大妃殿閤門外,請承傳色以入後還至。上出次詣版位跪。沇應復命訖。上行四拜禮。宗親文武百官皆行四拜禮。通禮跪啓禮畢。大臣進前問候訖。上還入小次。少頃,通禮跪啓諸出次。上出次,乘輿至思政門外。承旨請出標信解嚴。上還內,諸臣以次退出。
上在景福宮。停常參·經筵。
傳曰,禮房承旨馳詣宣武祠,奉審摘奸以來。
禮曹啓曰,來十二月初六日,大王大妃殿加上尊號,稱慶陳賀時,大殿·大王大妃殿·王大妃殿·大妃殿·中宮殿,箋文方物物膳,依例封進事,知委京外,箋文頭辭,令文任撰出,何如?傳曰,允。旣承慈敎,外道方物物膳置之。
又啓曰,今此大王大妃殿加上尊號儀節,當爲磨鍊,謹稽謄錄,則有外殿親傳冊寶,內庭行禮,自內親上,致祠箋文表裏之例,今番何以爲之乎?敢稟,傳曰,內庭行禮,依例磨鍊。
訓鍊都監啓曰,本局馬兵都試,今日設行於慕華館事,已爲啓下矣,雨勢如此,不得設行之意,敢啓。傳曰,知道。
政院啓曰,享祀所重,何等謹嚴,而今日宣武祠祭摘奸時,贊引朴璟源,官軍位祝史李龍憲,初不待令,萬萬駭然,竝所當重勘,而本院請推之外,無他可施之罰,何以爲之?而不審塡差之當該吏曹堂上,不可無警,從重推考,何如?傳曰,允。拿處。
義禁府啓曰,卽接朔寧縣監洪淳一牒報及成冊,則謀反大逆罪人德基,應坐諸人,査出以來矣。德基母史召史慶尙道河東,嫡母洪召史全羅道興陽縣,妻金召吏平安道陽德縣竝緣坐爲婢,子子牙只年二歲,懸錄以年未滿,依律文免絞,咸鏡道高原郡緣坐爲奴,而右罪人等,俱囚本縣獄云。依例令刑曹,押送于各其配所,何如?傳曰,允。其妻金召史與其子二歲兒,竝送陽德縣,爲奴爲婢。
又啓曰,謀反大逆罪人德基母史召史慶尙道河東府,嫡母洪召史全羅道興陽縣,妻金召史平安道陽德縣,竝緣坐爲婢子,牙只咸鏡道高原郡緣坐爲奴事,批旨內允,其妻金召史與其子二歲,竝送陽德縣爲奴爲婢事,命下矣。謹依批旨內辭意,其妻金召史·其子牙只,竝送陽德縣,爲奴爲婢,而右罪人等,方囚朔寧獄,依例,令刑曹押送配所,何如?傳曰,允。
刑曹啓曰,義禁府啓辭內,卽接朔寧縣監洪淳一牒報及成冊,則謀反大逆罪人德基,應坐諸人,査出以來矣。德基母史召史慶尙道河東府,嫡母洪召史全羅道興陽縣,妻金召史平安道陽德縣,竝緣坐爲婢,子牙只年二歲,懸錄以年未滿,依律文免絞,咸鏡道高原縣緣坐爲奴,而右人等,俱囚本縣獄云。依例令刑曹押送,各其配所,何如?傳曰,允。其妻金召史與其子二歲兒,竝送陽德縣,爲奴爲婢事,命下矣。河東府爲婢罪人史召史,興陽縣爲婢罪人洪召史,陽德縣爲婢罪人金召史,爲奴罪人阿只等,方囚朔寧獄,依例押送于各其配所之意,分付該道道臣之意,敢啓。傳曰,知道。
上在景福宮。停常參·經筵。
上號都監郞廳,以都提調意啓曰,本都監都廳郞廳二望,別單書入之意,敢啓。傳曰,知道。
上號都監郞廳,以都提調意啓曰,本都監監造官六望,別單書入之意,敢啓。傳曰,知道。
上號都監郞廳,以都提調意啓曰,本都監郞廳監造官分房,別單書入之意,敢啓。傳曰,知道。
上號都監郞廳,以都提調意啓曰,本都監別看役,前郡守姜潤·李海斗差下,使之擧行,何如?傳曰,允。
上號都監郞廳,以都提調意啓曰,闕內待令郞廳,以入直武臣兼宣傳官,輪回察任,何如?傳曰,允。
上號都監郞廳,以都提調意啓曰,玉冊文製述官·書寫官,玉寶篆文書寫官,樂章文製述官,實預差別單書入之意,敢啓。傳曰,知道。
上號都監玉冊文製述官領府事鄭元容,預差領敦寧金左根,書寫官行判府事李裕元,預差興寅君最應,樂章文製述官行判府事趙斗淳,預差行判敦寧李景在,玉寶篆文書寫官韓啓源,預差朴承輝,都廳金奎弘·趙準永,監造官李淵翼·閔泳穆·李允夏。
上號都監郞廳,以都提調意啓曰,本廳監堂上朴承輝·李豊翼,時帶摠管,職務相妨,摠管之任,竝姑遞改,何如?傳曰,允。
議政府啓曰,卽見公忠監司閔致庠狀啓,則備陳綿農慘歉之狀,仍請各軍布以木上納者,自今年十月,至明年九月,兵曹各營各衙門,竝以純錢代捧,訓局砲保,一體代錢,舒川等七邑,苧納軍布,亦許限明秋,以錢代納事,竝令廟堂稟旨分付矣。軍布之輒許純錢,殊非事體攸在,而況晩秋晩囊,實有成就之效,兵曹各營,五分一代錢,各司保布及七邑苧納,竝純錢許捧,砲保旣有所重,置之,何如?傳曰,允。
又啓曰,卽見慶尙監司吳取善狀啓,則備陳綿農,判歉之狀,仍請各營各衙門,軍身布及樂工保布,竝以純錢代捧,訓局保布,限五分三,許令代錢事,令廟堂稟處矣。秋後日候,旣調且順,晩囊所結,收楡有地,而軍布關係有別,不可以隨請輒施,兵曹各軍門,五分一代錢,各司純錢代納,砲保事體旣重,置之,何如?傳曰,允。
又啓曰,黃海兵使李敏庠所報,則以爲,隨營牌入防,多年停番之餘,忽責徵赴,則邑勢民情,必致罔措,依已例停番,毋論元保軍,每名二兩式,收布雇丁爲辭矣,收布雇丁,殊非綢繆之政,而停番便成近例,徵調亦合軫念,依報辭許施,何如?傳曰,允。
以朴璟源·李龍憲囚單子。傳曰,飭已施矣,分揀放送。
訓鍊都監啓曰,本局馬兵都試,今月十四日設行於慕華館之意,敢啓。傳曰,知道。
承文院啓曰,吏文學官金賢均有頉代,幼學金濟鳳差下,使之付軍職冠帶常仕,何如?傳曰,允。
大護軍金有淵疏曰云云。答曰,省疏具悉。卿其勿辭往省焉。
上在景福宮。停常參·經筵。
傳曰,傳香承旨,馳詣宗廟·景慕宮,奉審摘奸以來。
政院啓曰,卽者副應敎趙準永,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
弘文館啓曰,副應敎趙準永陳疏經出,典翰李起鎬,校理李載純,副校理張原相俱以受由在外,副校理徐奭輔,別兼春秋進,上番闕直,事甚未安,應敎趙秉肅,校理趙晩耆,竝卽牌招,推移入直,何如?傳曰,允。
禮曹啓曰,卽接京畿監司李宜翼移文,則以爲,龍仁縣社稷神室,今年潦雨,後麓太落,更定基址,今已新建,而今九月十九日奉安時,移安祭香祝幣,自本曹啓稟磨鍊下送云矣,龍仁縣社稷神室移奉時,移安告由及奉安祭香祝幣,令該司照例磨鍊下送事,分付,何如?傳曰,允。
傳曰,前朝諸陵,向已修改,而麻田崇義殿,卽麗太祖妥靈之所也,歲月旣久,風雨且泐,棟宇之頹圮,亦其必至之勢,而繕茸之至今未遑,甚非事體攸在也,御甲胄價錢一千兩,特爲頒下畿伯松留,爛加商議,使之待明春始役,趁速告竣事,分付。
訓鍊都監啓曰,馬兵都試,今日未畢,故明日仍爲設行於慕華館之意,敢啓。傳曰,知道。
禮曹啓曰,卽接瑞山幼學金魯明所志,則以爲,族姪文喜,嫡妾俱無子,以其同姓二十八寸弟哲喜第二子浩,欲爲繼後,兩家諸族,相議完定,而文喜夫妻,俱爲作故,拘於常規,不得循例,禮斜依法典,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金魯明所訴,旣如此,金哲喜第二子浩,立爲金文喜之後,何如?傳曰,允。
副應敎趙準永疏曰云云。省疏具悉。爾其勿辭救護。
戊辰九月十四日辰時,上御紫薇堂。進講入侍時,領議政金炳學,知事金在顯,參贊官趙康夏,侍讀官趙準永,假注書李鳳德,記事官崔鳳九·李元用,各持論語第卷,以次進伏訖。
戊辰九月十四日未時,上御紫薇堂。召對入侍時,參贊官鄭雲龜,檢校直閣李世用,侍讀官趙準永,檢討官趙秉稷,假注書李鳳德,記事官崔鳳九·李元用,各持通鑑第卷,以次進伏訖。
上在景福宮。停常參·經筵。
藥房提調金炳喬,副提調鄭雲龜啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卽等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學無時急稟定事,左議政·右議政未差,不得來會云矣,敢啓。傳曰,知道。
傳曰,旣承慈敎矣,來十二月初六日,內庭行禮時,女伶擧行置之。
以司謁口傳下敎曰,來十二月初六日,自內獻壽時,法樂待令。
以司謁口傳下敎曰,內庭行禮時,女伶擧行,雖因慈敎而置之,女官擧行,自多生澁,女伶中擇其可敎者,肄習笏記,當日待令入傳女官事,分付上號都監。
禮曹啓曰,來十二月初六日,大王大妃殿,加上尊號稱慶陳賀時,大殿·大王大妃殿·王大妃殿·大妃殿·中宮殿,箋文方物物膳,依例封進事,知委京外,箋文頭辭,令文任撰出事草記。傳曰,允。旣承慈敎,外道方物,寘之事,命下矣。在前陳賀,外道方物物膳置之之時,各殿進獻議政府六曹物膳及京廳方物,京畿物膳,則例爲封進,今亦依前例,封進之意,敢啓。傳曰,知道。
禮曹啓曰,謹稽謄錄,則正宗朝乙卯年上尊號時,因特敎,中宮殿行禮儀節磨鍊,而純祖朝甲子,憲宗朝辛丑·戊申兩年,哲宗朝壬子,亦依乙卯年例擧行矣。今此大王大妃殿,加上尊號時,中宮殿行禮,何以爲之乎?敢稟。傳曰,依乙卯年例磨鍊。
又啓曰,外殿親傳冊寶,內庭行禮,自內親上致詞箋文表裏後,臨殿陳賀之節,依例磨鍊乎?敢稟。傳曰,依例磨鍊。
又啓曰,今此大王大妃殿加上尊號時,外殿親傳冊寶處所,及大王大妃殿親受處所,以何殿磨鍊乎?敢稟。傳曰,親傳處所,勤政殿爲之,親受處所,康寧殿爲之。
傳曰,在外承旨許遞,前望入之。
承旨前望入之,鄭顯裕落點。
訓鍊都監啓曰,馬兵都試優等人,別單書入之意,敢啓。傳曰,知道。
承文院啓曰,院吏文學官金濟鳳有頉代,幼學南夔元差下,付軍職冠帶常仕,何如?傳曰,允。
知事金炳國疏曰云云。答曰,省疏具悉。卿其從便往來。
戊辰九月十五日辰時,上御紫薇堂。進講入侍時,同知事李會淳,參贊官李玄翼,檢討官趙秉稷,假注書陳集喬,記事官崔鳳九·李元用,各持論語第卷,以次進伏訖。
戊辰九月十五日戌時,上御紫薇堂。夜對入侍時,參贊官趙康夏,檢校直閣李世用,侍讀官李晩耆,檢討官趙秉稷,假注書陳集喬,記事官崔鳳九·李元用,各持羹墻錄第卷,以次進伏訖。
上在景福宮。停常參·經筵。
自人定至五更,灑雨下雨,測雨器水深三分。
兵曹啓曰,今月十九日,一內禁軍番次矣,該番將鄭輔源在外,未肅拜改差,其代,依承傳口傳擬入,何如?傳曰,允。
兵曹口傳政事,以李泰鉉爲內禁將。
御營廳啓曰,本廳中軍許熠呈辭在外,久曠可悶,改差,何如?傳曰,允。
兵曹,以李熙昇爲御營中軍。
工曹參判南廷順疏曰云云。答曰,省疏具悉。卿其勿辭往省焉。
戊辰九月十六日辰時,上御紫薇堂。進講入侍時,知事李源命,參贊官趙昌永,侍讀官李晩耆,假注書李鳳德,記事官崔鳳九·李元用,各持論語第卷,以次進伏訖。
戊辰九月十六日未時,上御紫薇堂。召對入侍時,參贊官鄭顯裕,檢校待敎徐相翊,侍讀官李晩耆,檢討官趙秉稷,假注書李鳳德,記事官崔鳳九·李元用,各持通鑑第卷,以次進伏訖。
上在景福宮。停常參·經筵。
自開東至未時,灑雨下雨,測雨器水深六分。
傳曰,政官牌招開政。
傳曰,春秋竝許遞,今日政,差出。
傳曰,傳敎遲滯之中官姜禹錫,從重推考。
弘文館啓曰,典翰李起鎬,校理李晩耆·李載純,副校理張原相·徐奭輔,俱以受由在外,上番闕直,事甚未安,應敎趙秉肅,副應敎趙準永,竝卽牌招推移入直,何如?傳曰,允。
議政府啓曰,禮山見窠,行將差代矣,孔路殘局,積弊難支,海門近地,防守有事,此不可不另加擇差,以責成效,勿拘常格,各別檢擬事,分付銓曹,何如?傳曰,允。
又啓曰,積城見方有闕矣,邑殘弊劇,有不可付之生手,勿拘常格,以聲債素著人,各別擇差事,分付,何如?傳曰,允。
吏曹啓曰,西學敎授徐奭輔,以其身病,呈狀乞遞,改差,何如?傳曰,允。
又啓曰,新除授旌義郡守李秉一戶奴呈狀內,矣上典,親病沈重,萬無遠赴之望云。其親病旣如是,則有難强令赴任,改差,何如?傳曰,此是治績茂著之人也,長湍府使相換。
又啓曰,羅州牧使金佑鉉,身病猝重,萬無還官之望云。罷黜事,傳曰,允。
兵曹啓曰,五衛將朴肯鉉·金鳳熙,昌德宮衛將金近洙,慶熙宮衛將尹䕫燮,文臣兼宣傳官趙秉肅,俱以病難供職,呈狀乞遞,竝改差,何如?傳曰,允。
傳曰,善山之代,準朔守令令擬入。
傳曰,禮山之代,肇慶廟參奉張胤植除授。
有政。吏批,行判書金炳喬,牌招不進,參判李裕膺進,參議鄭範朝牌招不進。
吏批啓曰,判判書金炳喬,參議鄭範朝,竝牌招不進,小臣獨政未安,何以爲之?敢稟。傳曰,仍爲之。
又啓曰,羅州牧使今當差出,而本州以湖南雄邑,物衆地大,素稱難治,不可不擇差,他道有聲績已準朔守令,竝擬,何如?傳曰,允。
又啓曰,肇慶廟參奉張胤植,禮山縣監除授事,命下矣。未經六品職,何以爲之?敢稟。傳曰,勿拘。
以金益文爲知春秋,鄭基會·姜蘭馨·柳興吉爲同春秋,尹滋承爲同義禁,金炳愚爲羅州牧使,趙雲柱爲善山府使,金光錫爲積城縣監,金炳憲爲溫陽郡守,禮山縣監單張胤植除授事承傳,興陽縣監丁觀燮,姑爲仍任事承傳,旌義郡守李秉一,長湍縣監李基赫已上相換事承傳。
兵批,判書金壽鉉進,以金炳弼·趙成夏·趙采夏爲都摠管,李秉寉·盧基敬爲五衛將,李德鉉爲昌德將,朴良基爲慶熙將,李纘夏爲文兼,權應奎爲部將,趙載恒爲御營從事官,李圭容爲管城將,金周祐爲智島萬戶,同知單兪膺煥,副司猛金賢均·金濟鳳·白樂雲。再政,以具鳳祖爲御營把摠,同知單尹夔燮,僉知單盧基敬,副摠管二單趙成夏·趙采夏。三政,以李象璿爲都摠經歷,同知單李秉寉。四政,以鄭泌爲訓鍊判官,同知單李德鉉。五政,以柳冀善爲訓鍊主簿,同知單朴良基。六政,以柳箕東爲守門將。
承文院啓曰,院吏文學官南夔元有頉,代幼學白樂雲差下,付軍職冠帶常仕,何如?傳曰,允。
訓鍊都監啓曰,頃因御營廳草記,北岳近處中,虎豹一頭獵捉之後,更無虎跡,故已爲撤獵矣。今聞又有虎跡云,故聞極驚悚,獵捉之節,不容少緩,本局砲手四十名,定將校,卽爲行獵,而亦令禁衛營·御營廳,定校卒合力行獵,何如?傳曰,允。
摠戎廳啓曰,今日三溪洞後麓,獵捉小豹虎一頭,謹此封進而仍爲行獵之意,敢啓。傳曰,知道。
以京畿監司李宜翼狀啓,驪州牧使金永奭牒呈內,敬奉敦諭,馳往傳諭于經筵官金炳駿所住處,則以爲,臣病伏畎畝,不省戶外事久矣,守土之臣,臨宣聖旨,辭敎隆重,日攀讀戰汗,臣濫竊虛名,厚蒙殊知,苟可以毫髮有補,則磨放不辭,況舊邦命新,正衙臨御,晝接夜對,臣與田夫·野老,北望攢祝,而若其迷不知變,終未能呈身自效者,誠以志業行能,兩無攸當,區區哀懇,亶出本分,〈觀〉蹙惶懍,只俟斧鉞之誅云矣。馳啓,踏啓字。
吏曹啓目,粘連觀此全羅監司徐相鼎狀啓,則以爲,興陽縣監丁觀燮,軍弊還逋,次第淸帳,頹戶飢口,擧皆優恤,軍械公廨,一新修補,苽朝不遠,民皆願惜,特爲仍任事,令該曹稟處亦爲白有臥乎所,苽滿差代,乃是金石之典,而道臣狀辭,旣如此,依狀請姑爲仍任,何如?啓依允。
戊辰九月十七日辰時,上御紫薇堂。進講入侍時,同知事尹秉鼎,參贊官鄭顯裕,檢討官趙秉稷,假注書陳集喬,記事官崔鳳九·李元用,各持論語第卷,以次進伏訖。
上在景福宮。停常參·經筵。
傳曰,呈告泮長許遞,前望入之。
傳曰,副學典翰外玉堂,竝許遞,前望入之。
政院啓曰,檢校典翰李根秀,典翰李起鎬受由在外,檢校典翰金奎弘營建都監進,應敎·校理二員,副校理二員,修撰二員,副修撰二員未差,玉堂上下番俱空,事甚未安,檢校典翰李冕榮·趙康夏,竝卽牌招入直,何如?傳曰,允。
大司成前望入之,尹秉鼎落點。
玉堂前望入之,應敎趙定熙,副應敎金裕行,校理李泰翼·金敬均,副校理沈相穆·趙秉稷,修撰李容萬·李龍雨,副修撰吳長善·李纘夏落點。
弘文館啓曰,新除授應敎趙定熙,時在京畿加平地,副校理沈相穆,時在公忠道公州永同地,經筵入番事緊請,竝斯速乘馹上來事,下諭。答曰,允。
弘文館啓曰,下番闕直,事甚未安,新除授副應敎金裕行,校理李泰翼·金敬均,副校理趙秉稷,修撰李容萬·李龍雨,竝卽牌招推移入直,何如?傳曰,允。
訓鍊都監·禁衛營·御營廳啓曰,北岳有虎跡處,發遣砲手行獵矣。今日未時量,北岳上峰東邊近處,小豹虎二頭捉得,故謹此封進,而捉虎將卒,自各該營,考例施賞,仍爲行獵之意,敢啓。傳曰,知道。
戊辰九月十八日辰時,上御紫薇堂。進講入侍時,講官朴承輝,參贊官趙昌永,侍讀官趙秉肅,假注書李鳳德,記事官崔鳳九·李元用,各持論語第卷,以次進伏訖。上曰,史官分左右。上誦前受音一遍訖,仍開卷。承輝讀自子路問成人,止不言不笑不取乎?仍釋義訖。上曰,見利思義,見危授命,何謂也?承輝曰,利者義之反也,苟有所利,而思其義,則自無行一不義之事,見危授命者,卽殺身成仁之謂也,向筵所奏,故相臣金尙容之殉節,卽見危授命者也。臧武仲·孟公綽·卞莊子·冉求,皆魯人,臧武仲,素稱有知,公綽之不欲,卽以上文,優爲趙魏之老,可知廉靜寡欲者,卞莊子能刺兩鬪虎,可知勇士,冉求之夫子曾已許之,合此四人,而又文之以禮樂,可謂成德之人也。下章更端,又有曰者,集註雖以夫子旣答,而復言爲訓,而章下胡氏,則以爲,子路之言,其所云見利思義,見危授命,久要不忘者,似近於子路氣象,故集註亦以未詳是否爲說矣。
上在景福宮。停常參·經筵。
傳曰,檢校待敎鄭範朝,馳詣華寧殿,奉審摘奸,仍詣健陵·顯隆園,一體奉審以來。
傳曰,太廟冬享大祭,遣大臣攝行,依親祭例磨鍊。
禮曹,來十月初四日,行宗廟冬享大祭,永寧殿攝行祭,香祝親傳取稟,奉敎敬依。
禮曹啓曰,今此大王大妃殿,加上尊號時,內外習儀,初二三度,當爲擇日擧行,而謹稽謄錄,正宗朝乙卯,純宗朝甲子,憲宗朝辛丑,哲宗朝壬子年,皆以內外習儀各一度,稟上磨鍊矣。今番則何以爲之乎?敢稟。傳曰,依乙卯年例磨鍊。
又啓曰,今此大王大妃殿,加上尊號時,冊寶內入·內出處所,以何殿擧行乎?敢稟。傳曰,勤政殿爲之。
以全羅監司徐相鼎狀啓,龍潭縣令李敏恒遭母喪事。傳曰,令該曹口傳,各別擇差,催促下送。
吏曹口傳政事,以元弼常爲龍潭縣令,鄭基曾爲宗廟令。
兵曹啓曰,今九月二十日,文臣朔試射試官望,纔已受點而停朝市相値,不得爲之之意,敢啓。傳曰,知道。
又啓曰,今九月二十日,禁軍戎器點考日次,而本曹有故,不得設行,後日退行之意,敢啓。傳曰,知道。
議政府啓曰,卽見全羅監司徐相鼎所報,則各鎭僉萬戶,若有頉,自所管水營褊裨中,差送假將,而一入該鎭,貽弊莫甚,從今以後,無某鎭,假將差送一款,永爲革罷,依列邑例,以附近僉萬戶,差定原兼,使之管檢爲辭矣,假將之許多作弊,果有鎭民難保之患,依報辭,永勿擧論,兵營所管,宜無異同,竝與諸道各鎭,一體施行,附近鎭原兼,差定之節,令兵曹關問稟處,何如?傳曰,允。
承文院啓曰,卽見都京,禮部咨文,摠理衙門將,北地邊情,具奏奉旨,俄夷建屋,實無侵越之處,則不足爭論,咨照本國,以釋疑畏,而固邊圉云矣,回咨措辭撰出,付撥下送灣府,轉給鳳城將處,以爲轉致北京之地,何如?傳曰,允。
承文院啓曰,吏文學官白樂雲有頉,代幼學金道根差下,付軍職冠帶常仕,何如?傳曰,允。
時原任大臣聯箚。答曰,省箚具悉卿等之懇,卿等之言如此,當勉從矣,卿等其諒之。仍傳曰,此批答,遣史官傳諭。
戊辰九月十九日辰時,上御紫薇堂。進講入侍時,同知趙基應,參贊官鄭雲龜,侍讀官李泰翼,假注書陳集喬,記事官崔鳳九·李元用,各持論語第卷,以次進伏訖。
戊辰九月十九日未時,上御紫薇堂。召對入侍時,參贊官鄭雲龜,檢校待敎徐相翊,侍讀官李泰翼,檢討官李龍雨,假注書陳集喬,記事官崔鳳〈九〉·李元用,各持通鑑第卷,以次進伏訖。
上在景福宮。停常參·經筵。
藥房都提調金炳學,提調金炳喬,副提調趙康夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。傳曰,知道,三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
禮曹,來十一月初二日,行景慕宮冬亨大祭,香祝親傳取稟,奉敎恭依。
傳曰,再明日眞殿茶禮,當自內親行矣,該房知悉,時原任大臣·宗親·儀賓·諸閣臣·諸儒臣·二品以上,入參。
訓鍊都監·禁衛營·御營廳啓曰,北岳上峰東邊近處,小豹虎二頭捉得後,仍爲行獵矣。昨日酉時量,仁旺山下大豹虎一頭,又爲捉得,故謹此封進,而連捉三虎之該校論賞,曾有定式矣,令該曹考例稟處,砲手,自各該營,分等施賞,而連捉之餘,有難遽然撤罷,仍爲行獵之意,敢啓。傳曰,知道。
摠戎廳啓曰,今日西城後麓,水磨洞近處,大豹虎一頭,乳豹虎一頭,又爲獵捉,謹此封進,而仍爲行獵之意,敢啓。傳曰,知道。
戊辰九月二十日辰時,上御紫薇堂。進講入侍時,領議政金炳學,講官金學性,參贊官趙昌永,檢討官李龍雨,假注書李鳳德,記事官崔鳳九·李元用,各持論語第卷,以次進伏訖。
戊辰九月二十日未時,上御紫薇堂。召對入侍時,參贊官趙昌永,檢校直閣李承純,侍讀官李泰翼,檢討官李龍雨,假注書李鳳德,記事官崔鳳九·李元用,各持通鑑第卷,以次進伏訖。
上在景福宮。停常參·經筵。
以公忠監司閔致庠狀啓,公州判官李秉奭牒呈內,齎奉敦諭,馳往傳諭于經筵官任憲晦所住處,則以爲,臣以空疎陋劣,不敢冒當招徠之恩禮,向前瀝血屢懇,未蒙鑑諒,又被收召,溫綸鄭重,至以君臣之間,尙不見面爲敎,臣感極涕零。噫,淸朝筵銜,何等重任,而況今臨御正衙,咨訪治道,兼行夜對,尤須擇賢,卑有實效,顧委之,如臣等輩,豈有理也?臣蓋嘗聞,士大夫辭受出處,實關風俗之盛衰,臣之濫竿索價,欺誣之罪,已矣難贖,惟於出處去就,不至全就放倒,以報不世之大恩,今亦何敢隨時變動?終始違傲,罪合萬死,惟鈇鉞是俟云矣。馳啓,踏啓字。
傳曰,召對爲之。
承文完啓曰,院吏文學官金道根有頉,代幼學趙基寅差下,付軍職冠帶常仕,何如?傳曰,允。
戊辰九月二十一日辰時,上御紫薇堂。進講入侍時,講官鄭基世,參贊官趙昌永,侍讀官李泰翼,假注書陳集喬,記事官崔鳳九·李元用,各持論語第六卷,以次進伏訖。上曰,史官分左右。上誦前受音一遍訖,仍開卷。基世讀自公叔文子之臣,止爲之也難,仍奏釋義訖。上命授書算于基世,上讀新受音十遍訖。基世還納書算。上曰,衛之三臣,以孔門弟子觀之,則雖未必賢,而靈公能量其才而用之,故不至於失位矣。基世曰,誠然矣。仲叔圉·祝·鮀·王孫賈,已爲進講於諸篇,伏想記有,而圉卽敏學好問者,固可稱,鮀卽以佞免於世者,賈卽問奧竈者,竝無足稱,然而用之,各當其才,賓客得隣國之和,宗廟致神人之悅,軍旅有緩急之備,此所以雖未必賢,而各有所長也,衛君之能用此三人,猶足以維持其國,況有道之君,進用天下之賢才,則其功烈,可勝言哉?上曰,康子,魯之三家,而必多僭禮,故夫子言靈公之無道,以警戒之也。基世曰,聖敎卽言外之旨也,不勝欽仰矣。上曰,上篇又多戒三家僭濫之事,如季氏,八佾舞於庭,是可忍也是也。基世曰,誠然矣,魯之三家,强於公室,果多僭竊之事,至於八佾之舞,歌雍以徹,此夫子所以發歎於魯者也。上曰,大註云靈公用之,各當其才故,以保其國,若使祝·鮀,治軍旅,王孫賈,治宗廟,何以保其國乎?基世曰,果然矣。事神治軍,各其所長用之,使各盡其所長,故所以致保國之道也,若非其所長而用之,則何以稱其任乎?仍奏曰,公叔文子,衛之大夫也。上章之三者,可稱此篇之三善竝有,至有夫子之許以爲文,可知爲賢大夫也。凡事君之道,在於進賢,進賢之要,在於知人,今文子之薦其家臣,同升公朝,謂之三善者,知人之智,忘己之私,事君之忠是也。此卽順於理,而成其章者也,章卽文也,此文字,卽指一事而言,非如郁郁乎文之擧全體者也,文章之盛,莫過於用人,人主如明於知人,布列賢能,則禮樂聲明之治,粲然可觀,此豈非文德之光乎?上曰,善用人才,爲王政之先務矣。基世曰,聖敎誠至當矣,人主明辨其賢愚,而進退之然後,始可謂善用人才矣。上掩卷,仍敎曰,近日日候不調,領府事筋力,何如?基世曰,近因換節之時,或有痰滯之症,而日來則稍安矣,每傳聖敎臣父以不勝感頌爲言矣。上曰,欲知元老大臣之安狀,每問之矣。基世曰,尤不勝萬萬惶感矣。上命史官就座,又命退,諸臣以次退出。
戊辰九月二十一日未時,上御紫薇堂。召對入侍時,參贊官趙康夏,檢校直閣李承純,侍讀官李泰翼,檢討官李龍雨,假注書陳集喬,記事官崔鳳九·李元用,各持通鑑第卷,以次進伏訖。
上在景福宮。停常參·經筵。
政院啓曰,同副承旨鄭顯裕,今日不爲仕進,卽爲牌招,何如?傳曰,許遞,前望入之。
傳曰,承旨竝許遞,前望入之。
承旨前望入之,金輔鉉·朴承儒·曺殷承·李源珪·李應辰·沈相漢落點。
傳曰,當該承旨推考。
以公忠監司閔致庠狀啓,藍浦縣監沈能民牒呈內,經筵官趙秉悳處敦諭,卽爲齎往傳諭,則呈單內,矣身卽趙章熙之父也,自有嚴命,當待罪縣獄,而以老病儐死,只是席藁私室,恭俟處分,一縷尙延,莫非天恩攸曁,而至於今番敦諭之下直,是千萬夢想之外,驚悚震懍,益不知措躬之所也,以此情跡,何敢有書啓,何敢有疏籲乎?據實報營,以爲轉聞之地云矣。馳啓,踏啓字。
傳曰,卽見公忠監司狀啓。則經筵官趙秉悳,以其子之罪名,方待罪云矣,大抵趙章熙之武斷於一道,害及平民,卽十目所視,十手所指,然故有所懲其罪,而編配者也,平山府定配罪人趙章熙,特爲放送,以爲歸養,俾圖自新。
訓鍊都監·禁衛營·御營廳啓曰,仁旺山下,大豹虎一頭,捉得封進之後,更無虎跡,砲手姑爲撤還之意,敢啓。傳曰,知道。
承文院啓曰,院吏文學官趙基寅有頉,代幼學卞東圭差下,付軍職冠帶常仕,何如?傳曰,允。
今九月二十二日,親臨眞殿茶禮入侍時,領議政金所啓,二品以上,不成班儀,至伏承下敎,不任悚惶萬萬,今日不參方,在外及實病實故外,竝捧現告,從重推考,何如?上曰,依爲之。
戊辰九月二十二日辰時,上詣眞殿茶禮。親行入侍時,行都承旨金輔鉉,左承旨李源珪,右承旨曺殷承,左副承旨李應辰,右副承旨朴承儒,同副承旨沈相漢,記事官缺崔鳳九·李元用,檢校直提學趙寧夏·李載冕·閔升鎬,直提學趙成夏,檢校直閣李承純,檢校待敎鄭範朝·趙慶鎬,玉堂缺,以次侍立。時至通禮跪啓請出次。上具翼善冠·袞龍袍,出齋殿。通禮導上詣版位,行四拜禮。詣盥洗位,上盥洗訖,仍詣第一室尊所。輔鉉監盞。上入詣神位前。通禮跪啓請跪。上跪。輔鉉奉香。相漢奉爐。上三上香。輔鉉奉盞跪進。上執盞,以授相漢,奠于案。上連獻三盞,次詣各室,行禮如上儀。通禮導上降復位,行四拜禮。通禮跪啓禮畢。領議政金炳學,進前問候訖,奏曰,二品以上,不成班儀,至伏承下敎,悚惶萬萬,不參中,在外及實病實故外,竝捧現告,從重推考,何如?上曰,依爲之。出擧條上還入齋殿,命退,承史諸臣以次退出。
戊辰九月二十二日辰時,上御紫薇堂。進講入侍時,講官曺錫雨,參贊官李玄翼,檢討官李龍雨,假注書李鳳德,記事官崔鳳九·李元用,各持論語第卷,以次進伏訖。
戊辰九月二十二日申時,上御紫薇堂。奉審閣臣入侍時,左承旨李應辰,假注書李鳳德,記事官崔鳳九·李元用,檢校待敎鄭範朝,以次進伏訖。上曰,史官分左右。仍命奉審閣臣進前。範朝進前奏曰,臣承命馳詣華寧殿,殿內奉審則無頉,祭物·祭器·祭井,看審則精潔,仍詣健陵,陵上奉審則安寧,碑閣·丁字閣奉審則無頉,仍詣顯隆園,園上奉審則安寧,碑閣·丁字閣奉審則無頉,還詣華寧殿,仍留監祭,將事安寧之意,敢此仰達矣。
上在景福宮。停常參·經筵。
傳曰,召對爲之。
傳曰,春秋幸行時,上言令各該道臣,詳査啓聞後,吏禮判就議于廟堂後,回啓事,向有所分付,而在前,道査未回啓,一體就議後,回啓事,分付吏禮曹。
摠戎廳啓曰,彰義門外冠巖近處,中豹虎一頭捉得,水磨洞近處,大虎豹一頭,乳豹虎一頭捉得,封進之後,更無虎跡,行獵將卒,姑爲撤還,而連捉三虎之該校論賞,曾有定式矣,令該曹考例稟處,何如?傳曰,允。
刑曹啓曰,傳曰卽見公忠監司狀啓,則經筵官趙秉悳,以其子之罪名,方待罪云矣,大抵趙章熙之武斷於一道,害及平民,十目所視,十手所指,然故有所懲其罪,而編配者也,平山府定配罪人趙章熙,特爲放送,以爲歸養,俾圖自新事,命下矣。謹依傳敎,平山府定配罪人趙章熙,卽爲放送事,分付該道道臣之意,敢啓。傳曰,知道。
吏曹啓目,粘連觀此平安監司朴珪壽狀啓,則以爲,龍川府使申杓,三載居官,一念爲治,昔日爲弊之事,動輒捐廩矯革今夏極備之災,從又蠲徭施指,今將瓜期之將迫,惟恐良手之或失,一邑群情,擧皆願借此令仍任事,令該曹稟處亦爲白有臥乎所,瓜滿差出,乃是金石之典是白乎矣,道臣狀辭,旣如此,依狀請,姑爲仍任,何如?啓依允。
戊辰九月二十三日辰時,上御紫薇堂。進講入侍時,知事李源命,參贊官李源珪,侍讀官李泰翼,假注書陳集喬,記事官崔鳳九·李九用,各持論語第卷,以次進伏訖。
戊辰九月二十三日未時,上御紫微堂,召對入侍時,參贊官曺殷承,檢校直閣李承純,侍讀官李泰翼,檢討官李龍雨,假注書陳集喬,記事官崔鳳九·李元用,各持通鑑第卷,以次進伏訖。
上在景福宮。停常參·經筵。
自辰時至未時,灑雨下雨,測雨器水深五分。
藥房副提調金輔鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。傳曰,知道,三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,御營大將金鍵,以掃墳事,水原地今方出去矣,所佩命召,何以爲之?而將兵之任,不可一刻無摠察之人,何以爲之?敢稟。傳曰,仍佩往來,都提調兼察從事官發牌,聽傳敎。
傳曰,摠管竝許遞,前望入之。
摠管前望入之,都摠管金世均,副摠管李圭奭·李邦鉉·李熙昇·趙台顯·蔡東健·鄭雲翼·李鳳儀·申正熙落點。
傳曰,政官牌招開政。
傳曰,呈告泮堂許遞,今日政,差出。
傳曰,見窠皆令差出。
有政。吏批,行判書金炳喬進,參判李裕膺,參議鄭範朝,竝牌招不進,以金震休爲獻納,朴東龜爲正言,金世均爲修撰,李寅命·李沇應爲同成均,李炳鎬爲柒谷府使。
兵批,東林別將單李寅松,副司猛李台永·南夔元·趙基寅·卞東奎。
御營廳啓曰,本廳哨官鄭朋淳,受由過限還現無期,崔建壽,身病受由,領軍之任,不可久曠,竝汰去之意,敢啓。傳曰,知道。
承文院啓曰,院吏文學官卞東圭有頉,代幼學李誨永差下,使之付軍職冠帶常仕,何如?傳曰,允。
戊辰九月二十四日辰時,上御紫薇堂。進講入侍時,同知事李會淳,參贊官曺殷承,檢討官李龍雨,假注書李鳳德,記事官崔鳳九·李元用,各持論語第卷,以次進伏訖。
上在景福宮。停常參·經筵。
中宮殿誕日,大殿·大王大妃殿·王大妃殿·大妃殿,內閣·政院·玉堂·朝廷二品以上·六曹,口傳問安。答曰,知道。
中宮殿,內閣·政院·玉堂·朝廷二品以上·六曹,單子問安。答曰,知道。
政院啓曰,議政府郞廳來言,今日賓廳日次,而中宮殿,誕日相値,不得來會云矣,敢啓。傳曰,知道。
政院啓曰,卽者修撰李龍兩,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
弘文館啓曰,修撰李龍雨陳疏徑出,金性均別兼春秋進,副修撰吳長善呈辭受由,李纘夏在外,下番闕直,事甚未安,校理金敬均呈辭在外,副校理沈相穆在外,應敎趙定熙,副應敎金裕行,校理李泰翼,竝卽牌招推移,姑降入直,何如?傳曰,允。
傳曰,南殿提調有闕之,代前望入之。
議政府啓曰,卽見水原留守李景夏災實狀啓,則新舊災,合七百四十一結十一負一束,特許劃下,推奴徵債,限明秋防塞事,竝請令廟堂稟旨分付矣。耕播不愆其期,收獲終占有秋,似此十成之年,安有災傷之可論乎?所請新災置之,雖以舊災言之,惠不及民,利自歸吏,其所痛惋,孰甚於此?舊災四百二十八結零,自今爲始課歲,付之軍需,以爲支放之資,推徵防塞,依施,何如?傳曰,允。
義政府啓曰,本府有司堂上金世均,除拜摠管矣,職務相妨,所帶摠管之任,今姑改差,何如?傳曰,允。
三軍府啓曰,卽見公忠監司閔致庠狀啓,則以爲,道內沿海二十邑鎭,設寘砲所,而恩津中軍金鍾奎,礪山幼學梁禧永,各以錢一萬五千兩,自願備納,以贍需用,誠極嘉尙,別加褒賞,案付銃手,使赴監營,馬兵都試砲科加取優等二人,許赴殿試事,竝請令三軍府稟處矣。另抄統手,分隷海防,其於備禦之策,實爲緩急之用,而兵不在多,貴其精勇技藝不習,膽氣不充,無制之兵,將何用哉?隊伍則隨其闕額,試才塡代,器械則隨其破傷,修補分給,至於坐作進退,輪放齊放之法,課程賞還務令嚴明,料資賞需,旣有滋殖之方,出入之際,別加照檢,無或虧欠,凡諸施措,道臣·守令,嚴立科條,期有實效,如或有不能修擧廢棄軍政,自巡營,直以師律勘處之意,定式施行,前中軍金鍾奎之自願備納,已極嘉尙,而幼學梁禧永,則以他道之人,出義捐財,以助軍需,其在激勸之義,宜有褒賞之擧,金鍾奎守令除授,梁禧永初仕調用事,分付銓曹,砲技設科,令議政府稟處,何如?傳曰,允。
上護軍曺錫雨疏曰云云。答曰,省疏具悉。所請依施。
修撰李龍雨疏曰云云。答曰,省疏具悉。爾其勿辭救護。
戊辰九月二十五日辰時,上御紫薇堂。進講入侍時,同知事趙基應,參贊官李源珪,侍讀官趙秉稷,記事官趙漢益·崔鳳九·李元用,各持論語第卷,以次進伏訖。
上在景福宮。停常參·經筵。
政院啓曰,卽者檢閱李元用,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
吏曹啓曰,因慶尙監司吳取善移文,淸道郡守朴孝憲,受由上京,尙未還任,當此秋務方殷,一日曠官,誠爲可悶,催促下送事爲辭矣。自臣曹催促,則親病沈重,不得下去云。其親病旣如是,則有難强令還任,改差,何如?傳曰,此是別薦也,善治也。高陽郡守,令該曹口傳相換,不日下送。
議政府啓曰,卽見公忠監司閔致庠災實分等狀啓則,西原等六邑,置之尤甚,公州等四十邑鎭,置之之次,德山等九邑,置之稍實,各樣災,二千四百五十八結三十九負七束,特許準劃,後錄諸條,竝請令廟堂稟旨分付矣。其一,洪州·庇仁·泰安在囚,敗船罪人,竝移送原籍官事也。其一,軍保歲抄磨勘,勿爲定限,使之流伊充定,各鎭編伍軍兵,歲末成冊,一體退行事也。其一,洪州等十二邑鎭,各司所納箭竹,量宜權減事也,其一,尤甚邑,限明秋勿定配所事也。其一,推奴徵責,限明秋防塞事也,俵災而惠可下究,則雖盡一路之摠,顧何所惜,而第念方伯·守令之苦心存恤者,未出官門步武之地,徒爲吏輩口吻之資,此其弊伊來邑邑之所同然也,況今十成之年,小小災傷,不過是寸朽尺瑕而止,則劃災一款,尤不當擧論,此所以度支事目之不爲頒降者也,所請災結置之,此旣置之矣,尤甚名色,竝以之次施行,後錄諸條,俱係便民之政,竝依施,箭竹三分一,權減,何如?傳曰,允。
議政府啓曰,向因江原道〈監司〉所奏,江陵府量田,待秋成擧行事,有所筵稟行會矣,卽見該監司趙龜夏狀啓則,本府民人,疲勞土木,不遑奠居,役事浩大,訖工且遲,姑寬幾年之限,待其邑力稍紓,使之改量事,更請令廟堂稟旨分付矣。工役旣未告畢,事勢又此不逮,依狀請施行事,分付,何如?傳曰,允。
又啓曰,淸閫矗閫兩帥臣,瓜期不遠矣,治績旣優,軍民惜去,此時遞易,實所當念,公忠兵使金善弼,慶尙右兵使任商準,待箇滿,特加一年仍任,以爲責成之地,何如?傳曰,允。
以檢閱朴定陽·崔鳳九牌不進罷職傳旨,傳曰,只推。
承文院啓曰,院吏文學官李誨永有頉代,幼學李肯鉉差下,付軍職冠帶常仕,何如?傳曰,允。
檢閱李元用疏曰,伏以臣,母病,三十有餘年宿瘇也,發作無常眞元隨以澌脫,年力衰,證形益就危惡,奄成癃痼,床笫不輟,而方其劇也,凜凜有不可言之慮矣。臣於前月,請急而歸護也,由限之日,竭蹶就直,惟其義分莫嚴,是畏是怵焉耳。夫豈有可以離捨之勢而然哉?抑情持被,又三旬餘日矣,夕鑰已下,方寸自亂,晨光將啓,跫音亦驚,卽者筵退,獲接家信,病母當此水旺之節,又有土敗之漸,食飮全阻,調將失宜,以致宿恙之闖肆,一倍危劇云。臣心煎灼,按捺不得,齎悚號籲,徑出備門。伏望聖慈,刊臣之職,治臣之罪,肅朝綱而安私分,千萬幸甚,臣無任云云。省疏具悉。爾其勿辭救護。
戊辰九月二十六日辰時,上御紫薇堂。進講入侍時,知事金在顯,參贊官李應辰,侍讀官趙秉稷,假注書李鳳德,記事官崔鳳九·李元用,各持論語第卷,以次進伏訖。
戊辰九月二十六日未時,上御紫薇堂。召對入侍時,參贊官李辰應,檢校直閣李淳翼,侍讀官趙秉稷,假注書李鳳德,記事官白時範·白義行,各持通鑑第卷,以次進伏訖。
上在景福宮。停常參·經筵。
自午時至人定,灑雨下雨,測雨器水深三分。
政院啓曰,左右史不可不備,檢閱朴定陽·崔鳳九,旣有只推之命,竝卽牌招入直,何如?傳曰,允。
以檢閱朴定陽·崔鳳九牌不進罷職傳旨,傳曰,只推。
議政府啓曰,卽見三軍府草記,則湖西沿海二十邑鎭,設置砲所,銃手限一千名,抄擇分隷,而奬勸之方,莫如設科,每年九月,令防禦營都聚試放,取其入格者,使赴巡營,馬兵都試砲科條,加取優等二人,許赴殿試事,請令政府稟處,而批旨允下矣。邇來砲科之設始,卽所以鍊技因國之方,而況銃手旣成隊伍,則勸課激奬之政,尤不可緩,依狀請許施,何如?傳曰,允。
又啓曰,卽見廣州留守金輔根災實狀啓,則新舊災三百十五結四十六負八束,特許準劃,癸酉·庚辰排捧還,依前仍停事,竝請令廟堂稟旨分付矣。今年旱澇無甚痒稼,早晩各穀,均占大登,則所謂災結,不當擧論新災置之,雖以舊災言之,果能這這及民乎?此亦一依華城已施之例,課歲付之軍需,排捧還爲紓民力,有難責徵,依前仍停,何如?傳曰,允。
又啓曰,卽見咸鏡監司李興敏分等狀啓則,高原等六邑,置之稍實,安邊等十七邑,置之之次,厚州·慶興,置之尤甚,後錄諸條,請令廟堂稟旨分付矣。其一,乙未未捧還之指徵無處者,依前仍停事也。其一,文川流絶還,官屬·逋民未捧,竝姑仍停事也。其一,甲山·三水·富寧·慶興流絶還,姑爲仍停事也。其一,茂山流絶還,姑爲仍停事也。其一,尤甚邑,限明秋勿定配事也。其一,明川以南進捧吏,姑爲停止事也。其一,推奴徵債,限明秋防禁事也。晩種善就秋獲,南北之優遜雖殊,全省之豐熟可知,分等,依此施行後,錄諸條,俱係便民之政,竝許施,何如?傳曰,允。
戊辰九月二十七日辰時,上御紫薇堂。進講入侍時,同知事尹秉鼎,參贊官朴承儒,侍講官趙定熙,假注書李佐堯,記事官白義行,記注官方孝隣,各持論語第卷,以次進伏訖。
上在景福宮。停常參·經筵。
自辰時至酉時,灑雨下雨,測雨器水深四分。
政院啓曰,明日常參·經筵,取稟。傳曰,停。
又啓曰,左右史不可不備,檢閱朴定陽·崔鳳九,旣有只推之命,竝卽牌招入直,何如?傳曰,允。
以檢閱朴定陽·崔鳳九牌不進罷職傳旨,傳曰,只推。
議政府啓曰,卽見平安監司朴珪壽分等狀啓,則祥原等九邑,置之稍實,平壤等二十九邑,置之之次,肅川等四邑,置之尤甚,後錄諸條,請令廟堂稟旨分付矣。其一,各邑鎭帳外火田,限四分一權減,鎭堡給代不足條,戶結分排中區劃事也。其一,陳田·火田,還加起執,摠依近例停免事也。其一,各宮房·各衙門屯土,從實執摠,其中內閣屯土之在於淸北者,別遣摘奸,俾無冤徵事也。其一,各邑中被災民戶,所受新設城餉本米,待明秋收捧事也。其一,尤甚邑,限明秋勿定配所事也。耕播不愆,涼旭適宜,早晩各穀,峽野均熟,此可謂大同之吉,而沿邑之嚮來潮溢,今其桑楡之有可收矣。分等依施,後錄諸條,亦多已例,竝許施,城餉之來歲竝督,反有擾民之慮置之,至於內閣屯土,貽弊不少,另加摘覈,期無冤徵事,行會,何如?傳曰,允。
承文院啓曰,院吏文學官李肯鉉有頉,代幼學李建宇差下,付軍職冠帶常仕,何如?傳曰,允。
戊辰九月二十八日辰時,上御紫薇堂。進講入侍時,講官朴承輝,參贊官曺殷承,侍讀官趙秉稷,假注書李鳳德,記注官方孝隣·金泰煥,各持論語第六卷,以次進伏訖。上曰,史官分左右。上誦前受音一遍訖,仍開卷。承輝讀自子張曰書云,止堯·舜其猶病諸,仍奏釋義訖。上曰,上好禮則民易使,何也?承輝曰,節文儀則自上達下者也。上有好則下有甚焉,知禮而分定,故上之所使,民亦易從矣,爲政篇,有導之以德,齊之以政,有恥且格,亦此義矣。上曰,修己以敬,則安人而安百姓,以堯·舜之聖,寧或病諸。承輝曰,敬者,聖人之極工,子路之三問,似有未達,故夫子之三答,始曰修己以敬,次曰安人,次曰安百姓,蓋人者,與己相對之謂也,百姓者,四海之內,億兆之衆,皆得以安,則帝王至治之極也,是故大學一篇,專主於敬,而修齊治平,無不由於此,堯·舜其猶病諸,此亦與答子貢,以博施濟衆,堯·舜其猶病諸之義也,此亦在論語篇中,自上亦應縕繹記憶矣。上曰,諒陰不言,何至於三年也?承輝曰,諒陰者,凶禮也,閭巷居喪,亦有廬幕,謂之苫廬,不言者,非謂一切恭默而不言也,特不發號施令,如平常時,而只傳命戒於冢宰,冢宰,如今之首相周時職名也,近俗則或以長銓,稱以冢宰,冢者大也,宰者宰相也。
上在景福宮。停常參·經筵。
藥房提調金炳喬,副提調金輔鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學宗廟冬享大祭肄儀進,左議政·右議政未差,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
政院啓曰,檢閱李元用,由限已過,卽爲牌招入直,何如?傳曰,允。
禮曹啓曰,今此大王大妃殿,加上尊號日,內庭行禮時,大殿所進致詞箋文,中宮殿所進致詞,依例令文任,前期撰進,以爲肄習之地,何如?傳曰,只中宮殿致詞撰進。
又啓曰,今此大王大妃殿,加上尊號時,內外習儀,各一度爲之事,命下矣。當爲擇日擧行,而外習儀則依前例,都監堂郞及諸執事,行禮於議政府,內習儀則依正日例,百官行禮於勤政殿庭,而內庭習儀處所,以何殿磨鍊乎?敢稟。傳曰,康寧殿磨鍊。
又啓曰,今此大王大妃殿,加上尊號時,中宮殿行禮,依乙卯年例,擧行事,命下矣。當有習儀之節,而謹稽謄錄,內習儀日同爲擧行,今亦依此磨鍊,何如?傳曰,允。
以檢閱李元用牌不進罷職傳旨,傳曰,只推。
宗親府啓曰,明日卽天漢殿朔奉審日次,臣守曾進詣擧行之意,敢啓。傳曰,知道。
兵曹啓曰,今九月,各廳堂下武臣朔試射,臣曹連因有故,不得爲之之意,敢啓。傳曰,知道。
又啓曰,卽接慶熙宮衛將李基元牒報,則本宮內,中日閣後小松三株,開陽門前小松一株,因風顚仆云。依例斫去之意,敢啓。傳曰,知道。
戊辰九月二十九日辰時,上御紫薇堂。進講入侍時,知事金在顯,參贊官沈相漢,檢討官李龍雨,假注書李佐堯,記注官白時範,記事官朴定陽,各持論語第卷,以次進伏訖。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來初五日,朝參日次矣,敢稟。傳曰,停。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳曰,政官牌招開政。
傳曰,上號日致詞箋文與樂章文,當親撰以下矣。
以檢閱朴定陽·崔鳳九牌不進罷職傳旨,傳曰,只推。
禮曹啓曰,今此大王大妃殿加上尊號時,中宮殿行禮,依乙卯年例擧行事,命下矣。當有習儀之節,而謹稽謄錄內,習儀日同爲擧行,今亦依此磨鍊,何如?傳曰,允。
又啓曰,今此大王大妃殿加上尊號日內庭行禮時,大殿所進致詞箋文,中宮殿所進致詞,依例令文任,前期撰進,以爲肄習之地,何如?傳曰,只中宮殿致詞撰進。
又啓曰,今此大王大妃殿加上尊號時,內外習儀,各一度爲之事,命下矣。當爲擇日擧行,而外習儀則依前例都監堂郞及諸執事,行禮於議政府,內習儀則依正日例,百官行禮於勤政殿庭,而內庭習儀處所,以何殿磨鍊乎?敢稟。傳曰,康寧殿磨鍊。
都摠府啓曰,再明日親傳香時,侍衛當爲備員,而副摠管鄭雲翼在外,李鳳儀呈辭受由,申正熙以禁軍別將率領進,二員未差,無以備員,令政院稟旨變通,仍令該曹口傳差出,以爲備員進參,何如?傳曰,允。在外呈告竝許遞與未差之代,今日政,差出。
傳曰,役所工匠,令營建都監,乾犒饋。
政院啓曰,大司憲趙性敎,執義李赫準,掌令南錫熙,持平劉學洙·金養默牌不進,掌令崔益鉉在外,監察茶時之意,敢啓。傳曰,知道。
以大司諫李寅卨,司諫韓喆愚,獻納金震休,正言金基龍,執義李赫準,掌令南錫熙,持平劉學洙·金養默牌不進罷職傳旨,傳曰,只推。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
又啓曰,參下檢書官申膺善,仕日已滿三十朔,依例六品職遷轉事,分付吏曹,何如?傳曰,允。
議政府啓曰,淸道,近以積弊之局,且値數遞之會催科旣迫,久曠可悶,新除郡守金度根,使之當日辭朝,初旬內赴任之意,分付,何如?傳曰,允。
又啓曰,卽見慶尙監司吳取善狀啓,則本道公都會抄擇覆試及各樣都試,依例試取,而年事未免失稔,儒武赴擧,不無窘跲之慮,竝許停退事,請令廟堂稟處矣。今年穡事之均占大有,自是聲聞之不可掩者,而今謂之未免失稔云爾,則實非始料攸及也,至於都會都試,在當年,亦有退行之例,姑爲停止,待開春設行事,分付,何如?傳曰,允。
兵曹啓曰,五衛將李秉鶴·盧箕敬,俱以身病,呈狀乞遞,竝改差,何如?傳曰,允。
以吏曹參議,牌不進罷職傳旨。傳曰,只推。
有政。吏批,行判書金炳喬進,參判李裕膺·參議鄭範朝竝牌招不進。
吏批啓曰,典獄署參奉趙秉定,以其身病,呈狀乞遞,改差,何如?傳曰,允。以李容萬爲副修撰,鄭洛鉉爲竹山府使,尹爲平山府使,柳明均爲典獄參奉,校書判校金觀孝,今加通政,滿三十朔,依法典陛堂上,京畿監司李宜翼,全羅監司徐相鼎,以上加一年仍任事,承傳,以白義行爲金郊察訪。
兵批,判書金壽鉉進,以朴承輝爲都摠管,李鳳儀·梁憲洙·李祉秀爲副摠管,李敎應爲宣傳官,金懋·吳哲善爲五衛將,趙羲完爲武兼,李鍾鳳爲廣州中軍,成樂韶爲江原監營中軍,李暐沼爲加里浦僉使,全載基爲黑山島別將,判中樞加設單,金有淵,冬至兼謝恩正使,依法典單付,副司猛李晦永,北兵使鄭歧源,更加一年仍任事,承傳,南兵使李兼熙,特加一年仍任事,承傳,慶尙右兵使任商準,特加一年仍任事,承傳,公忠兵使金善弼,特加一年仍任事承傳,慶尙左水使具胄元,更加一年仍任事承傳。再政。以金㝢洙爲五衛將,申命澈爲曹司五衛將,同知單金懋,僉知單吳哲善,訓鍊判官加設六單,李敏皐·李奎性·沈遠澤·朴準祥·朴準成·王昌鎬。
承文院啓曰,院吏吏文學官李建宇有頉,代幼學趙秉政差下,使之付軍職冠帶常仕,何如?傳曰,允。
戊辰十月初一日巳時,上御紫薇堂。進講入侍時,講官金學性,參贊官沈相漢,侍講官金裕行,假注書李鳳德,記注官白時範,記事官白義行,各持論語第卷,以次進伏訖。
上在景福宮。停常參·經筵。
政院啓曰,明日宗廟冬享大祭齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
上號都監啓曰,本都監堂上朴承輝,除拜摠管矣,職務相妨,所帶摠管之任,今姑遞改,何如?傳曰,允。
弘文館啓曰,新除授副修撰李容萬,卽爲牌招察任,何如?傳曰,允。
又啓曰,副修撰李纘夏,自鄕上來云。卽爲牌招察任,何如?傳曰,允。
營建都監啓曰,工匠·擔軍·募軍等,乾犒饋分給之意,敢啓。傳曰,知道。
政院啓曰,大司憲趙性敎,執義李赫準,掌令南錫熙,持平劉學洙·金養默牌不進,掌令崔益鉉在外,監察茶時之意,敢啓。傳曰,知道。
以大司諫李寅卨,司諫韓喆愚,正言金基龍,執義李赫準,掌令南錫熙,持平劉學洙·金養默,牌不進罷職傳旨。傳曰,只推。
傳曰,召對爲之。
傳曰,發遣吏郞,諸執事淸齋與否,摘奸以來。
傳曰,明日出宮門路,以崇陽門爲之。
兵曹啓曰,今十月初四日,宗廟永寧殿冬享大祭時,守門,當爲塡差,而本曹郞廳·都摠府郞廳,除入直與受由呈辭在外未肅拜,排擬苟艱,依定式軍門將官代差以入之意,敢啓。傳曰,知道。
議政府啓曰,北道先運襦衣作木三百八同零,在核木花二千一百五十八斤零,照數捧上,尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸斤量從中閪失之弊事,別爲措辭關飭之意,敢啓。傳曰,知道。
御營廳啓曰,本廳屬楊花津別將李慶煥,身爲鎭將,擧措駭妄,馱去之意,敢啓。傳曰,知道。
成均館啓曰,文廟守僕金喜大汰去,代以生徒守僕備三望受點次,別單書入之意,敢啓。傳曰,知道。
司僕寺啓曰,大靜前郡守康祐鎭遞任進上馬二匹,今纔上來,禾毛色,別單書入,依例內廐立養之意,敢啓。傳曰,知道。
戊辰十月初二日巳時,上御紫薇堂。進入侍時,講官金世均,參贊官李應辰,檢討官李龍雨,假注書李左堯,記事官崔鳳九·李元用,各持論語第卷,以次進伏訖。上曰,史官分左右。上命下親撰致詞箋文樂章書本于世均,世均跪受。上曰,將進於慶禮,敬遵先朝古規,謹倣列聖御題而親撰者也,講官,須詳覽也。世均,雙擎奉覽數遍訖,仍奏曰,雲漢煌煌,無容更達,而揄揚之盛,繼述之誠,至矣盡矣,慈德彌隆,聖孝益光,切不勝慶祝欽仰之忱,臣謹當退與諸僚相賀,而朝野相告,擧將欣抃攢頌矣。上曰,承旨筵退時奉出,而傳于都監,可也。上誦前受音一遍,仍開卷。世均,讀自子曰無爲而治者,止書諸紳,仍奏釋義訖。上命授書算于世均,上讀新受音十遍訖。世均還納書算。上曰,無爲而治者,至化所及自然之效也。世均曰,無爲而治者,舜,前而紹帝堯之聖,後而得禹·皐之賢,與其王季爲父,武王爲子,無憂者其惟文王乎?略相似焉,舜於攝堯之時,固有朝覲巡狩許多事爲,及登帝位,只有命九官咨十二牧,而不令而行,不怒而威,人莫知其所以然,不見有爲之跡,惟見敬德之容,若言其治化,蕩乎無能名焉,可見於南風,解慍之歌,而康衢之謠,帝力何有於我哉云者,亦帝堯無爲之化也。上曰,子張問行,孔子以言忠信行篤敬爲答,人不能忠信篤敬,雖州里,豈可行乎?世均曰,聖敎至當矣,人無忠信篤敬蠻貊之遠尙矣,雖州里之近,亦不可行矣。子張,問行,夫子答之以忠信篤敬,蠻貊州里,與答干祿,以寡尤寡悔,答問達,以在邦在家,縱有淺深之不侔,問在行於外而答以反於身則一也。上曰,子張書諸紳者,其於聖人之言,無不服膺,而至於此敎,尤欲不忘者也。世均曰,誠然矣,書諸紳者,欲其不忘可見其佩服之切也。仍奏曰,知德者鮮矣者,夫子釋子路慍見之惑,若義理有得於己,則死生禍福,豈亂其所守哉?聖人雖造次顚沛之中,各隨其所蔽,而雍容開發如是矣,參前倚衡,卽忠信篤敬,念念不忘,隨其所在,常若有見,一動一靜之間,罔或頃刻離之,盡吾心則雖遠可行,不盡吾心則雖近不可行矣。龍雨曰云云。應辰曰云云。世均曰,帝王之治,雖一日二日,萬機,舜之治天下得人任職,故無爲而治,此所以垂衣裳而天下治也。
戊辰十月初二日未時,上御紫薇堂。召對入侍時,參贊官沈相漢,檢校待敎趙慶鎬,侍講官金裕行,檢討官李龍雨,假注書李左堯,記事官崔鳳九·李元用,各持通鑑第卷,以次進伏訖。
上在景福宮。停常參·經筵。
親傳香祝,入幕次後,藥房·內閣·政院·玉堂,口傳問安。答曰,知道。
還內後,藥房·內閣·政院·玉堂,口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲趙性敎,執義李赫準,掌令南錫熙差祭,崔益鉉在外,持平劉學洙·金養默呈辭,監察茶時之意,敢啓。傳曰,知道。
傳曰,侍衛軍兵毛具,從便爲之。
傳曰,禮房承旨,馳詣宗廟永寧殿,奉審摘奸以來。
傳曰,幼學李載阮·李載兢·令該曹口傳付軍職冠帶常仕,使之承候。
兵曹口傳政事,副司勇李載阮·李載兢。
政院啓曰,卽者副應敎金裕行,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
弘文館啓曰,上番闕直,事甚未安,副檢理沈相穆,卽爲牌招入直,何如?傳曰,允。
政院啓曰,假注書李左堯,身病猝重,勢難察任,今姑改差,何如?傳曰,允。
李左堯改差,代以金學濟爲假注書。
傳曰,召對爲之。
承文院啓曰,院吏文學官趙秉政有頉,代幼學尹致恒差下,使之付軍職冠帶常仕,何如?傳曰,允。
訓鍊都監啓曰,仁旺山下,大豹虎一頭捉得之後,更無虎跡,故已爲撤獵矣,今聞又有虎跡云,聞極驚悚,獵捉之節,不容小緩,本局善放砲手四十名,定將校卽爲行獵,而亦令禁衛營·御營廳,定校卒,合力行獵,何如?傳曰,允。
禁衛營啓曰,仁旺山有虎跡,令禁衛營·御營廳,竝力行獵事,自訓鍊都監草記矣,善放砲手各四十名,將校率領,合力行獵之意,敢啓。傳曰,知道。
御營廳啓曰,仁旺山有虎跡,令禁衛營·御營廳,竝力行獵事,自訓鍊院都監草記矣,善放砲手各四十名,將校率領,合力行獵之意,敢啓。傳曰,知道。
副應校金裕行疏云云。省疏具悉。爾其勿辭救護。
戊辰十月初三日辰時,上詣勤政殿月臺。宗廟永寧殿冬享大祭香祝親傳入侍時,行都承旨金輔鉉,左承旨李源珪,右承旨曺殷承,左副承旨朴承儒,同副承旨沈相漢,假注書李左堯,記事官崔鳳九·李元用,檢校待敎趙慶鎬,玉堂缺,以次侍立。時至通禮跪啓請外辦。上具翼善冠·袞龍袍,乘輿,出永化門。藥房提調金炳喬,副提調金輔鉉進前問候訖。由崇陽門·勤政門,詣勤政殿月臺。通禮跪啓請降輿。上降輿。通禮導上詣褥位,南向立。引儀引宗廟獻官金炳學·永寧殿獻官韓啓源,陞詣褥位之左。香室官員奉香祝,跪授承旨。承旨東向跪進。上受之,以授炳學·啓源,炳學·啓源,以次跪受訖。通禮導上降詣祗送位。炳學·啓源奉香祝,由正路出。通禮跪啓請鞠躬。上鞠躬。香祝過後,通禮跪啓請平身。上平身,入幕次。少頃,通禮跪啓請出次。上出次。乘輿,由勤政門,入崇陽門。承旨請出標信,解嚴。上還內,諸臣以次退出。
戊辰十月初三日巳時,上御紫薇堂。進講入侍時,講官鄭基世,參贊官曺殷承,侍讀官金裕行,假注書李鳳德,記事官崔鳳九·李元用,各持論語第卷,以次進伏訖。上曰,史官分左右。上誦前受音一遍訖,仍開卷。基世讀自子曰直哉史魚,止有殺身以成仁。仍奏釋義訖。上命授書算于基世,上讀新受音十遍訖。基世還納書算。上曰,史魚死而猶諫,眞直哉。基世曰,史魚,尸諫而感悟靈公,使之進賢而退不肖,此夫子所以許之以直哉者也,夫史魚,直臣也,伯玉,君子也,其爲道雖不同,而若遇賢君以事之,則俱爲良臣,一也,其不能得時而盡其道者,此爲後世之所歎惜也。昔魏徵,告唐太宗曰,願使臣爲良臣,勿使臣爲忠臣,太宗曰,忠·良,有異乎?徵曰,稷·契·皐陶,所謂良臣,龍逢·比干,所謂忠臣,由是觀之,良臣在於治世,忠臣在於亂世,世之治亂,在於君德,臣之忠良,在於遭時,苟使君德克明,明良契會,則史魚·伯玉,同是賢大夫而已,何必有如矢與卷懷之稱哉?上曰,伯玉之賢如是,故孔子適魏,特主其家也。基世曰,誠然矣。伯玉使人之對孔子也,曰夫子欲寡其過而未能也,孔子以使乎使乎稱之,伯玉之賢於此,亦可見矣。上曰,夫子返魯之後,亦使人問之者,誠賢者之事也。基世曰,伯玉出處,果合於聖人之道矣,其於史魚曰直哉者,乃德之一端也,於伯玉曰君子者,卽成德之名也,有道而仕,無道而養懷,近於夫子用捨行藏之義矣。上曰,聖人之言,無非格論,而此章之不失人·不失言二句,尤爲切要矣。基世曰,此可爲終身行之之道也,人君果行此道,則可以察人,可以納言。儒者能行此道,則可以交人,可以愼言矣。上曰,求生而害仁者,何義也?基世曰,理當死而求生,則害於仁矣。上曰,殺身成仁,如龍逢·比干之類也。基世曰,然矣,成仁一端,最所難能者也。上掩卷,仍命史官就座,又命退,諸臣以次退出。
戊辰十月初三日申時,上御紫薇堂。召對入侍時,參贊官曺殷承,檢校待敎趙慶鎬,檢討官李龍雨,假注書李鳳德,記注官金泰煥,記事官崔鳳九,各持通鑑第卷,以次進伏訖。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨沈相漢,今日不爲仕進,卽爲牌招,何如?傳曰,允。
都摠府啓曰,副摠管梁憲洙,以禁衛營中軍,今日諸將官射會監試事,晝仕出去之意,敢啓。傳曰,知道。
奎章閣啓曰,檢書官申膺善減下,其代以前薦人閔範鎬差下,何如?傳曰,允。
傳曰,召對爲之。
吏曹啓曰,典獄參奉柳明均,以其身病,呈狀乞遞,改差,何如?傳曰,允。以加設參奉,陞付。
政院啓曰,大司憲趙性敎,執義李赫準,掌令南錫熙,持平劉學洙·金養默牌不進,掌令崔益鉉在外,監察茶時之意,敢啓。傳曰,知道。
以大司諫李寅卨,司諫韓喆愚,獻納金震林,正言金基龍,執義李赫準,掌令南錫熙,持平劉學洙·金養默,牌不進罷職傳旨。傳曰,只推。
以同副承旨沈相漢,牌不進罷職傳旨。傳曰,只推。
弘文館啓曰,上番闕直,事甚未安,應敎趙定熙,校理李泰翼,副校理趙秉稷,竝卽牌招,推移入直,何如?傳曰,允。
以濟州防禦使李後善狀啓,進上藥材靑皮,所結甚尠,未滿定例,惶恐待罪事。傳曰,勿待罪事,回諭。
訓鍊都監·禁衛營·御營廳啓曰,仁旺山有虎跡處,發遣砲手行獵矣。今日申時量,仁旺山下大豹虎一頭捉得,故謹此封進,而捉虎將卒,自各該營,考例施賞仍爲行獵之意,敢啓。傳曰,知道。
戊辰十月初四日巳時,上御紫薇堂。進講入侍時,講官曺錫雨,參贊官朴承儒,檢討官李龍雨,假注書金學濟,記事官崔鳳九·李元用,各持論語第卷,以次進伏訖。
戊辰十月初四日申時,上御紫薇堂。召對入侍時,參贊官李應辰,檢校待敎趙慶鎬,檢討官李容萬,假注書金學濟,記事官崔鳳九·李元用,各持通鑑第卷,以次進伏訖。
上在景福宮。停常參·經筵。
藥房提調金炳喬,副提調金輔鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,左承旨李源珪,右承旨曺殷承,今日不爲仕進,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
兵曹口傳政事,副司勇閔範鎬。
政院啓曰,大司憲趙性敎,執義李赫準,掌令南錫熙,持平劉學洙·金養默牌不進,掌令崔益鉉在外,監察茶時之意,敢啓。傳曰,知道。
以大司諫李寅卨,司諫韓喆愚,獻納金震休,正言金基龍,執義李赫準,掌令南錫熙,持平劉學洙·金養默牌不進罷職傳旨,傳曰,只推。
以右承旨曺殷承,牌不進罷職傳旨。傳曰,只推。
傳曰,召對爲之。
承文院啓曰,院吏文學官尹致恒有頉,代幼學尹滋慶差下,使之付軍職冠帶常仕,何如?傳曰,允。
兵曹啓曰,今月初八日,一內禁軍番次,而該番將李泰鉉,身病猝重,改差,其代依承傳口傳擬入,何如?傳曰,允。
訓鍊都監啓曰,謹依統長崔虎大口傳下敎,字內有松處多發砲手,將校率領行獵,而仁旺山下,三營合力校卒,姑爲撤罷,何如?傳曰允。
戊辰十月初五日巳時,上御紫薇堂。進講入侍時,領議政金炳學,同知事尹秉鼎,參贊官朴承儒,侍讀官李泰翼,假注書李鳳德,記事官崔鳳九·李元用,各持論語第卷,以次進伏訖。
戊辰十月初五日申時,上御紫薇堂。召對入侍時,參贊官朴承儒,檢校待敎趙慶鎬,侍讀官李泰翼,檢討官李容萬,假注書李鳳德,記事官崔鳳九·李元用,各持通鑑第卷,以次進伏訖。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
兵曹口傳政事,以申孝哲爲內禁將。
都摠府啓曰,副摠管李邦鉉,以摠戎廳中軍,今日諸將官射會監試事,晝仕出去,而逐日煩稟未安,入番間除草記往來之意,敢啓。傳曰,知道。
禁衛營啓曰,謹依下敎,捉虎事,字內有樹木處,多發砲手行獵之意,敢啓。傳曰,知道。
御營廳啓曰,謹依下敎,字內有松處,捉虎次,多發砲手行獵之意,敢啓。傳曰,知道。
政院啓曰,大司憲趙性敎,執義李赫準,掌令南錫熙,持平劉學洙·金養默牌不進,掌令崔益鉉在外,監察茶時之意,敢啓。傳曰,知道。
大司諫李寅卨,司諫韓喆愚,獻納金震休,正言金基龍,執義李赫準,掌令南錫熙,持平劉學洙·金養默,牌不進罷職傳旨。傳曰,只推。
議政府啓曰,卽見全羅監司徐相鼎狀啓,則備陳綿農,慘歉之狀,仍請訓局砲保折半代錢,兵曹各軍門·各衙門番布,竝以純錢代捧事,令廟堂稟旨分付矣。今年綿農,藉有先聞之憧憧,秋後日候,極爲調順,蔕顆攸結,桑楡有收,此亦耳目之所的確者也。第念窮蔀編戶之一切責納,或多事力之不逮,兵曹各營,五分一代錢,各司純錢,砲保,事體不輕,置之,何如?傳曰,允。
戊辰十月初六日巳時,上御紫薇堂。進講入侍時,知事李源命,參贊官沈相漢,檢討官李容萬,假注書金學濟,記事官崔鳳九·李元用,各持論語第卷,以次進伏訖。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來十一日朝參日次矣,敢稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
傳曰,興寅君夫人病患沈重云,遣御醫,持相當藥物,問疾以來。
政院啓曰,大司憲趙性敎,執義李赫準,掌令南錫熙,持平劉學洙·金養默牌不進,掌令崔翼鉉在外,監察茶時之意,敢啓。傳曰,知道。
以大司諫李寅卨,司諫韓喆愚,獻納金震休,正言金基龍,執義李赫準,掌令南錫熙,持平劉學洙·金養默,牌不進罷職傳旨。傳曰,只推。
醫官李漢慶書啓,臣敬奉下敎,馳往中部貞善坊古兵曹契興寅君夫人家,齎傳藥物,詳問病症,則主家以爲,素患病症,一向沈重云矣,敢啓。答曰,更爲問疾以來。
三軍府啓曰,卽見黃海監司曺錫輿狀啓,則以爲,道內火砲軍一百名,數甚零星,加設一百名,可以成樣,而衣料之資,則海州結城浦,復設主人,收稅補用事,請令三軍府稟處,各浦旅閣主人之爲許多滋弊,殆乎無邑不然矣,無道不然矣,蓋其京班土豪,從中榷利,漁船商舶,遂絶來往,此所以前後朝令之屢煩申禁者,而所謂監考名色,亦其一也。與其私稅之一往勤徵,毋寧永付公家之爲愈。今其加設砲軍衣料之費,就此磨鍊,實合便宜,特依狀請,旅閣主人許令如前復設,俾爲補用軍需之地,而此是公稅也。凡於創始之節,另行均平之政,收捧之爲幾數,上下之爲幾許,消詳成節目報府施行之意,分付,何如?傳曰,允。
御營廳啓曰,本廳哨官柳豊魯,身病甚重,勢難察任,改差,何如?傳曰,允。
醫官李漢慶書啓,臣敬奉下敎,興寅君夫人病勢,更爲詳問,則主家以爲,一向沈重云矣,敢啓。答曰,更爲問疾,不離看病。
承文院啓曰,院吏文學官尹滋慶有頉,代幼學李孝萬差下,使之付軍職冠帶常仕,何如?傳曰,允。
戊辰十月初七日辰時,上御紫薇堂。進講入侍時,講官朴承輝,參贊官沈相漢,侍讀官李泰翼,假注書李鳳德,記事官崔鳳九·李元用,各持論語第六卷,以次進伏訖。上曰,史官分左右。上誦前受音一遍訖,仍開卷。承輝讀自子曰君子不以言擧人,止直道而行也。仍奏釋義訖。上命授書算子承輝,上讀新受音十遍訖。承輝還納書算。上曰,君子不以言擧人,不以人廢言者,何謂也?承輝曰,人不可以言之善而遽可進用,必言行具備,然後可以擧用,故曰不以言擧人也,不以人廢言者,古語云,狂夫之言,聖人必擇。詩曰,詢于芻蕘,雖卑微之類,有可用之言,不可廢也。自上方今召對,講通鑑漢文帝時,潁陰侯騎賈山上書,自上必有記憶矣,侯騎,卽近日皁隷之類,能爲上書,文帝用其言,此卽不以人廢言之義也。上曰,己所不欲,勿施於人者,卽恕者之義,眞聖人之言也。承輝曰,子貢之問,有一言可以終身行之,卽如上卷所謂一言可以興邦之義也,恕字工夫,曾子一貫章,亦有所言矣。上曰,夫子之道,忠恕而已矣之言耶?承輝曰,然矣。吾所不欲,人亦不欲,以吾不欲,施之於人,則不成爲恕字工夫,蓋忠字,從中從心,恕字從如從心,卽其字義而可知矣。上曰,如有所譽者,其有所試矣者,何義也?承輝曰,此是聖人至公至忠厚之心也,人必試之而後,可知其人於譽,則曰有所試,而譽之於毁,則不言,其所試,此是忠厚之義也。其下曰,斯民者,所以直道而行也。今之民,亦三代之民也。善其善·惡其惡,無所私曲,故聖人豈有意於毁譽之哉?上曰,直之爲道,大矣哉。承輝曰,然矣。直字所包甚廣,如公字正字,忠·恕字無不包含,書曰,王道正直,朱子亦以一直字眷眷曰,天地之生萬物,聖人之應萬事,皆是直也。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久厥啓,事甚未安,除在外·未署經外,呈告人員,竝卽牌招,何如?傳曰,允。
又啓曰,臣依定式進詣香室奉審,則香祝樻·祝板袱子,精潔之意,敢啓。傳曰,知道。
醫官李漢慶書啓,臣敬奉下敎,興寅君夫人家齎傳藥物,病勢更爲詳問,則諸症一樣沈重,藥則用蔘朮膏後,似有動靜云,而臣則旣伏承不離看病之命,故仍留之意,敢啓。答曰,知道。
又書啓,臣今朝診察,興寅君夫人病勢則脈度雖爲虛弱,諸節比昨稍勝,而臣則姑爲仍留之意,敢啓。答曰,知道。
政院啓曰,大司憲趙性敎,執義李赫準,掌令南錫熙,持平劉學洙·金養默牌不進,掌令崔益鉉在外,監察茶時之意,敢啓。傳曰,知道。
以大司諫李寅卨,司諫韓喆愚,獻納金震休,正言金基龍,執義李赫準,掌令南錫熙,持平劉學洙·金養默,牌不進罷職傳旨。傳曰,只推。
醫官李漢慶書啓,臣詳問症候,則午間諸節,與朝一樣,藥則連用蔘朮膏,而臣姑爲仍留之意,敢啓。答曰,知道。
議政府啓曰,頃因湖西年分狀啓,所請各樣災二千四百五十八結三十九負七束,置之之意,覆啓行會矣,卽見該道臣閔致庠狀啓,則復陳穡事失稔之狀,特許準劃事,令廟堂稟處矣。道臣之至煩再請,諒出不獲已者,而朝家靳施,亦有斟量而然,此狀辭置之,何如?傳曰,允。
又啓曰,卽見全羅監司徐相鼎狀啓,則興陽縣內外羅老島松田,本以蛇渡所管,往在己未,竝與鹿島所掌折爾島松田,移屬本縣牧場,而折爾島松田,已爲還屬鹿島矣,一復一否,不無向隅之歎,內外羅老島松田,依前還屬蛇渡事,請令廟堂稟旨分付矣。此則令三軍府稟處,何如?傳曰,允。
又啓曰,頃因湖西軍布代錢狀啓,兵曹各營門五分一代錢,各衙門及舒川等七邑苧納,竝純錢代錢之意,覆啓行會矣,卽見該監司閔致庠狀啓,則復陳綿農慘歉之狀,仍請兵曹各營竝純錢,訓保,亦令代錢捧納事,更令廟堂稟旨分付矣,前此分數許代,已是格外也,軍需攸係,有不可隨請輒施,狀辭置之,何如?傳曰,允。
又啓曰,卽見慶尙左兵使任商準狀啓,則本營馬兵都試及火砲科設行次,已爲擇日馳啓,而大小科試,道伯今旣狀聞停退,則本營設科,一體停退事,請令廟堂稟旨分付矣,已有道臣停退今請,待開春設行之意,分付,何如?傳曰,允。
議政府,以李元熙爲御營大將。
三軍府啓曰,卽接訓鍊都監所報,則今十月初九日,蔓川坪聚軍操鍊云矣,敢啓。傳曰,知道。
訓鍊都監啓曰,本局字內有松處,連日搜獵,更無虎跡,行獵將卒,姑爲撤還之意,敢啓。傳曰,知道。
禁衛營啓曰,字內有松處,多發砲手行獵矣,終無虎跡,砲手等徹還之意,敢啓。傳曰,知道。
御營廳啓曰,字內有松處,多發砲手行獵矣,終無虎跡,砲手等撤還之意,敢啓。傳曰,知道。
義禁府啓曰,卽接全州判官張錫鳳牒報及成冊,則謀逆同參罪人乃亨應坐諸人,査出以來矣。乃亨妻金召史,平安道孟山縣,弟乃京,咸鏡道端川府爲奴爲婢,子滋豊,十歲懸錄,以年未滿依律文免絞,平安道雲山郡爲奴,而右罪人等,俱囚該府獄云。依例令該曹,押送于各其配所,何如?傳曰,允。
刑曹啓曰,義禁府啓辭內,卽接全州判官張錫鳳牒報及成冊,則謀逆同參罪人乃亨應坐諸人,査出以來矣。乃亨妻金召史,平安道孟山縣,弟乃京,咸鏡道端川府,竝爲奴爲婢,子滋豊,十歲懸錄,以年未滿,依律文免絞,平安道雲山郡爲奴,而右罪人等,俱囚該府獄云。依例令刑曹押送于各其配所,何如?傳曰,允事,批下矣。謹依批旨,孟山縣爲婢罪人金召史,端川府爲奴罪人乃京,雲山郡爲奴罪人滋豊等,竝卽押送各其配所事,分付道臣之意,敢啓。傳曰,知道。
戊辰十月初八日巳時,上御紫薇堂。進講入侍時,同知事趙基應,參贊官李應辰,檢討官李龍雨,假注書金學濟,記事官崔鳳九·李元用,各持論語第卷,以次進伏訖。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
備忘記,高陽郡守李孝憲下直,長弓一張,長箭一部,片箭一部,筒兒一箇,賜給。
政院啓曰,御營大將金鍵疏批依施事,命下矣。將兵之任,不可一刻無摠察之人,何以爲之?敢稟。傳曰,都提調兼察,從事官,發牌聽傳敎。
傳曰,御將有闕之代,新筒以入。
議政府薦望,以李元熙爲御營大將。
議政府,御營大將李元熙。
兵曹,御營大將單,李元熙。
吏曹,御營大將李元熙,今加資憲,依定式加資。
兵曹口傳政事,知三軍府事單李元熙。
政院啓曰,新除授御營大將李元熙,卽爲牌招,傳授命召,何如?傳曰,允。
又啓曰,命召親納,例也,而前御營大將金鍵,謂有身病,使其營校替納,事甚未安,推考,何如?傳曰,允。
傳曰,黃海道暗行御史入侍。
醫官李漢慶書啓,臣今朝診察興寅君夫人脈候,則昨日之虛弱,顯有緩體,連用粟米飮,而夜來諸節益勝云。臣則姑爲仍留之意,詮次啓達。答曰,知道。爾則退去。
弘文館啓曰,副校理趙秉稷,以訓鍊都監從事官,今日習陣時,晝仕出去之意,敢啓。傳曰,知道。
政院啓曰,大司憲趙性敎,執義李赫準,掌令南錫熙,持平劉學洙·金養默牌不進,掌令崔益鉉在外,監察茶時之意,敢啓。傳曰,知道。
以大司諫李寅卨,司諫韓喆愚,獻納金震休,正言金基龍,執義李赫準,掌令南錫熙,持平劉學洙·金養默牌不進罷職傳旨,傳曰,只推。
禮曹啓曰,今十二月初六日,大王大妃殿誕日,陳賀箋文及同日稱慶陳賀箋文,當爲各定差使員陪進,而在前如此之時,有一差使員兼進之例,今亦依此擧行事,知委,何如?傳曰,允。
三軍府啓曰,卽接禁衛營所報,則今十月初十日,習陣日次,而大將臣李周喆,次對進參,不得行操云矣,敢啓。傳曰,知道。
又啓曰,卽見議政府草記,則全羅道興陽縣·內外羅老島松田,本以蛇渡所管,往在己未,竝與鹿島所掌折爾島松田,移屬本縣牧場,而折爾島私田,已爲還屬鹿島矣,一復一否,不無向隅之歎,內外羅老島松田,依前還屬蛇渡事,請令三軍府稟處,而批旨允下矣。近日松田之蕩無防限,戢由於移彼移此而然,而其究也將無松田二字而後已,痛惋之極,寧欲無言,今其本鎭所管之彼復此否,未知裏許之何居,而一視之政,恐合通變,依狀請還屬蛇渡鎭,俾爲盡心禁護之地,而萬一移屬之後,雖一株一葉,或有犯斫之弊,當該鎭將,依律勘斷,以此意嚴加申飭,何如?傳曰,允。
政院啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
承文院啓曰,院吏文學官李孝萬有頉,代幼學李寅天差下,使之付軍職冠帶常仕,何如?傳曰,允。
知事金鍵疏曰,伏以臣,於統制使遞來之後,竊自幸投寘閒散,以爲息補計矣。頃者聖恩,愈往愈摯,御營新命,忽下於千萬夢寐之外,感戴洪造,黽勉冒叨者,亦旣屢閱朔矣。嗚呼,爲人臣子,受知君父者,自古何限?而豈有如臣偏被也哉?惟我殿下,日月以照燭之,河海以湔洗之,此臣所以生生世世,爲犬爲馬而猶不足爲報答者也。念臣區區頂踵,非臣所有,則雖使赴蹈湯火,在所不辭,而矧玆將兵重任,尤爲榮寵者乎?然而韜鈐節制之嚴,泉布句較之當,苟非威信素著才智可稱,則莫宜居之,臣豈其人乎哉?臣受命以來,曷嘗一日安乎心,而恬然時月,未敢效士大夫克讓之美者,蓋以感激居先,唐突是懼,不暇顧量入之義諦耳。第臣狗馬賊齒,已迫桑楡,而飮瘴所祟,便成風痺,秋冬之際,一倍添肆,事務之檢率,簿書之酬決,無往不濡滯,堂堂重寄,固何可一任抛寘,自底瘝曠之罪而不思缷免之道,終負心膂干城之托乎?敢控衷懇,仰瀆崇嚴。伏望聖慈,俯賜鑑諒,亟解臣所帶戎務,俾便公私,不勝大願,臣無任云云。答曰,省疏具悉。所請依施。
戊辰十月初九日辰時,上御紫薇堂。進講入侍時,同知事尹秉鼎,參贊官曺殷承,檢討官李龍雨,假注書李鳳德,記事官崔鳳九·李元用,各持論語第卷,以次進伏訖。
戊辰十月初九日午時,上御紫薇堂。黃海道暗行御史入侍時,左副承旨沈相漢,假注書金學濟,記事官崔鳳九·李元用,暗行御史徐臣輔,以次進伏訖。上曰,史官分左右。仍命暗行御史進前。上曰,無事往還乎?臣輔曰,王靈攸曁,無事往還矣。上曰,書啓已覽,而更無他事乎?臣輔曰,別無他事之可以仰達矣。上曰,今年農形,果何如耶?臣輔曰,野農,豐登,峽農,失稔矣。上曰,道路農形,亦何如?臣輔曰,沿路亦皆豐登矣。
上在景福宮。停常參·經筵。
藥房都提調金炳喬,副提調金輔鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日常參·經筵,取稟。傳曰,停。
又啓曰,左副承旨李應辰,今日不爲仕進,卽爲牌招,何如?傳曰,允。
又啓曰,臣相漢,今日入直禁軍戎哭點考進去,下直之意,敢啓。傳曰,知道。
傳曰,大臣政府堂上引見。
都摠府啓曰,副摠管李奎奭,以訓鍊都監中軍,今日諸將官射會監試事,晝仕出去之意,敢啓。傳曰,知道。
政院啓曰,臣依定式進詣勤政殿月臺,入直禁軍戎哭點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,命召親納,例也,而前左邊捕盜大將李鍾承,謂有身病,使其軍官替納,事甚未安,推考,何如?傳曰,允。
又啓曰,假注書金學濟,身病猝重,勢難察任,今姑改差,何如?傳曰,允。
金學濟改差,代以安致元爲假注書。
政院啓曰,大司憲趙性敎,執義李赫準,掌令南錫熙,持平劉學洙·金養默牌不進,掌令崔益鉉在外,監察茶時之意,敢啓。傳曰,知道。
以大司諫李寅卨,司諫韓喆愚,獻納金震休,正言金基龍,執義李赫準,掌令南錫熙,持平劉學洙·金養默牌不進罷職傳旨,傳曰,只推。
以左副承旨李應辰,牌不進罷職傳旨,傳曰,只推。
安致元有頉,代以金相龍爲假注書。
三軍府薦望,以許熠爲左邊捕盜大將。
政院啓曰,新除授左邊捕盜大將許熠,卽爲牌招,傳授命召及大將牌·傳令牌,何如?傳曰,允。
又啓曰,新除授左邊捕盜大將許熠,時在京畿積城地,命召及大將牌·傳令牌傳授,一時爲急,斯速乘馹上來事,下諭,何如?傳曰,允。
三軍府啓曰,卽接御營廳所報,則今十月十一日,習陣日次,而大將臣李元熙,以營建都監提調,連〈日〉有公故,不得行操云矣,敢啓。傳曰,知道。
御營廳啓曰,本廳哨官崔建壽,身爲將官,擧措該妄,馱去之意,敢啓。傳曰,知道。
摠戎廳啓曰,本營屬三鎭營別驍士都試,今月十一日設行之意,敢啓。傳曰,知道。
吏曹啓目,粘連觀此黃海道暗行御史徐臣輔書啓,則信川前郡守韓弼敎段,繡啓旣請,令攸司稟處,更無可論是白遣,康翊縣監崔秉和段,還穀之滋逋者,奸吏,而有隱莫察,殿牌之作變者,在逃而未捕是如爲白有臥乎所,罷黜爲白乎旀,金郊前察訪安豊翊段,馬戶首出顩之夥多,每患切骨之怨,譯兵房翻弄之橫濫,盍先察眉之急是如爲白有臥乎所,罷職爲白乎旀,延安府使李源一段,帑穀設置,與他有異,而取剩變通,稍欠糴法之守經是如爲白有臥乎所,推考,監司曺錫輿段,沿海夏漫之餘澤,遍一千六百戶,賙恤各營秋耗之剩芥,捐四千五百金謬例,令嚴而列郡之市場如海,關飭而全省之錢貨若流是如爲白有臥乎所,道臣體重,今姑勿論爲白乎旀,其餘本道前後守令及時任察訪等段,績乏優異,疵無顯著,竝只置之爲白乎旀,其外梱帥·中軍·虞候·邊將等乙良,令兵曹稟處,何如?啓依允。
掌令崔益鉉疏略曰,臣之愚陋湔劣,玆敢略擧切急之務,爲殿下陳之。其一曰,停土木之役,國君急務,在乎德業,不係興作,是以茅茨土階,堯之所以爲大也,卑宮室菲衣服,禹之所以無間然也,是以,燦然之跡,具在方策,若曰古今事變,都不足取信則已,苟欲效之,此可以不深思其故乎?伏乞聖明,深繹臣言,凡工役之未及經始者,一竝停撤,以息民勞。其二曰,罷聚斂之政,臣竊謂民者,邦之本也,財者,民之所天也,是以,傳曰,財聚則民散,財散則民聚,殿下當國用罄渴之際,創浩大之役,勢不得已藉力於民,乃有此一時權宜之政,見今大內告成,移御屬耳,願納之停,未免停罷,將於何時而可已乎?其三曰,革當百之錢,殿下悶經費之不足,有此義起,甚盛擧也,行之二年,士農工商,俱受其病,轉輾相仍,百物耗損,是豈土地生殖異於前而然也?時勢人心,莫之爲而爲爾,今舊錢行用,百事豐盈,皆曰此錢將罷,而徒見戶納之揭榜,未聞永罷之明命,衆議滋甚。伏乞聖明,渙發德音,使民不迷。其四曰,禁門稅之捧,夫以當當千乘之富,較計利害,旣減百官各軍門支放之祿,其餘各項蠲蕩之物,指不勝屈,而猶以爲不足,一分二分,乞憐於賣薪鬻米,不恤凍餓之殘氓,是誠不可使聞於隣國也。伏乞聖明,卽爲禁斷,使民無怨則不勝幸甚,省疏具悉。四條陳勉,實出於愛國憂君之誠,甚庸嘉尙,而土木之役,勢不得已而然也,收斂門稅,古有其例而然矣,爾其勿辭察職。
戊辰十月初十日辰時,上御紫薇堂。藥房入診大臣政府堂上引見同爲入侍時,都提調金炳學,副提調金炳喬,副提調金輔鉉,檢校待敎鄭範朝,假注書李鳳德,記事官崔鳳九·李元用,左承旨李源珪,假注書李鳳德,事變假注書金敬義,記事官崔鳳九·李元用,領議政金炳學,政府堂上金學性·金炳喬·趙秉昌·李周喆·金世均·朴承輝·尹正求·李豊翼·金壽鉉·李元熙·李裕膺,以次進伏,醫官李慶䄵·黃道淳·洪顯朴·朴時永,進伏楹外訖。上曰,史官分左右。炳學進前問候訖,仍奏曰,醫官待令,使之入診乎?上曰,置之。炳學曰,脈候久未入診,今爲詳察恐好矣。上可之。道淳等,以次診候訖,奏曰,脈候左右三部調均矣。炳學曰,脈候調均,則更無湯劑之可進乎?慶年曰,恐無湯劑之可進矣。上曰,醫官先退。又命藥房先退,仍敎曰,次對爲之。炳學曰,臣於輔相之任,首尾四載于玆矣。倚毗如彼其隆委任如彼其久,而績庸無成,疵纇莫掩,凡自國計民憂,以至俗習趨向,臣何嘗有建得一事,展得一籌者乎?自托趨走之恭,或冀裨補之效,一日二日,訖此盤礴,臣之計亦愚且妄矣。臣之冒陳情懇,前後凡幾遭,而究竟是坐,徼恩寵而止,臣姑不敢以微末去就,輒煩聰聽,而若臣之蚤夜頂祝者則有之。夫臨絶險而獲將伯之助,乘至危而迓共貞之休,雖飢之食而渴之飮,猶未足以喩其急且切焉,則臣安得不以皇明輔臣請補之義,仰望我殿下也乎?藉使濟濟在列,夙夜靖共如臣者流,固不當備數其間,而軫材無久玷之望,勻軸非獨秉之地,此其公私事計之,不容不乃爾者也。顧今宿德之已試,群彦之儲望,皆所謂賢於夢卜,惟聖慈,穆然遠覽,亟許備員,千萬懇禱之至。上曰,備員夾輔,豈無斟量之日乎?出擧條炳學曰,蔭路落仕,人之沈屈淹滯,蓋以虛司果之未及區處,故甄敍一事,銓家之不暇念及者也,雖有間五窠,與各司自辟幾許窠,其爲積薪,愈往愈甚,苟欲通變,他無容措,而見今惠廳湖南收租,比前稍多,文簿從以浩穰,一郞官之獨任檢察,殊涉疎略矣,均廳旣有兩郞廳,特依此例加設郞廳一窠,則疏鬱之政,分勞之意,恐合兩便,而今此一窠之加設,人或謂之別無所益,臣則曰惟賢乎已也,至於廩費等節,自有區劃之方,科祿則就軍銜四十窠中劃付一窠似好,故敢此仰達矣。上曰,依爲之。出擧條炳學曰,節行褒奬,三代所以旌別之政也,亦惟我列聖朝以來,眷眷表章之擧,實爲前後一揆,而都下之最顯著者,掌禮之臣,因士林公議,拔例筵稟,另賜存恤,外此各道,則道臣考覈邑牒,博采物論,每於式年春登聞,而春曹三堂會議停堂,以的確無疑者,移送政府,區別啓稟,卽由來格例也。挽近不由本道,不待式年,輒以一張上言,呼籲蹕路,啓下該曹,遂蒙旌贈之特典,便成捷徑,轉至紛競,事面之屑越,莫此爲甚,至有年前道査之定式,而猶慮虛實相蒙之弊,又有道査後吏·禮堂就議廟堂之命,闡幽樹風之道,難愼鄭重之義,於是乎靡不容極,幽明可使感激,觀瞻益復榮耀矣。今番道啓,未知取舍之當爲幾人,而自此爲始,學行節義之可合加贈與臺贈者,大臣筵奏後許施,該曹之直爲回啓,切勿擧論之意,著爲定式,以爲杜僥倖·重事體之地,何如?上曰,依爲之。出擧條炳學曰,訓鍊正堂下,武臣陞資之梯也,一經是職,雖以外任罪罷,收敍後還入前望,至有數三次周而復始者,此固由來格例之爲然,其在事體,殊甚無謂,且於罪罷還入之際,不無多少掣礙之端,臣意則以外職罪罷者,更勿檢擬於前望,俾爲小心居官之地,而雖以軍器副正言之,出入之頻數,殆有甚焉,此亦依右例施行之意,著爲定式,何如?上曰,依爲之。出擧條炳學曰,出身加資者之有中軍履歷,然後始許守令,卽銓式也,挽近十餘年來,爲甚其振淹之方,增設履歷幾窠,以開晉塗,而第念出身無幾日,卽圖加資,纔滿內職朔數,便爲外任階梯,仕路之奔競,已無可言,而漸次積滯,疏鬱亦無期,公私之間,將何所益乎?臣意則忠壯·忠翊將及扈衛別將·御營騎士將,竝勿許履歷,而五衛將兩窠,則其來稍久,雖不必遽議,勿施,瓜限之爲六朔,終涉無謂,更以十二朔施行之意,分付銓曹,何如?上曰,依爲之。出擧條炳學曰,訓局挾輦哨官·禁營槍劍哨官,卽衛內陪扈之職,而至於御營中哨哨官,不過是領軍之任也,乃與挾槍,同作初仕窠者,甚涉無當,時帶人仕滿陞六後,此窠則更勿以初仕施行之意,分付,何如?上曰,依爲之。出擧條炳學曰,參下加設人中,慶基殿·昭寧園·典獄·禮賓,自有陞實之階,使之隨窠區處,而外他幾窠,變通無路矣,其在均視之政,不無向隅之歎,竝待四十五朔仕滿後,陞六之意,定式施行,何如?上曰,依爲之。出擧條炳學曰,向日逆獄,尙切神人之憤,而幸因黃載斗之奔走來告,醞釀之至凶,排布之絶憯,劃卽訊覈,快施典刑矣,其在激奬之道,合有示意之擧,幼學黃載斗,相當初仕待窠,調用事,分付銓曹,何如?上曰,依爲之。出擧條炳學曰,湖西句管有闕之代,行大護軍趙獻永差下,何如?上曰,依爲之。出擧條炳學曰,知事閔致久,當爲貤榮,而所后祖,前已追贈,依近例移施其本生祖,何如?上曰,依爲之。出擧條炳學曰,左捕將李鍾承,今日賓對,來詣朝房,不爲登筵,事體所在,誠甚未安,推考,聞其實病難强云,捕將重任,不可暫曠,今姑許遞,何如?上曰,依爲之。出擧條炳學曰,將任之政府薦望,爲其職寄攸重,且是典式所在,而捕將之任,不但戢盜然也,亦所以譏詗城門者,則此自三軍府薦望,恐合事體,從今爲始,以是定式似好,故敢達矣。上曰,依爲之。出擧條源珪曰,左邊捕盜大將李鍾承許遞事,命下矣,捕將重任,不可一刻暫曠,在前如此之時,有他邊大將兼察之例,今番則何以爲之乎?上曰,右邊捕盜大將兼察,可也。出擧條源珪曰,左邊捕盜大將,右邊捕盜大將兼察事,命下矣,兼察左邊捕盜大將李元熙,旣在登筵,使之聽傳敎,何如?上曰,依爲之。出擧條上曰,大臣就座。源珪曰,諸宰奏事。學性曰,移御以後,奉謨堂守直,以兼檢書官爲之,而兼官數少,至敬至重之地,番次極爲苟艱,不可無通變矣。弘文館移送之兼檢書,書冊懸吐外,無他職務,使之輪回入直於昌德宮內閣似好,故敢此仰達矣。上曰,依爲之。出擧條周喆曰,茂山府使許鏶,工曹佐郞尹秉燮,前經歷李正弼,俱合宣薦之人,而壯元科出六,不得越薦者也,分付該廳,使之宣薦施行,何如?上曰,依爲之。出擧條源珪曰,玉堂所懷奏之。秉稷曰,臣素乏補襪之材,猥廁撗經之列,出入前席,已有年矣,竊伏見聖學緝熙,漸就高明廣大之域,臣不勝欽誦萬萬,而區區犬馬之忱,猶不能自已者,惟講學一事耳。竊伏念,致治之要,必資乎典學,而典學之道,亶在乎誠勤,大禹之惜寸陰,成湯之又日新,此皆無所間斷,孜孜不已之義也,非誠勤,無以成典學之工,非典學,無以求致治之要,惟我殿下,當春秋鼎盛之時,膺天地回泰之運,此正惜陰日新之會也,伏願懋哉懋哉。上曰,所陳甚好,當留念矣。出擧條源珪曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出榻敎上曰,史官就座。仍命大臣先退,又命退,承史以次退出。
戊辰十月初十日辰時,上御紫薇堂。進講入侍時,領議政金炳學,講官金世均,參贊官朴承儒,檢討官趙秉稷,假注書金學濟,記事官崔鳳九·李元用,各持論語第卷,以次進伏訖。上曰,史官分左右。上誦前受音一遍訖,仍開卷。炳學曰,今日前受音,貫通浹洽矣,內講幾遍,則如是成誦乎?上曰,讀三十遍則成誦矣。炳學曰,聖聰卓越,可以仰揣矣,雖此短晷,可讀五十遍乎?上曰,每讀五十遍矣。世均讀自子曰知及之,止未見蹈仁而死者也,仍奏釋義訖。上命授書算于世均,上讀新受音十遍訖。世均還納書算。炳學曰,今伏見講讀之際,文理暢明,誠不勝攢頌矣,每於內講時,親先沈潛,反復審察理會乎?上曰,然矣。上曰,敬禮二字,甚切於治國之要也。世均曰,是果不止爲學,實合警省於爲政者也,此章發明內外本末之序,旣知此理,且欲仁守,恐其難得必失,而氣習之偏,或厚於內,不嚴於外,臨民不以莊,動民不以禮,則大本雖立,小節未善,亦足爲全德之累矣。炳學曰,知及之仁守之者,此所謂知之非艱,行之惟艱者也。旣知之矣,不以仁守之,旣守之矣,不以莊涖之,旣涖之矣,不以禮動之,則其於本末,失之太偏,而況曰莊曰禮之爲學政要道乎?世均曰,蓋知及守仁,爲學之事也,莊·涖·禮·動,爲政之事也。爲學,雖未及於爲政,接物處家,亦非莊·禮,不能爲學,爲政,雖不專於爲學,苟不知識之明,持守之固,亦無以臨政也。此兩言之,而一節深一節也。上曰,民以食爲天,君以民爲天,不徒民敬其君,君亦當敬其民矣。世均曰,書經有曰,民非后罔戴,后非民罔與守邦。故諴小民爲祈天永命之本也。上曰,若非吾民之力,何以御此錦玉乎?炳學曰,聖念及此,實我東方無疆之福也。是謂百姓足,君孰與不足,百姓不足,君孰與足也。上曰,此有若之對哀公問者也。炳學曰,云云。世均曰,今此下敎,若使朝野獲聞,則雖窮澨遐陬之民,其將莫不蹈舞矣。炳學曰,爲民,聖衷如是勤摯,若保赤子。保民之方,擇守令爲第一先務矣。上曰,曾經監司之人,可以知民情矣。炳學曰,講官,曾經嶺伯,而按閱簿牒,夜不成寐,始終勤勞,詳察民情,而常言民情之可務矣。上曰,已聞其善做,監司想必深知民情矣。世均曰,臣以無似,嘗待罪藩臬,顧未有對揚萬一,至今追惟,惶汗浹背。第其山郡海邑民間疾苦,豈敢曰到底審察,而其所可矜,未有可形達矣。夫耕婦織,終歲勤苦,而畢竟摠入於公納官供,則杼柚旣空,甁罌俱罄,殆乏仰事俯育之資,而又或有往往侵虐之政。每思其不忍之狀,爲監司者,亦豈敢安於寢食乎?第黜陟臧否,雖係於監司,近民之職,守令是耳,故擇守令,果爲保民之最先務也。炳學曰,云云。上曰,民性之善,似無如我國之民也。炳學曰,云云。世均曰,今日之民,亦是堯·舜之民,故仰望我殿下,以堯·舜之治矣。上曰,此所謂斯民也。三代之所以直道而行,而亦不外乎不撓民也。炳學曰,云云。上曰,小知大受,何謂也。世均曰,知,我之知也,受,彼之受也,小,是農兵錢穀之事也,大,是安社稷定民人之事也。此章君子小人,以人品之材德器量言也。炳學曰,云云。世均曰,小人,皆有一能一才,故可以器使,而不可以大同。君子,雖或有闊略於微細之節,亦可以任大事也,故帝舜耕穡之時,與人同,而其受堯之天下,若素有之。昔宋太宗相呂端人,或言其糊塗,太宗曰,端,小事,糊塗,大事,不糊塗。竟拜相而佑治矣。炳學曰,糊塗者,糢糊不分曉者也。上曰,水火或能死人,而豈有蹈仁而死者乎?夫子之訓,甚切至矣。世均曰,水石,人之所賴者,固不可一日無,而仁之於人,有甚於水火,尤不可一日無者,聖人之勉人爲仁之意,旣至且切矣。蓋死,人之所惡,而有殺身而成仁者,此但求其一箇是而已矣。炳學曰,水火者,人生日用不可闕者也,仁者,日用常行不可已者也。水火則或有時傷人,而仁曷嘗有傷人者乎?此夫子所以深歎者也。上曰,人之於水火,闕一則誠不可,而殺身成仁,在於此篇,志士仁人之事也。世均曰,誠然矣。至如子路之死,不能成仁,故夫子惜之。炳學曰,子路工夫,不及顔·曾,故其死也,亦不能成仁矣。上曰,在陳絶糧,子路愠見,未能爲仁故也。世均曰,夫子之於仁,造次顚沛必於是,而子路一見困阨,輒有慍見之失矣。炳學曰,子路過於剛勇,氣質未化矣。上曰,觀於子行三軍之事則誰與之語,可知其勇也。炳學曰,子路雖有此等處,以其姿品言之,則亦不易得之人,而其事親至孝矣。上曰,子路之孝則果大矣。世均曰,子路之百里負米,可知其根天之孝也。玉堂曰,云云。承旨曰,云云。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨李應辰,今日不爲仕進,卽爲牌招,何如?傳曰,允。
兵曹啓曰,今月十一日,武臣賓廳武經講書日次,而進講相値,不得爲之之意,敢啓。傳曰,知道。
金相龍有頉,代以金禹鉉爲假注書。
弘文館啓曰,副校理趙秉稷,以訓鍊都監從事官,今日軍布上下時,晝仕出去之意,敢啓。傳曰,知道。
議政府啓曰,康翎縣監,見方有闕,而此邑以沿海要衝之地,百度俱病,收拾不得矣。勿拘常格,各別擇差之意,分付銓曹,何如?傳曰,允。
傳曰,康翎縣監之代,順康園守奉官林在植除授,令該曹口傳下批,不日下送,期盡蘇醒之效。
吏曹啓曰,康翎縣監之代,順康園守奉官林在植除授事,命下矣。未經六品職,何以爲之?敢稟。傳曰,勿拘。
吏曹口傳政事,康翎縣監單林在植除授事,承傳。
傳曰,咸鏡道暗行御史入侍。
傳曰,臺諫竝許遞,政官牌招開政。
傳曰,在外工曹參判呈告,戶曹參判許遞,今日政差出。
兵曹口傳政事,護軍李鎬俊·趙性敎。
宣惠廳啓曰,郞廳趙容在,已啓下矣。方在罷散中,令該曹口傳付軍職,何如?傳曰,允。
吏曹啓曰,兼西學敎授李龍雨,宗親府主簿金太均,俱以身病,呈狀乞遞,竝改差,何如?傳曰,允。
以吏曹參議鄭範朝牌不進罷職傳旨,傳曰,只推。
有政。吏批,行判書金炳喬進,參判李裕膺,參議鄭範朝竝牌招不進。以徐堂輔爲大司憲,朴瑄壽爲大司諫,趙恒敎爲執義,權鍾祿爲司諫,金養默·劉學洙爲掌令,權益洙·朴寅壽爲持平,趙秉鎬爲獻納,吳長善·黃益秀爲正言,南廷順爲戶曹參判,尹滋承爲兵曹參判,金敬鎭爲工曹參判,李元熙爲知義禁,沈宜元爲同春秋。
兵批,以崔應煥爲楊花渡別將,副司果趙容在·李膺耆,副司猛金道根·李肯炫·李建宇·趙秉政·尹致恒·尹滋慶·李孝萬·李寅天。
營建都監啓曰,左邊捕盜大將許熠,本都監提調差下,使之察任,何如?傳曰,允。
承文院啓曰,院吏文學官李寅天有頉,代幼學金雨均差下,何如?傳曰,允。
摠戎廳啓曰,南陽·坡州·長湍別驍士,今戊辰條都試官合設居首人,別單書入,而其餘入格之類施賞事,知委各該邑之意,敢啓。傳曰,知道。
兵曹啓目,觀此黃海道暗行御史徐臣輔書啓,則椒島前僉使金鎭國段,已經道臣之啓罷,方在編配中,勿論。吾义浦僉使李敏基段,各浦戶魚之價,雖已徵於吏奸,本倉還雀鼠之耗,亦難免於民怨,罷黜。其餘閫帥·中軍·虞候·邊將等,別無優蹟,亦無顯疪,竝只置之。奏御文字,何等審愼,而許沙僉使韓基榮之榮字,誤以永字書之,殊涉不審,當該御史徐臣輔推考,何如?啓依允。
知事金炳國疏,略曰,伏以臣重建法宮,遹追先休,親臨正衙,大行察典,百度修擧於率職,多士奔走於較藝,斯初元奮發之會,亦景命迓續之機,凡在瞻聆,孰不欣忭?臣適待罪掌計之局,董役修繕之際,罔切殊典,至及內甥,闔門感戴,不知攸屆。第今國役方殷,百務竝午,專心一力,尙懼不逮,而所叨活人提擧之銜,雖是閒漫職司,亦有事務之管攝者,譬如擔重負而趁遠途,已不勝肩赭而足繭,矧復更添一擔於脊梁之上乎?擔之輕重,擔者知之,不揀大小官守,求解一念,蚤夜憧憧。夫以臣憃鈍貿昧,妄效左劃方而右劃圖,則其亦戞戞乎難,實有形格勢拘者矣,玆敢披瀝拱籲,仰瀆崇聽。伏乞聖慈,俯賜鑑諒,將臣活人提擧之任,亟行鐫遞,不勝至願大幸。臣無任云云。
戊辰十月十一日巳時,上御紫薇堂。進講入侍時,講官鄭基世,參贊官朴承儒,侍讀官李容萬,假注書李鳳德,記事官崔鳳九·李元用,各持論語第六卷,以次進伏訖。上曰,史官分左右。上誦前受音一遍訖,仍開卷。基世讀自子曰當仁,止相師之道也,仍奏釋義訖。上命授書算于基世,上讀新受音十遍訖。基世還納書算。上曰,此云貞而不諒,諒,卽信也,而訓釋之義,猶未詳矣。基世曰,貞者,正而固也。貞則信在其中矣。諒則小信也,如上文所謂匹夫匹婦之爲諒也,卽言必信,行必果之義也。但執小信而於義有蔽,則失其正而反害於信云者,誠的論也。上曰,敬事後食,於爲國之道,甚要切矣。基世曰,人臣事君之道,深體此一章,則亦可謂盡矣。有官守言責者,修其職效其忠而已,不以干祿爲心者,正所謂正其誼不謀其利也。上曰,爲方伯者,若能行之,則百姓可以賴安,國祚可以無疆矣。基世曰,聖敎至當矣。方伯是臨民之職也,尤當盡心於民事,而不可計其祿也。上曰,有敎無賴者,眞聖人之言也。基世曰,誠然矣。凡人降衷,何嘗不善,而氣習之染,或有善惡,故聖人施敎,則皆可以反之於善矣。上曰,如顔·曾·思·孟,亦待敎而後爲聖賢,孟母至有三遷之敎矣。基世曰,非徒聖賢之學爲然,爲君師而必以善道敎率之,則一國皆歸仁而爲善,自無爲惡之類矣。仍奏曰,當仁不讓之訓,尤宜尋繹矣。孔門之學,貴於相讓,故冉求之於禮樂,以俟君子,子貢之於言,知不如顔淵。此皆在外之善名,故雖在朋儕之間,而互相推讓。至於爲仁,則顔子之請事斯語,曾子之以爲己任,此只就己分上擔着,故雖在師而亦不讓也。譬如讀書者,我讀我書,爲聖爲賢,由己之力學而致之,何可當讀而讓於人乎?蓋謂勇行其所當爲而不可退讓之義,此一節,尤爲切要於學問上篤行底工夫也。上掩卷,敎曰,近來日候稍寒,領府事筋力連安乎?基世曰,臣父近得安過矣。上命史官就座,又命退,諸臣以次退出。
戊辰十月十一日巳時,上御紫薇堂。咸鏡道暗行御史入侍時,右副承旨朴承儒,假注書李鳳德,記事官崔鳳九·李元用,暗行御史權命菊,以次進伏訖。上曰,史官分左右。仍命暗行御史進前。命菊進前。上曰,無事往還乎?命菊曰,王靈攸曁,無事往還矣。上曰,農形,果何如耶?命菊曰,該道,田穀多禾穀少,禾穀則近於豐登,田穀則未免歉荒,而間日又有雹災之慘酷矣。上曰,該道之地盡,聞有俄夷之界至近云,果何如耶?命菊曰,慶興府之於俄夷界,百五十里地,則俄夷官長設府百里之地,則俄夷戍卒設幕,而間於設府設幕之地,我國犯越者,七八百戶居生,俄夷之患,都在我國犯越之類,漏泄我國之事也。上曰,其地何時爲俄夷之所居耶?命菊曰,四五年前,俄夷猖獗於中國也,中國劃地千里以給,而此界之於後春有界牌矣。上曰,界牌,何也?命菊曰,界牌,卽中國與我國分界時所設也。上曰,犯越者,間或捕治乎?命菊曰,北兵使及慶興·慶源府使,皆嚴飭譏捕,而北兵使則至有以百金購捕,設牌防曲,犯越之類,庶幾休矣。上曰,俄夷之設幕,何如?命菊曰,渠亦有防守之意而設幕矣。上曰,防守者幾許?命菊曰,防守者,雖不知其多寡,然亦近於嚴防守之意矣。上曰,封庫守令外,皆爲善治乎?命菊曰,方伯·守令,値今聖明之時,人人小心,封庫之外,皆爲精白對揚矣。上曰,該道監司,亦善治乎?命菊曰,嚴明爲治,威德竝行矣。仍奏曰,關北,風氣尙多近古,忠君愛國之誠,有足嘉尙。其中吉州鄕人許活,其先有三世五忠,樹風一門。今春該州牧,別砲二百名,而衣料之資,草創未備,許活,能出義效忠,傾盡家財,以折米五百石,輸助砲糧。其向上之心,類皆如是,可以激勸人。上曰,令廟堂,稟處,可也。出擧條上命暗行御史先退,仍命史官就座。又命退,承史以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
傳曰,未下直及受由上京守令,竝令不多日內下送。當此催科,爲其道伯者,何爲以給由乎?前有所飭敎,而上京逗留者多云,此何道理乎?令廟堂更爲嚴飭。
政院啓曰,大司憲徐堂輔,執義趙恒敎,掌令金養默·劉學洙牌不進,持平權益洙·朴寅壽在外,監察茶時之意,敢啓。傳曰,知道。
以執義趙恒敎,掌令金養默·劉學洙,司諫權鍾祿,獻納趙秉鎬牌不進罷職傳旨,傳曰,只推。
奎章閣啓曰,兼檢書官洪淳謙,除拜司饔主簿,所帶兼窠,依例減下,何如?傳曰,允。
訓鍊都監啓曰,本局千摠李南輔,身病猝重,勢難察任,改差,何如?傳曰,允。
又啓曰,本局千摠,今當差出,而擬望之人乏少,外任竝擬,何如?傳曰,允。
御營廳啓曰,本廳千摠柳相吉,身病甚重,勢難察任,改差,何如?傳曰,允。
政院啓曰,卽者吏曹郞廳來言,康翊縣監林在植,當爲署經,而兩司不備,不得署經云。除在外外,未肅拜人員,竝卽牌招,何如?傳曰,允。
義禁府啓曰,因黃海道暗行御史徐臣輔書啓吏曹回啓內,信川前郡守韓弼敎,繡啓旣請令攸司稟處,更無可論爲辭矣。韓弼敎,下去廣州地云,依例發遣府羅將拿來,何如?傳曰,待待命拿囚。
戊辰十月十二日巳時,上御紫薇堂。進講入侍時,知事金在顯,參贊官李應辰,侍讀官趙秉稷,假注書金禹鉉,記事官李鳳九·李元用,各持論語第□卷,以次進伏訖。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲徐堂輔,執義趙恒敎,掌令金養默·劉學洙傳旨未下,持平權益洙·朴寅壽在外,監察茶時之意,敢啓。傳曰,知道。
又啓曰,同副承旨沈相漢,今日不爲仕進,卽爲牌招,何如?傳曰,允。
御營廳啓曰,本廳千摠,今當差出,而擬望之人乏少,外任竝擬,何如?傳曰,允。
以執義趙恒敎,掌令金養默·劉學洙,司諫權鍾祿,獻納趙秉鎬牌不進罷職傳旨,傳曰,只推。
政院啓曰,守令署經事,命下矣。執義趙恒敎,掌令金養默·劉學洙,司諫權鍾祿,獻納趙秉鎬,旣有只推之命,與大司憲徐堂輔,一體牌招,何如?傳曰,允。
又啓曰,左邊捕盜大將許熠,自鄕上來云,卽爲牌招,傳授命召及大將牌·傳令牌,何如?傳曰,允。
又啓曰,司諫權鍾祿,掌令金養默·劉學洙,獻納趙秉鎬,旣入闕中,不爲傳啓,直爲出去,事甚未安,竝推考,何如?傳曰,允。
以同副承旨沈相漢牌不進罷職傳旨,傳曰,只推。
議政府啓曰,卽見咸鏡道暗行御史權命菊所奏,則吉州人許活,該牧別砲設置之時,以折米五百石,輸助砲糧,其向上之心,可以激勸事批旨,令廟堂稟處事,命下矣。嚮因道啓,施以賞資之典,而今於直指之歸奏,益詳其所未詳,其激奬之政,必以已有所施,仍置不論,五衛將爲先加設單,付相當職隨窠調用事,分付銓曹,何如?傳曰,允。
營建都監郞廳,以都提調意啓曰,興仁之門,今將改建矣。木石之積峙,機械之橫亘,有礙於出入,大小公私之行,限畢役間,以惠化門·光熙門,從便爲之,何如?傳曰,允。
三軍府啓曰,興仁之門,今自營都監,將爲改建,而圍排及今舖設門扇,無以開閉矣。重地把守,不可少忽,自該營別定將卒,與護軍·部將·守門軍,另爲守直之意,分付,何如?傳曰,允。
御營廳啓曰,興仁之門,今自營建都監,將爲改建,而圍排及今舖設門扇,無以開閉矣。重地把守,不可疎忽,自該營別定將卒,與護軍·部將·守門軍,另爲守直事,自三軍府草記矣。本廳將校一人,軍十名定送,與護軍·部將·守門軍眼同把守之意,敢啓。傳曰,知道。
承文院啓曰,院吏文學官金雨均有頉,代幼學韓牧源差下,使之付軍職,冠帶常仕,何如?傳曰,允。
以執義趙恒敎牌不進罷職傳旨,傳曰,只推。
吏曹啓曰,受由上京守令,自臣曹催促,則蔚珍縣令李海準,海南縣監梁柱甲,俱以身病猝重,不得下去云,竝罷黜,何如?傳曰,允。
吏曹啓目粘連,觀此咸鏡道暗行御史權命菊書啓,則安邊前府使尹致賢,端川前府使李承渥,利原前縣監南文翼等段,繡啓旣請令攸司稟處,更無可論是白遣,洪原縣監趙升熙段,題決多出於吏手,弊竇滋生於鄕奸,其心則雖不犯毫,終有板蕩之慮,爲政也全眛察眉,詎無濁亂之跡是如爲白有臥乎所,罷黜爲白乎旀,穩城前府使鄭濟旻段,淸差之接濟,旣涉失禮,那無生梗之端?畢竟貽羞於外國,不可使聞於隣人是如爲白有臥乎所,罷職爲白乎旀,會寧府使魚在淵段,校訓卒習,實爲邊郡之良將,吏畏民愛,允合雄府之字牧,開市之供億雖減,彼人慴彈壓之威,別抱之施賞旣厚,親衛論捐費之惠,似此優異之績,實合嘉奬之典是如爲白乎旀,茂山前府使馬行逸段,念切關報,施政優有乎幹局,務劃修擧,聽於道而輿人有論,踐其境而一府改觀。譙樓粉堞之結構,雲霞動色,武庫兵器之精銳,霜電交光,十萬石之巨逋充刷,何其神速,四千包之捐廩自當,實由首倡。蓋其前後修補之捐費,殆至累萬金,弊局纔完,民情惜去是如爲白乎旀,明川府使趙瑋顯段,親執簿書,修報最爲詳明,屢經査案,按事無不綜核。大廨之重建,不以民力,軍器之修繕,多出官廩,設砲設廳,土兵有依歸之所,資衣資料,任窠出勸奬之方。蓋三條之實捐,至於五千金,大錢之分給,又爲三百邑民取樣,貨路無滯。推其聲績,極爲嘉尙是如爲白有臥乎所,實惠茂績,合施褒奬之擧。會寧府使魚在淵,茂山前府使馬行逸,明川府使趙瑋顯,竝似當施以兒馬賜給之典是白乎矣,係于恩賞,臣曹不敢擅便,上裁敎是白乎旀,監司李興敏段,位望素重,政績已成,廉簡持己,列郡視爲師表,體察無遺,一省仰若神明,宣旬之治,信而有徵,借年之願,藹然可觀是如爲白有臥乎所,道臣體重,今姑勿論爲白乎旀,其餘本道前後守令·時任察訪等段,績乏優異,疵無顯著,竝只置之爲白乎旀,其外兵使·中軍·虞候·邊將·監牧官等乙良,令兵曹,稟處,何如?啓依允。
兵曹啓目,觀此咸鏡道暗行御史權命菊書啓,則阿吾地前萬戶康禮錫段,職事旣勤於邊堡,惠績可驗於路碑,極爲嘉尙,似當施以加資之典。惠山僉使洪南周段,樓櫓城堞之一新修築,身操版鍤,弓釰銃鎗之盡數繕補,手執爐冶,當百之政,家諭戶說,隨得隨用。西水羅權管朴秀英段,海津省日供之稅,漁丁樂業,沿邊察潛越之跡,鎭民安堵。吾村權管沈正禧段,閒堡行何惠政,片碑有此善頌。上項三鎭將,具極嘉尙,似當施以兒馬賜給之典,係干恩賞,不敢擅便,上裁敎是白乎旀,其餘梱帥·中軍·虞候·邊將·監牧官等,別無優績,亦無顯疵,竝只置之,何如?啓依回啓施行爲良如敎。
戊辰十月十三日已時,上御紫薇堂。進講入侍時,知事李源命,參贊官朴承儒,侍讀官李泰翼,假注書李鳳德,記事官崔鳳九·李元用,各持論語第□卷,以次進伏訖。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
傳曰,禮房承旨馳詣宗廟·景慕宮,奉審摘奸以來。
政院啓曰,吏曹郞廳來言,守令有闕,政事,取稟。傳曰,當日爲之。
都摠府啓曰,副摠管梁憲洙,以禁衛營中軍,今日諸將官射會監試事,南別營晝仕出去之意,敢啓。傳曰,知道。
傳曰,司饔五提調,掌樂二提調相換。
傳曰,惟我慈聖殿下,寶齡光躋周甲,誕辰隔在數月,予小子無彊之祝,日以益切。廣慶覃惠,自是已行之盛擧,卿宰侍從之凡在罪籍者,竝蕩滌敍用,時在謫籍者,亦爲放送。至於金始淵之辜負國恩,夫何所顧惜,而聞有老母在堂,年近九耋云,爲念情地,前後罪名,蕩滌敍用。
傳曰,放逐罪人申命激·鄭友永·林冕洙·徐玉淳,竝蕩滌敍用。
義禁府啓曰,咸鏡道暗行御史權命菊書啓吏曹回啓內,安邊前府使尹致賢,端川前府使李承渥,利原前縣監南文翼等,繡啓旣請令攸司稟處,更無可論爲辭矣。尹致賢,下去京畿高陽地,李承渥,下去水原地,南文翼,下去咸鏡道咸興地云,依例發遣府書吏·羅將,竝拿來,何如?傳曰,待待命拿囚。
政院啓曰,大司憲徐堂輔,執義趙恒敎,掌令金養默·劉學洙牌不進,持平權益洙·朴寅壽在外,監察茶時之意,敢啓。傳曰,知道。
以執義趙恒敎,掌令金養默·劉學洙,獻納趙秉鎬牌不進罷職傳旨,傳曰,只推。
奎章閣啓曰,明日,卽奎章閣冬孟朔大奉審日次,臣等進詣擧行之意,敢啓。傳曰,知道。
宗親府啓曰,明日,卽天漢殿冬孟朔大奉審日次,臣等與儀賓閣臣,進詣擧行之意,敢啓。傳曰,知道。
兵曹啓曰,五衛將金懋·李規基·吳哲善·金寓洙,文兼李纘夏,俱以身病,呈狀乞遞,改差,何如?傳曰,允。
又啓曰,慶熙將衛將朴良基,以其身病,呈狀乞遞,改差,何如?傳曰,允。
有政。吏批,行判書金炳喬進,參判李裕膺,參議鄭範朝,竝牌招不進。
吏批啓曰,吉州牧使,今當差出,而本州以防禦重地,不可不擇差,同道守令·邊將兼擬,何如?傳曰,允。以洪南周爲吉州牧使,具明鉉爲鍾城府使,金鳳年爲蔚珍縣令,李圭應爲海南縣監,李範九爲洪原縣監,權命菊爲副修撰,檢書單閔範鎬差下事承傳,贈兵參李益權贈左贊,三軍知訓鍊例兼,贈左承旨李應秀贈左參例兼,已上李元熙兩代,司饔提調趙寧夏,掌樂提調鄭基世,已上相換事承傳,折衝崔瀚周,白馬山城別將金胤欽,已上今加嘉善。
兵批,判書金壽鉉進。以李益文爲都摠管,吳顯文爲兼訓鍊都正,李兢謨·李淵裕·吳應洙·李德用爲五衛將,元度常爲訓鍊主簿,吳長善爲文兼,崔潤恒爲吾人浦僉使,五衛將加設單,許洽單付事承傳,副司猛金雨均·韓牧源。再政。以李奎鳳爲守門將,李周鎬爲三軍從事官,李尙權爲惠山僉使,同知單李德用,僉知三單李兢謨·李淵裕·吳應修,兼吉州鎭兵馬僉節制使·關北兵馬防禦使·南後衛將單洪南周。三政。以張允植爲訓鍊僉正,僉知單許活。四政。以趙承顯爲訓鍊判官。五政。以李起周爲許鍊主簿。六政。以朴景祿爲慶熙將,李秀翼爲武兼。
吏曹啓目,社稷令李民堯名字,改以民容,權知承文院副正字李左堯名字,改以泰容,前五衛將李文堯名字,改以文容,前參奉李承堯名字,改以建容,前五衛將李章堯名字,改以達容,出身洪譱鍾名字,改以鍾禧·申泰源名字,改以養善事告狀,依例令藝文館給帖,何如?啓依允。
司諫權鍾祿疏,略曰,臺閣之職,古所稱耳目之任也,言議風采,足以動人,然後始可與議。顧臣庸愚湔劣,非徒同朝之所共嗤點,臣亦自知甚明,伏乞劃賜刊改焉。臣於丐免之章,不宜贅他,而事在目下,玆敢尾陳。日者前掌令崔益鉉之疏,何爲而至也?其所爲言,凡四條矣。工役幾至告竣,錢政今旣歸正,則始乃張皇其言,有若呼吸較急然,已是不滿一笑,而至於門稅一款,有國通行之規也,言之之豈無其辭,必曰乞憐殘氓云者,何其無憚乃爾也?年前李恒老之請停宮役,可謂不量之甚,而亦釣名沽譽之計也。益鉉,以其門徒,傳襲旣久,自不覺和盤托出,而第於瓊官以下一轉語,覽之未半,骨顫膽掉,殆乎忍住之不可得矣。援諭之駭惋,遣辭之悖惡,尙可曰人理臣分乎?聖度天大,批敎隆重,臣固欽仰萬萬,而春秋無將,人得以誅之,漢法不敬,國有常刑。夫以包蓄之如彼,干犯之如此,尙此假息,亦非鸇逐無禮之義。臣謂崔益鉉,亟施竄配之典,斷不可已也。省疏具悉。今何必推究,而至於遣辭之妄率,誠有其然處。然而鄕闇所致,何足深責?施以譴削之典。若或因此而轉致紛紜,則實非予意攸在也。爾其勿辭察職。
戊辰十月十四日辰時,上御麟趾堂。進講入侍時,講官趙性敎,參贊官沈相漢,檢討官李龍雨,假注書金禹鉉,記事官崔鳳九·李元用,各持論語第六卷,以次進伏訖。上曰,史官分左右。上誦前受音一遍訖,仍開卷。性敎自邱也聞有國有家者,止不在顓臾蕭墻之內也,仍奏釋義訖。上命授書算于性敎,上讀新受音十遍訖。性敎還納書算。上曰,夫子言季孫之憂,不在顓臾,在於蕭墻之內,而竟有內變,非夫子聖知,孰能與於此?性敎曰,上敎誠然矣。夫子一言告戒,而其後內變,一如夫子所云,炳幾前知之鑑,惟聖人能之也。上曰,邦分崩離柝而不能守也者,輔佐非義而然,苟能善輔,何爲而至於斯也?性敎曰,誠然矣。二子爲季氏宰,素不能輔之以義,以至於分崩離柝而不能守者,二子之罪也。夫子所以深責之也。上曰,上言不均不安,而下以均和安爲言者,何也。性敎曰,此章文理參差,和字之於上句,果若不相爲對,而無患於貧而後能和,故繼之以和字。大抵夫子之言簡而盡,一言一字之間,至理存焉,皆可爲後世之法也。上曰,然矣。夫子一言一事,豈有未盡善處乎?性敎曰,夫子與天合德,而天不言,夫子言之。言必合於天理,無一不出於至善,故曰,夫子,萬世之師也。上曰,人孰不尊敬夫子,而予常以夫子爲師,對冊玩讀,怳若親切受訓也。性敎起奏曰,上敎及此,臣民之福也。睿學將就,尤可以仰揣,竊不勝萬萬欣忭也。朱子曰,乃啓方冊,對越聖賢,夫子在座,顔·曾後先。殿下苟以夫子爲師,誦習夫子之言,服行夫子之事,恒存此心,眷眷勿失,有若摳衣聖門,親承警歎,則優入聖域,指日可期,是豈非莫大之慶乎?仍奏曰,此章內均·和·安三字,實爲綱領。安之本在和,和之本在均,均則彼此皆足而無貧,無貧而後能和,和則不患於寡而能安,故湯以七十里王天下者,不患於寡也。武王三千之臣,過殷紂億萬之衆者,得人之和也。是時季氏據國,魯更無民,不均極矣。夫子微辭深戒,終又以修文德告之,修德又爲均和安之本。文德修,則內而誠正修齊,外而禮樂敎化,無不備擧,均和安自在乎中,何患乎遠人之不服也哉?是以帝舜敷文德,有苗來格,文王懷明德,虞芮質成。內治不修而興兵黷武,非聖世之事也。上曰,虞芮質成,果爭田相讓而爲閒田之事耳。性敎曰,然矣。虞芮入境,見行者讓路,耕者讓畔,退以爭田相讓,爲閒田。感服遠人,莫如修德,夫子此訓,雖出於深折二子,欲代顓臾之意,而亦爲有國家之當法,伏願尤加澄省焉。上曰,夫子,德侔堯·舜,然不得在上之位,而行其敎,尤有難於堯·舜者矣。性敎曰,堯·舜,得位而行道,故德敎被於當世,夫子,不得其位而立言垂後,爲萬世法,故曰賢於堯·舜遠矣者是也。上曰,夫子苟得其位,則致治豈遜於堯·舜乎?性敎曰,夫子得堯·舜之位,則必爲堯·舜之治,宜無間然矣。上曰,魯能信用夫子,安知非魯之享國,亦知周家八百年之久乎?性敎曰,上敎切當矣。夫子仕魯,爲大司寇,誅小正卯,爲政三月,魯國大治。齊人懼,遺魯君女樂,魯君怠於政,夫子不得已去魯。若使魯君終始信用,則四方皆歸於魯,而魯之享國,亦豈不久遠乎?自古帝王之享國,未有不得賢臣而致之也。設若堯·舜之後,子子孫孫繼述堯·舜之道,又得賢臣而左右焉,則雖至今,主中國亦可,而享國長久,有不可以限量矣。龍雨曰,夫先王之治天下也,遠人不服,則莫不以修德爲本,故書曰,惇德允元,蠻夷率服。詩曰,鎬京辟雍,無思不服。此皆修文德以來之效,而誠有內治,則自無外憂,何必興兵黷武爲哉?且以德服人,顯有優劣,而此言文德者,非特服遠人,世躋太平,亦不外乎是也。相漢曰,講官儒臣,備陳無餘,臣無容更達矣。上掩卷,仍命史官就座。又命退,諸臣以次退出。
上在景福宮。停常參·經筵。
藥房提調金炳喬,副提調金輔鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,大司憲徐堂輔,執義趙恒敎,掌令金養默·劉學洙牌不進,持平權益洙·朴寅壽在外,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
上號都監啓曰,本都監各房,自今日始役,郞廳監造官中一員,依例入省記,輪回上直之意,敢啓。傳曰,知道。
又啓曰,玉冊,在前則或以五簡爲一貼,或以六簡爲一貼,而謹考謄錄,則丁亥以後,皆以五管爲貼矣,今番則何以爲之乎?敢稟。傳曰,五簡爲一貼。
又啓曰,監造官李淵翼,有身病,呈狀乞遞,改差,其代,南部都事李鎬善差下,何如?傳曰,允。
營建都監啓曰,監造官李淵翼,有身病,改差,其代,南部都事李鎬善差下,何如?傳曰,允。
以執義趙恒敎,掌令金養默·劉學洙,司諫權鍾祿,獻納趙秉鎬牌不進罷職傳旨,傳曰,只推。
奎章閣啓曰,臣進詣奉謨堂奉審,無頉,而閣內諸處,亦爲無頉之意,敢啓。傳曰,知道。
又啓曰,景慕宮·望廟樓今望奉審,無頉之意,敢啓。傳曰,知道。
宗親府啓曰,臣等與閣臣,進詣天漢殿,御眞·展奉奉審,無頉之意,敢啓。傳曰,知道。
弘文館啓曰,副修撰權命菊,卽爲牌招,何如?傳曰,允。
傳曰,京畿暗行御史入侍。
政院啓曰,卽見刑曹坐不坐單子,則連三日無緣不坐矣。詞訟劇地,委屬可悶,當該堂上,推考警責,何如?傳曰,允。
兵曹,知三軍府事單李載鳳。
承文院啓曰,院吏文學官韓牧源有頉,代幼學李東重差下,付軍職冠帶常仕,何如?傳曰,允。
戊辰十月十五日辰時,上御麟趾堂。進講,京畿暗行御史同爲入侍時,講官曺錫雨,參贊官曺殷承,侍讀官李泰翼,假注書李鳳德,記事官崔鳳九·李元用,各持論語第□卷,御史鄭順朝,以次進伏訖。上曰,史官分左右。仍命暗行御史進前。上曰,無事往還乎?順朝曰,守令有贓否,故詳達於書啓中矣。上曰,農形,果何如耶?順朝曰,全省之內,年豐物盛,皆有熙熙穰穰之俗矣。上曰,江華府,經丙寅洋亂之後,今作何樣耶?順朝曰,各廨公役,今幾告成,而衆民瘡痍,亦可就蘇矣。上曰,前後留守治政,果何如云耶?順朝曰,前留守,治績已著,而新留守,聲譽頗多矣。上曰,永宗·喬桐,丙寅之後,今旣向蘇乎?順朝曰,雖不如前樣,而至有向蘇之望矣,上命御史先退,仍開卷。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,右副承旨朴承儒,今日不爲仕進,卽爲牌招,何如?傳曰,允。
都摠府啓曰,副摠管李邦鉉,以摠戎廳中軍,今日諸將官射會監試事,晝仕出去之意,敢啓。傳曰,知道。
傳曰,同副承旨許遞,前望入之。
承旨前望入之,鄭漢朝落點。
傳曰,被謫蒙放罪人沈履澤,蕩滌敍用。
政院啓曰,大司憲徐堂輔,執義趙恒敎,掌令金養默·劉學洙牌不進,持平權益洙·朴寅壽在外,監察茶時之意,敢啓。傳曰,知道。
以執義趙恒敎,掌令金養默·劉學洙,司諫權鍾祿,獻納趙秉鎬牌不進罷職傳旨,傳曰,只推。
議政府啓曰,關西先運襦衣二百四十九領,紙衣二百六十六領,照數捧上,稱量綿品·紙品,亦爲看審,仍爲監封,逢授於齎去禁軍處,沿路輸運及本道頒給等節,各別措辭關飭之意,敢啓。傳曰,知道。
訓鍊都監啓曰,本局千摠張斗衡,以前任吉州牧使,上來差遲,久曠可悶,今姑改差,何如?傳曰,允。
御營廳啓曰,本廳千摠李長會,以前任鍾城府使,方在任所,上來尙遠,久曠可悶,改差,何如?傳曰,允。
戊辰十月十六日巳時,上御麟趾堂。進講入侍時,講官朴承輝,參贊官沈相漢,檢討官李龍雨,假注書金禹鉉,記事官崔鳳九·李元用,各持論語第六卷,以次進伏訖。上曰,史官分左右。上誦前受音一遍訖,仍開卷。承輝讀自孔子曰祿之去公室,止樂宴樂損矣,仍奏釋義訖。上命授書算于承輝,上讀新受音十遍訖。承輝還納書算。承輝曰,益者三樂章,一樂者而用三音,連爲十一樂者,此章易於錯讀,而自上一無誤錯,臣不勝欽誦欣忭矣。上曰,益者三友,友直,友諒,友多聞,益矣。非獨友道然也,如講官諸人,多聞則豈不有益乎?承輝曰,臣等敢曰多聞乎?然臣曾聞先輩長老之言,昔我純祖大王,沖年春邸時,講小學愛親·敬長·隆師·親友章,筵臣仰質曰,親與長與師,帝王家亦有之,而至於友字,非帝王家所論,則孰與爲友?自上下答曰,帝王家,當以臣隣爲友。大哉王言,筵臣動色相賀,至今莊誦。蓋君臣,分義絶嚴,臣道不敢以友自居,而自上待之以友道,取其直諒多聞之人,則豈不盛哉?且連二章,以損益爲言,損益者,利害之謂也,而皆相反者也。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十一日,朝參日次矣,敢啓。傳曰,停。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,卽者檢閱李元用,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱朴定陽·崔鳳九,謂有館規,聯疏徑出,原疏纔已退却矣。直捧禁推傳旨,而此與無端徑出有異,推考警責,何如?傳曰,允。
又啓曰,大司憲徐堂輔,執義趙恒敎,掌令金養默·劉學洙牌不進,持平權益洙·朴寅壽在外,監察茶時之意,敢啓。傳曰,知道。
以執義趙恒敎,掌令金養默·劉學洙,司諫權鍾祿,獻納趙秉鎬牌不進罷職傳旨,傳曰,只推。
議政府啓曰,旣見全羅監司徐相鼎狀啓,則本道丁卯·戊辰兩年條公都會,當爲設行,而年前失稔之餘,民物之艱窘,無異昨秋,更待明秋合設事,請令廟堂稟旨分付矣,昨年不當曰失稔,今秋可當曰登熟,而第其試邑供億之費,不無民事之攸關,待明春退行之意,分付,何如?傳曰,允。
又啓曰,卽見黃海道暗行御史徐臣輔別單,則其一,異舶來往之後,水路防禦,莫嚴於本道,而長淵,處在晏阨,職卑府殘,未盡備禦之道,特爲陞設防禦營,以重保障事也。保障之曰輕曰重,在乎政績之得失,不在乎職任之升降,而況其陞府旣屬耳,則不可以職卑論也,置之。其一,軍丁虛伍,職由儒鄕濫錄而籤丁,一科便同束閣,畢竟區處之方,均排里布,平分洞布,猶然不足,添徵結布,嚴飭道臣,大行査櫛,以軍額事也。鄕錄之冒濫,爲此道難醫之弊,而軍伍之在在虛額,亦由是而然矣。至於里布·洞布之不足,又有結布名色者,在民事得乎否乎?端本澄源之方,不出鄕錄之釐正,嚴飭道臣,另加査定,期無一民疊徵之弊。其一,刷馬之設立,自有定式,而進上及各使行以至各項軍料之科外濫把者,無限量,嚴飭道臣,一遵甲子節目施行事也。濫騎驛馬,自有當律,而邇來朝飭,不啻截矣,題墨未乾,又此冒禁。饒民之橫斂,將吏之蕩敗,亦由科外之加把,一遵年前定式,以杜來後之弊。其一,載寧所在訓局鐵峴鎭,有貿鐵·斫鐵本錢兩名色,分給後以長利收捧,自是定式,而鎭將之專射利竇,嚴酷推捉,大爲諸邑之弊,自今收捧之節,文報于地方官施行事也。貿鐵·斫鐵,亦是公納,而因公營私,此其罪當復何居?地方官之許令督捧,猶不如另飭該鎭,俾無橫恣之爲愈。徵捧之際,萬有一更肆舊習,當該鎭將,斷當嚴勘。以此意,分付該營·該道,何如?傳曰,允。
義禁府啓曰,張膺杓·金鉐·金麟燮·南宗斗·姜·沈履澤·李喆南竝放送,金始淵·申命溵·鄭友永·林冕洙·徐玉淳竝蕩條敍用事,承傳,啓下矣。平安道祥原群竄配罪人張膺杓,价川郡遠惡地定配罪人姜,咸鏡道德源府竄配罪人金鉐,洪原縣流三千里定配罪人李喆南,江原道通川郡遠地定配罪人金麟燮,黃海道文化縣遠地定配罪人南宗斗,竝放送事,分付各該道道臣,放逐鄕里罪人金始淵·沈履澤·申命溵·鄭友永·林冕洙·徐玉淳,竝放送之意,敢啓。傳曰,知道。
承文院啓曰,院吏文學官李東重有頉,代幼學鄭昌默差下,使之付軍職,冠帶常仕,何如?傳曰,允。
禁衛營啓曰,本營哨官李玄鶴,身病猝重,勢難察任,改差,何如?傳曰,允。
吏曹啓目粘連,觀此京畿暗行御史鄭順朝書啓,則竹山前府使鄭亨基段,性本使氣,醉輒做妄,周歲行令,率多斂怨,而資罵鎭日,聽訟無非橫題而誤決,賄賂公行,瑣謗狼藉。第以最著者言之,西三面朴陽采山訟時,納賂錢六百兩,白巖場李士永處,稱以賊贓,橫懲錢六十兩。邑吏尹夏永賣畓還退時,訟賂錢二百兩。今春官需米二百四十石內,一百四十石,以元定例,十一兩五戔式先捧,其餘一百石,以十三兩五戔式,每石加捧二兩,合二百兩。都結剩餘中,昨秋繡衣査出五千五百八十一兩零,捄弊於洞布及軍器者,卽丙寅條,而今番成冊之報來也,移錄於丁卯條者,計在隱慝,未免綻露。及其盤問,現納用下冊子,而虛張名目,彌縫其數。苟若應用應下,則丙寅以何錢區別?雖有結價之稍減,前之五千五百之剩,今何無餘矣?吏招旣爲自服,本事仍歸欺罔,而其所歸屬,終不分明是如爲白有臥乎所,令該府,拿問處之爲白乎旀,通津府使白樂善段,姦猾之徒,恣行欺蔽,民之弊瘼,漸成滋蔓,藉曰生澁之致,難免不察之失是如爲白乎旀,富平府使徐光斗段,倉奸遺察,差欠剛核,門訟多滯,或緣襄邁是如爲白乎旀,安山郡守南世元段,壅蔽多由於柔善,事爲或欠於商量是如爲白乎旀,振威縣令宋秉瓚段,信人如己,縱䙡邊幅之不修,遇事多滯,或慮振刷之無望是如爲白有臥乎所,上項四邑守令,竝只推考爲白乎旀,安山郡守鄭基錫段,廉明卽其素履,通鍊出於幹局,向者夏納麥嶺之艱,爲念漢北米貴之弊,貸給三千兩錢於境內諸民,使自貿取,一齊輸運。此係良工之苦心,可爲貧民之實惠是如爲白乎旀,永平前郡守李憲絅段,念餉還轉輸之勞,籌報獲準於詳定,㦖沿農極備之災,官需減捧於市直,館宇改葺,軍械修補,一出於自備。以若殘廩,無計淸帳,至於斥賣私土,充其加下是如爲白乎旀,龍仁縣令朴容珉段,聽訟則曲直府判,臨事則干囑不行,捐出千金,矯弊各里,惠績旣洽,吏民傳頌是如爲白乎旀,陽智縣監李憲文段,繕頹廨於廩餘,工匠之指劃得宜,設新場於邑底,吏民之貿遷從便,都結之革罷謬例,亶出公心是如爲白乎旀,果川縣監李秉悌段,廉直有素,綜明著新,先閱庫而査逋奸猾,服其摘發,潛着標而派錢愚氓,憚其挾雜。巡外倉而量斛,糶無斗升之耗縮,點下隷而束薪,弊祛盃酒之侵,索譬若盤〈錯〉之利器,無適不當是如爲白乎旀,積城前縣監趙雲柱段,公廉已有成規,誠勤無或遺察,手整結紊,躬檢糶分,京司之舊納盡刷,必趁限內,且倉舍改建時,一百餘兩軍糧馱運時,七十兩軍器修補時,四百餘兩,俱出於自備,係是實心實績是如爲白乎旀,陰竹縣監金斗河段,精糶平稅,吏自畏法,勸學課農,民皆樂業。至於無衣者之給資,未葬者之助需,賙恤備摯,損費不勘是如爲白有臥乎所,上項七邑前後守令,著績旣如此,似當竝施陞敍調用之典是白乎矣,係于恩典,臣曹不敢擅便,上裁敎是白乎旀,監司李宜翼,廣州留守金輔根,水原留守李景夏,開城留守徐衡淳,繡啓論列,俱甚推奬是白乎矣,道臣·守臣,竝是體重,今姑勿論爲白乎旀,其餘前後守令·經歷·判官·察訪等段,績乏優異,疵無顯著,竝只置之爲白乎旀,其外鎭撫使·中軍·邊將·監牧官等乙良,令兵曹,稟處,何如?啓依允。
兵曹啓目,觀此京畿暗行御使鄭順朝書啓,則長山別將金世旭段,分糶有弊,拏致棍懲,罪著不職,罷黜爲乎旀,寅火堡權管許洹段,撫恤防卒,勤於職事,鎭舍改葺,捐出薄況,實爲嘉尙,似當施以兒馬之典,係于恩賞,臣曹不敢擅便,上裁是爲旀,其餘鎭撫·中軍·邊將·監牧官等,別無優績,亦無顯疵,竝只置之,何如?啓依回啓施行爲良如敎。
檢閱李元用疏云云。省疏具悉。爾其勿辭救護。
戊辰十月十七日巳時,上御麟趾堂。進講入侍時,講官金世均,參贊官李源珪,侍讀官趙秉稷,假注書李鳳德,記事官崔鳳九·李元用,各持論語第□卷,以次進伏訖。上曰,史官分左右。上誦前受音一遍,仍開卷。世均讀自孔子曰侍於君子,止戒之在得,仍奏釋義訖。上命授書算于世均,上讀新受音十遍訖。世均還納書算。上曰,言及而不言謂之隱,何意也?世均曰,言及則當言而不言,是隱匿其心者也。上曰,及其壯也,則何必以鬪爲戒乎?世均曰,血氣方剛之時,或當念爭之事,則易有血氣所使之失故也。上曰,老則何其以得爲戒乎?世均曰,年邁志衰,自無好色與忿爭,而只有財利之慾,故戒在於得也。上曰,此二章,所以戒後人也。世均曰,此二章,無論人之貴賤,生平之所當服膺也。上曰,此是自天子所可爲戒者,而凡人侍於君子,能學其德,則庶無三愆而入於聖人之域,故下章繼此三戒以勉之者也。世均曰,聖敎至當矣。此果自天子至於庶人,皆可爲戒,而人苟有德,則宜無三愆,亦免三戒矣。蓋上章,君子兼有德與位之稱,三愆,書有十愆之語,卽過也。其言躁者先時而過乎中,隱者後時而不及中,過不及,皆不中也。至於瞽,不省其所謂中,爲愆則一也。然若臣子之於君父,雖有陳告之事,惟瞻察顔色,迎合而止,則亦非臣子之道。此章之旨,以大體言,少事長,賤事貴,共帥是而戒無妄,發於言語也。下章,君子不必作成德君子,省三戒,凡人自少至老,皆所當戒,而分三而言者,誠以年未二十,血氣未定,故戒在色。年至三十,氣血已壯,故戒在鬪。年過五十而衰邁,則色慾與忿鬪之心,庶可休矣,故戒在於得,而夏禹訓以內作色荒,殷湯不通聲色,孔子言忿思亂,見得思義,俱是古聖之言,而要在乎立志君子,志氣勝於血氣,故年彌高而德彌邵矣。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
以檢閱朴定陽·崔鳳九牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九,旣有只推之命,竝卽牌招入直,何如?傳曰,允。
傳曰,吏曹參議有闕之代,前望入之。
吏曹參議前望入之,鄭順朝添書落點。
兵曹口傳政事,副護軍鄭範朝。
都摠府啓曰,副摠管李熙昇,以衛營廳中軍,今日諸將官射會監試事,晝仕出去之意,敢啓。傳曰,知道。
傳曰,前掌令崔益鉉,敦寧都正除授。
吏曹,敦寧都正崔益鉉,今加通政除授事,承傳。
政院啓曰,大司憲徐堂輔,執義趙恒敎,掌令金養默·劉學洙牌不進,持平權益洙·朴寅壽在外,監察茶時之意,敢啓。傳曰,知道。
以執義趙恒敎,掌令金養默·劉學洙,司諫權鍾祿,獻納趙秉鎬牌不進罷職傳旨,傳曰,只推。
三軍府啓曰,卽接訓鍊都監所報,則今十月十九日,習陣日次,而大將臣申櫶,以營建都監提調,連有公故,不得行操云矣,敢啓。傳曰,知道。
義禁府啓曰,竹山前府使鄭亨基拿問處之事,傳旨,啓下矣。鄭亨基,下去京畿龍仁地云,依例發遣府書吏拿來,何如?傳曰,待待〈命〉拿囚。
議政府啓曰,關西道臣,以本營冬操停免事,啓聞矣。此則令三軍府,稟處,何如?傳曰,允。
以黃海監司曺錫輿狀啓,長淵縣人命渰死事,傳曰,聞甚矜惻,元恤典外,別加顧助。如有生前身·還布,竝蕩減,未極屍身,期於拯得之意,廟堂各別措辭關飭。
吏曹參議鄭範朝疏曰,云云。省疏具悉。所請依施。
戊辰十月十八日巳時,上御麟趾堂。進講入侍時,知事趙基應,參贊官鄭漢朝,檢討官李龍雨,假注書金禹鉉,記事官朴齊用,記注官白時範,各持論語第□卷,以次進伏訖。
上在景福宮。停常參·經筵。
自未時至人定,灑雨下雨,測雨器,水深三分。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
以檢閱朴定陽·崔鳳九牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九,旣有只推之命,竝卽牌招入直,何如?傳曰,允。
上號都監郞廳,以都提調之意啓曰,玉冊文草圖書一本,謹此封入,待啓下,令書寫官正書入刻之意,敢啓。傳曰,知道。
政院啓曰,大司憲徐堂輔,執義趙恒敎,掌令金養默·劉學洙牌不進,持平權益洙·朴寅壽在外,監察茶時之意,敢啓。傳曰,知道。
以執義趙恒敎,掌令金養默·劉學洙,司諫權鍾祿,獻納趙秉鎬牌不進罷職傳旨,傳曰,只推。
三軍府啓曰,卽接禁衛營所報,則今十月二十日,習陣日次,而大將臣李周喆,以營建都監提調,連有公故,不得行操云矣,敢啓。傳曰,知道。
又啓,卽見議政府草記,則關西冬操停免事,請令三軍府稟處,而批旨,允下矣。停免之多有已例,依狀請許施,而至於軍伍塡充之有難遽議云者,是誠奚爲而然也?邇來朝飭,不啻申複,此時戎務,尤當戒嚴,而今若伈泄度日,究竟苟聚而止,則軍制攸關,寧非可虞之甚乎?到卽査括簽伍,無或闕額,臨時組練,期有實效之意,分付,何如?傳曰,允。
承文院啓曰,院吏文學官鄭昌默有頉,代幼學李德淵差下,使之付軍職,冠帶常仕,何如?傳曰,允。
傳曰,聞興寅君夫人病患添重云,遣御醫,問疾以來。
戊辰十月十九日辰時,上御麟趾堂。進講入侍時,講官趙性敎,參贊官朴承儒,檢討官權命菊,假注書金禹鉉,記注官白時範·方孝隣,各持論語第六卷,以次進伏訖。上曰,史官分左右。上誦前受音一遍訖,仍開卷。性敎,讀自孔子曰君子有九思,止未見其人也,仍奏釋義訖。上命授書算于性敎,上讀新受音十遍。性敎還納書算。上曰,溫與恭之義,固有異也,何如而謂之溫,謂之恭歟?性敎曰,溫是溫和之溫,恭是恭敬之恭。君子志學而存諸中者,充然有得,故發乎外而有溫恭之像也。上曰,見善以下二大文內,下文所稱之事,尤有難於上文所之云工歟?性敎〈曰〉,誠然矣。好善惡惡,顔·曾·冉·閔之徒善能之,永志達道,惟伊尹·太公之流當之。士之幼學壯行,將以致君澤民,而得君行道,自古爲難,雖以夫子聖德,轍環天下而竟不遇,乃曰,聞其語,未見其人。蓋歎時君之不能用賢也。仍奏曰,九思在於小學敬身篇,而此章註辭甚詳,九思,日用常行之要也,心之所之曰思,凡事,思而後得,故思爲九者之綱,而九思之中,思敬爲尤要。敬者,主一無適之謂也。主一則純一無雜,私慾淨盡,天理流行,百千萬事,泛應曲當,不止於九思而已。昔太公告武王曰,敬勝怠者吉。朱夫子作敬齋箴以自警。敬爲千萬世聖學之本,而凡人則每於燕閒之時,頹惰放心,心不主一而流於雜,故至於日用常行之要,茫然不省,雖視而蔽於外,雖聽而壅於內矣。上曰,視則視矣,聽則聽矣,不明不聰,壅蔽而然也。性敎曰,然矣。視,不爲惡色所蔽爲明,聽,不爲姦人所欺爲聰。若視聽壅蔽,則是非不辨,雖於當思處,皆不知所以思矣。苟欲思明而思聰,莫如主敬,而主敬之要,尤貴於謹獨。是以抑詩曰,不愧屋漏,中庸曰,愼其獨。夫君子之學,平居持敬,涵養有素,故應事接物之際,明辨謹思,從容中道者,皆是敬字中出來。伏願殿下,存心於主敬之工,服膺乎九思之訓,則推以至應接萬幾,各得其當,豈不盛哉?命菊曰,聞其語,未見其人,卽善人難得之謂也。設有隱居而行義者,不遇明主,無以出而試之矣。伏願聖上,奮然爲治,行堯·舜·文王之道,又復誠心求之,伊尹·太公之流,可以永志達道,於今世此等處,體念玩味焉。承儒曰,講官儒臣,備陳無餘,臣無容更達矣。上掩卷,仍命史官就座。又命退,諸臣以次退出。
上在景福宮。停常參·經筵。
藥房提調金炳喬·副提調金輔鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
興寅君夫人卒逝後,大殿·中宮殿,宗親·儀賓·藥房·內閣·政院·玉堂·朝廷二品以上·六曹堂上單子問安。答曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,自今日進講停。
以檢閱朴定陽·崔鳳九牌不進罷職傳旨,傳曰,只推。
政院啓曰,檢閱李元用,由限已過,卽爲牌招入直,何如?傳曰,允。
禮曹,來十一月初八日冬至朝賀時,應行節目,參考前例,磨鍊爲白去乎,依此擧行,何如?啓,權停爲良如敎。
傳曰,興寅君夫人卒逝云,曷勝愴廓?東園退板一部,另擇以送,致賻,令度支從厚輸送,禮葬,以三等例擧行,成服日,遣內侍致祭。
傳曰,右承旨問慰興寅君,仍令恤孤以來。
傳曰,興寅君夫人喪,各色緞五疋,全漆一斗,木·布各二同,錢一千兩,米三十石,別爲輸送事,分付該曹。
政院啓曰,臣殷承,興寅君夫人喪,問慰興寅君,仍令恤孤事進去,下直之意,敢啓。傳曰,知道。
傳曰,興寅君夫人喪,禮葬旣還收,葬需,令該曹從厚輸送。
以檢閱朴定陽·崔鳳九牌不進罷職傳旨,傳曰,只推。
都摠府啓曰,副摠管梁憲洙,以今日文臣堂下朔試射試官,晝仕出去之意,敢啓。傳曰,知道。
注書趙漢益病,代以金禹鉉爲假注書。
以執義趙恒敎,掌令金養默·劉學洙,司諫權鍾祿,獻納趙秉鎬牌不進罷職傳旨,傳曰,只推。
政院啓曰,卽者檢閱朴定陽·崔鳳九,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
上號都監郞廳,以都提調意啓曰,玉寶篆文書寫官行上護軍韓啓源,書出正副本,謹此封進,以備睿裁後入刻之意,敢啓。傳曰,正本入刻。
三軍府啓曰,卽接御營廳所報,則今十月二十一日,習陣日次,而大將臣李元熙,以營建都監提調,連有公故,不得行操云矣,敢啓。傳曰,知道。
以慶尙監司吳取善狀啓,仁同府民家失火事,傳曰,許多民戶之一時被燒,聞極驚慘。元恤典外,別加顧助,結構奠接之方,廟堂措辭,分付。
以檢閱李元用牌不進罷職傳旨,傳曰,只推。
興寅君最應疏。答曰,省疏具悉卿懇。章牘之來,愴廊尤切,而卿言旣如此,禮葬,特爲還收,卿其諒之。仍傳曰,此批答,遣史官,傳諭。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十五日,朝參日次,而翼陵忌辰祭齋戒相値,頉稟之意,敢稟。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,右副承旨朴承儒,今日不爲仕進,卽爲牌招,何如?傳曰,允。
戶曹啓曰,興寅君夫人葬需,錢五百兩·木五同,從優輸送之意,敢啓。傳曰,知道。
以檢閱朴定陽·崔鳳九牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九·李元用,旣有只推之命,竝卽牌招,推移入直,何如?傳曰,允。
又啓曰,大司憲徐堂輔,執義趙恒敎,掌令金養默·劉學洙牌不進,持平權益洙·朴寅洙在外,監察茶時之意,敢啓。傳曰,知道。
以執義趙恒敎,掌令金養默·劉學洙,司諫權鍾祿,獻納趙秉鎬牌不進罷職傳旨,傳曰,只推。
傳曰,江原道暗行御史入侍。
傳曰,賤類之過分濫職,雖爲渠輩榮身之資,而衆論之不愜,予於潛邱亦已稔聞而痛惋者也。梁慶洙·金英世·梁惠秀·林時雨·金寬豐,竝奪其告身,永割朝籍,以嚴國綱,以正名分。
營建都監啓曰,本都監監造官南部都事李鎬善,職務相妨,令該曹口傳,閑司相換,何如?傳曰,允。
承文院啓曰,院吏文學官李德淵有頉,代任百漢差下,使之付軍職,冠帶常仕,何如?傳曰,允。
兵曹啓曰,卽見喬桐府使李根永狀啓,則本營火砲科時,別破陣金聖模,入格於貫一中·邊二中,以之次區別馳啓,令該曹稟處爲辭矣。砲科規式,本無之次許用之例,臣曹亦不敢擅便,令廟堂,稟處,何如?傳曰,依沒技例施行。
戊辰十月二十一日未時,上御麟趾堂。江原道暗行御史入侍時,同副承旨鄭漢朝,假注書金禹鉉,記事官朴齊用,記注官金泰煥,暗行御史申獻求,以次進伏訖。上曰,史官分左右。仍命暗行御史進前。上曰,無事往還乎?獻求曰,王靈攸曁,無事往還矣。上曰,書啓已爲見之,而以外別無他弊?獻求曰,些少之弊,有不可枚擧,而以三政言之,則軍政,本道內多有結布·洞布之規,幾無闕丁。田政則本道內,未量邑居多,不能詳察,已量邑則別無他弊。還政則麟蹄·平昌兩邑,積逋夥多,年來特承曠蕩之典,仍以別下錢五萬兩,內帑錢·別備還錢二萬兩,巡營年例作還條一萬,兩合八萬兩,分俵於列邑,以每朔三分邊取殖,限五年充補,則庶可無弊矣。上曰,年形,何如?獻求曰,今年列邑水田,可謂均登,而惟寧越·平昌·旌善三邑及原州之酒泉以東·江陵·三陟之嶺西諸面,本無水田,專以火田爲業,而石山犖确之地,燒畬種粟,以爲殘民生涯,而今夏潦雨之餘,仍以早涼風槁,未免歉荒。杆城·高城兩邑之間,秋雨暴霔,旣刈之穀,漂以海水,田土盡爲川翻,民事甚爲可矜。見今聖澤旁流,無一夫之不獲,而猶且四五邑,未免顑頷之苦,宜有賙恤之典。顧今豐登之年,雖無俵災之擧,而若蒙特施之澤,可使幾箇民生涵泳休澤,令該道臣詳査俵災,未知如何。上曰,令廟堂,稟處,可也。出擧條上曰,此外別無弊乎?獻求曰,本道民俗柔順,易以從化,別無强悍之風,故別單所載外,更無可達矣,上命史官就座,仍命御史先退。又命退,承史以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
以檢閱朴定陽·崔鳳九·李元用牌不進罷職傳旨,傳曰,只推。
吏曹口傳政事,南部都事李鎬善,童蒙敎官趙瑢熙,以上相換事,承傳。
政院啓曰,惠山僉使洪南周,移拜吉州防禦使,有除朝辭赴任之命矣。密符則以前防禦使張斗衡所受仍佩,諭書則安寶使院吏齎傳,何如?傳曰,允。
又啓曰,大司憲徐堂輔,執義趙恒敎,掌令金養默·劉學洙牌不進,持平權益洙·朴寅壽在外,監察茶時之意,敢啓。傳曰,知道。
以執義趙恒敎,掌令金養默·劉學洙,司諫權鍾祿,獻納趙秉鎬牌不進罷職傳旨,傳曰,只推。
議政府啓曰,卽見咸鏡監司李興敏狀啓,則鏡城府接王津漂到大國人一名問情,則乃是採藿致漂者,而風波驚悸,願從陸路還歸事,請令廟堂稟旨分付矣。風濤餘生,願其從陸,卽亦事勢攸然,而朝家之依願許施,實是柔遠之義也。衣袴供饋,着實擧行,船隻旣云抛擲,彼人所見處,燒火護送等節,從便爲之事,分付,何如?傳曰,允。
又啓曰,卽見江原監司趙龜夏災實分等狀啓,則襄陽等七邑,置之稍實,江陵等十三邑,置之之次,旌善等六邑,置尤甚,由來川浦混入新災者,五十八結五十六負九束,特許準劃,後錄諸條,竝請令廟堂稟旨分付矣,其一,江陵等八邑大同布,與訓局外各軍門各衙門軍布及江陵等四邑騎步兵布,竝許代錢事也。其一,莊陵火巢內,續田二結六十一負九束,自今爲始,年分摠冊中,永頉懸錄事也。其一,各軍門屯稅及各宮房各衙門有土免稅,從實收稅之意,捧甘嚴飭事也。其一,尤甚邑,限明秋勿定配所事也。其一,推奴徵債,限明秋防塞事也。沿峽雖有優避長短,足可折補,況執災之初不擧論,有以見大同之告矣。至於流來川浦之換名磨鍊云者,此果奚爲而然也?此落彼生,昨陳今起,卽其自然之理,而一人災傷,遂屬永陳者,誠究說不得,而亦非法意攸在,所請災結,置之,尤甚,竝以之次施行。大同布與各軍布之每每許代,不無需用之窘絀,訓局外,各軍布及大同布,竝五分一,各司純錢代納。寧越所在續田請頉,今不可遽議,此亦置之。其餘諸條,俱係便民之政,竝許施,何如?傳曰,允。
議政府啓曰,卽見黃海監司曺錫輿災實分等狀啓,則海州等六邑,置之尤甚,金川等七邑,置之之次,載寧等十邑,置之稍實,各樣畓災二千一百十五結三十四負七束,綿田災一千一百十五結四十四負二束,特許準劃,後錄諸條,竝請令廟堂稟旨分付矣。其一,還穀中小米,限折半以相當穀代捧,待明秋還作本邑事也。其一,訓·禁·御三營結作米,以錢上納事也。其一,海州·平山·鳳山司饔院納保米,白川掌樂院納保米,依已例每石二兩式上納事也。其一,延安等五邑均廳免稅米太,依已例以詳定執錢上納事也。其一,推奴徵債,限明秋防塞事也。其一,尤甚邑,限明秋勿定配所事也。今年農形,雖或有優劣之可言,秋後日候,極其調順,各穀成就,蔚然有聲聞之所及,則若以邑若而災,不過是寸杇尺瑕而止,此所以事目之不爲頒降者也。依他道已施之例,所請災結,竝置之尤甚,以之次施行。結作米,軍需之不可已者,以本色輸納。其餘諸條,竝依施,何如?傳曰,允。
兵曹啓曰,喬桐火砲科,別破陣金聖謨,許赴殿試之意,敢啓。傳曰,知道。
承文院啓曰,院吏文學官任百漢有頉,代幼學南世榮差下,使之付軍職,冠帶常仕,何如?傳曰,允。
御營廳啓曰,本廳哨官朴漢俊,身病甚重,勢難察任,改差,何如?傳曰,允。
上在景福宮。停常參·經筵。
興寅君夫人喪,成服後,大殿·中宮殿,宗親·儀賓·藥房·政院·玉堂·朝廷二品以上·六曹堂上單子問安。答曰,知道。
政院啓曰,明日常參·經筵,取稟。傳曰,停。
又啓曰,合辭方張之時,諫院無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
傳曰,自明日進講爲之。
傳曰,右承旨許遞,前望入之。
承旨前望入之,南相善落點。
政院啓曰,新除授同副承旨南相善,卽爲牌招,何如?傳曰,允。
傳曰,政官牌招開政,如有違牌,勿爲呼望。
兵曹啓曰,今月二十六日,一內禁軍番次,而該番將申孝哲,身病猝重,改差,其代,依承傳口傳擬入,何如?傳曰,允。
兵曹口傳政事,以吳夏泳爲內禁將。
承文院啓曰,吏文學官南世榮有頉,代幼學金在直差下,何如?傳曰,允。
以司諫權鍾祿,獻納趙秉鎬,正言黃益秀牌不進罷職傳旨,傳曰,只推。
吏曹啓曰,義盈庫直長李淵翼,以其身病,呈狀乞遞,改差,何如?傳曰,允。
有政。吏批,判書金炳喬進,參判李裕膺,參議鄭順朝式暇。
吏批啓曰,義盈庫直長李淵翼,以其身病,呈狀乞遞,改差,何如?傳曰,允。以韓啓源爲判義禁,申應朝爲弘文提學,曺殷承爲寧越府使,趙漢興爲高城群守,洪肯謨爲狼川縣監,知宗正卿府事二單李承輔·李載鳳,宗正卿單李寅夔,兼春秋單白義行,義禁都事閔致完,義盈奉事林命相,已上相換事承傳,嘉善邊啓達今加嘉義,折衝黃德淵今加嘉善,嘉善李元彬今加嘉義,折衝金尙得今加嘉善,折衝李應燁·金成九今加嘉善。
兵批,以朴雲永爲長山別將,金元寔爲西城別將,龍淵別將單張一觀,金城別將單朴命寬,副司猛李東重·鄭昌默·李德淵·任百漢·南世榮·金在直,知宗正卿單李載鳳。
議政府啓曰,北關後運紙衣七百一領,照數稱量,木品紙品,亦爲看審,監封逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
禁衛營啓曰,騎士將鄭寅奎,以其身病,呈狀乞遞,改差,何如?傳曰,允。
吏曹啓目,智陵參奉南鎭采名字,改以宗祐,出身南鎭斗名字,改以寬祐,前守門將南鎭溟名字,改以命祐,前五衛將李殷圭名字,改以圭縉事爲等如告狀,依例令藝文館給帖,何如?啓依允。
又啓目粘連,觀此江原道暗行御史申獻求書啓,則江陵前府使趙命夏·平海前群守李元翕段,繡啓旣請令攸司稟處,更無可論是白遣,寧越府使李龍夏段,對書史而談古論今,固不知吏偸民隱,以弊弊爲無弊,樂此優閒,不事事爲能事,難以修擧是如爲白乎旀,高城郡守李秉五段,吏言多誣,官刑或濫,村中妬婦之躶身負鼓,有口皆謗,市上班民之從頭撒米,損體宜警是如爲白乎旀,狼川縣監馮錫龜段,事無誠信,民不孚於惠心,威未憚壓,吏自恣於容手,官私鑄之還戶混分,始因遺察,奴令逋之殘廩捐補,終歸幻影,冊弊莫察,官政多累,恐脅饒戶,雖幸校館之繕修,濫騰粟價,自多閭里之怨恣是如爲白乎旀,保安察訪玄弼濟段,信心反歸固滯,察奸徒增瑣謗,詳定補公,盍思仍存舊規?婢貢屬廩,不必苟且代減是如爲白有臥乎,上項三邑守令·一驛,竝只罷黜爲白乎旀,原州判官鄭翼永段,官民相孚,熙然若家人氣象,營邑皆頌,蔚乎其大有聲譽。察隱束濕,五考成挈矩之治,精糶蠲俸,四境服廉劌之規是如爲白乎旀,鐵原府使趙存一段,桓桓智略,斷斷誠心,春田稅·秋詳定,代錢輸納,宿瘼咸蘇,風災·里火·燒戶之蠲俸助恤,群情比洽,設砲科而課月試放,創關阨而相地備虞,前後捐補,廩無餘儲是如爲白乎旀,伊川前府使鄭基會段,出自卿班,不卑吏事,纔聞來暮之隆,復深去思之情,新置經傳子史,儒化丕彰,重繕器械甲兵,武備修擧是如爲白乎旀,邇列分憂,係是卿宰,今姑勿論爲白乎旀,通川郡守李奭信段,執法高峻,隨弊矯捄,各面戶鷄八百首之蠲蕩,惠溢窮蔀,兩里路站五十金之殖補,俸捐殘廩,闔境乂安,衆口成碑是如爲白乎旀,杆城郡守李寅正段,愛民以誠,束吏以嚴,査獄釣隱,蜀盜無復臻,山巡市敕,法荊賈不敎算緡,屯徂邸穀,每石減價,需用海錯,一倂蠲捧,置田養士,庠舍有絃誦之聲,貿穀賙饑,閭里無殿屎之憂是如爲白乎旀,金城縣令閔昌植段,莅事則必以淸管,聽理也極其精詳,六百四十兩之前後捐補,里無徵斂之苦,一千五百戶之大小釐正,役有均排之頌,百里熙俗,衆口豐碑是如爲白乎旀,平康前縣監沈東瑾段,吏服廉明,民懷家惠,官廩火粟三十七結之減價收捧,三防鐵物一百餘兩之捐俸自當,窮民婚喪之助給,歲時耆老之優饋,事皆稱當,餘頌尙切是如爲白乎旀,橫城縣監邊弘奎段,熟手鍊達,素心廉直,畢刷積逋,倉厫無虛勘之簿,屢捐殘俸,閭里免箕斂之弊,繕公廨修軍械而百度修擧,群情浹洽是如爲白乎旀,銀溪前察訪鄭翊祖段,孔路察弊,殘郵有賴,恩荷加年,四載之成績旣著,頌溢捐俸,六站之遺愛尙切是如爲白乎旀,祥雲前察訪金秉浩段,弊省殘郵,譽播諸站,減需恤饑,五驛之窮民咸蘇,捐俸繕宇,十考之成績益茂爲白有臥乎所,上項八邑前後守令及兩驛察訪,實惠茂績,竝令褒嘉。趙存一·鄭基會等段,似當施以熟馬賜給之典是如爲白乎旀,鄭翼永·李奭信·李寅正·閔昌植·沈東瑾等段,似當施以陞敍調用之典是白乎旀,邊弘奎·鄭翊祖·金秉浩等段,似當施以兒馬賜給之典是白乎矣,竝只絲干恩賞,臣曹不敢擅便,上裁敎是白乎旀,監司趙龜夏段,繡啓論列,縱多推許是白乎矣,道臣體重,今姑勿論爲白乎旀,其餘前後守令·察訪等段,旣乏優異之績,亦無顯著之疵,竝只置之爲白乎旀,其外中軍·營將·邊將等乙良,令兵曹,稟處,何如?啓依允。
上在景福宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,右副承旨鄭漢朝,今日不爲仕進,卽爲牌招,何如?傳曰,允。
又啓曰,大司憲徐堂輔,執義趙恒敎,掌令金養默·劉學洙牌不進,持平權益洙·朴寅壽在外,監察茶時之意,敢啓。傳曰,知道。
以執義趙恒敎,掌令金養默·劉學洙,司諫權鍾祿,獻納趙秉鎬,正言吳長善·黃益秀牌不進罷職傳旨,傳曰,只推。
禁衛營啓曰,本營騎士別將,今當差出,而擬望之人乏少,外任竝擬,何如?傳曰,允。
承文院啓曰,院吏文學官金在直有頉,代朴濩彬差下,使之付軍職,冠帶常仕,何如?傳曰,允。
兵曹啓目,觀此江原道暗行御史申獻求書啓,則前中軍吳翰泳段,慮侵擾而罕遣將羅,閭里賴安,戢酗技而不求贖鍰,囹圄多空。三陟營將具奭祖段,捐廩補餉,兩洞之殘戶賴活,審工繕械,一營之武備精修。上項中軍之閭里賴安,囹圄多空,營將之捐廩補餉,武備精修,俱爲嘉尙,似當施以兒馬賜給之典,係干恩賞,不敢擅便,上裁。其餘邊將等,別無優績,亦無顯疵,竝只置之,何如?啓依回啓施行爲良如敎。
吏曹參議鄭順朝疏曰,云云。省疏具悉。爾其勿辭察職。
戊辰十月二十四日辰時,上御麟趾堂。進講入侍時,領議政金炳學,同知事李會淳,參贊官朴承儒,檢討官李龍雨,假注書李鳳德,記事官崔鳳九·李元用,各持論語第□卷,以次進伏訖。
上在景福宮。停常參·經筵。
夜自五更至二十六日開東,灑雨下雨,測雨器水深二分。
藥房提調金炳喬,副提調金輔鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,明日常參·經筵,取稟。傳曰,停。
又啓曰,合舜許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
又啓曰,判義禁韓啓源,除拜後過三日,不爲出肅,依定式,推考警責,仍卽牌招察任,何如?傳曰,允。
又啓曰,臣相善,今日方物封裹進去,下直之意,敢啓。傳曰,知道。
又啓曰,左承旨李源珪,左副承旨朴承儒,考覈承旨蒙點矣。所當牌招,而拘於廳規,不得請牌,何以爲之?敢稟。傳曰,牌招。
傳曰,臺諫竝許遞,前望入之。
營建都監啓曰,本都監提調李元熙,除拜知義禁矣。職務相妨,所帶金吾之任,今姑遞改,何如?傳曰,允。
政院啓曰,大司憲徐堂輔,執義趙恒敎,掌令金養默·劉學洙牌不進,持平權益秀·朴寅壽在外,監察茶時之意,敢啓。傳曰,知道。
以執義趙恒敎,掌令金養默·劉學洙,司諫權鍾祿,獻納趙秉鎬,正言吳長善·黃益秀牌不進罷職傳旨,傳曰,只推。
兵曹啓曰,來十一月·十二月當上番騎兵所着襦衣,本曹點考後,仍令該曹題給之意,敢啓。傳曰,知道。
禮曹啓曰,郊壇,四孟朔遣禮郞,看審有無頉,自該曹草記事曾有定式矣。發遣郞廳東郊先農壇·星壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇次第看審,則各壇壇上及四面紅箭門·司寒壇東北邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
承文院啓曰,冬至兼謝恩使行中,譯官玄鐸,時在義州監稅官任所,使之除朝辭帶去,何如?傳曰,允。
又啓曰,院吏文學官朴濩彬有頉,代幼學姜藼差下,使之付軍職,冠帶常仕,何如?傳曰,允。
敦寧都正崔益鉉疏,略曰,臣妄論時政,罪犯罔赦,而竟者公議,果作聲討方嚴,聖恩天大,只施遣削而止。臣聞命以來,戰慄待勘,夢外特資,已有成命,臣負罪至重,倖逭當律,濫叨匪分,至此而甚也。臣家勢寒微,旣無可援之敦寧,合有當遞之恩諒。且臣情勢,萬萬難安,不敢承膺者,其亦有說焉。臣本愚闇,職縻言責,目見天心未豫,而災異疊見,當此之時,芹曝之願,庶有補日月之明。殿下有開納之量,無施措之實,而徒褻命德之器,則臣恐懷寵忘義之輩,雜進於殿下之前,而國不可爲國矣,此臣之所難安者一也。臣師故參判李恒老,以命世之學,當洋賊猖獗之際,輿疾陳疏,其苦心血懇,可以質諸古昔。諫官所謂釣名沽譽之計云者,殆同誣大禹以湮洪水毁,孟子以言性惡,眞所謂蜀犬之吠日,越狵之噑雪,何足爲輕重損益,而緣臣無似,不虛之誣,及於泉壤,此臣之所難安者二也。諫諍論駁,諫院之職也。臣無禮不敬,罪合萬戮,則諫官之只請竄配,揆以事體,已爲溺職。又況殿下,不允其言,反下特恩於有罪之臣,與諫諍所懷一一相左,則臣恐凡以諫諍爲職者,孰肯技顚持危,靖邦國之謨乎?將至於讒謟面諛之人,布列左右,惟其言而莫予違,則言路杜塞,臣實作俑,國家設置諫官之意,果安在哉?臣之所難安者三也。伏願殿下,深留聖意於臣前所陳四條之中而反身體驗,則保國安民之術,實不外是,而自玆以往,啓諫集善,勉學盡誠,勤內修之政而致外攘之方,則仁心仁政,曲暢旁通。伏乞聖明,亟治臣妄言之罪,還收臣新授資級焉。省疏具悉。向者可言之切實,而特因遣辭之如何,所以有耳目之論者也。今何必以此爲引?至於內修外攘之方,甚合予意,可不留念?本職,照例許遞。
戊辰十月二十五日巳時,上御麟趾堂。進講入侍時,講官金學性,參贊官鄭漢朝,侍講官金裕行,假注書金禹鉉,記事官崔鳳九·李元用,各持論語第□卷,以次進伏訖。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員未差,監察茶時之意,敢啓。傳曰,知道。
又啓曰,同副承旨南相善,今日不爲仕進,卽爲牌招,何如?傳曰,允。
都摠府啓曰,副摠管李熙昇,以御營廳中軍,今日諸將官射會監試事,南別營晝仕出去,而逐日煩稟未安,入番間,除草記往來之意,敢啓。傳曰,知道。
兵曹啓曰,文兼吳長善,時無職名,依例口傳付軍職以入之意,敢啓。傳曰,知道。
兵曹口傳政事,副司果趙秉鎬·吳長善。
傳曰,兩道暗行御史入侍。
以同副承旨南相善牌不進罷職傳旨,傳曰,只推。
義禁府啓曰,因江原道暗行御史申獻求書啓吏曹回啓內,江陵前府使趙命夏,平海前郡守李沇翕等繡啓,更請令攸司稟處,更無可論爲辭矣。趙命夏,下去京畿楊州地,李沅翕,下去咸鏡道會寧地云,依例發遣府書吏,竝拿來,何如?傳曰,待待命拿囚。
承文院啓曰,院吏文學官姜藼有頉,代幼學李允夏差下,使之付軍職,冠帶常仕,何如?傳曰,允。
成均館啓曰,文廟守僕久任二窠有闕代,時任事知守㒒洪命植,生徒守僕李福錫,單望啓下,以爲允任之意,敢啓。傳曰,知道。
以咸鏡監司李興敏狀啓,中嶺別將姜載榮,損廩捄弊,起田募民,修城廨完器械,疲卒向蘇,報瓜將近,限一年仍任,令該曹稟處事,傳曰,聞甚嘉尙,特許一年仍任,五衛將加設單付,仍兼下批。
戊辰十月二十六日辰時,上御麟趾堂。進講入侍時,講官金在顯,參贊官朴承儒,檢討官權命菊,假注書李鳳德,記事官崔鳳九·李元用,各持論語第□卷,以次進伏訖。
戊辰十月二十六日未時,上御麟趾堂。平安道淸北暗行御史,忠淸右道暗行御史同爲入侍時,參贊官朴承儒,假注書李鳳德,記事官崔鳳九·李元用,平安北道暗行御史徐經淳,忠淸右道暗行御史金元性,以次進伏訖。上曰,史官分左右。仍命暗行御史進前。經淳·元性進前。上曰,無事往還乎?經淳曰,王靈攸曁,無事往還矣,元性曰,王靈攸曁,無事往還矣。上曰,已見書啓,而其外別無他弊乎?經淳曰,如干弊瘼,以別單仰達矣。上曰,別單所記之外,又無他弊乎?經淳曰,弊之大者,皆在於別單中矣。元性曰,別單之外,更無弊瘼之可以仰達者矣。上曰,北淸·湖右農形,果何如耶?經淳曰,北淸,海溢被災之外,可謂小康矣。元性曰,湖右,年事大登,歲豐民樂,無他疾苦矣。上曰,沿路他道守令臧否,何如云耶?經淳曰,封書內,無他道守令按廉之下敎,故未及周察矣。上曰,或有入聞者乎?經淳曰,曁聞沿路守令,皆小心做治云矣。
上在景福宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日拜表相値,視事,頉稟之意,敢啓。傳曰,知道。
又啓曰,來初一日,輪對日次,而景慕宮冬享大祭齋戒相値,頉稟之意,敢啓。傳曰,知道。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
議政府啓曰,卽聞書狀官韓喆愚,適因身病,有難趁期登道云。旣無以臨時變通,又不可强令促發,而使行之因事差退,而至於至月,或多已例之可援,拜表日字,更以來初退定事,分付,何如?傳曰,允。
禮曹啓曰,因議政府草記,拜表日子,更以來月初退定事,允下矣。令日官金晉祐推擇,則來十一月初二日辰時爲吉云,故原粘目中,改付標以入之意,敢啓。傳曰,知道。
承文院啓曰,拜表日子,今旣退定矣。表咨文書,亦爲改書入之意,敢啓。傳曰,旣爲安寶矣,起程日子,不必改之。
又啓曰,院吏文學官李允夏有頉,代以幼學李俊燾差下,使之付軍職,冠帶常仕,何如?傳曰,允。
議政府啓曰,卽見慶尙監司吳取善災實分等狀啓,則昌原等六邑,置之尤甚,安東等二十九邑,置之之次,慶州等三十六邑,置之稍實,各樣災一千九十二結八十五負八束,特許準劃,尤甚邑,限明秋勿定配所,推奴徵債防塞事,竝請令廟堂稟旨分付矣。嶺以南七十餘州,穡事之均占豐登,自有聲聞之所不可掩,而況俵災一款,國計民事之關係者也。官而俵諸民,民而受諸官,非曰不然,而從中奸弄者,卽吏也。吏自鼓腹,民則空手,其於民國事計,將安所補?所請災結,置之尤甚,以之次施行,推徵防塞依施,何如?傳曰,允。
又啓曰,頃因湖南軍布代錢狀啓,兵曹各營五分一,各司純錢代納之意,覆啓行會矣。卽見該道臣徐相鼎狀啓,則復陳綿農慘歉之狀,仍請訓局砲保折半代錢,兵曹及各軍門,竝純錢代捧事,更令廟堂稟旨分付矣。道臣之今此再請,諒由不獲已而然,而軍需攸關,亦自不輕,此狀辭置之,何如?傳曰,允。
又啓曰,卽見全羅監司徐相鼎災實分等狀啓,則龍安等五邑,置之尤甚,茂長二十三邑鎭,置之之次,茂朱等二十八邑鎭,置之稍實,新舊災一萬六千六百十三結九十四負九束,特許準劃,後錄諸條,竝請令廟堂稟旨分付矣。其一,京外所納箭竹,尤甚邑全數,之次邑折半蠲減事也。其一,尤甚邑。勿定配所事也。其一,推奴徵債,限明秋防塞事也。俵災,所以爲民惠者也。惠果及民,則豈不幸甚至哉,而官未嘗不俵,民未嘗不受,究其竟則從中誘奪者吏也,勒奪者亦吏也,公私之間,奚補之有乎?況今年穡事,普占有秋,雖一穡半秉,決不必濫劃爲也。所請災結,置之尤甚,以之次施行。雖以舊災言之,前後朝飭何等截嚴,而一入陳荒,終無變動者,誠甚慨然。到底査括,一竝當年出稅,無或有把束之漏事,叧加分付,箭竹,許令三分一蠲減,推徵防塞,依施,何如?傳曰,允。
又啓曰,卽見江原道暗行御史申獻求別單,則其一,本道巡營支放應用爲五十餘兩,而丙寅·丁卯兩年,以各邑査徵錢,受贖錢充代,自丁卯又有補邊殖利錢中,二千五百兩劃付,而徵贖旣非常有者,則不足之數,當爲太半,以列邑之以田爲畓,稱爲反畓處,詳査徵稅,許補支放事也。其所不敷之數,旣有可補之道,令道臣詳査裏許,以爲排用之地。其一,巡營別卜定雉·果·魚·藿等物,一切勿論,貿茸一款,亦爲永革事也。本道之別卜定與貿茸,未知創自何時,而沿峽之民,無以聊生,自今更勿擧論,俾爲小民奠保之道。其一,臘猪行獵時,京砲手之下來外邑者,貽弊多端,自今勿送京砲手,自各該邑定數捉納事也。京砲手之作弊閭里,固非今斯今,而一任騷擾,莫之禁斷,哀彼殘民,將何支保乎?各該邑定數捉納,雖曰此勝於彼,該邑所屬,難保其必無此弊。與變通而無所益,毋寧仍舊之爲愈,申飭該營,行獵之際,毋敢更肆舊習,而若或又復如前,施以軍律之意,分付。其一,嶺東諸邑軍布·結布之以本布上納者,特以代錢定式事也。正供所重,軍需攸關,不可遽議闊狹,置之。其一,各邑所在火砲,使之班衙屬,課月試放,而藥丸施賞之資,亦爲區劃事也。利器用而鍊卒伍,所以備不虞也。況吏奴作隊,自有列邑恒式,則何待煩飭,而始乃操習乎?此令三軍府關飭,藥丸施賞之資,自本道便宜區劃。其一,三防築城,在高岡之下,自北而望,高低反制,更爲移築於他處,而本鎭守卒中七十名之自平康縣全當者,二十五名,使該縣充疤,四十五名,以該縣騎步兵換定,隨闕分送於通內各邑事也。城地之草創,軍伍之苟艱,果如此啓,則其於備禦之意,得無疎虞之歎乎?令道臣爛加商確,移築移定之節,從便措處後啓聞。其一,莊陵火巢內,續陳田二結六十一負九束,特許永頉事也。已有本道年分,回啓,置之。其一,洪川乃邨面火田,曾屬於內司,每結執卜,定價爲八兩。今有新頒節目,以此火田三十結,每結出稅折米八十斗上納者,特爲永許代錢事也。其一,春川麒麟面·和順·和平兩翁主房及內需司免稅各二十結之以本道出稅,上納戶曹者,依前以宮房結納例,每結七兩四戔五分,代錢定式事也。竝令度支,量宜措處。其一,安峽惠廳納黃太三十二石零,以代錢施行事也。稅船也領運也,田弊田勞,旣無今昔之殊,則昔之所行,今何可遽議許代乎?置之。其一,襄陽洛山寺·原州國享寺頹圮者,竝爲修繕,洛山寺田土·鹽盆之見失者,竝令推結事也。令本道,竝商量施行。其一,各驛復結買賣與班戶奪耕之處,一竝還推,公行濫騎者,隨現嚴繩事也。位土復結之土豪勒奪,公文來往之數外濫把,前後朝飭,何等截嚴,而任他凋弊,幾至絶站,痛惋之極,寧欲無言?自本道嚴關各驛,復結之奪耕者,一一還推,公行之濫騎者,這這禁斷事,分付,何如?傳曰,允。
議政府啓曰,卽見京畿暗行御史鄭順朝別單,則其一,量田已久,結摠紊亂,另飭各邑,擇入劃財,斯速改量事也。改量,大政也。或不無說易做難之弊,而因此抛置,不之釐正,亦非法意攸在也。另飭各邑,申明舊制,按摠査量,從便擧行。其一,各邑年分收租,例爲修送,利川·富平都會邑,自都會邑修報巡營,卽是恒規,而田賦磨勘,關係甚大,申飭該邑守令,躬檢停當,修報巡營,自營更加較準修上度支事也。守宰之躬檢叩籌,巡營之另飭較準,恒規也,恒法也,夫豈有按例謄傳,致滋後弊乎?申飭道臣,俾爲常遵之地。其一,丙寅冬德山稅船之臭載於陽城也,釣拯石數,雖爲一千八十七石,而及其改量實米爲六百九十四石零,從時價散賣上納,其餘欠縮條三百九十三石,依未拯例,徵出於該船監色·沙格,卽速磨鍊事也。此自惠廳,停當磨勘。其一,養戶防結之禁,近復解弛,專由人吏復之賣買,自今永爲革罷,還付元案,一從時結價收捧,使都吏隨用計給,而若有濫下挪移之弊,還徵於都吏事也。前此提飭,不啻申嚴,而其弊之因自在,誠心慨然,自本道窮覈其實,報府施行。其一,各宮房免稅結之海西·湖南移來者,與畿內元在,摠合爲九千三百餘結,毋論沿·陸,通同分排,就時結價收捧中,以十三兩零納上巡營事也。已有年前惠廳定式,置之。其一,各邑所納營需米,每石代錢,以十八兩酌定,而若以本色區劃,則自本邑直納惠廳,自惠廳移送巡營,以免高價濫斛之弊事也。自邑而直納惠局,自惠局而移送畿營,則營與邑之都不關涉,其在事體,得無可議者乎?至於代錢一款,亦不可遽邇許施,毋論代錢與本色,高價濫斛,嚴加操束,期無料外之懲。其一,邸吏役價,自巡營勿爲分定外邑,使邸吏各就所管邑,從時價推去事也。通變之有便有不便,自本道從長報來。其一,錢還分給時,營邑頭錢名色,永爲革罷,摠廳四都,一體禁飭事也。頭錢之先除出給,此果何許法意乎?其在恤民之道,不容不痛禁乃已,凡於錢還分給之時,此名色,切勿擧論之意,嚴飭分付。其一,新設社倉之草占覆蓋者及各倉厫頹圮處,竝令外邑措辦物財,另圖修茸事也。倉厫之有欠堅固,實非久遠之圖,道臣·守宰,另加商議,次第修茸。其一,各邑新備鳥銃,以境內軍伍,或閑散中稍解銃藝者,出給試用,半留·半分,秋操時逐名換給,隨傷改備事也。此在邑鎭之如何施措,辭之從便施行,毋至廢壞。其一,松營所屬新設砲手廳之規,永久遵守,勿使解弛事也。前前守臣之苦心創設,已有所入聞者,而一遵約束,緩急有恃,亦在向後措處之何居,凡於綢繆之方,期有永久之效。其一,各邑守令之於初覆檢檢時,應頉·應免之外,如有規避者,直請論勘事也。曠官之弊,何邑不然,而若以便近之故,去來無常,則凡厥事爲,將何措置乎?此所以屢煩朝飭者,發關本道,俾無解弛之患。其一,各邑公廨之年久傾頹者,使之一一修茸事也。命吏臨民,何等之威,而若至住接無所,移居之境,則亦非事面攸在,隨其邑力贏絀,使之從速修繕。其一,各驛,一依丁卯節目遵行,而若有濫把侵責之弊,照法重繩,該驛長,亦爲嚴懲事也。濫把侵責,各驛所以凋殘者也。一依丁卯節目施行,以爲一分支保之地。其一,開城一府,以劇路鉅局,公務民事,留守體重,不可全責。經歷則職卑權輕,依三都例,變作通判,府內文蔭武之年久積滯者,更加收用事也。局鉅務殷,四都攸同,而是府之獨有經歷,亦不無職卑權輕之歎。一依三都例,經歷改以通判,俾重民社之責,府內文蔭武之年久積滯者,另加收用,以示朝家之意,何如?傳曰,允。
又啓曰,卽見京畿監司李宜翼災實狀啓,則分等不爲擧論,新舊災一千七百五十八結二十三負,特許準劃,後錄諸條,竝請令廟堂稟旨分付矣。其一,大興·臨津·長山等餉穀,依已例全數捧留本邑,附近民之自願輸納者,依願許施,耗條竝爲代錢輸送事也。其一,壬辰旱田災四百八十七結三十一負,依已例特許展限減稅也。其一,禁·御兩營江都留餉米太及守·摠兩營壯抄牙兵身米,依已例代錢收捧事也。其一,各衙門各宮房屯土,勿拘定摠,從實收稅事也。其一,推奴徵債,限明秋防塞事也。畿內農形,已有耳目之所及,而今於分等之不爲擧論,要之爲十分大有,沿邑之若干災傷,不過是點瑕而止矣。所請災結,寘之。至於流來舊災之每每煩請,實有所究說不得者。大抵地無遺利,土無遺力,則一入陳荒,謂之永災,或以把束,査起苟且塞責,國計攸關,安有是也?一一査括,竝使之當年出稅。壬辰旱田災,亦無異同,一體施行。餉穀,係是軍需也,依昨年例,大興全數上城,臨長山折半捧留,耗條,特許代納,其餘諸條,竝依施,何如?傳曰,允。
又啓曰,頃因關西年分狀啓,城餉本米停退之請,置之之意,覆啓,行會矣。卽見該道臣朴珪壽所報,則備陳災民遑汲之狀,更請姑爲停退矣。以其民情之窘迫,至有道臣之申請,特依報辭,許令停退,待明秋,如或完糴事,分付,何如?傳曰,允。
議政府啓曰,卽因京畿繡單,開城經歷,改以判官事,覆啓,蒙允矣。判官,將爲蔭窠,則時帶人,固當改差,而第其瓜期尙遠,待箇滿差代之意,分付銓曹,何如?傳曰,允。
義禁府啓目,安邊前府使尹致賢原情云云。問目內辭緣,泛稱遲晩,刑推得情,何如?啓,除刑推議處爲良如敎。
又啓目,竹山前府使鄭亨基原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,端川前府使李承渥原情云云。問目內辭緣,泛稱遲晩,刑推得情,何如?啓,除刑推議處爲良如敎。
又啓目,信川前郡守韓弼敎原情云云。問目內辭緣,泛稱遲晩,刑推得情,何如?啓,除刑推議處爲良如敎。
兼執義韓喆愚疏,略曰,臣猥膺冬至使書狀之命,計日登程,庶竭竭蹶之忱矣。不意日前,平地隳馬,蠢動不得。陛辭在邇,以臣見狀,將何以彈束於一二日之內而能盡行臺之職乎?使事狼狽,誠非細慮,乞遞臣出疆之任焉。省疏具悉。行期近屬,無以變通,期日調病,俾竣使事。
戊辰十月二十七日巳時,上御麟趾堂。進講入侍時,講官鄭基世,參贊官李應辰,侍講官金裕行,假注書金禹鉉,記事官崔鳳九·李元用,各持論語第七卷,以次進伏訖。上曰,史官分左右。上誦前受音一遍訖,仍開卷。基世讀自子之武城,止吾其爲東周乎,仍奏釋義訖。上命授書算于基世,上讀新受音十遍訖。基世還納書算。上曰,夫子聞武城絃歌之聲,莞爾而笑,喜弟子之以禮樂爲敎也。基世曰,子游爲武城宰,夫子有得人之問答,見於此篇,伏想記有聖聰矣。上曰,果記之矣。基世曰,武城,尙武之地也。子游以文敎化之,絃誦歌咏,禮樂蔚興,其邑則小,其道則大。夫子所以莞笑而深喜之者,果以子游之能行此道也。上曰,以禮樂化民,雖無武備,何患之有?基世曰,禮樂之敎,豈徒治邑爲然?治天下之道,亦不外乎是矣。上曰,湯之七十里,文王之百里,皆以禮樂興之也。基世曰,聖敎誠然矣。以德行仁者王,王不待大者,卽湯與文王之謂也。蓋禮樂,固是治天下之大道,而禮只是一箇序,樂只是一箇和,天下無一物無禮樂。雖以一身上言之,若外而事得其序,內而心得其和,則此便是禮樂也。況治一邑而捨禮樂奚以哉?是以不可以邑小而廢其大道,亦不可以道大而忽其小邑。所治之地則雖異,所治之道則不可以異也。夫子之以子游之言爲是者,誠以是也。上曰,公山弗擾之召,夫子欲往者,欲試弟子之意歟?基世曰,子路之疑其欲往而問之也,答以召我豈徒然哉。蓋聖人,以天下無不可有爲之人,亦無不可改過之人,故夫子之意,彼雖畔而召我,則其志欲遷善悔過,所以有往而敎之之意,而卒不往者,知其必不能也。上曰,東周云者,興周道於東方之謂歟?基世曰,然矣。魯在周之東,故以行周道於魯國之謂也。仍奏曰,君子學道則愛人,況君上處億兆之上,一政令一言動,當以愛民存心,不可一時放忽。蓋上天仁愛,以生物爲德,而人君,卽天也,天心仁而萬物育,君心仁而萬民安,其所愛民之道,惟在於勤學。此臣等所以眷眷愚忱,不憚煩複,每以勤學爲愛民之本爲奏者也。今當學道愛人之章,敢又敷奏,伏願澄省焉。又奏曰,溫繹之間,不爲停講,聖工之不少間斷,臣等不勝攢頌。計行計日,纔爲一月之課期,趁慶禮前畢講,恐好矣。上曰,予心亦欲於慶禮前畢講,所以溫繹間,亦不停撤矣。基世曰,趁慶禮時,畢講全帙,則慈衷亦當喜悅,此可爲供歡之一也。上掩卷,仍敎曰,近日朝霧不佳,領府事筋力,何如?基世曰,間因寒暖之不適,時有痰眩之微証,今幸少勝矣。謹以聖敎,退傳臣父矣。上曰,筋力凡節,近果何如,而無減於平昔乎?基世曰,寢食則幸無所損,而精力則比今春顯減矣。上命史官就座,又命退,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
議政府啓曰,拜表日子,今旣退定,而卽問書狀官身病,尙無減勢,目下實狀,難以趁期云。行臺之任改差,其代,令該曹口傳差出,仍使之臺下批事,分付,何如?傳曰,允。
又啓曰,冬至書狀官,當以陞六,三司擬入,而擬望之人乏少云,當品中,勿拘差出事,分付銓曹,何如?傳曰,允。
又啓曰,卽者檢閱崔鳳九,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱朴定陽,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
都摠府啓曰,副摠管李邦鉉,以摠戎廳中軍,今日諸將官射會監試事,晝仕出去之意,敢啓。傳曰,知道。
吏曹口傳政事,以趙秉鎬爲冬至兼謝恩使書狀官。
吏曹口傳政事,兼掌令單趙秉鎬。
傳曰,平安道淸南暗行御史入侍。
兵曹啓曰,宣傳官趙羲贊,五衛將李德·李兢謨·吳應修·李淵裕,俱以身病,呈狀乞遞,改差,新除授吾义浦僉使崔淵恒,身病猝重,萬無登途赴任之望,罷黜,何如?傳曰,允。
承文院啓曰,院吏文學官李俊燾有頉,代幼學趙基憲差下,使之付軍職,冠帶常仕,何如?傳曰,允。
吏曹啓目粘連,觀此平安道淸北暗行御史徐經淳書啓,則渭原郡守柳德魯段,定婚女奪給官屬,獵鹿役驅使農民,久里牛皮之捧贖太濫,邑底紙草之榷稅創始,戶斂錢之太重,火稅米之加徵,坐視峽氓之偏苦,烏在字牧之若保?給當百而捧公納,換葉錢而歸官用是如爲白有臥乎所,罷黜爲白乎旀,定州前牧使李京鎬段,冊客不得其人,邑村多致騷擾,冊客安洵之罪,令攸司拿問嚴勘是如爲白乎旀,鐵山前府吏李祥宇段,奸吏偏信,債帳夥多,昨秋之庫債,緣何設本,今春之分給,胡雜私鑄是如爲白有臥乎所?上項兩邑前任守令,竝只罷職爲白乎旀,昌城前府使權聖根段,冊客遍信,奸鄕得意,座首金取辰·文基八·李尙俠處,竝勒捧合二千五百兩,軍器修補,恤典分給,而其餘七百二十五兩,歸之官用。座首李白隺,鄕所李基初·金利白·金龍玄·趙興祿·金利允等處,捧錢合八百七十兩,入於官用。中軍崔有德七十兩,林界田八十兩,臨歸時捧用。其他任帖之許多淆雜者,新官莅任初,因邑論之藉藉,竝收入燒火是如爲白乎旀,熙川前郡守洪鍾勳段,民頌之處斷,惟在冊客之可否,任窠之黜陟,徒視賂錢之多寡,科場所費之近千金,一境受害。軍器修補次各面收斂爲二千餘兩,猶謂不足。中軍帖十餘張,分給於富民,勒捧千餘金,而歸屬亦不分明。淫婦羞愧自縊,捨其奸夫,而以勒脅致死,恐嚇本夫洪哥,暗捧四百兩是如爲白乎旀,博川前郡守李應洙段,冊客胡爲干政?首任且多生奸,所謂鄕會時不願窠例錢,金在京·羅國太·徐龍柱·韓正基·康達守五人處,勒捧合爲一千四百七十五兩,雖云所用而有歸屬,而究査則自多濫雜。徐龍柱·韓正基·宋國京·池命煥·金永郁·李枝華·金天則·朴弘德八人處,捧賂合爲二千一百五十兩。此外,又有官廳監三人之加下未推條,至有呈營稱冤之擧云。營査已有可據,民怨殆今不息是如爲白乎旀,渭原前郡守林象鉉段,不思圖報,反行鄙陋,文允祚·張萬富·朴處儉·韓孝甲四人段,內庫監勒帖改差,各捧賂一百五十兩。朴麟·李順和·宋洪三人處,座首勒差,各捧賂二百兩,合爲一千二百兩是如爲白乎旀,碧潼前郡守金箕弘段,莅任爲政,惟事賣任,鄕任·齋任·將校·吏窠各面風憲勒差,合爲二百十三人,督捧任賂,合爲一萬四千七百八十五兩。鳥銃一百柄,謂之自備,而勒捧各任掌及商賈市人處,而或三分一給價,或全不給價。民庫還穀七百六石,沒數推入,而稱之軍器公廨之自備修補是如爲白乎旀,魚川守察訪鮮于昇段,曚不知務,惟事肥己,上等馬二匹闕立代錢二百兩,戶首處勒捧。所古里站金成云處,馬戶首差定勒捧錢一百兩。衙前康信奎處,稱以不孝而枷囚,勒捧錢一百兩。熙川民高京儀處,位畓作人移定錢一百兩,徵捧恐嚇。宋乙曾處,一百兩徵出恐脅。都兵房孫尙學·朴宗珍處,合一百兩取貸不報,以致殘驛,尙多怨聲是如爲白乎旀,上項五邑前任守令·一驛察訪,不可以已遞而勿論,竝令該府,拿問處之爲白乎旀,朔州府使閔宗鎬段,首校橫濫,倘無生奸於偏信,悖民之勒奪,何不徵頑,而推還錢政,任他奸民而見欺是如爲白乎旀,碧潼郡守申彬段,前人所失,宜爲急救,而旣有論題,何持難?該掌之換納當百,必是瞞官,民間之多納葉錢,難掩考尺是如爲白有臥乎所,上項兩邑守令,竝只推考爲白乎旀,雲山郡守沈宜朋段,勵以忠信勤恪,吏鄕自相警飭,敎之孝悌禮義,民庶不變貿俗,軍械修補,鐵甕埋鹽,念切於陰雨,稅米減價,籍紙定式,頌溢於峽氓。瓜期可惜已迫,群情益切願借是如爲白有臥乎所,如此茂著之績,合有褒奬之擧,似當施以陞敍調用之典是白乎旀,係干恩賞,臣曹不敢擅便,上裁敎是白乎旀,監司朴珪壽段,辨冤咸稱,神明察隱,皆頌公平。異船燒滅於浿江,要津創設於急水,暴客可禦,武備始具是如爲白有臥乎所,道臣體重,今姑勿論爲白乎旀,其餘前後守令·察訪等段,績乏優異,疵無顯著,竝只置之爲白乎旀,其餘梱帥·中軍·虞候·邊將等乙良,令兵曹,稟處,何如?啓依允。
又啓目粘連,觀此忠淸右道暗行御史金元性書啓,則舒川前郡守金聲豹段,繡啓旣請令攸司,稟處,更無可論是白遣,恩津縣監兪煥翼段,志雖願治,才猷未逮,葉錢之責換於兩浦民,豈無怨謗?分還之不均於各面,吏何容奸?似此弊局,難望振刷是爲白乎旀,定山縣監金相翼段,稅米以葉錢代捧,乃以民穀之抄封者,貿納於稅倉,秧節役民,衆怨交騰,私債混徵於公貨,惟吏是信,詞訟偏聽其干囑,非理居多。至於今春,換以軍錢中八百兩葉錢,本境十里許,買置家垈,使其弟奠居者,大違法意,有駭聽聞是如爲白有臥乎所,上項兩邑守令,竝只罷黜爲白乎旀,扶餘縣監成載瑨段,昨年還上,已有巡營詳定之飭,而緣何準捧?本邑饒戶庫封,實爲窮民資買之計,而胡爲潛賣取利?稅米之每結以米四斗六升二合式代捧,而米不還給,錢又疊捧,歸屬不明。港浦柴稅,初執六十餘結,自營更尺定三十結,餘竝勿施,而仍不減結,民怨狼藉。稱以修補軍器,大陽洞田有默處,勒納錢五十兩,先賂差任,而徐佐憲等三吏處,捧錢九百兩,無端構罪,而黃一河處,責錢三百兩,偏聽訟囑,而西面李哥處,捧錢五十兩。各項公錢,自官樻封,而雜費條,無難取用,竟致該色之替當。所犯俱係鄙瑣,不可置而勿論是如爲白有臥乎所,爲先罷黜,令該府拿問處之爲白乎旀,禮山前縣監金炳憲段,封穀之托以充稅,反歸私劃財,而已盡繕械,胡爲更斂?洞布創自壬戊,而昨年秋謂之新舊軍納不足,抄出境內饒戶收斂者,爲三千八百四十七兩零,而二千三百十八兩六錢零,充補於上納及雜費,其餘一千五百二十一兩五錢,歸屬無處。農莊租三十石,每石以當百九兩式作米,大同所捧中,以葉錢換用者,爲二百七十兩。上項所犯,俱係非法是如爲白有臥乎所,令該府拿問處之爲白乎旀,林川郡守金九鉉段,剛明爲治,令無不行,趁期捧稅,裝舡最先於他邑,抄饒出穀,通貨無滯於闔境。査簿而充虛額,一郡之軍伍無闕,辦財而給各面,千繦之稧殖新設,惠以恤窮,殘民息肩。神於察隱,豪强斂手,三政畢擧,一境齊頌是如爲白有臥乎所,如此茂著之績,合有褒奬之擧,似當施以陞敍調用之典是白乎矣,係干恩賞,臣曹不敢擅便,上裁敎是白乎旀,監司閔致庠段,一省咸服其廉明,百爲悉歸於通鍊是如爲白有臥乎所,道臣體重,今姑勿論爲白乎旀,其餘前後守令·察訪等段,績乏優異,疵無顯著,竝只置之爲白乎旀,其外梱帥·中軍·虞候·營將·邊將等乙良,令兵曹,稟處,何如?啓依允。
義禁府啓目粘連,向前尹致賢亦,釐丁虛簿,矯結挾私,已是可駭,加下之結斂充報,營劃之無難取用,俱係非法兺除良,濫杖傷命,亦有當勘,以此明律,何如?啓依允。
又啓目粘連,向前鄭亨基亦,因訟納賂,賊贓橫懲,旣係非理,需米之加執取用,結剩之虛張移錄,尤涉可駭。法例所在,自當重勘,以此明律,何如?啓依允。又啓目粘連,向前李承渥亦,請囑相干,貨賄公行,諸條所論,已極駭然,訟債濫徵,尤是法外,以此明律,何如?啓依允。
又啓目粘連,向前韓弼敎,亦換錢之自下欺蔽,全未覺察,帑穀之因災停捧,有乖經法,至於無名勒捧,卽是非理,以此明律,何如?啓依允。
檢閱崔鳳九疏云云。省疏具悉。爾其勿辭救護。
戊辰十月二十八日巳時,上御麟趾堂。進講入侍時,知事李源命,參贊官南相善,侍讀官李泰翼,假注書李鳳德,記事官朴齊用·李元用,各持論語第□卷,以次進伏訖。
戊辰十月二十八日未時,上御麟趾堂。平安道淸南暗行御史入侍時,同副承旨南相善,假注書金禹鉉,記事官朴齊用·李元用,暗行御史李裕承,以次進伏訖。上曰,史官分左右。仍命暗行御史進前。上曰,無事往還乎?裕承曰,王靈攸曁,無事往還矣。上曰,別單見之,而別單之外,別無他弊乎?裕承曰,其餘些少之弊,道臣自當措處矣。上曰,農形,何如?裕承曰,海邑,或被海溢,峽邑,間有雹災而損傷,其他皆豐登矣。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
以檢閱朴定陽牌不進罷職傳旨,傳曰,只推。
傳曰,慶尙右道暗行御史入傳。
政院啓曰,左右史不可不備,檢閱朴定陽,旣有只推之命,卽爲牌招入直,何如?傳曰,允。
議政府啓曰,卽見黃海監司曺錫輿狀啓,則本道公都會,當爲設行,而第値歉歲,許多儒生之裹足遠赴,爲弊不些,待明秋合設事,請令廟堂稟旨分付矣。科試停退,殊必慰悅之道,多士之冒寒跋涉,亦不可念,待明春設行事,分付,何如?傳曰,允。
承文院啓曰,院吏文學官趙基憲有頉,代幼學金奎健差下,使之付軍職,冠帶常仕,何如?傳曰,允。
戶曹啓曰,今此冬至兼謝恩使行時,燕貿別單,改付標以入之意,敢啓。傳曰,知道。
兵曹啓目,觀此平安道淸北暗行御史徐經淳書啓,則幕嶺萬戶宋根柱段,自備百金之財,修繕軍器之具,似當加資之典。楸坡前權管趙泰夏段,捐薄廩而繕修軍械,操版鍤而改建鎭舍,似當施之兒馬賜給之典。竝只係干恩賞,臣曹不敢擅便,上裁是白乎旀,兵使李容象段,養威而坐鎭,棝外益重,施惠而尙廉,營中咸頌,合有褒奬之典,帥臣體重,今姑勿論。其餘中軍·虞候·邊將等,別無優績,亦乏顯著,竝只置之。奏御文字,何等審愼,而靑水萬戶時任崔斗南,而以前萬戶康孝問論列山羊會萬戶徐忠孝之忠字,以宅字書之,殊涉不審,當該御史徐經淳,從重推考,何如?啓依回啓施行爲良如敎。
兵曹啓目,觀此公忠右道暗行御史金元性書啓,則馬梁僉使金觀喜段,戰艦造成,雖云勞勤,防卒給代,胡取怨謗?難免不職,罷黜。其餘閫師·營將·中軍·虞候·邊將等,別無優績,亦乏顯疵,竝只置之,何如?啓依回啓施行爲良如敎。
義禁府啓曰,尹致賢·韓弼敎·李承渥·鄭亨基等,係是贓賄,流配,依法典,竝不付功議以入之意,敢啓。傳曰,知道。
義禁府啓目粘連,安邊前府使尹致賢矣本府議啓內,釐丁虛簿,矯結挾私,已是可駭,加下之結斂充報,營劃之無難取用,俱係非法兺除良,濫杖傷命,亦有當勘。以此照律,罪杖一百收贖,告身盡行追奪,流三千里定配,又永不敍用,私罪奉敎。依允。
又啓目粘連,竹山前府使鄭亨基矣本府議啓內,因訟納賂,賊贓橫懲,旣係非理,需米之加執取用,結剩之虛張移錄,尤涉可駭,法例所在,自當重勘。以此照律,罪杖一百收贖,告身盡行追奪,流三千里定配,私罪奉敎。依允。
又啓目粘連,端川前府使李承渥矣。請囑相干,貨賄公行,諸條所論,已極駭然,訟債濫徵,尤是法外。以此照律,罪杖一百收贖,告身盡行追奪,流三千里定配,私罪奉敎。依允。
又啓目粘連,信川前郡守韓弼敎矣本府議啓內,換錢之自下欺蔽,全未覓察,訪帑穀之因災停捧,有乖經法,而至於無名勒捧,卽是非理。以此照律,罪杖一百收贖,告身盡行追奪,流三千里定配,又五年禁錮,私罪奉敎。依允。
戊辰十月二十九日巳時,上御麟趾堂。進講,慶尙右道暗行御史同爲入侍時,同知事尹秉鼎,參贊官李源珪,檢討官李龍雨,假注書金禹鉉,記注官金泰煥,記事官李元用,各持論語第□卷,御史李容直,以次進伏訖。上曰,史官分左右。仍命暗行御史進前。上曰,無事往還乎?容直曰,王靈攸曁,無事往還矣。上曰,今將見書啓,而農形,果何如耶?容直曰,雨暘均適,可謂有年,惟昌原·金海·咸安等三邑,水波所及,頗有損傷,其餘擧皆豐登矣。上曰,沿路,亦何如乎?容直曰,臣所過之地,一是豐稔也。
上在景福宮。停常參·經筵。
藥房提調金炳喬,副提調金輔鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,大司憲,執義·掌令二員,持平二員未差,監察茶時之意,敢啓。傳曰,知道。
又啓曰,右副承旨鄭漢朝,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
備忘記,鍾城都護府事具明鉉,惠山僉使李尙權下直,各長弓一張,長箭一部,片箭一部,筒兒一箇賜給。
傳曰,禮房承旨馳詣宗廟·景慕宮,奉審摘奸以來。
以檢閱朴定陽牌不進罷職傳旨,傳曰,只推。
政院啓曰,左右史不可不備,檢閱朴定陽,旣有只推之命,卽爲牌招入直,何如?傳曰,允。
都摠府啓曰,副摠管李奎奭,以訓鍊都監中軍,今日諸將官射會監試事,晝仕出去之意,敢啓。傳曰,知道。
兵曹啓曰,各廳堂下武臣朔試射,臣曹有故,不得爲之之意,敢啓。傳曰,知道。
以右副承旨鄭漢朝牌不進罷職傳旨,傳曰,只推。
傳曰,明日出宮門路,以崇陽門爲之。
傳曰,發遣吏郞,諸執事淸齋與否,摘奸以來。
宗親府啓曰,明日卽天漢殿朔奉審日次,臣徹宇進詣擧行之意,敢啓。傳曰,知道。
禮曹啓曰,各陵園墓所今秋植木·播橡,依定式擧行後,株數·斗數,區別報來,故別單書入,而健陵·顯隆園植木,則本府留守已爲狀聞矣,敢啓。傳曰,知道。
刑曹啓曰,罪人徐宗相,成命之下,隱避不現,尤極痛惡,分付左右捕廳,刻期詗捉,待就囚擧行之意,敢啓。傳曰,知道。
義禁府啓曰,時囚罪人尹致賢·李承渥·韓弼敎等,杖一百流三千里定配,照律公事判付內,依允矣。尹致賢,杖一百收贖,慶尙道金海府流三千里定配,又永不敍用。韓弼敎,杖一百收贖,全羅道益山郡定配,又五年禁錮。李承渥,杖一百收贖,平安道肅川府流三千里定配,而以議啓內辭意,依例發遣府書吏·羅將,押送于各其配所,何如?傳曰,允。
又啓曰,時囚罪人鄭亨基,杖一百流三千里定配,照律公事判付內,依允矣。鄭亨基,當定配所以入,而卽接其戶奴呈狀,則以爲,其上典父年七十四,無兄弟獨身,依法典許贖爲辭矣。取考律文,則大明律存留養親條有曰,凡父母老疾應,侍無以次成丁者,若犯徒流,止杖一百,餘罪收贖。鄭亨基,流三千里定配,以其父年七十四無兄弟獨身,依律文收贖,只告身盡行追奪,放送,何如?傳曰,允。
又啓曰,扶餘縣監成載瑨,禮山前縣監金炳憲,昌城前府使權聖根,熙川前郡守洪鍾勳,博川前郡守李應洙,渭原前郡守林象鉉,碧潼前郡守金箕弘,魚川前察訪鮮于昇等,拿問處之事,傳旨,啓下矣。成載瑨,時在任所,金炳憲,以溫陽郡守,時在任所,洪鍾勳,下去公忠道定山地,林象鉉,下去洪州地,金基弘,下去京畿砥平地,權聖根,下去水原地,鮮于昇,下去平安道定州地云。依例發遣府書吏·羅將拿來,李應洙,以大邱營將,時在任所,依例發遣府書吏,交代後拿來,何如?傳曰,待待命拿囚。
承文院啓曰,會寧交易事,禮部咨文出來矣。回啓,依例撰出,付撥下送灣府,傳給鳳城將處,以爲轉致北京之地,何如?傳曰,允。
又啓曰,院吏文學官金奎鍵有頉,代前製述官洪一燮差下,製述官黃猷淵,還差吏文學官,何如?傳曰,允。
以檢閱朴定陽牌不進罷職傳旨,傳曰,只推。
吏曹啓目粘連,觀此平安道暗行御史李裕承書啓,則永柔前縣令洪元鍾段,繡啓旣請令攸司稟處,更無可論是白遣,寧遠郡守朴仁泰段,政令因循,吏緣爲奸,聽斷漫漶,民不願訟,蕩還後白徵色落,前日之所蠲減,而依舊徵捧,民怨狼藉。今春官錢換來也,民錢則初無收,只以廩捧五百八十兩,上送換來,竟致惠不下究是如爲白有臥乎所,罷黜爲白乎旀,平安前庶尹申泰鼎段,奸傔猾鄕,左右壅蔽,詞訟則非囑不成,刑政則惟賄是視,羅織成罪,抑勒捧賂。及座首差任錢合爲九千二百五十兩,本府風憲差任錢八百兩,三次改易,所捧錢二千四百兩是白遣,邑私排歲入錢前後等之公用,自有不據,而乙丑條三千九百五十六兩八戔,丙寅條三千三十兩八錢,竟無歸屬是如爲白有臥乎所,令該府拿問處之爲白乎旀,平壤庶尹金善根段,以端雅廉介之操,行綜明管校之政,訟庭如水,窮蔀皆春,軍械捐廩,計以數千餘繦,戶米減價,惠遍三千二防,結價之捧納,每自親檢,吏奸莫售於擇錢,市貿之入用,定以時價,民情咸頌於厚償是如爲白乎旀,安州牧使鄭憲朝段,本以廉澹謹厚,濟以公平達鍊,三載茂績,百蔽蘇完。頃當更張之餘,邑加下爲四千餘兩,而先出一千兩廩俸,再捐二百石需米,竟至充補,千餘財之自備修械,邊府之軍容改觀,二百金之殖利付洞,沿江之民居安甚,籍戶之五升米減捧,災民之數百繦恤助,厥數不少,爲惠實多是如爲白有臥乎所,似此優異之績,合有激動之擧,似當竝施陞敍調用之典是白乎矣,係干恩典,臣曹不敢擅便,上裁敎是白乎旀,監司朴珪壽段,威望著於一魯,文學特其餘事,掃蕩洋醜,關防有鎭安之功,慰恤漂頹,蔀屋無顚連之歎,氷蘗益淸,譽同范滂之治,棠蔭永庇,喜副寇君之借是如爲白有臥乎所,道臣體重,今姑勿論爲白乎旀,其餘前後守令·察訪等段,別無顯著之績,今姑置之爲白乎旀,其餘梱帥·中軍·虞候·邊將等乙良,令兵曹,稟處,何如?啓依允。
又啓目粘連,觀此慶尙右道暗行御史李容直書啓,則宜寧前縣監徐有英,安義前縣監李信翼等段,繡啓令攸司稟處,更無可論是白遣,昆陽郡守閔榮夏段,吏習多譎,鄕俗且奸,減詳米五百石,經年不分,沙工收逋受欺,吏鄕徵族,遍於楚越,怨聲溢於隣境是如爲白乎旀,金山郡守柳致潤段,持身妄率,太多務實之政,臨事沽譽,可惜塗抹之治是如爲白乎旀,高靈縣監朴齊文段,疎察吏奸,還政紊亂,移設市場,衆怨狼藉是如爲白乎旀,自如察訪任奎常段,憑托營飭,而南驛十六口郵卒之加頉,掩匿關文,而官需千二百葉錢之必捧,政行法外,事多僨誤是如爲白有臥乎所,上項三邑守令·一驛察訪,竝只罷黜爲白乎旀,金泉察訪鄭壽龍段,一念徒在於利竇,衆務自滯於營私,貪虐之政,遠近狼藉,其罪狀,令攸司稟處亦爲白臥乎所,爲先罷黜爲白乎旀,星州牧使南羲重段,老鍊之治,已有聲績,廉明之政,自多矯捄。還耗捄弊,軍器備補,饑民之恤給,山城之預築,而五載居官,俱祛百瘼,多處施惠,已過半萬是如爲白乎旀,居昌府使趙雲兢段,恢刃之手,已驗聲績,矜莊之威,多施措劃。捐廩二百石穀,縮虛留之還,減給三百兩錢,示廉需米之價。饒穀之排市,恩懷赤子,僵尸之恤埋,惠及白骨是如乎旀,河東府使鄭根源段,律己極儉,猾胥自戰,擇任必愼,弊魁莫售。捐二百兩而修庠舍,儒化復興,助七百兩而繕戎械,軍容一新是如爲白乎旀,巨濟府使李奎璿段,聽訟則明斷如流,處事則堅確有守,水操時軍兵服色之自備,已係實績,犒饋地糧米百石之替當,亦出慈惠是如爲白有臥乎所,如此茂著之績,合有褒賞之擧。南羲元段,似當施以熟馬賜給之典,趙雲兢段,似當施以陞敍調用之典,鄭根源·李奎璿段,似當竝施兒馬賜給之典是白乎矣,竝只係干恩典,臣曹不敢擅便,上裁敎是白乎旀,監司吳取善段,節麾旬宣,威儀整肅,全省以之畏憚,列邑莫敢懈弛是如爲白有臥乎所,道臣體重,今姑勿論爲白乎旀,其餘守令·察訪等段,績乏優異,疵無顯著,竝只置之爲白乎旀,其外統制使·梱帥·中軍·虞候·營將·邊將等乙良,令兵曹,稟處,何如?啓依允。
戊辰十月三十日巳時,上御麟〈趾〉堂。進講入侍時,講官朴承輝,參贊官南相善,侍讀官李泰翼,假注書李鳳德,記注官白時範,記事官李元用,各持論語第七卷,以次進伏訖。上曰,史官分左右。上誦前受音一遍訖,仍開卷。承輝讀自子謂伯魚,止道聽而塗說,仍奏釋義訖。上命授書算于承輝,上讀新受音十遍訖。承輝還納書算,上曰,上章言詩,可以興觀群怨之義,又以周·召南勸伯魚詩之好如此也。承輝曰,三百篇,無非勸戒諷誦,而周·召南,尤爲風化之本,修身齊家,皆本於是。苟不學此,如正墻面,此卽尙書所云不學墻面之義。鯉之過庭,曾以詩禮訓誨,今又以此敎之耳。鯉之字伯魚,蓋鯉之生也,魯君適賜鯉魚,夫子榮君之賜,而名與字,取義於此也。上曰,禮云禮云,非玉帛之謂也,樂云樂云,非鐘鼓之謂也歟?承輝曰,玉帛,禮之幣也,鐘鼓,樂之聲也。此皆儀文之末,非禮樂之本也。禮之本在敬,樂之本在和,故夫子之意如是耳。上曰,道聽而塗說,則棄其德耶?承輝曰,道而聽,卽又塗而說,則奚以蓄其德乎?輕浮淺露,不能含蓄,所以自棄其德也。此上章,言小人穿窬之盜,次言鄕原德之賊,次言德之棄,其下又言鄙夫之事。三四章,似有次序,而鄕原,一轉而爲鄙夫矣。日記廳堂上金春熙郞廳趙秉健·金敬圭
上在景福宮,停常參·經筵。
親傳香祝入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
政院啓曰,明日望闕禮習儀相値,視事,頉稟之意,敢啓。傳曰,知道。
又啓曰,來初五日,朝參日次矣,敢稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,左右史不可不備,檢閱崔鳳九,由限已過,卽爲牌招入直,何如?傳曰,允。
以檢閱朴定陽牌不進罷職傅旨,傳曰,只推。
吏曹啓曰,卽接司僕寺牒報,則以爲明日景慕宮冬享大祭親傳香時,本寺正例爲進輿差備,而正韓喆愚有身病,不得進參云。改差,其代,口傳備擬以入之意,敢啓。傳曰,知道。
吏曹口傳政事,以金奎弘爲司僕寺正。
傳曰,侍衛軍兵,毛具從便。
傳曰,禮房承旨馳詣景慕宮,奉審摘奸以來。
傳曰,公忠左道暗行御史入侍。
傳曰,政官牌招開政。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱。雖非啓請邑,限都政前,以限滿守令,勿拘純望,通瀜備〈擬〉,以爲次次遷轉之地,而雖値口傳政事之時,亦爲一體擧行,便成近例。今亦依此爲之,何如?傳曰,允。
兵曹啓曰,每當儲窠之月,虛司果,不得循例區處,而在前積滯之時,有勿拘擬入之意,今亦依此擧行,何如?傳曰,允。
又啓曰,內禁將吳夏泳,身病猝重,勢難察任,改差,何如?傳曰,允。
以吏曹參議鄭順朝牌不進罷職傳旨,傳曰,只推。
有政。吏批,行判書金炳喬進,參判李裕膺,參議鄭順朝竝牌招不進。
吏批啓曰,渭原郡守,今當差出,而本郡以邊上重地,不可不擇差,同道有聲績守令,竝擬,何如?傳曰,允。
以申應朝爲大司憲,權永夏爲大司諫,趙秉肅爲執義,金顯龜爲司諫,金善柱·洪時衡爲掌令,鄭在晉·奇陽衍爲持平,李奎白爲獻納,李鉉定·李友會爲正言,李承輔爲知義禁,尹庚鎭爲金山郡守,張斗表爲昆陽郡守,梁柱星爲渭原郡守,金鳳求爲寧遠郡守,李廷器爲恩津縣監,朴氣會爲定山縣監,朴寅羲爲扶餘縣監,李秀謙爲高靈縣監,金東三爲博川郡守,李悳初爲金溝縣令,李敏性爲鎭岑縣監,故吏參朴成陽贈吏判例兼,忠節卓異贈職事承傳。
兵批,判書金壽鉉進。
啓曰,順天營將·大丘營將,今將差出,而擬望之人乏少,未準朔禁軍將,竝擬,何如?傳曰,允。以李鳳億爲宣傳官,閔大鎬爲內禁將,成友根·李在珪·李應燁·王之賢爲五衛將,李容直爲曹司五衛將,趙學奎爲宣傳官,具春熙爲全羅右水使,李章烈爲順天營將,李昌淵爲大丘營將,鄭源爲吾義浦僉使,僉知三單林秉周·王殷疇·任龍模,五衛將加設單姜載榮單付事承傳,副司猛朴濩彬·姜藼·李允夏·李俊燾·趙基憲·金奎健。再政。以趙儀顯爲內禁將,柳衡魯爲兼司僕將,魚相愚爲右捕從,同知單李應燁,僉知單成友根·李在珪。三政。以柳冀天爲都摠經歷,鄭沅基爲訓鍊僉正,李敎述爲訓鍊都監把摠,同知單王之賢。四政。以李熙晟爲訓鍊僉正,李奎鳳爲都摠都事,成宗鎬爲訓鍊判官,李章遠爲部將,同知單姜載榮,副司勇卞心淵·申用雨。五政。以尹㙉爲訓鍊判官。六政。以柳冀東爲訓鍊主簿,副司猛洪一燮。七政。以李熙春爲守門將。
奎章閣啓曰,景慕宮·望廟樓,今朔秦審,無頉之意,敢啓。傳曰,知道。
宗親府啓曰,璿派冠童錄名成冊,修正以入,而舊件請出之意,敢啓。傳曰,知道。
義禁府啓曰,平安道北淸暗行御史徐經淳書啓內,定州前牧使李京鎬在任時,冊客不得其人,一邑擅制,加下貸取,亦是冊客之作傭,實非本倅之所知,怨讟尙今喧聒,其時冊客安洵之罪,令攸司拿問嚴勘事,啓下矣。安洵,今方待命,拿囚之意,敢啓。傳曰,知道。
又啓曰,因公忠右道暗行御史金元性啓吏曹回啓內,舒川前郡守金聲豹,繡啓旣請令攸司稟處事,啓下矣。金聲豹,今方待命,拿囚之意,敢啓。傳曰,知道。
又啓曰,平壤庶尹申泰鼎拿問處之事,傳旨,啓下矣。申泰鼎,下去京畿楊州地云,依例發遣府羅將,拿來,何如?傳曰,待待命拿囚。
政院啓曰,卽者檢閱朴定陽,謂有館規,陳疏經出,原疏纔已退却矣。所當直捧禁推傳旨,而此與無端經出有異,推考警責,仍卽牌招入直,何如?傳曰,允。
又啓曰,明日冬至望闕禮習儀及拜表時,兩司無進參之員,除在外外,未肅拜人員,竝待開門牌招,何如?傳曰,允。
以檢閱崔鳳九牌不進罷職傳旨,傳曰,只推。
假注書金禹鉉書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟主山及案山植木處看審,則松橡茂密,由靑鶴亭至舊失火處,曲曲看審,則長松簇立,稚林叢密,新植之木,經歲漸茂,自冷井洞至栗峴,則松林茂盛。仍詣南壇奉審,則壇門墻,竝無壞缺處,而主山·案山,樹木甚盛,自文峴至梨泰峴後麓·水閣峴,則土性瘠确,稚松之着根浮薄,年久不繁,至馬石橋則松橡蒙翳,而間有風仆之木。仍詣漢江壇看審,則亦爲無頉,自雁峰伏兵峴,轉至斗湖,看審司寒壇,則紅箭門及壇,姑爲無頉,自無學峰所經外山諸處,曲曲看審,則無斫痕之意,敢啓。答曰,知道。
兵曹啓目,觀此平安道淸南暗行御史李裕承書啓,則兵使李容象段,凡諸捄弊,洽爲數十其條,前後損廩,已過三萬餘財,軍民相慶,行路亦頌,政蹟之茂著,已登於淸北繡啓,而今此書啓中,治聲又如是藹蔚,極爲嘉尙。制梱事體,與守令邊將有異,置之。其餘中軍·虞候·邊將等,別無優異,亦無顯疪,竝只置之,何如?啓,依允。
戊辰十一月初一日辰時,上詣勤政殿月臺。景慕宮冬享大祭香祝親傳入侍時,行都承旨金輔鉉,左承旨李源珪,右承旨李應辰,左副承旨朴承儒,右副承旨鄭漢朝,同副承旨南相善,假注書金禹鉉,記事官朴定陽·李元用,檢校待敎鄭範朝,玉堂缺,以次侍立。時至,通禮跪啓請外辦。上具翼善冠·袞龍袍,乘輿出永化門。藥房提調金炳喬,副提調金輔鉉進前問候訖。由崇陽門·勤政門,詣勤政殿月臺,通禮跪啓請降輿。上降輿,就褥位南向立。引儀引獻官完平君昇應,陞詣褥位之左。香室官員奉香祝,跪授承旨,承旨東向跪進。上受之,以授昇應。昇應跪受訖。通禮導上降詣秪送位。昇應奉香祝,由正路出。通禮跪啓請鞠躬。上鞠躬。香祝過後,通禮跪啓請平身。上平身,入小次。少頃,通禮跪啓請出次。上出乘輿,由勤政門,入崇陽門。承旨請出標信解嚴。上還內,諸臣以次退出。
戊辰十一月初一日巳時,上御麟趾堂。進講入侍時,同知事趙基應,參贊官朴承儒,侍讀官李泰翼,假注書李鳳德,記事官朴定陽·李元用,各持論語第□卷,以次進伏訖。
戊辰十一月初一日未時,上御麟趾堂。公忠左道暗行御史入侍時,同副承旨南相善,假注書李鳳德,記事官朴定陽·李元用,御史韓敬源,以次進伏訖。上曰,史官分左右。仍命暗行御史進前。上曰,無事往還乎?敬源曰,王靈攸曁,無事往還矣。上曰,書啓見之,而其外更無他弊乎?敬源曰,別無時之大弊矣。上曰,農形,何如耶?敬源曰,均是豐登矣。上曰,道路農形,亦何如耶?敬源曰,所經處一是豐穰矣。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,臣相善,今日冬至望闕禮習儀進去,下直之意,敢啓。傳曰,知道。
又啓曰,今日冬至望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
以檢閱朴定陽·崔鳳九牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九,旣有只推之命,竝卽牌招,推移入直,何如?傳曰,允。
傳曰,三使臣入侍。
政院啓曰,行都承旨金輔鉉,左承旨李源珪不爲仕進,右承旨李應辰,右副承旨鄭漢朝式暇,同副承旨南相善習儀進,院中只有臣一人,伴直無人,同副承旨,卽爲牌招,何如?傳曰,允。
又啓曰,大司憲申應朝,執義趙秉肅,掌令金善柱·洪時衡,持平奇陽衍牌不進,鄭在晉在外,監察茶時之意,敢啓。傳曰,知道。
以執義趙秉肅,掌令金善柱·洪時衡,持平奇陽衍牌不進罷職傳旨,傳曰,只推。
戶曹啓曰,軍資判官鄭稷容,今已報瓜,而本監事務方殷,難付生手,仍任,何如?傳曰,允。
承文院啓曰,有司堂上金有淵,今已出疆矣。其代,禮曹判書李豐翼差下,使之察任,何如?傳曰,允。
兵曹啓目,觀此慶尙右道暗行御史李容直書啓,則天城萬戶鄭基參段,不勤供職,戍卒多懈,罪著溺職,罷黜。彌助項僉使池弘寬段,饋糧之自當,藥丸之添補,六百金捐救民饑,五十件備補衣廢,極爲嘉尙,似當施以加資之典,係干恩賞,臣曹不敢擅便,上裁。其餘統制·兵使·營將·中軍·虞候·邊將等,無優績,亦乏顯疪,竝只置之。奏御文字,何等審愼,而平山浦萬戶宋桂默之桂字,以柱字書之,殊涉不審,當該御史李容直,推考,何如?啓依回啓施行爲良如敎。
戊辰十一月初二日巳時,上御麟趾堂。進講,三使臣同爲入侍時,講官趙性敎,參贊官朴承儒,檢討官權命菊,假注書金禹鉉,記注官方孝隣,記事官李元用,各持論語第七卷,以次進伏,謝恩冬至正使金有淵,副使南廷順,書狀官趙秉鎬,以次進伏訖。上曰,史官分左右。仍命三使臣進前。有淵等進伏。上曰,寒節遠程,無事往還也。彼地事情,自當探知,而聞近日賊匪肆行云,尤加採探也。有淵曰,臣等才識譾劣,猥膺專對之任,未知何以竣事,心常憧憧,又承此敎,尤不勝悚懍矣。上曰,賊匪事,必須細探以來也。有淵曰,謹當悉心奉敎矣。上曰,書狀追後見差,凡百何以爲之耶?秉鎬曰,王事有限,諸具自然準備矣。上命內侍,賜貂帽·臘藥·扇子等物于承儒。承儒以次傳授于三使臣,有淵等以次祇受訖。上命三使臣先退。上誦前受音一遍訖,仍開卷。性敎讀自子曰予欲無言,止期可已矣,仍奏釋義訖。上命授書算于性敎,上讀新受音十遍訖。性敎還納書算。上曰,孺悲意必得罪於夫子故也。性敎曰,註解亦以謂必有得罪,故辭以疾不見,而又使知其非疾,以警敎之。蓋夫子之於孺悲,不見者義也,不絶者仁也。是知聖人愛人之心,終無已也。上曰,夫子旣辭以疾,取瑟而歌,使知其非疾,則孺悲亦豈無警省之心乎?性敎曰,然矣。夫子托疾不見者,欲孺悲自省其見絶之由而惕然悔悟也,敎之之意深切矣。上曰,宰我遊於聖門,而有此短喪之問,觀其氣質,可謂最下者也。性敎〈曰〉子生三年,免於父母之懷,三年之喪,天下之大經也。是時俗多短喪,宰我未免習於流俗,遽以短喪設問,夫子所以重言而深責之,亦爲後世之所譏議者也。上〈曰〉,服喪三年,則合於禮制也,何謂之禮壞樂崩乎?性敎曰,上敎切當矣。禮樂亦本於孝悌,短喪者,忘其本也。復何汲汲於玉帛鍾鼓之間,而患其崩壞乎?宰我之失,於是尤甚矣。仍奏曰,夫子之於學者,各因才而篤之,特發予欲無言者,豈眞欲無言哉?論語中一言一句,無非誨人淳淳,而當時學者,果有未能盡曉,不以實行法聖人,徒言語觀聖人。子貢,尤以言語稱者也,故發此以警之,欲其默識潛通,而子貢終未喩意,以爲眞欲無言,恐其無所述焉,故以天道不言,重加提誨。聖人之於天,一而已,天理流行之實,聖人體道之妙,不待言而後著明者也。有言者,不得已爲學者發之,則學者惟當師聖言,以爲踐履之工,而苟或徒尙言語,不務乎體察之則,鮮不流於多言少實之科。是其爲戒於學者,尤切矣。且夫子敎人,隨其器質之高下,若顔子則便默識,不當示以無言。下於子貢者,將因言而求道,亦不當示以無言,惟子貢而後,特以無言警之。聖人之敎亦多術,於此可見矣。命菊曰,三年之喪,子生三年,始免於父母之懷者,自天子達于庶人,通行之禮也。賢者不得過,不肖者不得不及,而宰我之問,非不知短喪爲薄,卽其有疑於禮樂壞崩,不敢自隱而直告,或謂之聖門氣像,然而夫子斥而非之,後人之論,亦目之以不仁矣。承儒曰,講官儒臣,備陳無餘,臣無容更達矣,上掩卷,仍命史官就座。又命退,諸臣以次退出。
上在景福宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信,傳曰,知道。
政院啓曰,明日常參·經筵,取稟。傳曰,停。
又啓曰,大司憲申應朝,執義趙秉肅,掌令金善柱·洪時衡,持平奇陽衍未肅拜,鄭在晉在外,監察茶時之意,敢啓。傳曰,知道。
又啓曰,左副承旨鄭漢朝,今日不爲仕進,卽爲牌招,何如?傳曰,允。
以同副承旨南相善牌不進罷職傳旨,傳曰,只推。
以檢閱朴定陽·崔鳳九牌不進罷職傳旨,傳曰,只推。
傳曰,中官金在九罷職。
上號都監啓曰,玉冊文·玉寶文,書出眞·諺各一件,謹此封入之意,敢啓。傳曰,知道。
兵曹啓曰,今番京畿啓本中,閒良李興健,亦當都試例,以直赴會試,稟處,而回啓時,不審遺漏,原啓目中,改付標以入之意,敢啓。傳曰,知道。
義禁府啓曰,因平安道淸南暗行御史李裕承書啓吏曹回啓內,永康前縣令洪元鍾,繡啓旣請令攸司稟處,更無可論爲辭矣。洪元鍾,今方待命,拿囚之意,敢啓。傳曰,知道。
刑曹啓曰,卽接公忠監司閔致庠文移,則丹陽郡徒二年半定配罪人潘性卜,限滿云矣。取考曹上配案,則性卜,以僞造關防印記隨從罪,丙寅五月到配,今已限滿的實。依法典放送後,徒流案頉下事,分付道臣之意,敢啓。傳曰,知道。
吏曹啓目粘連,觀此公忠左道暗行御史韓敬源書啓,則文義前縣令沈宜薰段,繡啓旣請令攸司稟處,更無可論是白遣,丹陽郡守李裕憲段,邑用不繼,則賣鄕縱諉於救急,軍額有闕,則排戶莫察於售奸,訟判翻覆,檢場淆雜是如爲白乎旀,堤川縣監洪鍾觀段,偏聽爲容奸之階,猾校從以肆悖,獄之貨徵無名之贖,平民無所訴冤,詳定之關久淹,蓋要糴糴之取剩,公私之錢竝奪,遂至市廛之無人是如爲白有臥乎所,上項兩邑守令,竝只罷黜爲白乎旀,淸風前府使尹宗儀段,公納之換弄興販,饒戶之受害稱冤,惟其猾吏之無憚,蓋因君子之可欺是如爲白乎旀,新昌縣監崔升顯段,志氣未免衰邁,事務自多昏錯是如爲白乎旀,平澤縣監李晩應段,初年自多生澁,庶務或致愆滯是如爲白乎旀,永同縣監朴升壽段,弊局矯捄,誠難着手,檢糴査簽,宜勉綜核是如爲白乎旀,燕岐縣監趙秉益段,宿逋雖勤於剔簿,饒戶見害,罪囚或諉於懲頑,瑣謗自招是如爲白有臥乎所,上項五邑前後守令,竝只推考爲白乎旀,忠州牧使趙秉老段,屢典剸理,夙著聲績,三千金之修繕軍器,二千兩之充納番木,隱逋之近四千兩査括,吏奸莫售,私鑄之滿五千收納,民情亦孚,一心尙廉,萬口齊頌是如爲白有臥乎所,似此茂績,宜施褒賞,從當施以熟馬賜給之典是如爲白乎所,天安郡守吳達善段,市斗改而結價減,倉斛平而糴費省,軍器之損廩修繕,籍紙之罷矯弊,無非紀之績是如爲白乎旀,報恩郡守趙東淳段,社還則隨結分排,洞布則捐廩充補,燒戶優恤,武備之繕修,斯皆眞實上做去是如爲白乎旀,西原縣監南廷隺段,束濕尙嚴,另杜防結之奸,捄弊惟勤,每施捐廩之惠,糴穀精捧,石減三年,錢貨通行,物不貳價是如爲白乎旀,鎭川前縣監李秉奭段,居官二十餘朔,邑務就緖,捐廩一千一百兩,軍器有備是如爲白乎旀,全義前前縣監李濟元段,倉役之給雇運材,軍械之捐廩助費,麥荒賑貸,輿頌尙在是如爲白乎旀,靑山縣監金啓鎭段,括遊戶而均洞布之徵,民蒙實惠,勸織木而充砲布之納,吏免公逋是如爲白乎旀,平澤前縣監宋泰鎭段,需米之代給災結,每石爲二斗五升,家貲之捐恤窮民,各項竝三千餘金是如爲白乎旀,黃澗縣監沈英慶段,錢弊貿遷,而說令甲之嚴,社穀創設而質來頭之利,貢納必趁,月當文治,先自旬課是如爲白乎旀,陰城縣監楚徵明段,衙廨重修,捐廩旣多,社窖新設,助力有方是如爲白乎旀,稷山縣監姜駿秀段,遊刃自恢,關節不通,奸吏之舞弄莫售,面給社錢,殘廩之捐補旣多,精繕軍器是如爲白乎旀,永春縣監朴奎東段,徵顩不及於閭閻,催斜無煩於吏隷,衙廨修繕,殆上千金是如爲白乎旀,成歡察訪金炳洙段,勤於攻駒,孔路無絶站之患,勇於捐廩,殘驛有復蘇之望是如爲白有臥乎所,上項十一邑前後守令及一驛察訪,從當竝施陞敍調用之典是白乎矣,竝只係干恩典,臣曹不敢擅便,上裁是白乎旀,監司閔致庠段,務擊大綱,必籌遠圖,百爲就緖,一省寧謐是如爲白有臥乎所,道臣體重,今姑勿論爲白乎旀,其餘前後守令·察訪等段,績乏優異,疪無顯著,竝只置之爲白乎旀,其外梱帥·虞候·營將等乙〈良〉,竝令兵曹,稟處,何如?啓依允。
戶曹參判南廷順疏云云。答曰,省疏具悉。所請依施。
戊辰十一月初三日巳時,上御麟趾堂。進講入侍時,同知事李會英,參贊官朴承儒,侍讀官趙秉稷,假注書李鳳德,記注官金泰煥,記事官李元用,各持論語第□卷,以次進伏訖。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,大司憲申應朝,執義趙秉肅,掌令金善柱·洪時衡,持平奇陽衍未肅拜,鄭在晉在外,監察茶時之意,敢啓。傳曰,知道。
又啓曰,同副承旨南相善,今日不爲仕進,卽爲牌招,何如?傳曰,允。
兵曹口傅政事,護軍南廷順。
都摠府啓曰,副摠管梁憲洙,以禁衛營中軍,今日諸將官射會監試事,晝仕出去之意,敢啓。傳曰,知道。
以同副承旨南相善牌不進罷職傳旨,傳曰,只推。
議政府啓曰,卽見咸鏡監司李興敏狀啓,則富寧府湖津及連津漂到大國人二名,問情則俱是琿春人,而船隻一是完固,一是破傷,渠願同船還歸,請令廟堂稟旨分付矣。同歸一船,事旣便好,而依願許施,亦是柔遠之意也。衣袴供饋與護送等節,使之着意擧行,漂破船材,彼人所見處燒火事,分付,何如?傳曰,允。
又啓曰,萊府鄕接慰官,例以道內文堂下守令差送,而梁山,卽其最近邑也。以此元定,實合兩便,待日後有窠,文臣差遣之意,分付銓曹,使之永爲定式,何如?傳曰,允。
義禁府啓曰,因慶尙道暗行御史李容直書啓吏曹回啓內,宜寧前縣監徐有英,安義前縣監李德翼,金川察訪鄭壽龍,繡啓旣請令攸司稟處,更無可論爲辭矣。李德翼,下去京畿果川地,徐有英,下去水原地,鄭壽龍,時在任所云,依例發遣府羅將,竝拿來,何如?傳曰,待待命拿囚。
吏曹啓曰,今此冬至祭祭官,依近例,刑官司甕院官員年六十以上人,通瀜塡差,而其中時無職名人,令該曹口傳付軍職,何如?傳曰,允。
又啓曰,今此冬至祭祭官,當爲磨鍊,而玉堂乏少,時任玉堂塡差以入之意,敢啓。傳曰,知道。
御營廳啓曰,本廳軍色從事官李纘夏,身病甚重,勢難察任,改差,何如?傳曰,允。
兵曹啓目粘連,觀此公忠左道暗行御史韓敬源書啓,則忠州營將金東奭段,譏捕截嚴,邪類庶無遺育,邑鎭相孚,校卒不得橫侵。西原營將李敎一段,夙抱有爲之才,尙懷不卑之志,痛戢校卒橫肆之習,遂絶村里穿窬之警。前兵虞候金煥鑑段,捐廩況四百兩備補,城堞改觀,捧倉糴三千石平量,軍民興頌,佩竹之日,不以一毫自私,遞瓜之時,遂至千里無糧。上項兩鎭將之或譏捕嚴截,邪類無遺,或痛戢橫肆,遂絶穿窬,虞候之捐廩四百兩之修補,捧糴三千石之平量,不以一毫自私,遂至遞改無糧,俱極嘉尙,似當施以兒馬賜給之典,係干恩賞,不敢擅便,上裁敎是白乎旀,其餘虞候等,別無優績,亦無顯疪,竝只置之,何如?啓依回啓施行爲良如敎。
義禁府啓目,永柔前縣令洪元鍾原情云云。問目內辭緣,泛稱遲晩,刑推得情,何如?啓,除刑推議處爲良如敎。
又啓自,利原前縣監南文翼原情云云。問目內辭緣,泛稱遲晩,刑推得情,何如?啓,除刑推議處爲良如敎。
又啓目,江陵前府使趙命夏原情云云。問目內辭緣,泛稱遲晩,刑推得情,何如?啓,除刑推議處爲良如敎。
又啓目,舒川前郡守金聲豹原情云云。問目辭緣,泛稱遲晩,刑推得情,何如?啓,除刑推議處爲良如敎。
又啓目,定州前冊客安洵原情云云。問目內辭緣,泛稱遲晩,刑推得情,何如?啓,除刑推議處爲良如敎。
又啓目,平壤庶尹申泰鼎原情云云。傳旨內辭緣,泛稱遲晩,刑推得淸,何如?啓,除刑推議處爲良如敎。
又啓目,碧潼前郡守金箕弘原情云云。傅旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
又啓目,昌城前府使權聖根原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
戊辰十一月初四日巳時,上御麟趾堂。進講入侍時,講官金世均,參贊官鄭漢朝,檢討官權命菊,假注書金禹鉉,記事官崔鳳九·李元用,以次進伏訖。上曰,史官分左右。上誦前受音一遍訖,仍開卷。世均讀自子路曰君子亦有尙勇乎,止其終也已,仍奏釋義訖。上命授書算于世均,上讀新受音十遍訖。世均還納書算。上曰,夫子於子路尙勇之問,不曰仁曰賢,而必以義答之者,何也?世均曰,仁是萬善之首也,賢是有德者之統稱也。至於義,卽事理之所當者,勇,宣裁度事理,以適於義行之也。苟或無所忖度,直情徑行,君子而爲亂,小人而爲盜,故勇不得不尙義,而智·仁·勇三者,爲達德也。蓋子路之失,在好勇,故夫子之訓如此。胡氏云,子路初見孔子時問答者,似是矣。若學進之後,宜無是問也。上曰,何必以不孫爲勇,以訐而爲直耶?世均曰,加人無禮,雖近於勇,而其實則不孫也。發人陰私,似若乎直,而其實則訐也。子貢之病在方人,故夫子之答如是。夫子之所惡,戒人也,子貢之所惡,自警也。惡稱人之惡者,卽樂道人善之意也,惡下流而訕上者,卽在下位而不援上之意也。至於惡勇·惡果敢二節,且近於子路,先儒以爲子路·子貢同侍問答云者,亦似然矣。女子小人,近之則不孫,遠之則怨者,乃治家治國最要之言也。易之遯曰,君子以遠小人,不惡以嚴。朱子曰,狎昵惡少,久必受其誣。卽此章之旨,而苟果莊而莅之,愛而畜之,宜無此患,是君子所當銘着于心者也。四十而見惡,其終也已,必以四十爲言者,人年四十,乃成德之時,而若過此,則神精日衰,有退無進,故於此見惡,則其人不足觀也。此與四十五十無聞,其餘不足畏之語,略相同焉,勉人及時,遷善改過之意也。又奏曰,勇有適義之勇,有血氣之勇。審察其適於義,而斷而行之者,可用之勇也。若徒憑血氣,以爭鬪爲能者,是不可用之勇也。上曰,上篇三戒,戒之在鬪者是也。血氣之勇,將焉用之哉?世均曰,聖敎至當矣。血氣之勇,不足以爲勇也。又奏曰,今日所講,自止稍多矣。伏想此月之內,畢講論語矣。上曰,予意固欲於此月內畢講,而又有諸講官之言而然矣。世均曰,來月慶禮在邇,聖心尤將畢講於今月,輿情益不勝慶祝欽仰之至矣。上曰,此冊似可此月內畢講矣。世均曰,誠然矣。
上在景福宮。停常參·經筵。
藥房提調金炳喬,副提調金輔鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲申應朝,執義趙秉肅,掌令金善柱·洪時衡,持平奇陽衍未肅拜,鄭在晉在外,監察茶時之意,敢啓。傳曰,知道。
又啓曰,同副承旨南相善,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
又啓曰,卽者吏曹郞廳來言,昆陽郡守張斗表,寧遠郡守金鳳求,博川郡守金東三,恩津縣監李廷器,鎭岑縣監李敏性,當爲署經,而兩司不備,不得署經云。除在外外,未肅拜人員,竝卽牌招,何如?傳曰,允。
傳曰,政官牌招開攻。
傳曰,未下直守令,竝令不日下送。
傳曰,吏曹參判有闕之代,前望入之。
以同副承旨南相善牌不進罷職傳旨,傳曰,只推。
以執義趙秉肅,掌令金善柱牌不進罷職傳旨,傳曰,只推。
政院啓曰,傳香,禮房承旨,當爲齋宿,右承旨李應辰,所當牌招,而拘於廳規,不得請牌,何以爲之?敢稟。傳曰,牌招。
弘文館啓曰,應敎趙定熙,副應校金裕行,校理李泰翼,竝卽牌招,推移入直,何如?傳曰,允。
兵曹啓曰,僉知權基憲,五衛將成友根·李在珪·李應燁·王之賢,俱以身病,呈狀乞遞,新除授全羅右水使具春熙,素患痰癖之症,萬無赴任之望云,竝改差,何如?傳曰,允。
以吏曹參議鄭順朝牌不進罷職傳旨,傳曰,只推。
有政。吏批,行判書金炳喬進,參判未差,參議鄭順朝牌招不進。以李會淳爲戶曹參判,金世均爲弘文提學,鄭基大爲丹陽郡守,尹賢求爲堤川縣監,故學生崔光岳贈童敎,崔秉培贈童敎,已上孝行卓異事承傳。
兵批,判書金壽鉉進。以洪秉琬爲僉知,李在淳·金商淵·崔碩鉉·李元彬爲五衛將,李南輔爲全羅右水使,田源爲天城萬戶。再政。以李贊熙爲部將,同知單李元彬,僉知三單李在淳·金商淵·崔碩鉉。
吏曹參判前望入之,金基纘落點。
以右承旨李應辰牌不進罷職傳旨,傳曰,只推。
奉常寺啓曰,各陵冬至祭享所用藥果煎造後,進上看品藥果二十立,依定式封進之意,敢啓。傳曰,知道。
禁衛營啓曰,本營別將元世,以前任全羅右水使,遞來尙遠,改差,何如?傳曰,允。
義禁府啓曰,因慶尙右道暗行御史李容直書啓吏曹回啓內,宜寧前縣監徐有英,安義前縣監李信翼,金泉察訪鄭壽龍,繡啓旣請令攸司稟處,更無可論爲辭矣。李信翼,下去京畿果川地,徐有英,下去水原地,鄭壽龍,時在任所云,依例發遣府羅將,竝拿來,何如?傳曰,待待命拿囚。
議政府啓曰,卽見慶尙右道暗行御史李容直別單,則其一,昌善牧埸,在統營至近之地,每多空官,弊實難支,場稅及禁松,從民願許付該營事也。稔知此弊,已有所通變者,依此施行事,永爲定式。其一,善山金烏山城城堞公廨修葺之役,與屬邑守令,監董告訖,而願納城役餘錢一千五百兩,査得錢二千二百兩,貿租一千石鹽二百石,以爲別備,而本鎭古有營倉各穀一千三百餘石,盡爲鎭屬之逋,無憑可刷,特爲裁處事也。貿租也貿鹽也,陰雨所以爲備者也。另加典守,期有久效,鎭逋之如何措處,關問道臣後處之。其一,星州禿用山城,全無餉穀,疎虞莫甚,以金烏城別備餘錢七百五十兩,先爲劃付,而竝與邑民之出義,牧使之捐補者,貿租一千石,鹽一百石,以爲別備事也。租·鹽別備,苦心也,實政也。士卒依賴,惟在道守之何居,以此,申飭該道。其一,知禮,以殘小之邑,還摠一萬九千餘石,盡成逋案,犯漢已皆勘律,而廳徵·族徵,不過爲九百餘兩,充還末由,白徵可矜,限折米一萬石,以詳定例,分送列邑,俾無苦瘼事也。如斗小〈邑〉,在處還弊之至於此甚,寧欲無言?今其詳定變通,分送列邑,果係便當,依所請許施,何如?傳曰,允。
又啓曰,卽見平安道淸南暗行御史李裕膺別單,則其一,糶糴,國之大政,而甲子更張,出於權宜,行之數年,不無窒礙。蓋戶摠結摠,梗定以當年執數,每有盈縮之弊,重之水火之災,冤徵雖多,給代無術。第本道結役,比他道輕歇,每結二兩式加捧,每年錢爲十九萬六千三百餘兩,自明年詳定作還,則竝耗爲七萬二千餘石,而戶排米五萬八百餘石,還捧中備給,其餘一萬四千六百餘石,添付取耗,則雖未能一齊復摠,未過十年,足可爲數十萬石,以爲牽補備豫之策事也。甲子更張,旣屬耳矣,有難硬定其便否,而繡單如此,關問本道,以爲從長措處之地。其一,監營防軍停廢,仍成謬例,甚爲疎虞,自今隨罷代疤,入防習操,按例爲之事也。其一,兵營壯衛士朔料,以詳定三兩磨鍊,穀價刁騰之時,不足爲一旬之資,擧懷潰散,疎虞莫甚,以軍番錢二千七百兩,兵使自備條九百兩,詳定作還,每石每朔十斗式恒定給料事也。竝令三軍府,稟處。其一,兵營諸校之積勢供役,較諸義州,不啻倍蓰,而獨未蒙一視之典,本州老江鎭,非爲自辟窠,壯士之積仕者,陪持之久勤者,輪次調用事也。營校酬勞之方,誠爲潡勁之政,見今京營久勤,無以排比,則此不可遽然議到,置之,何如?傳曰,允。
又啓曰,卽見平安道淸北暗行御史徐經淳別單,則其一,近日邊禁蕩弛,一自彼人沿江築室之後,與我國民居便爲隣,比米穀各物,無不潛商輸入彼境,以致翔貴,申嚴舊規,如有冒犯者,施以梟警事也。其一,淸北列邑各浦,外洋彼船,無常往來,與我國牟利輩,潛商和賣,又或抑買劫奪,自邑追捕,則暫避旋來,而挽近彼船,放銃揮劍,莫敢近之,別立方略,以爲禁遏事也。邇來邊政之蕩然,寧欲無言,而前後示警亦屢矣。犯越之禁,追捕之方,嚴飭道·帥臣,另束各該守令,一一摘發,毋或有疎虞之患。其一,各邑以鄕爲名者,自是仕宦後裔,而近來微殘者,稍有財産,輒多冒參,人心齎憤,從今鄕錄,更勿開路,作爲定規事也。元新囫圇之弊,西北之所同然,而已有春曹之關飭,依此定規,俾立鄕綱。其一,今夏海溢之後,鹽盆船隻,指徵無處者,自均廳行關道臣,從實減數,待幾年隨執充數事也。釜船之稅,固當從實定數,而漏稅之弊,在在皆然,申飭道臣,另加査櫛,俾充冤徵之摠。其一,道臣·繡臣之民邑間,隨弊矯革,成給文蹟者,更勿毁劃,永久遵行之意,嚴飭事也。隨弊矯革,自是苦心攸在,而時移事往,便卽毁劃在,此果歸公乎,爲私乎?事體道理,極涉慨歎,嚴加關飭,更勿如是之意,分付,何如?傳曰,允。
又啓曰,卽見公忠右道暗行御史金元性別單,則其一,甲子以後合錄穀,卽舊還之餘存者,而竝與今秋所捧別備還具耗摠計,闕數甚夥,或有艱辦之患,合錄穀,依別備還例,取其耗條,每年作錢上納事也。合錄與別備,段落各異,則今不可據以爲例,且糴政,關係不輕而重,置之。其一,各邑軍政,次第就緖,而沔川·懷德,獨爲結布,民受其病,令道臣嚴飭勿施,依他邑例,洞布名疤間,從長措處事也。外邑結布,未知因甚委折,而旣是法外,則有不可襲謬而止,關飭該〈道〉,名疤洞布間,從長措處。其一,改量之政,事涉巨創,至今姑息,而丙寅査起六十餘結,雖云剔括,猶未綜核,令各邑隨其事力,漸次尺量,且今年山沿諸邑,被災爲甚處,特許俵災,毋至白徵事也。無田不闢,無野不墾,由來見聞之所不可揜,而今以六千餘結査括,謂未綜核,則許多國結,其將歸於公乎,歸於私乎?雖以新災言之,巳有年分覆啓,竝置之。其一,各邑儲置米,卽大同中除出公用者,而挽近結米,則全數磨鍊於上納,儲置米,以還米每石三兩價,自巡營劃下,各邑不以還米用下,乃以稅米換用,每石三兩價,出給該色,使之移充稅米,吏逋層生,便成瘼。又或以三兩價,前期分給,及到裝稅,米準捧,害歸結民,吏緣售奸。自今依例以還米價取用,更無敢分給民間,如前幻弄事也。要知爲襲謬,而謬非可襲者也。況吏緣爲奸,民自受害,則其咎也將安所歸?嚴立科條,毋至如前滋弊之意,分付。其一,各軍門移劃米上納時,情費過於元納,害歸結民,從今以往,自各該邑直納惠局,使之劃下各軍門,以爲民邑蘇弊事也。惠廳與各軍門之有願有不願,以其情費之年增歲加,因已爲各邑切骨之弊,而朝家之前後申飭亦屢矣。今不可一任滋蔓而止,所謂情條,一依元節目施行,而若或認做常例,有濫無約,則從當有論責之所歸,以此意甘飭各營。其一,各邑夫刷價,近自惠廳劃下,而濫約或致失當,應用亦不準劃,挪移彌縫,作一吏逋。依已例,勿使均廳直劃,令本道參量劃給後,每歲末報勘事也。令均廳,稟處。其一,盆箭船隻之新設與未頉者,令道臣,另加査櫛,從實執摠,每式改案,而或有漏稅,該守令隨卽嚴勘事也。增減之際,虛實相蒙,此在吏屬操縱之間,則不當稅而稅,當稅而不稅,亦安有査櫛之效乎?嚴飭該道,冒頉漏稅者,一竝執摠,俾除冤徵之弊。其一,營邑之官用各物,一從時直計給之意,永爲定式事也。此有年前關飭,而汔無其效者,誠其慨然。官用各物,一依時直停當,以爲永久遵行事,分付。如是定式之後,若有狃舊循常之弊,則從重論警之意,另加行會,何如?傳曰,允。
義禁府啓目粘連,向前金箕弘亦,吏鄕任之勒差,賂旣夥多,民庫穀之攛挪,繡論甚的,法意莫嚴,重勘難逭,以此照律,何如?啓依允。
又啓目粘連,向前洪元鍾亦,廚監處加下,勅留錢挪用,民貸任賂,俱登繡論,法意所在,焉逭重律?以此照律,何如?啓依允。
又啓目粘連,向前權聖根亦,無名勒徵,任帖淆雜,諸條所犯,已乖經法,繡論狼藉,法律所在,難以容貸,以此照律,何如?啓依允。
又啓目粘連,向前金聲豹亦,還錢攛挪,賣鄕〈納〉賂,俱違經法,數亦不少,律例所在,焉逭重勘?以此照律,何如?啓依允。
又啓目粘連,向前安洵亦,中間營私,無非壞捐,恣行非理,致速民冤,繡啓論斷,如彼峻嚴,其在懲後,不可例勘而止,施以遠配之典,何如?啓依允。
又啓目粘連,向前南文翼亦,抄軍作奸,其所自明,容或有據,而訟賂贖錢之收入,藉曰公用,戶斂船稅之橫徵,亦係非法,以此照律,何如?啓依允。
又啓目粘連,向前申泰鼎亦,邑排錢之歸屬無處,差任窠之財貸流行,俱是法外,至登繡論,律例攸在,難免重勘,以此照律,何如?啓依允。
又啓目粘連,向前趙命夏亦,需米高價,恤米所剩,諸條所犯,至登繡論,囚供縱有其說,法意有難參恕,以此照律,何如?啓依允。
又啓目粘連,碧潼前郡守金箕弘矣本府議啓內,吏鄕任之勒差,賂旣夥多,民庫穀之攛挪,繡論甚的,法意莫嚴,重勘難逭。以此照律,罪杖一百收贖,告身盡行追奪,流三千里定配,私罪奉敎。依允。
又照目粘連,永柔前縣令洪元鍾矣本府議啓內,廚監處加下,勅留錢挪用,民貸任賂,俱登繡論,法意所在,焉逭重律?以此照律,罪杖一百收贖,告身盡行追奪,流三千里定配,私罪奉敎。依允。
又照目粘連,平壤前庶尹申泰東矣本府議啓內,邑排錢之歸屬無處,差任窠之財貨流行,俱是法外,至登繡論,律例攸在,難免重勘。以此照律,罪杖一百收贖,告身盡行追奪,流三千里定配,私罪奉敎。依允。
又照目粘連,利原前縣監南文翼矣本府議啓內,抄軍作奸,其所自明,容或有據,而訟賂贖錢之收入,藉曰公用戶斂,船稅之橫徵,亦係非法。以此照律,罪杖一百收贖,告身盡行追奪,流三千里定配,私罪奉敎。依允。
又照目粘連,舒川前郡守金聲豹矣本府議啓內,還錢攛挪,賣鄕納賂,俱違經法,數亦不可〈小〉,律例所在,焉逭重勘?以此照律,罪杖一百收贖,告身盡行追奪,流三千里定配,私罪奉敎。依允。
又照目粘連,昌城前府使權聖根矣本府議啓內,無名勒徵,任帖淆雜,諸條所犯,已乖經法,繡論狼藉,法律所在,難以容貸。以此照律,罪杖一百收贖,告身盡行追奪,流三千里定配,私罪奉敎。依允。
又照目粘連,江陵前府使趙命夏矣本府議啓內,需米高價,恤米取剩,諸條所犯,至登繡論,囚供縱有其說,法意有難參恕。以此照律,罪杖一百收贖,告身盡行追奪,流三千里定配,私罪奉敎。依允。
義禁府啓曰,時囚罪人金聲豹·南文翼·申泰鼎·趙命夏·金箕弘·權聖根·洪元鍾,係是贓賄流配,依法典,竝不付功議以入之意,敢啓。傳曰,知道。
又啓曰,時囚罪人安洵,施以遠配之典,議處公事判付內,依允矣。安洵,咸鏡道北靑府遠地定配所,而以議啓內辭意,具罪目,依例發遣府羅將,押送配所,何如?傳曰,允。
吏曹參判李裕膺疏云云。答曰,省疏具悉。所請依施。
戊辰十一月初五日巳時,上御麟趾堂。進講入侍時,領議政金炳學,知事金在顯,參贊官朴承儒,檢討官權命菊,假注書李鳳德,記事官崔鳳九·李元用,各持論語第□卷,以次進伏訖。
上在景福宮。停常參·經筵。
都摠府啓曰,今日內三廳武兼·禁軍及軍兵等,中日習射技放,請出標信,傳曰,知道。
政院啓曰,明日景福宮冬享大祭齋戒相値,視事·頉稟之意,敢啓。傳曰,知道。
又啓曰,大司憲申應朝,執義趙秉肅,掌令金善柱未肅拜,洪時衡,持平奇陽衍呈辭,鄭在晉在外,監察茶時之意,敢啓。傳曰,知道。
又啓曰,守令署經事,命下矣。憲府則雖已署經,諫院則大司諫權泳夏,司諫金顯龜,獻納李圭白,正言李鉉亨·李友會在外,不得署經云,何以爲之?敢稟。傳曰,一司除署經。
傳曰,自明日進講停。
傳曰,左副承旨許遞,前望入之。
承旨前望入之,柳晥落點。
政院啓曰,新除授同副承旨柳晥,時在京畿坡州牧任所,交龜後斯速乘馹上來事,下諭,何如?傳曰,許遞,前望入之。
承旨前望入之,鄭雲星落點。
都摠府啓曰,副摠管李邦鉉,以摠戎廳中軍,今日諸將官射會監試事,晝仕出去之意,敢啓。傳曰,知道。
傳曰,發遣吏郞,諸執事淸齋與否,摘奸以來。
摠戎廳啓曰,管城將李圭容,身病甚重,勢難察任,改差,何如?傳曰,允。
義禁府啓曰,因公忠左道暗行御史韓敬源書啓吏曹回啓內,文義前縣令沈宜薰,繡啓旣請令攸司稟處,更無可論爲辭矣。沈宜薰,下去京畿果川地,依例發遣府羅將拿來,何如?傳曰,待待命拿囚。
又啓曰,時囚罪人南文翼·申泰鼎·權聖根·金箕弘·趙命夏·洪元鍾·金聲豹,杖一百流三千里照律公事判付內,依允矣。南文翼,杖一百收贖,慶尙道寧海府流三千里定配,申泰鼎,杖一百收贖,慶尙道聞寧縣流三千里定配,權聖根,杖一百收贖,平安道祥原縣流三千里定配,金箕弘,杖一百收贖,平安道順川郡流三千里定配,趙命夏,杖一百收贖,全羅道錦山郡流三千里定配,洪元鍾,杖一百收贖,全羅道古阜郡流三千里定配,金聲豹,杖一百收贖,咸鏡道德源府流三千里,而以議啓內辭意,具罪目,依例發遣府羅將,押送于各其配所,何如?傳曰,允。
均役廳啓曰,卽見公忠右道暗行御史金元性別單之政府回啓者,則各邑夫刷價,勿使均廳直劃,令本道參量劃給事,令均廳稟處事,覆啓,允下矣。夫刷價之自京廳劃下,係是古例,而更屬本道,事體之所未可遽議,而區劃吏逋,職由玩愒,嚴飭列邑,趁速出給,毋或稽滯之意,分付道臣,何如?傳曰,允。
戊辰十一月初六日巳時,上御麟趾堂。進講入侍時,講官鄭基世,參贊官李應辰,侍讀官李泰翼,假注書金禹鉉,記事官崔鳳九·李元用,各持論語第七卷,以次進伏訖。上曰,史官分左右。上誦前受音一遍訖,仍開卷。基世讀自楚狂接輿,止知津矣,仍奏釋義訖。上命授書算于基世,上讀新受音十遍訖。基世還納書算。上曰,長沮,以夫子之轍環也,似已知津而謂歟?基世曰,然矣。夫子豈知津而有故問之理哉?長沮之對以知津,傲然有諷切之意矣。上曰,楚狂接輿,歌而過孔子曰,鳳兮鳳兮,何特比於鳳歟?基世曰,鳳是不恒有之靈物也,阿閣之棲,虞廷之儀,皆在聖王之世。今接輿之以鳳爲比者,蓋知孔子之爲聖,而以不能隱,譏其德衰也。上曰,簫韶九成,鳳凰來儀之鳳歟?基世曰,然矣。接輿者,陸通也,楚王聞其賢,遣使者,持金百鎰·車馬二駟往騁焉,通笑而不應。其妻曰,先生少而爲義,豈老違之耶?門外車跡,何深也?妾事先生,躬耕以自食,親績以爲衣,其樂足矣。夫負釜甑,妾戴絍器,遂隱峨嵋山云。卽此而堅持自守,澹然不以富貴利達動其心,可知也。上曰,長沮·桀溺,皆是接輿之類也。基世曰,然矣。憲問篇晨門荷蕢下章之荷蓧丈人,皆賢而隱者也。上曰,鄙哉,硜硜云而過孔氏之門者也。基世曰,然矣。仍奏曰,接輿·沮·溺,皆方外隱淪之士耳。其智皆足以知聖人之爲聖人,而特以趨向異道,故其言皆有諷意,其志各從所好,以避世潔身爲高,是有志於獨善其身者也。聖人則以天下爲心,忘一身之私,故雖知其不可有爲,而猶此不已者,以其至誠惻怛之意,視天下之溺,猶己之溺,思所以援之也。亦以仁愛忠厚之德,終不以無道,必於天下,猶庶幾望之也,是有志於兼善天下也。觀於歌鳳而過問津之對,其淸風高節,可以想見其爲人,而其於大聖人仕止時中之義,則有不可及矣。獨善避世之類,兼善救世之志,其爲道廣狹,有不可同年而語矣。上掩卷,仍敎曰,近日領府事筋力,何如?前日乎?基世曰,寢食則姑安,而精力則甚減矣。每於筵退之後,奉傳聖敎,則輒增惶感,竊有一登講筵之誠,而殿陛升降,筵席周旋,無以自力,不能如意矣。上曰,日氣近不甚寒,一番登筵,似好矣。基世曰,善爲調將,期欲趨進於來月慶禮時矣。上命史官就座,又命退,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來十一日,朝參日次矣,敢稟。傳曰,停。
又啓曰,大司憲申膺朝,執義趙秉肅,掌令金善柱未肅拜,洪時衡,持平奇陽衍呈辭,鄭在晉在外,監察茶時之意,敢啓。傳曰,知道。
又啓曰,啓覆,例於陽復前擧行,而三公不備,不得如例擧行之意,敢啓。傳曰,知道。
又啓曰,明日冬至望闕禮,依例爲之之意,敢啓。傳曰,知道。
又啓曰,左副承旨鄭漢朝,今日不爲仕進,卽爲牌招,何如?傳曰,允。
又啓曰,同副承旨鄭雲星,時在京畿仁川地,斯速乘馹上來事,下諭,何如?傳曰,許遞,前望入之。
傳曰,時原任大臣率禮堂,明日來待。
傳曰,禮房承旨馳詣宗廟·永禧殿·景福宮,奉審摘奸,仍詣受香諸處,奉審摘奸以來。
傳曰,政官牌招開政,如有違牌,勿爲呼望。
承旨前望入之,吳夏泳落點。
政院啓曰,新除授右副承旨吳夏泳,卽爲牌招,何如?傳曰,允。
上號都監啓曰,冊寶封裹日時,令日官劉俊祐推擇,則今十一月十一日巽時爲吉云,以此日時擧行之意,敢啓。傳曰,知道。
又啓曰,今此上尊號時,大王大妃殿冊寶親受所入,康寧殿爲之事,命下矣。內門路,以何處爲之乎,敢稟。傳曰,思政門爲之。
司饔院啓曰,公忠道冬至物膳進上,今日來到,而莫重膳狀,不善封裹,致有水沈之境,其在事體,誠極未安。當該道臣,不可無警,推考,領來陪持人,令本道嚴繩,何如?傳曰,允。
以慶尙監司吳取善狀啓,薦新進上生靑魚姑未捉得,限內不得封進,惶恐待罪事,傳曰,勿待罪事,回諭。
以左副承旨鄭漢朝牌不進罷職傳旨,傳曰,只推。
吏曹啓曰,校書館判校宋希明,除拜過限未肅拜,義盈奉事閔致完,以其身病,呈狀乞遞,竝改差,何如?傳曰,允。
兵曹啓曰,五衛將李在淳·金商淵·李元彬·崔碩鉉,俱以身病,呈狀乞遞,新除授全羅右水使李南輔,素患痰癖之症,一倍添劇,萬無登途赴任之望云,改差,何如?傳曰,允。
有政。吏批,行判書金炳喬式暇,參判金基纘進,參議鄭順朝式暇。
吏批啓曰,行判書金炳喬,參議鄭順朝竝式暇,小臣獨政未安,何以爲之?敢稟。傳曰,仍爲之。
又啓曰,坡州牧使,今當差出,而本州以防禦重地,不可不擇差,他道邊將竝擬,何如?傳曰,允。
啓曰,全羅道南平居幼學黃悳一呈狀內,矣身父折衝漢柱,今年爲百歲,而見漏於本道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,多有已例,今日政,加資下批之意,敢啓。傳曰,知道。以李鍾元爲坡州牧使,沈宜稷爲固城縣令,故學生李洪運贈戶參例兼,學生李鳳陽贈左承旨,通德郞李昞龍贈僕正,已上同知李德用三代,將仕郞金聲大贈童敎,故學生金英澤贈童敎,學生李聃賢贈童敎,已上孝行卓異,贈職事承傳,彌助項僉使池弘寬今加嘉義,折衝黃漢柱,年一百,直超崇政,依法典加資。
兵批,判書金壽鉉進。以李鎬俊爲同知,申堉爲宣傳官,金永運·金泰國·黃錫永·朴元鎭爲五衛將,宋啓憲爲訓鍊判官,鄭煥升爲全羅右水使,李孝基爲玉浦萬戶,同知加設單黃漢柱。再政。啓曰,東津僉使,今當差出,而擬望之人乏少,他道營將竝擬,何如?傳曰,允。以李商興爲訓鍊主簿,柳駿遠爲東津僉使,僉知三單金永運·金泰國·黃錫永,兼坡州鎭兵馬節制使·京畿兵馬右防禦使·摠營廳中營將單李鍾元。三政。啓曰,尙州營將,今當差出,而擬望之人乏少,同道守令竝擬,何如?傳曰,允。以趙翼顯爲尙州營將。
御營廳啓曰,本廳千摠吳益善,身病甚重,勢難察任,改差,何如?傳曰,允。
禁衛營啓曰,本營中軍梁憲洙,身病猝重,勢難察任,改差,何如?傳曰,允。
上在景福宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷二品以上·兵曹堂上冬至單子問安。答曰,知道。
議號後,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
還內後,藥房·內閣·政院·玉堂口傳問安。答曰,知道。
政院啓曰,明日當參·經筵,取稟。傳曰,停。
又啓曰,時原任大臣率禮堂,依下敎來待矣。傳曰,入侍。
傳曰,明年,卽我翼考誕降舊甲也。以予小子昊天欲報之誠,凡於闡揚德美之事,雖無於禮之禮,有可義起而行之。況是年是禮,少伸追慕者,今當亞歲召問大臣禮堂,僉議亦已詢同,而追上時竝行加上,此是典禮所在,翼宗大王追上尊號,大王大妃殿加上尊號,當於月正親上矣。諸般儀節,依此磨鍊,都監,合設於今番都監,堂郞,竝仍用。
傳曰,議號後,百官進箋,當於勤政殿親受矣,該房知悉。
兵曹,以李鍾承爲禁衛營中軍。
禮曹啓曰,今此冬至諸道所封賀箋中,沃溝縣監李鍾健·高敞縣監吳永運·機張縣監吳胤泳,雖非應封官,以別軍職封進矣。一體省審捧入之意,敢啓。傳曰,知道。
都摠府啓曰,副摠管李熙昇,以御營中軍,諸將官射會監試事,晝仕出去之意,敢啓。傳曰,知道。
賓廳翼宗大王追上尊號望,堯欽舜恭禹勤湯正,大王大妃殿加上尊號望,明粹。
政院啓曰,翼宗大王追上尊號·大王大妃殿加上尊號議號單子,旣已啓下矣。招致禮曹郞廳,傳授之意,敢啓。傳曰,知道。
傳曰,出宮門路,以思政門爲之。
傳曰,侍衛軍兵毛具,從便爲之。
傳曰,前宣傳官鄭雲星·李泰鉉,竝令該曹,宣傳官口傳加設單付,使之承傳擧行,待窠陞實。
兵曹口傳政事,宣傳官加設二單,鄭雲星·李泰鉉,以上單付事,承傳。
傳曰,慶尙左道暗行御史入侍。
禮曹啓曰,翼宗大王追上尊號·大王大妃殿加上尊號吉日,令日官李秉洪推擇,則太室追上尊號冊寶,來己巳正月初三日,大王大妃殿加上尊號冊寶,同月初六日爲吉云,以此日定行乎?敢稟。傳曰,以此日定行。
上號都監啓曰,監造官閔泳穆,以其身病,呈狀乞遞,改差,其代,以義盈主簿朴齊億差下,使之察任,何如?傳曰,允。
戊辰十一月初八日巳時,上御麟趾堂。時·原任大臣,率禮堂入侍時,行都承旨金輔鉉,記事官趙漢益·崔鳳九·李元用,判府事趙斗淳,領議政金炳學,禮曹判書李豐益,參判沈舜澤,參議李世用,以次進伏訖。上曰,史官分左右。仍命大臣進前,斗淳進前問候訖。上曰,明年,卽我寧考寶甲也。揚徽闡美,在常年,猶可行之,況是年是禮,庶可以少伸追慕之誠者乎?且追上時,竝行加上,卽典禮攸然,故召見卿等而欲議定矣。斗淳曰,昨伏見來待之敎,今蒙召接之命,承此下詢,一邊慶忭,一邊愴慕矣。我聖考盛德至善,百世有餘慕矣,今値虹流舊甲,當時歡聲協氣之洋溢區宇,六十年如一日,而俯仰䆳昔,百世有餘冤矣。遇是年而追闡謨烈用伸,於戲之思,大小同情也。亦惟我東朝殿下,聖以配聖,奠盤泰之業,而躋箕翼之壽,其於揚徽賁休,可但大書特書,不一書而止哉?聖詢攸及,秪切攢頌之忱矣。炳學曰,翼宗大王虹流舊甲,誕行追上之禮,而今我慈聖殿下加上之禮,亦禮也。盛德至善,豐功偉烈,其將大書特書不一書,聖孝益光,情文允叶,大小臣民頌祝之至。上命書傳敎曰,明年,卽我翼考誕降舊甲也。以予小子昊天欲報之誠,凡於闡揚美德之事,雖無於禮之禮,有可以義起而行之,況是年是禮之小伸追慕者乎?今當亞歲,召問大臣·禮堂,僉議亦已詢同,而追上時竝行加上,此是典禮所在,翼宗大王追上尊號,大王大妃殿加上尊號,當於月正親上矣。諸般儀節,依此磨鍊,都監,合設於今番都監堂郞,竝仍用。豐翼曰,議號有當日擧行之例,有擇日擧行之例,今番則何以爲之乎?上曰,當日爲之。出擧條豐翼曰,謹稽謄錄,則在前追上尊號·加上尊號竝行時議號日,無議號單子,親受及親上箋文之例,百官只進箋于大殿,而親臨法殿受箋矣,今亦依此擧行乎?上曰,依爲之。出擧條豐翼曰,謹稽謄錄,則在前追上尊號·加上尊號合設時,都監以上號都監稱號,而凡係啓辭與移文,則隨其所掌分而書之矣,今亦依此擧行乎?上曰,依爲之。出擧條豐翼曰,議號,當日爲之事,命下矣。應參諸人員,令政院牌招,何如?上曰,依爲之。出擧條
戊辰十一月初八日申時,上詣勤政殿。百官進箋親受入侍時,行都承旨金輔鉉,左副承旨李源珪,右副承旨李應辰,左副承旨鄭漢朝,右副承旨吳夏泳,同副承旨南相善,記事官趙漢益,缺,崔鳳九·李元用,檢校直提學李載元·趙寧夏·閔升鎬,直提學趙成夏,檢校直閣李淳翼·李世用,檢校待敎鄭範朝·趙慶鎬,玉堂缺,以次侍立。時至,通禮跪啓請外辦,上具遠遊冠·絳紗袍,乘輿出思政門,藥房提調金炳喬,副提調金輔鉉,進前問候訖,詣勤政殿月臺,通禮跪啓請降輿,上降輿,陞座,通禮跪啓請執圭,上執圭,引儀引宗親·文武百官,入就位,行四拜禮,展箋官二人,對擧箋函,陞自東階,奉進於御座前,引儀唱跪,宗親·文武百官跪,宣箋官讀箋文訖,引儀唱四拜,宗親·文武百官,行四拜禮訖,通禮跪啓禮畢。上命慶尙左道暗行御史進前,暗行御史成彝鎬進前。上曰,無事往還乎?彝鎬曰,王靈攸曁,無事往還矣。上曰,書啓見之,而其外更無他弊乎?彝鎬曰,別單備陳無餘,更無他弊之仰達者矣。上曰,農形何如耶?彝鎬曰,本道今年旱災孔甚,峽農近歉,野農稍稔,統以計之,則可謂免凶矣。上曰,沿路農形,何如耶?彝鎬曰,均爲豐登矣。上命暗行御史先退,通禮跪啓請釋圭,上釋圭,通禮跪啓請乘輿,上乘輿,入思政門,承旨請出標信解嚴。上還內,諸臣以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,大司憲申應朝,執義趙秉肅,掌令金善柱·洪時衡,持平奇陽衍呈辭,鄭在晉在外,監察茶時之意,敢啓。傳曰,知道。
傳曰,呈告臺諫許遞,前望入之。
臺諫前望入之,掌令丁觀燮落點。
傳曰,自明日,進講爲之。
注書趙漢益病,代以洪祐翼爲假注書。
禮曹啓曰,來己巳正月初六日翼宗大王追上尊號·大王大妃殿加上尊號稱慶陳賀時,大殿·大王大妃殿·王大妃殿·大妃殿·中宮殿箋文方物·物膳,依例封進事,知委京外,箋文頭辭,令文任撰出,何如?傳曰,允。外道方物·物膳,置之。
又啓曰,謹依謄錄,則在前追上尊號加上尊號竝行時,稱慶陳賀,每以加上尊號日磨鍊矣,今亦依此擧行,而依例以親臨磨鍊乎?傳曰,親臨磨鍊。
政院啓曰,秦御文字,何等審愼,而今初八日時原任大臣率禮堂入侍,筵說有所漏落,致勤下詢,臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
又啓曰,卽者吏曹郞廳來言,固城縣令沈宜稷,兩司當爲署經,而憲府則雖已署經,諫院,則大司諫權泳夏,司諫金顯龜,獻納李圭白,正言李鉉亨·李友會在外,不得署經云,何以爲之?敢稟。傳曰,一司除署經。
三軍府啓曰,卽見公忠右道暗行御史金元性別單,則以爲,沿海各邑鎭募得,慣於潛波能於副手者,使之常時操鍊,蠲役給料,各執器械,分守浦口,且隨其形便,設寘烽臺,與陸堡砲軍,互相犄角,首尾相資,則防患制敵,莫先於此,其設施便否,支放措劃,請令三軍府稟處矣。水陸之互相犄角,防患測敵,實無愈此,而慣於潛水,能於副梢,由來舟師之所不可弛者也,設始便否,宜有耳目之所詳者,關問道帥臣,凡於建寘措劃之際,另加講究,俾爲久遠實效之地,何如?傳曰,允。
又啓曰,卽見議政府覆啓下者,則因平安道淸南御史李裕承別單,以爲,監營防軍,隨闕代疤,入防習操,按例爲之,兵營壯衛士朔料,以軍番錢二千七百兩,兵使自備條九百兩,詳定作還,每石每朔十斗,定式給料事,竝令三軍府稟處,而批旨允下矣。設置軍伍,所以爲備禦之方,今其支放之無所區劃,不免爲有名無實之歸,則戎政之疎虞,孰甚於此?番錢與自備條之詳定作還,未始非通變之策,而事之便否,有難遙度,關問道帥臣,以爲從長措處之地,何如?傳曰,允。
三軍府啓曰,卽見平安道淸北暗行御吏徐經淳別單,則以爲,自廢四郡,至灣府,限以長江地,分彼我,而彼邊沿江遊民,墾牧不知幾千戶,如値上國有事之日,群聚豕突,攔入我境,竊爲折衝禦侮之計,宜有講究先事之慮,以江界境內夞怪·從浦·楸坡馬·馬海四鎭,移設於三下界,湖芮·金昌·茂昌,犄角爲援,庶可有助於固圉,而上土則只存僉使之舊號,以別中軍之銜,移屬湖芮掌嶺北軍,務受防營節制,且自龍灣沿邊諸民戶,作爲保統,互禁潛越,最緊於防守之策事,請令三軍府稟處矣。殘鎭遠戍之形單影隻,誠不勝疎虞之甚,而第其建設新鎭,以爲據險守要之方,則遠近形便,無以遙度,關問道帥臣,凡寘堡也,作統也,生財也,竝使之出意見,從長論報後,更爲稟處,何如?傳曰,允。
又啓曰,卽接禁衛營所報,則依定式十一月十二月習陣,以隆冬不爲設行云矣,敢啓。傳曰,知道。
以慶尙監司吳取善狀啓,薦新進上生靑魚,姑未捉得,限內不得封進,惶恐待罪事,傳曰,勿待罪事,回諭。
以全羅監司徐相鼎狀啓,靈光郡民家失火事,傳曰,聞甚驚慘,元恤典外,別加顧助,結構奠接之方,廟堂措辭分付。
以全羅監司徐相鼎狀啓,寶城郡守尹性善身死事,傳曰,令該曹,勿拘常格,口傳各別擇差,不日下送。
吏曹參判金基纘疏云云。答曰,省疏具悉。卿其勿辭行公。
上在景福宮。停常參·經筵。
藥房提調金炳喬,副提調金輔鉉啓曰,伏未審日間,聖體若何,寢睡水刺之節,何如?臣等率諸御醫,趁早人診,詳察聖候,爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
興寅君夫人發引後,大殿·中宮殿,宗親·儀賓·藥房·內閣·政院·玉堂·朝廷二品以上·六曹堂上單子問安。答曰,知道。
政院啓曰,明日常參·經筵,取稟。傳曰,停。
又啓曰,大司憲,執義,掌令一員,持平一員未差,鄭在晉,掌令丁觀燮在外,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,政官牌招開政。
吏曹口傳政事,以吳達善爲寶城郡守。
傳曰,全羅右道暗行御史入侍。
傳曰,前濟州牧使入侍。
吏曹口傳政事,以趙章熙爲景慕宮令。
三軍府啓曰,卽接御營廳所報,則依定式十一月·十二月習陣,不爲設行云矣,敢啓。傳曰,知道。
都摠府啓曰,副摠管李圭奭,以訓鍊都監中軍,今日諸將官射會監試事,晝仕出去之意,敢啓。傳曰,知道。
禮曹啓曰,今此大王大妃殿加上尊號儀節,當爲磨鍊,而謹稽謄錄,則有外殿親傳冊寶,內庭行禮,自內親上致詞箋文表裏之例,亦有外殿親傳冊寶,親上致詞箋文表裏之例,今番則何以爲之乎?敢稟。傳曰,外殿行禮磨鍊。
又啓曰,謹稽謄錄,則在前太室追上尊號時,改題主一節,不爲磨鍊矣,今亦依此例擧行乎?敢稟。傳曰,依此擧行。
又啓曰,謹稽謄錄,則正宗朝乙卯年上尊號時,因特敎,中宮殿行禮儀節磨鍊,純祖朝甲子,憲宗朝辛丑·戊申兩年,哲宗朝壬子,亦依乙卯年例擧行矣。今此大王大妃殿加上尊號時,中宮殿行禮,何以爲之乎?敢稟。傳曰,置之。
又啓曰,在前陳賀,外道方物·物膳置之之時,各殿進獻,議政府·六曹物膳,及京廳方物·京畿物膳,則例爲封進,今亦依前例封進之意,敢啓。傳曰,知道。
又啓曰,諸道正朝朝賀箋文及追上尊號·加上尊號稱慶陳賀箋文,當爲各定差使員陪進,而在前如此之時,有一差使員兼進之例,今亦依此擧行事,分付,何如?傳曰,允。
傳曰,天安之代,未準朔守令竝擬。
以吏曹參議鄭順朝牌不進罷職傅旨,傳曰,只推。
有政。吏批,行判書金炳喬進,參判金基纘,參議鄭順朝,竝牌招不進。
吏批啓曰,公忠道忠州居幼學金舜景呈狀內,矣身父幼學學老,今年爲九十歲,而見漏於本道老人抄啓中,未蒙恩資事,來訴,故考見帳籍,則其年果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。
以李根友爲大司憲,趙定熙爲執義,權命菊爲掌令,閔載晉爲持平,張錫鳳爲天安郡守,李德純爲興陽縣監,李裕承爲應敎,吳長善爲副修撰,姜駿秀爲全州判官,權衡圭爲稷山縣監,副護軍朴連弘,贈兵參例兼,忠孝卓異贈職事,承傳,故學生夏時贊,贈童敎,學行卓異贈職事,承傳,故同知金大孫,贈戶參例兼,忠孝卓異贈職事,承傳,故學生安侹,贈童敎,學生卓異贈職事,承傳,幼學學老,年九十,今超通政,依法典加資。
禁衛營啓曰,本營從事官李載純,中軍李鍾承,俱有身病,勢難察任,今姑改差,何如?傳曰,允。
吏曹啓目,粘連觀此慶尙左道暗行御史成彝鎬書啓,則大邱前判官趙熙弼,密陽前府使兪致長,淸道前前郡守李炳一等段,繡啓旣請令攸司稟處,更無可論是白遣,玄風前縣監李啓魯段,丙寅別備米之當年設作,雖緣見欺於奸吏,不無遺察之失是如爲白有臥乎所,推考爲白乎旀,順興府使成赫壽段,四年上納不足條五百兩,捐廩充數,次第淸帳,弊敗之局,得此副梢,邑樣稍完是如爲白乎旀,淸河縣監李源麟段,恪遵朝令,而軍械修繕,深軫民情,而官需減價,捐廩之數,合爲七百餘金是如爲白乎旀,彦陽前縣監徐翼輔段,公廨之捐廩修補,殆近數千兩是如爲白乎旀,眞寶縣監李根夏段,公納無愆,詞訟稱平,闔境晏如,隣頌載路,軍器修補捐廩,至於二百金是如爲白乎旀,義興縣監尹永善段,公納播趁限之譽,詞訟謄從理之頌,捐出二百金,貿米均賣,査獄而鉤鉅得宜,不見通煉之才是如爲白乎旀,新寧縣監金永壽段,公於剖析,健訟屛跡,嚴於鋤治,豪强縮頸,各項謬斂,整革矯捄,減於廩而利於民者,洽爲千餘金捐補,其數至爲五百餘兩,惠究窮蔀,播頌隣境是如爲白乎旀,靈山縣監趙雲漢段,廉明而威吏莫售奸,慈惠而恤民皆感服,至有登聞之請,捐廩添補,以充公納爲數千兩,旬課試藝,儒武興起,改量田畓,可見勤勵之政是如爲白乎旀,昌寧縣監趙興奭段,漂·燒戶之私賙,社倉役之捐當鎡器之助給,菜蔬之自備,民庫加下,獄垣修費,罔不捐助,洽爲千金是如爲白乎旀,松羅察訪咸遇順段,自備立馬,減捧需米,頌聲頗多是如爲白有臥乎所,上項八邑前後守令·一驛察訪,茂績如此,合有褒賞,似當竝施陞敍調用之典是白乎矣,係于恩典,臣曹不敢擅便,上裁敎是白乎旀,其餘前後守令·察訪等段,績乏優異,疪無顯著,竝只置之爲白乎旀,其外梱帥·中軍·營將·虞候·邊將·監牧官等乙良,合兵曹稟處,何如?啓依允。
兵曹啓目,粘連觀此慶尙左道暗行御史成彝鎬書啓,則兵虞候李宅緖段,瑣謗之來,難免其責,推考,其餘梱帥·中軍·營將·虞候·邊將·監牧官等,別無優績,亦乏顯疪,竝只置之,何如?啓依允。
戊辰十一月初十日辰時,上御麟趾堂。進講入侍時,講官金學性,參贊官吳夏泳,檢討官李龍雨,假注書洪佑冀,記事官崔鳳九·李元用,各持論語第卷,以次進伏訖。
戊辰十一月初十日未時,上御麟趾堂。全羅右道暗行御史·濟州牧使同爲入侍時,右副承旨吳夏泳,假注書洪佑冀,記事官崔鳳九·李元用,御史李敦相,前濟州牧使李後善,以次進伏訖。上曰,史官分左右。仍命暗行御史進前。上曰,無事往還乎?敦相曰,王靈攸曁,無事往還矣。上曰,書啓與別單,已見之,而此外別無弊瘼乎?敦相曰,此外更無仰達者矣。上曰,農形何如耶?敦相曰,全羅右道,均爲豐年矣。上曰,沿路農形,亦何如耶?敦相曰,沿路亦爲豐年,而京畿尤爲大登矣。上命御史先退,仍命濟州牧使進前。上曰,善在而還耶?後善曰,奉命十餘朔,無事安過,無事還朝矣。上曰,別無邑弊耶?上曰,果無痼瘼,而民俗愚頑難化,率多不從令,且當荐歉,飢困最深,又於今秋年形近歉,不得紓力矣。上曰,何爲而民不從令也?後善曰,民俗自來愚頑,而自壬戌民擾以後,尤爲難化而然矣。
上在景福宮。停常參·經筵。
興寅君夫人安葬後,大殿·中宮殿,宗親·儀賓·藥房·內閣·政院·玉堂·二品以上·六曹堂上單子問安。答曰,知道。
政院啓曰,明日再明日,仁陵忌辰祭齋戒正日相値,視事頉稟之意,敢啓。傳曰,知道。
又啓曰,大司憲李根友,執義趙定熙·掌令權命菊未肅拜,丁觀燮·持平鄭在晉·閔載晉在外,監察茶時之意,敢啓。傳曰,知道。
傳曰,原任直提學金炳㴤,馳詣仁陵,奉審摘奸,仍留監察,仍詣獻陵,一體奉審以來。
傳曰,當該注書推考。
兵曹,以申桓爲禁衛中軍。
弘文館啓曰,新除授副修撰吳長善,時在京畿龍仁地,請斯速乘馹上來事,下諭。答曰,許遞。
上號都監啓曰,各房工役,今已完畢,而追上·加上兩都監,仍爲始役,郞廳·監造官中一員,依例入省記,輪回上直之意,敢啓。傳曰,知道。
追上尊號都監啓曰,玉冊文製述官·書寫官及樂章文製述官·金寶篆文書寫官實預差,別單書入之意,敢啓。傳曰,知道。
加上尊號都監啓曰,玉冊文製述官·書寫官及樂章文製述官·玉寶篆文書寫官實預差,別單書入之意,敢啓。傳曰,知道。
追上尊號都監啓曰,宗廟上冊寶時,冊寶欌奉審,先期擇日,自都監擧行,曾有已例矣。今番奉審吉曰,令該曹,依例推擇,何如?傳曰,允。
追上尊號都監,翼宗大王玉冊文製述官,行上護軍鄭基世,預差,行上護軍申應朝,書寫官,左參贊金炳德,預差,工曹判書朴承輝,樂章文製述官,行大護軍申錫禧,預差,行大護軍洪淳穆,金寶篆文書寫官,行上護軍曺錫雨,預差,行大護軍李㘾。
加上尊號都監,大王大妃殿玉冊文製述官,行大護軍金學性,預差,行護軍李參鉉,書寫官,行上護軍趙秉昌,預差,右參贊李明迪,樂章文製述官,行大護軍金世均,預差,行大護軍金炳雲,玉寶篆文書寫官,廣州留守金輔根,預差,行上護軍趙秉徽。
御營廳啓曰,本廳哨官梁宗武,身病甚重,勢難察任,改差,何如?傳曰,允。
吏曹啓目,觀此全羅右道暗行御史徐相鼎書啓,則長城前府使閔世鎬段,繡啓旣請令攸司稟處,更無可論是白遣,全州判官張錫鳳段,吏橫民頑,蓋勉糾察之明是如爲白乎旀,益山郡守李豐在段,雖或精力之頗衰,莫謂吏奸未審是如爲白乎旀,臨陂縣令尹興善段,冊客從中濁亂,房嬖在傍干囑,雖幸覺察而屛逐,尙有餘論之莫掩是如爲白有臥乎所,上項三邑守令,竝只推考爲白乎旀,茂長縣監趙耆永段,念切圖報,而到底誠勤,政先蠲恤而隨處矯捄,以軍簽則二千七百兩捐捧取殖,補闕伍而黃白無寃,以戒機則一千五百兩自當修繕,用精利而陰雨有備,又捐一千二百六十兩於各社,以每年利條,俾充耗色之納,土窖之營逐也,自京劃下錢外二百六十兩添給,以致間架之堅牢,無煩閭里之徵斂,四載爲治,百瘼如洗,一境賴蘇,萬口謄頌是如爲白有臥乎所,如此茂績,合有褒賞之擧,似當施以熟馬賜給之典是如爲白乎旀,古阜郡守趙龍熙段,聽有明斷而落訟不寃,糴無濫捧而減需亦惠,論捐廩則繕械捐捧,旣一千八百金,設窖添助,亦二百五十兩,而至於釐簽也,稧砲也,陞戶代錢,牟還充耗,各公廨修葺之錢,裒爲五千餘兩,衆瘼咸革,一郡改觀,萬口謄碑,行旅亦歌是如爲白有臥乎所,似當施以陞敍調用之典是白乎旀,靈巖郡守洪宅周段,還穀之糶糴也,賦稅之捧裝也,里民俱稱公平,戰艦之改備,社耗之自當,旣二千有餘土窖之成造,調恤之捐費,亦千八其數,著績如彼茂實是如爲白有臥乎所,似當施以兒馬賜給之典是白乎旀,金堤郡守洪秉僖段,累千金刷逋而吏習痛革,數萬金釐還而邑容改觀,各項繕械及凡屬捄恤,洽爲數千金是如爲白乎旀,金溝前縣令尹庚鎭段,旣出四千金改量,而田結之紊亂歸正,又捐三千兩繕修,而軍械之精利增彩,革線廛之濫稅,減米斗之剩條,而商賈亦皆蒙惠,助土窖之營造,給陞戶之資裝,而軍民無不稱頌,前後捐廩之夥多,可驗實績之茂著是如爲白乎旀,興德縣監朴元陽段,廩俸自是殘薄,捐補如彼夥多,凡館宇軍械面里等繕修捄弊之錢,合爲三千兩,吏奴令之流來舊逋,京營邸之積久宿債,沒數淸帳而闔境播頌,衆瘼皆蘇是如爲白乎旀,務安縣監洪祐慶段,聽訟則剖決如流,門無滯狀,捧稅則斛量必精,而庭禁散穀,今春濟州米縮條,例當戶納,而特捐千餘金,充補積官庫物,歇價逐件添增,而自備幾百兩釐捄,隨事勤勵,闔境稱頌是如爲白乎旀,咸平縣監洪秉緯段,莅任纔五十有日,刷逋已九千餘兩,三十柄鳥銃添補,二千斤火藥新儲,初政之務實如斯,來頭茂績可期是如爲白乎旀,泰仁縣監金寅根段,官需物價之減給四百兩,惠究蠲恤,軍器修備之添補一千金,誠切修擧,燒戶之結卜擔當,視民如傷,浮丁番納捐充,簽軍無怨是如爲白有臥乎所,上項八邑前後守令,似當竝施陞敍調用之典是白乎旀,珍島府使李根奭段,廨宇城堞,翼然改觀,壁壘刀槍,燁如變彩,捐出數千兩官廩,捄活千八饑戶,軍民相賀,行旅亦頌是如爲白有臥乎所,似當施以兒馬賜給之典是白乎矣,竝只係干恩典,臣曹不敢擅便,上裁敎是白乎旀,監司徐相鼎段,子惠之仁,群情感化,百度修擧,全省寧謐是如爲白有臥乎所,道臣體重,今姑勿論爲白乎旀,其餘前後守令·察訪等段,績乏優異,疪無顯著,竝只置之爲白乎旀,其外梱帥·中軍·虞候·營將·邊將·監牧官等乙良,令兵曹稟處,何如?啓依允。
戊辰十一月十一日巳時,上御麟趾堂。進講入侍時,講官曺錫雨,參贊官李源珪,侍讀官李泰翼,假注書李鳳德,記事官崔鳳九·李元用,各持論語第卷,以次進伏訖。
上在景福宮。停常參·經筵。
自人定至五更,灑雨下雨,測雨器水深七分。
大王大妃殿進御二錢重人蔘粟飮,自今日一貼式,限二貼煎入事,榻前下敎。
大妃殿進御二錢重人蔘粟飮,自今日一貼式,限二貼煎入事,榻前下敎。
政院啓曰,行大司憲李根友呈辭,執義趙定熙,掌令權命菊未肅拜,丁觀燮,持平鄭在晉·閔載晉在外,監察茶時之意,敢啓。傳曰,知道。
又啓曰,左承旨李源珪,右副承旨吳夏泳,同副承旨南相善,今日不爲仕進,竝卽牌招,何如?傳曰,允。
上號都監啓曰,玉冊玉寶內入時班次圖一件,謹此封進之意,敢啓。傳曰,知道。
又啓曰,玉冊玉寶,印出各二件,冊寶同粧一貼,列書製述官·書寫官職姓名,謹此封進之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
義禁府啓曰,因慶尙左道暗行御史成彝鎬書啓,吏曹回啓內,大邱前判官趙熙弼,密陽前府使兪致長,淸道前前郡守李炳一等,繡啓旣請令攸司稟處,更無可論爲辭矣。趙熙弼下去水原地,兪致長下去高陽地,李炳一下去楊州地云,依例發遣府羅將,竝拿來,何如?傳曰,待待命拿囚。
以左副承旨李源珪,同副承旨南相善牌不進罷職傳旨,傳曰,只推。
吏曹啓曰,新除授高城郡守趙漢應,親病甚重,萬無遠赴之望云,其親病旣如是,則有難强令赴任,改差,何如?傳曰,允。其代,口傳差出,不日下送。
戊辰十一月十二日巳時,上御麟趾堂。進講入侍時,同知事尹秉鼎,參贊官鄭漢朝,檢討官李龍雨,假注書洪佑冀,記事官崔鳳九·李元用,各持論語第卷,以次進伏訖。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,行大司憲李根友,執義趙定熙,掌令權命菊未肅拜,丁觀燮,持平鄭在晉·閔載晉在外,監察茶時之意,敢啓。傳曰,知道。
又啓曰,同副承旨南相善,今日不爲仕進,卽爲牌招,何如?傳曰,允。
吏曹口傳政事,以洪配厚爲高城郡守。
傳曰,奉審閣臣入侍。
兵曹啓曰,文兼吳長善,時無職名,依例付軍職以入之意,敢啓。傳曰,知道。
弘文館啓曰,副校理趙秉稷,以訓鍊都監從事官,今日軍布捧上時,晝仕出去之意,敢啓。傳曰,知道。
兵曹口傳政事,副司果,金性均·吳長善。
以同副承旨南相善牌不進罷職傅旨,傳曰,只推。
以咸鏡監司李興敏狀啓,富寧府使柳奭,漂到淸人乍逃旋捉,初不報營,僨誤非細,邊務攸關,不可仍置,先爲罷黜,其罪狀,令攸司稟處事,傳曰,令該曹,勿拘常格,口傳各別擇差,不日下送。
兵曹啓目粘連,觀此全羅右道暗行御史李敦相書啓,則智島前萬戶金潤植段,粟米加捧,戶布加排,陳結橫徵,軍官捧賂,合錢二千三百二十三兩五錢,竝歸私橐,至於兵吏推論債二百七十兩之移徵民間,尤極可駭,不可以已經罷黜勿論,令該曹,拿問重勘,南固別將金樂義段,城堞修葺,軍民釐捄,盡捐殘廩,極爲嘉尙,似當施以加資之典,全州營將權鐸圭段,四千石舊還畢刷,威惠竝行,六萬兩庫債盡捧,嚴明有稱,齊聲願留,共歌來暮,羅州營將金澈均段,戢盜剛明,鮮有竊發之患,善撫軍校,頓絶豪悍之弊,合試捍禦,群情願借,上項兩營將,亦當施以兒馬賜給之典,係干恩賞,不敢擅便,上裁敎是白乎旀,其餘棝帥·中軍·虞候·邊將·監牧官等,別無優績,亦乏顯疪,竝只置之,奏御文字,何等審愼,而笠巖別將金俊成之俊字,以駿字書之,殊涉不審,當該御史李敦相,推考,何如?啓依回啓施行爲良如敎。
戊辰十一月十三日巳時,上御麟趾堂。進講奉審閣臣同爲入侍時,知事李源命,參贊官吳夏泳,檢討官趙秉稷,假注書李鳳德,記事官崔鳳九·李元用,各持論語第卷,原任直提學金炳㴤,以次進伏訖。上曰,史官分左右。仍命奉審閣臣進前。炳㴤進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢此仰達矣。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,行大司憲李根友呈辭,執義趙定熙,掌令權命菊未肅拜,丁觀燮,持平鄭在晉·閔載晉在外,監察茶時之意,敢啓。傳曰,知道。
傳曰,傳香承旨馳詣宗廟·景慕宮,奉審摘奸以來。
吏曹口傳政事,以趙羲贊爲富寧府使。
都摠府啓曰,副摠管李熙昇,以御營廳中軍,今日諸將官射會監試事,南別營晝仕出去,而逐日煩稟未安,入番間除草記往來之意,敢啓。傳曰,知道。
議政府啓曰,卽見咸鏡監司李興敏狀啓,則富寧沙湖津漂到淸人,惟意速歸,期欲逃躱,不善守護,尙無修報之該府使柳奭罷黜,其罪狀,令攸司稟處云矣,漂人之今此惹鬧,大有關於邊政,則不可不悉具事實,另爲移咨,咨文,今槐院撰出,順付回撥,下送灣府,使之入送鳳城,轉致盛京,鏡城接王津漂人,從陸還送之由,一體撰咨之意,分付,何如?傳曰,允。
義禁府啓曰,智島前萬戶金潤植拿問重勘事,傳旨啓下矣。金閏植,自任所,未及上來云,依例發遣府羅將所到處拿來,何如?傳曰,待待命拿囚。
又啓曰,全羅右道暗行御史李敦相書啓內,長城前府使閔世鎬罪狀,令攸司稟處事,啓下矣。閔世鎬,下去京畿驪州地,依例發遣府羅將,拿來,何如?傳曰,待待命拿囚。
又啓曰,咸鏡監司李興敏狀啓內,富寧府使柳奭,爲先罷黜,其罪狀,令攸司稟處事,啓下矣。柳奭,時在任所云,依例發遣府書吏拿來,何如?傳曰,待待命拿囚。
宗親府啓曰,明日,卽天漢殿望奉審日次,臣邦鉉,進詣擧行之意,敢啓。傳曰,知道。
刑曹啓曰,卽接公忠監司閔致庠文移,則庇仁縣徒一年定配罪人金大成,林川郡徒一年半定配罪人高榮逵等,限滿云矣。取考曹上配案,則大成,以語逼士族罪,丁卯十一月定配,榮逵,以縛打官差罪,丁卯五月定配,俱已限滿的實,依法典放送後,徒流案頉下事,分付道臣之意,敢啓。傳曰,知道。
摠戎廳啓曰,管城將李德熙,身病甚重,勢難察任,改差,何如?傳曰,允。
戊辰十一月十四日巳時,上御麟趾堂。進講入侍時,講官朴承輝,參贊官南相善,檢討官李龍雨,假注書洪佑冀,記事官崔鳳九·李元用,各持論語第七卷,以次進伏訖。上曰,史官分左右。上誦前受音一遍訖,仍開卷。承輝讀自子夏曰雖小道,止聽其言也,仍奏釋義訖。上命授書算于承輝,上讀新受音十遍訖。承輝還納書算。上曰,致遠恐泥者,何也?承輝曰,小道,如農圃醫卜之屬,卽樊遲請學老農老圃之謂也,非無可觀者,而於大道則不能通,故致遠恐泥也。又奏曰,日知其所亡,月無忘其所能,最是學問之要訣也,我殿下課日進講,新受音者,日知也,前受音者,月無忘,則可以日就月將矣。上曰,博學而篤志,切問而近思,是果爲仁之事乎?承輝曰,此卽中庸所稱博學之·審問之·愼思之·明辨之事也,而篤志切問近思,又統於博學,博學而心不外馳,則仁亦在其中,如直在其中·祿在其中之義也。上曰,小人之過也,何必以文?承輝曰,君子之過也,如日月之更,不憚其改,小人反是,有過而不改,反以文飾,欲以掩其不善,所謂文過遂非者,此也。上曰,君子有三變,此則可謂聖人之事也。承輝曰,聖人非有意於變,而其威儀之可象望之儼然,卽其顔色則自然溫和,聽其言辭則亦有剛確,此所以程子曰惟孔子全之,是也。
上在景福宮。停常參·經筵。藥房提調金輔鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,當爲中日習射技放,而國忌正日相植,不得設行之意,敢啓。傳曰,知道。
政院啓曰,明日常參·經筵,取稟。傳曰,停。
又啓曰,行大司憲李根友呈辭,執義趙定熙,掌令權命菊未肅拜,丁觀燮,持平鄭在晉·閔載晉在外,監察茶時之意,敢啓。傳曰,知道。
又啓曰,左承旨李源珪,左副承旨鄭漢朝,今日不爲仕進,竝卽牌招,何如?傳曰,允。
又啓曰,議政府郞廳來言,今目賓廳日次,而領議政金炳學,無時急稟定事,左義政·右義政未差,不得來會云矣,敢啓。傳曰,知道。
又啓曰,卽者檢閱李元用,以其親病,陳疏經出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱朴定陽·崔鳳九,謂有館規,聯疏經出,原疏纔已退却矣。竝所當直捧禁推傳旨,而此與無端經出有異,推考警責,仍卽牌招,何如?傳曰,允。
又啓曰,假注書洪祐翼,身病猝重,勢難察任,今姑改差,何如?傳曰,允。
洪祐翼改差,代以金禹鉉爲假注書。
弘文館啓曰,下番闕直,事甚未安,應敎李裕承,副應敎金裕行,校理李泰翼,竝卽牌招,姑降入直,何如?傳曰,允。
以左承旨李源珪,左副承旨鄭漢朝牌不進罷職傳旨,傳曰,只推。
奎章閣啓曰,景慕宮望廟樓,今望奉審,無頉之意,敢啓。傳曰,知道。
政院啓曰,卽見珍島防禦使李根奭武士等都試試取啓本,則紙尾太窄,將無啓字踏下之地,事之不審,萬萬未安,原啓本,還下送,使之改修正上送,該防禦使不可無警,從重推考,何如?傳曰,允。
又啓曰,卽者吏曹郞廳來言,興陽縣監李德純,當爲署經,而兩司不備,不得署經云,除在外外未肅拜人員,竝卽牌招,何如?傳曰,允。
議政府啓曰,關西後運襦衣二百二十領,紙衣一百領,照數稱量,木品·紙品,亦爲看審,監封逢授於齎去禁軍處,沿海輸運及本道頒給等節,更爲各別關飭之意,敢啓。傳曰,知道。
檢閱李元用疏云云。省疏具悉。爾其勿辭救護。
戊辰十一月十五日巳時,上御麟趾堂。進講入侍時,領事金炳學,講官趙性敎,參贊官李應辰,侍讀官趙秉稷,假注書李鳳德,記事官崔鳳九·李元用,各持論語第七卷,以次進伏訖。上曰,史官分左右。炳學進前奏曰,今日日氣甚寒,聖體,若何?上曰,一樣矣。炳學曰,寢睡·水刺之節,何如?上曰,一樣矣。炳學曰,大王大妃殿氣候,何如?上曰,一樣矣。炳學曰,王大妃殿氣候,何如?上曰,一樣矣。炳學曰,大妃殿氣候,何如?上曰,一樣矣。炳學曰,中宮殿氣候,何如?上曰,安順矣。炳學就座。上誦前受音一遍訖,仍開卷。性敎讀自子夏曰君子信而後,止其惟聖人乎,仍奏釋義訖。上命授書算于性敎,上讀新受音十遍訖。性敎還納書算。上曰,此云君子信而後勞,其民信而後諫,自天子至于庶人,皆當以信爲本,而無信則豈可以有爲乎?炳學曰,仁義禮智,皆本於信,無信則仁義禮智無以行矣,故自天子至於庶人,必當以信爲主,而況在君上之位,非信則豈可以御下乎?至以講筵言之,聖敎每以勤講之意,下諭於諸臣,而自內勤講,天理如是融會,此乃聖念之不失信於下也。如或失信,則內而宦官宮妾,外而八域臣民,有以窺淺深,此所以〈不〉失信如急務也。上曰,大德不踰閑,小德出入之言,似不善矣。炳學曰,子夏此言,不能無弊,而其大旨,只是恕人之謂也,至於律己,則大德不可踰閒,而小德何可出入乎?上曰,必愼小德然後,可以如大德矣。炳學曰,德必由小而入大,故書曰,不矜細行,終累大德,此誠帝王之所監戒也。上曰,此云譬諸草木,品以別矣,〈何〉特以草木爲喩乎?性敎曰,學有大小之序,草木之類,皆有大小之別,故所以取譬,然而子夏此言,未免有誤,蓋下學上達,區以別之爲二致也哉?炳學曰,灑掃應對,小學之工,正心誠意,大學之道也。必自灑掃應對之節,入於正心誠意之學,而子游以末也無本之說,譏子夏其言,近於過高矣。上曰,以日前所講中,可者與之,不可者拒之之言觀之,諸子之言,或有迫狹,或有過高,此皆有文無質之致,故不及孔子之學矣。性敎曰,上敎誠然矣。孔子弟子之學淺深不同,或狹或高,各有一偏之病矣。炳學曰,惟顔·曾,無此病,故能體夫子之道,而遊·夏,雖賢於諸弟,然其言,有尙如此,其不及於顔·曾,又可見矣。上曰,遊·夏之言,不由中出,外自强作故也。性敎曰,大僚纔以信之一字,懇懇陳白矣。夫信者,誠實無僞之謂也,上之使下,下之事上,必以誠心相孚,然後勞之而不怨,陳之而翕受,經始靈臺,庶民子自來者,文王之使民信而後勞之也,朝夕納誨,勉以從繩者,傅說之訓王,信而後諫之也。不惟此兩件事爲然,凡天下事事物物,無往非誠信上做得,信居五常之一,而仁義禮智,非信不立,信屬五行之土,而水火金木,非土不成,人而無信,其何以行之?夫子所以取車之無輗,喩人之無信者,誠至切之義也。大抵民之樂趨,亶係乎上之示信,而至若盡言無隱,縱云臣職之當然,從諫弗咈,實在上心之虛受矣。苟在上者,躬率以信,凡於體群臣子庶民之一政一令,皆出於至誠惻怛,上下孚感,則又安有厲己謗己之云乎哉?伏願信字上,益加澄省焉。炳學曰,信者,君臣上下所當交勉之道也,上若信之於下,則下豈不信於上乎?且信者,非他也,卽一誠字也,凡事皆必以誠實然後,可以踐信矣。秉稷曰,信而後勞民諫君,誠意惻怛,上下交孚之謂也。堯之允恭,舜之允塞,唐虞至治,皆不外乎信之一字而已。書曰,彰信兆民,此皆見君德昭著,孚信於天下,一言之出,堅如金石,一令之行,昭如日星,賞必信而爲善者勸,罰必信而爲惡者懲。孔子曰,主忠信,此可見忠信,只是一理,發於心,謂之忠,驗於事,謂之信,忠信兼備然後,勞民則民不曰厲己,諫君則君不曰謗己矣。應辰曰,子夏門人小子章,文義深奧,朱子嘗於山寺,講此章,理會文義,至於不寐,終夜聞子規聲,此可見朱子不得不措之意,而亦見此章之未易解也。蓋灑掃應對,雖是近者小者,然遠近大小,理無不在,則下學上達,自是通貫工夫,而子游分本末言之,故子夏以爲,言游過矣。上掩卷。炳學曰,論語一部,今旣畢講,聖學之時敏日新,益不勝慶祝萬萬,繼講冊子,令弘文館收議,何如?上曰,依爲之。出擧條上曰,何冊爲論語之次乎?炳學曰,孟子爲其次矣。朱子曰,先讀大學,以定規模,次讀論語,以立其根本,次讀孟子,以觀其發越,次讀中庸,以得古人之微妙,此其爲學之次序矣。上曰,大學序所謂論·孟次之者,是也。炳學曰,聖敎誠然矣。上命史官就座,仍命大臣先退。又命退,諸臣以次退出。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,行大司憲李根友呈辭,執義趙定熙,掌令權命菊傳旨未下,丁觀燮,持平鄭在晉·閔載晉在外,監察茶時之意,敢啓。傳曰,知道。
又啓曰,左副承旨鄭漢朝,今日不爲仕進,卽爲牌招,何如?傳曰,允。
以檢閱朴定陽·崔鳳九牌不進罷職傳旨,傳曰,只推。
以執義趙定熙,掌令權命菊牌不進罷職傳旨,傳曰,只推。
政院啓曰,守令署經事,命下矣。執義趙定熙,掌令權命菊,旣有只推之命,竝卽牌招,何如?傳曰,允。
又啓曰,左右史不可不備,檢閱朴定陽·崔鳳九,旣有只推之命,竝卽牌招入直,何如?傳曰,允。
又啓曰,卽者副修撰李容萬,以其親病,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
弘文館啓曰,下番闕直,事甚未安,應敎李裕承,校理李泰翼,副校理趙秉稷,竝卽牌招,推移姑降入直,何如?傳曰,允。
都摠府啓曰,副摠管李邦鉉,以摠戎廳中軍,今日諸將官射會監試事,晝仕出去之意,敢啓。傳曰,知道。
以左副承旨鄭漢朝牌不進罷職傳旨,傳曰,只推。
議政府啓曰,頃因關東年分狀啓,川浦災五十八結零,準劃,與寧越續田永頉之請,竝置之,江陵等八邑訓局外各軍布及大同布五分一,各司純錢代納之意,覆啓行會矣。卽見該道臣趙龜夏狀本,則復陳民事矜悶之狀,仍請川浦災及續田,依前啓許施,大同布·各軍布,竝爲代錢事,令廟堂稟旨分付矣。道臣再請,非不知苦心攸在,而災結,大政也,布納,經費也,向來覆啓,不無多少斟酌者,今不可遽然許施,狀中所請,竝置之,何如?傳曰,允。
政院啓曰,守令署經事,命下矣,憲府則雖已署經,諫院則大司諫權泳夏,司諫金顯龜,獻納李圭白在外,不得署經云,何以爲之?敢稟。傳曰,一司除署經。
弘文館啓曰,繼講冊子,就議于時原任大臣處,則領府事鄭元容以爲,論語,今旣訖講,聖學將就之工,臣不勝欽誦,讀魯論後,繼讀鄒經,卽讀書次第也。以鄒經繼講,似好,惟願博詢而處之云,領敦寧金左根,病未獻議,判府事趙斗淳以爲,魯論後,繼以鄒經,向裏進修次序爲然,蓋聖聖相傳,心法所在也,區區無容他見矣云,判敦寧李景在,病未獻議,領議政金炳學以爲,臣於前席,先伏承下詢,已以鄒經之爲其次,仰對矣。惟伏候上裁云矣。時原任大臣之意如此,以繼講日字時急,在外大臣·儒臣處,未得收議,何以爲之乎?敢啓。傳曰,大臣之意如此,繼講冊子,以鄒經爲之。
禮曹啓曰,來十二月初六日,大王大妃殿加上尊號時,宗廟·社稷·景慕宮告由祭,同月初四日臘享大祭兼行,永寧殿告由祭,同日一體設行,祝文,添入撰出等事,令藝文館擧行,獻官,依例以一品塡差事,竝爲分付,何如?傳曰,允。
御營廳啓曰,本廳哨官崔英植,身病甚重,勢難察任,改差,何如?傳曰,允。
副修撰李容萬疏云云。省疏具悉。爾其勿辭救護。
戊辰十一月十六日巳時,上御麟趾堂。進講入侍時,講官金世均,參贊官吳夏泳,侍講官金裕行,假注書金禹鉉,記注官金泰煥·白時範,各持論語第卷,以次進伏訖。上曰,史官分左右。上誦前受音一遍,仍開卷。世均讀自子夏曰仕而優則學,止是難能也。仍奏釋義訖。上命授書算于世均。上讀新受音十遍訖。世均還納書算。上曰,此云仕而優則學,學而優則仕,學而後仕,則固可矣,仕而後始學云者,似不必然矣。世均曰,聖敎誠至當,凡人學而後可仕,仕而後亦當益進於學,以其次序論之,註有朱子問答曰,嘗疑此兩句,次序顚倒,今云各有所指甚佳,似於其時有仕,而無意於學之人,故子夏言之也。上曰,喪致乎哀云者,信乎宜矣。世均曰,致乎哀者,爲人子固所自盡,而而止二字,先儒以爲,似不若與其易也,寧戚之語,禮不足而哀有餘則可矣,若但止於哀而全無禮節,得無違於死葬之以禮乎?子游此言,非不重本務實,而或不無過於高遠簡默之弊矣。上曰,子張誠難爲仁矣,苟非聖人,豈可曰仁乎?世均曰,仁者,爲善之本也,爲學之人,固皆可以仁爲期,而若以仁一字言之,夫子惟於顔子,以三月不違仁稱之,仁字之難,有如是矣。蓋子張以此二章之旨觀之,不無其能,亦有容貌之盛,而恐不若外不足而內有餘,故曾子之言如是也。上曰,子張,固過於文矣,聖人以外稱仁者,豈其多乎?以我國言之,退溪·淸陰·尤菴,固可以仁稱之也。世均曰,誠然矣。上曰,孟莊子之不改父之臣,與父之政,誠所難矣,此與三年無改於父之道之孝,相似矣。世均曰,此亦有先儒之論,三年無改父之道者,謂其當改而不遽改,卽不忍忘親者也,至於不改父之臣與政者,卽謂終身不改者,故夫子許之。孟獻子,固賢大夫也,而繼以莊子之孝,可謂有是父有是子矣。仍奏曰,仕而優則學,學而優則仕,蓋學所以治己,仕所以治人,此非至於朝臣也。帝王之學,亦如是,今殿下萬機之暇,日開講對,是固此章之義也。從古聖王,皆念終始於學矣。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,來二十一日朝參日次矣,敢稟。傳曰,停。
又啓曰,行大司憲李根友,執義趙定熙呈辭,掌令一員未差,丁觀燮,持平鄭在晉·閔載晉在外,監察茶時之意,敢啓。傳曰,知道。
又啓曰,左副承旨鄭漢朝,同副承旨南相善,今日不爲仕進,竝卽牌招,何如?傳曰,允。
以檢閱朴定陽·崔鳳九牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九,旣有只推之命,竝卽牌招入直,何如?傳曰,允。
傳曰,都承旨許遞,前望入之。
承旨前望入之,李裕膺落點。以左副承旨鄭漢朝牌不進罷職傳旨,傳曰,只推。
戊辰十一月十七日巳時,上御麟趾堂。進講入侍時,同知事趙基應,參贊官李源珪,檢討官李龍雨,假注書李鳳德,記注官白時範·方孝隣,各持論語第卷,以次進伏訖。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,行大司憲李根友,執義趙定熙呈辭,掌令一員未差,丁觀燮,持平鄭在晉·閔載晉在外,監察茶時之意,敢啓。傳曰,知道。
又啓曰,右副承旨李應辰,左副承旨鄭漢朝,今日不爲仕進,竝卽牌招,何如?傳曰,允。
以檢閱朴定陽·崔鳳九牌不進罷職傳旨,傳曰,只推。
傳曰,右承旨·同副承旨許遞,前望入之。
承旨前望入之,金益容·洪萬燮落點。
政院啓曰,檢閱李元用,由限已過,卽爲牌招入直,何如?傳曰,允。
又啓曰,卽者修撰李龍雨,以其親病,陳疏徑出,原疏纔已捧入矣,所當直捧禁推傳旨,而此與無端經出有異,推考警責,何如?傳曰,允。
弘文館啓曰,下番闕直,事甚未安,應敎李裕承,副應敎金裕行,校理李泰翼,竝卽牌招,推移姑降入直,何如?傳曰,允。
議政府啓曰,卽見京畿監司李宜翼所報,則永平,以畿峽殘局,陸馱運穀之際,民瘼多端,依年前已施之例,田稅米太,特許詳定代納爲辭矣。一往以民隱去處爲言,則其在寧失之義,亦不無斟量者存,今年則特爲許施,自明年,必以本色輸納,而若或又復煩請,該守令斷當從重論警之意,申飭道臣,何如?傳曰,允。
又啓曰,卽見全羅右道暗行御史李殷相別單,則其一,全州大同,本自東之山出浦,而以其海口之湮塞,不得已移倉於群山,險津遠輸,勞苦多端矣。見今東之山水勢深潤,船路廣坦,依舊規復倉捧稅事也。此不過還復舊規,則其於民邑事勢,必有方便而然,而凡於更張之會,不容不一番關問,令道臣,爛商報來後,稟處。其一,結政紊亂,改量,爲目下急務,令道臣,趁速擧行事也。改量之論,中外之所同然,而前後因繡單而覆啓,亦屢矣。一時竝擧,有難遽議,則先從一二邑擧行,使之次第歸正事,分付。其一,各島鎭將,多行不法,貽害無辜,從今以後,只掌防守,瞭望之節,凡係民事,各自地方官察治之意,著爲定式事也。毋論事之大小,一鎭將之擅自聽理,果不無滋弊之端,而又從以憑行侵虐之政,則哀彼殘民,將何聊生?凡係鎭務去處,苟或不悛前習,徒以圖囑納格爲誅求之方,當該鎭將,摘發論啓之意,申飭監水營,何如?傳曰,允。
三軍府啓曰,卽接訓鍊都監所報,則今十一月十九日習陣日次,而夏而六七月,冬而十一月十二月停操事,曾有受敎,依例停止云矣,敢啓。傳曰,知道。
以檢閱李元用牌不進罷職傳旨,傳曰,只推。
政院啓曰,卽者檢閱朴定陽·崔鳳九,謂有廳規,聯疏經出,原疏纔已退却矣。竝所當直捧禁推傳旨,而此與無端經出有異,推考警責,仍卽牌招入直,何如?傳曰,允。
禁衛營啓曰,本營哨官李貞祜,身病猝重,勢難察任,改差,何如?傳曰,允。
御營廳啓曰,本廳別將趙羲稷,身病甚重,勢難察任,改差,何如?傳曰,允。
修撰李龍兩疏云云。省疏具悉。爾其勿辭救護。
戊辰十一月十八日巳時,上御麟趾〈堂〉,進講入侍時,同知事李會淳,參贊官李源珪,侍讀官金裕行,假注書金禹鉉,記注官方孝隣,記事官崔鳳九,各持論語第卷,以次進伏訖。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,行大司憲李根友,執義趙定熙呈辭,掌令一員未差,丁觀燮,持平鄭在晉·閔載晉在外,監察茶時之意,敢啓。傳曰,知道。
又啓曰,左右史不可不備,檢閱李元用,旣有只推之命,更爲牌招入直,何如?傳曰,允。
以檢閱朴定陽·崔鳳九牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九,旣有只推之命,竝卽牌招,推移入直,何如?傳曰,允。
傳曰,吏曹參議有闕之代,前望入之。
吏曹參議前望入之,韓敬源落點。
政院啓曰,卽者義禁府都事來言,時囚罪人兪致長等,當爲捧供,而判義禁韓啓源呈辭受由,知義禁李承輔,同義禁李勉愚在外,尹滋承有身病,不得備員開坐云,何以爲之,而同義禁尹滋承,卽爲牌招,何如?傳曰,允。竝許遞,前望入之。
金吾堂上前望入之,判義禁曺錫雨,知義禁兪致善,同義禁鄭健朝·鄭海尙落點。
政院啓曰,開座事,命下矣。新除授判義禁曺錫雨,知義禁兪致善·同義禁鄭健朝·鄭海尙,竝卽牌招,何如?傳曰,允。
御營廳啓曰,本廳別將趙羲稷,身病甚重,勢難察任,改差,何如?傳曰,允。
吏曹參議鄭順朝疏云云。省疏具悉。所請依施。
戊辰十一月十九日巳時,上御麟趾堂。進講入侍時,知事金在顯,參贊官鄭漢朝,侍讀官趙秉稷,假注書李鳳德,記事官朴齊用,各持論語第卷,以次進伏訖。
上在景福宮。停常參·經筵。
藥房提調金炳喬,副提調李裕膺啓曰,伏未審日間,聖體若何,寢睡·水刺之節,何如?臣等率諸御醫,趁旱入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,明日常參·經筵,取稟。傳曰,停。
又啓曰,行大司憲李根友,執義趙定熙呈辭,掌令一員未差,丁觀燮,持平鄭在晉·閔載晉在外,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
以檢閱朴定陽·崔鳳九·李元用牌不進罷職傳旨,傳曰,只推。
政院啓曰,左右史,不可不備,檢閱朴定陽·崔鳳九·李元用,旣有只推之命,竝卽牌招,推移入直,何如?傳曰,允。
禮曹,來己巳年正月初三日行宗廟春享大祭,親祭取稟,奉敎敬依。
禮曹,來己巳年正月初九日社稷祈穀大祭親祭取稟,奉敎敬依。
禮曹,來十二月初六日孝裕獻聖宣敬正仁慈弘德純化文光元成大王大妃殿誕日陳賀時,應行節目,參考前例,磨鍊爲白去乎,依此擧行,何如?啓旣承慈敎權停爲良如敎。
禮曹啓曰,翼宗大王追上尊號冊寶,大王大妃殿加上尊號冊寶,內入吉日,依例以同日推擇,內出則各日臨時請出,何如?傳曰,允。
又啓曰,謹稽謄錄,則在前追上尊號冊寶,皆以子時擧行矣。今番追上冊寶時刻,亦以正月初三日子時磨鍊乎?敢稟。傳曰,以此磨鍊。
又啓曰,今此翼宗大王追上尊號冊寶,大王大妃殿加上尊號冊寶,內入內出處所,以勤政殿磨鍊之意,敢啓。傳曰,知道。
又啓曰,今此大王大妃殿加上尊號時,外殿親傳冊寶,親上致詞箋文表裏處所,以勤政殿磨鍊之意,敢啓。傳曰,知道。
又啓曰,今此翼宗大王追上尊號冊寶內出後,自勤政殿奉詣宗廟時,殿下出就殿庭祇迎後隨詣之節,依例磨鍊乎?敢稟。傳曰,依例磨鍊。
又啓曰,來十二月初六日大王大妃殿加上尊號稱慶,大王大妃殿·王大妃殿·大妃殿·中宮殿陳賀儀註,直爲書入各殿之意,敢啓。傳曰,知道。
又啓曰,今此大王大妃殿加上尊號時,加上尊號冊寶儀註,殿下自內親上致詞箋文表裏儀註,中宮殿親上致詞表裏儀註,直爲書入大王大妃殿,而親上致詞表裏儀註,亦爲書入中宮殿之意,敢啓。傳曰,知道。
傳曰,法司堂上許遞,政官牌招開政,如有違牌,勿爲呼望。
傳曰,呈告同敦寧·兵曹參議許遞,今日政差出。
上號都監啓曰,大王大妃殿加上尊號時儀註,書出眞諺各一本,謹此封入之意,敢啓。傳曰,知道。
又啓曰,大王大妃殿加上尊號時,親進致詞一道,箋文一道,中宮殿所進致詞一道,各書眞諺一本,謹此封入之意,敢啓。傳曰,知道。
都摠府啓曰,副摠管申正熙,以禁軍別將,今日禁軍祿試射監試事,南別營晝仕出去之意,敢啓。傳曰,知道。
傳曰,柑製,通方外爲之,試紙,用大好紙,弘文館提學,待明朝牌招。
以司謁口傳下敎曰,來初六日獻壽時,女伶呈才等節,令宗府,一體擧行。
兵曹啓曰,今日禁軍祿試射時,騎芻,當依定式試取,而馬路氷滑,勢難騎射,以柳葉箭一巡代行之意,敢啓。傳曰,知道。
以檢閱朴定陽牌不進罷職傳旨,傳曰,只推。
以慶尙左水使具胄元狀啓,進上靑魚,尙無捉得,趁未封進,惶恐待罪事,傳曰,勿待罪事,回諭。
有政。吏批,行判書金炳喬進,參判金基纘,參議韓敬源竝式暇。以李容萬爲掌令,金錫輔爲校理,南錫熙爲修撰,李載純·徐奭輔爲副修撰,李載鳳爲刑曹判書,李承輔爲判尹,黃鍾顯爲禮曹參判,金始淵爲刑曹參判,李寅夔爲左尹,姜㳣爲右尹,尹滋承爲同春秋,故學生李觀濟·金麟澤·丁致業,贈童敎,已上孝行卓異,贈職事,承傳,故學生尹儉,故將仕郞黃以厚,贈童敎,已上忠節卓異,贈職事,承傳,兼春秋二單,許栻·宋祥淳。
兵批,以任景準爲管城將,朴膺淳爲馬梁僉使。
禮曹啓曰,卽接水原幼學李東雨所志,則以爲,族曾孫故兵使定鉉,嫡妾俱無子,以其同姓二十寸弟復鉉第二子承佑,欲爲繼後,兩家諸族,相議完定,而定鉉夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李東雨所訴,旣如此,李復鉉第二子承佑,立爲李定鉉之後,何如?傳曰,允。
義禁府啓目,安義前縣監李信翼,文義前縣令沈宜薰,大邱前判官趙熙弼,密陽前府使兪致長,淸道前前群守李炳一,宜寧前縣監徐有英等原情云云。問目內辭緣,泛稱遲晩,竝只刑推得情,何如?啓除刑推議處爲良如敎。
又啓目,智島前萬戶金潤植原情云云。傳旨內辭緣,泛稱遲晩,刑推得情,何如?啓除刑推議處爲良如敎。
又啓目,熙川前郡守洪鍾勳原情云云。傳旨內辭緣,泛稱遲晩,所當請刑是白乎矣,曾經摠府郞,勿爲請刑,載在法典,議處,何如?啓依允。
又啓目,渭原前郡守林象鉉原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
戊辰十一月二十日巳時,上御麟趾堂。進講入侍時,講官金學性,參贊官李裕膺,侍讀官李泰翼,假注書金禹鉉,記注官金泰煥·白時範,各持論語第卷,以次進伏訖。上曰,史官分左右。缺講畢。上曰,史官金禹鉉·白時範,見甚貧寒,欲爲衣資賜給,而朴齊用,又是年老,亦欲一體賜給矣。學性曰,特念遠人之寒,又此恩施,當者之感激榮耀,有不容形達,而登筵諸臣,亦皆與有榮矣。伏願推廣今日聖心於八域之民,則德意攸及,將見群黎百姓,自至於不飢不寒,而爲文王之民矣。臣不勝顒祝之至。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,來二十五日朝參日次矣,敢稟。傳曰,停。
又啓曰,行大司憲李根友,執義趙定熙呈辭,掌令李容萬未肅拜,丁觀燮,持平鄭在晉·閔載晉在外,監察茶時之意,敢啓。傳曰,知道。
又啓曰,左承旨李源珪右承旨鄭漢朝,今日不爲仕進,竝卽牌招,何如?傳曰,允。
又啓曰,弘文館提學金世均,旣已承牌,內閣提學金學性·洪淳穆,藝文提學朴承輝,竝卽牌招,同參考試,何如?傳曰,允。
傳曰,都承旨持此御題,與弘文提學,偕往泮宮,試取以來。
弘文館啓曰,校理金錫輔,修撰南錫熙,副修撰徐奭輔竝卽牌招,何如?傳曰,允。
以左承旨李源珪,右承旨鄭漢朝牌不進罷職傳旨,傳曰,只推。
政院啓曰,臣敬奉御題,與弘文提學金世均,偕往泮宮,柑製儒生試取,則收券爲四百五十八張矣。捧入之意,敢啓。傳曰,知道。
傳曰,入直兵摠府堂上·在院承旨,竝試官加差下,使之分考。
傳曰,柑製賦居首三下進士朴容大,直赴殿試,之次草三下幼學尹鍾永,直赴會試,之次次上幼學李鍾慶等二人,竝給二分,之次次上幼學李守冕等二人,竝給一分,之次次上幼學睦衡錫等四人,各奎章全韻一伴賜給。
傳曰,入格儒生明日待令。
兵曹啓曰,京鄕久勤之積滯,莫近日若也,關東邊將,只是越松萬戶一窠,而年前因該道臣狀請,爲自辟矣。今則三防別將,旣已新設,爲自辟窠,越松之仍屬自辟,纔已報瓜,自今還以久勤擬差,以爲疏滯之地,何如?傳曰,允。
吏曹參議韓敬源疏云云。省疏具悉。卿其勿辭察職。
戊辰十一月二十一日巳時,上御麟趾堂。進講入侍時,講官洪淳穆,參贊官金益容,侍讀官趙秉稷,假注書李鳳德,記事官崔鳳九·李元用,各持論語第卷,以次進伏訖。
上在景福宮。停常參·經筵。
政院啓曰,明日,乃是小寒,自明日日㬇間,視事頉稟之意,敢啓。傳曰,知道。
又啓曰,行大司憲李根友,執義趙定熙呈辭,掌令李容萬未肅拜,丁觀燮,持平鄭在晉·閔載晉在外,熙察茶時之意,敢啓。傳曰,知道。
又啓曰,右副承旨金益容,今日不爲仕進,卽爲牌招,何如?傳曰,允。
備忘記,富寧都護府使趙羲贊下直,長弓一張·長箭一部·片箭一部·筒兒一箇賜給。
傳曰,全羅左道暗行御史入侍。
傳曰,入格儒生入侍。
追上尊號都監啓曰,宗廟冊寶欌奉審吉日,以今二十二日推擇啓下矣。臣等與禮官,進詣奉審之意,敢啓。傳曰,知道。
上號都監啓曰,玉冊,在前則或以五簡爲一貼,或以六簡爲一貼,而謹考謄錄,則丁亥以後,皆以五簡爲一貼矣,今番則何以爲之乎?敢稟。傳曰,五簡爲一貼。
三軍府啓曰,卽見全羅右道暗行御史李敦相別單,則以爲,全州萬戶洞,卽嶺湖間大關隘也。南·北兩口合襟處築城,而設鎭,置將而管領,以爲捍禦之方事,請令三軍府稟處矣。此地設鎭之論,其來久矣,且有前人之所策劃者,則幾年成聚,抄丁編伍,亦可以寓兵於農,而第其經紀形便,終難遙度,築城物力之如何措募,或方略之如何設施,竝關問道帥臣,爛商馳報,更爲稟處,何如?傳曰,允。
司僕寺啓曰,濟州前牧使李後善遞任,進上馬三匹,今纔上來,禾毛色別單書入,依例內廐立養之意,敢啓。傳曰,知道。
禁衛營啓曰,本廳哨官呂東燁,身病猝重,勢難察任,改差,何如?傳曰,允。
禮曹啓曰,卽接廣州幼學金順根所志,則以爲,同姓八寸弟柔根,嫡妾俱無子,以其同姓二十二寸弟溥榮第二子炳烈,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,載在法典,而門長金順根所訴旣如此,金溥榮第二子炳烈,立爲金柔根之後,何如?傳曰,允。
戊辰十一月二十二日午時,上御紫薇堂。入格儒生入侍,全羅左道暗行御史同爲入侍時,右承旨鄭漢朝,假注書金禹鉉,記事官崔鳳九·李元用,御史鄭稷朝,以次進伏,進士朴容大等,序立階下訖。上曰,史官分左右。仍命御史進前。上曰,無事往還乎?稷朝曰,王靈攸曁,無事往還矣。上曰,書啓已見之,而其外別無他弊乎?稷朝曰,別無他弊之可仰達者矣。上曰,農形何如耶?稷朝曰,年形均是豐穰矣。上曰,上來沿路,亦何如耶?稷朝曰,亦爲均登矣。上曰,御史先退。漢朝曰,待令儒生,使之陞堂奏職姓名乎?上曰,可之。儒生等,以次進前,奏職姓名訖。漢朝曰,儒生,頒賞行禮乎?上可之。儒生頒賞行禮訖。漢朝曰,儒生等使之出送乎?上可之。仍命史官就座,又命退,承史以次退出。
上在景福宮。停常參·經筵。
政院啓曰,行大司憲李根友,執義趙定熙呈辭,掌令李容萬未肅拜,丁觀燮,持平鄭在晉·閔載晉在外,監察茶時之意,敢啓。傳曰,知道。
傳曰,判尹李承輔,刑曹判書李載鳳,刑曹參判金始淵,左尹李寅夔,右尹姜㳣,禮曹參判黃鍾顯,俱是繡論與臺彈之人也。今有邦慶,其在賁飾覃惠之意,予則不忘世臣,而特有斟量者存,且除拜有日矣。令政院申飭,斯速肅命事,分付。
吏曹啓目粘連,觀此左道暗行御史鄭稷朝書啓,則光陽前縣監李敏哲,長水前縣監李象淵等段,繡啓旣請令攸司稟處,更無可論是白遣,順天府使柳段,四載爲治,百務畢擧,充虛伍千餘名,而簽列壯健,刷舊逋萬許石,而糴捧精實,至若改量,所得爲一千一百七十結,以補正供所費爲九千七百六十兩,實出捐廩,城廨修葺也,船械繕補也,隨用自備者,亦爲一萬五千餘金之多,誠心殫竭,實績居最是如爲白有臥乎所,如此茂績,合施褒賞,似當施以熟馬賜給之典是白乎旀,長興府使申錫游段,廉明爲治,寬猛互濟,奸猾屛息,疾苦幾蘇,剔數萬之逋,而糴政就完,捐三千之廩,而結民編惠是如爲白乎旀,昌平縣令成大永殿,治主寬簡,志尙淸儉,捐出三百金之財,修補軍器,買置五十斗之畓,供給配囚是如爲白乎旀,南平縣監金獻鎭段,嚴防結弊,痛革倉奸,昨冬設窖,自備六百八十兩,而功役告訖,捐廩錢四百六十兩,播給各面,取剩替納,一境之民,不知社還之有耗是如爲白乎旀,長水縣監李濟龜段,軍器新補,自捐七百金,廩俸嚴防,一二升弊竇,村無箕斂之憂,邑有蘇醒之望是如爲白乎旀,雲峰縣監任百源段,以剛明之才,期矯邑瘼,番民後錢也,別備還耗也,社倉成造也,公廨修理也,諸般捄弊,捐廩錢以至四百餘兩之多,而物無刀騰之價,村無饑餒之色是如爲白乎旀,求禮縣監金敎直段,束吏字民,課士勸武,査革稧戶,修繕軍器,以若薄廩,諸般捐補爲四千五百餘金是如有臥乎所,上項兩道守令,似當竝施兒馬賜給之典是白乎矣,竝只係干恩典,臣曹不敢擅便,上裁敎是白手旀,監司徐相鼎段,聲色不動,施措得宜,民免飢餒,吏莫舞弄是如爲白有臥乎所,道臣體重,今姑勿論爲白乎旀,其餘前後守令察訪等段,績乏優異,疪無顯著,竝只置之爲白乎旀,其外梱帥·虞候·營將·邊將·監牧官等乙良,令兵曹稟處,何如?啓依允。
義禁府啓目粘連,向前李信翼,亦因訟索賂,縱由冊客之欺蔽,捧葉換百轉致社民之怨謗,以此照律,何如?啓依允。
又啓目粘連,向前洪鍾勳,亦任窠則惟視吏賂,科費則不顧民害兺除良,藉修軍器,勒徵千餘金,謂脅淫婦,暗捧四百兩,以此照律,何如?啓依允。
又啓目粘連,向前林象鉉,亦任窠,勒帖勒差,專出捧賂,繡啓之曰百曰千,的有指數,以此照律,何如?啓依允。
又啓目粘連,向前李炳一,亦軍結之捧,以純葉有違朝飭,社還之混以私鑄,自取民怨,以此照律,何如?啓依允。
又啓目粘連,向前徐有英,亦結爲需米而追加丁,因賂錢而屢査,重之以賣任窠而挪公貨,所犯諸條,俱難容貸,以此照律,何如?啓依允。
又啓目粘連,向前趙熙弼,亦葉錢則專事捧納,當百則自致壅閼,有違朝令,焉逭當勘?以此照律,何如?啓依允。
又啓目粘連,向前金致長,亦不顧朝令,反爲當百而退斥,凡係各掌,多以葉錢而收捧,以此照律,何如?啓依允。
又啓目粘連,向前沈宜薰,亦蕩布條,初不分俵,捄弊錢仍無下落,都所挪貸,又沒歸屬,以此照律,何如?啓依允。
又啓目粘連,向前金潤植,亦粟米之添徵,戶布之加排,猶屬些略,陳結之加斂,軍官之賂捧,實係貪汚,以此照律,何如?啓依允。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,行大司憲李根友,執義趙定熙呈辭,李容萬未肅拜,丁觀燮,持平鄭在晉·閔載晉在外,監察茶時之意,敢啓。傳曰,知道。
以司謁口傳下敎曰,來初六日康寧殿獻壽儀註,依進饌例磨鍊,第一爵當親上,第二爵中宮殿親上,以此修入事,分付宗府。
政院啓曰,卽者檢閱李元用,以其親病,陳疏徑出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
又啓曰,卽者檢閱朴定陽·崔鳳九,謂有館規,聯疏經出,原疏纔已退却矣。竝所當直捧禁推傳旨,而此與無端經出有異,推考警責,仍卽牌招,推移入直,何如?傳曰,允。
禮曹啓曰,來己巳年正月初三日行宗廟春享大祭親行事,已有成命,而翼宗大王追上尊號吉日,亦以同日推擇,啓下矣。
親上冊寶後,親祭兼行之由,祭文中措辭撰進,永寧殿攝行祭祝文中,一體添入事,竝爲分付,何如?傳曰,允。
又啓曰,來己巳年正月初三日翼宗大王追上尊號告由,同月初六日大王大妃殿加上尊號告由,當以各爲磨鍊,而謹稽謄錄,則在上,追上加上告田祭,同日兼行,祝文中措辭矣。今亦依此擧行,何如?傳曰,允。
又啓曰,來己巳年正月初三日行宗廟春享大祭親行時,永寧殿,依例遣大臣攝行,何如?傳曰,允。
又啓曰,來己巳正月初三日行宗廟春享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
議政府啓曰,頃因湖南年分狀啓,所請新舊災一萬六千六百十三結九十四負九束,置之之意,覆啓行會矣。卽見該道臣徐相鼎狀啓,則復陳民事難施之狀,特許準劃事,令廟堂稟旨分付矣。萬二千之移易不得者,果皆一一及民而然,則顧有何所惜,而若或惠不下究,徒爲吏隱而止者,其於公私事計,奚補之有乎?舊災出稅,行之之不可已者,新災勿論,事理之不容不然,此狀辭置之,何如?傳曰,允。
議政府啓曰,碧潼前郡守金箕弘,以城廨軍器之修葺,許用防禦履歷,而今其繡論,則一切相反矣。似此人之還收賞典,近例爲然,所授履歷勿施,何如?傳曰,允。
吏曹啓目,出身李圭復名字,改以復來,李圭豐名字,改以豐來,張厚根名字,改以孝植,前五衛將南履和名字,改以啓祚,行副護軍任誠模名字,改以永準,忠翊將任龍模名字,改以龍準,前縣監成駿祥名字,改以駿鎬事,爲等如告狀,令藝文館給帖,何如?啓依允。
又啓目粘連,觀此京畿監司李宜翼狀啓,因各人上言,道內忠孝·學行人等實績査啓,則以爲,開城府故學生金應鉉,生有至性,親旣篤老,不忍斯須離側,爲手足喉舌者,十有餘年,旣喪,日往省墓,夕歸奉葬,三年如一日,行義著聞,合施褒賜是如爲白有臥乎所,金應鉉孝行旣如是卓異,則似當施以贈職之典是白乎矣,係干恩典,臣曹不敢擅便,上裁,何如?啓依允。
檢閱李元用疏云云。省疏具悉。爾其勿辭救護。
上在景福宮。停常參·經筵。
藥房提調金炳喬,副提調李裕膺啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,行大司憲李根友,執義趙定熙呈辭,掌令李容萬未肅拜,丁觀燮,持平鄭在晉·閔載晉在外,監察茶時之意,敢啓。傳曰,知道。
又啓曰,右承旨鄭漢朝,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,允。
以檢閱朴定陽·崔鳳九牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九,旣有只推之命,竝卽牌招入直,何如?傳曰,允。
禮曹啓曰,太廟歲首,展謁,例於歲翻後,當爲取稟,而來正月初三日春享大祭親行,旣有成命矣。謹稽謄錄,則正廟朝己酉正月初七日春享大祭親行時,兼行歲首展謁,而版位設於宗廟·廟庭·永寧殿殿庭,哲宗朝癸丑,亦依此磨鍊矣,今亦依此磨鍊乎?敢稟。傳曰,依此磨鍊。
內醫院啓曰,年例各殿宮進上臘藥所用牛黃九十八部一錢四分六里五毫,麝香一百五十七部四分一里,令戶曹·宣惠廳進排,而丙申定式,牛黃三十三部九分一里三毫,以本院春秋兩等元貢中,取用,何如?傳曰,允。
以右承旨鄭漢朝牌不進罷職傳旨,傳曰,只推。
義禁府啓曰,黃海監司曺錫輿狀啓內,因慶尙監司吳取善移文,道內文化縣定配罪人金炳昱,去十月二十日遭母喪,依刑曹新定式關,使之許由歸葬之意,發關分付於該縣令李錫應處云矣。金炳昱,係是朝官,則因該道啓聞,自臣府,依法典給暇歸葬,過三月後還發配所事,啓請行會,例也,而今此先給由後狀聞,事涉疎忽,有違法典,不審之該道臣,推考,金炳昱,依法典歸葬間給暇,及過三月後還發配所事,更爲分付於兩道道臣處,何如?傳曰,允。
兵曹啓目粘連,觀此全羅左道暗行御史鄭稷朝書啓,則順天前營將朴鏞和段,徒穿利竇,莫念體貌之損,暗開賂門,專思肥己之術,推納校卒之討索,反歸私橐,因緣罪囚之操縱,看作貨泉,不可以已遞而勿論,令該府,拿問處之,薪智島前萬戶權檃段,屯稅欠逋,增衍更徵,以至七百餘兩之多,一島會哭,怨聲如沸,方在就理中,今姑勿論,古今島僉使車元模段,修械繕廨,自備家財,防守不懈,誠心可尙,似當施以加資之典,係干恩賞,不敢擅便,上裁敎是白乎旀,兵使申泰善段,軍器修繕,旣有備豫之策,城堞保障,亦見改觀之美,兵庫四千兩之完逋,營倉五百金之捐廩,實惠攸曁,列邑無弊,左水使李鍾晉段,別砲五百名之習藝,自備藥丸,捐廩施賞,流逋七千石之淸帳,親執簿書,均分精捧,廉威旣著於禁松,仁惠又頌於賙飢,上項兩帥臣,克體制梱之重寄,有此施措之合宜,捐補旣多,茂績已著,合有褒奬,梱帥事體,與守令·邊將有異,竝姑勿論,其餘虞候·邊將·監牧官等,別無優績,亦乏顯疪,竝置之,何如?啓依回啓施行爲良如敎。
又啓目粘連,觀此平安兵使李容象狀啓,則白馬別將金允欽,處鎭如家,茂績已著,城樓軍庫,隨毁修葺,鳥銃刀劍,修補磨光,前後自備,至爲三千金之多,連接義州府尹所報,則山城所在破傷鳥銃與汁物,又出物力,今方重修,今若遞易,則願借之民情莫遏,重修之軍器未畢,姑爲仍任,令該曹稟處爲白有臥乎所,限一瓜,特許仍任,以專責成之地,何如?啓依允。
義禁府照目粘連,安義前縣監李信翼矣,木府議啓內,因訟索賂,縱由冊客之欺蔽,捧葉換百,轉致社民之怨謗,以此照律,罪杖八十收贖,告身盡行追奪,徒二年定配,私罪,奉敎依允。
又照目粘連,大邱前判官趙熙弼矣,本府議啓內,葉錢則專事捧納,當百則自致壅閼,有違朝令,焉逭當勘?以此照律,罪杖八十收贖,告身盡行追奪,徒二年定配,私罪,奉敎依允爲旀,功減一等爲良如敎。
又照日粘連,密陽前府使兪致長矣,本府議啓內,不顧朝令,反謂當百而退斥,凡係各掌,多以葉錢而收捧,以此照律,罪杖八十收贖,告身盡行追奪,徒二年定配,私罪,奉敎依允爲旀,功減一等爲良如敎。
又照目粘連,宜寧前縣監徐有英矣,本府議啓內,結爲需米而追加,丁因賂錢而屢査,重之以賣任窠而挪公貨,所犯諸罪,俱難容貸,以此照律,罪杖一百收贖,告身盡行追奪,私罪,奉敎依允。
又照日粘連,淸道前郡守李炳一矣,本府議啓內,軍結之捧以純葉,有違朝飭,社還之混以私鑄,自取民怨,以此照律,罪杖一百收贖,告身盡行追奪,徒三年定配,私罪奉敎依允爲旀,功議各減一等爲良如敎。
又照目粘連,渭原前郡守林象鎭矣,本府議啓內,任窠之勒帖勒差,專出捧賂,繡啓之曰百曰千,的有指數,以此照律,罪杖一百收贖,告身盡行追奪,流三千里定配,私罪,奉敎依允。
又照目粘連,文義前縣令沈宜薰矣,本府議啓內,蕩布條初不分俵,捄弊錢仍無下落,都所挪貸,又沒歸屬,以此照律,罪杖一百收贖,告身盡行追奪,流三千里定配,私罪,奉敎依允。
又照目粘連,智島前萬戶金潤植矣,本府議啓內,粟米之添徵,戶布之加排,猶屬些略,陳結之橫斂,軍官之賂捧,實係貪汚,以此照律,罪杖一百收贖,告身盡行追奪,流三千里定配,私罪,奉敎依允。
又照目粘連,熙川前郡守洪鍾勳矣,本府議啓內,任窠則惟視吏賂,科費則不顧民害兺除良,藉修軍器,勒徵千餘金,謂脅淫婦,暗捧四百兩,以此照律,罪杖一百收贖,流三千里定配,以喪後勘斷,依法典收贖,告身追奪放送,何如?啓依允。
義禁府啓曰,林象鉉·徐有英·沈宜薰·洪鍾勳·金潤植等,係是贓賄,流配,依法典,竝不付功議以入之意,敢啓。傳曰,知道。
又啓曰,時囚罪〈人〉沈宜薰·徐有英·林象鉉,杖一百流三千里定配,照律公事,判付內依允矣。沈宜薰,杖一百收贖,全羅道鎭安縣流三千里定配,徐有英,杖一百收贖,平安道三登縣流三千里定配,林象鉉,杖一百收贖,平安道肅川府流三千里定配,而以議啓內辭意,具罪目,依例發遣府羅將,押送于各其配所,何如?傳曰,允。
又啓曰,時囚罪人李炳一,杖一百徒三年定配,照律公事,判付內依允爲旀,功議各減一等事,命下矣。李炳一收贖,黃海道平山府金巖驛徒二年定配,而以議啓內辭意,具罪目,依例發遣府羅將,押送配所,何如?傳曰,允。
又啓目,時囚罪人李信翼,杖九十徒二年半定配,照律公事,判付內依允爲旀,功減一等事,命下矣。李信翼,杖八十收贖,江原道洪川縣蓮峰驛徒二年定配,而以議啓內辭意,具罪目,依例發遣府羅將,押送于配所,何如?傳曰,允。
又啓曰,時囚罪人趙熙弼·兪致長,杖一百徒二年定配,照律公事,判付內依允爲旀,竝功減一等事,命下矣。趙熙弼,杖七十收贖,黃海道白川郡金谷驛徒一年半定配,兪致長,杖七十收贖,江原道春川府保安驛徒一年半定配,而以議啓內辭意,具罪目,依例發遣府羅將,押送于各其配所,何如?傳曰,允。
又啓曰,時囚罪人金潤植,杖一百流三千里定配,照律公事,判付內依允矣。金潤植,當定配所以入,而卽接其戶奴呈狀,則以爲,其上典父年七十二,無兄弟獨身,依法典收贖爲辭矣。所考律文,則大明律存留養親條有曰,凡父母老疾,應侍家無以次成丁者,若犯徒流,止杖一百,餘罪收贖,金潤植流三千里定配,以其父年七十二無兄弟獨身,依律文收贖,只告身盡行追奪放送,何如?傳曰,允。
上在景福宮。停常參·經筵。
政院啓曰,行大司憲李根友,執義趙定熙呈辭,掌令李容萬未肅拜,丁觀燮,持平鄭在晉·閔載晉在外,監察茶時之意,敢啓。傳曰,知道。
又啓曰,右承旨鄭漢朝,同副承旨洪萬燮,今日不爲仕進,竝卽牌招,何如?傳曰,允。
備忘記,全羅右水使鄭煥升下直,長弓一張·長箭一部·片箭一部·筒兒一箇賜給。
傳曰,進講,待下敎。
以檢閱朴定陽·崔鳳九牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九,旣有只推之命,竝卽牌招入直,何如?傳曰,允。
都摠府啓曰,副摠管李邦鉉,以摠戎廳中軍,今日諸將官射會監試事,訓鍊院晝仕出去,而逐日煩稟未安,入番間,除草記往來之意,敢啓。傳曰,知道。
以同副承旨洪萬燮牌不進罷職傳旨,傳曰,只推。
吏曹啓曰,今此臘享大祭,祭官當爲磨鍊,而除臺諫·玉堂外,實無推移排比之路,何以爲之乎?敢稟。傳曰,勿拘。
義禁府啓曰,光陽前縣監李敏哲,長水前縣監李象淵,今方待命拿囚之意,敢啓。傳曰,知道。
又啓曰,全羅左道暗行御史鄭稷朝書啓內,順天前營將朴鏞和,令該府拿問處之事,啓下矣。朴鏞和,自任所未及上來云,依例發遣府書吏所到處拿來,何如?傳曰,待待命拿囚。
御營廳啓曰,本廳諸將官射講時,柳葉箭連五巡全布人,別單書入之意,敢啓。傳曰,知道。
判尹李承輔疏略曰,臣年前,猥蒙居留之任,兩載冒據,無往非溺職,繡效之來,臣實自速,夫何尤人?聖度天大,薄竄卽宥,感淚交逬,杜門訟愆,千萬不自意,特命蕩敍,恩除聯翩,臣誠震駴,罔知攸措。噫,直指臚列,極其張皇,不必呶呶爲說,而其句語之指意,殆無餘地,果如其言,則以臣受恩罔極,何忍爲此?謂之不然,則一任自下濁亂,不之覺察,是誰之責?慙痛愧恨,如不欲生,今若拚棄四維,束帶周行,則輿儓之賤,必將戟手而唾面,搢紳之列,誰肯聯武而比肩哉?欲起旋仆,如足有繫,敢暴情實,仰瀆崇嚴。伏乞聖慈,永刊仕籍,得以退伏邱隴,生爲祝堯之民,死爲結草之圖,不勝大願。答曰,省疏具悉。繡衣,君上之所命送者也,今以其言,引作情勢,則此豈臣分然也?慶會在前,去就自諒爲之。
右尹姜㳣疏略曰,臣卽辜負國恩之貪饕不法者耳,薄譴已荷寬大,特宥逈出尋常,廣慶覃惠,敍命遽降,黥劓之踪,感泣而已。臣以無狀,四載萊府,曲被造化,苟有彝性,宜思圖報,而繡啓臚列,雖無執跡之訂援,臣若律己謹嚴,無疵可覓,則必不以外論,起疑於無疑之地,至於衒耀多術也,投機射利也,龍斷舞弄也,俱是駔儈之所爲,決非搢紳之可行,莫非臣滄浪之取,反顧其心,何顔可顯,何辭可解?飭敎截嚴,雖不敢偃處鄕廬,衷情危蹙,實無以廁跡周行,猥暴微諒,冒瀆崇嚴。伏乞聖明,治臣以當被之律,俾爲居官犯贓者戒焉。答曰,省疏具悉。直指論人,旣承君命,則因是而有若情勢然者,其於臣分,何?慶會且近,自諒爲之。
禮曹參判黃鍾顯疏略曰,臣於年前待罪南邑也,其奈才器之不逮,竟無塵刹之仰答,直指之行,終有臚列之擧,今何敢呶呶,徒備事面哉?薄竄旋宥,遽降恩敍,繼之以春官除旨,誕宣於跧伏之中,固宜聞令卽趨,少伸經年倚斗之忱,而自顧遭罹,便成滓濊,復起爲人,實非夢寐攸到,今伏承恩敎下者,尤不勝感淚被面,冒萬死悉暴衷懇。伏乞亟鐫臣新授職,仍令選部,永刊仕籍,以振朝綱焉。答曰,省疏具悉。國有慶禮,不當以去就論,而況繡行旣伏王命,則因其言而若有艮限者,甚非義分也。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,行大司憲李根友,執義趙定熙呈辭,掌令李容萬未肅拜,丁觀燮,持平鄭在晉·閔載晉在外,監察茶時之意,敢啓。傳曰,知道。
又啓曰,同副承旨洪萬燮,今日不爲仕進,卽爲牌招,何如?傳曰,允。
以檢閱朴定陽·崔鳳九牌不進罷職傅旨,傳曰,只推。
政院啓曰,檢閱李元用,由限已過,卽爲牌招入直,何如?傳曰,允。
又啓曰,左右史不可不備,檢閱李元用,旣有只推之命,更爲牌招,推移入直,何如?傳曰,允。
追上尊號都監啓曰,翼宗大王玉冊文草圖書一本,謹此封進,待啓下,令書寫官金炳德正書入刻之意,敢啓。傳曰,知道。
加上尊號都監啓曰,大王大妃殿玉冊文草圖書一本,謹此封進,待啓下,令書寫官趙秉昌正書入刻之意,敢啓。傳曰,知道。
以檢閱李元用牌不進罷職傳旨,傳曰,只推。
政院啓曰,卽者檢閱朴定陽·崔鳳九,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
義禁府啓目,禮山前縣監金炳憲,魚川前察訪鮮于昇等原情云云。傳旨內辭緣,泛稱遲晩,刑推得情,何如?啓除刑推議處爲良如敎。
又啓目,長城前府使閔世鎬·長水前縣監李象淵,光陽前縣監李敏哲,新智島前萬戶權檃原情云云。問目內辭緣,泛稱遲晩,刑推得情,何如?啓除刑推議處爲良如敎。
刑曹判書李載鳳疏略曰,臣踐歷踰分,驟躐無漸,至於頃年統閫之命而極矣。畢竟僨敗,臣所自知,果然繡啓臚列,殆無餘地,今於稍久之後,不欲呶呶,徒備事面,而善地薄譴,遽賜宥還,繼有蕩敍之典,不覺感淚之交逬,夢寐之外,司冦除旨,忽及於蹙伏之中,情踪轉蹙,冒暴情實,治臣違傲之罪,以警不職者戒焉。答曰,省疏具悉。持斧之論,君命攸奉,則因此撕捱,致煩酬應,是豈義分然乎?
上在景福宮。停常參·經筵。
政院啓曰,行大司憲李根友,執義趙定熙呈辭,掌令李容萬未肅拜,丁觀燮,持平鄭在晉·閔載晉在外,監察茶時之意,敢啓。傳曰,知道。
傳曰,是歲,卽檀君立國舊甲也。肇基東土,歷年千餘,而今此正衙,又適告成,迓納景命,事不偶然矣。崇靈殿,遣道臣行祭,祭文,令文任撰進。
以檢閱朴定陽·崔鳳九牌不進罷職傳旨,傳曰,只推。
以檢閱李元用再牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九·李元用,旣有只推之命,竝卽牌招,推移入直,何如?傳曰,允。
都摠府啓曰,副摠管李熙昇,以御營廳中軍,今日諸將官射會監試事,晝仕出去之意,敢啓。傳曰,知道。
傳曰,興仁君知宗正卿李載元,宗正卿李載冕,別軍職李載先,司勇李載阮,永平君景應·完平君昇應,副修撰李載純,前敎官李載悳,南寧尉尹宜善,寧敦領金左根,行護軍趙成夏·趙寧夏,前直長尹用求,左贊成金炳冀,上護軍金炳㴤,大護軍金炳地,殷山縣監金炳陸,大護軍金世均,行護軍尹致容,江西縣令李稷鉉,副護軍趙敬夏,水原留守李景夏,行護軍金敬鎭,副護軍李乾夏,司僕正金奎弘,龍潭縣令元弼常,副護軍尹宇善,前參奉宋夏老,弘陵令李貞夏,兵曹判書金壽鉉,行護軍鄭海尙·金元植·朴齊寅,副護軍朴齊寬,前郡守金胤鉉,前參奉洪蘭燮,大護軍趙獻永,司果趙秉允,副護軍趙秉鉉,奉化縣監趙秉益,行護軍洪鍾奭,大護軍金炳弼,領議政金炳學,兼戶曹判書金炳國,行護軍閔升鎬,竝於來初六日內進饌時,內班入參事,分付宗府。
上在景福宮。停常參·經筵。
政院啓曰,行大司憲李根友,執義趙定熙呈辭,掌令李容萬未肅拜,丁觀燮,持平鄭在晉·閔載晉在外,監察茶時之意,敢啓。傳曰,知道。
洪萬燮啓曰,臣萬燮,今日上號都監習儀進去下直之意,敢啓。傳曰,知道。
以檢閱朴定陽·崔鳳九·李元用牌不進罷職傳旨,傳曰,只推。
弘文館啓曰,修撰李龍雨,以加上尊號,初度習儀時,捧玉寶官,今日晝仕出去之意,敢啓。傳曰,知道。
禮曹啓曰,來己巳年正月初九日,行社稷祈穀大祭親行時,省牲器之節,謹依正廟朝受敎,除取稟以親臨磨鍊之意,敢啓。傳曰,知道。
又啓曰,傳曰,是歲,各檀君立國舊甲也,肇基東土,歷年千餘,而今此正衙,又適告成,迓納景命,事不偶然矣。崇靈殿,遣道臣行祭,祭文,令文任撰進事,命下矣。行祭吉日,令日官李秉洪推擇,則來十二月十九日爲吉云,以此日設行,而祭物進排及諸執事差定等事,竝令本道擧行事,分付,何如?傳曰,允。
宗親府啓曰,前敎官李載悳,前直長尹用求,前參奉宋夏老,前郡守金胤鉉,前參奉洪蘭燮,內進饌時入參事,命下矣。時無職名,令該曹口傳付軍職,何如?傳曰,允。
兵曹口傳政事,副司果金胤鉉,副司勇李載悳·尹用求·宋夏老·洪蘭燮。
政院啓曰,明日傳香,禮房承旨當爲齋宿,同副承旨洪萬燮,卽爲牌招,何如?傳曰,允。
又啓曰,來十二月初六日大王大妃殿加上尊號陳賀頒敎文,當爲製進,藝文提學朴承輝,待明朝牌招,使之製進,何如?傳曰,允。
兵曹啓曰,來十二月初二日,一內禁軍番次,而該番將閔大鎬,身病乞遞,改差,其代,依承傳口傳擬入,何如?傳曰,允。
兵曹口傳政事,以李公濂爲內禁將。
議政府啓曰,卽見全羅左道暗行御史鄭稷朝別單,則其一,別備米之半留半分,戒在陰雨,而土窖與倉庫有異,若當夏潦,不無沾濕之慮,且新穀未登之時,雖樂歲終不免飢,半留米特於七月更分,以爲再糶一糴事也。還穀分留,所以備陰雨者,而霧露沾濕之際,亦不無腐爛之慮,依單辭許施。其一,求禮,以水路終境,田稅米六百四十石運納之際,民力疲竭,糜費夥多,依茂朱例,特以木邊代納事也。其所謂前後張弛者,要不過陸運,而至於代捧一款,幾百年來所未嘗議到者也,今不可遽爾通變,置之,何如?傳曰,允。
御營廳啓曰,本廳諸將官及射講時,柳葉箭連五巡全布人,別單書入之意,敢啓。傳曰,知道。
吏曹啓目,前僉使李鍾正名字,改以鍾益,前正言金慶洽名字,改以慶淵,前僉知安應植名字,改以應烈,折衝李健宇名字,改以弼宇事,爲等如告狀,依例令藝文館給帖,何如?啓依允。
義禁府啓目粘連,向前李敏哲,亦雖諉公用之諸條,未滿二千,若論任賂之元數,殆近三倍,以此照律,何如?啓依允。
又啓目粘連,向前金炳憲,亦封穀則謂稱公稅,軍納則抄徵饒戶,多歸營私,俱係違法,以此照律,何如?啓依允。
又啓目粘連,向前李象淵,亦冊客之干囑,由吏之壅蔽,負商之討索,饒民之閉藏,此皆衆怨之所由起,朝令之所不行,而繡啓如是臚列,至於封庫,則今不可以律無襯當,只爲輕勘而止,施以定配之典,何如?啓依允。
又啓目粘連,向前權檃,亦始排屯逋,胡爲增衍?終肆鎭斂,若彼狼藉,以此照律,何如?啓依允。
又啓目,向前閔世鎬,亦吏逋害皆歸公,難免監守之不謹,漕後計非營私,猶犯科斂之自擅,以此照律,何如?啓依允。
又啓目粘連,向前解于昇,亦馬匹報闕,旣二百之代捧,驛戶稱冤,又半千之勒徵,以此照律,何如?啓依允。
上在景福宮。停常參·經筵。
藥房提調金炳喬,副提調李裕膺啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,行大司憲李根友,執義趙定熙呈辭,掌令李容萬未肅拜,丁觀燮,持平鄭在晉·閔載晉在外,監察茶時之意,敢啓。傳曰,知道。
又啓曰,右承旨鄭漢朝,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
兵曹啓曰,內禁將李公濂,時無職名,依例付軍職之意,敢啓。傳曰,知道。
又啓曰,今月各廳堂下武臣朔試射有故,不得爲之之意,敢啓。傳曰,知道。
兵曹口傳政事,副護軍李公濂。
弘文館啓曰,修撰李龍雨,以宗廟臘享大祭祭官,今日肄儀時,晝仕出去之意,敢啓。傳曰,知道。
都摠府啓曰,副摠管李圭奭,以訓鍊都監中軍,今日諸將官射會監試事,晝仕出去之意,敢啓。傳曰,知道。
傳曰,頒敎文中赦句添入。
政院啓曰,頒敎文中赦句添入事,命下矣,某罪以下宥之乎?敢稟。傳曰,雜犯死罪以下宥之。
又啓曰,頒敎文中赦句添入事,命下矣。藝文提學朴承輝,旣在闕中,使之添入,何如?傳曰,允。
以右承旨鄭漢朝牌不進罷職傳旨,傳曰,只推。
宗親府啓曰,明日,卽天漢殿朔奉審日次,臣義根,進詣擧行之意,敢啓。傳曰,知道。
議政府啓曰,每於賀班時,鎭撫之定差員封箋,新有著式,而第念殘鎭邊將去來之際,不無民邑滋弊之端,自今以後,差員置之,一依三都例擧行事,分付,何如?傳曰,允。
兵曹啓曰,內禁將李公濂,身病猝重,勢難察任,改差,何如?傳曰,允。
以慶尙監司吳取善狀啓,柒原縣悖民數千,作黨肆惡,會哭客舍,驅逐官長,該縣監趙顯宅,不能見孚於民,致此罕有之變,爲先罷黜事,傳曰,嘯聚徒黨,迫逐官長,直敢行稱亂耳,若以不孚於民而然,則他道守宰中,或有不孚於民者,而未聞其民之聚徒逐官矣。孰謂嶺外淳厚之俗,反不及他道,而致有此變也哉?特因土豪武斷之終不知戢故也。興言及此,寧不痛惋?行副護軍趙昌永,柒原縣監除授,仍差按覈使,令該曹口傳單付,給馬罔夜下送,亂魁,令右兵營及各鎭營,眼同跟捕,卽地梟警,其餘諸漢,嚴加査覈,分等啓聞,吏校奴令之一不捍禦,亦不可無罪,消詳論列,俾爲以法從事之意,分付。
以黃海監司曺錫輿狀啓,谷山府使宋敦玉,居官撫摩,愛民捐補,方當瓜熟,民情惜去,特令仍任,令該曹稟處事,傳曰,待瓜滿,限一瓜仍任。
吏曹口傳政事,柒原縣監單趙昌永,按覈使單趙昌永。
義禁府啓曰,金炳憲·李敏哲·權檃等,係是贓賄流配,依法典竝不付公議以入之意,敢啓。傳曰,知道。
以司謁康鼎九手本,別監徐宗相,還番中逃走之狀,萬萬痛駭,令攸司從重科治事,傳旨爲先出代,令攸司從重科治。
刑曹啓曰,以司謁康鼎九手木,別監徐宗相還番中逃走之狀,萬萬痛駭,令攸司從重科治事,傳旨爲先出代,令攸司從重科治事,命下矣。罪人徐宗相,成命之下,隱避不現,尤極痛惡,令左右捕廳,刻期詗捉,待就捕擧行之意,敢啓。傳曰,知道。
義禁府啓曰,時囚罪人李象淵,施以定配之典,議處公事判付內,依允矣。李象淵,公忠道陰城縣定配,而以依啓內辭意,依例發遣府羅將,押送配所,何如?傳曰,允。
義禁府啓目粘連,長城前府使閔世鎬矣,本府議啓內,吏逋害皆歸公,難免監守之不謹,漕復計非營私,猶犯科斂之自擅,以此照律,罪杖八十收贖,徒二年定配,私罪,奉敎依允爲旀,功議各減一等爲良如敎。
又啓目粘連,魚川察訪鮮于昇矣,本府議啓內,馬匹報闕,旣二百之代捧,驛戶稱冤,又半千之勒徵,以此照律,罪杖九十收贖,告身盡行追奪,徒二年半定配,私罪,奉敎依允。
又啓目粘連,光陽前縣監李敏哲矣,本府議啓內,雖諉公用之諸條,未滿二千,若論任賂之元數,殆近三倍,以此照律,罪杖一百收贖,告身盡行追奪,流三千里定配,私罪,奉敎依允。
又啓目粘連,薪智島前萬戶權檃矣,本府議啓內,始排屯逋,故爲增衍,終肆鎭斂,若彼狼藉,以此照律,罪杖一百收贖,告身盡行追奪,流三千里定配,私罪,奉敎依允。
又啓目粘連,禮山前縣監金炳憲矣,本府議啓內,封穀則謂充公稅,軍納則抄徵饒戶,多歸營私,俱係違法,以此照律,罪杖一百收贖,告身盡行追奪,流三千里定配,私罪,奉敎依允。
刑曹判書李載鳳疏曰,云云。答曰,省疏具悉。故作層節,然後始可曰處義乎?慶辰不遠,此時此擧,爾豈臣分攸在也?
上在景福宮。停常參·經筵。
政院啓曰,來初五日朝參日次矣,敢稟。傳曰,停。
又啓曰,行大司憲李根友,執義趙定熙呈辭,掌令李容萬未肅拜,丁觀燮,持平鄭在晉·閔在晉在外,監察茶時之意,敢啓。傳曰,知道。
傳曰,禮房承旨馳詣受香所,奉審摘奸以來。
傳曰,左承旨許遞,前望入之。
承旨前望入之,李容直落點。
傳曰,未肅拜法司堂上許遞,政官牌招開政。傳曰,蔚山府使高奭鉉,林川郡守金九鉉相換。
兵曹口傳政事,以李德熙爲內禁將。
兵曹啓曰,前府使李公濂,以罷散,除拜內禁將,依例蒙敍矣。旣以未肅拜,改差敍用之命,似當還收,何以爲之?敢稟。傳曰,敍用。
禮曹,來己巳年正朝朝賀時應行節目,參考前例磨鍊爲白去乎,依此擧行,何如?啓權停爲良如敎。
弘文館啓曰,副校理趙秉稷,以訓鍊都監從事官,今日軍布上下時,畫仕出去之意,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
議政府啓曰,本府公事官具永植·鄭宗鈨,奔走勤仕,俱已滿二十朔,依例六品職遷轉事,捧承傳施行,何如?傳曰,允。
三軍府啓曰,本府從事官申杓熙·金東勛,前仕通計,俱已滿二十朔,依例六品職遷轉事,奉承傳施行,何如?傳曰,允。
吏曹啓曰,蔚山府使高奭鉉,林川郡守金九鉉相換事,命下矣。高奭鉉,以前任兔山縣監,方在解由未出中,金九鉉,以前任結城縣監,方在解由未出中,何以爲之?敢稟。傳曰,勿拘。
兵曹啓曰,宣傳官李鳳億·李敎應·申㻙,兼司僕將柳衛魯,五衛將金永運·金泰國·黃錫永,俱以身病,呈狀乞遞,文兼吳長善,除授過限未肅拜,竝改差,何如?傳曰,允。
傳曰,溫陽郡守之代,以未準朔守令擬入。
傳曰,三嘉縣監之代,副司勇宋夏老擬入。
有政。吏批,行判書金炳喬進,參判金榮瓚牌招不進,參議韓敬源服制。
吏批啓曰,副司勇宋夏老,三嘉縣監擬入事,命下矣。未經六品職,何以爲之?敢稟。傳曰,勿拘。
又啓曰,公忠道連山居幼學閔敬鎬呈狀內,矣身父幼學致貞,今年爲九十歲,同道禮山居幼學車成龍呈狀內,矣身父折衝貴仁,今年爲百歲,而竝見漏於本道應資老人抄啓中,未蒙恩資事,來訴,故考見帳籍,則其年果爲的實,在前如此之人,追後啓稟蒙恩,多有已例,今日政加資下批之意,敢啓。傳曰,知道。以韓哲愚爲應敎,許熠爲兵曹參判,李秉文爲刑曹參判,趙熙哲爲左尹,姜㳣爲同經筵,李世用爲慶州府尹,尹宖善爲溫陽郡守,趙基豐爲橫城縣監,李徹熙爲東道參軍,宋夏老爲三嘉縣監,故學生金德鼎·學生金應鉉,贈童敎,孝行卓異,贈職事,承傳,幼學閔致貞·李弼坤,年九十已上,今超通政,依法典加資,折衝車貴仁,年一百,直超崇政,依法典加資,古今島僉使車元模,今加資憲,故從仕郞李鎬秉,贈吏參例兼,故成均進士李贈吏議,已上李世用考·祖考,依法典追贈。
兵批,判書金壽鉉進。以金鍵爲知訓鍊,李敎昌爲宣傳官,李龍會爲兼司僕將,申命激爲羽林將,金成九·張鳳翼·高斗鎔爲五衛將,李塘爲宣傳官,徐奭輔爲文兼,李章遠·韓容喬爲武兼,李盛潤爲部將,李徹熙爲東道參軍,盧應浩爲幕嶺萬戶,康鵬翮爲蟾津別將,宣傳官鄭雲星·李泰鉉,以上加設陛實事,承傳,乾原權管單李柱赫,訓鍊判官加設二單,申孝七·元禹常,同知加設單車貴仁·白馬別將金允欽,限一瓜仍任事,承傳,五衛將許活·姜載榮,已上加設,依定式減下。再政。以李裕奭爲僉知,黃守憲爲部將,徐昌淳爲守門將,同知單金成九,僉知二單,張鳳翼·高斗鎔。三政。以李圭常·申林爲武兼。
議政府啓曰,卽接鎭撫營兩度狀啓,則一是判官請仍事,一是鎭將請仍事,而直請廟堂稟處者,有違格例鎭撫使推考,原狀本,令吏·兵曹稟處,何如?傳曰,允。
又啓曰,晉州營將李峻儀,卽聞遭艱云矣。道啓雖未上來,曠代委屬可悶,令該曹,勿拘常格,口傳各別擇差,使之給馬,罔夜下送,何如?傳曰,允。
兵曹口傳政事,以韓致林爲晉州營將。
承文院啓曰,院製述官洪一燮,吏文學官黃猷淵,俱以仕滿矣。其代,幼學李哲應·金桂均差下,吏文學官權中琬,陛付製述官,何如?傳曰,允。
傳曰,公事不審之中官柳載賢,從重推考。
義禁府啓曰,領運差使員薺浦萬戶趙景祿拿來,與全羅監司狀啓,宣惠廳粘目,憑閱處之事,傳旨啓下矣。趙景祿,時在任所,依例發遣府羅將,交代後拿來,何如?傳曰,待待命拿囚。
又啓曰,時囚罪人金炳憲·李敏哲·權檃等,杖一百流三千里定配,照律公事判付內,依允矣。金炳憲,杖一百收贖,平安道中和府流三千里定配,李敏哲,杖一百收贖,全羅道龍潭縣流三千里定配,權檃,杖一百收贖,全羅道沃溝縣流三千里定配,而以議啓內辭意,具罪目依例發遣府羅將,押送各其配所,何如?傳曰,允。
又啓曰,時囚罪人閔世鎬,杖八十,徒二年,照律公事判付內,依允爲旀,功議各減一等事,命下矣。閔世鎬杖六十收贖,公忠道公州牧日新驛徒一年定配,而以議啓內辭意,具罪目,依例發遣府羅將,押送配所,何如?傳曰,允。
又啓曰,時囚罪人鮮于昇,杖九十,徒二年半,照律公事判付內,依允矣。鮮于昇杖九十收贖,江原道伊川府乾川驛徒二年半定配,而以議啓內辭意,具罪目,依例發遣府羅將,押送配所,何如?傳曰,允。
漢城府啓曰,今年獻民數,時京中及八道戶口摠數抄錄入啓,而濟州三邑民數,姑未上來,待其上來添錄之意,敢啓。傳曰,知道。
上在景福宮。停常參·經筵。
藥房提調金炳學,副提調李裕膺啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁〈早〉入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,行大司憲李根友,執義趙定熙呈辭,掌令李容萬未肅拜,丁觀燮,持平鄭在晉在外,監察茶時之意,敢啓。傳曰,知道。
又啓曰,左副承旨吳夏泳,今日不爲仕進,卽爲牌招,何如?傳曰,允。
弘文館啓曰,校理李泰翼,以加上尊號再三度習儀兼行時,捧玉冊官晝仕出去之意,敢啓。傳曰,知道。
又啓曰,新除授應敎韓喆愚卽爲牌招察任,何如?傳曰,允。
政院啓曰,卽者社稷署官員來言,再明日臘享大祭神位版出安奉還時,提調一員,當爲進參,而都提調李裕元在外,提調興寅君最應有身病,不得進參云,捉調卽爲牌招,何如?傳曰,提調許遞,前望入之。
社稷提調前望入之,韓啓源落點。
傳曰,吏兵批成抄點下者,依例捧傳旨。
傳曰,發遣吏郞,諸執事淸齋與否,摘奸以來。
以司謁口傳下敎曰,今初六日進饌後,會酌常於十一日爲之矣,以此分付宗府。
以司謁口傳下敎曰,今番進饌時入參外賓會酌日,來會知中樞閔致久,判宗正卿李導重,宗正卿李彙重·李沇應,儀賓都事李商應,前縣監李來重,同知李槼重,工曹參議閔謙鎬,行護軍申檍,副護軍申道熙·趙慶鎬·前參奉李允用,竝一體入參事,分付宗府。
宗親府啓曰,今此內進饌儀註一本·笏記一本,修正以入,而諺書儀註各一本,直爲書入大王大妃殿·中宮殿之意,敢啓。傳曰,知道。
兵曹啓曰,今十二月初四日,宗廟·社稷·景慕宮臘享大祭時,守門當爲塡差,而本曹郞廳·都摠府郞廳·五衛將,除入直與受由,排擬苟艱,依定式,軍門將官代差以入之意,敢啓。傳曰,知道。
吏曹啓目,出身李時雄名字,改以會慶,僉知李應秀名字,改以翊宇,出身白愚采名字,改以致璋事,爲等如告狀,令藝文館給帖,何如?啓依允。
上在景福宮。停常參·經筵。
政院啓曰,行大司憲李根友,執義趙定熙,掌令李容萬呈辭,丁觀燮,持平鄭在晉·閔載晉在外,監察茶時之意,敢啓。傳曰,知道。
又啓曰,左尹趙熙哲,除拜後過三日不爲出肅,依定式,推考警責,仍卽牌招察任,何如?傳曰,允。
傳曰,禮房承旨馳詣社稷·宗廟·永寧殿·永禧殿·景慕宮,奉審摘奸以來。
弘文館啓曰,應敎韓哲愚,副校理趙秉稷,竝卽牌招察任,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而宗廟臘亭大祭齋戒相値,不得設行之意,敢啓。傳曰,知道。
政院啓曰,行都承旨李裕膺,右承旨鄭漢朝,左副承旨吳夏泳,今日不爲仕進,左承旨李容直,同副承旨洪萬燮,監祭進,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
吏曹啓曰,新除授慶州府尹李世用,親病沈重,萬無遠赴之望云,改差事,何如?傳曰,允。
承文院啓曰,院吏文學官李哲應·金桂均有頉代,幼學金東述·金圭熙差下,使之付軍職冠帶常仕,何如?傳曰,允。
吏曹啓目,前中軍申堉名字,改以定均,出身申埍名字,改以昌均·申鼎基名字,改以鼎均事,爲等如告狀,令藝文館給帖,何如?啓依允。
又啓目,觀此鎭撫使李容熙狀啓,則以爲,本府判官李源龜,本以盤錯之利,遇此板蕩之局,流民之失所者,招集而安堵,捐出官廩,精製焰硝,則軍物備完,三載爲政,一境賴安,本府量田,今方經始,而捨此老鍊手段,無以竢事,瓜期在邇,限一瓜仍任亦爲白有臥乎所,守臣狀辭旣如此,依狀請施行,何如?啓依允。
上在景福宮。停常參·經筵。
政院啓曰,行大司憲李根友,執義趙定熙,掌令李容萬呈辭,丁觀燮,持平鄭在晉·閔載晉在外,監察茶時之意,敢啓。傳曰,知道。
傳曰,在外臺鍊許遞,政官牌招開政。
傳曰,在外敦寧都正許遞,今日政差出。
兵曹口傳政事,副護軍李世用。
追上尊號都監啓曰,金寶篆文,書出正副本,謹此封進,以備睿栽後入刻之意,敢啓。傳曰,知道。正本入刻。
加上尊號都監啓曰,玉寶篆文,書出正副本,謹此封進,以備睿栽後入刻之意,敢啓。傳曰,知道。正本入刻。
議政〈府〉啓曰,賀儀隔日,侍從罷散人,竝敍用,令該曹,口傳付軍職,使之參班,何如?傳曰,允。
兵曹口傳政事,副護軍金鉐·李起鏞,副司果張膺杓·南宗斗·姜·金麟燮·李喆南·玄弼濟·任奎常。
吏曹啓曰,新除授三嘉縣監宋夏老,親病沈重,萬無遠赴之望云,改差,何如?傳曰,允。
以吏曹參議韓敬源牌不進罷職傳旨,傳曰,只推。
有政。吏批,行判書金炳喬進,參判金基纘,參議韓敬源,竝牌招不進。
吏批啓曰,江原道洪川居幼學朴文周呈狀內,矣身父幼學英孫,今年爲九十歲,而見漏於本道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,多有已例,今日政加資下批之意,敢啓。傳曰,知道。以鄭順朝爲大司諫,南啓憲爲司諫,李載純爲掌令,宋秉觀·申星雨爲持平,張泰秀爲獻納,黃益秀·殷成浩爲正言,洪載順爲慶州府尹,吳長善爲副修撰,江華判官李源龜限一瓜仍任事,承傳,幼學朴英孫,年九十,依法典加資,故都正洪容默,贈吏參例兼,故牧使洪述祖,贈吏議,故通德郞洪哲明,贈僕正,已上慶州府尹洪載順三代,故學生韓道謙,贈童敎,孝行卓異贈職事承傳,故學生任昌,贈童敎,孝學卓異贈職事,承傳。
兵批,副司猛,李哲應·金桂均·金東述·金圭熙。
宗親府啓曰,前縣監李來重,前奉事李允用,會酌時入參事,命下矣。時無職名,令該曹,口傳付軍職,使之入參,何如?傳曰,允。
兵曹啓目粘連,觀此水原留守李景夏狀啓,則中軍尹喜秀,戢竊盜而竊發無聞,鋤邪類而邪種幾盡,視務稱平,抄丁無闕,萬口皆頌,一府賴安,瓜限在卽,衆咸惜去,合有仍任之典,以副輿蔚之望,令該曹稟處,政績旣如彼茂著,輿頌又如是譪蔚,水原中軍尹喜秀,限一瓜特許仍任,何如?啓依允。
又啓目粘連,觀此鎭撫使李容熙狀啓,則德津萬戶趙文珏,赴防在於經擾之後,吏卒渙散,鎭樣凋弊,該萬戶招集散卒,一坊賴安,鎭舍修葺之役,專任責成,而瓜期不遠,難付生手,特爲限一瓜仍任,以責終始之效云矣。殘鎭撫摩,旣能擧職,修葺之役,又擬專責,則勢難付之生手,德津萬戶趙文珏,限一瓜仍任,何如?啓依允。
上在景福宮。停常參·經筵。
藥房提調金炳喬,副提調李裕膺啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,合辭許久闕啓,事甚未安,除在外差祭外,未肅拜呈告人員,竝卽牌招,何如?傳曰,允。
又啓曰,右副承旨金益容,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,檢校直閣李喬翼,馳詣睿陵,奉審摘奸,仍留監察,局內諸陵,一體奉審以來。
兵曹口傳政事,副司果李來重,副司勇李元容。
傳曰,各司郞官,蓋將出宰百里,分憂治民,而歲再殿最,亦所以先試其內也,邇來六·臘貶坐之純上磨勘者,徒循已例而然敬,不欲事其事而然歟?其在黜幽陟明之義,有不可文具而止,繼自今,勿拘顔私,嚴明考績,俾有丕變之效,至於守令,則爲今日近民之官也,初仕則爲他日守令之階也,此以不另加擇差,民何以聊生,國何以惟持乎?一切秉公,各別對揚,副予眷眷民國之念事,分付。
奎章閣啓曰,今此大王大妃殿上冊寶翌日,臣等進詣勤政殿東月臺,請出新冊舊寶,奉安于書香閣之意,敢啓。傳曰,知道。
弘文館啓曰,新除授副修撰吳長善,時在京畿龍仁地,經筵入番事緊,請斯速乘馹上來事,下諭。答曰,許遞。
傳曰,明日出宮門路,以思政門爲之。
政院啓曰,行大司憲李根友,執義趙定熙,掌令李載純·李容萬,持平申星雨牌不進,宋秉觀在外,監察茶時之意,敢啓。傳曰,知道。
以執義趙定熙,掌令李載純·李容萬,持平申星雨,正言黃益秀·殷成浩牌不進罷職傳旨,傳曰,只推。
以右副承旨金益容牌不進罷職傳旨,傳曰,只推。
吏曹啓曰,新除授慶州府尹洪載順,身病猝重,萬無遠赴之望云,有難强令赴任,罷黜,何如?傳曰,允。
兵曹口傳政事,副護軍洪載順。
傳曰,吏·禮換房。
傳曰,褒貶,有司堂上,雖未會同,視務堂上,如例磨勘。
承文院啓曰,院吏文學官金東述·金圭熙有頉代,幼學朴承益·李差下,使之付軍職冠帶常仕,何如?傳曰,允。
義禁府啓目,博川前郡守李應洙原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
又啓目,扶餘前縣監成載瑨原情云云。傳旨內辭緣,泛稱遲晩,刑推得情,何如?啓除刑推議處爲良如敎。
又啓目,金泉察訪鄭來容原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓依允。
上在景福宮。停常參·經筵。
大王大妃殿誕日,大殿·王大妃殿·大妃殿·中宮殿,宗親·儀賓·內閣·政院·玉堂·百官·奉朝賀口傳問安。答曰,知道。
大王大妃殿,宗親·儀賓·內閣·政院·玉堂·百官·奉朝賀單子問安。答曰,知道。
冊寶祗迎還入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
上冊寶後,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
陳賀後,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
傳曰,當賜饌矣。時原任奉朝賀·宗親·儀賓·宗正卿,諸閣臣·儒臣二品以上·六曹堂上·大司諫,留待。
以司謁口傳下敎曰,進饌時刻,以未時磨鍊事,分付宗府。
傳曰,侍衛軍兵毛具,從便爲之。
傳曰,侍衛軍兵,令各其營,乾犒饋。
傳曰,營建都監工匠與各役所工匠,令本都監,一體乾犒饋。
傳曰,今日,慶辰也,輕囚放釋。
傳曰,內外各營入直軍兵,及各門守門軍薄衣與流丐,遣宣傳官摘奸以來。
傳曰,時原任大臣·奉朝賀·宗親·儀賓·宗正卿,諸閣臣·諸儒臣二品以上·六曹堂上·大司諫,入侍。
政院啓曰,頒赦事,命下矣。未承授推考傳旨,自本院,依例爻周之意,敢啓。傳曰,知道。
傳曰,上號都監提調以下,別單書入。
傳曰,陳賀時各差備官以下,別單書入。
傳曰,上冊寶時,禮房承旨·對擧承旨·左右通禮,竝加資。
傳曰,陳賀時宣敎官,加資。
傳曰,大護軍趙獻永,宗正卿李彙重,竝百官加親授。
傳曰,中官金喜吉·朴載健,百官加親授。
傳曰,玉冊瑤觴,縟儀旣成,廣慶覃惠宜先斯民,此我慈恩也,慈德也。各道舊災之今年出稅者,竝令停免,以示與衆共樂之意,待明年,使之出稅事,分付。
政院啓曰,吏曹郞廳來言,百官加下批政事,取稟。傳曰,當日爲之。
吏曹啓曰,在前頒赦時,有別成抄書入之例,今番則何以爲之乎?敢稟。傳曰,書入。
又啓曰,別歲抄書入事,命下矣。居中·居下,一體書入乎?敢稟。傳曰,一體書入。
宗親府啓曰,左承旨李容直,今已陞資矣。宗正卿依例差下,令該曹下批,何如?傳曰,允。
吏曹啓曰,都承旨李裕膺,今陞資憲矣。兼都承旨下批之意,敢啓。傳曰,知道。
又啓曰,宣敎官南錫熙加資事,命下矣。雖已資窮,未經準職,何以爲之?敢稟。傳曰,勿拘。
有政。吏批,行判書金炳喬進,參判金基纘,參議韓敬源病。以李赫準爲執義,朴英模爲掌令,李駿在爲慶州府尹,故通德郞李羲年,贈吏參例兼,故縣令李牧永,贈吏議,已上慶州府尹李駿在兩代。前承旨李裕膺,今加資憲,前承旨李容直,今加嘉善,左通禮李基鎬,右通禮尹致和,前修撰南錫熙,已上今加通政加資事,承傳。行大護軍趙獻永,今加崇政,同敦寧李彙重,今加嘉義,宗正卿單李容直。
兵批,副司猛朴承益·李,水原中軍尹喜秀,德津萬戶趙文珏,以上加一瓜仍任事,承傳。
傳曰,都承旨·左承旨許遞,前望入之。
承旨前望入之,趙熙哲·金聲根落點。
傳曰,副學·典翰外玉堂竝許遞,前望入之。
玉堂前望入之,應敎趙定熙,副應敎金敬均,校理李晩耆·趙秉稷,副校理李容萬·金性均,修撰趙肅夏·徐奭輔,副修撰張原相·李龍雨落點。
兵曹口傳政事,副司果徐奭輔。
都摠府啓曰,今日入直內三廳武兼禁軍及軍兵等,當爲中日習射技放,而陳賀相値,不得設行之意,敢啓。傳曰,知道。
禮曹啓曰,今此稱慶陳賀時,諸道所封箋文中,沃溝縣監李鍾健,高敞縣監吳永運,機張縣監吳胤泳,雖非應封官,以別軍職封進矣。一體看審封入之意,敢啓。傳曰,知道。
又啓曰,今此大王大妃殿諸道封賀箋中,沃溝縣監李鍾健,高敞縣監吳永運,機張縣監吳胤泳,雖非應封官,以別軍職封進矣。一體看審封入之意,敢啓。傳曰,知道。
又啓曰,今此大王大妃殿加上尊號,乃是國家莫大之慶,設科取士,亦係應行事,今番慶科,以何科設行,而以何間擇吉乎?敢稟。傳曰,除初試庭試磨鍊,日字,以來三月念間擇入。
敦寧府啓曰,大王大妃殿加上尊號,今已禮成矣。卽當紀載於御牒譜冊,依例修整次,設廳之意,敢啓。傳曰,知道。
金益容啓曰,臣益容敬奉聖敎,馳往義禁府,取考囚徒案,則時囚罪人李應洙·成載瑨·鄭壽龍,俱是繡論不輕,故竝仍囚,仍往典獄署,取閱囚徒案,則結案罪人二名,日次罪人一名,係是重囚,故竝仍囚。其餘拒逆官令,閭里作弊,及各司直囚罪人張在基等十五名,係是輕囚,故竝依傳敎放送之意,敢啓。傳曰,知道。
兵曹啓曰,謹依下敎,侍衛軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,侍衛將官·將校·軍兵及武藝別監等處,乾犒饋分給之意,敢啓。傳曰,知道。
禁衛營啓曰,侍衛軍兵等處,乾犒饋分給之意,敢啓。傳曰,知道。
御營廳啓曰,謹依下敎,本廳侍衛軍兵等處,乾犒饋分給之意,敢啓。傳曰,知道。
扈衛廳啓曰,謹依下敎,侍衛軍兵等處,乾犒饋分給之意,敢啓。傳曰,知道。
營建都監啓曰,謹依下敎,工匠擔軍募軍,乾犒饋分給之意,敢啓。傳曰,知道。
敎中外大小臣僚·耆老·軍民·閑良人等書。王若曰,璇紀周星,慈壽臨以降之歲,金編畫日,縟儀擧誕彌之辰,猗太母六十甲重回之休,卽我朝五百年八有之慶,玆揚洪號,庸播渙綸。恭惟孝裕獻聖宣敬正仁慈惠弘德純化文光元成大王大妃殿下,冠千古后妃,爲萬民父母,配寧考而贊重華之治,風化二南,奉純元而嗣京室之徽,本支百世,淵衷允塞,內言不出閨門,地道含弘,和氣常在官壺,遘多難而簾帷光御,定大策而宗社底安,曾孫翊尙冠之迎轉綴旒爲盤泰,女堯同元祐之聽,抗裘冕而帲幪筵,諭飭勵群工,奔走率職,帑藏惠頒,諸路乳哺,含仁釋萬幾,則卓越光明,耿一念於洪造,寡昧,提撕訓誨,眷眷於政令施爲,保護恩勤,憧憧乎起居飮食,方冊勉緝熙之學,仰若嚴師,正衙告堂構之功,責在丕子,雖古詩書史策所紀載,盛烈莫京,譬如天地河海之崇深至恩,曷報?晨昏寢膳,幸玉度之冞康,日月岡陵,冀晩祉之愈享,寶齡肇開七袠,慶節又屆千秋,以歲則檀降神人淸河撰頌是月也,日在婺女瑞宿增光海屋添籌三朝舞綵萱春駐景九重獻桃,肆小子切愛日之誠,而大庭議摹天之擧,名必得大德,自丁酉顯冊而彌尊禮亦宜我家,攷乙卯盛事而同揆,惟邦典自有賁飾,迺慈旨不許豐呈,愛民必先節財,尙存戒於豫大,養親莫如順志,曷敢違於謙沖?壽爵拜擎,止用家人之禮,莘菚親製,庶伸孝子之情,加上而丕闡鴻熙,自內而祗奉燕喜,謹奉冊寶加上尊號曰肅烈,此所以仰承而俯答,於是乎上告而下頒,申休昭受上天,一以喜一以懼,每歲顧如今日,俾爾耆俾爾昌,寰宇在春風之中,霈澤若雷雨之解,增高附厚,大書特書,不一書導和迎祥,獨樂孰樂與衆樂,自本月初六日昧爽以前,除謀叛大逆·謀反,子孫謀殺,毆罵祖父母·父母,妻妾謀殺夫,奴婢謀殺主,謀故殺人,魘魅蠱毒,關係國家綱常贓汚强竊盜外,雜犯死罪以下·徒流付處安置充軍,以至配所·未至配所,已發覺·未發覺,已決正·未決正,咸看除之,敢以宥旨前事相告言者,以其罪罪之,在官者各加一資,資窮者代加。於戲,介福受玆王母,昭物采於玉檢金泥,斂時錫厥庶民,囿林蔥於春臺壽域,咨八方有衆,咸與維新,開萬世太平,自今伊始,故玆敎示,想宜知悉。藝文提學朴承輝製進
戊辰十二月初六日辰時,上詣勤政殿。大王大妃殿冊寶親上頒敎陳賀入侍時,行都承旨趙熙哲,左承旨金聲根,右承旨鄭漢朝,左副承旨吳夏泳,右副承旨金益容,同副承旨洪萬燮,記事官趙漢益·崔鳳九·李元用,檢校直提學趙寧夏·李載冕·閔升鎬,檢校直閣李淳翼·李承純,檢校待敎徐相翊·鄭範朝·趙慶鎬,玉堂缺,以次侍立。時至,通禮跪啓請外辦,上具遠遊冠·絳紗袍,乘輿出思政門,藥房提調金炳喬,副提調趙熙哲進前問候訖,詣勤政殿月臺。通禮跪啓請降輿,上降輿,通禮導上詣版位,承旨進圭,上執圭,行四拜禮訖。上跪,代致詞官進當座前跪,讀致詞訖,引儀引都監都提調,陞就簷階下西向立。捧冊·捧寶官,入詣案前,各捧冊函寶盝,由正門出,以次跪授都提調,都提調跪受,以次授禮房對擧承旨,禮房對擧承旨以次跪受以進。上以次受之,傳于尙傳,尙傳跪受,由正門入,還置於案。通禮跪啓請四拜,上行四拜禮,通禮導上降詣祗送位西向立,尙傳捧冊函寶盝,安於龍亭,由正路出,禮房承旨·對擧承旨,以次隨之。上鞠躬祇送訖,釋圭,入幕次陳賀。時至,通禮跪啓請出次,上出次陞座,承旨進圭,上執圭,承旨請出標信,開作門,二品以上入庭乎?上曰,以所受標信,擧行,可也。百官入就位,行四拜禮,代致詞官進前跪讀致詞訖,宗親·文武百官行四拜禮,禮房承旨跪啓傳敎,宣敎官宣敎訖,宗親·文武百官行四拜禮。贊儀唱跪搢笏三叩頭,宗親·文武百官,跪搢笏三叩頭。贊儀唱山呼,宗親·文武百官拱手加額曰千歲。贊儀唱山呼,宗親·文武百官又齊聲曰千歲。贊儀唱再山呼,宗親·文武百官又齊聲曰千千歲。贊儀唱出笏四拜,宗親·文武百官出笏四拜。仍跪,宣箋官進前讀箋宣,箋目官讀眞箋目訖,宗親·文武百官俯伏興平身。典儀跪啓禮物函請付攸司,通禮跪啓,禮畢,大臣進前問候訖,上釋圭,仍降座,乘輿,至思政門外,兵曹判書跪稟放仗,承旨請出標信,解嚴。上還內,諸臣以次退出。
上在景福宮。停常參·經筵。
藥房提調金炳喬,右承旨鄭順朝啓曰,親上冊寶,聖孝冞光,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
進御二錢重人蔘栗米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
大妃殿進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,藥房提調持粟米飮來待矣。傳曰,封入。
又啓曰,來十一日,朝參日次矣,敢稟。傳曰,停。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,左副承旨吳夏泳,同副承旨洪萬燮,今日不爲仕進,竝卽牌招,何如?傳曰,允。
傳曰,左承旨·右承旨許遞,前望入之。
承旨前望入之,柳來駿·趙用夏落點。
傳曰,吏兵批別歲抄點下者,依例捧傳旨。
弘文館啓曰,新除授副修撰張原相,時在慶尙道仁同地,請斯速乘馹上來事,下諭。答曰,許遞。
又啓曰,下番姑降入直,事甚未安,新除授修撰趙肅夏·徐奭輔,副修撰李龍雨,竝卽牌招入直,與應敎趙定熙,副應敎金敬均,校理李晩耆·趙秉稷,副校理李容萬·金性均,一體牌招,何如?傳曰,允。
奎章閣啓曰,今日臣等,請出大王大妃殿冊寶,奉安于書香閣之意,敢啓。傳曰,知道。
都摠府啓曰,副摠管李邦鉉,以摠戎廳中軍,今日諸將官射會監試事,晝任出去之意,敢啓。傳曰,知道。
注書趙漢益病,代以趙正敎爲假注書。
政院啓曰,行大司憲李根友,執義李赫準,掌令李載純,持平申星雨牌不進,宋秉觀·掌令朴英模在外,監察茶時之意,敢啓。傳曰,知道。
以大司諫鄭順朝,獻納張泰秀,正言黃益秀·殷成浩,執義李赫準,掌令李載純,持平申星雨牌不進罷職傳旨,傳曰,只推。
以同副承旨洪萬燮牌不進罷職傳旨,傳曰,只推。
趙正敎有頉,代以金㽥爲假注書。
兵曹啓曰,今月初八日,一兼禁軍番次矣,該番將李龍會在外未肅拜,改差,其代,口傳擬入,何如?傳曰,允。
兵曹口傳政事,以李泰逵爲兼司僕將。
承文院啓曰,院吏文學官朴承益·李寬有頉代,幼學金範喜·兪龜煥差下,使之付軍職冠帶常仕,何如?傳曰,允。
右贊成洪在喆疏略曰,伏念臣於見職,臣豈其人乎哉?拜命之初,感戴居先,叩謝爲急,有不暇他顧,祗肅天陛而退,有循省惶愧冞增,宜卽陳暴,仰丐鞶褫之恩,而瀆撓是懼,式至于今矣。樗櫟,本不中用,蒲柳,老而尤凋,以公則多瘝矌之辜,以私則積淟涊之羞,玆敢短章控籲,伏望鑑諒,亟許鐫改臣贊成之卸,臣無任云云。答曰,省疏具悉。書所謂貳公弘化,此任可當之矣,遞除不宜頻數,卿其勿辭。
上在景福宮。停常參·經筵。
政院啓曰,藥房提調,持粟米飮來待矣。傳曰,封入。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,同副承旨趙用夏,時在京畿果川地,斯速乘馹上來事,下諭,何如?傳曰,允。
傳曰,奉審閣臣入侍。
政院啓曰,卽者應敎趙定熙,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
兵曹啓曰,闕內各門薄衣騎兵鄭順山等九名處,各木一疋·去核二斤題給之意,敢啓。傳曰,知道。
訓鍊都監啓曰,謹依宣傳官書啓判下,本局字內彰義門卜直軍朴春成·申六得,敦義門卜直軍梁學吉·柳德文等處,各木綿一疋·去核二斤,考例以給之意,敢啓。傳曰,知道。
禁衛營啓曰,昭義門入直卜直金龍伊·申龍石,崇禮門入直卜直梁學孫·朴乭伊等處,各木一疋·去核二斤題給之意,敢啓。傳曰,知道。
御營廳啓曰,謹依傳敎,興仁之門卜直李貴哲·徐景昌,光熙門卜直李乙龍·李在龍,惠化門卜直金元伊·金君成處,木綿一疋·去核二斤,考例以給之意,敢啓。傳曰,知道。
禮曹啓曰,以大王大妃殿加上尊號慶科取稟草記,傳曰,除初試庭試磨鍊,來三月念間擇入事,命下矣。科名,以大王大妃殿加上尊號慶科庭試稱號,而在前庭試,除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,擇日放榜。
又啓曰,以大王大妃殿加上尊號慶科庭試,卽日放榜,擇日放榜取稟草記,傳曰,擇日放榜事,命下矣。令日官李秉洪推擇,則文武科庭試,來己巳三月二十日,放榜,四月初二曰巽時爲吉云,以此日時定行,何如?傳曰,允。
又啓曰,來正月初六日親上冊寶與陳賀儀節,當爲磨鍊,而與社稷祈穀大祭齋戒相値矣。謹稽謄錄,則正廟朝甲寅年元朝稱慶陳賀與社稷祈穀大祭親行時,致齋相値,而以無前大慶,依舊例用樂矣。今亦依此軒架鼓吹,以振作磨鍊擧行,何如?傳曰,允。
弘文館啓曰,副應校金敬均,校理李晩耆·趙秉稷,副校理李容萬,竝卽牌招,推移入直,何如?傳曰,允。
政院啓曰,假注書金㽥,身病猝重,勢難察任,今姑改差,何如?傳曰,允。
金㽥改差,代以尹相賢爲假注書。
政院啓曰,行大司憲李根友,執義李赫準,掌令李載純·朴英模,持平申星雨牌不進,宋秉觀在外,監察茶時之意,敢啓。傳曰,知道。
以大司諫鄭順朝,獻納張泰秀,正言黃益秀·殷成浩,執義李赫準,掌令李載純·朴英模,持平申星雨牌不進罷職傳旨,傳曰,只推。
兵曹啓曰,考見諸道今秋官鎭門聚點狀啓,則黃海兵使李敏庠狀啓中,道內聚點時,所已鎭器械破傷,老弱苟充,間或有之云,所當發緘取招後,照律施行,而係是宥旨前事,依例勿論,何如?傳曰,允。
以公忠監司閔致庠狀啓,泰安府人命渰死事,傳曰,聞甚驚慘,元恤典外,別加顧助,如有生前身還布,竝蕩減事,廟堂措辭分付。
禁衛營啓曰,本營千摠鄭友永身病猝重,勢難察任,改差,何如?傳曰,允。
全羅監司徐相鼎疏略曰,臣於月初,遽遭喪耦之制,客館三皐,景狀悲絶,藐爾弱息,蒙不經事,苟非臣躬自檢幹,將無以歸骨於隴崗之側,而凡朝臣之歸葬請由,在邦典,亦未嘗不許,臣今官守,有不可一日擅離,若未得臨壙一訣,則其爲幽明之憾,倘復如何哉?伏乞矜諒臣所帶之藩任,亟命鐫政,臣無任云云。答曰,省疏具悉。向來許仍,實爲民望而然矣,卿之情理雖如此,公私事計,厥有輕重,其勿更辭,益勉藩宣之責。
應敎趙定熙疏,省疏具悉。爾其勿辭救護。
戊辰十二月初八日未時,上御麟趾堂。奉審閣臣入侍時,右副承旨洪萬燮,假注書李鳳德,記事官崔鳳九·李元用,檢閱直閣李喬翼,以次進伏訖。上曰,史官分左右。仍命奉審閣臣進前。喬翼進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣禧陵,陵上奉審則安寧,碑閣·丁字閣奉審則無頉,仍詣孝陵,陵上奉審則安寧,碑閣·丁字閣奉審則無頉,還詣睿陵,將事安寧之意,敢此仰達矣。
上在景福宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,左副承旨金益容,今日不爲仕進,卽爲牌招,何如?傳曰,允。
傳曰,臺諫竝許遞,政官牌招開政。
傳曰,在外法司堂上許遞,今日政差出。
政院啓曰,卽者義禁府都事來言,時囚罪人李應洙·成載瑨·鄭壽龍等,當爲議處,而判義禁曺錫雨呈辭受由,次堂例不得擧行云,何以爲之乎?敢稟。傳曰,許遞,前望入之,判義禁前望入之。趙秉徽落點。
兵曹口傳政事,副司果李載純。
政院啓曰,開坐事,命下矣。新除授判義禁趙秉徽,卽爲牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
吏曹啓曰,新除授慶州府尹李駿在身病猝重,萬無遠赴之望云,罷黜,何如?傳曰,允。
以吏曹參議韓敬源牌不進罷職傳旨,傳曰,只推。
有政。吏批,行判書金炳喬牌招不進,參判金基纘進,參議韓敬源牌招不進。
吏批啓曰,行判書金炳喬,參議韓敬源竝牌招不進,小臣獨政未安,何以爲之?敢稟。傳曰,仍爲之。以閔泳緯爲大司憲,朴臣圭爲大司諫,李承德爲執義,韓容悳爲司諫,李敦儀·李殷春爲掌令,吳長善爲獻納,申錫淵·金復性爲持平,金完秀·李瑀爲正言,金裕行爲副修撰,李裕膺爲刑曹判書,兪章煥爲判尹,李容直爲左尹,洪兢周爲右尹,鄭順朝爲慶州府尹,李容弼爲北部都事,故學生鄭基常,贈吏參例兼,鄭耆容贈吏議,故郡守鄭東驥,贈僕正,已上慶州府尹鄭順朝三代,故縣監李秉九,贈吏參例兼,故副正李憲成,贈吏議,故參奉李英祖,贈僕正,已上宗正卿李容直三代,贈吏參李啓禎,贈吏判例兼,贈吏議李永翼,贈吏參例兼,已上刑曹判書李裕膺兩代。
兵批,以李貞淳爲花水別將,副司猛金範喜·兪龜煥。
營建都監啓曰,本都監郞廳李羲性移拜三嘉縣監矣,其代,以韓始東差下,何如?傳曰,允。
承文院啓曰,院吏文學官金範喜·金龜煥有頉代,幼學洪名宇·金安根差下,使之付軍職冠帶常仕,何如?傳曰,允。
兵曹啓曰,去月初一日政,守門將望,鄭裕誠首擬蒙點,而追聞在鄕遭故,尙未闋制云,原望筒勿施,何如?傳曰,允。
以京畿監司李宜翼狀啓,利川府使李禧遭母喪事,傳曰,以未準朔守令中,令該曹,口傳擬入。
吏曹啓目,行副護軍沈明奎名字,改以能矩,沈英奎名字,改以能翼,前水使沈永奎名字,改以能佐,和順縣監沈炳奎名字,改以能璿,前虞候沈秉奎名字,改以能輔,前五衛將沈興奎名字,改以能佑,出身沈彰奎名字,改以能億,前郡守李穉赫名字,改以景赫,前正言李明老名字,改以敦儀,前五衛將南啓彦名字,改以有彦,出身南錫龍名字,改以一元·南柱一名字,改以周熙事,爲等如告狀,依例令藝文館給帖,何如?啓依允。
上護軍趙獻永疏,答曰,省疏具悉。卿其勿辭行公。
大護軍李裕膺疏,答曰,省疏具悉。卿其勿辭行公。
宗正卿李容直疏,答曰,省疏具悉。卿其勿辭行公。
敦寧都正南鎭熙疏。省疏具悉。所請依施。
上在景福宮。停常參·經筵。
藥房提調金炳喬,副提調趙熙哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,大司憲閔泳緯,掌令李殷春,持平申錫淵·金復性牌不進,執義李承德,掌令李敦儀在外,監察茶時之意,敢啓。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而褒貶相値,不得來會云矣,敢啓。傳曰,知道。
吏曹口傳政事,以金永應爲利川府使。
傳曰,連山縣監之代,副司果宋漢老,令該曹口傳擬入。
吏曹口傳政事,以宋漢老爲連山縣監。
宗親府啓曰,今此會酌時儀註一本·笏記一本,書入之意,敢啓。傳曰,知道。
弘文館啓曰,新除授副修撰金裕行,時在京畿利川地,經筵入番事緊,請斯速乘馹上來事,下諭。答曰,許遞。
以掌令李殷春,持平申錫淵·金復性,獻納吳長善牌不進罷職傳旨,傳曰,只推。
承文院啓曰,院吏文學官洪名宇·金安根有頉代,幼學尙致豐·玄濟仲差下,使之付軍職冠帶常仕,何如?傳曰,允。
吏曹啓目,前判官沈正耉名字,改以宜昌事,如告狀,令藝文館給帖,何如?啓依允。
義禁府啓目粘連,向前成載瑨亦,先劃例,或襲謬,無難疊捧,柴結,營有決定,何不減給?賂錢多數也,雜費取用也,俱係非理,囚供縱或發明,繡啓若是論列,究其所犯,焉逭重勘?以此照律,何如?啓依允。
又啓目粘連,向前李應洙亦,冊旣干政,吏又生奸,捧賂錢數甚夥多,加下條,全不報償,俱違經法,難免重勘,以此照律,何如?啓依允。
又啓目粘連,向前鄭壽龍亦,丙別米之未卽分給,多取其怨,復戶錢之任自充慾,恣行不法,捧賂若是狼藉,犯贓俱係鄙瑣,論以典憲,實合重勘,以此照律,何如?啓依允。
上在景福宮。停常參·經筵。
傳曰,今番進饌,雖自內擧行,不可無示意之擧,句管宗府有司堂上以下別單書入。
兵曹啓曰,每都政新資五窠,例爲差出,而今番準二十朔,營將只有三窠,舊堂積滯,不可不念,就未準朔營將中朔數稍多者,依例推移內遷,何如?傳曰,允。
又啓曰,內禁將李德熙,羽林將申命激,五衛將林秉周·王殷疇·金成九·張鳳翼·高斗鎔,忠翊將李容達·任龍準,昌德將劉鎭福·李德鎭,俱以身病,呈狀乞遞,竝改差,何如?傳曰,允。
政院啓曰,大司憲閔泳緯,掌令李殷春,持平申錫淵·金復性牌不進,執義李承德,掌令李敦儀在外,監察茶時之意,敢啓。傳曰,知道。
以掌令李殷春,持平申錫淵·金復性,獻納吳長善牌不進罷職傳旨,傳曰,只推。
以進饌句管宗府有司堂上以下別單,傳曰,判宗正卿興寅君最應,內下大豹皮一令賜給,知宗正卿李載元,宗正卿李載冕,各內下豹皮一令賜給,正李起鎬,典籤韓敎源,典簿李民容,主簿鄭䎘朝,直長崔麟九,參奉李允夏,忠義李欑重,兼郞廳李榏重,郞廳李載洪,協律郞掌樂正兪致喜,禮貌官假引儀李根脩·金載舜,竝兒馬一匹賜給,寫字官林漢雋等五人,司謁魏洪錫等三人,司鑰河成一,竝加資,寫字官劉昉祐,待窠陞實,崔佑植,玉堂待令,朴商說差備待令差下,李命圭等十一人,竝本衙門高品付料,畫員金濟淳等二人,竝實官待窠調用,劉慶龍等八人,竝高品付料,牌將劉鎭國等十一人,捕校張文錫等二人,司鑰張準奎,竝賞加,其餘司謁·司鑰·牌將·錄事·員役·樂工·工匠·女伶等,竝依判下施賞。
傳曰,進饌時熟設次知柳賁然·李敏榮,竝加資,資窮者代加,排設次知石奉元·梁重吉,竝加資,資窮,各內下虎皮一令賜給,儀節從事官羅喜喆,加資,熟設從事官朱完基·朴弘錄,排設從事官姜世鼎·金俊錫,檢飭從事官鄭基容·李東礪·文世顯,竝令內府陞敍,監官南孟甲,牌將安潤德二十五人,竝賞加,朴容基,掌務陞差,其餘監官·牌將·員役·武藝廳門旗手·熟手等,竝依判下施賞。
傳曰,今番賞典中,一人雖兼數事,無得疊授。
義禁府啓曰,成載瑨·李應洙·鄭壽龍等,係是贓賄,流配,依法典,竝不付功議以入之意,敢啓。傳曰,知道。
義禁府啓目粘連,博川前郡守李應洙矣,本府議啓內,冊旣干政,吏又生奸,捧賂錢數甚夥多,加下條,全不報債,俱違經法,難免重勘,以此照律,罪杖一百收贖,告身盡行追奪,流三千里定配,私罪,奉敎依允。
又啓目粘連,金泉察訪鄭壽龍矣,本府議啓內,丙別米之未卽分給,多取其怨,復戶錢之任自充慾,恣行不法捧賂,若是狼藉,犯贓俱係鄙鎖,論以典憲,實合重勘,以此照律,罪杖一百收贖,告身盡行追奪,流三千里定配,私罪,奉敎依允。
又啓目粘連,前縣監成載瑨矣,本府議啓內,先劃例,或襲謬,無難疊捧,柴結營有決定,何不減給?賂錢多數也,雜費取用也,俱係非理,囚供縱或發明,繡啓若是論列,究其所犯,焉逭重律?以此照律,罪杖一百收贖,告身盡行追奪,流三千里定配,又三年禁錮,私罪,奉敎依允。
上在景福宮。停常參·經筵。
都摠府啓曰,今日入直內三廳武兼禁軍及軍兵等中日習射技放,請出標信。傳曰,知道。
政院啓曰,合辭許久闕啓,事甚未安,除在外外未肅拜人員,竝卽牌招,何如?傳曰,允。
又啓曰,右副承旨洪萬燮,今日不爲仕進,卽爲牌招,何如?傳曰,允。
傳曰,檢校直閣李淳翼,馳詣顯隆園,奉審摘奸,仍留監察,健陵·華寧殿,一體奉審以來。
傳曰,十五日次對,依例來會。
義禁府啓曰,時囚罪人李應洙,杖一百流三千里定配,照律公事判付內,依允矣。李應洙,杖一百收贖,告身盡行追奪,平安道三和府,流三千里定配,而以議啓內辭意,具罪目,依例發遣府羅將,押送配所,何如?傳曰,允。
又啓曰,時囚罪人成載瑨,杖一百流三千里定配,照律公事判付內,依允矣。成載瑨,杖一百叔贖,告身盡行追奪,咸鏡道安邊府流三千里定配,又三年禁錮,而以議啓內辭意,具罪目,依例發遣府羅將,押送配所,何如?傳曰,允。
又啓曰,時囚罪人鄭壽龍,杖一百流三千里定配,照律公事判付內,依允矣。鄭壽龍,當定配所以入,而卽接其戶奴呈狀,則以爲,其上典母年七十二,無兄弟獨身,依法典收贖爲辭矣。取考律文,則大明律存留養親條有曰,凡父母老疾,應侍家,無以次成丁者,若犯徒流,止杖一百,餘罪收贖,鄭壽龍流三千里定配,以其母年七十二,無兄弟獨身,依律文收贖,只告身盡行追奪放送,何如?傳曰,允。
以全羅監司徐相鼎狀啓,全州營將權鐸圭,威猛戢益,仁惠撫卒,部訟公平,刷逋淸帳,羅州營將金澈均,矯革鎭弊,戎務多擧,且當瓜熟,衆民願借,竝特許仍任,令該曹,稟旨分付事,傳曰,聞甚嘉尙,許用邊地履歷,一瓜仍任。
政院啓曰,明日傳香,禮房承旨,當爲齋宿,行都承旨趙熙哲,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲閔泳緯,掌令李殷春,持平申錫淵·金復性牌不進,執義李承德,掌令李敦儀在外,監察茶時之意,敢啓。傳曰,知道。
以掌令李殷春,持平申錫淵·金復性,獻納吳長善牌不進罷職傳旨,傳曰,只推。
訓鍊都監啓曰,本局別將李載鵬,身病猝重,勢難察任,改差,何如?傳曰,允。
吏曹啓曰,新除授慶州府尹鄭順朝,親病沈重,萬無遠赴之望云,改差,何如?傳曰,允。
承文院啓曰,院吏文學官尙致豐·玄濟仲有頉代,幼學李潞夏·申光朝差下,使之付軍職冠帶常仕,何如?傳曰,允。
禁衛營啓曰,本營中軍申桓,身病甚重,勢難察任,改差,何如?傳曰,允。
兵曹啓曰,慶科庭試武科,則例有初試,分京外試取矣。吉日來二月十二日推擇擧行,而今番則取幾人乎?敢稟。傳曰,取三百人。
又啓曰,卽接昌德宮入直衛將金宜休牒報,則本宮內問安廳廳板及訓局年前入番所廳板,多有見失,故譏詗蹤跡,則前騎兵軍士李昌根爲名漢,偸出云矣。闕內莫嚴之地,有此偸竊之事,萬萬驚悚,李昌根,爲先付捕廳,使之到底鉤覈,而雖以入直衛將言之,常時苟能檢察,豈容如是?當該入直衛將,令該曹拿問處之,何如?傳曰,允。
吏曹啓目,前五衛將白亨圭名字,改以殷圭,出身李春植名字,改以夏植,李啓華名字,改以淇榮,李觀華名字,改以觀榮事,爲等如告狀,依例令藝文館給帖,何如?啓依允。
右尹李容直疏,答日,省疏具悉。所請依施。
上在景福宮。停常參·經筵。
政院啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
傳曰,在外經筵許遞,政官牌招開政。
傳曰,在外敦寧都正許遞,今日政差出。
傳曰,呈告經筵·判義禁·泮長·同春秋·戶曹參議·兵曹參議竝許遞,今日政差出。
傳曰,在外摠管許遞,今日政差出。
政院啓曰,卽者檢閱崔鳳九,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱朴定陽,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
注書趙漢益病,代以安益良爲假注書。
兵曹,李祉秀爲禁衛中軍。
政院啓曰,明日傳香,禮房承旨當爲齋宿,行都承旨趙熙哲,所當牌招,而拘於廳規,不得請牌,何以爲之?敢稟。傳曰,牌招。
又啓曰,大司憲閔泳緯,掌令李殷春,持平申錫淵·金復性牌不進,執義李承德,掌令李敦儀在外,監察茶時之意,敢啓。傳曰,知道。
以掌令李殷春,持平申錫熙·金復性,獻納吳長善牌不進罷職傳旨,傳曰,只推。
御營廳啓曰,本廳中軍李熙昇,身病甚重,勢難察仕,改差,何如?傳曰,允。
有政。吏批,行判書金炳喬進,參判未差,參議韓敬源進。
吏批啓曰,萬海道平山居幼學劉貞夏呈狀內,矣身父幼學彦奭,今年爲九十歲,而見漏於本道應資老人抄啓中,未蒙恩資事來訴,故考見帳藉,則其年果爲的實矣。在前如此之人,追後啓稟蒙恩,旣有已例,今日政加資下批之意,敢稟。傳曰,知道。
以趙成夏爲吏曹參判,李泰翼爲副修撰,洪祐命爲右尹,李起鎬爲敦寧都正洪載順爲大司成,趙獻永爲判義禁,李裕膺爲知經筵,任承準·尹滋承爲同經筵,李容直爲同春秋,洪澈周爲慶州府尹,通政崔玖,年一百,直超崇政,依法典加資,幼學劉彦奭,年九十,今超通政,依法典加資,兵曹參議單李奎夏,參知單南錫熙,故奉事洪一謨,贈吏參例兼,慶州府尹洪澈周考,左尹單洪祐命,右尹單洪兢周。
兵批,判書金壽鉉進。以李裕膺·李容直爲副摠管,李圭容爲內禁將,鄭友永爲羽林將,具奭祖·李敎一·李萬鎭·李輔恒·邊啓達爲五衛將,朴齊寬爲曹司五衛將,李東鉉·金鎭民爲忠翊將,閔致恪·金瓚爲昌德將,權應圭爲訓鍊主簿,權鍾奭爲守門將,李秉國爲神光僉使,同知加設單崔玖,僉如單李泰逵,副司猛洪名宇·金安根·尙致豐·玄濟仲·李潞夏·申光朝,全州營將權鐸圭,羅州營將金澈圭,以上加一瓜仍任事,承傳。再政。以柳奎東爲部將,同知單閔致恪,僉知單具奭祖·李敎一·李萬鎭,都摠管單李裕膺。
吏曹參判金基纘疏,答曰,省疏具悉。所請依施。
檢閱崔鳳九疏,省疏具悉。爾其勿辭救護。
上在景福宮。停常參·經筵。
政院啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
傳曰,傳香承旨,馳詣宗廟·景慕宮,奉審摘奸以來。
以檢閱朴定陽牌不進罷職傳旨,傳曰,只推。
政院啓曰,左右史不可不備,檢閱朴定陽,旣有只推之命,卽爲牌招入直,何如?傳曰,允。
弘文館啓曰,新除授副修撰李泰翼,卽爲牌招察任,何如?傳曰,允。
議政府啓曰,卽見廣州留守金輔根狀啓,則本府公都會,當爲設行,而適有身病,不得擧行,待明秋合設事,請令廟堂稟旨分付矣。事勢如此,依狀請退行事,分付,何如?傳曰,允。
又啓曰,頃因全羅監司徐相鼎狀啓,再請災結,覆啓置之矣。卽見該監司狀啓,則復陳責納無路之狀,新舊災一萬六千六百十三結九十四負九束,特許準劃事,請令廟堂稟旨分付矣。舊災出稅之特蒙停免,已是曠絶之澤,而至若新災之再三其請,雖出道臣之苦心,從初勒許,自有斟量者存,且他道之所同然,今不可遽議闊狹,此狀辭置之,舊災,則自明年,一一出稅,毋或有把束之遺漏,而萬一玩時愒日,僥希倖望,則從重論責之意,分付,何如?傳曰,允。
政院啓曰,大司憲閔泳緯,掌令李殷春,持平申錫淵·金復性牌不進,執義李承德,掌令李敦義在外,監察茶時之意,敢啓。傳曰,知道。
以掌令李殷春,持平申錫淵·金復性,獻納吳長善牌不進罷職傳旨,傳曰,只推。
宗親府啓曰,明日,卽天漢殿望奉審日次,臣容直,進詣擧行之意,敢啓。傳曰,知道。
政院啓曰,卽者吏曹郞廳來言,連山縣監宋漢老,當爲署經,而兩司不備,不得署經云,除在外外,未肅拜人員,竝卽牌招,何如?傳曰,允。
又啓曰,明日次對,兩司當爲進參,除在外外,未肅拜人員,竝卽待開門牌招,何如?傳曰,允。
左右捕盜廳啓曰,謹依兵曹草記,昌德宮廳板偸竊罪人李昌根,出付捕廳到底鉤覈事,允下矣。罪人李昌根,捉致臣廳,到底嚴覈,則渠以三年前,以抱川騎兵,上番,至于今仍爲隨番是白加尼,空闕內問安廳,與金虎門內都監軍入直處所廳板,頹落各散,故日不記去月晦今月初間,收拾散板十八立,斫破火木,以空石,裹作三負,運給於苑洞居切親寡居老婆家,或換喫饌物,以錢受價者,只爲六戔矣。及其現發,罪犯罔赦,無辭遲晩,大抵此漢,闕內莫嚴之地,敢生不測之心,有此偸竊,言念負犯,合施當律,長斫捧授姓不知老婆段,旣出口招,宜有一問,而今始李昌根被捉之後,自怯逃躱,姑未捉得,故另加譏詗,李昌根段,別無更問之端,故姑囚臣廳,以待處分之意,敢啓。傳曰,移送秋曹,嚴刑遠配,接主老婆,期於捉得,一體照律。
又啓曰,昌德宮廳板偸竊罪人李昌根,接主申召史,亦爲捉得,故一體照律次,移送秋曹之意,敢啓。傳曰,知道。
上在景福宮。停常參·經筵。
藥房都提調金炳學,提調金炳喬,左承旨柳來駿啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,吏曹參判趙成夏,除拜後過三日,不爲出肅,依定式推考警責,仍卽牌招察任,何如?傳曰,允。
以掌令李殷春,持平申錫淵·金復性,獻納吳長善牌不進罷職傳旨,傳曰,只推。
以檢閱朴定陽牌不進罷職傳旨,傳曰,只推。
政院啓曰,守令署經事,命下矣。掌令李殷春,持平申錫淵·金復性,獻納吳長善,旣有只推之命,與大司憲閔泳緯,一體牌招,何如?傳曰,允。
又啓曰,左右史不可不備,檢閱朴定陽,旣有只推之命,卽爲牌招入直,何如?傳曰,允。
內醫院啓曰,副提調趙熙哲,今日問安,不爲仕進,卽爲牌招,何如?傳曰,允。
都摠府啓曰,副摠管李容直,以宗正〈卿〉,天漢殿奉審進去事,晝仕出去之意,敢啓。傳曰,知道。
又啓曰,今日入直內三廳武兼禁軍及軍兵等,當爲中日習射技放,而上前開坼相値,不得設行之意,敢啓。傳曰,知道。
傳曰,大臣·政府堂上引見。
政院啓曰,大司憲閔泳緯,掌令李殷春,持平申錫淵·金復性牌不進,執義李承德,掌令李敦義在外,監察茶時之意,敢啓。傳曰,知道。
以掌令李殷春,持平申錫淵·金復性,獻納吳長善牌不進罷職傳旨,傳曰,只推。
傳曰,奉審閣臣入侍。
政院啓曰,守令署經事,命下矣。憲府則雖已署經,諫院則大司諫朴臣圭,司諫韓容悳,正言金完秀·李在外,只有獻納吳長善一人,不得備員署經云,何以爲之?敢稟。傳曰,一司除署經。
又啓曰,卽伏見諸道今秋冬等褒貶啓本,則鎭撫使李容熙,公忠水使張厚植,黃海兵使李敏庠,水使鄭志鉉,全羅兵使申泰喜,左水使李鍾晉,右水使元世煩,平安監司朴珪壽,慶尙左水使具冑元,統制使李顯稷,南兵使李兼熙,邊將無一人居中居下,公忠兵使金善弼,平安兵使李容衆,北兵使鄭岐源,無一人居下,殊無嚴明殿最之意,竝推考警責,何如?傳曰,允。
又啓曰,卽伏見諸道今秋冬等褒貶啓本,則江原監司趙龜夏,平安監司朴珪壽,咸鏡監司李興敏,守令無一人居中居下,黃海監司曺錫輿,全羅監司徐相鼎,無一人居下,殊無嚴明殿最之意,竝推考警考,何如?傳曰,允。
奎章閣啓曰,本閣今戊辰年秋冬等褒貶,當爲磨勘,而直提學一員·直閣·待敎,俱未差,不得擧行,外閣褒貶,亦不得爲之之意,敢啓。傳曰,知道。
又啓曰,景慕宮望廟樓,今望奉審,無頉之意,敢啓。傳曰,知道。
議賓府啓曰,本府郞廳今秋冬等褒貶等第,當爲磨勘,而南寧尉臣尹宜善,有身病,限內不得爲之之意,敢啓。傳曰,知道。
敦寧府啓曰,府郞廳等今秋冬等褒貶等第,當爲磨勘,而以領事金左根身病,不得爲之之意,敢啓。傳曰,知道。
耆老所啓曰,本所堂上,多有身病,無參座之人,今戊辰年秋冬等褒貶,限內不得磨勘之意,敢啓。傳曰,知道。
濬川司啓曰,本司都廳及郞廳今秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
宣惠廳啓曰,本廳郞廳等今戊辰秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
吏曹啓曰,曹所屬司甕院官員等矣,今秋冬等褒貶,當爲等第,而因本院都提調有身病,不得磨勘之意,敢啓。傳曰,知道。
禮曹啓曰,各陵園墓·本曹郞廳·四學童蒙敎官·通禮院·掌樂院·典牲署·禮賓寺·東西活人署·圖畫署官員等,今戊辰年秋冬等褒貶等第以入,而宗廟署·社稷署·永禧殿·景慕宮·弘文館·藝文館·春秋館·承文院·成均館·奉常寺·觀象監·內醫院·司譯院·典醫監·東西氷庫·惠民署·東·南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
又啓曰,今此所屬各司官員等褒貶時,永陵參奉李秀永,與判書臣李豐翼,有應避之嫌,不得同議磨勘,別啓本以入之意,敢啓。傳曰,知道。
兵曹啓曰,本曹今戊辰年秋冬等褒貶等第,磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
刑曹啓曰,屬司典獄署官員等今秋冬等褒貶,本曹參議,例與刑房承旨,同爲磨勘以入,而該房承旨有實故,限內不得磨鍊以入之意,敢啓。傳曰,知道。
工曹啓曰,今秋冬等褒貶,當爲磨勘以入,而堂上有故,限內不得爲之之意,敢啓。傳曰,知道。
訓鍊都監啓曰,本局從事官禁松參軍及諸將官等,今戊辰年秋冬等褒貶,當爲等第,而都提調臣金炳學,有身病,限內不得磨勘之意,敢啓。傳曰,知道。
又啓曰,本局諸將官,自今正月至十二月射講居首人,別單書入之意,敢啓。傳曰,知道。
吏曹啓曰,慶州府尹洪澈周,親病沈重,萬無遠赴之望云,改差,何如?傳曰,允。
御營廳啓曰,本廳中軍李熙昇,身病甚重,勢難察任,改差,何如?傳曰,允。
兵曹,以李鶴榮爲御營中軍。
承文院啓曰,院吏文學官李潞夏·申光朝有頉代,幼學金相奎·丁學朝差下,使之付軍職冠帶常仕,何如?傳曰,允。
大司成洪載順疏,省疏具悉。爾其勿辭察職。
戊辰十二月十五日巳時,上御康寧殿。藥房入診,大臣·政府堂上引見,同爲入侍時,都提調金炳學,提調金炳喬,副提調趙熙哲,檢校直閣李承純,假注書李鳳德,記注官方孝隣,記事官李元用,右副承旨洪萬爕,假注書李鳳德,事變假注書金敬義,記注官方孝隣,記事官李元用,領議政金炳學,行上護軍趙秉昌,知宗正卿府事李周喆,左參贊金炳德,行大護軍金世均,漢城判尹兪章煥,工曹判書朴承輝,禮曹判書李豐翼,兵曹判書金壽鉉,刑曹判書李裕膺,知三軍府事李元熙,兵曹參判許熠,校理李晩耆,以次進伏。醫官李慶年·黃道淳·李漢慶·朴時永,進伏楹外訖。上曰,史官分左右。炳學進前,問候記奏曰,醫官待令,使之入診乎?上可之。道淳等,以次診候,仍退伏訖。炳學曰,脈候奏之。道淳曰,脈候,左右三部調均矣。上曰,醫官先退。仍命次對爲之。炳學,天休泰來,邦籙鼎臻,我慈聖殿下寶算,洽躋周甲,迺於誕彌慶辰,鐫玉冊而闡慈徽,晉瑤觴而祝慈壽,凡於儀文物采之間,靡不用其極至矣。此誠大德之所必得,而亦我殿下聖孝之所以致之也。歡聲協氣,洋溢區宇,無小無大,擧切攢頌,而第念聖人之孝,惟順親心承親志是耳。我慈聖殿下,勉戒我殿下,期望我殿下者,不外乎講學一事,殿下所以順我慈聖之心,承我慈聖之志者,亦不外乎講學一事,則殿下於此其必兢兢勿墜,孜孜不已矣。至於今番聲樂之咫尺臨視,諒由賁飾嘉會之擧,而苟於時日已過之後,或復往來於聖衷,其爲妨聖功而虧聖德,當復何如也?臣聞責難於君,卽人臣事君之義,今臣此言,誠不免區區過計之憂,而以殿下聰明睿智大有爲之聖,亦豈有此理而有是慮乎?此雖暫時已例之按而行之者,而終不若日勤聖學,日近正士矣。夫正士之所資益,聖學之有緝熙,此其必然之效,而慈聖殿下嘉悅之心,實無過此,我殿下承順之孝,亦不外此,倘於燕涓之中,深賜採察,則實爲萬億年無疆之休,伏願懋哉懋哉。上曰,所陳切實,當服膺矣。出擧條炳學曰,日前初仕守令愼擇事,伏見綸敎下者,惻怛懇摯,瞻聆俱聳,臣不任欽誦萬萬。夫初仕,出宰之階也,守令,治民之官也,此焉不得其人,則民國事,竟當何居?先自初仕而公心披訪,鑑淸衡平,則安有遺照之理,而且今周流卽署之中,堪委百里與否者,必有公共之論,凡於差遣之際,量其弊完,稱其短長,則亦豈有遺才之患乎?大政,行當不遠,兩銓堂,見又登筵,先以此意,另加申飭,期有實效之地,何如?上曰,自廟堂,各別申飭,可也。出擧條炳學曰,此咸鏡監司李興敏狀啓也,以爲,璿源殿忠義三百人,卽開國功臣二十四姓之裔,而當丙子虜亂,以未克隨扈之致,降定於額外別隊攔後軍,而仍以忠義擧行,雖非正軍,積久抱冤,其在罰不及嗣之義,恐合疏鬱,請令廟堂稟處矣。事在久遠,實係難愼,而以其勳臣之後,近三百年身帶賤役者,已是積鬱之甚,而當初降定,不過一時視警之意也。況衛護幀殿,猶係此役,實有所萬萬未安者,亟令道臣考出文蹟,從其可據者,而竝行頉免,無或有夤緣淆雜之患事,分付,何如?上曰,依爲之。出擧條炳學曰,惠局米摠,每患不敷,言念國計,實爲可悶矣。畿甸大同之本色上納,要之爲若而邑,而粵在己未,列邑儲置,恒定其數,劃給於大同中者,雖出於除其先期挪貸之弊,自邑所需,則不過是執錢取用而止,此於民國事,奚輔之有乎?從今爲始,楊州·高陽兩邑外,竝令本廳,一準其排劃石數,代錢直下於各邑,而元米則循例上納,恐合事宜,以此著式施行,何如?上曰,依爲之。出擧條炳學曰,因此而又有所仰達者。畿邑邸吏役價米,固多劃給於各該所管邑,而因山郡之難於輸致,每自巡營,移劃於沿海各邑,或不無偏苦之慮,至登繡衣別單矣。事係民隱,宜有通變,此則令惠廳收租,頒降之時,從便分排之意,一體定式,何如?上曰,依爲之。出擧條炳學曰,此咸鏡監司李興敏狀啓也,以爲,慶源·慶興,處在極邊,砲軍巡防勞苦,合有酬奬之典,撫夷萬戶,權作北兵營,自辟窠,以兩邑砲軍之正從,久勤間,一年輪回,備三望,自該營,啓聞差送,瓜限,以十二朔爲定事,令廟堂稟處矣。邊上義旅之賈勇赴防,已是嘉尙之極,而朔風寒雪,長待信地,晝宵勞苦,亦足可念,今此撫夷鎭之移作自辟者,其於慣土俗而戴國恩,亦可曰兩得其宜,狀請許施。上曰,依爲之。出擧條炳學曰,頃因京畿繡單,開城經歷,改以通判事,啓稟行會矣。卽見該留守徐衡淳所報,則本府規模,異於他都經歷所居之地與營門,只隔一墻,下屬輩自營輪番擧行,今若變改,卽佩符之官也。吏校·奴令,廳舍料布,無他區處之方,且小民,安於古俗,不知事理,慮有令多役繁,已自未就之前,大有咈情之論云矣。外樣則不當與三都有異,故繡單所以稍變舊規也,裏許則不可以一例比同,故營報所以毋創新制也,曰便曰否,灼然可見,且當初通變,爲其近民而然,則民情之所咈,未可以銷刻爲嫌,前此覆啓,置之,何如?上曰,依爲之。出擧條炳學曰,咸鏡監司李興敏,莅任以後,誠心對揚,列郡憚壓,編戶奠保,種種優異之績,蔚然有聲聞之莫掩,而今其瓜限且迫矣,大小群情,咸切願借,待箇滿更加一年仍任,俾責成效之地,何如?上曰,依爲之。出榻敎炳學曰,前承旨柳晥,以侍從臣,當爲推恩,而所后家則無可施處,依近例,移施其本生,何如?上曰,依爲之。出擧條炳學曰,行上護軍金大根,知宗正卿李承輔,行護軍申膺朝,竝政府堂上還差,吏曹參判趙成夏,政府堂上差下,何如?上曰,依爲之。出榻敎上命大臣就座。萬爕曰,諸宰奏事。秉昌等曰,無所奏矣。萬爕曰,玉堂所懷奏之。晩耆曰,臣以無似,濫廁經幄之列,數年以來,昵近前席,殆無虛月,榮幸雖極,而愧懼冞切,伏覩我殿下睿知卓越,聖工日就,臨筵問難,逈出尋常,臣未嘗不欽仰攢祝,以爲古聖王時敏日新之工,於吾身親見之矣。自秋以後,臣雖在外,聖學一事則有朝夕承聞者,魯論今已畢講,鄒書行將繼講,豈獨爲在庭臣僚之幸?抑亦東土生民之所忻祝也。勉聖學事,大僚所奏,諄複懇摯,臣何敢更贅,而昔程子爲講官,言於上曰,人主一日之間,接賢士大夫之時多,親宦官宮妾之時少,則可以涵養氣質而薰陶德性,此正萬世人主之藥石也。惟我正宗大王,嘗以此語,敎筵臣曰,吾於此,固無愧矣。伏願殿下,仰體正廟之意,以召接臣隣,爲常行不可已之事,雖於煩劇之會,寒暑停稟之際,有暇輒行,無時賜對,或討論經史,或參以時事,俾益啓沃之方,益務溫知之功,則聖祖勤學之美,可以繼述,而程子所謂涵養薰陶之益,自在是矣。惟聖明留意焉。上曰,所陳甚好,當留念矣。出擧條萬爕曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出榻敎上命史官就座,仍命大臣先退。又命退,諸臣以次退出。
戊辰十二月十五日未時,上御康寧殿。奉審閣臣入侍時,右副承旨洪萬爕,假注書李鳳德,記事官朴齊用·李元用,檢校直閣李淳翼,以次進伏訖。上曰,史官分左右。仍命奉審閣臣進前。淳翼進前奏曰,臣承命馳詣顯隆園,園上奉審則安寧,碑閣·丁字閣奉審則無頉,仍詣健陵,陵上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣顯降園,仍留監祭,將事安寧之意,敢達矣。
上在景福宮。停常參·經筵。
政院啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,右承旨吳夏泳,左副承旨金益容,今日不爲仕進,竝卽牌招,何如?傳曰,允。
以檢閱朴定陽牌不進罷職傳旨,傳曰,只推。
政院啓曰,檢閱崔鳳九,由限已過,卽爲牌招入直,何如?傳曰,允。
傳曰,臺諫竝許遞,政官牌招開政,如有違牌,勿爲呼望。
都摠府啓曰,都摠管李裕膺,以刑曹判書,坐起進參事,晝仕出去之意,敢啓。傳曰,知道。
吏曹啓曰,北部都事李容弼,以其身病,呈狀乞遞,改差,何如?傳曰,允。
傳曰,安山郡守之代,以畿內未準朔守令擬入。
傳曰,陽城縣監之代,以醫官李在珉擬入。
有政。吏批,行判書金炳喬,參判趙成夏進,參議未差。以李寅卨爲吏曹參議,兪致善爲大司憲,崔鶴昇爲大司諫,權魯淵爲執義,趙定熙爲司諫,趙肅夏·姜文奎爲掌今,尹奭孝·韓圭覲爲持平,金善柱爲獻納,南浹·金基龍爲正言,李燮應爲北部都事,張錫龍爲慶州府尹,鄭基承爲安山郡守,金性均爲應敎,金錫輔爲修撰,李淵壽爲敦寧都正,李在珉爲陽城縣監,李載純爲副校理。故學生張,贈吏參例兼,學生張胤卓,贈吏議,學生張壽耳,贈僕正,慶州府尹張錫龍三代,故直長尹廷勳,贈左承旨,孝行卓異,贈職事承傳。
兵批,同知單金瓚,副司猛金相奎·李義本·丁學朝·丁善敎。
刑曹啓曰,左右邊捕盜廳啓辭內,謹依兵曹草記,昌德宮廳板偸竊罪人李昌根,出付捕廳,到底鉤覈事,允下矣。罪人李昌根,捉致臣廳,到底嚴覈,則渠以三年前抱川騎兵上番,至于今仍爲隨番矣,空闕內門安廳,與金虎門內都監軍入直處所廳板,頹落各散,故日不記去月晦今月初間,收拾散板十八立,斫破火木,以空石裹作三負,運給於苑洞居切親寡居老婆家,或換喫饌物,以錢受價者,只爲六錢矣,及其現發,罪犯罔赦,無辭遲晩云。而大抵此漢,闕內莫嚴之地,敢生不測之心,有此偸竊,言念負犯,合施當律矣。長斫逢授姓不知老婆段,旣出口招,宜有一問,而今於李昌根被捉之後,自怯逃躱,姑未捉得,另加譏詗,李昌根段,別無更問之端,故姑囚臣廳,以待處分之意,敢啓。傳曰,移送秋曹,嚴刑遠配,接主老婆,期於捉得,一體照律事,命下矣。又啓辭內,昌德宮廳板偸竊罪人李昌根接主申召史,亦爲捉得,故一體照律次,移送秋曹之意,敢啓。傳曰,知道事,批下矣。謹依傳敎,罪人李昌根,嚴刑一次後,慶尙道河東府遠地定配所,卽爲押送,接主老婆申召史,亦已就捕,依大明律盜贓故買者,杖一百之文,決杖一百後,放送之意,敢啓。傳曰,知道。
訓鍊都監啓曰,本局別將李徹宇,身病猝重,勢難察任,改差,何如?傳曰,只推。
政院啓曰,卽者檢閱朴定陽,謂有館規,陳疏經出,原疏纔已退却矣。所當直捧禁推傳旨,而此與無端經出有異,推考警責,仍卽牌招入直,何如?傳曰,允。
又啓曰,春帖子製述人,旣已抄啓矣。弘文館提學金世均,待明朝牌招,使之出韻科次,何如?傳曰,允。
承文院啓曰,院吏文學官金相奎·丁學朝有頉代,幼學李義本·丁善敎差下,使之付軍職,冠帶常仕,何如?傳曰,允。
吏曹參議韓敬源疏。省疏具悉。所請依施。
敦寧都正李基鎬疏。省疏具悉。所請依施。
上在景福宮。停常參·經筵。
政院啓曰,來二十一日,朝參日次矣,敢稟。傳曰,停。
又啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,右副承旨洪萬燮,今日不爲仕進,卽爲牌招,何如?傳曰,允。
又啓曰,左右史不可不備,檢閱崔鳳九,旣有只推之命,更爲牌招入直,何如?傳曰,允。
以檢閱朴定陽牌不進罷職傳旨,傳曰,只推。
政院啓曰,左右史不可不備,檢閱朴定陽,旣有只推之命,卽爲牌招,推移入直,何如?傳曰,允。
又啓曰,卽者義禁府都事來言,時囚罪人金宜休·朴鏞和等,當爲捧供,而同義禁鄭海尙未肅拜,鄭健朝呈辭受由,一員未差,只有判義禁趙獻永一員,不得備員開坐云,何以爲之,而同義禁鄭海尙,卽爲牌招,未差之代,政官牌招,開政差出,何如?傳曰,同義禁竝許遞,與未差之代,前望入之。
都摠府啓曰,都摠管李裕膺,以刑曹判書,本曹坐起事,晝仕出去之意,敢啓。傳曰,知道。
弘文館啓曰,新除授應敎金性均,副校理李載純,修撰金錫輔,竝卽牌招,何如?傳曰,允。
政院啓曰,行大司憲兪致善,掌令趙肅夏,持平韓圭覲牌不進,尹奭孝,執義權魯淵,掌令姜文奎在外,監察茶時之意,敢啓。傳曰,知道。
以司諫趙定熙,獻納金善柱,正言金基龍,掌令趙肅夏,持平韓圭覲牌不進罷職傳旨,傳曰,只推。
金吾堂上前望入之,知義禁兪鎭五·洪淳穆·崔遇亨落點。
兵曹啓曰,宣薦內禁衛取才三技入格別單及宣·部·守三薦參上武臣前銜作散人,別取才入格矢數·落仕年條·居住·薦名,各其名下,懸註以入之意,敢啓。傳曰,知道。
兵曹,來二月十二日,大王大妃殿加上尊號慶科庭試武科初試時規矩,鐵箭三矢一百二十步,片箭三矢一百三十步,一巡二中,騎芻一次三中,柳葉箭五矢一百二十步,一巡三中,講書粗以上,取三技,落點。
吏曹啓曰,新除授慶州府尹張錫龍,親病沈重,萬無遠赴之望云,改差,何如?傳曰,允。
兵曹啓曰,今月二十一日,一內禁軍番次,而該番將李圭容,以其身病,呈狀乞遞,改差,其代,依承傳,口傳擬入之意,敢啓。傳曰,知道。
吏曹參判趙成夏疏。答曰,省疏具悉。卿其勿辭行公。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰。知道。
政院啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,三品官之毋得過三日循例請牌,曾有定式矣。吏曹參議李寅卨,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,開坐事,命下矣。新除授知義禁兪鎭五·洪淳穆·崔遇亨,竝卽牌招,何如?傳曰,允。
兵曹口傳政事,以徐相岳爲內禁將。
以檢閱朴定陽·崔鳳九牌不進罷職傳旨,傳曰,只推。
政院啓曰,假注書李鳳德,身病猝重,勢難察任,今姑改差,何如?傳曰,允。
李鳳德改差,代以尹錫圭爲假注書。
政院啓曰,卽者檢閱李元用,以甚親病,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
又啓曰,卽者檢閱朴定陽·崔鳳九,謂有館規,聯疏徑出,原疏纔已退却矣。竝所當直捧禁推傳旨,耶此與無端經出有異,推考警責,仍卽牌招入直,何如?傳曰,允。
兵曹啓曰,大報壇守直官片弘錫,以其身病,呈狀乞遞,改差,何如?傳曰,允。
政院啓曰,大司憲兪致善,掌令趙肅夏,持平韓圭覲牌不進,尹奭孝,執義權魯淵,掌令姜文奎在外,監察茶時之意,敢啓。傳曰,知道。
以司諫趙定熙,獻納金善柱,正言金基龍,掌令趙肅夏,持平韓圭覲牌不進罷職傳旨,傳曰,只推。
以吏曹參議李寅卨牌不進罷職傳旨,傳曰,只推。
議政府啓曰,卽見京畿監司李宜翼狀啓,則儒生公都會,當爲設行,而歲色垂窮,擧子來往,易致窘跲之慮,待明秋設行事,請令廟堂,稟旨分付矣。事勢如此,依狀請退行事,分付,何如?傳曰,允。
政院啓曰,卽者吏曹郞廳來言,陽城縣監李在珉,當爲署經,而兩司不備,不得署經云。除在外外,未肅拜人員,竝卽牌招,何如?傳曰,允。
兵曹啓曰,來正月初二日,大駕詣宗廟齋宿,初三日太室追上尊號,親上冊寶,春享大祭親行時,隨駕軍兵磨鍊事。傳曰,訓局步軍七哨,馬軍三哨,訓將率領,爲先廂,御營步軍三哨,兩營騎士各一番,御將率領,爲後廂,禁軍,二番爲之,留營·留陣,置之。
承文院啓曰,院吏文學官李義本·丁善敎有頉代,幼學李秉斗·金定均差下,使之付軍職,冠帶常仕,何如?傳曰,允。
義禁府啓目,·順天前營將朴鏞和原情云云,傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,昌德宮衛將金宜休原情云云,傳旨內辭緣,泛稱遲晩,刑推得情,何如?啓,除刑推議處爲良如敎。
檢閱李元用疏。省疏具悉。爾其勿辭救護。
上在景福宮。停常參·經筵。
政院啓曰,行大司憲兪致善,掌令趙肅夏,持平韓圭覲,傳旨未下,尹奭孝,執義權魯淵,掌令姜文奎在外,監察茶時之意,敢啓。傳曰,知道。
以司諫趙定熙,獻納金善柱,正言金基龍,掌令趙肅夏,持平韓圭覲牌不進罷職傳旨,傳曰,只推。
以檢閱朴定陽·崔鳳九牌不進罷職傳旨,傳曰,只推。
政院啓曰,守令署經事,命下矣。司諫趙定熙,獻納金善柱,正言金基龍,掌令趙肅夏,持平韓圭覲,旣有只推之命,與行大司憲兪致善,一體牌招,何如?傳曰,允。
又啓曰,左右史不可不備,檢閱朴定陽·崔鳳九,旣有只推之命,竝卽牌招入直,何如?傳曰,允。
議政府啓曰,卽見公忠監司閔致庠狀啓,則儒生公都會,當爲設行,而近有輪行沴疾,多士之寒程跋涉,不可不念,待明秋合設事,請令廟堂,稟旨分付矣。邑村之往往不淨,已極可悶,且擧子之冒寒來往,亦所當念,依狀請退行事,分付,何如?傳曰,允。
兵曹啓曰,來正月初八日社稷祈穀大祭親行時,軍數磨鍊事。傳曰,訓局步軍七哨,馬軍三哨,訓將率領爲先廂,御營步軍三哨,兩營騎士各二番,御將率領爲後廂,禁軍,三番爲之,留營·留陣,置之。
承文院啓曰,院吏文學官李秉斗·金定均有頉,代李秀一·金浩鉉差下,使之付軍職冠帶常仕,何如?傳曰,允。
禁衛營啓曰,諸將官今年射講居首人,別單書入之意,敢啓。傳曰,知道。
以掌令趙肅夏,持平韓圭覲,司諫趙定熙牌不進罷職傳旨,傳曰,只推。
吏曹啓目,粘連,觀此公忠監司閔致庠狀啓,則以爲鴻山縣,本是六年瓜邑,而該縣監鄭夔和,已陞通政,瓜滿隔月,治自循良,一境賴安,輿情有惜去之思,繡啓著摭實之褒,旣奏已試之績,特許準瓜六年事,令該曹稟處亦爲白有臥乎所,道臣狀辭旣如此,依啓請施行,何如?啓,依允。
義禁府啓目,粘連,向前朴鏞和亦,徒穿利竇,操縱罪囚,跡涉虐民,暗開賂門,討索校卒,計在肥己,以此照律,何如?啓,依允。
又啓目,粘連,向前金宜休亦,空闕守護,何等謹嚴,而廳板偸竊,雖誘入直之前,常時失檢,難免溺職之罪,以此照律,何如?啓,依允。
上在景福宮。停常參·經筵。
藥房提調金炳喬,副提調趙熙哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,左副承旨金益容,同副承旨趙用夏,今日不爲仕進,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
以檢閱朴定陽·崔鳳九牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九,旣有只推之命,竝卽牌招入直,何如?傳曰,允。
傳曰,在外臺諫許遞,政官牌招開政。如有違牌,勿爲呼望。
傳曰,呈告兵曹參判許遞,今日政差出。
禮曹,來己巳年二月初五日,行文宣王釋奠祭,同月初九日,行南壇祭,香祝親傳,取稟,奉敎敬依。
政院啓曰,守令署經事,命下矣。諫院則雖已署經,憲府不備,不得署經云,除在外外,未肅拜人員,竝卽牌招,何如?傳曰,一司除署經。
傳曰,太廟追上尊號後,親祭祭文,當親撰以下矣。
追上尊號都監啓曰,追上尊號時,各樣儀註五本,謹此書入之意,敢啓。傳曰,知道。
又啓曰,追上尊號封裹日時,今月二十二日卯時推擇之意,敢啓。傳曰,知道。
加上尊號都監啓曰,加上尊號時,各樣儀註三本,謹此書入,而冊寶儀諺書二本,一體封進之意,敢啓。傳曰,知道。
又啓曰,加上尊號冊寶封裹吉日時,今月二十二日卯時推擇之意,敢啓。傳曰,知道。
政院啓曰,假注書安翊良,身病猝重,勢難察任,今姑改差,何如?傳曰,允。
又啓曰,行大司憲兪致善,掌令趙肅夏,持平韓圭覲牌不進,執義·掌令一員,持平一員未差,監察茶時之意,敢啓。傳曰,知道。
以司諫趙定熙,獻納金善柱,正言金基龍,掌令趙肅夏,持平韓圭覲牌不進罷職傳旨,傳曰,只推。
以左副承旨金益容牌不進罷職傳旨,傳曰,只推。
神曹啓曰,四賢祠祭,以二·八月中丁日設行,而若國忌相値,則三丁月退行事,曾有定式矣。來己巳年二月中丁,在十五日,與弘陵忌辰相値,依定式以三丁日,磨鍊以入之意,敢啓。傳曰,知道。
追上尊號都監啓曰,今此追上尊號時,玉冊文·金寶文各一件,謹此書入之意,敢啓。傳曰,知道。
又啓曰,今此追上尊號時,玉冊·金寶,詣太廟班次圖一件,謹此封進之意,敢啓。傳曰,知道。
加上尊號都監啓曰,今此加上尊號時,玉冊文·玉寶文,書出眞·諺各一件,謹此封進之意,敢啓。傳曰,知道。
又啓曰,今此加上尊號〈時〉,玉冊·玉寶,詣闕班次圖一件,謹此封進之意,敢啓。傳曰,知道。
司僕寺啓曰,興陽監牧官李禹鎔,蔚山監牧官趙致中,南陽監牧官朴喜靖,俱以身病,呈狀乞遞,竝改差,何如?傳曰,允。
兵曹啓曰,五衛將李萬鎭·李輔恒·邊啓文,文兼徐奭輔,俱以身病,呈狀乞遞,五衛將具奭祖,前任三陟營將,李敬一,前任西原營將,忠翊將李東鉉,前任洪州營將,俱在任所,竝改差,何如?傳曰,允。
有政。吏批,行判書金炳喬式暇,參判趙成夏進,參議李寅卨式暇。
吏批啓曰,行判書金炳喬,參議李寅卨竝式暇,小臣獨政未安,何以爲之?敢稟。傳曰,仍爲之。
又啓曰,侍從臣父年七十八,每於歲首,抄啓加資事,載在法典矣。待從臣父年七十以上人,別單書入之意,敢啓。傳曰,知道。
以金璟鉉爲大司諫,愼在寬爲執義,金澤烈爲持平,林俊養爲掌令,呂善驥爲正言,李容直爲兵曹參判,李裕膺爲知春秋,鄭稷朝爲慶州府尹。
兵批,同知單李輔恒,副司猛李秉斗·金定均·李秀一·金浩鉉,副司猛片弘錫。
傳曰,中官李東奎,罪犯罔赦,遠惡地定配。
禁衛營啓曰,騎士將李完永,身病猝重,勢難察任,改差,何如?傳曰,允。
御營廳啓曰,諸將官今年射講都計劃居首人,別單書入之意,敢啓。傳曰,知道。
承文院啓曰,院吏文學官李秀一·金浩鉉有頉,代幼學黃鍾元·尹泰永差下,使之付軍職冠帶常仕,何如?傳曰,允。
義禁府啓曰,朴鏞和,係是贓賄流配,依法典不付功議以入之意,敢啓。傳曰,知道。
義禁府啓目,粘連,順天前營將朴鏞和矣,本府議啓內,徒穿利竇,操縱罪囚,跡涉虐民,暗開賂門,討索校卒,計在肥己。以此照律,罪杖一百收贖,告身盡行追奪,流三千里配定,私罪。奉敎依允。
又啓目,粘連,昌德宮衛將金宜休矣,空闕守護,何等謹嚴,而廳板偸竊,雖誘入直之前,常時失檢,難免溺職之罪。以此照律,罪杖一百收贖,告身盡行追奪。奉敎依允。
上在景福宮。停常參·經筵。
傳曰,今日大院君晬辰,令都承旨,問候以來。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,來二十五日朝參日次,而徽慶園忌辰祭齋式相値,頉稟之意,敢啓。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,左承旨柳來駿,今日不爲仕進,卽爲牌招,何如?傳曰,允。
安翊良改差,代以金柱鶴爲假注書。
以檢閱朴定陽·崔鳳九牌不進罷職傳旨,傳曰,只推。
政院啓曰,檢閱李元用,由限已過,卽爲牌招入直,何如?傳曰,允。
傳曰,吏曹參議有闕之代,前望入之。
吏曹參議前望入之,張世容落點。
禮曹,來己巳年二月初二日,行景慕宮春享大祭,香祝親傳,取稟。奉敎恭依。
禮曹,來己巳年二月初六日,行社稷大祭,香祝親傳,取稟。奉敎恭依。
兵曹啓曰,今日,賓廳講書日次,而中日相値,不得爲之〈之〉意,敢啓。傳曰,知道。
以濟州防禦使李後善狀啓,薦新進上唐金橘,不得如例封進,惶恐待罪事,敢啓。傳曰,勿待罪事回諭。
政院啓曰,行大司憲兪致善,執義愼在寬,掌令趙肅夏,持平韓圭覲牌不進,金澤烈,掌令林俊養在外,監察茶時之意,敢啓。傳曰,知道。
以執義愼在寬,掌令趙肅夏,持平韓圭覲,司諫趙定熙,獻納金善柱,正言呂善驥·金基龍牌不進罷職傳旨,傳曰,只推。
禮曹啓曰,卽接前濟州牧使李後善狀啓謄本,則十月令薦新唐金橘,一一摘取,爲七十四箇,而肇慶廟薦新十六箇封進,所餘爲五十八箇,宗廟·景慕宮薦新,排比無路,故謹援已例,都封上送于禮曹,以爲稟旨進獻之地爲辭矣。在前橘果稀結之時,巳有減數薦獻之例,今亦依前例分排,當日薦進,何如?傳曰,允。
義禁府啓曰,中宮李東奎,遠惡地定配事,承傳啓下矣。李東奎平安道渭原郡遠惡地定配,而以承傳內辭意,具罪目,依例發遣府書吏,押送配所,何如?傳曰,允。
又啓曰,時囚罪人朴鏞和,杖一百流三千里,照律公事判付內,依允矣。朴鏞和,杖一百收贖,告身盡行追奪,平安道中和府流三千里定配,而以議啓內辭意,具罪目,依例發遣府書吏,押送配所,何如?傳曰,允。
議政府啓曰,太廟春享親祭祭官,當以文官塡差,而近甚苟艱,莫之排比云。依夏享時例,姑令蔭官互差,而向旣以在鄕文臣上來差祭事,有所定式矣。更加申飭,毋敢違越之意,分付,何如?傳曰,允。
以檢閱李元用牌不進罷職傳旨,傳曰,只推。
政院啓曰,卽者檢閱朴定陽·崔鳳九,謂有館規,聯疏經出,原疏纔已退却矣。竝所當直捧禁推傳旨,而此與無端經出有異,推考警責,仍卽牌招入直,何如?傳曰,允。
摠戒廳啓曰,管城將任景準,身病甚重,勢難察任,改差,何如?傳曰,允。
又啓曰,諸將官今年射講居首人,別單書入之意,敢啓。傳曰,知道。
承文院啓曰,院吏文學官黃鍾九·尹泰榮有頉,代幼學金箕益·李敎賢差下,使之付軍職冠帶常仕,何如?傳曰,允。
吏曹啓目,觀此全羅監司徐相鼎狀啓,則以爲求禮縣監金敬直,三載居官,實心圖報,治規自成,一副廩捐,殆遇四千,糴弊民瘼,到底矯革,軍械公廨,一新改觀,似此優異之績,合有褒賞之典。見今瓜期不遠,特許仍任事,令該曹稟處亦爲白有臥乎所,道臣狀辭旣如此,依狀請,姑爲仍任,何如?啓,依允。
又啓目,分奉常寺主簿趙熙奭名字,改以奭熙,副司果趙熙弼名字,改以弼熙,出身李道秉名字,改以殷燾,副司勇丁學朝名字,改以龍敎事,告狀,依例令藝文館給帖,何如?啓,依允。
吏曹參議李寅卨疏。省疏具悉。所請依施。
上在景福宮。停常參·經筵。
政院啓曰,合辭許久闕啓,事甚未安,除在外·習儀進去外,未肅拜·呈告人員,竝卽牌招,何如?傳曰,允。
又啓曰,右承旨吳夏泳,今日不爲仕進,卽爲牌招,何如?傳曰,允。
又啓曰,臣來駿,今日上號監都初度習儀進去,下直之意,敢啓。傳曰,知道。
又啓曰,左右史不可不備,檢閱李元用,旣有只推之命,更爲牌招入直,何如?傳曰,允。
以檢閱朴定陽·崔鳳九牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九,旣有只推之命,竝卽牌招,推移入直,何如?傳曰,允。
弘文館啓曰,校理李載純,以尊號都監捧金寶官,副修撰李龍雨,以擧玉冊案執事,今日初度習儀時,晝仕出去之意,敢啓。傳曰,知道。
吏曹啓曰,今月二十四日,都目政事爲之之意,敢啓。傳曰,知道。
上號都監啓曰,工役今已完畢,匠手竝皆放送,堂上郞廳,輪回仕進,監造官仍爲上直之意,敢啓。傳曰,知道。
政院啓曰,明日傳香禮房承旨,當爲齋宿,行都承旨趙熙哲,所當牌招,而拘於廳規,不得請牌,何以爲之?敢啓。傳曰,牌招。
又啓曰,行大司憲兪致善,執義愼在寬,掌令趙肅夏·韓圭覲牌不進,金澤烈,掌令林養俊在外,監察茶時之意,敢啓。傳曰,知道。
以執義愼在寬,掌令趙肅夏,持平韓圭覲,獻納金善柱,正言呂善驥牌不進罷職傳旨,傳曰,只推。
政院啓曰,延祥詩製述人,旣以抄啓矣。弘文提學金世均,待明朝牌招,使之出韻,科次,何加?傳曰,允。
吏曹啓曰,慶州府尹鄭稷朝,身病猝重,萬無遠赴之望云,罷黜,何如?傳曰,允。
又啓曰,典籍蔡東寔·金學璘,俱爲除拜過限未肅拜,竝改差,何如?傳曰,允。
又啓曰,校書板校趙廷植,以其身病,呈狀乞遞,改差,何如?傳曰,允。
以北兵使鄭岐源狀啓,常時不飭,犯越出於管轄之地,惶恐待罪事,傳曰,勿待罪事,回諭。
司僕寺啓曰,分養馬故失·瘦瘠·不馴守令,每於畢上納後,依法典施罰,而有赦令,則例皆蕩滌矣。今年所納分養馬有頉邑守令現告成冊,今始來到,而係是宥旨前事,何以爲之?敢稟。傳曰,蕩滌。
訓鍊都監啓曰,本局別將梁憲洙,陳疏下鄕矣。領軍之任,不可久曠,今姑改差,何如?傳曰,允。
兵曹啓目,粘連,觀此全羅監司徐相鼎狀啓,則梨津萬戶金晉炯,減八斗之斂,捐千金之況,漂頹戶擧皆賙恤,窮民咸蘇,戰·兵船次第造成,戎備一新。古今島僉使車元模,特荷恩仍,念切矯弊,百金稧錢,排料射手,二百租包,賑飢窮春,修械躬自辨財,繕廨民不費力。金甲島萬戶林建英,八百殘廩捐出,半千餘財,替民納稅,抄飢饋糧,野無失農之患。上項三鎭將,今當瓜近,願留之訴,式日斯至。似此嘉尙之績,合施褒賞之典,令該曹稟處,竝加一瓜仍任,何如?啓,依允。
上在景福宮,停常參·經筵。
政院啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,右副承旨洪萬燮,今日不爲仕進,卽爲牌招,何如?傳曰,允。
以檢閱朴定陽·崔鳳九·李元用牌不進罷職傳旨,傳曰,只推。
政院啓曰,左右史不可不備,檢閱朴定陽·崔鳳九·李元用,旣有只推之命,竝卽牌招,推移入直,何如?傳曰,允。
又啓曰,卽者副校理李容萬,以其親病,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
弘文館啓曰,上番闕直,事甚未安,副應敎金敬均,校理李晩耆·趙秉稷,副校理李載純,竝卽牌招,推移入直,何如?傳曰,允。
以濟州防禦使李後善狀啓,薦新進上橘柑,結實零星,不得如例封陳,惶恐待罪事,傳曰,勿待罪事,回諭。
政院啓曰,明日傳香,禮房承旨,當爲齋宿。行都承旨趙熙哲,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲兪致善,執義愼在寬,掌令趙肅夏,持平韓圭覲牌不進,金澤烈,掌令林俊養在外,監察茶時之意,敢啓。傳曰,知道。
以執義愼在寬,掌令趙肅夏,持平韓圭覲,司諫趙定熙,獻納金善柱,正言呂善驥·金基龍牌不進罷職傳旨,傳曰,只推。
禮曹啓曰,卽接前濟州牧使李後善狀啓謄報,則今十二月令宗廟薦新洞庭橘,如數封進,而同月令乳柑,一一摘取,只爲五十三箇。宗廟·景慕宮薦新,無以備數,故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
戶曹啓曰,趙貴人,今旣終喪矣。該房折受免稅八百結內,二百結,係是祭位條,依前仍免,其餘六百結,依法典出稅之意,敢啓。傳曰,知道。
兵曹啓曰,今十二月二十三日丙寅丑初三刻十三分,立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,議政府·內閣·承政院·漢城府,一體頒火之意,敢啓。傳曰,知道。
又啓曰,明日勤政殿親臨誓戒時,本曹堂上侍衛,當爲備員,而參判李容直呈辭受由,參知南鎭熙有身病,不得進參。令政院,稟旨變通,竝令該曹,口傳差出,待下批牌招進參,何如?傳曰,允。許遞。
吏曹口傳政事,以李鍾浩爲兵曹參判,李基周爲參知。
以咸鏡監司李興敏狀啓,吉州牧人命渰死事,傳曰,聞甚矜惻,元恤典外,別加顧助,如有生前身·還·布,竝蕩減事,廟堂措辭分付。
承文院啓曰,卽見盛京禮部咨文,扶安·鐵山漂漢人兩次領去齎咨官李泰增,例賞銀兩,順付於曆咨官鄭在昕回便云矣。依例撰出回咨,付撥下送灣府,轉致盛京,何如?傳曰,允。
吏曹啓曰,黃海都事羅錫熙,江原都事金秉喆,俱以身病,呈狀乞遞,竝改差,何如?傳曰,允。
又啓曰,宣傳官李敎昌,內禁將徐相岳,羽林將鄭友永,昌德將閔致格·金瓚,俱以身病,呈狀乞遞,竝改差,何如?傳曰,允。
吏曹啓目,粘連,觀此公忠監司閔致庠狀啓,則以爲藍浦縣監沈能民,修械繕廨,俱至改觀,其勞勩誠勤,有足可紀之政,已擧就緖之效,百堵自有安生之望,似此良手,宜責久任,特一瓜仍任事,令該曹稟處亦爲白有臥乎所。瓜滿差代,乃是金石之典是曰乎矣,道臣狀辭旣如此,依狀請限一瓜仍任,何如?啓,依允。
兵曹啓目,觀此,公忠監司閔致庠狀啓,則忠州營將金東奭,邪類勦治,庶盡窩窟之打破,賊徒戢捕,克致村閭之安謐,校卒樂於趨令,行旅亦其播頌。箇限已滿,民情惜去,特姑仍任事,令該曹稟處分付,依狀請施行,何如?啓,依允。
副校理李容萬疏。者疏具悉,爾其勿辭救護。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,合辭許久闕啓,車甚未安,除在外外,未肅拜·呈告人員,竝卽牌招,何如?傳曰,允。
以檢閱朴定陽牌不進罷職傳旨,傳曰,只推。
傳曰,檢閱,副提學金炳始,馳詣徽慶園,奉審摘奸,仍留監察,仍詣光陵,一體奉審以來。
吏曹啓曰,今都目大政時,本曹堂上,不可不備員,而參判趙成夏病不來,參議張世容未肅拜,竝令政院牌招,以爲同參政事之地,何如?傳曰,允。
傳曰,雖非親政,注書,尙瑞院官員,依例陞六。
傳曰,臺諫竝許遞,今曰政差出。
傳曰,呈告春秋許遞,今日政差出。
政院啓曰,注書有闕之代,被薦人朴定陽·李寅晩·李元用薦狀,依例成送吏曹之意,敢啓。傳曰,知道。
注書趙漢益陞六,代以金禹鉉爲假注書。
注書尹錫圭陞六,代以金桂鶴爲假注書。
政院啓曰,吏曹參議張世容,疏批已下,卽爲牌招,何如?傳曰,允。
議政府啓曰,雲山郡守,當年滿差代矣。積弊之局,不可不擇差,以聲債素著人,勿拘常格,各別檢擬事,分付銓曹,何如?傳曰,允。
又啓曰,卽見濟州前牧使李後善年分狀啓,則本始,稍勝於旌義,大靜,反遜於旌義,統論三邑,猶未免歉,新舊還之一時竝督,恐傷民力,舊還姑爲仍停云矣。三邑年形,縱有優遜之別,亦可謂少康矣。舊還停退,便成年例,依狀辭施行,何如?傳曰,允。
又啓曰,卽見江原監司趙龜夏狀啓,則越松萬戶,還以久勤擬差事,自兵曹有所啓下行會矣。今因三防之新設,遂廢越松之自辟,則非但得不補失,將校輩之缺望,極所矜悶。依前以自辟窠施行事,請令廟堂,稟旨分付矣。一存一否,得失較然,今此道啓,亦獲其宜矣。依狀請許施,何如?傳曰,允。
傳曰,望筒遲滯之吏·兵判,推考。
兵曹啓曰,明日勤政殿親臨誓戒時,本曹堂上,當爲備員,而參判李鍾浩,參知李基周,竝在外,不得進參,令政院,稟旨變通,仍令該曹,口傳差出,何如?傳曰,允。竝許遞。
吏曹口傳政事,以成載玉爲兵曹參判,韓敬源爲僉知。
吏曹口傳政事,兵曹參議單韓敬源,參知單李奎夏。
傳曰,出宮門路,以崇陽門爲之。
都摠府啓曰,今日入直內三廳武兼禁軍及軍兵等,當爲中曰習射技放,而國忌正日相値,不得設行之意,敢啓。傳曰,知道。
傳曰,望筒遲滯之吏·兵判,推考。
義禁府啓曰,慶尙監司吳取善狀啓內,漆原前縣監趙顯宅罪狀,令攸司稟處事,啓下矣。趙顯宅,下去廣州地云,依例發遣府羅將,拿來,何如?傳曰,待待命拿囚。
以平安監司朴珪壽狀啓,渭原郡守梁柱星,父年八十一,揆以法例,在所當遞,令該曹,考例稟處事,傳曰,肅川府使相換。
以咸鏡監司李興敏狀啓,慶興府使梁柱華,犯越捕捉,報辭爽實,安原權管權景濟,犯越出於掌內,其罪狀,令攸司稟處事,傳曰,邊報爽實,掌內失檢,固當重勘,然此是無妄之過,特爲安恕,姑令戴罪擧行。金仁涉及其餘在囚諸人,竝特爲放送。
傳曰,望筒遲滯之吏·兵判,從重推考。
吏曹啓曰,直長仕日未滿十日以下者,啓稟陞六事,載在法典矣。今都正,直長中仕日未滿十日以下者,依例六品遷轉,何如?傳曰,允。
都正。吏批,行判書金炳喬進,參判趙成夏牌招不進,參議張世容進。
吏批啓曰,都目大政,各岐仕滿應遷者相避及未準朔監察·禁府都事,戶曹·刑曹·工曹·漢城府郞官,平市署官員,五部令,各司久任時推人員,竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,故五品無以推移備擬。雖未經一考之人,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不念,故自前雖未經九處請,亦爲陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
以申冕求爲軍威縣監,沈宜健爲雲山郡守,鄭仲愚爲盈德縣監,金稷顯爲三登縣令,李周夏爲永同縣監,尹善佐爲新昌縣監,李奎遠爲定平府使,李敎駿爲郭山郡守,金益文爲大司憲,王庭揚爲大司諫,李鍾浩·姜景奎爲知春秋,李爲執義,李源泰爲平澤縣監,洪淳學爲慶州府尹,尹時榮·李冕柱爲掌令,趙在九·黃夏謙爲持平,白仁行爲獻納,金箕文·丁浚爲正言,申孝七爲明川府事,朴齊弘爲綏陵參奉,金大鉉爲元陵參奉,李敏翊爲懿陵參奉,李顯永爲長陵參奉,奇亮衍爲厚陵參奉,吳徽相爲莊陵參奉,李容元爲禧陵參奉,朴承爲景陵參奉,金養均爲靖陵參奉,李隺淵爲徽慶園參奉,黃稇爲禮賓參奉。廣興主簿單鄭禮鉉,仕滿,依法典陞付。學生洪奭鍾,贈吏參例兼,洪在定,贈吏議,洪濟燮,贈僕正,已上慶州府尹洪淳學三代。故學生鄭世億,贈吏參例兼,故郡守鄭致綏,贈吏議,已上慶州府尹鄭稷朝兩代。幼學李敎泰·崔昌植,已上年一百,直超崇政,依法典加資。拆衝金商鉉,年一百,直超崇改,依法典加資。故學生姜鳳文·李繼植,已上贈童敎,孝行卓異,贈職事承傳。幼學韓啓奕,年七十一,今超通政,侍從臣韓圭覲父。故學生李鼎榮·宋鳳圭,贈童敎,已上孝行卓異,贈職事承傳。故學生李運協·崔浩養,贈童敎,已上孝行卓異,贈職事承傳。故學生李元會,贈戶參例兼,李亨鼎,贈左承旨,李昌臣,贈僕正,已上同知李敎泰三代,故學生崔格,贈戶參例兼,故僉知崔瑞龜,贈戶議,學生崔瑛,贈樂正,已上同知崔昌植三代,故學生金弼祚,贈戶參例兼,金鳳熙,贈戶議,金宇錫,贈樂正,已上同知金商鉉三代。求禮縣監金敎直,姑爲仍任事,承傳。典籍單成均博士金鼎燮,廣興直長單趙中植,仕滿,依法典陞付。藍浦縣監沈能民,加一瓜仍任事,承傳。渭源郡守梁柱星,肅川府使洪彦錫,已上相換事,承傳。崇仁殿奉事三單黃履柱·朴聖發·金尙斅,已上仕滿,依法典陞付。靖陵直長崔秉翰,義盈直長李象一,已上相換。內贍直長宋熙成,司饔直長洪右燮,已上相換。
兵批,判書金壽鉉進。啓曰,今日都目政事時,本曹堂上,不可不備,而參判金基纘,參知韓敬源,俱未肅拜,令政院牌招,同參政事,何如?傳曰,允。
又啓曰,營將·虞候,今當差出,而擬望之人乏少,已準朔守令及虞候,竝擬,何如?傳曰,允。
又啓曰,訓鍊正,今當差出,擬望之人乏少,外任竝擬,何如?傳曰,允。以李明錫爲副摠管,李敎獻爲宣傳官,李敎復·李宅鉉·申永翰爲五衛將,鄭雲星爲內禁將,李奎學爲安東營將,尹秉善爲三陟營將,徐貞淳爲西原營將,申德熙爲京畿監營中軍,邊益煥爲北虞候,柳基朝·李舜榮爲五衛將,李有新爲羽林將,金蘭奎爲洪州營將,鄭雲錫爲訓戒僉使,朴信根爲忠翊將,李赫準·李朝禹爲文兼,金泰鉉爲全羅兵虞候,權思友爲管城將,林重玹·李敎仁爲昌德將,趙瑋顯爲訓鍊正,金德淵爲潼關僉使,鄭思彦爲柔遠僉使,姜達馨·趙存鳳爲五衛將,安周瑨爲老江僉使,咸熙萬爲乶下僉使,李泰英爲龍媒僉使,金鼎漢·朴宜性爲五衛將,姜昌五爲昌德將,吳昌烈爲蘆浦萬戶,朴在潤爲五衛將,趙載恒爲訓鍊副正,金尙謙爲文城僉使,元度常爲都摠都事,張基周爲潼關僉使,胡宗元爲柔遠僉使,李秀翼爲訓鍊主簿,趙明植爲興陽監牧官,李明宇爲蔚山監牧官,南之煥爲南陽監牧官,李奎鴻爲武兼,朴來正爲包伊萬戶,金秉赫爲在德萬戶,白儼洙·方鉉國·李裕衡爲五衛將,鄭沅基爲訓鍊都監把摠,金履赫爲文城僉使,洪羲龍·權宅圭爲五衛將,康孝運爲森森浦萬戶,安廷奇·李在淳·劉宗煥爲五衛將,金錫九爲車嶺僉使,申桓爲都摠管,柳瑛·尹蔾烈·馮學祖爲五衛將,申孝七爲訓鍊僉正,李建忠爲御營從事官,吳錫蓍爲五衛將,吳光倫爲昌德將,李奎鳳爲都摠經歷,李儒行爲五衛將,白聖洙爲都摠都事,李經權·趙羲完爲訓鍊僉正,趙根榮爲訓鍊判官,梁柱翼爲武兼,趙鼎夏爲訓鍊主簿,李種馝·金箕永爲武兼,裵龍九爲部將,金鳳翼·宋仁憲爲守門將,具達祖·柳騆遠·尹弘求爲宣傳官,李景漢·李邦憲·李景鉉·韓圭學爲武兼,申景求·趙存膺·車好鎭·許櫶·李敎元爲部將,李昌錫·韓璘珍爲守門將。南平權管單崔瓊,夞怪權管單李儒泰,甲巖權管單方道俊,同仁權管單李基允,舊波知權管單安橉,吾村權管單李承楨,安原權管單金斗鎰,三千浦權管單李寅華,少坡兒權管單許坛,大坡兒權管單金仁松。訓鍊判官趙亨七,主簿白璟煥·韓益文·劉在韶,以上加設,依定式減下。金源植爲訓鍊判官,安世業·李秉奎·朴熙淳爲主簿。同知單朴景祿,僉知三單姜在恒·柳泰魯·元錫五,安東營將李奎隺,三陟營將尹秉善,西原營將徐貞淳,京畿監營申德熙,北虞候邊益煥,以上今加折衝,加資事,承傳。忠州營將金東奭,特爲仍任事,承傳。古今島僉使車元模,梨津萬戶金晉炯,金甲島萬戶林達英,以上加一瓜仍任事,承傳。副摠管單申桓。前營將李敎一折衡,今降禦侮,副司猛黃鍾元·尹泰榮·金箕益·李敎賢,同知七單邊啓達·李舜榮·劉宗煥·朴重玹·李漢根·姜昌五·吳光倫。同知加設三單李敎泰·崔昌植·金商鉉,僉知十四單柳基朝·姜達馨·李斗鉉·朴宜性·安廷奇·李在淳·吳錫蓍·李敎復·李宅鉉·申永翰·朴在潤·白儼洙·張德基·李裕衡。副司果李民熙·李克烈·朴宗秉·具永植·鄭宗鈗·申杓熙·金東勛·申鴻模·李秉五·閔致夔·柳·白南奭·金秉燮·金相祿·朴章雲·金始漸·李昌鎬·權秉龍·李璟永·羅奎學·辛炳坤·朴暎鈴·權景濟·李寅羲·沈正禧·李章權。
傳曰,守令·邊將·初仕人,皆令明日待令。
政院啓曰,新除授注書朴定陽,卽爲牌招入直,何如?傳曰,允。
吏曹啓曰,今日親臨誓戒,大政相値,許多享官中,或有移拜外任者,與遷轉他職者。在前如此之時,仍以前職將事之例,今亦依此擧行,何如?傳曰,允。
司饔院啓曰,奉事宋熙成,今日都政,移拜內贍直長矣。明年燔造,難付生手,本院直長中,依例相換,何如?傳曰,允。
承文院啓曰,吏文學官金箕益·李敎賢有頉,代南七祐·李炳宰差下,使之付軍職冠帶常仕,何如?傳曰,允。
訓鍊都監啓曰,軍終放砲習砲,今月二十五日,洗馬臺爲之之意,敢啓。傳曰,知道。
傳曰,侍衛軍兵毛具,從便爲之。
吏曹參議張世容疏。省疏具悉。爾其勿辭察職。
上在景福宮。停常參·經筵。
藥房副提調趙熙哲啓曰,親臨誓戒,勞動旣多,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,合辭許久闕啓,事甚未安,除在外·差祭外,未肅拜人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政金炳學,無時急稟定事,左議政·右議政未差,不得來會云矣,敢啓。傳曰,知道。
傳曰,守令·邊將·初仕人,入侍。
政院啓曰,左右史不可不備,別兼春秋金性均·徐奭輔,竝卽牌招,推移入直,何如?傳曰,允。
又啓曰,行大司憲金益文,掌令金國顯,持平金復性·黃夏謙牌不進,執義李,掌令閔載晉在外,監察茶時之意,敢啓。傳曰,知道。
以大司諫王庭揚,正言金箕文,掌令金國顯,持平金復性·黃夏謙牌不進罷職傳旨,傳曰,只推。
御營廳啓曰,本廳加設哨官李敎元,移拜部將矣。哨官之任,減下之意,敢啓。傳曰,知道。
禁衛營啓曰,本營騎士將朴肯炫,身病猝重,勢難察任,改差,何如?傳曰,允。
注書朴定陽還付檢閱,代以金禹鉉爲假注書。
戊辰十二月二十五日子時,上詣勤政殿月臺。宗廟春享大祭誓戒親受入侍時,行都承旨趙熙哲,左承旨柳來駿,右承旨吳夏泳,左副承旨金益容,右副承旨洪萬燮,同副承旨趙用夏,記事官朴定陽·崔鳳九·李元用,檢校直提學趙寧夏·李載冕·閔升鎬,直提學趙成夏,檢校直閣李世用,檢校待敎趙慶鎬,玉堂缺,以次侍立。時至,通禮跑啓請外辦。上具遠遊冠·絳紗袍,乘輿出永化門。藥房提調金炳喬,副提調趙熙哲,進前問候。出崇陽門,入勤政門,詣勤政殿月臺,通禮跪啓請降輿,上降輿,就褥位,南向立。通禮跪啓請執圭,上執圭。贊儀唱四拜,諸享官及宗親文武百官,行四拜禮。吏曹判書金炳喬讀誓文,刑曹判書李裕膺順聽訖。贊儀唱四拜,諸享官及宗親文武百官,行四拜禮。通禮跪啓禮畢,大臣進前問候訖。通禮跪啓請釋圭,上釋圭。通禮跪啓請乘輿,上乘與,出勤政門,入崇陽門。兵曹判書跪稟放仗,承旨請出標信,解嚴。上還內,諸臣以次退出。
戊辰十二月二十五日午時,上御康寧殿。守令·邊將·初仕人入侍時,同副承旨趙用夏,假注書金桂鶴,記注官金泰煥,䛌事官李元用,以次進伏,守令·初仕人,進伏楹外,邊將等序立階下訖。上曰,史官分左右。用夏進前奏曰,守令·初仕人,使之進前,奏職姓名乎?上可之。守令·初仕人,以次進前,秦職姓名訖。用夏曰,邊將,使宣傳官,代奏職姓名乎?上可之。宣傳官,代奏邊將等職姓名訖。用夏曰,守令·邊將·初仕人,使之出送乎?上可之。仍命史官就座。又命退,承史以次退出。
上在景福宮。停常參·經筵。
政院啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,左副承旨金益容,今日不爲仕進,卽爲牌招,何如?傳曰,允。
又啓曰,前檢閱朴定陽,還付檢閱薦狀公事,啓下矣。令該曹,口傳單付,牌招入直,何如?傳曰,允。
以別兼春秋金性均·徐奭輔牌不進罷職傳旨,傳曰,只推。
傳曰,奉審儒臣入侍。
吏曹口傳政事,檢閱單朴定陽。
傳曰,右承旨許遞,前望入之。
政院啓曰,左右史不可不備,別兼春秋金性均·徐奭輔,旣有只推之命,竝卽牌招,推移入直,何如?傳曰,允。
政院啓曰,卽者檢閱朴定陽,謂有館規,陳疏經出,原疏纔已退却矣。所當直捧禁推傳旨,而此與無端經出有異,推考警責,仍卽牌招入直,何如?傳曰,允。原疏捧入。
政院啓曰,行都承旨趙熙哲,左副承旨金益容,不爲仕進,左承旨未差,右承旨洪萬燮,須資出去,同副承旨趙用夏式暇出去,院中只有臣一人,伴直無人。右副承旨卽爲牌招,何如?傳曰,允。
承旨前望入之,金宗泰落點。
以大司諫王庭揚,正言金箕文·金正浩,掌令金國顯,持平黃夏謙牌不進罷職傳旨,傳曰,只推。
以左副承旨金益容牌不進罷職傳旨,傳曰,只推。
政院啓曰,今此皇曆,京畿監營二件,一件營上,一件勅使所經邑分上,黃海監營二件一件營上,一件勅使所經邑分上,平安監營四件,一件營上,三件勅使所經邑分上,水原府·開城府·鎭撫營·廣州府·江原監營·公忠監營·全羅監營·慶尙監營·咸鏡監營,各一件營上事,自本院,依例成有旨下送,京各司,應爲頒賜,二十四件,亦爲依例頒給之意,敢啓。傳曰,知道。
議政府啓曰,卽見水原留守李景夏狀啓,則本府儒生公都會,當爲設行,而歲色已暮,待明年合設事,請令廟堂,稟旨分付矣。依狀請退行,何如?傳曰,允。
內醫院啓曰,蔚山監牧官趙致中,旣遞外任矣,令該曹,口傳付軍職,何如?傳曰,允。
御營廳啓曰,本廳哨官金承烈,身病甚重,勢難察任,改差,何如?傳曰,允。
吏曹啓曰,今此正朝祭祭官,當爲磨鍊,而玉堂苟艱,時任玉堂塡差以入之意,敢啓。傳曰,知道。
又啓曰,今此正朝祭祭官,當爲磨鍊,除老病·公頉外,實無推移排比之路。依近例刑官·司饔院官員,通融塡差以入,而其中時無職名人員,令該曹,口傳付軍職,何如?傳曰,允。
檢閱朴定陽疏。省疏具悉。爾亦陞六。
戊辰十二月二十六日午時,上御康寧殿。奉審儒臣入侍時,右承旨柳來駿,假注書金禹鉉,記注官白時範·李元用,檢校副提學金炳始,以次進伏訖。上曰,史官分左右。仍命奉審儒臣進前。炳始進前奏曰,臣承命馳詣徽慶園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍留監祭,將事安寧之意,敢此仰達矣。
上在景福宮。停常參·經筵。
政院啓曰,來初一日輪對日次,而宗廟春享大祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安,除在外·差祭外,未肅拜人員,竝卽牌招,何如?傳曰,允。
又啓曰,右副承旨趙用夏,今日不爲仕進,卽爲牌招,何如?傳曰,允。
備忘記,潼關僉使張世周下直,長弓一張,長箭一部,筒兒一箇賜給。
兵曹口傳政事,副司果趙致中。
政院啓曰,掌令金國顯,正言金箕文·金正浩,旣入闕中,不爲傳啓,卽爲出去,事甚未安。竝推考,何如?傳曰,允。
弘文館啓曰,副修撰李泰翼,以尊號都監捧金寶官,今日習儀時,晝仕出去之意,敢啓。傳曰,知道。
政院啓曰,假注書金禹鉉,身病猝重,勢難察任,今姑改差,何如?傳曰,允。
金禹鉉改差,代以李泰容爲假注書。
以別兼春秋金性均·徐奭輔牌不進罷職傳旨,傳曰,只推。
追上尊號都監啓曰,玉冊·金寶印出二件,冊寶同粧一貼,列書製述官·書寫官職姓名,謹此討進之意,敢啓。傳曰,知道。
加上尊號都監啓曰,大王大妃殿玉冊·玉寶印出二件,冊寶同粧一貼,列書製述官·書寫官職姓名,謹此封進之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而三慶習儀相値,不得設行之意,敢啓。傳曰,知道。
以大司諫王庭揚,持平黃夏謙牌不進罷職傳旨,傳曰,只推。
政院啓曰,明日傳香,禮房承旨當爲齋宿。行都承旨趙熙哲,所當牌招,而拘於廳規,不得請牌,何以爲之?取稟。傳曰,牌招。
又啓曰,來己巳正月初六日,翼宗大王追上尊號,大王大妃殿加上尊號陳賀頒敎文,初九日,行社稷祈穀大祭親祭祭文,當爲製進,藝文提學朴承輝,待明朝牌招,使之製進,何如?傳曰,允。
又啓曰,明日正朝望闕禮習儀時,兩司當爲進參,除在外·差祭外,未肅拜·呈告人員,竝待開門牌招,何如?傳曰,允。
奉常寺啓曰,各祭享所用藥果煎造後,進上看品藥果二十立封進之意,敢啓。傳曰,知道。
漢城府啓曰,應資老人,令各該府報來後,加資人職姓名,別單書入之意,敢啓。傳曰,知道。
兵曹啓目,粘連,觀此公忠水使張厚植狀啓,則平薪僉使田重民,捐出薄廩,軍械·戰艦之修繕,殿宇·社倉之葺建,不勞民力,誠心訖工。且當瓜滿,軍民惜去,特許仍任事,令該曹稟處亦爲白有臥乎所。殿宇·社倉之葺建,軍械·戰艦之修繕,捐出薄廩,誠心訖工,殊甚嘉尙,特爲加一瓜仍任,何如?啓,依允。
上在景福宮。停常參·經筵。
藥房副提調趙熙哲啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,行大司憲金益文,掌令金國顯,持平黃夏謙牌不進,金復性差祭,執義李,掌令閔載晉在外,監察茶時之意,敢啓。傳曰,知道。
又啓曰,今日正朝望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
又啓曰,臣熙哲,今日宗廟春享大祭親祭肄儀進去,下直之意,敢啓。傳曰,知道。
又啓曰,臣用夏,今日正朝望闕禮習儀進去,下直之意,敢啓。傳曰,知道。
以大司諫王庭揚,掌令金國顯,持平黃夏謙牌不進罷職傳旨,傳曰,只推。
又啓曰,卽者別兼春秋金性均,以其親病,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
又啓曰,左右司不可不備,別兼春秋徐奭輔,卽爲牌招入直,何如?傳曰,允。
弘文館啓曰,上番闕直,事甚未安,副應敎金敬均,卽爲牌招入直,何如?傳曰,允。
政院啓曰,明日傳香,禮房承旨,當爲齋宿,行都承旨趙熙哲,所當牌招,而拘於廳規,不得請牌,何以爲之?敢稟。傳曰,牌招。
傳曰,頒敎文中,赦句添入。
政院啓曰,頒敎文中赦句添入事,命下矣。藝文提學朴承輝,旣在闕中,使之添入,何如?傳曰,允。
又啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下,竝宥。
都摠府啓曰,宗廟春享大祭時,侍衛寶劍·守宮,當爲備員,而副摠管李明錫有實病,申正熙率領進,申桓在外未肅拜,李奎奭陣上進,無以備員。令政院稟旨變通,仍令該曹,口傳差出,待下批牌招,何如?傳曰,允。竝許遞。
兵曹口傳政事,以閔泳緯·李根弼·尹滋承·李容直爲副摠管。
傳曰,自今日至來正月初三日,各司藏牌。
以咸鏡監司李興敏狀啓,進上朔膳乾紅蛤,復舊規,以乾大口魚封進事,令廟堂稟處事,傳曰,事係民瘼,豈可强令換捧?依狀請復舊施行。
政院啓曰,行都承旨趙熙哲牌不進,左承旨吳夏泳,右承旨金益容,左副承旨洪萬燮,不爲仕進,右副承旨趙用夏習儀進,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
訓鍊都監啓曰,今十二月二十八日·二十九日年終放砲時,次知將官及別破陣等容貌·年歲·器械數爻,竝別單書入之意,敢啓。傳曰,知道。
成均館啓曰,司成趙準永,上號都監都廳進,直講吳尙鉉差祭,典籍未差,以他郞官,姑爲代直之意,敢啓。傳曰,知道。
宣惠廳啓曰,趙貴人,今已終喪,朔例米錢,自來朔,不爲輸送之意,敢啓。知道。
別兼春秋金性均疏。省疏具悉。爾其勿辭救護。
上在景福宮。停常參·經筵。
大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷百官,除夕單子問安。答曰,知道。
備忘記,柔遠僉使胡宗朝,車嶺僉使金錫九,在德萬戶金秉赫,竝下直,各長弓一張,長箭一部,片箭一部,筒兒一箇賜給。
政院啓曰,行大司憲金益文,持平黃夏謙未肅拜,金復性差祭,執義李,掌令閔載晉在外,金國顯,監察茶時之意,敢啓。傳曰,知道。
又啓曰,左副承旨洪萬燮,今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而除夕問安相値,不得來會云矣,敢啓。傳曰,知道。
傳曰,傳香承旨,馳詣社稷·宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
以別兼春秋徐奭輔牌不進罷職傳旨,傳曰,只推。
傳曰,政官牌招開政。
傳曰,知中樞府事閔致久,判敦寧加設單付。
傳曰,承旨竝許遞,前望入之。
承旨前望入之,鄭基會·金炳淵·白宗杰·吳夏泳·申獻求·鄭顯裕落點。
政院啓曰,新除授行都承旨鄭基會,左承旨金炳淵,右承旨吳夏泳,左副承旨鄭顯裕,右副承旨白宗杰,同副承旨申獻求,竝卽牌招,何如?傳曰,允。
又啓曰,明日正朝望闕禮,依例爲之之意,敢啓。傳曰,知道。
又啓曰,注書有闕之代,被薦人李寅晩·李元用薦狀,依例成送吏曹之意,敢啓。傳曰,知道。
吏曹啓曰,新除授慶州府尹洪淳學,親病沈重,萬無遠赴之望云,改差,何如?傳曰,允。
吏曹,以趙秉昌爲吏曹判書。
有政。吏批,行判書趙秉昌差祭,參判趙成夏牌招不進,參議張世容進。
吏批啓曰,行判書趙秉昌差祭,參判趙成夏牌招不進,小臣獨政未安,何以爲之?敢稟。傳曰,只出緊任。以趙秉昌爲吏曹判書,李寅晩爲注書,徐經淳爲慶州府尹,閔致九爲判敦寧。兼內禁衛將朴洽,贈訓都例兼,忠節卓異,贈職事承傳。故學生金光範·金聲範·金世億·鄭漢逵,贈童敎,已上孝行卓異,贈職事,承傳。
兵批,副司正林百鉉·李鍾懿·許鍍·韓昌履,副司猛南七祐·李炳宰。平薪僉使田重民,加一瓜仍任事,承傳。
政院啓曰,新除授注書李寅晩,卽爲牌招入直,何如?傳曰,允。
宗親府啓曰。明日,卽天漢殿朔奉審日次,臣敦應,進詣擧行之意,敢啓。傳曰,知道。
尙衣院啓曰,齎咨官貿來紫帽二百立,每於復命後封進,而今已過限,尙不來納,以致闕供之境,事體所在,誠極悚惶。當該譯官,從重科治,臣亦惶恐待罪之意,敢啓。傳曰,特爲安恕,卿勿待罪。
內醫院啓曰,提調金炳喬,時無職名,令該曹口傳付軍職,何如?傳曰,允。
又啓曰,親享隔日,分提調,令該曹,口傳差出,何如?傳曰,允。
奎章閣啓曰,原任直閣金始淵母喪,依定式,遣檢書官致弔,仍爲勸粥以來之意,敢啓。傳曰,知道。
兵曹口傳政事,上護軍金炳喬。
禮曹啓曰,慶尙道觀察使封進來正月令宗廟薦新早藿,同月初一日正朝祭兼薦,而景慕宮薦新,則江原道例爲封進矣。本道所封,未及上來,莫重薦新,不可後時,依前例,以宗廟薦新加封早藿,同日正朝祭,一體兼薦,何如?傳曰,允。
議政府啓曰,岡梱,今其箇滿矣。茂著之績蔚然,有不可揜者,許多軍民,咸惜其去。黃海兵使李敏庠,更加一年仍任,俾責成效,何如?傳曰,允。
成均館啓曰,依定式,當年條準圓點儒生,別單書入之意,敢啓。傳曰,知道。
兵曹啓曰,今十二月各廳堂下武臣朔試射,依定式停止之意,敢啓。傳曰,知道。
又啓曰,來己巳年各處頒給信漢符別單,各宮房新定式頒給信漢符別單及文宰二品以上武臣·蔭官曾經摠管人員章標頒給別單,修整以入之意,敢啓。傳曰,知道。
行吏曹判書金炳喬疏。答曰,省疏具悉。所請依施。
兵曹判書金壽鉉疏。答曰,省疏具悉。本兵之任,豈可以都政爲期乎?卿其勿辭行公。
公忠監司閔致庠疏略曰,今番殿最,呈露無餘。格明未周於按察,黜陟不嚴於考課,及至啓本之登徹也。永同縣監朴升壽之置諸中考者,特改以下字,於是滿心惶駴,莫省容措。夫察典大政也。副郡長吏之治法臧否,品第低昂,若鑑空衡平,無毫忽差爽,上可以對揚明旨,下可以稱塞物情,而緣臣儱侗,未免疎謬,致勤此改考。苟論其失,合置何辟?以若僨誤,恬然冒居,謂以盡監司之責,則〈臣〉欲自恕,人將云何?悚恧滋至,實難泯默。伏乞亟斥臣任,仍勘臣罪。臣無任云云。答曰,省疏具悉。品第低昂之除,中考與下考,不甚相遠,卿何必以此爲引?
日記廳堂上金春熙朗廳趙秉健·金敬奎。