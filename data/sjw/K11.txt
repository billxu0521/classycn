上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
朝賀後,大殿·大王大妃殿·王大妃殿·大妃殿·中宮殿,內閣·政院·玉堂口傳問安。答曰,知道。
大駕詣宗廟展謁,還入齋室後,藥房·內閣·政院·玉堂口傳問安。答曰,知道。仍詣景慕宮展謁,還入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨口傳問安。答曰,知道。
還宮後,藥房·內閣·政院·玉堂口傳問安。答曰,知道。
傳曰,今日卽元朝也,令都承旨,雲峴宮問候以來。
傳曰,向來處分,以事體與公議而然,今旣經年,不無斟量者存,金堤郡竄配罪人韓啓源,特爲放送。
傳曰,故左議政金弘根妻貞敬夫人尹氏,故奉朝賀李景在妻貞敬夫人閔氏,故右議政任百經妻貞敬夫人嚴氏衣資食物,令該曹輸送。
傳曰,前右議政韓啓源母貞夫人丁氏衣資食物,令該曹輸送。
傳曰,柳奉朝賀衣資食物,令本道輸送,遣地方官存問。
傳曰,先正臣宋時烈,故相臣金壽恒·閔鼎重·閔鎭遠,故忠臣吳斗寅·李世華·朴泰輔祠版,遣禮官致祭。
傳曰,今年卽我仁顯聖后復位之三回甲也。追遠念舊,冞增感懷,驪陽府院君內外祠版,遣承旨致祭。故判書閔鎭厚祠版,遣禮官致祭。
傳曰,閔判敦寧,今年爲八旬矣。仰念府大夫人慶祝之心,宜有飾喜之典,而今其本家有故矣。內外孫中問名,瓜近童蒙敎官作窠,令該曹,口傳擬入,衣資食物,年例外加數輸送,仍遣史官,存問以來。
傳曰,侍衛與排立軍兵,令各其營,乾犒饋。
傳曰,發遣吏郞,諸執事淸齋與否,摘奸以來。
傳曰,還宮門路,以逌瞻門·弘化門爲之。
傳曰,月前再諭,敷予心結,聽我愈浼,不肯賁然,俾予不得一見德儀,一聞治要,爾何以旌招之至意,認作應文備具而然乎?夫夙抱經綸,遇時展施,固讀書講道之士所共願,而爾則益堅邱樊之志,不思兼善之道,是豈世篤貞忠之家,體國愛民之義哉?春晷方値,新正日講,纔復舊規,望卽幡然改圖,俟登道,毋負予側席企竚之想事,遣地方官,傳諭于任山林。
禮曹,今正月二十二日王大妃殿誕日陳賀時應行節目,參考前例磨鍊爲白去乎,依此擧行,何如?啓,旣承王大妃殿下敎,權停爲良如敎。
假注書許綸書啓,臣於月日時量,敬奉聖批,馳往傳諭于領敦寧府事洪淳穆所住處,則以爲,臣冒籲自劾,冀被重勘,及奉溫批,不惟不賜譴罰,乃反諄複勉諭,愈往愈摯,臣如夢斯悟,如醒斯柝,自不覺感淚之被面。犬馬猶戀聖主,蛇雀亦有所報,臣是世祿裔耳,志願莫效於塵刹,辜負徒積於邱山,每中夜捫心,尙愧屋漏,況今罪戾之深重,雖萬被誅殛,常無所自逃矣。以臣危蹙情蹤,迄此頑喘之支延,皆聖恩收曁,乃若憑伏寵靈,蔑棄典憲,妄尋朝端之舊步,是不識世間有廉隅者也。寧速逋慢之增罪,莫敢趨走之爲恭,更當冒昧荐瀆,惟願遄伏嚴律云矣,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
又啓曰,大駕今已還宮時,守宮檢校直閣李承純,依定式減下,何如?傳曰,允。
兵曹啓曰,今正月初三日,宗廟·永寧殿春享大祭,守門當爲塡差,而本曹郞廳·都摠府郞廳·五衛將,除入直與差祭·呈辭·受由在外·未肅拜,排擬苟艱,依定式,軍門將官代差以入之意,敢啓。傳曰,知道。
吏曹口傳政事,以沈相薰爲童蒙敎官。
吏曹啓曰,都目政事中,禮曹佐郞盧德龍,未出六人,不能照檢,矇然擬望,至蒙恩點,臣不勝惶恐,原望筒勿施,何如?傳曰,允。
勸農綸音。王若曰,耒耨之利,著於羲經,稼穡惟寶,載於周書,而六府之修穀,居於八政之用,食以爲首,蓋王政之先務,在於重民食而勸民農也。邦之本惟民,民之本惟農,則服田有秋而後,民生可厚也,邦業可鞏矣。玆故遂人之職,辨土野而董之以農,田畯之官,簡稼器而戒之以農,百穀用成,兆民允殖,則此乃治理之原,而富强之術也。其在愛民憂國之地,寧可忽諸?洪惟我世宗朝製農家集成一部,以示重民業之要,曁我肅廟朝,繪邠風圖二帖,庸寓行仁政之意。列聖傳授心法,亶在於農務,而每於象魏懸法之日,遒鐸循路之辰,特頒溫綸十行,體堯皇授時之敬,追漢家力田之科,俾無一夫不耕不獲之弊,而聿致累豐,迺積迺倉之功矣。予以眇躬,承祖宗積累之基,撫黎庶愛載之情,夙夜匪懈,恒欲肯菑,而肯獲遐邇一視,或慮曰怨而曰咨。雖居九闕之邃,猶恐匹夫之不獲,而一饋十起,慕夏后躬稼之規,自朝至昃,惕周王卽康之功,凡係民事之爲痼者,次第釐革之蠲減之,庶幾補助焉。顧今三元新屆,庶品回蘇,欲使蒼生,擧躋於太和之世,比屋可封者,其道曷以,天時也·地宜也·人事也。俱於農務,不可廢一,而于耟擧趾,求畲敷菑,行將不遠矣,然則旱播水種,豈不辨壤,深墾易耨,曷不盡力哉?倘或惰農自安,溝塍不理,耕耘愆期,膏腴之土轉爲荒莽,怠逸之患墊於損瘠,則可不念哉,可不懼哉?咨爾守土近民之官,極率乃職,克殫乃誠,知小人之乃依,思大本之爲重。畛濕堤堰之利於農者,無不修擧,徭役興作之妨於農者,卽速除祛,詳繹乎農務之書,而惓惓若家喩而戶說,面命而耳提。平秩東作,而轉緣南畝,終歲勤動,萬箱充溢,則三年耕必餘一年之食,而百姓足,君孰與不足?八域黎元,皆得仰事俯育,而熙熙然康衢之謠矣,萬年宗社,永享磐安壽箕,而陳陳因太倉之粟矣。方伯居留之臣,州府郡縣之長,咸聽予誥,各飭其民,須體重宸如傷若保之念,俾獲一國以豐爲瑞之慶。故玆敎示,想宜知悉。行都承旨李會正製進。
甲戌正月初一日辰時,上詣仁政殿。正朝朝賀入侍時,行都承旨李會正,左承旨洪淳學,右承旨李喬翼,左副承旨沈履澤,右副承旨朴定陽,同副承旨趙秉稷,缺,檢校直提學金輔鉉·趙寧夏·李載冕·趙成夏·趙慶鎬·尹滋悳,檢校直閣金永壽·姜,檢校待敎李秉文·金奎軾,檢校副提學金炳始·李明應·趙敬夏,檢校典翰李根秀·李冕榮·趙康夏·李起鎬·金性均,校理金完秀·黃耆淵,副校理洪健植,修撰姜文馨·吳麟泳,副修撰韓章錫·洪正厚以次侍立。時至,通禮跪啓請外辦。上具遠遊冠·絳紗袍,秉輿出貳極門。藥房提調朴齊寅·副提調李會正,進前問候訖。上由建陽門·肅章門,入仁政門,詣仁政殿。通禮跪啓請降輿陞座,上降輿陞座,通禮跪啓請執圭,近侍進圭,上執圭,承旨奏百官今當就位,請出標信,開作門。宗親文武百官入就位,贊儀唱鞠躬四拜興平身,宗親文武百官行四拜禮,仍跪。代致詞官讀致詞訖,贊儀唱鞠躬四拜興平身,宗親文武百官皆行四拜禮。贊儀唱跪搢笏三叩頭,宗親文武百官皆跪搢笏三叩頭,拱手加額曰千歲,又曰千歲,又曰千千歲。贊儀唱出笏俯伏興四拜平身,宗親文武百官行四拜禮,仍跪。宣箋目官宣箋目,宣箋官宣箋訖,贊儀唱平身,百官皆平身。典儀跪啓禮物,請付收司,通禮跪啓禮畢,大臣陞殿問候訖,通禮啓請降座乘輿。上降座乘輿,仍釋圭,近侍受圭,仍出仁政門,由肅章門·建陽門,由貳極門還內。缺
甲戌正月初一日午時,大駕詣宗廟·永寧殿展謁,仍詣景慕宮展謁。擧動入侍時,行都承旨李會正,左承旨洪淳學,右承旨李喬翼,左副承旨沈履澤,右副承旨朴定陽,同副承旨趙秉稷,缺,檢校直提學金輔鉉·趙寧夏·李載冕·趙成夏·趙慶鎬·尹滋悳,檢校直閣金永壽·姜,檢校待敎李秉文·金奎軾,檢校副提學金炳始·李明應·趙敬夏,檢校典翰李根秀·李冕榮·趙康夏·李起鎬·金性均,校理金完秀·黃耆淵,副校理洪健植,修撰姜文馨·吳麟泳,副修撰韓章錫·洪正厚,以次侍立。時至,通禮跪啓請外辦,上具翼善冠·衮龍袍,乘輿出貳極門,入宗廟北墻門降輿,入齋室,問安勿爲之事,下敎。少頃,上改具冕服出次,近侍進圭,上執圭,通禮導上詣版位,贊儀唱鞠躬四拜興平身,上行四拜禮。承旨奏請侍衛待令於西門外,上陞詣廟內第一室奉審,次詣各殿室奉審訖,仍出西門外。藥房提調進前奏步輦待令,上乘輿詣永寧殿東神門外降輿,入就板位。贊儀唱鞠躬四拜興平身,上行四拜禮,陞詣殿內奉審如上儀,仍出東神門外,乘輿至廟南門外,通禮跪啓請降輿,上降輿步過,宗正卿進前問候訖。上乘輿至齋室門外降輿,釋圭,近侍受圭,上入齋室,少頃,通禮跪啓請出次。上旣具翼善冠·衮龍袍出次,乘輿,入北墻門,出弘化門,入景慕宮逌覲門,至齋室門外。通禮跪啓請降輿,上降輿,入齋室,問安勿爲之,下敎。少頃,通禮跪啓請出次,上改具冕服出次,近侍進圭,上執圭,入就板位,贊儀唱鞠躬再拜興平身,上行再拜禮訖。會正進前奏曰,臚唱之際,做錯非細,事未前有,萬萬駭然,當該贊儀,所當重勘,而本院請推之外,無他可施之罰,何以爲之乎?上曰,今日異於他日,姑爲安徐,後勿如是之意申飭。上仍詣望廟樓板位,贊儀唱鞠躬四拜興平身,上行四拜禮,陞詣殿內,捲帳奉審訖。上降階釋圭,近侍受圭,上入齋室,少頃,通禮跪啓請出次,上改具翼善冠·衮龍袍出次,乘輿,出逌覲門,至弘化門外。傳曰,貢市堂上,率貢市人入侍。承旨奏請出標信,開作門,貢市堂上進前。缺上入弘化門,由貳極門還內,承旨請出標信,解嚴。諸臣以次退出。
上在昌德宮。停常參·經筵。
藥房提調朴齊寅·副提調李會正啓曰,三陽泰來,百祿鼎臻,宗廟·閟宮,禮成展謁,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
傳曰,禮房承旨馳詣宗廟·永寧殿奉審,摘奸以來。
傳曰,司饔院提調有闕之代,前望單子入之。
傳曰,同副承旨許遞,前望單子入之。
司饔提調前望單子入之,金炳德落點。
政院啓曰,卽者吏曹郞廳來言,應資老人下批政事,取稟。傳曰,當日爲之。
政院啓曰,同副承旨趙秉稷,今日不爲〈仕〉進,卽爲牌招,何如?傳曰,允。
政院啓曰,典翰洪萬植·副應敎李晩燾在外,副校理洪健植,修撰吳獜泳,副修撰韓章錫差祭,玉堂上下番俱空,事甚未安。應敎李容萬,校理金完秀,副校理趙宇熙,修撰姜文馨,副修撰洪正厚,竝卽牌招,推移入直,何如?傳曰,允。
吏曹啓曰,江原都事李昌煥,以其身病,呈狀乞遞,改差,何如?傳曰,允。
吏曹啓曰,東學訓導崔熹龍,以其身病,呈狀乞遞,改差,何如?傳曰,允。
有政。吏批,行判書金炳㴤·參判閔奎鎬,以病不來,小臣獨政未安,何以爲之?敢稟。傳曰,只出緊任。
以洪鍾華爲同義禁,李昌煥爲監察,金基龍爲參禮察訪,承文副正字單李晦洙。
吏曹啓曰,侍從臣父年七十以上人,每於歲首,抄啓加資事,載在法典矣。侍從臣父年七十以上人,別單書入之意,敢啓。傳曰,知道。
吏曹啓曰,慶尙道禮安居幼學李中麟呈狀內,矣身祖前參議彙載,今年爲八十歲。聞慶居幼學李栻重呈狀內,矣身父前都正秉溵,今年爲八十歲。京畿楊州居幼學李基夏呈狀內,矣身祖前都正白淵,今年爲八十歲。全羅道長城居前正言南宗吉呈狀內,矣身父前都正基元,今年爲八十歲。全羅道光州居幼學金元成呈狀內,矣身父前五衛將致桓,今年爲八十歲。慶尙道永川居幼學李昌永呈狀內,矣身父守衛官景燦,今年爲八十歲。忠淸道忠州居幼學李會得呈狀內,矣身父前參議周凡,今年爲八十歲。京畿楊州居行副護軍金始熙呈狀內,矣身父前五衛將星集,今年爲八十歲。全羅道長城居幼學金永錫呈狀內,矣身父前縣監七煥,今年爲八十歲。忠淸道牙山居幼學任學鎬呈狀內,矣身父前五衛將聖模,今年爲八十歲。慶尙道星州居幼學裴俊淳呈狀內,矣身父前五衛將錫坤,今年爲八十歲。慶尙道善山居幼學鄭大永呈狀內,矣身父前五衛將昌煥,今年爲九十歲,而俱以見漏於各道應資老人抄啓中,未蒙恩資云,故考見政案,則其年果爲的實矣。在前如此之人,啓稟蒙恩,旣有已例,今日政加資下批之意,敢啓。傳曰,知道。
又啓曰,全羅道南原居幼學安淳泳呈狀內,矣身父前五衛將承烈,今年爲一百歲,而見漏於該道應資老人抄啓中云,故考見帳籍,則果爲的實矣。在前如此之人,追後啓稟蒙恩,旣有已例,今日政,加資下批之意,敢啓。傳曰,知道。
又啓曰,卽伏見忠淸道應資老人抄啓,則前參知李應鼎,庚午年,以朝官年八十,已蒙恩資。慶尙道應資老人抄啓,則前判書李孝淳,戊辰年,以朝官年八十,已蒙恩資。前都正沈宜東,丁卯年,以朝官年八十,已蒙恩資,而又入於今番抄啓中矣。不審之失,不可無警,各該道臣,竝推考,李應鼎·李孝淳·沈宜東加資,竝置之,何如?傳曰,允。
知三軍府事李顯稷,今加崇祿,前判書鄭憲容·前府使洪憲範,已上今加正憲,前同知李章烈,今加嘉義,前五衛將金光義,今加嘉善,前僉使朴枝茂,今加嘉義,徐慶輔,今加嘉善,前水使柳得魯,僉使韓宅履,已上今加嘉善,縣監洪稷周,前別提洪範成,已上今加通政,前承旨洪鍾華,前敦寧都正金鍵,已上今加嘉善,前五衛將林榮周,今加嘉義,前監役李後永,前正言金鍾浩,前察訪金元奎,已上今加通政,前都正李秉溵·李白淵,已上今加嘉善,前監察李鉉駿,今加通政,前五衛將南基元,前參議李彙載,前五衛將金致恒,以上今加嘉善,前守衛官李景燦,今超通政,前參議李周凡,前五衛將金星集·任聖模,以上今加嘉善,前假監役金七煥,今超通政,以上朝官年八十,依法典加資。寧豐君崔遇亨,今加崇祿,年七十侍從臣前承旨崔鳳九父,平安監司申應朝,今加正憲,年七十一,侍從臣注書申一永·承重祖,行大護軍申檍,今加正憲,年七十,侍從臣吏曹參議申道熙父,行護軍吳吉善,今加資憲,年七十,侍從臣前承旨吳夏泳父,幼學白履鎭,今超通政,年七十,侍從臣前校理白奎洙父,幼學朴養淳,今超通政,年七十,侍從臣前正言朴鍾善父,幼學金圭涉,今超通政,年七十一,侍從臣持平金德濟父,幼學姜逌煥,今超通政,年七十,侍從臣前正言姜運重父,已上加資事承傳。故學生梁景鴻,贈戶參,例兼梁浩孟,贈左承旨,梁濟澤,贈僕正,已上同知梁啓鴻三代。再政。以李珪永爲同春秋,金承勳爲禮曹佐郞,任百東爲典籍,東學訓導單朴鍾瀅。
兵批,以桂衝榮爲劍山別將。同知二十八單,閔致中·李愚福·宋漢鼎·高俊均·李成日·金昊成·安承烈·曺守振·白烋鎭·曺定振·李相奎·鄭鎭八·朱佑億·孫慶祚·朴福·鄭世龜·金鳳根·金利英·鄭信憬·李光洽·玄洪虱·康世興·陳希寬·金光澤·石俊興·梁永祚·崔泰明·李允弼,副司勇李根敎。
忠淸監司成彝鎬狀啓,全義兼任天安郡守李敏性牒呈內,臣敬奉敦諭,馳往傳諭于經筵官任憲晦所住處,則以爲,臣荐違召命,惟竢鈇鉞,聖度天大,不惟不罪,別諭又降,反復諄切,有若慈父之詔迷子,至以乃祖之孫,篤於忠而明於義爲敎。臣是何人,聖恩至此?昔朱子,以四十年間,三被除命,爲罔極之恩,今於數月之內,三被敦召,其爲惶隘,當復何如?臣不覺感涕盈臉,直欲鑽地以入,而不可得也。臣旣非病風喪性,亦不至冥頑不靈,如蟲魚木石,則何敢愛惜身命,不思所以一進叩謝也?然甘心逋慢,自知誅罰者,以其中有大不敢之故也。所謂大不敢者,臣本空疎淟涊,百不猶人,而欺世盜名,猥側收召之列,臣雖至愚,自知則明,此所以不敢以儒臣自居,從前寵命之下,一向辜負,以沒齒田間,一脚不出,自質鬼神而矢之者也。且以所陳皇廟事言之,只此一言,已不槪於聖心,則其無用之實,固日月之明所已照燭,殿下亦何所取於如臣無用者哉?今若爲恩禮之重,分義之嚴,不顧前後,唐突呈身,則便成兩截,人謂斯何?此臣所謂大不敢也。不敢之外,又有不堪者存,臣自少善病,本不堪備驅策,顧不可膺命之義,有大於是者,則不可遺其大而言其次。又以爲若言疾病之狀,則有若辭免之心,特出於是,而其餘則猶可以堪當者然矣。臣實以是爲嫌,不敢竝擧,以浼天聽矣。今則崦嵫頹景,已迫七旬,春間大病以後,長委床笫,氣血枯槁,精神眩瞀,房闥起動,猶且顚仆,雖欲自棄素守,一伸世臣戀結之忱,亦末由也已。然則虞人之死守,所可法也,萬適之枉死,亦可戒也,以此以彼,其不敢承命也,明矣。伏乞聖慈,汰臣選籍,永斷召旨,俾臣安意就溘於大勻槃物之中,臣不勝惶隕泣懇之至云矣,馳啓。踏啓字。
義禁府啓曰,金堤郡竄配罪人韓啓源,特爲放送事,承傳啓下矣。全羅道金堤郡竄配罪人韓啓源,特爲放送事,分付該道道臣之意,敢啓。傳曰,知道。
又啓曰,平安監司申應朝狀啓內,寧遠郡守崔承祖罪狀,令攸司稟處事,啓下矣。崔承祖,時在任所云,依例發遣府書吏拿來,何如?傳曰,待待命拿囚。
慶尙監司兪致善疏。答曰,省疏具悉。卿其勿辭往欽哉。
領敦寧府事洪淳穆疏略曰,臣卽有罪未勘之蹤耳,始不能歸命司敗,甘伏斧鑕,又不忍便訣明時,假息郊坰。迺玆聖度寬大,敦勉諄諄,如慈父之提撕,臣雖磨放赴踏,曷以酬報其萬一哉?頃當咫尺前席,自速罔赦,其所無嚴無憚,合置何辟?擧錯之忘錯,事體之懷損,臣分蔑矣,朝綱墜焉。從以瞻聆駭惑,有識譏議之所未免,則臣固無面可顯,無說可解,自知其難容於世,臣情到此,吁亦窮且慼矣。聖眷,雖出於進身,微諒,莫回於拊心,如欲夤緣慶會,復隨冠冕之列,則是忘廉冒恥,全沒畏忌。臣之荐暴情實者,此也,伏望亟降威罰,丕蔽厥辜焉。答曰,省疏具悉卿懇。卿以向來事,謂擧措之忘錯,事體之壞損,以卿平日憂愛之誠,豈有此擧?當場事,予則以倉猝牽引,而今見前後疏辭,尤知非卿之本意也。顧今歲色已新,又當此時,幸須亟斷來章,卽日登朝,副予側席之跂,紓予經年之懷。仍傳曰,此批答,遣史官傳諭。
右承旨李喬翼,同副承旨趙秉稷等疏略曰,前月二十九日內下御寶二部,以鑛金與護匣寶盝,分付該曹,一新改備事,伏奉口敎。卽爲招致戶曹郞官,使之聽傳敎祗受,而其齎奉之節,未及察飭,致勤昨日之下詢,臣是當日坐直之人也。其在出納之地,不能審塡,以致疎忽,惶蹙罔措,玆敢聯章,乞勘當律焉。答曰,省疏具悉。爾等昧例之致,所當嚴處,而特爲安徐,從重推考,卽爲入來。
行都承旨李會正,左承旨洪淳學,左副承旨沈履澤,右副承旨朴定陽等疏略曰,今於御寶修改齎奉之際,有所做錯,至有伊日坐直僚員自劾之章,臣等職在同列,滿心驚悚,不能操飭之失,何敢謂匪坐直而自恕倖免哉?聯陳短章,乞施同勘之律焉。答曰,省疏具悉。卿等不必爲引矣。
大司諫尹顯岐疏略曰,不意薇垣除旨特降,震懍莫省。夫臺閣,所以處耳目之任言事之責,而臣之言議風采,何嘗近似於是職哉?以若人器,不宜仍冒匪據也審矣,乞遞臣職焉。臣於丐免之章,不宜贅他,而伏見副修撰李舜儀疏,則不覺膽掉髮豎,人臣陳勉之言,何患無辭,而乃敢以威侮五行以下七八句語,萌心發口,登諸章奏哉?外若陳戒,內懷異圖,句之凶悖,節節陰險,非但今日北面於殿下之庭者,所不敢道,殆載籍以來有君臣後,所未有之凶說也。朴愚賢之鞠覈未畢,遽施島配,特出於好生之德,至於李舜儀輩,宜當縮首屛迹,欽仰聖德,而此等悖說,接踵而起,無所顧忌。春秋無將,漢法不敬,不施於此,則不知何樣變怪,伏在何邊,豈不大可憂嘆哉?臣請李舜儀,爲先施以竄配之典焉。答曰,省疏具悉。爾其勿辭察職。李舜儀疏,是鄕曲無識之言,故果不深誅矣,爾論旣如是,可見公議,所請依施。
司諫權鍾祿疏曰,伏以臣才不需用,學未通方,蒙被殊渥,踐歷無漸,涯量已足,感戴如天,迺者薇垣除旨,有隕寢夢之外,章皇出肅,少伸叨謝之忱,而臺閣之職,古所稱耳目之任也。言議風采,足以範世動人然後,乃可與議於此,顧臣庸愚謭劣,非但同朝之所共嗤點,臣亦自知甚審。伏乞聖明,劃賜鐫改,俾有以重官方而安私分焉。臣於丐免之章,何敢贅他,而不容泯黙,敢玆尾陳之,伏願少垂察焉。月前修撰臣李舜儀之疏,竊有所憤惋者矣。其所指意,外若陳勉,而內實陰奰,雖以敬一字言之,援引經傳,何患敬莫大於是,此可曰人理臣分乎?臣謂,李舜儀,亟施當律,斷不可已也焉。臣無任云云。答曰,省疏具悉。已有處分於諫長之批矣,爾其勿辭察職。
上在昌德宮。停常參·經筵。
産室設廳後,大殿·大王大妃殿·王大妃殿·大妃殿·中宮殿,藥房口傳問安。答曰,知道。
備忘記,牛峴僉使金錫元下直,長弓一張·長箭一部·片箭一部·筒兒一箇賜給。
傳曰,禁衛都提調,領敦寧爲之。
承旨前望單子入,鄭顯德落點。
傳曰,東萊府使有闕之代,副護軍朴齊寬除授,不多日內下送。
傳曰,吏曹參判許遞,前望單子入之。
傳曰,日昨之批,予以當場事泛言者矣。今見附奏,以幾句語,似有難安之意,是豈所望於卿者耶?今日異於他日,以卿體國祝慶之忱,宜無他顧,幸卽趣駕還朝,副予苦望事,遣史官,傳諭于領敦寧。
産室廳啓曰,中宮殿産室,今當排設,而謹考前例,設廳後當朔,則三提調竝直本院矣。臣等自今日入直待令,醫官及別入直醫官,各其處所入直,進排各司,使之依例待令之意,敢啓。傳曰,知道。
産室廳啓曰,待令醫官以下員役等,依例供饋事,分付該曹,何如?傳曰,允。
假注書許綸書啓,臣於本月初二日時量,敬奉聖批,馳往傳諭于領敦寧府事洪淳穆所住處,則以爲,臣冒難貰之辜,荷欲生之德,荐龥情實,徒邀寵眷,罪增罔赦,轉切集木之懼,而所幸批敎憂愛之誠以下幾句語,臣之震懍惶恧,罔知攸措。寧被方命之罪,莫敢呈身之計,惟願亟降嚴誅云矣,敢啓。傳曰,知道。
吏曹參判前望單子入之,尹宗善添書落點。
政院啓曰,新除授承旨鄭顯德,時在慶尙道東萊府任所,交代後斯速乘馹上來事,下諭,何如?傳曰,許遞,前望單子入之。承旨前望單子入之,金學初落點。
政院啓曰,時任大臣,爲承候來待矣。傳曰,入侍。
傳曰,藥房三提調同爲入侍。
政院啓曰,宗正卿,〈爲〉承候來待矣。傳曰,入侍。
又啓曰,諸儒臣,爲承候來待矣。傳曰,入侍。
又啓曰,諸閣臣,爲承候來待矣。傳曰,入侍。
宗親府啓曰,前參議李周凡,今已陞資矣。宗正卿,依例差下,令該曹下批,何如?傳曰,允。
吏曹,東萊府都護府事單,朴齊寬除授事,承傳。
吏曹啓曰,朝官年九十,每於歲首,筵稟後加資事,已爲定式,而昨日政,前都正趙默永·李定根,前五衛將裴錫坤·金鍾顯·鄭昌煥,渾入於朝官秩,嘉善啓下矣。不審之失,臣不勝惶恐,原單子勿施,何如?傳曰,允。
戶曹啓曰,御寶鑛金始役吉日,令日官推擇,則今月十三日辰時爲吉云,以此日時擧行之意,敢啓。傳曰,知道。
戶曹判書金世均疏曰,伏以,三陽泰回,百福鼎臻,長樂隆愛日之養,聖孝冞先,中壼祝彌月之慶,群情胥歡。仍伏慮日昨御寶奉出時,因其儀節之未及照察,至有承宣問備之命,臣於是,滿心惶懼,靡所容措。苟使臣,常時操飭,得以有方,則陪來臣曹之際,何可率爾至此乎?其所不審,雖緣郞官之昧例,臣亦未敢一委而自恕,玆庸忙陳短龥,仰瀆崇嚴。伏乞聖明,亟遞臣所帶之職,仍勘臣當被之律,俾朝綱肅而私分安焉。臣於自劾之章,何暇贅他,而當日擧行之臣曹郞廳,不可無警,捧現告拿問勘處,恐合事體矣,臣無任云云。答曰,省疏具悉。卿則推考,郞廳則所當嚴處,而今日異於他日,從重推考。
甲戌正月初三日未時,上御重熙堂。藥房三提調·時任大臣·宗正卿·諸閣臣·諸儒臣,同爲入侍時,藥房都提調李裕元,提調朴齊寅,副提調李會正,右承旨李喬翼,記事官申一永·金永哲·金弘集,右議政朴珪壽,知宗正卿李承輔·李景夏·李周喆·李寅應,宗正卿李秉文·李升洙·李寅命·李敦應·李容直·李寅卨·李珪永,原任提學金學性,原任直提學李㘾·金炳地,檢校直提學金輔鉉·趙寧夏·李載冕·趙慶鎬·尹滋悳,原任直閣李承純,檢校直閣金永壽,直閣姜,原任待敎趙鳳夏·閔奎鎬,檢校待敎金奎軾,原任副提學李載元·趙龜夏·李淳翼,檢校副提學金炳始·李明應·趙敬夏,原任典翰趙康夏·李起鎬·金性均·李冕榮,校理金完秀·黃耆淵,副修撰韓章錫·洪正厚,以次進伏訖。上曰,史官分左右。裕元奏曰,今日,卽中宮殿産室廳始役之日也。日吉辰良,太平排設,慶忭祈祝之心,中外惟均,而區區下情,尤不勝萬萬歡欣矣。仍奏曰,産室廳始役之日,每請中宮殿診候矣,今亦使待令醫官入診,何如?上曰,連爲安順,不必入診矣。珪壽曰,日吉辰良,産室今已太平排設,大小群情,莫不欣祝,而凡於起居寢啖之節,益加審愼,以致無疆之休焉。上曰,設廳以後,慈聖尤爲嘉悅,萬萬慶幸也。珪壽曰,醫官輩亦應有此說,而外間則每臨産朔,不宜專事安逸,必多運用之節,時時行步試勞,必大有益於順娩之效云,今亦自內,依此節宣,區區顒望矣。裕元曰,承候官,或因下敎,而有別入直之擧,今番則何以爲之乎?上曰,今番則置之。出擧條裕元奏曰,産室設廳後,擧行各司,例爲待令,而前或有因下敎姑勿待令之時矣。今番則何以爲之乎?上曰,依己巳年例爲之。出擧條又奏曰,副提調入直之時,雖値政院備員之公故,勿令進參,使之專意擧行於本院,何如?上曰,依爲之。出擧條又奏曰,軍門提調,不得疊帶,有所新式,而向來三軍門之竝蒙特命,出於聖眷,且其時無故大臣,只有臣一人故也。間者諸司提擧,非不承恩諒,而尙有五六窠兼管矣。有非一身所可擔夯,不避煩屑,冒悚仰暴,臣所有禁衛之任,卽命差代,廟社殿三提調,亦許遞解焉。上曰,提擧非劇務也,而何可竝解?所懇如是,禁衛之任,不得已勉副。出擧條裕元曰,前嶺伯金世鎬,多年按藩,文書之役,極爲浩大,勘簿亦關國事,新道臣兪致善,雖爲辭朝,使之逗遛中路,待前道臣之勘簿,以爲交龜之地,何如?上曰,依爲之。出擧條缺
上在昌德宮。停常參·經筵。
藥房都提調李裕元·提調朴齊寅·副提調李會正啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
假注書許綸書啓,臣於本月初三日時量,敬奉聖諭,馳往傳諭于缺領敦寧府事洪淳穆所住處,則以爲,臣罪著慢命,恭俟威罰,忽伏奉別諭下者,乃於臣附達以日昨批敎中幾句語,似有難安之意,溫綸誕宣,勉諭備至。不以臣愚迷,日月之明俯燭微衷,有若大化陶鑄,無物不遂,是曠絶之殊眷,曲保之至仁,從古人臣所蒙被於君父者,曷嘗有如臣遭逢?臣之欲報大德,雖隆天厚地,亦不得喩其涯量矣。方當三元之會,佇有四重之頌,以今日異於他日,敦召又且累勤,祝慶忱誠,義分居先。若臣守株私諒,顧未敢自恤,宜卽駕屨之不俟,而第臣沈疾危綴,如獲少間,謹圖舁還城闉,仰承德意云矣,敢啓。傳曰,知道。
兵曹啓曰,禁軍別將李鶴榮,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以白樂貞爲禁軍別將。
義禁府啓曰,副修撰李舜儀竄配事,承傳啓下矣。李舜儀,平安道定州牧竄配,而時在慶尙道永川地云。以承傳內辭意,具罪目,依例發遣府羅將,自永川地執捉,仍令押送配所,何如?傳曰,允。
政院啓曰,新除授同義禁洪鍾華,除拜後過三日不爲出肅,依定式推考警責,仍卽牌招察任,何如?傳曰,允。
兵曹判書徐相鼎疏,陳病乞遞。答曰,省疏具悉。重任何可輕遞?卿其勿辭,調理行公。
慶尙監司兪致善疏,陳病乞遞。答曰,省疏具悉。以卿特除,予意攸在,何可以一時無妄之祟,遽遞重任乎?卿其勿辭,卽往欽哉,勉盡對揚之責。
吏曹參判尹宗善疏,辭新除亞銓之任。答曰,省疏具悉。卿其勿辭行公。
上在昌德宮。停常參·經筵。
中宮殿,藥房口傳問安。答曰,知道。
備忘記,防垣萬戶康孝運·豐山萬戶南弼重下直,各長弓一張·長箭一部·片箭一部·筒兒一箇賜給。
傳曰,吏曹參判許遞,前望單子入之。
傳曰,工曹判書許遞,前望單子入之。
傳曰,發遣吏郞,諸執事淸齋與否,摘奸以來。
政院啓曰,議政府郞廳來言,今日賓廳日次,而領議政李裕元·右議政朴珪壽,無時急稟定事,左議政未差,不得來會云矣,敢啓。傳曰,知道。
吏曹參判前望單子入之,趙慶鎬落點。
工曹判書前望單子入之,金翊鎭落點。
兵曹啓曰,今正月初七日社稷祈穀大祭時,守門,當爲塡差,而本曹郞廳·都摠府郞廳·五衛將,除入直與呈辭受由·在外未肅拜,排擬苟艱,依定式,軍門將官代差以入之意,敢啓。傳曰,知道。
禁衛營啓曰,本營中軍李鍾兢,身病甚重,勢難察任,今姑改差,何如?傳曰,允。
兵曹,以任興準爲禁衛中軍。
上在昌德宮。停常參·經筵。
中宮殿,藥房口傳問安。答曰,知道。
備忘記,滿浦僉使曺錫晉下直,長弓一張·長箭一部·片箭一部·筒兒一箇賜給。
傳曰,淸錢之當初通用,是不得一然之事,而到此貨賤,日甚一日,莫可支保云。言念民情,錦玉靡安,趁卽變通,亦是不得不然之事,自今以後,淸錢通用,一倂革罷,自廟堂,三懸鈴行會於八道·四都。
傳曰,禮房承旨馳詣社稷奉審,摘奸以來。
傳曰,有實故摠管許遞,前望單子入之。
傳曰,各營各司正月當公納,竝以淸錢,特爲捧納,自二月當爲始,如例常平錢捧上事,分付。
傳曰,內閣提學未差之代,前望單子入之。
傳曰,秋判許遞,前望單子入之。
傳曰,行護軍吳顯文,摠戎使除授。
內閣提學前望單子入之,金炳德落點。
三軍府啓曰,摠戎使吳顯文三軍府事,當爲下批,而旣不陞資,以同知事單付之意,分付,仍爲定式施行,何如?傳曰,允。
兵曹,同知三軍府事單,吳顯文,摠戎使單,吳顯文除授事,承傳。
政院啓曰,平安監司南廷順,飭敎之下,謂以情踪轉益惶蹙,回咨入送及咨文出來狀啓,又以假都事替行,封啓,原狀啓,係是邊情,雖不得不捧入,事體所在,誠極未安,從重推考。雖以假都事言之,一向替當,萬萬駭然,所當重勘,而本院,請推之外,無他可施之罰,何以爲之?敢稟。傳曰,假都事已有處分矣。
議政府,摠戎使單吳顯文。
三軍府,有司堂上單吳顯文。
摠管前望單子入之,都摠管鄭岐源·金善弼·金益文,副摠管金善恒·金箕錫·趙羲豐落點。
刑曹判書前望單子入之,金炳喬落點。
政院啓曰,新除授摠戎使吳顯文,卽爲牌招,傳授密符及敎諭書,何如?傳曰,允。
又啓曰,密符親納,例也,而前摠戎使鄭岐源,謂有身病,使其營校替納,事甚未安。推考,何如?傳曰,允。
奎章閣啓曰,新除授提學金炳德,事當卽爲牌招,而時値夜深,待明朝牌招,何如?傳曰,允。
議政府啓曰,淸錢革罷,常平錢自二月上納事,纔承下敎,行會於八道·四都矣。當初行用,到今而變通,俱是爲民之聖意也。損上益下之政,孰不欽仰,而經費窘跧,亦不可不念,京外需用支用之節,另圖方便,對揚德意事,分付戶惠廳及各軍門·各衙門,何如?傳曰,允。
又啓曰,黃海兵使吳夏泳,以其親年七十,呈狀乞遞矣。揆以法例,在所當遞,改差,何如?傳曰,允。
三軍府啓曰,三軍府事之毋得兼摠管,旣有定式,而知三軍府事鄭岐源,除拜都摠管矣。摠管之任,改差,何如?傳曰,允。
三軍府啓曰,三軍府事之毋得兼摠管,旣有定式,而知三軍府事金善弼,除拜都摠管矣。摠管之任,改差,何如?傳曰,允。
三軍府薦望,以申櫶爲鎭撫使,金永求爲北兵使,吳晉泳爲會寧府使。
兵曹啓曰,今月初二日政,嘉善大夫趙默永·李定根·裴錫坤·金鍾顯·鄭昌煥,自吏曹送西,循例付軍職矣。原加資,今已勿施,護軍單子,亦爲勿施之意,敢啓。傳曰,知道。
禁衛營啓曰,本營哨官李鳳濂,受由過限,爲先汰去之意,敢啓。傳曰,知道。
禁衛營啓曰,本營哨官李寅燁,身病猝重,勢難察任,改差,何如?傳曰,允。
敎摠戎使吳顯文書。王若曰,中宸起聽鼙之想,惟時注意,北城寄推轂之任,特簡在心,綸綍誕宣,旌旗頓變,眷彼漢北鎖鑰,卽是海東藩屛。天府金湯之形,接樓櫓於南漢,陰雨桑土之備,作輔車於上都,水陸牙制於沁喬,世稱右輔節度,肩此於湖海,位列五營元戎。第玆昇平恬嬉之餘,不無軍容凋殘之嘆,餉儲耗竭,器械則朽鈍居多,梵戶虛疎,簽補也老弱過半,苟非望實之俱隆,曷任莫重之關防?惟卿,王室干城,故家苗裔,諸州列閫之歷試,聲績最優,衛府亞將之周旋,威名夙著。玆授卿以摠戎使,卿其衹服寵命,克恢壯圖,愼賞罰而明恩威,宜務得軍心之道,繕倉厫而修兵甲,盍思固吾圍之休?於戲,鎭練戎之亭臺,可想李臨淮壁壘精彩,登洗劍之水石,佇見羊叔子裘帶風流,克殫殉國之悃,用副分閫之望。知製敎姜文馨製進。
上在昌德宮。停常參·經筵。
中宮殿,藥房口傳問安。答曰,知道。
傳曰,同副承旨許遞,前望單子入之。
傳曰,軍器提調有闕之代,前望單子入之。軍器提調前望單子入之,李景夏添書落點。
承旨前望單子入之,申獻求落點。
傳曰,呈告吏曹判書許遞,前望單子入之。吏曹判書前望單子入之,金炳㴤落點。
傳曰,左承旨許遞,前望單子入之。承旨前望單子入之,鄭完默落點。
政院啓曰,新除授承旨申獻求,時在平安道義州府任所,交代後斯速乘馹上來事,下諭,何如?傳曰,許遞,前望單子入之。
政院啓曰,新除授左承旨鄭完默,時在平安道寧邊府任所,交代後斯速乘馹上來事,下諭,何如?傳曰,許遞,前望單子入之。
承旨前望單子入之,沈相漢·金學初落點。
摠管前望單子入之,趙泰顯·具春喜落點。
傳曰,義州府尹有闕之代,行護軍黃鍾顯除授。
傳曰,寧邊府使有闕之代,副護軍李裕承除授。
傳曰,吏曹參判疏批已下,卽爲牌招。
三軍府薦望,以朴承儒爲平安兵使,趙羲豐爲南兵使。
政院啓曰,來十一日輪對日次矣,敢稟。傳曰,當次人受點,後日次待令。
吏曹,義州府尹單黃鍾顯,寧邊府使單李裕承,會寧府使單吳晉泳,已上除授事,承傳。
奎章閣啓曰,新除授提學金炳德,敎旨安寶次,濬哲之寶,請出之意,敢啓。傳曰,知道。
政院啓曰,兵曹郞廳來言,北兵使下批政事,取稟。傳曰,當日爲之。
政院啓曰,吏曹郞廳來言,政事當日爲之事命下,而行判書金炳㴤受由,參判趙慶鎬未肅拜,參議申道熙病不來,不得開政云。參判·參議,竝卽牌招,何如?傳曰,允。
吏曹啓曰,通禮院右通禮申克休,以其身病,呈狀乞遞,改差,何如?傳曰,允。
吏曹啓曰,公州營將吳致永,今年爲八十歲,而見漏於朝官抄啓秩,故考見政案,則其年果爲的實。追後啓稟蒙恩,旣有已例,今日加資下批之意,敢啓。傳曰,知道。
有政。吏批,判書未差,參議申道熙牌招不進,參議趙慶鎬進。
吏批啓曰,判書未差,參議申道熙牌招不進,小臣獨政未安,何以爲之?敢稟。傳曰,仍爲之。
以任百溵爲同義禁,吳慶履爲右通禮,車正緯爲江原都事。校書提調單金炳德,樂安郡守李重億,舒川郡守李奎鳳,以上相換。宗簿直長徐明淳,平市直長尹永進,以上相換。兼春秋三單,金澤烈·朴鳳軫·吳鎭東,宗正卿單李周凡,兼江華留守單申櫶,兼鏡城府使單金永求。公州營將吳致永,今加嘉善,年八十,依法典加資。
兵批,判書徐相鼎進。
以吳吉善爲副摠管,李彙載·李敎益爲同知,金澈均爲宣傳官,朴養淳·任聖模·金益洪·吳慶錫·洪範成爲五衛將,金益鼎爲曹司五衛將,崔錫晉·柳龍根爲慶熙將,李基碩爲黃海兵使,李鍾兢爲統制中軍,具春植爲茄坡僉使,嚴錫允爲靈興島僉使,鎭撫使兼三道水軍統禦使單申櫶,咸鏡北道兵馬水軍節度使單金永求,平安道兵馬節度使單朴承儒,咸鏡南道兵馬節度使單趙羲豐,兼義州鎭兵馬節制使兩西運餉使單黃鍾顯,兼會寧鎭兵馬節制使北前衛將討捕使單吳晉泳。
兵曹啓曰,同知中樞府事李東壽,五衛將吳秉權·金宗珦·李弘奎·黃德淵,慶熙宮衛將全日成·崔禧榮,俱以病難供職,呈狀乞遞。宣傳官李基祖,除授在外,上來無期云。新除授波知僉使金箕錫,母年今爲七十九歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,竝改差,何如?傳曰,允。
吏曹參判趙慶鎬疏,辭新除亞銓之任。答曰,省疏具悉。卿其勿辭行公。
上在昌德宮。停常參·經筵。
中宮殿,藥房口傳問安。答曰,知道。
傳曰,廚院提調有闕之代,前望單子入之。司饔提調前望單子入之,朴齊寅添書落點。
傳曰,同成均有闕之代,前望單子入之。
同成均前望單子入之,趙慶鎬添書落點。
傳曰,發遣吏郞,諸執事淸齋與否,摘奸以來。
傳曰,同副承旨許遞,前望單子入之。承旨前望單子入之,金永奭·徐奭輔落點。
傳曰,慈山府使有闕之代,副護軍洪殷謨除授。
政院啓曰,同副承旨沈相漢,時在水原地,斯速乘馹上來事,下諭,何如?傳曰,許遞,前望單子入之。
承旨前望單子入之,趙準永落點。
吏曹,慈山府使單洪殷謨除授事,承傳。
提學金炳德疏曰,伏以,月正吉日,産室設廳,占震索之兆,基磐泰之安,實宗社萬億年莫大之慶,臣民顒祝,小大同情。仍伏念,臣病連年,積久蟄廢,倖希痊理之效焉,常多寄迹鄕里,徒切趨走之願,而未能進身於班綴。雖緣情實,若昧義分,居恒悚蹙,靡所止屆,榮途進取,非復夢想攸到,乃者閣學寵命,遽加於如臣鹵下。牌召儼臨,典式莫越,雖不得冒沒祗肅,而退自循省,益不勝惶悚愧恧之至。夫自設閣建官以來,自待制上溯提衡,何莫非華顯淸切,遴選之嚴,期責之厚,而其表率乎群僚,董飭乎一院,是右位者所職,有不可隨缺而苟充,循次而濫據也,明矣。臣猥以無似,肇軔於參外之職,重玷於班亞之階者,與長席固有間焉,而顧臣名檢,素無學識,未周裨補,旣乏於絲毫,尤悔徒積於食息。遂乃控實陳龥,準遞免爲十餘年所,由今觀之,則年猶未衰也,學猶可勉也,而尙不克稱塞萬一,必辭乃已。矧玆職名,則較前而隆畀懸殊,微諒則在昔而辭受已判,而早凋之質,昏耗轉甚,自暴之業,空疎則極加之,而以委綴呻囈,不離床笫。竝與旅進退奉起居,而將不免虧分闕禮,藉使臣無此箇難冒難强之端,固不當旣誤而復誤,尤何敢徒恃寵靈,不恤廉防,惟貪戀趨承之爲幸,自犯不量之戒,以招兩截之譏也?臣雖不足論,緣臣而貽累於聖朝器使之政,則臣之罪,益無所自逃矣。臣於僚員,又有難避之嫌,同朝之所共知,臣之去就,無待兩言而決矣。且臣見帶廚院提擧,膳供監進,莫敬莫謹,而長在凘頓,致有瘝墜,欲蠢動則顚踣必至,欲偃處則稽慢滋悚,亦不宜一任虛縻,玆敢披瀝衷懇,仰瀆崇聽。伏乞聖明,諒菲才之已試蔑效,軫賤狀之無望强策,竝許遞改,俾得以還他本分,安意調治,則寔天地父母之賜也,臣無任云云。答曰,省疏具悉。所請依施。
上在昌德宮。停常參·經筵。
中宮殿,藥房口傳問安。答曰,知道。
備忘記,慶尙監司兪致善下直,長弓一張·長箭一部賜給。
傳曰,禮房承旨,馳詣受香所奉審,摘奸以來。
傳曰,出疆副提學許遞,政官牌招開政,如有違牌,勿爲呼望。
傳曰,內閣提學有闕之代,前望單子入之。
傳曰,弘文提學許遞,前望單子入之。
傳曰,右副承旨許遞,前望單子入之。
傳曰,吏曹參議有闕之代,今日政差出。
政院啓曰,新除授同副承旨金永奭,卽爲牌招,何如?傳曰,允。
吏曹啓曰,禮安縣監朴世秉,身病猝重,萬無遠赴之望云。其身病旣如是,則有難强令遠赴,罷黜,何如?傳曰,允。
吏曹啓曰,殷山縣監趙雲兢,差使員上京矣,猝得身病,萬無還任之望云,其身病旣如是,則有難强令還任,罷黜,何如?傳曰,允。
傳曰,殷山縣監有闕之代,副司果洪時衡除授。
傳曰,副提學差出時,未下直守令中竝擬。
傳曰,館錄爲之。
內閣提學前望單子入之,金炳德落點。
傳曰,慶尙監司入侍。
以監察茶時啓辭,傳曰,知道。
三軍府啓曰,新除授會寧府使吳晉泳,親年七十六歲,呈狀乞遞矣。揆以法例,在所當遞,改差,何如?傳曰,允。
三軍府薦望,以沈宜豐爲會寧府使。
政院啓曰,御營大將梁憲洙,以星壇淸道事,方今出去矣。所帶左邊捕盜大將命召及大將牌·傳令牌,何以爲之?敢稟。傳曰,仍佩往來。
兵曹,以李熙永爲摠戎中軍。
奎章閣啓曰,新除授提學金炳德,卽爲牌招察任,何如?傳曰,允。
弘文館啓曰,上番副校理臣趙宇熙,訓鍊都監從事官,今日軍布捧上事,晝仕出去之意,敢啓。傳曰,知道。
又啓曰,新除授副提學趙康夏,卽爲牌招察任,何如?傳曰,允。
兵曹啓曰,判中樞府事,今方有闕,輔國知中樞府事金學性,依例從座目陞附之意,敢啓。傳曰,知道。
吏曹,殷山縣監單洪時衡除授事,承傳。
有政。吏批,行判書金炳㴤·參判趙慶鎬進,參議未差,承旨進。朴瑄壽爲吏曹參議,趙康夏爲副提學,金輔鉉爲弘文提學,金翊鎭爲知春秋,金玉來爲奉常僉正,趙重獜爲主簿,申克休爲京畿都事,金秉鍵爲平安都事,尹致能爲禮安縣監,會寧府使單沈宜豐。
兵批,判府事單金學性,同知單任聖模,僉知三單,朴養淳·洪範成·金益鼎,兼會寧鎭兵馬僉節制使,北前衛將討捕使單沈宜豐。
敎慶尙監司兪致善書。王若曰,受其福十萬戶,政須二千石循良,慰斯民千百身,誰膺七十州表率,若虞廷咨牧,制治其愼其難,粵周家命虎,旬宣之屛之翰,寄以方面,簡在予心。惟我鰈域內區分,矧玆鳥嶺外重鎭,壯哉新羅之舊址,關防甚嚴,蔚然鄒魯之遺風,群賢輩出,設庠序學校以化,縫掖之衣,章甫之冠,抑繭絲保障哉。爲原隰之利蹊山之險,一面接對馬之界,每切桑土之備陰,百瘼有集蝟之嘆,必須藥石之投劑,撫字非比他道,剸理尤難其才。惟卿,簪組名門,黼黻百苑,飭躬行以儒素,傳家聲以忠貞,籌策曾決於廟堂,歷揚所以著望,鈇鉞肇建於畿輔,薄試奚追究施。接物也欿然若虛,宇量宏遠,臨事則確乎不拔,識度弘深,承流之責可宣,捨此誰與,遇錯之器已別,曰惟汝諧,官非外輕,予方南顧。玆授卿以慶尙道觀察使兼兵馬水軍節度使都巡察使大丘都護府使。卿其祗服寵命,克恢良圖,廉約自持,顧何有於爲政,恩威竝著,方可責其底功。課農桑而輕賦徭,白屋之呼庚庶免,陳俎豆而習絃誦,靑衿之擧子斯興,觀風化民,宜推龔黃聲績,革弊祛痼,要在精白對揚。於戲,作福星於省方,得君爲重,佇陽春於宣化,往汝哉欽,西州旗纛,惟方平其人,來何暮也,北門鎖鑰,非寇準不可,復何憂乎?須體付畀之方,備盡保釐之策。故玆敎示,想宜知悉。知製敎吳麟泳製進。
提學李承輔疏曰,伏以,歲籥建寅,天休用申,慈壽益邵於海籌,邦慶咸祝於彌月,歡忻蹈忭,小大同情。仍伏念,猥叨內閣提學之銜,閱歲于玆矣,何嘗一毫彷彿,而冒居匪據也哉?始也丐免而未蒙恩諒,終焉嚴畏而不敢瀆擾,一日二日,迄至于今,恒切愧懼之私,而臣於邇來,氣漸衰邁,精隨耗減。凡於職事,左右酬應,奔走起居,雖欲陳就,其勢末由,況又僚宰以私義之難安,陳章蒙遞,則臣何敢不有廉隅,晏然蹲仍乎?玆敢略暴情實,仰瀆聰聽。伏乞聖慈,俯垂鑑諒,亟遞臣所叨閣職,以安微分焉,臣無任云云。答曰,省疏具悉。所請依施。
開城留守韓敦源疏。答曰,省疏具悉。卿之殫誠大役,予所稔知矣。勿辭調理,益勉對揚之責。
甲戌正月初九日午時,上御重熙堂。慶尙監司入侍時,右承旨洪淳學,假注書張逵鴻,記注官金在鼎,記事官金弘集,慶尙監司兪致善,以次進伏訖。上曰,史官分左右。缺上曰,卿曾爲畿伯時,治績之優異,予已所稔知,故今此擇差,卿其實心對揚,可也。致善曰,今此下敎,萬萬悚惶,臣之犬馬之齒,雖不知隆老,素以蒲柳之質,四肢百骸,無不受病,迫於嚴命,雖辭陛,實不勝悶隘矣。上曰,嶺南,卽鄒·魯之鄕,且倭國接界也。其所重異於他道,有聲績之人然後,可以委寄也,故特授以是任也。致善曰,兩國交界,臣才駑鈍,未知何以對揚重任,實爲惶悚矣。上曰,以年齒言之,尙未垂暮,且以有病難强言之,監司之職,可坐而治之,何慮之有?致善曰,耳聾手戰,俱礙事務,豈敢坐而治之乎?雖坐而觀察,聞其所聞,益加商量,則可以知之矣。致善曰,挾雜之類,每多構虛提誣,陷人於不測之境者,種種有之,此弊,亦難坐而知之矣。上曰,挾雜之弊,果或有難知之慮,而若知之,則痛懲,可也。卿以畿伯時明察之績,如移於此道,則畿伯與嶺伯,何有異也?致善曰,此道則地方旣廣,人且木强,與畿內有異矣。上曰,今此淸錢之革罷,不顧國用,專爲民弊,聞嶺南,本不用淸錢云,當此國用艱乏時,其上納,須卽催促上送也。致善曰,謹當到界後,關飭列邑矣。上曰,卿今當久離,仰瞻,可也。致善仰瞻,俯伏訖,仍奏曰,臣之除拜未幾,今若辭陛,卽發舊使勘簿,恐非旬月間事也,勢將遲留城外,待勘簿前進矣。上曰,事勢使然,今若卽爲下去,則不無窘跲之慮矣,須善爲下去也。上曰,聞嶺南,多有奸吏之弊云,卿須下去,各別嚴察也。致善曰,以奸吏言之,何道無之,而本道最甚云,誠爲悶然矣。缺
上在昌德宮。停常參·經筵。
藥房都提調李裕元·提調朴齊寅·副提調李會正啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝爲仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
備忘記,東萊府使朴齊寬下直,長弓一張·長箭一部·片箭一部·筒兒一箇賜給。
傳曰,副護軍申奭熙,別軍職還差下。
傳曰,東萊府使入侍。
政院啓曰,議政府郞廳來言,今日賓廳日次,而領議政李裕元·右議政朴珪壽,無時急稟定事,左議政未差,不得來會云矣,敢啓。傳曰,知道。
禁衛營啓曰,本營中軍任興準,身病甚重,勢難察任,今姑改差,何如?傳曰,允。
兵曹,以李熙昇爲禁衛中軍。
甲戌正月初十日時,上御重熙堂。東萊府使入侍時,承旨,假注書張逵鴻,記事官金㽥·金弘集東萊府使朴齊寬,以次進伏訖。上曰,史官分左右。承旨奏請東萊府使進前,奏職姓名訖,承旨奏請宣諭別諭。缺上曰,爾曾於安東府使時,善治之績,予已所稔知,而東萊,異於他邑,與倭接界,故今此擇差下送,實心對揚也。齊寬曰,謹當盡心對揚矣。上曰,東萊,最是他國接界也,益加勉勵也。上曰,下納米木布,多積滯,有此作奸之弊云,當措處歸正,而訓導以下,如有不從令者,先斬後啓,可也。齊寬曰,謹奉聖敎,詳探措處矣。缺
上在昌德宮。停常參·經筵。
中宮殿,藥房口傳問安。答曰,知道。
備忘記,車嶺僉使朴元尙下直,長弓一張·長箭一部·片箭一部·筒兒一箇賜給。
傳曰,發遣吏郞,諸執事淸齋與否,摘奸以來。
傳曰,摠管,竝許遞,前望單子入之。
傳曰,十五日次對,進定於再明日。
以司謁口傳下敎曰,慶州府尹林翰洙,除拜幾日,尙不肅命,令政院申飭,使之明日肅謝。
摠管前望單子入之,都摠管金壽鉉·洪鍾雲,副摠管許熠·金益容·金炳始·李鶴榮·李邦鉉·李圭奭·權容燮·尹善應落點。
三軍府啓曰,諸道春操稟啓,今旣齊到矣,歲再蒐補,有國大政也。不可一往停擱,而第念昨年之形,未可曰均豐,當春民情,不可不念,則此時徵發,易致騷擾。八道·四都水陸諸操巡歷巡點,竝姑停止,官鎭門聚點,堤堰移役,兵農相寓之義也。着意擧行,期底實效事,分付。傳曰,允。
弘文館啓曰,副提學趙康夏,卽爲牌招察任,何如?傳曰,允。
兵曹僉知加設單,申奭熙。
御營廳啓曰,本廳千摠趙翼顯,身病甚重,勢難察任,改差,何如?傳曰,允。
吏曹參議朴瑄壽疏陳,與右相朴珪壽,爲兄弟,有時相政官難安之義,乞遞。答曰,省疏具悉。爾其勿辭察職。
副提學趙康夏疏,辭新除瀛館之任。答曰,省疏具悉。爾其勿辭察職。
上在昌德宮。停常參·經筵。
中宮殿,藥房口傳問安。答曰,知道。
傳曰,禮房承旨與右副承旨,分詣受香諸處奉審,摘奸以來。
傳曰,左捕將許遞,知三軍府事李景夏除授。
兵曹,左邊捕盜大將單李景夏除授事,承傳。
政院啓曰,左邊捕盜大將許遞,知三軍府事李景夏除授事,命下矣。新除授左邊捕盜大將李景夏,卽爲牌招,傳授命召及大將牌·傳令牌,何如?傳曰,允。
政院啓曰,命召親納,例也,而前左邊捕盜大將梁憲洙,謂有身病,使其軍官替納,事甚未安。推考,何如?傳曰,允。
政院啓曰,忠淸兵虞候李昌會,來呈肅單矣。前任舒川郡守,受由上京,而該曹,以除朝辭赴任,至於啓目啓下,揆以格例,事甚疎忽。原啓目勿施,當該堂上,不可無警,推考,何如?傳曰,允。
上在昌德宮。停常參·經筵。
中宮殿,藥房口傳問安。答曰,知道。
備忘記,全州營將柳冀伯下直,長弓一張·長箭一部·片箭一部·筒兒一箇賜給。
傳曰,臺諫竝許遞,政官牌招,開政。
傳曰,寶修改時,戶判以下,別單書入。
傳曰,大臣·政府堂上引見。
吏曹啓目粘連,觀此平安監司申應朝狀啓,則以爲,龜城府使張允植,以其母年七十,來呈辭狀,在法當遞。令該曹,考例稟處亦爲白有臥乎所,未挈家守令之親年七十歲者,遞改,載在法典,龜城府使張允植,依例改差,何如?啓依允。
有政。吏批,行判書金炳㴤·參判趙慶鎬,竝牌招不進,參議朴瑄壽進,承旨進。
吏批啓曰,行判書金炳㴤·參判趙慶鎬,竝牌招不進,小臣獨政未安,何以爲之?敢稟。傳曰,只出緊任。
吏曹啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓事,載在法典矣。侍從臣父年七十以上人,別單書入之意,敢啓。傳曰,知道。
以韓敬源爲大司憲,張錫龍爲大司諫,權鍾祿爲執義,宋奎灝爲司諫,崔奭奎·金昌倫爲掌令,朴齊用·金箕文爲持平,韓章錫爲獻納,洪祐冀·任尙鎬爲正言,金翊鎭爲知經筵,朴貞夏爲仁川府使,李鍾觀爲龜城府使。前都正趙默永·李定根,前五衛將裵錫坤,以上今加嘉善。金鍾顯今加嘉義,以上朝官年九十,依法典加資。幼學金麗均,今超通政,年七十,侍從臣掌令金昌倫父加資事,承傳。
再政。以李秀萬爲副修撰,金世鎬爲知春秋,李哲應爲孝陵令,金英烈爲兵曹佐郞,李建容爲典籍。
三政。以南廷翊爲監察。
四政。以趙熙百爲內資主簿。
議政府啓曰,御史可合人抄啓,別單書入之意,敢啓。傳曰,知道。
兵曹,同知單崔錫晉。
甲戌正月十三日巳時,上御重熙堂。大臣·政府堂上引見入侍時,左副承旨李喬翼,假注書張逵鴻,事變假注書許綸,記事官金永哲·金弘集,領議政李裕元,右議政朴珪壽,政府堂上金大根·李承輔,戶曹判書金世均,知三軍府事李景夏·李容熙·徐衡淳·趙基應,知三軍府事任商準·金翊鎭·朴齊寅,兵曹判書徐相鼎,知三軍府事梁憲洙,同知三軍府事吳顯文·金輔鉉·白樂貞,校理黃耆淵,以次進伏訖。上曰,史官分左右。仍命大臣進前,裕元等進前,問候訖。裕元曰,此月將半,臣等尤不勝歡忭顒望之忱矣,伏未知,諸節,近果若何乎?上曰,平順矣。缺裕元奏曰,歲籥載新,景籙彌長,慈殿愛日之誠,帀域陽春之澤,懽聲協氣,洋溢區宇,此正迓新吉慶之會也。大小頌禱之情,惟在於吾君之壽福無量耳。成湯待朝之勤,大禹卑宮之儉,帝堯如天之仁,文王緝熙之敬,皆爲壽福之基,而人主居天之位,代天之工,凡於事爲之間,法祖如詩雅之率由舊章,愛民如書誥之諴小祈永,則上帝眷祐,吉無不利,導迎和氣,嘉祥竝臻。享悠久無疆之壽,膺昌熾繁衍之福,躋壽一國,錫福庶民,億萬斯年,歌頌太平之盛,伊自今日。伏望殿下,懋哉懋哉。上曰,所陳切實,當服膺矣。出擧條又奏曰,暖律已屆,東作不遠,耒耟之利,惟牛最重,年前殿下親耕籍田,已知稼穡之艱,而挽近以來,牛禁無效,場市之間,宰屠狼藉。自官不惟不禁,或有設庖收稅之處,重之以牛疫熾行,以臣所見言之,窮村之牧畜絶罕,荒田之耦耕幾廢,大關民事,誠非細憂。因下敎嚴飭,非止一再,而乍行旋弛,所聞如舊,此亦紀綱不振之一端也。另飭京外,一竝撤罷,如有冒犯現捉者,依律重繩,該守令,隨聞論勘,都下潛屠之弊,亦爲各別痛禁之意,一體分付於秋曹及漢城府,何如?上曰,各別嚴飭,可也。出擧條上曰,閭閻,果有潛屠之弊也?裕元曰,此弊甚多,加之以牛疫,至於以人代耕,臣所目見,此豈可行之事乎?又奏曰,淸錢革罷,寔出於爲民之聖意,無暇顧念於經費,斷以行之,八域含生之倫,孰不蹈舞,而到今各道上納之正月當外,久未收,不可以淸錢,追後捧上,故已爲甘飭於錢穀衙門,而上納之規,自有月當,則當初吏輩,多以常平錢,收聚於民間,不卽畢納,而欲以淸錢,換納於京司者,究其所爲,節節狡惡,顧今革罷之後,若謂以京司退却,再徵於民,則非但易致繹騷,反作渠輩牟利之階。另飭各道,常平上納之際,必責於該掌,勿及於民,而淸錢通用邑則不可不區別,自邑善爲措處,必圖公私兩便,如或官吏相應,夤緣滋弊,則該守令,先罷後拿,色吏,別般重繩之意,先爲行會,何如?上曰,依爲之。各別申飭,可也。出擧條上曰,當初豈有淸錢收捧之理乎?必有此弊也。裕元曰,鄕外用常平居多,不似京中矣。又奏曰,各陵官之出假官,非甚不得已則不可許之事也。近來科由外,無端占便,甚至於兩員俱空之時居多云,安有謹愼守齋,衛護寢園之意哉?從今以後,有實故外,毋敢妄請勿濫許,而如或拘私闊狹,則該堂上,難免其責,以此意申飭,何如?上曰,依爲之。出擧條又奏曰,武臣之習弓馬,與文臣之守經傳,其規一也,所以武臣乘馬,其法古矣。近日年老武將,或用便輿,似無怪,而年少亞將,一經亞尹,擧皆效嚬,視以恒式,不少爲難,此不可不一番矯正。粵在正廟朝,文武臣不得肩輿赴公,其禁條自昔伊然,臣意,無論將臣及亞將,赴公時,無得如前占便之意,分付,何如?上曰,依爲之。非但赴公之時,私行亦不得占便,以此申飭,可也。出擧條上曰,非但武臣也,文蔭之乘轎赴公,有關朝體,自今以後,乘其所當乘者,可也。裕元曰,近來卿宰,擧皆無器具,所以或多從便赴公,此或一切禁之,則事勢亦不無可悶矣。上曰,此或然矣,老病人,煞有間焉,而年少之占便,似不可也。又奏曰,行大司憲洪祐吉·宗正卿李秉文,竝政府堂上還差。京畿句管有闕之代,知敦寧趙基應差下,何如?上曰,依爲之。出擧條又奏曰,登科十年人之筵稟陞六,係是應行之典,聞今年,亦有限滿人云,依例六品調用之意,分付銓曹,何如?上曰,依爲之。出擧條又奏曰,日前因吏曹草記,朝官年九十人加資還收,雖出於按例擧行,老人事不可不念,依新定式,更爲下批之意,分付,似好,故敢此仰達矣。上曰,依爲之。出擧條又奏曰,民惟邦本,本固邦寧,經傳語也。第今八域民生,耕食鑿飮,涵泳於雨露之中,大小長吏,一心奉公,有何未盡之政,而勵而益勵,不害爲美事。衣繡之臣,擇其善幹者,分遣各道,一番廉察,亦我家故事也。先爲抄擇幾人,或全道或抽栍,以詢民瘼,恐好,故敢此仰達矣。上曰,依爲之。出擧條上曰,發遣繡衣,固是應行之事,而見今淸錢革罷,便是大更張也,先盡措劃之方,而徐議擇送,似好矣。裕元曰,繡衣抄啓後,或送之或不送之,又或以抄啓外人送之,先爲抄啓,似爲外道之顧殫矣。上曰,然則似可懲戢矣。又奏曰,京畿·湖西·海西·關東,昨夏水災,未免稍歉,嶺南·湖南·關南·關北,或交替屬耳,或尙未赴任,無暇容旋,各道春巡,姑爲停止。京畿·關北,則各陵園奉審,依近例,令道內秩高守令替行,何如?上曰,依爲之。出擧條又奏曰,解由法意,典式莫越,而前承旨沈履澤,前任義州府尹解由,尙未出之云,雖與無故之人有異,供仕之後,不可一向抛置,令戶曹,申飭磨勘,何如?上曰,依爲之。出擧條珪壽奏曰,今年,卽我太祖大王定鼎漢陽之舊甲也。創業垂統,啓佑我後王後民,式至于今甲戌,凡八回矣,亦粵我英宗大王誕降之舊甲三回矣。太祖大王聖德神功,巍巍蕩蕩,寶籙靈長,流澤熙洽,英宗大王,久道化成,厥享國五十餘年,郅隆之治,比侔三代,益敬天勤民,卽我家傳授心法也。竊伏念,敬天之實,在乎勤民,勤民之要,在乎節儉,臣常奉玩太祖御筆淑愼翁主第宅賜券,乃不過草舍三十間。於乎盛哉,節儉之德,高出百王,而英宗大王衣襨,不用紋緞,輦輿不用金銀,丙寅丁巳,皆有聖敎以敦樸爲先,務以懷保爲一念。自天佑之,民殷物阜,享有多福,壽考作人,至今遺澤,浹人肌髓,莫非節儉之化所由致也。臣於向來講筵,曾以龍御天歌之多有陳戒,仰請陳覽,而其卒章有曰,千歲默定,漢水之陽,累仁開國,卜年無疆,子子孫孫,聖神維繼,敬天勤民,迺益永世。今當定鼎之舊甲,重回誕聖之熙運,正是我殿下對揚天休之日也。興感於創業之艱難,繼述乎節儉之盛德,以敬天勤民之實致,迺益於永世之效,諴小民新天命,此之謂也,惟殿下,懋哉懋哉。上曰,所陳切實,當服膺矣。出擧條上曰,領相,向以節儉,屢屢陳勉,而近者侈靡之風,抑由予之未能崇儉而然耶?衣服所以表貴賤,而土地所出服着,何患不足,而必以紋緞之屬,爭相侈靡者,其俗誠過矣,惟在自上導率之如何耳。民雖在下,至愚而神,上天邈遙,雨露雷霆,皆能知之,殿下一動靜一語默,自然得聞而觀感矣。上曰,章服外,以我國土物用之,可也,而近者服着,皆用彼物,甚不可也。上曰,淑愼翁主賜券御筆,予皆覽之,而今番似入於回祿矣。珪壽曰,墨搨石刻而作帖,行世之本,內閣·玉堂,似亦有之矣。裕元曰,東陽尉宮,在掌樂院傍,貴主請修垣墻,宣廟命給薍簾二浮,至今安岳郡歲送爲例矣。珪壽曰,臣家亦有如此相傳之說,臣之七代祖母貞安翁主,卽宣祖大王第五女也。平居衣服,皆自內製下,而雖垢汚已甚,若不至弊之,則不給新衣服,故貴主不堪其苦,或以錐尖,故作弊之狀云,子孫相傳爲笑談矣。上曰,節儉之德,果至於如此矣。又奏曰,淸錢通用,蓋出一時權宜,而七八年來,流出旣多,錢賤物貴,自然日甚,貧富俱困,民情遑急,而終不敢遽議當廢者,誠以京外公貨,皆是淸錢之委積,則一罷之後,莫有充補之策,而都歸無用之故耳。今者乾斷廓揮,不計帑藏之如何,一朝革罷,聞令之日,婦孺髦倪,懽聲如雷,此誠往牒所罕之盛擧也。然而公貨則竟無需用之資,民財則未見流通之利,此爲目下切急之憂也。民間貨路,流通無滯然後,公家需用,漸有灌輸之道矣。如欲貨路流通,莫如任其自然,如其不然,而物之出入,或爲之拘執,價之高下,或爲之操縱,則小民之計較利害,轉懷疑懼,而交易之道,從而不順,古人所云,愼毋擾市,此之謂矣。臣謂,申飭京兆五部,毋或糾察操縱於物價交易之際,至於刑曹與捕廳之關涉市廛賣買,本非職掌,無復侵官越俎之意,竝爲申飭,何如?上曰,依爲之。出擧條上曰,物價高低,不可指定,而若任之於民,則自然交通矣。裕元曰,物價操縱,行不得之政也。珪壽曰,誠然矣。又奏曰,錢與物,輕重貴賤,必得其平然後,不爲民國之害,自昔已驗之迹,不暇悉數而論矣。今玆淸錢之弊,極甚於近日者,蓋有其故,甲子以前,許令富民,私備物力,設爐鑄錢,而納稅於官,添補公私兩利,而濫惡之錢,遍滿國中。物價騰踊,此爲病祟,而設爐之民,未嘗不乘時得利,及於近日,此輩刁豎,牟利之徒,揣度淸錢之爲民大患,必將廢罷,而妄生利慾。輒以鑄錢然後公私兩利之說,綢繆唱和而煽惑小民,轉相傳播,則未有令甲,而咸謂淸錢必罷,以此之故,百物不通,交易遂絶。到今淸錢旣罷之後,此輩以爲得計,必欲售開鑄之私利,流布之說,紛紜未已,此是亂法壞綱,必誅無赦之類也。開鑄可否,最宜審愼,萬一輕擧此事,則其爲民國之病,必有不勝言者,不可不嚴加隄防。分付京兆,如有譸張鑄錢之說,眩惑人心者,必殺無赦之意,使之揭付防曲,何如?上曰,依爲之。出擧條鑄錢之說,嚴防事,上曰,予嘗觀史記,則鑄錢時物價,每多高騰,此無他,生物有限,而貨之所出,無筭故也。上曰,此等雜說,上無其令而下敢妄度乎?分付京兆,嚴懲,可也。上曰,領相,曾經北伯,鑄錢事,可知之,此等處,常慮民擾矣。裕元曰,鑄錢,臣詳知矣,鼓鑄之弊,在於貨輕物重,所以謀斷之,臣甚難之也。以臣所見言之,咸鑄也,每日所費米百石,推此可知物貴矣。至於甲山銅,今不可遽議,甲山處,在交界募散之輩,四方雲集,日以鬪鬨爲事,不但慮其爲擾,必做亂,而彼人安知不夤緣作邊釁乎?臣意決非可行之事,右相此奏,亦臣意也。又奏曰,今此廢罷之淸錢,卽一無用之物也。間間破碎鎔銷,歸於器什,固當任其自然,而至於官庫之充積者,如有一分變通之道,不妨試可乃已矣。每於年使別使之行,盤纏雜費之京外除給,其數不少,而換作銀貨,亦爲夥多。今若以淸錢除給,以爲入北之需,彼錢則還歸本處,歲有所減,我錢則自在官庫,歲有所劑。此爲可試之事,而第其錢銀折價之如何,輸載耗費之如何,非通曉慣習於灣柵事情者,不可臆料而懸斷。領相,方帶譯院都提擧矣,博採可否於解事譯員,俾爲稟處之地,何如?上曰,與領相,相議措處,可也。出擧條上曰,每年使行,盤纏上下,其數爲幾何乎?珪壽曰,臣雖兩次奉行,而未能明記其數爻矣,戶·惠堂方入侍,可下詢矣。世均曰,使行盤纏之自戶曹上下者,不過數千兩矣。裕元曰,惠廳上下,爲萬兩,關西路需,亦爲當此數,管稅廳公用,似不下萬餘兩矣。仍奏曰,臣當奏淸錢革罷之來歷矣。彼此關內,一弔爲五兩,關外一弔爲一兩六錢,必以我錢論之,一弔不滿一兩之用,故彼俗,小小物以買賣稍重,則以銀賣買。錢與銀之所用不同,而以今淸錢言之,出我國者,皆非彼地常用之錢,又以彼地言之,以銀換錢易,以錢換銀難,今玆遠送彼地之論,非不的當,其順便未可知。且難輸送於彼地者,其出也,旣無關由,則今何使潛入,以開潛商之路,以使行盤纏上下言之,純以淸錢上下,則目前措備,何以辦得?假使彼地之用銀價萬兩上下言之,顧今京司所在淸錢,不可三百萬兩,則雖逐年上下,何時可得出末乎?設或以此行之,此地不用之物,彼地豈肯安受,而換給銀貨之理乎?大抵今番革罷,出於大聖人磊落光明之政,億萬生靈,擧皆蹈舞,今何可爲些少利害,因循積峙,年年解用,使小民,窺覘國法乎?若此不已,則一日二日,一年二年,自然有更爲變通之慮,此豈可不爛商而措處之乎?臣意,斷斷不如是矣。上曰,今此淸錢,當何以措處乎?珪壽曰,若慮其如此,則一倂鎔化,作塊積置,以待需用,亦未爲不可矣。上曰,盡爲陶鎔,可乎?裕元〈曰〉,庫錢,亦公貨也,自下難以擅請,惟在處分之如何矣。上曰,與掌簿之臣,爛議處之也。裕元曰,右相所奏,非不好矣,意見不同,臣之所奏如此,古所云上殿奏事,下殿不失私氣者也,臣謹當與右相,相議處之矣。上曰,戶·惠廳與各司·各營,擇置我錢數爲幾何?裕元曰,戶曹爲八百兩,臣已聞知,此外姑未聞知矣。世均曰,戶曹時在中常平錢,顧無別置者,景福內覆瓦之役,今姑停止,而各陵園祭官盤纏及寶修改之節,慈旨問安牌改造之役,工匹上下,俱未可遲滯者。故就時在中先擇於稍久所捧者中一萬一千五百兩,則所得常平錢,不過八百餘兩矣。上曰,大國,何不以此錢造器乎?珪壽曰,大國錢制,皆有各省字標,在於錢背,假令山東之錢,只行於山東,河南之錢,只行於河南,不得越其省界。銀貨則流行天下,而錢幣則恒在本省,此爲通貨之妙法,故最以錢數之減縮爲慮,而奸細之民,各或銷錢鑄器。故銷錢之律,嚴於盜鑄,而遂有銅器之禁,以絶其弊,是以,中國皆用鑞器,而不用銅器矣。近年則亦或以銅爲器,似因法綱之解弛矣。上曰,不用銅器故用鑞也,中國之一省,果有大於我國者乎?裕元曰,省有大小,不可以比論仰對,而地方曠邈,無以詳知矣。上曰,今當代給,而何以給代乎?裕元曰,顧今經費,萬萬可悶,戶曹日費,無可措之策,不勝惶隘。上曰,常平錢行用數,可爲幾乎?裕元曰,此則戶·惠堂可以知之矣,而小不下十百萬,然近來多歸消耗矣。世均曰,當初鑄錢之數,設或有可考之績,年久之後,恐難指的其行用之數矣。上曰,淸錢措處之方,俄已言之,而筵退後,領·右相,與財賦之臣,從長爛議,草記稟達也。裕元曰,謹依下敎矣。上曰,年前關西,以結頭錢作還者有之矣。當此淸錢革罷之時,非但爲還弊也,經用甚艱,自廟堂,三懸鈴行會於關西,以爲拔本上送之地,似好也。裕元曰,臣於近來事,一無知之,此錢未知何樣還錢,右相曾經平安監司,似當詳知矣。珪壽曰,此非臣在任時也,臣於壬申冬奉使回還時,逢其時監司南廷順,聞方有六十萬兩作還二十萬石之事,此是以錢分給者,則臥本於民結,而只取耗作錢上納爲計云矣。世均曰,顧今度支需用,無所經紀,聖念及此,誠不勝欽仰,而第念戶曹一年應捧之錢,不過五六十萬,而應下爲近四十萬六十餘兩之多。其外不恒上下,未可預度其多少,則經費每患窘絀,再昨冬報政府,大臣筵稟行會,作此癸酉別備還二十萬石,聞以錢結,則云自今秋始,將取耗上來,每年爲六萬兩,庶可補用。今若拔本,則爲目下事雖甚幸,來頭經費誠爲憂,而關西上納之久未收,業已關促者,六萬四千餘兩,合爲六十六萬餘兩之一時竝督,則此與嶺南·關北之已用常平處有異,恐難神速,是又關念矣。上曰,昨見關西穀摠,此還未及入錄矣。珪壽曰,關西還弊,年久劇甚,大爲民患,乙丑年間,道臣洪祐吉,大加更張,一竝蕩逋破還,而結排一兩,以爲耗作,給代上納,戶排四斗,以爲營邑支放,而城餉十萬石外,更無儲積之節矣。然而穀簿之磨勘,於京司依舊式爲之,雖云重其舊法,而其實虛文也,今者入覽穀摠中,果無一包實穀矣。上曰,予則以有穀知之矣。裕元曰,此是年前蕩還歸結者也。仍奏曰,戶判之言,爲戶曹事勢,而顧今目下措劃,萬萬時急,何暇顧他乎?上曰,卿言是矣,卽爲關飭,從速收納,可也。上曰,關西近於關北,其常平通行之道,似勝於都下矣。裕元曰,非但遠及於關西·北,近京之郊坰,行用常平,優於城內矣。上曰,善爲節用,則足爲經費矣。上曰,目下經費,一時爲急,速速行關,可也。裕元曰,退當行關,而戶曹亦當關飭矣。上曰,在京閫帥與守令,卽爲下送,而各其邑上納,亦催促,可也。裕元曰,近日守令之催促,自政府爲之,而秩高守令欲參賀班,擧懷戀結之忱,設或催促,只下直而已,姑無治行之道。臣意,分付於吏·兵曹,可以下去者,爲先下去,未及治行者,次次下去,似好矣。上曰,足以治行之守令,卽爲下送也。上曰,監司之勘簿,何其久乎?若以道臣,拜相時,則何以爲之乎?領相必知之矣。裕元曰,監司遞任後,發關各邑曰,營旣遞職,文簿從速磨勘云云,此其例也。如或卽爲上京,則諸般事皆付之新伯而發行,所以凡事窘跲矣。上曰,然則似可遲滯矣。上曰,大臣與財賦之臣,筵退後,各司所留淸錢數爻,詳細書入也。裕元曰,謹當書入,而似不下三四百萬矣。上曰,廟堂行會於關西,使之卽爲收送也,目下事勢甚急,故如是矣。裕元曰,今日賓對,出於求助之聖意,蒙此措劃,誠爲萬幸矣。承旨曰,諸宰奏事。缺承旨曰,玉堂所懷奏之。耆淵奏曰,第念講筵作撤無常,臣鄰之召接久廢,豈不有欠於不息之工乎?願殿下,終始典學,惟日孜孜,無敢逸豫,則太平之治,不期而致也,惟懋哉懋哉。上曰,所陳當留念矣。缺
上在昌德宮。停常參·經筵。
中宮殿,藥房口傳問安。答曰,知道。
傳曰,禮房承旨,馳詣宗廟·景慕宮奉審,摘奸以來。
傳曰,吏曹判書有闕之代,前望單子入之。吏曹判書前望單子入之,趙基應落點。
傳曰,右副承旨·同副承旨許遞,前望單子入之。承旨前望單子入之,徐相翊·張世容落點。
政院啓曰,右副承旨徐相翊,時在京畿利川地,同副承旨張世容,時在京畿安山地,竝斯速乘馹上來事,下諭,何如?傳曰,許遞,前望單子入之。承旨前望單子入之,趙秉式·李正魯落點。
傳曰,自今日至明日弛禁。
以寶修改時,戶判以下別單,傳曰,戶曹判書金世均,內下虎皮一令賜給。正郞金奭鉉·徐雲輔,各內下長弓一張賜給。擇日官李秉洪,計士李海斗等二人,竝令本衛門,高品付料,其餘員役,竝令本衙門從厚施賞。
政院啓曰,卽者前武兼金魯壽陳疏到院矣。堂下武臣之無難陳疏,極涉駭然,所當重勘,而本院請推之外,無他可施之罰,原疏所當退却,而係是言事,何以爲之?敢稟。傳曰,從重推考,原疏捧入。
政院啓曰,奏御文字,何等審愼,而昨日次對擧條批旨中,有所誤書,啓下原擧條,今方改付標以入,而臣之矇未覺察,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
宗親府啓曰,明日,卽天漢殿春孟朔大奉審日次,臣等與儀賓·閣臣,進詣擧行之意,敢啓。傳曰,知道。
奎章閣啓曰,明日,卽書香閣春孟朔大奉審日次,時·原任閣臣,依節目進詣擧行之意,敢啓。傳曰,知道。
弘文館啓曰,新除授副修撰李秀萬,卽爲牌招察任,何如?傳曰,允。
禁衛營啓曰,本營千摠鄭騏澤,身病猝重,勢難察任,改差,何如?傳曰,允。
前武兼金魯壽疏略曰,昨冬崔益鉉·洪時衡之疏陳諸條,殆盡施行,而其中猶有二件事,尙靳兪音者,一則萬東廟復設事也,一則列邑洞布事也。蓋萬東廟一事,崔·洪兩疏,京鄕儒章,備陳無蘊矣。未知殿下,何憚而不賜允從乎?年前撤享,雖出於爲民除弊,然廟儒之濁亂,院屬之恣撗者,則罰之可也,竄之可也,賜死亦可也,而不此之爲,反撤莫重莫嚴之享,臣不勝長歎,繼以流涕也。向日諸臣疏批,雖以簾敎爲敎,然旣是簾敎,則何不仰稟,期於得請,以伸積鬱之義也?至若洞戶,則雖以小民黃口之徵流亡之逋,而小民之愚蠢無識,頑惡難化之類,至有舊班·新班,前軍·後軍之說。非但名分之掃地,各邑吏胥,因事幻弄,不所不至,甚至於一戶所徵,不減於前日名疤軍納之數者,抑何故也?各邑軍納,元數自在,而當初洞布之設,守令皆爲吏胥之所欺蔽,倍數分排於一邑大小民戶之致也。此而不另飭,則末由之弊,有不可勝言者矣。伏願殿下,特令各營將臣,錄出列邑軍錢·軍布所納之數,行會於八道,只以原數,定爲金石之規,使各該邑頭民,逐戶均分,則每戶所出之數,必減三分之二矣。至於崔益鉉事,殿下旣正直之矣,又寵擢之矣。至於再疏,雖有句語間妄發之過,然宜示寬假,以開言路,而遽加摧折,至于圍置,殿下何其執德不同,若此之甚也?愚衷攸激,言不知裁,若蒙採納,雖死之日,猶生之年也。省疏具悉。非爾所論矣。
吏曹判書金炳㴤疏,辭職。答曰,省疏具悉。所請依施。
上在昌德宮。停常參·經筵。
藥房都提調李裕元·提調朴齊寅·副提調李會正啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝爲仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
傳曰,左承旨·右承旨許遞,前望單子入之。承旨前望單子入之,金學初·沈履澤落點。
傳曰,法司堂上竝許遞,前望單子入之。法司堂上前望單子入之,刑曹判書趙秉徽·參判尹滋承·參議金性均·判尹任商準·左尹趙寅熙·右尹白樂貞落點。
傳曰,參贊有闕之代,前望單子入之。參贊前望單子入之,李源命落點。
傳曰,再明日人日製,通方外爲之,試紙,用大好紙,春塘臺親臨磨鍊。
忠淸監司成彝鎬狀啓,全義兼任天安郡守李敏性牒呈內,敬奉敦諭,馳往傳諭于經筵官任憲晦所住處,則以爲,伏以三陽泰回,萬品迎熙,伏惟聖學日進,聖德日新,湯盤武盂,淵然念在,舜日堯天,廓然重明。以受天神不蹇之福,以慰祖宗於昭之靈,以至群庶百姓,罔不欽仰鴻休,舞蹈康莊,此誠千載之一時矣。臣迹阻鵷班,未伸燕賀,情禮虧闕,固已隕越,而兼有違忤之罪,方俟譴罰之至。不意玆者,守土之臣,又宣別諭,一則曰世篤忠貞,二則曰體國愛君,辭意勤懇,藹然若春陽之噓,臣聞命驚惶,益無容措。蓋恩數之隆,愈往愈至,故臣不敢當之義,隨而愈甚,臣豈敢以旌招之至意,認作應文備具而乃已哉?殿下之召臣不已,只爲一問治安,則如臣萬萬無似者,本非可論於經濟之士,將何以籍手而呈身乎?分義雖嚴,微諒難渝,此殆臣命卒之秋也。上天至仁,無物不遂,殿下之於臣,卽一天也,哀之亦命也,臣之所蘄望,惟日月之回照耳。伏乞殿下,亟刊臣選籍,永寢召臣,仍又明詔有司,勘臣辜犯,以勵臣分焉云矣。馳啓。踏啓字。
宗親府啓曰,臣等與儀賓·閣臣,進詣天漢殿,御眞展奉奉審,無頉之意,敢啓。傳曰,知道。
奎章閣啓曰,景慕宮望廟樓,今望奉審,無頉之意,敢啓。傳曰,知道。
又啓曰,臣等進詣書香閣,御眞展奉奉審,無頉,而奉謨堂及閣內諸處,亦爲無頉之意,敢啓。傳曰,知道。
禁衛營啓曰,本營軍色從事官兪鎭學,身病甚重,勢難察任,今姑改差,何如?傳曰,允。
上在昌德宮。停常參·經筵。
自前夜五更至開東,灑雨下雨,測雨器水深二分。
中宮殿,藥房口傳問安。答曰,知道。
傳曰,副學·典翰外,玉堂竝許遞,前望單子入之。玉堂前望單子入之,校理姜文馨·趙宇熙,副校理朴容大·李秀萬,修撰金明鎭落點。
傳曰,雲監提調有闕之代,前望單子入之。觀象監提調前望單子入之,李載冕添書落點。
傳曰,明日出宮門路,以貳極門爲之。
傳曰,前別兼春秋,金明鎭·朴容大還差下。
傳曰,發遣吏郞,諸執事淸齊與否,摘奸以來。
政院啓曰,前別兼春秋朴容大·金明鎭,別兼春秋還差下事,命下矣。令該曹,口傳單付,牌招察任,何如?傳曰,允。
弘文館啓曰,新除授校理姜文馨·趙宇熙·副校理朴容大·李秀萬,修撰金明鎭,竝卽牌招察任,何如?傳曰,允。
又啓曰,館錄爲之事,命下矣。副提學趙康夏,典翰洪萬植,校理姜文馨·趙宇熙,副校理朴容大·李秀萬,修撰金明鎭,竝卽牌招,以爲會圈之地,何如?傳曰,允。
又啓曰,下番無他推移之員,不得已以上番,姑降入直之意,敢啓。傳曰,知道。
兵曹啓曰,正郞尹用求服制,佐郞金英烈在外未肅拜,明日人日製時,不得進參。今姑改差,竝令該曹,口傳差出,何如?傳曰,允。
吏曹口傳政事,以金明鎭爲兵曹正郞,黃起鴻爲佐郞,別兼春秋二單,金明鎭·朴容大,已上還差下事,承傳。
義禁府啓曰,明日人日製,通方外爲之時,本府都事,皆爲赴擧,只有武都事一員,當直入直,而本府入直公事回公都事及月覲門·通化門·春陽門·明光門·集春門禁亂都事,無以推移。假都事七員,令該曹,口傳差出,以爲分排擧行,何如?傳曰,允。
弘文錄六點,任尙鎬·金容圭·鄭元和·柳宗植·金鶴鎭·徐正淳·李根命·兪鎭學·趙秉弼·尹祖榮,已上取十人。
弘文館特進官抄啓,任商準·金善恒·李鳳億·趙羲復·李容儀·申桓·白樂貞·尹善應·李文永·鄭範朝·趙耆永·李玄翼·李晩運·李寅卨·成彝鎬·李容學·李炳敎·金益容·兪晠煥·李珪永·趙慶鎬·王庭揚·李啓魯·李會正·趙敬夏·睦仁培·趙秉式·徐元輔·洪遠植·金鶴根·任孝準·姜晉奎·李周凡。
刑曹判書趙秉徽疏,陳病乞遞。答曰,省疏具悉。實病旣如是,所辭中雲監提調,依施。
上在昌德宮。停常參·經筵。
中宮殿,藥房口傳問安。答曰,知道。
傳曰,禮房承旨,馳詣受香諸處奉審,摘奸以來。
傳曰,發遣吏郞,諸執事淸齋與否,摘奸以來。
傳曰,還宮,當自內爲之矣,該房知悉。
傳曰,入格儒生,明日待令。
傳曰,侍衛與設布城·環衛軍,令各其營別饒次分給。
政院啓曰,來二十一日輪對日次矣,敢稟。傳曰,當次人受點後,日次待令。
政院啓曰,訓鍊大將李容熙·摠戎使吳顯文,以東·南關王廟獻官,今方受香出去矣。容熙所佩命召及顯文所佩密符,何以爲之,而將兵之任,不可一刻無摠察之人,何以爲之?敢稟。傳曰,仍佩往來,禁將兼察。
政院啓曰,訓鍊大將·摠戎使,禁將兼察事,命下矣。兼察訓鍊大將·摠戎使李景夏,旣在闕中,使之聽傳敎,何如?傳曰,允。
御營廳啓曰,謹依下敎,侍衛本廳軍兵等處,別饒次分給之意,敢啓。傳曰,知道。
禮曹啓曰,皇壇排設破傷物件,令各該司,改備,何如?傳曰,允。
護軍金輔鉉疏,辭文苑之任。答曰,省疏具悉。卿其勿辭行公。
甲戌正月十七日辰時,上詣春塘臺。人日製通方外儒生試取入侍時,行都承旨李會正,行左承旨金學初,右承旨申道熙,左副承旨李喬翼,右副承旨沈履澤,同副承旨李正魯,記事官金弘集,缺檢校直提學金輔鉉·趙寧夏·李載冕·趙成夏·趙慶鎬·尹滋悳,檢校直閣金永壽,檢校待敎金奎軾,副提學趙康夏,檢校典翰李冕榮·金性均,校理姜文馨·趙宇熙,副校理李秀萬,以次侍立。時至,通禮跪啓請外辦。上具翼善冠·衮龍袍,乘輿出貳極門。藥房提調朴齊寅,副提調李會正進前問候訖。上仍由銅龍門·明光門·靑陽門,詣春塘臺。通禮跪啓請降輿陞座,上降輿陞座。承旨奏,儒生今當入場,請出標信。開布城,又奏從陞中,有試官蒙點人,請使之下去,一體行禮。讀券官李源命·金輔鉉·李敦應,對讀官朴瑄壽·李乾夏·李冕榮·洪健植·李秀萬·尹祖榮,入庭行禮,以次就位。領議政李裕元,陞殿問候,承旨讀奏入門單子訖。上命書題,詩周雖舊邦,其命維新,源命跪書讀奏,祖榮奉出懸之。上曰,領議政進前。裕元進前。上曰,淸錢革罷後,各營·各司所在淸錢,使各其司,議于廟堂,從速區處,可也。裕元曰,各營·各司,姑未知區處之方,甚是悶然,今承下敎,當申飭矣。上曰,嶺南結頭錢作還者,自廟堂關飭,從速作錢上納,可也。裕元曰,戶曹經費,各營奉足貢人受價,無以上下,以此之故,都下錢政之流通無路,到今事勢,不得有變通之道矣。上曰,向於嶺南穀簿成冊數爻見之矣。裕元曰,謹當考見政府戶曹文蹟而發關矣。上曰,戶曹日用,果難繼云,故有此敎,此外無他所存者否?裕元曰,嶺南丙寅別備還,自上亦難遽議矣。上曰,何故耶?裕元曰,此奉東朝下敎而設施者,有不敢擅便矣。上曰,此雖如此,社倉還,可以作錢乎?裕元曰,社倉之設屬耳,丙寅別備,混入其中,此亦有難遽議矣。上曰,可以着手者着手也。裕元曰,臣擇其可以着手者,別單書入,以待處分矣。上曰,果好矣,是則東朝亦可以入鑑矣。上曰,聞關北,亦有新作還者,一體關飭也。裕元曰,臣爲探知,則果有某樣作還者云,而名臣數爻,姑未明的,更當詳探矣。上曰,一體作錢,可也。所謂別還,設始本意,爲民國而反爲痼瘼,洞還外別還作錢,未爲不可矣。裕元曰,還穀,所以備水旱不虞者,而一竝作錢,恐非長策矣。上曰,非不知設還本意,而反爲奸吏所弄,但有紙上公文,至於無穀奈何?裕元曰,臣屢經方伯,習知還弊,而實無可排之策矣。右相今日未登筵,臣退當相議,亦爲問議于原任大臣後,書入別單,以待聖裁矣。上曰,依此爲之,別單斯速書入也。上曰,日前賓對,右相所奏關西穀摠中,城餉十萬石外,無一包實穀云,如此虛錄之穀,置之何益哉?裕元曰,雖曰紙上空文,穀摠名色,不可無之矣。上曰,若有實穀之儲置,則豈不好哉?上曰,苟利於民,則於國計,雖有所損,何害之有?裕元曰,近日處分以後,於公貨,大有所損,非但內而京司也,外而各道營邑,孰不知損上益下之政也?上曰,俄者下敎,非但謂結頭作還者也,雖別還作錢,可也。裕元曰,以民事,屢勤軫念,聖敎如是申複,臣不勝欽仰萬萬矣。仍奏曰,政府有司堂上李源命,昨日除拜右參贊矣,聞近例以有司,無得兼參贊矣。上曰,或有兼行時乎?裕元曰,臣曾亦兼行,而近來事例,臣無以詳知而不得兼行云矣。上曰,兼行好矣,爲國事而兼行,有何妨耶?裕元曰,古之大臣,坐政府,每日署事,東西壁舍,檢持公事,以待卯仕酉罷,而參贊,卽有司也,及創備局,另設有司之銜矣,今則兩府合設,參贊·有司,實則一矣,使之姑令兼帶可矣,何可永帶乎?從後變通,恐好矣。上可之。上曰,設備局後,署事之規始廢乎?裕元曰,然矣。上曰,閣臣進前。輔鉉進前。上曰,日省錄綸綍,多有燒燼,更相謄出,可也。輔鉉曰,退出後,當與時任閣臣,相議後稟定矣。上曰,政院日記回祿中,內入外,院中所在卷數,間已考檢耶?學初曰,臣未能詳知,退與諸承旨,相議考準矣。缺上命試官權退,仍入幕次。承旨以司謁入稟,先張已入,請出標信,開布城呈券,儒生使之次次出去。又稟收券旣多,請考試,又稟取幾人,命取二十人,仍行科次。祖榮讀奏第一張。源命奏曰,書等,何以爲之乎?上曰,第一張,書草三下,其餘竝書次上。源命書等訖,承旨奏請坼封,讀奏訖。源命奏請餘次試券,皆書外字。上命書傳敎曰,人日製詩居首草三下進士沈相薰,直赴會試。之次次上幼學閔種默等四人,竝給二分。之次次上生員鄭仲愚等五人,竝給一分。之次次上幼學鄭允永等十人,各奎章全韻一件賜給。出傳敎傳曰,入格儒生,明日待令。出傳敎傳曰,還宮,當自內爲之矣,該房知悉。出傳敎通禮跪啓禮畢。
上在昌德宮。停常參·經筵。
中宮殿,藥房口傳問安。答曰,知道。
傳曰,禮房承旨,馳詣先農壇奉審,摘奸以來。
議政府啓曰,嶺南所在各衙門穀數抄出,別單書入之意,敢啓。傳曰,旣承慈敎矣,丙寅·丁卯別備社還中,五萬石,作錢上送事,自廟堂行會。
承文院啓曰,卽見盛京禮部咨文出來者,則本年春季統巡箚泒廣寗防守尉奇車布,自今月初一日起,至三月底,止前往巡査之意,預行知照云矣。回咨,按例撰出,付撥下送灣府,傳給鳳城將,轉致盛京之地,何如?傳曰,允。
三軍府啓曰,卽接訓鍊都監所報,則今正月十九日習陣日次,而敎場氷凍未解,軍馬勢難馳驟,不得行操云矣,敢啓。傳曰,知道。
以監察茶時,啓辭。傳曰,知道。
三軍府啓曰,卽接禁衛營所報,則今正月二十日習陣日次,而敎場氷凍未解,軍馬勢難馳驟,不得行操云矣,敢啓。傳曰,知道。
右參贊李源命疏,辭政府有司之任。答曰,省疏具悉。所懇旣如是,政府有司之銜,許施。
甲戌正月十八日午時,上御重熙堂。入格儒生入侍時,右承旨申道熙,記事官沈相學·金㽥·金弘集,以次進伏,儒生等序立階下訖。上曰,史官分左右。道熙奏請,儒生以次進前,奏職姓名,儒生奏職姓名,退立階下訖。道熙奏請頒賞訖,道熙奏請受賞,儒生使之行禮,儒生行四拜禮訖,道熙奏請,儒生竝使退出。缺
上在昌德宮。停常參·經筵。
中宮殿,藥房口傳問安。答曰,知道。
備忘記,礪山府使權寅秉,柔院僉使黃益勳下直,各長弓一張·長箭一部·片箭一部·筒兒一箇賜給。
傳曰,訓將有闕之代,禁將李景夏除授,禁將有闕之代,行護軍趙寧夏除授。
傳曰,謝恩與下直守令入侍。
傳曰,同副承旨許遞,前望單子入之。承旨前望單子入之,李奎顔落點。
兵曹,訓鍊大將單李景夏,禁衛大將單趙寧夏。
兵曹,同知三軍府事單趙寧夏。
政院啓曰,訓鍊大將有闕之代,禁將李景夏除授,禁將有闕之代,行護軍趙寧夏除授事,命下矣。新除授訓鍊大將李景夏·禁衛大將趙寧夏,竝卽牌招,傳授命召,何如?傳曰,允。
以司謁口傳下敎曰,信漢符,自甲戌爲始,進上與頒給,復舊例爲之。
議政府,訓鍊大將李景夏,禁衛大將趙寧夏。
議政府啓曰,本府有司堂上有闕之代,大護軍李裕膺,禮曹判書朴齊寅差下,使之察任,何如?傳曰,允。
又啓曰,卽見廣州留守李㘾狀啓,則淸錢革罷後,各般未區處者,洽爲四萬五千三百兩零,而見今經費大絀之時,强請給代,有非誠實之道。就惠廳·度支所儲淸錢中,限八萬兩劃下,自營某樣措處,以爲塗抹事,請令廟堂,稟旨分付矣。朝家等棄之物,用於有用,似有定見,不必靳許,依狀請,以惠廳所在淸錢中,準此數劃下,以補軍需,何如?傳曰,允。
傳曰,春務方殷,民事可念,道臣·帥臣,使之不多日內辭朝,未下直與受由上京守令,自廟堂,催促下送。
傳曰,政官牌招開政。
傳曰,玉堂未差之代,今日政差出。
傳曰,直提學有闕之代,今日政差出。
政院啓曰,同副承旨李奎顔,時在忠淸水營任所,交龜後斯速乘馹上來事,下諭,何如?傳曰,許遞,前望單子入之。承旨前望單子入之,李章烈落點。
政院啓曰,同副承旨李章烈,時在忠淸道德山郡任所,交代後,乘馹上來事,下諭,何如?傳曰,許遞,前望單子入之。承旨前望單子入之,沈相漢落點。
吏曹啓曰,江原都事車正律,以其身病,呈狀乞遞,改差,何如?傳曰,允。
吏曹啓曰,因議政府申飭,受由上京守令,自臣曹催促,則忠州牧使南廷顯·伊川府使朴元陽,俱以身病猝重,萬無還官之望云。其身病旣如是,則有難强令還仕,竝罷黜,何如?傳曰,允。伊川府使朴元陽·南陽府使李容儀相換。
奎章閣啓曰,新除授直提學閔奎鎬,事當卽爲牌招,而時値夜深,待明朝牌招,何如?傳曰,允。
兵曹啓曰,弓人張德元·矢人金應鉉來告內,渠等服役二十年,今已限滿,造納弓矢,亦過千數云。故取考知弓品堂上啓下單子及本曹錄置成冊,則弓人張德元·矢人金應鉉服役年條,造納弓矢數爻,今爲準限,依定式帖加成給,何如?傳曰,允。
又啓曰,同知中樞府事李敎益·李祖鳳,宣傳官尹喜秀·金澈均,內禁衛將元世禎,五衛將朴養淳·任聖模·崔膺祖·吳慶錫·洪範成,景福宮衛將王鉉章,慶熙宮衛將柳龍根·金昶文,文臣兼宣傳官朴齊晠,俱以病難供職,呈狀乞遞。新除授忠淸兵虞候李昌會,母年今爲七十歲,無他兄弟,法不當遠離赴任,呈狀乞遞矣。虞候之親年七十歲無兄弟獨身者,許遞其任,載在法典,竝改差,何如?傳曰,允。
有政。吏批,判書趙基應進,參判趙慶鎬·參議朴瑄壽牌招不進,承旨缺進。
吏批啓曰,忠州牧使,今當差出,而本州,以湖西雄邑,物衆地大,素稱難治,不可不擇差,同道及他道有聲績未準朔守令,竝擬,何如?傳曰,允。
以閔奎鎬爲直提學,閔泳穆爲應敎,黃普淵爲副應敎,李建昌·洪在瓚爲修撰,李晩瀅·朴齊晠爲副修撰,金壽鉉爲知敦寧,金大根爲判義禁,任孝準爲同經筵,徐正淳爲兵曹正郞,李喆淵爲忠州牧使,柳冀駿爲德山郡守,金奎鳳爲忠淸都事,金德濟爲慶尙都事,姜駿煥爲江原都事。
再政。以鄭漢朝爲楊州牧使,兼保寧府使單李東鉉,伊川府使朴元陽,南陽府使李容儀,以上相換事承傳。
兵批,判書徐相鼎進。
兵批啓曰,忠淸兵虞候,今當差出,而擬望之人乏少,同道水虞候及他道水虞候,竝擬,何如?傳曰,允。
以申檍爲知事,李時敏·李膺宇爲同知,李敏宇·李奎鶴爲宣傳官,具駿鉉爲內禁將,李致斗·兪炳虎·金光義·田熙龍·張好仁爲五衛將,李喜秀爲景福將,林鳳華·宋仁瓚爲慶熙將,韓章錫爲文兼,李奎常爲訓鍊都監把摠,李泰鉉爲忠淸水使,洪臣厚爲忠淸兵虞候。
再政。以洪鍾雲爲知事,趙靖顯爲宣傳官,權致煥爲慶尙左水虞候。同知二單,吳慶錫·金光義,僉知二單,李致斗·兪炳虎。
戶曹判書金世均疏曰,伏以臣,素乏才具,不合器使,見帶政府之職,何嘗有絲毫堪承之望,而間雖屢瀆,未蒙恩諒,蹲仍耐久,迄玆爲九年矣。訏謨贊畫,尙矣毋論,簿書期會,從又莫省,所以丐免一念,常如負者之缷重,今復因循冒據,捱度時日,則瘝官之刺,素餐之譏,無以自解矣。況臣年邁而尫羸轉甚,病痼而神精益耗,縱欲强策趨走,卽亦說不去而勢無由也,敢陳短牘,略控情實。伏望聖慈,俯垂矜諒,亟賜鐫改,以幸公私焉,臣無任云云。答曰,省疏具悉。所請依施。
知三軍府事李容熙疏,辭訓將之任。答曰,省疏具悉。所請依施。
甲戌正月十九日午時,上御重熙堂。謝恩與下直守令入侍時,右承旨申道熙,記注官吳宅禹,記事官沈相學·金弘集,以次進伏。會寧府使沈宜豐·熊川縣監李鼎宇·抱川縣監林命相·礪山府使權寅秉,進伏楹外訖。上曰,史官分左右。道熙奏請,守令以次進前,奏職姓名,宜豐等進前奏職姓名訖。道熙奏下直守令宣諭·別諭及七事講,何以爲之?缺上曰,今此招見,申飭爲民而然矣,治政得失,自當有入聞之道,實心對揚,可也。寅秉等奏曰,謹依下敎,盡心對揚矣。道熙奏曰,礪山府使權寅秉,奏職姓名之際,做錯非細,推考,何如?上曰,從重推考。出榻敎道熙奏請,守令等退出。缺
上在昌德宮。停常參·經筵。
藥房都提調李裕元·提調朴齊寅·副提調李會正啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝爲仰稟。答曰,知道。
大王大妃殿·王大妃殿·大妃殿·中宮殿,口傳問安。答曰,知道。
傳曰,入直摠管竝許遞,前望單子入之。
傳曰,別軍職崔永祖減下,閑良崔丙斗別軍職差下。
摠管前望單子入之,李寅應·鄭雲翼落點。
禮曹啓曰,大報壇祭享,每年三月上旬內擇日設行事,曾有定式矣。祭享吉日,令日官推擇,則來三月初六日爲吉云,以此日設行,而初雖以親祭磨鍊,亦有攝行之例,今番則何以爲之乎?敢稟。傳曰,攝行磨鍊。
傳曰,下直守令入侍。
政院啓曰,同副承旨沈相漢,時在缺地,斯速乘馹上來事,下諭,何如?傳曰,許遞,前望單子入之。承旨前望單子入之,李龍雨落點。
政院啓曰,新除授同副承旨李龍雨,卽爲牌招,何如?傳曰,允。
政院啓曰,議政府郞廳來言,今日賓廳日次,而領議政李裕元·右議政朴珪壽,無時急稟定事,左議政未差,不得來會云矣,敢啓。傳曰,知道。
議政府啓曰,黃海水使尹,呈狀乞遞矣。顧今設砲之方略未竣,則雖曰病情可悶,此時難以遞易,姑爲仍任,俾責終始之效,何如?傳曰,允。
奎章閣啓曰,新除授直提學閔奎鎬敎旨安寶次,濬哲之寶,請出之意,敢啓。傳曰,知道。
弘文館啓曰,下番姑降入直,事甚未安。新除授修撰李建昌,副修撰朴齊晠,竝卽牌招,推移入直,應敎閔泳穆,一體牌招察任,何如?傳曰,允。
又啓曰,新除授副應敎黃普淵,修撰洪在瓚,副修撰李晩瀅在外,經筵入番事緊,請竝斯速乘馹上來事,下諭。答曰,許遞,前望單子入之。玉堂前望單子入之,副應敎朴顥陽,修撰金完秀,副修撰洪健植落點。
又啓曰,上番校理臣趙宇熙,以訓鍊都監從事官,今日軍布捧上事,晝仕出去之意,敢啓。傳曰,知道。
三軍府啓曰,卽接御營廳所報,則今正月二十一日習陣日次,而敎場氷凍未解,軍馬勢難馳驟,不得行操云矣,敢啓。傳曰,知道。
禁衛營啓曰,謹依本營兼內吹,今春等習角賞單,啓下,梁漢秀等十一名處,各木綿二匹施賞之意,敢啓。傳曰,知道。
禁衛營啓曰,臣進詣南關王廟,有頉處看審,修改後別單書入之意,敢啓。傳曰,知道。
御營廳啓曰,東關王廟有頉處,臣監董修改後,別單書入之意,敢啓。傳曰,知道。
甲戌正月二十日巳時,上御重熙堂。藥房入診,下直守令同爲入侍時,都提調李裕元,提調朴齊寅,副提調李會正,左副承旨李喬翼,記事官沈相學·金永哲·金弘集,檢校直閣金永壽,玉堂缺,以次進伏。永興府使李承臯,平山府使鄭雲星·定山縣監金鳳集·醫官李慶年·鄭在英·李碩柱·李命碩,進伏楹外訖。上曰,史官分左右。裕元進前問候,各殿問候訖。裕元曰,醫官待令,使之入診乎?上曰,唯。慶年等,以次診候,退伏楹外訖。裕元顧謂慶年等曰,脈候奏之。慶年等起伏奏曰,脈候,左右三部調均矣。裕元曰,近日外間,多有輪感,深加愼攝之時矣。上曰,寒暖不調,人多生病矣。此時多日入直,或無失攝,而亦無難便耶?裕元曰,以吉慶之事入直,實未知困憊矣。上曰,容或無怪,而多日滯直,豈可與在家之爲便耶?裕元曰,臣雖在家,亦客地也,在直之時,勝於在家矣。上曰,大臣多日入直,予心亦充然矣。裕元曰,聖敎如是,在下情尤不勝歡欣矣。仍奏曰,坤殿諸節,一向康旺乎?上曰,連爲安順矣。裕元曰,今日率醫官入診則好矣。上曰,自內入診矣。上曰,還穀作錢事,間已發關,而北關還穀,亦幾何耶?裕元曰,考見文蹟,則北關還錢,爲十一萬兩,而統計關西·嶺南作錢,可以收聚上納者,爲一百三十萬假量矣。上曰,經費窘跲,果無道理,事勢不得不有此處分,而非但指結頭錢而言也,自廟堂,商量措處,可也。裕元曰,政府別還錢,近十萬兩,則目下姑難給代,待日後錢政有裕,更爲充補未晩矣。上曰,如是則經費可以爲姑息之方耶?裕元曰,各司所在淸錢別單,卽目下經用之需也。今雖不用,若給代,則觀其所用緊歇而區別,似有可減之數,而庶有救急之效矣。上曰,見常平入量,爲百萬,而別單所在中淸錢二百萬,無區處之道,可悶,而國無經用,又不可以收於民間,則還穀作錢之外,無他道理矣。裕元曰,前日國用艱絀之時,多有此例,今則穀簿不敷,無有措手之策矣。上曰,蕩還,始自釐正後有之耶?裕元曰,果然矣。上曰,戶曹經費甚實,景福宮始役,姑捨,時御所亦多有修理處,而果無道理矣。裕元曰,國有三年之蓄,尙矣無路,目今所用,實無其策,豈非悶沓乎?上曰,戶曹有常平然後,每事可以紓力矣。裕元曰,惠廳貢價,各營奉足及戶曹日上下,莫非國計急先務矣。上曰,此數件事,果爲最急處也。裕元曰,向日賓對,右相所奏使行路需,以淸錢劃給事,不無其道,依所奏試之,甚好矣。上曰,可一試之,而豈可屢爲耶?右相所奏,則本是彼物,故用於彼地之計耶?裕元曰,試可乃已,大抵使行時劃給,恐好,而以淸錢言之,今雖棄物,畢竟皆有所用矣。以日前廣留狀請觀之,萬無全數不用之理矣。上曰,廣留請得,未知何以用之也?裕元曰,人各有見,似有塗抹入用之道矣。旣是無用之物,則或可鑄器,亦可以鎔化稱量,而軍需用之矣。上曰,使行雖一試之,而其餘何以區處耶?裕元曰,一試可用,則每年劃給,未爲不可矣。上曰,使行時番番如是,則西路民情,若不信革罷之令,何哉?裕元曰,聖敎之遠慮如是,而朝令一出後,豈有他慮哉?上曰,前以沿海潛商,有所痛禁,近聞柵門牟利之輩,復踵前習云,必以嚴禁之意,申飭,可也。裕元曰,果然矣,我國牟利之類,載其上納,出沒沿海,與彼人,潛相和賣,取其厚價而然,以此之故,非但國禁也,我國物價高騰,其害有不可勝言矣。上曰,兩國自有開市之時,而無時潛商,深所痛惡也。裕元曰,聖敎至當矣,謹當申飭於新灣尹矣。上曰,淸錢則以其本國年號知之,而其中亦多有不知何國年號者矣。裕元曰,誠然矣,其錢流來之久,實未知何時所鑄者多矣。上曰,潛商事,灣尹下直時,予當申飭,而自廟堂亦爲嚴飭,可也。裕元曰,謹當依下敎矣,臣曾經灣尹,習知此弊,而莫可禁止矣。上曰,在灣幾年乎?裕元曰,在任三年矣。上曰,下直守令進前。承旨奏,守令等使奏職姓名,承臯等各奏職姓名訖。上曰,民生之困瘁與安堵,專在字牧,故特爲招見申飭矣,下去後,實心對揚,可也。承臯等奏曰,謹當盡心對揚矣。裕元曰,守令招見申飭,此是特典也,登筵守令,自當盡誠爲治矣。上曰,政治得失,自當入聞,而各別善治,可也。承旨奏,宣諭·別諭及七事講,何以爲之?缺上曰,登筵守令中,有曾經者乎?雲星曰,臣曾經咸從府使矣。上曰,民間疾苦,方伯或未能一一知之耶?裕元曰,守令,乃近民之官也。詳察民隱,勝於方伯,方伯雖有鎭壓之重,至於民間些少事,何能周知乎?上曰,監司廉問,每多吏輩所蔽,則想多虛實相反者矣。裕元曰,誠然矣,奸吏輩,暗引廉客,以其私嫌錄給,以此之故,易致誤廉矣。上曰,爲方伯者,廉明對揚然後,守令尤當廉明,而吏憚官長然後,可以善治矣。大抵爲治之道,無非上行下效者也。裕元曰,聖敎至當矣,爲治之法,吏民俱便,最患難事矣。上曰,吏民俱便然後,可見治績矣,以繡衣言之,善其事者難矣。裕元曰,聖敎誠然,而繡衣一出,則列邑畏戢之效,大矣。上曰,古之繡衣,朴文秀善行云矣。裕元曰,果然矣,流傳之語頗多,而故相臣李宗城,亦善於繡行矣。上曰,朴文秀,以繡衣遍行,而藏踪祕迹之說,果多矣。李宗城,以繡衣屢出云,而在何時乎?裕元曰,俱在英廟盛時,而與朴文秀,爲內外從也。上曰,近來則繡行多不能藏踪,是何故也?裕元曰,曾聞故相臣任百經之言,則前日繡行時,路有一童,語御史過了,傍人問之,童曰,馬無鳴環,非驛馬而何也云。以此觀之,人心慧黠,有難祕踪,而且今人氣資,不得徒步而然矣。上曰,此大臣入侍時,曾聞其說,盛言藏踪之難矣。上曰,長湍大臣祀孫,李裕承乎?其爲人,甚端飭,與大臣幾寸,而自何代分泒耶?裕元曰,裕承,果是祀孫,而與臣同六代祖十二寸,卽臣小宗家也。上曰,以俗所謂一門生八寸論之,十二寸卽至親也。裕元曰,人家寸數,不過二三代而自遠也。上曰,鄭領府生時,見子孫中幾寸乎?此大臣之福,甚大矣。裕元曰,見曾孫,而內外孫甚多矣。上曰,相臣之壽至九十,卽黃喜·金思穆,而林漢浩,亦爲多福矣。望百,獨有鄭領府一人,而予見枚卜錄,則相臣之享壽者,多矣。裕元〈曰〉,爲相而能遐壽者鮮,蓋責任甚重,勞精費神而似然矣。上曰,鄭領府,爲相七八次,能至遐壽,以此見之,年壽亦自有命,非勞心所損也。裕元曰,君之於相,眷愛之甚,則不當使之久勞也。上曰,大臣可任圖事,則豈可捨之?古有獨相十年之人多矣。裕元曰,前前領議政金炳學,在相府七年,而此大臣筋力甚健矣。上曰,誠然矣,自古置相,必欲其專且久,此乃逸於任賢之意也。裕元曰,原任大臣,亦嘗參聞廟飭,豈有時·原任之間乎?上曰,原任非不協贊,而與時任有異,以其非專管故也,是以,列聖朝置相,每久任矣。裕元曰,今之相才,何敢望古之大臣,而稟質精力,亦從而浸降,且重任,豈可專委於一人,而造用群賢,亦是盛事也。上曰,用人之道,雖云古今有異,而若得其才而用之,則何異之有哉?上曰,大臣之子,在京第耶?裕元曰,在鄕第,而未免蒙騃矣。上曰,科時,何不上來觀光耶?裕元曰,姑不使科場出入矣。上曰,早爲科場出入,使有閱歷甚好云矣。裕元曰,豈無赴擧之時乎?缺
上在昌德宮。停常參·經筵。
中宮殿,藥房口傳問安。答曰,知道。
傳曰,右副承旨許遞,前望單子入之。承旨前望單子入之,趙昌永落點。
傳曰,有實故玉堂許遞,前望單子入之。
政院啓曰,新除授左副承旨趙昌永,卽爲牌招,何如?傳曰,允。
傳曰,有實病摠管許遞,前望單子入之。摠管前望單子入之,副摠管徐臣輔·李晩運落點。
弘文館啓曰,修撰金完秀,時在缺地,經筵入番事緊,請斯速乘馹上來事,下諭。答曰,許遞,前望單子入之。玉堂前望單子入之,副校理李容萬·修撰李載純·洪在瓚·副修撰柳·黃耆淵落點。
三軍府啓曰,慶尙道尙州牧,壬申五月,砲手一百名,已爲設置。癸酉十二月,別砲槍檢驍士五十名·別旗手軍五十名·別砲陣一百名,又爲設置,而別軍官一百名,今又加設,合四百名。全羅道靑山鎭,辛未十月,砲軍五十名,武士一百名,已爲設置,而別砲士三十名,今又加設,合一百八十名。黃海水營,辛未正月,砲軍四十名,已爲設置,而別料士十五名,今又加設,合五十五名,設置報來,敢啓。傳曰,知道。
弘文館啓曰,新除授副校理李容萬·修撰李載純·洪在瓚·副修撰柳,竝卽牌招察任,何如?傳曰,允。
奎章閣啓曰,直提學閔奎鎬,疏批已下,卽爲牌招察任,何如?傳曰,允。
同知三軍府事趙寧夏疏曰,伏以,璇杓斡而値三元之休,蔞室擧而佇四重之慶,群歎胥悅,小大同情。仍伏念臣,蒙騃質昧,年纔及於有室,荒嬉抛放,學無資於從政,遭際聖明不世之遇,輥到卿月之列,亦有年所于玆矣。每自循省,淵谷在於千萬,不自意,戎垣特旨,有隕於寢夢之表,召牌命嚴,受符義急,叩謝雖拚,廉維私分,轉益震,歷數宿而實不省措躬於何地也。夫掌兵之任,有國所重,古人所云,兵不可百年不用,亦不可一日不備,此誠深識治體之至論切語,而至若風雲魚鳥之儲陰雨桑土之備,要之,掌之者之責耳。歷觀古今,何嘗有無兵之國,亦何嘗有無將之兵,而果何嘗有如臣者授之,而不少留難,若將以晉郤彀之詩書禮樂,李臨淮之壁壘旌旗,期望其敦說,責成其精彩也哉?以臣之妙年蔑學,今使之從事於游藝之末,鼓篋負笈,用究佔之業,未爲晩焉。一朝以師之二,盛金穀富,付其安危緩急,强名之曰此軍旅,司命之人,一軍之警,姑無論已,四方之笑,其將謂何?此臣所以不暇自恤,而竊恐夫貽屢聖德,解體軍心,未有甚於此也。噫,臣之不自有身久矣。備數於任使之末,矢心於休戚之地,殫竭奔走,夷險前卽,係義分之不容不然,而其奈望實之所未孚,材具之所未逮,亦何敢强其不能,以致負乘之譏也?駑蹄之驟,非顚必蹶,啙器之盈,不溢斯隕,臣於是,滋有所大可悶隘者,安得不厚自冀幸於大專槃物之仁乎?株諒有守,衡倚已熟,玆暴肝膈,仰瀆聰聽。伏望聖慈,俯垂矜諒,穆然深思,亟遞臣新授禁衛大將之任,重戎事而安微分,不勝大願,臣無任云云。答曰,省疏具悉。卿其勿辭行公。
直提學閔奎鎬疏曰,伏以,璇杓載新,應河運於千一,蓐室已設,佇邦慶於四重,歡欣攢祝,陬澨同情。仍伏審臣,甫御文昌之貳,旋通集賢之長,今未幾箇日于玆矣。尙論謂不稱,惶汗猶未乾,乃者閣職之命,又加於非非寢想之外,宣召義嚴,典式莫越,拚棄叨肅,退而顧惟,實未敢知聖意之如何,而處身如此也。將以臣宿趼而視之如律梁耶?噫,臣眇末發軔,待制之棆,邇來十有六年矣。文石桃花,物彩章明,木天藜火,地分淸嚴,苟有蘊積于中,此誠奮發自效之會,而靜言夷考,究竟是汚靑綾費金蓮,藉此謀榮,爲進取先列之途,而今乃班綴久散,智慮滋鈍,貿然一流品庶工,而忽然拾級進於儼據亞席,復尋霞砌之跡,重沐縹帙之香。地位將具老成,事任愈往嚴重,判非往日新進比,而空侗乾沒,所以藉手者何事,將以臣才具,可幹是職耶?序圖畫寶端之重閣,雲漢琬琰之尊,是漢唐以來宏規懿制,足以爲天下萬世,而必其人行義著式,壁之標儒學,懷振代之珍。嫺典修辭,允蹈哲範,發揮布護,潤色訏謨,燁然爲當世名雋,然後始可擬論,果能則又或節次陞之,未聞如臣者,亦可曰能也。將以臣不擇夷險,趨走爲恭,少酬洪慈之萬之一耶?顧其職本無奔奏竭蹶之可施處,一黍名棟,坐享淸華,入則依日月之耿輝,出則處琳琅之祕府,憑恃鴻私,密邇龍光,無往不焜爀璀璨而止。臣雖貪戀無恥,醒奔自恣,以悔咎爲休佚,顚沛如拱趨,盈溢之理,必有所召,不特此耳。臣之斷斷耿耿之忱,竊有懼於建閣之精義,御世之大防,緣臣身而壞損玷屑也。株諒有守,衝倚已熟,悉暴衷膈,仰瀆聰聽。伏乞聖慈,俯垂鑑諒,亟遞臣新授直提學之任,重公器安私分,不勝至祝,臣無任云云。答曰,省疏具悉。卿其勿辭行公。
同敦寧兪晠煥疏,陳無敦寧乞遞。答曰,省疏具悉。所請依施。
上在昌德宮。停常參·經筵。
中宮殿,藥房口傳問安。答曰,知道。
王大妃殿誕日,大殿·大王大妃殿·大妃殿·中宮殿,宗親·儀賓·內閣·政院·玉堂·百官口傳問安。答曰,知道。
王大妃殿,宗親·儀賓·內閣·政院·玉堂·百官單子問安。答曰,知道。
弘文館啓曰,副修撰黃耆淵,時在京畿果川地,經筵入番事緊,請斯速乘馹上來事,下諭。答曰,許遞。
上在昌德宮。停常參·經筵。
中宮殿,藥房口傳問安。答曰,知道。
備忘記,全羅監司趙性敎下直,長弓一張·長箭一部賜給。
備忘記,咸鏡監司徐堂輔·鎭撫使申櫶·統制使李周喆下直,長弓一張·長箭一部·片箭一部·筒兒一箇賜給。
傳曰,左副承旨·同副承旨許遞,前望單子入之。承旨,前望單子入之,李應夏·蔡東述落點。
傳曰,金吾堂上竝許遞,前望單子入之。金吾堂上前望單子入之,判義禁趙秉徽,知義禁金益文,同義禁吳顯文·洪坃落點。
傳曰,應敎許遞,前望單子入之。應敎前望單子入之,黃普淵落點。
傳曰,咸鏡監司·全羅監司·鎭撫使·統制使,竝入侍。
政院啓曰,新除授左副承旨蔡東述·同副承旨李應夏,竝卽牌招,何如?傳曰,允。
奎章閣啓曰,綸綍及日省錄修正補充事,命下矣。取考其卷數,則綸綍爲三十五卷,日省錄爲四百九十三卷之多,當以政院日記及各司文蹟,抄出謄成,而閱錄繕寫之役,極其浩繁。本閣檢書官數少,難以了勘,前檢書官中有實職人,除本仕,竝與帶軍銜人,使之擧行。書寫吏亦數少,本閣待令及該院寫字官,各司能書書吏,抄出應役,而容入紙地物力,自本閣,無措備之道,令度支進排,隨其編成,臣等分掌考準,何如?傳曰,允。
敎咸鏡監司徐堂輔書。王若曰,西滸眷窯之基,龍興舊邸,北門付鎖鑰之固,虎符新銜,庸撤卿月之邇班,爰作福星之遠照。顧玆咸吉一道,最是觀察雄藩,數千里海帶山衿,左滄溟而右蓋馬,卄三州星羅棋布,曁沃沮而拓句麗。土産必稻魚之鄕,其業則蔘貂纖葛,民俗昧雅馴之敎,所尙者楛矢强弓。惟卿,名祖肖孫,王國吉士,忠孝詩禮之嘉訓,乃其家傳,廉雅謹愼之令姿,得之天賦,瓊琚黼黻,出入玉署,黌堂喉舌,鑑衡歷揚,銀臺前席。玆授卿以咸鏡道觀察使兼兵馬水軍節度使都巡察使咸興府尹,卿其祗服寵命,勉恢良圖,懲貪饕而簡廉能,須將黜陟之政,觀風俗而察幽隱,益勉旬宣之方。故玆敎示,想宜知悉。知製敎李秀萬製進。
敎鎭撫使申櫶書。王若曰,控千里金湯之險,地是周甸服屛翰,仗三朝笠轂之望,人惟宋邊門鎖鑰,委卿方面,簡予在心。眷彼沁都一區,寔爲海防重鎭,祖江分兩泒之水,京師隘喉,孫石通三道之舟,海路長項。自昔保釐之專責倚毗,亦云不輕,矧今繹騷之甫經綢繆,尤所當講,煙墩水堡,國步壯連營之威,峙糗矯干,師律增固圉之勢,而設施尙多疎略,非老成曷以撫綏?惟卿,世儲鞱靲,秩聯槐棘,忠貞遹追先美,祭征虜之憂國奉公,歷揚殆遍戎權,郤中羊之敦詩說禮,嘉績庸之茂著,寵遇寧間於始終,嘉膂力之靡愆,宿望可恃於緩急。玆授卿以鎭撫使兼江華府留守三道水軍統禦使,卿其克體重宸撫脾之想,益恢萬甲藏胸之籌,謹籍伍而詰爾戎,秋霜有肅,嚴關防而偵匪類,妖氛自銷。於戲,大纛高牙,頓變壁壘之精彩,輕裘緩帶,輝映江漢之風流。故玆敎示,想宜知悉。知製敎姜文馨製進。
敎統制使李周喆書。王若曰,屬大事誰當一面,中宸起聽鼙之思,以其節都統諸軍,南閫紆推轂之命,玆畀卿三路管轄,庸侈予十行絲綸。眷彼嶠右之巨防,實是海左之重鎭,控嶺·湖數千里鯨濤,接出日之鄕。開營壘粵三百年龜艦,備陰雨之策,慨然想忠武餘烈,至今海波之不揚,壯哉設統制新仗,玆地利之得勝。伊來節制之疎漏,蓋緣昇平而恬憘,浦戶星稀,擁虛簿於儲胥,海舳日朽,弛戎政於保障,颿風有一踔之憂,寧忽專制之緩急,金湯爲三邊之最,政須經略之老成。惟卿,璿潢令支,笠轂宿望,歷試於北符南鉞,位登兩壇,周乎司寇,金吾〈於〉班崇八座,綜練之聲績久著,委任實多,矍鑠之志氣不衰,注意方篤。玆授卿以三道水軍統制使兼慶尙右道水軍節度使,卿其祗服寵命,克恢壯猷,修城隍而峙餱糧,毋爲苟安之習,簡華乘而繕樓櫓,常存不虞之圖。馬伏波之銅柱紀功,威信著百蠻之外,羊叔子之裘帶鎭物,號令明三軍之中,至若臨機籌劃之方,自有隨時弛張之道。於戲,閑山之壁壘依舊,忍恥龍蛇之深羞,轅門之桴鼓不警,庶藉熊虎之奇略,得君坐鎭之重,紓予南顧之憂。故玆敎示,想宜知悉。知製敎韓章錫製進。
敎全羅監司趙性敎書。王若曰,漢庭二千石良吏,疇可試方面之任,湖·甸五十州雄藩,卿寔膺簡心之要,得君重望,何待僉諧?眷彼湖南一區,卽我海東重鎭,柞棫松栢,寶籙鞏漆沮之基,粟米枲麻,遠篚納荊揚之賦。人物之繁,土地之廣,擅嶺·湖之膏腴,城池之固,甲兵之殷,備陰雨之綢繆,邇來海防之新設,倘免浦戶之仳離。乃玆年形之稍歉,尤念蔀屋之愁苦,若爲懷保之策,盡試盤錯之才。惟卿,賢祖肖孫,正卿巍望,操守恬約,持身則有淸愼之規,知慮精詳,裁務則多明鍊之譽。主泮試而藻華夙彰,長喉司而眷注冞隆,橫經法筵,贊謨猷於啓沃,典衡詞苑,飾誥命於揄揚,惟其器識之兼該,宜畀屛翰之重寄。玆授卿以全羅道觀察使兼兵馬水軍節度使都巡察使全州府尹,卿其祗服寵命,勉恢良圖,學校也獄訟也,公平自有元符,保障乎繭絲乎,寬猛豈無相濟?地餘稟節,厥有典常。於戲,郭刺使行部褰帷,紓民隱於採謠,范孟博登車攬轡,嚴吏課於考績,棠芾風宣,佇期化南國之政,蓬萊雲近,應切倚北斗之懷。故玆敎示,想宜知悉。知製敎趙宇熙製進。
吏曹判書趙基應疏,辭天官之任。答曰,省疏具悉。卿其勿辭行公。
甲戌正月二十三日午時,上御重熙堂。道帥臣入侍時,右副承旨李喬翼,假注書崔鼎獻,記注官吳宅禹,記事官金弘集,咸鏡監司徐堂輔,全羅監司趙性敎,鎭撫使申櫶,統制使李周喆,以次進伏訖。上曰,史官分左右。缺上曰,北關,龍興舊基,且兩國交界,所重異於他道,悉心對揚,可也。堂輔曰,臣才具空疎,精力衰邁,恐無以對揚萬一,極爲悚惶矣。上曰,卿之優於是任,惟予知之,何至有此慮也?堂輔曰,聖敎至此,尤增悚凜,敢不悉心圖報,而臣於二十年前,以監試之役,曾涉其地矣。上曰,然則尤當善爲之,而北路近頗多弊云矣。堂輔曰,比年荐荒之餘,民生凋瘁,救弊之策未易矣。上曰,營下與關北邑相距甚遠云矣。堂輔曰,關北十州,果多踔遠處矣。上曰,此邑,彼地接境,各別團束,可也。堂輔曰,謹當另加操飭矣。上曰,湖南,肇基王迹之地,而物衆地大,悉心對揚,可也。性敎曰,臣於方面重任,猥屑特授,感激恩造,固宜殫竭圖報,而菲才淺識,恐無以對揚萬一,晝宵悚蹙矣。上曰,經筵之中,晉接旣久,予有所洞悉,且卿是先正之孫,固當有原於他人,予之特授,有以也。性敎曰,聖敎及此,竊不勝感泣悚惶,而臣實愚駭,不過爲先祖忝孫也。上曰,鎭撫營,京都隘口,且軍制新設,實心對揚,可也。櫶曰,謹當殫竭誠力,十分對揚矣。上曰,新設之餘,尙多草創,等宜有釐正者矣,而曾經統使,似已慣熟海防矣。櫶曰,臣外而統使,內而元戎,曾所待罪,未有涓埃之報,近年以來,氣力耗竭,精神遁爽,多有僨誤之慮,恒所懍悚矣。上曰,久掌戎權,務得軍心,士卒稱頌,故有此特授矣。櫶曰,聖敎及此,臣誠感激冞增,懍悚萬萬矣,謹當殫竭圖報,赴湯蹈火,不敢有所避矣。上曰,新設此營,想多草創,卿下去後,可改者改之,可仍者仍之,至於軍制防守,亦參酌爲之,可也。櫶曰,臣下去後,當詳察事勢,若有不得已者,狀聞仰請矣。上曰,江華,曾往見乎?櫶曰,臣未嘗往見,丙寅待罪江防,遣人詳察形便,亦爲圖來,故略有所聞知者矣。上曰,文殊山城,與鎭撫營對峙,瞭望最緊要,而防守甚疎矣。櫶曰,臣未曾躬涉,聞山城高峻,俯瞰沁都,外洋數百里,可瞭望云,先據防守,誠如聖敎矣。上曰,如是故山城設置,良有以也。以瞭望處,有一寺而甚殘,僧軍無幾,別將防軍,亦無幾名云,甚疎虞矣。櫶曰,殘寺僧軍,別將防軍,果無以爲緩急之用矣。上曰,卿下去後,或可往見耶?櫶曰,山城在邇津地,臣到營後,則越境往來,似不便當,使該府使與親信軍官,詳察以來矣。上曰,終不如躬審形便,可以歷見乎?櫶曰,謹依下敎,歷路審察矣。上曰,德浦之於孫石項,防守最要害處,而鎭堡凋殘,不可謂之設備,亦一番往見,似好,而竝皆善爲設施措處,可也。櫶曰,亦當一往躬審,而至若鎭堡防守設施措處不可已者,增兵固壘,實多勞費,凡屬軍需,專資財用,此則不可不仰煩於朝廷,以俟處分,第當看審後狀聞矣。上曰,前年陵奉審摘奸之回,予有所詳聞者矣。亦按地圖,而以各浦要害處觀之,孫石項一面,頗多險隘,今雖設備,東南則實多虛疎矣。櫶曰,聖敎誠然矣。曾聞其東南海中,有舟人所謂草墱,易致涉瀾,故賊亦畏之云矣。賊謀叵測,慮所不慮之道,全然不備,果涉疎虞矣。上曰,鼎足山城之於孫石項,相距幾許乎?櫶曰,爲十里許云矣。上曰,統制中軍之夏防,移駐於見乃梁,果好法,而江華則中軍在府中乎?櫶曰,然矣。上曰,鎭撫中軍,亦出防,似好,若移駐於鼎足山城則何如?櫶曰,中軍出防,非不好矣,山城,奉安史庫,只有一寺,別無民戶,甚狹隘云,中軍若往駐,則宜有官廨與衙役居接者,而事勢恐多窒礙,糜費亦不可不念矣。上曰,若於大母山近地移駐則何如?櫶曰,其形便,臣實無以詳知,到營後亦當詳察矣。上曰,統制營,三道舟師,控制三南,與倭接界,所重自別,至有皇朝八賜矣,下去後,悉心對揚,可也。周喆曰,臣無才無能,未敢知何以對揚,極爲悚惶矣。上曰,前任京營將臣時,士卒多稱頌,故有此除送,出膺外營,軍心益當歡然矣,依京營將臣時做去則好矣。周喆曰,聖敎及此,臣不勝萬萬悚惶,敢不悉心圖報乎?上曰,統營,與對馬島不遠,可以望見乎?櫶曰,天氣淸明時,可以遙望其島形矣。周喆曰,臣曾經東萊水使,倭界事,略有所見,且距統營二百餘里,故槪有所聞知者矣。上曰,東萊之於統營,左右道雖異,相距不遠,自可詳聞,而旣見東萊,則益當熟習於嶺俗海防矣。上曰,統營軍務,皆有定制,無可損益乎?周喆曰,此營設施已久,似不至有變通者矣。上曰,鎭務營軍摠,果幾何,而兵不在多,所貴有精兵也。櫶曰,誠然矣,而今此新設正兵,不過數千,竝其雜色,爲三千餘云,外面看來,不爲不多,若或出用,所備者多,尙云足,惟當精鍊矣。上曰,此是重地,京都咽喉,必另圖備禦之策,而若有疎虞處,亦可嚴備也。櫶曰,此是扼其吭而拊其背之謂也,誠要害之地,謹當隨事狀聞仰請,以爲固圉之方矣。上曰,砲量爲幾許,而每年剩餘亦幾許云耶?櫶曰,砲糧爲三萬餘石,不爲不多,支放用餘,不過五六百石,而每年不恒上下,與預備閏需云矣。上曰,卿等今當久離,仰瞻,可也。堂輔等仰瞻訖。性敎曰,臣出入經幄,已有年所,今當辭陛,自切戀結之忱,而至承聖敎,昵瞻威顔,感戴欣忭,尤無以仰達矣。第臣雖已辭朝,退留城外,容俟舊伯勘簿,始可前進,則當費十許日矣。上曰,勢固然矣,向日箕伯·嶺伯辭朝時,亦用此例矣。性敎曰,敬奉敎矣。上曰,北伯則可以趁時登程耶?堂輔曰,臣則除拜稍久,其間舊伯,似已勘簿,故留城外一兩日,卽當進發矣。上曰,格浦及山城設施處,舊伯似或有未了之事,卿於下去後,善爲措處,可也。性敎曰,格浦設施事,臣亦槪有聞知,而下去後,另加周察,如有未竣處,則謹當依聖敎,從長措處矣。上曰,卿等善爲下去也。喬翼曰,宣諭,何以爲之?缺
上在昌德宮。停常參·經筵。
中宮殿,藥房口傳問安。答曰,知道。
傳曰,秋判有闕之代,前望單子入之。刑曹判書前望單子入之,李景宇落點。
議政府啓曰,卽見京畿監司金在顯所報,則淸錢革罷後,本營實在錢,爲三萬四千四百餘兩,而旣不敢强請給代,又末由從他變通,支放時急,萬萬罔措。就爲惠廳所在淸錢中,限十萬兩特許劃下,以銅鐵價,從時直發賣,俾爲補用爲辭矣。本營支放,元來不敷,而且當變通之會,無計可施,推以知之,淸錢請劃,旣有其例,不必蘄許。就惠廳所在中五萬兩,戶曹所在中三萬兩,特爲許施,何如?傳曰,允。
弘文館啓曰,新除授應敎黃普淵,卽爲牌招察任,何如?傳曰,允。
兵曹,以朴鼎和爲釜山僉使。
禮曹啓曰,卽接靖陵參奉所報,則今二十一日,陵上曲墻西邊二間頹圮云。慰安祭,不卜日今二十六日設行,而修改之節,依定式本府留守進去,奉審狀聞後,稟處,何如?傳曰,允。
副護軍金奎燮疏,略曰,臣以遐土微蹤,猥陳條列,惟垂察焉。一曰,殿下若欲治平,必先擇人以用之,上自三公六卿,委之以國政,授之以職業,久任期效,試可乃已,若稱其位,則特寵異,待以優禮,若勤勞王家,自不能陳力就列,則特許休養,下至庶官末職,警飭供職,則百度可以畢擧,庶務將有成效矣。惟殿下,臨御以來,日接儒臣,親講經史,益加念念乎講筵,可以到底乎通古今達事理,考興亡識治亂,究時務致富庶,興學校勸武藝,明人倫正名分,立紀綱務儉約,節財用禁奢侈,勵廉恥懼刑戮,愼賞罰嚴黜陟,納忠諫辨君子分小人,遠嬖幸抑近習,經國遠模之一大治體矣。二曰,古今諸史,何書不好,而竊念人主覽要史略一部,似可緊切,其立旨一從其春秋筆法,與朱子綱目,相爲表裏,不可以與通鑑諸篇比也。上自唐虞下至元明,四五千載之間,世之治亂,國之興替,天下萬事,無不畢具,此史一部,時閱登覽,則無事不悟,無事不聰。堯·舜三代之治,可以自期,國家萬年之業,可以自鞏。且我東國史,著在檀·箕,逮至麗朝,實不如中國史之班班可考,而大槪則略有之矣。國之風土,民之俗尙,旣與中國,雖或不同,歷代事實,今爲殿下御覽之備,則與中國史記,亦一體同也。況至麗朝年代尤近,其治亂得失,不是前鑑者乎?臣以爲,中國·東國今古史冊,實不可須臾離於丙枕之側,而合爲兩部要訣,永備乙覽。三曰,官爵重器,上不可以無功輕授,下不可以非分濫承者也。財者,國家之所依賴也,億兆之所資生也,豈不所重乎?夫財用,節之爲貴,而至於恤民等事,似不可太過而節之也。蓋古聖王治天下,以先立其大根本,先擧其大綱領矣。今殿下爲治之道,亦其非一揆乎?四曰,國之治亂,民之安危,係於守令臧否,其撫民接濟之方失宜,則民無以固,邦無以寧,凡於治民之際,或易循私而滅公,或易傷廉而僨事,則生民難支之狀,不一其端,寧不懼乎?蓋無論職之小大,居官者稍久其職然後,庶察民隱,可探弊源,以各邑守宰言之,或頻頻見遞,則不獨爲迎送之弊,雖有才識者,豈有民瘼可知之暇乎?切惟瓜前,無或輕遞,俾有實效,若以貪饕虐民,則安有久職與否也?惟殿下,特下絲綸於諸道方伯及居留之臣,使之嚴明黜陟,又恩以仁愛,威以雷霆,則彼字牧之臣,感應恐懼,莫不殫誠竭力,而邦固民安矣。五曰,國之還穀,所重自別,自中年以來,各道還穀,一入於逋吏之手,幾蕩盡,殿下踐阼之初,諸路還穀,一一釐正,其中指徵無處,一竝蠲減。然而人心不古,吏習本惡,抑不無更有作奸之弊,各邑還穀,更加逐年査梯,若復有逋吏,則考其逋欠之多寡,依律施行,一不容貸,則可以懲一礪百,可以留儲以備不虞,則恐合於重國穀整軍旅之政矣。且挽近以來,各邑吏數,比前添額,而其害則黎元受之,南則吏弊紛紜,邑弊滋甚,西則鄕弊濫雜,軍伍減縮。惟繼自今,諸路邑吏,一倂減額,以祛民瘼,西路鄕錄,百倍痛禁,以充軍額。六曰,夫邊繳之嚴,防戍而使不得犯越,不相混亂者,慮其兩邊之釁源,以致生事故耳。沿海戍卒,日無察邊之苦,目下邊情,雖若晏如,讐醜交隣,邊事難測。北自穩城,北至白頭山底,爲四五百里,只隔豆滿一江,而聞近來雜胡,多處於江越邊,許多邊瘼,不一其端。西自義州,東至白頭,爲千餘里,亦隔鴨綠一江,自三十年前,則自鴨綠入彼國數三百里,爲空地矣。卽聞彼國流民,充塞於遼東上下,迫在於鴨江邊,而結構奠居,無一隙地,於斯之間,兩邊隔一江,而鷄犬相聞,其間百弊,不無可想,亦可謂隱憂之不少也。有我國人犯禁,則依律施行,切勿容貸,彼國人犯禁,則施恩善諭而送之,其爲飭邊預備之道,似不無慮在先事矣。七曰,洋夷者,天下諸夷中賤醜也。渠之所謂學敎者,初無君父之分,又無男女之別,實禽獸之不若,豈可以圓顱方趾論之哉?惟我列聖曁殿下,竝殄滅而廓淸之,雖是家國之幸,又不知餘孽,伏在何地,若欲拔本塞源,莫如不通貨財,永以絶之。惟繼自今,永不通貨,創定法式,雖秋毫之物,若有潛相和賣,則竝以一律施行,一不容貸,則洋徒不來,洋學自絶矣。八曰,戶布之無論貴賤,混同物布,乃邦家初創之一大政令也,豈不愼重?班族皆言曰,今日納戶布者,乃簪纓士族也。今於一朝,忽納均布,而仍與常賤,混歸一體,紀綱名分,掃蔑無餘,極爲冤痛云云。常賤皆言曰,世之物布,蔀屋因此而散亡,乃涕泣相告,但願生女,不願生男,何幸天日復明,減此身役,欲報之德,昊天罔極,但以爲國一死之心云云。噫,班〈族〉,乃殿下之臣民也,常賤,亦殿下之臣民也。均是臣民,而常賤有戶,班族無布者,以其正名分辨上下,而國用浩繁,民布流亡,實是憂國憂民出於迫不得已,而暫爲此權宜均布之政也。惟彼班族,不知朝家本意,但以云云者,容或無怪,願殿下,博採廷議,與巷閭間物從長處分。卽聞各道軍政,只存虛簿云云,萬一脫有事變,則以何軍旅,將爲禦敵乎?各邑邑搜括把定,則以充元摠外,餘存閑丁,未知幾許云云。把點之際,吏輩之從中納賂,私自存拔之資,一倂痛禁,一以充軍額,一以正名分。玆敢仰龥,乞垂鑑諒,勿以人廢言。省疏具悉。所言甚好,當留念矣。
上在昌德宮。停常參·經筵。
藥房都提調李裕元·提調朴齊寅·副提調李會正啓曰,伏未審日間,聖體候若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,若何?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢此問安,竝爲仰稟。答曰,知道。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政李裕元·右議政朴珪壽,無時急稟定事,左議政未差,不得來會云矣,敢啓。傳曰,知道。
護軍洪坃疏,略曰,臣奉金吾除旨,而敢不竭蹶趨承,而臣於前冬,待罪諫院,不參聯箚,乃被趙愿祖彈駁,至謂其意何在。臣於是,滿心慙恧,然崔益鉉·洪時衡之疏,皆言春秋之義,則以臣處地情私,不可隨衆論列。伊時實狀,不過如斯,人之爲言,有口意外之操切,寔由臣行己無素,未能見孚而然也,亟遞臣職,且勘臣罪。答曰,省疏具悉。趙愿祖疏辭,予以挾雜稔知,則卿何必爲引?勿辭行公。
甲戌正月十五日午時,上御重熙堂。藥房入診入侍時,都提調李裕元,提調朴齊寅,副提調李會正,記事官申一永·金永哲,直閣姜,玉堂缺,以次進伏。醫官李慶年·李碩柱·李命錫·李基徹,進伏楹外訖。上曰,史官分左右。裕元進前問候,各殿問候訖。裕元曰,醫官待令,使之入診乎?上可之。慶年等,以次診候,退伏楹外訖。裕元,顧謂慶年曰,脈候奏之。慶年等奏曰,脈候左右三部調均矣。上曰,外道作錢,或有上納處乎?裕元曰,平安監營,有到付狀上來者,而以行關列邑,隨所捧上送爲辭,則來月初,似可次第上納矣。上曰,趁速上來則豈不好耶?裕元曰,自二月至四月三朔,貢價當上下者,殆近十萬兩,兵曹一朔應下,亦爲一萬三四千兩,而各營奉足,惟四月有之,而每朔應下,不甚夥多。目下急先給代,大略如是,就各司所在淸錢,別單中更當區別其緊歇,付標或懸注,以備乙覽矣。至於政府別置,則非政府所儲,使各其司,每年別置,國有大事,則自政府,措劃入用者也。勢將待紓力充補,而各司皆有動不動,此係不恒所需,若未卽留儲,以資緩急,則誠有欠於國計矣。上曰,此果緩急之用,而姑未充補,可悶矣。上曰,昨日畿營,亦請得淸錢以去矣。裕元曰,以此仰達,極涉屑越,而此錢鎔化,可造銅器,故廣州·畿營所以請得者,似或以此也。上曰,如此請得以去,則淸錢區處似易,而勝於積置也。裕元曰,請得處,似亦無多,淸錢旣非全棄之物,則自可各其司區處矣。仍奏曰,淸錢革罷,今纔一望,而閭里如故,此惠澤所敷,而民心亦大可見矣,但國用窘絀,時急之需,排用甚難矣。上曰,可排處,先爲救急,好矣。裕元曰,今番事後經費之艱乏,民情之便否,殿下可以明燭矣。上曰,卿言是矣,不然,果無以詳知矣。上曰,前道帥臣入侍時,以鎭營務措處事,有所申飭,而下去後,隨事狀聞云矣。裕元曰,臣亦見鎭撫使,而上下酬酢,從筵退承旨聞之矣。鎭撫營則新設後,錢穀稍饒,猶勝於他營矣。上曰,各營果不及此營,而防守則尙多虛疎處矣。裕元曰,臣曾以史官承命,從鼎足山城,行曝曬,故遍覽沁都,而地方甚廣,防守爲難矣。在昔浦沿沮洳,最號隘阻,一自築以後,有便成平陸之論矣。此土與海西延安地,隔水相望,南通嶺·湖船路,誠要衝之地也。島中原居人民無多,故或有募散之輩,雜以居之,所以有疎虞之歎矣。上曰,兵不聽令,何以捍禦乎?裕元曰,臣聞日前筵中,有兵貴精,不貴多之敎,誠至當矣。兵之精不精,惟在於將得其人,故古之名將,亦有用汝兵者,是也。上曰,此果係於將帥之賢否也。裕元曰,非但將帥爲然,方伯得其人,則守令善治,守令善治,則民生自安,向筵上行下效之聖敎,臣退而相告,欣欣然實不勝欽誦之矣。上曰,聞江華各鎭士卒,或不過二三名云,以此何以守之乎?裕元曰,鎭將本不似官長,而雖數三軍卒,亦可以緩急間相報,猶勝於全矣。上曰,雖然,何可當一面耶?裕元曰,若以可當一面言之,則不獨鎭將之爲然也,以平時不鎭習之卒,何以責其效乎?上曰,果在操鍊之如何耳。裕元曰,昔李浣,善於習操,鷺梁一鼓,全軍齊赴江中,如此然後,始可言鍊兵矣。上曰,此果善鍊兵者也。李浣,與卿同宗乎?裕元曰,李浣,與臣爲同族,而年七十後爲右相矣。上曰,爲幾寸而何代分派耶?裕元曰,可爲四十餘寸,而國初分派矣。上曰,其後孫爲誰?裕元曰,無嫡宗,惟有庶孫承祀矣。上曰,以庶子承嫡而然乎?裕元曰,然矣。上曰,前代多有如此之人矣。裕元曰,然矣,古來名將,多無後云矣。上曰,權慄,有後孫乎?裕元曰,今摠管權容燮,卽其祀孫也。上曰,予嘗見其祠院文字,有大臣之策矣。裕元曰,幸州,有紀功祠,上樑文,則故相趙斗淳撰,而臣書之,以臣爲外裔故也。上曰,權慄,本是文官家耶?裕元曰,權慄,自是文臣,以其爲元帥,故以武臣也。上曰,其時文臣,亦爲元帥乎?裕元曰,其時多以文臣爲之,臣先祖,嘗以大臣,爲都體察使,兼爲都元帥矣。上曰,都體察使,固大臣之職也,元帥階卑,亦可兼帶耶?裕元曰,元帥無階,二品以上,皆可爲之矣。上曰,權慄後孫之爲武家,必自近代矣。裕元曰,權慄,乃大臣之子,而其孫皆蔭仕,權容燮之父,始投筆矣。上曰,投筆,以其家貧故耶?裕元曰,然矣。上曰,近無文官將臣,而古多有之,何也?裕元曰,古有將薦,爲文臣爲兵水使者多,而近無此法矣。上曰,文臣有可用之材,則兼試武職,亦未爲不可也。裕元曰,文臣若爲將任,則武臣恐無可做之官矣。上曰,武臣則將任外,其他秩高之官矣,將薦,自何時廢乎?裕元曰,似在肅宗·英宗兩聖朝間矣。上曰,故相臣尹趾完·徐文重,亦皆將薦耶?裕元曰,然矣。上曰,古人多有兼全之才矣,國家用人,固無文武之間,而若別薦特用,則其家將爲武家,似或不樂矣。裕元曰,平常之時,必不用此例矣。上曰,徐念淳,還爲文家,而徐有大之後,仍作武家矣。裕元曰,然矣,李鼎信家,亦爲文家矣。別薦家子若孫間,若卽爲文職,則還爲文家,而代遠後,則還爲文家,似未易矣。裕元曰,李景夏家,非代久之家,而仍作武家,誠異矣。代久則便成箕裘之業,而難以反本矣。上曰,李浣家,當代爲武臣乎?裕元曰,自其父守一,爲武臣矣。上曰,李浣,卽李守一之子乎?李守一,亦爲大將矣。裕元曰,李守一,於丙子年間,以廣州留守,陞拜兵判矣。上曰,此是特例也。裕元曰,未經兩局大將,而只以廣留登壇矣。上曰,李守一之祀孫,爲誰?裕元曰,其祀孫,今無有立朝矣。缺
上在昌德宮。停常參·經筵。
中宮殿,藥房口傳問安。答曰,知道。
備忘記,仇寧萬戶洪源格下直,長弓一張·長箭一部·片箭一部·筒兒一箇賜給。
傳曰,公事不審之中官李用善,從重推考。
傳曰,下直守令·初仕人,入侍。
傳曰,前鎭撫使入侍。
甲戌正月二十六日午時,上御重熙堂。下直守令·初仕人入侍時,同副承旨李應夏,假注書崔鼎獻,記事官金㽥·金弘集,以次進伏。南陽府使朴元陽·樂安郡守李奎鳳·南海縣令李容復·徽陵參奉宋道淳,進伏楹外訖。上曰,史官分左右。承旨奏曰,守令·初仕人,以次進前,奏職姓名。元陽等,奏職姓名訖。上曰,特爲召見,申飭而送之,悉心對揚,可也。元陽曰,謹當悉心對揚矣。奎鳳曰,恪勤奉公矣。上曰,治績之善否,自當入聞,而旣以恪勤奉公爲主,則固不必更飭矣。上曰,爾於先正,爲幾代孫乎?道淳曰,十代孫也。上曰,先正祠板,在何地乎?道淳曰,在忠淸道懷德地矣。上曰,年今幾何?道淳曰,十八歲矣。承旨奏,下直守令宣諭·別諭及七事講,何以爲之乎?缺
甲戌正月二十六日申時,上御重熙堂。前鎭撫使入侍時,同副承旨李應夏,假注書崔鼎獻,記事官金㽥·金弘集,前鎭撫使金善弼,以次進伏訖。上曰,史官分左右。仍命善弼進前。上曰,善爲上來,而經一宿矣。上曰,鎭撫營,草創未幾,今則軍政果皆釐正乎?善弼曰,何敢言修擧,而臣則殫竭爲之矣。軍額,今爲排備,雖有緩急,果可無慮乎?仍奏曰,新設爲三千三百名,而本是烏合之卒也,臣在任三年,另加操飭造鍊矣。上曰,三千三百軍皆新設,則其前無軍額乎?善弼曰,其前只有束伍軍矣。上曰,然則新設軍·前束伍軍統計爲幾許名乎?善弼曰,束伍軍,本不過四五百名,而以民戶名把,亦無料布,不足備數於軍額矣。上曰,砲糧一年應入,幾許?善弼曰,然矣。上曰,本營形便,可以詳悉乎?善弼曰,臣於本營新設前,曾爲江華中軍,及以鎭撫中軍,陞拜鎭撫使,故略有涉歷矣。上曰,三次在任,自當詳知形便,而何處險隘,而何處虛疎耶?善弼曰,西北果險隘,而東南則自古有城郭矣。上曰,以舟楫往來言之,西北邊之爲慮,得無加於東南乎?善弼曰,西北海中,有草嶝,不利行舟,而年前洋賊,竝從東南入犯,故東南浦沿,新築土堰,以爲防軍隱蔽之所矣。上曰,摘奸之回,閱其圖形,則果善爲之也。善弼曰,昨年春,改築城於舊址而障之矣。上曰,在何津近處乎?善弼曰,始自龍津鎭,至濟物鎭而止矣。上曰,延袤爲幾里乎?善弼曰,城廣爲三千餘把,未可以里計之矣。上曰,以石堅築乎?善弼曰,下以石築,上以爲女堞,制度如京城之舊築,有間間有餘存處矣。上曰,別無民弊乎?善必曰,別無民瘼,而本無還穀,辛未以後,洞布亦無之矣。上曰,無還則何以爲之乎?善弼曰,丙寅軍糧餘米二千五百石,仍留爲別餉穀,而亦不取耗,只每年秋成後改色而儲置矣。上曰,如是則果無民瘼矣。善弼曰,以其無弊,故丙寅復散之後,民無聚集,戶口反有增於昔日矣。上曰,戶口爲幾許耶?善弼曰,本爲五六千戶,而新增可爲千餘戶矣。上曰,昨秋農形,何如?善弼曰,昨年初有大登之望,及至歲熟稍減,然猶爲豐年矣。上曰,見今春候尙早,而牟麥善立苗乎?善弼曰,牟麥果善立苗,而江華,秋牟甚稀,多種春牟,故近日春耕方盛矣。上曰,秋牟何爲不種乎?善弼曰,秋牟,必多糞治然後善熟,而島民惰農,故不能多種矣。上曰,丙寅洋擾後,各殿冊寶,果於何處移奉乎?善弼曰,其時入于燒燼中矣。上曰,史庫實錄,何以移奉乎?善弼曰,鼎足山城所奉實錄,其時埋奉于淨地,追後還安矣。上曰,交龜,通津府爲之乎?善弼曰,然矣。上曰,喬桐·永宗,亦無弊乎?善弼曰,府鎭,俱爲凋殘,喬桐則統禦營移置本營之後,尤極蕭條矣。上曰,摘奸之回,聞有二十八宿物形之新造者,此有何法意乎?善弼曰,二十八宿,各有方位,而我國則造一幅旗合畫者,故臣果隨其方位,各造物形,欲令軍校,辨其方位而已,更無他深意矣。上曰,在前亦有隨方位各揷之法乎?善弼曰,古法本自如是,而我國軍制,果未曾有之矣。上曰,砲糧三萬石數爻,果無加減乎?善弼曰,此是新設劃付者,自有定數,更無加減矣。上曰,奉足木布數,幾何?善弼曰,木四百八十同,布二十一同矣。上曰,足可以放料矣。善弼曰,布則間年軍服次分給矣。上曰,布則數少似然,而此從何道來耶?善弼曰,此是江原道所納者也。上曰,一年米木之放下剩餘,爲幾許?善弼曰,剩餘米一千三百餘石,木爲九十餘同矣。上曰,錢數,幾許?善弼曰,九萬八千兩矣。上曰,自何處劃來乎?善弼曰,各道所來,而儲置砲糧倉,又有軍需庫,各處錢十一萬兩儲置,而砲糧倉,乃新設者也。上曰,其外,無他物劃納者乎?善弼曰,錢穀布木外,更無他來納者矣。上曰,軍器所需鐵物,何以措劃乎?善弼曰,黃海道,有正鐵一千斤來納者矣。上曰,城內公廨,皆新建,而行宮及萬寧殿·長寧殿外,奎章閣,未及重建,而至於各留營,亦何以爲之乎?善弼曰,公廨營建時,財力實絀,殿閣諸處所,皆未及重建矣。上曰,長寧殿·萬寧殿圖式,或有載於邑誌者乎?善弼曰,邑誌只有文字所錄,而無圖式矣。上曰,兩處尙有舊址乎?善弼曰,長寧殿遺址,臣謹以築石爲臺以表之,萬寧殿古址,未詳在何處矣。上曰,萬寧殿,今已無之,而但有傳說故也。善弼曰,然矣。上曰,大成殿,不爲改建乎?善弼曰,洋擾時,惟大成殿得全,故不爲改建矣。上曰,城內周回,何如?善弼曰,周回可爲十五里矣。上曰,與華城,何如?善弼曰,似不及華城,而與南漢相等。上曰,鼎足山城大小周回,何如?善弼曰,鼎足山城,甚狹於周回,可爲十里,而內奉史庫,有一殘刹及別將所住處,本無民戶,別將,本以船頭浦守將,移住於此矣。上曰,船頭浦之爲要害,不及鼎足山城而然乎?善弼曰,然矣。上曰,草芝·德津·廣城諸鎭,其關隘,皆不及鼎足山城乎?善弼曰,果不及鼎足矣,諸鎭若有數百軍兵,則可以防守,而只有五六殘卒,甚爲疎虞矣。上曰,可謂瞭望將矣。上曰,江華城,海防之最重處也。善弼曰,三南·兩西,無處不通,此誠咽喉之地也。上曰,鎭撫中軍,兼守城將乎?善弼曰,中軍所帶,乃修城將,卽修築之職也,與守城銜一般矣。上曰,所帶三千三百金,果皆鍊習,可爲緩急之用乎?善弼曰,三年之間,敎習砲放,每朔試放,賞格錢爲六百兩,而居首者得十繈,故果皆善放,三發六中者多。且渠輩與洋賊,不欲共戴一天,賊若更來,期於盡殲,故雖不敎而自然善習,至於農民,亦皆砲放矣。上曰,軍民無不砲放,則可以善爲防守,甚可幸也。缺
上在昌德宮。停常參·經筵。
中宮殿,藥房口傳問安。答曰,知道。
備忘記,會寧府使沈宜豐下直,長弓一張·長箭一部·片箭一部·筒兒一箇賜給。
傳曰,在外與有實故摠管竝許遞,前望單子入之。摠管前望單子入之,都摠管沈承澤·李根弼,副摠管李容直·趙寅熙·李鶴榮·李敏庠·李敎獻落點。
政院啓曰,來初一日,輪對日次矣,敢稟。傳曰,當次人受點後,日次待令。
議政府啓曰,卽見全羅前監司李鎬俊狀啓,則格浦鎭漕倉捧稅船運等節,將以該僉使,定差員上送,而海防重地,累朔曠守,恐涉虛疎。依嶺南漕倉薺浦·龜山例,使蝟島·古群山兩鎭僉使,初定領運差使員,輪回擧行,而眼同本鎭僉使,監捧稅穀,趁期騎船事,請令廟堂,稟旨分付矣。新設之鎭,有難曠務,捧稅船運之節,旣有嶺南已例,依狀請,以兩鎭將,輪次擧行事,定式行會,何如?傳曰,允。
御營廳啓曰,本廳兼內吹,今春等習角賞格,謹依單子判下,李正鎭等十一名處,各木二疋施賞之意,敢啓。傳曰,知道。
副修撰黃耆淵疏,與其弟應敎普淵,有春秋兼銜應避之嫌,乞遞。省疏具悉。疏辭,許令該曹稟處。
上在昌德宮。停常參·經筵。
中宮殿,藥房口傳問安。答曰,知道。
備忘記,義州府尹黃鍾顯下直,長弓一張·長箭一部·片箭一部·筒兒一箇賜給。
傳曰,下直守令入侍。
甲戌正月二十八日午時,上御重熙堂。下直守令入侍時,右承旨申道熙,假注書崔鼎獻,記注官金顯默,記事官金弘集,以次進伏。慶州府尹林翰洙·義州府尹黃鍾顯·寧邊府使李裕承·慈山府使洪殷謨·仁川府使朴貞夏·龜城府使李鍾觀·晉州牧使閔昌植·殷山縣監洪時衡·泰川縣監洪永五,進伏楹外訖。上曰,史官分左右。承旨奏請下直守令,使之進前奏職姓名。翰洙等,以次進前,奏職姓名訖。上曰,如此面飭,悉心對揚,可也。鍾顯等曰,誠心對揚矣。上曰,灣府,與大國接界,異於他處,另加嚴飭,俾無潛越之弊,可也。鍾顯曰,臣俄見領相,伏聞向日筵敎矣。近日邊政蕩然,多有潛越之弊云,臣下去後,謹當嚴禁矣。上曰,向見領相,累有此飭,而近聞潛越甚多,邊政可悶也。鍾顯曰,如或有潛越之現發者,謹當隨輕重勘處,而其中若有罪犯之不可容貸者,雖先斬後啓,未爲不可,而雖彼人有犯罪者,則境上梟警,亦有兩國約條矣。上曰,果有約條,以此遵守,則邊政可以肅淸矣。鍾顯曰,潛越之路,非但在於鴨綠江也。沿江上下,多有潛渡處,誠難一一周察云,此則臣聞諸前任諸臣,而領相亦言之矣。上曰,領相曾任灣尹,故詳知邊政,而潛越之弊,尤當嚴禁也。鍾顯曰,潛商之弊,前亦有之,而不至如此之多者,以物易物,賣買之際,自有難便之端,故有所顧忌,不敢狼藉矣。近日錢貨通用之後,潛商輩以物直賣,而受錢直用,故潛商尤多,而莫可禁止,到今淸錢革罷,則此弊似或稍減矣。上曰,彼錢今旣不用,此弊從可少減矣。鍾顯曰,似然矣。上曰,大國紀綱,近頗解弛,鴨水以北空閑之地,多有居民,人煙相望云矣。鍾顯曰,兩國交界,設置空虛之地者,自是有意所在,而今則曲曲成村云,可謂邊憂,而此則大國之所當禁者也。上曰,彼人有潛商往來者云,甚可駭然矣。鍾顯曰,如無我人之爲接至者,則寧有是也?當十分痛禁矣。上曰,燕貨出來時,致有左書之流出,自邊門嚴飭,則此弊自可絶矣。鍾顯曰,邊禁蕩弛,爲弊之滋長,有不可勝言,而奸竇莫遏,柵路之外,海上交易,亦不知幾處,誠可痛嘆矣。上曰,自義州出來者,則嚴加禁斷也,而使臣房卜,必無他慮,而任譯輩必須善爲操束然後,始可杜弊無礙,嚴禁,可也。鍾顯曰,敬奉聖敎矣,臣才器不逮,猥膺邊門重任,恐不無僨誤之慮,而第斷斷乘赤,則期圖萬一對揚矣。上曰,卿筵中出入旣多,予知其一心做去,故有此特授也。鍾顯曰,聖敎至此,惶懍無地矣。缺承旨奏,宣諭·別諭及七事講,何以爲之?缺承旨奏請,守令等退出。缺
上在昌德宮。停常參·經筵。
藥房都提調李裕元·提調朴齊寅·副提調李會正啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢此問安,竝爲仰稟。答曰,知道。
大王大妃殿·王大妃殿·大妃殿·中宮殿,口傳問安。答曰,知道。
傳曰,禮房承旨,馳詣宗廟·景慕宮奉審,摘奸以來。
傳曰,以關西·關北·嶺南還作錢事,已有所下敎矣。其在嚮國之道,該道臣,必當殫竭對揚,而見今經用一時爲急,自廟堂,更爲別飭於三道,刻期收納事,三懸鈴行會。
傳曰,結斂,本非經法,故向有所處分矣。今於淸錢革罷之後,不無區區窒礙之端,自廟堂,分付該曹,已陳省見退者,特爲捧納。外道之已收未納者,使之留置該邑,姑未收捧於民者,一竝蕩減事,亦爲三懸鈴行會於八道·四都,以示予如傷之至意。
傳曰,同副承旨許遞,前望單子入之。承旨前望單子入之,金羽林落點。
傳曰,邊防重地,不可久曠,釜山僉使有闕之代,令該曹,口傳各別擇差,不多日內給馬下送。
傳曰,內閣牙牌之勿用,雖有年前定式,而設閣時已有之例,不可仍廢,從今以後,復用牙牌。
宗親府啓曰,明日,卽天漢殿朔奉審日次,臣珪永,進詣擧行之意,敢啓。傳曰,知道。
奎章閣啓曰,明日,卽玉香閣朔奉審日次,臣進詣擧行之意,敢啓。傳曰,知道。
以司謁口傳下敎曰,內閣牙牌擧行與敎書齎傳,依舊例爲之。
吏曹啓目粘連,觀此弘文館副修撰黃耆淵上疏,則以爲,臣弟普淵,見拜應敎矣。揆在應避,例不得兼帶春秋之銜,而下位當遞,典式所在,臣所帶兼銜記事官,亟令鐫遞亦爲白臥乎所,弘文館副修撰黃耆淵所帶春秋之銜,今姑減下,何如?啓依允。
甲戌正月二十九日午時,上御重熙堂。藥房入診入侍時,都提調李裕元,提調朴齊寅,副提調李會正,記事官申一永,假注書崔鼎獻,記注官金顯默,記事官金永哲·金弘集,直閣姜,玉堂缺,以次進伏。醫官李慶年·李命錫·李基徹·李好錫進伏楹外訖。上曰,史官分左右。裕元問候,各殿問候訖。仍奏曰,醫官待令,使之入診乎?上可之。慶年等,以次診候,退伏楹外訖。裕元顧慶年等曰,脈候奏之。慶年等奏曰,脈候,左右三部調均矣。裕元曰,臣於閤外,見醫官,伏聞自內入診,中宮殿諸節,太平,誠不勝歡忭之至。此月已晦,明日,卽仲春也,萬品昭蘇,草木發生之會,邦慶之在於此時,常所顒望,今可以合生民之祝矣。上曰,大臣在色已多日,連爲安過乎?裕元曰,以吉慶之事,久處禁直,誠切喜幸,直中閑寂,公務裁斷,亦多便好矣。上曰,結斂大爲民弊,已捧者今欲以常平改捧,則尤爲民弊,特令以淸錢還捧,其未捧者,當蕩減,以此意,欲出傳敎矣。裕元曰,此誠爲民之惠澤,而元上納外,加數備納,果極難矣。上曰,旣知爲弊,則豈得不蕩減乎?裕元曰,以淸錢還捧,則爲惠與不捧同矣。上曰,果爲窒礙處,不得不如此措處也。裕元曰,結斂未嘗不爲民弊,而今此蠲蕩,惠政則大矣,然國用多有窘絀,是所可悶矣。上曰,苟便於民,則雖於國用有損,亦何妨也?上曰,但利民而然矣。上曰,三道作錢,何間當上來耶?裕元曰,間者再見關西報狀,以爲隨所捧卽當上送云矣。上曰,箕伯到營稍久,而嶺伯·北伯,今方赴任矣。以卽速擧行之意,出傳敎申飭,似好矣。裕元曰,出此傳敎,則三道臣,尤當董飭矣。上曰,如此則可以卽速上來。裕元曰,然矣。仍奏曰,今番淸錢給代之方,特蒙自上處分,如是劃下,誠爲萬幸矣。別單今方修正,仰備乙覽,而二百餘萬之數,以百萬給代者,果不啻矣,自正月至四月等,以各其司應下及別備,計數排給,而戶曹給代,爲最多矣。上曰,戶曹爲幾何乎?裕元曰,戶曹近六十萬兩,而時御所修理及日省錄修補條,皆在其中矣。上曰,時御所修理爲幾何乎?裕元日,二十萬兩矣。上曰,足以盡爲修理乎?裕元曰,此是戶曹籌摘假量者,似可爲適中矣。上曰,日省錄所入,幾何也?裕元曰,五千四百兩假量矣。上曰,如是其多乎?裕元曰,紙地及書寫所入甚多,其外亦有各物雜費故也。仍奏曰,給代時,自各其司,打數枚報本府後,參酌排定,而不可以臣獨見斷之,事當本府會議措處,而臣旣在闕中,諸臣無以無時入闕,故臣方往復相議於僚相及原任大臣·戶惠堂,以歸停當矣。上曰,勢似然矣。上曰,畿營·廣州請得淸錢,何不出給耶?裕元曰,此是啓稟蒙允者,自當出給,而擇錢之故,似姑未擧行矣。上曰,自廟堂稟旨劃下者,何可遲滯?速速出給事,分付,可也。裕元曰,謹依聖敎分付,而其間遲滯,豈有何故也?上曰,外道,多有都賈名色云,此不可不痛禁者也。裕元曰,此是自廟堂,常所禁飭者,而未知近日果何如也。上曰,聞近亦有之,而外道物種,因此不得上來,以致京中物價刁騰,甚可痛惡,都賈名色,一竝嚴禁,可也。裕元曰,謹依下敎,發關各道矣。上曰,全羅·忠淸兩道山郡田稅,以錢收之於民,趁漕倉開倉時貿米,付納於漕船或有之云。昨秋旣以淸錢收捧,則見今革罷之後,勢將以常平換納,而初運不遠,則窮蔀峽民,何以卒辦乎?必至嚴督捉囚之境,民情誠可悶,自廟堂,知委該司,俾紓民力,或以秋大同上納,則何如乎?裕元曰,兩湖田稅,臣未能詳知其爲某某邑與穀數之多少矣。山郡邑,每以錢木參半上納,而若以秋大同,一竝退限,則經用恐有不成之慮矣。上曰,京倉別儲米,似可爲十五萬石,足以一年安用,故有此故矣,嶺南則本用常平,似無他慮也。裕元曰,京倉米,未知數爻,而足可支用,則爲民之地,有此處分,亦好矣,而秋大同法,歉年或有之,不可番番闊狹。臣退當詳問于戶惠廳,得其便否後,更當仰稟矣。上曰,陵幸時,見路旁民戶甚殘,似無以辦納公稅,近畿如此,外邑推可知矣。裕元曰,民戶殘瘠,在在皆然,而遐土窮峽,尤不及畿邑者多矣。階前萬里,無微不燭,聖敎若是惻怛,從此斯民,可以蘇息,復見堯·舜之世矣。上曰,旣知百姓之貧乏,則安得不如是爲慮耶?上曰,閣臣牙牌復舊事,已爲仰稟東朝,奉承處分,今當復舊則何如乎?裕元曰,牙牌,乃是舊規,而近來廢之,今何可復舊乎?上曰,設閣初,有所有之物,何可永廢?自內已造置十部,大臣以此分付內閣,可也。裕元曰,登筵閣臣,已聞下敎,而臣亦當分付矣。上曰,大臣曾經提學乎?裕元曰,臣未經提學,而爲直學矣。上曰,大臣何年拜閣直乎?裕元曰,臣於壬寅年,爲待敎矣。上曰,牙牌,不敢違牌乎?裕元曰,若違牙牌,則直捧竄配傳旨,而禮判家曾有是事矣。上曰,於禮判,爲何親,而其時果竄配乎?齊寅曰,臣父拜直閣,以牙牌不進,補外於楊根郡矣。上曰,牙牌命招時,何人出去耶?裕元曰,本是閣吏擧行,而聞近有檢書官出去之例矣。上曰,旣復舊例,則使閣吏擧行,好矣。裕元曰,當初勿用之時,出傳敎與否,臣未詳知,未知何以擧行矣。上命會正曰,筵退後,詳考謄錄入稟,承傳敎擧行也。會正曰,謹當退考日記以稟矣。上曰,牙牌,當下政院耶?裕元曰,似當然矣。上曰,向以朝臣乘轎赴公事,有所提飭,而近日果何如耶?裕元曰,有器具者,乘軺如儀,或有乘驢馬者云矣。上曰,藍輿,多有名色,而從何品乘之耶?裕元曰,行用藍輿外,亦有四人藍輿及山藍名色,而四人藍輿,最初二品以上乘之矣。年前大臣筵稟後,只令一品乘之,與四人轎等山輿,則三品皆乘之,近果入於禁令矣。上曰,吏議則顯殊,而未經吏議人,近日亦有乘之者矣。裕元曰,臣則未之聞矣。上曰,吏議先生則乘之,其外毋敢濫乘之意,分付,可也。裕元曰,當分付矣。上曰,向以奢侈事,曾有申飭,而章服則不可不備其威儀,而戎服之朱笠·虎鬚·貝纓,亦復舊例,爲之好矣。裕元曰,虎鬚,乃成宗朝麥鬚揷笠之遺意也。朱笠·貝纓,今若復舊,則朝臣,擧無器具,恐難猝辦矣。上曰,從近姑無應用公故,次次爲之,則亦可行矣。裕元曰,此亦勿用時,出傳敎與否,無以詳知矣。上命會正曰,亦考謄錄入稟,可也。上曰,左牽亦復舊例,好矣。裕元曰,無器具之人,亦難一一準備矣。上曰,隨事勢從便爲之,可也。裕元曰,退當相議諸臣以稟,而事勢猝難爲之矣。上曰,從何品用之乎?裕元曰,三品以上用之,而武臣之曾經承旨與摠管人,皆用之,其數甚多矣。上曰,朱笠·貝纓,從何品爲之乎?裕元曰,自堂上官用之矣。上曰,古笠甚大,純祖朝所御笠子,尙今奉藏,其制果大,帽長而尖矣。裕元曰,咸興本宮,有太祖大王所御笠子,其制甚大,臣於北伯時奉玩,都令亦於其時,以北評事來見矣。會正曰,臣曾以評事,下往奉審本宮時,見其製樣,則果甚廣大矣。上曰,憲廟時笠制,比今亦稍大矣。裕元曰,自其時次次向小矣。缺日記廳堂上閔泳達。郞廳李載崐·金炳䄵。
上在昌德宮。停常參·經筵。
中宮殿,藥房口傳問安。答曰,知道。
傳曰,發遣吏郞,諸執事,淸齋與否,摘奸以來。
三軍府啓曰,本府武從事官韓昌履,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
兵曹口傳政事,以朴鼎和爲釜山僉使。
政院啓曰,翰林召試被選當次人沈相萬薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單沈相萬。
政院啓曰,卽見德源府使李龍憲,三陟府使金秉淵守令邊將薦擧單子,則尾紙狹穿,無踏啓處,事甚疎忽,從重推考,何如?傳曰,允。
兵曹啓曰,以司謁口傳下敎曰,信漢符,自甲戌爲始,進上與頒給,復舊例爲之事,命下矣。今甲戌年各處頒給信漢符別單,各宮房新定式頒給信漢符別單及文宰二品以上武臣·蔭官曾經摠管人員章標,今二月爲始頒給,而別單修正以入之意,敢啓。傳曰,知道。
上在昌德宮。停常參·經筵。
中宮殿,藥房口傳問安。答曰,知道。
傳曰,禮房承旨馳詣景慕宮,奉審摘奸以來。
傳曰,發遣吏郞諸執事,淸齋與否,摘奸以來。
政院啓曰,奏御文字,何等審愼,而今日仕記,有所誤書,致勤下詢,臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,拿處。爾亦推考。
以鎭撫使申櫶狀啓,與兼營將富平府使李貞夏,爲姨從相避,在法當遞,令該曹稟處事,傳曰,高陽郡守,令該曹口傳相換。
吏曹口傳政事,富平府使李貞夏,高陽郡守趙秉益,以上相換事承傳。
兵曹啓曰,因承政院啓辭,邊將應薦不薦人,令該曹察推事,允下矣。行大護軍李孝淳·宋廷和·文慶愛,行護軍崔尙儒·李承淵,戶曹參議金錫輔,軍器寺正李龍緖,俱爲應薦而不薦,竝依法典,推考警責,何如?傳曰,允。
上在昌德宮。停常參·經筵。
中宮殿,藥房口傳問安。答曰,知道。
傳曰,今日府大夫人晬辰,令右承旨問候以來。
傳曰,禮房承旨,馳詣文廟,奉審摘奸,仍詣受香諸處,奉審嫡奸以來。
傳曰,發遣吏郞,諸執事,淸齋與否,摘奸以來。
禁衛營啓曰,本營千摠沈宜弘,身病猝重,勢難察任,改差,何如?傳曰,允。
上在昌德宮。停常參·經筵。
中宮殿,藥房口傳問安。答曰,知道。
備忘記,波知僉使具春植下直,長弓一張,長箭一部,片箭一部,筒兒一箇賜給。
傳曰,禮房承旨馳詣社稷,奉審摘奸以來。
傳曰,副學·典翰外,玉堂竝許遞,前望單子入之。
政院啓曰,玉堂上下番俱空,事甚未安。副提學趙康夏,檢校典翰李根秀·李冕榮·李起鎬·金性均,典翰洪萬植,竝卽牌招,推移入直,何如?傳曰,允。
傳曰,同副承旨許遞,前望單子入之,承旨前望單子入之,李晩由落點。
玉堂前望單子入之,應敎金裕行,副應敎朴顥陽,校理洪健植·趙宇熙,副校理李建昌·魚允中,修撰李秀萬·柳,副修撰閔泳商·黃耆淵落點。
以司謁口傳下敎曰,明日南壇淸道,中軍代行。
政院啓曰,玉堂上下番俱空,事甚未安。副提學趙康夏,檢校典翰李根秀·李冕榮·李起鎬·金性均,典翰洪萬植,新除授應敎金裕行,副應敎朴顥陽,校理洪建植·趙宇熙·副校理李建昌·魚允中,修撰李秀萬·柳,副修撰閔泳商·黃耆淵,竝卽牌招,推移入直,何如?傳曰,允。
上在昌德宮。停常參·經筵。
藥房都提調李裕元,提調朴齊寅,副提調李會正啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢此問安,竝爲仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
傳曰,禮房承旨與左副承旨,分詣受香諸處,奉審摘奸以來。
傳曰,臺諫竝許遞,前望單子入之,大司憲李秉文,大司諫睦仁培,執義洪敬爕,司諫吳慶履,掌令金完秀·金壽仁,獻納沈相說,持平申鴻朝·李友會,正言鄭壽龍·奇陽衍落點。
政院啓曰,議政府郞廳來言,今日賓廳日次,而領議政李裕元,右議政朴珪壽,無時急稟定事,左議政未差,不得來會云矣,敢啓。傳曰,知道。
議政府啓曰,謹依下敎,各司各營給代,別單書入,而關西還作錢先運之報來到,令度支量其緩急,隨到上下之意,敢啓。傳曰,知道。
兵曹啓曰,文臣兼宣傳官韓章錫,時無職名,依例口傳付軍職以入之意,敢啓。傳曰,知道。
御營廳啓曰,本廳別將金樂文,身病甚重,勢難察任,改差,何如?傳曰,允。
甲戌二月初五日巳時,上御重熙堂。藥房入診入侍時,都提調李裕元,提調朴齊寅,副提調李會正,記事官申一永·金永哲·金弘集,檢校直閣金永壽,以次進伏,醫官李慶年·鄭在英·李忠淵·李碩柱進伏楹外訖。上曰,史官分左右。裕元問候,各殿問候訖,裕元曰,醫官待令,使之入診乎?上可之。慶年等以次診候,退伏楹外訖,裕元顧謂慶年等曰,脈候奏之。慶年等曰,脈候左右三部調均矣。上曰,日前四人藍輿事,間果議及於諸大臣否?裕元曰,姑未議及矣。上曰,自吏曹參判以上乘之爲好,以此分付,可也。裕元曰,筵退後當知委矣。上曰,左牽事亦何如爲之乎?一品以上爲之,可也。裕元曰,奉命別星則無論堂上堂下,亦皆用之,似好矣。上曰,然矣,毋論京外奉命之行,皆令用之,可也。裕元曰,當依下敎分付矣。上曰,虎鬚朱笠事,待朝臣準備後,更當出令矣,此意先爲知委也。裕元曰,處分甚盛矣,朝臣聞筵中酬酢,則自當準備矣。上曰,君令一出,惟當卽地奉行,而戎服諸具,猝難變通,則似有令不行之慮,故不得不如是審愼也。裕元曰,聖敎誠至當矣。傳曰,王言如絲,其出如綸,若令出而不行,則大損國體,凡出命令之時,十分愼重,度其可行而後命之,是所區區之望也,雖以廟堂事裁處言之,亦莫不審愼矣。上曰,朝臣聞此酬酢,則必當准備,而無窘迫之歎矣。裕元曰,愼令甲體下情,兩盡其道,臣不勝欽仰之至,裕元仍奏曰,今番淸錢革罷,有國之大政也,京外經用,無往非窘絀,而幸蒙我殿下深究之惠澤,百餘萬之數,特爲劃下,可紓目下支用之需,而臣本措大管見,有難獨斷,且身在禁直,不得行本府會議,只爲往復於時原任大臣及諸有司,戶惠當,略有分排之意,日前雖有仰達,百餘萬之財,給代於各司各營,斟量適中,有不敢擅便,待諸大臣登筵之時,一番下詢後處之似好,故敢達矣。上曰,給代別單,已爲論及於諸大臣云,時在時急,又不必下詢從速入啓,可也。出擧條又奏曰,向日伏奉淸錢時在,使各其司措處之敎,而此雖無用之物,公貨則一也,且以常平給代,則此物不宜浪費,臣意依當百錢革罷之例,都聚一處,以爲用鐵之需似好,五營門·扈衛廳·武庫·水部·太㒒外,竝使之收送,度支·外道,則使各其營,量宜措處,何如?上曰,依爲之。出擧條上曰,向以結頭錢之退給者使之還捧之意,有所下敎,而嶺南則果何如耶?裕元曰,嶺南本不行淸錢,京差人,當初捧常平於本道,而以淸錢來納京司者,不可不區別捧之,而至於自本邑收捧留置者,則亦使仍以常平留置,恐好矣。上曰,北道則,何如?裕元曰,關南與關北不同,其果皆用常平,無以詳知矣。上曰,當初已捧常平於本邑,則何可以淸錢來納乎?裕元曰,謹當詳問于戶惠廳後,區別措處矣。上曰,筵退後分付,可也。裕元曰,向筵,以秋大同事,有下敎,而山郡邑,本以錢木參半,山納外他諸邑,以錢收之於民間,貿米於漕倉近處以納者,近或有之云,然此若以秋大同一傡退限,則國用必至大絀,臣意則令該司姑勿促關,差早差晩,隨到隨捧,則民力可以自紓矣。上曰,此言亦好矣,然則以待紓力捧納,不必嚴督之意,發關各邑則,何如?裕元曰,次次捧納,自然緩督,恐不必如是發關矣。上曰,大同元來何時盡納耶?裕元曰,例於四五月間上納矣。上曰,嶺南想已多捧,而各道則,何如?裕元曰,湖南正當收捧之時,而湖西似未盡捧矣。上曰,時御所修理錢二十萬兩,已有區劃,而材木不可不預蓄,以爲入用之需矣。裕元曰,當問于戶判,使之準備矣。上曰,大臣今方入直藥院,而處所聞多難堪矣。裕元曰,藥院雖如此,而差備內若果完全,則誠萬幸矣。上曰,差備內亦多難堪處,見藥院則可以推知矣,此闕營建年久,自多修葺處也。裕元曰,大凡屋舍入處之時,別無頹圮,若許久空置,則自然如此矣。上曰,大臣在直,裁斷公事後,何以消遣乎?裕元曰,每日問安後視公事,自然遣日矣。上曰,入直已過一朔,似爲難矣。裕元曰,在直雖久,何敢言勞,而臣等每私相謂語曰,日數彌久後有邦慶,則大爲吉詳,以是顒祝,自不知在直之難矣。上曰,藝文弘集奏曰,本館所來實錄曝曬,今年爲當次,而春節已屆,卽爲擇日擧行,何如?上曰,依爲之。出擧條上曰,藝文館在何處,而實錄何以奉安乎?裕元曰,藝文館在仁政殿西廊,而實錄奉安於樓上庫矣。上曰,曝曬何處爲之,而間幾年爲之乎?裕元曰,曝曬時,翰林以黑團領行禮,奉出實錄櫃子,曝曬於仁政殿西月坮,而間年一爲之矣。上曰,櫃子幾坐,而列聖朝實錄所奉,爲幾何耶?弘集曰,櫃子爲十三坐,奉正宗朝以後實錄,而以上則純祖朝辛未,入于回錄中矣。上曰,聞外史庫所奉,正宗朝實錄,有滲漏汚損處云矣。裕元曰,臣則未及聞之也。上曰,外史庫曝曬,間幾年爲之乎?裕元曰,外史庫曝曬,最初間年,其後或間三年間五年矣,近則十年一次爲之矣。上曰,曝曬之間,十年太遠矣。裕元曰,辛未年行曝曬,今則不至多年矣。上曰,藝文館實錄,若另建一閣尊奉,而政院日記,亦置一處則,似好矣。裕元曰,若如此則誠好矣。上曰,日記見失,果爲幾許卷乎?會正曰,點檢卷帙則近在見失,爲十八冊云矣。上曰,何故而有此見失之多乎?今番內入,而回祿者似不過三數卷矣。會正曰,內入之外,例不出院門,而此是朝夕考閱,出納無常,故無以詳査其見失之由矣。上曰,日記卷帙,雖甚浩煩,若爲二件,一件或置北漢等地則好矣。裕元曰,此亦好矣,而物力所入甚多,恐難遽議矣。會正曰,若有副本,則雖或有缺佚處,可便於移謄補充,而紙本與物力,猝難措備矣。上曰,國朝事,惟政院日記與日省錄,可以考據,而未知何以則果可善爲典守也。裕元曰,聖敎至當,典守之道,誠不易矣,待日後國用有裕之時,另寫一部以藏則甚好矣。上曰,日記合爲數千卷乎?會正曰,然矣,每朔爲一卷,而或有望前後,分作兩卷者,故雖一年條,多至十六七卷矣。上曰,曾見注書有傳授冊入啓者矣,今何不入啓乎?會正曰,臣未能詳知,退當使之修正入啓矣。上曰,見失日記修正之役,日省錄修補時,使閣臣參看,合力爲之,似好矣,閣臣中多有曾經承旨時,承旨亦有閣臣,則相議爲之,可也。永壽曰,退當知委矣。裕元曰,如是修正,極爲便好矣,閣臣之職,與承旨無異,在前若無在院承旨,則有守廳閣臣入侍之例矣。上曰,嘗觀仁祖日記,有私家文集採錄者矣。裕元曰,日記追補時,旣無可據,則雖私家文蹟,皆可採入矣。會正曰,康熙雍正間日記,亦有見失者,此在日省錄始編以前,則恐無參考,最難輯補矣。上曰,日省錄,果自正宗誕降壬申爲始矣。會正曰,在前日記充補時,收聚各司文蹟,謄錄參考爲之,而至於承旨座目,則或闕懸錄矣。上曰,承旨之其時在直,誠未可考得,而聞院吏有私自錄置云矣。裕元曰,院吏果有記錄冊子,近年之座次與坐直,可以考出矣。上曰,大小各司謄錄文字,竝令收聚以入,俾爲採錄之資,可也。會正曰,謹當依下敎知委矣。上曰,野史與朝野僉載外,又有雜記等書,又聞士族家,或有國朝以來朝報政目謄置者云,曾經承旨人家,如或有之,亦須廣問,以補各司文蹟之所不及處,可也。裕元曰,近或有癖於收錄朝紙政目及疏章文字者,雖在儒生家,務加訪問考閱,以爲博採之方,誠好矣。上曰,朝臣繩床,何以爲之耶?裕元曰,有左牽則有繩床,而近來左牽勿用後,繩床亦隨而廢之矣,今若復用,則此速備未易矣。上曰,次次爲之,可也。裕元曰,朝臣之用左牽者,下隷持繩床前導,謂之引陪,大臣之雙引陪,以有繩床與鞍籠故也。上曰,國舅亦有雙引陪云矣。裕元曰,國舅與大臣同品故也。上曰,功臣官至正一品,則亦爲府院君乎?裕元曰,親功臣正一品,爲府院君,其子孫承襲,則雖官至正一品,只封君矣。上曰,近代大臣,有鰲恩君矣。裕元曰,鰲恩卽臣族曾大父也,大臣封君,則原任時,不爲付西樞之銜,只稱君號,蓋以封君實職故也,與今判宗正卿相同矣。上曰,大臣爲承襲君,又有親功名府院君,則勳府公事,誰當主之耶?裕元曰,若有親功名,則雖非府院君,勳府事,親功臣,皆主之矣。上曰,若無親功名,則何以爲之乎?裕元曰,有司堂上,差下擧行矣,親功臣子孫,雖儒生,世世食功臣祿,若有新錄勳,則舊勳家無祿,今則戊申勳家,皆食祿矣。上曰,以其有同苦協贊之功,故如是世祿也。裕元曰,書曰賞延于世,此之謂矣。缺
上在昌德宮。停常參·經筵。
中宮殿,藥房口傳問安。答曰,知道。
備忘記,楊州牧使鄭漢朝,釜山僉使朴鼎和下直,各長弓一張,長箭一部,片箭一部,筒兒一箇賜給。
傳曰,禮房承旨馳詣受香所,奉審摘奸以來。
傳曰,捲草官有闕之代,政官牌招開政。
傳曰,呈告工曹參議許遞,今日政差出。
傳曰,同副承旨許遞,前望單子入之,承旨前望單子入之,金錫輔落點。
政院啓曰,新除授同副承旨金錫輔,卽爲牌招,何如?傳曰,允。
御營廳啓曰,本廳軍色從事官李建昌,身病甚重,勢難察任,改差,何如?傳曰,允。
吏曹啓曰,忠淸道都事金圭鳳,江原道都事姜駿煥,俱以身病,呈狀乞遞,竝改差,何如?傳曰,允。
吏曹啓曰,典牲署直長金敬熙,童蒙敎官沈相薰,典獄署參奉金豐求,全羅道都事高景晙,俱以身病,呈狀乞遞,竝改差,何如?傳曰,允。
有政。吏批,判書趙基應,參判趙慶鎬,參議朴瑄壽進。以趙默永爲同敦寧,金穰根爲禮曹參判,兪晠煥爲兵曹參判,金永奭爲戶曹參議,李基正爲兵曹參知,任冕鎬爲工曹參議,閔泳緯·洪祐吉爲知經筵,李根弼爲知春秋,金世鎬爲弘文提學,趙龜夏爲捲草官,李載純爲宗府正,閔泳穆爲司僕正,張原相爲左通禮,李冕雨爲右通禮,張啓煥爲工曹佐郞,鄭匡淵爲典牲直長,徐光翼爲童蒙敎官,成元鎬爲典獄參奉,金尙萊爲忠淸都事,金基周爲全羅道都事,金秉洙爲江原都事,分奉常主簿加設單,金弘性,兼春秋二單,金基龍·金龍銓。再政。以李承愚爲禁府都事,兵曹參議單李基正,參知單李敎稙,前僉知朱學宗今加嘉善,朝官年九十六,依法典加資。
兵批,以趙孟權爲赤梁僉使,同知單田熙龍,黃海水使尹,姑爲仍任事承傳。
工曹判書金翊鎭,疏陳病狀,乞遞捲草官之職。答曰,省疏具悉。所請依施。
上在昌德宮。停常參·經筵。
中宮殿,藥房口傳問安。答曰,知道。
以監察茶時啓辭,傳曰,知道。
政院啓曰,來十一日,輪對日次矣,敢稟。傳曰,當次人受點,後日次待令。
御營廳啓曰,謹依禁衛大將趙寧夏所啓批旨,六道所在本廳正軍與標下竝資保,每年十月,一依除番減番軍例,自今年收布上送之意,知委各道監·兵使處,何如?傳曰,允。
義禁府啓目,寧遠郡守崔承祖原情云云。問目內辭緣,泛稱遲晩,所當請刑是白乎矣,曾經別軍職,勿爲請刑,載在法典,議處,何如?啓,依允。
上在昌德宮。停常參·經筵。
自辰時至人定,灑雨下雨,測雨器,水深一分。
中宮殿,藥房口傳問安。答曰,知道。元子誕生後,大殿·大王大妃殿·王大妃殿·大妃殿,宗親·儀賓·內閣·政院·玉堂口傳,朝廷百官單子問安。答曰,知道。中宮殿單子問安。答曰,知道。大殿·大王大妃殿·王大妃殿·大妃殿,內閣·政院·玉堂口傳夕問安。答曰,知道。中宮殿單子夕問安。答曰,知道。
藥房都提調李裕元,提調朴齊寅,副提調李會正啓曰,伏未審俄間,聖體若何,中宮殿氣候,何如?元子宮氣候,何如?臣等不任懽忭之忱,敢此問安。答曰,知道。中宮殿氣候平順,元子宮氣度平安矣。大王大妃殿·王大妃殿·大妃殿·中宮殿口傳問安。答曰,知道。
傳曰,禮房承旨入侍。
傳曰,中宮殿今日卯時,誕生元子,諸般擧行,令該曹依例爲之。
傳曰,天祐宗祊,元子誕生,此實我東方無疆之慶,慈聖嘉悅無比,第七日,當親上致詞箋文·表裏于大王大妃殿,仍爲臨殿受賀矣,該房知悉。
産室廳啓曰,臣等自今日,移直於司甕院之意,敢啓。傳曰,不必移直,仍直本院。
傳曰,輕囚爲先放釋。
傳曰,向來宥放之典,予有所斟量而然矣,今番擧國同慶之會,不可無示意之擧,前右議政韓啓源,特爲敍用。
傳曰,向來處分卽今議事體之不可已者也,今此邦國有慶之日,不可無斟量者存,古今島島配罪人南廷順,特爲放送。
傳曰,文蔭武罷削人,竝蕩滌敍用,令該曹口傳付軍職。
政院啓曰,藥房三提調,伏聞中宮殿順産,元子誕降,不勝歡欣慶忭,來詣請對矣。傳曰,時原任大臣同爲入侍。
政院啓曰,時原任大臣,爲承候來待矣。傳曰,入侍
政院啓曰,宗正卿,爲承候來待矣。傳曰,入侍。
政院啓曰,諸閣臣,爲承候來待矣。傳曰,入侍。
政院啓曰,諸儒臣,爲承候來待矣。傳曰,入侍。
禮曹啓曰,傳曰,中宮殿今日卯時,誕生元子,諸般擧行,令該曹依例爲之事,命下矣。謹稽謄錄,則告宗廟·永寧殿·社稷·景慕宮,行於第三日,頒敎陳賀,行於第七日,今亦依此擧行乎?敢稟。傳曰,第七日曉頭設行,陳賀依此爲之。
禮曹啓曰,元子誕生告廟社祭草記。傳曰,第七日曉頭設行事,批下矣,今二月十四日曉頭,宗廟·永寧殿·社稷·景慕宮,依例遣大臣設行事,知委,何如?傳曰,允。
禮曹啓曰,今此元子誕生稱慶陳賀時,大殿·大王大妃殿·王大妃殿·大妃殿·中宮殿陳賀箋文方物物膳,依例封進事知委,京外箋文頭辭,令文任撰出,何如?傳曰,允。
又啓曰,元子宮供上之節,今二月初八日爲始擧行之意,分付各該司,何如?傳曰,依己巳年例擧行。
禮曹啓曰,元子誕生稱慶陳賀,今十四日定行,而伊日與弘陵忌辰齋戒相値矣,在前陳賀時,適値大祭齋戒,而多有勿拘用樂之例,今番則何以爲之?敢稟。傳曰,依前例爲之。
政院啓曰,臣錫輔,敬奉聖敎,馳往義禁府,取考囚徒案,則時囚罪人崔承祖,係是輕囚,故依傳敎放送,仍詣典獄署,取閱囚徒案,則結案罪人二名,辭緣推覈間嚴囚,罪人九名,係是重囚,故竝仍囚,其餘他矣畓勒奪及漢城府直囚罪人鄭應斗等十二名,係是輕囚,故依傳敎放送之意,敢啓。傳曰,知道。
政院啓曰,吏曹郞廳來言,大臣置處政事,取稟。傳曰,當日爲之。
吏曹啓曰,捲草敎是時,差備官前主簿崔成在,時無職名,令該曹口傳付軍職,何如?傳曰,允。
三軍府啓曰,卽接訓鍊都監所報,則今二月初九日,習陣日次,而內外中日停止間,依例停操云矣,敢啓。傳曰,知道。
吏曹啓曰,前右議政韓啓源敍用事,命下矣。當爲置處,而本曹時無相當窠,依例送西之意,敢啓。傳曰,知道。
有政。吏批,判書趙基應,參議朴瑄壽病不來,參判趙慶鎬進。吏批,啓曰,判書趙基應,參議朴瑄壽,俱以病不來,小臣獨政未安,何以爲之?敢稟。傳曰,仍爲之。以徐胄淳爲修撰。
兵曹啓曰,前右議政韓啓源,敍用送西事,命下矣。從座目,當爲判中樞下批,而判中樞二窠,輔國判書,俱爲見帶,判中樞金學性,降付知中樞,其代下批,而知中樞,時無見窠,依例作闕下批之意,敢啓。傳曰,知道。
兵批,判府事單韓啓源,知事單金學性,同知單宋仁瓚,知事作闕單李根弼。
內醫院啓曰,小兒醫,自今當爲依例待令矣,御醫李章赫·李兢柱,議藥同參李海昌,竝差待令,使之輪回入直,何如?傳曰,允。
禁衛營啓曰,本營中軍李熙昇,身病甚重,勢難察任,今姑改差,何如?傳曰,允。
義禁府啓曰,古今島島配罪人南廷順特爲放送事,承傳啓下矣,全羅道康津縣古今島島配罪人南廷順卽爲放送事,分付該道道臣之意,敢啓。傳曰,知道。
甲戌二月初八日辰時,上御重熙堂。禮房承旨入侍時,右副承旨李喬翼,假注書崔鼎獻,記事官金弘集·沈相萬,以次進伏訖。上曰,史官分左右。上命書傳敎曰,中宮殿今日卯時,誕生元子,諸般擧行,令該曹依例爲之。喬翼仍奏曰,坐直外諸承旨,無省記,不敢留院中,亦不敢各歸私次,追宿朝房,曾有已例,故敢此仰達矣。上曰,依例爲之。喬翼曰,諸閣臣諸儒臣,亦當如是矣。上曰,依例爲之。喬翼曰,入直禁軍扈衛軍官局出身及軍兵等,亦不敢任其出入,自今日食代,何以爲之乎?上曰,依庚戌年例爲之。喬翼曰,闕內各司入直人員,以昨日省記人,仍直七日,而第七日替直人,亦令淸齋,一宿後使之入來,亦有已例,故敢此仰達矣。上曰,依例爲之。喬翼曰,巡監軍昨日受點人,仍用七日,而巡監軍牌,捧留出給,自本院擧行,亦有已例矣。上曰,依例爲之。缺
甲戌二月初八日午時,上御重熙堂。藥房三提調入侍時,都提調李裕元,提調朴齊寅,副提調李會正,記事官申一永·金弘集·沈相萬缺以次進伏訖。上曰,史官分左右。裕元進前,各殿問候訖,仍奏曰,人天叶吉,迓此莫大之慶,擧國臣民攢手顒祝者,就大於今日之慶乎?此實祖宗默佑之眷,而亦我殿下誠孝孚格之致,不勝欽仰。上曰,慈聖喜悅,予心慶幸。仍奏曰,中宮殿諸節,連爲承聞,則胞衣順下,羹飯連進,尤爲慶幸之至。上曰,胞衣果卽順下,羹飯亦爲善進矣,今番不用佛手散一貼,而卽爲順娩,誠極喜幸,大臣及提調多日入直之餘,歡忭之心,想番倍切於餘人也。裕元曰,臣等久直之餘,覩此莫大之慶,其歡忭蹈舞之忱,不知所以仰達矣。上曰,告廟之節,每以第三日行之,而見肅廟誕降時日記,不在三日之限矣,欲退行,果,何如?裕元曰,有禮曹草記,若定日下敎,則其在法祖宗之義,有何不可乎?上曰,當書下於草記矣。裕元曰,洗胎吉日,或三日或七日矣,七日多有節次,有難擧行矣。上曰,第三日洗胎亦肅廟誕生時事也。其時日記,今在大內,故詳知之,而以第三日爲之,可也。上曰,少間當有承候入侍,其時又當登筵耶?裕元曰,此入侍,卽藥院之臣晉接也,又當隨時原任大臣登筵矣。齊寅曰,謹稽庚戌·乙巳謄錄,則慈聖,親上致詞箋文表裏後,臨殿受賀矣,今番則何以爲之乎?上曰,依已例擧行。缺
甲戌二月初八日時,上御熙政堂。時原任大臣·宗正卿·諸閣臣·諸儒臣承候入侍時,同副承旨金錫輔,記事官沈相學·金弘集·沈相萬,領議政李裕元,領敦寧府事洪淳穆,右議政朴珪壽,判宗正卿府事李景宇,知宗卿府事李承輔·李景夏·李寅應,宗正卿李秉文·李升洙·李敦應·李寅命·李載冕·李寅卨·李明應·李沇應·李邦鉉·李珪永,原任提學金學性·金大根,提學金炳漢,原仕直提學金炳㴤·李㘾·金炳地,檢校直提學金輔鉉·趙寧夏·趙成夏·韓敬源·趙慶鎬·尹滋悳,直提學閔奎鎬,檢校直閣李喬翼·金永壽,直閣姜,原任待敎鄭範朝,檢校待敎金奎軾,原任副提學趙龜夏·沈舜澤,檢校副提學金炳始·趙敬夏,副提學趙康夏,原任典翰金昌熙,檢校典翰李根秀·李冕榮·李起鎬·金性均,典翰洪萬植,應敎金裕行,副應敎朴顥陽,副校理魚允中,修撰柳,副修撰閔泳商以次進伏訖。上曰,史官分左右。仍命大臣進前,裕元等進前,淳穆問候,各殿問候訖,淳穆曰,元良誕降,此乃宗社莫大之慶,八域含生懽忭蹈舞之忱,曷有其極乎?珪壽曰,上天垂眷,祖宗默佑,元良誕生,宗社莫大之慶,而仰念慈聖嘉悅,臣不勝懽忭,八域臣民蹈舞慶忭之情,何可形容仰奏乎?上曰,慈聖嘉悅,竊爲喜幸矣。淳穆曰,今玆大慶,其在聖孝,果有光焉。上曰,俄者雨意頗緊,而今則似止矣。裕元曰,雨亦知時,甚好矣。珪壽曰,春旱之餘,見今待雨時矣。上曰,似少矣。珪壽曰,微雨時下,尙無霽意,可謂好雨知時節矣。上曰,第七日,當有赦,而今日有爲先輕囚放釋傳敎,似好矣。裕元曰,聖敎甚好矣。缺
上在昌德宮。停常參·經筵。
大殿·大王大妃殿·王大妃殿·大妃殿,內閣·政院·玉堂朝夕口傳問安。答曰,知道。中宮殿,朝夕單子問安。答曰,知道。
藥房都提調李裕元,提調朴齊寅,副提調李會正啓曰,伏未審夜間,聖體若何,中宮殿氣候,何如?元子宮氣候,何如?臣等慶忭之忱,經夜益切,敢此問安。答曰,知道。中宮殿氣候平順,元子宮氣度平安矣。大王大妃殿·王大妃殿·大妃殿·中宮殿口傳問安。答曰,知道。
藥房都提調李裕元,提調朴齊寅,副提調李會正啓曰,伏未審午間,聖體若何?中宮殿氣候,何如?元子宮氣候,何如?臣等不任懽忭之忱,敢此問安。答曰,知道。中宮殿氣候平順,元子宮氣度平安矣。大王大妃殿·王大妃殿·大妃殿·中宮殿口傳問安。答曰,知道。
傳曰,放逐鄕里罪人吳取善,蕩滌敍用,令該曹一體口傳付軍職。
三軍府啓曰,卽接禁衛營所報,則今二月初十日,習陣日次,而內外中日停止間,依例停操云矣,敢啓。傳曰,知道。
弘文館啓曰,新除授修撰徐胄淳,時在忠淸道淸州地,經筵入番事緊,請斯速乘馹上來事,下諭。答曰,許遞,前望單子入之。
義禁府啓曰,放逐鄕里罪人吳取善蕩滌敍用事,承傳啓下矣。吳取善放送之意,敢啓。傳曰,知道。
玉堂前望單子入之,修撰金完秀落點。
忠淸道報恩儒生幼學趙榮杓等二人疏略曰,東國自檀·箕,禮義成俗,逮至我朝,列聖相承,事大恤民,綱常秩敍,文物燦備矣,不幸中葉,倭寇猖獗,生民魚肉,宗社邱墟,幸賴神皇字小之澤,拯斯民於焚溺之中,奠宗社於磐泰之上,洪恩汪澤,永世不忘,於乎異哉,誠意所感,先正臣文忠公閔鼎重,適爲使行,求得毅皇新寫非禮不動四字於燕市,十襲珍藏,遞傳于文正公臣宋時烈,刻之華陽石崖,而文正公,不幸謫于耽羅,以一間茅屋祭昭王之義,托于門人文純公權尙夏,與其同志諸人,不稟朝家,誓建廟宇,以紙牓祀我神·毅兩皇帝,惟我肅廟甲申,起感於皇明淪沒之回甲,特設大報壇於禁苑,而親行祀事,始因筵臣之奏,得聞皇廟事實,盡給官屯,以備衛護之節,英廟又給卜結,以供粢盛之奉,正廟特揭華扁,以昭君臣之義,往者以疊設停撤,日望其庶幾改之,近聞諸臣之疏批,屢以東朝處分爲敎,臣等竊以殿下誠孝,有難違敎,然願殿下和顔柔聲,細稟慈殿後,設皇廟,以寓神皇尊慕之誠,以激臣民忠義之心云云。答曰,省疏具悉。爾等退修學業。
上在昌德宮。停常參·經筵。
元子誕生三日,大殿·大王大妃殿·王大妃殿·大妃殿,宗親·儀賓·內閣·政院·玉堂口傳,朝廷二品以上·六曹堂上·奉朝賀單子問安。答曰,知道。
中宮殿單子問安。答曰,知道。大殿·大王大妃殿·王大妃殿·大妃殿,內閣·政院·玉堂口傳夕問安。答曰,知道。中宮殿單子夕問安。答曰,知道。
藥房都提調李裕元,提調朴齊寅,副提調李會正啓曰,伏未審夜間,聖體若何?中宮殿氣候,何如?元子宮氣候,何如?臣等懽忭之忱,歷日彌切,敢此問安。答曰,知道。中宮殿氣候平順,元子宮氣度平安矣。大王大妃殿·王大妃殿·大妃殿·中宮殿口傳問安。答曰,知道。藥房都提調李裕元,提調朴齊寅,副提調李會正啓曰,伏未審午間,聖體若何?中宮殿氣候,何如?元子宮氣候,何如?臣等不任懽忭之忱,敢此問安。答曰,知道。中宮殿氣候平順,元子宮氣度平安矣。大王大妃殿·王大妃殿·大妃殿·中宮殿口傳問安。答曰,知道。
藥房口傳啓曰,今日乃中宮殿分娩後,第三日也,洗浴吉時擇入,而不無勞動觸風之慮,事當十分謹愼,元子宮保護之節,尤不可不愼,只用手巾略拭,恐爲得宜,敢啓。答曰,知道。
傳曰,淸錢革罷之日,所納還退條,仍以淸錢收捧,五部字內田土等處新定收稅,竝令革罷事,分付戶·惠廳及漢城府。
傳曰,今此莫大之慶,中外群情,必當胥悅,而兩大臣之尙在郊坰,予所耿然,須卽簉朝事,遣史官傳諭于領府事·判府事。傳曰,頒敎文中赦句添入。
政院啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下竝宥。政院啓曰,頒敎文中赦句添入事,命下矣。提學旣在闕中,使之添入,何如?傳曰,允。
政院啓曰,時原任大臣,爲承候來待矣。傳曰,入侍。
政院啓曰,宗正卿,爲承候來待矣。傳曰,入侍。
政院啓曰,諸閣臣,爲承候來待矣。傳曰,入侍。
政院啓曰,諸儒臣,爲承候來待矣。傳曰,入侍。
政院啓曰,議政府郞廳來言,今日賓廳日次,而領議政李裕元,右議政朴珪壽,無時急稟定事,左議政未差,不得來會云矣,敢啓。傳曰,知道。
三軍府啓曰,卽接御營廳所報,則今二月十一日,習陣日次,而內外中日停止間,依例停操云矣,敢啓。傳曰,知道。
甲戌二月初十日午時,上御重熙堂。時原任大臣·宗正卿·諸閣臣·諸儒臣·藥房三提調承候入侍時,同副承旨金錫輔,記事官沈相學·金永哲·沈相萬,領議政李裕元,領敦寧府事洪淳穆,右議政朴珪壽,知宗正卿李景夏·李載元·李寅應,宗正卿李秉文·李升洙·李敦應·李載冕·李容直·李沇應·李珪永,原任提學金學性·尹定鉉·金大根,提學金炳德,原仕直提學金炳㴤·李㘾·金炳地,檢校直提學金輔鉉·趙寧夏·趙成夏·韓敬源·趙慶鎬·尹滋悳,直提學閔奎鎬,檢校直閣金始淵,原任直閣李淳翼,檢校直閣李喬翼·金永壽,原任待敎趙鳳夏·鄭範朝·徐相翊·洪承億,檢校待敎金奎軾,原任副提學趙龜夏·沈舜澤,檢校副提學金炳始,副提學趙康夏,典翰洪萬植,應敎金裕行,副應敎朴顥陽,校理趙宇熙,副校理魚允中,修撰金完秀·柳,副修撰黃耆淵,藥房提調朴齊寅,副提調李會正,以次進伏訖。上曰,史官分左右。裕元曰,今日卽元子誕降之第三日也,睿質日就岐嶷,大小群情,益切慶祝矣,顧今先務,在於輔養之得宜,飮乳之時,均其飢飽,就睡之際,調其寒暖,則氣血自然充實,若或乳度過飽,寢處過煖,則非所以順適也,女侍之親近出入者,必擇溫良謹愼之人,常接於左右,則自合於養正之道矣,衣服襁褓,尤不可華美,一以儉約爲尙,在儉者,修德之基,而求福之道也,殿下必須事親檢,慥慥於護養之方,千萬顒祝。淳穆曰,輔養之道,莫善於身敎,而元氣所鍾,自與凡常有殊,睿質日茂,睿智日長,其所溫飽之適宜,氣體之調和,以至一動一靜,養正習性之功,實肇於身有所敎,每加省察焉。珪壽曰,保護之節,專在飢飽寒煖,而醫家之言,戒在過煖過飽,常人之情,每欲其煖飽,而實未合保嬰之道矣,至於襁褓之屬,而用紬帛,而以綿布之已經澣濯者用之甚好,此非但取其儉也,不欲其過煖,而利於嬰兒矣,臣嘗聞之。正廟於純廟誕降之時,命取耆壽人之衣,以爲襁褓,至今尙傳爲美談,旣取儉約,而且合護養之道矣。上曰,慈聖亦已洞燭保嬰之道,而外間耆耇之衣,亦當取入,而以予所着木綿衣,爲先用之矣。珪壽曰,乳保之人,亦取愼擇,外間亦有嬰兒性氣,多類乳母之說矣。上曰,大臣之言然矣,予亦聞有此言矣。淳穆曰,乳母必擇性稟溫順,氣血充實之人,然後允愜於移氣養體之方矣。上曰,慈聖嘗命擇乳母以入矣。上曰,淸錢革罷之日,上納還退者有之乎?裕元曰,戶曹上納之見退者,似可謂三萬兩云矣。上曰,當此慶會,不可無示意,以淸錢還捧好矣。裕元曰,聖敎甚好,在前如此慶會之時,多有蠲逋蕩還之例,而當今實惠,無過於此矣。上曰,以此分付,可也。上曰,五部字內,有田土收稅之事乎?裕元曰,近來事,臣未詳知矣。上曰,當此慶會,無前之稅,何可仍之?一體革罷,似好矣。裕元曰,聖敎甚好。出傳敎恐好矣。上曰,收稅幾何乎?裕元曰,此亦未詳,而頒出傳敎後,戶判自當善處矣。上曰,在前無稅,卽欲聚民於都下而然耶?珪壽曰,誠然矣,都民垣屋,或至頹圮,則因作菜圃者多矣,因以隨墾收稅矣,迺荷聖敎及此,臣不勝欽仰萬萬,民生從可以樂業奠居矣。上曰,都下民戶多聚,果好矣。上曰,尹奉朝賀進前。定鉉進前,上曰,筋力近果康健乎?定鉉曰,賤齒漸多,比前尤至衰耗矣。上曰,許久而登筵矣。定鉉曰,登筵爲四年矣。上曰,聞近尙手不釋卷云矣。裕元曰,非但手不釋卷,尙能著述矣。珪壽曰,此重臣本是宏儒,老而尙如此矣。淳穆曰,年及大耋,聰明常如少年矣。上曰,精力不耗,以其工夫富贍而然乎?淳穆曰,此果讀書浹洽之力爲多矣。
上在昌德宮。停常參·經筵。
大殿·大王大妃殿·王大妃殿·大妃殿,內閣·政院·玉堂口傳朝夕問安。答曰,知道。中宮殿,朝夕單子問安。答曰,知道。
藥房都提調李裕元,提調朴齊寅,副提調李會正啓曰,伏未審夜間,聖體若何?中宮殿氣候,何如?元子宮氣候,何如?昨日洗浴後,一向萬安乎?臣等懽忭之忱,歷日彌切,敢此問安。答曰,知道。中宮殿氣候平順,元子宮氣度平安矣。大王大妃殿·王大妃殿·大妃殿·中宮殿問安。答曰,知道。
藥房都提調李裕元,提調朴齊寅,副提調李會正啓曰,伏未審午間,聖體若何?中宮殿氣候,何如?元子宮氣候,何如?臣等不任懽忭之忱,敢此問安。答曰,知道。中宮殿氣候平順,元子宮氣度平安矣。大王大妃殿·王大妃殿·大妃殿·中宮殿口傳問安。答曰,知道。
議政府啓曰,本府有司堂上有闕之代,行大護軍李根弼差下,使之察任,何如?傳曰,允。
假注書許綸書啓,臣於本月初十日時量,敬奉聖諭,馳往傳諭于廣州彦州里面狎鷗亭領府事姜㳣所住處,則以爲,邦籙無疆,元良誕降,宗祊增鞏,臣民相賀,雖臣負罪遭彈之踪,亦不覺其蹈舞於縮伏之中,臣於前諭之下,冥然頑然,不敢附對者,分義實出於危蹙,事體尙悚其虧損,今又王人臨宣恩綸,以今此莫大之慶,中外群情,必當胥悅,須卽簉朝爲敎,臣雙擎九頓,且感且欣,到此區區情勢,有不敢自恤,先慶祝而後訟愆,界限晝然,進退有定,獲被當被,自有其日,謹當冒沒趨承,以伸忱誠云矣,敢啓。傳曰,知道。
別兼春秋金㽥書啓,臣於本月初十日時量,敬奉聖諭,馳往傳諭于楊州龜旨面細橋里判府事韓啓源所任處,則以爲,臣罪犯至重,有不敢張皇附對,而惟我元良誕膺,彌月之慶,邦籙增鞏,歡祝蹈忭,彝性所同,第臣情踪惶蹙,縮伏荒郊,恭俟鐵鉞之誅云矣,敢啓。傳曰,知道。
懷德儒生幼學宋憲祈疏略曰,蓋皇明之於我朝,有萬世難忘之德,則有萬世不忘之報矣,今何遽已停撤乎?歲遠易忘,故肅廟嘗歎不問言辭之慷慨,正廟又曰,我東一草一木,莫非皇恩,則雖家尸戶祝,未爲不可,以殿下纘述之道,似不當如是矣,近聞諸臣之疏批,有以東朝處分爲敎,伏願細稟慈殿,函復皇廟,上以寓神皇尊慕之誠,下以激臣民忠義之心云云。省疏具悉。退修學業。
上在昌德宮。停常參·經筵。
元子誕生五日,大殿·大王大妃殿·王大妃殿·大妃殿,宗親·儀賓·內閣·政院·玉堂口傳,朝廷二品以上·六曹堂上單子問安。答曰,知道。中宮殿單子問安。答曰,知道。大殿·大王大妃殿·王大妃殿·大妃殿,內閣·政院·玉堂口傳夕問安。答曰,知道。中宮殿單子夕問安。答曰,知道。
藥房都提調李裕元,提調朴齊寅,副提調李會正啓曰,伏未審夜間,聖體若何?中宮殿氣候,何如?元子宮氣候,何如?臣等懽忭之忱,歷日彌切,敢此問安。答曰,知道。中宮殿氣候平順,元子宮氣度平安矣。大王大妃殿·王大妃殿·大妃殿·中宮殿口傳問安。答曰,知道。藥房都提調李裕元,提調朴齊寅,副提調李會正啓曰,伏未審夜間,聖體若何?中宮殿氣候,何如?元子宮氣候,何如?臣等不任懽忭之忱,敢此問安。答曰,知道。中宮殿氣候平順,元子宮氣度平安矣。大王大妃殿·王大妃殿·大妃殿·中宮殿口傳問安。答曰,知道。
傳曰,交河郡守李憲稙,司㒒判官洪鉉周,令該曹口傳相換。
傳曰,日昨之特敍又諭,予有所深量而然矣,及見附奏,以情踪爲辭,卿之如是爲引,容或,可也。旣往之事,不必更說,且今日異於他日,須卽簉朝事,遣史官傳諭于判府事。
假注書許綸書啓,臣於本月十二日時量,敬奉聖諭,馳往傳諭于楊州龜旨面細橋里判府事韓啓源所住處,則以爲,臣之情蹤惶蹙,日甚一日,惟威罰是竢,恩諭荐降,至以今日異於他時,須卽簉朝爲敎,到此臣分,他不暇恤,謹當冒沒趨承,先伸慶祝,退遂微諒,蘄被當被云矣,敢啓。傳曰,知道。
議政府啓曰,賀儀只隔,卿宰·侍從未付軍職人,令該曹口傳付軍職,使之參班,何如?傳曰,允。
吏曹口傳政事,交河郡守李憲稙,司㒒判官洪鉉周,以上相換事承傳。
兵曹啓曰,今此陳賀時,參議李基在外,侍衛無以備員,令政院稟旨變通,仍令該曹,以在京無故人口傳差出,待下批,牌招,以爲進參之地,何如?傳曰,允。許遞
吏曹口傳政事,以金永秀爲兵曹參議。
上在昌德宮。停常參·經筵。
大殿·大王大妃殿·王大妃殿·大妃殿,內閣·政院·玉堂口傳朝夕問安。答曰,知道。中宮殿,朝夕單子問安。答曰,知道。
藥房都提調李裕元,提調朴齊寅,副提調李會正啓曰,伏未審夜間,聖體若何?中宮殿氣候,何如?元子宮氣候,何如?臣等懽忭之忱,歷日彌切,敢此問安。答曰,知道。中宮殿氣候平順,元子宮氣度平安矣。大王大妃殿·王大妃殿·大妃殿·中宮殿口傳問安。答曰,知道。
藥房都提調李裕元·提調朴齊寅,副提調李會正啓曰,伏未審午間,聖體若何?中宮殿氣候,何如?元子宮氣候,何如?臣等不任懽忭之忱,敢此問安。答曰,知道。中宮殿氣候平順,元子宮氣度平安矣。大王大妃殿·王大妃殿·大妃殿·中宮殿口傳問安。答曰,知道。
傳曰,禮房承旨,馳詣社稷·宗廟·永寧殿·景慕宮,奉審摘奸以來。
傳曰,明日出宮門路,以萬安門爲之,還宮門路,以協陽門爲之。
傳曰,旣承慈敎矣,萬東廟奉享之節,復設擧行。
傳曰,皇壇之當初創始,雖出於士林,而粵自正廟朝奉額之後,事體自別,則今此復設之擧,當自朝家主管,廟室重建,該道臣,令本邑遵舊制,斯速擧行,而該牧,仍以廟令例兼,享社儀節,依前磨鍊,而祭官,以本牧近邑守令,自營差送,守㒒等,自本邑,量宜別定,以爲守護之意,廟堂分付道臣。
傳曰,明日奎章閣·太學進箋,當親受矣,處所以便殿爲之,宗親府·弘文館進箋,亦當親受矣,該房知悉。
傳曰,今番赦典,豈待諸道放未放上來後徐宥乎?頒赦日,當卽下處分矣,令各該道臣,有旨祗受日,不必待該府該曹關,先卽星火擧行,形止狀聞事,令廟堂卽爲行會於道臣,而京徒流案中,或有遺漏而未及一體疎放,又或有未及到配而見漏者,與道內定配者及獄囚之未錄者,令各該道臣,無一遺漏,一一後錄狀聞事,亦爲分付。
禁衛營啓曰,銅龍門入直軍三十名,各別精抄,使哨官一員別武士一人,率領一宿於新營,今日替直之意,敢啓。傳曰,知道。
上在昌德宮。停常參·經筵。
元子誕生初七日,大殿·大王大妃殿·王大妃殿·大妃殿,宗親·儀賓·內閣·政院·玉堂口傳,朝廷百官單子問安。答曰,知道。中宮殿,單子問安。答曰,知道。親上致詞,入小次後,藥房·內閣·政院·玉堂口傳問安。答曰,知道。還入小次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。陳賀後,大殿·大王大妃殿·王大妃殿·大妃殿·中宮殿,內閣·政院·玉堂口傳問安。答曰,知道。
藥房都提調李裕元,提調朴齊寅,副提調李會正啓曰,伏未審夜間,聖體,若何?中宮殿氣候,何如?元子宮氣候,何如?七日旣屆,縟儀載擧,臣等益不勝懽欣慶忭之忱,敢此問安。答曰,知道。中宮殿氣候平順,元子宮氣度平安矣。大王大妃殿·王大妃殿·大妃殿·中宮殿口傳問安。答曰,知道。
藥房口傳啓曰,今日乃中宮殿解娩後第七日也,捲草祭旣已設行,産室廳撤罷矣,臣等與諸醫官,依例罷直宿退出,而差備待令醫官,則姑爲仍留,何如?惶恐敢啓。答曰,知道。待令醫官及兒醫各一人,輪回入直于本院。
傳曰,禮房承旨馳詣宗廟·景慕宮,奉審摘奸以來。
傳曰,産室廳都提調以下,別單書入。
傳曰,侍衛軍兵,令各其營乾犒饋。
傳曰,親上致詞箋文陳賀時,禮房承旨李喬翼,對擧承旨金學初,宣敎官金完秀竝加資,致詞官陞六,六品職,隨窠擬入。
傳曰,親上致詞箋文陳賀時,左通禮張原相,右通禮李冕雨竝加資。傳曰,完平君李昇應,百官加親授。
傳曰,中官金羲明·朴應來,百官加親授。
傳曰,皇天祖宗,默佑陰騭,致有今日之慶,仰體慈聖嘉悅之心,俯念八域歡忭之情,不可無廣慶施仁之擧,該道舊還及拯劣米未拯米,隨其所存,竝蕩減,市民徭役,限二朔,懸房收贖,限三十日,亦令蕩減。
傳曰,親上致詞箋文表裏及陳賀時,濟用監提調以下,別單書入。
傳曰,待令長番中官鄭喜常等二十八人,各兒馬一匹賜給,燈燭中官四人,待令差備中宮六人,各上絃弓一張賜給,傳命司謁四人,各上絃弓一張,亦爲賜給。
傳曰,元子宮傳言色李敏榮·黃胤明,兼長番內官鄭之良·李孝元竝加資,資窮者代加,兼差備內官徐相圭·金洛亨竝陞敍,兼司鑰尹東善·趙興龍各上弦弓一張賜〈給〉,兼別監金亨九·全寶錫竝米木題給。
政院啓曰,卽者吏曹郞廳來言,百官加下批政事,取稟。傳曰,當日爲之。
傳曰,在外同敦寧許遞,今日政差出。
傳曰,今日政,賞典下批。
傳曰,文敬公金集祀孫問名。今日政,徽陵參奉擬入,以司謁口傳下敎曰,時原任大臣·奉朝賀·宗親·儀賓·閣臣·儒臣·六曹長官·大司諫·承史二品以上留待。
以司謁口傳下敎曰,依庚戌己巳年例,闕內入直,竝書啓以入。
禮曹啓曰,元子誕生,祗告廟社,頒赦八方,此誠宗社萬億年無疆之休,其在擧國同慶之忱,宜有飾喜之道,今番慶科,以增廣擇日擧行,何如?傳曰,允。
禮曹啓曰,今此慶科增廣諸科吉日,令日官推擇,則進士鄕·漢城試初試,來三月二十二日,生員鄕·漢城試初試,同月二十四日,文武科鄕·漢城試初試,四月初八日,進士覆試,同月二十二日,生員覆試,同月二十四日,文武講經,五月初二日,生進放榜,同月十二日巽時,文武科會試,同月十五日,文武科殿試,同月二十二日,文武放榜,同月二十七日巽時爲吉云,以此日時擧行之意,敢啓。傳曰,知道。
吏曹啓曰,在前頒赦時,有別歲抄書入之例,今番則何以爲之乎?敢稟。傳曰,書入。
吏曹啓曰,別歲抄書入事,命下矣。居中居下,一體書入乎?敢稟。傳曰,一體書入。
以司謁口傳下敎曰,飯羹,不能通給貢市人等矣,依庚戌年例,右承旨出敦化門外,招集貢市人,貢人米十石,市人米二十石,令度支題給,以示同慶之意。
政院啓曰,右承旨出敦化門外,招集貢市人事,命下矣。右承旨申道熙,所當牌招,而拘於廳規,不得請牌,何以爲之?敢稟。傳曰,卽爲牌招,斯速擧行。
以産室廳都提調以下別單,傳曰,都提調領議政李裕元內廐鞍具馬一匹面給,子壻弟姪中敎官作窠,今日政擬入,提調禮曹判書朴齊寅加資,副提調都承旨李會正正卿陞擢,檢閱金永哲,注書申一永竝陞六,捲草官行大護軍趙龜夏子姪中敎官作窠,今日政擬入,捲草陪進內資直長金奎升兒馬一匹賜給,淸道次知部將金健秀,效勞顆多,邊將待窠,首先差送,金箕俊上弦弓一張賜給,東西唱副司果李獻耆·崔成在竝外職陞敍,命白絲封進尙衣一提調知宗卿李載元熟馬一匹賜給,二提調行護軍李鎬俊,副提調行都承旨李會正各半熟馬一匹賜給,郞廳僉正尹滋命,主簿洪在能·金龜洛,別提李敎象·直長鄭元世,命白米陪進長興主簿金鎭弘各上弦弓一張賜給,日官金濟正·李興善·李熙奎竝相當職調用,待令醫官洪顯普,以其子譯院優窠等第調用,李漢慶,以其子譯院淸學見窠調用,朴時永·全東爀,首守令待窠,首先擬入,別掌務官邊應翼,善地監牧官作窠差送,別入直醫官李慶年,以其孫姑付鍼醫,待窠陞實,彭繼述·鄭禮秀,竝加資,鄭在英·李章爀,竝監牧官待窠差送,洪翼普,好窠監牧官作窠差送,御醫劉漢緯,鍼醫鄭在寅,竝加資,議藥同參李好錫,姑付內醫,待窠陞實,內醫金激等五人,掌務官金在瑚等二人,竝相當職調用,奏時官趙漢鼎等二人,竝監牧官待窠差送,寫字官崔在禧,以其子卽付實官,待窠陞實,畫員全毅默,卽付實官,待窠陞實,書員延鳳仁帖加惠局兼役,朴胤錫糧餉廳兼役,池殷錫御營廳兼役,鄭匡鎬惠局兼役,其餘員役等,竝依判下施賞,以濟用監提調別單,傳進表裏提調趙成夏熟馬一匹賜給,捧表裏主簿李奎學·金載舜各上弦弓一張賜給,左通禮張原相,右通禮李冕雨竝加資,捧箋文官禮曹正郞白鳳三,致詞箋文陪進官承文判校朴鍾善各兒馬一匹賜給,寫字官金尙鉉等二人,卽付實官,待窠陞實,其餘贊儀·典儀·東西唱·引儀·代致詞官·宣箋目官·奏時官·寫字官·員役·樂工等,竝依判下施賞。
傳曰,今番賞典中一人,雖兼數事,毋得疊授。
宗親啓曰,明日卽天漢殿望奉審日次,臣沇應進詣擧行之意,敢啓。傳曰,知道。
奎章閣啓曰,明日卽書香閣望奉審日次,臣進詣擧行之意,敢啓。傳曰,知道。
禮曹啓曰,今此元子誕生稱慶陳賀時,諸道所封方物中,自京廳封進方物,依例看品內入,而各道方物,亦依例待其齊到,看品捧入之意,敢啓。傳曰,知道。
御營廳啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
吏曹啓曰,卽接奉常寺牒報,則今此各陵園墓寒食祭享所用藥果,本寺判官,當爲監造,而判官未差,不得擧行云。其代口傳備擬以入之意,敢啓。傳曰,知道。
吏曹口傳政事,以張晧根爲奉常判官。
吏曹啓曰,軍資監正朴齊萬,西學敎授柳,徽陵參奉宋道淳,俱以身病,呈狀乞遞,禮曹佐郞李贊斗,除拜過限未肅拜,竝改差,何如?傳曰,允。
以吏曹參議朴瑄壽牌不進罷職傳旨,傳曰,只推。
有政。吏批,參判趙慶鎬,參議朴瑄壽牌招不進,判書趙基應進。以林炳道爲掌令,沈相說爲修撰,吳尙鉉爲左通禮,南啓憲爲右通禮,宋彙仁爲軍資正,朴齊近爲廣興令,李建容爲禮曹佐郞,柳肯秀爲禁府都事,韓章錫爲西學敎授,李壽榮·趙東默爲童蒙敎官,兼都承旨單李會正,判宗正卿府事單李昇應,完平君單李昇應今加輔國,百官加親授,禮曹判書朴齊寅今加正憲,行都承旨李會正今招資憲,行左承旨金學初今加嘉義,右副承旨李喬翼今加嘉善,左通禮張原相,右通禮李冕雨,修撰金完秀,已上今加通政,以上加資事承傳。再政。以洪正厚爲獻納,朴來萬爲同敦寧,吳敬善爲司甕僉正,申一永爲典籍,李敎夏爲注書,金永宗爲徽陵參奉。三政。以洪鍾華爲工曹參判。
兵批,以鄭錤淵爲南固別將,同知單張好仁。
以義禁府赦單子,傳曰,定配身死未蒙放罪人洪鍾聞,未及就囚罪人洪昇厚,在逃未捕罪人韓隣珍,竝放。
敎中外大小臣僚耆老軍民閒良人等書。王若曰,皇天篤祐,迓百世本支之休,彌月協祥,覩一人元良之慶。八域蹈舞,十行播脩。念國本墍係於貳儲,而邦慶尤貴於正嫡。易稱匕鬯,大人繼以离明,詩頌綿瓜,生民肇自震夙。社稷靈長終必賴,罔不在厥初,天地泰和氣所鍾,胎哉嗣來許。猗我國朝熙洽,自昔聖神繼承。長發其祥,邁殷后六七聖作,克昌厥後,侔周家萬億年休。逮寡躬嗣服無彊,佇景命錫類不匱。粵自臨御之日,勔其緖於胎先,今値鼎盛之齡,企祚胤於裕後。眷良佐占莞寢之瑞,迺令辰設蔞室之儀。燕謀有太牢之祈,寔由黃裳元吉,麟趾爲關雎之應,庶見朱芾斯皇。時則中和節回,允矣衆祥咸湊。虹渚星象,赩瑞光而流禎,甲觀畫堂,凝佳氣而毓祉。幸荷上帝之默佑,克致冢子之篤生。挺覃紆岐嶷之資,天日龍鳳,騰光輪輝潤之頌,室家君王。想漢都定鼎之年,叶熙運於五百生聖,符英廟懸觸之申,筮遐齡於八旬添籌。仰祖宗積累爲基,得震索以主器,頌慈聖功德攸曁,受介福于含飴。惟徽音啓嘉兆於百斯,伊大慶溯列朝而四有。璿潢發遠,膺正期於一淸,銑樹播英,紹炳靈於四葉。震維出乎萬物,少陽叶載陽之辰,月令殷以仲春,前星耀建星之次。予無憂於堂構丕託,邦有固於泰磐洪圖。朝服寢門,旣備吉士之員接,羽籥東序,宜早保傳之諭敎。肆虔告於廟宮,聿同慶於寰宇。銅龍曉闢,協重華而升暉,綸鳳春宣,溥大霈而解澤。云云。於戲,山河增鞏,神人胥欽。俾爾壽熾而昌,供三朝繞膝之樂,斂時福敷厥庶,答萬姓延頸之忱。故玆敎示,想宜知悉。藝文提學李源命製進。
甲戌二月十四日午時,上詣仁政殿。親上致詞箋文表裏陳賀入侍時,行都承旨李會正,行左承旨金學初,右承旨申道熙,左副承旨蔡東述,右副承旨李喬翼,同副承旨金錫輔,檢校直提學金輔鉉·趙寧夏·李載冕·趙成夏·韓敬源·趙慶鎬·尹滋悳,直提學閔奎鎬,檢校直閣金始淵·金永壽·洪殷謨·李鎬翼,直閣姜,檢校待敎李秉文·金奎軾·韓耆東,檢校副提學金炳始,副提學趙康夏,檢校典翰李根秀·李冕榮·李起鎬·金性均,典翰洪萬植,應敎金裕行,副應敎朴顥陽,校理趙宇熙,副校理李建昌·魚允中,修撰金完秀,副修撰黃耆淵·閔泳商,以次侍立。時至,通禮跪啓請外辦,上具遠遊冠·絳紗袍,乘輿出萬安門,藥房提調朴齊寅,副提調李會正進前問候。仍詣仁政殿降輿所,通禮跪啓請降輿,上降輿。通禮跪啓請執圭,會正進圭,上執圭。會正進前奏曰,百官今當就位,請出標信,開作門,宗親·文武百官入就位。會正奏曰,對擧承旨,何承旨爲之乎?上曰,左承旨爲之。通禮導上詣版位北向,通禮跪啓請鞠躬四拜,興平身,上行四拜禮,宗親·文武百官皆行四拜禮。通禮跪啓請搢圭,上搢圭跪,代致詞官讀致詞訖。承文提調捧致詞函·箋文函,以次跪授喬翼,喬翼以次跪受以進,上以次受之,以授喬翼·學初,喬翼·學初以次跪受,還置於案。濟用監提調捧禮物函,以授喬翼,喬翼跪受以進,上受以授喬翼,喬翼·學初跪受,還置於案。通禮跪啓請執圭,上執圭,通禮導上詣祗送位。喬翼·學初捧致詞箋文禮物函,各置於龍亭,由正路出。通禮跪啓請鞠躬,上鞠躬,龍亭過後,上平身,仍釋圭,會正受圭,上入小次。喬翼·學初隨龍亭,詣大王大妃殿閤門外,捧致詞箋文禮物函,傳授尙傳以入,還至殿階。通禮跪啓請出次,上出次。通禮跪啓請執圭,會正進圭,上執圭。通禮導上詣版位,通禮跪啓請鞠躬四拜興平身,上行四拜禮,宗親·文武百官行四拜禮。通禮跪啓禮畢,仍請釋圭,上釋圭,會正受圭,上入小次。陳賀時至,通禮跪啓請出次,上出於陞座。通禮跪啓請執圭,會正進圭,上執圭。贊儀唱鞠躬四拜興平身,宗親·文武百官行四拜禮。仍跪,代致詞官讀致詞訖。贊儀唱俯伏興四拜興平身,宗親·文武百官皆行四拜禮,喬翼進當座前,奏宣敎。贊儀唱跪,宗親·文武百官跪,宣敎官修撰金完秀宣敎訖。贊儀唱俯伏興四拜興平身,宗親·文武百官行四拜禮。贊儀唱跪搢笏三叩頭,宗親·文武百官跪搢笏三叩頭。贊儀唱山呼,宗親·文武百官拱手加額曰千歲。又唱山呼曰千歲,又唱再山呼曰千千歲。贊儀唱出笏俯伏興四拜興平身,宗親·文武百官出笏行四拜禮,宣箋目官宣箋目訖。贊儀唱跪,宗親·文武百官跪,宣箋官宣箋訖。贊儀唱平身,宗親·文武百官平身,典禮跪啓禮物請付攸司,通禮跪啓禮畢。大臣陞殿問候訖,仍奏曰,姜領府事·韓判府事,以謂終涉惶蹙,不敢陞殿云矣。上曰,史官下去,使之陞殿也。領府事姜㳣,判府事韓啓源進前奏曰,天祐宗祊,元良誕降,禮成親上,臨殿受賀,此誠臣民莫大之慶。上曰,慈殿甚喜悅矣。㳣曰,諸大臣承候時,臣等情踪危蹙,不敢同入,尤爲惶恐矣。上曰,旣以改愆,還爲可幸矣。㳣曰,萬萬惶悚矣。通禮跪啓請釋圭,降座乘輿,上釋圭,會正受圭。上降座乘輿,仍出仁政門,由肅章門入協陽門,承旨請出標信,解嚴。上由宣化門還內,諸臣以次退出。
甲戌二月十四日未時,上御重熙堂。奎章閣·太學·宗親府·弘文館進箋親受入侍時,行都承旨李會正,行左承旨金學初,右承旨申道熙,左副承旨蔡東述,右副承旨李喬翼,同副承旨金錫輔,檢校直提學金輔鉉·趙寧夏·李載冕·趙成夏·韓敬源·趙慶鎬·尹滋悳,直提學閔奎鎬,檢校直閣金始淵·金永壽·洪殷謨·李鎬翼,直閣姜,檢校待敎李秉文·金奎軾·韓耆東,原任副提學李載元·趙龜夏·金炳地·沈舜澤·李明應·趙敬夏·李寅命·李淳翼,檢校副提學金炳始,副提學趙康夏,原任典翰金昌熙·權鼎鎬,檢校典翰李根秀·李冕榮·李起鎬·金性均,典翰洪萬植,應敎金裕行,副應敎朴顥陽,校理趙宇熙,副校理李建昌·魚允中,修撰金完秀,副修撰黃耆淵·閔泳商,以次待立。時至,通禮跪啓請外辦,上具翼善冠·衮龍袍,出次陞座,承·史·閣臣·儒臣先入庭,四拜各就位。引儀引奎章閣·宗親府·弘文館官員,太學儒生,各捧箋文函入就位。贊儀唱鞠躬四拜興平身,奎章閣·宗親府·弘文館官員及太學儒生行四拜禮。宣箋官宣箋訖,奎章閣·弘文館官員及太學儒生又行四拜禮,通禮跪啓禮畢。上曰,李奉朝賀進前。上曰,筋力,近果何如?敦宇曰,漸益癃癈,而少須臾在世,獲覩此日慶會,不勝欣忭矣。上曰,年久登筵矣。敦宇曰,今爲四年矣。上曰,許久登筵,仰瞻,可也。敦宇曰,心和則氣和,氣和則刑和,吉慶所注,玉色敷腴矣。缺
上在昌德宮。停常參·經筵。
藥房提調朴齊寅,行左承旨金學初啓曰,元良誕降,縟儀載擧,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
內醫院啓曰,副提調李會正,今日問安,不爲仕進,卽爲牌招,何如?傳曰,允。
傳曰,承旨竝許遞,前望單子入之,承旨前望單子入之,閔奎鎬·趙康夏·金奎弘·趙準永·金永壽·李龍雨落點。
傳曰,平安兵使黃海兵使,明日辭朝。傳曰,前檢閱金永哲別兼春秋差下。
政院啓曰,新除授承旨金奎弘,時在廣州地,斯速乘馹上來事,下諭,何如?傳曰,許遞,前望單子入之,承旨前望單子入之,吳俊泳落點。
內醫院啓曰,御醫李慶年,以其孫姑付鍼醫,待窠陞實,議藥同參李好錫,姑付內醫,待窠陞實事,判下矣。依判下,李忠根姑付鍼醫,口傳付軍職,冠帶常仕,李好錫姑付內醫,待窠陞實之意,敢啓。傳曰,知道。
政院啓曰,右尹白樂貞,以城隍發告祭獻官,今方出去矣,兼帶右邊捕盜大將所佩命旨及大將牌·傳令牌,何以爲之?而捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
政院啓曰,右邊捕盜大將,他邊大將兼察事,命下矣。兼察右邊捕盜大將李景夏,卽爲牌招聽傳敎,何如?傳曰,允。
政院啓曰,議政府郞廳來言,今日賓廳日次,而領議政李裕元,右議政朴珪壽,無時急稟定事,左議政未差,不得來會云矣,敢啓。傳曰,知道。
議政府啓曰,本府有司堂上李根弼,見帶摠管矣,職務相妨,摠管之任,今姑改差,何如?傳曰,允。
政院啓曰,新除授行都承旨閔奎鎬,左承旨趙康夏,右承旨金奎弘,左副承旨金永壽,右副承旨趙準永,同副承旨李龍雨,竝卽牌招,何如?傳曰,允。
弘文館啓曰,新除授修撰沈相說,時在京畿竹山地,經筵入番事緊,請斯速乘馹上來事,下諭。答曰,許遞。
兼春秋吳宅禹書啓,臣於本月十五日時量,敬奉聖批,馳往傳諭于南部荳毛浦契領府事姜㳣所住處,則以爲,臣孽由自作,彈墨未乾,雖因慶會,暫伸忱誠,其危蹙之情踪,則固自如矣,冒悚追訟,恭竢嚴命,伏奉恩批,辭旨諄複,感惶之極,尤不知所出,凡人臣之所以爲大防,唯廉恥是耳,以臣辜負,有臣遭罹,而憑恃寵靈,自同無故,則無忌無憚,去益添罪,遍伏當勘之律,以全微諒,以謝人言,千萬至祝云矣,敢啓。傳曰,知道。
政院啓曰,卽者前持平洪贊爕等陳疏到院,而前銜陳疏,家僮直呈,俱係禁令,故原疏退却,而不可無警,疏頭洪贊爕,從重推考,何如?傳曰,允。原疏捧入。
政院啓曰,前檢閱金永哲別兼春秋差下事,命下矣。令該曹口傳單付,牌招察任,何如?傳曰,允。
奎章閣啓曰,景慕宮望廟樓,今望奉審,無頉之意,敢啓。傳曰,知道。
吏曹口傳政事,別兼春秋單金永哲。
吏曹啓曰,昨日政,兼都承旨李會正,當爲知宗正卿府事下批,而誤以送西知中樞,下批矣,不審之失,臣不勝惶恐,原草記勿施,知宗正卿府事,下批,何如?傳曰,允。
兵曹,以徐相稷爲禁衛中軍。
禁衛營啓曰,本營騎士別將李根永,身病猝重,勢難察任,改差,何如?傳曰,允。
禁衛營啓曰,謹依內入直將卒書啓判下,銅龍門·集賢門軍閑良金昌敎等二十二名,兼司僕帖文,分付兵曹成給,兼司僕李命孫等八名,各木一疋,哨官吳胤泳,筒箇一部,別武士金泳澤,木布各一疋施賞之意,敢啓。傳曰,知道。
刑曹啓曰,赦單子未蒙宥秩,結案罪人徐昌成·鄭順吉,未推覈罪人辛道哲·丁鳳瑞·金召史·徐元成·金漢玉·卓春吉·金在成·僧月星·僧元甘,竝放字書下,未錄久囚一名一體放送事,命下矣。謹依傳敎,罪人徐昌成等十一名,竝與未錄久囚行刑鎖匠金同伊,一體放送之意,敢啓。傳曰,知道。
領府事姜㳣疏曰,伏以,歌騰四重,基鞏萬年親上箋於長樂,仍受賀於法殿,歡聲協氣,洋溢區宇,臣退自呼嵩之班,益切攢祝之忱,仍伏念臣之今番一出,是豈臣放倒廉坊,從他笑罵,夤緣祗肅,晏若無故之計哉?凡於國朝縟儀,朝紳之伸誠,卽臣分之不可已者,而惟我元良誕降,尤爲莫大之慶,上則啓宗社之靈長,下則副臣民之蘄嚮,小大同情,跛躄皆起,此時進賀,義所當先,過後訟愆,自有其日故耳。噫,臣之罪,臣自知之,薄罷未蔽逋慢之辜,彈章又發前後之案,苟或一有於此,猶爲人臣之極罪,況兼此三者者乎?君臣之義,無所逃於天地之間,秉彝之性,亦同得於含生倫,忠君親上,卽臣子當然底道理,而臣則不能隨事盡職,匪怒之敎,嚴不敢聞,司直之論,責無所辭,孤恩負國,拊心悼躬,敦綸之下,不思進身,臣之罪也,陪扈之際,散亂離次,臣之罪也,成命之後,未卽奉行,臣之罪也,積此罪戾,將安所歸?惟金木是竢,嶺海是期,屛息郊坰,伏地瞻天而已,千萬不自意,恩敍特降,樞銜繼縻,以臣之不肖無狀,不知所以致此洪造,而至若陳就一念,非臣夢想之攸及,幸際千一之嘉會,粗效億兆之願戴,遂以滓穢之賤,暫赴蹈舞之列,重入修門,復趨文陞,非臣株守之變,而卽限之越也,以其難貰之罪,依舊自在,可伸之義,來猶可追,則非敢曰進退之間,竝行不悖,而匹夫之志,自有移易不得於其中者矣。邦憲莫嚴,人言可畏,未服常刑之前,無非竦勘之日,退出城外,轉益惶蹙,猥將危衷,冒瀆崇聽。伏乞聖明,亟施臣當被之重律,以爲如臣不忠者戒焉。答曰,省疏具悉卿懇。昨日登對之後,直爲還第,而旋聞出郊,引章又至,未知卿意之何居而如是也,卿以難貰之罪,自有之愆,爲言矣,設如卿言,今不必復伸旣往,卿其諒之,卿其諒之。仍傳曰,此批答遣史官傳諭。
前持平洪贊爕等聯疏略曰,臣等均是昭代之人,世族之家,而我太祖康獻大王,肇創大業,昭揚典章,亦未嘗區別庶類,逮至太宗十三年,右代言徐選,嘗爲鄭道傳奴所侵辱,思所以報其怨,道傳之母,卽私婢也,故及其罪死也,乃乘其逞感,倡爲庶孽勿敍顯職之議,未嘗全然禁錮,及成宗朝頒降大典時,又有庶孽子孫勿許,而曾孫亦無禁焉,其後大典注解時,姜希孟,添子子孫孫之語,自此爲永世禁錮之人,孰料憸人挾憾逞私之計出而載之爲國典,仍爲聖世僇廢之物,以若無所歸之類,過蒙不世有之澤,列聖朝恩綸,炳烺如日星,宣廟,有微子,商王之庶子,而孔子稱仁,子思,孔子之庶孫,而道統自傳,葵藿向陽,不擇旁枝,人臣願忠,豈必正嫡之敎,顯廟,有舊制狹隘之敎,肅廟,有門閥用人,爲我國痼弊之敎,而必欲矯捄,故英廟以先朝遺意,文而持正,武而宣傳官,屢下嚴敎,繼以恩旨。若曰,人君造命,雖予創行,孰敢不從,日月所照,不擇精粗,王者用人,豈有間於其中?又若曰,此後切勿拘礙,以存國初之風,正廟若曰,年前臺閣疎通,實出於先王苦心,而有名無實。噫,匹夫含冤,足傷大和,況許多庶類,其麗不啻幾億,則其間豈無才俊之士,可以爲國需用,而枯黃䤋其將駢死於牖下,嗟彼庶類,亦我臣子,使不能得其所,亦無以展其抱,是亦寡全過也。又若曰,參下序陞,初無區別,獨不可通瀜備擬於參上窠乎?又若曰,以類備擬,反不如不爲,此習不革,則日除十職百銜,假則一而已,以此嚴飭。又若曰,三曹郞及判官作窠,擬入排望之際,毋或較量,通同排擬事,一體申飭。又若曰,予聞專主枳塞者,必有殃禍,至以疎通,親題策士,每於賓對,下詢諸臣,純廟癸未,臣等相與呼籲,批旨若曰,爾等之可矜,予亦深知之,疏辭令廟堂從長稟處,伊時因泮儒捲堂,下敎若曰,庶類之訴冤,卽列朝常有之事,未聞其時,有捲堂起鬧之事,古之儒生,豈不及今人而然乎?雖以所懷言之,旣曰固當天地間至冤之事。又曰,亦非天理人情之常云爾,則諸生亦知之矣,然則在首善明倫之地,直曰訴冤之無怪,亦宜以反天人之常爲言,今乃不顧其言之矛盾,惟事噴薄可乎?翼廟代理時,親製疎通疏,辭旨剴切,而將徹未果,特下飭敎,若曰,庶類許通,卽我大朝曲遂萬物盛德大惠,而許通多事,尙無實效,是豈對揚之道,又豈示信之政乎?自今大政爲始,外之守令,內之通淸,與郞署擬望以入,俾無抑菀之事,分付兩銓,聖意所在,庶可得揚,而臣民無祿,遽當庚午之至痛,遂成未卒之至,徒切於戲之思,憲廟戊申,批旨若曰,此豈徒爲爾等之冤菀而已,實有欠於王者立賢無方之義,況有列聖朝前後聖諭,又如是勤摯者乎?哲廟若曰,旣有列聖朝受,而自下不能對揚,今大臣所奏又如是,凡於仕宦,各別收用,俾無如前抑菀之歎,而文之槐院,武之宣薦,一竝許通,臣等感浹肌膚,咸願少須臾無死,仙馭遽昇,如喪之痛,若偏在臣等之身也,先正臣文正〈公〉臣趙光祖,首建擢用之議,爲衮輩所阻,文成公臣李珥,繼倡疎通之論,爲不悅者所格,文元公臣李彦迪以爲,我國立法,有不可曉者,禁錮庶孽也。文簡公臣成渾疏曰,庶孽禁錮,通天下所未有也。文烈公臣趙憲疏曰,謀國大臣,只爲私其子孫之計,不及乎萬世失人之憂,文正公臣宋時烈疏曰,庶孽防限,初非祖宗定製,國初鄭道傳之母實私婢,而乃爲大提學,況今人才眇然,常患不足,彼庶孽中可用者,抛置可惜,文純公臣朴世采啓曰,稽古錄通用庶類條,故相臣李恒福·李元翼·柳成龍·尹昉·吳允謙·李敬輿·金尙容·崔鳴吉·張維·沈之源·金壽恒·崔錫鼎·趙顯命·金相福·金尙喆·李思觀及諸宰臣元景夏·李周鎭·李袤·李秀得·金南重·李省身·李景容·李東稷,以疏以啓,陳情懇勤,有曰雖有才德,卒皆抑塞,不揚於世,垂頭喪氣,如負大罪。有曰天之生才,固無間於嫡庶。有曰卑薄庶孽,殊非王者立賢無方之道。有曰禁錮庶孽,足以傷天地生遂之意。有曰大典注解,添子子孫孫之語,遂爲禁錮之人。有曰爲臣不得親近耿光,君臣之義疎隔,爲子而不敢呼其父,則父子之親乖謬,甚至於舍己之子,取繼於旣成行路之同姓,傷人紀逆天理極矣。有曰設法定限,以錮域內之人才。有曰往往有傑出之才,如李大純·朴枝華·魚叔權·魚無迹·曺伸·李達·鄭和·林芑·梁大樸·慶遇·權應仁·李仲虎·金謹恭·宋翼弼·宋翰弼·李全仁·辛喜季·柳藕·柳祖訒·崔命龍·柳拭·楊士彦·楊萬古·禹敬錫·柳時蕃·柳興龍·宋尙敏·宋炳朝·沈日運·李知白·愼懋·申維翰或以道學,或以行議,或以文章,或以智謀,或以才能,至於武弁之可稱者,壬辰之亂,李山謙·洪季男·劉克良,糾合義旅,摧倭兵於八路陷敗之餘,丙子危急之日,進戰於城下者,獨有權井吉一人,戊申陷戰之時,殉節於幕府者,惟洪霖而已,蓋此所奏,特擧十百之一二耳。癸未陳疏時,又有收議之命,第永安府院君臣金祖淳曰,語其始請枳塞之由,不過庸碌之人,挾憾報復,語其始議疎通,作東方之大賢,皆不世之名世碩輔,塞與通之間,其是非得失,自有不待辨而可知者矣,且人之貴賤窮達,皆有生以後之事,而至於此人,其身未生而已賤,其命未賦而已窮,豈天地生物之理,固若是耶?至若爲子弟而不敢稱父兄,爲血屬而不得承繼序,尤天下古今非常反經之事也,重仕宦輕人倫,亦法典之驅使然耳。今若枳塞開則父兄之稱,繼序之承,恐不煩朝家之約束,人倫自正,天理自明,而庶類亦知所以自勉,於是乎隨其族姓之華否,人器之優劣,斟酌用捨,則在國家,可以無遺才之歎,在庶類,可以解抱冤之苦矣,豐恩府院君臣趙萬永議曰,良質美才之卓然出人者,一號爲庶,鐵限限焉,無告無訟,自暴自棄,此所以列聖之敎,屢勤憫恤,先輩之論,多主疎通者也,彼世族之裔,天賦非殊,擧以錮之無用之地者,已屢百年,亦物理事勢之行不得也,故相臣金履喬議曰,苟欲正謬反俗,莫如先從律令而釐革,故相臣沈象奎議曰,先以情理倫常,救正時俗之習弊,其於化成之方,亦庶有少補矣,故相臣李止淵議曰,若使用捨無拘於公朝,則倫彝自正於私門,故判書臣李好敏議曰,通其塞疎其菀,非直明天理正人才之方,亦足爲迓祥導和之一助,故判書李憲琦議曰,庶類枳塞,實往牒所未有,故判書臣金魯應曰,如欲變通,不過取法律中,刪改其條件,使之自齒於世,而在國無枳塞,在家免賤棄,故判書臣金履載議曰,今行疎通之政,允合公議,而旣許疎通矣,若復別其徑路,限其陛級,則許多窒礙抑菀之端,猶復如何?其所謂疎通之者,亦不免亦不免阻塞之歸,竊以爲,仕路則遂許其無礙,法典則永除其禁條,故判書臣沈能岳議曰,仕路枳塞,大非用人之道,故判書臣金箕殷議曰,今若廣其疎滯,另加收用,俾有實效,恐合於聖王惟才是用之政,故參判臣趙晉和議曰,嫡庶之分,莫嚴於三代,而只行於私室,不行於公朝,門地之別,莫盛於六朝,而只問其父姓,不問其母族,故參判臣徐長輔議曰,旣知其變通更張之合於事理,則不以處地爲拘,惟以才器是用,故參判臣吳翰源議曰,名以庶類,一直枳塞,此固往牒之所未有,一國人才折半,歸之於無用之科,恒歎偏邦風氣,終不如中國規模之廣大也,辛亥上言時,故相臣權敦仁議曰,夫以一徐選而能枳半一國於四百年之久,以我列聖朝憫恤惻怛之敎,先輩名碩至公至正之論,尙不能痛革於四百年之久者,竊爲國事慨惜,夫王政,敦倫爲先,父子,人倫之始也,若父而不子其子,子而不父其父,其喪倫而悖理者,何如?今乃寧取他人之子而謂之子,不以己之子爲子,是可曰父而子其子乎?通編,金石不刊之典,而有妾子者不許入後,則我聖朝敦倫正俗之化,於乎至矣,然而不恤血氣之重,甘心國法之外,使人倫輕於仕宦,典則閼於習俗,焉有無罪錮人於四百年淸明之國,而坐致倫日喪而法日壞也?至於立后之法,倫理之大關,國典之著禁,嚴飭春曹,有妾子切勿成給禮斜,以爲申明舊制,故相臣金興根·朴永元·李景在,故重臣李啓朝·洪鍾英·李嘉愚·姜時永,諄諄獻議,都兪吁咈,而上自三代以迄于漢唐宋明之世,庶孽之將相顯名譽者,不可殫記,未聞以庶類,限其爵煞其等也,至高麗五百年,庶類入仕,亦遵中華,小無間隔,至臣等枳塞之後,有如兵曹判書李蒙哥,世子翊衛柳祖訒,監役閔寬,牧使朴希賢,童蒙敎官李景臨,泰陵參奉趙完堵,翰林副提學李敬勝,宣惠郞廳禹敬錫,忠淸兵使李恒林,副摠管申義淸,童蒙敎官申秉權薦拔顯仕者,而夫何近者,枳之又枳,至於槐院宣薦,行之已久,而昨年大臣筵奏毁盡,不亦甚乎?臣等本無罪戾,而世世生生,永爲棄物,冤菀到此,視生猶死,是何以不當有而有之,若其以有謂無,公出禮斜,則其子將何以處其身乎?以身謂有,明其父欺君也,以身爲無,不知所以處之也,安得不以此情私,號籲天地父母之前也?今也公行一國,遂成風俗,私懇一變,有非可議,至於易風易俗,申明舊典,自是化理中事也,臣等冀其無見棄於家門,所以爲求通於仕路,家門之見棄,由於仕路之不得通也,仕路之得通,自然家門之不見棄也,情則苦矣,言則慼矣,又或言祖宗舊制,猝難變改,其言誠或然矣,但難愼之事,卽可以改,不可改而改之之謂也,至於爲法而防塞用人,則初非聖人之之制,亦非歷代之法,而屢伏承列朝憫恤之敎,故先賢亦有通用庶孽,所以法祖宗盛意之奏,此卽古人所謂當更張而更張,亦紹述者也,又或言,列朝憫恤,非不懇至,尙未疎滯,必有所由,所由者,自度之意也,未定之辭也,是何以未定之辭,自意度之,有若其中眞有不可爲之端,而故不爲之者然矣?祖宗定制,變改亦多,五衛以節制,貢案以大同,何獨於用人,謂舊制之不可改,而不爲其通變之道乎?又或言積防之決,易致下流橫潰,久塞之通,必多後來遺患,今臣等所望,是何等恩數也,其先飮快而歸矣,必將蹈舞於冥冥之中,其後齒人而行矣,亦將頌祝於生生之日,此百世以上人所未受,而偏受之曠絶殊恩也,圖報之心,將與有生而相終始,至如後來之患,似無可遺之地矣,又或言易致名分之懷亂,夫名者,定位之名,如父父子子兄兄弟弟之名也,則者,等威之分,如子之於父,弟之於兄之分也,推此以往,名分各定,壞亂元無可施之處矣,自朝家爲臣等疎菀之事,軫念自別,公議亦存,而至於通變之無實效者,蓋緣不問本宗,只從其類,類以分館,類以排望,如此而雖欲通變,其可得乎?臣每讀正廟朝以類備擬,假則一而已之敎,未始不三復興感,繼之以嗚泣也,聖意所在,欲無區別,蓋區別則雖有昔日之著式,終歸紙上之空言,由此區別之極,至及於不當區別之地,旣事吾君,而使之不敢有事於陟降之下,如珠邱之昵侍,太廟之駿奔,初不得與焉,如有汚穢之身,不敢近於淸肅之列,臣等恒切悚恧之私,而不知措躬之所也。臣等才蔑學蕪,固不足備數,而藉或有文識才具之足以與聞於經世猷者,無路出試,捿遲林樊,齎志茹恨,屛死巖穴,此同世之士所共指名而興歎也,人生世間,許多物事之形於外發於中者,皆在天理人情之內,纔離於此便不是人,今反以蕩然之人情,不得孚達於其家,渾然之天理,無以流行於斯世,生生世世,名爲人而實非人也,童穉無知,自平人忽然覺得之一百遽含此無生至恨,輒曰猶可謂人歟,胡然而生哉?然且生之不已,愈久愈多,殆過一國之半,而擧懷百世之冤,此豈天理之所公,人情之所安也哉?是以從古名賢之進言,每稱庶類之干和,干和初非聖世之事,臣等輒被指擬之目,何以致此,心竊羞之,臣等旣不容於家廁於朝,又不能行於鄕,不有奕世之業,祗爲一類之人家以是傳之,而遂爲承宗之庶孽,求之經傳而聖訓之所未見也,求之歷代而典常之所未行也,今此陳達,事係於從官,有似干恩,此實非臣等之言也,卽諸名碩奏議也,非獨諸名碩奏議,是列聖朝恩旨也,古之賢臣,書進祖宗謨訓,以冀其繼述,有條陳先臣奏對,以冀其採納,臣則敢不以古賢臣所期望於其君者,望之於今日聰聽之下哉。臣等以必無生之倫,値大有爲之時,無微不燭,有冤必伸,今若自阻於覆盆之照,則此生生世,更待何日?生成之望,情急瀝血,疾痛之呼,勢難緩聲。伏乞特賜矜諒,亟降處分,使臣等生不如死之踪得有雖死如生之日,則奚止恩浹含齒,擧懷隕首之忱,亦將澤及枯骨,必有結草之報矣。省疏具悉。疏辭令廟堂,稟處。
領議政李裕元箚曰,伏以,宗仕佑隲,元良誕生,本支卜瓜瓞之綿,國勢奠盤泰之安,慈殿進箋,大庭受賀,吉語歡聲,洋溢區宇,臣職在保護,與聞於診察之時,周旋於竝宿之列,値千一罕有之會,覩萬億無疆之休,登前席則瞻天顔之有喜,退直廬則對朝紳而相忭,此在臣爲榮爲幸,更有何分外之望,而迺者廣慶覃惠,隆旨特宣,錫之以上駟,寵之以任子,鴻渥曠前,龍光遍體,臣於是,且惶且感,不知措躬之所也,夫愼賞惜名昭辟,所以制治之具,而一或踰濫,在典爲褻,顧臣何勞之可酬,何功之可紀,而冒受此上賞異數,恬然若固有乎,臣雖欲恃恩祗領,其於綜核之政何哉?玆敢具牘仰煩。伏乞聖明,俯燭衷懇,亟命還收,以安微分焉。答曰,省箚具悉卿懇。卿其勿辭,安心領受。仍傳曰,此批答遣史官傳諭。
上在昌德宮。停常參·經筵。
備忘記,平安兵使朴承儒下直,長弓一張,長箭一部,片箭一部,筒兒一箇賜給。
備忘記,黃海兵使李基碩下直,長弓一張,長箭一部,片箭一部,筒兒一箇賜給。
傳曰,平安兵使,黃海兵使入侍。
傳曰,儒疏法意,必由館學謹悉,始可爲之,而近日所謂儒疏,外托義理,內實挾雜,豈有如許士習乎?自今以後,非但館學謹悉,必有泮長之許施,然後入稟事,著爲定式,如此以後,若有如前伏閤者,此不可以士類待之,令法司一切嚴禁,亦爲分付於館學。
政院啓曰,黃海兵使李基碩,不待宣諭,徑先出去,事甚未安。從重推考,何如?傳曰,允。
傳曰,待敎陞六。傳曰,待敎會圈。
政院啓曰,待敎會圈事,命下矣。政官牌招開政,下批,何如?傳曰,待明朝牌招開政。
傳曰,吏兵批別歲抄點下者,依例捧傳旨。
政院啓曰,卽者永禧殿官員來言,再明日春奉審時,提調一員,當爲進參,而都提調李裕元,提調李載元,俱有身病,不得進參云,提調卽爲牌招,何如?傳曰,提調許遞,前望單子入之,永禧殿提調前望單子入之,洪鍾雲落點。
奎章閣啓曰,綸綍日省錄補充時,前檢書官朴宗永·李效榮·徐七輔·金沃淳·尹程·柳芝熙·鄭贊容·朴羲成·鄭日愚·丁大英·成泰永·元用星·閔範鎬·任錫準·李敏善,兼檢書官差下事,命下矣。竝令該曹口傳付軍職,使之冠帶常任,何如?傳曰,允。
奎章閣啓曰,待敎會圈事,命下矣。提學金炳德,檢校直提學金輔鉉·趙寧夏·李載冕·趙成夏·韓敬源·趙慶鎬·尹滋悳,直提學閔奎鎬,檢校直閣金始淵·李喬翼·金永壽,檢校待敎李秉文·金奎軾,事當卽爲牌招,而時値夜深,竝待開門牌招,以爲會圈之地,何如?傳曰,允。
知宗正卿府事李會正疏辭新資。答曰,省疏具悉。卿其勿辭行公。
護軍李喬翼疏辭新資。答曰,省疏具悉。卿其勿辭行公。敦寧都正鄭顯奭疏陳無敦寧乞遞,省疏具悉。所請依施。
判府事韓啓源疏略曰,臣於日前,重入禁扃,是豈全昧大防而然乎?竊以邦慶,分義居先,冒沒趨簉耳。噫,臣西京納節,已著疎謬之失,昨冬逬郊,自速逋傲之戾,前後負犯,無非王章之必誅,迺者聖度天大,薄竄旋宥,甄敍諭旨,寧不感惶?夷考臣身,罰不稱辜,卽與末勘無異,臣若諉之以已奉恩命,一覲耿光,因而抗顔周行,則眞不識羞恥也,退伏荒郊,冒悚陳牘,惟願亟施斧鍖之典焉。答曰,省疏具悉卿懇。日昨登對,庶慰阻懷,今於引章之來,又聞尋鄕,未知何爲而如是耶?納節之疎謬,逬郊之逋傲,卿旣言之,而如是也,故所以有昨冬處分矣,今則旣宥旣敍,而旣又面諭,又何必自有爲咎乎?卿其諒之。仍傳曰,此批答遣史官傳諭。
甲戌二月十六日巳時,上御重熙堂。平安兵使黃海兵使入侍時,左承旨趙康夏,記事官李敎夏·金弘集·沈相萬,平安兵使朴承儒,黃海兵使李基碩以次進伏訖。上曰,史官分左右。康夏奏下直兵使使之進前,奏職姓名,承儒等進前,奏職姓名訖。上曰,兩兵使同爲進前。上曰,善爲下去,制閫之政,須勿疎虞,可也。承儒等奏曰,謹當悉心對揚矣。上曰,何間當赴任乎?承儒曰,今日發行,二十七日可到營矣。基碩曰,十八日發行,二十四日可到營矣。康夏奏宣諭別諭何以爲之?又奏兵使等請使之退出,上曰,疏儒近太紛紜,至於一二儒生,恣意來呈,館學謹悉之舊規,亦如是乎?事體道理,甚是可駭,泮長何不嚴飭斥退耶?康夏曰,斤日儒疏,果甚頻數矣,館學疏則泮長可得聞知,而至若方外疏,只憑掌議謹悉而爲之,故泮長似不得操飭矣,儒生伏閤,如過三日則例自本院以退送之意入稟,而每承捧入之命,然後始可入徹矣。上曰,內閣日省錄修整時,政院日記之閪失者,且當謄補,則工役極爲浩繁,兼吏還復舊規,使之擧行,可也。今都承旨見帶閣銜,須退出議定也,且兼吏頗數,每房二名云,果然乎?康夏曰,臣素昧院規,又非閣職,故此果未詳知,謹以聖敎,退諭于都承旨矣。
上在昌德宮。停常參·經筵。
傳曰,京兆堂上許遞,今日政差出。
傳曰,臺諫竝許遞,今日政差出。
傳曰,在外禮曹參判許遞,今日政差出。
傳曰,檢校直提學韓敬源,檢校直閣金始淵·洪殷謨,檢校待敎李秉文·金奎軾,竝減下。
傳曰,原任待敎鄭範朝檢校差下。
政院啓曰,來二十一日輪對日次矣,敢稟。傳曰,當次人受點,後日次待令。
待敎會圈,八點李載兢·洪英植·金弘集以上取三人。
假注書許綸書啓,臣於本月十六日時量,敬奉聖批,馳往傳諭于楊州龜旨面細橋里判府事韓啓源所住處,則以爲,臣之冒昧控籲,卽臣愆尤之自訟,斷斷出於血懇者也,竊庶有照燭而曲遂之,及伏奉批旨下者,致勤恩言之開釋,尙靳誅殛之遄降,未敢知我殿下不欲廉維,責備於臣而然歟。如臣辜負,有非造化所可容庇也,惶蹙之極,益不知攸措,惟願勿以臣謂已宥敍,亟下嚴律,不至爲大防之隳壞焉云矣,敢啓。傳曰,知道。
議政府啓曰,增廣大小鄕試初試日字不遠矣,當此春事方殷之會,驛遞廚傳,不無民邑之弊,諸道都事,依近例勿爲差送,使各其道臣主試,關北則評事尙在道內,亦使姑留,仍爲試取事,三懸鈴行會,何如?傳曰,允。
奎章閣啓曰,原任待敎鄭範朝檢校差下事,命下矣。卽爲牌招察任,何如?傳曰,允。
又啓曰,新除授待敎李載兢,卽爲牌招察任,何如?傳曰,允。
又啓曰,新除授待敎李載兢敎旨安寶次,濬哲之寶請出之意,敢啓。傳曰,知道。
政院啓曰,卽者景慕宮官員來言,明日春奉審時,提調一員當爲進參,而都提調朴珪壽,提調金學性,俱有身病,不得進參云,提調卽爲牌招,何如?傳曰,提調許遞,前望單子入之,景慕宮提調前望單子入之,兪致崇落點。
內醫院啓曰,議藥同參朴容珉,以抱川縣監,方在罷散中,依例敍用,還屬本院,令該曹口傳付軍職,冠帶常仕,何如?傳曰,允。
吏曹啓曰,童蒙敎官趙東默,以其身病,呈狀乞遞,改差,何如?傳曰,允。
以吏曹參議朴瑄壽牌不進罷職傳旨,傳曰,只推。
有政。吏批,參判趙慶鎬,參議朴瑄壽牌招不進,判書趙基應進。以嚴錫鼎爲大司憲,兪世煥爲大司諫,李晩燾爲司諫,閔致亮·孫永老爲掌令,全在鳳·都錫壎爲持平,尹時榮爲獻納,金玉均·洪祐冀爲正言,韓耆東爲副校理,李晩瀅爲修撰,李載兢爲待敎,吳取善爲判尹,徐慶輔爲同敦寧,李喬翼爲禮曹參判,李秉文爲左尹,李彙載爲右尹,李容佐爲敦寧都正,趙重麟爲兵曹佐郞,宋明老爲童蒙敎官,兪進源爲南部都事,朴永聞爲西部都事,任永準爲三水府使。再政。以金完秀爲禮曹參議,吳仁東爲奉常主簿,弘文正字單李載兢,兼校書正字兼待敎單李載兢。兵批,以洪翼普爲興陽監牧官,邊應翼爲蔚山監牧官,同知單柳龍根。
禁衛營啓曰,本營騎士將李南輅,身病猝重,勢難察任,改差,何如?傳曰,允。
同敦寧朴來萬,疏陳無敦寧乞遞。答曰,省疏具悉。所請依施。
副司果崔奭奎疏略曰,臣所居關西一路,被優恤之惠,尙懷自憐之意,往在己巳庚午年間,槐院文臣十餘人,枉被訾毁,竟至降調以國子,此豈聖世一視之政,有所厚薄而然哉?至若前承旨臣趙光淳,前持平臣趙愿祖,本以蛇蝎之性,蠭䘍之毒,阿其所好,逞其所憾,致此抹擬之境,無非渠輩之箕弄,而外他荒雜之狀,姑不敢一一枚陳矣,當初被選之人,語其久則或過三數十年,或在十餘年,皆先王朝故事,亦自廟堂之從公議者也,旣許槐院之例,而渠何人,敢自操縱,使旁流之澤,壅而不流,均霑之化,閼而不行乎?況此降調之人,以本道言之,則亦皆華閥茂族,簪纓華裔也,而爲其所陷,以至近年新榜之分館,亦有宜選槐院者,見擯國子,宜選國子者,見擯於芸館,其所失路之悲,向隅之歎,寧不可矜?伏願哀憐而疏菀焉。省疏具悉。疏辭令廟堂稟處。
上在昌德宮。停常參·經筵。
奎章閣啓曰,景慕宮望廟樓今春大奉審,臣喬翼,與本宮提調兪致崇,儀賓·宗正卿進詣,展奉奉審,無頉之意,敢啓。傳曰,知道。
弘文館啓曰,新除授修撰李晩瀅,時在慶尙道禮安地,經筵入番事緊,請斯速乘馹上來事,下諭。答曰,許遞,前望單子入之,修撰前望單子入之,朴齊晠落點。
觀象監啓曰,今此元子阿只氏胎封,依例擧行,而取考謄錄,則坐向吉利地,只是結城龜頂村面甲坐之原,原州新林驛案山雉岳山麓白雲山下午坐之原,楊州北面椴亭子退伊洞午坐之原三處,而入錄年久,難保無頉,依舊例發遣本監相土官,更加看審後,備望以入,待稟下,以爲涓吉擧行之地,何如?傳曰,允。
三軍府薦望,以金商玄爲江界府使。
上在昌德宮。停常參·經筵。
備忘記,高陽郡守李貞夏,北虞侯梁柱漢下直,各長弓一張,長箭一部,片箭一部,筒兒一箇賜給。
傳曰,禮房承旨馳詣宗廟·永禧殿·景慕宮奉審摘奸,仍詣受香諸處,奉審摘奸以來。
傳曰,不審之中官文有用從重推考。
傳曰,內司次知中官權容鼎加資,資窮代加,其餘員役以下,竝依判下施賞。
弘文館啓曰,新除授修撰朴齊晠,卽爲牌招察任,何如?傳曰,允。
奎章閣啓曰,待敎李載兢疏批已下,卽爲牌招入直,何如?傳曰,允。
兵曹啓曰,須赦後追褒貶居中居下者,以宥旨前草記書入,自是格式,而卽伏見平安監司申應朝褒貶啓本,則慈母別將金基灝居中,黃龍別將崔翼祥居下矣,居中居下秩單子,修整以入之意,敢啓。傳曰,知道。
禁衛營啓曰,本營千摠李南輯,身病猝重,勢難察任,改差,何如?傳曰,允。
待敎李載兢疏曰,伏以,臣於本月十七日,伏奉除旨,以臣爲奎章閣待敎,牙牌嚴臨,義例莫越,隨詣協陽門外,謝恩領誥而退,鴻渥浹於肥髓,龍光溢於門闌,此是臣寢夢之所不到,則循省震懍,殆不知措躬之所也,臣卽臣家人也,寅畏謙約,自是貼額之符,猥以百無似之姿,旣犯一不幸之戒,臣父念臣蒙騃,憂臣怡戲,晨夕敎誨,惟盈盛之是懼,常勖守分而讀書,勿生躁進之妄想,臣亦區區微諒,凡係淸朝華貫,未敢僥希倖占,祗以昵攀覆燾之慈,厚沐雨露之私,時節起居,粗效微忱爲臣職,蓋臣自量也如此,自劃也又如此矣,今玆之銜,果何爲而及於臣身也?是閣之設,卽我正宗大王精義之所規矩,經緯之所型範者也,仁義禮樂之具,文章論議之要,未嘗不待儒學之臣,而若其砥礪名行,與推奬藝能,必有所以卓越往昔,聳動人耳目,故奉天日之眞,儲雲漢之章,薰陶乎顔琴點瑟,檽染乎驪圖龜書,朝夕左右,獻納顧問,其職之重,其選之難,臣奉敎於君子,而臣之賤齒謏聞,何嘗彷彿於此乎?臣聞人臣事君之節報答在門戶維持之道仕官居後,藉使臣蒙被聖恩,得以趨走於服御之末,猶懼夫不克負荷,況又加之以不衷之服,授之以易溢之器,則畢竟狼狽,尙屬臣私,而其於貽累聖簡,亦豈細故也?玆敢略控短章,仰瀆崇嚴。伏乞聖明,察臣言之匪出飾讓,念名器之不可虛授,亟遞臣新授職名,以幸公私,千萬幸甚,臣無任云云。省疏具悉。爾其勿辭察職。
上在昌德宮。停常參·經筵。
藥房提調朴齊寅,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
以司謁口傳下敎曰,漢城判尹吳取善,除拜幾日,尙不出肅,其委折知入。
傳曰,漢城判尹吳取善,使之申飭上來肅命。
禮曹,來四月初四日,行宗廟夏享大祭親祭,取稟,奉敎敬依。
以司謁口傳下敎曰,南兵使·忠淸水使明日辭朝。
政院啓曰,議政府郞廳來言,今日賓廳日次,而領議政李裕元,右議政朴珪壽,無時急稟定事,左議政未差,不得來會云矣,敢啓。傳曰,知道。
議政府啓曰,明日都堂錄會圈時,弘文提學當爲備員,而新除授提學金世鎬未肅拜,令政院牌招,使之進參,何如?傳曰,允。
奎章啓曰,直提學李鎬俊,旣遞藩任上來,卽爲牌招察任,何如?傳曰,允。
吏曹啓曰,日前政,執義金演壽,誤認過禫,遽然擬望,至蒙恩點,臣之不審之失,不勝惶恐,原望筒勿施,何如?傳曰,允。
敦寧都正李容佐,疏陳無敦寧乞遞。省疏具悉。所請依施。
上在昌德宮。停常參·經筵。
元子誕生二七日,大殿·大王大妃殿·王大妃殿·大妃殿,內閣·政院·玉堂口傳問安。答曰,知道。中宮殿單子問安。答曰,知道。
藥房都提調李裕元,提調朴齊寅,副提調閔奎鎬啓曰,伏未審夜間,聖體若何?中宮殿氣候,何如?元子宮氣候,何如?日屆二七,臣等益不勝懽欣慶忭之忱,敢來問安。答曰,知道。中宮殿氣候平順,元子宮氣度亦平安矣。大王大妃殿·王大妃殿·大妃殿·中宮殿口傳問安。答曰,知道。
備忘記,南兵使趙羲豐下直,長弓一張,長箭一部,片箭一部,筒兒一箇賜給。
備忘記,忠淸水使李泰鉉下直,長弓一張,長箭一部,片箭一部,筒兒一箇賜給。
都堂錄五點,任尙鎬·金容圭·鄭元和·柳宗植·金鶴鎭·徐正淳·李根命·兪鎭學·趙秉弼·尹祖榮。
傳曰,南兵使·忠淸水使入侍。
吏曹啓曰,榮川郡守金啓鎭,中路得病,萬無還官之望云,其身病旣如是,則有難强令還任,罷點,何如?傳曰,全州判官元世澈相換。
御營廳啓曰,本廳中軍李奎奭,身病甚重,勢難察任,改差,何如?傳曰,允。
兵曹,以李敎獻爲御營中軍。
弘文提學金世鎬,疏辭新除文苑之任。答曰,省疏具悉。卿其勿辭行公。
甲戌二月二十一日午時,上御重熙堂。南兵使忠淸水使入侍時,左承旨趙康夏,記事官李敎夏·金弘集·沈相萬,南兵使趙羲豐,忠淸水使李泰鉉,以次進伏訖。上曰,史官分左右。承旨奏帥等使之進前奏職名乎?缺上曰,善爲下去,悉心對揚,可也。羲豐曰,謹當悉心對揚矣。上曰,北關異於他道,團束尤當逈別,須善爲之也。羲豐曰,誠心對揚矣。上曰,忠淸水營,最近京都,且海口要處,直通江華,須善爲防守也。泰鉉曰,盡心對揚矣,承旨奏宣諭別諭,何以爲之?缺
上在昌德宮。停常參·經筵。
傳曰,摠管有闕之代,前望單子入之,摠管前單子入之。金始淵落點。
傳曰,政官牌招開政,如有違牌,勿爲呼望。
傳曰,有實故摠管許遞,今日政差出。
傳曰,呈告金吾堂上,同春秋許遞,今日政差出。
傳曰,在外同敦寧漢城右尹許遞,今日政差出。
傳曰,右副承旨·同副承旨許遞,前望單子入之,承旨前望單子入之,沈東臣·李熙甲落點。
政院啓曰,新除授右承旨沈東臣,時在黃海道鳳山郡任所,同副承旨李熙甲,時在忠淸道藍浦地,竝斯速乘馹上來事,下諭,何如?傳曰,許遞,前望單子入之,承旨前望單子入之,沈履澤·洪鍾軒落點。
傳曰,副學·典翰·正字外,玉堂竝許遞,今日政差出。
政院啓曰,闕門守直,何等嚴重,而金堤居趙煥容爲名漢,謂有鳴冤,自敦化西挾門入來,擊肅章門鼓,萬萬驚駭,常時不飭之兵曹入直堂上,從重推考,郞廳及守門將,所當重勘,而本院請推之外,無他可施之罰,何以爲之?敢稟。傳曰,允。竝拿處。
兵曹啓曰,今日辰時,有一漢借着天翼,擊肅章門傳漏鼓,故捉致査問,則金堤居趙煥容,謂有鳴冤,抱持原情,從敦化西挾門入,擊鼓云,常時不飭之失,臣不勝惶悚,而當該守門將,不可無警,令該府拿問處之。趙煥容,爲先移送秋曹,照律勘處,何如?傳曰,允。守門將,已有處分於政院之批矣。
以趙重麟·黃鼎顯囚單子,傳曰,分揀放送。
刑曹啓曰,兵曹啓辭內,今日辰時量,有一漢借着天翼,擊肅章門傳漏鼓,故捉致査問,則金堤居幼學趙煥容爲名漢,謂有鳴冤之端,抱持原情,從敦化西挾門入來擊鼓云,萬萬驚悚,闕門守直,何等嚴重,而有此攔入之擧,常時不能檢飭之失,臣不勝惶悚,而該門將,不可無警,令該府拿問處之。趙煥容,移送秋曹,照律嚴繩,何如?傳曰,允。守門將,已有處分於政院之批矣事,命下矣。謹按大明律,則訴訟條,擊登聞鼓申訴而不實者,杖一百,罪人煥容,當爲決杖,而時値慶會,收贖放送之意,敢啓。傳曰,知道。
兵曹啓曰,同知中樞府事李膺宇,僉知中樞府事南羲元,宣傳官李奎鶴,五衛將李致斗·金光義·趙希永·兪炳虎·田熙龍·張好仁,曹司五衛將金益鼎,文臣兼宣傳官閔泳商·韓章錫,俱以身病,勢難供職,呈狀乞遞,內禁衛將具駿鉉,除授在外,上來無期,竝改差,部將崔憲祖,身病猝重,勢難供職云,係是加設窠,減下,何如?傳曰,允。
吏曹啓曰,濬源殿令李瑞林,以其身病,呈狀乞遞,改差,何如?傳曰,允。
吏曹啓曰,東學敎授洪建植,奉常主簿吳仁東,俱以身病,呈狀乞遞,竝改差,何如?傳曰,允。
以吏曹參議朴瑄壽牌不進罷職傳旨,傳曰,只推。
有政。吏批,參判趙慶鎬,參議朴瑄壽牌招不進,判書趙基應進。以崔弘周爲執義,閔泳穆爲應敎,金裕行爲副應敎,金鶴鎭·柳宗植爲校理,兪鎭學·徐正淳爲副校理,金容圭·任尙鎬爲修撰,趙秉弼·李根命爲副修撰,李定根爲同敦寧,金炳淵爲右尹,張原相爲敦寧都正,金炳喬爲判義禁,徐衡淳爲知經筵,李喬翼爲同春秋,閔羲轍爲翼陵令,崔中極爲濬源殿令,郭基洛爲奉常主簿,兪鎭學爲東學敎授,任尙鎬爲忠淸道京試官,徐正淳爲慶尙道京試官,韓章錫爲全羅道京試官,閔泳商爲平安道京試官,權在洙爲楚山府使,吳宅禹爲朔州府使,尹喜秀爲鳳山郡守,江界府使單金商玄,榮川郡守金啓鎭,全州判官元世澈,已上相換事承傳。再政。以洪萬植爲司僕正,朴齊弘爲崇陵令。三政。以徐胄淳爲兵曹正郞,尹容善爲戶曹佐郞,李敎象爲工曹佐郞,吳順泳爲監察。四政。以黃猷淵爲尙衣別提。五政。以趙秉甲爲司圃別提。六政。以李容晳爲引儀。七政。以閔泳大爲平市主簿。八政。以鄭日愚爲典設別提,學正單白奎爕,兼典翰單洪萬植,成均博士單沈觀爕。
兵批,以金應均·金世鎬·李會正爲都摠管,成載玉·李喬翼·洪鍾華·徐相稷·李敎獻·尹善應爲副摠管,金星集·李重稙爲同知,黃正淵爲僉知,吳耇善爲宣傳官,韓用善爲內禁將,姜逌煥·金世殷·劉基龍·朱學宗·金致桓·崔應祖爲五衛將,閔致序爲曹司五衛將,閔獻夔爲訓鍊僉正,兪鎭學·李建昌爲文兼,元度常·李元儀爲武兼,尹泳璿爲部將,金源植爲防蹈僉使,李鍾浩爲蝟島僉使,孫養倫爲浦項僉使,金得弼爲麟山僉使,李枝茂爲魚游澗僉使,車好鎭爲智島僉使,胡聖根爲黃龍別將,同知單李喜秀,兼江界鎭兵馬僉節制使淸北兵馬右防禦使單金商玄。再政。以李恒儀爲宣傳官,池禹洪爲部將,金致鎰爲守門將,同知單金致桓,僉知三單,姜逌煥·金世殷·劉基龍。三政。以具光書爲都摠經歷,李建植·鄭賢朝爲訓鍊僉正,同知單朱學宗,僉知單閔致序。四政。以姜文欽爲中樞都事,李敎哲爲都摠都事,李敎麟爲訓鍊判官,同知單林鳳華。五政。以李漢用爲宣傳官,柳錫夏·金奎華爲訓鍊主簿。六政。以李秉泓爲訓鍊僉正,鄭昌鎔爲武兼,元俊常爲守門將。七政。以李柱翼爲訓鍊判官。八政。以李曾宇爲訓鍊主簿。九政。以李寬植爲武兼。
政院啓曰,新除授應敎閔泳穆,副應敎金裕行,校理金鶴鎭·柳宗植,副校理兪鎭學·徐正淳,修撰任尙鎬,副修撰趙秉弼·李根命,竝卽牌招,推移入直,何如?傳曰,允。
上在昌德宮。停常參·經筵。
傳曰,司圃提調·典設提調,令該曹口傳相換。
奎章閣啓曰,兼檢書官尹程·閔範鎬,俱有身病,勢難供職,今姑減下,何如?傳曰,允。
弘文館啓曰,新除授修撰金容圭,時在忠淸道靑陽地,經筵入番事緊,請斯速乘馹上來事,下諭。答曰,許遞,前望單子入之。修撰前望單子入之,洪正厚落點。
又啓曰,新除授修撰洪正厚,卽爲牌招察任,何如?傳曰,允。
前持平權鵬圭等聯疏略曰,臣等之抱冤齎鬱,卽亘萬古撤天地之所無也,日前冒死聯籲,至承恩批,感淚先下,無以相譬,而其所前籲之中,又有未罄仰暴之一二端者,玆又相率更瀆焉。曩在甲子春,我慈殿若曰,庶類之疎通,卽我列聖朝曲遂萬物之盛德大惠,而許通多年,尙無實效,雖良質美才卓然出入者,一號爲庶,鐵限限焉,彼亦世族之裔,天賦未殊,擧而錮之無用之地者,已屬百年,亦物理事勢之行不得也,自今爲始,毋拘舊規,惟才是用,俾無抑菀之歎事,分付兩銓,首尾百有餘字,此誠夢未到之異數,齊頌慈日慧天之化,意蒙重輪改轍之政,荏苒時月,竟阻顒若之望,此固臣等一類之運此所致,如前齎菀,如前抱冤,轉增一節,而伏覩頒行大典會通除授新增條中,有中庶二字,臣等覽到于此,愕然失圖,惝怳莫省矣,俚言所云中胥與衆庶之字,俱有意義,況於法文律書,亦未嘗有此,而至若庶類之庶字,中人之中字,混稱竝擧,便無區別者,尤萬萬罔知攸措也。蓋嫡庶之庶字,庶人之庶字,不但懇有間焉,竊是字義逈殊,由前之梗塞禁條,尙有收議之明證,冀蒙恩眷,矻矻不已,由後而二字新增,縱欲和光同塵,其勢則末由,此豈徒臣等之抑菀而已,抑是熙朝官人之名,恐有所參裁之澤,另加淵鑑,亟賜釐鐫,則臣等之攢祝當如何哉?第故重臣李秀得奏議曰,庶孽與中人固當顯殊,而中人則已有區處,且有歸宿之路,本非簪纓族也,庶孽則外族雖微,本宗則貴,而上不得爲士夫之職,下不忍爲中人之役,無所歸宿,然則庶孽本是閥閱之族,固非大夫而何?故相臣金履喬奏議曰,苟欲正謬而反俗,莫如先從律令而釐革,今就律文中,當如漢除挾書律,而還他不枳塞時本分,故重臣金魯應曰,如欲變通,不過取法律中刪改其條件,使之自齒於世而已,故重〈臣〉履載曰,庶類之枳塞,卽列朝之屢加軫恤,名碩之訟其冤,斑斑可徵,其宜疎通,固無待乎復采今日之廷議,仕路則遂許其無礙,法典則永除其禁條云云。前後章奏,在陳變通之方,而其所云先從律令而釐革者,在臣等固是疎菀之第一良策,在朝廷,允合通變之無上便宜也,臣等謂以先釐律令,刪改新增,使之倫理得伸,稱稱得中,則自當齒於人而類於常,冤鬱得以分疎,迺者千萬人之歡喜,消磨四百年之湮塞,乞下變通之政云云。省疏具悉。惟待廟堂處分之如何而已,今何敢以刪改法律,又此煩聒乎?
前掌令林俊養疏略曰,粵在辛未年,前掌令趙漢益,誣構前令尹永求,做出聽聞駿惑姻戚唾鄙之說,陷人於不測之科,有知者竊爲悶阨,厥有久矣,且以昨冬洪萬爕臚列崔益鉉疏言之,少無同朝忠厚之風,其宅心處意,已無可論,至於奇觀鉉之疏,尤爲駭悖,此輩情僞,誠非人類所可爲也,而今此兩疏,與向者趙漢益之疏相倣,寧有如許挾雜虛妄之極乎?伏乞趙漢益·洪萬爕·奇觀鉉,竝施懲礪,以杜挾雜誣疏之弊焉。省疏具悉。洪·奇兩人事,處置已久,不必更說,而至於尹永求事,若無行己之鄙悖,則其時臺論,豈至於此乎?爾之混他疏辨,誠極可駭。
上在昌德宮。停常參·經筵。
自人定至五更,灑雨下雨,測雨器水深三分。
傳曰,司譯二提調,典設提調相換。
傳曰,副學·典翰·正字外,玉堂竝許遞。
傳曰,正言金玉均,前監察尹升求,校理除授,副司果黃益秀·沈東獻,副校理除授,副司果尹相賢·李友會,修撰除授,副司果李·李能華,副修撰除授。
傳曰,卽見林俊養自鳴疏,則尹永求之非但鄙悖,欺君誣人之罪,莫此爲甚,可勝痛駭,如此不法之類,斷當嚴處,而此時也故,特用惟輕之典,尹永求,永刋仕籍,當日內放逐鄕里。
吏曹口傳政事,司圃提調趙寧夏,典設提調閔奎鎬,已上相換事承傳,校理二單金玉均·尹升求,副校理二單黃益秀·沈東獻,修撰二單尹相賢·李友會,副修撰二單李·李能華,已上除授事承傳。
弘文館啓曰,新除授校理金玉均·尹升求,副校理沈東獻,修撰尹相賢,副修撰李·李能華,竝卽牌招察任,何如?傳曰,允。
又啓曰,新除授副校理黃益秀,時在京畿楊州地,修撰李友會,時在全羅道南原地,經筵入番事緊,請斯速乘馹上來事,下諭。答曰,許遞,前望單子入之。
玉堂前望單子入之,副校理李秀萬,修撰朴齊晠落點。
兵曹啓曰,去癸酉年八月十九日慶科庭試武科殿試時,直赴殿試人濟州馬兵金龍訓,別銃手高日得,直赴會試人東萊別騎衛張南彦,平安兵營馬兵玄才奎,無緣不赴,委折關問該道帥臣後稟處事,草記蒙允後關問矣,卽接前全羅監司李鎬俊,前慶尙監司金世鎬,前平安兵使趙台顯回移,則濟州馬兵金龍訓,別銃手高日得,身病不赴,係是三式年內依例陳試,別騎衛張南彦,遭故,依法典陳試,馬兵玄才奎,以身病不赴云,依例勿施,所授帖文,收來爻周,何如?傳曰,允。
敦寧都正張原相,疏陳無敦寧乞遞,省疏具悉。所請依施。
前掌令林俊養疏略曰,不意昨日,有以臣名陳疏者,臣不勝駭惑,求見其疏本,則滿紙荒雜,全沒倫脊,有不足說道焉,第人臣事君,不欺盡忠,爲第一義諦,而臣於此事,若隱忍不發,則是欺天也,不忠也,臣雖昏愚,粗識此箇義理,安敢一毫自欺,以負仁明之天也?臣官遊京師,已多年所,曾與前令尹永求,有相親塾矣,一自年前臺評以後,世皆唾鄙,擯不與焉,而臣則曾有交分,不忍告絶,間嘗一再往來酬接之際,以前掌令趙漢益事,滿口發明,極意憤惋,謂有持正之論,而要臣呈疏,駁正其事,臣未知本事之的是構捏,肆然投呈,煩瀆東聽,有非分義,故不答而歸,曾不旋踵,白簡已徹矣,事之誠僞,姑捨是焉,有僞疏贗署告君者乎,及承批旨,惶隕震越,罔知攸措,苟使臣行,已見孚於人,則安有如此挾雜不敬之事乎?至於尹永求,固不足責之人類,而謂臣孤蹤殘劣,無所顧忌,作此無前變怪,臣之一身,固不足恤,其爲貽羞朝廷何哉?下臣有司,嚴徵臣不忠無狀焉。省疏具悉。日昨之疏,爾旣不知,則有何爲引?
上在昌德宮。停常參·經筵。
藥房提調朴齊寅,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,臣等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,有實故玉堂許遞。
傳曰,別兼春秋金永哲,副校理除授,典籍申一永,副修撰除授。
傳曰,漢城判尹吳取善,飭敎之下,終不承膺,是何道理?令政院更爲申飭上來肅命。
傳曰,應敎有闕之代,前望單子入之。
傳曰,副應敎有闕之代,前望單子入之。
政院啓曰,議政府郞廳來言,今日賓廳日次,而領議政李裕元,右議政朴珪壽,俱有身病,左議政未差,不得來會云矣,敢啓。傳曰,知道。
弘文館啓曰,新除授副校理李秀萬,時在京畿楊州地,副修撰李能華,時在缺經筵入番事緊,請斯速乘馹上來事,下諭。答曰,許遞。
又啓曰,新除授副修撰朴齊晠卽爲牌招察任,何如?傳曰,允。
奎章閣啓曰,前檢書官鄭觀爕·金炳怡,兼檢書官差下事,命下矣。令該曹口傳付軍職,使之冠帶常仕,何如?傳曰,允。
東壁前望單子入之,應敎閔泳穆,副應敎金裕行落點。
兵曹啓曰,文臣兼宣傳官兪鎭學,時無職名,依例口傳付軍職以入之意,敢啓。傳曰,知道。
禁衛營啓曰,本營千摠金東益,身病猝重,勢難察任,改差,何如?傳曰,允。
禁衛營啓曰,本營千摠,今當差出,而可擬之人乏少,外任竝擬,何如?傳曰,允。
禁衛營啓曰,本營千摠任榮鎬,身病猝重,勢難察任,改差,何如?傳曰,允。
禁衛營啓曰,本營千摠,今當差出,而可擬之人乏少,外任竝擬,何如?傳曰,允。
義禁府啓曰,尹永求,永刋仕籍,當日內放逐鄕里事,承傳啓下矣。尹永求當日內放逐鄕里之意,敢啓。傳曰,知道。
上在昌德宮。停常參·經筵。
傳曰,吏曹參議有闕之代,前望單子入之。
傳曰,格浦漕倉之設,出於重邊便運,而今見日前擊鼓人原情,則七邑民情,若是嗷嗷,是豈萬全久行之策乎?見今稅期不遠,漕倉之革罷便否,道臣詳査啓聞事,廟堂三懸鈴行會。
傳曰,承旨有闕之代,前望單子入之,承旨前望單子入之,李喬翼落點。
吏曹參議前望單子入之,沈履澤落點。
傳曰,是年卽我太祖定鼎之八回甲也,追舊展誠,情禮之有不可已,而今又元良有慶,當詣南殿,親行酌獻禮矣,該房知悉,日字來月旬前擇入。
傳曰,皇天惟祖宗,默佑陰隲,元良誕生,其在追遠報先之忱,宜有奠獻之擧,來初一日,眞殿酌獻禮,當自內親行矣,該房知悉,百官入參。
弘文館啓曰,新除授副校理金永哲,卽爲牌招察任,何如?傳曰,允。
弘文館啓曰,新除授應敎閔泳穆,副應敎金裕行,竝卽牌招察任,何如?傳曰,允。
弘文館啓曰,新除授副修撰申一永,時在平安監營地,經筵入番事緊,請斯速乘馹上來事,下諭。答曰,許遞,前望單子入之。
副修撰前望單子入之,洪健植落點。
禮曹啓曰,南殿酌獻禮吉日,令日官推擇,則來三月初七日爲吉云,以此日定行,何如?傳曰,以此日定行。
義禁府啓曰,慶尙監司兪致善狀啓內,慶州前府尹李晩運罪狀,令攸司稟處事,啓下矣。李晩運下去慶尙道禮安地云,依例發遣府書吏拿來,何如?傳曰,待待命拿囚。
吏曹參議朴瑄壽疏辭職。省疏具悉。所請依施。
持平金在鳳疏略曰,比來毁撤書院,不可勝算,而惟華陽洞書院,公議皆以爲不可不復,當時士林,思其忠慕,立先正臣宋時烈祠于華陽洞皇廟之下,此非無稽而設,邑人祭昭烈而又祀武候是也,今當皇廟復設,先正臣書院,不可以重疊爲嫌,亟命復院焉。夫今科制之壞亂極矣,明經者,帖括字句而已,製述者,聲律對偶而已,矧復關節成風,親者進,疏者退,賂遺公行,富者得,貧者失,科規如是,則將焉用讀書誦詩也哉?且昔鄕貢之法,卽古之里選縣升之遺意也,苟如是而一日三場,嚴立章程,則應擧者多不過千百,考之易精,而文章才諝之士,英雄俊㐅之人,多得於榜中矣。省疏具悉。皇廟旣已復設,則宋文正一部陽秋之義,固自在矣,何可以書院之有無,如是煩聒乎?爾之此疏,還不知義理之爲如何也,尾附之事,當留念矣。
上在昌德宮。停常參·經筵。
傳曰,承旨有闕之代,前望單子入之。承旨前望單子入之,洪淳學落點。
傳曰,摠管有闕之代,前望單子入之。摠管前望單子入之,都摠管金壽鉉落點。
傳曰,藝文提學有闕之代,前望單子入之。藝文提學前望單子入之,金尙鉉落點。
兵曹啓曰,禁軍別將白樂貞,不有體統,擧措乖悖,揆以紀律,不可仍置,爲先汰去,何如?傳曰,豈有如許道理?施以罷職之典。
傳右捕將有闕之代,禁衛大將趙寧夏除授。
政院啓曰,新除授左副承旨洪淳學,卽爲牌招,何如?傳曰,允。
議政府,右邊捕盜大將趙寧夏。
政院啓曰,右捕將有闕之代,禁衛大將趙寧夏除授事,命下矣。右邊捕盜大將趙寧夏,卽爲牌招,傳授命召及大將牌·傳令牌,何如?傳曰,允。
宗親府啓曰,今月十四日元子誕降第七日陳賀時,宗正卿統制使李周喆所封箋文,今纔來到,故看審封入之意,敢啓。傳曰,知道。
弘文館啓曰,新除授修撰洪健植,卽爲牌招察任,何如?傳曰,允。
兵曹,以李邦鉉爲禁軍別將。
義禁府啓曰,忠淸監司成彝鎬狀啓內,公州營將吳致永,爲先罷黜,其罪狀令攸司稟處事,啓下矣。吳致永,時在任所,依例發遣府書吏,交代後拿來,何如?傳曰,待待命拿囚。以義禁府徒流案,傳曰,金運盛·朴鳳煥·吳處泓·金錫九·安驥洛·洪萬爕·全泰亨·洪彦錫·金瑛默·許元栻·李舜儀·金敬孚,竝放蕩滌,金斗河,減等定配。
義禁府啓曰,本府徒流案中金斗河名下減等定配事書下,朴鳳煥·吳慶泓·金錫九·安驥洛·洪萬爕·全泰亨·洪彦錫·金瑛默·許元栻·李舜儀·金敬孚·金運盛,竝放蕩滌事,承傳啓下矣。平安道中和府安置罪人金斗河,黃海道谷山府減等定配,而依前罪目,依例發遣府羅將,自中和府配所執捉,仍令押送于新定配所,全羅道萬頃縣遠惡地定配罪人朴鳳煥,光陽縣遠惡地限己身定配罪人吳處泓,蟾津充軍勿揀赦前罪人金錫九,綾州牧遠竄罪人安驥洛,益山郡竄配罪人洪萬爕,慶尙道彦陽縣遠惡地定配罪人全泰亨,黃海道載寧郡定配罪人洪彦錫,平安道定州牧定配罪人金瑛默,竄配罪人李舜儀,中和府竄配罪人許元栻,江原道鐵原府豐田驛徒一年定配罪人金敬孚,咸鏡道北靑府定配罪人金運盛竝放送事,分付於各該道道臣之意,敢啓。傳曰,知道。
右副承旨吳俊泳疏,與行左承旨李喬翼,有內外從應避之嫌,辭職。省疏具悉。所請依施。
上在昌德宮。停常參·經筵。
元子誕生三七日,大殿·大王大妃殿·王大妃殿·大妃殿,內閣·政院·玉堂口傳問安。答曰,知道。中宮殿單子問安。答曰,知道。
藥房都提調李裕元,提調朴齊寅,副提調閔奎鎬啓曰,伏未審日間,聖體若何?中宮殿氣候,何如?元子宮氣候,何如?日屆三七,臣等益不勝懽欣慶忭之忱,敢來問安。答曰,知道。中宮殿氣候平順,元子宮氣度平安,喜幸,而日屆三七,益切奇幸。大王大妃殿·王大妃殿·大妃殿·中宮殿口傳問安。答曰,知道。
傳曰,再明日,春到記,春塘臺親臨磨鍊,都承旨馳往泮宮,明日夕,食堂收取以來。
禁衛營啓曰,本營千摠具明鉉,以前任昌城府使,上來尙遠,久曠爲悶,改差,何如?傳曰,允。
甲戌二月二十八日巳時,上御重熙堂。藥房三提調入侍時,都提調李裕元,提調朴齊寅,副提調閔奎鎬,記事官沈相學·金弘集·沈相萬,缺以次進伏訖。上曰,史官分左右。裕元問候,各殿問候訖。裕元曰,元子宮三七載屆,伏想睿質益爲岐嶷矣。上曰,果夙成矣,慈殿益加嘉悅,甚爲喜幸矣。裕元曰,從玆以往,睿質日就,慈殿嘉悅,日以益深矣。上曰,大臣月餘勞憊之餘,諸節果,何如?裕元曰,出去後以感祟爲苦,今則快差矣。上曰,此時外間,多有感症云矣。裕元曰,近日則日氣稍調和矣。上曰,極劣米,向已有處分,而未拯米,一體蠲減,似好矣。裕元曰,未拯米之徵捧於何格者,益爲杜故敗之弊也,不可頻頻許蠲矣。上曰,如此慶會,故特爲蕩減,他時則收捧好矣,向日備忘記中,添入未拯米三字,入鑑以下後,措語頒布好矣。上曰,松都城役,今至何境乎?裕元曰,姑未及竣役矣。上曰,淸錢革罷後,似多艱窘矣,緊急處外,姑令停役,可也。裕元曰,此不必行會,臣謹當以下敎,面諭松留,使之停役矣。上曰,嶺南還作錢,其間上來爲幾何,而亦何以措處耶?裕元曰,其間上來者頗多,兵曹各營門上下,已爲排給,而戶·惠廳給代,次次上下矣,且聞以別備穀拔本事,該道人民,甚爲樂從云矣。上曰,關西·關北所納,亦幾許上來耶?此闕亦多脩改處,而經費萬不入量,誠大悶矣。裕元曰,許多經費,實是窘急,而別還盡數上來,則次次有紓力之道矣。上曰,唐藥材契,復舊設行,可也。如此然後,日用藥材,可以繼進矣。裕元曰,此事,外論皆以爲猝難復設云,而四千八百兩,俄承傳敎,今雖出給,恐難依舊進排矣,然旣承聖敎,謹當分付於藥院,使之擧行矣。上曰,從速爲之,可也。上曰,大臣曾經北伯,襦紙衣事,可以詳知矣。裕元曰,襦紙衣,近年以來,代錢劃給,而襦衣一件代下爲七兩矣,比來木價稍下,反歇於代下之數矣。上曰,襦紙衣,若復舊例下送,則可爲兩便矣。裕元曰,臣曾經灣尹,故詳知矣,襦紙衣事,外面雖似不甚關重,而於西北防守軍,大爲利益,雖官屬乾沒,猶爲邊民之益矣。上曰,然則復舊例,可也。裕元曰,謹當以次分付矣。上曰,俾北亦有別還乎?裕元曰,別還則無之,開市時,有差需穀名色,而略有其弊矣。上曰,此得無大弊乎?裕元曰,差需穀之弊,在於濫下,而所謂還穀,不過是黍粟唐米耳麥等屬也。上曰,我人多潛越而去者云,得不以還弊故耶?裕元曰,北民犯越,本非苦於賦役,專由於耗散之輩,貪利遷徙而然矣。上曰,越境有何生涯乎?裕元曰,彼人甚厚,善爲接濟,故如是也。上曰,洪贊爕之疏,令廟堂稟處者,將何以裁處乎?此亦士族之裔也,疎通好矣。裕元曰,庶類亦是士夫之子也,只當從本家門地,何可論外黨乎?此乃我國之俗,歷代所無之法也,凡乾廷官人之道,擇其才器,不當過加分別,以致枳塞,今此鳴冤,寧或有濫分之望,而前後朝家處分,已多從厚許之,臣意則曾所許通者,毋論文蔭武,一竝施行,恐好矣。上曰,卿言誠然矣,竝復舊施行,可也。上曰,關西文官,亦有陳疏者矣。裕元曰,此乃分館事也,所居隔遠,無由詳知其世閥矣,近來降調稱冤者,可十許人云,此則皆以原分館施行,恐好矣。上曰,復其薦,俾無呼冤,可也。上曰,給代別單見之,則司譯院數爻甚多,何處用之,而若是多耶?裕元曰,譯院稅納近三十萬兩,到今與經用無異矣。上曰,果甚夥矣。裕元曰,譯院之已納見退於戶曹者三萬五千兩,而譯員輩皆以爲抑鬱云矣。上曰,見退甚抑鬱云,則此是何處當納之物乎?裕元曰,司譯院捧包稅納于戶曹,以補經費者也。上曰,其前不入于戶曹,而因簾敎區劃者耶?裕元曰,然矣。上曰,戶曹當捧,而何爲見退耶?裕元曰,此雖已納,未及出尺,故執此退却矣,旣已見退於戶曹者,今何可以還捧耶?民間之言曰,當初淸錢出來,專由於譯官輩歸咎則尤不可使還捧淸錢,以致民心之不服矣,今若以去年司譯院稅納三萬五千兩,特爲權減事處分,則於渠爲實惠,而在事面無礙矣。上曰,然矣,譯院所須,若是其大,曾所未料也。裕元曰,其簿書繁劇,無異廟務,故大臣爲都提調矣,此錢今若更捧,勢將分徵於各人處便是再徵也,今此癸酉條,除減其於經用,所損亦不少矣。上曰,苟利於下,則雖有所損,何難之有乎?裕元曰,臣自昨冬入相以後,仰覩我殿下裁斷庶務,莫不光明,而臣於廟務稟處,或恐貽累聖德,以是兢惕矣。上曰,予則臨事而專恃大臣,大臣望須善爲輔導也。裕元曰,大臣必有遠慮,可任大事,而如臣匪才,何可當是責乎?上曰,大臣回甲在今年,而精力甚康健,優可以數十年在相府矣。裕元曰,臣精力耗鑠,前席奏對,猶爲可强,而退居私次,衰憊莫甚之狀,殿下何以俯燭乎?從今至數十年,則將爲八耋,臣何敢望此年壽乎?上曰,從前二十年作相者多矣。裕元曰,數十年間遞而復拜者或有之,未有長在相府者矣。上曰,肅廟,金壽恒,爲相十七年矣。裕元曰,故相則其時年尙富,且有勳業,故久在相府矣。上曰,大臣從此久在相府,則亦當有勳業矣。裕元曰,古人曰,願爲良臣,不願爲忠臣,勳業恐非升平時事,臣雖似不敢望古人,而竊附願爲良臣之義矣。上曰,誠如大臣之言矣,久任廟務,替予之勞,是所望也。裕元曰,臣旣無相材,年又衰邁,實無以堪承,惟望速遂生成之澤。上曰,大臣雖欲釋負,至於一日十疏,不可許副,許副之前,決不可休閒,卿須以此諒之,初不求退,可也。裕元〈曰〉,自上雖有勉留之恩敎,以臣之情勢,不可不仰暴矣。上曰,有何情勢而然耶?雖有巽章,只煩酬應而已矣。裕元曰,人之有欲,天心從之,今承下敎,自阻於仁愛之天,下情甚抑菀矣。上曰,有何抑鬱乎?予非阻卿之意也,卿宜久任,則有何阻不阻之言耶?裕元曰,今則天意曲垂體諒,庶可有求退之日矣。上曰,予見枚卜錄,宣廟朝,亦有相職不可數遞之敎矣。裕元曰,果有此敎矣,然而英廟朝相臣,章奏求退,上必勉從而敎之曰,與大臣相持甚苦,不得不勉從矣。上曰,何爲有此敎乎?裕元曰,大臣體重,自上不得不禮待,而若有所懇,不得請則不止,故如是下敎矣。上曰,其時相臣,亦無數遞者矣。裕元曰,英廟朝相臣,多有數遞矣。上曰,英廟盛時,豈至此也?裕元曰,保嬰之道,向已仰奏,而居常不宜溫飽,而時使之啼,以通氣血恐好矣。上曰,東朝亦以此申飭,待兒啼索乳而後哺之,而不至於飽,以衣言之,必以舊澣衣用之矣。裕元曰,聖敎至當矣,向承以殿下所御木綿衣裁爲褓襁之敎,殿下衣襨,何以用木綿乎?崇儉之德,臣等相顧而欽頌矣。上曰,嬰兒之衣,不可紬屬,以木綿爲之誠好矣。上曰,今年異於他年,欲行酌獻禮,已有成命矣。裕元曰,今年乃太祖定鼎之舊甲,南殿行禮,亦我家禮也。上曰,眞殿酌獻邦慶後,不可無此禮,而亦是已行之例也。裕元曰,誠至當矣。上曰,定鼎之月,自政院知入,可也。奎鎬曰,謹當知入矣。裕元曰,非但此事,若有下詢者,則令政院知入甚好矣。上曰,令政院知入,自是舊例也。上曰,慶恩家事蹟,予亦有聞知者,而翰林當詳知矣,遺事錄入,可也。弘集曰,謹當錄入矣。裕元曰,慶恩勳業甚盛矣。上曰,事業誠甚稀貴矣。上曰,翰林爲人端飭,亦似優文筆矣。裕元曰,乃父之子,故能如此,而講官乃宏儒也。上曰,其父講官,嘗於筵中,言其少也,生子漸長,欲其觀感,自不敢怠慢,便同一良師云矣,其時幼子,乃翰林之兄也,聞此言如昨日事,而遽作古人矣。裕元曰,故講官,非但,文識,於性理,大有工夫矣。上曰,性理亦有工夫乎?上曰,監司挈眷,自翰林家始有之矣。弘集曰,臣曾祖藩任時,奉英廟朝特敎,始挈眷矣。上曰,其時因奉老而然矣,此後監司之有老親者,可以伸情理矣。裕元曰,古者監司果不得挈眷矣,又奏曰,見今科期不遠,而觀象監生徒以爲,講冊有難便之端矣,往年則以袁天綱等書試之矣,近年則選擇紀要,爲定故也,生徒咸願復舊例,復舊似得便宜矣。上曰,以選擇紀要改定,爲數,式年乎?裕元曰,不過數年,而其時提調之所改定也。上曰,選擇紀要,無乃南秉吉之所作者乎?裕元曰,然矣,旣非舊規,則及今復舊,甚爲穩當矣。上曰,非舊例,則渠輩之爲難便,容或無怪矣。上曰,俄有所賜饌矣,見之乎?裕元曰,謹已祗受,而僚相亦在藥院,故共爲飽飯矣。上曰,初七日,二七日則羹飯而已,而三七日則自前有別饌矣。裕元曰,三七日則尤異於前日,此乃飾喜也。缺
上在昌德宮。停常參·經筵。
藥房提調朴齊寅,副提調閔奎鎬啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,藥院都提調有闕之代,右議政爲之。
傳曰,禮房承旨馳詣宗廟,景慕宮,奉審摘奸以來。
傳曰,禮曹參判有闕之代,前望單子入之,禮曹參判前望單子入之,李鎬俊落點。
傳曰,實病與呈告摠管許遞,前望單子入之,摠管前望單子入之,都摠管沈承澤·李寅應,副摠管李炳敎落點。
傳曰,左副承旨許遞,前望單子入之。承旨前望單子入之,李冕榮落點。
政院啓曰,議政府郞廳來言,今日賓廳日次,而領議政李裕元,右議政朴珪壽,俱有身病,左議政未差,不得來會云矣,敢啓。傳曰,知道。
政院啓曰,今日齋宿,承旨當爲備員,新除授同副承旨李冕榮,卽爲牌招,何如?傳曰,允。
宗親府啓曰,明日卽天漢殿朔奉審日次,臣鍾浩進詣擧行之意,敢啓。傳曰,知道。
三軍府啓曰,慶尙道晉州牧別武士五十名,別砲手五十名合一百名,平安兵營,己巳五月,壯衛士二百名,已爲設置,而大旗手四十名,今又加設,合二百四十名設置,報來,敢啓。傳曰,知道。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
吏曹啓曰,卽接司僕寺牒報,則以爲,明日親臨春到記敎是時,本寺正例,爲進輿差備,而正洪萬植,合三呈旬不得進參云,改差,其代以在京無故人,口傳擬入之意,敢啓。傳曰,知道。
吏曹口傳政事,以朴顥陽爲司僕正,典翰單洪萬植。
兵曹啓曰,同知中樞府事金星集,宣傳官李敏宇·吳耆善,五衛將姜逌煥·劉基龍·朱學宗·金世殷·金致桓,文臣兼宣傳官兪鎭學,俱以病難供職,呈狀乞遞,竝改差,何如?傳曰,允。
義禁府啓曰,明日春到記時,本府都事十員內六員赴擧,只有四員,本府入直當直入直公事回公都事及通化門·月覲門·明光門·靑陽門·集春門禁亂都事,無以推移,假都事四員,令該曹口傳差出,以爲分排擧行之地,何如?傳曰,允。
兵曹啓曰,來三月初七日大駕詣永禧殿親行酌獻禮時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,訓局馬軍二哨,禁營步軍三哨,禁將率領,爲先廂,御營步軍三哨,兩營騎士各一番,御將率領,爲後廂,禁軍三番爲之,別抄軍一哨,領付中央陣,摠使率訓局馬軍一哨,步軍三哨留陣,餘軍留營,置之。
領議政李裕元箚曰,伏以,臣躬逢慶會,夙夜在公,趨走於祥雲瑞日之下,周旋於歡聲協氣之間,心所欣悅,自不知勞,何敢有占便之計,而見縻保護之職,已四朔于玆,其在供劇,不暇自恤,惟其求解之念,日甚一日,今則三七已過,始可以言私矣,不避畏越,謹具短牘,仰瀆崇嚴。伏乞聖明,俯垂矜燭,將臣所帶藥院銜,亟許遞解,至於廟社殿及恬院·武庫諸任,不可一仕瘝曠,竝賜變通,千萬至。答曰,省箚具悉卿懇。所辭藥院之銜,今姑勉副。仍傳曰,此批答遣史官傳諭。日記廳堂上閔泳達。郞廳李載崐·金炳䄵。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
李冕榮啓曰,來初五日,朝參日次,而元陵忌辰祭正日相値,頉稟之意,敢啓。傳曰,知道。
傳于李喬翼曰,眞殿酌獻禮時贊禮,禮曹判書朴齊寅,加資屬耳,熟馬一匹賜給,禮房承旨李喬翼,亦爲加資屬耳,半熟馬一匹賜給,大祝執禮左右通禮,竝兒馬一匹賜給,執尊以下諸執事,竝依癸丑·己巳年例施賞。
傳于李喬翼曰,初七日南殿酌獻禮後,仍詣儲慶宮·毓祥宮·延祐宮·宣禧宮展拜矣,該房知悉。
趙康夏,以議政府言啓曰,前持平洪贊慶等聯疏,有令廟堂稟處之命矣,取見其疏本,則以倫系之不齒,仕宦之見枳,莊誦列聖朝批敎,歷擧諸名碩奏議爲辭矣,蓋其抱冤於千萬人之多,齎鬱於五百年之久,顧其法則歷代之所無,語其事則我國之獨有,此所以一籲再籲,屢籲而不已者也,前後矜悶之恩旨,非不鄭重,多少疎通之節目,非不詳悉,而奉行之際,因循拘掣,乍通旋塞,有名無實,此豈但聖世干和之端?亦非爲朝家示信之道,今當廣慶覃仁之日,宜有疎鬱導和之政,一遵列聖朝受敎收議中條例,竝爲復舊差擬,俾無如前廢擱之意,分付兩銓,何如?傳曰,允。
又以宗親府言啓曰,卽接內需司牒報,則咸興·永興兩本宮,四月別大祭時,造燭封香吉日,今月十七日卯時,衣襨香燭祭品奉詣吉日,同月十八日辰時俱吉云,以此日時擧行之意,敢啓。傳曰,知道。
又以吏曹言啓曰,今此大報壇祭獻官,當以時原任大臣中塡差,而領議政李裕元,今初五日次對進,領敦寧洪淳穆服制,領府事姜㳣,判府事韓啓源,俱以在外,右議政朴珪壽藥院都提調,例不得塡差,大臣中無可差之員,何以爲之?敢稟。傳曰,宗親·儀賓中塡差。
又以議政府言啓曰,副司果崔奭奎疏辭,令廟堂稟處事,命下矣。取見其疏本,則關西一路,地本遐僻,跡多畸寒,雖被優恤之惠,尙懷自憐之意,而往在己巳·庚午年間,槐院文臣十餘人,枉被訾毁,竟至降調國子,且新榜分館之人,亦有宜選槐院者,見擯於國子,宜選國子者,見擯於藝閣,特施疎菀之典,俾蒙陞調之恩爲辭矣,前旣分隷而無疑,後乃降調而忽枳者,其所呼冤,容或有說,年前十餘人之見降,恐非核名實疎淹屈之政,依疏辭,降調人金朋來·金斗洽·金國顯·崔國鎭·尹相殷·玄弼濟·韓緻奎·朴鍾善·金鎭模·金來顯·朴齊用·趙基衡·李賢初·趙東植·姜周用·崔柄大,許令如前陞調,至於新榜分館之稱屈,不可一時竝擧,更俟公議處之,何如?傳曰,允。
李喬翼,以禮曹言啓曰,今三月二十三日,大妃殿誕日,陳賀節目,當爲磨鍊,而其日與國忌齋戒相値矣,謹稽謄錄,則在前如此之時,以無故日啓稟退行,曾有定式,而二十四日,二十五日,二十六日,連値齋日,以二十七日退行,磨鍊節目,何如?傳曰,允。
禮曹今三月二十三日,明純徽聖正元粹寧大妃殿誕日陳賀,以二十七日退行事,草記允下矣,應行節目,參考前例,磨鍊爲白去乎,依此擧行,何如?判付。啓,旣承大妃殿下敎,權停爲良如敎。
傳于李喬翼曰,發遣吏郞,諸執事淸齋與否,摘奸以來。
金永壽,以兵曹言啓曰,謹依下敎,侍衛軍兵等處,別饒次分給之意,敢啓。傳曰,知道。
又以都摠府言啓曰,今日入直內三廳,武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。中日依例設行,而砲放待下敎外,中日習射亦以此擧行。
又以訓鍊都監言啓曰,本局千摠尹錫五,以前任昌原府使,上來差遲,久曠可悶,今姑改差,何如?傳曰,允。
又以訓鍊都監言啓曰,謹依下敎,侍衛與排立,將官·將校·軍兵及武藝別監等處,別饒次分給之意,敢啓。傳曰,知道。
又以禁衛營言啓曰,謹依下敎,侍衛與排立軍兵等處,別饒次分給之意,敢啓。傳曰,知道。
又以御營廳言啓曰,謹依下敎,侍衛與排立本廳軍兵等處,別饒次分給之意,敢啓。傳曰,知道。
又以扈衛廳言啓曰,謹依下敎,將官·將校·員役·軍兵等處,別饒次分給之意,敢啓。傳曰,知道。
甲戌三月初一日卯時,上詣眞殿,酌獻禮親行入侍時,行都承旨閔奎鎬,行左承旨李喬翼,右承旨趙康夏,左副承旨洪鍾軒,右副承旨金永壽,同副承旨李冕榮,記事官沈相學·李敎夏,記事官金弘集·沈相萬,檢校直提學金輔鉉·趙寧夏·李載冕·趙成夏·趙慶鎬·尹滋悳,原任直提學李載元·金炳地,檢校待敎鄭範朝,待敎李載兢,原任副提學趙龜夏·沈舜澤,檢校副提學金炳始·李明應,原任典翰李會正,檢校典翰李根秀,原任典翰金昌熙,檢校典翰李起鎬·金性均,典翰洪萬植,應敎閔泳穆,副應敎金裕行,校理金玉均·尹升求,副校理金永哲·沈東獻,修撰尹相賢·朴齊晠,副修撰李·洪健植,以次侍立,時至,通禮跪啓請出次,上具翼善冠·衮龍袍以出,贊禮,導上詣版位,贊禮跪啓請四拜,上行四拜禮,贊禮導上詣盥洗位,盥洗訖,贊禮導上陞自東階,仍詣第一室尊所,入詣神位前,贊禮跪啓請三上香,上三上香,贊禮啓請執爵獻爵,奎鎬進爵,上執爵授冕榮,奠于神位前,連獻三爵訖,上少退跪,大祝進神位右,讀祝訖,次詣第二室·第三室·第四室·第五室·第六室,行禮如上儀訖,贊禮導上降復位,贊禮啓請四拜,上行四拜禮,少頃,贊禮啓請四拜,上行四拜禮,仍詣望燎位,望燎訖,贊禮啓請禮畢,領議政李裕元,右議政朴珪壽,進前奏曰,追遠報先,酌獻禮成,伏不勝慶幸矣。上曰,果甚慶幸矣。裕元曰,侵早勞動,聖體若何?上曰,一樣矣。上曰,右相,試官也,當進於試所,而後苑花事正好,領相亦爲來會好矣。裕元曰,雖非格例,旣承下敎,曷敢不進參乎?上曰,前亦或有是例矣。珪壽曰,果好矣。贊禮導上還入齋室,諸臣以次退出。
甲戌三月初一日辰時,上詣春塘臺。親臨春到記儒生分製講試取,入侍時,行都承旨閔奎鎬,行左承旨李喬翼,右承旨趙康夏,左副承旨洪鍾軒,右副承旨金永壽,同副承旨李冕榮,記事官沈相學·李敎夏,記事官金弘集·沈相萬,檢校直提學金輔鉉·趙寧夏·李載冕·趙成夏·趙慶鎬·尹滋悳,原任直提學李載元·金炳地,檢校待敎鄭範朝,待敎李載兢,原任副提學趙龜夏·沈舜澤,檢校副提學金炳始·李明應,原任典翰李會正,檢校典翰李根秀,原任典翰金昌熙,檢校典翰李起鎬·金性均,典翰洪萬植,應敎閔泳穆,副應敎金裕行,校理金玉均·尹升求,副校理金永哲·沈東獻,修撰尹相賢·朴齊晠,副修撰李·洪健植,以次侍立,時至,通禮跪啓請外辦,上具翼善冠·衮龍袍,乘輿出宣化門,由協陽門·建陽門·銅龍門·靑陽門,詣春塘臺,通禮跪啓請降輿,上降輿陞座,奎鎬請出標信開布城,上命以已下標信擧行,奎鎬奏曰,從陞中,有試官蒙點人,使之下去行禮乎?上可之,讀券官,右議政朴珪壽,右參贊李源命,行大護軍洪祐吉,吏曹參判趙慶鎬,行護軍沈舜澤,對讀官,大司成李乾夏,行副護軍金聲根·李起鎬·李根秀,副司直朴容大,待敎李載兢,檢閱金弘集,注書沈相學,考官,吏曹判書趙基應,行大護軍金世鎬,行護軍鄭順朝,參考官,行副護軍吳德泳·尹顯歧,副司果任尙鎬,副司直姜永奎,行四拜禮訖,以次就位,奎鎬讀奏入門單子,上命試官書詩題,三皇之世如春,押春限申時,源命等跪書,讀奏訖,相學捧出懸之。喬翼奉進講冊望單子,上落點于周易,下之,又奏曰,以抽籤爲之乎?上曰,冊子中隨拈爲之也。上曰,大臣入侍。領議政李裕元,右議政朴珪壽進前,上曰,日候甚佳矣。裕元曰,春晷和暢,端合試士矣。上曰,大臣似晩退,故自內爲備午饌矣。裕元曰,當此慶會,獲覩考藝之擧,且承賜饌之命,榮耀極矣。上曰,已進朝飯乎?裕元曰,姑未飯矣。上曰,大臣權退,仍命開講,上親受一人訖。奎鎬奏曰,先張已入,請以已下標信開門,呈券儒生,使之次次出送乎?上曰,可之。仍入小次,傳曰,侍衛與排立軍兵,令各其營,別饒次分給。下敎曰,當賜饌矣,侍衛從陞人,竝來會也。諸臣祗受恩饋訖。奎鎬以司謁,入奏收券單子,仍稟考試。上命考試爲之。又稟取幾人乎?上命取二十人,少頃,上出次,命大臣進前。裕元·珪壽進前,上曰,不腆之物,善爲進啖乎?裕元曰,此時恩饋,事甚稀貴,故與右相頓飽矣。上曰,關西人分館及庶類疎通事,何爲而不卽回啓耶?裕元曰,略有所究定者,擬於今日稟處,而適値殿座,未卽入徹矣。上曰,降調呼冤者,爲幾人乎?裕元曰,十餘人矣。上曰,庶類另加疎通,俾無抑鬱可矣。裕元曰,文蔭·武諸職中,曾許通擬,而近所枳塞者,將欲竝請還復矣。上曰,一竝復舊好矣。裕元曰,蔭·武在任遭故人,使之一體收用,似好矣。上曰,此亦隨窠區處,不可已者也。裕元曰,戶判,以時御所修葺事有言,而時値邦慶,百日之內,遽難自下始役云矣。上曰,役事則當自何處所爲始云耶?裕元曰,內外殿閣處所,當隨緩急,次第補葺云矣。珪壽曰,産家百日之前,不興土木,卽俗拘也,惟在斟量處分耳。上曰,此事似有已例,當自內搜考,而亦令戶曹,取考謄錄,可也。裕元曰,戶曹,似無此謄錄矣。上曰,自內亦必無所考處耳。命科次爲之。相學進前,讀奏第一張初句,上命止之。珪壽奏曰,書等何以爲之乎?上曰,書正三下一,草三下一,其餘皆書次上。珪壽書等訖。上命坼封內,奎鎬以次坼封,讀奏訖。上曰,金允植,誰家後裔耶?珪壽曰,故相臣文貞公金堉號潛谷之後孫也。上曰,祀孫乎?珪壽曰,祀孫則前參議金益鼎是也。上命大臣先退,又命退試官,命書傳敎曰,春到記講比較,仁政殿命官爲之。又命書傳敎曰,考官趙基應,命官爲之。基應進前奏曰,臣資未崇品,不敢當命官矣。上曰,勿辭爲之也。通禮跪啓禮畢,請降座陞輿,上降座乘輿,由靑陽門·銅龍門,入宣化門還內,侍衛諸臣,以次退出。
上在昌德宮。停常參·經筵。
洪鍾軒啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于金永壽曰,傳香承旨,馳詣先蠶壇奉審,摘奸以來。
備忘記,麟山僉使金得弼下直,長弓一張,長箭一部,片箭一部,筒兒一箇賜給。
洪鍾軒啓曰,行大司憲嚴錫鼎,持平全在鳳牌不進,執義崔弘周,掌令閔致亮·孫永老,持平都錫壎在外,監察茶時之意,敢啓。傳曰,知道。
以司諫李晩燾,獻納尹時榮,正言洪祐冀,掌令閔致亮,持平全在鳳牌不進罷職傳旨,傳于洪鍾軒曰,只推
注書李敎夏病,代以金命來爲假注書。
金永壽啓曰,今初七日,永禧殿親行酌獻禮祭文,當爲製進,藝文提學金尙鉉,待明朝牌招,使之製進,何如?傳曰,允。
傳于金永壽曰,眞殿酌獻禮時,次知崔健常·梁重吉·金在寬·李敏和·韓濬明·金圭復,各熟馬一匹賜給,守直崔允慶·朱完基·梁周成·高泳鎭,各上弦弓一張賜給。
李冕榮啓曰,撥路申飭,何等截嚴,而謝恩兼冬至使先來狀啓,去月二十五日未時,自義州封發者,今始到院,直撥之若是遲滯,事甚未安。不能申飭之該道臣及義州府尹,竝推考,遲滯之軍官及陪持,竝令攸司,從重科治,何如?傳曰,特爲安徐。
以司謁,口傳下敎曰,武兼廳,移接于鑄字所。
傳于洪鍾軒曰,公事遲滯之中官朴奎鉉·文用奎,竝從重推考。
傳于金永壽曰,春到記講居首通,幼學黃夏欽,之次通,幼學吳光洙,比較,至於三十八次之多,其篤工可知,之次通,幼學金商翼之其工篤實,曾所稔知矣,且適値慶會,竝直赴殿試,製述詩居首三下進士金允植,直赴殿試講,之次通進士崔在澈等十一人,製述之次草三下幼學洪承穆,竝直赴會試講,之次略幼學李中斗等十一人,製述之次次上幼學朴容奭等五人,竝給二分,講之次略幼學洪基衡等二人,製述之次次上生員金奎升等五人,竝給一分,講之次粗幼學金翊龍等六人,製述之次次上進士尹定圭等八人,各奎章全韻一件賜給。
傳于金永壽曰,入格儒生,明日待令。
金永壽,以成均館大司成意啓曰,今此慶科增廣監試初試時照訖,講前期定日,自本館草記事,已有禮曹節目啓下矣,日字當爲預定,自今初八日爲始,開講之意,敢啓。傳曰,知道。
李冕榮,以禁衛營言啓曰,本營中軍徐相稷,身病甚重,勢難察任,今姑改差,何如?傳曰,允。
判尹吳取善疏曰,伏以,邦籙永鞏,元良誕降,此誠我東方萬億無疆之休,小大懽忭,中外惟均,仍伏念臣,卽一聖代棄物,私門忝孫拊躬痛恨,不敢自齒於生人之列,日誦愆尤以爲沒身自靖之計矣,幸値慶會,特蒙蕩敍,繼又京兆除旨,遽降於千萬夢想之外,洊有飭敎之鄭重,是我殿下,以微眚薄過之可以藏垢滌瑕,處臣者也,以臣之辜負也作蘖也,詎或議到於此,感泣恧蹙,罔知所出。臣於嶺營事,一是臣罪,二亦臣罪,臣知臣罪,有非嶺海竄謫之所可蔽也,而聖度,天大,念臣先故,特下末減之典,臣之保有今日,實我聖上賜也,且於蕩加下之日,又有十世宥之之敎,伏地感悚,不如死久矣,霜雪雨露,曲費造化,包涵之至此,拂拭之至此,日月之明,無微不燭,天地之仁愛欲其生人臣之得有此曠古絶異之恩澤者,果有幾人可如臣乎?臣之餘年,固無幾何,而臣質已虧矣,臣名已僇矣,發言永矢,質神明而在傍,遂爲淸議不容之人,自結此生難洗之恨,晝而愧影,夜而愧衾,尙不敢靦然對人,況敢議趨承淸朝之班乎?臣雖萬萬無似,亦四維中一物耳,憑恃寵靈,冒沒周行,則人必唾臣之面矣,情窮勢迫,進退維谷,玆從縣道,疾聲哀號,冒瀆崇嚴。伏乞聖慈,俯賜鑑諒,亟降嚴誅,以爲孤恩不職者戒焉,臣無任云云。答曰,省疏具悉。往事何必追提?卿勿更煩,卽爲上來肅命。
上在昌德宮。停常參·經筵。
李冕榮啓曰,明日常參·經筵,取稟。傳曰,停。
洪鍾軒啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于李冕榮曰,入格儒生入侍。
注書沈相學病,代以朴周陽爲假注書。
洪鍾軒啓曰,行大司憲嚴錫鼎,掌令閔致亮,持平全在鳳牌不進,執義崔弘周,掌令孫永老,持平都錫壎在外,監察茶時之意,敢啓。傳曰,知道。
以司諫李晩燾,獻納尹時榮,正言洪祐冀,掌令閔致亮,持平全在鳳牌不進罷職傳旨,傳于洪鍾軒曰,只推。
以任興準爲禁衛中軍。
李冕榮,以都摠府言啓曰,今三月初七日動駕敎是時,侍衛寶劍守宮,當爲備員,而都摠管沈承澤·金世鎬·李會正,俱有實故,副摠管金始淵·尹善應·任興準,俱有實病,李敎獻陣上進無以備員,令政院稟旨變通,仍令該曹,口傳差出,待下批,牌招,以爲備員進參之地,何如?傳曰,允。許遞前望單子入之。
摠管前望單子入之,都摠管洪祐吉·金有淵,副摠管李鳳億·徐承輔·洪兢周·權容燮·吳夏泳落點。
李冕榮啓曰,卽見前掌令朴淇鍾陳疏到院者,則前銜陳疏,家僮直呈,俱係禁令,所當退却,而係是言事,雖不得不捧入,不可無警,從重推考,何如?傳曰,允。
金永壽,以吏曹言啓曰,東學敎授兪鎭學,南學敎授李建昌,俱以身病,呈狀乞遞,竝改差,何如?傳曰,允。
又以吏曹言啓曰,成均館典籍崔德明,禮曹佐郞李建容,成均館典籍任百東,景慕宮令金允植,俱以身病,呈狀乞遞,竝改差,何如?傳曰,允。
又以吏曹言啓曰,贈諡忠剛公李述原延諡,定行於今月二十三日,慶尙道居昌府鄕第云矣,敢啓。傳曰,知道。
又以成均館同知館事大司成意啓曰,今三月初三日,儒生課試,當爲設行,而大提學未差,限內不得爲之之意,敢啓。傳曰,知道。
又以禁衛營言啓曰,本榮千摠李秉淑,以前任永宗僉使,上來尙遠,久曠爲悶,改差,何如?傳曰,允。
前掌令朴淇鍾疏曰,伏以臣,卽草茅一賤品耳,濫竊科第,曾經臺侍之列,涯量踰分,涓埃蔑效,區區憂愛之心,恒切干中,不避出位之嫌,敢效芹曝之忱,仰陳芻蕘之說,伏願聖明財擇焉。書曰,民惟邦本,本固邦寧。又曰,民非后,罔克胥匡以生,后非民,罔以辟四方,必君民相須,然後爲國也明矣,臣請以民憂國計之目下切急者條陳之,夫災政者,有國以來常行之道,而古昔聖王,必重民之食,旣定正供以奉上,兼設災政以惠下,蓋地有沃瘠,歲有豐歉,故每當西成之月,宰邑之臣,考其被災之田結,以至自監營,轉報于廟堂,使之減下於正供之中矣。夫何挽近以來,全無災結之減下,雖豐穰之年,或不無被災之處,況雨暘不調,蟊賊爲痒之時乎?邇來五六年之間,不可謂年年登豐,而以昨年言之,嶺南兼被水旱之災,湖南右道諸邑,幾至大無,兩西酷被水災,惟我殿下,降恩綸而諭之,發帑錢而賑之,愁苦怨咨之民,莫不蘇完於至仁盛德之中,而至於災政,多有白地之徵稅,不無赤子之呼冤,牧人之牛羊而立視其死,豈非孔距心之罪也?繼自今,不得不申明災政也,或以爲災政之減下也,惠不及於民,但爲奸胥輩夤緣網利之竇,此有不然者,惟在長吏之綜核能察,不須疑及於此也,易曰,損上益下,民說无疆。有若曰,百姓足,君孰與不足,百姓不足,君孰與足?惟聖明察焉,夫各道營邑別砲廳之設爲國家陰雨之備,則是得詰戎之一策,必欲設其料布,道臣啓聞于朝,以公貨中,從長區劃,不然則捐廩立規,事勢當然,胡爲而强奪民田,無難屬之乎?臣湖南人也,以臣之目覩者言之,昨年間,靈光·咸平·務安等地,見奪於本道監營別砲廳者,爲三十餘石土,臣未敢知法意之何如,而極惡大憝孥籍之外,未聞奪民田贖公之事也,奸民之以田土而非理起訟者,奪而屬之於砲廳,爲砲廳之計則得矣,而其病民何哉?所謂別砲別將白樂瑞,使其私人金致景,橫行三邑之間,昨年始奪之田,追收再昨年賭租,而準價勒捧者,爲數千餘兩,藉勢營關,農節窮民,移囚他邑,惟意拷治,威脅嚇喝,無所不至,可哀斯民,奔走營邑,號呼控訴,辨白無路,由是而敗家廢農者,爲百餘戶之多,此則本道前道臣,不能善察之致,民田之來訴者,何不辨其曲直,謀所以歸正耶,雖爲欺蔽,其在觀察之地,誰任其咎,至使列邑,望風效嚬,民不可料生矣,設砲,本出於爲民保障,而反爲害民之資斧,則將焉用設砲爲哉?此皆出於白樂瑞·金致景,憑公逞私之濫猾手段,白·金兩漢,不可以人微置之,亟施當律,以謝南民,屬公土,還給其主,然後民可安堵。伊尹曰,匹夫匹婦,不獲自盡,民主,罔與成厥功,惟聖明察焉,且以扶安格浦鎭漕倉事言之,該邑民原情,旣爲登徹,則臣不必更事瀆擾,而伏覩傳敎下者,若曰七邑民情,若是嗷嗷,是豈萬全久行之策乎?見今稅期不遠,漕倉之革罷便否,道臣詳査啓聞,臣固欽仰攢祝,而更伏念,蓋七邑,皆是沿海邑也,自各其邑,捧稅運納,乃是幾百年定式,而今忽移屬於該鎭三十里外江村荒閑之濱,倉厫之設置,船隻之營造,許多役費,已無可論,至若納稅之節,曩爲半日程一日程者,今爲四五日程,曩費五六錢路需者,今費七八兩錢,以情費言之,則曩用一斗米者,今用三四斗米,以斛內言之,則較諸各邑斛子,洽爲三四斗之加入,其便否,不待道査,而灼然可見,伏願殿下,廓揮乾斷,亟合革罷,然後七邑之民,可無蕩析流離之患矣。語曰,仍舊貫如之何?何必改作,惟聖明察焉,夫戶布之不可不革罷者,昨冬以來,一二言事之臣,已爲詳陳,臣不敢更贅,而一自戶布之出,全無等夷之辨,其故何也?畿輔之地則卿宰仕宦之家,間多居之,依然有猛虎在山之勢,別無犯分干紀之事,不見爲害之深處,而遐鄕則不然,雖古家聞人之後,率多執來而躬耕,賣薪而糊口者,常所維持者,以其有名分故也,今當均布之時,有何名分之可別處乎?曩時廝隷,皆着冠裳,至有彼旣出布,我亦出布,我不如彼云,而蔑分敗常之事,在在有之,行之數年,猶尙如此,其末流之弊,至於何境乎?戶布之不可不革罷者,此也,易曰,辨上下,定民志,惟聖明察焉,夫科第之詩賦取人,實非三古美制,而我國朝已行之規也,今不可遽革其舊,而弊則極矣,每當科時,目不識丁,手不畫乙之輩,波奔輻浹,借文借筆,惟徼幸焉是望,雖使如此者,參於榜中,於國家取人之道,何益哉?爲今之計,凡於大小科,參榜之人,招致殿陛上,殿下親臨面試,如有無文無筆而冒參者,則削其名而罪之,且以明經科言之,國朝名碩,多從明經中收用,以其縕繹窮格之工,推諸政令施措之間,故朝有謇諤之風,民蒙至治之澤矣。比年以來,雖有華閥之裔文雅之士,一以明經登科,則擧皆潦倒見枳於淸顯,此無他焉,古之學者,討索經義,今之學者,專尙音釋,只知縕繹之爲多讀,不知窮格之爲何事,如是則登經筵而何以任啓沃之責,擬守宰而何以望字牧之效乎?自今以後,克復古規,試講之日,雖音釋無訛,若經義未暢而爲選擢焉,則名儒碩輔之得,雖不如古時,安知無謹飭之士,從其中出來耶?伏願殿下,軫此兩科之弊,申飭有司,嚴立程式,則或有補於取人之方,而人知讀書矣,見今讀書種子幾絶矣,不讀書,故不知義理,不知義理,故事君臨民,多苟且之端也。孔子曰,文·武之政,布在方策,其人存則其政擧,殿下以聰明之資,篤學夙詣,萬幾之暇,頻接臣隣,執經問難,存心愛物,虛懷納諫,雖瘖聾跛躄之人,皆願少須臾毋死,思見治化之盛,猗歟億萬年無疆之休,實基於此,然而罔曰弗克,罔曰自聖,誠正爲持身之本,勤儉爲治國之要,學已至矣而思之恒若未至,民已安矣而視之猶若不安,任賢而勿貳,去邪而勿疑,則文·武之政,不外乎是矣。伏願殿下,懋哉懋哉,臣以遐外疎蹤,妄暴愚衷,冒瀆崇嚴,臣罪萬死,臣無任云云。答曰,省疏具悉。所陳多有切中,甚嘉尙,設砲奪田事,若果如是,道臣必當矯捄,而格浦漕倉之爲民害,已爲入聞,故向有所處分矣。
甲戌三月初三日巽時,上御重熙堂。入格儒生入侍時,同副承旨李冕榮,假注書金命來,記事官金弘集·沈相萬,以次進伏,幼學黃夏欽·吳光洙·金商翼,進士金允植·崔在澈,幼學吳秉一·金·南鳳元·盧徹鉉·李觀會·金奎榮·金元杓·李中斗·李寅燁·尹東翰·金台性·田相穆·李周璜·鄭翼采·李儀周·崔秉斗·金奭烈·金翊龍·金觀淳·趙益元·金用均·趙鎭卨,幼學洪承穆·朴容奭,進士李冕相·金洛鎭·金九鉉,生員李箕容·金奎升,進士李重夏·李能宇·趙鎭萬·鄭元世·尹定圭·沈雨商,生員南廷哲,進士洪亮爕,生員姜龜秀,進士任百潤,序立階下訖。上曰,史官分左右。冕榮曰,入格儒生洪基鍾等九人,有身病不得待令,而待令儒生,使之陞殿,奏職姓名乎?上可之。夏欽等,以次進前,奏職姓名訖。冕榮曰,儒生頒賞,使之行禮乎?上可之。冕榮曰,頒賞已畢,儒生使之退出乎?上可之。夏欽等,以次退出。上曰,史官就座。又命退,承史以次退出。
上在昌德宮。停常參·經筵。
趙康夏啓曰,明日大報壇祭齋戒相値,視事頉稟之意,敢啓。傳曰,知道。
李冕榮啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,假注書朴周陽,時無職名,令該曹,依例付軍職,冠帶常仕,何如?傳曰,允。
又啓曰,事變假注書許綸,有身病,勢難察任,今姑改差,何如?傳曰,允。
許綸改差,代以白奎爕爲事變假注書。
傳于李冕榮曰,金吾堂上,竝許遞,前望單子入之。
李冕榮啓曰,行大司憲嚴錫鼎,掌令閔致亮,持平全在鳳牌不進,執義崔弘周,掌令孫永老,持平都錫壎在外,監察茶時之意,敢啓。傳曰,知道。
以司諫李晩燾,獻納尹時榮,正言洪祐冀,掌令閔致亮,持平金在鳳牌不進罷職傳旨,傳于李冕榮曰,只推。
李冕榮啓曰,明日次對,兩司當爲進參,除在外外,呈告人員,竝待開政牌招,何如?傳曰,允。
傳于李冕榮曰,發遣吏郞,諸執事淸齋與否,摘奸以來。
李冕榮,以吏曹言啓曰,司䆃寺僉正林冕洙,除拜過限未肅拜,改差,何如?傳曰,除拜過限,不爲肅謝,萬萬駭然,汰去,可也。
吏曹口傳政事,以尹橚爲景慕宮令。
李冕榮,以都摠府言啓曰,今日入直內三廳,武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
幼學臣黃學周·徐相耆·宋翼鉉·李源麒·元世洵·李景稙·洪在璿·李鳳鉉·金炳璿,進士李羲冕,幼學金輔均·金在敦·趙性奭·洪鍾禹·兪奎煥·任性準·兪鎭亨·申弘均·沈宜述,進士洪肯厚·趙秉益·趙敬鎬,幼學李鎬喆,進士申泰寬,幼學金正洙·朴泳鈺,生員黃夔仁·李鎬冕,進士韓昌錫,幼學李峻容·金奭濟·張熙·沈宜平·鄭寅錫·洪祐璿,進士金命植,幼學趙漢始,進士閔善鎬,幼學洪祐德·鄭海吉·金永龜·李獻宰·金商悳·金定秀·沈遠澤·金永驥·洪敦龍·尹稷善·金炳淑·洪承協·李容稙·元錫秊·李用相·金思弼·趙漢尙·李秉淑·金東冕·李範大,生員申悳均,幼學李承泰·李獻稙·李謙容·朴泳好·李完用·洪鍾喆·洪瀅周·鄭弘源·南奎熙·李寅玉·金瀅根·金永肅·柳益秀,進士李重德,幼學徐光範·尹吉善·權靖善·朴勝悳·李奭珪·李載寬·尹瀷·李健稙·南宮·柳榮秀·安範壽·韓奭履·兪致珪·申學均·南承祐·申泰衡·洪俊植·金裕成·金在興,生員李範晉,幼學李源昌·閔泳駿·李顯稙·趙昌夏·洪健植·趙定鎬·吳學泳·趙世熙·金商愚·朴鍾夏·閔泳魯·金弼洙·張學鎭·鄭渾·洪鍾顯·李錫珪·金永雲·南世祐·尹光五·李命稙·黃錫仁·金正根·金斗性·李承孝·李憙翼·權鍾純·李謙宰·李啓舜·沈鼎澤·尹致成·沈寶爕·鄭寅爕·金炳瑋·金永蓍·姜旭東·尹興爕·金在九·趙容璿·徐相佑·尹泳學·黃錫淵,生員金龍植·洪祐天,幼學金說濟,進士李昌宰,幼學徐龍淳·尹夔善·洪鍾璨·李範天,幼學徐相肅,進士金學洙,幼學李民夏·黃命周·金魯洙·兪致愚·金冕洙,進士朴泳學,幼學郭鳳鉉·李羲炳·柳東根·尹泳龜·徐相耕·任元模·趙台熙·張烈·柳遠昌·洪在運·安志承·李莘鎔·金翊洙·趙東萬,進士趙東協·兪鎭九·李應周·趙秉留·金炳卨·金炳夔·徐相鶴·李洛應·洪肯爕·羅秉斗·李膺烈·李世夏·金瀗秀·金思德,進士金慶奎·金溎煥·李學用·李承玉,進士李謙夏·金永式,幼學辛錫龜·洪·文宗尙·閔泳集·閔泳龜·金洛九·閔泳直·閔羲瑗·申泰哲·沈能熙·金健秀·李健稙,生員李應宰,幼學丁克玟·金炳迪·洪承運·李鍾國,生員吳益泳,幼學南碩祐·金炳應·尹駿求·徐相穆·朴鎔浩·閔泳奭·李鉉永,進士李冕相,幼學趙英熙·成孝迪,生員徐贊祖·金晉永,幼學具然穆·李源信·李源穆·徐敎淳·徐相健·李容德·權正圭·具昤書·具鴻書·兪鎭奭·尹政善·金明洙·金胤洙·金思鳳·具會敏·張勳·李憲禹·李年夏·尹庚善·洪鍾轍·尹寅求·朴永修·尹衡求·黃範周·李寅夏·洪祐卨·徐浩淳·洪弼周·柳顯喆·洪淳弼·洪敬周·片連玉·姜永昌·金慶均·李徽翼·金光濟·徐載龍·李載憲·兪相澈,進士南廷哲,幼學趙相顯,進士李三應,幼學洪在英·李升壽·李鳳年·李豐稙·申泰哲·金思一·鄭和駿·李英夏·金益瑢,進士李喆壽,幼學李源中,進士李重慶,幼學金命濟·洪祐升·李海翼·徐宜淳·兪致諴·鄭一源·尹勉求·金元均·尹台榮·李純宰·金商五·安弼承·柳寅珏·田種玉·李範九·李達信·黃盛淵·任弘準·李逸信·黃憲周·李天沼·金在興·洪祐宗·趙彰熙·徐相喬·金羽均·金鍾國·尹佐五,生員朴夏陽,幼學朴仁秀等疏曰,伏以,皇廟復建,大義炳日月之光,德音渙發,神化仰風雷之速,繼列聖尊周之志,慰遺民思漢之謳,於是乎天經地義,賴而罔墜,民彝物則,得以順敍,一脈皇綱,獲保於數百年旣頹之餘,惟我靑邱,堂堂義聲,尙可有辭於天下萬世矣,豈不盛哉,豈不休哉?臣等幸遭昭代,快覩盛擧,重檐之廟貌更新,二籩之享儀如舊,於穆顯相之頌,復聆於弓巖星臺之側,則惟當懽欣鼓舞之不暇矣,又何敢更贅他說,以犯瀆擾之罪乎?第伏念皇廟之下,曾有先正臣文正公宋時烈揭虔之所,卽華陽書院,而間經撤罷,則今於復廟之日,義不可不竝復書院矣,臣等請得以廟院,竝設一體祭祀之義,槪陳之,惟聖明,留神澄省焉。時烈,以命世眞儒,道全德備,紹考亭之正脈,得石潭之嫡傳,其泰山喬嶽之氣像,蠶絲牛毛之義理,有不容如臣等所敢覼縷,而惟其遭際寧陵,義秉麟經,契合魚水,囊封幄對,密勿尊攘之謨,鐵杖木馬,寤寐薪膽之誓,至有內賜貂裘,擬同驅馳於遼薊風霜之敎,則雖其弓劍遽遺,志業未就,而聖主賢臣,爲皇朝復讐雪恥之一生苦衷,亦足以垂敎無窮,以當春秋一治之運矣,及其痛哭空山,巖棲華陽,則江漢朝宗,不忘東折之義,冽泉寤歎,猶懷西歸之音,石龕鐫毅皇之墨則每慟奉諱之日,崖碑揭神皇之筆則輒思罔極之恩,又欲以茅屋祭昭之義,創設廟宮,上祀二皇,一以報壬辰再造之德,一以寓甲申殉社之痛,而時議翕訾,計不果遂,至慟在心,故其臨絶之際,楚山遺托,不遑他語,獨以皇廟一款,惓惓書囑于故文純公臣權尙夏曰,吾欲立廟,祭萬曆·崇禎兩皇帝,而事未及就,齎志而死,君須與金·閔兩家子孫,相議爲此云,竟於涒灘遭甲之歲,乃有春秋享丁之儀,蓋其祗奉師訓,經營數畝之宮墻,式賴尙夏之賢,而崇報皇恩,表揭萬古之綱常,實自先正而倡之矣。嗚呼,神京陸沈,華夏無主,而乃以林下布衣,欲伸大義於天地,則先正之於皇明,忠莫摯焉。九廟邱墟芬苾莫薦,而獨以海外陪臣,能存皇祀於永世,則先正之於皇明,誠莫大焉,故惟玆華陽書院,初建於萬景臺,而粵自皇廟旣成之後,嫌其地勢稍遠,移就廟前,蓋取蜀民祀先主之禮,而杜甫詩所謂武侯祠屋長隣近,一體君臣祭祀同者,卽其明證也,肆昔肅廟丙子,特宣院額而致祭,其文若曰,維彼華陽,予舊聞名,矧伊帝翰,于崖有銘,匪風遺意,寓此巖扃,所以衿紳,悲慕斯竝,遂卽山門,立屋妥靈,又於丙申,特以御筆,大書華陽書院四字而揭額,仍又致祭,其文若曰,日月高臨,大明天地,玆焉特感,恩所表示,四字華扁,親手書賜,力疾泚筆,涕隨墨漬,粤在英廟丙午,特命詞臣,專以尊周一事致祭,若曰,僾僾皇靈,萬東之霄,桂林享舜,楚鄕祭昭,緣情義起,俟百無疑,陪臣院享,隣近其祠,公惟間氣,大賢東方,義則春秋,學則紫陽,淪彝絶學,賴以不墜,予實興慕,配廟題隧,臣等竊伏惟,列聖朝褒崇之旨,煥若日星,而皆以皇廟祠屋相隣之義,屢致聖意焉,則皇廟之下,竝設院享,豈不益有光於大義歟?又按皇廟禮成,祭告先正眞像之文,有曰,幸賴同志,廟役纔完,謹以孟春上丁,敬陳享事,玆奉眞像于舊堂,敢用一籩一豆,竝伸虔告云,此蓋以兩籩兩豆之禮,先薦廟享,次以一籩一豆之儀,竝告眞像,故其文如是,其春秋院享之祝,亦曰,旣祀兩皇,仍薦一酌云,此每於春秋兩節,旣行廟祀,仍薦院享,故其祝如是,是皆當時之碩德大儒,考据禮典,參酌情文,必以廟院相距之稍遠,而尙亦移院以就近,則況可以有廟無院,一復而一否乎?臣等俱以蔑學,雖無識見,竊伏讀列聖褒崇之敎,則皇廟之事體莫嚴,固不可不重建,而書院之關係甚重,亦不可不竝復矣。臣等玆敢不避屑越,冒萬死齊聲仰籲於黈纊之下。伏乞聖慈,特賜鑑諒,亟降華陽書院復設之音,以光大義,以幸斯文,不勝幸甚,臣等無任云云。省疏具悉。宋先正秉執大義,在於尊奉皇廟矣,廟宇今旣復享,則義理從此益明,而宋先正不昧之靈,亦當感幸於冥冥中矣,書院之復設與否,何關於先正義耶?不必煩聒,爾等退修學業。
上在昌德宮。停常參·經筵。
藥房都提調朴珪壽,提調朴齊寅,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
趙康夏啓曰,明日常參·經筵,取稟。傳曰,停。
洪鍾軒啓曰,行大司憲嚴錫鼎,掌令閔致亮,持平全在鳳牌不進,執義崔弘周,掌令孫永老,持平都錫壎在外,監察茶時之意,敢啓。傳曰,知道。
傳于金永壽曰,傳香承旨進詣大報壇,奉審摘奸以來。
傳于趙康夏曰,大臣·政府堂上引見。
以司諫李晩燾,獻納尹時榮,正言洪祐冀,掌令閔致亮,持平全在鳳牌不進罷職傳旨,傳于洪鍾軒曰,只推。
傳于趙康夏曰,政官牌招開政,如有違牌,勿爲呼望。
傳于趙康夏曰,在外同敦寧許遞,今日政差出。
傳于洪鍾軒曰,飭已施矣。司䆃僉正林冕洙分揀。
傳于趙康夏曰,判義禁未差之代,前望單子入之。
判義禁前望單子入之,李載元落點。
金吾堂上前望單子入之,知義禁許傳,同義禁李鎬俊·趙寧夏落點。
趙康夏,以議政府言啓曰,增廣試日,行將不遠,而聞試紙甚不敷,且猝無以措備云。依近例以付紙通用事,預先知委四館所,一體行會於諸道,何如?傳曰,允。
又以議政府言啓曰,以分館降調人還爲陞調事,伏承筵敎矣。芸閣人辛哲求·南相說·鄭元時·權鵬圭·李載龜·李秉淵·李健容·金羽永·李東相,竝以槐院施行,關西降調芸閣人崔德明·韓龍珪,竝還陞國子,芸閣人尹基周,公議稱屈,亦以國子施行,國子陞調人趙廷祖,物論多有不協,降調芸閣,何如?傳曰,允。
又以吏曹言啓曰,四凶追奪事,命下矣。孝純·來善·玄逸·鳳徵前後告身,搜聚燒火之意,敢啓。傳曰,知道。
又以吏曹言啓曰,通禮院右通禮南啓憲,徽陵參奉金永宗,俱以身病,呈狀乞遞,竝改差,何如?傳曰,允。
吏曹口傳政事,以洪敬燮爲右通禮。
洪鍾軒,以兵曹言啓曰,本曹正郞金明鎭,身病猝重,呈狀乞遞,宿衛重地,不可久曠。今姑改差,何如?傳曰,允。
兵曹口傳政事,副司果單金明鎭。
傳于趙康夏曰,文烈公趙憲祀孫,徽陵參奉擬入。
以司謁金致煥手本,別監朴禹植,被打於黃壽鉉·盧弘植等,爲先減下,其罪狀,令攸司從重科治事,傳于洪鍾軒曰,毆打掖隷之狀,萬萬痛駭。黃壽鉉等十名,令訓局捉囚後以聞。
有政。吏批,判書趙基應進,參判趙慶鎬式暇,參議沈履澤式暇,右承旨趙康夏進。以尹永誠爲正言,金鍵爲同敦寧,劉基龍爲敦寧都正,李會正爲知經筵,尹堉爲知春秋,尹滋承爲同經筵,姜運重爲右通禮,金洛鎭爲刑曹正郞,吳斗映爲禮曹佐郞,卞鋈·林翊曾·黃起鴻爲典籍,趙秉弼爲東學敎授,徐胄淳爲南學敎授,趙元植爲徽陵參奉,金順鷹爲智陵參奉,趙萬赫爲吉州牧使,閔宗鎬爲昌原府使,朴長夏爲昌城府使,李朝鉉爲濟州判官,趙秉弘爲利仁察訪,金鎭弘爲安奇察訪。護軍愼尙欽今加嘉義,朝官年八十,依法典加資,司譯提調李會淳,典設提調趙寧夏已上,相換事,承傳,兼養賢奉事單朴文彬,兼持平四單任尙鎬·徐正淳·韓章錫·閔泳商,故學生徐有敏贈吏議例兼,故縣監徐重修贈吏議,故通德徐命載贈僕正,已上前同敦寧徐慶輔三代,贈吏參金晉敎贈吏判例兼,贈吏議金熙臣贈吏參例兼,贈僕正金宅休贈吏議已上,知春秋金世鎬三代,故學生李濟東贈戶參例兼,故學生李重鉉贈左承旨,已上,前同敦寧李定根兩代。兵批,判書徐相鼎進,參判兪晠煥病,參議金永秀病,參知李敎稙入直,左副承旨洪鍾軒進。以洪祐聖爲同知,尹永夏·趙儀顯爲宣傳官,趙性夏·金光益·李敎益·具三鉉·金溵澈爲五衛將,尹誠模爲忠翊將,金永哲爲文兼,李敏德爲永宗僉使,鄭甫鉉爲公州營將。知事單彭繼述,訓鍊副正加設單李敏臯,部將加設單尹泳奎,護軍金昌集,副護軍吳俊泳·洪淳學·朴瑄壽·張原相·李敏宇·李公濂·金善慶·尹錫五·具明鉉·河兼洛·李秉淑·吳耆善,副司直柳宗植·李秀萬·黃益秀,副司果洪正厚·任尙鎬·金容圭·李友會·趙秉弼·李能華·申一永,副司正朴周陽以上,竝單付。
吏批,再政。以趙秉弼爲兵曹正郞,趙熙百爲刑曹佐郞,李奎學爲引儀,李敏善爲長興主簿。
兵批,再政。以申贊熙爲左捕從。同知單金光益,僉知二單趙性夏·金溵澈,護軍李定根,副護軍洪萬燮·洪彦錫·李敏哲·柳冀天·洪鶴周以上,竝單付,兼昌原鎭兵馬僉節制使嶺南水軍防禦使單閔宗鎬,兼吉州鎭兵馬僉節制使關北兵馬防禦使南後衛將單趙萬赫,兼昌城鎭兵馬僉節制使淸北兵馬左防禦使單朴長夏。
吏批,三政。以金震銖爲內資主簿,李肇秀爲濟用主簿,安橓爲瓦署別提。
兵批,三政。以金應稷爲訓鍊僉正。副護軍單具然泓。
吏批,四政。以徐弘淳爲引儀,蔡定默爲掌樂主簿,安懽爲義盈主簿。
兵批,四政。以李秉德爲訓鍊判官。
吏批,五政。以沈能弼爲掌樂主簿,李秉奎爲禁府都事,王濟千爲引儀。
兵批,五政。以張弘植爲訓鍊主簿。
吏批,六政,以李奎學爲監察,姜湕爲禮賓主簿。
兵批,六政。以孫德一爲武兼。
吏批,七政。以徐再淳爲司圃別提,姜漢奎爲引儀,李浩善爲造紙別提。
趙康夏,以吏曹言啓曰,卽接通禮院牒報,則以爲,再明日動駕敎是時左右通禮,不可不備員,而新除授右通禮姜運重,身病甚重,萬無起動,不得擧行之地云。改差,其代以在京無故人口傳,備擬以入之意,敢啓。傳曰,知道。
又以司譯院都提調·提調意啓曰,因內醫院移文,謹依下敎,無稅包蔘二百斤,劃給唐材契貢人之意,敢啓。傳曰,知道。
禮曹參判李鎬俊疏曰,伏以天佑宗祊,元良誕降,三七之吉日已過,萬億之洪基永鞏,慶溢區宇,大小同忭。仍伏念,臣本庸陋,文質無當,偏蒙特達之知,寄以藩宣之任,臣始旣謬叨,間又恩仍,首尾南服,五閱寒暑,才諝不足以綜理庶務,威望不足以彈壓物情,有百瘡疣,無一報效。每自追惟,惶汗浹背,糾責之來,理所不免,間有擊鼓鳴冤之民,群情謗讟,已所莫掩,曾未幾日,又有前掌令臣朴淇鍾之疏出,而臣之前後僨誤,於是益著,臣誠滿心恧蹙,無地自容。何敢費辭呶呶,有若對辨爲哉?第其疏中漕倉事,旣有道査之命。雖未知回啓之將如何,臣方在俟勘,祗切惶懍,而至若民田事,始以務安民叔姪訟田,屢年未決者,大關風化,故果有折半屬公之擧,及其收租之際,始露僞券之奸,別定査官,詳査眞僞,然後出給其券,各還田主,則民自無冤,訟亦妥帖矣。苟如其疏,則是臣勒奪平民之土,而不爲還給也,民有抱冤之端,而不爲辨白也,至於列邑之望風效嚬,民不聊生,則臣之罪犯,至此極矣。以臣論臣,誅戮猶輕,臣所以撫躬自傷者,使臣而誠信有素,治理有方,足可以孚感人厭服人,則此言何爲而至哉?是乃臣自侮而自速者,更何尤人?玆敢不避猥越,短章自列,冒死仰籲於崇嚴之下。伏乞聖明,亟降威罰,施臣當勘之律,以謝人言,以爲爲人臣溺職者之戒焉。臣無任云云。答曰,省疏具悉。卿之五載按藩,盡心對揚,予所稔知矣。本事旣爲如是,則人之爲言,自歸爽實,何必介意,而有此引者乎?
甲戌三月初五日巳時,上御重熙堂。藥房入診,大臣·政府堂上引見同爲入侍時,都提調朴珪壽,提調朴齊寅,副提調閔奎鎬,假注書金命來,記事官金弘集,副校理沈東獻,待敎李載兢,右承旨趙康夏,假注書朴周陽,事變假注書白奎燮,記事官金弘集·沈相萬,領議政李裕元,右議政朴珪壽,右贊成李承輔,行戶曹判書金世均,行知宗正卿府事李景夏,右參贊李源命,禮曹判書朴齊寅,吏曹判書趙基應,行大護軍李根弼,兵曹判書徐相鼎,知訓鍊院事梁憲洙,漢城府左尹李秉文,同知三軍府事吳顯文,行護軍金輔鉉,同知三軍府事趙寧夏,副校理沈東獻,以次進伏,醫官李重植·李忠淵·崔性協·李命錫進伏楹外訖。上曰,史官分左右。裕元進前奏曰,春日連佳,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。齊寅曰,醫官待令,使之入診乎?上曰,可也。重植等以次診候訖,齊寅曰,脈候奏之。重植等起伏奏曰,脈候左右三部調均矣。齊寅曰,湯劑別無議定者乎?重植等曰,別無湯劑之議進矣。上命醫官先退,仍敎曰,藥房諸臣,仍留,可也。裕元曰,元子宮,伏想漸就岐嶷矣。上曰,近益善長矣。裕元曰,睿質長就,似當日日逈異矣。上曰,大臣向日入直産室廳,懽忭之心,尤當有別矣。裕元曰,當此莫大之慶,孰不蹈舞,而臣則曾已直宿藥院,故一倍忭祝矣。上曰,次對爲之。輔鉉持南兵營狀啓,置于大臣前。上曰,此紙,是何公事乎?裕元曰,此是南兵營狀啓,今當稟處者,而公事,堂上之持入,卽故事也。仍奏曰,古之聖人,養民也,非人人而衣之,人人而食之也,道在制民之産,仰足以事,俯足以畜而已。禮曰,財用足,故百志成,若少有窘乏,則蠲徵平賦,恤災厚下之政,俱不得施,前後名臣碩輔之所仰勉於君者,卽惟曰節財用也。殿下爲民之産,先有淸錢之革罷,後有巨財之劃下,使民成其志而厚其生,損上益下之澤,淪浹八域,此固大聖人養民之德,而一向蕩之不已。以有限之數,資難繼之施,則恐或至恩竭而國用亦隨以艱,莫若默運之化,必在於折衷之間,贏縮得宜,而雖府庫充溢之時,固當謹守法制。況今內外罄渴,國計罔涯者乎?宋臣蘇轍之言曰,所謂豐財者,非求財而益之,去事之所以害財者已。此果節用之要語,而陳恕爲三司使,宋宗命具中外錢穀大數以聞,恕屢促不進曰,天子富於春秋,若知府庫充實,恐生侈心。惟我聖上,以大禹勤儉之德,懋孔聖節用之訓,已燭府庫枵然,又燭各司用下之大小艱絀,寧或有侈心之發,而掌財之臣,亦不必不進其大數?臣之嚮日,錄上給代別單,良以是也。從玆以往,年穀豐登,財賦日給之際,輒思今日之匱乏,節而又節,有裕其用,措一世於殷富之域,則豈不盛哉,豈不盛哉?臣以是仰冀。上曰,節財用,果爲爲治之本,所陳如是切至,當服膺矣。出擧條上曰,陳恕·蘇轍告君之辭,甚切當矣。珪壽曰,蘇轍之言,深得節財之意,蓋興一利,不如除一害,興一事,不如減一事者,是也。陳恕之言,爲天子春秋方富,易生侈心,故有此深長之慮,人君鑑此,可不深思而澄省哉?上曰,府庫充實,則侈心易生故也。珪壽曰,此有明據,在漢文·景之世,躬行節儉,國用殷富,以致紅腐貫朽之盛,而武帝繼之,窮兵黷武,重之求仙,故大貽民害,漢業稍衰,隋文帝,治尙節儉,庫儲豐足,而煬帝,從以窮奢縱慾,天下大亂,此皆鑑戒處也。裕元曰,以宋朝言之,眞宗之封禪,亦由於春秋鼎盛,國用殷富之致也。上曰,在上者,雖無所失,人臣每以節儉陳勉,則君德益當進修矣。珪壽曰,節財之道,在於崇儉,生之者衆,食之者寡,衣布帛而不用紋綺,則物價自得其平,然則非但國用有裕,厥效必及於八方生靈,其可不節儉乎?裕元曰,卽見京畿監司金在顯所報,則淸錢革罷後,經費無非艱絀,而本營支放,尤係時急,道內各邑儲置米二千六十石,以各其邑大同本色,永劃執錢公用,卽是定式也,己巳自惠廳變通,以代錢派給各邑,本色則換納該廳,特依舊式,以本色劃下,俾救萬一之急,爲辭矣。當此大變通之會,苴補支放,計無所出,而見今畿內民情,諸般公錢,萬無充納之道,只以一年條,不得已許施,而筵稟定式之下,有此論報,極涉未安。該道臣推考,何如?上曰,依爲之。出榻敎裕元曰,頃以內局所用蔘茸麝香,復舊進封之意,筵奏行會矣,卽見前南兵使具春喜狀啓,則本營所封中,鹿茸一對,麝香五部,本是厚昌郡所納者,而該郡旣屬關西,移定他邑,充數封進事,請令廟堂稟處矣。內局所供,旣復舊,則雖一對一部,莫敢低昂,而厚昌已屬他道,今若別定所封邑,則無異創始,不無其弊,仰體爲民之聖意,特爲蠲減,恐好,故敢此仰達矣。上曰,依爲之。出擧條上曰,唐藥材契,盡爲復舊乎?裕元曰,姑未盡爲復舊矣。世均曰,恒留錢之自戶曹所排捧條四千八百兩,已自本曹,卽時還出給矣。齊寅曰,恒留錢,雖自戶曹已卽出給,司譯院穴蔘二百斤,未及移劃矣。上曰,自藥房分付,出給,可也。珪壽曰,劃給蔘穴,則自當和賣捧價,以補其用矣。裕元曰,劃給蔘穴,則可以區處矣。上曰,速速善爲之,可也。裕元曰,松禁,國政之一也。船艦之造,柱梁之用,殆乎無適不資,而近未聞種植栽培,斧斤日尋,山原童濯,此皆由於法令之解弛也。臣曾於先朝,趨參賓筵,參聞大臣提奏申禁,聖旨以養松,專爲鬱蔥佳氣,屢屢爲敎,其所愛惜封植者,有如是,而今則船艦柱梁,無所取材,中州之法,植松萬株,輒加爵賞,其所關重,亦如是也。先禁犯斫之弊,亦於閒曠之地,移根培植,諸島封山,勿許居接耕食之意,分付於各軍門,無敢怠慢,一體行會於八道四都,何如?上曰,各別申飭,可也。出擧條上曰,養松,曾前不如此,近來則至於此極也。雖以都城內言之,四山養松鬱密,曾不見土,今乃稀疎,根株可數,此是近年間事也。裕元曰,臣自兒少時,見其茂密矣,今則大不如舊矣。珪壽曰,臣生長北山下,曾見松翠鬱密,昌德宮後麓,至于鷹峰,皆如此,今則無不童濯,甚可歎也。臣向以獻官,入太廟,樹木太疎,大異於前日所覩,此非但松株而已,他木亦然矣,臣謂間間補植,爲宜矣。上曰,太廟植木,是何處擧行乎?裕元曰,似是各營所掌也。上曰,一體植木之意,分付,可也。裕元曰,以臣鄕峽所見,言之,昔者樹密之時,人不得夜行,今則樹木疎而夜行不禁,京鄕之童濯,無不然矣。上曰,松禁,果不得不爲之矣。裕元曰,寬刑獄,是人主恤民之大政也。唐制罪書,遞傳赦書,日行五百里,其欽恤之法,如此,故先儒云,唐祚綿遠,實由於此,正宗庚戌,行審理之政,傅生者近二百人,年過七十者,引大明律八十勿成獄之文而疏宥之,好生之德,洽于民心。向者罪囚特宥之傳敎一下,萬姓鼓舞,不幾何,流傳八方,不啻若日行五百里,發政施仁,允合答天眷之道矣。各道獄囚,今當依下敎,次第狀聞,以俟處分,而第其中襄陽罪囚李啓淳,以朝官繫獄,已多年所,取見其獄案,不過是推治犯葬之墓直,而自劫服毒之驗,昭著無疑,登聞已久,尙未稟處,非但衆論之稱冤,有足干和。謹按大典會通,有久囚年滿七十以上者,區別狀聞稟處之例,則今此大慶之會,宜有減等定配之典,獄體至重,下詢登筵大臣後,考律文酌處,恐好,故敢此仰達矣。上曰,大臣之意,何如?珪壽曰,當初獄案,旣非手犯,滯囚且久,年過七十,考律減等,允合仁厚之政矣。上曰,大臣之議如此,考律酌處,可也。出擧條上曰,李啓淳,曾經何官乎?裕元曰,曾經定山縣監矣。珪壽曰,此獄,由於禁斷犯葬,而墓直服毒而致命者也。上曰,是出於畏劫自裁,果異於他獄矣。裕元曰,各衙門·各軍門上納,無論米錢木布,情費磨鍊,厥惟久矣。粵在戊戌,刊行節目,作爲一定不易之規,挽近以來,奸僞漸滋,京外下屬,互相綢繆,暗地與受,年增歲加,畢竟害歸於民後已,今此大變通之會,各道所納,已是艱絀,加之以科外之數,濫責於已定之後,則究其爲弊,有不可勝言。一從戊戌定式,毋敢違越,而如或不悛舊習,則隨其現發,該色刑配,固無可論,不察之咎,自有所歸,以此申飭於京外各衙門,何如?上曰,外邑吏逋與民斂,不無由此而受害,以一定之例,各別嚴飭,可也。出擧條裕元曰,東北道陵寢禮堂奉審,昨秋以今年退行事,筵稟蒙允矣。奉審事體,不宜許久停撤,而顧今兩道事勢,官力與民弊,有難責之以應行之事,姑爲停止,待明年擧行,何如?上曰,依爲之。出擧條裕元曰,判尹吳取善,行上護軍趙秉昌,竝政府堂上還差,行大護軍金世鎬,知宗正卿李會正,禮曹參判李鎬俊,行護軍趙鳳夏·尹滋悳,行都承旨閔奎鎬,行護軍鄭範朝,可合參聞廟謨,竝政府堂上差下,何如?上曰,依爲之。出榻敎裕元曰,閣臣·亞卿,曾有全數差下之例,今則多數不得盡差,次次爲之,好矣。上曰,然矣。純廟朝,果有全數差下之例矣。裕元曰,承文院公事堂上,卽古之槐院副提調也,遴選自別,伊來或筵稟,或草記差下矣。該堂上李承輔,行公旣久,且職務相妨,今姑改差,其代同知三軍府事趙寧夏差下,使之察任,何如?上曰,依爲之。出榻敎裕元曰,向以庶類在任遭故人區處事,已有所筵奏,而落仕最久人,亦無區處之道。自今爲始,在任遭故與落仕最久中,以未經守令,未滿年限人,間間交差,俾爲疏鬱之意,分付兩銓,何如?上曰,依爲之。出擧條裕元曰,庶類通淸,旣已筵稟復舊,而此實盛德事也。其中觀其地閥,而陞調承文,恐好,西關人,自槐院降調者,已原分館施行,而亦有自國子降芸閣者,新分館中,亦有陞降者,竝爲草記稟處矣。上曰,國子降調人,旣陞槐院,則芸閣降調人,又陞國子,其事同矣,竝草記稟處,可也。裕元曰,襦紙衣事,已爲分付,而亦自戶曹發關,爲宜矣。世均曰,襦紙衣,原是廟堂之所句管,則恐當自政府發關捧甘矣。裕元曰,戶曹事勢,甚爲艱窘,管稅廳錢,曾屬於襦紙衣代錢者,自度支上來,量宜上下,其餘付之公用,似好矣。度支事,萬萬可悶,必加念焉。上曰,卿言然矣。入者有限,出則無節,是可悶也。裕元曰,戶曹歲入之所減,爲十萬兩矣。上曰,尙可以量入爲出乎?世均曰,本曹歲入錢,不過五十四萬兩,自今年加入爲六萬兩矣。今其所減爲十萬兩,則一年應入擧大數,不過爲五十萬兩,而一年應下爲四十萬兩,其外不恒上下,不入其中,別例房擧行,固許多中,雖一瓦一椽之所用,皆是恒式以外,而一年所用,有未可預度,則誠不勝憧憧,莫省攸措矣。裕元曰,不恒上下,未可預度,恒入之數,何可爲準乎?度支,國用根本之地,移來移去,無非由於度支也。上曰,三道還作錢,何時可以盡納乎?裕元曰,似可拖至四五月間,而西關民情,皆樂從而來納矣。世均曰,淸南錢,次次上來,嶺南錢,亦次第來納,故各營各司給代,隨其緩急,次第分送,而關西錢之先上來者,俱是淸南邑所納云矣。裕元曰,淸北錢,亦當次次上來矣。上曰,節用則可以量入爲出矣。裕元曰,臣以凡品措大,過蒙恩禮,且當慶會,不敢言私,拚棄廉隅,冒沒出膺,元輔重任,若固有之,竊不自量,裁決庶務,歲已閱而月亦屢易矣。是豈臣可行而行之者乎?今則蔞室撤而百祥畢集,大庭賀而萬姓咸欣,人皆欲得遂其願,臣亦是化育中一物,安得無冀幸於天地之大乎?臣本鄕鄙疎逖之蹤,日登文陛,寵光遍體,其爲榮幸,罕與倫比,更有何可願而可望者乎?日夜所蘄祝者,惟有早自釋負,還他本分,優遊晩景,歌詠聖澤,則是皆我殿下所賜也。向日前席承敎,不啻申複,有足以感木石,而頑不知變,又此面懇,非不知悚惶,其於萬難堪承,何哉?亟許斥退,俾安賤私,不任血祝。上曰,日前筵席,已悉予衷,而又此所陳,何不深諒而然耶?更勿以此相聞,是所望也。出擧條裕元曰,臣之情勢,不得請則不止也。臣旣荷恩禮之特殊,又値慶會之在前,冒沒暫膺,而今則可以告退矣。上曰,卿之引先訓求退,私情也,予之爲國事挽執,公事也,獨不念先公後私之義乎?裕元曰,先公後私之義,臣固知之,故有此辭免矣。上曰,何故耶?裕元曰,前日則城內,無時·原任大臣,故臣冒沒出肅,而今則旣有僚相,又多原任大臣,可以稟裁庶務矣。上曰,先卿若有知,則以先卿憂國願忠之心,必當勸卿而留之也。裕元曰,聖敎及此,不勝悚惶,退當以文字仰奏矣。上曰,如是爲言,有欠於體先卿憂忠之心矣。裕元曰,人孰不願忠於國,願孝於親,而臣則於國不得爲忠,於家不得爲孝,秪切悶隘矣。上曰,過巽矣。裕元曰,臣之仰望於殿下者厚,故如是仰奏矣。上曰,大臣之望予旣厚,故予之望卿,亦厚矣。仍命大臣就座,康夏曰,諸宰奏事。寧夏進前奏曰,本營鄕軍摠數,一百二十五哨,而戊辰新募京中哨一哨後,鄕軍二十五哨除番,每年收其身布上納,以爲京中哨接濟之需,丁丑,因經費不足,鄕軍二十一哨九十六名減番,亦每年收布上納,其餘七十八哨二十八名,或上番,或停番,而停番之時,隨其上番年限,四年一次收布上納,則正軍一也,而除番減番軍,每年收布,停番軍,四年一次收布,停番歲久,尙未釐正,事甚斑駁,且本營軍需不敷,而又設正軍四哨,則鄕軍更不必上番矣。停番軍收布,依除番·減番軍例,每年收布,可謂均役,亦可爲新募四哨軍接濟之需,下詢登筵大臣,兵判及諸將臣處之,何如?上曰,大臣·兵判·將臣之意,何如?裕元曰,將臣所奏,極爲兩便,臣無他見,而此旣如是定式,則禦營廳似無異同矣。珪壽曰,將臣所奏,果爲得當,御營之一體施行,臣無容他見矣。相鼎曰,大臣·將臣已爲詳奏,臣無容更達矣。景夏曰,禁營事力,每患窘絀,無以支過,而今此禁將所奏,深得變通之良策,經費大有補助,營樣從此可成,臣無容更議。憲洙曰,鄕軍收布,兩營一例,而以均是正軍之名,除番軍·減番軍則每年收布,獨停番軍則輪回收布者,大爲斑駁之意,久有外論矣,今此禁將所奏,果甚得宜,臣無容他見矣。顯文曰,禁將所奏,事甚便宜,臣無容他見矣。上曰,大臣·兵判·將臣之議如此,依所奏爲之,御營廳一體施行。出擧條康夏曰,玉堂所懷奏之。東獻進前奏曰,臣以菲才淺識,猥忝經幄之列,固不敢見職自居,而區區憂愛之誠,亶在於聖學一事,今登前席,冒昧仰達,惟聖明垂察焉。第伏念,帝王出治之本,在於講學,講學之要,在於誠勤,殷宗之時敏,周王之日就,皆由於誠勤二字,而所以致乃來厥修,緝熙有光之效也。惟我殿下,以天縱之聖,勤於講學,已臻高明之域,臣常欽仰萬萬,而講筵停擱,已屢易月矣,未敢知燕濩之中,有所溫繹,而恐不無寒曝之戒,顧今春晷漸紓,廈氈多暇。伏願殿下,繼自今頻開講筵,召接臣隣,討論經史,務盡誠勤之道,則聖學益進於光明,治化自底於雍熙,惟殿下,念哉懋哉。上曰,所陳甚切,當留念矣。出擧條康夏曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上曰,外邑之每結收米一石,以給吏輩者,此無已例,而大爲民瘼矣。裕元曰,此果邑之不同,而聖敎至此,萬萬欽誦,此與砲糧米,有異,民之所納,豈止於此數乎?上曰,自廟堂永爲革罷之意,行會于八道,可也。上曰,武科削薦中,毓祥宮·宣禧宮,本家人之削薦者,竝復薦,好矣。裕元曰,此誠當行之事,分付登筵將臣,使之擧行,恐好矣。上曰,將臣,以此擧行也。景夏曰,謹當依下敎擧行矣。崔姓旣爲將任,李姓亦有爲平安兵使者,其俊裔之不得爲宣薦,果甚抑鬱矣。上曰,軍功人,雖常賤,尙得不次擢用,況兩宮私親之本家人乎?宜嬪成氏家,亦入削薦中矣。裕元曰,成氏家,亦可一體復薦矣。上曰,一體擧行,可也。景夏曰,謹當一體復薦矣。上曰,可合復薦者,合爲幾人乎?景夏曰,合爲二百餘人,而有難一朝遽然竝復矣。上曰,三姓則盡爲復薦,其餘則隨其可合人,施之,可也。景夏曰,謹依下敎矣。上曰,此與文官槐選,相同,故文武各有三薦矣。裕元曰,然矣。上曰,若復薦則當自三軍府,單子入啓乎?裕元曰,復薦,自宣傳官廳爲之,而單子,自三軍府啓下矣。上曰,此是年前新定式也。西北人削薦者,似在官案矣。裕元曰,然矣。上曰,文臣分館,亦有揀擇之事矣。裕元曰,其前分館後,大臣揀擇,果有陞降之擧矣。上曰,槐或降國,國或降芸者,其中每有不協公論故也。珪壽曰,每以此紛紜矣。上曰,遠方人則其地閥,未可詳知故也。裕元曰,誠然矣。京華士夫家,豈有此紛紜乎?珪壽,更爲進前奏曰,臣有仰奏者矣。近日湯劑,每自內製進,雖因從便,事體則不然,甚未安矣。伏願殿下,幸賜斟量,一從古法,恐好矣。上曰,曾前以藥房湯劑進御,內殿亦自藥房製進,而近未行之矣。裕元曰,右相所奏,甚切當,湯劑之不自藥房製進,甚未安矣。珪壽曰,我朝立國規模,正大光明,每事不宜隱微矣。臣等在是任,而湯劑進御,未能詳承,是豈事體乎?上曰,予於近日,果服調補之劑,自今每五日製進,可也。裕元曰,猝乍間,何以議定湯劑乎?待後日次入診,議定,恐好矣。上曰,卿言是矣。後當議定,可也。仍敎曰,俄已言之,而唐藥材契,卽爲區處也。珪壽曰,謹依下敎矣。裕元曰,以此一事,屢勤下敎,而尙未施行,是何事體乎?臣亦當退而申飭矣。上曰,唐材契事,大臣曾經都相,亦可分付也。珪壽曰,穴蔘劃給事,領相方帶譯院都提調,故臣於閤外,已有所相議矣。上曰,史官就座。仍命大臣先退,又命退,諸臣以次退出。
上在昌德宮。停常參·經筵。
洪鍾軒啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金永壽啓曰,明日,永禧殿親行酌獻禮相値,視事頉稟之意,敢啓。傳曰,知道。
備忘記,江界都護府使金商玄下直,長弓一張,長箭一部,片箭一部,筒兒一箇賜給。
傳于金永壽曰,直提學李鎬俊,馳詣健陵,奉審摘奸,仍留監祭,仍詣顯隆園·華寧殿,一體奉審以來。
洪鍾軒啓曰,行大司憲嚴錫鼎,掌令閔致亮,持平全在鳳牌不進,執義崔弘周,掌令孫永老,持平都錫壎在外,監察茶時之意,敢啓。傳曰,知道。
以司諫李晩燾,獻納尹時榮,正言洪祐冀,掌令閔致亮,持平全在鳳牌不進罷職傳旨,傳于洪鍾軒曰,只推。
金永壽啓曰,明日大駕詣永禧殿,入齋室後,大王大妃殿·王大妃殿·大妃殿問安,何承旨進去乎?敢稟。傳曰,左副承旨進去。
傳于李冕榮曰,明日出宮,內門路,以協陽門爲之。
閔奎鎬啓曰,今日齋宿,承旨當爲備員,行左承旨李喬翼卽爲牌招,何如?傳曰,允。
傳于金永壽曰,在外玉堂許遞,前望單子入之。
玉堂前望單子入之,修撰李根命落點。
趙康夏,以禮曹言啓曰,來四月初四日,行宗廟夏享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來四月初四日,行宗廟夏享大祭親行時,永寧殿,依例遣大臣攝行,何如?傳曰,允。
又以奎章閣言啓曰,守宮檢校待敎李秉文,待明朝牌招,何如?傳曰,允。
又以弘文館言啓曰,守宮檢校典翰金昌熙,待明朝牌招,何如?傳曰,允。
洪鍾軒,以義禁府言啓曰,因大臣筵奏,襄陽罪囚李啓淳,以朝官繫獄,已多年所,且年過七十,考律減等事,批旨內,考律文酌處,可也事,命下,而殺獄罪人,年滿八十,減死定配,久囚年七十以上者,區別稟處,俱載法文矣。李啓淳,慶尙道順興府,依法典減等定配,而以筵奏及批旨內辭意,具罪目,依例發遣府羅將,自江原道襄陽府執捉,仍令押送配所,何如?傳曰,允。
趙康夏,以承文院言啓曰,同文彙考續刊時,校正監印譯官施賞,例也,而續刊旣竣,尙未有賞,實非古規。校正監印譯官李尙健加資,玄鎰·玄鐸,資窮勿論,李容肅,履歷未備,自本院從願施賞,何如?傳曰,允。
李冕榮,以禁衛營言啓曰,謹依擧條批旨,六道所在本營正軍與標下竝資保,每年十月,一依除番·減番軍例,自今年收布上送之意,知委各道監·兵使,何如?傳曰,允。
閔奎鎬,以濬川司言啓曰,本司都廳申德熙,代以訓鍊都監千摠李冕熙差下,使之察任,何如?傳曰,允。
吏曹參議沈履澤疏曰,伏以臣,偏蒙天地至仁至渥,起自僇廢,曲加薰沐,嗚呼,臣之頂踵毛髮,莫非我殿下再造攸賜耳。幸値國家千一之慶,與喑聾跛躄者流,頌四重之謠,獻萬歲之祝,低回輦轂,適叨喉司,且惶且感,夙夜趨走,不意三銓除誥,忽及於夢想之表,震隕越,益不知所以爲計。臣於昨年,奉有格外之恩,曾忝是職,旋蒙恩諒,竊謂上天,以遂物爲德,聖朝,以責實爲政,不審殿下則哲之明,奚取於無狀如臣,而乃有今日復授也?雖使臣無故在朝,得此寵榮,猶懷匪分之懼,易招不稱之譏,而況十年憂畏之餘,尤無所可以藉手者乎?噫,臣之前後所被恩遇,與衆殊異,凡於進退辭受,亦不敢與衆比同,拚棄四維,重入脩門,尋常供仕,豈其有他?昔人所謂不如是,則不足以仰承德意者,政爲臣設也。然而職事有緊漫,材具有能否,一皆諉之酬恩報德,而不顧玷累,據所匪據,非臣之情也。且臣自經風霜,神精銷鑠,凡恒事爲,瞢如墮霧,銓家故常之有聞者,百不一記,班行名面之已知者,十之九忘,聵聵然貿貿然,如鄕村愚夫。忽入都市,觸目生疎,擧足惝怳,東西高低,茫乎不辨,將何以處乎官人之官,而周還於長貳之間哉?開政有命,庚牌儼臨,怵於義分,雖已祗肅,退而揣私,不可仍冒,謹具文字,仰瀆聰聽。伏望殿下,念名器之至重,諒臣言之匪飾,亟鐫臣吏曹參議之任,俾公議允協,私分獲安焉。臣無任云云。省疏具悉。爾其勿辭察職。
忠淸道儒生,幼學李臯翼·李源弘·尹瑢求·李玄稙·李寅宰·孟敎三·李·李圭憲·朴長浩·金商鼎·尹心榮·金商鳳·鄭準·申正均·沈成澤·李用錫·權德圭·李範準·尹弘求·尹永萬·孟敎選·任憲夔·金商坰·鄭光鉉·申兢善·李祖承·金光勛·李南稙·李志洙·申㯓·黃泰熙·金民濟·朴在聲·李瓊·金利濟·金奭鉉·趙鍾協·權思衡·趙冕元·權用弼·任重模·具述祖·趙明夏·南宮洛·李漢珪·孟章燮·趙龜元·吳奭鎬·兪舜煥·閔成鎬·金耆淵·任憲箕·尹復善·白有鎭·宋憲燮·任百祺·李錫夏·金世基·洪在九·姜漢永·孫碩鎭·金廷根·李承敏·李舜宰·兪冕煥·張喆相·張籙·李在淵·孫燮·尹翊燮·金顯學·朴履奎·李宗稙·尹弘龜·許大根·李錫禹·金成浩·金龍鉉·胡世東·韓台浩·趙東郁·李冕宰·鄭麟敎·李莊烈·趙經孝·李鍾震·宋熙洙·鄭敏永·趙亮夏·孟敎在·朴有秉·金永夏·兪弼煥·李薰·尹始榮·李煌·尹繼善·徐光廷·金思喆·黃近仁·申行朝·李珪年·安道濟·趙完顯·閔泳大·李秉運·尹秉吉·申恒善·洪淳弼·鄭海潤·李圭緝·權用楫·洪鍾夔·宋秉茂·李祖烈·金商允·孟璟燮·鄭海憲·鄭重鉉·李雲明·李麟珪·孟斗燮·李承寅·元世益·李心和·李承七·李祖成·李朝熙·孟敎遷·朴進壽·徐建淳·金永駿·朴敬鎭·李壕·朴泰東·金容學·李根鳳·金商豐·金衡均·趙瑢淳·韓善七·尹斅一·金興秀·蔡東亮·金翰濟·申箕善·任穉宰·趙應元·孟憲淳·金致聲·李鍾鳴·孟敎雲·鄭淳·沈相耆,進士徐喆淳·洪亮燮·洪在仁·姜崙秀·金商念·趙錫元·鄭夏源·洪駿燮·金永國·任秉箕等疏曰,伏以天佑我東,篤生聖子,社稷之福,臣民之慶。臣等俱以草莽賤蹤,竊自蹈舞歡呼於勻天雨露之中,而第惟我殿下,近日施措,其大有爲氣像,宜其上格天心,下順人望,誕膺新命,克開鴻休,臣等重爲之三呼太平萬歲,而區區微忱,竊有所感慨抑菀者,玆敢冒死仰陳於黈纊之下。伏惟聖慈,少垂察焉。夫義理,愈講愈明,愈明愈好,殿下,勿以己講爲能,己明爲多,今日明一義理,明日復明一義理,日日所明,無非義理,則俗論日去,正士日進,治何以不若堯·舜,俗何以不若成·康?嗚呼,殿下旣已親承慈聖聖敎,復萬東廟,甚盛德事也。其繼述列聖,不忘皇恩,使大明日月,煥然復明於世,而一部春秋,終有可讀之地,則其將永有辭於天下萬世,而不圖今日,復覩列聖朝盛擧也。今於義理旣明之後,又有所愈明愈好之道,則臣等不敢以已明爲多,而竊有望於殿下之日日明之,伏願殿下,更加裁擇焉。嗚呼,昔我孝宗大王,寤寐英豪,講明義理,時則有若先正臣文正公宋時烈,契合魚水,志存薪膽,任綱常之重,闡尊攘之義,左右夾贊,謀猷密勿,皇天不佑,弓劍遽遺,而時事大變,氣數難齊,身且不保,而猶眷眷於大義,臨歿一托,在其高弟,用茅屋祭昭之義,竝祀兩皇帝於萬東廟,其意也勤,而其情也戚矣。設使孝廟之志得伸,而先正之道得行,則朱氏九廟,殆將復血食矣,豈止於立萬東廟而已哉?然向微宋時烈,身任大義,以死先後,則左海人民,幾幾乎言侏離而服左袵矣。故文純公臣權尙夏,建華陽院,以寓一體祭祀之禮,則其時文敬公臣李畬,文忠公臣閔鎭遠啓請賜額,與皇廟竝擧,歷七聖而致崇敬,閱群賢而無議到,逮夫停享皇廟也,具由致祭于華陽書院。蓋緣一體祭祀之地,旣已撤享於皇廟,則不可晏然無事於華陽故也,今於皇廟復享之日,禮宜更侑於華陽之院,而院宇焉今無矣。臣等謹考華陽誌,書院本在洞口外數里之地,以其遠於皇廟,移而近之,夫遠猶不可,況可全無議者?或曰,皇廟之復,不待儒疏,而斷自宸衷,則其在臣子之道,只當感祝隕越,而繼請復院,於義不敢,臣等竊以爲不然。夫皇廟之設,義起於宋時烈,而華陽書院之設,亶由於一體祭祀之義,則只復皇廟,不復書院,非徒於祠屋隣近之義,有所闕焉,陟降皇靈,莫無有徘徊眷戀於幾百年左右之地乎?殿下方將講明春秋大義,賁飾華陽一洞,而獨少一先正之院,使義理半伸半屈,則其於聖德光輝之地,恐有所未盡,故臣等敢陳螢爝之見,冀補日月之明,豈以爲有所加損於先正,有所利害於臣身而然哉?臣等又謹按禮,有其擧之,無其廢之,而今於舊君之廟,昔賢之院,廢之而無所愛,毁之而無所顧,撤其材而構廝養之居,沒其財而奉戰鬪之士,使莫重莫嚴之廟,可慕可仰之祠,鞠爲茂草,荒爲園蔬,行路爲之齎咨,故老爲之悽愴,志士仁人,爲之慷慨而嗚咽,則此不可使聞於今與後也,明矣。今幸皇廟復享,聖德有光,而以若同建同享同撤之院,至於復享而不可同則是前後兩截,便不成義理矣。殿下試觀古史,庠塾之盛,在於何世,院宇之毁,在於何時?伏願殿下,更加三思。臣等非不知殿下,必有默會於聖慮,徐求至當之道,而臣等之恭竢處分,今十年于玆矣。方此對揚將順之不暇,而又復泯默,則是遠負列聖朝培養之恩,近孤我殿下明達之意,臣等之罪,尤有甚於僭越矣。夫以堯之聖焉而立諫鼓,舜之智焉而察邇言,禹莫爭能而聞善則拜,湯乃錫勇而從諫弗咈,夫豈不能獨斷哉?誠以大公至正之心,欲與天下同好惡,而以爲必如是,然後可以爲民父母也。夫言路者,國家之氣脈也,一人之身而氣脈不通,則胸膈痞悶,手足麻木,軀殼雖完,而便非全人矣。伏願殿下,廣開言路,恢弘詢蕘之盛德,曲容獻芹之微誠,將臣此言,淵然深思於蠖濩燕安之暇,則可知其言出肝膈,斷斷無他矣。伏惟聖慈,特垂睿察,亟許臣等之請,竝復華陽之院,使一體祭祀之地,無至單擧廟享,有闕盛典,俾義理愈明而聖德益彰,則世敎幸甚,斯文幸甚。臣等無任云云。省疏具悉。已諭於日昨方外疏之批矣,又此煩聒,是何事體乎?爾等退修學業。
上在昌德宮。停常參·經筵。
自開東至人定,灑雨下雨,測雨器水深八分。
大駕詣永禧殿望殿禮,還入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,遣承旨問安。答曰,知道。
酌獻禮親行,還入齋室後,宗親·儀賓·內閣·政院·玉堂·朝廷二品以上口傳問安。答曰,知道。
仍詣毓祥宮展拜,還入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
李冕榮啓曰,司僕寺內乘來言,捲簾,取稟。傳曰,捲三面。
又啓曰,來十一日,朝參日次矣,敢稟。傳曰,停。
李喬翼啓曰,明日常參·經筵,取稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
傳于李冕榮曰,侍衛軍兵雨具,從便爲之。
洪鍾軒啓曰,臣以大王大妃殿·王大妃殿·大妃殿問安,進去下直之意,敢啓。傳曰,知道。
傳于李喬翼曰,南殿酌獻禮時,贊禮以下,別單書入。
李冕榮啓曰,卽者,義禁府都事來言,今日動駕時,衛外擊錚人車鼎祚等十一名,移送秋曹云矣,敢啓。傳曰,知道。
李喬翼,以奎章閣言啓曰,大駕今已還宮,守宮檢校待敎李秉文,依定式減下,何如?傳曰,允。
又以弘文館言啓曰,大駕今已還宮矣,守宮檢校典翰金昌熙,依定〈式〉減下,何如?傳曰,允。
李冕榮,以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技,而動駕相値,不得設行之意,敢啓。傳曰,知道。
又以訓鍊都監言啓曰,謹依下敎,隨駕將校軍兵及武藝別監等處,乾犒饋分給之意,敢啓。傳曰,知道。
又以禁衛營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,隨駕本廳軍兵等〈處〉,乾犒饋分給之意,敢啓。傳曰,知道。
又以御營廳言啓曰,謹依禁衛大將趙寧夏所啓批旨,六道所在本廳正軍與標下竝資保,每年十月,一依除番·減番軍例,自今年收布上送之意,知委各道監·兵使處,何如?傳曰,允。
又以摠戎廳言啓曰,謹依下敎,本廳留陣將校軍兵等處,乾犒饋分給之意,敢啓。傳曰,知道。
以南殿酌獻禮時贊禮以下別單,傳曰,贊禮禮曹判書朴齊寅,加資屬耳,熟馬一匹賜給,殿司令尹麟求,第一室大祝副司果金明鎭陞敍,典祀官奉常正金羽熙,執禮副應敎金裕行,第一室執尊宗親府正李載純,第二室執尊司成李肇信,第三室執尊應敎閔泳穆,第四室執尊司僕正朴顥陽,第五室執尊司諫李晩燾,第六室執尊副司果趙宇熙,第二室大祝修撰李根命,第三室大祝副修撰洪健植,第四室大祝副校理金永哲,第五室大祝副司果朴容大,第六室大祝副司果徐正淳,盥洗位兵曹正郞白義行,佐郞方孝隣,爵洗位禮曹正郞白鳳三,佐郞嚴錫瓘,贊者引儀黃觀周,假引儀玄景運,謁者兼引儀朴敦壽·方漢哲,贊引假引儀李雲承·金鏞賢,祭監監察沈東瓚·李昌煥,左通禮吳尙鉉,右通禮洪敬燮,贊儀朴鍾元,東西唱引儀黃觀周,假引儀玄景運,各兒馬一匹賜給,永禧殿令尹麟求·李鍾永,竝陞敍,參奉金龜根,兒馬一匹賜給,殿監張煥奎右職調用,其餘守僕·員役等,竝依判下施賞。
傳曰,南殿酌獻禮時,都提調李裕元,內下大豹皮一令賜給,提調洪鍾雲,內下虎皮一令賜給,禮房承旨李喬翼,加資屬耳,半熟馬一匹賜給。
甲戌三月初七日卯時,大駕詣永禧殿。酌獻禮親行,仍詣儲慶宮·毓祥宮·延祐宮·宣禧宮展拜,擧動入侍時,行都承旨閔奎鎬,行左承旨李喬翼,右承旨趙康夏,左副承旨洪鍾軒,右副承旨金永壽,同副承旨李冕榮,記事官沈相學·李敎夏,記事官金弘集·沈相萬,別兼春秋朴容大·金明鎭·金鶴鎭·徐正淳·金永哲,檢校直提學金輔鉉·李載冕·趙成夏·趙慶鎬·尹滋悳,檢校待敎鄭範朝,待敎李載兢,檢校副提學李明應·趙敬夏,檢校典翰李根秀,應敎閔泳穆,副應敎金裕行,校理金玉均·尹升求,副校理沈東獻,修撰朴齊晠,副修撰李·洪健植,以次侍立。時至,通禮跪啓請外辦,上具遠遊冠·絳紗袍,乘輿出宣化門,藥房提調朴齊寅,副提調閔奎鎬進前奏曰,侵早勞動,聖體,若何?上曰,一樣矣。通禮前導出協陽門·肅章門,通禮跪啓請降輿乘輦,上降輿乘輦,通禮跪啓請執圭,奎鎬跪進圭,上執圭,由進善門出敦化門外,上曰,陣上衛內,雜人攔入,各別申飭,可也。通禮跪啓請進發,至永禧殿外下輦所,通禮跪啓請降輦乘輿,上降輦乘輿,由殿大門詣齋室門外,通禮跪啓請降輿,上降輿入齋室,問安勿爲之事,下敎。展拜時至,通禮跪啓請出次,上改具冕服出次,通禮導上詣版位,贊儀唱鞠躬四拜興平身,上行四拜禮,宗親文武百官,行四拜禮,上陞自東階入殿內。上曰,大臣入侍。領議政李裕元,右議政朴珪壽進前,上奉審第一室敎曰,今年異於他年,仰瞻,可也。裕元曰,果切仰瞻之誠矣,比諸舊本,爲十分寫眞矣。珪壽曰,臣於移摹之初,曾得仰瞻,果與舊本,無毫髮差殊矣。上曰,果然矣。至第二室,上曰,靴樣異於今制矣。裕元曰,似是舃制矣。上曰,第三室帽樣,比近制頗低矣。裕元曰,然矣。第五室冕旒之制,亦偉大矣。上曰,古制似大於今制矣。至第六室,上曰,兩大臣,似皆屢次承顔矣。裕元曰,其時臣年少,未得昵近承顔矣。珪壽曰,臣於幼時,以童蒙入侍,昵侍仰瞻矣。上曰,在何年乎?珪壽曰,癸未年矣。上還出東門外,通禮跪啓請釋圭,上釋圭,奎鎬跪受圭,通禮前導還入齋殿。酌獻禮時至,通禮跪啓請出次,上出次,通禮導上詣版位西向立,贊禮跪啓請鞠躬四拜興平身,上行四拜禮,宗親·文武百官,皆四拜,下同,贊禮導上詣盥洗位,贊禮跪啓請搢圭,上搢圭,通禮跪啓請盥手,上盥手,贊禮跪啓請執圭,上執圭,陞自東階,詣第一室尊所西向立,酌獻時,殿內行禮,贊禮皆跪啓,喬翼酌酒,上入詣神位前北向立,跪搢圭,奎鎬奉香,冕榮奉爐跪進,上三上香,奎鎬捧爵跪進,上執爵以授冕榮,冕榮跪受,奠于神位前,上執圭,俯伏興少退跪,大祝進神位右,跪讀祝文訖,上俯伏興平身,出戶外,詣第二室·第三室·第四室·第五室·第六室,酌獻行禮,如上儀訖,贊禮導上降復位,贊禮啓請鞠躬四拜興平身,上行四拜禮,少頃,贊禮啓請鞠躬四拜興平身,上行四拜禮,贊禮導上詣望瘞位北向立,大祝取祝版瘞於坎,贊禮跪啓請禮畢。裕元·珪壽路次進前奏曰,今日酌獻,盛禮也,侵早勞動,聖體,若何?上曰,一樣矣。酌獻禮成,果甚慶幸,今日雖雨,雨則可喜也。裕元曰,惜乾之餘,果是好雨也。珪壽曰,甘霔適丁此日,誠非偶然。伏想聖心悅豫矣,然而見今濃雲四合,雨勢似不旋卽開霽,諸宮展拜,更待夬晴下敎,恐好矣。裕元曰,此奏誠得當,雨勢果有連霔之慮矣。上曰,大臣之言,好矣,然而旣成命矣,當詣諸宮,暫拜卽還矣。裕元曰,嶺南社倉還,今年特爲盡分取耗,以補經費,恐好,戶曹事勢,已爲下燭,而不可無措劃矣。還穀之半留半分,自是經法,而社倉異於原還,如是變通,未爲不可,故仰達矣。上曰,東闕且將修改,國用轉益窘絀,依奏爲之,可也。戶曹經費,最難支給,此條,優付戶曹,好矣。裕元曰,給代條,若有用餘,則自當盡付度支,而以此事,路次仰達,極涉未安,民事甚迫,行關宜速,故不得不如是矣。上曰,軺床,依前還用,爲好,左牽旣用,則軺床,亦宜用之矣。裕元曰,謹依下敎,使之還用矣。珪壽曰,軺床之用,其例久矣。上曰,軺床,亦當以品階定用矣。裕元曰,自堂上三品以上,前日已用之矣。上曰,依此爲之也。贊禮導上還至東門外,贊禮跪啓請釋圭,上釋圭,奎鎬受圭,上還入齋室。傳曰,儲慶宮展拜時,百官行禮置之。時至,通禮跪啓〈請〉外辦,上改具翼善冠·衮龍袍以出,通禮跪啓請乘輿,上乘輿至大門外,通禮跪啓請降輿乘輦,上降輿乘輦,進發至儲慶宮大門外,降輦乘輿,入大次。奎鎬奏曰,右通禮不卽待令,以致擧行之遲滯,事未前有,萬萬駭然。所當重勘,而本院請推之外,無他可施之罰,何以爲之乎?上曰,特爲安恕。出擧條入齋室後,問安勿爲之事,下敎。傳曰,隨駕與留陣軍兵,令各其營乾犒饋。展拜時至,上仍以前服,詣版位北向立,行再拜禮,陞詣廟內奉審訖,還入大次,問安勿爲之事,下敎。少頃,上出次乘輿,還至大門外,降輿乘輦,進發詣毓祥宮大門外,降輦乘輿,至大次前降輿,入大次,問安勿爲之事,下敎。傳曰,延祐宮·宣禧宮展拜時,百官行禮置之。展拜時至,上詣版位北向立,行再拜禮,陞詣廟內,奉審訖,出東門,歷詣冷泉亭版位北向立,行四拜禮,陞詣亭內奉審訖,詣延祐宮版位北向立,展拜奉審,如上儀,出神門外,詣宣禧宮版位北向立,展拜奉審,亦如上儀訖,通禮前導,還出神門外,通禮跪啓請乘輿,上乘輿,還入大次。傳曰,禧嬪廟·宜嬪廟,遣內侍看審以來。傳曰,永昭廟·文禧廟,遣右副承旨奉審以來。傳曰,各宮展拜時,門路與版位復舊例磨鍊。還宮時至,通禮跪啓請乘輿,上乘輿至大門外,通禮跪啓請降輿乘輦,上降輿乘輦還發,由敦化門·進善門至肅章門外,通禮跪啓請降輦乘輿,上降輦乘輿,至宣化門外,冕榮請出標信解嚴,上還內,諸臣以次退出。
上在昌德宮。停常參·經筵。
金永壽啓曰,明日常參·經筵,取稟。傳曰,停。
洪鍾軒啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金永壽啓曰,肅謝法意,何等審愼,而今日拜辭公州營將鄭甫鉉,旣以在外,誤呈肅單,事未前有,萬萬駭然。原單子勿施,當該通禮院官員,所當重勘,而本院請推之外,無他可施之罰,何以爲之?敢稟。傳曰,拿處。
注書沈相學病,代以金命基爲假注書。
傳于金永壽曰,吏曹參判有闕之代,前望單子入之。
吏曹參判前望單子入之,鄭範朝落點。
洪鍾軒啓曰,行大司憲嚴錫鼎,掌令閔致亮,持平全在鳳牌不進,執義崔弘周,掌令孫永老,持平都錫壎在外,監察茶時之意,敢啓。傳曰,知道。
以司諫李晩燾,獻納尹時榮,正言洪祐翼,掌令閔致亮,持平全在鳳牌不進罷職傳旨,傳于洪鍾軒曰,只推。李冕榮啓曰,持平全在鳳,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕,有異,從重推考,何如?傳曰,允。
以李雲承拿處傳旨,傳于李冕榮曰,飭已施矣,分揀。
兵曹口傳政事,護軍單趙慶鎬。
李冕榮,以三軍府言啓曰,卽接訓鍊都監所報,則今三月初九日,習陣日次,而大將臣李景夏有身病,不得行操云矣,敢啓。傳曰,知道。
吏曹參判趙慶鎬疏曰,伏以祥協銅升,三七之吉日已過,禮獻玉瓚,五百之洪運復廻,歡欣慶忭,小大同情。仍念臣,冒難冒之義,據匪據之任,始也見職之濫膺,曷嘗諉絲毫補塞然哉?寵簡難孤於薄試,淺誠未格於力辭,乃敢蟠泊因恬,今三閱朔于玆矣。越俎代斲,間或一再,而黔技之拙,鉛割之鈍,已自血指而汗顔,露疵綻纇,業亦淵鑑所悉燭,雖百隷庶常之末,尙且瘝溺是懼。況臣所叨跂,統百之長,擔佐貳之重,莫宜一日垢玩者乎?臣之早夜兢恧,如縛思解,決知其晷漏猶緩,而適値大慶縟儀之會,眇末丐免之私,實涉情禮義分之未遑,迄用泯默,若貪榮拚維也,遲且久矣。且臣近中春寒,吹霎爲祟,波乇焉潮熱上攻,塡閼焉食飮中隔,叫頓床笫,惟刀圭是事,以若見狀,彈束陳就,有不可時日指期,敢齎虛縻之悚,仰控必號之衷。伏乞聖明,特賜矜諒,亟遞臣吏曹參判之銜,俾公私耦幸,不勝大願。臣無任云云。答曰,省疏具悉。所請依施。
持平金在鳳疏曰,伏以臣母,在於江華地,卽接家報,則臣母素患風痰之症,近以日候之不調,一倍添劇,臣聞此報,五內煎灼,按住不得,玆敢忙陳短草,徑尋鄕路。伏乞聖明,俯垂鑑諒,亟遞臣所帶之職,以安私分,仍治臣擅離之罪,以肅朝綱焉。臣無任云云。答曰,省疏具悉。爾其勿辭往護。
上在昌德宮。停常參·經筵。
李冕榮啓曰,明日常參·經筵,取稟。傳曰,停。
又啓曰,合辭許久闕〈啓〉,事甚未安。除在外外,呈告人員,竝卽牌招,何如?傳曰,允。
金永壽啓曰,卽者檢閱沈相萬,以其親病,陳疏經出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱金弘集,謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
李冕榮啓曰,左右史不可不備,別兼春秋朴容大·金明鎭·金鶴鎭·徐正淳·李根命·金永哲,竝卽牌招,推移入直,何如?傳曰,允。
傳于李冕榮曰,漢城判尹吳取善,疏批幾日,終不承膺,是何事體?令政院更爲嚴飭,斯速上來肅命。
傳于李冕榮曰,科弊之紊亂,至於近來,而弊到極處矣,此專由於主試之不能悉心對揚,蔑法循私,無所顧忌而然。雖以士子言之,是皆他日事君之人,而發身之初,便欲欺君,不事工程,先營圖囑,以莫重之國試,主試則作濟已賈恩之竇,士子則作售計爭利之場,每一經試,聽聞駭悖。言念及此,寧不心寒,而是可曰國有常憲乎?第觀今番試所之如何,當有別般處分,令廟堂以此下敎,更爲措辭,三懸鈴,關飭於掌試道臣及北評事處,仍令政院招致京試官於啓板前,各別曉諭,可也。
傳于金永壽曰,奉審閣臣入侍。
李冕榮啓曰,同義禁李鎬俊,旣入闕中,不爲肅謝,直爲出去,事甚未安。推考,何如?傳曰,允。
又啓曰,行大司憲嚴錫鼎,掌令閔致亮牌不進,執義崔弘周,掌令孫永老,持平全在鳳·都錫壎在外,監察茶時之意,敢啓。傳曰,知道。
以司諫李晩燾,獻納尹時榮,正言洪祐翼,掌令閔致亮牌不進罷職傳旨,傳于李冕榮曰,只推。
傳于李晩榮曰,永禧殿酌獻禮時,祭侍韓濬明·金圭復,各內下鹿皮一令賜給。
注書李敎夏病,代以宋益勉爲假注書。
李冕榮,以三軍府言啓曰,卽接禁衛營所報,則今三月初十日,習陣日次,而大將臣趙寧夏有身病,不得行操云矣,敢啓。傳曰,知道。
又以兵曹言啓曰,文臣兼宣傳官金永哲,以其病難供職,呈狀乞遞,改差,何如?傳曰,允。
又以漢城府言啓曰,每式年成籍後,五部帳籍江都件,例於翌年春,臣府郞廳持往江都,舊籍曝曬,竝與新籍藏置矣。癸酉式帳籍,發遣本府郞廳,藏置曝曬等節,依例擧行,而帳籍封裹雜物,令各該司進排,領去官吏所騎馬及帳籍載運馬,亦令該曹題給,何如?傳曰,允。
領議政李裕元疏曰,伏以臣,以千萬無似之人,冒千萬不當之任,始也,嚴威迫於前,悚惶發於中,一肅恩命,粗伸臣子之分義,而夤緣慶會,不敢言私,鞅掌廟務,又不敢抛閣,黽勉蹲仍,迄于今日。怙寵貪榮,恬不知愧,任他嗤罵,不暇自恤,是豈臣初心之所期乎哉?噫,調元贊化,惟相職爲然,經邦納誨,惟相職爲然,坐釐百工,碩畫庶績,惟相職爲然。古人以相之賢否,占世之汚隆,苟相非其人,難免尸素伴食之譏,相之爲職,顧不重且大矣,而任責之重,首相爲大。況今民憂已多溢目,國計亦難措手,茫茫乎若涉大川,惴惴然若墜深谷,似此之時,似此之人,擔夯重務,不啻如僬僥之微,强之以千勻,駑駘之蹇,策之以千里,傾壓顚蹶,不待智者而後,可辨也。臣本不學蔑識,又無德器,自少善病,老益朽敗,一寢三囈,五官不能職守,十步九顚,四體不自收拾,陞降失儀,每被人笑,咫尺承聆,屢煩天語,此臣所以懍懍跼蹐,無地容措。中夜繞壁,靡所止廟恒慮孤負聖明之世,自陷罪戾之科也。先臣嘗戒之曰,盈滿極則無賢愚而侮之者衆,名位盛則無恩怨而忌之者多,臣終身佩服,老白首拳拳不忘者,是也。臣旣爲臣而不能弘濟艱難,爲子而不克遵守箴訓,於國於家,忠孝兩虧,更以何顔,周旋於前疑後丞之間,唐突乎論思贊襄之地也耶?一別鄕山,歸期晼晩,園花朝露,流光不留,臣之宿願,將於何時可遂乎?情私煎灼,冒死哀籲於仁覆之天,欲望聖上,憐臣憫臣,卽遞臣議政之銜,仍許休致之請,俾卒餘生於雨露涵育之中,不勝大願。臣無任屛營祈懇之至云云。答曰,省疏具悉卿懇。向日筵席,以切勿辭巽之意,預爲面諭,不啻懇摯矣,今此陳疏,是豈相孚之義哉?卿今以民憂國計,言之矣。此所以不可捨卿,而假使卿釋負就閒,優遊歲月,則卿之心果安乎?卿又以盈滿之戒,言之矣,至於擔國事而不擇夷險,先卿亦當勸勉之也。況今元良有慶,擧國同歡,卿之喜祝,必有所自別,則是豈卿言去之日乎?於此三者,卿庶有深諒者存。予不多誥,卿其諒之。仍傳于李冕榮曰,此批答,遣史官傳諭。
檢閱沈相萬疏曰,伏以臣,以眇末新進,冒玷名選,簪筆邇列,日覲耿光,分踰榮極,何敢言私,而卽於閱月持被之餘,獲接家信,則臣母素患痰癖之祟,近因日候不調,將攝失宜,一倍添篤,促臣歸視,臣聞報煎灼,按住不得,玆敢忙陳短章,徑出脩門。伏乞聖慈,俯垂鑑諒,亟遞臣見帶之職,以便救護,仍治臣擅離之罪,以昭法紀焉。臣無任屛營祈懇之至云云。答曰,省疏具悉。爾其勿辭救護。
甲戌三月初九日酉時,上御重熙堂。奉審閣臣入侍時,右副承旨金永壽,假注書金命基,記事官金疇,記注官金顯默,直提學李鎬俊,以次進伏訖。上曰,史官分左右。仍敎曰,閣臣進前。鎬俊奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯隆園,園上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣健陵享所,仍留監祭,將事安寧之意,敢達矣。上曰,陵上園上與殿內,皆爲太平,而碑閣·丁字閣,亦無頉乎?鎬俊曰,俱是安寧矣。上曰,自享所,何時登程乎?鎬俊曰,曉頭發行矣。上曰,卿久在藩任,近來登對,一爲仰瞻也。仍敎曰,日前之疏,過自爲引,不必若是也。鎬俊曰,萬萬惶懍矣。上曰,卿之治績,曾所稔知,何必如是也?鎬俊曰,臣以無似,久叨藩寄,事多僨誤,徒增悚惶矣。上曰,程途雖甚未遠,沿路之雨後牟麥,果何如?鎬俊曰,日前之雨,足以解渴,牟麥從以發生矣。上曰,日前之雨,似未洽矣,能無民間惜乾之憂乎?鎬俊曰,民情不無憫旱,而不至遑急之境矣。上曰,卿之按藩,曾爲幾年乎?鎬俊曰,五年矣。上命閣臣先退,又命史官就座。仍命退,承·史以次退出。
上在昌德宮。停常參·經筵。
藥房提調朴齊寅,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
洪鍾軒,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
李喬翼啓曰,明日常參·經筵,取稟。傳曰,停。
洪鍾軒啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙康夏啓曰,議政府郞廳來言,今日賓廳日次,而領議政李裕元有身病,左議政未差,右議政朴珪壽無時急稟定事,不得來會云矣,敢啓。傳曰,知道。
傳于李喬翼曰,前後輪對官,明日待令。
傳于洪鍾軒曰,京試官留待。
傳于洪鍾軒曰,京試官入侍。
以別兼春秋朴容大·金明鎭·金鶴鎭·徐正淳·李根命·金永哲,檢閱金弘集牌不進罷職傳旨,傳于李喬翼曰,只推。
李喬翼啓曰,左右史不可不備,別兼春秋朴容大·金明鎭·金鶴鎭·李根命·金永哲,檢閱金弘集,竝卽牌招,推移入直,何如?傳曰,允。
傳于金永壽曰,向以儒疏事,有所下敎矣,近日之遞伏閤外者,未知許施謹悉之果皆適當,而批旨纔下,封章輒至,此必喜事者,不知義理事體之爲如何而然矣。豈有如許士習乎?從今以後,若有復院等疏請者,雖有許施謹悉,政院更勿捧入。
洪鍾軒啓曰,行大司憲嚴錫鼎,掌令閔致亮牌不進,執義崔弘周,掌令孫永老,持平全在鳳·都錫壎在外,監察茶時之意,敢啓。傳曰,知道。
以司諫李晩燾,獻納尹時榮,正言洪祐冀,掌令閔致亮牌不進罷職傳旨,傳于洪鍾軒曰,只推。
李喬翼啓曰,卽者別兼春秋徐正淳,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
傳于趙康夏曰,呈告泮長許遞,前望單子入之。
泮長前望單子入之,李冕榮落點。
傳于趙康夏曰,承旨有闕之代,前望單子入之。
承旨前望單子入之,金奎弘落點。
以別兼春秋朴容大·金明鎭·金鶴鎭·李根命·金永哲,檢閱金弘集牌不進罷職傳旨,傳于趙康夏曰,只推。
洪鍾軒,以三軍府言啓曰,卽接御營廳所報,則今三月十一日,習陣日次,而大將臣梁憲洙有身病,不得行操云矣,敢啓。傳曰,知道。
別兼春秋徐正淳疏曰,伏以臣,以試事伏奉飭敎,趨膺召牌,適値左右史不備之時,固當蹶就直,而第臣老母,近嬰風火之祟,委淹床笫,氣息綿綴,臣旣終鮮,扶將無人,情私所迫,按抑不得,玆敢忙陳短章,徑出修門。伏乞聖慈,俯垂鑑諒,亟遞臣別兼之銜,仍治臣擅離之罪,俾私分安而朝綱肅焉。臣無任云云。省疏具悉。爾其勿辭救護。
京畿儒生,幼學吳奎善·申㰔·李祖庚·尹憲·申處求·申桂·金泰植·尹建五·金鼎植·吳翊善·韓聲履·李學來·吳致聲·韓赫履·李完在·朴命淳·黃策·許·柳基昇·金斗植·宋敦榮·趙時夏·徐相照·趙載性·金洽·洪在九·權膺洙·愼炳性·權五圭·洪鍾憲·柳謖·李根容·申謙休·朴文陽·李貞源·吳左泳·魚允洙·許翰洙,進士趙性卨·元錫薰·吳漢善·申用均·金亨植·梁柱元·洪在升·尹錫鳳·洪益憲·金樂膺·尹鳳秀·柳瑢·張濟均·南宮灝·安聖烈·李元植·趙民夏·韓憲敎·申·柳瓚·南宮溵·黃馥·韓禹錫·黃浩植·李參永·宋柱允·鄭敬義·吳能善·李在訓·朴養善·李秉和·吳禹常·李漢駿·姜永周·康基春·黃元東·趙漢杰·韓用翼·趙昌逵·金得洙·李偉·申在元·徐同淳·南孝發·趙弼夏·林學根·閔箕鎬·尹泰元·南啓復·申習朝·元鼎常·尹泰一·梁鍾星·成孝選·沈能默·洪秉兟·任秉模·徐赫輔·南秉元·李桭宇·尹孝永·宋泰鉉·李象一·姜致龍·黃取淵·安芝秀·愼衡九·閔龍鎬·朴瀅鎭·柳大養·金熙麟·趙昇鎬·李寅楫·元時義·韓善敎·李敏夏·洪鍾益·黃仁顯·申錫鳳·李命世·任泰善·柳尙根·林相羽·李源大·鄭賢基·尹琬·吳夔善·李鍾五·李建昇·安光鼎·金哲濬·權秉圭·李源祖·趙性善·宋奎洙·李東五·柳興禹·尹善學·黃躍淵·申在應·洪羲賓·李承龜·金永植·柳範養·鄭海昌·許商鉉·尹善玉·安謙壽·鄭耆永·金箕五·李勗杓·李愚明·鄭宅基·申錫龜·安膺善·黃錫仁·尹羲榮·黃浩漢·李鉉輔·黃壽顯·李敏好·黃昌顯·李根國·鄭海觀·柳獜養·愼弼永·李根興·宋秉游·鄭羲瑞·沈宜夏·李章鎬·黃禮好·具燦祖·李基永·南宮浹,進士金應鉉·宋鳳鎭·金思元·崔在鶴·李秀慶·朴昌來·徐禎淳·柳璘·李在龍·洪鍾薰·安亨壽·沈能復·金基俊·宋澤鉉·金蘭秀·柳·黃鍾弼·李承祖·宋泌·申直顯·鄭敬智·金馨善·朴羲壽·金斗民·李舜欽·南宮渷·吳止善·韓性敎·安日善·姜禹會·兪致仁·許敏永·鄭遠鍾·閔元泳·黃鍾濩·沈能敏·宋達憲·鄭敬泰·申璇均·金驥秀,進士尹有榮·鄭海觀·具弘祖·朴弘鎭·尹弘善·金鶴均·閔有鎬·洪在龜·鄭熙益·朴載哲·徐永龜·申梅·尹致鎰·黃炫·李肯祖·姜最重·徐光德·申泰夏·鄭芝英·南宮·尹熙燮·李圭復·黃和·金鼎善·閔羲國·郭世鍾·朴象東·辛爀東·洪鍾學·李道敏·申在漢·金元鍾·朴定鉉·李常魯·韓日錫·尹哲榮·黃斗熙·鄭鳳榦·李海翼·姜雲會·鄭盈朝·朴喜和·金斗鉉·李台鉉·安敬壽·黃廷淵·尹商培·李復鉉·韓尙履·尹永源·朴秉薰·李奎豐·金思翊·韓用極·姜致庠·李奎泰·洪在濬·申學求·張濟來·李晉煥·柳景開·宋觀鉉·鄭海德·李舜善·安興烈·宋來鎭·韓鴻敎·洪淳泌·申益休·李·鄭敬煥·韓福履·李秉轍·洪泰燮·朴敏錫·申性模·韓道履·李達容·柳鼎根·安禹善·洪益燮·李龍緖·鄭敬德·李象奎·安廷喆·金龍濟·宋文鉉·朴永相·尹致錫·柳丁根·宋奎鉉·李命植·金度商·任泰魯·柳雨根·李祖咸·曺孝承·趙基華·金鼎燮·姜俊亨·安毅壽·宋商鉉·李在龜·尹進源·李勉儉·具榮祖·黃植·申命鴻·李承德·趙秉承·李炳虎·鄭遂寅·尹泰燮·尹·兪致五·白樂弼·尹成求·安光卨·辛浩·趙慶植·沈性澤·黃商顯·愼宗恒·趙性恒·辛性默·白樂熙·尹栩·徐宅中·趙成采·黃稙·趙漢龜·沈毅之·具命書·安相烈·徐直淳·宋注浩·尹秉求·趙岐采·尹致益·徐相俊·任奭俊·南宮泳·安光說·李源相·李垞·李義敦·李炳鶴·梁鍾泰·李濡·沈晦之·洪秉三·李箕燦·洪秉元·鄭志泰·梁泰煥·金相弼·李冕會·洪在新·尹聖求·沈宜肯·具哲祚·兪鎭求·金定皓·尹櫶·金益命·白恒洙·李秉斗·洪秉夏·尹羲肇·朴大壽·白箕鎭·趙冕奎·尹泰鳳·李奭鎬·兪相奭·黃馝·趙性浩·沈能喬·具敦書·柳潤根·李載熙·朴秉熙·李建植·朴魯淳·李建祐·李圭益·南斗熙·沈遇澤·柳冀厚·李榕·柳頊·李昌秀·成哲求·李容夔·朴準楷·黃獜秀·李華英·徐相薰·李在璿·權復圭·李根東·愼宗崙·具秉喜·李昌求·申在武·尹宅慶·安光暹·白樂浩·李奎益·洪祐憲·韓友模·李經會·李載鼎·南啓獜·徐基邦·李啓善·崔立中·朴在卿·李在衡·成翼運·李鍾瀅·金相五·崔龍煥·洪鍾萬·李秉純·洪鍾奭·金箕泰·李源一·崔祐命·尹檍·洪在鳳·李濬會·宋柱學·元世夏·李宅信·金相殷·閔泳禹·沈能恒·成涑·李鍾崙·洪禹錫·申聖朝·李鍾岱·洪在元·韓弘履·李晉錫·崔鴻錫·韓承敎·李秉承·洪在宣·任道準·權思淳·南孝哲·崔理燮·閔奎爀·李會元·鄭和敬·李復奎·崔瑗·韓升烈·李櫓·尹錫男·崔勳中·洪在榮·李周栢·任晟準·崔炳烈·韓國履·李秉周·南大榮·崔相烈·李秀仁·趙羲說·權榦·南吉秀·韓東洙·趙益煥·李鎭會·朴來遠·韓用元·趙大夏·李秉善·元厚成·韓奉履·李郁來·權聖圭·崔洛鉉·元厚晩·金潤·朴來學·趙洙謙·李萬會·韓用禮·洪益壽·趙泰夏·申正雨·李佑憲·徐蓂輔·洪秉奎·任兢準·李舜翼·沈柄澤·吳文善·洪益三·李政在·尹升大·李樂遠·朴秉直·李寅求·尹會榮·安光皓·李祖勳·張寅汲·朴吉淳·李昌峻·金樂九·宋柱夏·李祖華·具昌祖·韓永敎·柳永根·李儁·金用淵·趙洙靈·韓用爀·徐載厚·黃萬周·李祖元·趙洙東·韓定裕·任百淳·柳遠謨·金箕壽·李澤來·韓英敎·趙箕煥·尹鴻一·吳光善·李象玉·金鳳喜·申命休·李鎬燮·吳道泳·金思旭·李鍾榮·申泰述·尹鶴柱·李錫重·金在璇·鄭賢錫·李承健,進士趙性敏,幼學李鼎敏·韓亨敎·金禹植·趙耆淳·吳胤祖·朴斗壽·金相愼·李承儒·趙載厚·韓元敎·金相九·李正在·鄭舜鎔·吳建泳·李錫冀·金敎翰·鄭濟遠·具源祖·李世在·鄭萬源·徐亨輔·李秉珏·金晩洙·兪致友·黃愚淵·金持豐·柳榮寅·吳致胄·鄭慶雲·申若雨·尹顯佑·李瑗在·洪龍周·兪直柱·吳章善·愼鴻九·沈正澤·洪在賢·黃鍾文·金東秀·尹圾·吳壽泳·兪奎煥·朴圓陽·韓明履·沈遠弼·尹鶴一·洪在範·吳成善·兪鎭周·李應明·李承紳·韓善履·吳一泳·金炳魯·朴挺林·兪致遇·許䨞·徐相天,進士黃宗浩,幼學沈澤·鄭羽采·愼永書·李學敏·金晩秀·吳致彦·兪奭柱·朴宗恂·申觀休·趙景序·沈周鉉·李承殷·金聞遠·吳致星·朴齊七·洪暘燮·崔敬根·元慤·趙東龜·韓台會·兪鎭民·朴濟東·尹羲泰·崔圭錫·李鎬建·吳恒善·兪哲濬·李舜用·沈宜國·李侃·鄭學林·李承周·朴度陽·申綮·李在淵·朴羲大·梁益洙·李在鳳·吳璜默·徐相一·金稷淵·李昌宰·吳逈善·尹命求·金在衡·李建國·兪昌煥·朴秉常·李弘宰·鄭世永·沈宜赫·金光鉉·李炳在·吳致奭·鄭洛基·尹仁求·權鍾璇·沈亮澤·元厚鄧·趙景虞·金相俊·李象薰·朴義文·李根遠·鄭敬仁·黃益周·李建徹·韓用稷·姜世熙·吳致弼·申匡熙·李冕宰·兪益遠·吳鎰泳·李象珏·金汲·吳基善·李羲輔·金思舜,進士李秉蓍,幼學吳泰泳·尹禧成·李墫·元永俊·洪益運·李鎬瀅·權鍾赫·任秉準·李賢敏·金耒商·鄭煥有·吳直善·黃謹秀·申用雨·沈能斌·兪章燮·趙景鎬·朴宗悅·元剛義·具源祖·徐載應·洪鍾采·尹顯光,進士吳得善,幼學崔弼淳·申龍熙·閔泳益·任尙準·柳啓用·韓旭會·許俊永·權鶴圭·愼炳吉·宋禹鉉·申性模·具然愚·安奭求·陳秉翼·姜鳳熙·李雲容·金祖鉉·吳德善·鄭濟寅·尹泰來·愼永書·韓翼履·李敏轍·金敎植·吳致熙·朴元輔·趙性珏·鄭德修·安元求·申榥·具啓祖·黃義慶·姜義秀·兪鳳煥·宋在敎·李象純·朴秉希·辛正集·康基彦·韓用卨·朴敏龜·閔泳愚·柳詵·趙誠煥·金普鉉·李·辛公集·金泌·李坰·金疇鉉·鄭世鎔·金箕祐·吳基泳·韓庠敎·沈相翰·尹泰來·申泰休·洪規燮·李英來·金命植·宋祐淳·兪鎭萬,進士洪在戊,幼學沈憲澤·朴近陽·元厚一·愼鶴九·趙圭夏·安承烈·申樺·韓聖裕·具萬喜·朴謙浩·辛容默·李鎔·金用集·吳斅善·黃夔東·崔華琦·韓晉敎·兪鎭祐·李載根·申泰亨·金永勛·金思容·李成來,進士李泰夏,幼學鄭海應·申泰榮·徐太淳·宋奎鎭·朴尙愚·成定鎬·白樂淵·柳興周·趙太淳·黃台淵,進士尹塤,幼學奇東應,生員南宮鏞·李祖文·愼夏範·安秉善·閔俊鎬·姜民會·申勉熙·韓奎榮,進士具得善,幼學金箕夏·洪秉國·任奭鎬·沈宜岳·權思中·朴秉軾·趙璋夏·李敬會·元厚臣·朴來禹·金羲植·李秉稷·申星休·閔有鎬·元炡·趙翼煥·申錫敎·李敏軾·吳達泳·李羲丙·金胤澤·李周鎬·兪永濬·權思國·李鎬達·吳有善·朴奎鎭·韓鍾履·申泰熙·朴明壽·李周恒·金昌植·吳國善·鄭興基·朴齊兢·李德在·吳大善·李根長·沈啓淵·李基東·沈宜陽·李敏洪·趙性夏·李敏五·李福永·沈宜英·李敏貞·安麟壽·金炳堯·白昌洙·李學永·崔中權·李載達·任亨準·李斗南·崔賢燮·愼宗鶴·李象愚·安英錫·李象元·黃興周·金景浩·李會一·安光漢·愼禹晟·黃崙源·洪完周·李用斗·辛容默·朴泳鉉·李承道·趙德采·白念洙·韓商敎·李中和·李承孝·宋台萬·李象萬·宋敎植·閔膺植·申取善·李義祚·沈興澤·李學淵·閔弘植·趙東燮·申孝善·洪鍾厚·沈宜彬·朴齊萬·閔泳復·李秀榮·金永復·李鍾謹·朴善陽·沈宜建·魚允翼·朴齊道·李憲永·申奎永·閔元植·南致榮·崔圭學·趙鴻錫·李周松·洪秉心·宋啓榮,進士李秀賢,幼學韓德履·李在喬·洪在平·宋柱彦·趙羲龍·李秉淵·南孝健·韓敬履·李鏞器·洪大燮·李昌穆·崔遇洛·李斗七·李興奎·任景鎬·李貞淳·李斗英·金鎭逵·申承祜·崔尙友·李載昇·元亨常·金龜浩·李聖儀·吳炳善·金學淵等疏曰,伏以惟我殿下,以天縱之聖,當有爲之會,親摠萬機,勅勵群工,修擧闕典,率由舊章,政令之或有不便者,悉從釐革,義理之事係莫嚴者,益加闡發,肆於去月十三日,特降萬東廟復設之敎,於乎盛哉,於乎休哉。粵自皇朝屋社之後,殆三百年于玆矣,北望神州,擧目腥穢,春秋大義,莫講尊周之編,函夏遺民,寢忘思漢之謳,而惟我東列聖相承,扶植此義,世守家法,式克至于今日休。德音渙發,八域雷歡,廟貌復新,多士雲聳,遂使大明日月,旣晦而復曜,九廟香火,已絶而更續,天經地義,自此益彰,而三綱九法,賴而不斁,丹桷重檐之制,雖暫撤於曩時,朱絃一唱之頌,幸復聆於今日,則臣等欣踊慶忭之外,復何敢贅說,以犯瀆擾之誅哉?第區區微衷,有不容不一暴於聖明之下,伏願垂察焉。竊惟萬東廟下,嘗有華陽書院,卽先正臣文正公宋時烈妥享之所也,間因廟撤,而院亦隨廢,今旣復建皇廟,則義不可不竝復此院,請以其故,槪陳之。宋時烈以間世眞儒,天挺豪英,遭際我孝宗大王,秉執綱常,爲皇廟臥薪嘗膽之日,契合魚水,義闡麟經,皮幣珠玉之中,不忘懷氷握火之誓,囊封幄對之際,每贊鐵杖木馬之志,不幸弓劍遽遺,志業未就,則乃倣靜江祠舜之禮,欲設廟宇,以祀神宗顯皇帝·毅宗烈皇帝,而時議不一,事竟不果,楚山遺托,爰及門弟,卒於涒灘周甲之歲,克擧春秋禋享之禮。蓋其崇祀二皇,一以報壬辰造藩之恩,一以寓甲申殉社之痛,欲以聲大義於天下萬世,使我含生之類,知有君君臣臣之大倫者,實時烈倡之也,故華陽書院,初建於山僻稍遠之地,而乃於皇廟旣成之後,嫌其稍遠,移就廟前,此蓋取杜甫詩所謂武候祠屋長隣近,一體君臣祭祀,同之義也。是以,每當廟享,先以兩籩兩豆,薦皇靈者,所以揭尊王之義也,次以一籩一豆,竝行院享者,所以表陪臣之忠也,其名正義順,神理相依,決不可擧一而廢一也,明矣。肆昔我肅廟丙申,親書華陽書院四大字,俾揭院額,聖敎若曰,今雖有疊設之禁,奉朝賀,平日禮遇殊異,與他儒賢不同,華陽又非他處之比,創設書院,在所不已,病裏筆畫尤拙,而予必親書者,所以寓予尊敬之心也。又賜祭文,若曰,山川之美,杖屢攸停,矧伊帝翰,于厓有銘,匪風遺意,寓此巖扃,宜尸而祝,彷像典刑,又曰,日月高臨,有明天地,玆焉特感,思所表示。粵在英廟朝,特又撰文致祭,若曰,一府洞天,大明日月,極天彝倫,賴以不墜,一片乾淨,祠屋相隣,亦粵我正廟朝親製祭文,若曰,桂林享舜,楚鄕祭昭,陪臣院享,隣近其祠,又曰,一體俎豆,數仞儒宮。伏惟,列聖朝表章大義,尊敬先正之意,若是懇摯,而必皆以廟院相隣之義,眷眷致意者,豈非以上建皇廟,下設書院,一體君臣,咸秩享儀,則益有光於大義者歟?亦豈非自古忠賢,大有勳勞,則陟配廟庭,百世竝享之義歟?是以,曾以廟院之相距稍遠,猶且移院就近,則豈可以有廟無院,一復而一廢乎?且伏念,廟院創設之初,聖主賢臣,相與講明乎上,碩德名儒,相與商確乎下,考據禮典,參究義理,爰就皇靈陟降之傍,有此陪臣隨享之禮,則今於復廟之日,但當一遵舊制,竝設書院,豈非監于先王成憲,其永無愆之義也歟?臣等近伏見幼學臣黃學周疏批下者,有曰,宋先正,秉執大義,在於尊奉皇廟矣,廟宇今旣復設,則義理從此益明矣。宋先正不昧之靈,亦當感幸於冥冥之中矣。書院之復設與否,何關於義理耶?不必煩聒,聖敎如天,何敢復瀆?然而皇廟旣復,則宋先正不昧之靈,固當感幸於冥冥之中矣。斯院兼復,陪臣密邇,則兩皇帝於昭之靈,亦豈無慰安於冥冥之中乎?義理到此,雖曰盡美,竊以爲未盡善也。臣等當此諸祠院竝撤之後,不敢紛紜請復,而惟此華陽之院,事係大義,所重自別,禮當與萬東廟,百世竝建,一體同祀,故玆敢齊聲仰籲於黈纊之下。伏乞聖上,俯賜鑑諒,特降華陽書院復設之命,以光大義,以幸斯文。臣等不勝云云。省疏具悉。不見前後之批,而如是乎?爾等退修學業。
甲戌三月初十日午時,上御重熙堂。京試官入侍時,左副承旨洪鍾軒,假注書宋益勉,記注官吳宅禹,別兼春秋徐正淳,全羅道京試官韓章錫,平安道京試官閔泳商,以次進伏訖。上曰,史官分左右。上曰,京試官進前。章錫等進前,上曰,爾等以試事奉命,悉心對揚,可也。章錫等起伏奏曰,聖敎截嚴,謹當悉心對揚矣。上曰,昨日已有傳敎矣,必須至公無私,精白對揚,而爾等似當善爲之矣。仍敎曰,淸北試所,何邑耶?泳商曰,寧邊矣。上曰,里數,幾何?泳商曰,七百餘里矣。上曰,東堂試所,何邑耶?泳商曰,嘉山矣。上曰,歸期在於何日乎?泳商曰,似於四月晦間,復命矣。上曰,全羅左道試所,何邑耶?章錫曰,和順矣。上曰,里數,幾何?章錫曰,七百餘里矣。上曰,東堂試所,何邑耶?章錫曰,姑未的知矣。上曰,歸期在於何日耶?章錫曰,似在於四月念後矣。上曰,昨下傳敎,而今又面諭,其各惕念秉公,以慰多士之心也。章錫等曰,謹當惕念擧行矣。上命京試官先退,仍命史官就座,又命退,承·史以次退出。
上在昌德宮。停常參·經筵。
金奎弘啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于金奎弘曰,輪對官入侍。
金奎弘啓曰,左右史不可不備,別兼春秋朴容大·金明鎭·金鶴鎭·李根命·金永哲,檢閱金弘集,旣有只推之命,竝卽牌招,推移入直,何如?傳曰,允。
又啓曰,卽見前掌令柳永燾陳疏到院者,則前銜陳疏,家僮直呈,俱係禁令,且多違格。所當退却,而係是言事,雖不得不捧入,不可無警,從重推考,何如?傳曰,允。
傳于金奎弘曰,移御以後,泮宮只近,且今元良之喜,實惟我列聖朝崇儒重道之積德餘慶也。今十五日,當詣文廟展拜矣,該房知悉。
傳于金奎弘曰,文廟展拜時,外門路,以集春門爲之。傳于金奎弘曰,文廟展拜後,參班儒生,當應製試取矣,該房知悉。春塘臺親臨磨鍊。
傳于金奎弘曰,右副承旨·同副承旨許遞,前望單子入之。
承旨前望單子入之,李起鎬·權膺善落點。
金奎弘啓曰,行大司憲嚴錫鼎,掌令閔致亮牌不進,執義崔弘周,掌令孫永老,持平全在鳳·都錫壎在外,監察茶時之意,敢啓。傳曰,知道。
以司諫李晩燾,獻納尹時榮,正言洪祐冀,掌令閔致亮牌不進罷職傳旨,傳于金奎弘曰,只推。
金奎弘啓曰,行都承旨閔奎鎬不爲仕進,行左承旨李喬翼內閣進,右承旨趙康夏須資出去,新除授右副承旨李起鎬,同副承旨權膺善未肅拜,院中只有臣一人,伴直無人。同副承旨卽爲牌招,何如?傳曰,允。
以平安監司申應朝狀啓,泰川縣民家失火事,傳于金奎弘曰,聞甚矜惻,元恤典外,別加顧助,結構奠接之方,廟堂措辭分付。
以統長李完豐等手本,武藝別監白龍鉉,違越約束,泥醉街路,市民鄭光鎬,言詰相鬪,至於被打,復與李千興等六名,作弊于鄭漢家,金興龍等六名,助勢次,未及半道而回還,萬萬驚駭。白龍鉉等,爲先除下,令攸司科治事,傳于金奎弘曰,前後申飭,何等截嚴,而泥醉街路,至於平民相鬪之境,豈以掖屬安徐乎?白龍鉉,令秋曹定配,李千興等六名,令訓局決棍除下,金興龍等六名,嚴棍放送,以懲後習,市民鄭光鎬,亦令訓局決棍放送,雖以統長行首武監言之,難免常時不飭之失,統長,令攸司科治,行首武監,從重科治。
權膺善,以戶曹言啓曰,各司各種癸酉元貢內,除當年用下,餘數米九千三百二十六石五斗八升七合五夕,錢七百七十七兩五錢,分道磨鍊,別單書入之意,敢啓。傳曰,知道。
金奎弘,以兵曹言啓曰,今此文廟展拜時,扈衛軍兵,當爲磨鍊,而謹考謄錄,則由集春門謁聖時,訓局馬軍三哨,步軍四哨除出,大將率領,集春門外,環衛作門,而甲寅年文廟展拜時,因下敎,御營大將率領環衛,丙寅年謁聖時,訓局步軍一哨,御營廳京中哨軍一哨,金虎門·弘化門入直軍兵各五十名,春塘臺下布帳外,先爲排立禁衛大將,率該營京中哨軍一哨及訓局步軍一哨,兩營騎士各一番,集春門外環衛作門,而步軍則還宮後,與春塘臺下環衛軍,令竝環衛矣。今番則何以爲之乎?敢稟。傳曰,依丙寅年例爲之。
又以兵曹言啓曰,今此文廟展拜時,侍衛禁軍,當爲稟旨磨鍊,而謹考謄錄,則禁軍全數侍衛,而入直禁軍則番將率領,集春門內落後,丙寅年謁聖時,與入直禁軍三番磨鍊矣。今番則何以爲之乎?敢稟。傳曰,依前磨鍊。
又以兵曹言啓曰,今此文廟展拜時,設布帳,當爲磨鍊,而謹考謄錄,則文廟左右邊,設布帳,令訓鍊都監擧行矣。今亦依此磨鍊,何如?傳曰,允。
又以禁衛營言啓曰,本營千摠柳寅煥,身病猝重,勢難察任,改差,何如?傳曰,允。
又以御營廳言啓曰,本廳軍色從事官韓章錫,以全羅道京試官,昨已出去矣。往還稍遠,不可久曠,今姑改差,何如?傳曰,允。
兵曹口傳政事,副護軍單金永壽。
義禁府啓目,慶州前府尹李晩運原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付啓依允。
前掌令柳永燾疏,伏以臣,本鄕曲賤品,晩竊科第,猥忝臺職,玆有年所矣。已踰涯分,報蔑絲毫,恒切兢懼,若隕淵谷,幸値我殿下,一初爲政,懸鞀而開言路,詢芻而救民瘼,此誠千古罕有之事,百度惟貞之時,苟有一言可補於治,則疇敢不盡情而畢陳於前乎?夫科試,國之大政也,猗歟盛哉。在昔正廟朝,設科試士之際,公選之規,精考之式,無細不具,無微不察,絃誦四起,文治蔚興,則別般情懷,必載於政院日記,而臣識見矇眛,未能的知仰達,惶惑罔措。以臣所聞者,言之,則辛亥秋監試,特有下敎,一二所入門,無文無筆者,不得入場,一代名儒,盡入榜中,壬寅春到記,講製竝試,而各選六七人,其翌日,講儒以論賦面試,製生以策文面試,各一人賜第,然則監解,只嚴於入門,賜第,必詳於面試矣。大小科弊,挽近尤甚,未能遽革,而一遵正廟朝舊規,入門與面試,必嚴必精,則蔑識之流,窘似求角於童,防奸之機,密若制牙於豶,庶幾乎選得人才,俾佐國政也。以若管窺蠡測,所陳科弊,不過如此,而臣老於閭巷,民間之弊,慣於耳目者,大略有三,鄕居權豪,廣占山麓,或十里五里,而他人入葬,則不當禁而禁之,貧弱之民,無處葬埋,甚至於不得採薪刈草,其弊,一也。城市遊食之民,引類成群,縱酒賭技,至於破産流離之境者,不可勝數,其弊,二也。民俗不淳,請囑甚煩,有呈辨之事,則必求緊簡,往付訟官,無勢之隻,每多冤屈,其弊,三也。愚民之犯禁,譬如孺子之入井,不救其溺,則死而無知。伏願特爲下敎於各道各邑,使該道臣·守令,凡此三件之弊,一切禁斷,則其於化民成俗之政,幸甚幸甚。如臣無似,出位謀政,極涉褻越,則何敢更贅,而聖主萬化之本,在一心,正心之要,在於勉學,故殷后時敏之工,乃有殖兆民之化,周王日新之效,亦致綏萬邦之慶,從古治平之道,捨是學而何以哉?惟聖明,懋哉懋哉。臣無任激切祈懇之至云云。答曰,省疏具悉。所陳甚好矣。
甲戌三月十一日午時,上御重熙堂。輪對官入侍時,左副承旨金奎弘,假注書宋益勉,記注官吳宅禹·金顯默,以次進伏。議政府司錄李基肇,成均館司藝黃夏謙,社稷署令李重允,禁府都事李獜榮,禮賓主簿閔範鎬,宗廟署令金大鉉,西氷庫別檢李東宇,濟用判官李秉綸,都摠經歷鄭愚植,養賢庫兼主簿金斗淵,宗親府典籤金九鉉,通禮院引儀李兢在,刑曹正郞金洛鎭,繕工監役李,廣興倉守柳承根,承文校檢韓用珪,造紙別提朴衍壽,敦寧主簿洪祐鼎,戶曹正郞徐雲輔,議政府公事官李漢龜,漢城庶尹金商礪,成均司成李肇信,社稷署令鄭晉默,掌苑別提金洛鏞,宗廟署令金正植,東氷庫別檢趙鍾純,都摠府經歷金駿鉉,軍器僉正元世昌,司䆃主簿任錫準,義盈直長李宣應,內資直長金奎升,校書博士李東相,忠勳都事崔復榮,工曹正郞李鎬善,尙衣僉正尹滋命,長興主簿崔兢淵,典牲直長鄭匡淵,養賢庫兼直長許綸,通禮院左通禮吳尙鉉,司宰主簿徐眉淳,典設別提李恩植,平市署令元用星,內贍主簿李膺耆,刑曹正郞尹象儀,軍資判官申萬求,繕工奉事鄭基雨,廣興倉令朴齊近,承文判校朴鍾善等,進伏楹外訖。上曰,史官分左右。奎弘奏曰,待令輪對官,使之進前,奏職姓名乎?上可之。基肇進前奏曰,議政府司錄臣李基肇。職掌,謄錄官,履歷,庚午式文科,同年十月,例付承文院副正字,壬申七月政,移拜本職,所懷無。奎弘曰,輪對官李基肇,奏對之際,做錯非細,推考,何如?上曰,依爲之。出擧條夏謙奏曰,成均館司藝臣黃夏謙。履歷,丁卯正月咸鏡道道科文科,三月典籍,六月兵曹佐郞,十二月持平,戊辰正月禮曹佐郞,十二月持平,己巳七月典籍,庚午閏十月直講,癸酉三月本職,所掌,師儒之官,所懷無。重允奏曰,社稷署令臣李重允。履歷,丙寅九月通津巡撫營白衣從事,鼎足山城勝戰後,軍功人別單書入,初仕調用,承傳,丁卯正月順陵參奉,己巳六月義盈奉事,庚午十二月景陵直長,壬申七月掌苑署別提,癸酉正月司憲府監察,七月本署令,職掌,灑掃壇壝,所懷無。麟榮奏曰,禁府都事臣李麟榮。履歷,戊辰八月政,檢書官,庚午十二月都政,濟用監主簿,癸酉閏六月政,義禁府都事,職掌,奉敎推鞫,所懷無。範鎬奏曰,禮賓主簿臣閔範鎬。履歷,戊辰十月初仕檢書官,辛未七月都政,出六禮賓寺主簿,壬申七月都政,平市署主簿,壬申八月義禁府都事,癸酉六月掌樂院主簿,癸酉閏六月禮賓寺主簿,除拜重來,職掌,雜物色,所懷無。大鉉奏曰,宗廟署令臣金大鉉。履歷,乙丑三月司馬,戊辰十二月政,元陵參奉,庚午七月政,繕工監副奉事。壬申正月政,尙瑞直長,同年七月政,陞六除拜造紙別提,同年九月政,戶曹佐郞,癸酉七月政,宗廟署令,所掌,守衛寢廟,所懷無。東宇奏曰,西氷庫別檢臣李東宇。履歷,庚午十二月政,孝昌園守奉官,癸酉七月政,本庫別檢,職掌,藏氷,遺在氷八萬丁,所懷無。秉綸奏曰,濟用判官臣李秉綸。履歷,戊辰三月政,除拜吏文學官,庚午六月政,除拜承文院製述官,癸酉正月都政,除拜活人署別提,二月政,除拜平市署主簿,七月都政,除拜本職,職掌無,所懷無。愚植奏曰,都摠經歷臣鄭愚植。履歷,丁巳榜武科,辛酉六月宣傳官初仕,壬戌六月承傳出六,同年九月復職武兼,同年十二月移拜訓鍊主簿,移拜都摠都事,癸亥四月移拜都摠經歷,同年六月移拜都監把摠,甲子八月移拜參上宣傳官,丙寅二月移拜本職,所懷無。斗淵奏曰,養賢庫兼主簿臣金斗淵。履歷,甲子十月增廣文科,同月陞六,十二月持平,丙寅二月正言,八月咸鏡都事,庚午七月獻納,十二月成歡察訪,祭西七月本職,職掌,掌穀之官,所懷無。九鉉奏曰,宗親府典籤臣金九鉉。履歷,壬子二月進士,庚申六月南部都事,同年十月尊號都監監造官,辛酉正月出六司果,壬戌九月掌樂主簿,同年十月戶曹佐郞,癸亥七月典簿,甲子正月崇陵令,同年六月楊口縣監,乙丑十二月結城縣監,丁卯四月林川郡守,戊辰十二月蔚山府使,癸酉九月除拜本職,職掌,守護天漢殿·奎章閣,所懷無。兢在奏曰,通禮院引儀臣李兢在。履歷,丁巳六月都政,引儀初仕,庚申六月都政,兼引儀,壬戌十二月都政,付司果,丁卯六月都政,造紙別提復職,同年八月禁府都事相換,同年九月監察相換,戊辰七月政,引儀,同年十二月政,掌苑署別提,辛未正月政,引儀,同年九月政,內贍寺主簿,同年十月政引儀,職掌,引儀,所懷無。洛鎭奏曰,刑曹正郞臣金洛鎭。履歷,丁卯式進士,庚午閏十月童蒙敎官,癸酉七月造紙別提除拜,當日政,本曹佐郞移拜,同年三月本曹正郞陞拜,職掌,隷一房掌奴隷簿籍及俘囚,所懷無。奏曰,繕工監役臣李。履歷,壬申七月二十一日都政,假監役初仕除拜,職掌,本監所管松板契物種,隨用進排,所懷無。承根奏曰,廣興倉守臣柳承根。履歷,乙未八月生員,戊申三月政,除拜恭陵參奉,己酉十二月都政,移拜西氷庫別檢,庚戌二月政,移拜義禁府都事,庚戌六月都政,移拜廣興倉奉事,辛亥六月都政,陞拜廣興倉直長,壬子十二月都政,陞拜廣興倉主簿,甲寅五月政,移拜懷德縣監,戊午六月都政,移拜歙谷縣令,庚申十二月都政,移拜通川郡守,壬戌七月都政,移拜孟山縣監,甲子十一月政,相換安城郡守,乙丑三月政,移拜水原判官,丁卯十二月都政,相換廣州判官,辛未三月政,移拜司䆃僉正,壬申三月政,本職除拜,職掌,百官頒祿,一年捧上,米二萬石,太一萬石,每朔上下,米一千七百石,太九百石,時在,米七千四百七十二石三斗五合六夕,太一萬四百九十二石九斗九合,所懷無。龍珪奏曰,承文校檢臣韓龍珪。履歷,辛酉式科,國子分館,壬戌十一月西學訓導,癸亥正月獒樹察訪,甲子六月遞來,乙丑九月學諭,十一月學祿,丙寅二月學正,四月博士,十二月典籍,丁卯正月刑曹佐郞,戊辰七月掌令,九月奉常主簿,庚午正月校檢,七月禮曹佐郞,閏十月兵曹佐郞,辛未七月掌令,十月兵曹正郞,壬申正月掌令,癸酉三月奉常主簿,閏六月本職除拜,職掌,事大交隣,本朝箋文,大科後分館,所懷無。衍壽奏曰,造紙別提臣朴衍壽。履歷,癸卯正月能麽兒郞廳初仕,丙午九月氷庫別提陞六,戊申十二月平陵察訪,丙寅六月能麽兒兼郞廳復職,戊辰十二月活人別提,庚午六月典設別提,七月司圃別提,十一月尙衣別提,癸酉五月本職除拜,職掌,表紙·咨文紙色,時在表紙一百四十九張,咨文紙一百四十八張半及半半張,所懷無。祐鼎奏曰,敦寧主簿臣洪祐鼎。履歷,戊午正月敦寧府參奉,庚申六月都政,義禁府都事,當日政,繕工監奉事相換,甲子正月睿陵都監監造官,同年十二月政,氷庫別檢陞六,丙寅三月政,參上義禁府都事,同年十月政,掌樂院主簿,同年十一月政,司饔院主簿,同年十二月都政,尙衣院別提相換,丁卯四月政,儀賓府都事,戊辰三月政,社稷署令,三月政,氷庫別提相換,五月政,掌樂院主簿,六月政,司饔院主簿,六月都政,永禧殿令,九月政,敦寧府判官,十二月都政,宗親府典簿,癸酉七月十九日都政,敦寧府主簿,職掌,譜閣守護,所懷無。雲輔奏曰,戶曹正郞臣徐雲輔。履歷,辛酉式司馬,癸酉六月東部都事,當日上號都監監造官差下,同月陞六,十月司饔院主簿,甲子正月司憲府監察,六月崇陵令移拜,當日政,任實縣監除拜,庚午三月本職,職掌,版籍司,時在,淸錢八十四萬三千六百九十四兩,常平錢十四萬九千六百二十八兩,木二千一百七十九同四十一疋,布三百八十四同四十九疋,所懷無。漢龜奏曰,議政府公事官李漢龜。履歷,辛酉庭試武科,甲子十二月都政,備邊司郞廳,丙寅十月政,守門將除拜,同月政,訓鍊院主簿,丁卯六月政,都摠府都事,同月都政,中樞府經歷,庚午四月政,司憲府監察,癸酉二月政,宣傳官,七月政,本職除拜,職掌,公事,所懷無。商礪奏曰,漢城庶尹臣金商礪。履歷,戊申六月都政,繕工監假監役,己酉七月都政,實監役陞遷,十一月國葬都監別單,以別工作陞六,庚戌八月政,掌樂主簿,十一月政,漢城主簿移遷,辛亥五月政,司僕主簿移遷,六月政,貞陵令相換,癸丑六月都政,景慕宮令移遷,八月政,漢城判官移遷,十一月政,永禧殿令移遷,甲寅十二月都政,同福縣監除拜,辛未七月都政,氷庫別提除拜,壬申九月政,造紙別提移遷,癸酉九月政,本職,職掌,褒貶,所懷無。肇信奏曰,成均司成臣李肇信。履歷,戊午九月庭試文科壯元,陞六卽拜典籍,本年十二月持平,壬戌八月正言,甲子七月掌令,癸酉正月特敎除副修撰,本年九月右通禮,十一月除本職,職掌,師儒之官,所懷無。晉默奏曰,社稷署令臣鄭晉默。履歷,乙丑六月孝文殿參奉,十二月陞六,辛未五月宗親府主簿,七月司憲府監察,壬申十二月禧陵令,癸酉七月本署令,職掌,灑掃壇壝,所懷無。洛鏞奏曰,掌苑別提臣金洛鏞。履歷,禁漏官初仕,辛丑八月遷轉,癸酉正月都政,掌苑署別提來,職掌,東山色,靑葡萄薦新,重陽菊進上,時遺在,錢七兩二錢一分,所懷無。正植奏曰,宗廟署令臣金正植。履歷,甲子八月政,綏陵參奉,丙寅七月政,掌苑奉事,丁卯七月政,內贍直長,戊辰十二月政,監察,庚午四月政,掌樂主簿,辛未二月政,典簿,癸酉九月政,移拜本職,職掌無,所懷無。鍾純奏曰,東氷庫別檢臣趙鍾純。履歷,庚午三月,承傳英陵參奉除授,壬申七月都政,禁府都事,同日本庫別檢相換,職掌,藏氷,遺在,氷二萬丁,所懷無。駿鉉奏曰,都摠府經歷臣金駿鉉。履歷,丙寅榜武科,丁卯十二月武兼除拜,戊辰六月三軍府從事官除拜,己巳九月部將除拜,庚午五月武兼復職,同年七月訓鍊主簿移拜,癸酉正月宣傳官移拜,同年五月訓鍊判官移拜,同年七月都摠經歷除拜本職,所懷無。世昌奏曰,軍器僉正臣元世昌。履歷,辛亥武科,癸丑五月槍劍哨官,丙辰三月政,武兼復職,丙辰十二月都政,訓鍊院主簿,丁巳十一月政,都摠府都事,庚申十二月都政,都摠府經歷,壬戌三月政,右捕從,癸酉十一月政,軍器寺僉正,遺在鉛丸八百二十箇,火藥三百四十四斤,虎蹲砲八坐,三穴銃四柄,火箭五百三十箇,藥線三千八百沙里,職掌,鑄成色,所懷無。錫準奏曰,司䆃主簿臣任錫準。履歷,乙丑年進士,庚午十二月檢書官,癸酉七月都政,陞六本職,甲戌二月兼檢書官,職掌,粳米供上,時遺在粳米一百二十五石十一斗六升,芥子十石二斗二升,鹽二百二石十四斗八升,所懷無。宣應奏曰,義盈直長臣李宣應。履歷,己巳四月政,典獄參奉,辛未七月都政,繕工監奉事移拜,癸酉正月都政,司饔院直長移拜,同年七月都政,本職相換,職掌,油色,時遺在法油二十一石八斗九升四合,眞油一石十斗五升五合,黃角三千六百二十三斤七兩五錢,所懷無。奎升奏曰,內資直長臣金奎升。履歷,戊午九月生員,己巳十月政,齊陵參奉除授,壬申正月都政,繕工監奉事序陞,癸酉七月都政,本職序陞,職掌,糙米二千二百石,粘米六十八石,赤豆二十石,小麥九十九石,所懷無。東相奏曰,校書博士臣李東相。履歷,己巳年庭試,癸酉十一月政,單付,職掌,印頒經籍及印箋香祝之任,時遺在,卷冊紙四百二十一卷一張及三折一貼,冉紙九百七十六貼,時政記紙一百八十五貼,衣紙十八卷十八張,自作板十三立及半立,所懷無。復榮奏曰,忠勳都事臣崔復榮。履歷,甲子正月都政,崇陵參奉,乙丑十二月都政,濟用監副奉事,丙寅二月陞六,丁卯八月政,內資主簿,丙寅九月政,監察除拜,戊辰四月政,掌樂主簿,五月政,濟用監主簿,六月政永禧殿令,壬申七月都政,義盈主簿,癸酉正月都政,明陵令,癸酉閏六月政,宗廟令,九月政,儀賓府都事,十二月都政,除拜本職,職掌,賜與田畓次知看檢,結數一千五百結零,所懷無。鎬善奏曰,工曹正郞臣李鎬善。履歷,戊午式進士,戊辰七月都政,南部都事,十月上號都監監造官,以職務相妨,童蒙敎官相換,己巳正月上號都監別單陞六,癸酉三月政,除拜造紙別提,五月政,移拜本曹佐郞,七月都政,本職,職掌,攻冶司長生殿分差,所懷無。滋命奏曰,尙衣僉正臣尹滋命。履歷,己酉式進士,辛亥四月仁陵參奉,壬子十二月義禁府都事,癸丑十二月義盈庫直長,乙卯四月陞六繕工監主簿,六月掌樂院主簿,七月刑曹佐郞,十一月景慕宮令,丙辰六月淸安縣監,丁巳十二月經遞,癸酉十二月通禮院引儀,當日政,尙衣院僉正,職掌,衣襨色,時在,邊兒寢席二十四張,槐花十斤,藜灰七石,黃灰木三十同,三甫十同,白正布一同三十六疋三十三尺,田正布三同二十六疋,紅花一百五十五斤十兩,芝草二百五十斤,梅實七百三十四尺,所懷無。兢淵奏曰,長興主簿臣崔兢淵。履歷,壬戌八月天文學敎授初仕,丙寅六月政,陞六司果,癸酉二月政,活人署別提,閏六月政,長興庫主簿,職掌,席子色,時遺在,別紋席六十四張,所懷無。匡淵奏曰,典牲直長臣鄭匡淵。履歷,乙丑三月式進士,己巳十二月都政,童蒙敎官初仕,癸酉四月政,司饔院奉事復職,同年十二月都政,義禁府都事相換,甲戌二月政,移拜本職,職掌,羊羔米太,遺在,羊六十口,羔四十口,米七十八石十四斗二升八合二里,太一千一百八十三石九斗七合三夕,所懷無。綸奏曰,養賢庫兼直長臣許綸。履歷,丁卯式賜第,壬申五月政,成均館學諭,同年九月政,學錄,同年十二月政,學正,癸酉七月都政,博士,同年八月政,本職,職掌,掌穀之官,時在,米一千三石十三斗六升七合,太一百六十石六斗六合,錢二千五百四十兩,居齋儒生八十人,寄齋生二十人,每日每名二升式,所懷無。尙鉉奏曰,通禮院左通禮臣吳尙鉉。履歷,壬子四月文科,同年十月回刺,十二月都政,除拜議政府司錄,乙卯四月出六付司果,六月都政,成均館典籍,八月監察除拜,丙辰五月政,持平,庚申五月政,掌令,丁卯七月政,直講除拜,甲戌二月政,左通禮,職掌,通禮,所懷無。眉淳奏曰,司宰主簿臣徐眉淳。履歷,甲午式生員,丙午七月都政,典獄參奉除拜,戊申七月政,長興庫奉事除拜,己酉七月都政,平市署直長除拜,義禁府都事移拜,壬子四月口傳政,引儀相換,七月政,氷庫別提除拜,癸丑十二月政,振威縣令除拜,乙卯三月口傳政,新昌縣監相換,戊辰十二月都政,典設司別提除拜,己巳六月政,本監主簿除拜,辛未七月都政,司饔院主簿除拜,癸酉十一月政,本監主簿,職掌,鹽燒木色,燒木元貢二十一萬四千四百九十七斤,時遺在,三十二萬七千一百九十四斤十四兩四錢一分,鹽元貢二百六十三石四斗八升九合二夕,時遺在,無加用五十五石十四斗七升八合八夕,艮水元貢無,所懷無。恩植奏曰,典設別提臣李恩植。履歷,辛酉生員,己巳十二月都政,典獄參奉初仕,壬申正月都政,濟用副奉事,癸酉正月都政,尙瑞副直長,七月都政,禁府都事,十一月本職除拜,職掌,布油遮帳進批,所懷無。用星奏曰,平市署令臣元用星。履歷,戊辰五月檢書官啓下,庚午十月陞六,庚午十二月都政,造紙別提除拜,辛未四月政,長興庫主簿除拜,癸酉七月政,本職,甲戌二月兼檢書差下,職掌,句檢平斗斛丈尺,低仰物價,所懷無。膺耆奏曰,內贍主簿臣李膺耆。履歷,丙戌十月政,能麽兒廳郞廳,庚寅七月都政,通禮院引儀,辛卯四月政,水原監牧官,壬子七月政,能麽兒廳兼郞廳,丙辰九月政,典設司別提,同年十二月都政,司饔院主簿,丁巳七月政,長興庫主簿,戊辰十月政,能麽兒廳兼郞廳,辛未七月都政,義盈庫主簿,七月政,長興庫主簿,癸酉五月政,司䆃寺主簿,七月都政,內贍寺主簿,十二月政,司饔院主簿,十二月都政,本職相換,職掌,油淸色,所懷無。象儀奏曰,刑曹正郞臣尹象儀。履歷,乙卯式進士,乙丑十二月睿陵參奉,丁卯三月,本陵親祭後,賞典陞六品,辛未四月內贍主簿,七月刑曹佐郞,壬申七月本曹正郞陞拜,職掌,考一房掌律令按覈,所懷無。萬求奏曰,軍資判官臣申萬求。履歷,庚子式進士,丙午六月禧陵參奉,戊申六月繕工副奉事,己酉七月尙瑞副直長,十二月監察,庚戌五月敬陵令,辛亥六月永春縣監,己巳十二月掌苑署別提,庚午三月司䆃寺僉正,十二月漢城府庶尹,十二月本職,職掌,軍兵放料,一年捧上,米二萬四千石,田米一千五百石,太一萬石,一年上下,米二萬四千石,田米一千五百石,太一萬石,時遺在,米二千八百九十六石,田米五十二石,太八千五百四十八石,所懷無。基雨奏曰,繕工奉事臣鄭基雨。履歷,庚午七月都政,孝陵參奉,癸酉正月都政,禁府都事移拜,本職相換,職掌,本監所管鴨島契物種,隨用進排,所懷無。齊近奏曰,廣興倉令臣朴齊近。履歷,甲午四月生員,乙卯九月差宗戚執事,十月陛六,庚申七月政,除拜通禮院引儀,九月政,移拜漢城主簿,十二月政,刑曹佐郞,辛酉六月都政,刑曹正郞,壬戌正月政,移拜景慕宮令,二月政,移拜永禧殿令,五月政,江西縣令,丙寅正月政,載寧郡守相換,己巳七月政,光陽縣監相換,十月政,除拜戶曹正郞,癸酉正月都政,移拜司饔僉正,甲戌二月政,移拜廣興倉令,職掌,百官頒祿,一年捧上,米二萬石,太一萬石,每朔上下,米一千七百石,太九百石,時在,米七千四百七十二石三斗五合六夕,太一萬四百九十二石九斗九合,所懷無。鍾善奏曰,承文判校臣朴鍾善。履歷,戊午式科,槐院分館,辛酉六月陞六,壬戌三月持平,七月自如察訪,甲子正月遞歸,癸酉三月本職除拜,職掌,事大交隣,本朝箋文,大科後分館,所懷無。奎弘曰,輪對官奏畢,使之先退乎?上可之。仍命史官就座,又命退,承·史以次退出。
上在昌德宮。停常參·經筵。
趙康夏啓曰,明日常參·經筵,取稟。傳曰,停。
李起鎬啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
以別兼春秋朴容大·金明鎭·金鶴鎭·李根命·金永哲,檢閱金弘集牌不進罷職傳旨,傳于趙康夏曰,只推。
趙康夏啓曰,左右史不可不備,檢閱沈相萬,由限已過,卽爲牌招入直,何如?傳曰,允。
權膺善啓曰,卽者檢閱金弘集謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
以檢閱沈相萬牌不進罷職傳旨,傳于權膺善曰,只推。
權膺善啓曰,左右史不可不備,檢閱沈相萬,旣有只推之命,更爲牌招入直,何如?傳曰,允。
李起鎬啓曰,行大司憲嚴錫鼎,掌令閔致亮牌不進,執義崔弘周,掌令孫永老,持平全在鳳·都錫壎在外,監察茶時之意,敢啓。傳曰,知道。
以司諫李晩燾,獻納尹時榮,正言洪祐冀,掌令閔致亮牌不進罷職傳旨,傳于李起鎬曰,只推。
李起鎬,以訓鍊都監言啓曰,謹依下敎,武藝別監李千興·韓道殷·鄭順福·孫泰順·文義福·崔弘燁,決棍十度除下,金興龍·李廷錫·孫泳模·吳聖學·金德連·李殷鍾,嚴棍二十度放送,市民鄭光鎬,決棍十度放送之意,敢啓。傳曰,知道。
又以刑曹言啓曰,以統長李完豐等手本,武藝別監白龍鉉,違越約束,泥醉街路,市民鄭光鎬,言詰相鬪,至於被打,復與李千興等六名,作弊于鄭漢家,金興龍等六名,助勢次,未及半道而回還,萬萬驚駭。白龍鉉等,爲先除下,令攸司科治事,傳曰,前後申飭,何等截嚴,而泥醉街路,至於平民相鬪之境,豈以掖屬安徐乎?白龍鉉,令秋曹定配,李千興等六名,令訓局決棍除下,金興龍等六名,嚴棍放送,以懲後習,市民鄭光鎬,亦令訓局決棍放送,雖以統長行首武監言之,難免常時不飭之失,統長,令攸司科治,行首武監,從重科治事,命下矣。謹依傳敎,罪人白龍鉉,江原道狼川縣定配所,卽爲押送,統長李完豐·李元根不飭之罪,考律勘處,行首武監千再漢·林再哲,亦爲考律重勘之意,敢啓。傳曰,知道。
大司成李冕榮疏曰,伏以臣,賦性疎拙,學識鹵莽,倖竊科第,歷揚華膴,十有餘年之間,濫躋緋玉之班,曾忝民社之責,恩荷陶甄,報蔑絲毫,隕谷集木,愧懼常切,乃於喉院夙夜之際,忽伏奉除旨,以臣爲成均館大司成者,臣聞命震駴,繼又悚恧,莫省措躬之所也。夫淸朝設官,徒爲如臣庸愚者,侈銜之具而止則已矣,將以沿才揆務,俾有一分裨補,則臣固萬萬非其人耳。矧玆國子之長,素稱淸望華選,而虞典之敎胄,周法之造士,是也,賁飾笙鏞,作成賢材,治道之汚隆,士趨之淳漓,於是乎係焉,其所綦重而難愼者,逈非閑漫所司,趨走爲恭者比也。雖昔宿學鉅儒,皆莫不退讓逡巡者,詎非以顧名循實,難於相副而然歟?臣少而失學,長益荒嬉,充耳如裒,正面於墻,縱使臣,尙勤鉛槧之工,從事鼓篋之列,猶患其才具之不逮,今乃猥據臯比之席,自處師儒之長,以之而贊熙朝菁莪之化,作多士模楷之資,殆有甚於聾審音而瞽辨色,其可乎哉?官簡之不輕,旣如彼,諛聞之極陋,又如此,未敢知聖明奚取於臣,而遽加誤恩也?今若憑恃寵靈,拚棄廉維,恬如倘來,冒玷華掄,則臣之止竟貽羞,固不暇恤,而其爲則哲之累,當復如何也?臣捧誥歷日,承膺無路,玆暴由中之懇,仰瀆聽卑之天。伏乞聖慈,俯垂鑑諒,特遞臣新授職名,俾公器重而私分安焉。臣無任云云。省疏具悉。爾其勿辭察職。
上在昌德宮。停常參·經筵。
金奎弘,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
李喬翼啓曰,明日常參·經筵,取稟。傳曰,停。
李起鎬啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李喬翼啓曰,右承旨趙康夏,今日不爲仕進,卽爲牌招,何如?傳曰,允。
傳于權膺善曰,呈告工判許遞,前望單子入之。
工曹判書前望單子入之,鄭憲容落點。
以檢閱金弘集·沈相萬牌不進罷職傳旨,傳于李喬翼曰,只推。
權膺善,以都摠府言啓曰,今此文廟動駕敎是時侍衛寶劍守宮,當爲備員,而都摠管洪祐吉,副摠管權容燮,俱有實病,都摠管金有淵,副摠管洪兢周·徐承輔,俱有實故,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞前望單子入之。
摠管前望單子入之,都摠管李東鉉,副摠管趙羲復·李奎奭·任興準·吳晉泳落點。
傳于權膺善曰,漢城判尹吳取善,屢度申飭之下,終不上來膺命,豈有如許道理?下義禁府推考。
以司謁口傳下敎曰,聞有伏閤儒生云,日前下敎之下,一向如是,是何道理?自政院各別曉諭,卽爲退送。
李起鎬啓曰,行大司憲嚴錫鼎,掌令閔致亮牌不進,執義崔弘周,掌令孫永老,持平全在鳳·都錫壎在外,監察茶時之意,敢啓。傳曰,知道。
以司諫李晩燾,獻納尹時榮,正言洪祐冀,掌令閔致亮牌不進罷職傳旨,傳于李起鎬曰,只推。
以右承旨趙康夏牌不進罷職傳旨,傳于李喬翼曰,只推。
李喬翼,以奉常寺都提調·提調意啓曰,祭享所用春等中脯,今三月十三日始造之意,敢啓。傳曰,知道。
權膺善,以訓鍊都監言啓曰,本局千摠李冕熙,身病猝重,勢難察任,改差,何如?傳曰,允。
又以禁衛營言啓曰,本營千摠元世,身病猝重,勢難察任,改差,何如?傳曰,允。
又以義禁府言啓曰,再明日應製試取時,本府都事當爲赴擧,只有武都事一員,當直入直,而本府入直公事·回公都事及通化門·月覲門·明光門·靑陽門·集春門禁亂都事,無以推移,假都事七員,令該曹口傳差出,以爲分排擧行,何如?傳曰,允。
義禁府照目粘連,慶州前府尹李晩運矣,本府議啓內,重囚逃失,過限未捕,常時不飭,在所當勘,以此照律,罪杖七十,徒一年半定配,依法典收贖公罪,奉敎依允爲旀,功減一等爲良爲敎。
上在昌德宮。停常參·經筵。
李喬翼啓曰,明日動駕相値,視事頉稟之意,敢啓。傳曰,知道。
李起鎬啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于李喬翼曰,禮房承旨馳詣宗廟·景慕宮。奉審摘奸以來。
傳于李喬翼曰,禮房承旨馳詣宣武祠,奉審摘奸以來。
金奎弘啓曰,明日大駕詣文廟,入幕次後,大王大妃殿·王大妃殿·大妃殿問安,何承旨進去乎?敢稟。傳曰,左副承旨進去。
李起鎬啓曰,行大司憲嚴錫鼎,掌令閔致亮牌不進,執義崔弘周,掌令孫永老,持平全在鳳·都錫壎在外,監察茶時之意,敢啓。傳曰,知道。
以司諫李晩燾,獻納尹時榮,正言洪祐冀,掌令閔致亮牌不進罷職傳旨,傳于李起鎬曰,只推。
傳于權膺善曰,明日出宮內門路,以宜春門爲之。
權膺善,以宗親府言啓曰,明日,卽天漢殿望奉審日次,臣會正進詣擧行之意,敢啓。傳曰,知道。
又以議政府言啓曰,慶科開場在邇,不可無糾察之擧。副司果趙宇熙·金鶴鎭·朴容大,副修撰洪健植,竝本府文公事官差下,分遣摘奸,何如?傳曰,允。
又以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以禮曹言啓曰,卽接宗廟署所報,則明日應製試取時,本署官員,俱爲觀光云矣。依定式,本曹佐郞嚴錫瓘,假官差送,以爲代直後,赴試之地,何如?傳曰,允。
又以禮曹言啓曰,卽接社稷署所報,則明日應製試取時,本署官員,俱爲觀光云矣。依定式,本曹佐郞金承勳,假官差送,以爲代直後,赴試之地,何如?傳曰,允。
又以禮曹言啓曰,卽接景慕宮官員所報,則明日應製試取時,本宮官員,俱爲觀光云矣。依定式,假官一員,令吏曹以成均館官員,口傳啓下,以爲代直後,赴試之地,何如?傳曰,允。
又以禮曹言啓曰,卽接永禧殿官員所報,則明日應製試取時,本殿官員,俱爲觀光云矣。依定式,假官一員,令吏曹以成均館官員,口傳啓下,以爲代直後,赴試之地,何如?傳曰,允。
李起鎬,以兵曹言啓曰,今此文廟展拜時軍數,依丙寅年例爲之事,命下矣。丙寅年則訓局軍,出陣江頭,軍數不足,布帳外排立軍,草記啓稟矣,特因下敎,金虎門·弘化門入直軍各五十名,御營廳京中哨軍一哨,與環軍排立矣。今番則訓局軍數自在,依前例出番軍三哨,磨鍊以入,啓下,而事當臣曹,節目啓下前,草記稟定者,節目徑先入啓,臣不勝惶恐,而依節目啓下擧行,何如?傳曰,允。
又以義禁府言啓曰,漢城判尹吳取善,下義禁府推考事,傳旨啓下矣。吳取善,下去忠淸道稷山地云,依例發遣府都事拿來,何如?傳曰,待待命拿囚。
吏曹啓目,前五衛將金在魯名字,改以在晩,出身朴永夏名字,改以永禹,出身李泰鎬名字,改〈以〉京鎬,出身李武鎬名字,改以命鎬,前檢書官徐泌淳名字,改以稷淳,前把摠尹錫獜名字,改以錫仁事爲等如,告狀依例,令藝文館給帖,何如?判付啓依允。
上在昌德宮。停常參·經筵。
大王大妃殿·王大妃殿·大妃殿,遣承旨問安。答曰,知道。
展拜還入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
藥房提調朴齊寅,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
李喬翼啓曰,明日常參·經筵,取稟。傳曰,停。
趙康夏啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
金奎弘啓曰,臣以大王大妃殿·王大妃殿·大妃殿問安進去,下直之意,敢啓。傳曰,知道。
趙康夏啓曰,卽者司譯院官員來言,再明日月食,救食時,提調一員當爲進參,而都提調李裕元有身病,提調鄭健朝奉命出疆,趙寧夏承文院進,不得進參云,何以爲之?敢稟。傳曰,出疆提調許遞,令該曹口傳差出。
吏曹口傳政事,以沈舜澤爲司譯提調。
李起鎬啓曰,卽者義禁府都事來言,再明日月食時,堂上一員,當爲救食,判義禁李載元,知義禁許傳俱有身病,同義禁趙寧夏承文院進,一員未差,不得擧行云。判義禁·知義禁,竝卽牌招,何如?傳曰,知義禁許遞,與未差之代,前望單子入之。
金吾堂上前望單子入之,知義禁閔泳緯,同義禁金學初落點。
李喬翼,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,頒賜冊子安寶次,奎章之寶請出之意,敢啓。傳曰,知道。
金奎弘,以兵曹言啓曰,謹依下敎,侍衛軍兵等處,別饒次分給之意,敢啓。傳曰,知道。
又以訓鍊都監言啓曰,謹依下敎,侍衛與環衛將官將校軍兵及武藝別監等處,別饒次分給之意,敢啓。傳曰,知道。
又以禁衛營言啓曰,謹依下敎,侍衛軍兵與環衛軍等處,別饒次分給之意,敢啓。傳曰,知道。
又以御營廳言啓曰,謹依下敎,侍衛本廳軍兵等處,別饒次分給之意,敢啓。傳曰,知道。
甲戌三月十五日辰時,大駕詣文廟展拜,還御春塘臺,參班儒生應製試取入侍時,行都承旨閔奎鎬,行左承旨李喬翼,右承旨趙康夏,左副承旨金奎弘,右副承旨李起鎬,同副承旨權膺善,記事官李敎夏,假注書宋益勉,記事官金弘集·沈相萬,別兼春秋朴容大·金鶴鎭·金明鎭·李根命·金永哲,檢校直提學金輔鉉·趙寧夏·李載冕·趙成夏·趙慶鎬·尹滋悳,直提學李鎬俊,檢校直閣金永壽,直閣姜,待敎李載兢,檢校典翰李根秀,應敎閔泳穆,副應敎金裕行,校理金玉均·尹升求,副校理沈東獻,修撰朴齊晠,副修撰李,以次侍立。時至,通禮跪啓請外辦,上具翼善冠·衮龍袍,乘輿出宜春門,藥房提調朴齊寅,副提調閔奎鎬,進前奏曰,侵早勞動,聖體,若何?上曰,一樣矣。仍由集春門,至文廟南神門外,通禮跪啓請降輿,上降輿步過,乘輿至下輦所幕次前,降輿入幕次,問安勿爲之事,下敎。上改具冕服出次,步詣東神門,奎鎬進圭,上執圭,詣版位西向立,通禮跪啓請鞠躬四拜興平身,上行四拜禮,仍詣神位前奉審,次詣四聖神位前。奉審訖,還詣殿階。領議政李裕元,右議政朴珪壽進前奏曰,今日展拜,盛擧也。侵早勞動,聖體,若何?上曰,一樣矣。裕元曰,適當慶會,有此盛擧,參班多士,咸切欣忭之誠矣。上曰,昔在列聖朝右文之時,或式月,式暇日,而行此禮矣。裕元曰,此誠列聖朝崇儒重道之盛德也。珪壽曰,尊聖尙文之治,於乎不能忘矣。裕元曰,增廣大小科一所,當以禁衛新營設行,而時御所至近之處,設此場屋,雖是已例,終有所未安。移定於三軍府,何如?上曰,依爲之。出擧條通禮跪啓請上乘輿至明倫堂,降輿入小次。以司謁口傳下敎曰,文廟展拜時擧行,事知守僕與殿吏,竝帖加,其餘守僕,令該曹木布題給。上改具翼善冠·衮龍袍,出次乘輿,御碧松亭,仍敎曰,御將進前。御營大將梁憲洙進前,上曰,左右林木稀疎,善爲栽植,以成鬱密,好矣。憲洙曰,今年則已過植木之時矣。上曰,從後爲之,可也。憲洙曰,謹依聖敎矣。上曰,御將先退。仍由集春門,詣春塘臺,降輿陞座。奎鎬進前奏曰,儒生入門後,以標信開布城,當爲入場,而不待標信,以致儒生之先入,事未前有,萬萬駭然。當該環衛將領,所當重勘,而本院請推之外,無他可施之罰,何以爲之乎?上曰,記過,可也。宣傳官白南益進前奏曰,環衛將領尹秉燮記過待令矣。上曰,今番則特爲分揀後,勿如是之意,招致申飭,可也。奎鎬讀奏入門單子,仍奏曰,從陞人中,有試官蒙點人,使之一體行禮乎?上可之。讀券官左贊成金大根,行上護軍趙秉徽,行護軍韓敬源·南廷益,對讀官吏曹參議沈履澤,大司成李冕榮,行副護軍南一祐·李龍雨,兵曹正郞徐胄淳,副司果洪正厚,校理尹升求,副司果柳宗植·李弼鎔,行四拜禮入就位。上曰,試官進前。大根進前,上命書賦四重歌,限申時,大根書題讀奏訖,宗植·弼鎔,捧出懸題,上入小次,奎鎬,以司謁入稟曰,先張已入,出標信開布城,使呈券儒生,次次出送乎?上命以已下標信,擧行,可也。奎鎬以司謁入稟曰,收券已多,考試,何如?上命考試。傳曰,別雲劍·兵摠府堂上·堂上閣臣·儒臣,入侍承旨堂上,對讀官竝讀券官加差下,堂下閣臣·儒臣竝對讀官加差下,使之分考。上出次少頃,上入小次,奎鎬以司謁入稟曰,今番應製,取幾人乎?命取六十人,傳曰,侍衛軍兵與環衛軍,令各其營,別饒次分給。上出次,命取在庭試券幾張取來。仍敎曰,已取六十人試券中,虛一以待,可也。上曰,右承旨出去,在庭落券取來。康夏出去,落券取來奉進,上出給一張曰,此試券,體裁,何如耶?大根奉覽曰,果善作矣。上曰,置居首,可也。大根曰,書等,何以爲之乎?上曰,三張,書正字三下,第四張,書草三下,其餘,竝書次上。大根書等訖。奎鎬曰,坼封,何以爲之乎?上曰,承旨坼封,可也。奎鎬坼封讀奏訖。上命書傳敎曰,參班儒生應製賦,居首三下幼學洪鍾運,之次三下幼學朴斗陽,之次三下幼學洪淳馨,竝直赴殿試,之次草三下幼學朴況魯等三人,竝直赴會試,之次次上幼學李秉應等七人,竝給二分,之次次上幼學成台慶等七人,竝給一分,之次次上幼學尹甲曾等四十人,各奎章全韻一件賜給。上曰,朴斗陽,誰家後裔耶?奎鎬曰,文烈公朴泰輔之嫡長孫也。上命書傳敎曰,此家科聲,適在是年,事甚稀貴,直赴朴斗陽賜樂。又命書傳敎曰,直赴洪淳馨賜樂。又命書傳敎曰,入格儒生,明日待令。又命書傳敎曰,還宮,當自內爲之矣,該房知悉。通禮跪啓禮畢,上降座還內,諸臣以次退出。
上在昌德宮。停常參·經筵。
李起鎬,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
趙康夏啓曰,明日常參·經筵,取稟。傳曰,停。
李起鎬啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于金奎弘曰,慶尙道京試官留待。
傳于金奎弘曰,入格儒生京試官,同爲入侍。
注書李敎夏病,代以金命來爲假注書。
傳于李起鎬曰,飭已施矣,前禁軍別將白樂貞分揀。
傳于李起鎬曰,右邊捕盜大將有闕之代,前禁軍別將白樂貞除授。
議政府,右邊捕盜大將單白樂貞。
兵曹,右邊捕盜大將單白樂貞除授事,承傳。
李起鎬啓曰,新除授右邊捕盜大將白樂貞,卽爲牌招,傳授命召及大將牌·傳令牌,何如?傳曰,允。
又啓曰,命召親納,例也,而前右邊捕盜大將趙寧夏,謂有身病,使其軍官替納,事甚未安。推考,何如?傳曰,允。
趙康夏啓曰,卽者修撰朴齊晠,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
趙康夏,以弘文館言啓曰,修撰朴齊晠陳疏徑出,下番闕直,事甚未安。修撰李根命別兼春秋進,副修撰李·洪健植,竝卽牌招,推移入直,何如?傳曰,允。
李起鎬啓曰,行大司憲嚴錫鼎,掌令閔致亮牌不進,執義崔弘周,掌令孫永老,持平全在鳳·都錫壎在外,監察茶時之意,敢啓。傳曰,知道。
以司諫李晩燾,獻納尹時榮,正言洪祐冀,掌令閔致亮牌不進罷職傳旨,傳于李起鎬曰,只推。
又啓曰,右邊捕盜大將白樂貞在外矣,捕將重任,不可一刻暫曠。在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將·他邊大將兼察事,命下矣。兼察右邊捕盜大將李景夏,卽爲牌招聽傳敎,何如?傳曰,允。
趙康夏,以禮曹言啓曰,卽接靑山幼學柳諗所志,則以爲,族弟讜,嫡妾俱無子,以其同姓十六寸弟弼煥子一龍,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長柳諗所訴,旣如此,柳弼煥子一龍,立爲柳讜之後,何如?傳曰,允。
行左承旨李喬翼書啓,臣於本月十六日辰時量,敬奉聖批,馳往傳諭于南部薰陶坊苧洞契議政府領議政李裕元所住處,則以爲,臣冒陳血懇,恭俟威罰,千萬不自意,承宣之臣,擎傳手批,雲漢昭回,寶光觸地,諭之以可堪可據,勉之以憂國忘家,滿紙恩言,出尋常萬萬,誠曠古罕有之異數也。臣驚駴震懍,五內崩潰,感淚被面,君臣相與之際,萬化之源,其分至嚴,其義至密,君之待臣,貴乎交孚,臣之事君,貴乎勿欺,臣猥以勿欺之微誠,冀回交孚之宸衷,連章累牘,妄自冒瀆,以致聖慮久勞於上,恩綸日煩於下。人臣之罪,孰大於要寵,而未蒙體諒,反邀恩渥,臣實自愧,人謂斯何?唐臣陸贄之言曰,爲上莫不求治,爲下莫不願忠,殿下之求治,若是其切,則臣之願忠,固何敢後於人,而才有所不逮,德無所可稱,每中夜耿耿,只切有君無臣之歎,必欲釋劇務而還鄕山者,非爲臣一身而言私也,實爲國事之興替而發也。古之君子,一日立乎其位,則一日業乎其官,一日不得乎其官,則不敢一日立乎其位,臣則徒竊其位而無其職業,越添罪戾,臣之情事,一日二日,無往非竢勘之日。臣於是,進退俱難,生死不得,有願而莫遂,有懷而莫暴,蹙蹙皇皇,如窮無歸,少竢登對,更陳未罄之忱云矣,敢啓。傳曰,知道。
領議政李裕元疏曰,伏以臣,冒萬死呼籲,冀回天聽,不賜斥退,反侈溫批,首尾百餘言,字字懇摯,臣非木石豚魚,豈不欲生死向前,不擇夷險,圖報萬一之恩,而一籲再籲,不知止也哉?噫,臣若有一半分可堪之才,亦有一半分可據之道,則顧今聖明在上,百度修擧,元良誕降,八方延頸,有能有爲,各自羞行,嘉謨嘉猷,咸令入告,莫不涵泳於位育之中,臣亦我殿下陶甄作成之物,則固何敢逡巡退步,一直浼浼,自速飾讓之譏,而惟其所守者,情與勢耳。傳曰,守孰爲大?守身爲大,又曰,資於事父以事君,安有不能守其身而能守父訓,又安有不能守其父訓而能事君者哉?臣始入中書之日,卽殿下嗣服之初也,悠悠十年之頃,輇材蔑效於樗散,洪渥愈洽於衮褒,鍾鼎華膴,惟殿下賜也,江海瀟灑,亦惟殿下賜也。今此勉留臣開誨臣,亶出於隆眷殊遇,如慈父之詔迷子,臣雖無狀,寧忍辜負明時,獨行其志,而潢汙之水,願朝宗而每渴,款段之乘,希沃若而中疲?未副涓塵之酬,徒增逋慢之罪,實由於才之不逮,情之難强,此非但臣知之,抑通朝之所共諒也。日月之明,無幽不照,天地之大,無微不包,臣所晝宵顒望者,庶幾私願之獲遂也,玆敢不避煩屑,復申前懇。伏乞聖上,特遞臣職,俾臣優遊餘景,千萬蘄祝之至。臣無任云云。答曰,省疏具悉卿懇。日前巽章,已是萬萬意慮之外,而今未幾日,又此繼至,實未知卿意之何居也。卿則曰不可堪不可據,而予則云卿之才猷德望,必可堪可據,卿則曰非守身非守訓,而予則云卿之憂國忘家,是守身守訓,卿亦庶幾諒之,而何乃如是耶?卿雖日封十章,予有牢執者存,望勿更煩。傳于趙康夏曰,此批答,左承旨傳諭。
同知三軍府事趙寧夏疏曰,伏以臣以無似,冒據戎務,今三閱月于玆矣,縱出分義之恭先趨走,竟歸責任之蔑有報效,壁壘旌旗之彩,金穀儲胥之殷,尙無論已,雖尋常節制之事,漫不自省。噫,庸人備官,疇不爲大憂大悶,而未聞以軍旅之莫嚴莫愼,委之於如臣夫夫者流,而使之盡其職焉,驂駕蹇足,方騁遙途,採藝鉛刀,求其割斷,判知其說不去而理不得,臣之寤寐一念,只在於放下重擔,毋底乎大狼狽甚昌披而已。間値邦慶莫大之會,不敢以眇末微衷之私,煩屑聽卑之天,而臣之近日呻囈,不容不疾痛之必呼焉。久冒春寒,吹霎積祟,潮熱上攻則眩暈欲仆,痰飮中隔則食息難支,自昨日公退之後,一倍添劇,叫頓宛轉,以若悶迫淹滯之狀,旬日之內,運動末由,以材乎如彼其不稱,以病乎如此其難强,夫不材而有病者,亦可曰將兵之臣乎?萬回思惟,倚衡已決,玆暴衷赤,仰瀆崇嚴。伏乞聖明,俯垂鑑諒,亟遞臣禁衛捕盜之任及提擧之銜,曲遂生成之澤,公私耦幸,不勝大願。臣無任云云。答曰,省疏具悉。重任何可竝解?所辭捕將之任,依施。
修撰朴齊晠疏曰,伏以臣於持被之中,卽接家信,則臣父素患痰癖之症,迨此換節之時,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。答曰,省疏具悉。爾其勿辭救護。
甲戌三月十六日午時,上御重熙堂。入格儒生京試官,同爲入侍時,右承旨趙康夏,假注書宋益勉,記事官金弘集·沈相萬,慶尙道京試官徐正淳,以次進伏。入格儒生幼學洪鍾運·朴斗陽·洪淳馨·成台慶·韓益謨,童蒙金成培,幼學李承周·安轍承·李炳宰,進士金在容,幼學金澤秀,生員趙翊在,幼學趙昌夏,進士李哲鎔,幼學柳冀德·洪在植·沈相瓚·朴勝悳·李定稙·閔正植·趙衡夏·趙重弼·金永式·李鎬瓚,業儒金永定等,序立階下訖。上曰,史官分左右。上曰,京試官進前。正淳進前,上曰,飭敎想已見之矣。正淳曰,謹已承覽矣。上曰,又此面飭,似當善爲之,而悉心對揚,可也。正淳曰,聖敎切嚴,謹當悉心對揚矣。上曰,必須精白秉公,以慰多士之心也,若或不然,自有入聞之道,此實前程關係也。爾在翰苑多年,今亦帶別兼春秋,爲人之勤幹詳明,予已知之,更加秉公,俾有光於朝家差遣之意也。正淳曰,尤切惶懍矣。上曰,試所,何邑耶?正淳曰,尙州矣。東堂試邑則金山矣。上曰,歸期在於何日耶?正淳曰,似在於四月念間矣。上命京試官先退,康夏曰,入格儒生六十人中,朴況魯等三十五人,有身病,不得待令矣。入格儒生,使之進前,奏職姓名乎?上可之。鍾運等進前,奏職姓名,至朴斗陽,上曰,爾家科聲,適在是年,甚稀貴也。斗陽曰,慶祝矣。淳馨等,奏職姓名訖,康夏曰,使之頒賞行禮乎?上可之,頒賞行禮訖。康夏曰,儒生使之退出乎?上曰,直赴三人外,先爲退出也。上命直赴三人進退,康夏曰,招入院隷,使之擧行乎?上可之。康夏出楹外直赴,洪鍾運·朴斗陽·洪淳馨,次第墨戲進退訖。康夏曰,直赴等,使之出送乎?上可之。上命史官就座,又命追,承·史以次退出。
上在昌德宮。停常參·經筵。
自巳時至人定,灑雨下雨,測雨器水深二寸七分。
趙康夏啓曰,明日常參·經筵,取稟。傳曰,停。
李起鎬啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李喬翼啓曰,三皇忌辰日,親行望拜禮,前期一日以稟事,曾有定式矣。今十九日,毅宗皇帝忌辰日,親行望拜禮,何以爲之?敢稟。傳曰,遣承旨奉宣·奉審。
假注書金命來有頉,代以白璿行爲假注書。
傳于李起鎬曰,京試官留待。
金奎弘啓曰,右邊捕盜大將白樂貞,自鄕上來云,卽爲牌招,傳授命召及大將牌·傳令牌,何如?傳曰,允。
李起鎬啓曰,行大司憲嚴錫鼎,掌令閔致亮牌不進,執義崔弘周,掌令孫永老,持平全在鳳·都錫壎在外,監察茶時之意,敢啓。傳曰,知道。
以司諫李晩燾,獻納尹時榮,正言洪祐冀,掌令閔致亮牌不進罷職傳旨,傳于李起鎬曰,只推。
傳于趙康夏曰,京試官入侍。
權膺善啓曰,假注書宋益勉,有身病,勢難察任,改差,何如?傳曰,允。
李起鎬,以義禁府言啓曰,漢城府判尹吳取善,今方待命拿囚,而卿宰禁推,本府草記,待批下捧供,載在法典矣,吳取善,係是卿宰,敢啓。傳曰,禁推分揀,卽爲牌招,如有違牌,勿爲呼望。
權膺善啓曰,判尹吳取善,飭敎之下,謂以情踪惶蹙,奉牌闕外,陳疏到院,原疏,雖不得不捧入,事體所在,誠極未安。推考,何如?傳曰,允。
傳于金奎弘曰,判尹吳取善,疏批已下,仍以前牌嚴飭,使之催促肅命。
權膺善啓曰,判尹吳取善,屢度飭敎之下,謂以私分,轉益惶懍,一向奉牌,無意承膺,事體所在,誠極未安。從重推考,何如?傳曰,允。
傳于金奎弘曰,飭敎之下,一向相持,是何道理?判尹吳取善招致,啓判前問啓以入,傳于權膺善曰,問啓置之,肅單捧入。
金奎弘,以兵曹言啓曰,卽接西所入直衛將金鳳熙牒報,則北水閣水門西邊鐵窓一隻,爲雨水所激破傷云。爲先令紫門監,堅實圍排,卽速修改,而把守軍兵,該營量宜除出,限修改間,嚴加守直之意,分付,何如?傳曰,允。
判尹吳取善疏曰,伏以臣,冒悚自劾,冀蒙嚴誅,及伏奉批旨下者,不唯不賜譴斥,繼以敦飭鄭重,未敢知滓穢如臣,何以得此於聖明也?感惶兢懼,益不省自措也。嗚呼,臣以臣家之裔,受國厚恩,山海崇深,涓埃報答,宜倍殫竭,而居官無狀,自速罔赦,在家爲不孝,在國爲不忠,律以常憲,合置重辟,而聖度天大,罰止薄勘,臣戴恩訟愆,跧伏田廬,自分爲聖世永棄之物矣。蕩敍旣下,飭諭屢煩,今又分揀禁推之命,天牌踵臨,回旋無路,愛而欲生,聖念雖極,感誦靦然,自愧私心,轉益忸蹙,寧犯方命之誅,罔敢爲進身之計,是豈臣全昧分義而然哉?情跡憫隘,若窮無歸,臣若恃寵怙恩,冒沒承膺,則眞所謂不識世間有羞恥事也。淸朝士大夫,誰肯與臣爲伍也?臣雖不足言,貽辱簪紳,孰大於是?已虧之質,如黥劓之莫補,旣汚之名,非湔滌之可完,撫躬悼傷,誰復怨尤?事君之節,廉防爲重,而此若壞了,則將何以藉手乎?脩門一步,艮限斯在,懸牌逋慢,甘犯辜負之科,命之窮矣,情亦慼矣,又敢疾聲哀號於旻覆之下。伏乞聖慈,俯垂鑑燭,更勘臣當勘之律,以爲不忠不孝者之戒,臣不勝血祝之至。臣無任云云。答曰,省疏具悉。卿雖有可處之義,一向相持,決非道理,而況今昭晳無餘者乎?更勿如是,卽爲肅命。
甲戌三月十七日未時,上御重熙堂。京試官入侍時,同副承旨權膺善,假注書宋益勉,記事官金弘集·沈相萬,忠淸道京試官任尙鎬,以次進伏訖。上曰,史官分左右。上命京試官進前,尙鎬進前。上曰,日前飭敎,想已見之矣。尙鎬曰,謹已承覽矣。上曰,又此面飭,似必善爲之,而悉心對揚,可也。尙鎬曰,聖敎如是截嚴,謹當悉心對揚矣。上曰,必須精白秉公,以慰多士之心也。若或不然,自有入聞之道,此實前程所關也。尙鎬曰,聖敎至此,尤切惶懍矣。上曰,試所,何邑耶?尙鎬曰,忠州矣。上曰,東堂試所,何邑耶?尙鎬曰,姑未聞知矣。上曰,歸期在於何間耶?尙鎬曰,似在於四月望後矣。上命京試官先退,仍命史官就座,又命退,承·史以次退出。
上在昌德宮。停常參·經筵。
李喬翼啓曰,明日常參·經筵,取稟。傳曰,停。
李起鎬啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于趙康夏曰,再明日次對,依例來會。
金奎弘啓曰,訓鍊大將李景夏,以知宗正卿咸興·永興兩本宮衣襨香燭陪進事,興仁之門外,今方出去矣。所佩命召,兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
宋益勉改差,代以李萬敎爲假注書。
李起鎬啓曰,行大司憲嚴錫鼎,掌令閔致亮牌不進,執義崔弘周,掌令孫永老,持平全在鳳·都錫壎在外,監察茶時之意,敢啓。傳曰,知道。
以司諫李晩燾,獻納尹時榮,正言洪祐冀,掌令閔致亮牌不進罷職傳旨,傳于李起鎬曰,只推。
金奎弘,以三軍府言啓曰,卽接訓鍊都監所報,則今三月十九日,習陣日次,而大將臣李景夏有身病,不得行操云矣,敢啓。傳曰,知道。
趙康夏,以禮曹言啓曰,卽接雲峯幼學李炳植所志,則以爲,同姓六寸兄炳吉,嫡妾俱無子,以其同姓六寸弟炳鎬子聖洙,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李炳植所訴旣如此,李炳鎬子聖洙,立爲李炳吉之後,何如?傳曰,允。
又以承文院言啓曰,月食已過,禮部回咨,依例撰出,順付回撥,下送灣府,傳給鳳城將處,轉致北京之地,何如?傳曰,允。
又以奉常寺都提調·提調意啓曰,祭享所用春等中脯三百十八貼,今三月十八日畢造,而所入牛隻,爲三十二首矣,進上看品中脯二貼,依定式封進之意,敢啓。傳曰,知道。
金奎弘,以兵曹言啓曰,卽接西所衛將金鳳熙牒報,則明禮門外北邊中松一株,因風顚仆云,令該所依例斫去之意,敢啓。傳曰,知道。
又以禁衛營言啓曰,因兵曹草記,北水閣水門西邊鐵窓一隻,爲雨水所激破傷處,西營入直軍八名除出,哨官一員率領,嚴加守直之意,敢啓。傳曰,知道。
上在昌德宮。停常參·經筵。
李喬翼啓曰,明日常參·經筵,取稟。傳曰,停。
李起鎬啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于李起鎬曰,同副承旨與禮曹堂上·戶曹郞廳,依定式馳詣宣武祠,奉審以來。
李起鎬啓曰,行大司憲嚴錫鼎,掌令閔致亮牌不進,執義崔弘周,掌令孫永老,持平全在鳳·都錫壎在外,監察茶時之意,敢啓。傳曰,知道。
以司諫李晩燾,獻納尹時榮,正言洪祐冀,掌令閔致亮牌不進罷職傳旨,傳于李起鎬曰,只推。
李起鎬啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
傳于李起鎬曰,副學·典翰·正字外,玉堂竝許遞。
傳于李起鎬曰,副司果宋秉觀·鄭㵙,校理除授,副司直鄭在晉·朴寅壽,副校理除授,副司直任泰五·姜鐸,修撰除授,副司直李彙林,掌樂正趙性鶴,副修撰除授。
權膺善啓曰,應敎·副應敎未差,玉堂上下番俱空,事甚未安。典翰洪萬植,新除授校理宋秉觀·鄭㵙,副校理鄭在晉·朴寅壽,修撰任泰五·姜鐸,副修撰李彙林·趙性鶴,竝卽牌招,推移入直,何如?傳曰,允。
傳于權膺善曰,應敎有闕之代,前望單子入之。
傳于李起鎬曰,臺諫竝許遞,前望單子入之。
傳于李起鎬曰,摠管竝許遞,前望單子入之。
吏曹,校理宋秉觀·鄭㵙,副校理鄭在晉·朴寅壽,修撰任泰五·姜鐸,副修撰李彙林·趙性鶴已上,除授事,承傳。
摠管前望單子入之,都摠管李容熙·許傳·李根弼·蔡東健,副摠管沈舜澤·洪坃·趙秉式·鄭雲翼·吳夏泳·李德熙落點。
臺諫前望單子入之,大司憲李升洙,大司諫申泰運,執義張時杓,司諫曺克承,掌令玄弼濟·金鼎燮,獻納李建昌,持平李在瀚·南宗斗,正言趙秉弼·尹升求落點。
玉堂前望單子入之,應敎金演壽,副應敎朴顥陽落點。
兵曹口傳政事,大護軍嚴錫鼎,副司果單金永哲·李根命。
以司謁口傳下敎曰,雌馬場御書閣,年久頹圮云,令畿營修改事,分付。
金奎弘,以三軍府言啓曰,卽接禁衛營所報,則今三月二十日,習陣日次,而大將臣趙寧夏有身病,不得行操云矣,敢啓。傳曰,知道。
權膺善,以禮曹言啓曰,各陵園所,今春植木及播橡,依定式擧行後,株數斗數,區別報來,故別單書入,而健陵·顯隆園植木,則本府留守已爲區別狀聞矣,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技,而大報壇忌辰祭正日相値,不得設行之意,敢啓。傳曰,知道。
李起鎬,以義禁府言啓曰,京畿監司金在顯狀啓內,永宗鎭前僉使李秉淑重囚,任其逃溺,其常時不飭之罪,不可以已遞而勿論,令攸司稟處事,啓下矣。李秉淑,時在任所,依例發遣府書吏,交代後拿來,何如?傳曰,待待命拿囚。
又以訓鍊都監言啓曰,本局中軍鄭雲龜,身病猝重,勢難察任,改差,何如?傳曰,允。
上在昌德宮。停常參·經筵。
藥房都提調朴珪壽,提調朴齊寅,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。
進御加味地黃湯,自今日五貼式,日次製入事,榻前下敎。
趙康夏啓曰,明日常參·經筵,取稟。傳曰,停。
閔奎鎬啓曰,行左承旨李喬翼,今日不爲仕進,卽爲牌招,何如?傳曰,允。
李起鎬啓曰,明日次對,兩司當爲進參,竝待開門牌招,何如?傳曰,允。
趙康夏,以議政府言啓曰,本府新差堂上在外外,李會正·李鎬俊·尹滋悳·閔奎鎬·鄭範朝,令政院竝卽牌招,使之進參賓對,何如?傳曰,允。
李起鎬啓曰,大司憲李升洙,執義張時杓,掌令金鼎燮,持平南宗斗牌不進,掌令玄弼濟,持平李在瀚在外,監察茶時之意,敢啓。傳曰,知道。
以執義張時杓,掌令金鼎燮,持平南宗斗,獻納李建昌,正言趙秉弼·尹升求牌不進罷職傳旨,傳于李起鎬曰,只推。
傳于趙康夏曰,大臣·政府堂上引見。
傳于趙康夏曰,政官牌招開政,如有違牌,勿爲呼望。
傳于李起鎬曰,秋判·判尹外,法司堂上竝許遞,今日政差出。
傳于趙康夏曰,在外同敦寧·敦寧都正許遞,今日政差出。
傳于趙康夏曰,藥院提調許遞,前望單子入之。
內醫提調前望單子入之,金有淵落點。
兵曹口傳政事,副護軍單金性均。
傳于趙康夏曰,左承旨·同副承旨許遞,前望單子入之。
承旨前望單子入之,南廷益·金性均落點。
兵曹口傳政事,護軍單李喬翼。
趙康夏,以議政府言啓曰,本府有司堂上李根弼,除拜摠管矣。職務相妨,所帶摠管之任,今姑改差,何如?傳曰,允。
又以三軍府言啓曰,三軍府事之毋得兼摠管,旣有定式,而知三軍府事李容熙·蔡東健,除拜都摠管矣。摠管之任,竝改差,何如?傳曰,允。
傳于李起鎬曰,摠管有闕之代,前望單子入之。
摠管前望單子入之,都摠管金炳雲,副摠管沈宜元·任應準落點。
傳于趙康夏曰,吏曹參判疏批已下,卽爲牌招。
趙康夏,以弘文館言啓曰,新除授副應敎朴顥陽,卽爲牌招察任,何如?傳曰,允。
又以弘文館言啓曰,新除授應敎金演壽,時在京畿楊州地,校理宋秉觀,時在忠淸道文義地,修撰任泰五,時在報恩地,校理鄭㵙,時在全羅道昌平地,副校理鄭在晉,時在慶尙道咸陽地,修撰姜鐸,時在安東地,副修撰李彙林,時在禮安地,經筵入番事緊,請竝斯速乘馹上來事,下諭。答曰,竝許遞,前望單子入之。
玉堂前望單子入之,應敎黃普淵,校理李晩燾·權益洙,副校理魚允中,修撰洪在瓚·朴齊晠,副修撰洪正厚落點。
有政。吏批,判書趙基應式暇,參判鄭範朝進,參議沈履澤式暇,右承旨趙康夏進。啓曰,判書趙基應,參議沈履澤式暇,小臣獨政未安,何以爲之?敢稟。傳曰,仍爲之。以李秉溵爲同敦寧,李秉文爲戶曹參判,沈舜澤爲刑曹參判,李熙昇爲左尹,徐臣輔爲右尹,鄭夔和爲敦寧都正,李正魯爲刑曹參議,金世鎬·鄭健朝爲知經筵,金裕行爲司僕正,崔弘周爲掌樂正,金昌倫爲直講,安致元爲監察,李需冕爲顯隆園令。承文正字單李晦洙,副正字單白聚奎。
兵批,判書徐相鼎病,參判兪晠煥病,參議金永秀病,參知李敎稙入直進,右副承旨李起鎬進。以李根永爲管城將。大護軍金翊鎭·李尙健,護軍尹滋承·金炳淵·金鍵,副護軍洪鍾軒·權膺善·洪祐昌·李殷春·兪世煥·李乾夏·劉基龍·李台緖,副司直崔弘周·閔泳穆·金演壽·金裕行·閔致亮·孫永老·金玉均·宋秉觀·鄭㵙·沈東獻·鄭在晉·都錫壎·全在鳳·尹時榮,副司果任泰五·姜鐸·尹相賢·洪健植·李·李彙林·尹永誠·洪祐冀以上,竝單付。吏批,再政。以閔泳穆爲兵曹正郞,尹泰膺爲厚陵令,李秉鶴爲典籍。
以黃海監司閔台鎬狀啓,薦新生石首魚,晝夜看檢,尙未捉得,限內不得封進,惶恐待罪事,傳于趙康夏曰,勿待罪事,回諭。
趙康夏,以三軍府言啓曰,卽接御營廳所報,則今三月二十一日,習陣日次,而大將臣梁憲洙有身病,不得行操云矣,敢啓。傳曰,知道。
又以三軍府言啓曰,卽見鎭撫使申櫶狀啓,則以爲,龍津以下,三鎭防守,礮臺新設,兵制部分,民兵城丁,俱因舊制,量宜變通,喬桐·通津之添防備禦,宜有講定,而判官之守城將下批,中軍之夏防便否,係是創制,竝請令廟堂稟處矣。礮臺新設,暸望之要也,軍卒分部,編伍之法也,民兵城丁,保甲之制也,遡古酌今,從長變通,必有長遠之慮,而判官之守城將下批,多有可援之例,不必靳許。令該曹擧行,中軍夏防,喬通添防,亦似有定算,便宜裁處之意,分付,何如?傳曰,允。
又以承文院言啓曰,卽見盛京禮部咨文出來者,則以爲,昨年別使回還時,至廣寧地方,從人被劫事,據咨轉奏,箚飭沿邊,嚴緝賊犯,務獲懲辦,嗣後貢路,妥爲防護,以靖邊圉事,咨行知照云矣。此不可無回咨之擧,以承領之意,撰出,付撥下送灣府,傳給鳳城,轉致盛京之地,何如?傳曰,允。
兵曹,以李奎夏爲訓鍊都監中軍。
吏曹啓目,前參奉李在喜名字,改以時潤,副司果申天熙名字,改以鶴熙事爲等如,告狀,依例令藝文館給帖,何如?判付啓依允。
吏曹參判鄭範朝疏曰,伏以臣於銓曹,已試之地也,臣嘗忝叨三銓,旣不能固辭而竟受之,今又畀之以亞銓之任,其視疇昔所叨者,非曰不其秩愈峻,其責冞重,而稽之中朝官制,止爲左右侍郞之差殊間焉而已。其所與聞乎銓綜則等耳,苟使驟論其迹,則昔之受而今亦受,是也,昔之不能辭而今則辭,非也,然臣敢冒猥屑,請以臣已試者言之。時或代匱,黽勉注擬,而臣能調甘劑辣,秤量之是平乎,臣能規方剡曲,鑑辨之是明乎?臣又能澄仕路杜倖門,風裁標望之著稱世乎?臣於數者,判無一能,則已試而有可乎,抑無可乎?臣之是職,不待臣之審度乎辭受之節,而律之以綜核之政,則惟朝廷必有以處臣者矣。臣本碌碌蕞品,不足充訾相之選,而弱冠濯纓,厚沐仁風,騫淸翥華,一往踰濫,年前特擢,尤萬萬出常,而至于銀臺之據長席,巖廊之參末議,是豈或襯當於如臣者流,而今乃遍歷而無一遺焉乎?筲器窄矣,太溢河海之注,綿材簿矣,無補屛幪之覆,每自思惟,中夜耿耿。噫,人或有榮進倖希之念,而惟臣則榮之至焉也,倖之極焉,復有何些兒妄念,着在腔子裏,而又此冥升不已,有玷名掄,進進若是,將何所止泊哉?過福之戒,人有恒言,匪分之懼,臣亦常情,安得不疾聲呼籲,以冀曲遂之仁乎?政牌儼臨,萬無以靦然出膺,玆敢隨詣朝房,冒瀆崇聰,欲望聖明,鑑臣諒臣,亟遞臣吏曹參判之任,俾公器無褻,私分獲安焉。臣無任云云。答曰,省疏具悉。卿其勿辭行公。
甲戌三月二十日午時,上御重熙堂。藥房入診,大臣·政府堂上引見,同爲入侍時,都提調朴珪壽,提調朴齊寅,副提調閔奎鎬,假注書白璿行,記事官金弘集·沈相萬,直閣姜,副校理朴寅壽,右承旨趙康夏,假注書李萬敎,事變假注書白奎燮,記事官金弘集·沈相萬,領議政李裕元,右議政朴珪壽,右贊成李承輔,行戶曹判書金世均,知宗正卿府事李景夏,左參贊徐衡淳,右參贊李源命,吏曹判書趙基應,行大護軍李根弼,兵曹判書徐相鼎,知三軍府事梁憲洙,知宗正卿府事李會正,禮曹參判李鎬俊,同知三軍府事吳顯文,行護軍金輔鉉,副校理朴寅壽,以次進伏,醫官李重植·洪顯普·朴時榮·崔性協,進伏楹外訖。上曰,史官分左右。裕元進前奏曰,好雨新晴,日氣和暢,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。珪壽曰,醫官待令,使之入診乎?上可之。重植等以次診候訖,珪壽曰,脈候奏之。重植等起伏奏曰,脈候左右三部調均矣。珪壽曰,湯劑別無議定者。重植等曰,湯劑則當以近日進御加味地黃湯,加減議定矣。珪壽曰,臣於向筵,以湯劑自藥院製進之意,仰奏矣,使醫官議定方文,以爲製進之地,恐好矣。上曰,地黃湯方文,醫官已所詳知,出去議定,自今每日次,五貼式製進,可也。唐藥材,今旣復設,可以製進湯劑也。珪壽曰,然矣。裕元曰,地黃湯,果爲補元之良劑也。上曰,鄭領府事,故相金思穆及故重臣李羲甲,皆至大耋,而平日常服地黃湯云矣。裕元曰,果然矣。上曰,醫官先退,藥房諸臣,仍留,可也。裕元曰,藥院兩提調,皆以政府堂上,應參次對矣。上曰,然矣。裕元曰,臣於日前,過蒙恩禮,不勝惶懍,如此異數,古大臣或有,而臣之所蒙被,猶有過之,尤爲之所未有也。上曰,古大臣,或有御札賜批,而英宗朝,亦或有之矣,向於筵席,旣以切勿辭巽之意,面諭於卿矣。日前再疏,實出意慮之外,誠慨然也,卿未隆老之前,予必不捨矣。裕元曰,臣屢承下敎之下,猥入文字,以俟嚴罪,乃反爲要寵之階,今若更事煩瀆,則是重要恩寵,人臣之極罪,誠有所不敢矣。上曰,大臣常有年老,而尙可以數十年作相矣。裕元曰,臣雖老矣,豈昧鞠躬盡瘁之義,而去就無間於效忠也?上曰,去就果無間於此,而時相則尤有異矣。裕元曰,英廟朝大臣,有許令致仕者,臣之旁祖臣台佐與都令之先祖,同日致仕矣。上曰,於都令,爲幾代祖乎?奎鎬曰,臣之五代祖也。上曰,予見枚卜錄,國朝大臣三百三十餘人,致仕者爲十餘人,大臣致仕之罕有,可知矣。裕元曰,果然,而臣家則爲大官而休致者,最多矣。上曰,卿家文忠公,亦不致仕矣。裕元曰,其時當壬辰後,以國家多事,故不得休退矣。上曰,宣祖朝後,尙在相府,而其時拜相也,時年四十三歲乎?裕元曰,然矣,而在相府,似爲二十一年矣。上曰,古亦有二十八年爲時相者矣。裕元曰,金克成爲相最久,時有三十年身佩安危之語矣。上曰,相職,豈可數遞?不可不久任也。裕元曰,古之大臣,多有與僚相分勞之事,正廟朝,洪樂性爲領相,徐命善爲左相,廟務,使左相裁處矣。上曰,此是稀有之事也。裕元曰,臣在左相時,亦承命替當稟處矣。上曰,適然之事也。裕元曰,古相臣李元翼,在領相時,臣先祖文忠公爲左相,領相老病乞遞,未蒙允許,左相啓曰,領相旣老且病,若得蒙遞,則病可痊差云,廟務,臣當擔着矣,許遞領相,俾得調病,恐好云云。古者大臣,亦有如此之時,豈非美談乎?上曰,爲國之故,不避少嫌也。裕元曰,然矣。珪壽曰,古之大臣,誠切憂國,故領相先祖文忠公,乃有如此仰請之事,其爲國事,不憚擔任之勞,可知矣。今領相則旣非衰病,精力過人,而乃有此分勞之語,其視文忠當日之事,未知何如?臣竊慨然矣。上笑曰,右相之言,好矣。裕元曰,右相之言,此乃古人吁咈之義也。上曰,領相精力,雖三十年後,當此廟務,綽有餘矣。予言至斯,卿豈不擔着乎?不知予心,重爲可慨也。裕元曰,下敎如此,去益抑菀矣。上曰,大臣座次至嚴云,果如何耶?裕元曰,相府古規,果截嚴矣。上曰,右位大臣,以左右相在時任,而下位大臣之曾經領相者重卜,則如何乎?裕元曰,若然,則雖右相,陞付領相,重卜大臣,付右相矣。上曰,如此事,在於何時乎?裕元曰,臣曾見故相鄭元容,爲領相矣,故相趙寅永·權敦仁,竝重卜,則趙相爲領,鄭相爲左,權相爲右矣。上曰,此皆曾經領相人也。上曰,次對爲之。輔鉉持萬東廟圖式帖子,置諸大臣前,上曰,是何帖子耶?裕元曰,此是萬東廟圖式,今當稟處者也。仍奏曰,人君之心,百官之所待照也,萬機之所待理也,譬之明鏡,一塵之不集而後,其照全,此人君戒逸之語也。今殿下無臺榭之樂,聲色之娛,丙枕靡安,矻矻乎民事,無微不燭,物來自照,安有所待而然也?間者夤緣慶會,無暇開講,臣等亦在懽祝蹈舞之中,未及仰勉,而近日好雨知時,民生樂業,仰望於我殿下者,如群動之熙陽春,究其所以資之之理,則無如方冊上得來,臣未知自內溫繹之工,爲如何,而日講之撤,于今屢閱月矣。經史則束之高閣,講官則置之散班,久不聞啓沃進修之規,實欠於念玆日新之義,臣敢進言者,卽圖報洪恩之萬一也。古人云,官其人,不如納其言,納其言,不如用其說,殿下於臣,曲費恩禮,前後勉留者,但使備其官乎,抑亦納其言乎?如以臣說,爲可採用,亟賜講對之命,澄心講劘,自底光明之域,千萬至祝。上曰,所奏如是懇摯,敢不服膺?當從速開講矣。出擧條裕元曰,如是虛受,則臣實難去矣。又奏曰,古者爲國,有文事,必有武備,此戒不虞,而安不忘危之道也,邇來武備修擧,沿邊之墩堠相望,營邑之器械精敹。至於水艦火礟,無不畢具,而顧今將家子弟,不嫺武技,全昧陣法,六韜三略,不知爲何樣書,百步七札,不知爲何件物,執策御馬則專恃僕夫,決拾調弓則反爲羞恥,間雖有才識者,以筆札爲美事,以吟哦爲高致,恬嬉爲度,有名無實。縱有墩堠,而無可守之人,縱有器械,而無可用之人,倘或邊圉有警,使似此之人,臨陣對敵,則其將賦詩以退虜乎?折衝·禦侮,非曰無人,而見無培養之道,陰雨備豫,疎漏莫甚。夫編伍約束,莫如戚繼光之紀效新書,而我國武事,專靠是書,惟當日講其方略,時習其射御,爲他日干城推轂之材,實是緩急之可仗,以此申飭於京營各道,令介冑之士,依舊式鍊習各技,期有成效,似好,故敢此仰達矣。上曰,武備之鍊習,果今日急務,而此豈非將臣道·帥臣之責乎?以申明舊典,期有實效之意,各別申飭,而隨其鍊習,特爲收用,以爲激勸之方,可也。出擧條裕元曰,批敎甚盛,武臣皆當聳聽矣。上曰,今之武臣,有馬夫而亦不能善騎,其不習武事,可知矣。裕元曰,今訓將有弓馬之才,各技皆能爲之矣。上曰,張志恒,嘗善於御馬矣。裕元曰具仁垕善騎馬,亦善着鐵矣。上曰,何時功臣乎?裕元曰,臣先祖文忠公之幕賓,仁祖朝功臣也。上曰,中國自牽之法,我國果難行之矣。裕元曰,中國則無論貴賤,皆能自牽矣。上曰,大明皇帝,亦嘗親自控馭乎?裕元曰,皇明事未知,而臣曾見道光皇帝,親執繮轡矣。上曰,古者別軍職宣傳官,皆能善騎馬,今則無一人能騎馬者也。景夏曰,恬嬉成習,自暴自棄之致也,爲之不能者,未之有也。上曰,訓將之言,誠然矣。裕元曰,憲宗朝,嘗於幸行時,因雨前路橋梁暴漲,命宣傳官走馬往審之,宣傳官皆不能馳馬,惟有一人,承命疾馳往來,其時臣以翰林隨駕,所目覩者也。上曰,似是丙午幸行時事也。又敎曰,射御則文武皆當習之也。裕元曰,射御,居六藝之中,文臣亦豈可不習乎?又奏曰,向奉下敎,萬東廟重建之節,遵舊制斯速擧行之意,行會該道矣,卽見忠淸監司成彝鎬所報,則枚擧淸州牧使趙秉老牒呈,以爲,材瓦鐵物,俱是時急,措辦物力,錢限一萬兩,趁今劃下,以竣大役,而廟宇間數,參酌磨鍊,成圖本上送,以待處分云矣。皇廟營建,事體重大,物力當以公穀會減,而見今湖西穀簿,比他道尤爲枵然,實無着手之道,就度支上納錢中,五千兩先爲取用,其不足條,更爲登聞稟處,至於圖式間架,臣不敢擅便,惟在睿覽裁處,故敢此仰達矣。上曰,物力,依所奏爲之,廟宇間架之參酌磨鍊,從當有處分矣。出擧條上進覽萬東廟圖式帖子訖,敎曰,圖式之有三本,何也?裕元曰,以其新舊制度之不同故也。又奏曰,卽見扈衛別將所報,則本營原無布木所儲,每年軍幕與軍服,末由改備,就某樣條中白木四同,間一年上下,麻布一同,每年上下事,永爲定式爲辭矣。本營設始,雖曰久遠,目下支放,實多昌披,依所報兵曹別置中,準此數劃送之意,分付,仍爲載之掌簿,年例施行,何如?上曰,依爲之。出擧條上曰,仁祖時,置扈衛,本有三廳,以勳戚爲大將矣。裕元曰,以其宿衛重任,故必用勳戚,而大臣則每以首相爲之矣。正廟朝,有革罷之論,上特爲大臣器具不逮,故不罷之矣。上曰,兵曹別置,幾何?相鼎曰,每於年終,木布各十同,錢五千兩式別置,而見今時在,木七十同,布八十二同,錢則淸錢罷後,姑無儲留者也。裕元曰,訓將曾經兵判,可以詳知矣。景夏曰,不恒上下,年各不同,或用少則有剩,用多則不足,而甲子以前,每患窘絀,甲子以後,不緊員役之除減不少,用度亦隨撙節,每年所剩,比前不少矣。上曰,各司皆有別置乎?裕元曰,各司皆有別置,此因故領相趙寅永所奏而行之,仍爲政府別置者也。上曰,訓局,爲幾何乎?景夏曰,木邊,雖有數三十同時存,而錢邊則只有淸錢,今屬無用矣。上曰,戶曹與政府別置,爲幾何?世均曰,戶曹所儲,政府別置,錢不過六千餘兩,而旣是淸錢則今屬無用矣。上曰,木布,幾何?世均曰,只有布二十同而已矣。裕元曰,錢穀衙門,皆有別置,而自淸錢罷後,盡爲無用之物,只有虛簿,待歲末自當經紀矣。上曰,別置雖有文簿,而年終後,始可知之,木布則有之矣。裕元曰,向日筵中,以都摠府救弊事,伏承下敎矣。本府,國初軍務所管之地,而倣宋朝殿前都指揮之任也,五衛罷後,徒存其名,便作閒司,侍衛之外,惟儤直而已,所以極其凋殘,凡干應用,無處可供,至徹聖聰,有此詢及,臣固欽頌萬萬,而第歲劃物財,難以猝辦,就惠廳別置中一千五百兩,年例劃送,俾作一半分補用之資,何如?上曰,依爲之。出擧條上曰,摠府,本是三軍府,而近日便作閒司,救弊事,果善爲之矣,事勢聞甚凋殘,故向日有所敎矣。裕元曰,摠管,本是將兵之任矣。上曰,大君·王子有兼此任者,大臣亦似爲之矣。仍敎曰,摠府標旗有之矣。裕元曰,標旗內藥房隨之,標旗外百官班,以辨內外矣。珪壽曰,標旗在後,正應玄武鎭北之義,故白質黑緣,此其象也。裕元曰,玄武旗外,又有纛旗,上應列宿,其色黑,此亦類於玄武,而兵書,大將止則在左,行則在右者,是也,我國兵學指南,卽出於紀效新書矣。上曰,纛旗,閱武與試射時見之矣。裕元曰,西北襦紙衣復舊事,嚮伏承處分,已爲行會京外,而量其容入實數,則就北道所送條中,木邊可減者,爲十三同三十八疋零矣。自今年除留惠廳,每歲添付於政府別置事,分付,何如?上曰,依爲之。出擧條上曰,此亦有餘剩矣。裕元曰,此事非但於公貨,有剩餘,在邊民,爲大益,可謂公私兩幸矣。又奏曰,右捕將白樂貞,今日賓對,謂有身病,來詣朝房,不爲登筵,雖未知病狀之如何,而事體所在,誠甚未安。從重推考,何如?上曰,依爲之。出擧條上曰,綸綍日省錄修正時,檢書官等有勞云,兼檢書官中未及六品職者,待窠付職,區處,可也。裕元曰,兼檢書隨其有勞而區處,誠好矣。基應曰,一人間已區處,而謹當次次區處矣。上曰,鎭撫使下去時,有所酬酢而今其狀啓入來,而該營軍,若皆精兵則好矣。裕元曰,兵在精不在多,在御之而已。上曰,其狀啓中,有錢與軍器請劃之辭,皆得措給則好矣。裕元曰,錢則已送萬兩,而樓柱木百株,亦請之,戶曹無儲置束乼,以借送分付戶曹矣。上曰,戶曹儲置材木之多少,如何?世均曰,前日所儲,已是不敷,而昨冬修理時,如干材木,已多入用,以至窓箭木,亦皆盡用,故今方措備矣。上曰,大闕修理錢二十萬兩,已爲劃下,則材木先爲區處,可也。世均曰,近因錢政之苟艱,江原道貿木條之出給,亦不滿二萬兩矣,謹當稍待錢政之紓力,次第加給,使之貿木矣。上曰,火藥鳥銃,鎭撫使亦請之矣。裕元曰,姑未見狀啓,而聞亦請之云,此果猝難下送,當商量處之矣。上曰,聞該營軍制,分爲左右部,部各有二司云矣。裕元曰,此京營之制也。景夏曰,沁營軍制客戶流入者,亦多編伍,本土元居者,素多簽括,主客之勢,不相親孚,今欲以部司之制團束,則猝難釐正矣。上曰,軍心不相孚,則此亦無軍,同矣。景夏曰,惟在立科團束之如何矣。上曰,三千三百卒,若果鍊習則不下於兩營矣。裕元曰,三千兵馬之合聚一處,無如沁營矣。上曰,昨年別軍職宣傳官摘奸之回聞之,則其軍多頑拒云,何可用之乎?裕元曰,各處之人聚會,故似然,尤在鍊習和合矣。上曰,不合規模而然,不如京營矣。裕元曰,訓鍊都監,三百年尙有規模未成處,沁營則幾年之間,何可入彀中乎?上曰,何爲而然耶?裕元曰,營號尙不出,推以可知矣。上曰,然則三營皆同乎?景夏曰,京各營,設置久遠,團束鍊熟,不可比之新設之營,而禁御兩營則歲入與軍數,少無異同,訓局則比兩營,凡百倍蓰,操鍊之方,稍有勝焉,而尙稱都監,姑無營號之定矣。上曰,曾見通史則南北軍,皆異矣,南北之兵,隨其風土,習尙異宜,軍制亦不同也。裕元曰,馬步軍之所用有異,對敵專用步軍,馬軍在後,專用於衝突之時,山野之兵,其用亦各異矣。上曰,何故也?裕元曰,長於海上者,驅之於峽則勝,長於窄者,驅之於廣則敗,其技習皆有所長而然矣。上曰,騎步軍,亦逈別,疾行步軍爲長,衝突馬軍爲勝矣。裕元曰,臣聞灣府·東萊事情,則果多爲悶者,管稅廳包稅,補經用者近百萬兩,無路可辦,商賈失利故也,東萊雖目下之急,虞憂甚多矣。上曰,東萊,近果如何乎?裕元曰,萊伯,到任屬耳,姑未得聞其詳,而倭人贈給物種,多有損傷者,當爲改色云,倭館則倭商雖多來,留館守倭則無多云矣。上曰,倭商果多來乎?館守倭與商賈倭,有異否?訓導則何如耶?裕元曰,館守倭,與倭商有異,而訓導則萊伯下去時筵敎,臣亦聞之矣。尙無請罪之啓,則無顯著之罪,可知,而差送已爲多年,今姑改差,後日若有現發之罪,則懲治,何難乎?上曰,其代,當自譯院爲之,而倭學中差送乎?裕元曰,收其公議,當擇送可合者矣。上曰,萬東廟圖式第三本,爲新制度乎?裕元曰,然矣。本道道臣,講磨制度,作圖以上者。上曰,見其圖式,則新制與舊制,無異極爲詳備矣。其中進德門號,置之爲好,進德,本是取書院進修之義,而到今改建廟宇,則其門名似不襯,當如大報壇冽泉門之稱則好矣。裕元曰,然矣。珪壽曰,見其圖式,進德門在於一隅,不在正面之地,未知地勢有拘而然矣。且號稱進德,似本是書院之門,今若移建於正面,以爲廟之外大門,而萬東廟三字,正廟朝御筆也,本揭於何門,臣未能知矣,今以此扁揭之外大門,恐好矣。上曰,外三門,移建爲外大門,而二層門樓置之,一依宗廟·社稷大門爲制,則尊敬之義,無以加之,大報壇朝宗門,似如廟社門矣。裕元曰,聖敎至當矣。珪壽曰,如此則尊敬之義,無以加之,聖敎至當矣。上曰,萬東廟額字,果極絶大,曾於皇壇展拜時奉玩矣,或有榻本乎?裕元曰,懸板上來時,臣曾以水原留守擧行,而制度甚大。上曰,萬東廟扁額,舊揭於何門乎?裕元曰,臣前日未得奉審,不能詳知矣。珪壽曰,扁額向來移奉於皇壇時,臣以禮判擧行,而見其長廣極大,似聞萬東廟前,專爲揭扁之地,別建一門,如西郊之迎恩門而揭之云,未知內中外三門之中爲何門矣。上曰,登筵諸臣中,如有曾前奉審之人則奏之,可也。世均曰,臣於四十年前,暫時奉審,則今固依稀記得,而懸板揭於廟宇矣。上曰,戶判之言如此,似必如各殿閣懸板矣。今此新建門名,當製下,何有早晩乎?仍敎曰,廟宇爲十間矣。兩皇位,何以奉安於五間乎?裕元曰,其制度尊嚴,故似如是矣。珪壽曰,觀此圖式,有合於禮經宮室之制,蓋古禮,正寢,正中爲室,左右爲房,又左右爲夾室,前稱前堂,而其左右,稱東序西序,當初建廟,必是依彷禮經而爲屋矣。上曰,夾室必如宗廟左右夾室之制矣。裕元曰,然矣。上曰,廟中設位,惟有日月屛乎?裕元曰,聞畫日月於壁上云矣。珪壽曰,皇位奉安,似於室中,而曾聞非位板也,只以小板子,臨祀時,書揭紙榜,行祭後,奉燒紙榜,而還藏其板云矣。上曰,大報壇亦以紙榜行之,右相亦曾書寫矣。珪壽曰,臣曾於親祭時,書寫擧行矣。上曰,廟宇當有守僕守護之節,間架不得不如是,而圖式果甚詳矣。裕元曰,第三本,證古參今矣。上曰,發關該道臣時,以此筵設行會,可也。裕元曰,當依下敎奉行矣。上曰,鎭撫營狀請事,自本營可爲者則爲之,自京營爲之者則措處以給,好矣。裕元曰,可以施行者,施之矣。上曰,京營門中,何營門規制,成樣乎?裕元曰,禁衛營規制,最勝矣。上曰,當初都監取食於戶曹矣,三手糧之制,與今江華砲糧,相似,而軍摠所食,果無未厚之歎矣。景夏曰,三手米及木布錢,皆自戶曹捧上策應,訓局所用實由戶判,亦兼訓局提調之致也,而將卒支放,僅僅塗抹,其他需用,每患不贍矣。上曰,三手糧歲入,爲幾何?世均曰,三手糧所捧米,不過三萬數千餘石,故雖以錢木所捧,參互計之,訓局接濟,若只以三手糧言之,實有太不足矣。上曰,鎭撫營劃送,近十二萬兩,其中十餘萬兩,卽管稅廳蔘稅錢移去者也。裕元曰,非但沁營,所去處甚多矣。上曰,糧餉廳所捧,如何?世均曰,糧餉廳田土,多是沒入之物,而近來霈澤旁流,擧皆還出,給餘者無幾,然旗幟緞屬,曾用雲峴宮所下,而前戶判臣金炳國,節用區劃,作屯土者不少,臣則爲作屯土,合新舊所儲者,八千兩矣。今屬無用,比年所捧,錢不過萬餘兩,穀不過七百餘石,木不過六同,穀邊則雖僅僅應用,錢本,太半不足,故每以戶曹錢木,移送需用矣。上曰,糧餉廳會計入覽,則甚爲不敷,只爲一屬司也。裕元曰,旗幟皆備於此,而爲都監戶曹屬司,故都提調·提調,臣及戶判兼之矣。上曰,大臣就座。康夏曰,諸宰奏事。承輔等起伏奏曰,別無所奏矣。康夏曰,玉堂所懷奏之。寅壽奏曰,伏以臣,學識淺陋,才且蔑劣,百無肖似,臣亦自知,而昨日猥蒙瀛除,惶隕感戴,罔知攸措。何敢以論思自居?然而第伏念,人君講學之道,貴乎自强不息,而近者講對停掇,縱緣慶會而未遑,見今春晷漸長,政宜課日開講之時也。伏願殿下,益加勉厲,頻接臣隣,縕繹經史,無或間斷,則非但聖學有日進之美,治國安民之要,亶在於是,惟殿下懋念焉。上曰,所陳當留念矣。出擧條康夏奏曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座。仍命大臣先退,又命退,諸臣以次退出。
上在昌德宮。停常參·經筵。
自申時至人定,灑雨下雨,測雨器水深三分。自人定至二十二日開東,灑雨下雨,測雨器水深二分。
金奎弘啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
南廷益啓曰,明日常參·經筵,取稟。傳曰,停。
李起鎬啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
備忘記,永宗僉使李敏德下直,長弓一張,長箭一部,片箭一部,筒兒一箇賜給。
傳于南廷益曰,今番監試試官,以亞卿擬入。
行左承旨南廷益,右承旨趙康夏,左副承旨金奎弘,右副承旨李起鎬,同副承旨金性均等啓曰,卽伏見義禁府徒流案下者,有大逆犯上不道罪人支屬及謀叛大逆謀叛罪人支屬緣坐中放字書下矣。臣等相顧愕貽,竊不勝憂歎之至。噫,彼諸罪人許多罪犯,有不勝指摟枚擧,而皆是極逆大憝,窮天地亘萬古所不容誅者之骨肉與爪牙也。當初關係,俱極緊重,前後臺啓,相繼峻發,而稂莠尙有不耨,網魚從多遺漏,已是刑政之失當,且雖其身或有已故,其事謂屬久遠,而罪名尙在,公憤未洩,豈可與尋常雜犯之遇赦蒙宥,一例擧論乎?迨此大慶之會,特垂曠絶之澤,固知大聖人好生之德,臣等之欽仰攢祝,無復餘蘊,而三尺王章,莫嚴莫愼,則豈可一任其蕩然無限節者乎?臣等職忝惟允,不容泯默,相率聯籲。伏乞聖明,亟收成命,不勝大願,惶恐敢啓。答曰,知道。有所斟量,卽爲頒布。
院議再啓,伏以臣等,俄以諸罪人放宥之命,敢效繳還之義,冀降反汗之音,及伏奉批旨,益不勝抑鬱惝怳之至。夫莫嚴者刑政,而人主之不可低昂也,莫遏者公議,而輿憤之不可撓奪也。噫,彼逆種亂孽,至今假息於覆載之間,群情愈久而愈鬱,今此夤緣慶會,遽議全釋,則將何以折亂萌而解群惑,存國綱而定民志哉?臣等非不知瀆撓之是懼,而成命之下,奉行無路,玆敢冒昧申籲。伏乞聖明,更加三思,亟許收還焉,惶恐敢啓。答曰,知道。當此有慶之時,不必如是,卽爲頒布。
院議三啓,伏以臣等,屢瀆崇嚴,冀蒙允兪,而不惟不賜之夬副,尙爾繳還之是靳,臣等不勝瞠然愕貽,懍然惶惑,所以一籲再籲,終不敢止也。噫噫,凶徒雖云鋤治,而餘黨尙逭天討,逆種縱謂就捕,而根窩猶未廓掃,迨此大慶之會,特軫廣推之仁,遂以送死之類,遽被竝生之恩,臣等固當奉行之不暇,而關石和勻,王府則有,輿憤莫遏,公議益激,臣等之冒悚聯陳者,是豈可已而不已者哉?玆敢不避猥越,又此瀆撓。伏乞聖明,淵然深思,亟收成命,千萬蘄祝之至,惶恐敢啓。答曰,知道。已諭於前後之批,又此煩瀆,至再至三,是豈事體乎?卽速頒布。
傳于李起鎬曰,向以科弊事,有所下敎矣,大抵科弊之源,一則試官之不公也,二則士子之無恥也。不公之心,出於君上之不足畏忌,無恥之習,出於父兄之不能操束,潰爛蕩弛,茫無涯畔,乃至於關節公行,于囑爭先,以堂堂國試,便作駔儈之場,思之及此,寧欲無言?噫,此豈祖宗朝設科取士之義,而今日北面之人,皆往昔精白事君之後裔也,念其祖先,能無瞿然於心乎?見今生進初試,只隔一日,未知畢竟試取之如何,而如是別飭之後,視同尋常,不思對揚,若有絲毫涉私之入聞者,此不可以人理臣分,責之,王府關和,自有其典,雖以士子言之,如有圖囑之現發者,當論罪其家長事,廟堂各別申飭。
李起鎬啓曰,大司憲李升洙,執義張時杓,掌令金鼎燮,持平南宗斗牌不進,掌令玄弼濟,持平李在瀚在外,監察茶時之意,敢啓。傳曰,知道。
以執義張時杓,掌令金鼎燮,持平南宗斗,獻納李建昌,正言趙秉弼·尹升求牌不進罷職傳旨,傳于李起鎬曰,只推。
傳于趙康夏曰,一二所試官入侍。
趙康夏,以弘文館言啓曰,新除授校理李晩燾,副校理魚允中,修撰洪在瓚·朴齊晠,副修撰洪正厚,竝卽牌招察任,何如?傳曰,允。
又以弘文館言啓曰,新除授應敎黃普淵,時在京畿果川地,校理權益洙,時在驪州地,經筵入番事緊,請竝斯速乘馹上來事,下諭。傳曰,依啓。
金性均,以戶曹言啓曰,慶熙宮泥洞築臺,追慕洞碑閣,淨業院碑閣·戲竹軒,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,臣世均與正郞臣金奭鉉,進詣景福宮,與守宮內官眼同看審,則各殿堂以下諸處,姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
李起鎬,以兵曹言啓曰,今三月二十一日癸亥丑初三刻四分,立夏改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·漢城府,一體頒火之意,敢啓。傳曰,知道。
又以義禁府言啓曰,黃海道載寧郡爲奴罪人春甲,谷山府爲婢罪人李召史,忠淸道韓山郡爲婢罪人金召史,鴻山縣爲婢罪人趙召史二歲兒,江原道鐵原府爲奴罪人大兒,全羅道萬頃縣爲婢罪人吳召史,康津縣古今島爲奴罪人應鳳,礪山府爲婢罪人崔召史,龍安縣爲婢罪人十三歲兒,慶尙道河東府爲婢罪人史召史,平安道陽德縣爲婢罪人金召史,爲奴罪人牙只,孟山縣爲婢罪人金召史,雲山郡爲奴罪人滋豐,江西縣流三千里安置罪人應成,咸鏡道端川府爲奴罪人乃京,安邊府流三千里安置罪人倫默,德源府流三千里定配罪人先才,爲奴定屬罪人貴天·貴萬,咸興府流三千里定配罪人二文,茂山府遠地定配罪人崔致三,穩城府減死定配罪人李水男,慶興府定配罪人李元白,文川郡爲婢定屬罪人者斤禮,端川府爲奴定屬罪人景悅等名下,放字書下矣。右罪人等,俱係凶逆緣坐,臺論方張,格例莫越,不得擧行之意,敢啓。傳曰,知道。今此慶會有所斟量者存,卽爲擧行。
又以禁衛營言啓曰,本營千摠李冕熙,身病猝重,勢難察任,改差,何如?傳曰,允。
副提學趙康夏,典翰洪萬植,副應敎朴顥陽,校理李晩燾,副校理魚允中·朴寅壽,修撰洪在瓚·朴齊晠,副修撰洪正厚·趙性鶴,正字李載兢等聯名箚曰,伏以臣等,卽伏見院議啓辭批旨下者,始知有諸罪人支屬緣坐中放宥之命矣。臣等相顧愕貽,竊不勝憂歎之至。噫,彼諸罪人許多罪惡,其所干分犯紀,俱是窮天地亘萬古所不容誅,則此輩支屬之尙今假貸於斧鉞之章者,已是刑政之失當,値玆國家廣慶之會,特垂大聖人好生之澤,臣等非不欽仰萬萬,王府之常憲難逭,輿情之共憤莫遏,豈可以事屬久遠,一施恢蕩之典哉?臣等竊恐隄防由是而日壞,綱紀由是而日墮,亂類逆種,必將無所懲於來後矣,玆敢相率聯籲。伏乞聖明,亟加三思,還寢前旨,以存王法焉。取進止。答曰,省箚具悉。已諭於院議之批矣。
大司憲李升洙,行大司諫申泰運,執義張時杓,掌令金鼎燮,持平南宗斗,獻納李建昌,正言趙秉弼·尹升求等聯名箚曰,伏以臣等,卽伏見院議啓辭批旨下者,始知有大逆犯上不道罪人支屬及謀叛大逆謀叛罪人支屬緣坐中放字書下矣。臣等相顧愕貽,竊不勝憂歎之至。噫,彼諸罪人許多罪犯,罔有紀極,有不可枚擧,而皆是窮天地亘萬古所不容誅之極逆大憝之支屬也。當初關係,旣如彼緊重,前後臺章,又若是嚴峻,而稂莠不耨,網魚多漏,雖其身或已故,事屬久遠,罪名至今自在,公憤尙此未洩,已是失刑之大者也。豈可與尋常雜犯之遇赦宥釋者,一例擧論乎?以聖人好生之德,迨此大慶之會,特垂曠絶之恩,臣等實不勝欽仰攢祝,而第伏念,莫嚴者,亂逆也,莫愼者,王章也,此若一任其蕩然,無有限節,則其可曰國有三尺乎?臣等職忝言地,按住不得,玆敢相率聯籲。伏乞聖明,淵然深思,亟收成命,以重邦憲,以定民志焉。取進止。答曰,省箚具悉。已諭於玉堂之批矣。
副提學趙康夏,典翰洪萬植,副應敎朴顥陽,校理李晩壽,副校理魚允中·朴寅壽,修撰洪在瓚·朴齊晠,副修撰洪正厚·趙性鶴,正字李載兢等聯名箚曰,伏以臣等,俄以諸罪人支屬放宥之命,相率聯籲,冀蒙反汗,忱誠未格,兪音尙靳,臣等益不勝悶鬱之至。遇慶特宥,固是聖朝之寬典,而此輩之尙在罪藉,以其王章之所不容曲貸也,此猶擬議於宥赦之典,則逆種亂孽,將無所知戢矣,莫愼者邦憲,而未可以低昂也,莫遏者公議,而未可以撓奪也。臣等衷情所激,不避瀆撓,玆敢齊聲申控。伏乞聖明,淵然深思,亟收成命焉。取進止。答曰,省箚具悉。已諭前批矣。更勿煩聒。
大司憲李升洙,行大司諫申泰運,執義張時杓,掌令金鼎燮,持平南宗斗,獻納李建昌,正言趙秉弼·尹升求等聯名箚曰,伏以臣等,俄陳聯籲,冀蒙允兪,及伏奉批旨下者,終靳開納之音,臣等愕然失圖,實不勝抑鬱憂憤之至。噫,彼諸罪人,負犯何如?關係何如,凶肚逆腸,私相傳襲之有自,陰謀祕計,無不干預於當日,元惡之先後誅戮,雖王法之已伸,支屬之尙此遺漏,久輿憤之愈鬱,以若梟獍之種,豺狼之屬,固宜劓殄無遺,無俾易種,而今乃視同微眚薄罪,施以全釋之澤,則其何以嚴一代之王章,懲後世之亂逆乎?王章失其平,則國不得爲國矣,亂逆不知懼,則人不得爲人矣。豈不懍然而寒心也哉?玆敢不避瀆擾,相率更籲。伏乞聖明,亟賜允許,俾典刑正而國綱重焉。取進止。答曰,省箚具悉。已諭於前批矣,何必更煩?
甲戌三月二十一日酉時,上御重熙堂。一二所監試試官入侍時,右承旨趙康夏,假注書白璿行,記注官吳宅禹,記事官金弘集,一所試官沈舜澤·李冕榮·尹祖榮,二所試官徐臣輔·李乾夏·吳麟泳,以次進伏訖。上曰,史官分左右。上曰,試官進前。舜澤·臣輔等進前,上曰,向者京試官下去時,飭敎見之耶?舜澤等曰,果奉覽矣。上曰,今日傳敎,亦見之耶?舜澤等曰,謹已奉覽矣。上曰,俄下傳敎,今又入侍,如是面飭,其各悉心對揚,可也。舜澤等曰,謹當悉心對揚矣。上曰,今番試事,果秉公則可以好顔相見,若或挾私,則不得好顔相見矣,必須各別秉公也。舜澤曰,臣本文識淺短,當此莫重國試,伏不勝惶懍之至。臣輔曰,聖敎若是至嚴,焉敢徇私蔑公乎?上曰,自古試士,法意欲其興學也,每得至公無私,則士子必當益修學業矣。何時不當恢公,而今番尤有別焉,善爲出去,期得至公,可也。舜澤等曰,期圖精白對揚矣。上曰,今方出去,仍卽入門,而明日當開場耶?舜澤等曰,然矣。上曰,此去二所,固知其近,而一所似稍遠矣。臣輔曰,一所亦不遠矣。上曰,終場,何日入門耶?臣輔曰,二十三日入門,翌日開場矣。上曰,何日當出榜耶?臣輔曰,姑未可的對,而二十五六日間,似可以出榜矣。上曰,今番科儒,最爲多來,殆近年初有云,更加秉公,以悅多士之心,是所望也。舜澤曰,科儒比前,果爲倍多云矣,謹當依下敎擧行矣。上命史官就座,仍命試官先退,又命退,承·史以次退出。
上在昌德宮。停常參·經筵。
金奎弘,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
趙康夏啓曰,明日常參·經筵,取稟。傳曰,停。
金奎弘啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,明日聖節望闕禮,依例爲之之意,〈敢啓。〉傳曰,知道。
又啓曰,大司憲李升洙,執義張時杓,掌令金鼎燮,持平南宗斗陳箚,掌令玄弼濟,持平李在瀚在外,監察茶時之意,敢啓。傳曰,知道。
以江原監司尹秉鼎狀啓,高城郡民家失火事,傳于金性均曰,當此東作之時,民家之一時燒燼,若是夥多,聞甚驚慘。元恤典外,別加顧助,燒死人,如有生前身還布,竝蕩減,趁卽結構奠接,俾無一民失所棲遑之弊事,廟堂各別措辭分付。
以全羅監司趙性敎狀啓,格浦漕倉革罷便否,據實馳啓事,傳于金性均曰,當初創設,果出於重海防之意,而七邑所報之皆願仍舊,若是同辭,則其事勢之難便,亦不可不念。格浦漕倉,永爲革罷,稅捧,自各其邑依前輸運事,廟堂卽速行會。
傳于金奎弘曰,公事遲滯之中官文用奎,從重推考。
金性均,以吏曹言啓曰,卽接掌樂院牒報,則以爲,明日聖節望闕禮時,殿庭協律,卽本院正,例爲進參,而正崔弘周在外未肅拜,不得擧行云,改差,其代口傳備擬以入之意,敢啓。傳曰,知道。
吏曹口傳政事,以姜運重爲掌樂正。
金性均,以禮曹言啓曰,卽接廣州幼學申錫玄所志,則以爲,同姓五寸叔在元,嫡妾俱無子,以其同姓十寸兄在訓第三子錫斗,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長申錫玄所訴旣如此,申在訓第三子錫斗,立爲申在元之後,何如?傳曰,允。
金奎弘,以義禁府言啓曰,諸罪人,俱是凶逆緣坐,雖伏承卽爲擧行之命,而見今衆論如沸,格例有難違越,成命之下,不得擧行之意,惶恐敢啓。傳曰,知道。是何道理?卽速擧行。
金性均,以一所試官意啓曰,今此慶科增廣別試監試初試,今方開場,而擧子數多,三軍府前庭狹窄,萬無容接之道。在前如此之時,或有中樞府通設之例,今亦依已例通設之意,敢啓。傳曰,知道。
又以二所試官意啓曰,今此慶科增廣別試監試初試,今方開場,而擧子數多,丕闡堂前庭挾窄,萬無容接之道。在前如此之時,或有明倫堂通設之例,今亦依已例通設之意,敢啓。傳曰,知道。
又以奎章閣言啓曰,前檢書官沈宜薰·趙秉甲,兼檢書官差下事,命下矣。趙秉甲,旣帶實職,沈宜薰時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單沈宜薰。
金奎弘,以訓鍊都監言啓曰,謹依司謁金致煥手本判下,毆打掖隷之黃壽鉉·盧弘植·崔景善·黃在鉉·李命九·金世喜·金化淑·禹宅英·權學允·鄭奎完等十名,捉囚東別營之意,敢啓。傳曰,知道。黃壽鉉·盧弘植,移送秋曹定配,其餘八漢,令本局決棍放送。
領議政李裕元,領敦寧洪淳穆,右議政朴珪壽等聯名箚曰,伏以行慶施惠,聖人所以奉天時也,導和迎祥王者,所以祈,天命也,然而此非弛而不張,徒尙寬恕之謂也,庶獄庶愼,罔敢知□,玆文王之任有司也,義刑義殺,罰蔽殷彝,武王之戒衛侯也。是以,小懲大戒,民罔速辜,及夫成·康之世,刑措不用,囹圄空虛,至于四十年之久,其爲慶爲惠,爲和爲祥,孰大於是?臣等伏見金吾徒流案中,大逆德基等諸賊緣坐支屬,竝以放字書下,此等,原非赦典之所可擬議者也。臣等竊伏揣念,大慶之會,聖心懽悅,欲於天地之間,無物不遂,使飛潛動植含生之類,咸得自樂,協氣歡聲,充滿乾坤,甚盛德也,而沛澤旁流,靡所不及,至有此出尋常萬萬之擧爾。雖然,此皆元惡大憝之收司連坐者也,孥戮之文,夏誓斯在,罪隷之目,周官可按,則收司連坐,蓋非秦·漢以後之所有,而三代以來,莫嚴之典憲也。今若擧以宥之,不少留難,將何以明罰勅法,垂軌無窮哉?宸衷之亶出惻怛,縱不勝萬萬欽頌,王章之由是隳壞,又豈非區區憂慮?玆庸短箚聯籲,仰瀆崇聽。伏乞聖明,淵然深思,亟爲還收,以示關和之至嚴,以存法紀之大防。臣等無任云云。答曰,省箚具悉卿等之懇。當此有慶之會,已有斟量,故有此處分矣。體重之地,似不必如是,卿等諒之。仍傳于金性均曰,此批答,遣史官傳諭。
副提學趙康夏,典翰洪萬植,副應敎朴顥陽,校理李晩燾,副校理魚允中·朴寅壽,修撰洪在瓚·朴齊晠,副修撰洪正厚·趙性鶴,正字李載兢等聯名箚曰,伏以臣等,敢冒瀆撓之罪,申控齊聲之籲,及伏奉批旨下者,以更勿煩聒爲敎,臣等繞壁彷徨,益不勝惶憫之至。夫國綱之所維持,莫先乎隄防,人紀之所修明,莫過乎典常,隄防一壞,則民志靡定,典常一撓,則亂孽奚懼?所以上下持守,莫敢或弛者,是耳。況此輩之名載丹書,已爲幾十年之久,而未嘗擧議於宥放之典者,豈無所以哉?臣等之不避煩猥,至再至三而不已者,亦豈無所執哉?三世不宥,經訓昭揭於古昔,一國可殺,臺章迭發於前後,此而混被闓澤,有若尋常干犯,則寧不有乖於刑政之愼重乎?臣等庸是憂懼,洊暴衷懇。伏乞聖明更加三思,亟寢前旨,以爲嚴隄防重典刑之道焉。取進止。答曰,省箚具悉。至再至三,是何道理?更勿煩瀆。
大司憲李升洙,行大司諫申泰運,執義張時杓,掌令金鼎燮,持平南宗斗,獻納李建昌,正言趙秉弼·尹升求等聯名箚曰,伏以臣等,忝在三司之列,至有再箚之擧,聚首顒俟,惟在一兪,崇聽不能仰格,淺誠未蒙俯燭,滿心慙悚,莫省措躬之所也。竊伏念,刑政者,御世之大防,人主不得以低仰也,言議者,擧國之公案,臺閣不得以輕重也,若夫刑法得當,而允協於輿情,則固宜將順之不暇矣,公議不伸,而違咈於衆志,則亦當冒死而爭執矣。今若以事屬久遠,竝施曠蕩之典,則其於隄防之不嚴,何哉,邦憲之或隳,何哉?三司之洊事瀆擾者,以其法不當而議或咈也。然則臣等之不避煩聒,期欲積誠於感回者,是豈可已而不已者乎?達宵繞壁,憂惋轉甚,玆又疾聲齊籲,申瀆崇嚴。伏願聖明,更加三思,亟寢成命,以伸公法焉。取進止。答曰,省箚具悉。有所斟量矣,何必如是煩瀆乎?
上在昌德宮。停常參·經筵。
大妃殿誕日,大殿·大王大妃殿·王大妃殿·中宮殿,宗親·儀賓·內閣·政院·玉堂·朝廷百官口傳問安。答曰,知道。
大妃殿,宗親·儀賓·內閣·政院·玉堂·朝廷百官單子問安。答曰,知道。
南廷益啓曰,明日常參·經筵,取稟。傳曰,停。
又啓曰,臣廷益,今日聖節望闕禮習儀,進去下直之意,敢啓。傳曰,知道。
傳于趙康夏曰,再明日三日製,通方外爲之,試紙用大好紙,春塘臺親臨磨鍊。
傳于李起鎬曰,臺諫竝許遞,前望單子入之。
金奎弘,以三軍府言啓曰,宣薦被削稱屈人等,還復宣薦別單書入之意,敢啓。傳曰,知道。
又以都摠府言啓曰,今三月二十五日,春塘臺親臨,三日製通方外試取敎是時侍衛寶劍,當爲備員,而都摠管金炳雲·許傳,副摠管洪坃·趙秉式,俱有實病,鄭雲翼·沈宜元·李德熙在外,沈舜澤試所進,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞前望單子入之。
李起鎬,以刑曹言啓曰,全羅道奴婢成冊,古群山李丙壽,金甲島金應浹,長城婢萬禮,荏子島張大吉等,放字書下,而李丙壽等,前已蒙放,竝勿施之意,敢啓。傳曰,知道。
又以訓鍊都監言啓曰,謹依毆打掖隷罪人捉囚草記批旨,黃壽鉉·盧弘植定配次,移送秋曹,而其餘八漢決棍,待明日擧行之意,敢啓。傳曰,知道。
又以刑曹言啓曰,訓鍊都監啓辭內,謹依司謁金致煥手本判下,毆打掖隷之黃壽鉉·盧弘植·崔景善·黃在鉉·李命九·金世喜·金化淑·禹宅英·權學允·鄭奎完等十名,捉囚東別營之意,敢啓。傳曰,知道。黃壽鉉·盧弘植,移送秋曹定配,其餘八名,令本局決棍放送事,命下矣。謹依傳敎,黃壽鉉忠淸道恩津縣,盧弘植江原道金城縣,竝定配所,卽爲押送之意,敢啓。傳曰,知道。
又以訓鍊都監言啓曰,本局千摠李奎顔,身病猝重,勢難察任,改差,何如?傳曰,允。
敦寧都正鄭夔和疏曰,伏以臣於上年三月,蒙除敦寧府都正,以在外蒙遞矣。本月二十日,又伏奉除旨,復叨是職,臣蹶出肅,粗伸叨謝之忱,而第臣素無敦寧,揆以格例,在所當遞,敢陳短章,仰瀆宸嚴。伏乞聖慈,亟遞臣職,以存公格,以安私分,千萬幸甚。臣無任云云。省疏具悉。所請依施。
上在昌德宮。停常參·經筵。
南廷益啓曰,明日殿座相値,視事頉稟之意,敢啓。傳曰,知道。
李起鎬啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于南廷益曰,明日出宮門路,以協陽門爲之。
摠管前望單子入之,都摠管李會正,副摠管韓敬源·李珪永·李奎奭·李熙昇·申㩋·鄭完默·具春喜落點。
趙康夏,以議政府言啓曰,科場申飭,何等截嚴,而監試一所終場,悖儒作梗,聽聞所及,萬萬可駭。作頭儒生,令秋曹捉囚,照法嚴勘,雖以試官言之,難免不飭之失,事過後,竝施以譴罷之典,何如?傳曰,豈有如許士習乎?令秋曹各別捉査照律,試官則亦當處分,而國試所重自別,姑令戴罪擧行。
南廷益,以禮曹言啓曰,卽接宗廟署所報,則明日三日製試取時,本署官員,俱爲觀光云矣。依定式本曹正郞崔應珏,假官差送,以爲代直後赴試之地,何如?傳曰,允。
又以禮曹言啓曰,卽接社稷署所報,則明日三日製試取時,本署官員,俱爲觀光云矣。依定式本曹佐郞金承勳,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日三日製試取時,本殿官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日三日製試取時,本宮官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
又以禮曹言啓曰,卽接廣州幼學申錫玄所志,則以爲,同姓六寸弟錫斗,嫡妾俱無子,以其同姓十二寸兄錫凡第二子泰鵬,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長申錫玄所訴,旣如此,申錫凡第二子泰鵬,立爲申錫斗之後,何如?傳曰,允。
金奎弘,以兵曹言啓曰,文臣兼宣傳官李建昌,時無職名,依例口傳付軍職以入之意,敢啓。傳曰,知道。
兵曹口傳政事,副司果單李建昌。
李起鎬,以義禁府言啓曰,明日三日製,通方外爲之時,本府都事十員內,二員監試初試一二所禁亂官進,七員赴擧,只有武都事一員,當直入直,而本府入直公事·回公都事及通化門·明光門·靑陽門·月覲門·集春門禁亂都事,無以推移,假都事七員,令該曹口傳差出,以爲分排擧行,何如?傳曰,允。
又以義禁府言啓曰,本府徒流案中,黃海道載寧郡爲奴罪人春甲,谷山府爲婢罪人李召史,忠淸道韓山郡爲婢罪人金召史,鴻山縣爲婢罪人趙召史二歲兒,江原道鐵原府爲奴罪人大兒,慶尙道河東府爲婢罪人史召史,全羅道康津縣古今島爲奴罪人應鳳,礪山府爲婢罪人崔召史,萬頃縣爲婢罪人吳召史,龍安縣爲婢罪人十三歲兒,平安道陽德縣爲婢罪人金召史,爲奴罪人牙只,孟山縣爲婢罪人金召史,雲山郡爲奴罪人滋豐,江西縣流三千里安置罪人應成,咸鏡道端川府爲奴罪人乃京,安邊府流三千里安置罪人倫默等名下,放字書下矣。竝放送事,分付各該道道臣,逃亡懸錄罪人德源府先才·貴天·貴萬,咸興府二文,茂山府崔致三,穩城府李水男,慶興府李元白,文川郡者斤禮,端川府景悅等名下,放字書下矣。竝徒流案頉下事,亦爲分付,何如?傳曰,允。
金奎弘,以訓鍊都監言啓曰,毆打掖隷罪人崔景善·黃在鉉·李命九·金世喜·金化淑·禹宅英·權學允·鄭奎完,各決棍十度放送之意,敢啓。傳曰,知道。
又以禁衛營言啓曰,本營千摠,今當差出,而可擬之人乏少,外任竝擬,何如?傳曰,允。
又以禁衛營言啓曰,本營哨官朴永漢,身病猝重,勢難察任,改差,何如?傳曰,允。
上在昌德宮。停常參·經筵。
藥房提調金有淵,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
南廷益啓曰,明日常參·經筵,取稟。傳曰,停。
趙康夏啓曰,議政府郞廳來言,今日,賓廳日次,而無時急稟定事,不得來會云矣,敢啓。傳曰,知道。
李起鎬啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于趙康夏曰,禮判有闕之代,前望單子入之。
禮曹判書前望單子入之,金炳德落點。
兵曹口傳政事,大護軍單朴齊寅。
傳于趙康夏曰,在外金吾堂上許遞,前望單子入之。
傳于趙康夏曰,在外應敎許遞,前望單子入之。
金吾堂上前望單子入之,知義禁李會正落點。
應敎前望單子入之,李容萬落點。
禮曹,來四月初四日,行宗廟夏享大祭,親祭取稟,還入奉敎,攝儀改書下。
傳于金性均曰,太廟夏享大祭,遣大臣攝行,一依親祭例磨鍊。
以贊儀朴鍾元拿處傳旨,傳于李起鎬曰,飭已施矣,分揀放送。
金奎弘,以兵曹言啓曰,謹依下敎,侍衛軍兵等處,別饒次分給之意,敢啓。傳曰,知道。
又以都摠府言啓曰,今日入直內三廳,武兼禁軍及軍兵等,當爲中日習射技,而殿座相値,不得設行之意,敢啓。傳曰,知道。
又以訓鍊都監言啓曰,謹依下敎,侍衛與環衛將官·將校·軍兵及武藝別監等處,別饒次分給之意,敢啓。傳曰,知道。
又以禁衛營言啓曰,謹依下敎,侍衛與環衛軍兵等處,別饒次分給之意,敢啓。傳曰,知道。
又以御營廳言啓曰,謹依下敎,侍衛本廳軍兵等處,別饒次分給之意,敢啓。傳曰,知道。
甲戌三月二十五日辰時,上詣春塘臺。三日製,通方外儒生試取入侍時,行都承旨閔奎鎬,行左承旨南廷益,右承旨趙康夏,左副承旨金奎弘,右副承旨李起鎬,同副承旨金性均,記事官沈相學,假注書白璿行,別兼春秋金永哲,記事官金弘集,檢校直提學金輔鉉·趙寧夏·李載冕·趙成夏,直提學李鎬俊,檢校直閣李喬翼·金永壽,直閣姜,檢校待敎鄭範朝,待敎李載兢,檢校副提學金炳始·趙慶鎬,檢校典翰李根秀,副應敎朴顥陽,副校理魚允中·朴寅壽,修撰朴齊晠,副修撰洪正厚,以次侍立,時至,通禮跪啓請外辦,上具翼善冠·衮龍袍,乘輿出宣化門,藥房提調金有淵,副提調閔奎鎬,進前奏曰,侵早勞動,聖體,若何?上曰,一樣矣。由協陽門·建陽門·銅龍門·景化門·靑陽門,詣春塘臺,通禮跪啓請降輿陞座,上降輿乘座,奎鎬進前奏曰,儒生今當入場矣,出標信開門,仍開布城,何如?上曰,以已下標信,擧行,可也。奎鎬曰,從陞人中,有試官蒙點人,使之下去行禮乎,上可之,引儀,引讀券官大護軍洪祐吉,右參贊李源命,吏曹參判鄭範朝,行護軍金炳始,對讀官吏曹參議沈履澤,刑曹參議李正魯,行副護軍金昌熙,行副護軍李根秀,奎章閣直閣姜,弘文館副應敎朴顥陽,副司果尹用求,司僕寺正金裕行,副司直趙宇熙,入就位,引儀唱鞠躬四拜興平身,祐吉等行四拜禮訖,上入小次,少頃出次,奎鎬讀奏入門單子,上曰,觀此單子則似爲些少,而此後,使之從實錄入之意,申飭,可也。奎鎬曰,謹依下敎矣。上命宣傳官出去,儒生之盡爲入門與否,摘奸以來,宣傳官還來,以門外多有儒生,未盡入來之意入稟,奎弘奏曰,宣傳官張基濂,做錯非細,記過,何如?上可之。上命試官進前,祐吉等進前,上命書題,祐吉等跪書賦王在靈囿,限申時,書頭各書道號,又書濟州·開城,仍讀奏訖,·顥陽·用求·裕行·宇熙,奉出懸之,引儀唱儒生行禮,奎鎬奏曰,懸題之前,儒生行禮,徑先臚唱,事未前有,萬萬駭然,當該通禮院官員,所當重勘,而本院請推之外,無他可施之罰,何以爲之乎?上曰,事過後,拿處,可也。出擧條上命試官權退,上入小次,傳曰,別雲劍兵摠府堂上堂上閣臣儒臣入侍承旨堂上對讀官,竝讀券官加差下,堂下閣臣儒臣,竝對讀官加差下,使之分考,傳曰,侍衛與環衛軍兵,令各其營,別饒次分給,上出次,命左承旨·右承旨·左副承旨,出去月覲門·集春門·弘化門·通化門外,試券收聚以來,上入小次,以司謁口傳下敎曰,記過宣傳官,特爲分揀,奎鎬,以司謁入稟曰,今番取幾人乎?上命取百人,又以司謁入稟科次,上命科次爲之,上出次,讀奏第一張至第三句,上命止之。祐吉奏曰,書等何以爲之乎?上曰,二十張,書草三下,其餘,竝書次上也。奎鎬奏曰,坼封何以爲之乎?上曰,承旨坼奏,奎鎬跪坼封內讀奏,上曰,諸承旨,輪回讀奏也。廷益,以次讀奏封內,廷益曰,封內,中有不書居字者,何以爲之乎?上曰,此非大違格例,挾書以給,可也。祐吉進前奏曰,預備試券,一體書外字乎,上可之,又奏曰,今此試券中,書頭以全羅道書之,封內以居京書之者,士習駭然,原試券,爲先拔去,預備試券中,充數,何如?上曰,豈有如許士習乎,移送秋曹,照法嚴繩,可也。出擧條上命書傳敎曰,三日製,賦居首草三下進士朴海淳等十人,竝直赴會試,之次草三下幼學丁元燮等十人,竝給二分,之次次上幼學琴錫運等十人,竝給一分,之次次上幼學金秉鐥等七十人,竝奎章全韻一件賜給。出榻敎仍命書傳敎曰,入格儒生,明日待令。出榻敎又命書傳敎曰,還宮,當自內爲之矣,該房知悉。出榻敎通禮跪啓禮畢,上降座入小次,奎弘請出標信解嚴,諸臣以次退出。
上在昌德宮。停常參·經筵。
南廷益啓曰,明日常參·經筵,取稟。傳曰,停。
李起鎬啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于趙康夏曰,入格儒生入侍。
注書沈相學病,代以鄭寅協爲假注書。
金性均啓曰,試官之出榜詣闕,例也,而增廣監試初試一所試官沈舜澤·李冕榮·尹祖榮,監試官李昌煥,謂以情踪惶蹙,自外徑歸,事甚未安。竝從重推考,何如?傳曰,允。
傳于金性均曰,以一所科場事,日前廟堂之論罪試官,果事體之不得不然,而以國試之自別,姑令戴罪擧行矣,悖類之無端作梗,已所痛駭,而因此又罪試官,有關後弊,且今榜目已出,一所試官譴罷之請,特爲安徐。
金性均啓曰,試官之出榜詣闕,例也,而增廣監試初試二所監試官安致元,謂有身病,自外徑歸,事甚未安。推考,何如?傳曰,允。
金奎弘,以三軍府言啓曰,卽見鎭撫使申櫶狀啓,則以爲,本營所管右沿各鎭礮臺設置,今方始役,物力錢,限三萬兩劃下事,請令廟堂稟處,軍器等物,亦爲請劃矣,礮臺設始,事繫緊急,該將臣之及今移築,必有意見,自本營從長措處,至於物力,京各司舊儲枵然,實無着手之道,向以包稅元劃中一萬兩,已爲輸送矣,先以此排用,餘數申飭於譯院,使之趁期畢送,軍器則自臣府量宜下送,何如?傳曰,允。
趙康夏,以弘文館言啓曰,新除授應敎李容萬,時在忠淸道靑陽地,經筵入番事緊,請斯速乘馹上來事,下諭,傳曰,許遞,前望單子入之。
玉堂前望單子入之,應敎金演壽落點。
趙康夏,以觀象監領事提調意啓曰,元子阿只氏胎封吉利地,忠淸道結城縣龜頂面卵山甲坐之原,江原道原州府雉嶽山麓白雲山艮坐之原,京畿道楊州牧伊淡面磨嵯山乾坐之原三處,依舊例發送本監相土官,更加看審之意,已爲草記蒙允矣,卽者,本監相土官李熙奎,下去看審,則三處俱爲可合,而結城縣甲坐之原,尤爲吉利云,依例備望以入之意,敢啓。傳曰,知道。
義禁府啓目,永宗前僉使李秉淑原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?判付。啓,依允。
甲戌三月二十六日未時,上御重熙堂。入格儒生入侍時,右副承旨李起鎬,記事官沈相學,記注官金顯默,記事官金弘集,以次進伏,進士朴海淳,幼學趙同熙·金羽均·李奎膺·李文榮·金文濟·洪永禹·金炳琬·閔興鎭,進士洪達周,幼學宋道淳,進士宋勉老,生員尹容善,進士丁大懋,幼學成觀永·金秉鐥·金祺錫·洪鍾倫·韓應源·吳正善·洪在宣·洪大燮·柳洽·南昌熙·李健·李範大·蘇輝潤·金良·金明洙·沈相珌·朴陽來·金秉壽,進士宋秉奭·洪悳周,生員尹定求,幼學金用圭·趙奉璧·李炳燦·金用極·裴禎燮·張昌植,序立階下訖,上曰,史官分左右,起鎬曰,入格儒生中李秀壹等五十九人,有身病,不得待令矣,待令儒生,使之陞堂奏職姓名乎,上可之。海淳等,以次陞堂奏職姓名,還立階下訖,起鎬曰,頒賞行禮乎,上可之,頒賞行禮訖,起鎬曰,儒生使之退出乎,上可之,仍命史官就座,又命退,承史以次退出。
上在昌德宮。停常參·經筵。
自巳時至申時,灑雨下雨,測雨器水深三分。
南廷益啓曰,明日常參·經筵,取稟。傳曰,停。
李起鎬啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,來初五日,輪對日次矣,敢稟。傳曰,當次人受點,後日次待令。
南廷益啓曰,右承旨趙康夏,今日不爲仕進,卽爲牌招,何如?傳曰,允。
金性均啓曰,假注書鄭寅協,昨日蒙點之後,謂有身病,今日廳座,不爲仕進,事未前有,極爲駭然,所當重勘,而本院請推之外,無他可施之罰,何以爲之?敢稟。傳曰,特爲安徐。
金奎弘啓曰,訓鍊大將李景夏,以諸將官射會監試事,三仙坪今方出去矣,所佩命召兼帶左邊捕盜大將命召及大將牌傳令牌,何以爲之?敢稟。傳曰,仍佩往來。
以右承旨趙康夏牌不進罷職傳旨,傳于李起鎬曰,只推
南廷益,以弘文館言啓曰,新除授應敎金演壽,時在京畿楊州地,經筵入番事緊,請斯速乘馹上來事,下諭,答曰,依啓。
又以戶曹言啓曰,時御所內各司雨漏,依定式發遣本曹正郞臣金奭鉉,與兵曹參知臣李敎稙,佐郞臣韓錫奎,東所衛將臣趙性夏,西所衛將臣崔膺祖,南所衛將臣李翼夏,北所衛將臣洪穎普,眼同看審,則姑無頉處之意,敢啓。傳曰,知道。
又以禮曹言啓曰,卽接前縣監崔在三所志,則以爲,同姓六寸兄在中,嫡妾俱無子,以其同姓二十四寸弟在禧第二子琦顯,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣,凡係繼宗立後,兩邊與受,明有可據,而不得登聞者,許令該曹論理草記事,載在法典,而門長崔在三所訴,旣如此,崔在禧第二子琦顯,立爲崔在中之後,何如?傳曰,允。
又以禮曹言啓曰,卽接瑞山幼學金能喜所志,則以爲,同姓六寸兄繼喜,嫡妾俱無子,以其同姓二十二寸兄光喜子商珀,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣,凡係繼宗立後,兩邊與受,明有可據,而不得登聞者,許令該曹論理草記事,載在法典,而門長金能喜所訴,旣如此,金光喜子商珀,立爲金繼喜之後,何如?傳曰,允。
金奎弘,以都摠府言啓曰,副摠官李奎奭,以訓鍊都監中軍,本營諸將官射會監試事,三仙坪晝仕出去之意,敢啓。傳曰,知道。
李起鎬,以刑曹言啓曰,議政府啓曰,科場申飭,何等截嚴,而監試一所終場,悖儒作梗,聽聞所及,萬萬可駭,作頭儒生,令秋曹捉囚,照法嚴勘,雖以試官言之,難免不飭之失,事過後,竝施以譴罷之典,何如?傳曰,豈有如許士習乎,令秋曹,各別捉査照律,試官則亦當處分,而國試所重自別,姑令戴罪擧行事,命下矣,一所終場,作梗儒生,作頭幼學趙鍾夏,廣探捉得,到底嚴査,則渠之所供內,居生於抱川地,而伊日觀光次入場矣,試所擧行下隷,偸竊試券,現發於衆目所覩,不勝憤心,將欲呼訴懲治之際,厥漢已爲衆人所捉,未免亂打,於斯之間,自爾起鬧云矣,偸券之習,雖極可駭,呼訴試所,不無其道,而嘯聚多士,私自毆踢,甚至有投石犯分之境,此不可以士子待之,依大典會通諸科首倡作亂者,限己身水軍充定之文,罪人趙鍾夏,依例令兵曹擧行之意,敢啓。傳曰,如此悖儒,無異於亂民也,非一二之惹鬧,更爲嚴査以聞。
義禁府啓目粘連,向前李秉淑亦,常時不能嚴防,致此逃溺,罪著失飭,有難全恕,以此照律,何如?判付。啓,依允。
刑曹參判沈舜澤,大司成李冕榮,副司果尹祖榮等聯名疏曰,伏以臣等,猥以無似,冒當試役,才不足以對揚明命,識不足以稱愜衆情,日夕慄慄,不遑寧處,迺者悖儒,無端作梗,科試事體,壞損無餘,廟啓論勘,猶未蔽辜,特蒙天地寬大之恩,使之戴罪擧行,臣等惶蹙震越,雖極罔措,黽勉竣事,榜目已徹,不敢反面,徑歸私次,竊謂臣等未勘之罪,今其當勘之日,而嶺海鈇鉞,屛息以俟,聖度天大,曲加涵貸,奉讀恩言,相顧感泣,不知有罪如臣等者,何以得此於我殿下也,夫設科考藝,何時不嚴重,而嚮日綸言,前席面諭,諄復丁寧,可感豚魚,臣等之所自矢者,繄惟曰精白公正四箇字而已,八方于于之士,亦莫不聳聽而欽誦,相與抃祝於歡聲協氣之中,而及夫終場,悖儒冒入,擧措危怖,聽聞駭愕,此殆科圍所未有之大變怪也,未嘗識面則恩怨未必有於識面之前,方且收券則入落未必判於收券之際,於斯二者,究說不得,而執其跡誅其心,一則壞亂之計,二則壞亂之計,苟使臣等聞望素著,智慮周及,思患豫防,禁於未然,則雖彼不識道理之類,焉敢惟意惹鬧,至此之極哉,臣等忝在試席,不事其事,律以慢職,厥罪何居,今以試事之已爲句當,恩造之愈往隆厚,晏若無故,不思自劾,則豈臣等之所可一日自安也,玆敢冒悚聯籲,乞伏邦憲,伏望殿下,將臣等亟下司敗,亟議當律,以嚴試體,以警具僚焉,臣等無任云云。答曰,省疏具悉。今番試事,秉公對揚,予已知之,故昨有所處分矣,悖儒作鬧,是出意慮之外者,則何必以此爲引乎。
上在昌德宮。停常參·經筵。
金奎弘,以都摠府言啓曰,今日入直內三廳,武兼禁軍及軍兵等,中日習射技,請出標信,傳曰,知道。
南廷益啓曰,明日常參·經筵,取稟。傳曰,停。
李起鎬啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,禁衛大將趙寧夏,以諸將官射會監試事,三仙坪今方出去矣,所佩命召,何以爲之?敢稟。傳曰,仍佩往來。
以慶尙監司兪致善狀啓,薦新生竹芛,節候差早,姑未萌芽,限內不得封進,惶恐待罪事,傳于李起鎬曰,勿待罪事,回諭。
李起鎬,以刑曹言啓曰,今三月二十五日,親臨春塘臺三日製,通方外儒生試取入侍時,讀券官大護軍洪祐吉所啓,今此試券中,書頭以全羅道書之,封內以居京書之者,士習萬萬駭然,原試券,爲先拔去,預備試券中,充數,何如?上曰,豈有如許士習乎,移送秋曹,照法嚴繩可也事,命下矣。所當卽地擧行,而取考封內,則書以京居之幼學李以鐸,乃敢隱避,終不就捕,究厥所爲,尤極痛駭,券頭旣以湖南塡書,封內則書以居京,頭書道號,雖似假托,一邊發關該道,使之査櫛捉上,卽令左右捕廳,刻期譏詗,待捉得擧行之意,敢啓。傳曰,此時異於他時,特爲安徐。
金性均,以觀象監領事提調意啓曰,元子阿只氏藏胎吉地,忠淸道結城縣龜項面卵山甲坐庚向受點矣,吉地旣爲完定,安胎吉日時,令日官推擇以入,何如?傳曰,允。
又以觀象監領事提調意啓曰,元子阿只氏安胎吉日時,令日官推擇以入事,草記蒙允矣,招問日官,則藏胎之法,五朔以藏,而來六月,旣準五朔,且吉月云,以此日擇入,何如?傳曰,允。
義禁府照目粘連,永宗前僉使李秉淑矣,本府議啓內,常時不能嚴防重囚,致此逃溺,罪著失飭,有難全恕,以此照律,罪笞五十收贖,解見任別敍私罪,奉敎依允。
上在昌德宮。停常參·經筵。
南廷益啓曰,明日常參·經筵,取稟。傳曰,停。
李起鎬啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于南廷益曰,發遣吏郞,諸執事淸齋與否,摘奸以來。
金奎弘,以三軍府言啓曰,卽接兵曹所報,則禁軍習陣,本曹連因有故,不得設行之意,敢啓。傳曰,知道。
趙康夏,以吏曹言啓曰,贈諡孝肅公李潤成,贈諡貞武公李熙絅延諡,定行於今月三十日本第云矣,敢啓。傳曰,知道。
又以吏曹言啓曰,今此雩祀壇祭祭官中,時無職名人,令該曹口傳付軍職,何如?傳曰,允。
李起鎬,以刑曹言啓曰,科場作梗儒生趙鍾夏照律草記,傳曰,如此悖儒,無異於亂民也,非一二之惹鬧,更爲嚴査以聞事,命下矣。謹依傳敎,罪人鍾夏,施威嚴査,則所供內,伊日光景,已達於前招,而留接於倉洞趙元植家,與南陽居鄭致卿同接,入場呈券之際,見其偸券之漢,激憤紛挐,則許多諸儒,一時起鬧,實無同謀作梗,所知者,惟鄭致卿一人,而榜出後,不知去處云矣,旣是居在南陽,發關畿營,期於捉上,一體勘律,而旣伏承更査之命,故嚴覈以入之意,敢啓。傳曰,知道。
又以都摠府言啓曰,副摠管李熙昇,以漢城府左尹,本府坐起進參事,晝仕出去之意,敢啓。傳曰,知道。
南廷益,以觀象監領事·提調意啓曰,元子阿只氏胎封時,安胎使從事官·書標官·監役官·陪胎官·傳香官·奏時官各一員進去,各監其任,例也,而庚戌·己巳年胎封時,因特敎,從事官除之,監役官以本邑守令差定,傳香官·奏時官,以本監官員一員兼行,今番則何以爲之?敢稟。傳曰,依庚戌·己巳年例爲之。
兵曹口傳政事,副司果單張時杓。
上在昌德宮。停常參·經筵。
藥房提調金有淵,行左承旨南廷益啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
南廷益啓曰,明日常參·經筵,取稟。傳曰,停。
又啓曰,議政府郞廳來言,今日,賓廳日次,而領議政李裕元,右議政朴珪壽,無時急稟定事,左議政未差,不得來會云矣,敢啓。傳曰,知道。
李起鎬啓曰,大司憲·執義·掌令二員,持平二員未差,監察茶時之意,敢啓。傳曰,知道。
南廷益,以內醫院提調意啓曰,副提調閔奎鎬,今日問安,不爲仕進,卽爲牌招,何如?傳曰,允。
傳于南廷益曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
備忘記,公州營將鄭甫鉉下直,長弓一張,長箭一部,片箭一部,筒兒一箇賜給。
李起鎬啓曰,闕門守直,何等嚴重,而忠淸道舒川居丘鎭基爲名人,謂有鳴冤之端,自敦化西挾門攔入,擊仁政門傳漏鼓,萬萬驚駭,常時不能檢飭之兵曹入直堂上,從重推考,郞廳及守門將,竝所當重勘,而本院請推之外,無他可施之罰,何以爲之?敢稟。傳曰,允。竝拿處。
金性均,以兵曹言啓曰,今日辰時量,有一漢,借着天翼,擊仁政門傳漏鼓,故捉致査問,則舒川居幼學丘鎭基爲名漢,謂有鳴冤之端,抱持原情,從敦化西挾門,入來擊鼓云,萬萬驚悚,闕門守直,何等嚴重,而有此攔入之擧,常時不能檢飭之失,臣不勝惶悚,而該門將,不可無警,令該府拿問處之。丘鎭基移送秋曹,照法嚴繩,何如?傳曰,允。守門將,已有處分於政院之批矣。
傳于金性均曰,回還三使臣入侍。
以朴章雲·趙重麟囚單子,傳于李起鎬曰,飭已施矣,分揀放送。
金性均,以宗親府言啓曰,明日,卽天漢殿朔奉審日次,臣敦應,進詣擧行之意,敢啓。傳曰,知道。
又以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
又以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
又以弘文館言啓曰,上番校理臣李晩燾,以永寧殿夏享大祭祭官,今日隷儀時,晝仕出去之意,敢啓。傳曰,知道。
又以都摠府言啓曰,都摠管李會正,以永寧殿夏享大祭亞獻官,隷儀進參事,晝仕出去之意,敢啓。傳曰,知道。
又以禁衛營言啓曰,本營千摠趙羲稷,身病猝重,勢難察任,改差,何如?傳曰,允。
又以御營廳言啓曰,本廳哨官景昌協,身病甚重,勢難察任,改差,何如?傳曰,允。
甲戌三月三十日未時,上御重熙堂。回還三使臣入侍時,同副承旨金性均,假注書鄭寅協,記事官吳宅禹,記事官金弘集,正使鄭健朝,副使洪遠植,書狀官李鎬翼,以次進伏訖。上曰,史官分左右,仍命三使臣進前,健朝等進前,上曰,遠路無事往返乎?健朝曰,臣等王靈所曁,無事往返,而還渡之前,伏聞邦慶喜報,一行歡欣蹈舞,不知行役之勞矣。上曰,何日聞於何處乎?健朝曰,三月初三日,到王寶臺承聞矣。上曰,此時出疆,未參賀班,似應悵缺也。健朝曰,臣等北望攢祝之中,伏不勝悵戀之忱矣。上曰,久不相面,仰瞻,可也。健朝等仰瞻訖,上曰,一行亦無事回還否,健朝曰,俱無頉回還矣。上曰,往還日子與留館,爲幾日乎?健朝曰,去十月二十四日拜表,十二月二十六日到皇城,今年二月十二日還發,統計爲一百五十四日,而留館則爲四十六日矣。上曰,聞見錄別單,槪見之,而彼中事,皆陳之也。健朝曰,各省賊匪,今盡勦平,而道路無梗塞之患,商旅有輻湊之盛,庶幾如前殷阜云矣。上曰,甘肅省土匪,果已勦平,而得無後慮否,健朝曰,此匪盤據有年,不能討平,始於昨秋,盡爲勦滅云矣。上曰,貴州新城土匪,亦皆討平,而响馬賊,挽近亦多乎?健朝曰,今則四方無金革之事,但响馬賊,多在於瀋陽近處,種種侵掠,今行亦有此患於灣·柵之間,行中不無被掠之警矣。上曰,必是法令不立,故未能勦蕩也。健朝曰,果是法綱不立之致也,柵外一百二十里間,閒曠廢棄,當初兩界區分,意有存焉,前日之林木茂密者,今皆芟伐,沿江幾百里,田土多闢,人烟相接,幾與我國,無此疆彼界之別,此皆流民無賴之輩,聚散無常,種種行劫掠之事,便成萑蒲之窩窟,大爲邊鄙之患矣。上曰,今年十月初十日,慈禧太后四旬稱慶,宜有賀使之擧,而有咨文後,當入去耶,不待咨文而入去耶?健朝曰,略聞朝士之言,皇上親摠後,爲皇太后初有之慶,則儀節似當張大,而姑無頒咨議定之事,然貴國當有進賀之擧云,故臣以待禮部知會,而按例行之爲言矣。上曰,皇帝與兩宮皇太后,作慕陵之行云,留館時果見之,而其陵在何處云乎?健朝曰,在臣發行後,故未及見之,陵則在皇城西三百里,而地名未得詳知矣。上曰,壽陵之作,自漢始之,而今皇太后,已作壽陵,與皇帝親幸審定云,然否,健朝曰,然矣,此果預治山陵者,而蓋中國之遺風餘俗矣。上曰,西山圓明園,自今年修葺云,果然否,健朝曰,臣等亦往見,而姑未始役矣。上曰,昨年六月日,本國差遣使臣,與五國使臣,同時覲見云,果然否,健朝曰,西夷各國使臣,來留皇城,已爲十餘年,屢次要覲,而以皇太后垂簾,難於引接拒之矣,昨年皇上親政後,無辭可諉,始許接見,而至有御史上章諫止,竟不採施云矣。上曰,紀綱比前委靡,示弱於外國甚矣。健朝曰,中國之人,亦視以異類,莫不憤惋,然自庚申敗衂之後,許以通商留館,專事撫摩,至有此引見之事,其事勢可知,而聞甚駭然矣。上曰,洋人之勢,比前,何如?健朝曰,臣以初見,未詳其强弱之如何,而近年則去多留少,比之初頭,銳氣稍挫云矣。上曰,聞道光神道碑,方營豎立,而石必絶大,故載以二車,駕以五百騾云,果然乎?健朝曰,臣等於歸路見之,每車裝以六輪,前後繫絙,大如棟樑,駕以五百騾子,上載龜形玉石,此是碑趺云矣。上曰,法國强盛,昨年攻越南之時,借軍械於中原云,越南必困矣。健朝曰,洋夷則本以通商爲長,而越南獨不交易,故以是見困云,而此亦傳說,未知其詳矣。上曰,關內關外年形,先潦後旱,似未免歉矣。健朝曰,昨年關內年形,稍遜於關外,往往有設賑處,而沿路所見,別無飢荒之色,而冬春之間,雨澤甚慳矣。上曰,然則必是歉歲矣。健朝曰,彼地無水田,故稍暵,無害於農形云矣。上曰,此外又有可聞之說乎?健朝曰,別無可達之辭矣。上曰,馴象見之乎?健朝曰,臣等果見之矣。上曰,前使之回,槪聞其形之大,而色則灰白云矣。健朝曰,有二象,而一則已馴,一則未馴,而使已馴者,每動駕時,立于仗前矣。上曰,出於何地云乎?健朝曰,出自雲南,而每於皇帝登極之初,往宣詔旨,則象自山谷間出來,而咸皇時不來,至同治而始來,故皆謂瑞應云矣。上曰,往見太學乎?健朝曰,往見矣。上曰,與我國太學何如耶?健朝曰,制度則大同小異,間架稍傑,辟雍之規,依周家古制,果甚宏偉矣,又有十三經碑,八十餘坐,立于東西兩廡矣。上曰,碑高幾何,字大幾許,健朝曰,碑高一丈有奇,字則如綱目大字,又有石鼓十枚,是舊物也。上曰,石鼓是舊蹟耶?健朝曰,此周宣王所作,而至今遺傳,字劃剝落,自唐宋以來,移置京都者也,乾隆時,倣此新造十坐,置之太學門外矣。上曰,書狀異於上副使,可以隨意遊覽,有甚奇觀乎?鎬翼曰,每與正副使同周旋,而未有獨往處,或京都寺觀略見之,而碧雲寺·白雲觀,皆是壯觀矣。上曰,白雲觀,見於圖畵,此是道觀,而乃馳馬處也。鎬翼曰,每年正月念後,有馳馬之戲矣。上曰,正月凍土未解,何以馳馬乎?健朝曰,皇城冬候尙暖,地不深凍云矣。上曰,西山何時見之,距京爲幾里乎?健朝曰,在皇城西北三十里,當日往返,而灰燼之餘,瓦礫成堆,銅駝尙存矣。上曰,聞以銅駝,覘國運之盛衰云,果然否,健朝曰,此非銅駝也,鑄銅爲牛,置之海淀之涯,俗傳以此牛入水驗運祚云,蓋湖水汎濫,而沈牛之謂也,然近於不經之說也。上曰,十七橋見之乎?健朝曰,見之矣。上曰,其底可以行舟乎?健朝曰,其橋以玉石爲之虹霓十七,故以此得名,而虹霓之廣,可以行舟矣。上曰,衆香界見之乎?健朝曰,在海淀土峰最高處,此是佛宇也。上曰,雍和宮,有蒙古僧,而在太學傍,制度勝於太學云,眞胡風也。健朝曰,雍和宮,卽雍正皇帝願堂,而制度果勝於太學,是夷狄之風矣。上曰,向聞洋人,厭避我國人云,今果尙然否,健朝曰,與我國人,初不干涉,雖路次逢着,睨過而已矣。上曰,蒙古自來强盛,以大國之勢,未能除之矣。健朝曰,蒙古,有四十八王,而皇女生,則輒連婚,而其中幾人,輪回來住於皇城內云矣。上曰,蒙古部落,是冒頓之界耶?健朝曰,是契丹之界也。上曰,俄羅斯東界,接我國之北,而西連西洋之界,幅員甚大云,果然否,健朝曰,東西四萬里,南北稍狹云矣。上曰,比大國,尤大矣。健朝曰,然矣。上曰,大國朝士,尙有思皇明之心乎?健朝曰,雖有匪風之思,不敢顯於辭色之間,蓋忌諱而然矣。上曰,我國之有皇壇,知之乎?健朝曰,漢人必有知之者,似應欽慕矣。上曰,漢滿人中,多有人物之可稱者乎?健朝曰,人物之多少,未及詳知,而混處旣久,習俗別無異同,而蓋其稟賦,滿强漢弱矣。上曰,我國人亡命者,在洋館解我方語云,果見之否,健朝曰,未之聞焉。上曰,皇帝親摠後,必斥逐洋夷云,果然否,健朝曰,中國物情,莫不有此心,而洋夷之留接已久,猝難驅出云,必是事勢所拘矣。鎬翼曰,洋夷之當初入京,卽恭親王之邀納云矣。上曰,招入,必邪學所致,而此必誤國之人也。上曰,魯國,以夫子之風,尙着華服云,果然否,健朝曰,魯國,卽中華也,我國衣冠,悉倣中華,則魯國衣服,當如我國,而今則變華爲夷者久矣,恐未能獨着華制也。上曰,三使中,或有解漢語者乎?健朝曰,象譯輩則慣聞也,故易解,使臣則不欲頻接彼人,故難解矣。上曰,瀋陽,比皇城同乎?健朝曰,大同小異,而城周回,爲四十里云矣。上曰,我國城周回,亦四十里矣。健朝曰,我國則依山爲城,而彼地則平地爲城,累甎築之矣。上曰,何由堅固乎?健朝曰,比我國城,高厚倍蓰故矣。上曰,雉堞女墻,亦如我國之制乎?健朝曰,然矣,但內外俱峻,內設女垣而無垜口,與我國之制異矣。鎬翼曰,聞見別單入徹時,京報當爲竝納,而臣以昧例,未卽同呈,惶悚矣。上曰,必在卜而未及持來矣。鎬翼曰,退出後,卽當覓上矣。上曰,皇帝身長幾何,容貌,何如?健朝曰,體幹不長,而擧止凝重,視瞻英明矣。上曰,幾次進見乎?健朝曰,宴禮時仰瞻,而我國使臣,見待優異,命陞榻上,以親手斟酒,又使夾侍替傳,彼人皆以爲異數矣。上曰,太和殿,比我國法殿,何如?健朝曰,比勤政殿稍大,而間架則東西爲十一間矣。上曰,科試則間幾年爲之云乎?健朝曰,或五年或十年云,而若得一解,則每赴會試,故發解者,稱以擧人,而回路時,科儒赴京者,多見之矣。上曰,比我國登科,稍易矣。上曰,黃屋車,用幾人擔之乎?健朝曰,用十六人,或於便殿之行,用四人,至於軍兵,皆乘馬排立,扈從只數三十騎,衛內似涉草率,而排立威儀則甚壯矣。上曰,軍兵服色,何如?健朝曰,彼人則無論貴賤,服着皆同,只以帽頂,辨品階,而持械騎馬則皆爲軍士矣。上曰,軍兵數爻幾何,健朝曰,淸初,有八旗之制,每旗六萬名,合四十八萬名,此是扈衛皇城肘腋之兵云矣。上曰,蒙古服色,皆着紅黃云,而不能禁止,此則示弱矣。健朝曰,然矣。上曰,太和殿,自前代有之乎?健朝曰,然矣,而皇明時,稱皇極殿云矣。上曰,大淸門,卽皇明時大明門,而門名,隨代而易名乎?健朝曰,然矣。上命三使臣先退,仍命史官就座,又命退,承史以次退出。
上在昌德宮。停常參·經筵。
備忘記,昌城府使朴長夏下直,長弓一張·長箭一部·片箭一部·筒兒一箇賜給。
傳曰,在外京兆堂上許遞,前望單子入之。
京兆堂上前望單子入之,判尹尹堉,右尹金學初落點。
傳曰,是年是月,卽我仁顯聖母復位之舊甲月也,追昔之忱,冞增感愴,而今當邦慶之會,尤爲情禮之伸,今十二日明陵,遣大臣,攝行酌獻禮。
傳曰,昔在甲戌,莊武公申汝哲受知之重,衛國之忠,實係朝野安危之望,今當是年,不無曠感者存,其祠板,遣禮官致祭。
傳曰,忠勳府有司堂上有闕之代,完陵君李景宇差下。
傳曰,傳敎誤書中官金圭錫,推考。
都摠府啓曰,今日入直內三廳武兼禁軍及軍兵等,中日習射技放,請出標信,傳曰,知道。
議政府啓曰,本府公事官李秀翼,奔走勤仕,再滿十五朔,依例陞敍,或守令除授事,奉承傳施行,何如?傳曰,允。
奉章閣啓曰,景慕宮望廟樓,今朔奉審無頉之意,敢啓。傳曰,知道。
禁衛營啓曰,本營千摠趙羲稷,身病猝重,勢難察任,改差,何如?傳曰,允。
吏曹,左尹單金學初,右尹單李熙昇。
漢城府啓曰,卽接南部都事兪進源所報,則以爲,銅峴契伏處座更,以任掌責立,雇立錢,附近洞民處,每朔三分式依例使部隷收斂之際,寫字官李斗爀,謂以該隷,言語不恭,誣告宗親府堂上,捉致部隷二名,申飭放送之時,斗爀,慫慂府屬,酷施嚴杖,部屬擧至渙散之境,其無嚴蔑法之罪,不可尋常處之,移送秋曹,照律勘處,何如?傳曰,允。豈有如許駭惋之習乎,宗親府吏隷,令本府,各別嚴治。
刑曹啓曰,擊鼓罪人丘鎭基,依律決杖,而時値停刑,收贖放送之意,敢啓。傳曰,知道。
上在昌德宮。停常參·經筵。
傳曰,發遣吏郞,諸執事淸齋與否,摘奸以來。
傳曰,有實故玉堂許遞,前望單子入之。
玉堂前望單子入之,沈東獻落點。
議政府啓曰,卽見漢城府草記下者,則有宗親府吏隷,令本府嚴治之命矣,該吏隷,依下敎,自本府,當爲嚴治,而事係上司,則言上處置,朝體當然,而不此之爲,直爲論斷,已違例格,至於措辭之際,全不審愼,極涉未安,該堂上捧現告,施以譴罷之典,且以該部官言之,肆然論報,難免妄率,不可仍置,其罪狀,亦令該府,拿問勘處,何如?傳曰,京兆草記,別無朝體之失,堂上之捧現告譴罷安徐,該部官,亦不必拿勘矣。
兵曹啓曰,今四月初四日宗廟·永寧殿夏享大祭時,守門當爲塡差,而本曹郞廳·都摠府郞廳·五衛將,除入直與呈辭受由在外未肅拜,排擬苟艱,依定式軍門將官代差以入之意,敢啓。傳曰,知道。
上在昌德宮。停常參·經筵。
備忘記,昌原府使閔宗鎬下直,長弓一張·長箭一部·片箭一部·筒兒一箇賜給。
傳曰,禮房承旨,馳詣宗廟·永寧殿,奉審摘奸以來。
傳曰,再明日次對,依例來會。
傳曰,昨年陞學與公都會入格人,竝許赴於今番監試會試,以示廣慶之意。
政院啓曰,昨日忠淸監司成彝鎬萬東廟營建物力請劃狀啓,當請以令廟堂稟處,而以令該府覆啓爲辭矣,揆以事體,誠極駭忽,臣之趁未覺察,至於啓下,已不勝惶悚,而該道臣不可無警,從重推考,何如?傳曰,允。爾亦推考。
弘文館啓曰,新除授修撰沈東獻,時在缺經筵入番事緊,請斯速乘馹上來事,下諭,答曰,許遞,前望單子入之。
玉堂前望單子入之,洪健植落點。
承文院啓曰,謝恩兼冬至使回還時,帶來咨文中,皇上親政詔書臨時謝恩方物留貯下次正貢事及使臣加賞事,以前頭使行,恭伸謝悃之意,撰出先通咨文,付撥下送灣府,傳給鳳城將處,轉致北京之地,何如?傳曰,允。
刑曹啓曰,漢城府啓辭內,卽見南部都事兪進源所報,則以爲,銅峴契伏處座更,以任掌責立,雇立錢,附近洞民處,每朔三分式,依已例使部隷收斂之際,寫字官李斗爀,謂以該隷,言語不恭,誣告宗親府堂上,捉致部隷二名,申飭放送之時,斗爀,慫慂府屬,酷施嚴杖,部屬擧皆渙散云,渠以幺麽寫字官,因公之法司下隷,虛傳官令,任意杖治,以致該部吏隷渙散之境,其無嚴蔑法之罪,不可尋常處之,移送秋曹,照律勘處,何如?傳曰,允。豈有如許駭惋之習乎,宗親府吏隷,令本府,各別嚴治事,命下矣。謹按律文,則大明律詐僞條有曰,詐傳一品衙門官言語者,杖一百徒三年,罪人李斗爀,依此律,黃海道金川郡,徒三年定配所,卽爲押送之意,敢啓。傳曰,知道。
刑曹啓曰,頃因漢城府啓辭,寫字官李斗爀,依律定配於黃海道金川郡,卽爲押送事,纔有草記蒙允矣,卽接其所訴,則渠母年今爲七十,而無他兄弟云,故使之考籍,果爲的實,依法典收贖放送之意,敢啓。傳曰,知道。
上在昌德宮。停常參·經筵。
自開東至五更,灑雨下雨,測雨器水深一寸。
備忘記,北兵使金永求下直,長弓一張·長箭一部·片箭一部·筒兒一箇賜給。
政院啓曰,卽者,修撰洪正厚,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
傳曰,北兵使入侍。
都摠府啓曰,今日入直內三廳武兼禁軍及軍兵等,中日習射技放,請出標信,傳曰,知道。
弘文館啓曰,新除授校理權益洙,修撰洪健植,竝卽牌招察任,何如?傳曰,允。
御營廳啓曰,本廳諸將官射講時,柳葉箭連三巡全布人,別單書入之意,敢啓。傳曰,知道。
副修撰洪正厚疏缺,省疏具悉。爾其勿辭救護。
甲戌四月初四日午時,上御重熙堂。北兵使入侍時,左副承旨金奎弘,假注書韓用卨,記事官金㽥·金弘集,北兵使金永求,以次進伏訖。上曰,史官分左右,奎弘奏曰,北兵使,使之進前奏職姓名乎,上可之。永求進前奏職姓名訖,上曰,北道,異於他道,與彼地接壤,僅隔一江,而江細如川,此實邊防重地,悉心對揚,可也。永求曰,謹當悉心對揚矣,臣於三十年前,曾任西水羅萬戶,其時,土俗淳朴,而未知近果何如矣。上曰,俗尙淳朴,宜無古今之異,而旣經西水羅權管,則可知其形便矣。永求曰,西水羅,近作初仕權管,而其時則爲萬戶履歷窠矣。上曰,西水羅地形大小,何如?永求曰,西水羅,在阿吾地·撫夷近處,而地形斗入斗滿江邊,如熨斗樣,四方可爲十里矣。上曰,其處慶興地乎?永求曰,然矣,乃慶興屬鎭也。上曰,此地與俄羅斯接界矣。永求曰,以臣昔日所見,沿江越邊,皆是蘆荻,一望無際,冬則彼人,放火行獵,今聞俄羅人,皆雜居云矣。上曰,此地距行營爲幾許里乎?永求曰,雖未詳知,而似可爲三百里矣,兵營在鏡城,而以風高風和,移駐矣。上曰,西水羅距鏡城爲幾許里乎?永求曰,似爲五百餘里矣。上曰,然則兵營行營相距,當近三百里也。永求曰,然矣。上曰,寧古塔,距慶興爲幾許里乎?永求曰,慶興,與俄夷相近,而寧古塔則在會寧越邊四五百里地矣。上曰,善爲下去,叧加對揚,俾固邊圉也。永求曰,誠心對揚矣。上曰,年今幾何,永求曰,臣年六十二歲矣。上曰,前任統制中軍,聞其善治,此猶爲下官,而今則制梱,其爲邊防所重,與統營無別,似當善爲之矣,且關北則監司有不能一一周察云,則北兵使,便是半監司之職也。永求曰,臣聞外論,果爲首兵使云,以其有兵馬水軍節度之稱矣。上曰,他道不然乎?永求曰,他道兵水使,各有分職,未有兼摠者矣。上曰,如此則果爲尊重之職也。缺承旨奏,宣諭別諭,何以爲之。缺
甲戌四月初四日酉時,上御重熙堂。召對入侍時,參贊官李起鎬,侍讀官魚允中,直閣姜,假注書許綸,兼春秋金㽥,記事官金弘集,各持通鑑第七卷,以次進伏訖。上曰,史官分左右,仍開卷,上曰,上番讀之。允中讀自止文義,缺,上曰,慶恩遺事,冊子間已覽之,而勳勞誠甚盛矣,遺事果從何處收錄乎?弘集曰,遺事,就家乘所載中抄錄,而臣先祖事,在平日,子孫,亦不得有聞,故臣家果無片言隻字之可据者,至英廟·正廟朝,有賜祭文及筵敎後,始知有勳勞於宗社矣。上曰,有勳勞如是,而人不得以知之,尤爲欽歎,至有正廟親撰文,則益可徵信矣。弘集曰,然矣。上曰,其冊子,多有可觀,故留中披閱計耳。缺
上在昌德宮。停常參·經筵。
藥房都提調朴珪壽·提調金有淵·左承旨南廷益啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
傳曰,向來科場之作鬧,專由於紀綱之解弛,士習之駭悖,到今思之,寧欲無言,大抵士子之赴擧者,皆世祿之後裔也,欲繼乃祖乃父之業,出身事君,而每當科試,稱以先接,募聚無賴之輩,攔入鬨爭於禮闈之中,甚至於作梗試所,打傷人物,敢以濟濟賓興之地,作亂類逞志之場,所謂世祿之裔者,與他輩爛熳同歸,恬不知愧,犯分干紀,無所不至,爲其父兄者,視若尋常,不思禁斷,此果爲繼業事君之道,而莫重國試,因此悖類,而壞亂至此哉,興言及此,不覺寒心,見今大科初試,只隔數日,入門設場之時,又有爭接隨從之類,令刑漢兩司及左右捕廳,一一捉得,用以治盜之律,其接主,亦爲摘發,照律嚴處,而家長,亦一體論罪之意,廟堂各別申飭。
內醫院啓曰,副提調閔奎鎬,今日問安,不爲仕進,卽爲牌招,何如?傳曰,允。
又啓曰,內醫李好錫,曾以議藥同參,已經入診,而今旣移屬本廳,依例御醫差下,何如?傳曰,允。
禮曹啓曰,卽接槐山幼學金瀅植所訴則以爲,其兄昌植,參榜於二所初場,故往覓試券之際,渠之所呈終場試券,在於其中,考其封內,則抹其姓名與父祖三行,書安鼎鎬姓名與其父祖,而曾祖外祖兩行,則仍置不改,申飭截嚴之下,爲此悖習,誠非細故。伏乞歸正,以肅朝綱,渠之姓名,特付榜上云,不可因一邊之言,遽爾論斷,故文移該曹詳覈矣,卽接該曹移文,則安鼎鎬所告內,科慾所致,打扮內工房服色,盜出試券,抹去瀅植姓名,換書渠之姓名與父祖名字的實,渠獨自爲,初無和應之人云,故更捉試券,推覓之韓春龍嚴査,則以爲,渠常出入安監察致元家,今此試所監察進去時,同爲入場,榜出之後,因安監察分付,爲推安鼎鎬試券,入去泮中,仍爲被捉,至於換封等事,實所不知,安鼎鎬再招以爲,果與安監察,爲十一寸叔姪間,而科前一次往見後,安監察,以臺試入場,不無受疑之端,實無同謀之人爲辭矣,其科名,不可仍置,原榜中拔去,其罪狀,令該曹,依律處之,試官及監試官之不能察飭,致此作奸之境者,揆以法意,在所當勘,金瀅植之因此落榜,容有稱冤之端,而臣曹不敢擅便,竝令廟堂稟處,何如?傳曰,允。
兵曹啓曰,知中樞府事彭繼述,同知中樞府事洪祐聖,宣傳官徐光復,內禁衛將韓用善,五衛將金光益·具三鉉·趙性夏·李敎益·金溵澈·金鳳熙,俱以病難供職,呈狀乞遞,竝改差,何如?傳曰,允。
刑曹啓曰,科場作梗儒生趙鍾夏所招鄭致卿,自南陽府,今纔捉上,故到底嚴査,則所供內,今番監試,果爲一所入場,而年今七十有七矣,懇乞入格之際,忽地起鬧,滿場騷擾,恐懼避身,何暇以老病之物,甘作悖擧之事乎,一辭發明矣,與鍾夏面質,則嚴査之場,聽言稽貌,無非鍾夏之誣訴,究厥心情,尤極痛惋,用刑間姑爲嚴囚,致卿不無參恕之端,而不敢擅便,一體仍囚之意,敢啓。傳曰,知道。
甲戌四月初五日巳時,上御重熙堂。藥房入診,大臣政府堂上引見同爲入侍時,都提調朴珪壽,提調金有淵,右承旨趙康夏,假注書許綸,記事官金弘集·沈相萬,待敎李載兢,右承旨趙康夏,假注書許綸,事變假注書白奎爕,記事官金弘集·沈相萬,領議政李裕元,右議政朴珪壽,政府堂上李承輔·李景夏·金炳德·鄭健朝·金有淵·趙基應·徐相鼎,知三軍府事梁憲洙·吳顯文·金輔鉉·尹滋悳·白樂貞·鄭範朝·南廷益,校理魚允中,以次進伏,醫官李重植·金在瑚·李碩柱·崔性協,進伏楹外訖,上曰,史官分左右,裕元進前問候,各殿問候訖,珪壽曰,醫官待令,使之入診乎,上,可之。重植等,以次診候,退伏楹外訖,珪壽顧謂重植等曰,脈候奏之。重植等曰,脈候左右三部調均矣。上命醫官先退,上曰,次對爲之。裕元奏曰,士者,國之元氣也,我東方立國規模,以崇儒重道爲根基,列聖朝培養扶植,靡不用極,爲士子者,固當飭躬劬工,琢磨淬礪,薰陶於菁莪棫樸之中,而挽近以來,士趨不端,儒籍之外,悖類混入,固窮讀書,已無可論,而如逢科時,莫重禮圍,看作鬪鬨之場,以今番試所事言之,聖敎何等截嚴,而少無知戢,群聚無賴,蹴踏場屋,甚至於侵逼試官,罔念師生之重,豈非士子之羞恥,而科規之日頹乎,似此不已,將有莫可收拾之境,興言及此,萬萬寒心,悖類首倡者,已自秋曹牢囚,待用刑時,別般嚴處,以懲惡習,而每當設場,惹起鬧端,專由於爭接隨從輩,攔入淆雜之致也,見今大科初試只隔,先事操飭,一切嚴禁,而若有冒犯者,則依律處置之意,分付於四館所及刑·漢兩司,何如?上曰,向日科場事,是無前之變也,首倡亂類之見囚者,必用加倍之律然後,可懲後弊,而今又科日不遠,各別嚴飭,可也。出擧條裕元曰,如是申飭,則悖類可以懲戢矣。上曰,士類豈爲作梗之理乎,此由亂類之冒入者甚多故也。裕元曰,亂類之乘機作梗,比比有之矣,自上,若有處分,則豈無懲戢乎?裕元曰,禁衛營所在各樣軍器,厥數不少,近日以財力之不敷,尙未了役,而鉛鐵銅錫,箘簵羽革,皆可爲陰雨之備,臣意以爲,竝分屬各營門,使之竣完,俾有終始之效,何如?上曰,依爲之。出擧條裕元曰,軍器造成,欲爲竣完,則可費四五萬兩,今無可辦之道矣。上曰,此時區畫必難矣。裕元曰,固城邑之移設統營,未嘗非經遠之圖,而聞營邑之間,事多掣礙,吏民俱謂不便,還移之論,不無意見,而甚至於物力之辦儲已久,以待朝令,且舊基爲海路要衝,不可仍廢云,事當及今移設,以副民望,而旣有銷刻之嫌,論其形便,亦難遙度,關問便否於道臣及統使後,量宜處之,何如?上曰,依爲之。出擧條上曰,固城舊基,距統營爲五十里,旣係海坊要衝,則事勢不得不還移矣。裕元曰,曾經統使之人,皆言其還設爲好云矣。上曰,此時異於他時,尤不可不爲陰雨之備也。裕元曰,向以牛禁事,有所筵奏,至蒙嚴飭之處分矣,曾未幾月,私庖之說,狼藉入聞,此莫非紀綱解紐之致也,毋論京外,元定庖外,一切痛禁之意,更爲嚴飭,而如是申複之後,一向不戢,則法司堂上及道守臣,難免其責,該守令當爲重勘,以此行會,何如?上曰,各別嚴禁,可也。出擧條上曰,朝令之下,豈可如是解弛乎?裕元曰,朝令解弛,莫近日若,此由於廟堂日卑之故也。上曰,廟堂何爲日卑乎?裕元曰,此則臣等無似,不能盡其責而然也。上曰,大臣豈其然乎,隨事察飭,可也。裕元曰,吏曹參議沈履澤,前任義州府尹,解由磨勘事,前已申飭,而聞文書曾入燒燼,十年之間,憑稽無所云,特爲勿拘之意,分付於各該曹,何如?上曰,依爲之。出擧條裕元曰,卽見慶尙監司兪致善所報,則以爲,後漕倉漕船,到泊京江後,有稧米名色,每於上納之前,先爲奪去,以致元納之見縮,竟爲船主之冤徵,請令嚴禁爲辭矣,幾十年前船漢積累之債,稱爲稧米,橫侵於千萬不當之沙格,因此而正供見縮,充納之際,畢竟排族後已,言念漕法,極爲可駭,非但嶺南一路,湖西·湖南,此弊尤爲成痼,分付京兆及該衙門,各別糾察,隨現痛懲,以此意,亦爲行會於三南道臣,何如?上曰,別般嚴飭,更無如此之弊,可也。出擧條上曰,三軍府事之不得兼摠管者,有何職務相妨而然乎,且舊例所無之事,自今使之行公,可也。裕元曰,行之旣久,而自三軍府,草記啓遞者也。上曰,三軍府草記,更勿爲之,今日筵說中此條,頒布朝紙,可也。裕元曰,向因海伯狀請,還穀割本取用,社倉耗移補事,雖蒙許施之敎,有所仰達者矣,臣曾經道伯,本道事已所稔悉,今道臣,爲治綜覈,事勢不得不然,故有此狀請,然第目下戶曹經費不足,社耗無以闊狹,臣意則令該道臣,從他便宜指劃,六萬石姑爲貸下,而原狀啓判下,特爲還收恐好矣。上曰,然則判付當還收,從便爲之好矣。上曰,平安道,亦有二十萬兩請劃狀啓,姑未下,而觀其事勢,不得不助給矣。裕元曰,該道事勢雖如此,而目下經費甚窘,果難助給矣。上曰,雖然,若得好樣區處,則可幸矣。裕元曰,箕伯,在東營也,素著聲績,今於關西,亦爲善治,必也明知本道事勢,故如是請劃,而以今番還作錢六十萬兩上送事言之,趁時輸送,京司給代得此,始有頭緖,該道臣勞勩甚多,今其所請,特爲準施,則誠好矣,然當初指劃之數,比初料見縮爲三十萬兩,別單所奏,實有不足之慮矣。上曰,三十萬兩,何爲見縮乎?裕元曰,此因還作條中,多有減數,不爲作上,又除駄價故也,以故,戶曹別單啓下者,略略給代,而別無餘存者矣。珪壽曰,平安道事勢,臣曾經道伯,果有所詳知矣,海西及他道,雖以公貨公穀,權宜變通,猶有可着手處,而至於該道,實無道理,且聞淸錢革罷時,該道公納,與營用二十萬兩,盡歸不用,則到今非但元數之充補沒策,雖四五萬兩,莫可措手,若未蒙處分,則十五六萬兩上納,勢將更徵於民,窮春民情,豈不萬萬可悶乎,以此之故,冒沒請劃,而竟無以準請,則監司將無以對民之顔,甚迫隘矣,若得變通許給,則此二十萬兩中十五萬兩,係是京納,必當非久還爲上來矣。裕元曰,右相所奏,本道事勢誠然矣,而別單給代,不可減削,則目下實無可下送之錢矣。上曰,然則雖四五萬或一二萬,若得劃給,則甚好矣。裕元曰,給代剩餘,不滿十萬兩,若不留儲此數,則不恒上下,何以繼之乎,且以二十萬請之,而許以一二萬之數,不如不劃,事體亦然矣。上曰,事勢如此,退出後,爛商善爲之,可也。裕元曰,戶判,今未登筵,謹當退而相議處之矣。珪壽曰,領相所奏如此,經費之艱絀,臣非不知,而西道事勢,果甚切迫矣,本道一自蕩還歸結之後,今無一包穀總,有何着手處乎?上曰,平安道穀簿,果皆虛文也。珪壽曰,此誠千萬理外之事也,以此虛文,至登御覽,是豈成說乎,臣在任時,以其法理之外,事不誠實,欲爲廢之,則皆以爲,還穀則雖蕩,而均廳上納之排結收捧,以爲上納者,本據穀總而磨鍊,則京司磨勘文書,不可廢也,只以還穀見存樣爲此文書矣。上曰,此是名存實無者也。珪壽曰,該道不可無還穀,以備水旱與邊圉緩急之用矣,本道穀總,本爲八十餘萬石,而今則只有城餉米十萬石,只此爲實穀,而零星如此,脫有用處,此何足恃哉,日後講究,以爲儲蓄之方,不可已矣。上曰,向以萬東廟門名製下爲言,而以陽秋門命名,則何如乎?裕元曰,門名誠好矣。上曰,倭學訓導,向已改差,而萊府事,多有未盡磨勘,姑爲仍留,待竣事後,交代,可也。裕元曰,謹當以此分付,而果聞有未盡釐正者云矣,使之限幾朔仍留乎?上曰,隨其竣事後,交代上來,可也。上曰,松都幸行時,過善竹橋,奉審英廟朝御筆碑閣,後有所御筆寫下者,未知間已碑閣畢役云耶?裕元曰,聞松留言,則畢役狀啓,數日間當入徹云矣。上曰,城役則何如乎?裕元曰,松嶽山高脊之地,則姑未築城云矣。上曰,城役使之停止,可也。裕元曰,平地皆已築城云,山上則似不必更築矣。珪壽曰,松嶽峻急處,實無以築城矣。上曰,松嶽之峻急,予已見之矣。裕元曰,城役停止,謹當奉下敎,發關該留臣矣。上曰,我國軍制甚疎零,不得不變通,參酌加額似好矣。裕元曰,我國養兵之方,常患不贍,餼廩之資,先爲變通然後,始可議之矣。上曰,我國士卒,甚不精銳,大國則必不如此矣。裕元曰,古者鄕軍番上之時,每習坐作進退之節矣,今則春秋習操之外,別無鍊習之方矣。上曰,何以則善爲鍊習乎?裕元曰,士卒若欲加額,則必須先辦軍資,謹當與戶·惠堂及兵判將臣,相議之矣。上曰,江華軍卒,今可爲精兵乎?裕元曰,三千兵之合置一處,無如江華,而所請軍器,已爲下送,錢則實無下送之道矣。上曰,束伍軍,多是兒弱云矣。珪壽曰,若論軍制,實爲寒心矣,雖以兒弱,若爲充額則猶可也。而所謂軍案,太半虛錄,與關西穀簿,無異矣。上曰,以丙寅事觀之,軍制之名存實無,可知矣。珪壽曰,兵貴精銳,若得平時操鍊,則可以赴湯蹈火矣。上曰,聞大國軍兵,果能善鍊矣。珪壽曰,臣於辛酉入燕時,曾見其軍制矣,其時皇上在熱河,將軍勝保,駐箚皇城,見其營壘之制,果爲整齊,而軍兵則未必皆膂力絶人,有似剽輕少年矣,前歲又於歸路,見黑龍江兵調發前赴者,與我國軍兵,無甚特異,而以此兵戰則必勝,今聞左宗黨,又方勦滅回非,此則善結軍心之致也,大抵臨陣用兵,則在將帥之得軍心,平時則得軍心,惟在殿下之處之,軍心,卽民心也。上曰,得軍心然後,始可用之也,我國軍兵料布,果無不足之歎乎?裕元曰,都監軍料,自別庫支放,每朔一卒受一石矣。上曰,都監軍,曾前斗分給,而今也石分給云乎?裕元曰,斗分給則每得優分而有弊,今則以石計給云,其剩條,未知用何處矣。上曰,與兵判戶判,相議加額與鍊習之方,從長講究,軍料,亦爲爛議也。裕元曰,退當詳問其取剩,如非經費補用,則補用於軍料之意,分付矣。憲洙曰,御營軍五哨,訓局軍三千,而料布中木疋,則元數不足矣,養兵之道,必先得其心,大國則一入軍額,一族皆資生,以故足以仰事俯育,皆有親上死長之心矣,我國軍料,以石分給,則十二斗,以家升量之,不過六七斗,果何以得其死心乎?顯文曰,摠營軍,不過一哨,軍制甚草草矣。上曰,摠戎使,是京畿兵使乎?顯文曰,然矣。上曰,廣留兼守禦使,而亦兼京畿兵使乎?裕元曰,守禦營,昔在京城,則廣州爲外營,以守禦使,兼南漢留守矣,今則以廣州留守,兼南漢守禦使矣。上曰,江華,固是大關坊,而南漢,予所曾見,亦保障重地也。裕元曰,然矣。上曰,非但軍料不贍,朝官祿俸,亦甚薄矣,壬辰亂以前,不如此矣。裕元曰,壬辰前祿俸,四等甚厚矣。上曰,壬辰亂後,祿俸甚薄,肅宗朝,以荐歉,又多減省矣。裕元曰,今之祿俸,乃前日之奴料也。上曰,視大國祿制,甚不成說矣。裕元曰,大國官案,詳載祿米俸銀,而甚爲豐足,至有名銜紙矣。上曰,我國亦有名銜紙矣。裕元曰,惠廳果有名銜紙幾卷上下者也。上曰,均役廳,何時設施乎?珪壽曰,英廟聖意,以軍布二疋,太重爲憂,多年講究,欲減一疋,至於親臨敦化門,集都民,廣詢其策,辭敎惻怛,有此設廳,取魚箭鹽盆船稅等多般名目,代償一疋之數,設廳管領,均役之名,以此也。裕元曰,出均役堂上,講定節目而行之也。上曰,宣惠廳,何時設施乎?裕元曰,肅廟朝文貞公金堉,始行大同法矣,國初,進上物種,自外邑,各以土産本色來供,故所費不少,實爲民弊,大同法則只以田結收米,自京出給貢價,使都民貿納,此爲貢物矣。上曰,此果爲外民除弊,而都民資生之道矣。珪壽曰,國初貢弊甚多,以故名臣碩輔,多以此爲憂,仁廟朝相臣李元翼,始議大同法,而未盡行之矣,臣八代祖忠翼公東亮,爲戶判時,故相臣金堉,自在儒生時,夙抱經濟之才,與臣先祖,多講究大同之法矣,臣祖出爲平安監司,未得展施,而其後金堉,孝廟時拜相,始行大同法於湖南,而他道次次行之,宣惠廳,因此而設矣。裕元曰,臣有區區情私,敢此仰達矣,臣離鄕第已久,新年尙未拜家廟及先壠,若得幾日之由,則可以從便往來矣。上曰,當五日許由矣。裕元曰,蒙此五日恩暇,可以伸情理矣。上曰,家廟在鄕第乎?裕元曰,然矣。上曰,本是京居,上來甚易矣,居鄕爲幾年乎?裕元曰,臣居鄕二十年,一朝撤還,亦非容易矣。上曰,何時欲去乎?裕元曰,臣雖蒙恩暇,見差明陵攝行酌獻禮獻官,入來後始可以作行矣。上曰,酌獻禮在十二日矣,何日當往乎?裕元曰,十一日受香矣。上曰,明陵,爲三十餘里乎?裕元曰,三十里,而遠可四十里矣。上曰,大臣出去時,當下傳敎,酌獻禮後,仍行陵上奉審矣。裕元曰,每見祭單子入啓後,出傳敎矣,大臣差祭,則兼行奉審,例也,入來後詣賓廳,入稟以奉審閣臣之例矣。缺上命大臣就座,康夏曰,諸宰奏事,承輔等曰,別無所奏者矣。康夏曰,玉堂所懷奏之。允中曰,竊念天下之事,有本有末,苟能正其本,則末之不治,非所憂也,故古人論正朝廷正萬民,而必先之以正心,此所以誠正之爲治平之本也,殿下誠欲勵精圖理乎,盍反其本而先求之於殿下之一心也,伏願篤志于學,極致涵養之功,莊敬自持,深存怠忽之戒,親近賢士大夫,受其規諷之益,而凡非僻浮靡之物,不使干于其間,則大本旣立,而方寸之地,正大光明,于以進賢退邪,于以安民利國,懋哉懋哉,上曰,所陳當留念矣。出擧條上,命史官就座,仍命大臣先退,又命退,諸臣以次退出。
甲戌四月初五日酉時,上御重熙堂。召對入侍時,參贊官李起鎬,侍讀官魚允中,檢討官洪健植,假注書韓用卨,記事官金弘集·沈相萬,待敎李載兢,各持通鑑茅七卷,以次進伏訖。上曰,史官分左右。缺
上在昌德宮。停常參·經筵。
政院啓曰,右承旨趙康夏,今日不爲仕進,卽爲牌招,何如?傳曰,允。
以右承旨趙康夏牌不進罷職傳旨,傳曰,只推。
議政府啓曰,卽見禮曹草記啓下者,則今番監試二所終場試券換封罪人安鼎鎬,旣已自服,其科名,原榜目中,爲先拔去,令該曹,依律處之,試官及監試官,不能察飭,致此作奸,揆以法意,在所當勘,落榜人金瀅植,容有稱冤,而不敢擅便,竝請令廟堂稟處矣,科場雜亂,前後飭敎,何等截嚴,而士習終不知戢,至於二所試券偸書封內事而極矣。安鼎鎬,渠旣自服,別無更問之端,令秋曹,照律勘斷,監察安致元,罔念監試之重,爲其親屬和應之跡,綻露於行査之庭,其罪狀,令該府,拿問嚴勘,以諸試官言之,事出咫尺,難免失檢,施以譴罷之典,落榜人金瀅植之稱冤,容或無怪,姓名旣不載榜上,且出榜後添入,事係創例,有難遽議,置之,何如?傳曰,允。
義禁府啓曰,今此慶科增廣文武科初試時,本府都事,皆爲赴擧,只有武都事一員,當直入直,而本府入直公事回公都事及文一二所武一二所禁亂都事,無以推移,假都事六員,令該曹,口傳差出,何如?傳曰,允。
禁衛營啓曰,本營哨官李秉恒,身病猝重,勢難察任,改差,何如?傳曰,允。
刑曹判書李景宇疏略曰,臣之亡妻歸葬,在於今十三日矣,程道不過七八十里,日子只五六日,而臣所帶秋判,法不當閒曠,例不得呈辭,則有難擅離,冒陳短章,許臣往來之暇,答曰,省疏具悉。卿其從便往來焉。
甲戌四月初六日酉時,上御重熙堂。召對入侍時,參贊官金性均,侍讀官權益洙,檢討官洪健植,假注書韓用卨,記事官金弘集·沈相萬,待敎李載兢,各持通鑑第七卷,以次進伏訖。上曰,史官分左右,仍開卷,上曰,上番讀之,益洙讀自缺
上在昌德宮。停常參·經筵。
備忘記,吉州牧使趙萬爀下直,長弓一張·長箭一部·片箭一部·筒兒一箇賜給。
傳曰,政官牌招開政。
傳曰,在外京兆堂上許遞,今日政差出。
傳曰,呈告判義禁·工曹判書·兵曹參判許遞,今日政差出。
傳曰,在外同敦寧許遞,今日政差出。
傳曰,今番文科初試一二所試官,以正卿擬入。
傳曰,綾州牧使之代,未準朔守令中擬入。
傳曰,右承旨許遞,前望單子入之。
承旨前望單子入之,趙秉鈺落點。
傳曰,信川郡守之代,準朔守令中擬入。
政院啓曰,來十一日,輪對日次矣,敢稟。傳曰,當次人受點,後日次待令。
政院啓曰,試牌法意,何等愼重,而武一所參試官軍資正宋彙仁,謂以在直未及承牌,致此試望修正之遲滯,事未前有,萬萬駭然,所當重勘,而本院請推之外,無他可施之罰,何以爲之?而原望中李國應·趙龍九在外,無以受點,令該曹,更爲擬入,何如?傳曰,允。拿處。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
議政府啓曰,卽聞文川郡守,在任身故云,若遲待道啓後出代,則民邑事委屬可悶,今日政差出,使之不日下送,何如?傳曰,允。
又啓曰,會寧·慶源開市,今已完畢,令槐院,撰出咨文,順付回撥,下送于灣府,使之傳給鳳城將處,以爲轉致北京之地,何如?傳曰,允。
又啓曰,卽見平安監司申應朝狀啓,則淸錢革罷後,京司所納及營下支放,更無給代充補之方,就本道別備還作錢中,二十萬兩,特許除留,以爲塗抹支用事,請令廟堂稟處矣,本道作錢六十萬之數,次第上來,少無遲滯,及用於經費罄乏之餘,寔由於該道臣勤勵爲國之誠,而關西事勢,宜有除留幾分,以捄支調之方,不害爲中外一視之政,見今京司給代,用下相計,果無剩餘,不恒上下,日甚一日,而道啓若是懇摯,至奉筵敎爛議,掌賦之臣,其多其少,有難容手,此狀請無以許施,以此意分付,何如?傳曰,允。
政院啓曰,今此慶科增廣初試,文監察二員,以監試官,當爲分進一二所,而監察安致元,身在拿勘中,只有李昌煥一人,無以備員進去,何以爲之?敢稟。傳曰,安致元改差,今日政差出。
吏曹啓曰,司䆃寺僉正林冕洙,禮曹佐郞吳斗映,童蒙敎官李壽榮,俱以身病,呈狀乞遞,竝改差,何如?傳曰,允。
兵曹啓曰,今此慶科增廣別試武科初試試官望中兪晠煥,時無職名,依例口傳付軍職以入之意,敢啓。傳曰,知道。
兵曹啓曰,因三軍府草記,江華判官守城將下批事,允下矣。江華判官之所帶兼鎭撫營從事官,以兼鎭撫營從事官守城將下批之意,敢啓。傳曰,允。
有政。吏批,判書趙基應,參判鄭範朝,參議沈履澤進,吏批啓曰,廣州府判官,今當差出,而本府以營下劇邑,物衆地大,素稱難治,不可不擇差,他道有聲績已準朔守令,竝擬,何如?傳曰,允。吏批啓曰,南原府使,今當差出,而本府以湖南雄邑,物衆地大,素稱難治,不可不擇差,同道及他道有聲績已準限未準朔守令竝擬,何如?傳曰,允。以宋近洙爲工曹判書,李白淵爲同敦寧,姜晉奎爲兵曹參判,成載玉爲右尹,洪稷周爲敦寧都正,尹堉爲知經筵,林俊養爲禮曹佐郞,卞鋈爲監察,李重允爲健元陵令,李敎榮爲童蒙敎官,宋秉九爲顯隆園參奉,韓致朝爲文川郡守,李鍾完爲渭源郡守,安胎使單金翊鎭,兼掌令李鎬翼減下,校書副正字單崔義漸,書題單金鍾黿差下事,承傳,贈童蒙敎官李正煥,贈宗正卿,吏參例兼,前同敦寧李秉溵考,故學生洪永周,贈戶參例兼,通德洪克榮,贈左承旨,已上,同知洪祐聖兩代。再政。以曺鎭億爲社稷令,尹宖善爲綾州牧使,李恒儀爲工曹佐郞,金成集爲監察,南相說爲典籍。三政。以沈東瓚爲惠陵令,洪秉僖爲南原府使。四政。以李浩善爲監察,洪淳逈爲淸道郡守。五政。以姜漢奎爲造紙別提,金有鉉爲廣州判官。六政。以李承輔爲判義禁,安亨植爲引儀,李起宅爲公事官,朴受晩爲信川郡守。七政。以李起錫爲繕工主簿,金大鉉爲果川縣監。八政。以尹橚爲宗廟令,金鳳鎬爲宗府主簿。九政。以李承肯爲景慕宮令。十政。以趙性鎬爲工曹佐郞。十一政。以丁大英爲引儀。
兵批啓曰,知訓鍊,今當差出,而當品中可擬之人乏少,從二品竝擬,何如?傳曰,允。以金應均爲知事,吳顯文爲知訓鍊,白樂貞爲同知,趙台顯爲副摠管,具奭祖爲宣傳官,金箕爀爲內禁將,李秉一爲羽林將,沈能儀·李源奎·李思復·申泰秀·兪秉文·南廷悳爲五衛將,梁柱憲爲忠壯將,張啓煥爲訓鍊判官,申一永爲文兼,申㯙爲武兼,李完成爲慈母別將,知事單李尙健,乫軒洞權管單金翊洪,副司正韓用卨,兼鎭撫營從事官守城將單姜凡秀。再政。以金駿鉉爲宣傳官,李漢用爲訓鍊僉正,同知單梁柱憲,僉知三單,申泰秀·沈能儀·李源奎。三政。以尹弘求爲宣傳官,任鳳準爲都摠經歷,僉知三單,李思復·兪炳文·南廷悳。四政。以李夔憲爲都摠都事,李周赫爲御營把摠。五政。以申相珪爲中樞經歷。六政。以具然相爲訓鍊僉正,韓羲錫爲都摠都事。七政。以李希稙爲都摠都事,朴有鎭爲訓鍊主簿。八政。以金敎濚爲訓鍊主簿,閔寬植爲武兼。九政。以李建忠爲武兼。
刑曹啓曰,禮曹啓辭內,卽接槐山幼學金瀅植所訴,則以爲,其兄昌植,參榜於二所初場,故往覓試卷之際,渠之所呈終場試卷,在於其中,故考其封內,則抹其姓名與父祖三行,書以安鼎鎬姓名與其父祖,而曾祖·外祖兩行,則仍置不改,申飭截嚴之下,爲此悖習,誠非細故。伏乞草記歸正,以肅國綱,渠之姓名,特付榜上云矣,果如所訴,則事係變怪,而不可一邊之言,遽爾論斷,故文移該曹,使之詳覈回移矣,卽接該曹移文,則以爲,安鼎鎬所告內,敢以科慾所致,打扮內工房服色,潛入場內,盜出試券,抹去金瀅植姓名,換以渠之姓名及父祖名字的實,而渠獨自爲,初無和應之人云,故更捉試卷推覓之韓春龍,嚴査則以爲,渠常出入於安監察致元家矣,今此試所監察進去時,同爲入場,榜出後因安監察分付,爲推安鼎鎬試卷,入去泮中,仍爲被捉,至於換封事,實所不知,安鼎鎬再招以爲,果與安監察,爲十一寸叔姪間,而科前一次往見,不無受疑之端,實無同謀之人云云爲辭矣。安鼎鎬旣有自服,則其科名,不可仍置,原榜目中,爲先拔去,付標以入,而其罪狀,令該曹,依律處之,如是幻弄之際,必有符同之人,更令嚴覈得情,試官及監試官之不能禁飭,致有此作奸之境者,揆以法意,在所當勘,金瀅植之因此落榜,容有稱冤之端,而不敢擅便,竝令廟堂,稟處,何如?傳曰,允事,命下矣。謹依傳敎,罪人安鼎鎬,施威嚴覈,則所供內,二所終場試所時入場,偸卷換書祕封之罪,萬死無惜,而此是暗自爲之,實非他人所指,若有指揮符同之人,前後屢覈之下,安敢隱諱云矣,換封之罪,雖已自服,符同之事,實無其,缺,罔念國試之所重,敢行偸換之奸計,究厥所爲,萬萬痛惡,謹按律文,則大典會通諸科條有曰,大小科潛擦他人已入格秘封,換書已名以竊科者,以一律論,事係惟重,臣曹不敢擅便,令廟堂稟處,何如?傳曰,允。
甲戌四月初七日酉時,上御誠正閣。召對入侍時,參贊官金性均,侍讀官權益洙,檢討官朴齊晠,假注書李復永,記事官金弘集·沈相萬,待敎李載兢,各持通鑑第七卷,以次進伏訖。上曰,史官分左右,仍開卷,上曰,上番讀之,益洙讀自。缺
上在昌德宮。停常參·經筵。
傳曰,明陵酌獻禮後,大臣仍詣陵上,奉審以來。
傳曰,開城府善竹橋御筆刻碑建閣時,前留守李寅應·留守韓敦源,各內下虎皮一令賜給,經歷洪羲麟,內下鹿皮一令賜給。
政院啓曰,左副承旨趙秉鈺,時在。缺斯速乘日上來事,下諭,何如?傳曰,許遞,前望單子入之。
承旨前望單子入之,南一祐落點。
政院啓曰,新除授左副承旨南一祐,卽爲牌招,何如?傳曰,允。
傳曰,試官肅拜遲滯之中官文用奎,差備中官金德和,令該府拿處。
以宋彙仁囚單子,傳曰,飭已施矣,分揀放送。
以文用奎等囚單子,傳曰,飭已施矣,分揀放送。
以開城府善竹橋御筆刻碑建閣時,監董以下別單,傳曰,別看役前引儀劉明鉉加資,都看役前郞廳朴柱臣,六品職調用,監董閑良趙完璇賞加,其餘,令該曹,從厚稟處。
議政府啓曰,卽見刑曹草記啓下者,則試卷換封罪人安鼎鎬,事係一律,不敢擅便,令廟堂稟處矣,庶獄之關係,何莫非至重,而科獄尤爲嚴重,依律文勘處,斷不可已,而値玆設科廣慶之會,因是科而用此律,在所難愼,合有參酌之道,而不敢擅便,下詢時原任大臣處之,何如?傳曰,科獄異於他獄,則斷當依律勘處,而此時適異於他時,不必張大下詢,而合有參量,罪人安鼎鎬,特從惟輕之典,遠惡島限已身減死定配,當日押送。
又啓曰,大科初試人,一經背講後,許赴會試,卽古規也,而日子促迫,未暇如式爲之,依近例除講,各項科日,次第進定之意,分付禮曹,何如?傳曰,允。
刑曹啓曰,議政府啓辭內,卽見刑曹草記啓下者,則試卷換封罪人安鼎鎬,事係一律,不敢擅便,令廟堂稟處矣,庶獄之關係,何莫非至重,而科獄尤爲嚴重,依律文勘處,斷不可已,而値玆設科廣慶之會,因是科而用此律,在所難愼,合有參酌之道,而不敢擅便,下詢時原任大臣處之,何如?傳曰,科獄異於他獄,則斷當依律勘處,而此時適異於他時,不必張大下詢,而合有參量,罪人安鼎鎬,特從惟輕之典,遠惡島限己身感死定配,當日押送事,命下矣。謹依傳敎,罪人鼎鎬,全羅道羅州牧黑山島,限己身減死定配所,當日押送之意,敢啓。傳曰,知道。
三軍府啓曰,卽接訓鍊都監所報,則今四月初九日,習陳日次,而大將臣李景夏有身病,不得行操云矣,敢啓。傳曰,知道。
禁衛營啓曰,本營千摠閔晳鎬,以前任渭原郡守,上來尙遠,久曠爲悶,改差,何如?傳曰,允。
禁衛營啓曰,本營千摠趙翼顯,身病猝重,勢難察任,改差,何如?傳曰,允。
禁衛營啓曰,本營騎士別將趙明夏,身病猝重,勢難察任,改差,何如?傳曰,允。
上在昌德宮。停常參·經筵。
自前夜人定至酉時,灑雨下雨,測雨器水深八分。
以忠淸監司成彝鎬狀啓,公州牧人命渰死事,傳曰,人命渰死,若是夥多,聞甚驚慘,元恤典外,別加顧助,如有生前身還布,竝蕩減事,廟堂措辭分付。
三軍府啓曰,卽接禁衛營所報,則今四月初十日,習陳日次,而大將臣趙寧夏,有身病,不得行操云矣,敢啓。傳曰,知道。
禮曹啓曰,因議政府草記,今番文科講經除之,科擇次第進定事,命下矣。文武科會試,來五月初二日,文武科殿試,同月十五日,放榜,同月二十二日辰時進定,原粘目中改付標以入,而講經除之,則典禮講,當爲依例設行,科擧事目中磨鍊,付標以入之意,敢啓。傳曰,知道。
義禁府啓目,公州營將吳致永原情云云。問目內辭緣,泛稱遲晩,所當請刑是白乎矣,年過七十,法不當請刑,議處,何如?啓,依允。
又啓目,監察安致元原情云云。傳旨內辭緣,泛稱遲晩,所當請刑是白乎矣,時値停刑,不得循例請刑,議處,何如?啓,依允。
上在昌德宮。停常參·經筵。
自前夜人定至開東,灑雨下雨,測雨器水深五分。
藥房提調金有淵·副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,聞一二所初中場試取之際,多有淆雜之端云,寧有如許事體,責在上試,此不可尋常處之,一所上試洪祐吉,二所上試李源命,竝施以罷職之典,試事,令副試,主試磨勘。
傳曰,檢校副提學鄭健朝·金炳始·趙慶鎬·李明應·趙敬夏,檢校典翰李根秀·李冕榮·李起鎬·金性均·閔台鎬·李承宇,竝減下。
傳曰,參贊有闕之代,前望單子入之。
右參贊前望單子入之,趙龜夏落點。
政院啓曰,行左承旨南廷益,今日不爲仕進,卽爲牌招,何如?傳曰,允。
政院啓曰,議政府郞廳來言,今日,賓廳日次,而領議政李裕元·右議政朴珪壽,無時急稟定事,左議政未差,不得來會云矣,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
三軍府啓曰,卽接御營廳所報,則今四月十一日,習陳日次,而大將臣梁憲洙,有身病,不得行操云矣,敢啓。傳曰,知道。
禮曹啓曰,卽見黃海監司閔台鎬狀啓,則本邑增廣監試終場榜目中,長淵學生朴宗軾之子南壽及能壽,俱爲被選,故取考帳籍,該府境內,只有朴南壽姓名,初無朴能壽之名字,似是改名疊呈,故卽爲發關該府,使之考籍報來,該府使李建儀所報內,詳考帳籍,則朴南壽無兄弟,此擧子之疊呈被選,自是法外云,故朴南壽,關飭該府,卽爲捉囚,朴南壽·朴能壽,竝拔去原榜,其罪狀,令該曹,稟處爲辭矣。朴南壽,令道臣,照法嚴勘,試官與錄名官,俱有不察之失,竝從重推考,何如?傳曰,允。
禁衛營啓曰,本營中軍任興準,身病甚重,勢難察任,今姑改差,何如?傳曰,允。
兵曹,以吳夏泳爲禁衛中軍。
御營廳啓曰,本廳諸將官射講時,柳葉箭連五巡全布人,別單書入之意,敢啓。傳曰,知道。
義禁府啓目粘連,向前吳致永亦,信聽悍校,未免平民之侵漁,言辭暴慢,罔念事體之乖損,法意攸在,難逭重勘,以此照律,何如?啓,依允。
又啓目粘連,向前安致元亦,爲其親屬和應之跡,已露於査庭矣,謹按會通,則大小科潛擦他人已入格之秘封,換書已名以竊科者,以一律論,符同指使者同,此囚所犯,若是緊重,本律亦有的據,則事係一律,臣府不敢擅斷,請令廟堂稟處,何如?啓,名以臺試,有此無前之罪犯,揆以常憲,宜用加倍之律,而以此時也,故旣有安鼎鎬處分矣,罪人安致元,特貸一縷,遠惡島限己身減死定配,當日押送。
一所試官護軍鄭基會·副護軍吳德泳·副司直金玉均等疏略曰,臣等卽伏見傳敎下者,以試取淆雜,有上試罷職,令副試主試之命,臣等旣參試席,則試取之責,與上試均焉,譴罷之下,旣不可獨逭,僨誤之地,亦不可仍據,而至當試事之替當,尤係私分之難安,乞施同律,仍降變通之旨,答曰,省疏具悉。責在主試,故有所處分矣,卿等不必爲引,卽速擧行。
二所試官護軍趙秉式·工曹參議任冕鎬·副司果尹升求等疏略曰,臣等卽伏見傳敎下者,以試取淆雜,有上試罷職,令副試主試之命,臣等旣參試事,有此僨誤,而諉以責在上試,晏然冒當,則罪同罰異,有欠核實之政,乞施同律焉,答曰,省疏具悉。責在主試,故有所處分矣,卿等不必爲引,卽爲考試。
上在昌德宮。停常參·經筵。
以監察茶時啓辭,傳曰,知道。
義禁府照目粘連,公州營將吳致永矣本府議啓內,信聽悍校,未免平民之侵漁,言辭暴慢,罔念事體之乖損,法意攸在,難逭重勘,以此照律,罪杖八十收贖,奪告身三等私罪,奉敎依允爲旀,功減一等爲良如敎。
義禁府啓曰,時囚罪人安致元,事係一律,臣府不敢擅斷,令廟堂稟處事,判付內,名以臺試,有此無前之罪犯,揆以常憲,宜用加倍之律,而以此時也,故旣有安鼎鎬處分矣,罪人安致元,特貸一縷,遠惡島限己身減死定配,當日押送事,命下矣。安致元,特貸一縷,全羅道珍島府金甲島,限己身減死定配,而以判付內辭意,具罪目,依例發遣府羅將,使之當日押送配所,何如?傳曰,允。
上在昌德宮。停常參·經筵。
傳曰,奉審大臣入侍。
傳曰,在外摠管許遞,副護軍金東選,副摠管除授。
傳曰,有實病摠管許遞,與未差之代,前望單子入之。
摠管前望單子入之,都摠管鄭岐源·蔡東健落點。
傳曰,明陵酌獻禮時,獻官以下,別單書入。
陵官以下別單,一體書入。
以司謁口傳下敎曰,各營各司每朔捧上上下會計,翌月十五日,修正以入,都會計,四孟朔十五日,亦爲修正入啓事,分付。
平安監司申應朝疏。缺答曰,省疏具悉。卿之病症雖如是,以卿篤學明識,必得調治之良方,而自當差復矣,豈可以一時無妄之祟,遽議重任之遞解乎,況按事今未幾月,而已有治績之茂著者乎,卿其勿辭,益勉旬宣之責。
甲戌四月十二日□時,上御重熙堂。奉審大臣入侍時,右副承旨南一祐,假注書李載兢,記事官金弘集·沈相萬,領議政李裕元,以次進伏訖。上曰,史官分左右,仍命大臣進前,裕元進前問候,各殿問候訖,仍奏曰,臣承命馳詣明陵,攝行酌獻禮後,陵上奉審,則安寧,碑閣丁字閣奉審,則無頉矣。上曰,陵上太平乎?裕元曰,陵上果太平,而仍詣翼陵陵上奉審,則亦爲無頉矣。上曰,何時行禮乎?裕元曰,今日卯時行禮矣。上曰,今早霧氣甚乖,心切憧憧矣。裕元曰,行禮差早,霧氣不至大段矣,今年異於他年,而仙寢行禮,仍爲奉審,尤切愴慕之忱矣。上曰,愴慕果無比矣,昨日何時入去乎?裕元曰,申時抵達矣。上曰,沿路農形,何如?裕元曰,麥已發穗,注秧處亦皆立苗,水田則水根有餘處,頗爲貯水矣。上曰,近日之雨,似太頻矣。裕元曰,農家早霖甚好之說,預爲貯水,則終無惜乾之慮,而目前雖曰優洽,幾日風暘,易致乾涸矣。上曰,春風,水果易乾矣。裕元曰,臣於今行,多逢沿路守令,輒以民弊苦懇,誠爲悶然,以楊州言之,多奉陵寢,高陽亦爲明陵地方官也,兩邑尤不可不顧念矣,臣卽見畿伯所報,則向日劃給淸錢中,戶曹條三萬兩,足可排用,惠廳條五萬兩,還納爲辭,畿伯措處甚得宜矣,臣意則就其中楊州牧給萬兩,高陽郡給五千兩,以爲矯捄恐好矣。上曰,以此爲之,可也。裕元曰,五萬兩內,除一萬五千兩,則所餘爲三萬五千兩矣,此則使道臣,派給畿內各邑,宣上德意,量宜捄弊甚好矣,道臣雖以公貨所重,有此還納之請,在朝家則恐不宜還受,上曰,誠然矣,雖受之,用於何處乎?裕元曰,謹當以奉承下敎之意,題送本營,使之擧行矣。上曰,唯,上曰,次對時,政府坐起,自今從便爲之也。裕元曰,古法,賓廳坐起後行次對,此是援古例矣。上曰,故事雖如此,以前日不行時觀之,今之復行,似涉難便矣。裕元曰,近日亦有數次不行之時,而自今如有議定者則行之,無議定者則置之,恐好矣。上曰,從便爲之。上曰,訓局軍料事,間已分付乎?裕元曰,已爲分付,而石分給,則剩餘爲三百石,而今此變通之後,每石料米,加分爲六升餘矣。上曰,自何月如是分給耶?裕元曰,當自來月爲始矣,養兵之道,務得其懽心,而今此所分,每名加得如此,則雖無異投河之膠,猶勝於不爲矣。上曰,卿言誠然矣。上曰,日前以各營軍加額事,有此酬酌,兵判之言,如何乎?裕元曰,臣退問于戶兵判,則別無生財之方,猝難加額,且以目下原額軍料言之,不足近七千石之多矣。上曰,見今軍料,若是其不足乎?裕元曰,謹當更加爛議,後日登筵時詳稟矣。上曰,,詳議以稟,可也。上曰,予於年前,有手筆書下者矣,今果尙在否,裕元曰,戊辰年,曾蒙御書橘山嘉梧室五大字,謹遵古例,已刻石建閣于鄕廬矣。上曰,列聖朝御筆,亦有所奉乎?裕元曰,臣家奉純祖廟御筆,卽臣祖父承旨除拜時,傳敎書下者,又有憲廟朝御墨,此臣所奉受者也。英廟朝御書閣,在於故相臣李宗城家,崔奎瑞·兪拓基家,亦皆奉之。正廟朝,亦有賜徐命善四韻詩,建閣奉之,其時多有蒙賜者矣,大抵此乃人臣之至榮,昔宋臣范成大,刻宸翰于石,御書刻石之規,其來久矣,臣則近日又蒙手批,此尤殿下御極後初有之異數也,不勝感激,光耀一世矣。上曰,予之手批,無他意,欲見孚於卿,故至有此擧,卿庶幾諒予至意,而卿終未知予意矣。裕元曰,聖意,臣豈不仰揣,臣之心,殿下亦豈不下燭,而臣之求退,實無他意,或恐僨誤國事而然也。上曰,何至有僨誤之理,卿之言,雖出於巽讓,誠過矣。裕元曰,殿下苟欲使臣,無僨誤於國事,則惟在臣言之聽納矣,臣雖無似,豈敢以非道仰陳於殿下之前乎?上曰,大臣之言,予豈不聽從乎?裕元曰,翕受之聖度如是,故其間庶務稟裁,果無礙滯,臣所以欽仰萬萬矣。上曰,予見古史,大臣之言,無不從者矣。裕元曰,向蒙恩暇,故再明當還鄕第,而雖無多日之曠,心甚係着於公事,而往返之間,若有稟處者,則托于僚相而爲之,然小心憧憧,何時少弛乎?上曰,卿須安心然後,國事可以善爲之矣。上曰,向以率眷上京爲敎,何時上來耶?裕元曰,率眷撤還,有非猝乍可議,明年亦可,再明年亦可矣。上曰,予則猶以數朔爲遠,況明再明年乎?裕元曰,臣歸家,當與家人,相議圖之,而見今京第,家眷來留之時多矣。上曰,京鄕分居,不如團聚一處矣。裕元曰,聖敎若是諄複,謹當從近率眷矣。上曰,從速上來,可也。上曰,再明發行,何日可還耶?裕元曰,臣旣蒙五日恩暇,往返費兩日,留鄕第三日,而十八日可還京中矣。
上曰,此地卽大臣先山乎?裕元曰,此地,乃臣祖父山,而父母墳,在振威地矣。上曰,大臣祖山,在其地云,今於此行,不可無示意,欲給馬,而澆奠床,亦當備給矣。裕元曰,大臣父母山外,原無澆奠床備給之例,此是格外,而呈辭受由外,亦不必給馬,此下敎還收,卽臣區區之願也。上曰,雖非呈辭,給馬則好矣。裕元曰,聖意不勝感惶,而臣之暫還鄕第,何用馹馬爲哉?亟願還寢焉。上曰,雖然,予意則甚悵然矣。裕元曰,臣以多日請暇爲難,未能轉省父母山,而待秋間更欲仰請恩暇,伊時若下澆奠床備給之命,則謹當祗受矣。上曰,澆奠床則然矣,今欲給馬,何不可之有乎?裕元曰,臣之往來鄕第行色,本來不欲張大,故甚草草,非但官府不知,行路見之,且不識爲誰,雖蒙給馬之典,無所用矣。上曰,卿懇如是,雖不得已置之,而予心則終不如受之之爲好也。裕元曰,恩眷若是隆重,在臣,感激無地,此與祗受恩賜,實無以異矣。上曰,振威幾許里乎?裕元曰,一百二十里矣。上曰,二日往抵耶?裕元曰,然矣。上曰,今則各營給代,幾盡分給乎?裕元曰,公納,尙有未盡上來者,而已上來者,僅爲四月朔給代而止,新秋公納上來之前,更無排用之策,甚爲悶隘矣。上曰,然矣,七八月則公錢似當上來,而五六月,亦甚苟艱矣。裕元曰,五六月則應用不甚浩繁,惟當節約以過矣,外間則錢政流通,比前稍勝云矣。上曰,然則亦可幸也。上曰,大臣之行,雖無多日,善爲往返,可也。缺
上在昌德宮。停常參·經筵。
自未時至人定,灑雨下雨,測雨器水深四分。
以明陵酌獻禮時獻官以下陵官以下別單,傳曰,獻官領議政李裕元,內下大豹皮一令賜給,典祀官兼大祝司僕寺正金裕行·贊者敬陵令金洛鉉·謁者弘陵參奉李淵九·明陵令李羲祖·參奉申興均,各兒馬一匹賜給,其餘員役守僕等,竝考例施賞。
都摠府啓曰,今日入直內三廳武兼禁軍及軍兵等,中日習射技放,請出標信,傳曰,知道。
議政府啓曰,卽見京畿監司金在顯所報,則楊根郡癸酉條稅大同田米及均廳所納,今當責捧,而生民産業,素患艱乏,本色備納,勢實末由,依已例特許詳定代納,俾保民邑爲辭矣,正供請代,雖是法外,爲念民事,且有已例,依昨年許施田稅,旣非前日所施者,則不宜竝擧,置之,何如?傳曰,允。
觀象監啓曰,安胎時石物,古例則用甕石·蓋石·內識石·標石,而庚戌年胎封時,因特敎,只用甕石·蓋石矣,今番則何以爲之乎?敢稟。傳曰,依庚戌年例爲之。
禁衛營啓曰,本營哨官趙命九,身病猝重,勢難察任,改差,何如?傳曰,允。
御營廳啓曰,本廳中軍李敎獻,身病甚重,勢難察任,改差,何如?傳曰,允。
兵曹,以趙台顯爲御營中軍。
知事金學性疏,乞解日省錄監董之任。答曰,省疏具悉。監董之任,非筋力奔走,則不必辭解,卿其調理行公。
上在昌德宮。停常參·經筵。
自前夜人定至申時,灑雨下雨,測雨器水深一寸。
傳曰,禮房承旨,馳詣宗廟·景慕宮,奉審摘奸以來。
以司謁口傳下敎內,各營各司每年所納米錢木布,與移來條屯稅條,各條件懸錄,昭詳入啓事,分付。
奎章閣啓曰,明日,卽書香閣夏孟朔大奉審日次,時任閣臣,依節目擧行之意,敢啓。傳曰,知道。
禮曹啓曰,卽見咸鏡監司徐堂輔狀啓,則南關儒生朱貮翼等訴單內,今番監試入格中,玄以烈·宋益景等,俱以咸興居住,雖爲參榜,此非本道居生之人,則依法拔去,以杜後弊云,故考籍報來之意,發關申飭於咸興判官處矣,該判官李錫應牒呈內,取考帳籍,則玄以烈·宋益璟,竝以無乎牒呈,兩人,本以不入原籍之人,冒赴入格,仍卽逃避,揆以士習,萬萬可駭,方令鎭營,發關譏詗,令該曹,原榜目中竝爲拔去爲辭矣,原啓本中拔去,付標以入,而令本道,期於捉得,照法嚴勘,試官與錄名官,竝從重推考,何如?傳曰,允。
兵曹啓曰,今春等進上弓矢,看品在卽,而知弓品堂上鄭雲翼有身病,不得看品云,改差,其代以在京無故人啓下之意,敢啓。傳曰,知道。
兵曹,以白樂貞,爲知弓品堂上。
上在昌德宮。停常參·經筵。
自開東至申時,灑雨下雨,測雨器水深五分。
藥房提調金有淵·副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
傳曰,觀象監二提調李載冕,惠民署二提調金壽鉉,令該曹,口傳相換。
政院啓曰,議政府郞廳來言,今日,賓廳日次,而領議政李裕元在外,左議政未差,右議政朴珪壽有身病,不得來會云矣,敢啓。傳曰,知道。
宗親府啓曰,今日,卽天漢殿夏孟朔大奉審日次,而雨勢如此,不得擧行,當朔內更爲擇日擧行之意,敢啓。傳曰,知道。
奎章閣啓曰,今日書香閣大奉審,雨勢如此,不得擧行,當朔內擇日擧行之意,敢啓。傳曰,知道。
吏曹口傳政事,觀象監提調李載冕,惠民署提調金壽鉉,已上口傳相換事,承傳。
慶尙道儒生成錫煦等疏略曰,萬東廟復享之敎,臣等聞命懽忭,相顧感泣,有以知大聖人所作爲,出尋常萬萬也,嗚呼,先正臣文正公宋時烈平生樹立,卓然爲皇朝忠臣,而粤在肅廟,建書院于華陽之萬景臺,以御筆,親題院額,其後庚寅,移建于皇廟密邇之地,以春秋廟享之日,竝祭先正,蓋取一體君臣祭祀同之義也,則皇廟·華院之相爲終始,可復而不可廢者,明且審矣,今乃只復皇廟,而不復華院,則凡我人士誠禮之無地可伸,姑且勿論,兩皇帝在天之靈,得無彷彿睠戀於左右陟降之地乎。伏乞上體列聖朝尊尙之道,俯循群下切摯之懇焉,省疏具悉。爾等退修學業。
上在昌德宮。停常參·經筵。
傳曰,左承旨·右副承旨竝許遞,前望單子入之。
承旨前望單子入之李啓魯·趙熙一落點。
傳曰,飭已施矣,向日罷職試官徐臣輔·李乾夏·吳麟泳,竝分揀。
政院啓曰,右副承旨南一祐,今日不爲仕進,卽爲牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
宗親府啓曰,天漢殿夏孟朔大奉審,更爲擇日擧行事,草記蒙允矣,令日官崔道淵推擇,則今月十九日爲吉云,以此日擧行之意,敢啓。傳曰,知道。
又啓曰,卽見高靈幼學李炳權呈單,則以爲,去辛未三月二十二日,璿派應製,入格於監試榜目,癸酉式當爲應榜,而適値遭故,不得赴擧云矣,此人之見漏,恐有欠於一視之政,今番監試覆試,依例付榜之意,分付該曹,何如?傳曰,允。
義禁府啓曰,卽接黃海道谷山府定配罪人金斗河戶奴呈狀,則其上典,去三月二十八日,遭母喪,依法典歸葬間給由爲辭矣,定配罪人之遭親喪者,給暇歸葬,過三月後,還發配所,載在法典,金斗河歸葬間給暇及過限後還發配所事,竝爲分付於該道道臣,何如?傳曰,允。
禁衛營啓曰,本營千摠金樂文,身病猝重,勢難察任,改差,何如?傳曰,允。
前司諫宋奎灝疏略曰,今番科試,別飭屢下,辭旨嚴重,場內淆雜,有煩上聽,至有一二所試官譴罷之命,使副試主試,則爲主試者,皆世祿之裔也,榮顯之列也,固當悉心對揚,而及見其榜眼,則都是循私,全無秉公,其所榜上掛名之徒,莫非狼藉之人,物論沸騰,士氣沮喪,渡㶚者無不扼腕,解額者亦皆寒心,此輩之無所顧憚,胡至此極,亟賜處分,嚴降威罰焉。省疏具悉。爾言未知其可也。
上在昌德宮。停常參·經筵。
政院啓曰,來二十一日,輪對日次矣,敢稟。傳曰,當次人受點,後日次待令。
御營廳啓曰,本廳字內宮墻外行巡哨官洪疇爕所報內,去夜三更量,前守門將金洪斗,犯夜被捉於宗廟東邊一舖近處矣,莫重宮墻之下,肆然犯夜,極爲駭然,而係是朝官,依例移送義禁府之意,敢啓。傳曰,知道。善爲行巡,可知,哨官洪疇爕,內下長弓一張賜給,其餘巡卒,令本營,量宜施賞,宮墻行巡,益加申飭事,分付三營。
又啓曰,謹依草記批旨,本廳字內宮墻外,去夜當巡巡卒二十名處,各米三斗施賞之意,敢啓。傳曰,知道。
義禁府啓曰,因御營廳草記,前守門將金洪斗,去夜三更量,被捉於宮墻外行巡哨官,而係是朝官,依例移送義禁府事,批旨內知道矣。金洪斗,今方待命,拿囚之意,敢啓。傳曰,知道。
又啓曰,時囚罪人金洪斗,係是犯夜被捉,所當準更數決杖,而曾經西班正職,王府決杖,代以金贖,載在大典會通矣。金洪斗,依更數,笞三十收贖,放送,何如?傳曰,允。
上在昌德宮。停常參·經筵。
傳曰,禮判有闕之代,前望單子入之。
禮曹判書前望單子入之,洪鍾雲落點。
傳曰,在外參贊許遞,前望單子入之。
參贊前望單子入之,宋近洙落點。
傳曰,工判有闕之代,前望單子入之。
工曹判書前望單子入之,趙龜夏落點。
政院啓曰,右承旨金奎弘,今日不爲仕進,卽爲牌招,何如?傳曰,允。
以右承旨金奎弘牌不進罷職傳旨,傳曰,只推。
政院啓曰,卽者,社稷署官員來言,今此修改告由祭,神位版出安奉還時,提調一員,當爲進參,而都提調李裕元在外,提調未差,無進參之員,何以爲之?敢稟。傳曰,提調許遞,前望單子入之。
社稷提調前望單子入之,沈承澤落點。
三軍府啓曰,卽接訓鍊都監所報,則今四月十九日,習陳日次,而大將臣李景夏有身病,不得行操云矣,敢啓。傳曰,知道。
吏曹,左參贊單宋近洙,右參贊單趙龜夏。
上在昌德宮。停常參·經筵。
備忘記,平安兵虞候沈宜稷下直,長弓一張·長箭一部·片箭一部·筒兒一箇賜給。
傳曰,禮房承旨,馳詣社稷,奉審摘奸以來。
政院啓曰,全羅左道京試官韓章錫,監試榜目,封發稽滯,從重推考事。傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信,傳曰,知道。
宗親府啓曰,臣等與儀賓閣臣,進詣天漢殿,御眞展奉奉審,無頉之意,敢啓。傳曰,知道。
三軍府啓曰,卽接禁衛營所報,則今四月二十日,習陳日次,而大將臣趙寧夏,有身病,不得行操云矣,敢啓。傳曰,知道。
御營廳啓曰,本廳諸將官射講時,柳葉箭連三巡全布人,別單書入之意,敢啓。傳曰,知道。
戶曹判書金世均疏曰,伏以臣於本生,早孤終鮮,仲兄之墳,今將行緬,非臣躬董,莫可擧下,而請由旣是典式攸在,此地亦不過數舍之近矣,臣安得惟以職事,自阻於仁天之下也,庸敢短章,伏望聖慈,特許往回之暇,俾遂至切之情,不勝大願,臣無任云云。答曰,省疏具悉。卿其從便往來。
上在昌德宮。停常參·經筵。
自辰時至□時,灑雨下雨,測雨器水深二分。
藥房提調金有淵·副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
傳曰,別兼春秋,朴容大·金明鎭,竝減下。
傳曰,有實故摠管許遞,前望單子入之。
政院啓曰,行左承旨李啓魯,今日不爲仕進,卽爲牌招,何如?傳曰,允。
政院啓曰,議政府郞廳來言,今日,賓廳日次,而領議政李裕元,有身病,左議政未差,右議政朴珪壽,無時急稟定事,不得來會云矣,敢啓。傳曰,知道。
議政府啓曰,本府有司堂上有闕之代,同知三軍府事趙寧夏差下,使之卽爲察任,何如?傳曰,允。
政院啓曰,卽者,檢閱沈相萬,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽者,檢閱金弘集,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋金鶴鎭·李根命·金永哲,竝卽牌招,推移入直,何如?傳曰,允。
宗親府啓曰,卽見海州幼學李喜甲呈單,則以爲,去辛未三月二十二日,璿派應製,入格於監試榜目,癸酉式當爲應榜,而適値遭故,不得赴擧云矣,今番監試覆試,依例付榜之意,分付該曹,何如?傳曰,允。
三軍府啓曰,卽接御營廳所報,則今四月二十一日,習陳日次,而大將臣梁憲洙,有身病,不得行操云矣,敢啓。傳曰,知道。
成均館啓曰,臣聞居齋儒生等,今日夕食堂,不爲設行,馳詣泮宮,招致諸生,聞其捲堂之由,則諸生等書進所懷以爲,伏以臣等,卽縫掖章甫之類耳,凡於朝政得失,何敢妄有所論列,而至於事關科場,則有不容泯默,玆以齊憤之心,略陳必討之義,惟聖明垂察焉。噫,有國之設科取士,所以簡人才而需世用也,設科而秉公無私,所以扶士氣而壽國脈也,我朝立國之規,全以科目選士,士之立身事君,亦由是進焉,故科場用私之律,至嚴且重,上以補恢張之化,下以杜僥倖之門,蓋其選取公私之分,人心之向背,治敎之汙隆,係焉,是以,古人有言曰,科擧不公之弊,凶於國而人情之所共憤也,我聖上光御以來,凡小大科試,未嘗有可議之事,而況我元良誕生,卽宗社莫大之慶也,增廣之設行,卽士子罕逢之會也,前後飭敎,不啻鄭重而申複者,一以爲歸福於元子也,一以爲副堂於多士也,公忠私逆之諭,屢發於筵中,王言一布,八方胥聳,凡在操觚握管之列者,孰無蓄銳伺發之心也,主司之特擬重臣,爲擇其位望也,上試之先施譴罷,或慮其淆雜也,大聖人無偏無黨之意,至正至公之心,可以感木石孚䐁魚也,而噫,彼以副試而冒當主試者,亦赫世相傳之家也,受國厚恩之踪也,苟有一分愛君嚮國之誠,尤當精白悉心,百倍餘人,而及其榜眼之出也,物色先占,形跡莫掩,殆無一箇公選,視飭敎以弁髦,屬國法於笆籬,自欺之不足,而至於欺人,欺人之不足,而至於欺天,是可忍也,孰不可忍也,際玆出位之疏,敢言不諱,以聖上包容來諫之盛,不加深誅,反賜優批,至於諸試官,尙無處分之下者,臣等始也憂歎,繼之抑鬱之至也,君德莫盛於奉三,而此輩則若昧其對揚,群情莫切於來四,而此輩則罔念其向背,思之及此,寧不懍然而心寒哉,臣等仰屋長欷,繞壁不寐,玆敢不避猥越,相率聯章,仰干聽卑之天。伏乞聖上,循擧國大同之論,亟施諸試官當勘之律,庸光熙朝淸平之化,千萬至祝,退伏私次,恭俟處分,臣以聖廟捲堂,事體至重,卽爲還入之意,多般開諭,諸生等終不回聽,何以爲之?敢啓。傳曰,知道。太學,卽首善講學之地,科試,乃朝廷政令之事也,名以士子者,罔念法意之如此,敢於朝廷間事,憑托士論,妄言得失,動輒捲堂,視若茶飯,豈有如許無嚴之習乎,思之及此,寧欲無言,卽當別般嚴處,以靖世道,以端士趣,而有所斟量,姑爲安徐,爾須先爲曉諭,使之還入,如或有更事煩瀆,則斷當有大懲創之道矣,爾須知悉擧行,可也。
又啓曰,本館草記,傳曰,知道。太學,卽首善講學之地,科試,乃朝廷政令之事也,名以士子者,罔念法意之如此,敢於朝廷間事,憑托士論,妄言得失,動輒捲堂,視若茶飯,豈有如許無嚴之習乎,思之及此,寧欲無言,卽當別般嚴處,以靖世道,以端士趣,而有所斟量,姑爲安徐,爾須先爲曉諭,使之還入,如或有更事煩瀆,則斷當有大懲創之道矣,爾須知悉擧行可也事,命下矣。臣謹依聖敎,招致諸生,傳宣聖旨,乃爲勸入,則諸生等以爲,聖敎若是鄭重,不勝感惶,謹當還入云,故仍設食堂,臣則退去之意,敢啓。傳曰,知道。
檢閱沈相萬疏曰,伏以臣於持被之中,卽接家信,則臣母素患痰火之祟,近因日候之不調,一倍添篤,委綴床玆,臣旣終鮮,扶將無人,伻報踵至,歸視是促,情私煎灼,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣見帶之職,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
大護軍朴齊寅疏,辭政府有司之任。答曰,省疏具悉。所請依施。
上在昌德宮。停常參·經筵。
傳曰,政官牌招開政。
傳曰,敦寧都正許遞,今日政差出。
傳曰,在外兵曹參判·同敦寧竝許遞,今日政差出。
傳曰,雲山郡守之代,勿拘常格,各別擇差。
傳曰,一二所試官,換所進去。
傳曰,今番覆試,異於他試,書頭,各書道號,又書濟州·開城,精白對揚,以示同慶之意。
摠管前望單子入之,都摠管,金在顯·任商準,副摠管,尹滋承落點。
政院啓曰,右承旨金奎弘,今日不爲仕進,卽爲牌招,何如?傳曰,允。
以右承旨金奎弘牌不進罷職傳旨,傳曰,只推。
政院啓曰,左右史不可不備,別兼春秋金永哲·檢閱金弘集,旣有只推之命,竝卽牌招,推移入直,何如?傳曰,允。
以別兼春秋金永哲·檢閱金弘集牌不進罷職傳旨,傳曰,只推。
承文院啓曰,卽見盛京禮部咨文出來者,則本年夏季統巡箚派金州協令栢林,前往巡査事,預行知照云矣,回咨按例撰出,付撥下送灣府,傳給鳳城將處,轉致盛京之地,何如?傳曰,允。
吏曹啓曰,顯隆園參奉宋秉九,以其身病,呈狀乞遞,政差,何如?傳曰,允。
吏曹啓曰,新除授文川郡守韓致肇呈狀內,身病猝重,萬無赴任之望云,其身病旣如是,則有難强令遠赴,罷黜,何如?傳曰,允。其代勿拘常格,各別擇差。
兵曹啓曰,知中樞府事李尙健·羽林衛將李炳一·五衛將申泰秀·沈能儀李源奎·李思復·南廷悳·兪炳文,俱以病難供職,呈狀乞遞,竝改差,何如?傳曰,允。
以吏曹參議沈履澤牌不進罷職傳旨,傳曰,只推。
有政。吏批,判書趙基應進,參判鄭範朝,參議沈履澤,牌招不進。以金東選爲同敦寧,吳顯文爲兵曹參判,趙晳顯爲敦寧都正,洪遠植爲同經筵,李秉文爲司導提調,尹滋命爲司導僉正,李龍和爲顯隆園參奉,金慶栻爲純陵參奉,鄭泰好爲京畿監司,金祖憲爲文川郡守,兼持平任尙鎬·徐正淳·韓章錫,已上減下,故郡守韓用儉,贈兵參,訓都例兼同知韓宅履考,故通德郞吳慶曾,贈左參贊,例兼知訓鍊吳顯文考,前引儀劉明鉉·司果李春永·方允厚,已上今超通政加資事,承傳。
再政。以趙敬夏爲掌樂提調,鄭基會爲尙衣僉正,王景說爲雲山郡守,李起宅爲寧遠郡守。
三政。以丁大英爲氷庫別提,柳肯鎬爲新昌縣監。
兵批,判書徐相鼎進。兵批啓曰,白翎僉使,今當差出,而擬望之人乏少,他道守令,竝擬,何如?傳曰,允。以沈承澤·李容熙爲知事,元世顯爲副摠管,洪秉琬爲同知,鄭輔源爲內禁將,白榮洙爲羽林將,安喆源·朴陽爕·韓宅履·李炳宇·閔泳益·金華重爲五衛將,李熙瑞·尹浩榮爲守門將,元度常爲御營從事官,崔承祖爲白翎僉使,李榏重爲水原監牧官,前虞候金儀鳳,今加折衝。再政。以姜宗完·李應謨爲景福將,崔完楨·李昌信·金在濂爲慶熙將,趙羲周爲武兼,同知單韓宅履,僉知三單,朴陽爕·閔泳益·李炳宇,兼京畿兵馬水軍節度使單鄭泰好。
平安監司申應朝疏。缺,答曰,省疏具悉。向日之批,予意攸在,今此辭疏,奚爲而復至乎,卿其從便調理,益勉對揚之責。
上在昌德宮。停常參·經筵。
傳曰,今番生進初試中,年八十以上人,特付會試,榜末亦示廣慶之意。
傳曰,左承旨許遞,前望單子入之。
承旨前望單子入之,徐相翊落點。
以司謁口傳下敎曰,二所試卷外呈被捉之漢,令集春營入直將官,決棍放送。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史,不可不備,別兼春秋金永哲·檢閱金弘集,旣有只推之命,竝卽牌招,推移入直,何如?傳曰,允。
以別兼春秋金永哲·檢閱金弘集牌不進罷職傳旨,傳曰,只推。
政院啓曰,禁衛大將趙寧夏,以諸將官射會事,三仙坪今方出去矣,所佩命召,何以爲之?敢稟。傳曰,仍佩往來。
上在昌德宮。停常參·經筵。
自辰時至申時,灑雨下雨,測雨器水深五分。
政院啓曰,左右史不可不備,檢閱沈相萬,由限已過,卽爲牌招入直,何如?傳曰,允。
以檢閱沈相萬牌不進罷職傳旨,傳曰,只推。
政院啓曰,卽者,檢閱金弘集,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱金弘集牌不進罷職傳旨,傳曰,只推。
兵曹啓曰,景福宮衛將安潤植,慶熙宮衛將崔錫晉,俱以病難供職,呈狀乞遞,景福宮衛將李喜秀,慶熙宮衛將林鳳華·宋仁瓚,除授在外,過限未上來,竝改差,何如?傳曰,允。
禁衛營啓曰,本營千摠金炳一,身病猝重,勢難察任,改差,何如?傳曰,允。
御營廳啓曰,謹依下敎,二所試券外呈被捉之李忠遠,令集春營入直哨官尹龜泳,決棍十度後放送之意,敢啓。傳曰,知道。
義禁府啓曰,平安監司申應朝狀啓內,前掌令安時協罪,攸司稟處事,啓下矣。安時協,家在安州地云,依例發遣府羅將,拿來,何如?傳曰,允。
副應敎朴顥陽疏,缺,省疏具悉。疏辭下該曹稟處。
上在昌德宮。停常參·經筵。
自前夜四更至酉時,灑雨下雨,測雨器水深三寸五分。
傳曰,日講,自明日爲之。
傳曰,卽見前持平任鶴準疏,則金善柱之許多悖習,未知實狀之的皆如是,而莫非蠧國病民之事,若無干犯於此,豈有人言之至此乎?金善柱爲先施以刊削之典,其前後不法之事,令道臣,詳査以聞。
傳曰,同副承旨許遞,前望單子入之。
承旨前望單子入之,洪祐昌落點。
以司謁口傳下敎曰,二所之被捉衛軍,令集春營入直將官,決棍放送。
政院啓曰,左右史不可不備,檢閱金弘集·沈相萬,旣有只推之命,竝卽牌招,推移入直,何如?傳曰,允。
以檢閱金弘集·沈相萬牌不進罷職傳旨,傳曰,只推。
奎章閣啓曰,書香閣夏孟朔大奉審,更爲擇日擧行事,草記蒙允矣,令日官推擇,則今二十五日爲吉云,以此日擧行之意,敢啓。傳曰,知道。
京畿監司鄭泰好疏,缺,答曰,省疏具悉。卿其往欽哉。
前持平任鶴準疏略曰,夫土豪武斷何限,而豈有如江西前承旨金善柱之罪哉,渠以金海賤孽,改本開城,冒稱儒賢金泮之後裔,特被聖明拂拭之恩,四五年間,官至正三品之列,其所圖報倍人,而賦性奸慝,晝宵揣摩,無非傷人害物之心,平生經綸,盡爲營私肥己之慾,行惡鄕邑,專事威脅,不顧朝體,少無忌憚,其諸般陰譎之狀,不敢枚擧,而往在丙寅至癸酉八年之內,操弄各處富民,私捧願納,以充私庫,數十年前,永賣田畓,勒奪還退,年久私債,各年花利,無難徵族,私設刑獄,濫杖無常,怨聲嗷嗷,各樣官錢,自外私捧,任意料利,締結徒黨,擅弄儒鄕,受賂許參,濫乘四人轎,橫行營邑,私設庖廚,徒事淫樂,而昨冬撤庖之朝令,終不知戢,營邑申飭,視若尋常,當此聖明之世,八域人民,含哺蹈舞,而惟獨關西,緣此貪饕,偏受其害,故敢玆陳章,乞降處分,施以屛裔之典。省疏具悉。當有處分矣。
上在昌德宮。停常參·經筵。
藥房提調金有淵副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
傳曰,卽見箕伯狀啓,則申弘均之罪犯罔赦,前所未有,人命之因此致傷,民財之如是勒奪,貪饕殘虐,莫此爲甚,似此蔑法之類,不可但以贓律而論,申弘均,令王府,爲先拿囚,其勒奪民錢,令秋曹,一一督徵,下送本道,而道臣這這還給該民後,形止啓聞。
政院啓曰,右副承旨南一祐,今日不爲仕進,卽爲牌招,何如?傳曰,允。
以右副承旨南一祐牌不進罷職傳旨,傳曰,只推。
傳曰,右副承旨許遞,前望單子入之。
政院啓曰,同副承旨洪祐昌,時在京畿長湍地,斯速乘馹上來事,下諭,何如?傳曰,許遞,前望單子入之。
承旨前望單子入之,洪鍾學·李應辰落點。
都摠府啓曰,今日入直內三廳武兼禁軍及軍兵等,中日習射技放,請出標信,傳曰,知道。
政院啓曰,議政府郞廳來言,今日,賓廳日次,而領議政李裕元,右議政朴珪壽,無時急稟定事,左議政未差,不得來會云矣,敢啓。傳曰,知道。
政院啓曰,新除授同副承旨李應辰,卽爲牌招,何如?傳曰,允。
政院啓曰,左右史不可不備,檢閱金弘集·沈相萬,旣有只推之命,竝卽牌招,推移入直,何如?傳曰,允。
奎章閣啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
御營廳啓曰,謹依下敎,二所之被捉衛軍鄭永信,令集春營入直哨官尹龜泳,決棍十度後,放送之意,敢啓。傳曰,知道。
義禁府啓曰,平安監司申應朝狀啓內,陽德縣監申弘均,勒取民錢,賣鄕賣任,如此貪殘之類,不可置之字牧之任,爲先罷黜,其罪狀,令攸司稟處事啓下,而傳敎內,卽見箕伯狀啓,則申弘均罪犯罔赦,前所未聞,人命之因此致傷,民財之如是勒奪,貪饕殘虐,莫此爲甚,似此蔑法之類,不可但以贓律而論,申弘均令王府爲先拿囚,其勒奪民錢,令秋曹一一督徵事,命下矣。申弘均,今方待命拿囚,而勒奪民錢,自秋曹準捧後,捧供,何如?傳曰,允。
甲戌四月二十五日辰時,上御重熙堂。日講入侍時,領事李裕元,日講官趙基應,參贊官金奎弘,檢討官朴齊晠,假注書白聚奎,記注官金在鼎,記事官金㽥,各持詩傳第八卷,以次進伏訖。上曰,史官分左右,裕元進前問候,各殿問候訖,上,誦前受一遍訖,仍開卷,基應讀自下武維周,止下武六章,仍釋義訖,上命授書算于基應,上讀十遍訖,基應還納書算,缺,上曰,近日之雨,農事得無有害乎?裕元曰,大農,此月內幾盡移秧,可占有年,而及今快霽,則麥農亦可無受損矣。上曰,大臣近作鄕行,平安往還耶?裕元曰,蒙暇五日,善爲往還矣。上曰,已率眷耶?裕元曰,方欲率眷,而擧家撤入,未可容易矣。上曰,昨以金善柱事,有所傳敎矣,大臣得見否,裕元曰,今朝詣闕,始爲得覽,上曰,昨見疏辭,則金善柱,本以金海之金,改貫開城云矣。上曰,史官家在何鄕乎?在鼎曰,臣居在平壤地矣。上曰,平壤,與金善柱所居之鄕,距幾里乎?在鼎曰,陳疏人任鶴準,與金善柱,同居江西地,而與平壤,相距七十里矣。上曰,史官,居在不遠,金善柱改貫事,詳知乎?在鼎曰,臣未的知其本事矣。上曰,任鶴準之在京年久乎?基應曰,臣待罪完營時,任應模以兼史履歷,出爲參禮察訪矣,今則改名,不見其面,故未知爲誰也。在鼎曰,任鶴準,卽故參判臣百哲之堂姪也。上曰,然乎?裕元曰,元子宮,近日夙就岐嶷乎?上曰,果無恙,而比前稍長矣。裕元曰,百日不遠,下情甚慶祝矣。上曰,向日以丘爲姓者,以改姓事擊鼓矣,其意請賜姓耶?裕元曰,丘從直之後裔,則有何改姓者乎?上曰,俄見平安監司狀啓,則陽德縣監之貪饕夥多,今亦有似此之人乎?裕元曰,嚴懲貪墨之世,敢有如此人,甚可駭矣。上曰,捕將之例兼政府堂上,旣非舊例,則似涉如何矣。裕元曰,前日備局堂上時,以捕將而兼帶,猶或可矣,至於政府,則果不當矣,曾前次對日,捕將只待令於闕門外而已矣,近日例兼堂上,故依例登筵矣。上曰,誠然矣,武臣非拜大將,則不可兼政府堂上,自今爲始,捕將之政府堂上,減下也,仍敎曰,今日筵說中此條,頒布朝紙。上曰,亞將經行疏及尋單,有例乎?裕元曰,古則有之,近古無之,七八年來,復行之矣。上曰,將臣辭疏,亦有例乎?裕元曰,文將臣辭疏,而武將臣,近日爲之矣,古則正卿將臣,有事始可上疏矣,上曰,然乎?奎弘曰,此條,亦入於筵說頒布中乎?上曰,雖不頒布,自當不得爲之也。上曰,闕內守直軍兵,不過四百名,每有不足之慮,幾名間加數似好矣,必想接濟之方也。裕元曰,國用罄竭,莫今時若,先得餼廩之資,然後可以議及矣。上曰,各營軍中,幾名除出,入直於闕內近處,則如何,裕元曰,此則與新設有異,優可行之矣。上曰,若然則以科外之事,得無苦之乎?裕元曰,或添補料糧,或除本營之役,則似無相礙之端乎?上曰,取考戶曹文簿,則該軍需所用不足者,只是三年糧也。裕元曰,似果然矣。上曰,惠廳米萬石有剩矣。裕元曰,惠廳米還,本來不足,此必是一廳用下之有剩者也。上曰,俄者所言軍兵入直事,筵退後商確爲之也。裕元曰,敬奉敎矣,當詳言於諸將臣矣。上曰,摠府以番次苟艱,每有呈辭,故有所申飭矣。裕元曰,摠管備員之時不多,故番次每患苟艱,此不得無時入變通草記也。上曰,日後如有實故不得已之事,則自政院微稟似好矣。奎弘曰,無時微稟,似涉未安矣。上曰,六承旨中,每二員伴直,則其番次,亦必難耐也,都承旨必不坐直矣。奎弘曰,然矣,每六位,二員多日坐直也。上曰,戶惠廳各衙門木綿之剩爲千餘同,似無不足之慮也。裕元曰,千餘同木還,有何餘裕乎,上笑曰,誠然矣。上曰,淸錢革罷,出於爲民之意,而近聞物價,尙爾倍蓰云,甚可駭矣,凡導率之方,貴在使民心自化也。裕元曰,民情如水,只可順之而已,不可使擾之,閭巷間錢路,近果流通,而市井之人心,奸巧忒甚,誠可痛歎也。
上在昌德宮。停常參·經筵。
政院啓曰,明日常參·經筵,取稟。傳曰,停。
政院啓曰,右承旨趙熙一,今日不爲仕進,卽爲牌招,何如?傳曰,允。
以右承旨趙熙一牌不進罷職傳旨,傳曰,只推。
吏曹啓目粘連,觀此弘文館副應敎朴顥陽上疏,則以爲,臣妹夫左副承旨臣徐相翊,方帶春秋館修撰官矣,臣所兼編修官之銜,其爲應避,典式攸在,亟令選部,照例遞改亦爲白有臥乎所,相避之法,在下當遞,弘文館副應敎朴顥陽所兼春秋館編修官之銜,今姑減下,何如?啓,依允。
甲戌四月二十六日辰時,上御重熙堂。日講入侍時,日講官許傳,參贊官趙熙一,檢討官洪正厚,假注書李基肇,記事官金弘集·沈相萬,各持詩傳第八卷,以次進伏訖。上曰,史官分左右,上,誦前受音一遍,仍開卷,傳讀自文王有聲,止王后烝哉,仍釋義訖,上授書算于傳,上讀十遍訖,傳還納書算,上曰,遹追來孝,謂其成先人之道也,然則作豐,乃先王之志,而文王成之耶,臣對曰,周自太王·王季,肇基王迹,積德累仁而後,文王興,能成先王之業,此其孝之大者也,大學言文王之孝曰,爲人子止於孝,中庸言武王之孝曰,善繼人之志,善述人之事,蓋人道莫大乎孝,自古聖王,未有不以孝爲治化之原也。上曰,烝字何義也,亦有詳見於他書者乎,臣對曰,王后烝哉之義,王者追稱,而謂其成王業,后者,只是人君之稱也,烝哉者,言其信乎其克君,蓋兼贊美之意也。上曰,果歎美之語也,上又曰,旣曰築城伊淢,又曰維豐之垣,城與垣,其義或有異乎,臣對曰,垣卽城也,且詩經,例有音韻,此亦變文以叶韻也,亦所謂一節深於一節者也,仍奏曰,文王有聲之聲,乃令德之聲著聞者也,如大禹之聲敎,訖于四海是也,小雅云,鶴鳴于九臯,聲聞于天,又云,鼓鍾于宮,聲聞于外,此指誠意感動之義也,況聖人之德化宣著,而其聲聞于天下,則奚啻鍾鶴之聲而已哉,玉堂曰云云。承旨曰云云。傳奏曰,文王之作豐,非欲大其城都也,歧邑近峽,而民歸如市,故不能容衆,有此遷都之擧,豐非大邑,故成王又作鎬京也。上曰,文王,誠非爲廣土地也,庶民自歸,至於三分天下,有其二矣。傳對曰,儒臣所奏帝王之孝繼述爲大者,此言甚善矣,以聖學言之,朝晝夕三講,自有列聖朝成憲,又有夜對召對之規,今我殿下,頻御講對,則亦是繼述之孝也,夫帝王之學,與俗士有異,不必字字記誦,只宜領會一篇宗旨之有益於治道者而已,且萬幾至繁,聰明有限,以臣愚見,淸燕之暇,繼覽史策,頻接筵臣,使之講讀討論而垂聽焉,則大有所稱於廣聰之道矣,詩經進講,今已經年,尙未訖工,一暴十寒,聖人有戒,繼自今孜孜勤勤,無少間斷,是臣區區之望也。上曰,其間有事,未卽開講,而今旣爲始,則當不間斷而連爲之矣,仍敎曰,今朝霧氣甚乖,得無有害於麥農耶?傳對曰,麥秀時大霧,農家所忌也。上曰,雨亦支離,雨餘有霧,則可望快霽云矣。傳對曰,霧乃陰陽不和之氣也,陰陽不和,則不能成雨,似有開霽之望矣。上曰,雨多則亦爲妨農,雨暘適中,爲好矣。傳曰,洪範云,極備凶極無凶,又云,曰肅,時雨若,曰乂,時暘若,曰聖,時風若,天人感應之理,如此矣,講畢,上曰,講官家距此闕,比舊稍遠,得無勞乎?傳曰,不甚遠矣,臣,每於前席,輒蒙眷愛,不勝萬萬感激惶懍之至,聖恩如天地生成之澤,未知何以報答矣。上曰,講官近讀何書,傳曰,臣今昏耄,不能讀書矣。上曰,必有所讀,而讀能記憶否,傳曰,雖或有所披閱,掩卷輒忘,且無冊子之專看者矣,臣曾聞長老之言,每勸少時多讀,以臣驗之,則詩經之今日能記者,亦是二十前所讀之效也,至於衰境所見,則全不記得矣,誠願殿下,迨此春秋鼎盛之時,益勉進脩之工焉。上曰,近亦有著述乎?傳曰,以若昏憒,何能有所作乎?上曰,年雖已老,蘊抱贍富,必當沛然有裕矣。傳曰,何敢如是乎。缺
上在昌德宮。停常參·經筵。
以監察茶時啓辭,傳曰,知道。
都摠府啓曰,今日入直內三廳武兼禁軍及軍兵等,中日習射技放,請出標信,傳曰,知道。
兵曹啓曰,宣傳官尹永夏·五衛將安喆源·朴陽燮·韓宅履·閔泳益·金華重·李炳宇,文臣兼宣傳官李建昌,俱以病難供職,呈狀乞遞,竝改差,何如?傳曰,允。
甲戌四月二十七日□時,上御重熙堂。日講入侍時,日講官嚴錫鼎,參贊官洪鍾學,侍讀官權益洙,假注書李喜元,記事官金弘集·沈相萬,各持詩傳第八卷,以次進伏訖。上曰,史官分左右,上,誦前受音一遍訖,仍開卷,錫鼎讀自豐水東注,止文王有聲,仍釋義訖。缺
上在昌德宮。停常參·經筵。
傳曰,啓字誤踏中官文用奎,推考。
甲戌四月二十八日辰時,上御重熙堂。日講入侍時,日講官李承輔,參贊官徐相翊,侍讀官權益洙,假注書白聚奎,記事官金弘集·沈相萬,各持詩傳第八卷,以次進伏訖。上曰,史官分左右,上,誦前授音一遍,仍開卷,承輔讀自厥初生民,止居然生子,仍釋義訖,上授書算于承輔,上,讀十遍訖,承輔還納書算,上曰,夙字註曰肅也,此何義也。承輔曰,夙是肅然驚動之義,載震載夙者,蓋震動而肅然,若有所感者也。上曰,周公制禮,始尊后稷以配天,則成周以前,無后稷之祀耶?承輔曰,然矣,仍奏曰,高辛氏有四妃,曰姜嫄生后稷,曰慶都生帝堯,曰簡狄生契,曰常儀生摯,其後摯立,無德廢,而立帝堯矣。上曰,以序次言之。帝堯似爲稷之弟,而何爲嗣立乎?承輔曰,必因堯之盛德尤大,故擧而立之也,且堯與稷,旣非同母兄弟,則其孰兄孰弟,亦未可的知矣。上曰,堯於舜,爲同族尊行乎?承輔曰,古有此言,而似爲近族尊行矣。上曰,皆是黃帝之後也。承輔曰,然矣,仍奏曰,后稷之生,有此靈異者,蓋天降非常之人,則必有非常之事也,且以先生如達等語觀之,可見古人質實無隱之意也。上曰,古人果尙質,故有此等語,後世則必不如是爲辭,以今觀之,如達二字,似涉未安矣,玉堂曰,云云。承旨曰云云。上曰,蘇氏所云,凡物之異於常物者,其生或異,由是言之,上古非常之人,其生也,必多有如此之事也。承輔曰,上古聖神,首出庶物,其生也,多有異兆,少昊之生,有華渚流虹之祥,帝堯之生,亦有交龍之異,後世漢高祖之生,亦類此矣。上曰,此皆非常之事也。承輔曰,講筵,旣以日講爲定,則筵體稍重,講規似當與前有異,後日筵中,下詢大臣而爲之似好,而前受音則置之,恐未知如何也。上曰,前所爲之者,仍行之也,掩卷後,上曰,惠廳一年應入,較之應下,則不足爲幾乎?承輔曰,一年應入之米,較之應下之數,不可指的仰告,而捧入多少,年各不同,用下亦然,不足之數,每每貿取補用矣。至於今年,湖南則一自錢政變通之後,諸般稅穀,不能及期輸納,勢將爲秋大同云矣。上曰,以秋大同爲之,則何間來泊耶?承輔曰,大同皆有定限,則秋大同一款,不可議到,而聞湖南事勢,多有窘跲,昨冬以錢收捧於民間,而欲爲貿米以納者,及至錢政變通,措手無路,自爾愆滯,拕至秋間云矣。上曰,別置米,年年改乎?承輔曰,無論某穀,若有剩餘,則新舊換用矣。上曰,三南木品不同耶?承輔曰,湖南稍勝,湖西·嶺南爲次,而大同之法,湖南八斗一疋,湖西七斗一疋,嶺南六斗一疋,故木品自有高下,而自邑收捧於民者,豈有甚麤之理,每緣吏輩換色,百奸俱生矣,今也木邊餘存者,無非麤劣矣。上曰,何爲以如此乎?承輔曰,頒貢給代之際,每令上中下三品,參互用之,而自然稍勝者多用,稍下者餘在,事勢雖然,不能嚴束之致也,萬萬悚然,上曰,今則每朔會計,故無預下之弊耶?承輔曰,一自飭敎以後,不敢生意,近又有每朔會計以入之處分,則尤何敢容手乎?上曰,今則本廳米邊,無不足之慮乎?承輔曰,今年大同齊到,且舊未收,一一督捧,則可以排用,而舊未收,每每愆納,甚至十餘年前大同未納者,有之矣。上曰,何爲致此乎?承輔曰,或因該倅之經遞,或因船人之乾沒,或因該吏之幻弄,指徵無處,雖有促關,每每愆納,此等處不可無用權之道,間有湖南邑十六年前大同未收,故以錢代捧,而雖非經法,與其全然不捧稍勝,且該邑事勢,年年關飭之下,吏民偏受其害,故不得已行一權宜之政,而此不可恒例之事也,出於萬不獲已也。上曰,外邑大同未納者,雖曰指徵無處,全然蕩減,必有這間奸僞矣。承輔曰,雖曰徵捧無處,決不可許減,此路一開,則許多弊端,生出其間矣。上曰,代錢收捧,亦恐有奸弊矣。承輔曰,然,的知其指徵無處,莫可奈何然後,不得已用權宜之道也。上曰,貢米中,有惠買均買優劣不同云,果然乎?承輔曰,臣未及詳知也。上曰,儲留庫所送摠戎營者,不滿二千石乎?承輔曰,近日復貢後,有如干不足,而北漢城還革罷後,自畿營,收捧於列邑,送于惠廳,則自惠廳貿米,劃送于摠戎營者也,以事理言之,自畿營收錢送摠戎,摠戎送惠廳,貿米以去,而錢貨輸轉之際,浪費不少,故所以不由摠營,直送惠廳爲定式矣,今年錢政變通後,畿營欲以淸錢,送于惠廳,惠廳何可受此無用之錢,而從何辦米,依例劃送乎,方以是相持矣。上曰,然矣。上曰,摠戎廳城還之革罷,似爲民惠,承輔曰,列邑殘民,每於歲終,以還米輸納,爲難醫之痼瘼,而或百餘里或四五十里之險路,運米往來,最爲苦矣,一自變通以後,莫不安堵,而爲惠不小矣,上曰,今則給代頒貢,無不足之歎乎?承輔曰,見存錢貨,今無幾許,故五月朔給代與貢價,不得擧論,而其間外邑上納之來到,姑無可知也,錢政變通之後,各道公納,無論某樣,卽速輸納戶曹之意,始也行關,故惠廳納者,或納于戶曹,而請出尺文於惠廳者,間間有之,而旣是未捧,則何可出尺乎,是以或有葛藤之端矣。上曰,然則戶曹所納者,納于惠廳,則可以相換也。承輔曰,以是計除爲定矣。上曰,稅船來泊,則只是戶判點檢,出去者戶判,例兼惠廳提調故也。承輔曰,凡干賦稅,都是度支主管,而又是例兼故也。
上在昌德宮。停常參·經筵。
自卯時至人定,灑雨下雨,測水器水深二寸四分。
藥房都提調朴珪壽,提調金有淵,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣侯,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,政官牌招開政。
傳曰,未肅拜同敦寧,在外敦寧都正竝許遞,今日政差出。
傳曰,法司堂上竝許遞,今日政差出。
傳曰,發遣吏郞,諸執事淸齋與否,摘奸以來。
傳曰,禁府都事之代,敍陞以入。
傳曰,啓字誤踏中官李用善,推考。
傳曰,大臣政府堂上引見。
宗親府啓曰,明日,卽天漢殿朔奉審日次,而臣邦鉉,進詣擧行之意,敢啓。傳曰,知道。
議政府啓曰,卽聞康津縣監身故云,此若遲待道啓後差出,則民邑事委屬可悶,依已例,令該曹,今日政差代,使之不日下送,何如?傳曰,允。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
禮曹啓曰,因大臣筵奏,文武科諸擇日及生進放榜退行事,命下矣。令日官推擇,則文武科會試,來五月初八日,生進放榜,同月二十二日辰時,文武科放榜,同月二十六日卯時爲吉云,以此日時退定,原粘目中改付標以入之意,敢啓。傳曰,知道。
兵曹啓曰,宣傳官具奭祖,以其病難供職,呈狀乞遞,改差,何如?傳曰,允。
以吏曹參議沈履澤牌不進罷職傳旨,傳曰,只推。
有政。吏批,判書趙基應進,參判鄭範朝,參議沈履澤牌招不進。以金在顯爲刑曹判書,吳取善爲判尹,林喜鎭爲同敦寧,鄭基會爲刑曹參判,徐臣輔爲左尹,趙秉式爲右尹,金鉐爲敦寧都正,李乾夏爲刑曹參議,沈承澤爲知經筵,兪致崇爲知春秋,李建植爲監察,李起錫爲引儀,金東勛爲公事官,李承愚爲軍資奉事,李奎參爲康津縣監,趙均夏爲陽德縣監,故進士金基協,贈吏參,例兼學生金正默,贈吏議,府使金聖觀,贈僕正,已上,同敦寧金東選本生三代,贈戶參李廷稷,贈戶判,例兼知事李尙健考,宗府兼郞廳單李晩沼差下事,承傳,兼持平閔泳商減下。
再政。以朴衍壽爲繕工主簿,趙寬在爲禁府都事。
三政。以成泰永爲造紙別提,申觀朝爲徽慶園守奉官。
兵批。以金碩淵爲伐登僉使,同知單金在濂,僉知單金華重。
兵曹啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
甲戌四月二十九日辰時,上御重熙堂。藥房入診,大臣政府堂上引見,同爲入侍時,都提調朴珪壽,提調金有淵,副提調閔奎鎬,假注書白聚奎,記事官金弘集·沈相萬,待敎李載兢,都承旨閔奎鎬,,事變假注書白奎爕,,領議政李裕元,右議政朴珪壽,政府堂上李承輔·李景夏·徐衡淳·趙基應·洪鍾雲·李根弼·徐相鼎·梁憲洙·金輔鉉·趙寧夏,校理權益洙,以次進伏,醫官李慶年·李碩柱·李基徹·崔性協,進伏楹外訖。上曰,史官分左右。裕元進前問候,各殿問候訖,珪壽曰,醫官待令,使之入診乎?上,可之。慶年等,以次診候,退伏楹外訖,珪壽顧謂慶年等曰,脈候奏之。慶年等起伏奏曰,脈候左右三部調均矣,上,命醫官先退,上曰,次對爲之。裕元奏曰,帝王求治之要,惟在實學,如求實學,必資於山林宿德,顧今束帛戔戔,招延咨訪,非不勤摯,而尙不見殿下實心聘致,誠敬之道,修齊之方,無所日陳於前者,如臣不學蔑識,裒然充位,聖志之奮發,無以導迪,聖工之緝熙,無以贊襄,而今當講帷日開之時,政須邃學鴻儒,得之於林下,俾輔我聲明之治,克臻交修之美矣。已在登選之人,益加旌招,更搜巖穴蘊抱之士,禮以迎之,出入經幄,以任啓沃之責,恐好,故敢此仰達矣。上曰,講學之資,實在招延宿德,而卿旣有朝夕啓沃之功,是所賴幸者也。出擧條裕元曰,批敎至此,不勝惶悚,臣有何啓沃之可言者乎?上曰,至于今輔導,無非賴卿之功也,且卿屢勸日講,故近果開筵也。裕元曰,向以禁衛營所在軍器從速畢造之意,有所筵稟,而此不可無句管之人,令訓將主之,物力以嶺南結頭錢已捧留置中,量宜劃給,何如?上曰,依爲之。出擧條上曰,軍器中手弩,一發多矢云,亦能射遠否?裕元曰,果能一發多矢,南漢亦有之,雖老弱女兵,亦能用之,此誠守城之備也。景夏曰,弩有機牙,多納小矢于筩,動其機而發之,則衆矢齊發,亦能致遠矣。珪壽曰,弩有機弩,有手弩,其制果甚竗矣。上曰,我國兵器中,果無如手弩之强者也。裕元曰,文武科會試,只隔數日,而遠道儒生,尙未齊到云,各項日字,令該曹,更爲推擇,生進放榜,亦爲退行,何如?上曰,依爲之。出擧條上曰,遠道儒生,未及入來耶?裕元曰,關北道遠,似難齊到,故如是矣。裕元曰,景福宮修理,不宜虛徐,第今財力,顧無其方,不能趁卽區劃,而材木必當預先措備然後,可以及於用時,分付度支,材木所在邑,發關知委,而營邑之屬,如或憑藉橫濫,騷擾民間,則責當有歸,以此申飭,何如?上曰,修理之擧,果時急,而顧今材木措備,有妨農節,發關待秋擧行,可也。出擧條裕元曰,朝臣相見之禮,隔等截嚴,非但爲其人,實重朝禮也,邇來法綱日頹,朝堂揖讓之際,街巷逢遌之時,全無相敬之儀,甚至於京司堂郞,混雜無分,國朝典憲,視若芭籬,言念及此,良覺寒心,捧甘各該司,申明舊規之意,另飭,何如?上曰,朝禮所在,豈可如是?各別申飭,可也。出擧條裕元曰,試規,自有法程,莫敢違越,重事體而嚴防奸也,近因貢弊,使試官自持飯者,不過是一時通變,非永久可行之例也。今番慶科,則事多苟艱,無暇容旋,而此後無論大小科,參互古式,諸般擧行,使應辦所措備,何如?上曰,依爲之。出擧條裕元曰,減吏額,列聖朝受敎定式,而挽近以來,外邑吏案太濫,全昧法典所載,任其加額,訖無定數,其穀腹絲身之方,無計可出,晝宵經營,畢竟病民後已,雖有朝飭,莫可矯正,以額外名色,別成一案,鄕俗之稱隨以各立,小則互相傾軋,大則釀成殺越,非但村民不能支保,爲官長者,反受其害,臣意各邑吏案,自巡營,量宜酌定,轉報于府,以爲憑處之地,何如?上曰,依爲之。出擧條裕元曰,知中樞府事金在顯,政府堂上還差,何如?上曰,依爲之。出擧條裕元曰,同敦寧金東選,陞資後當爲追榮,而所后家無可施處,依近例移施本生似好,故敢此仰達矣。上曰,依爲之。出擧條珪壽奏曰,向奉聖敎,各道未錄啓獄囚,一一修啓事,行關矣,今旣齊到,而竝令廟堂,從長審理事,判下矣。啓本中,諸道獄囚,只有根因之擧槪於名下,而初非獄情之具案而上來,則審理之節,不可不更爲關飭於各該道臣,依例議讞,從速修案上送秋曹,以爲覆審決處,而且已爲錄啓者,亦令秋曹,一一更爲審理疎決之地,恐好,故敢此仰達矣。上曰,依爲之。出擧條上曰,已錄啓者,則自有其案,可以知獄情耶?珪壽曰,錄啓文案,在於秋曹,可據以審理矣。裕元曰,各道隨其遠近,定限發關,則可以趁期修上矣。珪壽曰,獄囚錄啓時,道臣有跋辭,詳論獄情矣。上曰,日前見平安道審理文案,則果多有傅生矣。裕元曰,正廟朝審理文案,多有御題判付以下者矣。上曰,正廟朝御製中,審理錄,果爲數十卷矣。上曰,今番審理,因慶會而然也,斯速磨勘也。上曰,懲貪之法,非不截嚴,而守令,猶不知戢,甚可歎也,自今犯贓者,五年十年禁錮,如法爲之,可也。裕元曰,贓律,詳載大明律文矣。上曰,以此分付禁府,可也。上曰,日前所敎把守軍事,何以爲之乎?裕元曰,各營私習,已皆爲之,而把守軍數,今當稟定矣。上曰,何以議定則可乎?景夏曰,奉下敎後,可以擧行矣。上曰,闕內把守軍,定額入番,與武藝廳,相爲表裏則好矣,而掖屬中,惟武藝廳,緩急可恃者也。裕元曰,把守軍,不可不詳知根着而抄入矣。上曰,無根着者,果不可爲之矣。景夏曰,營門軍額,元皆有根着者也。上曰,入番軍數,將臣,似已槪有料量,而予當於各營軍案中,定數判下矣,果何如耶?寧夏曰,如是判下,甚爲妥當,若非特下處分,則何敢自下擅便乎?上曰,都數判下於軍案,則此乃政院出入公事也。裕元曰,軍數必須從簡爲好,若至多數,則各營亦難成樣矣。上曰,內門分武藝廳把守,外門則軍兵把守爲宜,各營軍,與武藝廳有異,恐難用左右番之例矣。武藝廳,家在統內,而各營軍,則家在各處,亦有興利資生者,自多難便之端也,武監,猶患料薄,況各營軍料,尤爲殘薄者乎?裕元曰,聖敎誠然矣。此亦分番輪回,而訓將,乃宿將也,使之參酌擧行似好矣。上曰,從當判下於軍案矣,訓將擧行,可也。裕元曰,把守處所,以某門幾名某門幾名,書下然後,厥數可以入量矣。上曰,把守處所,則定數以後事也,軍案判下,則大臣必當見之矣。裕元曰,臣帶營門提擧,自當得見,而入番軍,當有食代之例矣。上曰,入番武藝廳糧米,自渠廳會計條錢中,貿米均廳,而各營軍,亦有糧米磨鍊然後可矣。景夏曰,闕內各處入番軍兵,每朝開門,則分半出去,是爲先食,而趁門限還入,則每日出食,不過一次矣。上曰,此亦難矣。裕元曰,武藝廳,與外營軍合處,則恐或有意外之釁矣。上曰,善爲操束,則無此弊也。裕元曰,軍心不可以强加操制,必也衆心相合然後,可以無弊矣。上曰,卿言是矣。裕元曰,此亦有統領者,可以操縱矣。景夏曰,見今禁軍·扈衛軍官,番將別將領之,各處入番軍兵,則皆有哨官領之矣。上曰,將領,以軍職宣傳官爲之,則可以知內事而擧行矣。裕元曰,詳知闕內之事,無如武藝廳,若使統長領之,則必當善爲擧行矣。上曰,統長領武藝廳百名,猶以爲難,若使之添領,則尤難操束矣。景夏曰,大凡軍制,軍數雖多,大將之所約束者,不過營將五人,營將之所操束者,不過把摠五人,把摠以下至哨官旗摠隊長,而如是挨此操束,則如身之使臂,臂之使指也。上曰,武藝廳,多有營門制度矣。裕元曰,武監,本是訓局軍兵,故訓將謂之統首位矣。上曰,果似都監軍制,而料則不自都監給之矣,掖屬中武技,無如武藝廳矣。裕元曰,壬辰後設訓局,柳成龍爲都提調,用戚帥禦倭法,訓鍊軍兵,故今之選法,以十八般武技爲之尙矣。上曰,武藝廳,自仁祖朝設始,其時三十名矣,昔時武藝廳,多有驍健,而今則多孱劣矣,闕門,舊無把守,西賊後,始有之云矣。把守之制,果好矣,新定入番把守軍,諸般措處,訓將主管爲之也。上曰,昔有檢書官有勞者付職之敎,或有未及付之者乎?基應曰,一人未及區處矣。上曰,今日政,見窠區處也。基應曰,謹依下敎矣。上曰,近日之雨過多,得無害農否,及今夬霽,則誠好矣。裕元曰,然矣。兩麥不無所損,而及時移秧,可望大有之漸矣。上曰,大臣就座。奎鎬曰,諸宰奏事。承輔等曰,別無所奏者。奎鎬曰,玉堂所懷奏之。益洙曰,伏覩殿下,臨筵問難,逈出尋常,聖學之日就可期,而蓋帝王之道,莫大於講學,講學之意,非但誦詩讀書而已,潛心經史,自强不息,則修齊治平,莫不從欲矣,伏願懋哉懋哉。上曰,所陳當留念矣。出擧條缺。
甲戌四月二十九日巳時,上御重熙堂。日講入侍時,領事朴珪壽,日講官趙基應,參贊官李應辰,侍讀官權益洙,假注書白聚奎,記事官金弘集·沈相萬,各持詩傳第八卷,以次進伏訖。上曰,史官分左右。上讀前受音一遍,仍開卷,基應讀自誕置之隘巷,止瓜瓞唪唪,仍釋義訖,上,授書算于基應,上讀□遍訖,基應還納書算。缺上曰,此雨連綿,便成霖矣,牟麥得無損乎?珪壽曰,牟麥似欠成實矣。四月謂之麥秋,以其成熟之候也,故宜稍涼而晴,今則早霖且熱,不能無損矣。上曰,燕中農事,何如?亦有水田乎?珪壽曰,燕京近地,無水田,只是旱田,而康熙時有言,遼東地曠且沃,宜開水田,康熙皇帝以爲,遼東乃旗民所居,而若使食稻秔,則筋骨軟弱,無以用武,以此不許,專種黍粟薥黍以食,故其人强而多力,其爲國長遠之慮,不可及矣。上曰,淸初起時,其地頗多,而寧古塔幅員,何如?珪壽曰,寧古塔,距我國北邊六百里,距北京三千餘里,其地頗大,而土廣人稀矣,淸之入主之意,已自皇明中葉時有之矣。上曰,其有取天下之意,已久矣,是女眞種耶?珪壽曰,然矣,而本是金國之後也,金於宋時,分據中國北地,及元入中國,而逐金人,元是蒙古也。上曰,蒙古人果强悍,淸人,今皆憚之云矣。珪壽曰,然矣。上曰,淸之入主也,適當皇明運衰,遂有天下。珪壽曰,此果大運所致矣。缺日記廳堂上閔泳達。郞廳李載崐金炳䄵。
上在昌德宮。停常參·經筵。
自開東至午時,灑雨下雨,測雨器水深三分。
傳曰,禮房承旨,馳詣景慕宮,奉審摘奸以來。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
又啓曰,參下檢書官金觀濟,仕日已滿三十朔,依定式六品職遷轉事,分付吏曹,何如?傳曰,允。
政院啓曰,闕門守直,何等嚴重,而慶尙道草溪居,鄭翰猷爲名人,謂有鳴冤,自敦化西挾門攔入,擊神佑門差備鼓云,莫重深嚴之地,有此驚動之擧,萬萬悚惶,常時不能檢飭之兵曹入直堂上,從重推考,郞廳及守門將,竝所當重勘,而本院請推之外,無他可施之罰,何以爲之?敢稟。傳曰,允。拿處。
兵曹啓曰,今日辰時量,有一漢借着天翼,擊中宮殿差備午正鼓,故捉致査問,則草溪居幼學鄭翰猷爲名漢,謂有鳴冤之端,抱持原情,從敦化西挾門入來擊鼓云,萬萬驚悚,闕門守直,何等嚴重,而有此攔入之擧,常時不能檢飭之失,臣不勝惶悚,而該門將不可無警,令該府拿問處之。鄭翰猷移送秋曹,照律嚴繩,何如?傳曰,允。已有處分矣。
三軍府啓曰,本府從事官南振源,奔走勤仕,已滿二十朔,依例六品職遷轉事,捧承傳施行,何如?傳曰,允。
三軍府薦望,以尹相定爲慶尙左水使。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
兵曹啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
甲戌五月初一日辰時,上御重熙堂。日講入侍時,講官閔致庠,參贊官趙熙一,檢討官朴齊晠,假注書李喜元,記事官金弘集·沈相萬,各持詩傳第八卷,以次進伏訖。上曰,史官分左右,仍開卷,致庠讀,自誕后稷之穡,止以歸肇祀,仍釋義訖,上讀新受音十遍,缺上曰,日前見生進榜目,則講官之子,亦參榜矣。致庠曰,以蒙騃而偶爾得參,不勝榮悚矣。上曰,年今幾何,而讀何書,做何文乎?致庠曰,年爲十六,而所讀,則七書中易·書外,皆已課讀,做工,則未免古風之類矣。上曰,已聞其才質,有可取矣。致庠曰,愚蒙未擧,無足長短,而頗近於質實之姿矣。上曰,卿旣經兵判,本曹歲入中除應用,而亦有剩餘乎?致庠曰,臣之遞任後,曹用如何,未能詳知,而其時則若無意外上下,年例支放外,剩餘錢,爲二萬餘兩,木爲百餘同矣。上曰,然則似無苟艱,而曾前則何如乎?致庠曰,臣於本曹,曾經參議參知,而其時事勢,甚爲艱窘,至有堂郞驅價追封之擧,各司員役之朔下,亦未能當月上下,而近年多有變通,今至歲計有餘之境矣。上曰,淸錢革罷後,華城事勢,不至艱窘乎?致庠曰,華營各庫,則或有歲剩儲留,陵園所各樣修改幸行時,多少擧行,皆責於此,而俱以淸錢竝軍餉錢未分條,入於革罷者,合爲五萬四千餘兩,營用支調,以當年應入中未及捧上者,次第收刷,以爲塗抹之方,而健陵齋室改建之所入,亦近三千金,此爲意外所用,甚爲苟艱矣。上曰,齋室改建,已爲訖役乎?致庠曰,齋室舊制,爲十二間,故今亦依此間數改建,向已畢役,日前始爲狀聞,而財力則旣無戶曹劃下,故以各庫錢推移入用,將待歲末磨勘時區別,以報於議政計矣。上曰,華寧殿御眞二本,俱自顯隆園,移奉于此殿乎?致庠曰,御眞小本,曾奉于園所齋室矣,庚申以後,宙合樓所奉大本,一體移奉于行宮之維與宅矣,營建此殿後,大本則展奉,小本,奉安于櫃子,而大小本,俱是軍服本矣。上曰,予亦曾已奉審,而本府奉審,則何以爲之耶?致庠曰,五日奉審外,又有四孟朔大奉審,若有故則退行,而留守與判官中軍,同爲擧行矣。上曰,本府結摠,爲幾許,而結價何如乎?致庠曰,結摠合爲七千餘結,除其永陳雜頉,則實摠爲五千餘結,而結價自本府,量其當年農形,磨鍊報來,則留守或爲減削定出,然歉年無過十五兩,雖大豐,勿減十兩,聞有正廟朝受敎,而近年定價,每爲十二三兩內外矣。上曰,每結所納,只是米條乎?致庠曰,百負爲一結,米與錢,各以五十負納之,更無布木所納,有異於他道,而錢米亦無上納於戶惠廳者,只自本營,盡入於各樣應用矣。上曰,本府吏額,爲幾許乎?致庠曰,爲九十名矣。上曰,此是正廟朝時,所定額數乎?致庠曰,然矣,而中軍加增十名,旋卽減削,還爲九十名,皆有料布,與京各司胥吏一般矣。上曰,忠淸監營,則吏額爲幾許乎?致庠曰,營吏近爲百名,土吏亦爲五六十名,而營吏,則以各邑解事之吏,無定數付案,分以六房,輪回立番,土吏,卽是本邑之吏,而輪差各庫色吏,以爲聊賴之資,然外道吏輩,本無料布也,故侵漁民間,不一其端,營邑雖爲嚴束,傍穿側出之弊,無以盡祛矣,缺
上在昌德宮。停常參·經筵。
傳曰,直閣姜許遞。
傳曰,原任直閣姜,檢校差下。
傳曰,直閣會圈。
奎章閣啓曰,原任直閣姜,檢校差下事,命下矣。卽爲牌招察任,何如?傳曰,允。
又啓曰,直閣會圈事,命下矣。提學金炳德,檢校直提學金輔鉉·趙甯夏·李載冕·趙成夏·趙慶鎬,直提學李鎬俊,檢校直提學尹滋悳,直提學閔奎鎬,檢校直閣李喬翼·金永壽·李鎬翼,檢校待敎鄭範朝,待敎李載兢,竝卽牌招,以爲會圈之地,何如?傳曰,允。
傳曰,右副承旨·同副承旨許遞,前望單子入之。
承旨,前望單子入之,趙秉鈺·洪祐昌落點。
都摠府啓曰,今日入直內三廳武兼禁軍及軍兵等,當爲中日習射技放,而景慕宮中朔大祭相値,不得設行之意,敢啓。傳曰,知道。
政院啓曰,新除授同副承旨洪祐昌,竝卽牌招,何如?傳曰,允。
政院啓曰,右副承旨趙秉鈺,時在缺地,斯速乘馹上來事,下諭,何如?傳曰,許遞,前望單子入之。
承旨,前望單子入之,李正魯落點。
傳曰,同副承旨許遞,前望單子入之。
承旨,前望單子入之,鄭海崙落點。
以方孝隣等囚單子,傳曰,飭已施矣,竝分揀放送。
政院啓曰,卽者,應敎金演壽,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
禮曹,今二十五日,生進放榜時,只侍臣及四館官員黑團領,諸生幱衫軟巾,仁政殿權停例行禮事,知委擧行,何如?啓,當親臨放榜,以此知委爲良如敎。
直閣會圈,六點,閔泳穆·徐正淳·尹用求,以上取三人。
奎章閣啓曰,新除授直閣閔泳穆,事當卽爲牌招,而時値夜深,待明朝牌招,何如?傳曰,允。
刑曹啓曰,尙衣院啓曰,冬至使行上通事,貿來物種中,唐獤皮二十令,紫帽七十立,黑帽一百三十立,不得貿來,莫重進上,以致闕供之境,揆以事體,萬萬駭然,當該上通事,嚴刑遠配,臣亦惶恐待罪之意,敢啓。傳曰,知道。卿勿待罪事批下矣,謹依傳敎,貿來物種闕供之上通事金久善·李宜祚等,各嚴刑一次,遠地定配所,而時値停刑,待用刑擧行之意,敢啓。傳曰,知道。御用闕供,極爲無嚴,而異於他時,特爲分揀放送。
刑曹啓曰,謹依批旨,罪人金久善·李宜祚等,竝卽放送之意,敢啓。傳曰,知道。
臺諫前望單子入之,大司諫朴蘭壽落點。
御營廳啓曰,本廳哨官柳錫龜,身病甚重,勢難察任,改差,何如?傳曰,允。
有政。吏批,判書趙基應,參判鄭範朝,牌招不進,參議沈履澤進。吏批啓曰,判書趙基應,參判鄭範朝,竝牌招不進,小臣獨政未安,何以爲之?敢稟。傳曰,只出緊任。以林肯洙爲大司憲,吳慶履爲執義,崔弘周爲司諫,南相說·南宗斗爲掌令,李載龜·高時協爲持平,金鶴鎭爲獻納,朴明壽爲正言,閔泳穆爲直閣,李承純爲春川府使。再政。兼直閣單閔泳穆,兼校書校理單閔泳穆。
兵批。同知單安喆源,訓鍊判官加設單李淸烈,部將加設單李章憲,慶尙左道水軍節度使單尹相定。
工曹判書宋近洙疏。答曰,省疏具悉。邦慶以後,意謂卿不俟駕屨矣,似以病未果,深庸悵缺,間者,旋授以參贊之銜,予意攸在,卽速上來肅命。
應敎金演壽疏,以親病徑出。省疏具悉。爾其勿辭救護。
左尹徐臣輔疏,略曰,臣猥以謏學淺識,向承監試主試之命,黽勉竣役,退俟譴何,果於安鼎鎬,潛擦祕封事,而臣之迷劣疎忽之失,畢著而無所逃矣,未辨其贗畫者,是由臣疎忽也,曹査廟啓,屢煩天聰,不待臣言,已燭無遺,而薄罷之典,罰不蔽辜,甄錄之恩,罪反媒榮,臣情到此,轉益悚恧,亟遞臣職,仍施臣未畢勘之罪云云。答曰,省疏具悉。往事何必爲引,卿其勿辭行公。
甲戌五月初二日辰時,上御重熙堂。日講入侍時,講官許傳,參贊官金奎弘,檢討官朴齊晠,假注書白聚奎,記事官金弘集·沈相萬,各持詩傳第八卷,以次進伏訖。上曰,史官分左右,上讀前受音一遍,仍開卷,傳讀,自誕我祀如何,止生民八章,仍釋義,至取蕭祭脂,上問曰,以腸間膟膋合爇之臭達墻屋何也。傳對曰,神道,以氣相感者也,故取氣之最香者,使之達於墻屋及淵泉,又用鬱鬯以祼地,卽求神於陰陽,而於此乎,於彼乎之義也,禮所謂,焄蒿凄愴者是也,古無焚香之法,而蒿是草之最香者,腸間之脂,亦脂之最香者,故用以燒之也,今之宗廟祭享,有毛血盤,恐是遺義也。上曰,祓祭何義也。傳對曰,古人必有祖道之祭,將行餞曰祖,死者將行而祭,亦曰祖奠,上曰,祭禮,今皆從古否,五禮儀或有不遵者何也。傳對曰,事不師古,而能永世者,未之有也,三代之禮,相因而有所損益者,古今異宜者存故也,木豆瓦登,是從古尙質之義,故後世,非無金銅之器,而如今大饗,必用籩豆者,卽愛禮存羊之義也,夫禮者,非天子不制,周公相成王,禮儀大備,戰國以後,無復古禮,漢高時叔孫通,雖有所爲,然魯有兩生,知通不足以興禮,終不肯往,則通之所謂禮,不過糟粕,故後儒不能無譏焉,先王之禮,廟有定數,天子七廟,諸侯五廟,大夫三廟,士二廟,庶人無廟,只祭禰於寢,祭饌有數,鼎爼奇而籩豆偶,五禮儀,亦因古禮,定廟制祭饌,則六品以上,亦不過魚肉餠麪脯醢各一器,果止數品,庶人則只用菜果,蓋古者,大夫有圭田則祭,庶人稷饋,今東俗,雖庶人,皆用大夫之禮,必祭四代,饌品無數,汨董雜陳而曰家家禮,僭於上無度,此皆由於侈靡之風盛而然,時王之制,亦不行也,聖王有作,則古禮可復矣,仍復奏曰,蓋生民之詩,專頌后稷之功德,而其功德無他,務農養民,肇基王業,以迄于八百年,此詩與七月篤公劉之篇,文雖少異,而世爲後王之監法則同也,爲人主者,必知稼穡之艱難,節用崇儉,然後可以保民而王矣,缺
上在昌德宮。停常參·經筵。
以司謁,口傳下敎曰,向以宿衛之疎虞,有所下敎於筵中矣,訓局步軍四哨,當把守於重陽門近處矣,形便令訓將巡審事,分付。
政院啓曰,同副承旨鄭海崙,今日不爲仕進,卽爲牌招,何如?傳曰,允。
政院啓曰,前望修正,何等審愼,而承旨前望中,有所錯誤,致勤下詢,臣之矇然捧入,不勝惶悚,當該吏曹堂上,不可無警,推考,何如?傳曰,允。爾亦推考。
奎章閣啓曰,新除授直閣閔泳穆,敎旨安寶次,濬哲之寶,請出之意,敢啓。傳曰,知道。
政院啓曰,忠淸監司成彝鎬,萬東廟,營建物力,請劃狀啓,以令該府,覆啓爲辭矣,揆以事體,誠極駭忽,臣之趁未覺察,至於啓下,不勝惶悚,而該道臣,不可無警,從重推考,何如?傳曰,允。爾亦推考。
禁衛營啓曰,本營千摠李冕鎬,身病猝重,勢難察任,改差,何如?傳曰,允。
禁衛營啓曰,本營哨官李應相,身病猝重,勢難察任,改差,何如?傳曰,允。
刑曹啓曰,兵曹啓辭內,初一日辰時量,有一漢借着天翼,擊中宮殿差備午正鼓,故捉致査問,則草溪居幼學鄭翰猷爲名漢,謂有鳴冤之端,抱持原情,從敦化西挾門入來擊鼓云,萬萬驚悚,闕門守直,何等嚴重,而有此攔入之擧,常時不能檢飭之失,臣不勝惶悚,而該門將,不可無警,令該府拿問處之。鄭翰猷移送秋曹,照律嚴繩,何如?傳曰,允事,命下矣。謹按律文,則大明律訴訟條云,擊登聞鼓,申訴而不實者,杖一百,罪人鄭翰猷,依此律擧行,而時値停刑,收贖放送之意,敢啓。傳曰,知道。
摠戎廳啓曰,本廳哨官姜濬日,身病猝重,勢難察任,改差,何如?傳曰,允。
甲戊五月初三日辰時,上御重熙堂。日講入侍時,講官金世鎬,參贊官金奎弘,侍讀官朴寅壽,假注書金命來,記事官金弘集·沈相萬,各持詩傳第八卷,以次進伏訖。上曰,史官分左右,上讀前受音一遍,仍開卷,世鎬讀,自敦彼行葦,止或歌或咢,仍釋義訖,上讀新受音十遍訖,上曰,此卽祭畢而燕樂之詩也,上二章,別無他義,肆筵授几,可見優老之盛也。世鎬曰,人之常情,遠則疎,邇則親,親戚兄弟,宜邇而莫遠,遠則斯疎,故以牛羊勿踐履爲喩,若去其所以害,則友愛之心,油然而生,如敦彼之勿踐履,而方見泥泥之盛矣,君臣等威,雖爲截然,禮無不答,情貴相通,此乃上下交而爲泰之象也,是以獻酢以成其禮,歌咢以道其和,慇懃親愛之意,藹然於詠歎之間,讀此詩,使人興感也。上曰,敦彼行葦,興中有此義耶,此是以他物興起也。世鎬曰,此乃引物興起也,以行葦之勿踐,興兄弟之莫遠也。上曰,三代之爵,異名,其制不同耶?世鎬曰,名異而制亦不同,我國宗廟祭器,皆因古制也。上曰,宗廟祭器,皆從周制,其餘只見圖式,未可詳知也。世鎬曰,禮樂文物,至周大備,故我國祭器,皆從周制,其餘雖有圖式,未見其器,則有難詳知矣。寅壽曰云云。奎弘曰云云。上曰,昨年嶺南,水災太甚,卿於還朝前,災民果已蘇息否,世鎬曰,昨年嶺南水災,非緣久霖,一日之內,大雨暴霔,以致川浦之汰落,田畓之潰決,民戶之頹壓,仰賴如傷,若保之聖德,誕宣恩綸,優給恤典,亦爲助劃役費,川浦汰落,雖未擧論,田畓之潰決者補築之,民戶之頹壓者結搆之,被災之民,擧皆蹈舞頌祝,此莫非聖恩攸曁,而臣亦與有榮焉。上曰,卿還朝旣久,而今始登筵,故有此詢問矣,卿在外幾年乎?世鎬曰,臣之居外藩,以年則六載,以月則五十餘朔,積違之餘,獲陪講筵,昵近耿光,伏切忭幸矣。上曰,多年遠離,仰瞻,可也。世鎬曰,惶悚矣。上曰,卽爲仰瞻,以伸久離之懷,世鎬仰瞻訖,俯伏奏曰,伏承聖敎,仰瞻天表,伏不勝欣祝感激之至矣。上曰,水災後農形,不至慘歉耶?世鎬曰,年形不均,山邑及有水根處,間間占豐,平野乾燥之地,與東海沿邊及酷被水災各邑,往往慘歉矣。上曰,此眞穴農也。世鎬曰,統論一道,則槪是穴農也,缺
上在昌德宮。停常參·經筵。
自開東至人定,灑雨下雨,測雨器水深,三寸二分。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,檢校直閣姜,馳詣綏陵,奉審摘奸,仍留監祭,局內諸陵,一體奉審以來。
以司謁,口傳下敎曰,在外法司堂上,自政院申飭上來,使之不日肅命。
甲戌五月初四日辰時,上御重熙堂。日講入侍時,講官嚴錫鼎,參贊官鄭海崙,檢討官朴齊晠,假注書李喜元,記事官金弘集·沈相萬,各持詩傳第入卷,以次進伏訖。上曰,史官分左右,上讀前受音一遍,仍開卷,錫鼎讀,自敦弓旣堅,止行葦四章,仍釋義訖,缺
上在昌德宮。停常參·經筵。
自前夜人定至開東,灑雨下雨,測雨器水深三寸七分。
藥房都提調朴珪壽,提調金有淵,副提調閔奎鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。大王大妃殿,進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,藥房三提調,持粟米飮來待矣。傳曰,封入。
傳曰,節使之回,聞慈禧皇太后四旬稱慶,在今年云。宜有專价稱賀之擧,而咨通雖未出來,旣多可援之例,政官牌招開政,進賀使差出,拜表,以七月推擇。
傳曰,進賀使書狀官,以當品中擬入。
以司鑰金漢範手本,別監禹石龍,被打於無賴輩事,傳曰,毆打掖隷,極爲無嚴。令訓局爲先捉囚後以聞。
政院啓曰,議政府郞廳來言,今日賓廳日次,而領議政李裕元,右議政朴珪壽,無時急稟定事,左議政未差,不得來會云矣,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
政院啓曰,吏曹判書趙基應,參判鄭範朝,參議沈履澤牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝,一體牌招。
兵曹啓曰,卽接西所衛將崔膺祖牒報,則明禮門東邊內宮墻二間許,因雨頹圮云。爲先令紫門監,以杻把子及長木,堅實圍排,把守則金虎門入直軍十名除出,限修築間,嚴加守直之意,敢啓。傳曰,知道。又啓曰,卽接西所衛將崔膺祖牒報,則永肅門外北邊,小松一株,因雨顚仆云。令該所,依例斫去之意,敢啓。傳曰,知道。
兵曹啓曰,卽接宗廟署入直訓鍊院主簿李曾宇手本,則宗廟大門東邊墻垣三間許頹圮云。臣相鼎,馳詣看審後,爲先令繕工監,以杻把子堅實圍排,依例樹柵,而衛軍二名定立,限改築間,嚴加守直。令該曹卽速修築,亦令巡邏營門,申飭校卒,各別巡察之意,分付,何如?傳曰,允。
又啓曰,卽接大報壇守直官裵宗漢牒報,則今番雨水,北水門石築一間許頹圮云。爲先令紫門監,堅實圍排,卽速修築,而把守軍兵,令該營量宜除出,限改築間,嚴加守直之意,分付,何如?傳曰,允。
兵曹啓曰,宣傳官廳薦會在卽,而宣傳官金泰郁,身病猝重,不得擧行云。改差,其代,口傳差出,以爲趁期會薦之地,何如?傳曰,允。
禁衛營啓曰,因兵曹草記,大報壇北水門石築一間許頹圮處,廣智營入直軍,八名除出,將校一人率領,限改築間,嚴加守直之意,敢啓。傳曰,知道。
禁衛營啓曰,本營騎士將李暐沼,身病猝重,勢難察任,改差,何如?傳曰,允。
御營廳啓曰,本廳千摠南周源,身病猝重,勢難察任,改差,何如?傳曰,允。
直閣閔泳穆疏曰,伏以臣空疎一措大耳。晩由蔭途,爲祿而仕,其志不過五十里七十之邦,隨分使吏,庶殫朱墨之勞,粗效塵刹之報,如韓非所謂,債少易償,職寡易守矣。旣而倖占科第,厚蒙恩造,三數年來所歷敡,罔非要膴,顧惟素履,無時不怵惕于心。迺者直閣寵除,有隕寢夢之外,臣聞命震駥,罔知攸措,直欲鑽地而入也。是閣也,古之天章·寶謨·徽猷也,其人則杜鎬·王摯·呂公著也。故文學望實,必求當世第一流以處之。自本閣建置以來,掄選衆矣,果有〈菲才〉如臣,常調如臣,廁名於其間者乎?使臣幸無罪悔,得備任使,則籩豆有司,何事之不執,燥濕趨走,何命之敢辭,而至若新授職名,則斷不可居。何者,珠玉煒煌,宜瓦礫之揮擲,鸞鳳翺翔,非鷄鶩之匹群也。是以文苑俊造,瀛館耆碩,瞻望西淸,邈若雲漢,禮絶班行,榮冠侍從,豈可由臣一人,沾辱名器,爲內閣羞哉?牙牌體重,不敢違傲,蒼黃出肅,此循故事也。若一向蹲冒,視爲固有,則廉防都隳,物議謂何。玆敢悉暴衷懇,仰瀆崇嚴。伏乞聖明,俯垂鑑諒,亟許鐫免,使公器重而私分安焉。不勝幸甚云云。省疏具悉。爾其勿辭察職。
右尹趙秉式疏略曰,臣聞命惝怳,不知措躬之所也。噫,國試事體,何等嚴重,而如臣無似,猥廁試官之列,隨參考取之席,自顧蒙昧,無所裨益。以收券淆雜事,至有上試嚴譴之處分,仍有副試磨勘之命,臣惶縮愈深,與諸試聯章自劾,兼暴難冒矣。不惟不賜允兪,乃反批之以勿辭考試。身旣鎖院,冒沒主筆,不免瘡疣之自露,及夫榜出也,繼而有捲堂之聲討。苟能精白對揚,副士望而愜物情,則顧此人言,奚爲而至也?臣罪至此,曷以自解?至若詞訟劇地,虛縻久瘝,亦非臣賤分所自安也。玆敢從縣道封章,瀝陳衷懇,亟降威罰,鐫臣所帶之職,勘臣未勘之罪,俾公法行,而私分安焉。答曰,省疏具悉。向日事,不必如是爲引。卿其勿辭,卽爲上來肅命。
甲戌五月初五日辰時,上御重熙堂。日講入侍時,領事李裕元,講官金世均,參贊官趙熙一,侍讀官朴寅壽,假注書金命來,記事官金弘集·沈相萬,各持詩傳第八卷,以次進伏訖。上曰,史官分左右。裕元進前奏曰,一雨支離,日氣極濕,聖體若何?各殿問候訖。上曰,雨勢至於此甚,牟麥必有損矣。裕元曰,日前乍晴也,聞兩麥別無大損,今又如此大霔,必多所損,而從今快晴,則似有益於大小農矣。上曰,果有益於大小農,則可以占豐。豐年最爲上瑞也。裕元曰,古語云,民不飢寒爲上瑞,此之謂也。上曰,此時,每患亢旱,而今年則雨亦過甚。然及今快霽,十日一雨則好矣。裕元曰,聖敎,乃五風十雨之義也,豈非聖世休徵乎?裕元就座。上誦前受音一遍訖。世均還納書算。上曰,此云高朗令終,高朗是何義耶?世均曰,昭明·高朗,竝言福之高明光大,別無他義矣。裕元曰,此皆祝福之辭,猶天保之單厚·多益也。上曰,此章,所以答行葦之詩,而此時君臣上下,忠愛交孚,情志流通,以今溯古,猶爲欽歎。況其時君臣,同爲燕樂者乎?世均曰,果是盛世之美事,而今日君臣上下,亦復如此,則必不專美於古矣。裕元曰,行葦·旣醉,乃君臣燕樂,報答頌禱之辭,而上下苟能交孚,則豈有古今之異乎?上笑曰,然矣。世均曰,於此,可見周家所以奉先思孝,接下以恭之意矣。祭畢而燕父兄,以示恩義之厚如此,而其曰君子萬年,高朗令終者,祝君之福,無過乎壽故也。上曰,五福一曰壽,此云君子萬年,亦其義也。上曰,尸告云者,尸童何以知神意而告之耶?世均曰,祭之以誠,精意所感,或有如此之理也。裕元曰,非神言之,尸若有聞而告之之謂也。世均曰,皇天眷命,孝子神孫,錫類不匱,周家萬億年無彊之休,實基於此矣。上曰,行葦章註中,款識二字,有以陰陽言之者矣。裕元曰,果有古文出處。凹而刻字曰陰款。又言識之者,誌之謂也。鍾鼎款識,乃在於考古圖,銘款·篆款是也。寅壽曰,缺熙一曰,缺上曰,此果燕樂頌禱之辭,而別無他義矣。世均曰,然矣。介,大也又助也。小註有云,天助大福,則此介字,卽助義也。上曰,蓋多一字,而異義異音,何其如是通用耶?世均曰,古字多有一字通用者,故如上章敦字,其音甚多矣。字音,詳載玉篇,而我國俗音,亦有暗合於華音者矣。上曰,果有與華音同者,如皇字音,亦相同矣。裕元曰,華語,亦有貴賤之別,官話者,乃官人之語也。大抵語音,隨其風土,而各殊矣。上曰,我國則嶺南方言,尤異矣。裕元曰,臣曾見嶺南語音,果異於他道,而大邱稍勝矣。上曰,講官爲嶺伯時,巡部爲之耶?世均曰,時値停巡,故不爲之矣。裕元曰,臣則在完營時,爲之矣。上曰,巡部之廢,亦已久矣。卿於何年爲之耶?裕元曰,在二十年前矣。上曰,昔則道伯,分住四長官,故果有巡部,而自率眷後,廢其移住矣。裕元曰,然矣。昔年曾有永廢巡部之議,故領相鄭元容,以爲不當永廢,乃有每年筵稟停巡之擧矣。上曰,巡部,乃春省耕秋省斂之義也。若非歉年,則不必全廢矣。裕元曰,然矣。道伯雖不躬審,亦可以坐而處之者矣。上曰,列邑豈不爲弊乎?裕元曰,此在道伯操束之如何,若簡率則不至爲弊矣。上掩卷。裕元更爲進前奏曰,卽見忠淸監司成彝鎬狀啓,則萬東廟營建物力,先劃錢五千兩,量其容入,末由繼用,限五千兩,先卽加劃爲辭矣。工役浩大,有難撙節,依狀請,本道上納錢中,準此數劃給之意,分付,何如?上曰,依爲之。出擧條裕元曰,卽見忠淸監司成彝鎬所報,則淸錢革罷後,時急上納,各項支需,措劃末由,勢甚遑汲。就社還米五千石,特爲劃下,以爲塗抹,而本道排結錢,應用外,餘在三千兩中,一千五百兩,以耗代,年例上送度支,餘數,則年年詳定作還,還充社穀爲辭矣。社倉穀最爲完實,故有此請得,而耗條旣有歸屬,則本穀之姑爲貸下,不必用一切之法。依此報,五千石許令取用,立本之節,不可無定限,某樣變通,準三年內,期於完簿之意,分付。而如或因循拖過,當施還穀虛留之律,以此申飭,何如?上曰,依爲之。出擧條仍敎曰,充還之節,另加申飭,可也。世均曰,還穀中完實者,無如社還。其立本之節,在所審愼,誠不可使拖到幾年矣。裕元曰,戶判守經之論,甚好矣。上曰,社還之斂散,民自爲之,故其穀精實矣。裕元曰,果然矣。外道事勢,亦不可不念,故難用一切之法矣。上曰,可爲者,略施之亦好矣。仍敎曰,管稅廳銀代錢萬餘兩,已爲上來否?世均曰,姑未上來,而此是商稅,不足恃以爲永久之物也。上曰,果非永久可恃者,惟當以元非應入者知之矣。裕元曰,聖敎至當矣。管稅廳百萬兩,入于經費,其中亦有鎭撫營劃去者矣。上曰,鎭撫營錢邊甚多,若有餘剩,則屬之戶曹,何如乎?裕元曰,此亦難愼矣。旣有歸屬,則今何可除出耶?上曰,見戶曹文簿,則不恒上下,雖數十萬兩,猶患不足矣。裕元曰,度支用度,雖百萬兩,未易排用矣。仍奏曰,義州商稅,曾有洋木等稅,今爲禁物,又有鍮鐵稅,淸錢今又革罷,稅入漸縮,管稅廳事勢,漸不成樣矣。上曰,洋木,初以洋物而禁之矣。今旣爲廣東織造,則似不禁之矣。裕元曰,近日稱爲洋木者,皆是廣東木矣。上曰,廣東木,若勿禁,則洋産或有混出之慮,洋産與廣東産,或有辨別之道乎?裕元曰,定禁條,則似有可辨之方矣。上曰,近日洋靑·洋紅,旣係洋貨,且色甚不正,嚴禁,可也。裕元曰,經所云惡紫之亂朱,則禁其間色也,聖敎誠至當矣。上曰,廣東木則許用,而申飭灣尹,每於出來時,另加搜驗,期無洋貨混出之弊也。裕元曰,謹依下敎分付矣。上曰,聞回還三使臣之言,則慈禧皇太后,四旬稱慶云,賀使趁期入去爲好矣。裕元曰,稱慶文蹟詳載於京報,而從前如此之時,不待咨通,差送賀使,多有已例。今亦差出使臣,趁賀班入去,果好矣。上命書傳敎曰,節使之回,聞慈禧皇太后,四旬稱慶,在今年云。宜有專价稱賀之擧,而咨通雖未出來,旣多可援之例,政官牌招開政,進賀使差出,拜表,以七月推擇。上曰,戶曹別方物有之耶?冬至使方物爲三起,今番只一起耶?世均曰,然矣。方物各項,皆有預備者矣。上曰,回還使行賞賜謝恩表,亦當付之今番使行耶?裕元曰,從謝恩數,方物有加減,而前頭使行,不可不有節使賞賜謝恩,而此等使行方物,不得移準,重事體也。上曰,闕內墻垣頹圮殿閣,亦有滲漏處矣。世均曰,闕內修補,係是臣曹所掌,誠不勝悶然矣。仍奏曰,日前次對,有景福宮修理材木,待秋發關之敎,爲民聖念,誠不勝欽仰萬萬,而臣於伊日,未參筵席,不及詳奏矣。材木,則果自臣曹,買私養山,已有如干斫伐者,此則先爲編筏運下,恐好矣。上曰,予亦聞之矣。已伐者先爲運下,未伐者待秋爲之,可也。裕元曰,已伐者,旣是買於私養,則雖不經稟,亦可以下來,今此所奏,是此重臣小心也。上笑曰,然矣。上曰,大樑所用,可爲幾介耶?世均曰,可爲五六十箇矣。上曰,間數爲幾何耶?世均曰,可爲四百間矣。上曰,改建時,少變前制,好矣。以交泰殿言之,前後殿廡相接,回廊曲閣,連續不絶,若有意外之事,易致難言之境。此不可不變通處也。世均曰,制度變通,謹當待下敎奉行矣。上曰,複道築甎,架屋僅令避雨,殿閣亦不必高立柱石矣。世均曰,然矣。我國無禁火之具,最爲寒心處也。惠廳有水車,而臣方得工人,更令造成矣。上曰,惠廳水車,予已見之,而今此加造,甚好矣。此等禁火之具,常儲殿閣近處,以備倉卒則尤好,化水鹽多儲,亦可以備災矣。世均曰,然矣。我國之於此等之具,果甚疎虞矣。裕元曰,臣聞北京禁火之具,有一大鎌如虹霓樣,當下一斫,便令傑構,截作兩段,更不延燒云矣。上曰,壯矣。我國不可辦得此等器械也。裕元曰,以我國事勢,何以辦此乎?世均曰,禁火之具,不可不從中國,取法以來也。裕元曰,軍數處分,以四哨爲定,臣果承覽矣。上曰,把守軍五百名,似當分四五番輪回,而若以此加之於武藝廳之中,則亦有難便之端矣。裕元曰,然矣。把守全以訓局軍爲定,聖意可以仰揣矣。武藝廳同是一營軍,則似無弊矣。上曰,以故掖庭,謂訓局曰外營,而武藝廳,則謂之內營也。世均曰,日前次對,臣未登筵,軍料下詢時,不得條對,故各項錢穀數爻,敢此袖錄進呈矣。上曰,都監軍需,自戶曹上下者,爲四萬兩矣。鎭撫營磨鍊,固知從厚。然一年應入錢穀,多於都監,而軍料則無加厚者矣。裕元曰,鎭撫營各項支需,皆從此中,排用云矣。上曰,此營軍三千名,若善爲操束則好矣,而旣非土着,故終不彀率云,可歎也。裕元曰,此營草創,規模未成故也。我國之無彀率,每多如此,雖以今新定把守軍言之,軍制恐未易成樣矣。上曰,闕內宿衛,頗爲疎虞,若値幸行時,武藝廳六千名扈駕,守宮者無多。今則又有元子,尤當加意,所以把守軍添數之事有之矣。裕元曰,新定宿衛,恐或有流弊,不可不審愼者也。上曰,當使訓將主管,而另加操束,則可以無弊矣。裕元曰,凡百務從簡約,始可無弊矣。上曰,入番糧米,若得區處則好矣。武藝廳二百名糧米,爲五百餘石,則今此新定軍科,當爲武藝廳之次等矣。裕元曰,此不可無差等矣。番糧區劃,臣則計窮,不知所出矣。世均曰,各營接濟,猶患不足,更有何區劃之方乎?禁·御兩營,有新捧,似有裕矣。上曰,新捧爲一萬五千兩耶?世均曰云云。上曰,外邑隱結,各營免稅,或有可取之道乎?裕元曰,隱結,擧皆爲外邑支用處,免稅,則年前皆已還收矣。世均曰云云。上曰,砲糧米剩餘,儲留庫所在者,每年爲五百石矣。世均曰,昨年雖幸無縮,年久之縮,爲十萬餘石云云。上曰,惠廳別置木,每年二十同,有剩餘矣。裕元曰,此皆政府別置,而入于不恒經費,非政府所用矣。仍奏曰,把守軍服色,未知將何以磨鍊乎?上曰,當與武藝廳服色,大同小異矣。武藝廳服色,本有七種。嘗見英廟時耕織圖,武監着綠團領,着木靴矣。正廟朝以其勢難辨備,只使待令武藝廳,着紫芝軍服,門武藝廳紅天翼,而盡除其他服色矣。裕元曰,見今武藝廳服色,果甚便好。然武藝別監,有待令服色,有門武監服色,又有藍輿武監服色,有差等之別,則新定把守軍服色,何可與武監相似?只當與他軍相似,勿使逈異常制,有礙觀瞻,好矣。上曰,卿言是矣。門旗手服色,旣有內供戰笠之制,亦有紅色褂子。然番料果何以區處耶?武藝廳番糧,曾買均廳米,以磨鍊者也。裕元曰,番糧區處,勿以各營錢穀,擧論好矣。各營軍,莫非殿下之兵也。若取各營錢穀·屯土,以爲入番軍料米,則各營軍心,能無向隅之歎乎?上曰,但知把守軍,而不念他營,則豈其可乎?予之本意,亦如此矣。正廟朝,初設壯勇廳時,軍料凡百不欲煩,經費,以內司屯結入用,及其罷也,出付均廳矣。裕元曰,壯勇設營,自有不得不然之端。憲廟朝摠衙營,未始不出於繼述之意,而流弊滋多,故不幾何,天心悔悟,嘗欲罷之而未果。伊時事,臣所詳知者也。上曰,其時事,大臣當詳知,而予之心,亦不欲張大矣。裕元曰,自古人君,居九五之位,而有一擧措,猶恐其或拂民心,此所謂顧畏民喦者也。世均曰,書曰,可畏非民,亦此意也。裕元曰,以番糧一事,屢勤聖敎,而臣與戶判,俱無措劃之策,甚爲悶然矣。世均曰,古語云,無三年之蓄,則國非其國,而見今經費甚窘,未知何以爲計也。上曰,經用則果難支過矣。均廳或有道理,而戶·惠廳則必無之矣。上曰,今番別使之行,譯員當有別啓請耶?裕元曰,別啓請者,首譯不爲入去,以他譯官,啓請送之,每於別使之行有之矣。仍奏曰,年老譯官中,或有當爲加資者,而未敢仰達矣。上曰,可爲者可以爲之,量宜草記,可也。缺
上在昌德宮。停常參·經筵。
政院啓曰,藥房提調·副提調,持粟米飮來待矣。傳曰,封入。
傳曰,發遣吏郞,諸執事淸齋與否,摘奸以來。
兵曹啓曰,卽接景慕宮入直訓鍊院主簿姜周興手本,則本宮大門南邊墻垣近處,松木一株顚仆,三間許瓦子破傷云。爲先令繕工監,堅實覆蓋,衛軍二名定立,嚴加守直,令該曹急速修改,亦令巡邏營門,申飭校卒,各別巡察之意,分付,何如?傳曰,允。
兵曹啓曰,文臣兼宣傳官洪正厚,以其病難供職,呈狀乞遞,改差,何如?傳曰,允。
御營廳啓曰,本廳哨官李昌會,身病甚重,勢難察任,改差,何如?傳曰,允。
摠戎廳啓曰,本廳哨官張淇錫,身病猝重,勢難察任,改差,何如?傳曰,允。
有政。吏批,判書趙基應進,參判鄭範朝,參議沈履澤牌招不進。以李昇應爲進賀使,尹滋承爲副使,姜爲書狀宮,韓錫奎爲迎曙察訪,李基肇爲騏麟察訪。故學生安命周贈戶參例兼,安狷贈左承旨,安宗德贈僕正,已上同知安喆源三代。再政。以玄弼濟爲兵曹佐郞。
兵批,同知單李應謨。
大司憲林肯洙疏略曰,臣於近日,病淹之中,伏奉都憲除旨。職旣不稱,分難堪承,日事違傲,冞增惶蹙,而見今文武科會試,兩司以參試官,當爲承牌矣。臣之癃病,閱月沈痼,以此見狀,蠢動無路,乞遞臣職,以安私分焉。愚衷耿耿,敢此尾陳。日開講筵,此誠大小臣民所共欣祝者也。夫爲學之道,貴無間斷,而舊業易荒,則前功可惜,無時或怠焉。答曰,省疏具悉。所請依施。尾附事,當留念矣。
刑曹參判鄭基會疏略曰,臣於向日試役,始焉淆雜之律,不宜獨逭也,繼以磨勘之擧,不宜替當也。黽勉含默,臨事昏謬,以空謏之識,冒據匪據之地,人言之來,固所甘心,出位彈章,已極峻嚴。至於太學諸生,捲豆簋撤絃誦,交口群攻,擧措亦甚張大矣。遣辭句斷直,驅臣於難貰之科,臣罪至此,合置何典?今於恩命之下,更犯違抗之罪,亟降威罰焉。答曰,省疏具悉。不必以此事,如是爲引。卿其勿辭,卽爲上來肅命。
甲戌五月初六日辰時,上御重熙堂。奉審閣臣入侍時,右副承旨李正魯,假注書金命來,記事官金弘集·沈相萬,檢校直閣姜,以次進伏訖。上曰,史官分左右。仍命閣臣進前。進前奏曰,臣承命馳詣綏陵,陵上奉審則安寧,碑閣·丁字閣奉審則無頉,祭物·祭器·祭井,看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣景陵,陵上奉審則安寧,碑閣·丁字閣奉審則無頉。還詣綏陵,仍留監祭,將事安寧之意,敢此仰達矣。上曰,將事在何時,而雨或少止耶?曰,三更量將事,而雨勢幸爲少歇矣。上曰,其時大霔,而來時得無添濕之患耶?曰,來時雨止,而中路阻水,頗爲辛苦矣。上曰,中路大川爲幾處,而水漲,何如?曰,陵所十餘里許,有中梁浦,川流暴漲,汎濫田疇,無異江河矣。上曰,中梁浦,何時抵,而乘舟以渡乎?曰,趁四更乘舟以渡,來詣闕門外,則日已曙矣。上曰,舟爲急流所衝,似必難渡矣。曰,果難渡矣。上曰,一行同載一船,而端午察官,亦乘舟而渡乎?曰,以二舟分渡,而臣於去路,見端午祭官,亦乘舟還渡矣。缺
甲戌五月初六日巳時,上御重熙堂。日講入侍時,知事沈承澤,參贊官李正魯,檢討官朴齊晠,假注書金命來,記事官金弘集·沈相萬,各持詩傳第八卷,以次進伏訖。上曰,史官分左右。上讀前受音一遍,仍開卷。承澤讀,自威儀孔時,止旣醉入章,仍釋義訖。缺
上在昌德宮。停常參·經筵。
傳曰,禮房承旨,馳詣受香諸處,奉審摘奸以來。
傳曰,向來處分,特以事體而然矣。今旣閱月,不無斟量。東堂初試罷職試官,竝敍用。
傳曰,卽見平安監司申應朝疏本,則以向日狀請之還錢除劃事,又此臚列矣。該道事勢,必多窘跲而然,其方便之道,令廟堂更爲稟處。
傳曰,掌令許遞,前望單子入之。
掌令前望單子入之,金大鉉·李相說落點。
以司謁口傳下敎曰,監董閣臣望筒,改修正以入,而新除閣臣,一體書入。
政院啓曰,來十一日,輪對日次矣,敢稟。傳曰,當次人受點,後日次待令。
政院啓曰,明日文武科覆試時,監試官當爲備員,而諫院·諸臺在外,只有獻納金鶴鎭一員,不得備員受點云。何以爲之?敢稟。傳曰,在外竝許遞,與都憲未差之代,前望單子入之。
臺諫前望單子入之,大司憲李寅命,大司諫金元性,司諫李晩燾,正言兪鎭學·金玉均落點。
禮曹啓曰,今五月十五日,慶科增廣別試文科殿試節目,當爲磨鍊,而凡於殿試,親臨與命官,前期稟旨擧行事,曾有定式矣。今番則何以爲之,而處所以何處擧行乎?敢稟。傳曰,春塘臺親臨磨鍊。
工曹參議任冕鎬疏略曰,臣見擬於增廣東堂會試試望,召牌儼臨,固當竭蹶,而臣於向者,猥參東堂初試試席,未效對揚,自著僨誤,竟致人言峻發。罪在溺職,何可自同無故恬然承膺哉?伏乞亟改臣見擬之望云云。省疏具悉。往事何必爲引?試牌體重,卽爲入來。
副護軍吳德泳疏略曰,臣於月前,猥參東堂初試試役,蔑補恢張之道。迺聖上,慮有淆雜,至降嚴旨,匪怒之敎,止於首席,臣滿心惶蹙,聯章請勘,未能仰格,臣辜恩負國之罪,彰著無餘矣。今此會試試望,又及賤名,天牌儼臨,承膺無路。乞議臣當律,試望劃賜變通。省疏具悉。旣往之事,何必自引?試牌體重,卽爲入來。
正言金玉均疏略曰,臣於月前,謬蒙恩點,猥參試役,不過備員已耳,何敢與議?始焉淆雜之律,合被同勘,而聯籲未準,從又黽勉參於磨勘之地,臣之愆尤,不待人言,而固自訟之不暇,及至殫章峻發,則溺職之罪,不可倖逭也明矣。不惟不加之誅,乃反寵之以新命,重又庚牌儼臨,情踪惶蹙,承膺無路。亟遞臣職,仍治臣罪云云。省疏具悉。往事何必爲引?試牌體重,卽爲入來。
平安監司申應朝疏略曰,臣再干天威,若忘嚴畏,誠以疾病,無復可爲,重任不宜虛曠,甘犯瀆擾之罪。及奉聖批,聽卑愈邈,微願未遂,臣不勝抑鬱。臣之沈病昏耗,夫人皆知,莫不爲之悶且歎焉,則前日兩疏所陳,已盡無餘,而非有毫分假飾矣。玆敢重暴實狀,伏乞哀憐而罷遣之。臣今方退矣,一路利病,非臣之所敢言,而若終於默默而去,則亦非臣心之所可安也。今本道事勢之遑急罔措,行且半年,而守令之責監司,監司之申廟堂,卽惟曰淸錢充補也。臣雖書生,亦知今日國計之大詘,調度之不繼,是以不敢望特發在賜,而以本道方有輸京錢六十萬兩,竊附遇荒請調之義,敢請截留二十萬兩,冒昩陳啓,而未蒙許施矣。蓋古之任一路之寄者,或値凶荒,則必請盡蠲夏秋兩稅,申請劃賜幾百緍錢,而輒皆施行,則今淸錢之無用,與荒處之不獲同也,而其請二十萬截留,亦旣請蠲稅,又請緍錢之意也。若所欠許多,而無以代匱,則其流之害,民必受之。以今困瘁之赤子,加之以無藝之征,甚非所以仰體九重若保之念,臣豈忍爲此哉?臣之請截留二十萬,其意蓋欲以四十萬綱運之費,折入於其中,以完四十萬之數。則度支例費及本營添費,爲三萬餘兩,而十二萬兩,卽三月輸京之至今愆滯,而方爲京司之所推督者也。計其餘,不滿五萬兩,而將以此塗抹一年支放之需,亦未暇及於兵使·守令廢錢之請代於監司者,而今未得準二十萬截留之請矣。見今本道危急之勢,雖有智者,莫知爲計。況以臣拙謀,重以疾病綿綴,其何能展一籌施一策於其所,以紓目下之急哉?此臣所以病上添病,則求退之心,如縛者之求解。欲望恩罷臣職,仍治臣屢瀆之罪云云。答曰,省疏具悉。實病雖如是,重任何可遽解?還錢請劃事,當有處分。卿其勿辭調理,益勉對揚之責。
甲戌五月初七日辰時,上御重熙堂。日講入侍時,講官李承輔,參贊官金奎弘,侍讀官魚允中,假注書南肅熙,記事官金弘集·沈相萬,各持詩傳第八卷,以次進伏訖。上曰,史官分左右。上讀前受音一遍,仍開卷。承輔讀,自鳧鷖在涇,止福祿來下,仍釋義訖。上曰,此詩極其燕飮頌禱之盛,至曰福祿來成,可見其誠敬所致也。承輔曰,聖敎然矣。此章卽祭之明日,繹而燕樂頌禱,只以福祿,重疊言之,可見其神人上下和悅之象矣。上曰,苟非和悅,豈能如是乎?承輔曰,周人凡於祭禮,盡其誠敬,故神悅之人悅之,自天佑之,以至卜世三十,歷年八百矣。上曰,祭以誠敬,燕亦誠敬,宜乎自求多福矣。承輔曰,盡其誠敬之道,則神人和悅,神人和悅,則天亦感應,而福祿作善,降之百祥者亦此也。上曰,行仁善之事,則自有福祿矣。玉堂曰云云。承旨曰云云。承輔曰,日前講筵,冒悚唐突,敢陳愚見,而日講自止行數,稍爲加多,必以全一篇講讀,則一篇旨意,可以領會於聖衷,而日講體段,與法講有異,則遍數不必以十遍爲恒規。或過十遍,或未滿十遍,而前受音,則亦爲一番臨讀,似好矣。上曰,因循近例而然也。講規,當觀勢爲之矣。承輔曰,詩經進講,今爲四年,尙未畢讀,實爲悶迫。且書傳,二帝·三王,治天下之大經大法,皆載此書,且日用常行之文字,皆從書傳中出來,帝王家,不得不斯速進講矣。上曰,近日需用文字,多從書傳出來耶?承輔曰,然矣。詩經,則閭巷歌謠,郊廟樂歌,感發性情者也。書傳,則治法政謨,無非監法處也。上曰,詩經卽歌謠之作,而書傳中有政治得失,此則史官,記其當世事耶?承輔曰,然矣。二典·三謨,則其時史官,記其君臣上下都兪吁咈於一堂之上者,其下則有誥體·命體也。上曰,綸音中,王若曰之文體,卽出於此耶?承輔曰,然矣。上曰,古則天子稱王,故有王若曰之文,而後世制誥,亦當稱皇帝若曰矣。承輔曰,秦·漢以後,有皇帝若曰之文矣。上曰,三代以上,天子稱王之時,多有聖王,而自秦稱皇帝之後,人君果不及三代矣。承輔曰,秦始皇自以爲,德兼三皇,功過五帝,兼以稱之皇帝,而其實則非但無功德,暴虐苛刻,無異桀紂,故不過二世而亡矣。上曰,秦皇之事,皆不足法,而皇帝之號,胡不改之乎?承輔曰,自尊自大之故也。上曰,秦始皇除諡法,必自知其過,恐有貶諡故也。承輔曰,秦始皇,亦未必非英雄也,豈不料自家所行之事乎?後日議諡,恐得惡諡,故除諡法也。以秦皇之英傑,覺得昨日非,而改過遷善,則豈至二世而亡乎?上曰,知過而不改,惜哉。若使始皇,改過修德,則雖有漢高,何以取天下乎?承輔曰,秦皇行苛暴之政,故天命絶矣,人心反矣。漢高則豁達寬仁,故天命屬之,人心歸之,故以匹夫而取天下矣。承輔曰,前日講筵,以均買·惠買下詢,而未及詳細仰奏,故敢此仰告。惠買云者,以六兩給貢人,貿米一石,均買云者,以三兩五錢給貢人,而貿米一石。此事未知行於何時,而此是昔年米賤時,可以議到者,以近日米價,不可生意者,而此事之行,近年絶無,而可行於穀賤之時矣。上曰,均買則尤害於貢民矣。上曰,若錢米爲參半,則貢人無害乎?承輔曰,近年各項貿米數多,故貢人輩,雖不敢稱冤,而非樂從之事也。上曰,此爲補充不足而然乎?承輔曰,近有別貿米五萬石,且燼穀貿充之故,而在貢人輩,非樂從之事,出於不得已者也。上曰,用於不足者耶?承輔曰,然矣。湖南群山·聖堂·法聖三漕倉,裝發穀狀,每在四月以前,而今年則尙無報來處,爲念來頭事,萬萬悶然矣。上曰,必緣收捧而致晩也。然則三漕倉,自至秋大同也。承輔曰,似不至秋大同,而勢將遲晩,錢貨變通後,事勢固然矣。上曰,貢價出給加減乎?承輔曰,皆有原定之數,而頒給,則或有大小等分別矣。上曰,惠廳設貢之前,外邑以本色直納,而應用數爻,何以預知排納乎?承輔曰,直納之時數爻,則似必分排定式,而直納之際,爲弊大段,故所以設貢矣。上曰,勝於本色直納,而利於民矣。玉堂曰云云。上曰,惠廳何時設乎?承輔曰,始自宣廟朝,有是議,而或乍行旋廢,或只行一道旋寢,至肅廟朝,統一立規,至英廟朝初年,制度規模,燦然具備矣。上曰,戶曹·工曹貢人,自古有之,他貢人,大同法以後事也。承輔曰,戶曹·工曹貢人事,未及詳知矣。上曰,惠廳甲冑價原納中,上下爲幾何耶?承輔曰,未及詳知,而每一件價,爲千餘兩矣,而甲冑價布,則自北關邑,年年來納矣。上曰,其數幾何?承輔曰,未能記得矣。上曰,曾經永興府使,必知之矣。承輔曰,臣聰明魯鈍,年久之事,今不能記其詳,而似爲缺同矣。而西·北兩道,初無米穀來納者矣。上曰,今若新造甲冑,則一件價劃下,爲幾何乎?承輔曰,千餘兩矣。上曰,惠廳一年所收,未滿二十萬石,則我國之褊小,可知也。承輔曰,反不如中國一省矣。上曰,果然矣。大國,何省爲大乎?承輔曰,雖未詳知,而廣東省,亦稍大云矣。上曰,卿曾已奉使入燕矣。藩陽城郭大小,比皇京何如耶?承輔曰,人物閭里雖大,而不如皇京,城郭亦不如皇城矣。上曰,寧古塌相連耶?承輔曰,瀋陽卽寧古塌往來之路,道里不甚絶遠矣。上曰,瀋陽卽盛京也。北京曰順天府,南京曰應天府,盛京曰奉天府,天子所都處,故必以天字名之也。承輔曰,似然矣。瀋陽人,輕視朝鮮人尤甚,每於使行過此時,最多難堪之端也。上曰,何爲然也?承輔曰,丙子執質以後,流來俗習如此,不勝痛憤矣。瀋陽有朝鮮館,而卽昭顯世子所住處也。上曰,使行之過此,必有傷痛之心矣,何不由他路乎?承輔曰,非但無他可行之路,且年年歲幣,到瀋陽換舊以去,故不得不到瀋陽留宿矣。上曰,今番賀使之行,必勝於冬至使行也。承輔曰,七月以後,潦收涼生,行中似無寒暑之苦矣。上曰,大國待我人,甚厚也。承輔曰,非但禮待之特異,雖以使行沿路護送之節言之,站站皆有支供之需,又有護行之官,而但支供之物,則使行下屬輩,或有推尋處。然彼人規例未詳,多少不知,故下屬推尋,不過十分之一矣。上曰,天子以下,騎馬而無牽夫云,老少皆能御馬而然。承輔曰,彼人善於御馬,故馬皆入其彀率。凡於公會時見之,則朝士所騎馬,放轡而群立於闕門外,及其出來見之,則無一離次,亦無相雜之弊,其御馬之法,不可及矣。上曰,卿曾經使行,解得漢語否?承輔曰,留館時,如干語音,或有解得矣,今已忘却矣。上曰,我國人,亦不可不學習漢語也。勅使時,御前通事,以文臣爲之矣。承輔曰,然矣,緩急之際,解得漢語,然後可無窘礙之端。爲文臣不得不學習,我朝漢學講規例,其意深遠矣。上曰,我人之於彼地,如古戰國時,無礙往來仕宦,則無言語相阻之歎,而今則風土不同,界限隔絶,不解漢語,亦無怪矣。承輔曰,漢語亦不可不知。我朝有文臣漢學講,而凡於勅使迎接時,諸般擧行,一從譯員指揮,亦甚疎忽。古有漢學敎授之官,而正廟朝,每以文臣漢學,飭敎截嚴矣。上命史官就座。仍命退,諸臣以次退出。
上在昌德宮。停常參·經筵。
傳曰,左副承旨許遞,前望單子入之。
承旨前望單子入之,趙秉鈺落點。
傳曰,弘文提學與呈告藝文提學,竝許遞,前望單子入之。
弘文提學前望單子入之,金大根落點。
藝文提學前望單子入之,吳取善落點。
都摠府摠管變通事草記,傳曰,允。許遞,前望單子入之。
摠管前望單子入之,都摠管金善弼·李載鳳,副摠管金學初·李鶴榮·趙羲復落點。
政院啓曰,三皇忌辰日,親行望拜禮,前期一日以稟事,曾有定式矣。今初十日,太祖高皇帝忌辰日,親行望拜禮,何以爲之?敢稟。傳曰,北苑望拜禮,當親行矣。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
議政府啓曰,傳曰,卽見平安監司申應朝疏本,則以向日狀請之還錢除劃事,又此臚列矣。該道事勢,必多窘跲而然,其方便之道,令廟堂,更爲稟處事,命下矣。該道事勢旣如此,道臣疏啓,又如此屢煩,聖敎若是勤摯,曷敢不準劃所請之數,以副西民顒仰之情,而三道作錢條一百三十萬兩,所減者爲二十萬,亦有不恒上下,則京司給代,將有見縮之慮。本道作錢,星火上送,就道內上納錢中五萬兩,特爲取用,以紓目下之急,而今此區劃,出於萬不獲已,則投河之醪,庶可以救涸,嚮後事,自本營善爲籌劃之意,分付,何如?傳曰,允。
禮曹,進賀使拜表吉日來七月二十九日,封裹同月二十六日。
兵曹啓曰,元子誕生,慶科增廣別試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,春塘臺,親臨磨鍊。
摠戎廳啓曰,本廳中軍李熙永,身病甚重,勢難察任,改差,何如?傳曰,允。
兵曹,以白樂貞爲摠戎中軍。
甲戌五月初八日辰時,上御重熙堂。日講入侍時,講官趙秉徽,參贊官洪鍾學,侍讀官魚允中,假注書南肅熙,記事官金弘集·沈相萬,各持詩傳第八卷,以次進伏訖。上曰,史官分左右。上讀前受音一遍,仍開卷。秉徽讀自鳧鷖在潨,止鳧鷖五章,仍釋義訖。缺。
上在昌德宮。停常參·經筵。
傳曰,明日望拜禮後,當御春塘臺,參班儒武,應製試射矣。弘文提學,待明朝牌招,武士則兵判試藝於丹楓亭。
傳曰,明日參班儒武應製試藝,再明日爲之。
政院啓曰,左副承旨趙秉鈺,今日不爲仕進,卽爲牌招,何如?傳曰,允。
傳曰,明日出宮門路,以協陽門爲之。
傳曰,同副承旨許遞,前望單子入之。
承旨前望單子入之,李敎稙落點。
傳曰,摠管未差之代,前望單子入之。
摠管前望單子入之,副摠管李沇應落點。
政院啓曰,卽見副司果李有臣上疏到院者,則軍銜陳疏,家僮直呈,係是禁令,且違格例,原疏纔已退却矣。所當重勘,而本院請推之外,無他可施之罰,何以爲之?敢稟。傳曰,當有處分矣。原疏捧入。
又啓曰,榜目修正,何等謹愼,而武一所榜目中,有所不審,致勤下詢。臣之矇然捧入,不勝惶悚,而原榜目,使之改修正以入,當該試官,不可無警,推考,何如?傳曰,允。
傳曰,卽見李有臣疏,則其乖悖眩惑之說,予不忍正視矣。向來宋奎灝之肆然投疏,非不知挾雜嘗試之計,而以遐土愚蠢也,故特不深誅。今此悖疏之又出,可見其一種不逞之徒,綢繆和應,壞亂訛動,全無忌憚而然。此而仍置,其可曰國有常憲乎?宋奎灝·李有臣,竝爲絶島定配,當日押送。
兵曹啓曰,明日北苑望拜禮親行時,本曹堂上·郞廳,當爲備員,而參判吳顯文,有身病不得進參,令政院稟旨變通。新除授佐郞玄弼濟在外未肅拜,今姑改差,其代,竝令該曹,以在京無故人,口傳差出。參判待下批牌招,以爲進參之地,何如?傳曰,允。許遞,前望單子入之。
兵曹參判前望單子入之,朴來萬落點。
吏曹口傳政事,以金鼎燮爲兵曹佐郞。
禁衛營啓曰,本營哨官張鳳鎭,身病猝重,勢難察任,改差,何如?傳曰,允。
義禁府啓曰,前掌令安時協拿來事,草記蒙允,發遣府羅將矣。安時協,因事到平壤地,拿來羅將,相違不見,而得聞拿命,今方待命,故拿囚之意,敢啓。傳曰,知道。
副司果李有臣疏略曰,今國家有長發之祥,大小科擧,恢張公道,以感動群下,則義分所在,着一私字,不得之時也。及夫禮闈一開,遠近失望,此豈細故也?彼不思聖敎之云何,不顧衆人之唾面,濁亂科場,認作常事。今見二百人中,除却勢與利兩箇字,更無餘人倖參者,而多見舍淚渡㶚,景色悽慘,誠極寒心。是以向日散職之投疏,泮儒之掇簋,可見公論之不可遏。乞細垂察,無以人微而廢言云。省疏具悉。爾言果出於公乎?
甲戌五月初九日辰時,上御重熙堂。日講入侍時,講官許傳,參贊官趙熙一,檢討官洪正厚,記事官李敎夏·金弘集·沈相萬,各持詩傳第八卷,以次進伏訖。上曰,史官分左右。上讀前受音一遍,仍開卷。傳讀自假樂君子,止假樂四章,仍釋義訖。上曰,宜民宜人之宜字,何所指也?傳對曰,詩所言宜字之意甚廣。如宜其室家,宜其家人之類,皆和順而無乖戾之謂也。苟有令德,則於民於人,無事不當,無理不通也。上曰,小註所釋,心愜人愜云者,亦可見矣。傳對曰,尋繹及此,欽仰萬萬矣。德之所推,上下莫不愜心矣。上曰,舊章卽先王之禮樂刑政也。繼述之志,常存乎心,則寧有愆忘之理哉?傳對曰,古人云,欲法堯·舜,當法祖宗,人君之所宜遵守者,祖宗之典章也。書曰,監于先王成憲,其永無愆,孟子曰,遵先王之法,而過者未之有也。上曰,欲法堯·舜,當法祖宗,果嘉言也。傳對曰,禮樂刑政,莫盛於周,而世世遵守,故歷年長久,而陵夷,至於末後,廢壞已甚,遂以微弱。秦·漢以降,未有不遵先而興,廢舊而衰者也。我國家列聖朝,有經國大典及通編·五禮儀等書,而今多廢而不行者,民人皆顒望於今日矣。上曰,民人所望者何事耶?傳對曰,迫猝不可一一枚陳,而最急之務,則今我民無恒産,而豪富兼竝,故所謂農者,皆豪富人之佃客也。一遇饑歲,則顚連溝壑矣。上曰,井田,三代美法,而世級漸降,此制遂廢矣。傳對曰,戰國之時,干戈相尋,先王之典章,日墜於地,至於商鞅之決裂阡陌而極矣。明良相遇,然後古制可復,而有或有君而無臣,或有臣而無君,或時勢有不及,如仲舒之賢,孔明之才,未得行其志,惜乎。我太祖朝,欲行授田之制,不悅者衆,不能推闡聖意,其議遂寢,識者恨之。上曰,我國則地形不便,井制不可行乎?傳對曰,山川險阻陿隘,縱不一一畫井,苟能因地量度,折長補短,準古百畝之數,均分於民,而定爲十一之稅,則井法自在其中矣。上曰,古制民皆百畝,而至於公卿大夫,田祿,各有差等矣。傳對曰,雖燕·齊小國,卿相之祿,至於萬鍾,三代之時,則庶人在官者,其祿皆足以代耕。稅雖薄而用有裕者,節用尙儉之致也。今則不能量入爲出,而奢汰無度,故稅益重而用益絀矣。況今經界紊亂,良田美土,太半爲豪富及吏胥所私占,國家失有土之稅,小民徵無土之稅,民國俱貧者以此也。上曰,隱結之弊,予亦聞之,改量則此弊可革也。傳對曰,吏輩本無廩料,賴以資生者,惟是偸竊田賦,故有此弊。設有朝廷,差遣使臣,土着之奸猾,百計欺罔,難以査實。其要在於得人也。熙一曰,我國井田,唯在平壤,此箕子遺制也。上曰,曾已見之耶?熙一曰,臣之先父,爲庶尹時見之矣。傳奏曰,箕田乃殷制七十畝,非如周制之百畝。然什一之稅,則助·徹一也。上曰,講官亦見之乎?傳對曰,見則未也,而臣之九代祖吏判臣筬,有箕田圖說,故略知其制,畫以四區,兩兩相比矣。上曰,講官之先祖,曾住箕城耶?傳對曰,昔在壬辰,扈從龍灣,伊時似見之矣。上曰,扈從則錄勳封君乎?傳對曰,當時封君者,皆始終扈從之人,而臣之先祖,則旋差江原道召募使,故未得封君也。正厚曰,云云。熙一曰,云云。傳奏曰,子思子,深得此時之意,故作中庸,第十七章曰,舜,其大孝也與,德爲聖人,尊爲天子,富有四海之內,宗廟饗之,子孫保之。故大德,必得其位,必得其祿,必得其名,必得其壽,末乃引此詩曰,嘉樂君子,顯顯令德,宜民宜人,受祿于天,保佑命之,自天申之。其下章又曰,武王·周公,其達孝矣乎,夫孝者,善繼人之志,善述人之事者也。蓋德莫大於孝,孝莫大於繼述,而求福干祿之道,不外是矣。缺。傳出降沒階,而上使司謁傳命曰,箕田圖說,覓納也。缺
上在昌德宮。停常參·經筵。
上詣北苑,入幕次後,藥房·內閣·政院·玉堂口傳問安。答曰,知道。望拜禮,還入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
藥房都提調朴珪壽,提調金有淵,副提調閔奎鎬啓曰,伏未審日間,聖體若何,寢宿·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
進御加味地黃湯,自今日停止事,榻前下敎。
傳曰,戶房承旨,與禮曹堂上·戶曹郞廳,依定式馳詣宣武祠,奉審以來。
傳曰,還宮門路,以宜春門爲之。
傳曰,明日出宮門路,以協陽門爲之。
傳曰,在外玉堂,竝許遞,前望單子入之。
玉堂前望單子入之,校理閔泳穆·姜,修撰尹升求,副修撰李落點。
傳曰,輪對官前後受點人,明日待令于春塘臺。
傳曰,明日日講停。
政院啓曰,議政府郞廳來言,今日賓廳日次,而北苑望拜禮相値,不得來會云矣,敢啓。傳曰,知道。
承文院啓曰,進賀使今旣差出矣。方物當爲磨鍊,而進賀一起,以有方物磨鍊,詔書順付謝恩,方物移推謝恩,使臣加賞謝恩,漂民出送謝恩,以上四起,無方物磨鍊之意,分付該曹,何如?傳曰,允。
義禁府啓曰,副司果李有臣,前司諫宋奎灝等,竝爲絶島定配,當日押送事,承傳啓下矣。李有臣全羅道羅州牧智島,宋奎灝興陽縣鹿島,竝爲絶島定配,而以承傳內辭意,具罪目,依例發遣府羅將,當日押送于各其配所,何如?傳曰,允。
甲戌五月初十日辰時,上御重熙堂。藥房入診入侍時,都提調朴珪壽,提調金有淵,副提調閔奎鎬,記事官李敎夏·金弘集·沈相萬,檢校直閣姜,以次進伏,醫官李慶年·金在瑚·李基徹·崔性協,進伏訖。上曰,史官分左右。珪壽進前問候,各殿問候訖,奏曰,醫官待令,使之入診乎?上可之。慶年等,以次診候,退伏楹外訖。珪壽顧謂慶年等曰,脈候詳爲奏之。慶年等起伏奏曰,脈候左右三部調均矣。上曰,夏至旣過,調理之劑,將欲待秋更進,故今日使之入診矣。珪壽曰,地黃恐致泥隔,自今姑停,以待秋氣完生,更爲進御果好矣。缺。
甲戌五月初十日辰時,上詣北苑,望拜禮入侍時,行都承旨閔奎鎬,左承旨金奎弘,右承旨趙熙一,右副承旨趙秉鈺,左副承旨李正魯,同副承旨李敎稙,記事官李敎夏·金弘集·沈相萬,假注書朴應冕,檢校直提學趙寧夏·李載冕·趙成夏·趙慶鎬,直提學李鎬俊,檢校直提學尹滋悳,直提學閔奎鎬,檢校直閣李喬翼·金永壽·李鎬翼·姜,直閣閔泳穆,應敎金演壽,校理魚允中,副校理朴寅壽,修撰洪正厚,以次侍立。時至,通禮跪啓請外辦。上具翼善冠·衮龍袍,乘輿出宣化門。藥院提調金有淵,副提調閔奎鎬,進前問候訖。上仍出協陽門,由建陽門·靑陽門,至北苑降輿,入小次。時至,上改具翼善冠·黑團領袍,出次步詣版位,北向立。贊儀唱四拜,上行四拜禮訖。贊儀唱跪,上跪。司香官二員,進香案前三上香。贊儀唱俯伏興平身,上俯伏興平身。贊儀唱鞠躬四拜興平身,上行四拜禮訖。大臣進前問候。上曰,日熱甚劇矣。領議政李裕元曰,朝氣如此,午熱可想矣。上還入小次。傳曰,還宮門路,以宜春門爲之。出傳敎。上改具翼善冠·衮龍袍,出次乘輿,由宜春門還內。承旨請出標信解嚴。諸臣以次退出。
甲戌五月初十日巳時,上御重熙堂。日講入侍時,講官趙基應,參贊官趙秉鈺,侍讀官魚允中,假注書朴應冕,記事官金弘集·沈相萬,各持詩傳第八卷,以次進伏訖。上曰,史官分左右。上讀前受音一遍,仍開卷。基應讀自篤公劉,止鞞琫容力,仍釋義訖。缺。上曰,上番翰林,於此等處,頗有知解矣。基應曰,此史官果佳士,而素有才藝矣。上曰,故講官,每於登筵,奏對懇到,令人易曉。苟無學識之蘊於中者,安能若是乎?其子可謂有乃父之風矣。乃父嘗言其子,讀書不篤,以今觀之,此乃謙辭也。翰林多有製述乎?弘集曰,未能用工矣。基應曰,其文識之有裕,向日記注時,想已下燭矣。果能隨聞信筆矣。基應曰,史官非徒文識,其宅心行己,亦有士大夫家遺風,可謂其年不可及矣。上曰,年今幾何?弘集曰,今年爲三十三歲矣。上曰,故講官卒逝,在何年耶?弘集曰,在戊辰歲矣。基應曰,以若文學器量,位不先德,人到于今,嗟惜之矣。上曰,誠然矣。講官平日,有宿契否?基應曰,然矣。上曰,然則講官與翰林,其心當自別也。基應曰,臣待以故人之子,故常勉其益修學業矣。上曰,翰林曾一歲中,連掇大小科,似必以自作自筆爲之,而此在何年耶?弘集曰,臣於丁卯,春爲進士,秋到記居魁。上曰,故講官,及見唱名時耶?弘集曰,臣放榜,戊辰四月,故先父幸得及見矣。缺。
上在昌德宮。停常參·經筵。
傳曰,當該承旨,從重推考。
傳曰,還宮當自內爲之矣,該房知悉。
傳曰,侍衛與環衛軍兵,令各其營,別饒次分給。
傳曰,大賢宗孫之得參此科,事非偶然,直赴宋世憲賜樂。
弘文館啓曰,新除授校理閔泳穆·姜,竝卽牌招察任,何如?傳曰,允。
政院啓曰,卽見武二所草記,則監試官金玉均,身病猝重,徑歸私次云。大違經法,所當重勘,而本院請推之外,無他可施之罰,何以爲之?敢稟。傳曰,從重推考,試事依例爲之。
又啓曰,卽者副修撰洪正厚,以其親病,陳疏徑出,原疏纔以捧入矣。所當直捧禁推傳旨,而此與無端徑出有異,推考警責,何如?傳曰,允。
武二所啓曰,監試官金玉均,病重徑歸,何以爲之乎?敢啓。傳曰,已諭政院之批矣。
兵曹,元子誕生慶科增廣武科殿試時規矩,原榜人,貫革五矢,一百二十步一巡一中,柳葉箭五矢,一百二十步一巡一中,講書粗以上,三技取一技落點,直赴殿試人,鐵箭三矢一百二十步,柳葉箭五矢,一百二十步一巡二中,鳥銃三柄,一巡一中,三技取一技落點。
御營廳啓曰,謹依下敎,侍衛與環衛軍兵等處,別饒次分給之意,敢啓。傳曰,知道。
副修撰洪正厚疏,以母病徑出。省疏具悉。爾其勿辭救護。
甲戌五月十一日時,上詣春塘臺。參班儒生應製試取入侍時,行都承旨閔奎鎬,左承旨金奎弘,右承旨趙熙一,左副承旨趙秉鈺,右副承旨李正魯,同副承旨李敎稙,缺,檢校直提學金輔鉉·趙寧夏·李載冕·趙成夏·尹滋悳,直提學閔奎鎬,檢校直閣李喬翼·金永壽·姜·李鎬翼,直閣閔泳穆,應敎金演壽,副應敎朴顥陽,校理閔泳穆·姜,副校理魚允中,修撰朴齊晠,副修撰洪正厚,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金有淵,副提調閔奎鎬,進前問候訖。上仍出協陽門,由建陽門·靑陽門,至春塘臺,降輿陞座。承旨請出標信,開布城,使儒生入場。仍讀奏入門單子訖,又奏請試官及儒生行禮訖。試官等以次就位。上命試官進前,命書賦題,念彼周京。試官跪書,讀奏訖。對讀官捧出懸之。承旨奏曰,武士丹楓亭試取事,命下矣。武所試官,使之進去,何如?上可之。命試官權退。上入小次。少頃,承旨,以司謁入稟,先張已入,請出標信,開布城,呈券儒生,使之出送。又稟收券旣多,請考試。又稟取幾人乎?命取十人。傳曰,侍衛與環衛軍兵,令各其營,別饒次分給。出傳敎,少頃,上出次,命輪對官入侍。承旨奏請輪對官,以次進前,奏職姓名·履歷·職掌訖,使之退出。正魯奏曰,輪對官禮曹佐郞金承勳,奏對之際,做錯非細。所當重勘,而本院請推之外,無他可施之罰,何以爲之乎?上曰,拿處。出榻敎又奏曰,輪對官敦寧判官李敏泰,越次進前,有違事體,推考,何如?上曰,拿處。出榻敎仍行科次。對讀官讀奏第一張句訖。試官奏請書等。上曰,第一張書正三下,第二張書草三下,其餘皆書次上。承旨奏請坼封。試官奏請餘次試券,皆書外字訖。上命書傳敎曰,參班儒生應製賦,居首三下進士宋世憲,直赴殿試,之次草三下幼學金炳夔,直赴會試,之次次上幼學金炳億等二人,竝給二分,幼學金宗根等二人,竝給一分,之次次上參奉尹滋祿等四人,各奎章全韻一件賜給。傳曰,入格儒生,明日待令。出傳敎傳曰,大賢宗孫之得參此科,事非偶然,直赴宋世憲賜樂。出傳敎傳曰,還宮當自內爲之矣,該房知悉。出傳敎,通禮跪啓禮畢。上降座入次。缺。
上在昌德宮。停常參·經筵。
自前夜四更至人定,灑雨下雨,測雨器水深,三寸二分。
傳曰,窠近善地,監牧官作窠,御醫李章赫擬入。
傳曰,入格儒生入侍。
弘文館啓曰,修撰洪正厚,陳疏徑出,下番闕直,事甚未安。修撰尹升求,副修撰李,竝卽牌招,推移入直,何如?傳曰,允。
兵曹啓曰,卽接宗廟署入直訓鍊院主簿姜周興手本,則今日雨餘,宗廟大門東邊墻垣二間許瓦子·椽木外面缺落云。爲先令繕工監,堅實覆蓋,衛軍二名定立,嚴加守直,而令該曹急速修改,亦令巡邏營門,申飭校卒,各別巡察之意,分付,何如?傳曰,允。
吏曹口傳政事,以朴興壽爲典籤。
御營廳啓曰,今五月十五日,慶科增廣別試武科,春塘臺親臨殿試時,本廳將校直赴應試人,別單書入之意,敢啓。傳曰,知道。
又啓曰,本廳諸將官射講時,柳葉箭連三巡全布人,別單書入之意,敢啓。傳曰,知道。
義禁府啓目,輪對官敦寧判官李敏泰,禮曹佐郞金承勳等,原情云云。傳旨內辭緣,泛稱遲晩,所當請刑是白乎矣,時値停刑,不得循例請刑,議處,何如?啓,飭已施矣,分揀放送。
又啓目,前掌令安時協,原情云云。問目內辭緣,泛稱遲晩,所當請刑是白乎矣,時値停刑,不得循例請刑,議處,何如?啓,道啓一切相反,更査以聞。
義禁府啓曰,時囚罪人安時協,原情公事判付內,道啓一切相反,更査以聞事,命下矣。安時協之所犯諸條,與爰辭發明,更査以聞之意,分付於該道道臣,査啓上來間,姑爲保放,何如?傳曰,允。
甲戌五月十二日辰時,上御重熙堂。入格儒生入侍時,左副承旨趙熙一,假注書李範祖,記事官金弘集·沈相萬,以次進伏,儒生等序立階下訖。上曰,史官分左右。熙一奏請儒生等,使之進前,奏職姓名訖。熙一奏請頒賞,頒賞訖。贊儀唱四拜,受賞儒生行四拜禮訖。熙一奏請儒生等使之退出。缺。
甲戌五月十二日巳時,上御重熙堂。日講入侍時,講官金世均,參贊官李敎稙,侍讀官魚允中,假注書李範祖,記事官金弘集·沈相萬,各持詩傳第八卷,以次進伏訖。上曰,史官分左右。上開卷,讀前受音一遍。世均讀自篤公劉,止君之宗之,仍釋義。上命授書算于世均。上讀十遍訖。世均曰,京原是大字之意,而漢儒之說,亦邱之高天者曰京,又曰京乃大衆所宜居。今此大註,高山而衆居,益謂依高山而居,人民繁衆也。由是後世,因稱國都以京師者也。上曰,周之王業,實基於此,而累仁積德,享國靈長,何其盛也?世均曰,周成王將莅政,召康公告戒以公劉之事。蓋國以民爲本,厚民爲先,而因其戎狄相近,念人民之未安,慨國勢之不振。時惕勞苦,未遑安寧,治田疇而修干戈,民以和輯,國以光顯。相土而居之,民從而遷之,于時處,于時盧,營度宮室而落之。群臣與燕者,蹌蹌濟濟,威儀可觀,執牢酌匏,恩意已渥,君之宗之。公劉所以處君上之位,而行宗主之事,此其安民化國之本,與周公之告以七月篇,俾成王知后稷·公劉風化之所由,稼穡之艱難相同。凡人臣之告其君,恒言欲法堯·舜,當法祖宗,此以祖宗盛德告之也。恭惟我太祖大王,當甲戌定鼎漢陽,爲民厚生之盛德大業,式至今休。今幸殿下,値舊甲重回之辰,聖念,每軫繼述之盛,孜孜乎厚民之節,臣固欽仰萬萬,而竊伏想憂勤倍加矣。上曰,公劉果爲宗孫乎?世均曰,公劉乃后稷氏之曾孫,而自后稷氏分派之後,公劉爲宗孫也。玉堂曰云云。承旨曰云云。世均曰,于時處處,于時廬旅,于時言言,于時語語,卽與斯干章所謂,爰居·爰處·爰笑·爰語之意,相似矣。上曰,果然矣。下字雖異,其義則一也。上掩卷。世均曰,向以臣曹,捧下會計,御覽成冊,逐月書入事,命下矣。方以此擧行,而第伏念此與四孟朔出入之件,合而言之,則每一本各爲三件,而皆奉踏啓字,或恐還涉未安。臣意則以四孟朔書入之件,不待孟朔,每月修正以入,仍爲請出前入之件,每朔輪回以入,依前爲二件,則一件雖減,逐月書入則一也,敢此仰達矣。上曰,成冊逐月新改,則書役甚繁,四孟朔修正成冊,姑置之,只以二件,輪回出納修正,而多餘空紙,逐月謄上無妨矣。世均曰,謹依下敎,逐月條合謄一冊,每翌月十五日,修正以入,請出前入之件,翌月連書,以爲輪回修正矣。上曰,北闕修理,將以今月二十日始役云,而夏至已過,土役似甚難便,木材亦或有水沈云。其間所鳩木石,爲幾何?世均曰,昨冬則材木之準備,果不少矣。作板之木,窓箭之木,盡用於時御所修理,如干稍乾之木,近又入用於北闕窓戶,所存無幾。故新材木,業已旁求於私養山,今可以次第上來,而窓戶·遮陽,有難以新斫之材用之,是爲悚悶矣。上曰,斯速爲之。世均曰,向奉傳敎後,已爲申飭董督矣。上曰,顧今事勢,自當隨其緩急,次第行之,而至於定式以外,不可盡行矣。世均曰,聖敎至此,誠萬萬欽仰矣。謹當一準定式行之,而雖應行之條,自不得不以聽傳敎先後,隨緩急擧行,而至於石材,景福宮修理成命未下,故姑未質定其尺量矣。上曰,闕內板壁,不如土壁矣。世均曰,昨冬蒼黃修理之際,時値隆沍,不得土役,故皆用板壁,長松所用,至於屢千立之多矣。上曰,事勢固然。然而今番修理,則皆以土壁爲之好矣。世均曰,閭閻家舍,皆用土壁,而惟公家倉庫與廛市,皆用板壁者,爲防偸竊之故也。其外則無論公私,上壁好矣。上曰,土壁之效,旣見於昨冬回祿時矣。世均曰,臣待罪惠局時,觀其庫舍,不用仰土,其後修理時,皆用仰土矣。上曰,戶判兼惠局提擧,則豈不審察乎?世均曰,臣曹所屬倉庫,則皆改以仰土,而無水處,則亦皆鑿池矣。上曰,近舍有水甚好,而景福宮內,則井池稀少,可欠也。世均曰,近水之效,臣於昨冬見之矣。上曰,中國多用水車,灌水救火,而我國亦善造此器以置之,甚好。戶曹所在水車,果升水幾丈耶?世均曰,其所升水,僅爲五丈許,故近以精造之意,董飭工匠。苟或造成其器而可用,則自大內,至各營·各司之庫舍處,多造以置,甚好,而姑未敢知其器造成之如何矣。上曰,景福宮當修改之時,則將有稱變其制者,各殿相距,稍寬其間隙似好矣。世均曰,景福宮修改,雖未及奉成命,以景福宮全圖乙覽裁之而下敎,則謹當擧行矣。上曰,全圖入於回祿矣,戶曹其有所藏乎?世均曰,臣曹有所藏之本矣。上曰,戶曹所藏之本,須內入也。世均曰,筵退後,謹當入呈矣。旣成全圖,則乾淸宮,似當添畫,而殿堂當有重建,則恐當畢役之後,改畫而竝圖矣。上曰,然矣。上曰,聞戶曹材木,多有所失云,然否?世均曰,峽邑多有木商,故沿江邑吏輩,疑其商賈私貿,或有侵漁之弊,於斯之際,自有所失云。故方自臣曹,關飭該道矣。上曰,大樑四十餘箇云矣。世均曰,成命未下,故不容不將預備以五六十箇。且大樑雖不盡用此數,木體之無欠者,可用於大樑,木體之有欠者,可用於廳板之機,其長則一也故矣。上曰,間架大小,比諸此闕,則越大之中,交泰殿間架尤大矣。世均曰,誠然矣。上曰,古有色瓦,大勝於常瓦,而後世不知此法,甚可歎也。曾聞營建都監,時造色瓦云矣,終未解其法耶?世均曰,古有此匠,獨其法祕而不傳,故世無知者矣。上曰,宣政殿靑瓦,今已屢百年,而猶勝常瓦,況新造時乎。予聞北京第宅,皆用色瓦,而燕行人,聞或得來云,然否?世均曰,北京則雖私家市肆,多用設彩,或用色瓦,而燕行人,雖或有得來者,似不過幾箇矣。上曰,古者我國公廨,皆用丹靑,而壬亂以後,因廢不用云,此其事力不及而然耶?世均曰,然矣。非特丹靑之遂廢,壬亂之後,國用罄竭,至於朝臣祿俸,亦皆減省,所存不過十之一矣。上曰,我國結摠,爲百萬結,然乎?世均曰,名雖百萬結,原不滿百萬結。且四都及關西·關北,初無上納,六道結摠,亦不滿七十萬結,而其中嶺南,有下納條矣。世均曰,西·北兩道,則結價甚歇。臣於昔年,待罪義州時,見其每結之稅,無論田畓,不過一兩,此乃邊塞募民之意,而挽近則自至少加云。然大抵西·北結價,比諸六道太歇,皆自本道,以作官況與支放及許多公用矣。上曰,農民終歲勤苦,僅供賦稅,身不免饑寒,甚可矜惻。世均曰,下敎至當矣。民之應稅,條目甚多,每結所納米,田稅四斗,大同十二斗,三手糧或一斗五升,或二斗五升,結錢五錢,且有戶首吏輩所食,皆出於民土。而上納之中,又有守令之官需,本邑之公用,而各邑有吏輩與各名色復戶,此則不入於王稅矣。上曰,每結爲幾何乎?世均曰,田畓有高下之等分,而畓不過幾石落,田不過幾日耕,而道各不同,邑不一規,難以枚擧仰奏矣。上曰,上納愆滯,多因吏輩之幻弄,民豈有不納之弊乎?世均曰,誠然矣。民心則尙如堯·舜之民矣。上曰,然矣。世均曰,臣於昨冬,時御所修理時,觀其擧行,非徒員役工匠,以至修掃之民,皆子來應役,不憚隆冬,殫竭誠力,修理之役,不日成之。故臣與同班相賀曰,推此觀之,上奉堯·舜之君,下有堯·舜之民,豈不盛哉云云矣。上曰,闕內修理時,監董輩,拘於闕內所屬之自下囑托,必有定式外加入之慮,戶判各別申飭,毋至此弊,可也。世均曰,比諸景福宮重建,則事役之大小判異,定式之外,何敢有一毫循私之弊乎?上曰,景福宮,曾有別例房待令所矣。此闕則姑未定所乎?世均曰,材力不足,姑未定所矣。上曰,因箕伯狀請,社還作錢中,五萬兩劃給矣。度支經費,又將減縮矣。世均曰,似聞自廟堂,深念度支事勢,二萬兩,以惠廳納分劃云,而嶺南·關西·關北,作錢上來者,當爲一百十二萬餘兩,其中各司給代,爲九十八萬五千餘兩,而又減三萬兩,則餘不過十萬餘兩。許多經費之不足條,將不知何以爲計,萬萬悚悶矣。上曰,向聞惠堂之言,則給代錢,自戶曹劃去,而時在尙多云矣。世均曰,惠廳給代,近以盡數移送,而又有四萬餘兩之自嶺南先推上來者,將相計而還送矣。上曰,然則戶曹還償於惠廳乎?世均曰,此是嶺南社還作錢上來時,以惠局新結錢中先貸,以給戶曹者也。上曰,社還錢,盡爲捧上乎?世均曰,關西則姑未沒數上來,而嶺南·關北,所納已多矣。上曰,財力蕩竭,景福宮之役,勢難速擧矣。世均曰,聖敎至當,而此恐不容不修理矣。若有成命,則豈敢不次第擧行乎?上曰,國家不可無二闕矣。世均曰,古者國家,多有離宮·別館,恐非美事,而我國,則以列聖朝崇儉之德,亦有東西兩闕,蓋兩闕則不可不修成矣。上曰,景福宮全圖,卽爲內入也。世均曰,卽當內入矣。上命史官就座。仍命退,諸臣以次退出。
上在昌德宮。停常參·經筵。
傳曰,日講,自明日停。
傳曰,削科人具星喜·鄭度仁,特付今番增廣殿試,以示廣慶之意。
傳曰,吏曹參議有闕之代,前望單子入之。
吏曹參議前望單子入之,趙秉鈺落點。
傳曰,承旨有闕之代,前望單子入之。
承旨前望單子入之,吳俊泳落點。
傳曰,藥院提調許遞,前望單子入之。
內醫提調前望單子入之,金炳㴤落點。
傳曰,都承旨許遞,前望單子入之。
承旨前望單子入之,金炳始落點。
傳曰,應敎許遞,前望單子入之。
玉堂前望單子入之,應敎閔泳穆落點。
傳曰,校理有闕之代,前望單子入之。
兵曹口傳政事,以李章赫爲羅州監牧官。
內醫院啓曰,羅州監牧官全東爀,旣遞外任,令該曹口傳付軍職,何如?傳曰,允。
兵曹啓曰,北苑親行望拜禮時,參班武士試射入格人等,謹依別單判下施賞,而弓矣·弓箭·長弓,以軍器寺所在者,取來頒給之意,敢啓。傳曰,知道。
禁衛營啓曰,本營騎士將李敏樹,千摠李敏哲,俱有身病,勢難察任,改差,何如?傳曰,允。
禁衛營啓曰,本營千摠鄭秀鉉,以前任白翎僉使,上來尙遠,久曠爲悶,改差,何如?傳曰,允。
禁衛營啓曰,本營騎士將沈宜甲,身病猝重,勢難察任,改差,何如?傳曰,允。
吏曹參議沈履澤,疏辭銓職,省疏具悉。所請依施。
修撰尹升求疏略曰,向於文科初試,猥充試官之列,以試取之淆雜,處分截嚴,及夫榜出之後,峻發殫章,慙惶縮伏,何敢對人?亟施當被之律,以謝物議。自效之章,不宜贅說,而帝王之治,以一心字爲主,傳授心法,亦不過敬字上做去。惟我殿下,日開講筵,存心克敬云云。省疏具悉。往事何必爲引?爾其勿辭察職。尾附事,當留念矣。
甲戌五月十三日辰時,上御重熙堂。日講入侍時,講官閔致庠,參贊官李正魯,檢討官李,假注書朴周陽,記事官金弘集·沈相萬,各持詩傳第八卷,以次進伏訖。上曰,史官分左右。上讀前受音一遍,仍開卷。致庠讀自篤公劉,止公劉八章,仍釋義訖。缺。上曰,水原農形,近日雨後,果無所損乎?致庠曰,臣間未還營,而連爲修啓,詳問農形,則秋牟已盡刈取,有巽於奉牟,春牟亦未免爲雨所損,而水田則雖高燥之地,盡爲移秧,此後日候,連得調順,則似無妨於秋成矣。上曰,頻雨未霽,便成霖潦矣。致庠曰,今年潦炎,比節序太早矣。缺。
上在昌德宮。停常參·經筵。
自開東至巳時,灑雨下雨,測雨器水深一分。
傳曰,禮房承旨,馳詣宗廟·景慕宮,奉審摘奸以來。
傳曰,吏曹參判有闕之代,前望單子入之。
吏曹參判前望單子入之,閔奎鎬落點。
傳曰,今番增廣雜科,異於他慶科也。初試,竝特爲直付於會試榜事,分付。
以義州府尹黃鍾顯狀啓,變姓名越境之田季倫嚴囚事,傳曰,此時異於他時,特推好生之意,減死定配事,廟堂措辭分付。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,明日出宮門路,以宜春門爲之。
宗親府啓曰,明日卽天漢殿望奉審日次,臣寅應進詣擧行之意,敢啓。傳曰,知道。
議政府啓曰,卽見全羅監司趙性敎狀啓,則濟州居前縣監愼性欽,擊鼓原情,詳覈論列,請令廟堂稟處矣。鄭守卜,爲人雇奴,罪犯綱常,死固無惜,而愼栽八之擅殺,非曰無罪,出於爲妹報讐之義,則爲官長者,不念適重適輕之法,遽然償命,未免經庭之失。事當重勘,而以民告官,有關後弊,該牧使李宓熙,姑先施以罷黜之典。愼性欽目見子女之竝命,飮恨結冤,倫情雖或然矣。挾其私憾,論列官政,攔入鳴鼓,至驚天聽,極涉無嚴,有難原其情而恕其罪。依前啓稟,令該府照律勘處,何如?傳曰,允。
奎章閣啓曰,明日卽書香閣望奉審日次,臣進詣擧行之意,敢啓。傳曰,知道。
玉堂前望單子入之,校理吳麟泳落點。
兵曹啓曰,明日親臨殿試時,正郞一員未差,無以備員。令政院稟旨變通,仍令該曹,以在京無故人,口傳差出,以爲進參之地,何如?傳曰,允。
吏曹口傳政事,以韓章錫爲兵曹正郞。
兵曹啓曰,僉知中樞府事朴惇壽·郭致燮,訓鍊都正李奎書,宣傳官趙儀顯,俱以病難供職,呈狀乞遞。竝改差,何如?傳曰,允。
禁衛營啓曰,本營千摠李熙甲,身病猝重,勢難察任,改差,何如?傳曰,允。
領議政李裕元,領敦寧洪淳穆,右議政朴珪壽聯箚略曰,文武科殿試諏日隔宵,親臨盛典,成命已久。伏念比日潦雨太頻,暑熱彌甚,以大聖人節宣保嗇,豈可觸冒勞動?亟寢親試之命云云。答曰,省箚具悉卿等之懇。成命旣已有日,潦熱且非伏暑,則臨軒親試,不足爲勞。卿等其諒之。仍傳曰,此批答,遣史官傳諭。
吏曹參判鄭範朝,疏陳病狀乞遞,答曰,省疏具悉。所請依施。
大司成李冕榮疏略曰,臣向日,冒參增廣監試副試,因悖儒之作梗,壞損試體,貽羞禮闈。特荷聖度天大,薄警旋宥,聯章自劾,而寵諭遽下,因罪媒榮,至今悚恧。不意今者,文科殿試對讀官之望,又及於臣,何必以臣,已試僨誤之蹟,苟然充擬也哉?且況日前,副司果臣李有臣疏出,而尤爲臣難冒之端。特改對讀官之望,仍治當勘之罪云云。省疏具悉。旣往之事,不必爲引,而至於李有臣疏,以其挾雜,已有處分,則何可如是?試牌體重,卽爲入來。
刑曹參議李乾夏疏略曰,臣於前月,猥忝選擧之任,未效對揚之責,自速僨誤,罪著溺職,而聖度包涵,薄罷旋宥,仍蒙恩除,待罪秋官矣。不謂又以臣,擬於文科殿試之望,滿心惶恧,若無所容。亟改見擬之臣名,以嚴試體云云。省疏具悉。往事何必爲引?爾其勿辭,試牌體重,卽爲入來。
副護軍兪晩源疏略曰,匪意賤名見擬於東堂殿試試望,而亦有情踪之不敢者。臣於前月,謬蒙恩點,猥參增廣生進會試試事,而日者出位之章,語意深峻,臣於是,滿心恧蹙,措躬靡屆。伏乞俯垂鑑諒,亟改擬望,仍議當勘云云。省疏具悉。旣往之事,何必追引?試牌體重,卽爲入來。
校理吳麟泳疏略曰,臣於今番慶科監試二所試事,有不能對揚,以致生奸於坼封之際,物議沸騰,大察請勘。顧臣瘝溺,彰著無餘,則其所負犯,合置重辟,而迺者玉署恩點,有隕想表,殿試試望,又及賤名,念臣情踪,一往危蹙。乞遞館銜,見擬試望,亦令變通云云。省疏具悉。往事何必爲引?爾其勿辭察職,試牌體重,卽爲入來。
副司果尹祖榮疏略曰,臣於月前,忝廁慶科監試試官,不能對揚,至登廟堂請勘,而有戴罪擧行之命矣。聯章自劾,嚴譴是俟,聖度包涵,反承溫批,感戴洪造,恧縮居先,而日昨彈章,又復峻發,滿心惶蹙,罪無所逃矣。不意殿試試牌,又降於杜門跧伏之中,轉益惶駭,措躬無地。乞改臣見擬之望云云。省疏具悉。往事不必爲引。試牌體重,卽爲入來。
上在昌德宮。停常參·經筵。
自午時至人定,灑雨下雨,測雨器水深四分。
藥房提調金炳㴤,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政李裕元,右議政朴珪壽,無時急稟定事,左議政未差,不得來會云矣,敢啓。傳曰,知道。
奎章閣啓曰,景慕宮望廟樓,今望奉審,無頉之意,敢啓。答曰,知道。
又啓曰,檢書官金觀濟減下,仍付兼檢書官,其代,取才差下,何如?傳曰,允。
傳曰,還宮,當自內爲之矣,該房知悉。
傳曰,新及第宋道淳,賜樂。
傳曰,先正祠孫宋道淳之得參科聲,事甚奇喜。文正公祀版,遣地方官致祭。
傳曰,此兩家之科聲,適在是年,事甚稀貴。忠貞公宗孫新及第吳益泳,忠肅公祀孫李軒卿,竝賜樂。
傳曰,文忠公祀孫之此歲科聲,甚庸稀貴。新及第閔昌植,賜樂。
傳曰,新及第韓震鉉,賜樂。
傳曰,安川府院君家,有此科聲,事甚稀貴。府院君內外祠版,遣地方官致祭。
傳曰,侍衛與環衛軍兵,令各其營,別饒次分給。
吏曹啓曰,晉州牧使閔昌植,水原判官鄭匡始,恩津縣監趙鍾弼,俱以親病沈重,萬無還官之望云。竝改差,何如?傳曰,允。
兵曹啓曰,卽接慶熙宮入直衛將朴景祿牒報,則本宮內小松一株,因雨顚仆云。依例斫伐之意,敢啓。傳曰,知道。
兵曹啓曰,本曹今甲戌年春夏等褒貶等第,磨鍊以入,而曹所屬軍器寺·司僕寺·典設司·訓鍊院官員及部將褒貶,因各其司提調及堂上有故,不得一體磨勘之意,敢啓。傳曰,知道。
兵曹啓曰,本曹今甲戌年春夏等褒貶啓本中,刀擦二處之意,敢啓。傳曰,知道。
御營廳啓曰,謹依下敎,侍衛與環衛本廳軍兵等處,別饒次分給之意,敢啓。傳曰,知道。
義禁府啓曰,因全羅監司趙性敎査啓,議政府回啓內,濟州居前縣監愼性欽,目見子女之竝命,飮恨結冤,倫情雖或然矣,挾其私憾,論列官政,攔入擊鼓,至驚天聽,極涉無嚴,有難原其情而恕其罪。依前啓稟,令該府照律勘處事,允下矣。愼性欽,向以攔入擊鼓,以民告官罪,旣爲杖一百,依律勘送矣。今此臚列,係是一事,再勘置之,何如?傳曰,允。
甲戌五月十五日巳時,上詣春塘臺。文武科殿試試取入侍時,行都承旨金炳始,左承旨金奎弘,右承旨吳俊泳,左副承旨趙熙一,右副承旨李正魯,同副承旨李敎稙,缺檢校直提學金輔鉉·趙寧夏·李載冕·趙成夏·趙慶鎬,直提學李鎬俊,檢校直提學尹滋悳,檢校直閣李喬翼·金永壽·李鎬翼·姜,直閣閔泳穆,副提學趙康夏,副應敎朴顥陽,校理吳麟泳,副校理朴寅壽·魚允中,副修撰李·洪正厚,以次侍立。時至,通禮跪啓請外辦。上具翼善冠·衮龍袍,乘輿出宜春門。藥房提調金炳㴤,副提調金炳始,進前問候訖。上詣春塘臺,降輿陞座。承旨奏儒武入場,次請出標信,開布城。承旨讀奏入門單子訖。仍奏請從陞人中試官蒙點人,使之下去,一體行禮。文武試官及儒生,行四拜禮。試官以次就位。上命試官進前,書題懸題訖。又命試射。上命試官權退,上入幕次。承旨以司謁入稟,先張已入,請出標信,開布城,呈券儒生,次次出送。又稟考試。少頃上出次,命行科次。對讀官讀奏第一張句訖。試官奏請書等。承旨奏請坼封。通禮跪啓禮畢。上命書傳敎曰,還宮,當自內爲之矣,該房知悉。出傳敎上降座,缺。
上在昌德宮。停常參·經筵。
自前夜人定至開東,灑雨下雨,測雨器水深四分。
備忘記,京畿監司鄭泰好下直,長弓一張,長箭一部賜給。
傳曰,新及第李冑榮,文忠公祀孫也,賜樂,其祠版,遣承旨致祭。
傳曰,新及第鄭璣相,文簡公鄭蘊祀孫也,賜樂,其祠版,遣地方官致祭。
傳曰,新榜進士宋秉瓚,故山林達洙子也,賜樂。
政院啓曰,吏曹郞廳來言,新恩下批政事,取稟。傳曰,當日爲之。
政院啓曰,卽者吏曹郞廳來言,政事當日爲之事命下,而判書趙基應有身病,參判閔奎鎬,參議趙秉鈺未肅拜,不得開政云。竝卽牌招,何如?傳曰,允。如有違牌,勿爲呼望。
傳曰,在外敦寧都正許遞,今日政差出。
傳曰,軍威縣監之代,勿拘常格,各別擇差。
傳曰,金山郡守之代,勿拘常格,各別擇差。
傳曰,龍仁縣令之代,勿拘常格,各別擇差。
傳曰,丹陽郡守之代,勿拘常格,各別擇差。
傳曰,積城縣監洪顯普,朔寧郡守玄濟昇,相換。
傳曰,呈告禮曹參判許遞,前望單子入之。
禮曹參判前望單子入之,趙慶鎬落點。
傳曰,摠管竝許遞,前望單子入之。
摠管前望單子入之,都摠管李源命·鄭健朝·趙龜夏·洪祐吉,副摠管李升洙·李容直·沈舜澤·鄭基會·徐臣輔·趙秉式落點。
傳曰,臺諫竝許遞,前望單子入之。
臺諫前望單子入之,大司憲韓敬源,大司諫申錫年,執義黃普淵,司諫愼錫九,掌令趙宇熙·金用鼎,獻納李鎬翼,持平魚允中·丁浚敎,正言方孝隣·趙南軾落點。
傳曰,副學·典翰·東壁·正字外,玉堂竝許遞,前望單子入之。
玉堂前望單子入之,校理金演壽·吳麟泳,副校理金鶴鎭·李根命,修撰尹祖榮·金玉均,副修撰尹升求·朴寅壽落點。
三軍府薦望,以李熙忠爲濟州牧使。
兵曹啓曰,去五月十五日,慶科增廣別試武科殿試時,直赴殿試奉承傳,鄕騎士朴英鎭等,三百七十八人內,三百五十六人應試參榜,所授帖文,收聚爻周。勸武軍官金漢弼,火砲李昌祿·金澤華,別驍士劉正洛,別銃手金基鎬,別武士曺明承,親騎衛金文河等七人遭故,竝依法典陳試。旗牌官金德驥身死,待式年放榜,紅牌成給。別軍職李章憲,火砲金興彬,身病不赴,係是三式年內,依例陳試。鎭撫營火砲士金順西,京畿監營火砲金性仁,江原監營火砲金順一,濟州馬兵金斗赫,全羅左水營別砲申聖模,慶尙監營別武士趙述文,別破陣黃正實,慶尙左水營禦邊軍官車士英,平安兵營別武士李鼎周·金尙禧·朴輔翼,火砲白義鎭,無緣不赴,其委折,關問該將臣及各該道·帥臣後,稟處,何如?傳曰,允。
兵曹啓曰,五衛將崔應祖,景福宮衛將姜宗完,慶熙宮衛將李昌信,俱以病難供職,呈狀乞遞。竝改差,何如?傳曰,允。
禁衛營啓曰,本營騎士將姜晉馨,身病猝重,勢難察任,改差,何如?傳曰,允。
禁衛營啓曰,本營騎士將,今當差出,而擬望之人乏少,外任竝擬,何如?傳曰,允。
禁衛營啓曰,本營騎士將朴寅遠,以前任靑山島僉使,上來尙遠,久曠爲悶,改差,何如?傳曰,允。
有政。吏批,判書趙基應,參判閔奎鎬,竝式暇,參議趙秉鈺進。吏批啓曰,判書趙基應,參判閔奎鎬竝式暇,小臣獨政未安,何以爲之?敢稟。傳曰,只出緊任。吏批啓曰,晉州牧使,今當差出,而本州以營下劇邑,物衆地大,素稱難治,不可不擇差。同道及他道,有聲績未準朔守令,竝擬,何如?傳曰,允。吏批啓曰,水原府判官,今當差出,而本府以營下劇邑,物衆地大,素稱難治,不可不擇差。他道有聲績未準朔守令,竝擬,何如?傳曰,允。
吏批啓曰,原州判官,今當差出,而本州以營下劇邑,物衆地大,素稱難治,不可不擇差。他道有聲績未準朔守令,竝擬,何如?傳曰,允。以尹泰經爲同敦寧,金益文爲知經筵,李泰鎭爲晉州牧使,李秀殷爲水原判官,尹象儀爲恩津縣監。承文著作單李晦洙,正字單白聚奎。再政。以李會正爲知春秋,林肯洙爲藝文提學,朴齊性爲刑曹正郞,閔致夔爲工曹佐郞,鄭昌東爲典籍,許綸爲司錄,姜駿秀爲居昌府使,李鍾永爲楊口縣監。三政。以李承冑爲永禧殿令,鄭完淳爲莊陵令,李熙春爲禁府都事,梁柱翼爲監察,李晩蓍爲軍威縣監。四政。以洪鍾萬爲慶基殿令,金秀升爲英陵令,徐相祖爲金山郡守。五政。以李承肯爲工曹正郞,李海祚爲宣陵令,任泰準爲丹陽郡守。六政。以李肇秀爲景慕宮令,金尙濬爲齊陵令,金英植爲原州判官。七政。以禹錫河爲北部令,成泰永爲濟用主簿,鄭箕錫爲龍仁縣令。八政。以李恩植爲造紙別提,鄭泌鉉爲活人別提,趙龍夏爲延安府使。九政。以李容晢爲氷庫別提,李秉奭爲白川郡守。典籍單李冑榮,文科甲科第一人,典設別提單閔箕泳,武科甲科第一人,新及第閔昌植,今加通政,登科前資窮,依法典陞堂上。養賢直長單白奎燮。十政,以蔡正默爲引儀,李鶴來爲寶城郡守。十一政。以李元儀爲戶曹佐郞,李奭鎭爲掌樂主簿,李秀永爲同福縣監。積城縣監洪顯普,朔寧郡守李濟昇,以上相換事承傳。前縣監賈日永,今加通政,加資事承傳。濟州牧使單李熙忠。
兵批,判書徐相鼎進。以金有淵·鄭文升爲知事,南章熙·金載禹爲僉知,趙文顯爲訓鍊都正,韓致林·李敎應·鄭騏澤爲宣傳官,李鳳魯爲內禁將,李容直·李殷柱·金泰鉉·趙命九·鄭東哲·李右鉉爲五衛將,李龍雨爲曹司衛將,李恒義爲訓鍊僉正,朴齊晠·李秀萬爲文兼,李興魯·柳肯洙爲武兼,柳昌魯爲羅州營將,金在平爲晉州監牧官。同知單崔錫晉,僉知三單李翼夏·柳東魯·洪昌燮,訓鍊判官加設二單李承白·韓鎭行。副司正朴周陽,前縣令趙羲春,及第沈賢澤,前萬戶朴熙和,羽林衛崔光植,兼司僕金健秀,以上今加折衝。再政。以鄭在寅爲五衛將,鄭東潤爲景福將,金源周爲慶熙將,吳仲善爲宣傳官,權鍾碩爲都摠經歷,元在貞爲訓鍊僉正,徐泓淳爲靑山島僉使。同知單姜宗完,僉知三單李容直·李殷柱·趙命九。三政。以李曾宇爲訓鍊判官,趙鍠爲主簿,韓興敎爲禁衛把摠。同知單崔完楨,僉知三單鄭東哲·李右鉉·鄭在寅。四政。以白南卨爲訓鍊主簿,金應稷爲左捕從。同知單李昌信。五政。以李柱翼爲訓鍊僉正,李啓興爲武兼。同知單鄭東潤。六政。以金演奎爲訓鍊判官。同知單金源周,兼濟州鎭兵馬水軍節制使防禦使單李熙忠。七政。以李能淵爲訓鍊主簿。八政。以尹容善爲武兼。
敎京畿監司鄭泰好書。王若曰,唐十藩,關內居先,地是五百里曰甸,漢三輔,刺史出治,材須二千石惟良,實欲汝爲,所以其愼。念邦畿惟民所止,而王化必本於斯。護佳氣於鍾山·秣陵,春秋之汛掃惟謹,控神京於冀都·洛邑,陰雨之綢繆最深。管四都之舟車城池,儼然節制之自別,輸列郡之絲麻錢穀,宜若豐儲之有方。顧今財絀而民殘,嗟近日殆有甚也,如欲化行而俗美,當是時屬之誰乎?惟卿,姿挺圭璋,志勵氷蘗。長薇垣而綰州紱,殫一心正直廉明,主芹宮而佐銓衡,無二致文學政事。卓乎有古家之遺範,履屐無不當,蔚然稱名卿之宿譽,盤錯可以試。玆授卿以京畿觀察使兼兵馬水軍節度使水原府留守廣州府留守開城府留守巡察使,卿其祇服寵命,益張嘉猷。公忘私國忘家,宣上德而與民共樂,柔不茹剛不吐,確中心而惟義是從。仗王節而參廟籌,豈曰外輕而內重?駤華蓋而詢庶瘼,須念本固而邦寧。故玆敎示,想宜知悉。知製敎朴齊晠製進。
上在昌德宮。停常參·經筵。
傳曰,今十九日,館學儒生應製,通方外爲之,試紙用大好紙,春塘臺親臨磨鍊。武擧子亦當試射矣,該房知悉。
傳曰,前後雜科陳試人,竝一體付之今番增廣雜科會試榜末。
傳曰,同副承旨許遞,前望單子入之。
承旨前望單子入之,趙羲純落點。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,新除授左承旨趙羲純,方在鎭撫中軍任所,交代後,斯速乘馹上來事,下諭,何如?傳曰,許遞,前望單子入之。
承旨前望單子入之,申道熙落點。
政院啓曰,卽見禮曹佐郞金承勳陳疏到院者,則疏中所論,雖曰鳴冤,語多猥屑,極爲無嚴,原疏纔已退却矣。事體所在,萬萬駭然,所當重勘,而本院請推之外,無他可施之罰,何以爲之?敢稟。傳曰,從重推考。
以慶尙監司兪致善狀啓,南海縣人命渰死事,傳曰,聞甚矜惻,元恤典外,別加顧助,如有生前身還布,竝蕩減事,廟堂措辭分付。
弘文館啓曰,新除授修撰尹祖榮,副修撰尹升求·朴寅壽,竝卽牌招察任,何如?傳曰,允。
弘文館啓曰,新除授校理金演壽,時在缺地。經筵入番事緊,請斯速乘馹上來事,下諭。答曰,許遞。
傳曰,校理有闕之代,前望單子入之。
玉堂前望單子入之,校理金裕行落點。
都摠府摠管變通事草記,傳曰,自政院,別般嚴飭,竝使之卽爲肅命。
內醫院啓曰,晉州監牧官朴時永,旣遞外任,令該曹,口傳付軍職,何如?傳曰,允。
禮曹啓曰,今五月二十六日,文武科放榜時,親臨與權停例,何以爲之,而處所以何處擧行乎?敢稟。傳曰,仁政殿親臨磨鍊。
訓鍊都監啓曰,謹依下敎,本局步軍四哨抄擇,修成冊以入之意,敢啓。傳曰,知道。
吏曹參議趙秉鈺,疏辭新除三銓之任。省疏具悉。爾其勿辭察職。
敦寧都正金鉐疏略曰,年前嚴譴,死有餘罪,曾未幾何,遽蒙賜環,跧蟄窮鄕,不敢爲進身之計,敦府恩除,遽下於夢想之外,闔門感泣,莫省措躬之所也。伏乞俯垂鑑諒,亟遞臣職云云。省疏具悉。年前昭晰旣久,何必如是追引?卽爲肅命。
副校理金鶴鎭疏略曰,臣於前月,監試覆試,旣備員矣。同事之地,厥辜惟均,何敢諉以卑微,而曲爲自恕之計也哉?亟遞臣新授職名,仍治臣當勘之罪,以謝人言焉。臣有區區所懷,玆敢尾陳。顧今庚炎不遠,經筵將如例頉稟矣。臣恐因此而典學之功,易致間斷。伏願猛加省察,蜎蠖之中,益勉溫繹之工,克盡涵養之方,不勝幸甚云云。省疏具悉。旣往不必追引,爾其勿辭察職。尾附事,當留念矣。
副校理李根命疏略曰,臣以月前監試覆試時,冒參試席,雖非專管,而官以試名,均有其責。間者人言峻發,論斥備至,臣於是滿心惶恧。此際伏蒙瀛館恩除,召牌隨降,忙具短牘,庸效自劾。伏乞遞臣新授職名。顧今聖志奮發,講筵日開,大小臣工,莫不欽仰攢頌,而夫爲學之道,貴無間斷,如或少有寒曝,非所以克體乾健,無時或怠者也。伏願殿下,益懋終始之功焉云云。省疏具悉。旣往何必爲引?爾其勿辭察職。尾附事,當留念矣。
上在昌德宮。停常參·經筵。
傳曰,檢校直閣金永壽,馳詣顯隆園,奉審摘奸,仍留監察,健陵·華寧殿,一體奉審以來。
傳曰,明日出宮門路,以宜春門爲之。
奎章閣啓曰,新差檢書官邊應圭,時無職名,令該曹口傳付軍職,使之冠帶常仕,何如?傳曰,允。
三軍府啓曰,卽接訓鍊都監所報,則今五月十九日,習陣日次,而大將臣李景夏,有身病,不得行操云矣,敢啓。傳曰,知道。
兵曹啓曰,今番慶科增廣殿試榜目中,役·姓名及父名·貫鄕,多有誤書處。臣不勝惶悚,而原榜目,竝付標以入之意,敢啓。傳曰,知道。
兵曹啓曰,明日殿座時,本曹郞廳·侍衛,不可不備,佐郞一員未差之代,令該曹口傳差出,何如?傳曰,允。
吏曹啓曰,卽接司僕寺牒報,則明日春塘臺親臨儒武應製時,本寺正,例爲進輿差備,而正未差,無以擧行云。司僕寺正未差之代,口傳備擬以入之意,敢啓。傳曰,知道。
以京畿監司鄭泰好狀啓,驪州牧使李世宰,爲四寸妹夫應避,在法當遞,令該曹,照例稟處事,傳曰,谷山府使李敦夏,口傳相換。
吏曹口傳政事,以崔奭奎爲兵曹佐郞,朴齊萬爲司僕寺正。驪州牧使李世宰,谷山府使李敦夏,已上相換事承傳。
義禁府啓曰,明日應製時,本府都事,皆爲赴擧,只有武都事一員,當直入直。而本府入直·公事回公都事,及月覲門·集春門·通化門·靑陽門·明光門·丹楓亭禁亂都事,無以推移。假都事八員,令該曹,口傳差出,以爲分排擧行之地,何如?傳曰,允。
訓鍊都監草記,驅打掖隷之高龍甫捉囚事,傳曰,知道。決棍放送。
右尹趙秉式疏略曰,噫,向來殫章,已不勝其困厄,而今李有臣之疏,又復踵起,無非詬辱臣罪狀臣者,而至於呼牛呼馬而極矣。信如斯言,流放竄殛,猶未足以當其罪也。今臣一擧而敗之,衆惡咸萃,辱君命矣,墜家聲矣。此臣所以反躬慙痛,進身無路。乞許屛退之暇云云。答曰,省疏具悉。往事何必爲引,而向日李有臣疏,挾雜無嚴,已有處分矣。豈可如是?卿其勿辭,卽爲肅命。
左尹徐臣輔疏略曰,臣經一試事,而所僨誤者,非止一事耳。纔已薄勘一僨誤,而又有一大僨誤之未勘者,彈章峻發,論斥無餘。噫,臣不能使遠近之士,皆得其所望,則其所謂失望,臣誠受而爲罪,而若曰叱辱滿街者,直是叱辱也,何必藉街衖,而辱朝廷?臣固無狀,足以取人侮蔑,而僇敗身名,乃至於此,滿心愧恧,曷有其極?乃者威罰未加,除旨又下,繼以有敦飭之旨,顧安有罪負如臣,而受恩如臣者乎?感激銘鏤,惟當竭蹶,而滓穢之踪,不可復玷於淸朝士大夫之列也。伏乞下臣司敗,議臣當律焉云云。答曰,省疏具悉。遂事不必爲引,卿其勿辭,卽爲肅命。
大護軍鄭健朝疏略曰,幸値慶會,猥膺試席主管之命,信心直前,而榜坼未幾,果有駁正之論。噫,遺珠之責,固所甘心,至若勢利二字,胡爲而來?苟有是也,言之者,固當臚列指斥之不暇,而今乃筆端掠去,有若急於凌踏驅勒者,而不覺其自歸於告君不誠之科,何哉?職由臣之不能見孚於平日,貽羞淸朝,有臣如此,罪當居屛。忽伏奉周廬特點,又在此際,何忍拚棄廉隅,冒沒承膺哉?乞垂鑑諒,下臣司敗,以謝多士云云。答曰,省疏具悉。向日事,何必如是爲引?卿其勿辭,卽爲上來肅命。
工曹判書趙龜夏疏略曰,臣近見李有臣出位之疏,於是乎臣之罪戾,掩之不得。莫嚴者君命,莫鉅者試役,旣膺是任,苟能克殫恢公,拔其尤而叶其望,攻斥之人言,奚爲而至哉?聰明有限,自至僨誤,竟招譏謗,未免辱明命而壞試體,愆尤是訟,譴何是俟。伏奉周廬除旨,飭諭繼下,不俟駕屨,更便彈束,則是所謂士之無恥,小人之無忌憚者也。寧速方命之辜,不敢冒沒承當。乞賜鑑燭,下臣司敗,永刋朝籍,以謝言者焉云云。答曰,省疏具悉。旣往之事,何必爲引?李有臣挾雜也,故已有處分矣。卿其勿辭,卽爲上來肅命。
宗正卿李升洙疏略曰,臣日前,猥廁監試覆試副試之列,識見短淺,神又昏耗,藻鑑精白,尙矣毋論,考校可否,亦所不能,畢竟郵罰,自知不免。果然李有臣之疏出,而臣於是,情甚恧蹙,跡又臲卼,譴何是俟。不意周廬恩點遽降,固宜趨承之不暇,而念勢與利,人臣所大戒,人之爲言若是,則雖在參席,厥辜惟均。乞垂鑑諒,勘臣當勘之律云云。答曰,省疏具悉。往事不必自引。李有臣之疏,以其悖雜,已有處分矣。卿其勿辭,卽爲上來肅命。
宗正卿李容直疏略曰,臣才短學蔑,參列試席,無所圖報,惟愆是訟。向者李有臣之出位陳章,蓋論其試事不善之端也。苟能精白,則人言奚爲而至哉?臣罪至此,曷以自解?自論厥罪,合置當勘。乞垂鑑諒,亟降威罰云云。答曰,省疏具悉。事屬旣往,何必爲引?卿其勿辭,卽爲上來肅命。
修撰金玉均疏略曰,日者謬蒙薇垣除旨於訟愆之中,有所略暴請勘矣,批旨不準,復有監試之命,徑歸私次,譴何是俟。迺者瀛館新除,遽及於此際,顧以有罪未勘之踪,荐遭出位交彈之章,臣雖無狀,何敢抗顔冒膺?乞遞臣職名。臣何敢贅他,而三代旣遠,心學無傳,吾道之寄,不越乎方策。伏願勿以誠意正心,付之陳言,聖學毋少間斷,則二帝可做,三王可回,懋哉懋哉云云。省疏具悉。往事不必自引,爾其勿辭察職。尾附事,當留念矣。
上在昌德宮。停常參·經筵。
自卯時至五更,灑雨下雨,測雨器水深一寸八分。
元子誕生百日,大殿·大王大妃殿·王大妃殿·大妃殿,宗親·儀賓·內閣·政院·玉堂,口傳,朝廷二品以上·六曹堂上,單子問安。答曰,知道。中宮殿,單子問安。答曰,知道。
藥房都提調朴珪壽,提調金炳㴤,副提調金炳始啓曰,伏未審日間,聖體若何,中宮殿氣候,何如?元子宮氣候,何如?百日已屆,臣等益不勝歡欣慶忭之忱,敢來問安。答曰,知道。中宮殿氣候平順,元子宮氣度平安,而今當百日,益切喜幸矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,時原任大臣,爲承候來待矣。傳曰,入侍。
政院啓曰,諸閣臣,爲承候來待矣。傳曰,入侍。
又啓曰,宗正卿,爲承候來待矣。傳曰,入侍,儀賓同爲入侍。
又啓曰,諸儒臣,爲承候來待矣。傳曰,入侍。
傳曰,侍衛與環衛軍兵,令各其營,乾犒饋。
傳曰,輕囚放釋。
傳曰,別雲劍,兵·摠府堂上,堂上閣臣·儒臣,入侍。承旨·堂上對讀官,竝讀券官加差下,堂下閣臣·儒臣,竝對讀官加差下,使之分考。
傳曰,雨勢如此,武擧子未畢試,待快晴,試取於北營。
傳曰,考官徐相鼎,命官爲之。
傳曰,還宮,當自內爲之矣,該房知悉。
以全羅監司趙性敎狀啓,羅州等邑人命渰死事,傳曰,人命渰死,如是夥多,聞甚驚慘。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭關飭。
三軍府啓曰,卽接禁衛營所報,則今五月二十日習陣日次,而大將臣趙寧夏,有身病,不得行操云矣,敢啓。傳曰,知道。
御營廳啓曰,謹依下敎,侍衛與環衛本廳軍兵等處,乾犒饋分給之意,敢啓。傳曰,知道。
又啓曰,本廳中軍趙台顯,身病甚重,勢難察任,改差,何如?傳曰,允。
兵曹啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又啓曰,今日應試擧子試取,日勢已暮,姑爲停止,待明日繼試之意,敢啓。傳曰,知道。
兵曹,以李承淵爲御營中軍。
甲戌五月十九日辰時,上御重熙堂。時原任大臣·宗正卿·儀賓·諸閣臣·儒臣·儀賓同爲入侍時,行都承旨金炳始,記事官沈相學·金弘集·沈相萬,領議政李裕元,領敦寧洪淳穆,右議政朴珪壽,知宗正卿李承輔·李景夏·李寅應·李會正,宗正卿李秉文·李升洙·李寅命·李敦應·李沇應·李容直·李鍾浩·李明應·李寅卨·李珪承·南寧尉尹宜善,原任提學金學性,提學金炳德,原任直提學金炳㴤·李載元·李㘾·金炳地,檢校直提學金輔鉉·趙寧夏·李載冕·趙成夏·趙慶鎬·尹滋悳,直提學閔奎鎬,原任直閣鄭健朝·金始淵,檢校直閣李喬翼,原任直閣李淳翼·李承純,檢校直閣金永壽·李鎬翼·姜,直閣閔泳穆,原任待敎徐相翊·金奎軾,待敎李載兢,原任副提學趙龜夏·李鎬俊·洪遠植,原任典翰金昌熙·李冕榮·李起鎬·金性均,應敎朴顥陽,校理金裕行·吳麟泳,副校理金鶴鎭·李根命,修撰尹祖榮·金玉均,副修撰尹升求·朴寅壽,以次進伏訖。上曰,史官分左右。裕元等進前奏曰,雨不大霔,熱亦不劇,聖體若何?仍各殿問候訖。裕元曰,元子宮,百日載屆,上而供歡慈聖,聖孝彌光,下而歡悅群情,和氣無比矣。淳穆曰,百日之頃,如是泰平,不勝慶忭之忱。命哲命吉,壽考福祿之盛,實基於玆矣。珪壽曰,今日,元子誕降百日也。伏想儀度,漸就岐嶷矣,下情慶忭之忱,不勝形達矣。上曰,當此百日,供歡慈聖,奇幸無比矣。裕元曰,元子宮岐嶷之儀,竊欲仰瞻,而有所不敢仰請矣。上曰,當引入,瞻於觀物軒矣。裕元曰,臣於此日,慶忭之忱,不勝形達矣。上曰,孰不慶忭,而至於領相,産室廳都相也,比他尤切欣忭矣。裕元曰,何獨臣心爲然?八域群情,莫不慶忭矣。仍奏曰,臣家宗孫,倖參慶科,至蒙先祖致侑之典,不勝榮感矣。上曰,勳勞甚盛,安得無致侑乎?淳穆曰,領相宗家,在於城外,致侑之日,不得往參云矣。上曰,暫時出往,有何所妨乎?裕元曰,旣承下敎,暫欲出往矣。大臣以下,以次退出之際,引入觀物軒,仰瞻元子宮。裕元曰,仰瞻元子宮,天日之表,金玉之相,非凡常之質。我殿下無彊之福,環東土岡陵之祝,實基於今日矣。上曰,苧衣,今日始得而着之矣。裕元曰,儉之爲德,養福之源。已知殿下,有此惜福之聖衷矣。諸臣以次仰瞻訖,上命坐,賜饌。缺。
甲戌五月十九日辰時,上詣春塘臺。館學儒生應製試取入侍時,行都承旨金炳始,左承旨申道熙,右承旨金奎弘,左副承旨吳俊泳,右副承旨趙熙一,同副承旨李正魯,缺檢校直捉學金輔鉉·趙寧夏·李載冕·趙成夏·尹滋悳,直提學閔奎鎬,檢校直閣李喬翼·姜,直閣閔泳穆,檢校待敎鄭範朝,應敎閔泳穆,副應敎朴顥陽,校理金裕行·吳麟泳,副校理金鶴鎭·李根命,修撰金玉均·尹祖榮,副修撰尹升求·朴寅壽,以次侍立。時至,通禮跪啓請外辦。上具翼善冠·衮龍袍,乘輿出宜春門。藥房提調金炳㴤,副提調金炳始,進前問候訖。至春塘臺,降輿陞座。承旨請出標信,開作門,使儒生入場。仍讀奏入門單子訖。又稟請侍衛從陞中,試官蒙點人,使之下去行禮。讀券官領議政李裕元,金在顯·閔奎鎬,對讀官趙秉鈺·李冕榮·姜·吳麟泳,行禮如儀訖,以次就位。上曰,大臣進前。裕元進前。上曰,都監把守軍設置事,近已屢飭,而所用不得不自戶曹辦給矣。裕元曰,若不取用於戶曹,則果無從他措辦之道,故已與訓將,有所議及者矣。上曰,訓將進前。景夏進前。上曰,統計所入,當爲幾許,而服色諸具辦備,其費亦似不些矣。景夏曰,所入果難預度,而戰笠·軍服之具,當不下萬兩矣。裕元曰,諸具所用,爲先取給於度支,其餘則從長區劃,而錢米支放,果不少矣。上曰,錢與布,不可不從優辦備,政府量宜措處,居接處及諸具措備,自明日爲始,無至稽緩,可也。景夏曰,謹依下敎,斯速始役矣。上曰,此制,務從省費,故只設五哨,而每哨無過百人矣。裕元曰,軍數,惟止五哨,則亦豈無措置之方乎?聖念特軫省費,不欲張大,實所欽仰矣。上曰,今日異於他日,故輕囚俄已放釋矣。裕元曰,適當慶會,何可無寬大之典乎?上曰,關東獄囚李啓淳事,旣已冤枉,則不必以減等定配而止。到配狀,今始來到,將欲特放,而事關刑典,故有此詢問矣。裕元曰,若有特放之聖念,則有何不可乎?上曰,庚戌故事,設百日科,而表試館學,賦試方外,故今日亦以賦表試,而不別京鄕者,卽廣慶之意也。然而疊呈之慮,另加嚴飭,可也。裕元曰,八方多士,遇慶咸集,可謂跛躄皆起。雖無京表鄕賦之別,館學儒生,似皆以表呈券矣。上命書賦題,則百斯男,表題,擬周群臣賀文王孫子本支百世。在顯等跪書,讀奏訖,等捧出懸之。命試官權退,上入小次。傳曰,別雲劍,兵·摠府堂上,堂上閣臣·儒臣入侍。承旨,堂上對讀官,竝讀券官加差下,堂下閣臣·儒臣,竝對讀官加差下,使之分考。出傳敎。又傳曰,雨勢如此,武擧子未畢試,待快晴,試取於北營。出傳敎又傳曰,考官徐相鼎,命官爲之。出傳敎。又傳曰,還宮,當自內爲之矣,該房知悉。出傳敎。少頃,承旨稟考試,又稟取幾人。上出次,命科次。麟泳讀奏第一張,裕元稟書等,仍書等。承旨坼奏封內訖。裕元進前奏曰,榜中有疊呈之券,何以爲之乎?上曰,何故而疊呈也?裕元曰,擧子或持空券,而爲同接人所錯用,每有此疊拔之弊矣。上曰,疊呈禁法也。何可以此安恕乎?裕元曰,若因科慾而然,則賦表必當分呈,而此則兩券皆賦,則可知其同接人之錯用矣。上曰,此則容或無怪也。然而疊呈,決非士子道理,固當以法處之,而此科異於他科,特爲安恕。後弊亦不可不念,嚴飭於四館所,可也。裕元曰,安恕處分,亦是盛德事也。使大司成,招致儒生,嚴飭好矣。上命書傳敎曰,館學儒生應製,賦居首二下幼學尹昔輔,表居首二下幼學李義甲,竝直赴殿試。賦之次三上生員韓致肇等十人,表之次三上生員姜應周等三人,竝直赴會試。賦之次三中幼學洪寧植等十一人,表之次三中幼學徐相晦等五人,竝直赴監試會試。賦之次三下生員宋周憲等十一人,表之次三下進士徐世淳等五人,竝給二分。賦之次三下幼學宋永祖等十一人,表之次三下幼學吳翼善等五人,竝給一分。賦之次次上幼學金秉洛等二十六人,表之次次上幼學趙同熙等十一人,各奎章全韻一件賜給。又命書傳敎曰,入格儒生,明日待令。通禮跪啓禮畢。上曰,大臣進前。裕元進前。上曰,今見榜目,八道士子,無不獲參,至於開城,而亦不見漏,試取之公心,可以推知矣。裕元曰,此偶然也,亦是天意也。上曰,此榜兩科,一京一鄕,而京作非表著人,果副予廣慶之意,甚可喜也。裕元曰,善出榜,果難矣,而今番則京鄕,幸不偏漏矣。仍奏曰,把守軍措置事,俄已仰達,而時御所役事,戶曹方始之,事力甚窘絀。惠廳所在淸錢五萬兩,爲先移送訓局,善爲措處,還償貸下錢萬兩恐好矣。上曰,移劃辦備之方,隨宜量處,可也。上降座入次,諸臣以次退出。
上在昌德宮。停常參·經筵。
自卯時至人定,灑雨下雨,測雨器水深三寸一分。
藥房提調金炳㴤,副提調金炳始啓曰,親臨試士,勞動旣多,伏未審夜間,聖體若何,寢宿·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟,答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,入格儒生,延英門外施賞。
傳曰,公事不審之中官文用奎,從重推考。
傳曰,同副承旨許遞,前望單子入之。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
政院啓曰,議政府郞廳來言,今日賓廳日次,而領議政李裕元,右議政朴珪壽,俱有身病,左議政未差,不得來會云矣,敢啓。傳曰,知道。
議政府啓曰,本府有司堂上鄭健朝,除拜摠管矣。職務相妨,所帶摠管之任,今姑改差,何如?傳曰,允。
宗親府啓曰,今此元子誕降,實是我朝莫大之慶。國朝御牒及璿源譜略,當爲紀載,而在前如此之時,多有本府擧行之例,或有設廳之例。今番則何以爲之?敢稟。傳曰,自本府擧行。
敦寧府啓曰,元子宮誕降,已過百日,實是宗社莫大之慶矣。御牒及譜冊修整之役,不容少緩。依例修錄,何如?傳曰,允。
三軍府啓曰,卽接御營廳所報,則今月二十一日習陣日次,而大將臣梁憲洙,有身病,不得行操云矣,敢啓。傳曰,知道。
三軍府啓曰,黃海水使尹,以其身病,屢呈辭狀矣。此時良手有難遞易,實病旣如此,無以强令察任,改差,何如?傳曰,允。
都摠府摠管變通草記,傳曰,飭敎之下,豈有如許道理?令政院更加嚴飭。
都承旨金炳始,左承旨申道熙,右承旨金奎弘,左副承旨吳俊泳,右副承旨趙熙一等啓曰,臣等卽伏見傳敎下者,有趾海等一門諸罪人,善海·墂及兢善·喆增等罪名爻周之命,臣等聚首愕貽,竊不勝萬萬憂慨之至。趾海等逆節,已成鐵案,磨泐不得。正廟朝處分,昭如日月,嚴於鈇鉞,有不可以事在久遠,遽議於其間。至於善海·墂,罪名至重,關係義理,喆增等,亦所坐甚重,有難容貸。以若諸罪人負犯,豈可以一槪疎滌,以爲遇慶導和之政乎?此而可原,則王章無所伸,豈不大可寒心哉?臣等有不敢奉行,亟寢成命焉。惶恐敢啓。答曰,知道。今此處分,實出於廣慶之意,亦有斟量而然,卽爲頒布。
禮曹,來七月初三日,行宗廟·永寧殿秋享大祭,香祝親傳取稟。奉敎敬依。
兵曹啓曰,僉知中樞府事南章熙·金載禹,宣傳官韓致林,內禁衛將鄭輔源,五衛將李容直·鄭東哲·李殷柱·趙命九·鄭在寅·李右鉉,俱以病難供職,呈狀乞遞。竝改差,何如?傳曰,允。
兵曹啓曰,應製未畢試擧子,今日設場,試取之意,敢啓。傳曰,知道。
禁衛營啓曰,本營騎士將,今當差出,而可擬之人乏少,外任竝擬,何如?傳曰,允。
刑曹參判鄭基會疏略曰,臣之遭罹,愈往愈奇怪矣。旣往之謗,如山是積,方生之論,若灰復燃,聲討罪目,一節加於一節,全無倫脊。噫,忘君負國,是何等人臣之極罪,而今乃無難加諸人乎?臣信心向前,幸免大戾,一經試事,身名僇敗,萬計瓦解,一則臣罪,二則臣罪也,悔之曷追?伏乞亟下臣司敗,被臣當被之律,以謝人言云云。答曰,省疏具悉。旣往不必自引,卿其勿辭,卽爲上來肅命。
護軍沈舜澤疏略曰,伏以近日,公車之紛聒,言事蓋由於科試,而臣亦主試中一也。早晩駁正之論,可立而待之,果有李有臣之疏,攻臣猶恐不力,嫉臣亦已太甚。噫,臣隨字隨句,克審克愼,則雖彼言者,必欲甘心,豈至若是下筆哉?臣間遭孔懷之制,身旣不潔,自劾末由,退伏郊坰,分甘屛棄。際伏奉周盧恩點,飭命有日,終不能泯默,敢從縣道,冒悚號籲。伏願俯垂鑑諒,遞臣職名,勘臣當律云云。答曰,省疏具悉。往事不必自引,而向者李有臣之疏,悖雜無嚴,已有處分。卿其勿辭,卽爲上來肅命。
上在昌德宮。停常參·經筵。
自前夜初更至開東,灑雨下雨,測雨器水深一寸。
承旨前望單子入之,任冕鎬落點。
院議再啓。答曰,知道。已悉於前批矣,不必如是更煩,卽爲頒布。
院議三啓。答曰,知道。至再至三,而不爲頒布,是何道理?爾等竝許遞。
傳曰,都承旨·同副承旨,竝許遞。
傳曰,南所衛將,假承旨差下,卽速頒布。
傳曰,諸罪人負犯,非不關係之重,而亦不無斟量者存矣。今旣事在久遠,又當今日廣慶之會,特施疎滌,實爲導和之政。罪人洪趾海·洪纘海·洪相簡·洪相範·洪相格·洪相吉·洪相燮·李善海·李墂·李兢善·趙喆增,竝罪名爻周。
傳曰,許遞與遞差承旨,竝還差下,卽爲牌招。
傳曰,奉審閣臣入侍。
傳曰,明日出宮門路,以協陽門爲之。
宗親府啓曰,元子誕降後,璿源譜略中,紀載草記,自本府擧行事,命下矣。跋文製述官,令政院,稟旨擧行,何如?傳曰,允。
兵曹啓曰,卽接景慕宮入直訓鍊院主簿金光賢手本,則弘化門越邊,含春苑墻垣四間許頹圮云。爲先令繕工監,堅實圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
政院啓曰,因宗親府草記,璿源譜略跋文製述官,令政院稟旨擧行事,命下矣。文衡當爲製進,而大提學未差,何以爲之?敢稟。傳曰,前前大提學製進。
兵曹啓曰,明日仁政殿親臨增廣監試生進放榜時,堂上侍衛,不可不備,而參判朴乘萬有身病,不得進參。令政院稟旨變通,仍令該曹,以在京無故人,口傳差出,待下批,牌招,以爲進參之地,何如?傳曰,允。許遞,前望單子入之。
兵曹參判前望單子入之,李啓魯落點。
政院啓曰,闕門所重果何如,而卽聞兵曹郞廳所報,則金虎門閉門後,兵曹使令金興石爲名漢,泥醉亂踢,以致橫木短柱,退出之境云。事未前有,萬萬驚駭。爲先出付秋曹,照律嚴勘,常時不能操飭之堂上,從重推考。郞廳及守門將,竝所當重勘,而本院請推之外,無他可施之罰,何以爲之?敢稟。傳曰,允。竝拿處。
兵曹啓曰,闕門閉門後,所重自別矣。昨日本曹使令金興石,泥醉亂踢,至於橫木退出之境,萬萬驚悚。常時不能操飭之失,臣不勝惶恐,而似此蔑法之漢,不可尋常處之。金興石漢,出付軍門,梟首警衆,不能操束之頭目使令,移送秋曹,照法嚴繩,何如?傳曰,似此悖漢,不可不以法處之,而今當廣慶之會,特貸一縷,嚴刑三次後,遠惡島限己身減死定配,勿揀赦前。所謂頭目使令,嚴棍懲勵。
又啓曰,謹依草記批旨內辭意,頭目使令高泰元,嚴棍二十度,懲勵之意,敢啓。傳曰,知道。
領議政李裕元,右議政朴珪壽聯箚略曰,廣慶施仁,其政多方,導和迎祥,其事非一,從未有破壞萬古鐵案,磨泐百年丹書。中外爲之駭惑,小大爲之怫鬱。惟彼諸罪人,天討所及,擧被斧鉞之誅,赦過宥罪,滌瑕蕩垢,非所可論於此輩也。伏願還收已頒之命云云。答曰,省箚具悉卿等之懇。諸罪人負犯非不重,而事旣年久,今當廣慶之會,故有此處分,實爲導和之政。卿等須諒此意。仍傳曰,此批答,遣史官傳諭。
副提學趙康夏,典翰洪萬稙,應敎閔泳穆,副應敎朴顥陽,校理金裕行·吳麟泳,副校理金鶴鎭·李根命,修撰尹祖榮·金玉均,副修撰尹升求·朴寅壽,正字李載兢等箚略曰,臣等卽伏見院議啓辭批下者,始知有諸罪人罪名爻周之命,竊不勝憂歎之至。噫,彼背君怨國,陰蓄異圖,不可以事在久遠,遽議於其間也明矣。相率聯籲,乞寢成命云云。答曰,省箚具悉。已諭於政院之批矣。
大司憲韓敬源,大司諫申錫年,司諫愼錫九,掌令趙宇熙,持平魚允中,獻納李鎬翼,正言方孝隣·趙南軾等疏曰,伏以臣等,卽伏見喉院議啓批旨下者,始知有趾海一門諸罪人,善海·墂及兢善·喆增等罪名爻周之命矣。噫,趾賊之凶圖逆節,萃在一門,惟我正宗大王處分,凜若霜雪,嚴於鈇鉞。古今天下,極逆大憝,莫此爲甚矣。今若以歲月之稍久,雨露之均洽,遽議原釋,則關和其何以持守,亂萌其何以杜折?至若善海·墂,罪犯義理,關係甚重,鐵案旣成,磨泐不得,兢善·喆增等,所坐甚大,固難容貸矣。以若諸罪人之負犯若是,決不可一例疎滌,以爲廣慶導和之政,有若尋常罪名然者,亦審矣。臣等職在言地,憂憤轉激,玆爲相率聯籲。伏乞淵然深思,亟下反汗之命,俾典憲無隳,亂賊知懼焉云云。答曰,省箚具悉。已諭於玉堂之批矣。
兩司再箚曰,伏以臣等纔陳聯籲,冀蒙反汗,及伏奉批旨下者,臣等相顧愕貽,竊不勝憂歎之至。今此疎滌之擧,亶出於廣慶導和之至仁大德,孰不欽仰攢祝,而第念此罪人等,負犯,何如,關係,何如?逆節具載於白簡,斷案昭著於丹書。夫義理者,萬世之公案,而人主不得以私之,刑章者,邦國之常典,而人主不得以屈之。明知其不辜,然後赦之,必原其可恕,然後貰之,是爲天下國家之大經大法也。不顧負犯之輕重,不問關係之淺深,而輒施霈澤,不少留難,則陽春雨露,雖欲遍於枯荄,洪河隄防,奈不禁於橫流?臣等所知者,惟是王府之關石已也,象魏之懸法已也。洊被瀆撓之罪,固所甘心,期蒙聽納之恩,又此疾聲。伏乞聖明,更加三思,亟允還收之請焉云云。答曰,省箚具悉。已悉前批,更勿煩聒。
玉堂再箚。答曰,省箚具悉。已悉於前批矣。
判義禁李承輔,知義禁李會正,同義禁金學初·趙寧夏等聯疏曰,伏以臣等,卽伏見傳敎下者,始知有諸罪人罪名爻周之命矣。臣等相顧愕貽,不勝憂歎之至。趾海一門等窮凶逆節,卽載籍所未有所未聞也。正廟朝處分,炳若日星,嚴如鈇鉞,善海·墂·兢善罪名,亦亘古不可逭不可赦也。王府之斷案,磨滅不得,關和卽有。至若喆增,則就捕前鬼誅先加,未及成案,在臣府,雖不敢張皇臚列,而噫,國家所以馭世者,隄防是已,人臣所以藉手者,義理是已。隄防一壞,則亂逆無以懲畏,義理不明,則彝倫隨以斁敗。今此伸釋之霈澤,固知大聖人好生之德,遇慶疎鬱,導迎祥和之盛意,而至於今此諸罪人,負犯至重,干係甚大,或關名義,或危宗社。斷案已成,國是乃定,至凶之情節,俱載於白簡,絶悖之罪名,昭著於丹書。雖其負犯各殊,均之關係極重,決不可遽議於伸雪洗滌也明矣。必討之義,臣分卽然,齊憤之心,彝性攸同。與其徒懷嚴畏,終至衆論之違拂,無寧冒控危衷,竊冀崇聽之感回?玆敢相率聯籲。伏乞聖明,淵然深思,亟許反汗,以副群情焉云云。答曰,省疏具悉。卿等不見前後之批乎?已有處分,卽爲擧行。
同副承旨任冕鎬疏略曰,臣參叨試席,未效對揚,人言繼發,縮伏竢勘。間因試望之猥參,敢陳私義,伏奉恩批,冒悚承牌,至今追惟,懍恧交切。及夫李有臣之疏又出,而狼藉臚列,臣之情踪危蹙,有倍於前日,白簡之殫墨未乾,銀臺之天點特降,冒入脩門,其於壞廉防而羞朝廷,何哉?召牌儼臨,隨至朝房,短章陳籲。伏乞俯垂鑑諒,亟遞臣職云云。省疏具悉。不必爲引,卽爲肅命。
甲戌五月二十一日酉時,上御重熙堂。奉審閣臣入侍時,右副承旨趙熙一,假注書朴鍾瀅,記事官金弘集·沈相萬,檢校直閣金永壽,以次進伏訖。上曰,史官分左右。命閣臣進前。永壽進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉,仍詣華寧殿,殿內奉審則安寧。還詣顯隆園,仍留監祭,將事安寧之意,敢此仰達矣。上曰,當此潦雨之時,無或有頉處乎?永壽曰,以潦雨之時,故尤爲詳細奉審,果無蹲縮滲漏矣。上曰,何時將事乎?永壽曰,園所無更漏,故未可準的,而假量爲三更初將事矣。上曰,將事時,亦雨作乎?昨夜大雨,想必遠近同然,何時還發乎?永壽曰,將事時,雨亦不止,故月廊行禮,將事後,大雨暴霔,而自園所卽發,纔到華城北門外,爲漲水所阻,不能前進,待天明更發,亦不得趲程矣。上曰,江流必多漲溢,兩邊水沈,至及何地乎?永壽曰,臣進去時,渡鷺梁津,則江流無至大漲矣。還來時,路由銅雀津,而自從僧房坪下道,路上乘舟,至沙場店舍前到泊,水路洽爲二十餘里矣。上曰,然則便若無邊之海矣。沿江人民,得無受害乎?永壽曰,沿江人家田地,自多沈沒矣。上曰,沿路農形,何如?永壽曰,畓穀則移秧盡畢,牟麥則雖曰年豐,近以潦雨之頻數,自多傷損矣。上曰,江流浩大,則上下一行,無事盡渡,而他船亦多往來者乎?永壽曰,幸無大風,故一行無事渡江,他舟揖,亦無慮往來矣。上曰,今番之行,可知其辛苦也。永壽曰,有何辛苦之敢言乎?惟以復命之差晩,不勝惶悚矣。上曰,勢固然也,有何惶悚乎?仍命史官就座。又命退,諸臣以次退出。
上在昌德宮。停常參·經筵。
自前夜人定至開東,灑雨下雨,測雨器水深七分。
還內後,藥房·內閣·政院·玉堂口傳問安。答曰,知道。
傳曰,知宗正卿李承輔,馳詣健元陵,奉審摘奸,仍留監祭,局內諸陵,一體奉審以來。
傳曰,延興府院君家,近甚零替,而新榜進士金世基,聞其祀孫云,窠近初仕作窠,令該曹口傳擬入。
傳曰,臺諫有闕之代,前望單子入之。
傳曰,玉堂有闕之代,前望單子入之。
以司謁口傳下敎曰,戶曹布木,品甚劣下,自今以後,擇品捧上,而若有如前之弊,則該邑守令,斷當重勘,本司堂上,亦難免失飭之責事,戶曹郞廳,發牌申飭,宣惠廳·兵曹郞廳,亦以此意,發牌分付。
政院啓曰,行都承旨金炳始,左承旨申道熙,左副承旨吳俊泳,右副承旨趙熙一,緣故出去,右承旨金奎弘,試所進,院中只有臣一人,伴直無人。右副承旨,所當牌招,而拘於廳規,不得請牌,何以爲之?敢稟。傳曰,牌招。
吏曹口傳政事,以金世基爲綏陵參奉。直閣單閔泳穆,待敎單李載兢。
義禁府啓曰,諸罪人等,罪名爻周事命下,而諸堂今方聯疏,不得擧行之意,敢啓。傳曰,知道。處分之下,有何聯疏乎?卽速擧行。
以司謁口傳下敎曰,禁府擧行,尙此稽滯,政院各別申飭,使之卽爲擧行,草記捧入。
刑曹啓曰,兵曹啓辭內,闕門閉門後,所重尤爲自別,而昨日金虎門閉門後,本曹使令金興石,泥醉亂踢,至於橫木退出之境云,萬萬驚悚。常時不能檢飭之失,臣不勝惶恐,而似此蔑法之漢,不可尋常處之。金興石漢,出付軍門,梟首驚衆,不能操束之頭目使令,移送秋曹,照法嚴繩,何如?傳曰,似此悖漢,不可不以法處之,而今當廣慶之會矣,金興石特貸一縷,嚴刑三次後,遠惡島限己身,減死定配,勿揀赦前。所謂頭目使令,嚴棍懲勵事批下矣。謹依傳敎,罪人金興石,全羅道康津縣古今島遠惡島,限己身減死定配,勿揀赦前,而適値齋日,待用刑,次次拷限,準三次嚴刑,押送之意,敢啓。傳曰,知道。
義禁府啓曰,因慶尙監司兪致善啓本,順興府定配罪人李啓淳到配事,判付內,特爲放送事,命下矣。李啓淳放送事,分付該道道臣之意,敢啓。傳曰,知道。
領議政李裕元,右議政朴珪壽聯箚略曰,臣等以諸罪人之關係綦重,不可爻周罪名,陳箚聯籲,專望還寢成命,及奉批敎,大違所圖,益不勝憂慨之至。此豈泯默但已者乎?伏乞聽納一得之見,亟賜還收已頒之命焉云云。答曰,省箚具悉卿等之懇。以卿等老成之地,不必如是。卿等諒之。仍傳曰,此批答,遣史官傳諭。
大司憲韓敬源,大司諫申錫年,司諫愼錫九,掌令趙宇熙,持平魚允中,獻納李鎬翼,正言方孝隣·趙南軾等箚曰,伏以臣等,一籲再籲,屢瀆而不知止者,豈可已而不已者哉?誠以刑政失當,則紀綱隳,懲討不嚴,則隄防壞,故莫重者王章也,莫遏者公議也。噫,諸罪人,許多干犯,許多關係,有萬古難貰之律,無百世可宥之端。而適値慶會,有此疎蕩之大霈,爲今日臣子者,固當將順之不暇。第念此輩,罪關宗社,義嚴春秋。況臣等職忝言地,目見熙朝之常憲,一或顚錯,則國將不得爲國,人將不得爲人,寧不懍然而寒心哉?經宵繞壁,憂慨轉深,玆敢不避煩聒,齊聲洊瀆。伏乞聖明,懋回淵衷,亟寢成命,俾亂萌折而輿憤伸焉云云。答曰,省箚具悉。至再至三,豈可如是乎?卿等遞差。
判義禁李承輔,知義禁李會正,同義禁趙寧夏·金學初等聯疏曰,伏以臣等以諸罪人事,冒悚聯籲,冀蒙反汗之命。及伏奉批旨,不惟不賜允兪,飭之以卽爲擧行,臣等愕然失圖,益不勝抑鬱之至。昨日傳敎中有曰,諸罪人負犯,非不關係之重,其難貸之至凶逆節,亦已洞燭無餘矣。夫罪在適輕適重,疑輕眚赦之間,然後可以議到於斟量,而此輩罪名,雖或不同,語其干係,均是極逆,前後處分,鈇鉞莫嚴,鐵案自在。今若夤緣廣慶之會,竝施恢蕩之典,則亂萌無以知懼,逆魁何所懲畏?霜雪雨露,縱或經權之有時,關和金石,卽亦典憲之莫越,臣等之課日繳覆,卽王章之不得不嚴也。雖以人主之尊,有不可屈法而違衆。苟非然者,案是故紙,人亦鬼簿,臣等何可顧忌,而不思將順之美乎?所以年代稍久,屢經國家莫大之霈澤,而未嘗遽議爻周,蓋以萬世之常法,不可遽改,三尺之斷案,無以輕變。今此曠絶之命,實出導和之意,爲今日臣子者,固當奔走奉承之不暇,而隄防不嚴,則國不得爲國,義理不明,則人不得爲人。一自成命之下,盈庭之物論沸騰,擧國之憤鬱益切。大臣·三司,累瀆爭執,卽出於堯曰宥之者三,臯陶曰殺之者三之義也。臣等職參議讞,寧被瀆撓之誅,不敢爲奉承之計,玆敢冒萬死申籲。伏乞聖明,更加三思,亟收疎滌之命,俾凶逆有所懲懼,刑法不至頹隳焉云云。答曰,省疏具悉。已悉前批,而又此煩瀆,是何道理?卽速擧行。
副提學趙康夏,典翰洪萬植,應敎閔泳穆,副應敎朴顥陽,校理金裕行·吳麟泳,副校理金鶴鎭·李根命,修撰尹祖榮·金玉均,副修撰尹升求·朴寅壽,正字李載兢聯箚略曰,一籲再籲,經宵而猶不知止者,是豈可已而不已者乎?誠以金石之不可毁劃,權衡之不可低昂,曁在乎明義理之分,嚴忠逆之判。噫,彼諸賊負犯,卽窮天地亘,萬古難貸之斷案,屢靳反汗,不揆猥屑,相率申瀆。伏乞允兪,以肅王章焉云云。答曰,省箚具悉。不必如是煩聒,爾等竝遞差。
甲戌五月二十二日辰時,上詣仁政殿。生進放榜親臨入侍時,行都承旨金炳始,左承旨申道熙,左副承旨吳俊泳,右副承旨趙熙一,同副承旨任冕鎬,缺記事官金弘集·沈相萬,檢校直提學金輔鉉·趙寧夏·李載冕·趙成夏·趙慶鎬,直提學李鎬俊,檢校直提學尹滋悳,直提學閔奎鎬,檢校直閣李喬翼·金永壽·李鎬翼,直閣閔泳穆,檢校待敎鄭範朝,校理吳麟泳,修撰金玉均,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金炳㴤,副提調金炳始,進前問候訖。仍出協陽門·肅章門,入仁政門,詣仁政殿月臺。通禮跪啓請降輿,上降輿。通禮跪啓請陞座,上陞座。仍命頒牌宣醞如儀。儒生等,行禮如儀訖,以次退出。上降座乘輿,仍出仁政門,入肅章門·協陽門。承旨請出標信解嚴。上由宣化門,還內。諸臣以次退出。
上在昌德宮。停常參·經筵。
自開東至人定,灑雨下雨,測雨器水深二寸二分。
傳曰,生進新恩謝恩,當親受矣,該房知悉。
傳曰,生進中,八十五歲以上人,竝特爲五衛將,令該曹,口傳加設單付。
傳曰,一雨成霖,尙不開霽,言念穡事,極爲可悶。四門禜祭,不卜日設行事,分付。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
政院啓曰,卽者檢閱沈相萬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金弘集,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史,不可不備,別兼春秋金鶴鎭·徐正淳·李根命·金永哲,竝卽牌招,推移入直,何如?傳曰,允。
以別兼春秋金鶴鎭·徐正淳·李根命·金永哲,檢閱金弘集牌不進罷職傳旨。傳曰,只推。
禮曹啓曰,傳曰,一雨成霖,尙不開霽,言念穡事,極爲可悶。四門禜祭,不卜日設行事,分付事,命下矣。四門禜祭,不卜日今二十五日,設行三日而止事,知委,何如?傳曰,允。
義禁府啓曰,罪人洪趾海·洪纘海·洪相簡·洪相格·洪相吉·洪大燮·李善海·李墂·李兢善·趙喆增等,罪名爻周事,命下矣。趙喆增,就捕前物故,未及成案,臣府別無擧論,而洪趾海·洪纘海·洪相範·洪相格·洪相吉·洪大燮·李善海·李墂·李兢善等罪名,竝爻周之意,敢啓。傳曰,知道。
檢閱沈相萬疏曰,伏以臣於持被之中,獲接家信,則臣母素患痰眩之症,近因閱月霖濕,調將失宜,委淹床玆,氣息澌綴,伻報踵至,立促歸視。臣方寸煎灼,實難按住,屢犯瀆擾,是豈義分之所可敢,而急請救護,抑亦情私之不自已也。玆庸忙徹短章,徑出禁扄。伏望聖慈,俯垂鑑諒,亟遞臣職,俾伸微諒,仍治臣罪,以昭法紀焉。臣無任云云。省疏具悉。爾其勿辭救護。
甲戌五月二十三日未時,上御重熙堂。生進新恩謝恩,親受入侍時,行都承旨金炳始,左承旨申道熙,左副承旨吳俊泳,右副承旨趙熙一,同副承旨任冕鎬,假注書朴鍾瀅·南肅熙,記事官金弘集·沈相萬,直閣閔泳穆,以次進伏訖。上曰,史官分左右。引儀引生進等,入就位。承旨奏請新恩後拜人,使之一體行禮。贊儀唱鞠躬四拜興平身,生進等行四拜禮。仍宣醞訖,又行四拜禮。承旨稟請生進等進前。生進等以次進前,奏職姓名訖。承旨稟請生進等退出。缺
上在昌德宮。停常參·經筵。
自五更至開東,灑雨下雨,測雨器水深二分。
傳曰,禮房承旨,馳詣受香諸處,奉審摘奸以來。
傳曰,奉審宗臣入侍。
傳曰,今見武擧子試射別單,則入格額數,如是夥多。所當退却,別單改修正以入,而此科異於他科,循例啓下。至於命官,難免不審之失,施以推考之典。
傳曰,應製文武科直赴殿試人,竝付之今番增廣殿試榜末,一體放榜。
政院啓曰,左右史不可不備。別兼春秋金鶴鎭·徐正淳·李根命·金永哲,檢閱金弘集,旣有只推之命,竝卽牌招,推移入直,何如?傳曰,允。
以別兼春秋金鶴鎭·徐正淳·李根命·金永哲,檢閱金弘集牌不進罷職傳旨,傳曰,只推。
兵曹啓曰,卽伏見京畿監司鄭泰好狀啓,則本道進上封進時,敦義門明日爲始開閉,令該曹稟旨分付爲辭矣。敦義門,依前例,令政院,臨時請出標信,開閉,何如?傳曰,允。
兵曹啓曰,卽接東所入直衛將金益洪牒報,則建陽門南邊外宮墻二間許頹圮云。爲先令紫門監,堅實圍排,卽速修築,而把守軍兵,令該營量宜除出,限改築間,嚴加守直之意,分付,何如?傳曰,允。
甲戌五月二十四日巳時,上御重熙堂。奉審宗臣入侍時,左副承旨吳俊泳,假注書南肅熙,記事官金在鼎·金㽥,知宗正卿李承輔,以次進伏訖。上曰,史官分左右。仍命奉審宗臣進前。承輔進前奏曰,臣承命馳詣健元陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。仍詣景陵,陵上奉審則安寧,碑問·丁字閣奉審則無頉。還詣健元陵,仍留監祭,將事安寧之意,敢此仰達矣。上曰,陵寢俱爲太平乎?承輔曰,詳細奉審,則俱爲太平,而亦無滲漏處。上曰,雨水頻數,碑閣等處,亦無滲漏處乎?承輔曰,然矣。上曰,何時行事乎?承輔曰,三更量,始行事矣。上曰,行事時不雨乎?承輔曰,雖不暴注,有簷鈴聲,故月廊行禮矣。上曰,月廟,在於何處乎?承輔曰,卽丁字閣前退也。上曰,何時發行乎?承輔曰,沿路水漲,難以夜行,故待天明發行矣。上曰,沿路雨水何如乎?承輔曰,昨朝出去時,自東關王廟以東,路上無非水滿,故水中作行,今日歸路,少勝於昨日矣。上曰,無乘船處乎?承輔曰,兩處以船渡涉矣。上曰,何處乘船乎?承輔曰,竹嶺浦乘船,隔一堰又乘船,而到三巨里下陸矣。上曰,一行皆無事往來乎?承輔曰,俱爲無頉往返矣。上曰,無涉險處乎?承輔曰,人夫衆多,故無事作行矣。上曰,今日則比昨水退乎?承輔曰,比昨稍勝,而聞船人言,則江水漲滿,故川渠之水,不能速退云。然則上江雨水,亦過多矣。上曰,似然矣。沿路農形何如乎?承輔曰,秧苗雖是茂茁,而多是水沈,至於田穀,待晴蘇醒,則未知如何,而以今所見,多爲被損矣。上曰,雨水之如是注下,近年所無也。承輔曰,江漲與川渠泛溢,前亦有甚於今番,而但今年則稍支離矣。上曰,爲念穡稼,命設禜祭,其或有靈應乎?承輔曰,臣於到院後,始聞成命,而自前禜祭,每有靈應,今者聖念如此,似必有靈應矣。上曰,昨見完伯狀啓,則稅船十二隻,致敗云矣。承輔曰,臣未及聞知矣。上曰,臭載狀啓,昨日來到,卿則似未及見也。某衙門穀名區別,追後來報云,而大同似多在其中矣,可悶也。承輔曰,無論某衙門穀,多數臭載,萬萬驚悶矣。一船所載千石,卽法例也,然則其數夥多矣。上曰,當爲一萬二千石也,其在經用,誠悶矣。承輔曰,然矣。上曰,臭載,或無故敗之事乎?承輔曰,近日吏奸,與船漢之奸僞多端,或不無是慮,而至於鉤拯的然,沙格渰死者,非故敗也。上曰,然矣。今此湖南十二隻之多,必非故敗也。承輔曰,似然矣。上曰,一二隻之無端臭載,或有疑端,而至於多數致敗,似非奸僞所致也。承輔曰,然矣。因此臭載事,而有所仰達者。月前拯劣米蕩減處分,實出爲民覃惠之聖意,而至於拯米,則以臣愚見,有不然者存。而拯米云者,卽所拯之米,從時直以歇價,依民願,發賣於村近居民,而收其價者也。此與白徵於民,大者間焉。此則依例收捧,而至於拯劣米,則竝蕩減,恐未知如何矣。上曰,只以拯米論之,其數幾何?承輔曰,其數雖未詳知,而所拯之米,旣是不多,發賣之價,又是至歇,則各道拯米價未收之數,似零星矣。上曰,當更商量處分矣。承輔曰,自月前,惠廳捧上用下,每朔修正會計,以爲便於乙覽,而四孟朔會計,似涉糊亂,從今以往,收聚三朔會計,合爲一冊,則便於考據,伏未知處分之何如也。上曰,然矣。一依戶曹例,爲之可也。承輔曰,前日致敗穀物,徵出於他方邑,爲弊甚大,故故領府事臣趙寅永,以拯米則從時價,發賣於致敗邑,未拯穀,徵捧於船人之意,筵稟蒙允,仍爲定式矣。上曰,然則似無故敗之弊也。承輔曰,然矣。且沿海各邑,爲惠甚大矣。上命史官就座。仍命退,諸臣以次退出。
上在昌德宮。停常參·經筵。
藥房都提調朴珪壽,提調金炳㴤,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
傳曰,奢侈之弊,已有所申飭,而至於章服,則不可不致其美觀其儀,旣仰稟慈聖矣。朝臣戎服之朱笠,虎鬚·貝纓,竝復舊例爲之。
傳曰,洪淳馨旣已登第,放榜日,益豐府院君祠版,遣承旨致祭。
傳曰,大臣·政府堂上引見。
政院啓曰,左右史不可不備。別兼春秋金鶴鎭·徐正淳·李根命·金永哲,檢閱金弘集,旣有只推之命,竝卽牌招,推移入直,何如?傳曰,允。
以別兼春秋金鶴鎭·徐正淳·李根命·金永哲,檢閱金弘集牌不進罷職傳旨。傳曰,只推。
兵曹啓曰,明日殿座時,入番禁軍等,別將當爲率領待衛,而禁軍別將李邦鉉有身病,不得擧行。以二番兼司僕將姜耆會,使之兼別將擧行,何如?傳曰,允。
兵曹啓目粘連,觀此平安監司申應朝狀啓,則卽接寧邊府使李裕承牒呈內,本府居折衝朴最淳,嘉慶十九年甲戌,武科及第,年今八十歲,卽其回榜之年,而旣老且病,不得起送,花牌成給一款,令該曹,考例稟處亦爲白有臥乎所,考諸榜目,則今年回榜,果爲的實,而回榜人之老病在鄕,不得上來者,隨其該道狀聞,紅牌成給,多有已例。折衝朴最淳回榜紅牌,依例成送該道,使之頒給,何如?啓,依允。
傳曰,明日出宮門路,以協陽門爲之。
都摠府摠管變通草記。傳曰,允。許遞與未差之代,前望單子入之。
摠管前望單子入之,都摠管金善弼·李根弼·任商準·蔡東健,副摠管洪淳大·申正熙·趙台顯·李敎獻·鄭完默·具春熙落點。
政院啓曰,各處替直單子,每於終日申後,來呈例也,而景福宮衛將·忠壯將,替直單子,尙不來呈,事極駭然。當該衛將·忠壯將,所當重勘,而本院請推之外,無他可施之罰,何以爲之?敢稟。傳曰,聞甚駭然,竝拿處。
吏曹口傳政事,以李建昌·申一永爲兵曹正郞,李國應爲掌樂正。
兵曹判書徐相鼎疏略曰,臣自縻重任,連値事會,不敢言私,黽勉冒應,至于今日矣。求解一念,寤寐如結。惟目下萬萬惶蹙,措躬無所者,日前應製試射之時,充位命官,開場而雨,越日而試,以致別單之夥多,迺蒙問備之聖旨,臣之不審之失,彰著無餘。苟使臣,嫺習試體,則寧有是也?今若以事屬旣往,罰止薄警,不思所以自列,揚揚叨據於匪據之地,則無以辭聖人恕己昏之譏,何以逃國家重懸法之誅耶?冒陳自劾,乞降德威,治臣不職之罪云云。答曰,省疏具悉。旣已問備,不必如是爲引矣。
甲戌五月二十五日巳時,上御重熙堂。藥房入診,大臣·政府堂上引見,同爲入侍時,藥房都提調朴珪壽,提調金炳㴤,副提調金炳始,檢校直閣姜,假注書朴鐘瀅,記事官金顯默·金㽥,同副承旨任冕鎬,事變假注書白奎燮,領議政李裕元,政府堂上,行戶曹判書金世均,金炳㴤,左參贊宋近洙,知三軍府事李景夏,右參贊徐衡淳·金在顯,吏曹判書趙基應,洪鐘雲·金世鎬·李根弼,同知三軍府事吳顯文·趙寧夏,以次進伏,醫官李慶年·李碩柱·崔性協·李好錫,進伏楹外訖。上曰,史官分左右。裕元等進前奏曰,潦雨殆甚,蒸濕無異庚炎矣。聖體,若何?仍各殿問候訖,珪壽曰,醫官待令,使之入診乎?上可之。慶年等以次診候訖,退伏楹外。珪壽顧謂醫官曰,脈候詳爲奏之。慶年等起伏奏曰,脈候左右三部調均矣。上曰,次對爲之。寧夏持忠淸監營·咸鏡監營狀啓,置于大臣前。上曰,此紙,是何公事乎?裕元曰,此是忠淸監營·咸鏡監營狀啓,今當稟處者也。仍奏曰,明義錄一部,炳如日星,嚴如斧鉞,卽萬世不刊之典也。今此處分,有以廣慶之會,特此疎滌之擧,然此等逆類,何可擬議於貸罪爻名之中乎?臺閣之言,執藝之章,非不直截,而尤可畏者,百世之公論也。臣等誠未格天,辭不達意,不得蒙允,已是臣等之罪。一籲·再籲,不敢屢煩者,或恐貽累於聖德也。今借方寸之地,安得無更陳明張之義乎?聖人之過,如日月之蝕,及其更也,人皆仰之。伏乞更加三思,亟寢成命,俾息一國沸騰之議焉。上曰,今當廣慶之會,有所處分,而已悉於日昨聯箚之批,庶可諒予之意也。出擧條又奏曰,此咸鏡監司徐堂輔狀啓也。以爲富寧及六鎭諸邑,陳荒田結,無亡船盆,辛未因道臣所啓,限三年停稅,以賑餘錢,取殖給代,而期限已滿,流民未集,自明年復稅,勢實末由。更展三年,特加停稅,給代則依前施行事,請令廟堂,稟旨分付矣。六鎭諸邑事,尙不就緖,朝家之所洞知也。今此所請,必有斟量,依此狀辭退限,以爲安輯之地,何如?上曰,此因邑勢民情而然,依狀請爲之。出擧條又奏曰,此忠淸監司成彝鎬狀啓也。以爲社·還米五千石,姑先取用,而立本之節,以今事勢,三年之內,恐難準完,特許加展二年事,請令廟堂稟處矣。本道事情,旣如此,則三年與五年,其去不甚相遠,且道臣必有定見而然,依狀請,以五年更爲知委,此數之外,毋敢違越之意,另加申飭,何如?上曰,依爲之。出擧條又奏曰,還穀所重自別,不得虛留,又不得挪移,自有金石之典,而虛留·挪移之外,許多幻弄,不一其端。嶺南則曰移貿,湖南則曰加作,海西則曰別作,皆爲厲民之階也。湖南·海西,此弊少戢,惟獨嶺南移貿,尙不祛其根源,每於與受之際,賂囑公行,莫可止遏,畢竟利歸於吏,害歸於民。營門則雖準數出給,自邑必減價分給,有小詳定,小小詳定等,不正名色。下之欺蔽,無以覺察,縱或覺察,因循掩置,經春及秋,流伊分俵,分俵之間,收捧之日,月計而無幾。以錢換穀,已是法外,寡給多取,胡寧忍斯?今當派分之時,不可不一番嚴飭,使不敢作俑於其間,先爲行會於嶺南。至於湖南·海西,一體知委,以爲先事警惕,何如?上曰,各別申飭,可也。出擧條又奏曰,崇儒重道,列聖朝傳授之法,而追獎邃學,闡發幽光,亦美典也。贈大司憲成均祭酒李夢奎,仁宗朝儒賢也,贅於忠貞公金克成門,因以師焉。文穆公金正國,每論當世學者,必先數之,先正臣李珥,稱以先生,撰其狀曰,天姿曠朗,氣度高亢威武不能屈,勢利不能動。蟬蛻邱園,皭然不滓,獨抱幽貞,特立長往者也。及卒,舂不相農不謳者逾月。文貞公金堉,編其言行於東國名臣錄。後賜額于所居之花巖書院,其究學制行,與文正公金麟厚相似。故大司憲兼贊善李維泰,少師於先正臣金長生,得淵源之學。初聘於仁朝祖不就,逮孝宗朝,與先正臣宋時烈·宋浚吉,同爲被徵,登庸於肅廟盛際,遭遇之隆,宗師之重,照耀簡策。誠敬,主性理之學,正大,明春秋之義,稱爲當世人傑。此兩儒賢,尙闕易名,士林齎鬱。令弘文館,待開坐,特爲議諡似好,故敢此仰達矣。上曰,闡幽彰微,實爲美事,而予有斟量者存,從當處分矣。出擧條又奏曰,故經筵官成近默,先正臣成渾之後孫也。學有淵源,從事誠敬,憲廟初,服首膺旌招,恩禮隆重。所著孝經附傳等書,闡明精義,丁未一疏,尤有衛正斥邪之功,人皆服其先見。此儒賢扶護斯文,矜式士林,當熙朝聲明之治,不可無表揚之擧。超贈正卿·祭酒,仍施節惠之典恐好,故敢此仰達矣。上曰,此儒臣之特施褒揚,所奏誠然矣,從當處分矣。出擧條又奏曰,別使纔已差出矣。間有詔書順付,方物移准及使臣加賞,漂民出送等謝恩事,則使名不可不改稱。以進賀兼謝恩使,待開政,更爲下批,何如?上曰,依爲之。出擧條又奏曰,行大護軍李源命·洪祐吉,竝政府堂上,還差下,何如?上曰,依爲之。出擧條又奏曰,御營大將梁憲洙,今日賓對,來詣朝房,不爲登筵。未知實病之如何,而事體所在,殊涉未安。推考,何如?上曰,依爲之。出擧條又奏曰,昨日禜祭祭官晩時書啓,受香遲滯,奉審承旨,夜半還入事,致勤下敎,其在重事體之道,萬萬未安。當該吏曹堂上,從重推考,何如?上曰,依爲之。出擧條上曰,吏曹堂上中,參議必差祭官乎?裕元曰。然矣,而參議有故,則參判·判書,亦爲代差矣。珪壽曰,大臣·宗親·儀賓,奉使出疆,例有醫官護送之命矣。完平君,今將以使赴燕,醫官望修入,何如?上曰,依此爲之。冕鎬曰,諸宰奏事。缺。上曰,頃以戎服諸具事,有所下敎矣。果已準備乎?裕元曰,諸臣有準備者,或有未準備者矣。上曰,隨其準備,依舊例爲之,可也。裕元曰,似多有準備者,若有成命,則次次推移爲之,亦無妨矣。上曰,必待其有朝令乎?裕元曰,必有令甲,然後可以一齊爲之矣。上曰,明日公故,似難爲之也。裕元曰,別雲劍,兵·摠府堂上,豈不能爲之乎?上曰,筵中,或有別雲劍受點人乎?世均曰,臣獲蒙恩點矣。上曰,明日,可以備前日戎服諸具乎?世均曰,若有命,則豈敢不備進於侍衛之列乎?上曰,有朱笠乎?世均曰,有儲矣。上曰,兵·摠府堂上,或有鄕居人,此則似行不得之事也。裕元曰,向者還入之傳敎,更爲下敎恐好矣。上曰,當以此爲之矣。隨事勢爲之,無妨矣。上曰,陵幸時大臣,亦爲戎服乎?裕元曰,然矣。上曰,聞虎鬚,始於成宗朝,見麥穗受而揷之,其後仍爲虎鬚之規云矣。珪壽曰,古來相傳,果有是說,而臣曾於畫圖,見宋時冠服,已有此飾矣。上曰,何樣圖畫乎?珪壽曰,有所謂淸明上河圖者,卽宋朝汴京,風俗景物之畫也。裕元曰,古者頭揷雉尾雉羽,而我國則無之矣。上曰,戎服揷羽,純廟朝壬辰·癸巳年間置之矣。上曰,把守軍,雖今月將欲入番,而糧料區處,然後可以爲之也。裕元曰,然矣。景夏曰,五番皆已分排矣。上曰,何以分排乎?景夏曰,每番軍百名內,有三旗摠,九隊長,次知執事一人,挾番執事一人,書字的一名式磨鍊,以爲挨次操束之規矣。上曰,武藝廳約條甚好,依倣爲之好矣。景夏曰,謹當筵退後,詳考武藝廳事例,遵而定式矣。上曰,戰笠內供次,自訓局不得辦備乎?景夏曰,近日漢緞極貴,五百件一時齊備,甚難矣。上曰,象毛一斤,可作幾件乎?景夏曰,一斤似爲三四綜,一綜可作十餘件。上曰,門旗手象毛,與軍兵有異耶?景夏曰,少無異焉。上曰,服色不必逈異,而糧料,每日當爲幾許乎?裕元曰,與武藝別監相同,然後可以無稱冤矣。上曰,武藝廳一年糧米,爲近千石,猶爲不足也。裕元曰,臣無理財之才,錢穀無以辦出矣。景夏曰,大臣劃送萬兩,準備諸具,有不足之歎矣。裕元曰,惠廳淸錢,五萬兩加劃,則可以爲之矣。至於餼廩之資錢,可以某條爲之,米則難以辦備矣。上曰,徐徐爲之,則可以爲之矣。卿於大事,已多施措,況此等小事乎?裕元曰,規模小則可以句當,大則莫可支當矣。上曰,豈有過度之理也?上曰,把守軍,爲先入番之節,從速區劃也。裕元曰,先立規模,而講定式例,然後事皆歸正矣。上曰,錢政則惠廳稍勝,而惠廳有別置米一千石,戶曹有砲糧米七百石矣。裕元曰,把守軍料布錢米,出式例然後可以入量矣。上曰,正廟朝,武藝廳約條,非一二件,至有行路時,謹愼之敎,尙今揭在渠廳壁上矣。約條式例,依此爲之,可也。二百武藝,尙云不少,五百把守,尤是數多也。武藝廳二百名,年年自內應下,細瑣之端,不可勝言。裕元曰,然矣,而此不可與武藝廳,同鼎而食之。上曰,武藝廳,列三鼎而食矣。景夏曰,炊飯木燈油,最爲難辦矣。上曰,武藝廳所用之物,多有自內除給者,而把守軍炊木,亦自內給之,則必有窘跲之端矣。其人貢物,不可加添,姑先自訓局,備給好矣。裕元曰,其人貢人,近日生弊,元供無以仰役,何可責科外之事乎?自訓局給糧米時,兼給炊木好矣。景夏曰,隨身器械,誠不可無者也。每名環刀一柄,不可不佩,而他器械則何以爲之乎?上曰,環刀則自訓局給之,他器械則每名鳥銃一柄,三稜杖一枝,及把門斧子,備給好矣。上曰,斧子,自三營門造出耶?武藝廳所用之具,自軍器寺造出者矣。裕元曰,環刀·鳥銃,優可支用,三稜杖限百箇,自軍器寺造入好矣。上曰,武藝廳始於正廟時,整齊俱備矣。武藝廳,古有五件服色,曾見籍田圖中,着草綠冠服者矣。景夏曰,動駕時把守軍,若爲侍衛,則似當列立於武藝廳外行矣。上曰,誠然矣。把守軍,每於動駕時,當用環刀·鳥銃·紅號衣,而武藝廳則有認旗,此亦不可無認旗,當追後處分矣。裕元曰,動駕時,着戰巾似好矣。上曰,與門旗手,不同故也。上曰,認旗與武藝廳,相似無妨,而別隊別將,所用旗色,本是黃也。與武藝廳認旗,分左右則似好,而若分前後,則與駕前駕後相似,此則不可必用黃色者,以其衛內故也。上曰,待令武藝廳門旗手,無鳥銃也。裕元曰,門旗手環刀,亦似有之矣。上曰,門旗以內,雜人例不得入之,而承史亦難入之矣。裕元曰,承史,每隨於門旗之外矣。景夏曰,向以別攔後,長鎗變通事,旣有處分矣。明日殿座以後,似無從近動駕,乘隙改之,似好矣。上曰,姑徐爲之。裕元曰,此用於水戰之具矣。上曰,認旗,自都監聽,傳敎爲之。把守軍,今月不可不入一番,何以則好耶?裕元曰,定約條,然後當爲之矣。上曰,武藝廳,仁祖廟設始,正廟朝,尤爲整齊,掖屬之俱備,莫如正廟朝時也。上曰,門旗手,統長必操束,亦或隨行於別軍職也。把守軍,定五番,初必操束,然後終善擧行矣。景夏曰,把守軍腰牌,使之仍舊佩之。執事以下,至于諸軍,而或有過失,大則上徹,以待處分,小則自本營,棍治懲勵,微眚薄過,依武藝廳例,執事及各該頭目,惟意笞罰事,嚴立科條,恐好矣。上曰,誠然矣。依此爲之。裕元曰,用軍賞罰,不可不嚴明也。上曰,因此把守軍料米,移劃於他營門軍兵料米,則必有稱冤之端,此則不可也。珪壽曰,近日筵中,每以把守等節,屢煩聖敎,是不過選兵丁增宿衛之事,則在下擧行,本非甚難,而糧料·服色·器仗等事,亦次第節目可辦者也。第未知聖意所在,將以此輩,作爲親兵,而自將之乎?抑使將臣,操其節制,而統領之乎?上曰,此果出於宿衛疎虞之慮,而如昨冬意外之事,亦見倉猝單弱之弊,故有此增設把守之意,而操束紀律,當使將臣主之耳。珪壽曰,聖敎切當矣。宿衛之士,不可不精選其膂力驍勇,則五百精兵,亦云不少矣。若無節制紀律,豈可徒取部伍之多,以爲觀美而已乎?譬如寶刀利劍,非不可愛,而若置之几案枕席,狎玩無常,則不可無傷損之弊,兵事可戒,有類於此矣。今此五百,元是訓局之卒,而訓將之於戎務宿將也。仍使統領,嚴節制明紀律,允合事宜,而至若糧料·服色等事,一付將臣,量宜定式,啓稟施行,次第非難矣。臣誠惶悚,而無或因此,致有張大設施乎?外間頗以此爲疑矣。上曰,已有下敎於訓將,而至若張大之擧,果無如此之理矣。外間則不知,而有此疑說,亦或無怪矣。裕元顧謂戶判曰,戶曹則可有區劃之錢米乎?世均曰,戶曹每年應捧錢,不過五十三萬兩,而應下爲四十五萬兩,所餘只是七八萬兩,不恒上下,將不知何以牽補。每年稅入所減,已近十萬兩,則今此區劃,恐無其方矣。米邊則以昨年條言之,厥數爲十一萬五千石,應下爲十萬六千石,不恒上下,不入於此,故猶患不足,而昨年則幸無一包欠縮矣。今年則旣有各道災減,又有聖堂·羅州等數船臭載,況聞法聖漕船十一隻,同時致敗云。其中田稅一隻,大同一隻,雖有謄報,其餘九隻,雖未知田稅大同之各爲幾船,而今年米邊,尤當不足,萬萬悚悶矣。上曰,穀爲幾何乎?世均曰,鉤拯査實狀啓,姑不入來,則未及知石數之幾何,而大抵漕船,每隻雖以千石爲準,而自有船價,與沙格糧米等屬,一船所載,每不下一千數百石矣。珪壽曰,今十一隻致敗,尤有驚歎之端矣。上曰,水路艱險而然乎?世均曰,然矣。上曰,中原船隻輕捷,勝於我國船乎?珪壽曰,通州距燕京四十里,而山東·江南漕運,皆泊於通州,臣曾見舟楫之盛,可謂壯觀矣。船制雖未詳察,大抵堅緻精良,不如我船之麤鈍而荒疎矣。景夏曰,臣待罪舟司,稅船之不能迅捷,心所憂歎矣。風帆,卽船行第一具,而皆以麤席爲之,極爲質鈍,故試以白木,使之改造計矣。珪壽曰,以席爲帆,古亦有之,而以其疎而漏風,故不如布帆之飽風速行也。臣在關西,所獲洋船,用鐵碇而絶大矣。上謂戶判曰,間或有看審景福宮役處乎?世均曰,景福宮各殿堂窓戶,今已畢役,故臣於昨日,又爲進詣奉審矣。上曰,昨又看審乎?世均曰,已奉審,而各殿堂內外窓戶之新備者,爲八百餘隻,前排窓戶中,稍完者之儲置,亦爲千餘隻。此則待修理入用爲計,而康寧殿以下殿堂,俱無塗褙房板者,居多矣。上曰,此則次第始作其塗褙好矣。世均曰,謹當稍俟夏潦之夬收,先自康寧殿,初塗褙擧行矣。景夏曰,或値意外事,許入坊民,非但無益,徒致亂雜而已。日後則勿許攔入似好矣。上曰,左參贊進前。近洙進前,上曰,久餘上京也。近洙曰,臣有貞疾,積違天陛矣。上曰,何年還鄕,今始上來耶?近洙曰,甲子冬下去,今爲上京。上曰,十餘年在鄕之餘,予見甚依俙矣。近洙曰,臣於其時,猥忝講官,亦或登筵矣。上曰,十餘年間,甚是衰老也。久餘登筵,仰瞻,可也。近洙仰瞻訖。上曰,卿家距京,爲幾里?近洙曰,三百二十里也。缺。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,同副承旨許遞,新及第閔昌植除授。
傳曰,新及第鄭寅性,翼獻公宗孫也,賜樂。
政院啓曰,新除授同副承旨閔昌植,卽爲牌招,何如?傳曰,允。
傳曰,新及第金九鉉·李雲夏校理除授,新及第朴熹陽·李冑榮副校理除授,新及第鄭匡始·朴海淳修撰除授,新及第朴周陽·鄭璣相副修撰除授。
傳曰,新及第韓震鉉·李希洙持平除授。
吏曹,校理二單金九鉉·李雲夏,副校理二單朴熹陽·李冑榮,修撰二單鄭匡始·朴海淳,副修撰二單朴周陽·鄭璣相,持平二單韓震鉉·李希洙,已上除授事承傳。兼直閣單閔泳穆。
政院啓曰,標信所重,何等嚴急,而今日敦義門開門標信已下,宣傳官趁不來待,以致擧行之遲滯,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
玉堂前望單子入之,應敎閔泳穆,副應敎李晩燾落點。
政院啓曰,玉堂上下番俱空,事甚未安。新除授應敎閔泳穆,副應敎李晩燾,校理金九鉉·李雲夏,副校理朴熹陽·李冑榮,修撰鄭匡始·朴海淳,副修撰朴周陽·鄭璣相,竝卽牌招,推移入直,何如?傳曰,允。
政院啓曰,闕門守直,何等嚴重,而忠淸道連山居李來儀爲名人,謂有鳴冤,自敦化西挾門,攔入仁政門內,擊梨園鼓云,萬萬驚駭。不能檢飭之兵曹堂上,從重推考,郞廳及守門將,所當重勘,而本院請推之外,無他可施之罰,何以爲之?敢稟。傳曰,允。拿處。
議政府啓曰,本府有司堂上李根弼,除拜摠管矣。職有相妨,所帶摠管之任,今姑許遞,何如?傳曰,允。
兵曹啓曰,今日辰時量,有一漢,借着天翼,攔入仁政門內,擊梨園鼓,故捉致査問,則連山居幼學李來儀爲名人,謂有鳴冤之端,抱持原情,從敦化西挾門,入來擊鼓云,萬萬驚悚。闕門守直,何等嚴重,而有此攔入之擧,常時不能檢飭之失,臣不勝惶悚,而該門守門將,不可無警,令該府拿問處之。李來儀移送秋曹,照律嚴繩,何如?傳曰,允。該門將,已有處分矣。
兵曹啓曰,卽接北所衛將洪穎普牒報,則弘化門北邊月廊築墻一間許頹圮云。爲先令紫門監,堅實圍排,依例樹柵,卽速修築,而把守軍兵,令該營,量宜除出,限改築間,嚴加守直之意,分付,何如?傳曰,允。
吏曹參議趙秉鈺疏略曰,臣於今月二十五日,禜祭有命,事在急遽,自致稽滯,至徹宸聽,揆以常憲,合置何辟?聖度天大,罰止重推,悚恧之極,無地容措。享祀所重,何等謹嚴,而臣於當日,苟能臨事詳敏,竭力察飭,則稽忽僨誤,豈至於是?短章自列,乞賜遞斥,下臣有司,治以當勘之律焉云云。省疏具悉。昨日問備,存事體也。爾其勿辭察職。
甲戌五月二十六日辰時,上詣仁政殿。文武科放榜,親臨入侍時,行都承旨金炳始,左承旨申道熙,右承旨金奎弘,左副承旨吳俊泳,右副承旨趙熙一,同副承旨閔昌植,缺檢校直提學金輔鉉·趙寧夏·李載冕·趙成夏·趙慶鎬,直提學李鎬俊,檢校直提學尹滋悳,直提學閔奎鎬,檢校直閣李喬翼·金永壽·李鎬翼·姜,直閣閔泳穆,檢校待敎鄭範朝,應敎閔泳穆,以次侍立。時至,通禮,跪啓請外辦。上具遠遊冠·絳紗袍,乘輿出宣化門。藥房提調金炳㴤,副提調金炳始,進前問候訖。仍出協陽門·肅章門,入仁政門,詣仁政殿月臺。通禮跪啓請降輿。上降輿。通禮跪啓請執圭,承旨進圭,上執圭。承旨奏文武新恩入庭行禮次,請出標信,把門甲士處祗受。又奏侍衛從陞中,有率榜人,使之下去,一體行禮。贊儀唱四拜,新恩及文武百官,皆行四拜禮。吏·兵承旨,進當座前,跪啓放榜,分左右,出頒牌頒花如儀。仍宣醞訖,贊儀唱四拜,文武新恩,皆行四拜禮,仍退出。代致詞官,讀致詞訖。贊儀唱鞠躬四拜興平身,宗親文武百官,皆行四拜禮。通禮跪啓禮畢。上曰,領議政進前。裕元進前奏曰,今日積雨快收,聖體若何?仍各殿問候訖。上曰,霖雨果爲快晴,甚幸矣。裕元曰,今日日氣甚好,親臨放榜,眞是天開慶雲矣。上笑曰,卿言果然矣。今日文忠致祭,卽爲出去耶?裕元曰,班退後,徐當出去矣。上曰,何時入來乎?裕元曰,日暮前還入矣。上曰,新恩家在何處乎?裕元曰,漢江矣。上曰,遠近如何?裕元曰,十里許矣。上曰,今欲率榜出去耶?裕元曰,旣已參班,出去則欲同爲歸家。新恩本無城內家,故近住臣家矣。上曰,公退時率去便好,有何格例之可言者乎?率榜出去亦好矣。裕元曰,下敎如此,尤切惶感矣。命大臣先退。上降座釋圭,乘輿出仁政門,由肅章門入協陽門。兵曹判書啓稟放仗,承旨請出標信解嚴。上由宣化門還內,諸臣以次退出。
上在昌德宮。停常參·經筵。
初昏,有星見於西北方,似有尾跡。
傳曰,新恩謝恩,當親受矣,該房知悉。
傳曰,向日科場,作鬧之悖儒,旣令秋曹,査得其實犯矣。似此不法之類,合置重辟,以杜乖亂之習,而特推好生之意,刑曹捉囚罪人趙鍾虔,嚴刑三次,遠惡地限己身定配,勿揀赦前。至於鄭致卿,別無更査之端,特爲放送。
傳曰,明日當詣景祐宮展拜後,歷拜恩信君祠宇·南延君祠宇,仍覲本宮矣。該房知悉。
傳曰,藝文提學有闕之代,前望單子入之。
藝文提學前望單子入之,宋近洙落點。
傳曰,摠管有闕之代,前望單子入之。
摠管前望單子入之,都摠管李會正落點。
傳曰,明日出宮門路,以協陽門爲之。
傳曰,傳命不審之當該司謁申在默,爲先汰去,令攸司科治。
傳曰,文忠公祀孫之此歲科聲,事甚稀貴。新及第閔昌植,賜樂。
以司謁口傳下敎曰,明日出宮外門路,以曜金門爲之,還宮門路,以敬覲門爲之。
兵曹啓曰,在前自金曜門,景祐宮展拜時,廣智營·西營入直軍,各三十名除出,訓鍊大將率領,曜金門外設布帳外,排立矣。今番則何以爲之乎?敢稟。傳曰,依前爲之。
又啓曰,在前大駕,自內景祐宮展拜後,歷拜恩信君祠宇·南延君祠宇時,東營·集春營入直軍,各三十名除出,禁衛大將率領,除旗鼓,只率前排,桂洞屛門排立矣。今亦依此擧行,何如?傳曰,允。中軍代領。
又啓曰,今此大駕詣景祐宮展拜後,歷拜恩信君祠宇·南延君祠宇展拜時,還宮門路,敬覲門爲之事,命下矣。御營大將,率該營步軍一哨,除旗鼓,只率前排,敦化門外設布帳外,排立,何如?傳曰,允。
又啓曰,今此大駕,仍覲本宮時,設布帳當爲磨鍊,而自敦化門外,議政府朝房東西門內外·禁衛營大門至,左右邊設布帳,令訓·禁兩營,合力擧行,何如?傳曰,允。
兵曹啓曰,明日動駕時,本曹堂郞侍衛,當爲備員,而參判李啓魯,參議金永秀,俱有實病,不得進參云,令政院稟旨變通。佐郞趙重麟·金鼎燮,方在拿囚中,今姑改差,竝令該曹,以在京無故人,口傳差出。參判·參議,待下批牌招,以爲進參之地,何如?傳曰,佐郞竝分揀放送,參判·參議,竝許遞,前望單子入之。
兵曹堂上前望單子入之,參判李鎬俊,參議金昌熙落點。
刑曹啓曰,兵曹啓辭內,今日辰時量,有一漢,借着天翼,攔入仁政門內,擊梨園鼓。故捉致査問,則連山居幼學李來儀爲名人,謂有鳴冤之端,抱持原情,從敦化西挾門入來擊鼓云,萬萬驚悚。闕門守直,何等嚴重,而有此攔入之擧,常時不能檢飭之失,臣不勝惶悚,而該門將不可無警,令該府拿問處之。李來儀移送秋曹,照法嚴繩,何如?傳曰,允。該門將,已有處分事批下矣。謹按律文,則大明律訴訟條,有擊登聞鼓申訴而不實者,杖一百,罪人李來儀,依此律決杖一百後,放送之意,敢啓。傳曰,知道。
御營廳啓曰,本廳哨官尹廷淳,身病甚重,勢難察任,改差,何如?傳曰,允。
義禁府啓曰,因兵曹草記,佐郞竝分揀放送事,命下矣。時囚罪人金鼎燮·趙重麟,竝放送之意,敢啓。傳曰,知道。
甲戌五月二十七日巳時,上御重熙堂。新恩謝恩親受入侍時,行都承旨金炳始,左承旨申道熙,右承旨金奎弘,左副承旨吳俊泳,右副承旨趙熙一,同副承旨閔昌植,假注書朴鍾瀅·朴應冕,記事官金弘集·沈相萬,檢校直閣姜,以次進伏,文科甲科李胄榮·閔昌植·尹致聃,乙科鄭寅性·閔鍾默·朴海淳·金商翼·洪淳馨·李鳳奎·李命宰,丙科李希洙·吳光洙·洪鍾運·韓震鉉·黃夏欽·鄭元夏·金允植·吳益泳·宋世憲·姜友馨·嚴柱漢·李軒卿·李雲夏·韓晳東·宋道淳·朴熹陽·李鎬喆·金九鉉·玄載辰·鄭匡始·朴斗陽·趙鍾弼·崔定錫·沈相薰·金喆熙·金羽均·洪永禹·趙東萬·鄭璣相·金文濟·趙晩植·具星喜·尹昔輔,武科閔箕泳等,序立階下訖。上曰,史官分左右。炳始曰,新恩中徐夔淳,以服制未得待令,李義甲入闕後,以身病徑先退出矣。上曰,此果何病,而不至大段耶?炳始曰,似是一時暑霍也。仍奏曰,同副承旨閔昌植,亦爲使之下去,一體行禮乎?上可之。引儀唱四拜,文武放榜人,行四拜禮訖。炳始曰,文武新恩等,使之宣醞乎?上可之。炳始承命宣醞。炳始曰,宣醞已畢,文武新恩,使之奏職姓名乎?上可之。胄榮等以次陞堂,奏職姓名。上謂胄榮曰,文忠公爲幾代孫乎?胄榮曰,十一代孫矣。上謂海淳曰,醉琴軒爲幾代孫乎?海淳曰,十五代孫矣。上曰,閔昌植,爲老峯幾代孫乎?炳始曰,似是八代孫矣。上謂希洙曰,今番竝爲大小科耶?希洙曰,然矣。上謂震鉉曰,爾爲安川府院君幾代孫乎?震鉉曰,十八代孫矣。上謂元夏曰,爾祖不爲入來耶?元夏曰,未得入來矣。上謂益泳曰,陽谷幾代孫乎?益泳曰,七代孫矣。上謂世憲曰,先正幾代孫乎?世憲曰,十代孫矣。上謂軒卿曰,雙栢堂幾代孫乎?軒卿曰,九代孫矣。上謂道淳曰,先正幾代孫乎?道淳曰,十一代孫矣。上曰,兩先正爲幾寸間耶?炳始曰,以行則爲叔侄,而似是無服之親矣。上謂斗陽曰,定齋幾代孫乎?斗陽曰,七代孫矣。上謂璣相曰,相溪爲幾代孫乎?璣相曰,十代孫矣。上命世憲·道淳,更爲進前。仍敎曰,爾等,年淺登科,而兩先正後孫,異於他家人,當思勿墜先訓之道。故特爲三年給暇,如是面諭,卽爲還鄕,着意用工,切不可一日放心也。爾等善爲下去,三年後上來,可也。炳始曰,聖念至此,本家承聆,必當闔門感頌矣。奎弘曰,武科乙科以下,則使宣傳官,奏職姓名乎?上可之。宣傳官白南益,奏李奭熙等職姓名訖。炳始曰,文武新恩,使之行禮乎?上可之。胄榮等,行四拜禮訖。上曰,文武新恩,使之退出,而其中李胄榮·閔昌植·鄭寅性·洪淳馨·韓震鉉·鄭元夏·吳益泳·宋世憲·李軒卿·宋道淳·朴斗陽·沈相薰·鄭璣相十三人仍留,諸承旨同出墨戲也。炳始曰,招入院隷擧行乎?上可之。炳始等,退立楹外墨戲。胄榮等,仍爲進退訖。上命退,胄榮等退出。上命史官就座。又命退,諸臣以次退出。
上在昌德宮。停常參·經筵。
初昏,彗星見於乾方,尾長丈餘,色蒼白。
大駕詣景祐宮展拜,還入齋室後,藥房·內閣·政院·玉堂口傳問安。答曰,知道。仍詣恩信君·南延君祠宇,入幕次後,藥房·內閣·政院·玉堂口傳問安。答曰,知道。展拜,還入齋室後,藥房·內閣·政院·玉堂口傳問安。答曰,知道。仍詣本宮,入幕次後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。還宮後,藥房·內閣·政院·玉堂口傳問安。答曰,知道。
傳曰,政官牌招開政。
傳曰,呈告知春秋許遞,今日政差出。
傳曰,侍衛與環衛軍兵,令各其營,別饒次分給。
政院啓曰,環衛法意,何等嚴密,而布城咫尺之地,至有擊錚之擧,萬萬驚駭。不能禁飭之當該環衛將領,所當重勘,而本院請推之外,無他可施之罰,何以爲之?敢稟。傳曰,拿處。
傳曰,該營大將,難免不察之失,施以推考之典。
議政府啓曰,卽聞忠州牧使,身故云矣。若待道啓上來後差代,則民邑事,將有久曠之慮,今日政差出,使之斯速下送,何如?傳曰,允。
訓鍊都監啓曰,各門把守軍,今日爲始,分排入番之意,敢啓。傳曰,知道。
禁衛營啓曰,本營騎士將鄭榮和,以前任全州中軍,上來尙遠,久曠可悶,改差,何如?傳曰,允。
禁衛營啓曰,本營騎士將,今當差出,而擬望之人乏少,外任竝擬,何如?傳曰,允。
政院啓曰,卽者義禁府都事來言,今日動駕時,衛外擊錚罪人金利濟,移送秋曹云矣,敢啓。傳曰,知道。
吏曹啓曰,淑陵參奉徐近淮,義陵參奉韓再愈,和陵參奉金永敏,童蒙敎官李載阮,俱以身病,呈狀乞遞。竝改差,何如?傳曰,允。
吏曹啓曰,侍從臣父,年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
有政。吏批,判書趙基應,參議趙秉鈺,牌招不進,參判閔奎鎬進。吏批啓曰,判書趙基應,參議趙秉鈺,牌招不進,小臣獨政未安,何以爲之?敢稟。傳曰,仍爲之。
吏批啓曰,忠州牧使,今當差出,而本州以湖西雄邑,物衆地大,素稱難治,不可不擇差。同道及他道,有聲績,已準限·未準朔守令,竝擬,何如?傳曰,允。
以尹榮信爲工曹參議,宋近洙爲知經筵,金壽鉉爲知春秋,李鍾德爲社稷令,姜漢奎爲禁府都事,吳達善爲忠州牧使,趙享五爲興德縣監。進賀兼謝恩使單李昇應,副使單尹滋承,書狀官單姜,兼華寧殿令單李秀殷,檢書官單邊應奎。再政。以李羲祖爲貞陵令,黃觀周爲造紙別提,宋勉老爲童蒙敎官,尹致默爲淑陵參奉,元錫五爲義陵參奉,李俊彦爲和陵參奉,金甲根爲長興府使。行大護軍鄭天和,今加正憲,年八十三,侍從臣修撰鄭匡始父,前正金在獻,今加通政,年七十六,侍從臣校理金九鉉父,前假監役朴大鉉,今超通政,年七十,侍從臣修撰朴海淳父,前幼學李寅恭,今超通政,年七十二,侍從臣校理李雲夏父,前權管韓用遠,今超通政,年七十二,侍從臣持平韓震鉉父,已上加資事承傳。兼甕津府使單閔成鎬。吏批啓曰,平壤府庶尹,今當差出,而本府以營下劇邑,物衆地大,素稱難治,不可不擇差。他道有聲績,已準限未準朔守令,竝擬,何如?傳曰,允。以安懽爲引儀,閔喆鎬爲平壤庶尹。四政。以趙熙軾爲古阜郡守。五政。以李文鉉爲河陽縣監。
兵批,判書徐相鼎進。以姜顯周·趙存興爲僉知,金泰郁爲宣傳官,具然泓爲內禁將,尹泰炳·李昞宇·元世翼·李暐沼·金載雨·安周瑨爲五衛將,柳完秀爲武兼,吳晉泳爲鎭撫中軍,閔成鎬爲黃海水使,宋淳億爲全羅中軍,李廷穆爲元山別將,金得瓊爲白馬別將。訓鍊主簿加設單柳冀命,華寧殿守門將單韓商敎。
右參贊徐衡淳疏,請往省先壠,答曰,省疏具悉。卿其往省焉。
甲戌五月二十八日辰時,大駕詣景祐宮展拜,仍詣恩信君·南延君祠宇展拜,仍覲本宮,擧動入侍時,行都承旨金炳始,左承旨申道熙,右承旨金奎弘,左副承旨吳俊泳,右副承旨趙熙一,同副承旨閔昌植,缺別兼春秋金鶴鎭·徐正淳·李根命·金永哲,檢閱金弘集·沈相萬,檢校直提學金輔鉉·趙寧夏·李載冕·趙成夏·趙慶鎬,直提學李鎬俊,檢校直提學尹滋悳,直提學閔奎鎬,檢校直閣李喬翼·金永壽·李鎬翼·姜,直閣閔泳穆,檢校待敎鄭範朝,副應敎李晩燾,副修撰朴周陽,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金炳㴤,副提調金炳始,進前問候訖。仍出協陽門·肅章門·曜金門·景祐宮後墻門,至齋室。通禮跪啓請降輿,上降輿,入齋室。問安勿爲之事下敎。展拜時至,通禮跪啓請出次,上仍具翼善冠·衮龍袍以出,入詣版位,行再拜禮。仍陞詣廟內奉審,仍詣誠一軒,行四拜禮。陞殿奉審訖,上降階。領議政李裕元,進前奏曰,侵早勞動,聖體,若何?上曰,一樣矣。裕元曰,朝氣雖少淸涼,午熱伏想有之矣。上曰,昨夜星變,皆予否德,甚爲愧恧矣。卿其善爲輔導,俾轉災爲祥好矣。裕元曰,天災之致,皆臣等無似充位之故,惶懍之極,無以仰達矣。上曰,卿言過矣。是豈卿等之過也?實予之咎也。上還入齋室。傳曰,和嬪廟,遣內侍看審以來。出齋室少頃,上出次乘輿。詣恩信君·南延君祠宇,降輿入幕次。少頃,上出次詣版位,行再拜禮。陞詣祠宇內,奉審訖,還入幕次。傳曰,豐恩府院君內外祠版,遣都承旨看審以來。出傳敎傳曰,興完君內外祠版,遣左副承旨看審以來。出傳敎傳曰,興寅君夫人祠版,遣內侍看審以來。出傳敎傳曰,貞夫人李氏祠版,遣內侍看審以來。出傳敎少頃,上仍具翼善冠·衮龍袍,出次乘輿。至本宮降輿所,降輿入內次。少頃,通禮跪啓請外辦。上出次乘輿,由敬覲門·禁衛營大門·議政府東西門,入敦化門·進善門·肅章門,至協陽門。承旨請出標信解嚴。上由宣化門還內,諸臣以次退出。
上在昌德宮。停常參·經筵。
初昏,彗星見於乾方,爲遊氣密雲往來,掩翳形體,乍露旋隱。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日傳香,禮房承旨,當爲齋宿。同副承旨閔昌植,卽爲牌招,何如?傳曰,允。
承文院啓曰,昨年節使回便,三節方物移淮,開明餘存咨,尙不出來,事甚疑眩。今年節行移淮,無以考據,而詳見禮部咨,然後方可循例擧行。以開明餘存咨,卽出送之意,咨文措辭撰出,付撥下送灣府,使之傳給鳳城將處,以爲轉致北京。而使行之不能詳審,不可無警,三使臣從重推考,當該首譯,自該院,從重論罪,何如?傳曰,允。
兵曹啓曰,各廳堂下武臣朔試射,庚暑勿設行事,曾有定式矣。今五月及來六月朔試射,依定式停止之意,敢啓。傳曰,知道。
刑曹啓曰,昨日動駕時,衛外擊錚罪人瑞山居幼學金利濟,爲其九代祖忠愍公弘翼,以丙子殉節,請賜不祧之典事也。爰辭多有違格,鳴冤又在處所之外,依定式勿施,何如?傳曰,允。
義禁府啓目,宣傳官李敎元,原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在法典,議處,何如?啓,飭已施矣,分揀放送。
又啓目,守門將李應洙,環衛將領御營哨官黃基明等,原情云云。傳旨內辭緣,泛稱遲晩,刑推得情,何如?啓,飭已施矣,分揀放送。
又啓目,守門將權秉龍,景福宮衛將兪石柱·王鉉章等,原情云云。傳旨內辭緣,泛稱遲晩,刑推得情,何如?啓,除刑推,議處爲良如敎。
上在昌德宮。停常參·經筵。
自開東至人定,灑雨下雨,測雨器水深一寸五分。
彗星,以密雲下雨,不得看候。
藥房提調金炳㴤,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,禮房承旨,馳詣宗廟·景慕宮,奉審摘奸以來。
政院啓曰,議政府郞廳來言,今日賓廳日次,而領議政李裕元,右議政朴珪壽,無時急稟定事,左議政未差,不得來會云矣,敢啓。傳曰,知道。
以平安監司申應朝狀啓,罪人安時協,所犯査聞事。傳曰,安時協事,當有處分,而另爲申飭於該牧使,毋敢廢務。
傳曰,卽見平安監司申應朝査啓,則安時協之凌逼長吏,勒取財貨,俱係蔑法之事。道臣之行査,如是的確,則所謂供辭,自歸誣罔,此豈尋常處之乎?安時協,爲先施以竄配之典。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
司譯院啓曰,漢學堂上譯官玄濟元,蒙學堂上譯官高鎭華,漢學堂下譯官金載禹·李容肅·李應相,倭學堂下譯官高在健,履歷俱備,竝加資施行,以爲前頭任使之地,何如?傳曰,允。
禮曹啓曰,今此元子誕生慶科,增廣雜科初試入格人,陳試許付中,漢學擧子朴曾洙·吳致麟·吳完鐸,醫學擧子全鴻基,律學擧子金在晩,俱爲遭故云矣。待闋服,付之後科會試榜末之意,敢啓。傳曰,知道。
兵曹,兼五衛將加設單林昌殼·白興洙·金正彦·金漢求·徐基夏·申大郁·李載益·朴洙鉉·任百武·洪大儆·李基鶴·崔湜·權衡儒·沈泳之·金鳳周·具匡錫·丁載郁·閔宗顯·朴來龍·陸海源。
兵曹啓曰,今此進賀使一行赴燕時,所把驛馬,預先分定,然後可無窘急之弊。今亦依例,前期知委,而應把驛馬三十二匹內,忠淸道六匹,全羅道八匹,慶尙道十三匹,來七月十九日,京中逢點,江原道三匹,咸鏡道二匹,直送安州,來七月二十五日逢點事,各道監司處,行移,何如?傳曰,允。
刑曹啓曰,江原監司尹秉鼎啓本,狼川縣不限年定配罪人白龍鉉,放字書下矣。謹依書下,罪人龍鉉,卽爲放送事,分付道臣之意,敢啓。傳曰,知道。
又啓曰,以江原監司尹秉鼎啓本,金城縣不限年定配罪人盧弘植,忠淸道恩津縣不限年定配罪人黃壽鉉二漢,特爲放送事批下矣。謹依判下,罪人弘植·壽鉉等放送事,分付各該道臣之意,敢啓。傳曰,知道。
護軍趙寅熙疏,請往省先壠。答曰,省疏具〈悉〉。卿其往省焉。日記廳堂上閔泳達。郞廳李載崐金炳年。
上在昌德宮。停常參·經筵。
自前夜人定至開東,灑雨下雨,測雨器水深三寸三分。
彗星,以密雲下雨,不得看候。
傳曰,以儒疏事前後申飭,不啻截嚴,而近日之遞相伏閤者,一向挾雜,不畏君命,豈有如許士習乎?日前又有所處分,而今聞閤外儒生,尙不退去。似此無嚴之徒,斷當繩以重律,不無斟量者存,其疏頭停擧,仍令秋曹,一切禁斷,卽爲退送。
傳曰,寶出納之中官吳慶殷,拿處。
傳曰,卽見前掌令韓龍珪等聯名疏,則趙光淳之許多罪犯,不可以人理臣分責之,而如是臚列,可見一道之公憤。至於趙愿祖事,以向日事推之,可知其行己無狀。似此之類,斷不可置諸朝著之端,趙光淳爲先施以絶島定配,趙愿祖勘放屬耳,不無斟量,永刊仕籍,放逐鄕里。
奎章閣啓曰,景慕宮望廟樓,今朔奉審無頉之意,敢啓。傳曰,知道。
兵曹啓曰,卽接景慕宮入直訓鍊院主簿趙熙斌手本,則含春苑右掖門南邊墻垣四間半頹圮云。爲先令繕工監,堅實圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
刑曹啓曰,傳曰,以儒疏事,前後申飭,不啻截嚴,而近日之遞相伏閤者,一向挾雜,不畏君命,豈有如許士習乎?日前又有所處分,而今聞閤外儒生,尙不退去云。似此無嚴之徒,斷當繩以重律,不無斟量者存焉,疏頭停擧,仍令秋曹,一切禁斷,卽爲退去事,命下矣。謹依傳敎,伏閤儒生等,一一禁斷,卽令退送之意,敢啓。傳曰,知道。
義禁府啓目粘連,向前權秉龍·王鉉章·兪石柱等亦,權秉龍段,闕門守直,何等謹嚴,而下隷作鬧,不能禁斷,王鉉章·兪石柱等段,替直單子,趁不來呈,罪在不審。竝只以此照律,何如?啓,依允。
又啓目粘連,守門將權秉龍,景福宮衛將王鉉章·兪石柱等矣本府議啓內,權秉龍段,闕門守直,何等謹嚴,而下隷作鬧,不能禁戢,王章鉉·兪石柱等段,替直單子,趁未來呈,罪在不審。竝只以此照律,罪,權秉龍笞五十收贖,解見任別敍,王鉉章·兪石柱各笞四十收贖,附送還職,竝私罪。奉敎依允爲旀,權秉龍段,功減一等爲良如敎。
義禁府啓曰,保放罪人安時協,爲先施以竄配之典事,承傳啓下矣。安時協,慶尙道昌原府竄配,而以承傳內辭意具罪目,依例發遣府羅將,押送配所,何如?傳曰,允。
前掌令韓龍珪等疏略曰,噫噫,臣等道內定州前承旨臣趙光淳許多貪黷之狀,不可覼縷,而年前願納一款,寔出國計之不得已,渠反作利竇龍斷,富民則恐動而誅求,知舊則囑托而請貸。吮膏旣甘,則或爲見漏,宿憾所逞,則匿用暗箭,其做事之凶譎,行己之縱恣,此其一大罪也。今春陳賀,偃臥私第,不參嵩班,陰有怨天之心,此其二大罪也。本道文武科之分館越薦也,利己害人,淵膝懸殊。如許事狀,已登於副司果臣崔奭奎疏本,群冤畢申,不敢更肆煩瀆,而其罪狀,不可以旣往勿論,此其三大罪也。凡爲臣子者,有一於此,萬戮猶輕,況衆惡之貫盈者乎?且前持平臣趙愿祖,素以荒雜之類,不可以人倫責之,一聽光淳之指嗾,助虐諂事,譏訕朝廷,卽其習性。渠輩以遐鄕疎蹤,過蒙殊恩,殫竭之誠,宜倍餘人,一切反是,犯負君背國之罪。伏乞趙光淳·趙愿祖等,永刊仕籍,遠惡島限己身長流,俾關石重焉云云。省疏具悉。當有處分矣。
上在昌德宮。停常參·經筵。
彗星,爲雲氣所蔽,不得看候。
傳曰,左捕將李景夏許遞,御營大將梁憲洙除授。
傳曰,安胎時奉函承旨申道熙加資,觀象監官員·禁漏官,令衙門高品付料,分軍部將,上弦弓一張賜給,鼓吹·工人·員役·下人等,依判下米布分等施賞。
以中官吳殷慶囚單子,傳曰,分揀放送。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得說行之意,敢啓。傳曰,知道。
兵曹,左邊捕盜大將單梁憲洙,除授事承傳。
政院啓曰,命召親納例也,而前左邊捕盜大將李景夏,謂有身病,使其軍官替納,事甚未安。推考,何如?傳曰,允。
又啓曰,新除授御營大將梁憲洙,卽爲牌招,傳授命召及大將牌·傳令牌,何如?傳曰,允。
義禁府啓曰,趙光淳,爲先施以絶島定配,趙愿祖永刊仕籍,放逐鄕里事,承傳啓下矣。趙愿祖放逐鄕里,趙光淳全羅道康津縣薪智島定配,而以承傳內辭意具罪目,依例發遣府書吏,押送配所,〈何〉如?傳曰,允。
上在昌德宮。停常參·經筵。
彗星,爲雲氣所蔽,不得看候。
傳曰,藥院都提調有闕之代,前望單子入之。
內醫都提調前望單子入之,領議政李裕元落點。
傳曰,藥院提調許遞,前望單子入之。
內醫提調前望單子入之,宋近洙落點。
傳曰,都承旨·左承旨外,承旨竝許遞,前望單子入之。
承旨前望單子入之,洪淳學·金昌熙·李根秀·趙秉轍落點。
傳曰,都承旨·右副承旨許遞,前望單子入之。
承旨前望單子入之,金炳始·閔致序落點。
政院啓曰,行都承旨金炳始,左承旨申道熙,新除授右承旨洪淳學,右副承旨趙秉轍,同副承旨閔致序,竝卽牌招,何如?傳曰,允。
傳曰,吏兵批歲抄點下者,依例捧傳旨。
傳曰,卽見平安監司申應朝査啓,則金善柱之恣行侵虐,如是無嚴,究厥所爲,萬萬痛駭。此不可以削職而止,施以竄配之典。
以平安監司申應朝狀啓,金善柱不法之事,依關辭詳査以聞事,傳曰,査啓如是的確,則其所犯諸條,不可仍値。自本道監營,一一還推,出給該民處後,形止狀聞。
傳曰,兵曹參議有闕之代,前望單子入之。
傳曰,呈告兵曹參知許遞,前望單子入之。
兵曹堂上前望單子入之,李敎稙·金永秀落點。
吏曹,兵曹參議單金永秀,參知單李敎稙。
司饔院啓曰,今日監膳時,日下生鮮,腐傷體少,屢次點退,其所改色,與前無異。日勢漸晩,雖不得不捧入,而今當潦水,捉得無路云。在前如此之時,曾有所稟旨,代封之例矣。莫重御供,自下不敢擅便,惶恐敢啓。傳曰,知道。代封。
刑曹啓曰,卽接中部故參判臣鄭海尙家奴漢吉白活,則矣上典家,與譯學方漢一家隔墻,而以微細事,有所相詰矣。去五月二十六日夕,方漢一,募聚揖拜堂閑良等,突入內庭,詬辱家主,先縛二奴,繼縛家主之本生弟敍源,捉給捕校云。幺麽象譯,作鬧於宰相家,無數凌辱,甚至於縛去士族之境,如此變怪,前所未聞。其在名分與紀綱,萬萬痛駭。方譯同黨諸漢,竝自臣曹,捉來嚴繩,以懲頑悖,以昭法紀,何如?傳曰,允。幺麽象譯之凌蔑士夫家,豈可如是無嚴乎?揆以法分,此不可尋常處之。所謂方漢一,卽爲捉致,嚴刑遠配,其符同諸漢,竝一一捉査,照法嚴繩。
右議政朴珪壽箚曰,伏以臣蒲柳之質,未秋已衰,採薪之憂,注夏添劇。虛縻保護之任,每闕起居之班,中情惶恧,靡敢自安。況復近値潦暑,將攝益難,澌頓之狀,豈敢猥煩?疾痛之號,自不得已。伏乞聖慈,特賜憫憐,將臣所帶內局提擧之銜,暫許卸免,不勝至祝。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答遣史官傳諭。
上在昌德宮。停常參·經筵。
彗星,爲雲氣掩翳,不得看候。
傳曰,檢校直提學尹滋悳,馳詣景陵,奉審摘奸,仍留監祭,局內諸陵,一體奉審以來。
傳曰,右承旨許遞,前望單子入之。
承旨前望單子入之,金炳翊落點。
政院啓曰,同副承旨閔致序,以前任洪州牧使,方在解由未出中,而前望不爲付籤,至於循例頒布之境,何以爲之?而事甚疎忽,萬萬未安。當該吏曹堂上,推考警責,何如?傳曰,允。勿拘。
義禁府啓曰,金善柱施以竄配之典事,承傳啓下矣。金善柱全羅道益山郡竄配,而以承傳內辭意,具罪目,依例發遣府書吏,押送配所,何如?傳曰,允。
大護軍金炳德疏曰,伏以臣於見帶閣學之任,曷嘗有一半分可以榜樣,而蹲冒至此哉?誠以重誤恩簡,寵眷彌隆,間値慶會,義分是怵,不敢更事瀆撓耳。臣之才學聞望,未敢承當之實,淵鑑之所悉燭也,樗散瓠落,䑃經瞽史,甘爲五十無聞之人,若其前後蒙被,高厚莫量,而絲毫無補,塵刹蔑效,雖於百執事之末,尙恐無能爲役,況可擬議於黼黻皇猷,冠冕詞英,標名一院之長席,仰贊右文之晟化者乎?臣實滋愧,罔知爲榮,顧安敢貪戀寵光,淟涊久據,注之於旣備之器,服之於已蹇之蹄,立見其覆溢而僨輸也?且臣蒲柳之賁,先衰到極,枵然羸尫,便成貞痼,榮衛內鑠,形神外脫,委淹床笫,藥餌爲命者,有年矣。雖以邇來監董之事言之,非不欲專心殫力,以效一日之責,而只緣許久沈綿之餘,趨赴每艱於彈束,神識未周於考檢,玩愒時日,必致瘝弱而乃已,用是惶悶,食息靡安,玆敢申暴情實,仰瀆崇聽。伏望聖慈,俯垂矜諒,亟遞臣閣銜,而監董之任,劃卽減下,俾得以投諸閒散,棲遲郊坰,隨意調息,以保餘景,則寔公私大幸也,臣無任祈懇之至。答曰,省疏具悉。卿其勿辭,調理行公。
上在昌德宮。停常參·經筵。
彗星,爲雲氣黯淡月光映射,不得看候。
藥房副提調金炳始啓曰,伏未審日間,聖體若何?寢睡·水刺之節,何如?臣率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,伏來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿口傳問安。答曰,知道。
大王大妃殿,進御二錢重人蔘粟米飮,自今日一貼式限二貼煎入事,榻前下敎。
王大妃殿,進御二錢重人蔘粟米飮,自今日一貼式限二貼煎入事,榻前下敎。
大妃殿,進御二錢重人蔘粟米飮,自今日一貼式限二貼煎入事,榻前下敎。
傳曰,霖雨損稼,星氛著象,政必有闕,災不虛生,迨此修省,惟在尙儉務實,以爲一分消弭之道,而挽近奢靡之弊,日甚一日,僭飾濫服,全無防限,貿遷之刁騰,風俗之淆漓,未嘗不由於此,思之及此,寧不寒心?從今以後,軍物章服外,紗緞珠貝之屬,一切嚴禁,而如是飭敎之下,無論朝臣士庶,若有犯禁入聞,則斷當以法處之,自廟堂各別申飭,亦爲行會於八道·四都。
政院啓曰,議政府郞廳來言,今日賓廳日次,而領議政李裕元,右議政朴珪壽,無時急稟定事,左議政未差,不得來會云矣,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
以全羅監司趙性敎狀啓,全州府民家漂頹事,傳曰,迨此農殷之時,民家漂頹,過百其多,甚庸矜惻,元恤典外,別加顧助,趁卽結構,俾無一民仳離之嘆事,廟堂措辭行會。
兵曹口傳政事,以鄭洛鎔爲宣傳官。
上在昌德宮。停常參·經筵。
午時,灑雨下雨,測雨器水深五分。
傳曰,奉審閣臣入侍。
兵曹啓曰,北水閣水門鐵窓破傷處,今已修改矣,把守軍兵,解送直所之意,敢啓。傳曰,知道。
御營廳啓曰,本廳中軍李承淵,身病甚重,勢難察任,改差,何如?傳曰,允。
甲戌六月初六日午時,上御重熙堂。奉審閣臣入侍時,同副承旨閔致序,假注書金喆熙,記注官吳宅禹,記事官沈相萬,檢校直提學尹滋悳,以次進伏訖。上曰,史官分左右。仍命閣臣進前,滋悳進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健元陵,陵上奉審則安寧,碑閣·丁字閣奉審則無頉,仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣丁字閣奉審則無頉,還詣景陵,仍留監祭,將事安寧之意,敢此仰達矣。上曰,諸陵上俱爲安寧乎?滋悳曰,安寧矣。上曰,碑閣·丁字閣,皆無頉乎?滋悳曰,今番潦雨,略有滲漏處,以因暴注而然矣,此后經雨,若更漏,則自當報禮曹修補矣。上曰,何處爲然,而不至甚過乎?滋悳曰,健元陵·顯陵·徽陵·綏陵丁字閣,皆有微漏處,而初不甚過矣。上曰,何時將事乎?滋悳曰,三更量將事矣。上曰,何時發行乎?滋悳曰,將事後卽爲發行矣。上曰,沿路雖不遠,而跨朔成霖之餘,農形,果何如?滋悳曰,高燥之地,秧苗善就,下濕之地,則或水沈或潰決,所見甚悶矣。上曰,從何路來往,而快霽今已數日矣,潦水盡退乎?滋悳曰,來往皆從小路,而竹梁川今雖行舟,漲水已退,別無渡涉之難矣。上曰,如此盛暑,行中無頉乎?滋悳曰,趁早發行,乘夜回還,不甚冒熱,無頉往來矣。上曰,早發夜行,果可乘涼,而昨日則夜亦甚熱矣。滋悳曰,然矣。上命史官就座,仍命閣臣先退。又命退,承史以次退出。
上在昌德宮。停常參·經筵。
自酉時至人定,灑雨下雨,測雨器水深六分。
彗星初昏,游氣掩翳,五更後雲氣往來,不得看候。
傳曰,初十日次對,進定於再明日。
政院啓曰,來十一日輪對日次矣,敢稟。傳曰,當次人受點,後日次待令。
承文院啓曰,今番皇太后四旬稱慶,進賀使拜表日字,隔近一朔,而上號儀節及表式頒布,禮部咨文,尙不出來矣。使臣賚去表咨文,無以修正,若或晩時出來,則進賀之日,勢難趁期入去,今此上號進賀儀節表式等例頒咨,俾卽出送,以爲臨期稱賀之意,禮部咨文,令文任撰出,罔夜騎撥,下送灣府,傳給鳳城將處,轉致北京之地,何如?傳曰,允。
刑曹啓曰,謹依傳敎,罪人方漢一,嚴刑一次,全羅道龍潭縣遠地定配所,適値齋日,待用刑嚴刑後,卽爲押送,其餘符同諸漢中安聖直·尹湙·安寅斌,先自左捕廳,捉送臣曹,故嚴加査問,則聖直所供內,素有親分於鄭參判家,而去五月二十六日夕,揖拜堂閑良尹湙·金相元·洪和淑·全成道·吳士悅·玄聖信等來見,矣身曰鄭班家傔從徐·金兩漢,惹鬧於方漢一家,漢一則已受不意之敗,畏其更困,至於鎖門逃避之境,以吾輩平日之誼,不勝代憤,將欲捉治兩傔,汝其偕往云,故答以我有親分於鄭班,何可參涉?卽避於鄭班家,實無干預云。尹湙所供內,適在方家近,則得聞惹鬧之說,果與金相元等,往聖直處,偕至于鄭班家,只爲參見,實無所犯云,安寅斌所供內,適過水標橋,但聞此惹鬧等說,初不參涉,而只以揖拜堂閑良名色,被捉於捕廳,至於移送之境,實爲冤枉云,故更於安聖直·尹湙等處,面質嚴査,則寅斌初不來參於當場云,而鄭敍源捉去之捕盜軍官金聖賢等,亦爲査問,則所供內,揖拜堂閑良金相元·尹湙·安聖直等三名執捉,何許一人,認以徐漢,出給捕校宋相彦處,及至本廳,始爲詳問,則乃是鄭班之本生弟,故卽爲放送云矣,觀此各人所招安聖直·尹湙兩漢之實犯,捕校納供,如是丁寧,而互相推諉,敢欲粧撰者,究厥所爲,尤極痛惋,似此蔑法之類,宜用加倍之律,各嚴刑一次,遠惡地定配,至若安寅斌同黨,旣曰不參當場,捕校亦云不見其面,未執所犯之贓,則合有參恕之端,所謂金相元等五名,已爲知機逃躱,分付左右捕廳,刻期詗捉,至於捕盜軍官宋相彦,閑良輩雖有捉給,而不辨士族,無難捉去,揆以法紀,萬萬可駭,已自該廳捉治云,而亦自臣曹,照法勘處,何如?傳曰,允。方漢一雖有日前處分,如是作鬧,皆出於方漢,則不可但以遠配而止,絶島限己身定配,逃躱諸漢,各別譏詗,不日捉得。
御營廳啓曰,本廳千摠許奎,身病甚重,勢難察任,改差,何如?傳曰,允。
上在昌德宮。停常參·經筵。
彗星初昏,雲氣掩翳,三更後游氣往來,不得看候。
傳曰,吏曹參議有闕之代,前望單子入之。
吏曹參議前望單子入之,李起鏞落點。
傳曰,在外藝文提學許遞,與弘文提學未差之代,前望單子入之。
藝文提學前望單子入之,金世均落點,弘文提學前望單子入之,徐承輔落點。
傳曰,藥院提調許遞,前望單子入之,內醫提調前望單子入之,李承輔落點。
以司謁口傳下敎曰,差備軍士廉乭伊,嚴刑一次後,遠地定配。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
兵曹啓曰,今六月初八日己卯寅正三刻七分土王用事,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·漢城府,一體頒火之意,敢啓。傳曰,知道。
兵曹,以李祉秀,爲御營中軍。
刑曹啓曰,謹依傳敎,方漢一嚴刑一次,全羅道靈光郡莅子島絶島限己身定配,安聖直嚴刑一次,咸鏡道鏡城府遠惡地定配,尹湙嚴刑一次,平安道碧潼郡遠惡地定配,捕校宋相彦,依大明律訴訟條云,汚人名節者,發邊衛充軍之文,慶尙道泗川縣,發邊衛充軍定配,而罪不可止此,本律外嚴刑一次,安寅斌雖無所犯,旣是同黨,則亦不可無懲,嚴刑一次放送,而竝待用刑各嚴刑後,卽爲押送配所,逃躱之金相元等五名,嚴飭譏詗,待捉得擧行之意,敢啓。傳曰,知道。
吏曹參議趙秉鈺疏辭職。省疏具悉。所請依施。
上在昌德宮。停常參·經筵。
彗星,初昏雲氣交翳,五更至天明,游氣往來,不得看候。
內醫院啓曰,本院提調,例不得兼帶金吾之任矣,提調李承輔所帶判義禁,今姑許遞,何如?傳曰,允。
傳曰,藥院提調許遞,前望單子入之。
內醫提調前望單子入之,吳取善落點。
三軍府啓曰,卽接禁衛營所報,則依定式,六月七月習陣,不爲設行云矣,敢啓。傳曰,知道。
刑曹啓曰,以司謁口傳下敎曰,差備軍士廉乭伊,嚴刑一次,遠惡地定配事,命下矣。謹依下敎,罪人廉乭伊,嚴刑一次後,全羅道海南縣遠惡地定配所,卽爲押送之意,敢啓。傳曰,知道。
甲戌六月初九日巳時,上御重熙堂。大臣政府堂上,引見入侍時,行都承旨金炳始,假注書崔鼎獻,事變〈假〉注書朴應冕,記注官吳宅禹,記事官沈相萬,領議政李裕元,右議政朴珪壽,政府堂上李承輔·金世均·趙龜夏·鄭健朝·趙基應·洪鍾雲·姜蘭馨·徐相鼎·梁憲洙·趙寧夏,校理朴熹陽,以次進伏訖。上曰,史官分左右。仍命大臣進前,裕元進前奏曰,近候甚熱矣,今日則朝氣淸涼,聖體若何?上曰,一樣矣。各殿問候訖,奏曰,雨勢支離,在年事,爲慮者多矣,近日則快霽,似有益於農形也。上曰,果因霖雨,不無痒稼之慮,而今則日候調順,別無受損矣。裕元曰,外道水災,在在有之,湖南尤甚也。上曰,接見全羅道水災狀啓,則致傷者多云,深切憂悶矣。裕元曰,南川橋浮,臣所覩,而完固不可動者頹圮云,其汎濫之水可知,且稅船多致敗,爲國計極悶矣。上曰,何爲而敗船者多也?裕元曰,雨下則獰風隨其水上,則雲霧蔽天,所以船多自擊而致傷矣。上曰,故破與否,各別探問也。裕元曰,當依敎爲之矣。仍奏曰,彗星之見,欲求弭災之方,不啻懇摯,先有禁奢侈之命,旋又有進定次對,未知有何所敎而然乎?上曰,禁奢侈出於特敎,另加嚴飭,可也。裕元曰,自今月二十日爲始,嚴加禁斷之意,申飭矣。上曰,予不免侈服,故群情亦然,當先反躬也。裕元曰,責躬若是屢屢,可見儉之爲德,種福之源也。上曰,章服戎服外,一切禁斷,貝纓不必禁之也。裕元曰,平服貝纓,亦是章服也。上曰,爲文章以表貴賤,而今則上下無倫矣。裕元曰,古語曰上有好者,下必有甚焉,又云不作無益,害有益,史曰庶人孽妾,以緣爲履,古亦有侈風,而錦鞋有之矣。上曰,近日外間,似無錦鞋也。裕元曰,欲抑奢侈,不作無益,則不禁而自禁矣。上曰,然矣。珪壽曰,錦鞋亦出於極奢所致,而宮中則似或有之矣。正廟朝,亦嘗澣衣而御之矣。上曰,先朝盛德,亦有木綿服御矣。珪壽曰,翼廟服御,昔在臣之布衣時,亦嘗親見云云。上曰,次對爲之。裕元曰,雲觀之告星警,有日矣,臣聞天人之際,精祲相蘯,事作乎下,象動乎上,今天之若是著象,或有所因而然耶?聖心儆惕,丙枕未安,向於班次,面下責躬之敎,勉臣以輔導之責,又於日前,誕宣尙儉之諭,克盡消弭之道,此誠周王之側身修行,大舜之責難於臣者也。臣不勝欽仰攢頌,而如臣無似,冒據匪據,旣不能燮理寅亮,終不得對揚德音,乖盭致災,職臣之由也,顧安有禳災之術,可以仰副我聖上求助之萬一也哉?臣不暇遠引前代策勉之故事,而不能者止,庶僚尙然,況元輔重任,爲百責攸萃者乎?亟賜斥退,以答天譴,區區之望也。臣旣承聖敎,愚忱自激,敢效古人責難於君之義,冒陳一得之見,惟聖明察之。先儒有言曰,徒恐懼而不修省,猶無懼爾,旣知其可恐而可懼,則必當修其身省其過,行其應天以實之方然後,災可使轉而爲祥,否可使回而爲泰矣。苟或災至則憂,災已則休,甚至曰是適然也,未必盡驗也,循常習故,姑息偸安,則實非所以恐懼修省之意也。第今國事民憂,難以歷陳,而擧其大本大體,則紀綱不立而百度解弛,風俗不淳而衆心渙散,千緖萬端,皆從此出,而國弊到十分極處,民窮到十分極處,興言及此,不覺寒心,惟整頹之策反樸之道,直不過轉移間事,而亶在我殿下一心上實之一字也。蓋天下之實理,萬古之實事,載之聖賢經傳,必須沈潛玩繹,體驗心得,發而措諸政令事爲,以實心行實政,朝行暮行,無一不出乎誠實篤實之地,則景星德星,其將不日快覩矣。値玆盛炎雖不得已停講,而未敢知淸燕之暇,所用工者何書,所留神者亦何事歟?竊伏覩近日筵敎,每及於武備一事,文武竝用,雖爲帝王之德,右文爲治,自是熙世之事,故人臣之頌君德,必曰乃文乃武,又曰允文允武,其所先文而後武者,可見緩急輕重之有殊也,惟殿下,軫恬嬉之弊,體弛張之道,益勵立志之工,以盡應天之實焉。上曰,所陳若是切實,敢不服膺乎?出擧條裕元曰,臣以極不似之物,冒據首揆,遇此災異,無以抗顔於朝堂之上矣,幸賜斥退焉。上曰,今此辭勉,果是料外,卿等之此擧,誠未知也。裕元曰,不勝其任者退,卽情之常也。仍奏曰,元子宮誕降百日後,以御牒·譜冊依例修錄之意,敦寧府草記允下矣,從前如此之時,自該府,關問敦寧有無於八道各邑,仍捧禮木,卽已例,然而年前因大臣筵奏,勿爲擧論,今當廣慶之會,方有成命,別設都監,則使之遵用往例,實係覃恩之盛典,故敢此仰達矣。上曰,依爲之。出擧條裕元曰,此統制使李周喆狀啓也,以爲固城還邑事,詳審形便,博採物議,則舊邑要衝,固當復設,而以年前帳籍時作鬧事,民情多有掣礙,且以物力言之,布在民間還邑之役,待其收刷,始可經紀,營下春元一面,屬之中營事,竝請令廟堂稟處矣。固城還邑,便是大同之論,而統帥所啓,擧言要衝之地,又言復設之不暇,則其便否,自在其中,不必持疑,待秋成還設之意,更爲申飭於巡統兩營,毋敢復出橫議,至若春元一面,雖曰營下,梱任之不關民事,自是法例,帳籍之屬於中營,尤不當,所請置之,何如?上曰,依爲之。出擧條裕元曰,砲糧剩餘米七百石,留在別營之儲留庫,每於七月間收捧矣。今此把守之軍糧料,無他可劃之方,以是直爲劃付訓局,庶可爲一臂之用,而大抵養兵之道,足食然後,可以足兵,臣本書生,未學軍旅之事,亦無理財之才,凡他方略,惟恃掌賦及將兵之臣,而以把守軍事言之,裏面看之,不過是把門警夜之任,而外間則以此事,轉相滋惑,臣等屢次仰稟,至蒙不爲張大之處分,臣豈不仰揣聖意,而家諭戶說,莫可洞然知之,凡諸規模之立,式例之定,務從簡便,毋至弊生其中,不可收拾之境,千萬顒祝。上曰,此不過爲把守而設者,則諸般事,自當簡便,而外間之轉相滋惑,必不知裏許而然也。出擧條裕元曰,設置把守,果是創有,然闕門不嚴,或有攔入之弊,以近日事觀之,擊鼓之人,何可如是相續乎?臣意非但差備門把守,闕門把守,亦當嚴束矣。上曰,近者擊鼓頗多,雜人無難入闕,實是宮門之不嚴故也。裕元曰,各驛之弊,有不可勝言也,許多痼瘼,不可一一指陳,而西北置郵,尤速於傳命也,近日凋殘莫甚者,位畓盡歸於權賣,雖有年前朝飭,未嘗不還推之擧,其難支之狀,又復如前,此非他故,大小公行,惟事凌勒,濫把仍把,便成恒例,甚至於責出轎貰,及釣其利馬匹之數,自有定式,卜馱輸致之際,貰牛貰人,鞭扑狼藉,此等料外之費,皆出驛屬,是豈可行之事哉?海西之金郊驛,專爲關西也,關東之銀溪驛,專爲關北也,臣年前,目見其廢敗,不覺寒心,至若湖南·湖西,以至畿內,則以耽羅之歲貢,嶺南之朔鐥,奔走疲困,莫可支保,此亦臣所知也,嚴飭各道道臣,進上物種之轉輸外,毋敢濫付私卜之意,措辭行會,如有入聞者,不飭之該道臣,從重譴責,何如?上曰,各別申飭,可也。出擧條上曰,撥馬亦使申飭,毋得付私卜也。裕元曰,私卜之付於陪持,大是痼弊,殿下已洞燭,是階前萬里也,當一體嚴飭矣。仍奏曰,債訟族徵之弊,前後朝飭,不啻截嚴,而漫不知戢,弊復如前,浮浪子弟,乘時售計,京外良民,無以支保,以舊債言之,本錢已償,加利尙存,年增歲積,迄無消帳之日,烟婭族戚之不知面目者,無罪侵債,爲官長者,視若應行,僞標假券,執若左契,村巷缾罌,日以罄竭,此實由於上下和應,看作貨竇,縱知排徵之冤,眞贗之別,尋常掩護,惟捧乃已,京司則或有顧忌,莫敢肆行,至於各道,恬不知畏,謂之以遐土事,無以入聞,恣弄不法,自作窩主,畢竟官吏分利迷藏債主,可惡可哀之事,安有加於此哉?今此嚴禁後,如有現發者,非但守令之重勘,責亦所歸,以此意申飭於京司,亦爲行會於八道·四都,何如?上曰,此果民生之巨弊也,別般嚴飭,可也。出擧條上曰,此事予亦聞之,今見卿奏矣。裕元曰,私債混入公錢,畢竟族徵,兩西尤甚矣。仍奏曰,奉朝賀尹定鉉,以三朝老臣,年過八耋,菽水難繼云,其子行護軍泰經,特畀一邑,俾伸孝養之情,實合優老之盛典,故敢此仰達矣。上曰,所陳實合優老之典,分付銓曹,可也。出擧條上曰,此事果好矣,奉朝賀何爲如是貧寒乎?裕元曰,此重臣,自少好讀書,不治家人産業,故若是淸貧矣。上曰,批旨分付銓曹也。裕元曰,大科後分館例也,增廣文科人,纔已應榜,令承文院,斯速擧行,何如?上曰,依爲之。出擧條裕元曰,訓鍊大將李景夏,摠戎使吳顯文,以其身病,來詣朝房,不得登筵,未知實病之如何,而事甚未安。竝推考,何如?上曰,依爲之。出擧條珪壽奏曰,近日彗孛示警,恒雨無節,我聖上,惕然修省,十行絲綸,深察弊源,痛禁奢侈,申戒中外,卽此施措得宜,有足消弭氛祲矣。第如臣無似,備位三事,燮理之化,毫無裨補,災異之見,豈非厥咎?惟願斥退,以答天譴,然猶區區之愚衷,不敢不粗陳蕘說,庶備採擇,竊以爲皇天無親,克敬惟親,則應天以實,豈可以虛文爲哉?聖王所以克享天心,與天合德,蓋其欽欽慥慥,造次食息,惟以代天理物,作爲己分內事,斯須之頃,未敢忽焉,則一政令一施爲,莫不實心以出之,實事以行之,於是乎民蒙其福,而自天祐之,四海之內,無一物不得其所,而咸囿於太平仁壽之域,降及後世,所以事天敬天,未免爲節文儀制之循行故常,一遇災眚,未嘗不恐懼警惕,修擧一二弊政,而踰時過境,還復因循,應天以實以文,其有不同,乃如此矣。人爲天地之心,而人君之一動一念,直與天通,是故一念之善,足以致景星慶雲,一念之非,足以致災眚氛祲,一念之善,民有終身而受其惠者,一念之非,事有海內而被其害者,可不勉歟,可不懼哉?惟我殿下,聖智天縱,勵精求治,仁民愛物,至誠惻怛,今若於一日之內,試念八域民一日之事,鱞寡孤獨窮迫無告者幾人矣,水火盜賊殘害性命者幾人矣,橫罹獄訟敗家失業者幾人矣,抱枉懷冤無處申白者幾人矣,扶携流離宛轉道路者幾人矣,不堪征斂賣子鬻妻者幾人矣,官長貪饕不保田宅者幾人矣,山採林樵虎食蛇噉者幾人矣,服勤南畝病于夏畦者幾人矣,此皆殿下之赤子也,以殿下爲斯民父母之心,其必丙枕未安,玉食靡甘,憫惻矜憐,思所以拯濟而安頓之矣,如欲拯濟斯許多生民,安頓此許多赤子,殿下其將何術以行之,何道以治之?以臣愚昧,百回思量,終不能得其術得其道,而爲殿下陳之矣,無已則竊有獻焉,殿下臨御以來,臣隣陳勉之言,必曰人主一心,萬化之原,此因千古不易之正論,而殿下之聞此說,亦已多且久矣,安得不支離可厭,同之於老生陳腐之常談哉?今臣所獻,未暇敷陳斯言之爲千古不易正論,而輒敢曰我殿下,必有拯濟斯生民·安頓此赤子之心,而必求拯濟安頓之術與道矣,是惟在殿下一心上耳,誠若是焉,則今日國計之耗絀不足憂也,風俗之侈靡不足論也,彗孛之爲眚,行且自消而自滅矣,惟殿下之懋哉?上曰,所陳若是切實,敢不服膺乎?出擧條上命大臣就座。炳始曰,諸宰奏事。承輔等曰,別無所奏者矣。炳始曰,玉堂所懷奏之。熹陽奏曰,臣以無似,適値邦國之大慶,倖竊科名,固已分濫榮極,而又況特蒙恩除,忝叨於經幄之列,趨走於文陞之下,滿心悚恧,不知爲措,臣以眇然新進,何敢以見職自居,而區區寸忱之不得自已者,卽出於秉彝,而悠悠一事,惟願聖學之日就光明也。夫帝王之學問,異於匹庶,每於經史之中,歷代治亂政謨得失,躬驗體行,造次之間,無一毫放過,則動靜云爲,自然有得得之效,用以至於聖賢之域,果不難矣。今當盛暑,經筵頉稟,雖緣故事,若至召對之全閣,恐或功虧於一簣,淸燕之暇,溫繹之餘,遵尼聖不厭之訓,勉羲經自强之工,時接臣隣,討論講究,則必致聖又聖新又新之美矣,伏願殿下,懋哉懋哉。上曰,所陳當留念矣。出擧條裕元曰,俄已略達,而臣,上無以裨益治化,下無以導率百官,是乃臣之罪也,引過退去,是亦故事也。上曰,皆予之責,大臣之若是固辭,誠過當也。珪壽曰,臣等斥退之請,此非文具之辭也,果出於眞情,古來名臣碩輔,雖不敢望,倖無僨誤,報答君恩,亦所自期,而旣無絲毫可稱,徒以大官威儀出入道路,安知不爲路傍觀者所嗤點乎?每念及此,不覺愧恥矣。上曰,各道囚徒狀啓,何不上來乎?珪壽曰,向於發關時,以各道程里遠近,獄囚多寡,分別定限,而關西·嶺南,獄案最多,故以六月晦前上送之意,申飭矣,近道則間或來到,而關西·嶺南,尙無消息,更當發關申飭矣。上曰,平安道何爲甚也?從速擧行之意,分付也,日前見京畿審理,參看檢題跋辭,則其可以傅生者,瞭然可知矣。珪壽曰,漢祖入關,除秦苛法,只存約法三章,而殺人者死,居其第一,以此觀之,殺人之獄,自古最重,不可以不忍之心,輒付好生之論,所以辟以止辟者,刑一人而所懲畏者,千百其人,則犯罪之人,從以止息之謂也,當今廣慶之會,宜布好生之德,而亦有不可不審愼者矣。上曰,初覆再覆三覆,正廟朝御題有之矣。裕元曰,大凡獄事甚重,當爲詳審處之,未可草率觀之,故克愼克審矣。珪壽曰,殺獄初檢之後,更待覆檢而決之,如或初檢覆檢,獄情參差,則又行三檢四檢,自來治獄,其嚴如此,昔在正廟朝,京外獄案,屢命審理,多有親察判決,而其或守令道臣之誤決者,雖年久之案,往往譴削竄配,獄體之重,有如是矣。上曰,斯速爲之,可也。此時異於他時,可以宥者宥之,而如或有當刑而不刑者,則此非常憲矣。珪壽曰,聖敎誠然矣,値此慶會,速施霈澤,聖意攸在,臣等固已仰體矣。上曰,領相近果率眷上來乎?裕元曰,率眷而來矣。上曰,今旣率眷,當無用心於京鄕事,而專一致力於國事也。裕元曰,雖已率眷,而家事則抛之已久矣,凡爲相者,不能善輔,則君上之德有損,若善輔,則君上之德無咎矣,臣何敢當此聖敎也?上曰,玉堂初登筵席,所奏甚善矣,其先代爲誰乎?珪壽曰,朴齊寅之子,而故判敦寧之玄孫也。上曰,是則予已知矣,所問者,與右相爲族遠近也。珪壽曰,臣之十代祖文康公紹,有子五人,玉堂,長子之派也,臣則第四子之派也,爲二十二寸祖孫行矣。上曰,十代祖非遠族也,玉堂之有文學,予亦聞之矣。珪壽曰,恩敎及此,玉堂必當益勉篤學,報答聖恩矣。裕元曰,臣與玉堂有戚誼,而玉堂,卽臣家之外孫也,而與右相,亦有戚分矣。上曰,何以爲戚分乎?珪壽曰,臣之七代祖錦陽尉,領相先祖文忠公甥孫,而受學於文忠公,且臣八代祖忠翼公,當壬辰之亂,同文忠扈聖,弘濟時艱,友道情誼,自別於人,至今子孫世好,不但戚誼矣。上曰,共濟艱險,其情誼自別矣。缺。
上在昌德宮。停常參·經筵。
彗星,初昏雲氣交翳,五更後游氣往來,不得看候。
藥房提調吳取善,左副承旨金炳翊啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
內醫院啓曰,副提調金炳始,今日問安,不爲仕進,卽爲牌招,何如?傳曰,允。
傳曰,臺諫竝許遞,前望單子入之。
三軍府啓曰,卽接御營廳所報,則依定式,六月七月習陣,不爲設行云矣,敢啓。傳曰,知道。
三軍府啓曰,前此宣薦,削薦人文玄奎·金相殷·石泰東·石泰魯·陳達聖·裵學彩·裵時永·鄭奎鉉·黃鼎顯·李載斗·李潤權·李秉升·徐勳,俱以名祖後裔,公議不無稱屈,一竝復薦施行,何如?傳曰,允。
三軍府啓曰,部薦出身李顯徑·李昇鎬·宋熙俊·吳萬善·姜濬會·李豐熙·沈宜表·閔種汶·權頲·陳芳,俱宜宣薦,尙此見漏,公議稱屈,一竝宣薦施行,何如?傳曰,允。
三軍府啓曰,武臣越薦人,依定式別單書入,而待啓下,出給各該廳,使之按例擧行之意,分付,何如?傳曰,允。
上在昌德宮。停常參·經筵。
彗星,初昏至五更,月光映射,至天明雲氣往來,不得看候。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
上在昌德宮,停常參·經筵。
彗星,初昏至五更,月光映射,至天明雲氣往來,不得看候。
備忘記,濟州牧使李熙忠下直,長弓一張,長箭一部,片箭一部,筒兒一箇,賜給。
傳曰,下直守令入侍。
政院啓曰,卽者義禁府都事來言,今春夏等褒貶等第,當爲磨勘以入,而判義禁未差,次堂例不得擧行云,何以爲之?敢稟。傳曰,前望單子入之。
判義禁前望單子入之,金大根落點。
御營廳啓曰,本廳別將金泰郁,身病甚重,勢難察任,改差,何如?傳曰,允。
又啓曰,本廳千摠白南益,身病甚重,勢難察任,改差,何如?傳曰,允。
甲戌六月十二日巳時,上御誠正閣。下直守令入侍時,左承旨申道熙,假注書李鎬喆,記注官金在鼎,記事官沈相萬,濟州牧使李熙忠,谷山府使李世宰,以次進伏訖。上曰,史官分左右。承旨奏請下直守令進前,上可之。熙忠·世宰,以次進前,奏職姓名訖。上曰,如是招見,爲其善治而然也,濟州以海防重地,異於他處,且遠王化,實是難治之地也,誠心做去,然後可以宣布德意,另加恪謹對揚,而防守之節,亦十分審愼,可也。熙忠曰,謹依聖敎,實心對揚矣。上曰,谷山府使,曾經他邑,不必申飭,而各別善治也。世宰曰,謹當實心對揚矣。上曰,自濟州以御乘馬進上者,或有其例,下去後御乘馬三匹,擇品上送也。熙忠曰,謹當上送,而濟馬之性,本自驚悍,故列聖朝,無御乘馬之例也。上曰,太祖朝八駿馬,濟馬參乎其一,正廟朝,亦有御乘馬別爲封進之敎矣,馬性雖善驚,擇其順者而上送,則可以馴乘矣。熙忠曰,擇其良順,而謹當上送矣。上曰,濟馬之年例進貢也,其來到之善不善,亶係於申飭之如何,此亦各別申飭也。熙忠曰,下去後各別申飭矣。上曰,貢馬今似已發,而三匹馬則如是申諭,雖追後,從速擇上也。熙忠曰,下去後誠心求之,而恐有曠日之慮,預庸惶悚矣。上曰,稍或曠日,勿爲太遲也。熙忠曰,各別擧行矣。上曰,幾日可抵任所耶?熙忠曰,陸行則可爲十三日之程,而水路則候風發船,行之遲速,未敢質對矣。上曰,下去後俱爲實心圖治,以體予招見面諭之至意也。熙忠·世宰曰,恪謹奉行矣。道熙曰,宣諭別諭,何以爲之乎?上曰,出去爲之,可也。上命史官就座,仍命下直守令先退。又命退,承史以次退出。
上在昌德宮。停常參·經筵。
彗星,初昏至五更,月光映射,罷漏以後,雲氣散漫,不得看候。
藥房都提調李裕元,提調吳取善,左副承旨金炳翊啓曰,時値庚節,暑熱轉甚,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?元子宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿·元子宮口傳問安。答曰,知道。
傳曰,賜物遲滯之中官文用奎,令該府拿處。
傳曰,安胎使以下,別單書入。
傳曰,日熱如此,輕囚放釋。
傳曰,政官牌招開政。
傳曰,安胎使金翊鎭子侄中敎官作窠,今日政擬入,都差使員兼地方官結城縣監林佑漢陞敍,陪胎官韓敎直,監役官李熙奎,竝監牧官待窠,爲先差送,奏時官皮秉侃,令該衙門高品付料,本道伯成彝鎬加資,鄕看役將校,京鄕吏隷工匠等,竝依判下施賞。
傳曰,安胎行時京畿陪行道伯鄭泰好,內下中虎皮一令,賜給。
內醫院啓曰,副提調金炳始,今日問安,不爲仕進,卽爲牌招,何如?傳曰,允。
又啓曰,謹依下敎,庚戌生堂上醫官吳景煥,己巳生堂上醫〈官〉李敬仁,竝加資事,分付銓曹之意,敢啓。傳曰,知道。
政院啓曰,臣昌熙,敬奉聖敎,馳往義禁府,取考囚徒案,則時囚罪人申弘均,以陽德縣監,勒取民錢,賣鄕賣任,罪不可以輕囚論,故仍囚,仍往典獄署,取閱囚徒案,則蠶頭擧火罪人,因傳敎勘處,間嚴囚罪人一名,勒奪民錢不報,及各司直囚罪人李象俊等十七名,係是輕囚,故竝依傳敎放送之意,敢啓。傳曰,知道。
又啓曰,摠戎使吳顯文,當日卒逝云矣,將兵之任,不可一刻無摠察之人,何以爲之?敢稟。傳曰,禁將兼察,摠戎使出代間,密符兼察大將仍珮。
又啓曰,摠戎使禁衛大將兼察事,命下矣,兼察摠戎使趙寧夏,卽爲牌招聽傳敎,仍傳密符,何如?傳曰,允。
議政府薦望,以李景宇爲摠戎使。
甲戌六月十三日巳時,上御誠正閣。藥房入診,安胎使同爲入侍時,都提調李裕元,提調吳取善,左承旨金炳翊,假注書崔鼎獻,記事官金㽥·沈相萬,安胎使金翊鎭,以次進伏,醫官李慶年·李忠淵·崔性協·李命錫,進伏楹外訖。上曰,史官分左右。裕元進前奏曰,數日東風淸涼矣,今朝則稍熱,聖體若何?上曰,一樣矣。各殿問候訖,奏曰,每於別問安時,元子宮問候矣,近日則日益岐嶷乎?上曰,善長,而近日則翻身動作,稍能知人矣。裕元曰,醫官使之入診乎?上可之,醫官診脈訖。裕元曰,湯劑別無議定者乎?醫官等曰,別無議進矣。上曰,近日夜熱難堪矣。裕元曰,臣去夜甚熱,故不知門開,而宿宮中保護之地,豈或有疎虞,而此時將攝甚難矣。上曰,醫官中有庚戌生己巳生之人,甚貴矣,特施加資,好矣。裕元曰,堂上醫官授資,本無損益於頒祿之節,今此聖敎,果曠絶矣。上曰,以此分付銓曹,可也。裕元曰,謹依下敎,草記先此爲之矣。上曰,唯。又奏曰,譯官應資者有數人,從近以草記擧行矣。上曰,如有可爲者,草記爲之也。又奏曰,卽見全羅監司趙性敎所報,則淸錢革罷後,本營事勢,日甚遑汲,就社米中五萬石,待秋成執錢取用,卽已詳定立本,限五年只納耗條,本穀待年熟更爲充納,而本道結錢中限三萬兩,姑先貸下,趁秋備納爲辭矣。錢貸通變後,各道所請,無非經法之外,然此不無闊狹之道,且有湖西已施之例,獨於該道,有難靳持,五萬石取用及詳定立本耗條備給,竝依施,至於本穀之待年豐,雖曰紓力之計,穀變爲錢,錢變爲穀,又拖多年,有非糴法,所請置之,結錢貸下,縱無其例,言念事勢,足汲西江之水,限三四朔依此數寬限之意,分付惠廳,何如?上曰,依爲之。出擧條裕元曰,兩醫司之凋殘,比他最甚,生徒無以支保,常所矜念,而譯院各廳與雲監畫寫,各有赴燕一窠或兩窠,至於兩醫司,則只以一窠輪回,多年勤勞,往往有老而未獲之歎,此合有存恤之道,且有年前譯員算員加設一窠之例,從今以後,節行赴燕一窠,依譯院學官廳例,特爲劃付似好,故敢此仰達矣。上曰,依爲之。出擧條上曰,兩醫司官生幾人乎?裕元曰,四百餘人矣。上曰,如是而一窠之分差可矜矣。裕元曰,譯院雲監中每年節使時入送譯院同廳,有兩人入送之例矣。上曰,然則如是爲之,好矣。裕元曰,以把守軍服色措備,向有淸錢十萬兩劃下,而今又加劃十萬兩,可以計用云矣。上可之。上曰,把守軍初磨鍊記,訓局稟於閤門,而欲懸註以下矣。裕元曰,先有別單,後有節目冊矣。上曰,舟橋司雜卜米剩餘,九百石矣。裕元曰,事皆有餘地,上下俱便,九百石不必盡數入用矣。上曰,其中有不知歸屬而消融者,想必多矣。裕元曰,此不無消融之慮,而用於頒料者,亦有之矣。上曰,鎭撫營木數,幾許同乎?裕元曰,留庫二百餘同矣。上曰,摘奸之回,聞之則木百同餘,米近爲百石矣。裕元曰,沁都錢木,猶可取用,保障之地糧米不必取用,有剩則積置本營,以作不虞之備,好矣。又奏曰,君父之前,陳生財之說,極涉未安,而廣東木靑花出稅,補於經用好矣。上曰,欲如何用之乎?裕元曰,受置戶惠廳,有公用,則廟堂句檢用之,自上或有入用處,則亦可以入用矣。上曰,如是磨鍊,好矣。上曰,卽今山林,只爲一人乎?裕元曰,任憲晦一人矣。上曰,一人在於喪中,而甲子以後,別無山林之抄選矣,近來作故山林,有可稱者乎?裕元曰,近來山林,趙秉德學行超異矣。上曰,趙秉德誰家之族乎?裕元曰,故奉朝賀之族矣。上曰,曾經何官乎?裕元曰,曾爲參議矣。上曰,何爲而位不過堂上乎?裕元曰,近日山林,不爲行公,故難於加資,而每於身後,追施恩典,蓋崇奬儒道,乃王政之大者也。上曰,古之山林,多有出仕者矣。裕元曰,臣之六代祖世弼,以山林,曾經監司守令,而諡文敬,年前承不祧之典矣。上曰,祀孫誰也?裕元曰,李裕承爲長派。上曰,卿,文敬之第幾派乎?裕元曰,臣則第二派矣。上曰,惠廳襦衣給代剩木,爲十有餘同乎?裕元曰,似是十五同,而未詳矣。上曰,各營門木邊放下,似是不足矣。裕元曰,木邊與錢邊有異,每每不足矣。上曰,向日所奏節惠二儒賢,果年代久遠之人矣。裕元曰,成近默,則近來之人,而李夢奎·李維泰,卽仁宗朝·肅宗朝名賢,其子孫微微,其道學高明,不能褒揚矣,子孫今居忠淸道云矣。上曰,卿所奏三儒賢事,其時不能準許者,欲考見其事蹟,非有他意,予豈後於慕賢之心也?今皆依奏施之也。裕元曰,向筵所奏三儒賢褒揚事,今承下敎,依奏施行,此崇儒重道之盛意也,臣固欽仰萬萬,而因此有仰奏者,故經筵官趙秉德,先朝禮遇之山林也,實學文章,爲士林所推重,尙未蒙恩施,甚是缺典,超贈易名,一體擧行之意,分付銓曹及弘文館,何如?上曰,依爲之。出擧條裕元曰,考見史冊,崇儒之事,種種有之,則上下俱光,下之所奏,豈或挾私而然也?上之許施,又豈有不燭之理哉?上曰,我國還結,太半不足,何也?裕元曰,還穀之蠲蕩,結摠之災減,有減無復,所以國計,日以艱絀矣。上曰,卿言果然矣。裕元曰,今此訓局區劃,如是苟艱,若大於此之事,何可爲之乎?上曰,卿言誠然矣,訓局別單,正書入之耶?裕元曰,更爲修正以入,則啓下後,始爲節目矣。上曰,訟者,法司之所係,而自捕廳,或有決訟者,欺人取物,與官屬輩,偸弄公穀,與賊情無異,或有捕治矣。上曰,民訟可以申飭也,判尹,民訟善爲決處云矣。取善曰,伏承下敎,極爲惶悚,臣年老,無以堪當,惟伏望體諒矣。上曰,此判尹,可以久任矣。裕元曰,久任亦可爲之,曾經數處藩任,皆善爲之矣。取善曰,職任不輕,以臣老病筋力,聰明不足,不能堪承矣。上曰,是謙讓矣。裕元曰,今有禁奢侈之令,而都民歡抃,自卄日嚴禁,似有實效矣。上曰,予着紵弊衣,果便好矣。裕元曰,憲宗朝,常着苧弊衣,亦不極細矣。上曰,冠服裏衣,紗緞用之,亦無妨矣。裕元曰,朝士吏胥下隷,許着苧衣,馬夫驅從等賤人,細苧皆禁之,吏胥以下,不得着道袍之意,出令矣。上曰,果好矣。裕元曰,士庶亦禁紬衣,而短衣一件,不得不許矣。上曰,武藝廳軍服,冬而用木,夏而用布,不用常布矣。裕元曰,我國之苧禁,自古有之,今此令式,亦復舊矣。上曰,常賤之服,侈於朝士,甚可怪矣。裕元曰,法令嚴立,則自可禁之,臣分付於法司曰,雖掖屬宮隷大官家奴,隨捉來告矣。上曰,此果好矣,分付也,自上禁之,則下必效矣。裕元曰,聖敎誠然矣,上行下效,古人之法矣。上謂安胎使曰,炎程善爲往返乎?翊鎭曰,歡抃之極,不知行役之勞而往返矣。上曰,予聞沿路貽弊之端,多有除之者云矣。翊鎭曰,沿邑凋殘,廚傳之弊甚悶,故例行之事,多有減除矣。上曰,胎峯,何如?翊鎭曰,周覽胎峯體勢,則佳麗吉祥,以凡眼看之,果爲極吉矣。仍奏曰,此臺址,卽田班河班所居之地,而其田畓與園林,亦在此中矣。上曰,此是邑民之田畓與園林,則給價買之甚好,而何以則好也?翊鎭曰,令道伯,量宜除給,似好矣。裕元曰,此果盛德事也,當自雲監,發關該道矣。上曰,植木,亦使道臣擧行何如乎?裕元曰,此亦使道臣,從便擧行之意,發關矣。翊鎭曰,待其秋成發關,恐好矣。上曰,安胎下去沿路,欲示意,如何爲之則好耶?裕元曰,此不可無之事也,自上出傳敎乎?上曰,自廟堂發關,問其弊瘼好矣。裕元曰,京畿·廣州·水原·湖西當發關,而沿路店幕近處,蠲役似好矣。上曰,此固予意也。仍命內侍,搜出安胎所圖形,授于炳翊,炳翊受而開置裕元前,裕元覽訖,炳翊還納。上曰,沿路農形,何如?翊鎭曰,今番潦水,田穀雖多受害處,畓穀則別無受損矣,從此雨暘均適,則可占大有之望矣。缺。
上在昌德宮。停常參·經筵。
彗星,初昏至四更,月光雲氣,交相掩映,五更以後,密雲灑雨,不得看候。
傳曰,禮房承旨,馳詣宗廟·景慕宮,奉審摘奸以來。
傳曰,密符單子捧入不審之當該承旨推考。
傳曰,啓字誤踏之中官朴奎鉉,推考。
政院啓曰,密符親納,例也,而兼察摠戎使趙寧夏,謂有身病,使營校替納,事甚未安,推考,何如?傳曰,允。
又啓曰,新除授摠戎使李景宇,卽爲牌招,傳授密符及諭書,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
宗親府啓曰,明日,卽天漢殿望奉審日次,臣邦鉉,進詣擧行之意,敢啓。傳曰,知道。
奎章閣啓曰,明日,卽書香閣望奉審日次,臣等進詣擧行之意,敢啓。傳曰,知道。
忠勳府啓曰,今甲戌年春夏等褒貶,當爲磨勘,而本府有司堂上寧豐君臣崔遇亨,安正君臣權,俱以身病,限內不得爲之之意,敢啓。傳曰,知道。
司譯院啓曰,漢學堂上譯官李尙健·韓應晩·秦喜永·李泰秀,係是久次之人,特加一資,漢學堂下譯官李在聲,淸學堂下譯官崔寅植,倭學堂下譯官玄昔運,履歷俱備,竝加資施行,以爲前頭任使之地,何如?傳曰,允。
訓鍊都監啓曰,把守軍各樣接濟,一年捧下式例,別單書入之意,敢啓。傳曰,知道。
吏曹啓曰,中學敎授李晩燾,以其身病,呈狀乞遞,改差,何如?傳曰,允。
兵曹啓曰,僉知中樞府事趙存興·姜顯周,兼訓鍊院都正李鳳億,宣傳官鄭洛鎔·李敎應,五衛將尹泰炳·李翼夏·李昞宇·金載禹·安周瑨,忠翊將柳泰魯,忠壯衛將洪昌燮,景福宮衛將李應謨·鄭東潤,慶熙宮衛將崔完楨·金在濂,文臣兼宣傳官朴齊晠,武臣兼宣傳官金得權,俱以病難供職,呈狀乞遞,竝改差,何如?傳曰,允。
有政。吏批,判書趙基應,參議李起鏞進,參判閔奎鎬牌不進。以李根弼爲大司憲,成夏慶爲大司諫,李晩燾爲執義,李南會爲司諫,徐胄淳·尹用求爲掌令,李昌煥·李贊斗爲持平,鄭昌東爲獻納,鄭海瑢·趙承夏爲正言,尹滋承爲戶曹參判,林喜鎭爲工曹參判,具鍾祿爲敦寧都正,洪承億爲禮曹參議,申道熙爲同春秋,金來顯爲典籍,朴齊昇爲明陵令,李鍾德爲昌陵令,朴喜陽爲中學敎授,金應漢爲童蒙敎官,梁柱石爲豐川府使,崔兢淵爲平邱察訪,宗正卿單李鍾承,校書博士單金基宅,正字單崔義漸,成均博士二單蔡東夏·白奎燮,學正二單朴文彬·白永濟,學錄單朴龍㘽,忠淸監司成彝鎬今加嘉義,左承旨申道熙今加嘉善,已上加資事承傳。
再政。以李鎬翼爲副應敎,朴齊性爲景慕宮令,趙寅奎爲社稷令,朴衍壽爲長興主簿,尹弘求爲監察。
三政。以鄭冕時爲刑曹正郞,李敏泰爲思陵令,黃觀周爲繕工主簿。
四政。以趙膺奎爲敦寧判官,李喆在爲刑曹佐郞。
五政。以鄭晉默爲溫陵令,崔秉翰爲司饔主簿。
六政。以南廷翊爲社稷令,李奭鎭爲引儀。
七政。以李臣奎爲監察,李載復爲掌樂主簿。
八政。以李恩植爲監察,故經筵官成近默贈吏判祭酒超贈正卿事承傳,故同知張敬信贈戶參例兼,同知張好仁考故學生朴興宗贈戶參例兼,朴之默贈左承旨,朴漢朝贈僕正,已上同知朴以祐三代。
兵批,判書徐相鼎進。以蔡東健爲知訓鍊,朴膺臣·李容肅爲僉知,李承淵爲兼訓鍊都正,李公濂·李載敏爲宣傳官,金圭涉·申觀休·金光栢·朴熙和·李健爀爲五衛將,金在獻爲曹司五衛將,李文容爲忠翊將,吳顯明爲忠壯將,尹恒錫·金麗郁爲景福將,李駿謨·千瑢根·金翊台爲慶熙將,金致榮爲訓鍊判官,朴憙陽爲文兼,張佑軫·李容佑爲武兼,李珽周爲西道參軍,徐相龜爲廣州中軍,僉知三單尹泰炳·李昞宇·安周瑨。
再政。以李秉泓爲宣傳官,安膺浩爲訓鍊主簿,同知單尹恒錫,僉知三單金圭涉·申觀休·金光栢。
三政。以李建晳爲宣傳官,李秉德爲訓鍊僉正,同知單金麗郁,僉知三單朴熙和·李健爀·金在獻。
四政。以柳錫夏爲訓鍊判官,李漢用爲訓鍊都監,哨官同知單李駿謨。
五政。以閔寬植爲訓鍊僉正,金翼濟爲主簿,同知單千瑢根。
六政。以趙鍾哲爲武兼,同知單金翊台。
兵曹啓目粘連,觀此慶尙監司兪致善狀啓,則大邱營將李彦吉,居官周年,殫誠奉公,勤於戢盜,而村里無穿窬之患,嚴于束下,而奸猾有屛息之效,治績優著,聲譽蕩蔚,今當瓜期,衆情惜去,限一瓜特爲仍任事,令該曹稟處亦爲白有臥乎所,優績雖如是嘉尙,係是職分內事,大邱營將李彦吉仍任一款,置之,何如?啓依允。
上在昌德宮。停常參·經筵。
彗星,初昏至五更,月光雲影,交相掩映,罷漏後陰雲遮蔽,不得看候。
藥房提調吳取善,左副承旨金炳翊啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
內醫院啓曰,副提調金炳始,今日問安,不爲仕進,卽爲牌招,何如?傳曰,允。
傳曰,臺諫竝許遞,前望單子入之。
傳曰,吏兵批褒貶陞降,自今爲始,依前爲之。
政院啓曰,行左承旨申道熙,今日不爲仕進,卽爲牌招,何如?傳曰,允。
傳曰,都承旨·左承旨外,承旨竝許遞,前望單子入之。
承旨前望單子入之,李玄翼·金聲根·李起鎬·金敬均,落點。
傳曰,別軍職李敏應·朴準祥·李奎性竝減下,前別單職李鍾承·李奎奭·李敎獻·白樂貞·金泰郁竝還差下,行護軍申正熙別軍職差下。
政院啓曰,行都承旨金炳始,不爲仕進,新除授行左承旨李玄翼,左副承旨金聲根,右副承旨金敬均,同副承旨李起鎬,未肅拜,院中只有臣一人,伴直無人,同副承旨李起鎬,卽爲牌招,何如?傳曰,允。
政院啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
奎章閣啓曰,景慕宮望廟樓今望奉審無頉之意,敢啓。傳曰,知道。
奎章閣啓曰,本閣今甲戌年春夏等褒貶,當爲磨勘,而提學金炳德有身病,一員未差,不得擧行,外閣褒貶,亦不得爲之之意,敢啓。傳曰,知道。
宗親府啓曰,本府郞廳等今春夏等褒貶,當爲磨勘,而堂上俱有實病實故,限內不得爲之之意,敢啓。傳曰,知道。
敦寧府啓曰,府郞廳等今春夏等褒貶,當爲磨勘,而堂上俱有實病實故,限內不得爲之之意,敢啓。傳曰,知道。
敦寧府啓曰,府郞廳等今春夏等褒貶等第,當爲磨勘,而領事洪淳穆,有身病,不得爲之之意,敢啓。傳曰,知道。
以全羅監司趙性敎狀啓,全州府民家漂頹事,傳曰,一邑之水災,又過百餘戶之多,極爲矜慘,元恤典外,結構之方,益加顧助,俾無一民失所之歎事,廟堂措辭行會。
兵曹啓曰,觀光窓修改時,限畢役間,建陽門入直軍十名除出,晝察夜巡之意,敢啓。傳曰,知道。
兵曹,口傳政事,同知加設三單李奎奭·李敎獻·申正熙,僉知加設單金泰郁。
義禁府啓目,中官文用奎原情云云。傳旨內辭緣,泛稱遲晩,所當請刑是白乎矣,長番內官,勿爲請刑,載在法典,議處,何如?啓飭已施矣,分揀放送爲良如敎。
行左承旨申道熙疏。缺。答曰,省疏具悉。卿其勿辭行公。
上在昌德宮。停常參·經筵。
自開東至酉時,灑雨下雨,測雨器水深一寸六分。
彗星,初昏至昧爽,月光雲氣交相掩映,不得看候。
傳曰,再明日眞殿茶禮,當自內親行矣,該房知悉,時原任大臣·宗親·儀賓·諸閣臣·儒臣二品以上入參。
傳曰,右副承旨許遞,前望單子入之。
承旨前望單子入之,趙肅夏落點。
傳曰,定州牧使有闕之代,同敦寧尹泰經,令該曹口傳擬入。
政院啓曰,行都承旨金炳始,不爲仕進,行右承旨申道熙,緣故出去,臣與右副承旨金敬均,伴直矣,纔已許遞出去,院中只有臣一人,伴直無人,左副承旨金聲根,所當牌招,而拘於廳規,不得請牌,何以爲之?敢稟。傳曰,牌招。
吏曹,口傳政事,以尹泰經爲定州牧使。
傳曰,定州牧使尹泰經,楊州鄭漢朝相換。
以全羅監司趙性敎狀啓,金溝等邑民家漂頹人命渰死事,傳曰,湖南列邑之水災,若是孔酷,極爲驚悶,人命之渰死,民家之頹壓,數甚夥多,其呼號之狀,如在目擊,渰壓人,如有生前身還布,竝蕩減,漂頹戶結構之方,元恤典外,另加助給,俾無一民失所流離之患事,廟堂各別措辭關飭。
兵曹啓曰,慶尙監司兪致善狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹,有更試草記之例,今日宣薦內禁衛試取時,同爲試取之意,敢啓。傳曰,知道。
兵曹啓曰,嶺南別試士更爲試取事草記允下後,以其本道入格技藝試取,則大邱閑良崔瓊林·全鳳俊,病不上來,淸河閑良金周澤,片箭入格,永川閑良鄭東憲,講書入格,而在前抄上武士試取時,武技之中式者,閑良直赴殿試,能講者閑良直赴會試,依判下擧行矣,今此片箭入格金周澤,講書入格鄭東憲,竝別單書入之意,敢啓。傳曰,知道。
上在昌德宮。停常參·經筵。
自前夜人定至開東,灑雨下雨,測雨器水深一寸六分,自開東至酉時,灑雨下雨,水深一寸六分。
彗星,初昏至開東,密雲下雨,不得看候。
政院啓曰,來二十一日輪臺日次矣,敢稟。傳曰,當次人受點,後日次待令。
傳曰,殿最後陞降,法意甚重,所以有日昨下敎矣,必參互等第,嚴明黜陟,無或有一分爽實之意,分付吏兵曹。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
吏曹口傳政事,定州牧使尹泰經,楊州牧使鄭漢朝,已上口傳相換事承傳。
兵曹啓曰,宗廟大門東邊墻垣頹圮處及外面缺落處,今已畢築矣,守直衛軍解送之意,敢啓。傳曰,知道。
兵曹啓曰,臣等來詣試所,射員亦皆聚會,而雨勢如此,後日退行之意,敢啓。傳曰,知道。
上在昌德宮。停常參·經筵。
自前夜人定至開東,灑雨下雨,測雨器水深二寸,自開東至申時,灑雨下雨,測雨器水深一寸六分。
彗星,初昏至開東,密雲下雨,不得看候。
三軍府啓曰,卽接訓鍊都監所報,則今六月十九日習陣日次,而夏而六月七月,冬而十一月十二月停操事,曾有受敎,依例停止云矣,敢啓。傳曰,知道。
兵曹啓曰,卽接景慕宮入直訓鍊院主簿趙熙斌手本,則弘化門越邊含春苑墻垣二間半許頹圮云,爲先令繕工監,堅實圍排,卽速修築,亦令巡邏營門,申飭校卒,各別巡察之意,分付,何如?傳曰,允。
義禁府啓曰,廣州府留守李㘾狀啓內,前判官洪淳迥罪狀,令攸司稟處事,啓下矣。洪淳迥,以淸道郡守,時在任所云,依例發遣府羅將拿來,何如?傳曰,待待命拿囚。
同副承旨趙肅夏疏,缺。省疏具悉。疏辭下該曹稟處。
甲戌六月十八日卯時,上詣璿源殿,茶禮親行入侍時,行都承旨金炳始,行左承旨李玄翼,行右承旨申道熙,左副承旨金聲根,右副承旨李起鎬,同副承旨趙肅夏,缺。記事官沈相萬,別兼春秋徐正淳·李根命·金永哲,原任提學金大根·李承輔,檢校直提學金輔鉉·趙寧夏·李載冕,原任直提學韓敬源,直提學李鎬俊,檢校直提學尹滋悳,直提學閔奎鎬,原任直閣吳取善·鄭健朝,檢校直閣李喬翼·金永壽·李鎬翼,直閣閔泳穆,原任待敎李秉文,檢校待敎鄭範朝,待敎李載兢,原任副提學李載元·趙龜夏·鄭健朝·金炳始·李鎬俊·趙寧夏,原任典翰李會正·李起鎬,應敎閔泳穆,副應敎李鎬翼,校理金九鉉·李雲夏,修撰鄭匡始,副修撰朴周陽,以次侍立。上具翼善冠·衮龍袍,出齋殿詣版位,行四拜禮,詣盥洗位,盥洗訖,詣第一室尊所,炳始進前監酌訖,上詣第一室神位前,炳始奉香,承旨奉爐,上三上香,炳始進盞,上執盞以授承旨,承旨奠于案上,連獻三爵訖,仍詣第二室第三室第四室第五室第六室行禮,竝如上儀,上降復位,行四拜禮訖,領議政李裕元等,進前問候,上仍還入齋殿,命承史退出,諸臣以次退出。
上在昌德宮。停常參·經筵。
彗星,初昏微有形痕,其存滅,未能措的,而五更後密雲灑雨,不得看候。
傳曰,楊州牧使尹泰經,除拜幾日,尙不出肅,令政院,申飭肅命。
傳曰,右承旨·右副承旨許遞,前望單子入之。
承旨前望單子入之,金翼鉉·洪在正落點。
政院啓曰,新除授右承旨金翼鉉,右副承旨洪在正,卽爲牌招,何如?傳曰,允。
政院啓曰,卽者檢閱沈相萬,以其親病,陳疏徑出,原疏纔已捧入矣,所當直捧禁推傳旨,而此與無端徑出,有異,推考警責,何如?傳曰,允。
又啓曰,左右史不可不備,別兼春秋金鶴鎭·徐正淳·李根命·金永哲,竝卽牌招,推移入直,何如?傳曰,允。
以別兼春秋金鶴鎭·徐正淳·李根命·金永哲牌不進罷職傳旨,傳曰,只推。
內醫院啓曰,議藥同參李命錫移差,內醫代前議藥同參鄭一龜還差下,李好錫移差,內醫代外醫高差下,竝令該曹,口傳付軍職,冠帶常仕,何如?傳曰,允。
吏曹啓曰,今日本曹開坼坐起時,考見諸道褒貶啓本,則密陽府使李廷器,以漕宜趁限伈泄何故爲目,高城郡守李國寧,以還戶災民庶幾就安爲目,陽川縣令李輔應,以浮謗奚信爲目,順川郡守李種懿,以誰毁誰譽孰眞孰假爲目,英陽縣監金尙鉉,以友以禪定索不勞爲目,安義縣監尹泰東,以吏不斂手民何息肩爲目,光陽縣監李熙正,以病與弊仍爲目,狼川縣監李胤植,以庶有良籌適當艱會爲目,松禾縣監李鼎和,以婆鄕寡剛民憂䙡切爲目,則俱宜置下考,而置諸中考,殊無嚴明殿最之意,六道道臣,竝推考警責,上頃九邑守令,竝罷黜,何如?傳曰,允。
兵曹啓曰,拆見諸道褒貶啓本,則平安監司申應朝啓本中,廣梁僉使金在煥,以宜陪戒鄕爲目,黃海水使尹啓本中,龍媒僉使張昌薰,以何必多人宜務盡己爲目,全羅右水使白藥賢啓本中,荏子島僉使秋正旭,〈以〉瑕宜活看爲目,智島萬戶車好鎭,以倘無過情爲目,則俱宜置中考,而置諸上考,平安兵使朴承儒啓本中,靑水萬戶金桂祚,以宜殫乃誠曷懈其職爲目,全羅左水使李圭浩啓本中,呂島萬戶池象胤,以殆慢檢飭爲目,鹿島萬戶劉海鎭,以苟能小心乃優奉職爲目,則俱宜置下考,而置諸中考,殊無嚴明殿最之意,統制使李周喆啓本中,磨浦萬戶陳道律之律字,誤以享字書之,奏御文字,何等審愼,而若是疎忽,不可無警,該將臣道臣及各該帥臣,竝推考警責,廣梁僉使金在煥,龍媒僉使張昌薰,荏子島僉使秋正旭,智島萬戶車好鎭,竝中考施行,靑水萬戶金桂祚,呂島萬戶池象胤,鹿島萬戶劉海鎭,竝下考施行,何如?傳曰,允。
檢閱沈相萬疏曰,伏以臣於持被之中,獲接家信,則臣母素患痰眩之證,近因閱月霖濕,調將失宜,委淹床玆,氣息澌綴,伻報踵至,立促歸視,臣方寸煎灼,實難按住,屢犯瀆擾,是豈義分之所可敢,而急請救護,抑亦情私之不自已也,玆庸忙徹短章,徑出禁扄。伏望聖慈,俯垂鑑亮,亟遞臣職,俾伸微諒,仍治臣罪,以昭法紀焉,臣無任云云。省疏具悉。爾其勿辭救護。
副護軍高時鴻疏略曰,臣迹賤螻蟻,命微海禽,而八耋無死,幸獲少須臾之暇,聿覩大無前之慶,玄鳦生商,高禖受長發之祥,赤龍興劉,小海播日重之謠,堯槎貫月,適會其期,軒電繞樞,兆朕無疆,猗歟休哉,祖宗之陰騭,妊·姒之徽音,感應至斯,胖蠁徵召,庶幾沓至,眄彼仁川之海,千年蓮葉遊龜,爲聖人而出,則堯時之綠龜,夏時之玄龜,不得專美於當時,而爲我東之符瑞,則聖人之作,神物之顯,其符應,同日而可語矣。且其龜也何龜也?禮曰,寶龜尺有二寸,今龜之長,五扶有餘云,則天地靈異之氣,彌亘億萬世而長在,至今日爲大中之寶耶?在邃古,爲三英之寶,在我東,爲我東之寶,則必爲乘時受命之符,於萬年宥密之基,基於此矣。夫龜爲四靈之一,則一旣現形矣,阿閣之鳳巢麟遊,太阿之風驪負圖,繼此可期,國家將興,必有禎祥者,爲今日鑿鑿符也,伏願殿下,潛周乎堯·舜三代之瑞,留神乎堯·舜三代之治,益勉聖學,講究制度,上以孚神祗之所感,下以副臣民之顒祝,使之歌頌聖德,賁飾笙鏞,設科取士,旁招俊乂,充諸前列先知,以備龜鑑萬世之地云云。答曰,省疏具悉。適然之事,何必如是陣勉?當留念矣。
上在昌德宮。停常參·經筵。
自前夜人定至開東,灑雨下雨,測雨器水深一寸九分,自開東至申時,灑雨下雨,測雨器水深九分。
彗星,自初昏至開東,密雲下雨,不得看候。
藥房都提調李裕元,提調吳取善,副提調金炳始啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政李裕元,右議政朴珪壽,無時急稟定事,左議政未差,不得來會云矣,敢啓。傳曰,知道。
傳曰,新及第尹致聃·徐夔淳,竝副校理除授,新及第金允植·鄭寅協,竝修撰除授,新及第洪永禹·閔種默,竝副修撰除授。
以司謁口傳下敎曰,把守軍稱號,以武衛廳爲之,令訓將仍爲句檢。
傳曰,元子宮水痘平復,喜幸曷已?藥院雖無別入直,如此大慶,豈無施賞之典?都提調以下及醫官等,別單書入。
政院啓曰,同副承旨趙肅夏,今日不爲仕進,卽爲牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
吏曹副校理二單尹致聃·徐夔淳,修撰二單金允植·鄭寅協,副修撰二單洪永禹·閔種默,已上除授事承傳。
弘文館啓曰,新除授修撰金允植,副修撰洪永禹·閔種黙,竝卽牌招察任,何如?傳曰,允。
弘文館啓曰,新除授副校理尹致聃,時在京畿坡州地,徐夔淳,時在京畿砥平地,修撰鄭寅協,時在京畿楊州地,經筵入番事緊,請竝斯速乘馹上來事,下諭。答曰。許遞。
政院啓曰,左右史不可不備,別兼春秋金鶴鎭·徐正淳·李根命·金永哲,旣有只推之命,竝卽牌招,推移入直,何如?傳曰,允。
以別兼春秋金鶴鎭·徐正淳·李根命·金永哲牌不進罷職傳旨,傳曰,只推。
禮曹啓曰,元子宮水痘平復,告布之節,令該曹擇日擧行事,命下矣。告廟頒敎陳賀吉日,令日官李秉洪推擇,則今二十九日·來月初三日,俱吉云,以何日定行乎?敢稟。傳曰,二十九日定行。
又啓曰,以元子宮水痘平復,告廟頒敎陳賀擇日草記,傳曰,二十九日定行事,命下矣。同日曉頭,先行於宗廟·永寧殿·社稷·景慕宮,午時頒敎陳賀,而大殿·大王大妃殿·王大妃殿·大妃殿·中宮殿,進箋陳賀,方物物膳,依例封進之意,知委京外,箋文頭辭,令文任撰出,何如?傳曰,允。
禮曹,來八月初七日,行文宣王釋奠祭,同月初六日,行南壇祭香祝,親傳取稟,奉敎敬依。
內醫院啓曰,本院議藥同參高,待令差下,使之輪回入直,何如?傳曰,允。
兵曹啓曰,因承政院啓辭,右邊捕盜大將白樂貞,時無職名,令該曹,口傳付軍職事,命下矣。時帶別軍職,依例同中樞加設下批之意,敢啓。傳曰,知道。
兵曹啓曰,卽接西所入直衛將任龍準牒報,則北水閣水門中間鐵窓一隻,爲雨水所激,拔落云。爲先令紫門監,堅實圍排,卽速修改,而把守軍兵,令該營,量宜除出,限修改間,嚴加守直之意,分付,何如?傳曰,允。
兵曹啓曰,卽接西所衛將任龍準牒報,則泰秋門外東邊小松四株,因風顚仆云,令該所,依例斫去之意,敢啓。傳曰,知道。
兵曹同知加設單白樂貞。
吏曹啓目粘連,觀此承政院同副承旨趙肅夏上疏,則以爲,臣外祖領議政臣李裕元,方帶春秋館領事矣。臣兼帶修撰官之銜,其爲應避,典式所載,亟令選部,照例遞改亦爲白有臥乎,承旨與領事相避,則春秋減下,載在法典矣。承政院同副承旨趙肅夏所兼春秋館修撰官之銜,今姑減下,何如?啓,依允。
甲戌六月二十日巳時,上御誠正閣。藥房入診入侍時,都提調李裕元,提調吳取善,副提調金炳始,假注書鄭寅性,兼春秋吳宅禹·金顯默,待敎李載兢,以次進伏,醫官李慶年·金在瑚·崔性協·李好錫等,進伏楹外訖。上曰,史官分左右。裕元進前奏曰,雨事連霔,日候陰濕,此時聖體,若何?仍各殿問候訖。裕元曰,醫官待令,使之入診乎?上可之。慶年等,以次診候,退伏楹外訖,裕元曰,脈候奏之。慶年等,起伏奏曰,脈候左右三部調均矣。上曰,雨事多日不霽,得無痒稼之慮乎?裕元曰,苦待開霽,而尙此支離,爲穡事甚悶然矣。仍奏曰,近日老炎益甚,元子宮氣候,若何?上曰,間經水痘,而恰如正痘,自五月爲始,極其平順,今已出場矣。裕元曰,外間流傳之語未詳,故下情,方切憧憧矣,今伏承下敎,萬萬慶忭矣。取善曰,元子宮水痘順經,慶祝無比矣。炳始曰,此誠莫大之慶矣。上曰,大臣曾爲産室廳都相,其慶幸之心,尤當自別也。裕元曰,水痘雖異於正痘,平順遄復,藥院亦不承聞,未得有一次問安,此誠稀有之慶也。上曰,如經水痘,則或有不爲正痘者乎?裕元曰,或有之矣。上曰,予亦水痘三年後,經正痘,而大抵水痘,亦或有斑痕矣。裕元曰,此當有告布之節,而考例擧行似好矣。仍奏曰,臣若早已承聞,則與諸大臣,率禮堂請對,而今始承敎,先以榻敎頒布,諸般儀節,令該曹草記擧行爲宜矣。上曰,雖奏之,所奏之外,凡干事竝置之,切勿張大也。裕元奏曰,伏承下敎,元子宮間經水痘,症候平順,不煩本院待令,勿藥遄復,慈聖之嘉悅,聖心之喜幸,群情之慶祝,何可形達乎?謹稽各殿宮已行之例,告布之節,令該曹擇日擧行,何如?上曰,依爲之,出擧條裕元曰,水痘稱慶,曾有辛酉之例,而其時大臣,引各殿宮水痘有告布等事仰奏,則今番稱慶,無疑矣。上曰,今番入診兒醫,亦有效勞,當入於別單,而當有下敎矣。裕元曰,若有藥院別單書入之命,則除拜,在於平復之後,法當不入矣。上曰,曾見辛酉年例,則發表與落痂時,前後都相,竝入別單矣。上曰,小兒醫李章赫術業,甚精明矣。裕元曰,果精明矣。上曰,凡醫術,試可然後,方知其淺深矣。裕元曰,向日公退之時,聞有仁川府來呈瑞龜,而臣則雖未得見,果是稀有之祥也。上曰,昨見高時鴻疏,則以此事,至有設科飾慶之請,而適然之事,不必如是矣。裕元曰,此疏之稱瑞,亦無怪矣。上曰,龜形甚大,長可一丈有餘,廣亦如之,伸頸見之,恰如二丈許,而假量一間屋子,不可容兩龜矣,龜大之說,於古聞之,今始見其大矣。裕元曰,古之瑞應圖云,德化湛漬,漁獵以時則出,又曰王道無偏無黨,尊用耆舊則出,今此禎祥,莫非我殿下治化及物之致矣。上曰,異則異矣,而有何治化之可稱歟?未必不由大臣夾贊之效也。裕元曰,自古瑞應,專在於君德之所致,未聞人臣輔導之功也。上曰,龜有千年者乎?裕元曰,龜千年游於蓮葉之上,以若至千年,則形體似還小矣。上曰,或云龜化爲龍云,有之乎?裕元曰,未知在何書,而蓋此瑞,在三代之時,而我東則罕聞之矣。上曰,孝宗朝瀋館住駕時,親見大龜云矣。裕元曰,果在寧陵誌矣。上曰,寫字官李海龍,有筆名,而入燕時功勞封君云,然乎?裕元曰,此是丁應泰辨誣奏文時事也。上曰,入燕時此人,有所書者耶?裕元曰,辨誣時多有疑阻,昏夜時多有書寫,種種有受困之事,此人,擡眼臨紙,如雙燭照映,不錯一字云,事載李文忠廷龜文集矣。上曰,每見古昔盛時,果多有功之人矣。裕元曰,人物之輩出,多於宣廟盛際矣。上曰,李海龍,是卿之先祖文忠公時人乎?裕元曰,然矣。其時上使,卽先祖文忠公也,副使,卽李廷龜也,書狀卽黃汝一也。上曰,其子孫,誰也?裕元曰,黃汝一,卽關東平海人,號以海月者,臣之先祖,亦嘗以文章推詡矣,其後屬甚零替,今無立朝者也。上曰,李海龍之子孫,入屬譯院云,敎誨一窠,加設差給,好矣。裕元曰,敎誨,是渠輩之名器也。正廟朝受敎有之加設,於例不可,待窠出時差給甚好矣。上曰,當出於何時乎?裕元曰,明年五六月間,當出窠矣,若有意外窠,則當先爲區處,而明年,臣雖不在此任,以此意預爲分付,則孰不奉行乎?上笑曰,卿之此任,何可遞免於明年之內耶?仍敎曰,敎誨爲幾窠乎?裕元曰,爲二十三員矣。上曰,醫官中,或有年老而未及加資之人乎?裕元曰,醫官則雖資窮,只受本祿,而姑未聞自願之人矣,然如欲幾人加資時,惟在處分之如何也。上曰,似或有之,故試問者也。裕元曰,堂上譯官,雖資窮者,本無受祿之例,其陞資,不必惜之矣。上曰,醫官何爲有祿,譯官何爲無祿乎?裕元曰,醫官職在保護,且多貧寒,所以定其堂上堂下,祿窠分以別之,雖陞崇資,只受本祿,更不加多矣。上曰,果然矣。上曰,把守軍設始後,不可無信蹟矣,印與條間刻給行用何如乎?統長廳亦有印矣,依此例爲之,似好矣。裕元曰,此則無傷,而統長廳所在,非印卽條也,條者,圖書之謂也,把守軍如有條,則以所字刻之,不必稱以營字矣。外間辭說,雖未一一入聞,而臣豈敢有聞而不告乎?臣每以逆耳之言仰達,而退還,不勝惶悚矣。上曰,卿言出於忠告,予豈有厭聽之理哉?此本非張大之意也。裕元曰,如刻條則誰可掌而用之乎?上曰,國朝,有五衛武勇之設廳,而其後仁祖朝,都監軍皆以條行用矣,今番把守軍,使訓將主管,條則入置闕內無妨也。裕元曰,條則使禮曹造入,而令訓將主管,果好矣。上曰,造印,欲出傳敎何如乎?裕元曰,此非出傳敎之事,只使政院,分付禮曹,似好矣。上命承旨分付禮曹,炳始承命。上曰,禁中多有不用之古印信,古亦多造印信也。裕元曰,此是古物也,今雖無用,善爲典守,誠美事也。上曰,禁軍額數,古則爲千名乎?裕元曰,聞爲七百名矣。上曰,近來又爲減數,爲六百名矣,扈衛廳亦不可無,而何以則成樣乎?裕元曰,此廳自來凋殘,然軍官試射條,若加數則爲好,而此亦財力不敷,今不可遽議矣。上曰,內閣,卿是曾經之地也,向見案冊,則多是家世文章之望也。裕元曰,以其極選之故,非徒受敎定式之積成券,至於閣中物種,異於他司,有別寘庫,貿置紙地筆墨,其置簿冊曰,閣吏某置簿冊,一件內入,或者入鑑乎?上曰,未得見之矣。上曰,提學多以文衡先生爲之,故黃景源·李晩秀,皆爲之矣,其時閣臣,爲幾人乎?裕元曰,未可記得,而無幾人矣。上曰,大臣閣職以後,又出幾人乎?裕元曰,臣於近年,不管閣務,未能詳知矣。上曰,閣臣,本非多出之窠矣。裕元曰,待敎則前者,例以曾經翰林之人參圈,而直閣則以曾經銓郞備望矣,後爲圈閣矣。上曰,今則爲幾人乎?裕元曰,今則員數雖多,如有可爲之人,則亦何可不爲乎?上曰,銓郞,是古之名宦矣。裕元曰,卽所謂紅點銓郞,是也。上曰,何時革之乎?裕元曰,此是自望之窠,而英廟時,以紛競之故,乍革之。正廟初,乍設旋罷矣。上曰,其時則然,而仍革可惜也。仍敎曰,近來里巷,罕聞讀書之聲云,誠可歎也。裕元曰,士子,秋冬則課讀經史,春夏則製述詩賦,而近來則漸不如前矣。上曰,予亦豈可曰勤學,而如此做去,將無文任可爲之人矣。裕元曰,振作文風,惟在自上導率之如何也。上曰,何以振作乎?裕元曰,頻設應製而試士,則雖不必番番出科,亦可爲勸奬之一道矣。上曰,古者則館學儒生應製,一月內數三次設行,而英廟時,只以步輦,數數動駕矣。裕元曰,然矣。集春門,爲謁聖而建之矣。上曰,雨勢不止,可悶。裕元曰,田穀已多受損,而畓穀亦有爲害之慮矣,然從今雨暘適宜,以至秋節,日候暄暖,亦退霜氣,則尙可有收楡之望矣。上曰,安胎使下去時,沿路謨瘼蠲災事,已爲行會乎?裕元曰,已關飭於沿路諸邑矣。上曰,胎封處,卽龜項洞卯山也。裕元曰,問安胎使復命日,靈龜適至,而胎封地名之符合龜字事,不偶然矣。上曰,果異矣,胎封之行,所經地方,幾邑乎?裕元曰,自始興,至水原·振威·平澤·結城等地矣。上曰,大臣顔色,何爲少損乎?裕元曰,近日暑祟,長在彌留矣。上命史官就座,仍命退,諸臣以次退出。
上在昌德宮。停常參·經筵。
彗星,初昏時衆星畢露,彗獨不見,似是消滅,而五更後雲氣掩翳,不得看候。
以元子宮水痘時內醫都提調以下別單,傳曰,都提調領議政李裕元,前都提調朴珪壽,各鞍具馬一匹面給,提調判尹吳取善,前提調行上護軍金炳㴤,各熟馬一匹面給,副提調行都承旨金炳始,半熟馬一匹面給,前副提調前承旨申道熙,內下大鹿皮一令賜給,別入直醫官李章爀,守令待窠擬入,李兢柱守令除授,李海昌掌務官,李漢慶監牧官差送,李漢宗外職除授,御醫李慶年,鍼醫彭繼述,議藥同參鄭禮秀,竝相當職調用,入直御醫李重植·李宗榮竝加資,金鴻男·李敬仁,內醫金潤·金在瑚·崔性協·李命錫·李好錫,入直鍼醫鄭光殷·慶鈴·李元基·金鏞賢·李章桓·金重九·李忠根,議藥廳入直李碩柱,竝相當職調用,李忠淵監牧官差送,朴時永從前效勞旣多,守令除授,李基徹術業精明云,直付內醫,待窠陞實,其餘員役等,竝依辛酉年例施賞。
傳曰,別單職李鍾承·李敎憲·李奎奭·白樂貞·申正熙·金泰郁·申奭熙·吳永運·李載先·李敏皐·沈遠澤·徐光承·朴準成·王昌鎬·金振永·申肯鉉·梁柱顯·許璡·吳聖模·尹興求·任原鎬·李允用·李兢鎔·李奎大·李恒儀·魚東琇·李承白·尹光翼·金鴻求·韓鎭行·尹昌根·李淸烈·李載旭·柳冀命·尹永奎·李章憲·崔丙斗,各上弦弓一張賜給,下人等,竝考例施賞。
傳曰,元子宮傳言色內官李敏榮·黃胤明,竝加資,長番內官柳賁然·鄭之良·金圭復·柳載賢·李孝元·李漢用·文有用·朴奎鉉,各內下筒箇一部賜給,掌務內官高永勳·徐相圭,竝令內府陞敍,差備內官金洛亨·金德和,各上弦弓一張賜給,司鑰尹東善·趙興龍,各弓矢一部賜給,別監,竝依例施賞。
傳曰,政官牌招開政。
政院啓曰,左右史不可不備,別兼春秋金鶴鎭·徐正淳·李根命·金永哲,旣有只推之命,竝卽牌招,推移入直,何如?傳曰,允。
以別兼春秋金鶴鎭·徐正淳·李根命·金永哲牌不進罷職傳旨,傳曰,只推。
禮曹,來八月初八日行社稷大祭香祝,親傳取稟,奉敎敬依。
禮曹,來八月初二日行景慕宮秋享大祭香祝,親傳取稟,奉敎恭依。
又啓曰,今此元子宮水痘平復,頒敎陳賀節目,當爲磨鍊矣,仁政殿受賀之節,依例磨鍊乎?敢稟。傳曰,依例磨鍊。
政院啓曰,吏曹判書趙基應,參判閔奎鎬,參議李起鏞牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以北兵使金永求狀啓,異樣船二隻,來到慶源府屈項津,民家人畜,沒數掠去,該府使咸熙億,爲先罷黜,臣則惶恐待罪事,傳曰,允。勿待罪事,回諭。
義禁府啓曰,咸鏡監司徐堂輔狀啓內,慶源府使咸熙億,爲先罷黜,其罪狀,令攸司拿處事,啓下矣。咸熙億,時在任所,依例發遣府書吏交代後,拿來,何如?傳曰,待待命拿囚。
上在昌德宮。停常參·經筵。
自辰時至人定,灑雨下雨,測雨器水深六分。
彗星,自初昏至開東,密雲下雨,不得看候。
政院啓曰,右承旨金翼鉉,今日不爲仕進,卽爲牌招,何如?傳曰,允。
以右承旨金翼鉉牌不進罷職傳旨,傳曰,只推。
傳曰,呈告知敦寧知春秋兵曹參判,許遞,今日政差出。
傳曰,在外敦寧都正,許遞,今日政差出。
傳曰,啓字誤踏之中官朴奎鉉,推考。
傳曰,在外玉堂許遞,前望單子入之。
玉堂前望單子入之,副校理金演壽·尹升求落點。
政院啓曰,左右史不可不備,別兼春秋金鶴鎭·徐正淳·李根命·金永哲,旣有只推之命,檢閱沈相萬,由限已過,竝卽牌招,推移入直,何如?傳曰,允。
以別兼春秋金鶴鎭·徐正淳·李根命·金永哲,檢閱沈相萬牌不進罷職傳旨,傳曰,只推。
內醫院啓曰,議藥同參李基徹,術業精明,直付內醫,待窠陞實事,判下矣,依判下議藥同參李基徹直付內醫待窠陞實之意,敢啓。傳曰,知道。
內醫院啓曰,本院議藥同參李基徹,移差內醫,代外醫,前典醫監僉正趙錫洪差下,令該曹,付軍職冠帶常仕,何如?傳曰,允。
政院啓曰,吏曹判書趙基應,參判閔奎鎬,參議李起鏞牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以吏曹參議李起鏞罷職傳旨,傳曰,只推。
有政。吏批,判書趙基應進,參判閔奎鎬,參議李起鏞,牌招不進。
以朴齊寅爲知敦寧,李炳敎爲同敦寧,申道熙爲兵曹參判,朴大鉉爲敦寧都正,李會淳爲知春秋,李兢在爲造紙別提,學諭單盧德龍,故學生沈夏永贈戶參例兼,沈恒鎭贈左承旨,沈師益贈僕正,已上同知沈能儀三代,故戶參趙秉悳贈吏判祭酒,超贈事承傳。
兵批,副司正趙東萬·鄭元夏,五衛將林昌殼·白興洙·金正彦·金漢求·徐基夏·申大郁·李載益·朴洙鉉·任百武·洪大儆·李基鶴·崔湜·權鳳儒·沈永之·金鳳周·具匡錫·丁載郁·閔宗顯·朴來龍·陸海源,以上加設,依定式減下。
義禁府啓曰,卽接月令醫員方徽鏞手本,則以爲,時囚罪人朴孝容,多日海瘴,偏被中毒,素患痰癖之症,一倍添劇,食飮全却,氣息奄奄云,罪人病勢如此,則一邊保放,一邊草記,載在法典,朴孝容姑爲保放之意,敢啓。傳曰,知道。
領議政李裕元箚曰,伏以臣於前席,伏奉聖敎,伏聞元子宮水痘,勿藥平復,上而供慈聖嘉悅之心,下以答群黎歡祝之情,默佑神功,無往非上天之陰騭,慶忭之忱,曷有其極?臣之任保護之職,不幾日矣,臣何嘗有勞可紀,有效可言,而今乃上駟恩賚,混廁於其間乎哉?面陳辭巽,未蒙準許,尙切悚惶,圉人拖轡,光生蓬蓽,尤無以措躬匪頌之地,乘謝無路,略綴文字,仰瀆崇嚴。伏乞聖慈,俯垂鑑諒,亟令收還,俾恩數無褻,私分獲安焉。答曰,省箚具悉卿懇。卿其勿辭,安心領受。仍傳曰,此批答,遣史官傳喩。
右議政朴珪壽箚曰,伏以天地祖宗,默佑陰騭,元子誕生,方過百日,而水痘美疢,居然順經,不煩醫官之診候,無待良劑之效技,而天機潛運,神功已完,中禁外廷,晏然無事,及夫相告懽喜,踴躍稱慶,乃在平復旬日之後,奇幸之極,從古罕覯,無以惟疾之憂,貽勞止慈之念,孝之始也,亦我聖上,孝感神明,致荷希有之慶,仰承慈殿之懽,詩云君子有孝子,孝子不匱,永錫爾類者,於是乎可徵矣。臣於間者,忝叨藥院提擧之銜,衰病瘝曠,陳箚蒙遞,到今追惟,則方臣乞解之辰,正是不敢言私之日也,理應潛心默禱,夙夜在公,而乃罔聞知,規占便宜,撫躬循省,無地自容。迺者藥院別單之特旨書入也,謬擧臣名,匪頒重賞,至被錫馬之典,惝怳慙悚,轉益甚焉,臣於此日,罪有可論,而特蒙原恕,猶或倖望,功無可酬,而濫冒異數,非所敢聞,雖以遇慶而識喜,有此覃恩之特施,旣無擧職之可言,豈容寵錫之虛受?乘而拜謝,未敢造次,冒綴文字,仰瀆崇嚴。伏乞聖明,俯賜鑑諒,亟收謬恩,以存典式,以安分焉。取進止。答曰,省箚具悉卿懇。卿其勿辭,安心領受。仍傳曰,此批答,遣史官傳諭。
上在昌德宮。停常參·經筵。
自前夜人定至開東,灑雨下雨,測雨器水深一寸。
自開東至酉時,灑雨下雨,測雨器水深一寸二分。
自初昏至開東,密雲下雨,彗星有無,不得看候。
傳曰,左承旨右承旨許遞,前望單子入之。
承旨前望單子入之,李敦相·吳德泳落點。
政院啓曰,左右史不可不備,別兼春秋金鶴鎭·徐正淳·李根命·金永哲,檢閱沈相萬,旣有只推之命,竝卽牌招,推移入直,何如?傳曰,允。
以別兼春秋金鶴鎭·徐正淳·李根命·金永哲,檢閱沈相萬牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
政院啓曰,卽者義禁府都事來言,時囚罪人朴孝容,當爲議處,而判義禁金大根,有身病,次堂,例不得擧行云,判義禁,卽爲牌招,何如?傳曰,許遞,前望單子入之。
判義禁前望單子入之,李景夏落點。
弘文館啓曰,新除授副校理金演壽·尹升求,竝卽牌招,察任,何如?傳曰,允。
以慶尙監司兪致善狀啓,善山府使洪肯謨,暗行御史,旣已封庫爲先罷黜事,傳曰,令該曹,口傳各別擇差,當日下送。
三軍府啓曰,多大僉使李鍾俊,聞有身病,不能察任云,今姑改差,許用履歷,其代,令該曹勿拘常格,口傳各別擇差,使之不日下送,何如?傳曰,允。
三君府啓曰,卽見都京禮部咨文出來者,則此與尋常例咨有異,所守之莫越,厚意之感謝,不可不備盡措辭於回咨文中,咨文,令文任撰出,別定咨官,使之罔夜入送,何如?傳曰,允。
三軍府啓曰,卽見咸鏡監司徐堂輔,北兵使金永求狀啓,則今春開市時,會寧民吳秀良,見失牛隻,還給次彼人三名,來到慶源江邊矣,奪牛之定日推還,雖是交隣之信意,私相與受,未敢擅便,伏俟處分云矣,開市時彼此攘奪,其弊有不可勝言,而彼人之覓送牛隻,實出於厚意,然吳秀良之奸狀,有未可知,另査其根因,的知我人之物,然後許受之意,分付道帥臣,何如?傳曰,允。
三軍府啓曰,卽見咸鏡監司徐堂輔,北兵使金永求狀啓,則慶源屈項津,有異樣小船二隻,放砲驟至,居民崔宗達家人畜什物,劫掠載去,常時失飭之該府使咸熙億,罷黜,其罪狀,令攸司拿處,該邑座首軍官等,捉囚該府,崔宗達餘存家産,竝待回下擧行爲辭矣。六鎭隔在一帶之水,鷄狗相聞,沿陸來往,已極駭然,騎船掠去,尤爲可驚,該府使,自當拿勘處之,而人畜,則外似被劫,內實和應,此不可尋常看過,其所去處,各別譏詗之意,嚴飭道帥臣,在囚諸人,不宜許久淹滯,姑爲保放,其家産,自兵營從長措處事,分付,何如?傳曰,允。
禮曹啓曰,禜祭設行後,當有報謝之節,而見今日候,稍有開霽之意,四門報謝祭,謹依禮文,待立秋擇日設行,何如?傳曰,允。
吏曹,口傳政事,以李鎬肅爲善山府使。
兵曹啓曰,卽接西所入直衛將金泰鉉牒報,則北水閣水門中間西邊鐵窓一隻,爲急水所激破傷云,爲先令紫門監,堅實圍排,卽速修改,而把守軍兵,令該營量宜除出,限修改間嚴加守直之意,分付,何如?傳曰,允。
又啓曰,卽接景慕宮入直訓鍊院主簿趙熙斌手本,則含春苑右掖門南邊墻垣,已爲頹圮,連接處一間半,又爲頹圮云,爲先令繕工監,堅實圍排,卽速修築,亦令巡邏營門,申飭校卒,各別巡察之意,分付,何如?傳曰,允。
義禁府啓目,漕船裝載官咸悅縣監朴孝容原情云云。傳旨內辭緣,泛稱遲晩,刑推得情,何如?啓。除刑推議處爲良如敎。
義禁府啓曰,保放罪人朴孝容,所當還囚議處以入,而病勢一向未差,仍爲保放之意,敢啓。傳曰,知道。
副校理金演壽疏略曰,伏以臣,以萬萬無似,月前謬蒙恩點,猥參於監試覆試試役,備員充數而已,不敢與議於考校之責,而乃於竣事之後,人言峻發,斥論備至,臣亦冒添試席,曷不滿心惶恧,措躬無所也?縮伏私廬,勘何是俟,聖度涵弘,不惟加之以罪,乃反寵之以官,瀛館除旨遽降,召牌踵臨,蹶趨承,而愆尤未湔,咫尺脩門,進身無路,隨詣闕外,忙具短章,冒瀆崇嚴。伏乞亟遞臣新授職名焉。臣於自劾之章,不宜贅他,而耿耿愚衷,敢此尾達。夫出治之本,在於學,爲學之要,主於誠,顧今聖學,已躋緝熙之域,貴無間斷之時也,惟從聖字上做去,時敏日孜,終始懋哉。省疏具悉。往事何必追引?爾其勿辭察職,尾謝事當留念矣。
上在昌德宮。停常參·經筵。
自前夜五更至開東,灑雨下雨,測雨器水深四分,初昏至開東,密雲下雨,彗痕有無,不得看候,自開東至未時,灑雨下雨,測雨器水深二寸五分。
傳曰,明日次對,依例來會。
傳曰,頒敎文中赦句添入。
政院啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下,竝宥。
政院啓曰,左右史不可不備,別兼春秋金鶴鎭·徐正淳·李根命·金永哲,檢閱沈相萬,旣有只推之命,竝卽牌招,推移入直,何如?傳曰,允。
以別兼春秋金鶴鎭·徐正淳·李根命·金永哲,檢閱沈相萬牌不進罷職傳旨,傳曰,只推。
義禁府啓曰,保放罪人朴孝容,所當還囚照律以入,而病勢一向未差,仍爲保放之意,敢啓。傳曰,知道。
兵曹啓曰,卽接景慕宮入直訓鍊院主簿趙熙斌手本,則弘化門越邊含春苑墻垣八間許,頹圮,右掖門南邊墻垣,前日頹圮,連接處六間許,又爲頹圮云,爲先令繕工監,堅實圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
兵曹口傳政事,以李南輯,爲多大僉使。
右承旨吳德泳疏,略曰,臣罪著辜犯,彈駁踵至,向忝試望,奉牌自效,天聽逾邈,情踪危蹙,及夫李有臣疏出後,在臣勘處,自有邦憲,而雷霆不加,雨露殆遍,因罪媒榮,固當蹶出肅,而其爲貽羞朝廷,顧如何哉?亟遞臣職,勘臣未勘之律,以謝國言焉云云。省疏具悉。旣往何必爲引?爾其勿辭察職。
上在昌德宮。停常參·經筵。
自前夜四更至開東,灑雨下雨,測雨器水深三寸三分,初昏天氣乍霽,彗星體迹,終未得見,其爲消滅,的無可疑,五更後密雲下雨,未能詳察,自開東至未時,灑雨下雨,測雨器水深三寸五分。
藥房都提調李裕元,提調吳取善,副提調金炳始啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
傳曰,直提學有闕之代,前望單子入之。
直提學前望單子入之,鄭範朝落點。
傳曰,原任直提學李鎬俊,檢校差下。
傳曰,原任直閣李鎬翼,馳詣健陵,奉審摘奸,仍留監祭,顯隆園·華寧殿,一體奉審以來。
傳曰,大臣政府堂上引見。
傳曰,秋令將屆,一雨復此連霔,言念穡事,極爲可悶,再次四門禜祭,遣正卿不卜日虔誠設行。
奎章閣啓曰,原任直提學李鎬俊,檢校差下事,命下矣。卽爲牌招察任,何如?傳曰,允。
又啓曰,新除授直提學鄭範朝,敎旨安寶次,濬哲之寶請出之意,敢啓。傳曰,知道。
傳曰,同副承旨許遞,前望單子入之。
承旨前望單子入之,洪在鉉落點。
政院啓曰,新除授承旨洪在鉉,時在順天府任所,斯速乘馹上來事,下諭,何如?傳曰,許遞,前望單子入之。
承旨前望單子入之,趙肅夏落點。
傳曰,在外敦寧都正許遞,今日政差出。
傳曰,禮房承旨,馳詣受香諸處,奉審摘奸以來。
以司謁口傳下敎曰,五部民戶頹壓,依前例摘奸以來。
議政府啓曰,鏡城判官,有闕矣,本邑,處在極邊,又是營下,素稱積弊,勿拘常格,各別擇差之意,分付銓曹,何如?傳曰,允。
以全羅監司趙性敎狀啓,全州等邑民家漂頹事,傳曰,今年水災,近來罕有,而湖南,殆若偏被,完伯前啓中許多人命民戶之渰沒漂頹,念其景色,尙未定懷,意謂雨勢稍止,奠接庶就,今見續啓,怛然驚心,有倍于前,死者慘矣勿論,當此方農之時,哀彼棲遑道路,呼號顚連者,何以寄命,亦何以有秋乎?興言及此,錦玉靡安,元恤典外,道臣雖加助給,在予懷保之心,不容但已,帑錢一萬兩,特爲劃下道臣,量宜俵散前後災戶,而此雖無補,亦足爲投醪之義,分給時,道臣以此意,使之曉諭,更加顧助,結構奠接之策,斯速經紀,俾無一民失所之歎,渰死人身還布,亦竝爲蕩減,而慰諭綸音,玆又撰下道臣,令各其邑守,遍行坊曲,一一面諭於災戶民人,咸使知眷顧惻怛之至意事,廟堂措辭分付。
禮曹啓曰,傳曰,秋令將屆,一雨復此連霔,言念穡事,極爲可悶,再次四門禜祭,遣正卿不卜日虔誠設行事,命下矣。再次禜祭,不卜日今二十七日設行,三日而止事,知委,何如?傳曰,一時爲悶,當日受香。
兵曹啓曰,卽接西所入直衛將任龍準牒報,則北水閣水門東邊鐵窓一隻,爲雨水所激,拔落云,爲先令紫門監,堅實圍排,卽速修改,而旣有中間水門鐵窓破傷處把守軍,則把守軍兵,不必加定,以前把守軍兵,限修改間仍爲嚴加守直之意,分付,何如?傳曰,允。
又啓曰,卽接宗廟署入直訓鍊主簿姜周興手本,則宗廟大門西邊墻垣二間許,外面缺落云,爲先令繕工監,以杻杷子堅實圍排,依例樹柵,而衛軍二名定立,限改築間嚴加守直,令該曹卽速修築,亦令巡邏營門,申飭校卒,各別巡察之意,分付,何如?傳曰,允。
又啓曰,卽接景慕宮入直訓鍊院主簿趙熙斌手本,則宣化門越邊含春苑墻垣十九間,頹圮云,爲先令繕工監,堅實圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
又啓曰,卽接南所入直衛將李暐沼牒報,則南水閣水門西邊鐵窓一隻,爲雨水所激,破傷云,爲先令紫門監,堅實圍排,卽速修改,而把守軍兵,令該營量宜除出,限修改間嚴加守直之意,分付,何如?傳曰,允。
又啓曰,卽接西營入直哨官孫再興手本,則拱北門南邊墻垣二間許,頹圮云,爲先令紫門監,堅實圍排,卽速修築,而把守軍兵,令該營量宜除出,限改築間嚴加守直之意,分付,何如?傳曰,允。
有政。吏批,判書趙基應進,參判閔奎鎬,參議李起鏞,牌招不進。以李載晩爲修撰,南廷龍爲同敦寧,李承秉爲敦寧都正,金始淵爲知春秋,吳俊泳爲順天府使,徐光鼎爲甲山府使,李容謙爲慶源府使,柳海魯爲穩城府使,趙靖顯爲興海郡守,尹琓爲鏡城判官,兪鎭龜爲聞慶縣監,兼掌令單姜,故學生申命俊贈吏議,申琮贈僕正,已上兵曹參判申道熙本生兩代。
再政。同春秋單金始淵。
兵批,副司正,沈相薰·李命宰。
知春秋李會正疏,略曰,伏以日前政,臣兄會淳,除拜知春秋,臣亦適忝是職,則揆以格例,在下當遞,玆陳短章,仰瀆崇嚴。伏乞聖慈,俯賜鑑諒,亟遞臣春秋之銜,以便公私,千萬幸甚,臣無任云云。答曰,省疏具悉。所請依施。
直提學李鎬俊疏曰,伏以元子宮水痘平復,寶籙無疆,縟儀將擧,大小歡忭,益切延頸之忱。仍伏念臣,猥叨閣銜,三年于玆矣,是閣也官凡六員,而若其位間崇卑,務兼巨細,望極淸峻,體亦老成,則惟直學是耳,所以前後膺是選,未有如臣謭劣之濫廁者也,循名責實,循職顧名,毫乏稱塞,每自思惟,愧汗浹背,矧今英雋林立,多儲一世之望,臣若久據匪據,徒防賢路,則其爲玷累於淸朝官人之政,諒非細故也。且臣素患暑濕之症,近益添劇,胃土痿弱,食飮全阻,委頓床笫,萬無時日內供職之望,玆敢短章仰籲。伏乞聖慈,俯垂鑑諒,將臣所帶職名,卽賜遞免,回授可堪之人,公私幸甚,臣無任云云。答曰,省疏具悉。所請依施。
同敦寧李炳敎,疏陳無敦寧乞遞。答曰,省疏具悉。所請依施。
甲戌六月二十五日巳時,上御重熙堂。藥房入診,大臣政府堂上引見,同爲入侍時,都提調李裕元,提調吳取善,副提調金炳始,直閣閔泳穆,假注書李命宰,記事官金㽥·沈相萬,行都承旨金炳始,假注書李命宰,事變假注書朴應冕,記事官金㽥·沈相萬,領議政李裕元,右議政朴珪壽,政府堂上行知三軍府事李景宇·李承輔,行戶曹判書金世均,知三軍府事李景夏·趙龜夏·鄭健朝,吏曹判書趙基應·洪鍾雲,兵曹判書徐相鼎,知三軍府事梁憲洙·金輔鉉,同知三軍府事趙寧夏,副校理尹升求,以次進伏,醫官李慶年·金在瑚·李命錫·李好錫,進伏楹外訖。上曰,史官分左右。裕元等,進前奏曰,近日日候陰濕,甚爲乖候矣,聖體若何?上曰,一樣矣。仍各殿問候訖,上曰,見湖南狀啓,則水災太甚,誠切悶然。裕元曰,水災果太甚,慰諭使當爲差送,而旣有該道監司,則不必張大爲此擧,臣亦已爲關飭矣。上曰,俄者傳敎見之乎?裕元曰,姑未奉覽矣。上曰,雖有劃下,其數甚少,不過萬兩矣。珪壽曰,元子宮水痘證候,外間全然未知,而旣爲平復,不承歡欣慶祝矣。上曰,證旣平順,故不爲頒布矣。珪壽曰,正痘亦當平順,尤爲慶祝萬幸矣。裕元曰,醫官待令,使之入診乎?上可之。慶年等,以次診候訖。裕元曰,脈候奏之。慶年等,起伏奏曰,脈候左右三部調均矣。取善曰,湯劑別無議定者乎?慶年等曰,湯劑別無議定者矣。上曰,醫官先退,藥房諸臣仍留,可也。裕元曰,藥院兩提調,皆以政府堂上,應參次對矣。上曰,次對爲之。裕元曰,北咨之出來,是飛行之邊報也,上國之視以內服,有此先告,不勝欽誦,回咨,當以感謝之意,備盡撰送,而島夷與洋醜,雖云交通,其綢繆之狀,我國之所未的知也,脫有不虞之事,邇來器械精鍊,設砲相望,峙糧亦支幾年之需,然其在安不忘危之道,內而備豫,外而固圉,尤宜申嚴,而古人之言曰,治平日久,天下之人,驕惰脆弱,如婦人孺子,不出於閨門,論戰鬪之事,則縮頸而股栗,聞盜賊之名,則掩耳而不願聽,而士大夫,亦未嘗言兵,以爲生事擾民,漸不可長,此政我國之時病,而畏之太甚者也。顧今修封疆守要害,塹蹊隧壘軍營,謹禁防明斥堠,務農以足力,鍊卒以蓄威,寇少至則遏其衝,寇大至則邀其歸,誠萬全之策也。臣於日前,已飭沿邊防守之臣,使之瞭望馳報,未知擧行之如何,而每以此等事,視若文具,玩愒度日,不無其慮,分付各閫營,俾無敢稽忽之地,何如?上曰,雖無邊報,防守之節,何可一時稽忽?各別申飭,可也。出擧條仍敎曰我國,素不嫺習於用兵,而今欲用兵,則其方略精勇,當不及於壬辰矣。裕元曰,壬辰之役,我國民不見兵,久矣,初有恐怯逃散之擧,與島夷相習之後,其强剛,彼此無異,卒有成功,而今則無事不習,已知砲放之技,有何疑怯?且年前,又經洋擾,凡洋醜之長短,習知無餘,當今之兵,比之壬辰時,則反有或勝處,欲用兵,西北之軍爲最,而江界砲手,天下莫强也,耐寒耐暑,忍飢忍渴,一擧手百發百中,此則彼國之所無,而我國之獨有也,洋人及島夷,所長在於砲放,則我人,亦當以砲放敵之,而以彼人言之,亦是人類中物,有何別技之出衆,我國草野之間,豈無人才之可以出而用之者乎?顧今事勢,時行則行,時止則止,所以臣之所見,已盡於奏草矣。上曰,咨文辭意,果何如耶?裕元曰,總理衙門,欲報我國之有事,則只言有事而已,何爲以通商等說,有若恐動而誘之者乎?上國事,有可知者,而我國之準備器械,嚴守邊圉,何可少弛乎?備之而卒無所用,則尤爲大幸,此亦兵書中語也。上曰,卿言是矣,申飭沿海,好矣。裕元曰,臣於日前,已有知委,而更當以今日所奏,行會矣,如以騷擾爲慮,則兵事,無可修之日矣。上曰,安不忘危之義,何可坐視無備乎?惟在卿籌劃矣。上曰,此時邪學,尤爲痛禁,必緣雜類和應,有此事也,洋人,不知我國裏許,則豈敢出侵犯之計乎?裕元曰,兵法最要者內應也,彼人之潛通我人者,欲知我國之事也,如無內應,幾萬里外人,何可輕投異國乎?臣請以他事仰喩矣,凡人潛入他人之家,足將躊躇,殊方之踪,匿影越海,何可容易接足乎?畢竟有攀援之階,其階不出乎邪學之類,而兵書,人之用謀,我亦用之,安知無今有覘國之人乎?今此下敎,禁邪尤嚴之敎,深診鋤根之方矣。上曰,卿言節節是矣,彼人,何可無階而潛入乎?所以欲痛禁之意也。裕元曰,筵退,謹當嚴飭左右捕廳,又飭各道鎭營矣。仍奏曰,時御所修理之役,見今方張,而向日所劃二十萬之數,幾至罄用,且役處浩大,年前新定式例之外,籌摘出來者,將無限節,惟在自內戒飭,俾盡撙節之方,至於間架之規,舊建修理,尙未入量,新建之役,何暇議到乎?臣意,先爲專責於葺補等事,如有連構加建者,姑待紓力,以爲經紀之地似好,故敢此仰達矣。上曰,所陳切當,依爲之。出擧條仍敎曰,修理異於新建,自當量度物力而爲之耳。裕元曰,今日登筵,又陳殿下逆耳之言矣。上笑曰,未陳此說,則將以何說陳之乎?裕元曰,向於筵中,略陳闕門把守不嚴之事矣,把門不嚴,故閒雜之類,無難爛入,甚至於擊鼓,幾乎無月無之,擊鼓人,雖從敦化門入,而曜金門出入之人,皆是宮屬,則尤宜愼嚴,從今以往,申明舊規,必檢信漢等諸牌,而許入之意,分付兵曹,而如以顔私,有闊狹之弊,則該堂郞,斷當重勘,將此擧條,揭付壁上,常目恪遵,何如?上曰,依爲之。出擧條仍敎曰,通化門·丹鳳門,每有無常往來之人,至有爛入之弊,此宜另飭者也。裕元曰,誠有此弊,而白衣人或有往來之時,豈可如是乎?上曰,前則不然,而今有此弊矣。裕元曰,臣之所奏,卽與俄者所奏固邊圉之事,同矣,以一國言之,都城內鑰也,邊圉樊籬也,以宮中言之,內門把守如都城,外門把守如樊籬,以內諭外,以外諭內,乃宮府一體之意也。裕元曰,今夏潦水,罕見也,各道頹壓之啓,相續登聞,我殿下,深診哀矜之狀,每下顧恤之處分,臣固欽仰萬萬,而在昔法意,則十戶以上,獲蒙恩典,伊來公穀不敷,更定以五十戶矣,行之幾年,猝難變通,而災民仰哺,斗升亦重,按藩守土之臣,對揚德意,豈或少忽?然災有深淺,戶有大小,其奠接之方,各別顧助之意,更爲行會,何如?上曰,各道水災,果近年初有,而方農之時,民生之棲遑失所,誠極可悶,所奏甚幸民情,依爲之。出擧條上曰,十戶以上及五十戶以上變通,在於何時乎?裕元曰,事在不遠,而近日事,臣未能詳知矣。上曰,似在七八年間矣。裕元曰,今年稅船致敗之報,已屢至矣,泛舟海上,涉險經危,有非人力可責,而嫺路水手,雖曰年年來往,至若風浪所激,何可如地方之人尤爲熟諳者乎?護送官員,若能事事恪謹指導,豈至於是也?言念擧行,極爲寒心,見今臭載邑,自當按例照法,而雖已爲過去處,這這申飭,毋敢如前稽忽,且以沙格革言之逗遛僻嶼,分石和沙,酣於偸弄,坐失風順之時,尤爲可惡,分付各該道臣,詗察其故敗與實敗之情節,以爲參酌正法之地,何如?上曰,依爲之,申飭,可也。出擧條上曰,分石和沙何事耶?裕元曰,厚斗捧之,小斗分石,更以沙水等屬,潤之,許多作奸,臣在湖南,稔知矣。上曰,其計甚狡惡矣,不可不申飭者也,故敗與實敗,尤當廉探也。裕元曰,使行從人,元有定數,毋得濫率,法意至重,所以有渡江別單修啓之規矣。挽近以來,元數之外,別立許多雜名色,此灣柵間所云無牌驅人者也,匿影潛入,橫行彼中,或經年不還,或間路經歸,無非偸竊姦宄之類,而禁遏不得,至有今春鳳城捉送之擧而極矣,防限之無節,邊禁之解弛,莫此爲甚,顧今別行在,卽如有似此之弊,書狀官及灣尹,難免其責,該首譯,斷當重勘,以此先爲行會於灣府,何如?上曰,各別申飭,可也。出擧條仍敎曰,雜類之憑藉橫行於燕中者,曾已聞之矣,如是申飭之後,可無此弊乎?裕元曰,第當嚴加禁飭,而專在灣尹及書狀矣。仍奏曰,守令十考十上人之遞付京職,稽之古法,卽外輕內重而然也。近來遞付之後,擧作閒散,徒得善治之名,實無善治之效,有欠於償功之政,已滿十考人,不必以內移爲準,雖値瓜朔,勿拘遷轉之意,分付銓曹,何如?上曰,依爲之。裕元曰,兵曹參判申道熙,當爲追榮,而所后家,無可施處,依近例移施其本生家,何如?上曰,依爲之。出擧條裕元曰,沿海邑守令,多有見窠矣,此時差代,有難遲待,都政令政院政官,牌招開政差出,使之不日下送,何如?上曰,依爲之。出擧條仍敎曰,不日與不多日之限,有異乎?裕元曰,不日之限,爲三日,不多日之限,爲五日矣。珪壽曰,今番咨文,雖是飛傳驛遞,其事也關係於軍國者,甚大矣。上曰,此時守令,宜加愼擇,而有將略者收用,可也。珪壽曰,大臣將臣,當商確差送矣。仍奏曰,是豈君臣上下恬嬉之時乎?用兵之擧,則穀與財預爲措備,然後可矣,而此猶屬不急之務也,伏望殿下,益懋修德化民之道,則彼必不敢來侵,至若防守備禦之策,下詢大臣而處之未晩也。殿下,任五百年宗社之責矣,仰念付托之重,益懋長遠之圖焉,臣等祈祝之心,擧皆如是,在聖心,尤當如何?中國自古有戰爭,而東國僻在一隅,宜無是事,然高麗,專尙干戈,至于我朝,聖神相繼,治濟太平,只有壬辰丙子兩亂而已,見今民不知兵之餘,一聞此言,則必皆驚動畏怯,殿下,凡於政令注措之際,一以修德行仁爲務,則民皆感服,衆心成城,自無外寇之來侵,伏望益加聖念焉。近以把守軍事,聖念雖勤,此是微事,昔者周公之戒成王,有書曰立政,其意蓋自三事之臣,至于庶官,罔非正人然後,可以立一國之政,立一國之政然後,海隅諸邦,罔不率服,其勸戒誥勉甚大,所以致郅隆之治也。窮兵黷武,未必如秦皇·漢武,而治法,宜遵成王矣,何必以五百名軍兵,屢勤聖念乎?宏大其規,長遠其慮,則將帥自可得人,亦足以制勝千里之外也。上曰,大臣之言,皆懇摯矣。又敎曰,大臣曾有燕行,或聞洋夷有一番出來之計,而其國無賦稅云,然乎?珪壽曰,洋夷專以交易立國,故果無賦稅矣。上曰,洋夷兵器,有火輪船,而大國,亦有此制云矣。珪壽曰,臣亦聞之矣,洋夷之通商日本,厥惟久矣,日本人,初非不嚴斥,而竟至浸溺於邪學,故其中有學問者,擧皆拂鬱慷慨,近則仕宦之人,皆駸駸然入其中,打成一片,與洋夷,同請交易於中國,中國,亦許之云矣。上曰,此必勢弱而然矣。珪壽曰,咸豐時洋夷納賄,欲售其通商傳學之計,其時果卽嚴斥,而洋夷乃反含憾,大擧入都,遂劫逐皇帝矣。上曰,此是皇帝幸熱河之時也。珪壽曰,恭親王,獨自浸惑,脈絡相連,而人莫敢誰何,故至於劫逐皇帝之境,而近聞洋夷轉侵安南,已竝呑其國矣。上曰,今番咨文中退兵臺灣云者,甚疑訝矣。珪壽曰,退兵,似是班師之謂也。上曰,稱朝鮮者,尙號以高麗,何爲而然也?裕元曰,臺灣,本日本之所據,而今屬中原,近福建地,種穀一年再熟處也,高麗云者,其人,每以古號呼之,故我人,皆以高麗稱之,習於口吻矣。珪壽曰,人之恒言,皆然矣。上曰,燕貨每以唐物云者,何也?裕元曰,臣見古書,物之精緻者,乃唐制也,所以物之好者,必稱唐物,非有他意也。上曰,中國人之尙號以漢人者,亦此意也。珪壽曰,今番咨文曰,行五百里而出來,此是飛語也,其所爲說,專事恐動,而交易,不可許者也。上曰,請許交易者,貪於利而然也。珪壽曰,蠻夏心腸,不可測知,固當嚴其備禦,而備禦之道,莫先於衆心成城四字,俄已詳達矣,伏望益加聖念焉。裕元曰,衆心成城者,卽得人心之謂也,軍心之得,尤難,故古名將,每以得人心,勸於後人也。上曰,人心感服,果爲第一急務矣。又敎曰,我國軍器,工巧精緻,似勝於古,而其用之之道,當不及於古矣。裕元曰,誠如聖敎,而軍器諸法,皆載武備志中,卽諸葛亮遺制,而亦多古名將語也,今之洋人所制,皆出於此,而反有所稍巧者矣。上曰,禁衛新營之軍器修備所入,假量爲幾許乎?裕元曰,此則訓將登筵,下詢恐好矣。景夏曰,旣往所入,爲二萬兩,而機械雖有所造,弓矢姑未及成,又有十萬金,然後可以畢其役矣。上曰,車制各自不同云,而其制樣,予未見之矣。裕元曰,已畢者携入大內,以爲親鑑似好,而物力錢淸錢十萬兩,先爲加劃,不足之數,次次區劃,盡畢後都數,當仰達矣。上曰,量宜爲之也。上曰,眞殿西偏庫中,有舊儲甲冑馬鞍數百件,棄置多年,或云孝廟時所製,而亦未詳矣,取色則似可用,而其中,有銕甲如吐手者,異於近日製樣矣。珪壽曰,甲衣制度,前後有掩心鏡護心鏡,下則有裳矣。上曰,古畫中,有圖繪甲衣者矣。裕元曰,古畫中所繪者,其甲衣舊制也,臂甲膝甲面甲手甲之制,皆有之,而當今之甲冑如周衣樣,非古制也,古人,內着銕甲,外着戰袍,所以起作,有鏗然聲矣。上曰,大國甲衣,甚簡便且好矣。上曰,孝廟時所御甲冑,尙在眞殿,而甚是堅固,宣廟時,有大明恩賜蟒袍,以爲常御之服,而亦用之迎勅時,蟒袍,聞是中國所禁,而何以有賜乎?珪壽曰,大明眷遇我邦,故有此特賜也。裕元曰,我太祖登極後,皇朝賜九錫,在國乘,而朝臣章服之制,古今有異,至英廟時,府院君所着品服,乃紫團領矣。珪壽曰,服色法例,詳載於經國大典,而今則不能悉遵矣。上曰,漸至凋殘而然也。裕元曰,誠然矣。上曰,壬辰後奏請中國,而蟒袍更爲出來云,此說,在於何書乎?裕元曰,此在國乘矣。上曰,蟒袍,卽九章服,而皇明所賜九錫,尙今皆在矣。仍敎曰,近日動駕,內官所負,箇箇亦九錫中一物也。裕元曰,然矣,上命大臣就座。炳始曰,諸宰奏事。鍾雲奏曰,報謝祭,立秋後當擇日設行,而今秋,再承禜祭設行傳敎矣,報謝祭,待快晴擇日退行,何如?上曰,依爲之。出擧條上曰,禜祭,不卜日設行,則當自今夕乎?裕元曰,當自今夕設行矣。炳始曰,玉堂所懷奏之。升求奏曰,臣學識空疎,固不敢以見職自居,而旣登前席,玆效一言仰達矣。第伏念帝王之學,尤有所重,仁義孝悌之道,修齊治平之本,皆由於學,是前聖傳心之法,後昆垂裕之猷也,而我元子宮岐嶷之令聞日彰,擧切歡忭慶祝之忱,而惟其自貽哲命,罔不在初,則正宜勤考聖學,日新德業,以躬行之要,爲燕翼之謨,伏願益勉緝熙之工,克臻光明之域,以之垂懿訓而基永命,用副臣民顒祝之望焉。上曰,所陳當留念矣。出擧條上曰,史官就座。仍命大臣先退,又命退,諸臣以次退出。
上在昌德宮。停常參·經筵。
初昏星光穿漏,抵曉天際開霽,彗星終無形痕,其爲消滅,更無可疑。
王若曰,極備之災固往往,而至如今夏大浸,殆挽近創有,庶土混入懷襄,群黎乃墜昏墊,而惟玆湖以南被害尤酷,陂堰潰裂,而歲功失成熟之望,井閭蕩析,而民庶多胥溺之患,數千戶漂頹,已極慘報,十餘名渰沒,豈勝驚心?哀我無辜,罹此無前之災,飢痿之命,沈投魚鳖之窟,漂蕩之喘,叫號沙礫之場,九重雖敻,想到其光景,宛如在目,恫若在躬,苟究致此,實由寡昧涼德,上不能感孚天心,下無以懷保民生而然也。凡係修省,罔敢少忽,而矜惻憂悶之心,曷其盡喩?宜卽遣使慰撫,而此時沿路供億,亦所當念,特捐帑金一萬,令道臣守宰,量酌均俵,漂戶之結構,渰命之瘞埋,趁速措辦,仍蠲死者之還布,此雖河醪之投,庶爲薪火之救,其在宣化分憂之地,必當爛加商確,隨邑逐戶,悉心撫諭,不待予言之再,而方來安堵樂業之望,猶復耿耿,錦玉靡安,爾等,體予惻怛之念,流離漂梗,復作澤鴻之安集,疆理汙萊,更期田豚之祝穰,回咷爲笑,依舊胥匡,則惟予一人,庶弛南顧之憂,咨爾有衆,咸宜知悉。
吏曹啓曰,慶源府使李容謙,身病猝重,萬無赴任之望云,罷黜,何如?傳曰,允。口傳各別擇差,不日下送。
觀象監啓曰,今此彗星,已爲消滅,文臣及本監別測候,竝爲撤罷,何如?傳曰,允。
兵曹啓曰,今六月二十六日丁酉寅初三刻十三分立秋,改火進上時,宗廟署·社稷署·永禧殿·景慕宮·毓祥宮·景祐宮,依例改火,議政府·內閣·承政院·漢城府,一體頒火之意,敢啓。傳曰,知道。
弘文館啓曰,新除授修撰李載晩,卽爲牌招察任,何如?傳曰,允。
兵曹啓曰,卽伏見京畿監司鄭泰好狀啓,則本道進上封進時,敦義門,明日爲始開閉,令該曹稟旨分付爲辭矣,敦義門,依前例令政院,臨時請出標信,開閉,何如?傳曰,允。
兵曹啓曰,卽接西所衛將任龍準牒報,則明禮門東邊內宮墻二間許頹圮處,今已修築云,把守軍兵還爲入直之意,敢啓。傳曰,知道。
上在昌德宮。停常參·經筵。
自前夜人定至開東,灑雨下雨,測雨器水深一分。
政院啓曰,初一日輪對日次矣,敢稟。傳曰,當次人受點,後日次待令。
傳曰,右承旨許遞,前望單子入之。
承旨前望單子入之,沈履澤落點。
吏曹,口傳政事,以李喜泰爲慶源府使。
奎章閣啓曰,直提學鄭範朝疏批已下,卽爲牌招察任,何如?傳曰,允。
摠戎廳啓曰,謹依下敎,本廳策應所,今六月二十八日移接於訓局新南營,而入直將卒,依例移直之意,敢啓。傳曰,知道。
義禁府啓曰,卽接月令醫員李重勳手本,則以爲,時囚罪人申弘均,素患疝積,又添暑濕,目下形症,極涉危重云,罪人病勢如此,則一邊保放,一邊草記,載在法典,申弘均姑爲保放之意,敢啓。傳曰,知道。
護軍鄭範朝疏曰,伏以惟天眷顧,惟祖宗默佑,惟元子宮水痘康復,縟儀將擧於呼嵩,丕基益鞏於措泰,於萬千年,忭祝無疆,竊伏念直學士之設,昉于唐之集賢院,而逮夫宋朝,膺瑞籙於翠嬀,闡淵圖於昭漢,寶典謨黻禮樂,簡英奇文獻,遂置延閣秘職,而亦有直學士之不離待制之淸,上之無遜乎學士之重,要之極一代之峻,而莫之與二焉,今臣所叨,是閣是職卽是已,洪惟我朝,奎運隆熙,右文作人,權輿於是,而歷數前後,與其選者,必皆大雅宏達,布濩聲明,賁乎其笙鏞也,蔚乎其冠冕也,曷嘗有如臣者流,得以齊竽之濫而燕石之混也哉?臣以無似,獲受我聖上賜者,天燾地載,河海莫量,名途亨衢,馳騖華轍,邇來所歷遍者,愈往愈耀,龍光所被,鼴量已滿,而今又徽數曠絶至此,臣惟感鏤而已,惶懍而已,實未知何修而能消受,何藉而能報效也?臣有一言冒陳者,是官也,卽臣祖臣父之所已經者也,問其職則繼之誠爲榮,而問其所以盡其職,忝墜之獨不爲懼乎?且臣,曾於本閣,猥玷參外之選,出入邇密,滋有年所,而程功課能,蔑一足稱,噫,試之而無可則已之宜也,考之而無績則黜之亦宜也,而乃反引而進之峻階之上,其有累於淸朝官人之政,亦大矣。若臣之此一擧,而仰而累聖簡,俯而忝家聲,則無寧退守微分之爲公私計之得者也,牙牌臨門,典式莫越,雖不敢不趨走肅命,而至若恬然而蹲冒,則卽臣籌量之所萬萬不能者也,猥控情實,仰瀆聰聽。伏乞聖慈,至明以察之,至仁以遂之,將臣直提學之任,亟賜鐫免,則臣之感戴洪造,更有深於拔擢之榮矣云云。答曰,省疏具悉。卿其勿辭行公。
上在昌德宮。停常參·經筵。
傳曰,禮房承旨,馳詣社稷·宗廟·永寧殿·景慕宮,奉審摘奸以來。
傳曰,奉審閣臣入侍。
議政府啓曰,賀儀隔日,未付軍職人,令該曹口傳付軍職,使之參班,何如?傳曰,允。
禮曹啓曰,元子宮水痘平復,頒敎陳賀時,諸道所封方物中,自京廳封進方物,依例看品內入,而各道方物,亦依前例待其到,看品捧入之意,敢啓。傳曰,知道。
傳曰,明日出宮門路,以協陽門爲之。
甲戌六月二十八日未時,上御誠正閣。奉審閣臣入侍時,同副承旨趙肅夏,假注書沈相薰,記事官金弘集·沈相萬,檢校直閣李鎬翼,以次進伏訖。上曰,史官分左右。仍命閣臣進前,鎬翼進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯隆園,園上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣健陵,仍留監祭,將事安寧之意,敢此仰達矣。上曰,陵上園上太平,碑閣·丁字閣,亦無頉乎?鎬翼曰,然矣。上曰,殿內安寧乎?鎬翼曰,然矣。上曰,間經大雨,果無滲漏處乎?鎬翼曰,無滲漏處矣。上曰,何時行事,而仍卽還發耶?鎬翼曰,三更量行事,而留待天明,始發行矣。上曰,行事時,得無雨乎?鎬翼曰,無雨矣。上曰,江流必大漲矣,渡涉得無難乎?鎬翼曰,昨日發行時,自堂峴乘舟,溯流而上,則龍驤鳳翥亭下,始登陸矣。上曰,水至鳳翥亭前何處乎?鎬翼曰,水至三門階下矣。上曰,今日則中路不逢雨乎?鎬翼曰,今日巳時量,有微雨可濕人衣矣。上曰,來時江漲,譬昨何如乎?鎬翼曰,可減二丈許矣。上曰,一行,皆無頉善還否?鎬翼曰,無頉往還矣。上曰,沿路民家,無頹壓之患乎?鎬翼曰,別無頹壓處矣。上曰,水原則農形,果無大損否?鎬翼曰,水原禾穀,以臣所見,頗有豐登之望矣。上曰,始興·果川何如乎?臣去時路由始興,歸時由果川,而始興,亦近於豐,果川則浦沿田土,多有潰缺受損處矣。上曰,國家,第一以豐年爲願矣。鎬翼曰,聖敎切當矣。古語曰,民以食爲天者,正謂此也,第近日市直漸高,鄕外亦然矣。上曰,市直果至幾何?鎬翼曰,市直,市升一升爲四錢餘矣。上曰,市直果高,果已聞之矣,京中則日間市直,或得稍下否?鎬翼曰,臣今方入城,姑未詳聞矣。上曰,承旨則有聞乎?肅夏曰,京中市直,亦爲高騰,而從今日氣連好,則自當漸下矣。上曰,市人,凡於物價,一番高騰,未復減歇,此惡習也。鎬翼曰,此亦人心所致也,若有方便之道,以爲懲勵則好矣,然人心卽天心,亦不可强爲操制也,市人,利析秋毫,但以高價爲事,此則奸猾之致也。上曰,市人奸猾至此,甚可痛也。上命史官就座,仍命閣臣先退,又命退,承史以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
陳賀後大殿·大王大妃殿·王大妃殿·大妃殿·中宮殿,內閣·政院·玉堂口傳問安。答曰,知道。
藥房都提調李裕元,提調吳最善,副提調金炳始啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,侍衛與各門排立軍,令各其營乾犒饋。
傳曰,陳賀時禮房承旨李敦相,宣敎官金裕行,竝加資。
傳曰,陳賀時各差備以下,別單書入。
傳曰,禮曹參議洪承億,百官加親授。
傳曰,中官金重錫·金應鉉,元子宮中官柳載賢·李孝元竝百官,加親授。
政院啓曰,議政府郞廳來言,今日賓廳日次,而陳賀相値,不得來會云矣,敢啓。傳曰,知道。
宗親府啓曰,明日,卽天漢殿朔奉審日次,臣升洙,進詣擧行之意,敢啓。傳曰,知道。
都摠府啓曰,今日入直內三廳武兼禁軍及軍兵習射技放,而殿座相値,不得設行之意,敢啓。傳曰,知道。
政院啓曰,吏曹郞廳來言,百官加下批政事,取稟。傳曰,當日爲之。
傳曰,俄於筵中,有所下敎於大臣矣。近聞京外雜類,稱以儒疏,逗遛公廨,嘯聚無賴,作弊莫甚云,前後飭敎果何如,而秋曹之不能禁斷,誠極駭然,當該堂上,竝從重推考,雜類輩,自該曹一一捉得,嚴囚以聞。
以忠淸監司成彝鎬狀啓,公州等邑人命渰死民家漂頹事,傳曰,近以湖南水災事,滿心憂憫,丙枕不寧,卽見錦伯二狀啓,則渰命漂戶,又如是夥多,念其情狀,驚慘何極?死者已無及矣,當此方農,哀彼無戶無食,棲遑呼號者,何以得保其生乎?元恤典外,道臣雖有助給,予心之若恫在己,不能無河醪之投,以內帑錢五千兩,特爲劃下道臣,須量宜俵給於災戶,而曉諭此意,亦須更加助給,不日奠居,俾無一民失所之歎,渰死人身還布,竝爲蕩減,至若拯救諸人,當此死生之際,挺身活命,可見其志義,竝特爲賞加,木布公穀中從厚題給,慰諭綸音,玆以撰下,令各其邑守,偏行坊曲,一一面諭於災民,咸使知懷保惻怛之至意。
禮曹啓曰,元子宮水痘平復,此實宗社莫大之慶,旣已祗告廟社,頒赦八方,設科取士,亦係應行之典,今番慶科,以何科設行,而日字,以何間推擇乎?敢稟。傳曰,除初試庭試,磨鍊日字,九月旬前擇入。
政院啓曰,今日朔祭諸執事捧擧案時,宗廟大祝副司果任尙鎬,不爲待令,事未前有,萬萬駭然,祭單子,今方使之改付標以入,而不審塡差之吏曹堂上,從重推考,當該大祝,所當重勘,而本院請推之外,無他可施之罰,何以爲之?敢稟。傳曰,允。拿處。
吏曹啓曰,在前頒赦時,有別歲抄書入之例,今番則何以爲之乎?敢稟。傳曰,依例捧入。
又啓曰,別歲抄書入事,命下矣。居中居下,一體書入乎?敢稟。傳曰,一體書入。
兵曹啓曰,觀光窓修改,今旣畢役,把守軍兵還爲入直之意,敢啓。傳曰,知道。
兵曹啓曰,北水閣水門鐵窓拔落處,今已修改矣,把守軍兵解送直所之意,敢啓。傳曰,知道。
御營廳啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
敎中外大小臣僚耆老軍民閑良等人書。王若曰,元子適有疾恙,惟憂方深,皇天誕降休祥,乃瘳則喜,此誠一國之同慶,詎無十行之用亶?念祖宗佑予寡躬,而世嫡錫玆胄胤,重暉重潤,聽漢代之歌謠,克嶷克岐,宛邰室之儀狀,百靈共護於左右,蒙養有方,一念靡弛於晝宵,節宣罔忽,屬値夏季之月,偶嬰時行之痾,證形雖輕,是謂痘瘡之小者,湯劑宜愼,矧玆襁褓之中乎?燕寢自然屢興,中心有戒,醫院無煩移直,外人不聞,於焉榮衛之獲完,依然孩笑之可愛,體若勝昔,已收瓊漿珠靨之功,疢不浹旬,寧藉蔘溫朮補之力,斯實荷上天之陰騭,于以悅東朝之慈心,正惟勝邪,膺箕疇康寧之福,慶必由善,鞏周家宥密之基,薦牲醴而祗告,自廟徂宮,出綸綍而載宣,至陬與澨,一年內賀儀再擧,八域中協氣長留,體乾坤之好生,施恩布德,霈雷雨之作解,蕩垢滌瑕云云。於戲,百祿是遒,予方勉推己之政,萬世永賴,爾其懷保子之仁,故玆敎示,想宜知悉。藝文提學徐承輔製進。
甲戌六月二十九日午時,上御仁政殿,元子宮水痘平復稱慶陳賀入侍時,行都承旨金炳始,左承旨金聲根,右承旨沈履澤,左副承旨李敦相,右副承旨洪在正,同副承旨趙肅夏,注書缺,記事官金弘集·沈相萬,別兼春秋金鶴鎭·徐正淳·李根命·金永哲,檢校直提學金輔鉉·趙寧夏·趙成夏·趙慶鎬·李鎬俊·尹滋悳,直提學閔奎鎬·鄭範朝,檢校直閣李喬翼·金永壽·李鎬翼·姜·直閣閔泳穆,待敎李載兢,校理金九鉉·李雲夏,副校理金演壽·尹升求,修撰金允植·李載晩,副修撰洪永禹·閔種默,以次侍立。時至,通禮跪啓請外辦,上具遠遊冠·絳紗袍,乘輿出宣化門,藥房提調吳取善,副提調金炳始,進前問候訖,仍出協陽·肅章門,入仁政門,詣仁政殿月臺,通禮跪啓請降輿,上降輿,通禮跪啓請執圭,承旨進圭,上執圭升座,炳始稟請百官入庭行禮,次出標信,把守甲子處祗受命,以已下標信擧行,宗親文武百官就座,代致詞官,進前致詞訖,百官行四拜禮,宣敎官宣敎訖,百官行四拜禮,贊儀唱搢笏三叩頭,百官跪搢笏三叩頭,贊儀唱山呼,百官以下,齊聲呼千歲,又呼千歲,又再山呼千千歲,仍行四拜禮,宣箋官跪宣箋目訖,百官俯伏興平身,通禮跪啓禮畢,大臣進前,裕元奏曰,吉慶荐臻,親臨受賀,伏想嘉悅,而萬姓擧切歡忭矣。上曰,果甚嘉悅矣。裕元曰,臨殿勞動,聖體若何?上曰,一樣矣。各殿問候訖,裕元曰,元子宮諸節,亦一安乎?上曰,連安矣。淳穆曰云云。珪壽曰云云。上曰,自昨始有霽意,可喜也。裕元曰,從此而可期快晴矣。仍奏曰,廟務之關係非輕者,雖於賀班,不得不奏達矣。臣以倭館事,竊有一言,而含忍度日,不勝滋惑,今玆仰達,臣亦不免因循玩愒之罪矣,我國與倭人結隣通信,已三百年,所以無一釁端,有百和好,書契之以禮,贈給之以時,毫無相失,忽於三年之間,無故阻隔,今則無異閉關絶約,我國尙不知其所由,只信一訓導之言,任其所爲,渠自得意,恣橫放肆,廣占家舍,偃處邑底,囊括三南,都賈百貨,足跡之不到倭館,已至幾年,此固法外,而別差之入處館所者,竝爲遏止,事之閃忽,意之叵測,罔有紀極,且其公木之幻弄,債殖之無厭,一道嗷嗷,萬口難掩,猶屬薄物細故,而按藩守土之臣,擧墮迷藏之術,雖知其罪,莫敢顯言,國體之虧損,約條之隳壞,實由於此,臣於春間,嚴飭新去道臣及萊守,公木則使之收刷以待,而放債之尙此狼藉,未知何故,臣意釜山前訓導安東晙,發遣府羅將拿來,嚴覈正罪,別定渡海官下送,探其委由後登聞,其公私幻弄之物,令道臣一一査出,一竝屬公,補用於軍需,何如?上曰,依爲之。出擧條別差,嘗所往來於對馬島者耶?裕元曰,別差亦譯窠,而往來彼島,無事則以講和好,有事則以探機密者也,挽近數年,遏阻不送,以至釁隙漸生,而彼情無由聞知,今計莫若別送渡海官,詳細探來之爲宜也。上曰,予亦欲送,探彼情者久矣。珪壽曰,向以安東晙之姑留幹當,雖有下敎,而渠旣自作不法,全道嗷嗷,前後罪犯,畢露無餘,且以其邊釁言之,倭主逐出,館伯摠攬國政,卽其夸張也,對馬島主之曰皇曰勅,卽彼自尊之稱,非求我國之稱皇而稱勅也,且島主爵秩之與前異稱,無怪其加授兼帶也,而謂以違式,遽却其書,至今多年,仍無究竟,海外蠢俗,安得不致生嫌隙乎?雖尋常朋友之間,人遺書札,拒之不納,必當含慍,而況交隣講好之地乎?領相所奏,果係時急,而安東晙,斷施當律矣。上曰,對馬島主左少衛將軍之稱,是前日所無耶?珪壽曰,然矣。上曰,近日疏儒,嘯聚雜類,作弊不少,前後令飭之下,何敢一向如是?令刑漢兩司左右捕廳,一竝捉囚,可也。裕元曰,以儒爲稱,則恐不可自捕廳擧行矣。上曰,此豈可以儒生待之乎?出沒京外,爲弊莫甚,卽是無賴輩,則雖自捕廳捉致,亦何不可乎?裕元曰,謹以聖敎,退傳於法司堂上,使之隨現捉仰聞矣。又奏曰,松京城役,今旣停止矣,助役錢一竝勿爲擧論,勿復責納之意,關飭恐好矣。上曰,城役已撤,何可有民斂乎,竝使寘之,可也。裕元曰,旣不興役,則何可斂民乎?上曰,斂民又何可爲之乎?通禮跪啓請釋圭,上釋圭,承旨受圭,上降座乘輿,出仁政門,由肅章門入協陽門,承旨請出標信解嚴,上由宣化門還內,諸臣以次退出。日記廳堂上閔泳達。郞廳李載崐·金炳䄵。
上在昌德宮。停常參·經筵。
自卯時至辰時,灑雨下雨,測雨器水深三分。
藥房提調吳取善,副提調金炳始啓曰,臨殿受賀,勞動旣多,伏未審,夜間聖體若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,吏兵批,別歲抄點下者,依例捧傳旨。
以陳賀時各差備以下別單,傳曰,宣敎官副司果金裕行加資,展敎官兵曹正郞白義行,禮曹正郞白鳳三,宣箋官副應敎李鎬翼,左通禮吳尙鉉,右通禮洪敬燮,各兒馬一匹賜給,贊儀朴鐘元守令除授,展箋官兵曹佐郞崔奭奎·趙重麟,東西唱引儀安亨植·安壦,階下典儀兼引儀李鼎善代致詞官假引儀金鏞賢,宣箋目官假引儀李雲承,忠義衛趙秉玉,香官崔鼎獻,奏時官金勉孺·趙源祐·安貞植,各一弦弓一張賜給,擇日官前郡守李秉洪加資,其餘員役·樂工等,竝依判下施賞。
奎章閣啓曰,景慕宮望廟樓今朔奉審無頉之意,敢啓。傳曰,知道。
議政府啓曰,本府公事官李鍾恕,奔走勤仕,再滿十五朔,依例陞敍,或守令除授事,捧承傳施行,何如?傳曰,允。
禮曹啓曰,太廟展謁,每以春秋定式取稟矣,今秋展謁吉日,以何間推擇乎?敢稟。傳曰,再明日爲之。
又啓曰,景慕宮展謁,每以孟春孟秋定式取稟矣,今秋展謁吉日,以何間推擇乎?敢稟。傳曰,再明日爲之。
又啓曰,元子宮水痘平復慶科,取稟草記,傳曰,除初試,庭試磨鍊日字,九月旬前擇入事,命下矣。在前庭試,除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,擇日放榜。
傳曰,發遣吏郞,諸執事淸齋與否,摘奸以來。
傳曰,在外敦寧都正許遞,今日政,差出。
傳曰,明日出宮門路,以協陽門爲之。
王若曰,三朔雨滯,轉成極備,耘耔多失其時,稼穡難免乖痒,言念民情之愁苦,不覺丙枕之屢興,日前,以湖南水警,略有所示意者,而又玆湖西一路,被害孔酷,江海傾洞,便成懷襄之患,閭井蕩柝,竟罹昏墊之憂,人命之渰死,爲數十名,民家之漂頹,爲千餘戶,禾疇農畝盡歸沙礫之場,繩樞甕牖化作魚鼈之窟,許多生靈,奔走號呼於洪濤驚波之中者,森然在目,恫若在己,此皆由予涼德無以享天心而弭天災,使予無辜之民,淪亡阽危至此之極,尙誰咎哉?恐懼修省之道,靡或敢懈,而懷綏安輯之方,在所當先,特下帑錢五千兩,此不過投河之醪,令道臣守宰,逐戶均俵,死者埋瘞而還布蠲蕩之,生者存恤而居處奠接之,極力拯救,副予至意,而秋成尙餘多月,賴天之祐,或有收楡之望,則安知不回咷爲笑,復尋宿昔之居乎?嗚呼,民惟予赤子,予惟民父母,予方切若保之心,民豈無孔邇之情,咨爾有衆,咸須知悉。
三軍府啓曰,本府從事官金永豐,奔走勤仕,已滿二十朔,依例六品職遷轉事,捧承傳施行,何如?傳曰,允。
三軍府,以李在頀,爲從事官。
禮曹啓曰,以元子宮水痘平復,慶科庭試,卽日放榜,擇日放榜,取稟草記,傳曰,擇日放榜事,命下矣。令日官李秉洪推擇,則文武科庭試,來九月初九日,放榜,同月二十二日辰時爲吉云,以此日時定行,何如?傳曰,允。
又啓曰,今二十五日大殿誕日陳賀時,應行節目,參考前例,磨鍊爲白去乎,依此擧行,何如?啓。依所啓施行爲良如敎,以宗廟提調李昇應牌招啓辭,傳曰,提調許遞,前望單子入之,都摠府摠管變通草記,傳曰,允。竝許遞,前望單子入之,摠管前望單子入之,都摠管金善弼·任商準·蔡東健,副摠管洪淳大·南廷益·金箕錫·尹善應·申橚,落點。
尙衣院封進墨,闕供,不勝惶恐,該道臣推考事草記,傳曰,知道。特爲安徐,卿勿待罪。
兵曹啓曰,今七月初三日,大駕詣宗廟展謁,仍詣景慕宮展謁時隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,禁將,率訓局旗鼓與馬軍二哨步軍三哨,爲先廂,摠使,率御營步軍三哨兩營騎士各一番,爲後廂,禁軍三番隨駕,別抄軍二哨,領付中央陣,餘軍留營,留陣,置之。
兵曹啓曰,今七月初三日宗廟永寧殿秋享大祭時守門,當爲塡差,而本曹郞廳都摠府郞廳五衛將,除入直與呈辭受由在外未肅拜,排擬苟艱,依定式,軍門將官代差以入之意,敢啓。傳曰,知道。
以義禁府赦單子,傳曰,洪淳逈,放。
義禁府啓曰,釜山前訓導安東晙拿處,嚴覈正罪事傳旨啓下矣。安東晙,時在慶尙道東萊府,卽爲發遣府羅將拿來,何如?傳曰,允。
有政。吏批,判書趙基應進,參判閔奎鎬,參議李起鏞,牌招不進。以張東秀,爲敦寧都正,金裕行爲禮曹參議,徐衡淳爲知經筵,李禶重爲健陵令,徐能淳爲監役,李道植爲襄陽府使,左副承旨李敦相,今加嘉善,副司果金裕行,今加通政,已上加資事承傳,禮曹參議洪承億,今加嘉善,百官加親授。
再政。以任錫準,爲監察,梁敎默爲假監役,李容元爲錦山郡守。
三政。以李象暾,爲丹城縣監,洪熹鍊爲武烈祠參奉,前郡守李秉洪,今加通政,加資事承傳。
兵批,判書徐相鼎進。以秦喜永爲同知,李俊善·趙性夏爲僉知,申杓·閔晳鎬·曺秉斗爲宣傳官,金箕赫爲內禁將,孫珪憲·金弼求·金東三·宋恒鎭·李彦吉爲五衛將,洪聖根·朴斗炯爲景福將,崔吉五·韓仁秀·安衡吉爲慶熙將,金商鎭爲宣傳官,李雲夏·李胄榮爲文兼,訓鍊副正加設單,魚秉琇,僉知加設單,尹光翼·金鴻求·尹昌,副司果裵宗漢。
再政。以具然相爲御營把摠,同知單,洪聖根,僉知二單,金弼求·金東三,副司果金羽均。
三政。以柳冀善爲訓鍊僉正,同知單,崔五吉。
四政。以李炳敎·李敏庠爲副摠管,趙鍾哲爲訓鍊判官,同知單,韓仁秀。
五政。以鄭永澤爲武兼,同知單,安衡吉。
六政。以李在頀爲三軍府從事官,同知單,朴斗炯。
上在昌德宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,右副承旨,馳詣宗廟·景慕宮,奉審摘奸以來。
傳曰,左承旨·右承旨許遞,前望單子入之。
承旨前望單子入之,趙康夏·金奎弘落點。
傳曰,右副承旨許遞,前望單子入之。
承旨前望單子入之,閔昌植落點。
傳曰,藥院提調許遞,前望單子入之。
內醫提調前望單子入之,朴齊寅落點。
傳曰,京兆堂上竝許遞,前望單子入之。
京兆堂上前望單子入之,判尹金翊鎭,左尹金學初,右尹白樂貞落點。
政院啓曰,享祀法意,何等謹嚴,而今日朔祭,諸執事捧擧案時,宗廟大祝副司果任尙鎬,不爲待令,原單子,使之改付標以入,而事體所在,萬萬駭然,所當重勘,而本院請推之外,無他可施之罰,何以爲之?而不審愼差之當該吏曹堂上推考,何如?傳曰,允。拿處。
政院啓曰,今日親傳香時承旨,當爲備員,行左承旨李敦相,卽爲牌招,何如?傳曰,允。
奎章閣啓曰,守宮檢校直提學韓敬源,待明朝牌招,何如?傳曰,允。
政院啓曰,行都承旨金炳始,緣故出去,行左承旨李敦相,右承旨金聲根,右副承旨洪在正許遞,院中只有臣一人,伴直無人,左副承旨沈履澤,所當牌招,而拘於廳規,不得請牌,何以爲之?敢稟。傳曰,牌招。
傳曰,明日出宮門路,以協陽門爲之。
兵曹啓曰,頒赦後,追褒貶居中居下者,以宥旨前草記書入,自是格式,而卽伏見北兵使金永求褒貶啓本,則廢茂山萬戶林景亮居中矣,居中秩單子,修整以入之意,敢啓。傳曰,知道。
義禁府任尙鎬保放事草記,傳曰,飭已施矣,分揀放送。
行左承旨李敦相,疏辭新資。答曰,省疏具悉。卿其勿辭行公。
護軍洪承億,疏辭新資。答曰,省疏具悉。卿其勿辭行公。
甲戌七月初二日辰時,上詣仁政殿·宗廟·景慕宮,秋享大祭香祝親傳入侍時,行都承旨金炳始,右承旨金聲根,左副承旨沈履澤,右副承旨洪在正,同副承旨趙肅夏,注書缺,記事官金弘集·沈相萬,別兼春秋徐正淳·李根命·金永哲,檢校直提學金輔鉉·趙寧夏·李載冕·趙成夏·趙慶鎬,直提學閔奎鎬·鄭範朝,檢校直閣李喬翼·金永壽·李鎬翼·姜,直閣閔泳穆,待敎李載兢,校理李雲夏·金九鉉,副校理金演壽·尹升求,修撰金允植·李載晩,副修撰洪永禹·閔種默,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房副提調金炳始進前問候訖,仍出協陽門·肅章門,入仁政門,詣仁政殿月臺,通禮跪啓請降輿,上降輿,通禮前導就褥位南向立,引儀引獻官南寧尉尹宜善,上護軍金大根進詣褥位之左,通禮跪啓請跪,上跪,香室官員,奉香祝以次跪授承旨,承旨東向以次跪進,上受香祝,以次授宜善·大根,宜善·大根,西向跪受興,上興,通禮導上降詣祗送位西向立,宜善等,奉香祝由正門出,通禮跪啓請鞠躬,上鞠躬,香祝過,通禮跪啓請平身,上平身入幕次,少頃,上出次乘輿,出仁政門,由肅章門,入協陽門,承旨請出標信解嚴,上由宣化門還內,諸臣以次退出。
上在昌德宮。停常參·經筵。
大駕詣宗廟入齋室後,藥房·內閣·政院·玉堂口傳問安。答曰,知道。展拜還入齋室後,藥房·內閣·政院·玉堂口傳問安。答曰,知道。詣景慕宮入齋室後,藥房·內閣·政院·玉堂口傳問安。答曰,知道。展謁還入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。還宮後,藥房·內閣·政院·玉堂口傳問安。答曰,知道。
傳曰,隨駕軍兵,令各其營別,饒次分給。
傳曰,今日展謁之禮,兼爲祗告,邦慶也,豈可無識喜之擧?都提調領議政李裕元,大豹皮一令賜給,提調金學性,豹皮一令賜給,廟司令金正植,外職陞敍,參班廟司,各陞一階職,政官牌招下批,敍陞者單付事,知守僕金鼎默,自願免賤,守僕崔鎭泓等三人,竝帖加,其餘守僕等,令該曹米布題給,拜宮之禮,亦兼祗告之義,都提調右議政朴珪壽,大豹皮一令賜給,提調兪致崇,鹿皮一令賜給,宮司以下守僕賞典,依廟司等例爲之。
政院啓曰,吏曹判書趙基應,參判閔奎鎬,參議李起鏞牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,待明朝一體牌招。
以吏曹參議李起鏞牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而以動駕相値,不得設行之意,敢啓。傳曰,知道。
奎章閣啓曰,大駕今已還宮,守宮檢校直提學韓敬源,依定式減下,何如?傳曰,允。
政院啓曰,卽者義禁府都事來言,今日動駕時衛外擊錚罪人李丙斗等三人,移送秋曹云矣,敢啓。傳曰,知道。
刑曹啓曰,傳曰,俄於筵中,有所下敎於大臣矣,近聞京外雜類,稱以儒疏,逗遛公廨,嘯聚無賴,作弊莫甚云,前後飭敎果何如,而秋曹不能禁斷,誠極駭然,當該堂上,竝從重推考,雜類輩,自該曹,一一捉得嚴囚以聞事,命下矣。向以疏儒禁斷事,飭敎截嚴,而不能先事操飭,至伏承嚴敎,臣不勝悚惶萬萬,而謹依傳敎,稱以儒疏,逗遛作弊之首頭李,同參吳應善·李錫龜·李文默·黃泰熙·金榮熙等六人,捉來嚴囚之意,敢啓。傳曰,以儒疏事,前後飭敎,何如,而此輩之出沒嘯聚,作弊無嚴者,卽不畏君命之亂類也,此不可尋常處之,刑曹捉囚罪人李,嚴刑二次,遠惡島限己身定配,勿揀赦前,吳應善·李錫龜·李文默·黃泰熙·金榮熙,竝嚴刑一次,遠惡島定配。
兵曹啓曰,去六月十七日武臣堂上祿試射,以後日退行事草記蒙允矣,今七月初四日設行之意,敢啓。傳曰,知道。
兵曹啓曰,元子宮水痘平復,慶科除初試,庭試來九月初九日設行事,自禮曹推擇啓下,而武科則例有初試,依定式,分京外試取矣,吉日,令日官全兢錫推擇,則來八月十一日爲吉云,以此日擧行,而取考謄錄,則在前慶科庭試取人之數,多寡不同,或取三四百人,或取五六百人,今番則取幾人乎?敢稟。傳曰,取六百人。
摠戎廳啓曰,謹依下敎,本廳隨駕軍兵等處,乾犒饋分給之意,敢啓。傳曰,知道。
甲戌七月初三日辰時,大駕詣宗廟·景慕宮,展謁擧動入侍時,行都承旨金炳始,左承旨趙康夏,右承旨金奎弘,左副承旨沈履澤,右副承旨趙肅夏,同副承旨閔昌植,注書缺,記事官金弘集·沈相萬,別兼春秋金鶴鎭·李根命·金永哲,檢校直提學金輔鉉·趙寧夏·李載冕·趙成夏·趙慶鎬·尹滋悳,直提學鄭範朝,檢校直閣李喬翼·金永壽·李鎬翼,直閣閔泳穆,待敎李載兢,校理李雲夏·金九鉉,副校理金演壽·尹升求,修撰李載晩·金允植,副修撰洪永禹·閔種默,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調朴齊寅,副提調金炳始進前問候訖,上出協陽門,通禮跪啓請降輿乘輦,上降輿乘輦,出肅章·進善門·敦化門至宗廟大門外,通禮跪啓請降輦乘輿,上降輦乘輿,至齋室門外降輿,入齋室。時至,上改具冕服,由東神門入就版位,承旨奏請侍衛軍兵西神門外待令,贊儀唱鞠躬四拜興。平身,上行四拜禮訖,陞詣廟內各室奉審訖,上出西神門,齊寅,進前奏步輦待令,上入永寧殿東神門就版位,贊儀唱鞠躬四拜興。平身,上行四拜禮訖,陞詣殿內各室奉審訖,上還出東神門外,大臣等進前,裕元奏曰,朝候微涼,旋卽又熱矣。上曰,日氣果甚熱矣。裕元曰,侵早勞動,聖體若何?上曰,一樣矣。仍敎曰,邦慶後展謁,卽祇告之義也,都提調以下將欲施賞矣。裕元曰,臣屢蒙罔功濫賞,又承此敎,不勝惶愧矣。上曰,景慕宮,亦當有施賞之擧矣,卿不必辭也。裕元曰,路次所奏,雖涉惶悚,以邊情事,不得不仰達矣。仍奏曰,向以渡海官差送事,筵稟蒙允矣,渡海之役,物種措辦,動費四五朔然後,始可發程,則先此別遣堂上譯官于萊府,報其事由於館所,轉及對馬島,聽其所答,隨機裁處似好,故敢此仰達矣。上曰,依爲之。出擧條裕元曰,臣日前,略擧安東晙罪目,仰奏蒙允,待拿囚,自當嚴覈得情,依律勘處,而因此,有不勝慨然者,不得不一陳矣,邊情之關係,何如,而爲按藩守土之臣者,久於其職,固當隨事糾察,乃反爛漫同歸,惟東晙是聽,熟於顔私,莫敢斥退,陷於姦黠,莫敢發摘,專事掩匿,馴致邊釁,言念職守,難免隳瘝之責,前慶尙監司金世鎬,施以譴罷,前東萊府使鄭顯德,尤難寬恕,亟施竄配之典,何如?上曰,依爲之。出擧條仍敎曰,此果宜有之擧也。裕元曰,安東晙,行當正罪,則該道臣及本官,其在朝體,不可無論勘矣。上曰,誠然矣。仍敎曰,金世鎬之拜嶺伯,稍後於鄭顯德之東萊府使乎?裕元曰,鄭顯德,先於金世鎬數年矣。上曰,武衛所軍,使訓將統率,而文簿等節,多有掣礙,且宿衛所古例,有可據,此亦定稱號,姑令訓將兼帶似好矣。裕元曰,此等事,有難遽議於稱號矣,更加三思,爛議於諸大臣而處之爲好矣。上曰,此非時急,更當考例矣。通禮跪啓請乘輿,上乘輿,至廟南門外降輿,步過復乘輿,至齋室門外降輿入齋室,少頃通禮跪啓請出次,上改具翼善冠·衮龍袍以出,通禮跪啓請乘輿,上乘輿出廟大門外,通禮跪啓請降輿乘輦,上降輿乘輦,至景慕宮大門外,降輦乘輿,至齋室門外降輿,入齋室。少頃,上改具冕服,出齋室詣版位,行再拜禮,陞詣宮內奉審,仍詣望廟樓版位,行四拜禮,陞詣殿內,捲帳奉審訖,還入齋室。少頃,通禮跪啓請外辦,上改具翼善冠·衮龍袍以出,乘輿出大門外,降輿乘輦,還至宗廟洞口降輦,步過復乘輦,入敦化門·進善門·肅章門,上降輦乘輿,入協陽門,承旨請出標信解嚴,上由宣化門還內,諸臣以次退出。
上在昌德宮。停常參·經筵。
自卯時至酉時,灑雨下雨,測雨器水深五分。
傳曰,呈告戶曹參議,在外敦寧都正許遞,今日政,差出。
傳曰,宿衛軍旅之隨時增設,多有列聖朝已行之例,故武衛所今已設置矣,宿衛重地,不可無率領之人,倣國初都統使之制,武衛都統使以禁衛大將趙寧夏,特爲兼察,令該曹,口傳下批。
傳曰,武衛所都統使之除授,依扈衛大將例也,有闕則將官來告,政院兵房承旨,承批頒傳令,而職名,倣遵國初之制,則所佩符信之節,亦依古制,虎符一,傳令牌一,造給,以爲定式。
政院啓曰,右副承旨趙肅夏今日不爲仕進,卽爲牌招,何如?傳曰,允。
吏曹啓曰,景慕宮展謁時宮司以下,一依廟司例爲之事,命下矣。只有今三窠矣,無序陞單付之階,何以爲之?敢稟。傳曰,外職陞敍。
刑曹啓曰,昨日動駕時衛外擊錚人長興幼學金璐植,爲其父濟華孝行旌褒事也,爰辭無稽,且係干恩,全州幼學李得周,爲其先祖山訟稱冤事也,捧供時不爲待令,永平幼學李炳斗,爲其先祖璿派歸正事也,事涉難愼,且爲其父蘭秀定配請放,瀆籲無嚴,竝勿施,何如?傳曰,原情捧入。
又啓曰,謹依傳敎罪人李,嚴刑二次,全羅道珍島府金甲島遠惡島限己身定配所,勿揀赦前,而待栲限加刑後押送,吳應善,康津縣古今島,李錫龜,扶安縣蝟島,李文默,興陽縣鹿島,黃泰熙,靈光郡荏子島,金榮熙,羅州牧智島,竝遠惡島定配所,各嚴刑一次後,卽爲押送之意,敢啓。傳曰,知道。
義禁府啓曰,前東萊府使鄭顯德,亟施竄配之典事,承傳啓下矣。鄭顯德,咸鏡道文川郡竄配,而以承傳內辭意,具罪目,依例發遣府書吏,押送配所,何如?傳曰,允。
有政。吏批,判書趙基應進,參判閔奎鎬,參議李起鏞,牌招不進。以李鉉駿,爲敦寧都正,金在獻爲戶曹參議,趙秉甲爲司䆃主簿,金益健爲孝昌園直長,宗廟令加設單,趙秉業,直長單,李啓斗,已上單付事承傳。
再政。以鄭渪爲宗廟副奉事,李承祐爲義禁府都事,前郡守金鴻男,今加正憲加資事承傳。
三政。義禁府都事李承祐,繕工奉事韓翊明,已上相換事承傳。
行戶曹判書金世均疏曰,伏以皇天祖宗,默佑陰隲,元子宮水痘,勿藥遄復,仰貽慈聖之悅豫,俯副率普之蘄祝,賀儀誕擧,群情同慶。仍伏念臣,見叨大農之任,卽邦國財賦之掌而支計者也,以臣鹵莽疎迂,曷嘗有毫分近似,而過蒙殊恩,滾到至斯,以臣視臣,莫省所以,人之謂臣,當作何如?臣於受命之初,固非全昧於量入之義也,感怵居先,鞠瘁是期,游瀆爲悚,淟涊蹲冒,荏苒數十,朒朓于玆,而顧乃智識未周,精力不逮,需世經濟,旣難擬議,隨時牽補,亦無規畫,瘢疣疊出,肘跟盡露,是已不待臣自劾,而淵鑑之所諒燭,同朝之所嗤黙也。矧玆經用窘囏,莫近日若,王制曰,國無六年之蓄曰急,無三年之蓄曰國非其國,未聞千乘之國,而一有通變,容措靡所之至此甚者也,尾閭多岐,精衛無術,給代之派分,曹用疲弊,臭載之相續,正供絀縮,封樁告枵,了乏辦利之資,修繕是亟,全沒摒擋之策,爲今計者,必曰國而節用,民而務本,祛其冗費,革其謬弊,而有非臣蠡管,所可窺測,此時此任,雖鍊達通敏,才器兼優者,猶患其戞戞,以如臣茫昧事務,百無一能者,添擔於已赬之肩,加策於旣穿之蹄,則究竟是顚蹶,奚啻智者而審矣?臣之所殫竭誠力,圖報塵刹,斷斷此心,可質神明者,反自底於辜負之科,每拊躬惶懼,不覺中夜蹶起,繞壁徊徨,此政所謂不能者止也。且臣,質本蒲柳,景迫桑楡,加之以疾廦痞膈,便成貞痼,舊祟新證,無時闖發,交攻互肆,動輒昏窒,縱不敢一一猥屑,方其劇也,不惟臣自危,傍觀亦莫不爲臣危之,眞元澌綴,非陳腐之材,所可着效,昔人所云後差不及前差,後劇必甚前劇者,殆爲臣準備語也。要之投閒置散,庶幾少延,奔湊鞅掌,勢難堪勝,是臣病實之可已也又如是矣,星世治理,無曠庶官,庶官尙必無曠,況司農掌賦,非庶官之比者,則臣安得徒懷嚴畏,不思號呼於憫覆之天哉?憂慮弸轖,悉暴衷懇,伏望聖明,將臣度支之職,亟賜鐫免,回授可堪之人,俾公私事計,兩得其宜,不勝幸甚,臣無任云云。答曰,省疏具悉。度支重任,何可輕遞?卿其勿辭,調理行公。
上在昌德宮。停常參·經筵。
自前夜人定至五更,灑雨下雨,測雨器水深一寸。
藥房提調朴齊寅,副提調金炳始啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日,賓廳日次,而領議政李裕元,右議政朴珪壽,無時急稟定事,左議政未差,不得來會云矣,敢啓。傳曰,知道。
傳曰,武衛都統使,依各營大將例,例兼單付啓下事,分付政府武府。
議政府,武衛都統使單,趙寧夏。
政院啓曰,新除授武衛所都統使趙寧夏,卽爲牌招,傳授虎符及傳令牌,何如?傳曰,允。
政院啓曰,明日傳香,禮房承旨當爲齋宿,左承旨趙康夏,卽爲牌招,何如?傳曰,允。
政院啓曰,卽者,修撰李載晩,以其親病,陳疏徑出,原疏纔已捧入矣,所當直捧禁推傳旨,而此與無端徑出,有異,推考警責,何如?傳曰,允。
修撰李載晩疏,以母病徑出。省疏具悉。爾其勿辭救護。
上在昌德宮。停常參·經筵。
自開東至酉時,灑雨下雨,測雨器水深五寸八分。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,卽見擊錚人李丙斗原情,則李載晩之許多不法之事,可勝痛惋,不可尋常處之,爲先施以島配之典,原情中諸件事,從當有處分矣。
政院啓曰,右承旨金奎弘,今日不爲仕進,卽爲牌招,何如?傳曰,允。
以右承旨金奎弘牌不進罷職傳旨,傳曰,只推。
以慶尙監司兪致善狀啓,大邱等邑民家漂頹人命渰死事,傳曰,湖南·湖西之連報水警,已極驚慘,尙未定懷,卽見嶺伯狀啓,則渰死頹戶,又此夥多,堤堰田土,潰缺相望,嶺南之昨年極備,便經一大劫運,而課年如是者,此何事也?人命至重,而渰沒者,何以復生?農務方殷,而棲遑者,何以有秋乎?念其景色,森然在目,拯構疏築之方,道臣,雖以顧助商確,而予心惻怛,不能自已,以內帑錢五千兩,特爲劃下,此不足爲補,庶可以號呼失所之民,知予懷保之至意,道臣,以此曉諭,量宜俵散于災戶,更加助給,使之不日奠居,未滿恤典之災戶,亦一體分給,渰死人,身還布,竝令蕩減,而玆于撰下綸音,道臣令各其邑守,遍行坊曲,面面慰諭于被災民人,咸使知悉。
臺諫前望單子入之,大司憲沈承澤,大司諫洪坃,執義權益洙,司諫李國淵,獻納徐正淳,掌令金德興·李鳳德,持平全在鳳·鄭㵙,正言李範九·崔炳大落點。
兵曹啓曰,卽接西所衛將金泰鉉牒報,則曜金門南邊內,中松一株因雨顚仆云,令該所,依例斫去之意,敢啓。傳曰,知道。
上在昌德宮。停常參·經筵。
政院啓曰,來十一日,輪對日次矣,敢稟。傳曰,當次人受點,後日次待令。
傳曰,公事不審之中官鄭泰吉,推考。
政院啓曰,卽者禁漏官來言,今日人定,徑打於更鼓未下之前云,其所錯誤,極爲驚駭,鍾閣入直守直習讀官,令攸司從重科治,不能檢飭之兵曹訓鍊院堂上,從重推考,何如?傳曰,允。
兵曹啓曰,更漏未下,鍾聲先聞,故使之査實,則街鼓誤傳,以致徑打人定云,鍾漏法意,何等嚴重,而有此徑打之擧,事未前有,萬萬駭然,當該鍾閣守直官,令該府拿問嚴勘,傳漏軍,令攸司照法重繩,何如?傳曰,允。守直官,已有處分於政院之批矣。
義禁府啓曰,李載晩,爲先施以島配之典事,承傳啓下矣。李載晩,全羅道康津縣古今島島配,而以承傳內辭意,具罪目,依例發遣府羅將,押送配所,何如?傳曰,允。
兵曹啓曰,弘化門北邊月廊築墻頹圮處,今已畢築矣,把守軍解送直所之意,敢啓。傳曰,知道。
兵曹啓曰,缺外大門內宮墻一間許,因雨頹圮云,爲先令紫門監,杻杷子及長木,堅實圍排,建陽門入直軍十名除出,限修築間把守之意,敢啓。傳曰,知道。
御營廳啓曰,本廳別將韓致林,身病甚重,勢難察任,改差,何如?傳曰,允。
王若曰,一雨久綿於四朔,九農致痒於八方,民國深慮,宵旰不寧,近以兩湖之被災,方切警惕,惟恃大嶺以南,庶可告稔,曾未浹旬,狀報又騰,言念群情,惄焉如飢,統計全省,數甚不些,家戶之漂頹,民命之渰沒,堤堰之潰缺,比邑相望,到底慘惻,昨年極備,便經浩劫,而課歲荐臻,胡寧忍斯?早旱之病於耕播,晩炎之害於耘耔,猶足爲民天之失利,而奈之何甘澍致恒,便成懷襄,滔滔然莫可捄攘,以至于此,由予否德,天降之咎,由予否德,民受其害,人命至重,而渰死者,何以復甦?農務方張,而潰缺者,何以望秋乎?蕩析棲遑,景色愁慘,瞭如在目,曷以爲心?其掩骼之方,結構之道,雖有道臣之商辦,而予心惻怛,不能自已,特下內帑錢五千兩,俾爲牽補之資,縱不過簞醪之投河,粗可爲斗水之救涸,其各體予至意,隨卽均俵災戶,已死之還布,蠲蕩,殘生之窮蔀,奠接,是乃道臣之責也,代田之量宜原隰,德意之昭布坊里,亦係守宰之職也,敷玆衷曲,咸須知悉。
上在昌德宮。停常參·經筵。
自辰時至申時,灑雨下雨,測雨器水深七分。
傳曰,有實故摠管許遞,前望單子入之,摠管前望單子入之,兪致善落點。
傳曰,啓字誤踏之中官朴奎鉉推考。
傳曰,臺諫竝許遞,前望單子入之。
傳曰,卽見副護軍張錫龍等聯疏,則以其祖先正勿稱揭板事呼冤矣,念其情理,亦或無怪,各處揭板則置之,未陞廡之不得稱先正,永爲定式。
以慶尙監司兪致善狀啓,慶山縣令李憲昭罷黜事,傳曰,令該曹,勿拘常格,各別擇差。
傳曰,同副承旨許遞,前望單子入之。
承旨前望單子入之,金炳翊落點。
以司謁口傳下敎曰,訓局馬軍二哨,移屬武衛所事,分付。
刑曹啓曰,承政院啓辭內禁漏官員來言,今日人定鍾,徑打於更鼓未下之前云,其所錯誤,極爲驚駭,鍾閣入直習讀,令攸司從重科治,不能檢飭之兵曹訓鍊院堂上,從重推考,何如?兵曹啓辭內更鼓未下,鍾聲先聞,故使之査實,則街鼓誤傳,以致徑打人定云,鍾漏法意,何等嚴重,而有此徑打之擧,事未前有,萬萬駭然,當該鍾閣守直官,令該府拿問嚴勘,傳漏軍,令攸司照法重繩,何如?傳曰,允。守直官,已有處分於政院之批矣事,命下矣。謹按律文,則大明律制書有違條,有曰,奉制書,有所施行而違者,杖一百,習讀李攸勉,依此律,杖一百放送,傳漏軍李今石·金範伊等,依詐僞條報上不以實者,杖八十徒二年之文,今石,決杖八十後,江原道春川府徒二年定配所押送,範伊,年今十二,姑未成丁,依法典收贖放送之意,敢啓。傳曰,知道。
都摠使趙寧夏疏曰,伏以國之有都統使,古典也,執羈聳劍,肅陛衛,壯戎旃,歷考晉唐世,尙矣,亦粵我朝之設是職,在開國初,領護之權,表裏本兵,師貞之符,軒輊五衛,其命督委毗之顓,必視大官崇衮,威德望實之隆,足以方詩禮郤縠,文武吉甫者,俾克兼莅,其任甚重,故其人難,官之不必備亦曠矣。今我殿下,孝光昭先,政懋率舊,更擧旣革之制,另欲風雲焉儲胥之,陰雨焉桑土之,睿算一成,使宿衛,從此而益嚴,軍容,從此而增壯,仰認大聖人作爲,逈出尋常,而及夫畀付之輕,一何反是,乃令如臣至淺陋極藐末而不猶人者,遽爾掌之,臣始駴終惑,騂汗繼之,左右究度,漭不省則哲之明,奚爲以謬管至斯?今臣待罪禁衛之垣,稔自知初不襯似,而尙此冒姍包悚,裒然若土木樣,槃礴蹲據,亦旣疵疣之畢露,瀾瑣顚末,無容更贅,將發耿結,唯丐免不遑,而蹄之將蹶,更責聘,千肩之已頳,益加擔,萬立僨觸,郵私不足䘏,其在殿下密勿經遠之圖,安危備豫之謨,不可晷漏疏忽也,審且㫼矣。伏望聖慈,亟回成命,改授可堪之彦,俾名器罔缺,私分獲安,不勝蘄懇之至,臣無任云云。答曰,省疏具悉。官制之隨時變通,多有已例,何必以階卑爲嫌乎?以鄕特授,予意攸在,卿其勿辭,須勉統衛之策。
副護軍張錫龍等聯名疏。略曰,往歲春,以臣等先祖故副提學應一請諡事,有上言之擧,而禮曹回啓以爲,張應一,卽故先正張顯光之肖胤也云,而傳敎極爲惶悚,以未陞廡之無敢泛稱先正之意,特爲揭板於各司廳壁,此新式之可以聳驚一世,而不幸因出於臣先祖之事,以臣先祖父子之名,爲作式之權輿,豈不痛迫哉?粵自正廟朝,以臣先祖文康公顯光,與鄭文穆公逑,竝爲請廡疏擧,而批旨若曰,兩先正經術行誼,予所欽尙,不後於爾等,而朝家未遑,姑爲退待,哲廟朝又陳此疏,而批旨若曰,先正問學淵源之正,士林此論之發,久矣云云。故鄕曲淺見,只知仍舊爲好,而不知今日之爲防限文字也,若以不審文字爲罪,則罪宜加於主事之子孫,而先祖,何嘗有疵累耶?以孫而忝及於祖,以子而悚加於父,非神理人情之所可安也,而有此揭板之擧,列聖之禮遇掃地,一世之疑惑滋蔓,尤豈非萬萬崩迫者乎?伏乞亟收臣先祖父子板上之名云云。省疏具悉。當有處分矣。
上在昌德宮。停常參·經筵。
自前夜人定至開東,灑雨下雨,測雨器水深一分,自開東至午時,灑雨下雨,測雨器水深二分。
傳曰,慶尙監司有闕之代,行護軍洪坃除授,令該曹口傳下批,使之不日辭朝。
政院啓曰,左副承旨沈履澤,今日不爲仕進,卽爲牌招,何如?傳曰,允。
以左副承旨沈履澤牌不進罷職傳旨,傳曰,推考。
以全羅監司趙性敎狀啓,古阜郡民家漂頹事,傳曰,已有前啓判下矣,道臣一體顧助事,廟堂,措辭行會。
以全羅監司趙性敎狀啓,礪山等邑民家漂頹,人命壓死事,傳曰,已有前啓判下矣,道臣一體顧助事,廟堂,措辭行會。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
臺諫前望單子入之,大司憲李根弼,大司諫楚秉悳,執義李承德,司諫崔弘周,掌令朴基陽·鄭勉洙,獻納李秀萬,持平愼㘽祜·李範九,正言元秉圭·崔炳大落點。
兵曹啓曰,卽接東所衛將金益洪牒報,則外大門東邊內宮墻一間許頹圮處,今旣修築云,把守軍兵還爲入直之意,敢啓。傳曰,知道。
上在昌德宮。停常參·經筵。
藥房提調朴齊寅,副提調金炳始啓曰,伏末審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
備忘記,順天府使吳俊泳下直,長弓一張,長箭一部,片箭一部,筒兒一箇,賜給。
傳曰,左副承旨許遞,前望單子入之。
承旨前望單子入之,金永壽落點。
傳曰,武衛所旣有馬步軍,則不可無領軍將官,別將,以曾經捕將及禁軍別將都監中軍人,擬差。把摠,自嘉善至防禦使,履歷通瀜差出,而邊地履歷之有智略,或有地望者,特敎除拜,勿拘此式,仍用防禦使履歷,直擬梱任。番將,以邊地履歷差出,而依把摠例,雖內外將履歷人特敎除拜,不拘此式,仍用邊地履歷,直擬防禦使事,分付銓曹。哨官,以曾經堂下正三品以下,及有薦出身人,擬望。中軍千摠,依舊例置之。
政院啓曰,行都承旨金炳始藥院進,左承旨趙康夏,右承旨金奎弘,不爲仕進,右副承旨金炳翊式暇,臣與左副承旨沈履澤伴直矣,纔已許遞出去矣。新除授同副承旨金永壽,卽爲牌招,何如?傳曰,允。
傳曰,武衛所支放之錢穀,旣已區劃,則不可無主管之人,提調以政府堂上中差出例,兼惠廳公事堂上事,分付。
傳曰,武衛所糧餉等屬,提調雖爲主管,其下出納典守之人不可不定制,依訓局下都監,及經理廳舊例,以蔭官中有地處,屢典州郡人,擬望,以軍餉色從事官稱號事,分付。
政院啓曰,議政府郞廳來言,今日,賓廳日次,而領議政李裕元,右議政朴珪壽,無時急稟定事,左議政未差,不得來會云矣,敢啓。傳曰,知道。
傳曰,右贊成李承輔武衛所提調,令該曹,口傳單付。
議政府啓曰,慶尙監司兪致善,在任卒逝矣,返柩時擔軍,依法典題給事,分付所經各道,何如?傳曰,允。
三軍府啓曰,本府從事官具鍾書,自除拜月,計仕則將於來八月,仕滿陞六,而今當都政,僅爲十九朔矣,依初仕奏出例,使之六品職遷轉事,分付,何如?傳曰,允。
武衛所啓曰,本所把摠·哨官,今當差出,而擬望之人乏少,外任竝擬,何如?傳曰,允。
吏曹啓曰,今十二日都目政事爲之之意,敢啓。傳曰,知道。
吏曹,慶尙監司單,洪坃除授事承傳,武衛所提調單,李承輔,口傳單付事承傳。
刑曹啓曰,向者罪人方漢一,勘處時,知機逃躱之,揖拜堂閑良金相元等五名,嚴飭譏詗,待捉得擧行之意,草記蒙允,而諸漢,終是隱避,尙不就捕,其中吳士悅,已爲自現,以實無參涉於作拏之時云。渠雖極口發明,旣出同黨之供,則有難全恕,嚴刑一次,懲勵放送,何如?傳曰,允。逃躱諸漢,尙不捉得,該廳擧行,豈有如許道理?左右捕將,竝推考,期於捉得之意,各別嚴飭。
同敦寧南廷龍疏辭職。答曰,省疏具悉。卿其勿辭行公。
正言崔炳大疏曰,伏以,臣猥以無似,濫叨科第,識淺才短,不足備數於任使之列,人微望輕,自分擯抧於榮途,斂蹤休晷,杜門蟄伏,謂爲身謨,而若將畢生焉。際伏承槐院復敍之命,今又蒙薇垣特簡之恩,聖德,天高地厚,臣是高厚中扶植之一類,聖明,日照月臨,臣是照臨下受燭之一物,思以溲渤之用,敢效涓埃之酬,頂踵可磨,髮膚何愛?今臣所叨之銜,官則臺侍,職是言責,上而補闕衮職,旁以規箴官師,苟非素抱氣節,曉達治體者,莫可使居是官任是職,如臣譾劣,何嘗近似,而有此誤恩,苟然充數也。且臣之迂拙姿性,涉世昧方,匪分科宦,爲時所指,至被坎議,以臣視臣,今昔無異,由前由後,痕累重疊,不以病廢,不敢以病謝,而病猶有可痊之日,臣之所由癈,杳無甦完之期,不以罪坎,不敢以罪自認,而罪或有可贖之時,臣之所以坎,永無洗滌之望,以若情蹤,憑恃寵靈,彈冠束帶,抗顔朝端,沒廉無恥之誚,貪榮冒祿之譏,臣亦知其無以自辭,更不敢自信其以道事君,獲免罪戾,殿下將安用此擺却廉隅之人,責以耳目之任哉?臣之進退,不待兩言而決矣,召牌儼臨,承膺無路,寧被方命之誅,不敢爲進身之計,旣不得以身冒膺,曷敢無一暴情實,奉牌闕外,忙陳衷懇,晩始呈納,而恩諒已蒙,至懇未徹,纔經一宿,除旨荐降,恩數逈格,榮已極矣,分亦濫矣。臣之難冒,今猶如昨,敢將前籲,仰瀆崇嚴。伏乞聖慈,俯垂鑑諒,察臣孤陋之辭,矜臣悚恧之私,亟遞臣所帶職名,因治臣逋慢之罪,特命選部,削名仕籍,以昭法紀,俾安私分焉。臣方乞退,何暇贅他?彝性所具,憂愛之忱,自有終不得忍默者,冒犯猥越,用效芹暴之誠。臣嘗受大學於臣父而講學,槪聞此書,聖門立敎之宗傳,後學始終之功程,三綱八條本末貫先後,而必曰自天子至於庶人,一是皆以修身爲本,先於修身則格物致知誠意正心,爲明明德之功,後於修身而齊家治國平天下爲新民之應,格致誠正修齊治平,卽其至善之止也。雖以士庶言之,修身之道,必以治平爲準的,始得兼體用而參物我,從可遏人欲而存天理,其道也非謂一人一己之偏見私知,指以爲道,乃民彝物則所當然,而古今天下公共底道理也,約之可以盡心盡性,博之可以成己成物,以至事上御下,繼往開來,莫不由是道而底績矣。惟我殿下承祖宗艱大之業,任君師敎養之責,萬化源於一心,兆民視以一體,執治平之政,宣誠正之德,豈其士庶講明修身而已?一政令一施爲間,生民之休戚係焉,德敎之汚隆隨之,終始典學,究明治平之道,經傳上,講究做治之大法,史冊間,徵明治亂之歷驗,擇立治平之準的,發政施仁,必求之於此,聽言納諫,必稽之于此,合則必果,否則違之,益於斯而修明舊典,損於斯而掃除流弊,進一人退一人,量其同於此異於此,而進之退之,賞一人罰一人,酌其順於此而賞之罰之,念玆釋玆在玆,言玆出玆在玆,一日萬機,咸由於治之執正道,百官萬民,同歸於治平準的。堯·舜之執中,商湯·周武建中建極,罔專美於古昔,於變雍和郁隆之化,庶復見於今日,曷不休哉?勿以人廢言,溯究經傳之奧旨,深留聖意焉,臣無任云云。省疏具悉。爾其勿辭察職,尾附事,當留念矣。
上在昌德宮。停常參·經筵。
傳曰,長興提調李彙重,活人提調金世均相換。
政院啓曰,禁衛大將趙寧夏,以諸將官射會事,三仙坪今方出去矣,所佩命召,兼帶武衛都統使虎符及傳令牌,何以爲之?敢稟。傳曰,仍佩往來。
以司謁口傳下敎曰,訓局標下軍一百九十三名,卜馬軍三十三名,禁衛營標下軍一百六十四名,卜馬軍十九名,御營廳標下軍一百六十二名,卜馬軍十九名,移屬武衛所事,分付。
宗親府啓曰,元子宮水痘平復後稱慶陳賀時,知宗正卿統制使李周喆所封箋文,今纔來到,故看審封入之意,敢啓。傳曰,知道。
議政府啓曰,密陽·英陽有闕矣,此兩邑素稱積弊,勿拘常格,各別擇差之意,分付銓曹,何如?傳曰,允。
三軍府啓曰,諸道秋操,稟啓,今旣齊到矣,歲再講武,有國之不容已者,而第念科期當前,秋務方殷,卒伍徵調,實屬可悶。今秋八道·四都,水陸諸操,巡歷巡點,竝姑停止,官鎭門聚點,堤堰處移役,使之着意擧行事,分付,狀本之過期不來,殊涉未安。北兵使金永求,推考,何如?傳曰,允。
兵曹啓曰,大報壇北水閣石築頹圮處,今已畢築矣,把守軍兵,解送直所之意,敢啓。傳曰,知道。
兵曹啓曰,僉知中樞府事朴膺臣·李容肅,宣傳官李公濂·李載敏·鄭騏澤,內禁衛將具然泓,五衛將金光杓·申觀休·金圭涉·朴熙和·李健赫,景福宮衛將金麗郁·尹恒錫,慶熙宮衛將千瑢根·李駿謨·金翊台,文臣兼宣傳官李秀萬·朴熹陽,俱以病難供職,呈狀乞遞,竝改差,何如?傳曰,允。
兵曹啓目粘連,觀此鎭撫使申櫶狀啓,則德津萬戶金始漸,瓜期在於六月,文殊別將申泰鉉,瓜期在於八月,而蒞鎭以後,已經寇難,頗有閱歷,撫恤軍民,咸願惜去,此時防守之節,有難付之生手,特爲仍任事,令該曹稟處,亦爲白有臥乎所,兩鎭將,旣有閱歷,軍民惜去,極爲嘉尙,依狀請施行,何如?啓依允。
慶尙監司洪坃,疏辭新除藩任。答曰,省疏具悉。卿其勿辭,往欽哉。
上在昌德宮。停常參·經筵。
傳曰,臺諫竝許遞,今日政,差出。
傳曰,應敎·副應敎許遞,今日政,差出。
傳曰,醫官朴時永,今日政,守令擬入。
傳曰,雖非親政,注書尙瑞院官員,依例陞六。
傳曰,皇朝人忠臣淸白吏子孫軍功人,及西·北·松都人,落仕最久人,各別收用。
傳曰,呈告同經筵許遞,今日政,差出。
傳曰,同經筵許遞,今日政,差出。
傳曰,順興府使之代,未準朔守令擬入。
議政府啓曰,殷栗之代,不可不擇差,勿拘常格,以素著聲績人,各別檢擬事,分付銓曹,何如?傳曰,允。
又啓曰,沃溝將差代矣處在沿海,邑且弊敗,勿拘常格,另爲擇擬之意,分付,何如?傳曰,允。
以江原監司尹秉鼎狀啓,寧越等邑民家漂失,人命渰死事,傳曰,人命之渰死,民戶之漂失,若是夥多,極爲驚慘。窮夏艱食之時,哀彼失所捿屑,如在目擊,渰死人,身還布,竝蕩減,漂失戶結構安堵之方,各別顧助事,廟堂措辭行會。
傳曰,望筒遲滯之吏兵判,推考。
傳曰,高山縣監朴齊性,洪川縣監趙奭永,相換。
傳曰,望筒遲滯之吏兵判,推考。
傳曰,望筒遲滯之吏兵判,推考。
弘文館啓曰,典翰未差,校理金九鉉·李雲夏差祭,副校理金演壽內閣進,上番闕直,事甚未安。應敎徐胄淳,副應敎趙宇熙,副校理尹升求,竝卽牌招,推移入直,何如?傳曰,允。
三軍府,以權鍾碩·李建晢爲從事官。
吏曹啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
兵曹啓曰,同知中樞府事秦喜永,僉知中樞府事趙性夏,宣傳官閔晢鎬·曺秉斗,曹司五衛將金在獻,景福宮衛將洪聖根·朴斗炯,慶熙宮衛將崔五吉·韓仁壽·安衡吉,文臣兼宣傳官李雲夏·李胄榮,俱以病難供職,呈狀乞遞,新除授五衛將孫珪憲,前任安東營將金弼求,前任三陟營將金東三,前任開城中軍宋恒鎭,前任淸州營將李彦吉,前任大邱營將,俱在任所,上來間,該廳番次苟艱云,竝改差。魚游澗僉使李枝茂除授在外,過限未肅拜,邊將之任,不得循例改差,罷黜,何如?傳曰,允。
傳曰,守令邊將初仕人,皆令明日待令。
御營廳啓曰,謹依司謁口傳下敎,本廳標下軍一百六十二名,卜馬軍十九名,移屬武衛所之意,敢啓。傳曰,知道。
都政吏批。判書趙基應,參議李起鏞進,參判閔奎鎬,牌招不進。
吏批啓曰,海州牧判官,今當差出,而本州以營下劇邑,物衆地大,素稱難治,不可不擇差,他道有聲績,已準限未準朔守令,竝擬,何如?傳曰,允。
以閔泳稷爲掌苑別提,閔種烈爲義盈主簿,李宣應爲司圃別提,李寬英爲造紙別提,金蘊淳爲密陽府使,典籍單沈觀燮,長興提調李彙重,活人提調金世均,以上相換事承傳。再政。以李喆在爲刑曹正郞,南廷麟爲睿陵令,金碩根爲高城郡守,成大永爲海州判官,千世國爲靑丹察訪,韓翊明爲司宰直長,鄭基雨爲禮賓直長,宋在和爲義盈直長,金永典爲泰陵直長,李膺愚爲茂朱府使,閔泳稷爲戶曹佐郞,朴定夏爲安義縣監,朴齊性爲高山縣監,姜䔻爲龍宮縣監,安爲比安縣監,孫振九爲禁府都事,韓鎭宅爲繕工奉事,閔星勳爲濟用奉事,孫相駿爲禁府都事,金胤鉉爲廣興守,柳進徽爲掌苑別提,尹永進爲造紙別提,李燮遠爲景慕宮令,李羲性爲殷栗縣監,閔種烈爲刑曹佐郞,權錫胤爲順昌園直長,鄭應夔爲宗府直長,李種信爲英陽縣監,朴齊政爲溫陽郡守,金綺秀爲康陵令。
吏批啓曰,蔚山府使,今當差出,而本府以營下劇邑,物衆地大,素稱難治,不可不擇差,他道有聲績,已準限未準朔守令,竝擬,何如?傳曰,允。
以李鶴年爲司宰奉事,林炳翼爲司饔奉事,鄭基大爲蔚山府使,趙駿九爲順興府使,朴憲陽爲慶山縣令。
以閔斗鎬爲漢城主簿,尹滋善爲瓦署別提,李源進爲沔川郡守,吳正善爲順川郡守,柳昌烈爲价川郡守,尹致祖爲內贍直長,丁喜燮爲昭慶園直長,李錫應爲利川府使,李裕敦爲沃川郡守,洪承億爲禮曹參判。
吏批啓曰,咸興府判官,今當差出,而本府以營下劇邑,物衆地大,素稱難治,不可不擇差,他道有聲績,已準限未準朔守令,竝擬,何如?傳曰,允。
以朴泳軾爲禁府都事,李承靖爲咸興判官,閔種洙爲沃溝縣監,蔡奎常爲靈巖郡守,洪岐周爲義盈主簿,鄭泌鉉爲綏陵令,李喆在爲鴻山縣監,趙奭永爲洪川縣監,張啓煥爲利原縣監,崇仁殿直長單鮮于漍,生員崔漢綺年七十二,今超通政,侍從臣◆正言崔炳大父加資事,承傳。
以洪恩燮爲尙瑞直長,朴珽鉉爲陽川縣令,李周鈺爲杆城郡守,蔡定默爲刑曹正郞,李曾宇爲機張縣監。
以柳令均爲尙瑞副直長,李宣應爲監察,閔洙郁爲長陵令,韓兢愚爲平澤縣監。
以洪恩燮爲引儀,尹麟求爲松禾縣監,李容詢爲狼川縣監,申在鶴爲扶餘縣監,李起錫爲光陵令。
以柳令均爲尙瑞直長,尹昌善爲活人別提,閔泳大爲禧陵令,沈能弼爲永禧殿令,趙秉甲爲引儀。
以李建膺爲尙瑞副直長,金龜根爲繕工副奉事,李恩植爲掌樂主簿,柳沂秀爲顯陵令,鄭羲淳爲高敞縣監,高山縣監朴齊性,洪川縣監趙奭永,已上相換事承傳。
以李載夏爲典牲副奉事,李徽應爲司圃別提,金準永爲典設別提,閔觀鎬爲平市主簿,李奭鎭爲司䆃主簿,李承岳爲司宰直長,李寬英爲監察,成泰永爲禁府都事,黃觀周爲引儀,李儒植爲光陽縣監,尹永進爲漢城主簿,金永鎭爲雲峯縣監,李明宇爲歙谷縣令,李鼎宇爲義盈奉事,任悳準爲濟用主簿,朴寅陽·朴敦壽爲造紙別提,韓致殷爲引儀,李會錫爲典獄主簿,金喆鎭爲繕工主簿,南宗祐爲淑陵令,崔國鎭爲崇靈殿令,金鶴喜爲巨濟府使,金觀濟爲司饔主簿,都必冕爲定陵令,金斗成爲智陵直長,鄭顯英·柳冕鎬爲典籍,金順膺爲義陵奉事,徐玄輔爲兼引儀,李藥秀爲成歡察訪,吳台善爲永同縣監,李駿善爲監察,魏鍾晤爲德陵直長,全在鳳爲吏曹佐郞,李會正爲冬至正使,沈履澤爲副使,李建昌爲書狀官,金慶栻爲純陵奉事,李駿善·朴奎燦爲監察,金鉐爲大司成,任百東爲禮曹正郞,盧應吉·鄭應哲·金應稷爲監察,南廷龍·洪承億爲同經筵,金弘信爲軍器主簿,李東榮爲禮曹佐郞,崔應珏爲典籍,金命基爲省峴察訪,李喬翼爲同經筵,李秉泓爲刑曹正郞,金炳萬·李舜範爲監察,安亨國爲璿源殿令,鄭元夏爲修撰,閔泳緯爲知經筵,姜蘭馨爲知春秋,柳承根爲掌樂僉正,金炳德爲藝文提學,沈承澤爲大司憲,安翊豐·李建容爲持平,李舜範·鄭應哲爲正言,具鍾祿爲大司諫,閔泳穆爲執義,李尙燁爲司諫,徐胄淳爲應敎,趙宇熙爲副應敎,金振永爲蔚珍縣監,朴時永爲陰竹縣監,金顯默爲幽谷察訪,高景晙爲保安察訪,韓震鉉爲咸鏡都事,朴齊晟·李晩瀅爲掌令,南宗斗爲獻納,李徽圭爲戶曹正郞,權鵬圭爲銀溪察訪,李雲溥爲假監役,趙秉膺爲永禧殿參奉,曺秉先爲貞陵參奉,申觀朝爲獻陵參奉,梁爲宣陵參奉,韓應周爲順陵參奉,成鍾永爲懿陵參奉,鄭志喆爲景陵參奉,金思國爲徽慶園守奉官,金箕燦爲禮賓參奉,朴敬弼爲智陵參奉,吳弼濬爲純陵參奉,閔致億爲假引儀,宗府直長鄭應夔,內贍直長尹致祖,已上相換事承傳。故學生孔聖魯贈戶參例兼,孔餘慶贈左承旨,孔壽貞贈僕正,已上同知孔裕鎭三代。故縣監李源膺贈吏參例兼,副摠管李敦相考,故司譯院正秦鼎煥贈戶參例兼,同知秦喜永考。
兵批,判書徐相鼎參知進。
兵批各曰,今日都目政事時,本曹堂上,不可不備,而參判申道熙,參議金永秀,俱以病不來,令政院牌招,同參政事,何如?傳曰,允。
又啓曰,營將中軍虞候,今當差出,而擬望之人乏少,已準朔守令,及中軍虞候竝擬,何如?傳曰,允。
又啓曰,訓鍊正今當差出,而擬望之人乏少,外任竝擬,何如?傳曰,允。
以金炳德爲知事,洪承億爲副摠管,柳雲魯·李文欽·方孝涵爲五衛將,李會正爲知事,金泰麟爲安東營將,張允植爲忠州營將,李宅鎬爲淸州營將,韓用喬爲大邱營將,宋熙昇爲三陟營將,李敦相爲都摠管,李敎益爲同知,李東洙爲僉知,白樂貞爲兼訓鍊都正,李東奭爲忠淸水虞候,具羲祖·魚相愚爲宣傳官,閔寬植爲五衛將,徐兢輔爲曹司五衛將,申樂熙爲訓鍊正,安羲默爲五衛將,趙羲春爲尙州營將,權用哲爲開城中軍,趙命九爲加德僉使,沈宜浩爲黃海兵虞候,金在明·吉元錫爲五衛將,安民植爲景福將,林鎭汶爲慶熙將,劉憲柱爲慶尙監營中軍,洪均·宋孝中爲五衛將,辛澄爲景福將,馬德潤爲慶熙將,李斗鉉爲忠淸監營中軍,任㬨·羅敬漣爲五衛將,李浩臣爲慶尙監營中軍,金宇源爲平薪僉使,李熙模爲廣梁僉使,吳相鉉爲五衛將,金定瑥爲景福將,李寅華爲淸城僉使,金得淑爲魚游澗僉使,金興碩爲修仁別將,南容一爲五衛將,宋鼎根爲景福將,金漢柱·金潤基爲慶熙將,權鍾碩爲三軍府從事官,朱賢杰爲五衛將,安信珏爲景福將,金載植爲慶熙將,金箕濬爲德浦僉使,張啓煥爲都摠經歷,具光書爲宣傳官,趙存植爲訓鍊判官,朴海淳爲文兼,金載植爲西林僉使,張羲胤爲呂島萬戶,李斗永爲五衛將,金渭文爲景福將,方顯規爲慶熙將,具天喜爲都摠經歷,閔箕泳爲訓鍊主簿,孔裕鎭·李泰信爲五衛將,金翼濟爲都摠都事,尹升求爲文兼,李秀萬爲北評事,李能淵爲訓鍊判官,李容佑·申贊熙爲主簿,李寅敦爲淸城僉使,兪漢模爲魚游澗僉使,金就培爲五衛將,朴聖基爲景福將,李寬植爲訓鍊主簿,金成集爲武兼,金翊台爲安義僉使,元俊常爲訓鍊主簿,沈殷澤爲武兼,康洛奎爲天摩僉使,金謹亨爲於蘭萬戶,金周明爲鹿島萬戶,趙存億爲五衛將,張文燁爲慶熙將,崔瑆煥爲守門將,田龍夏爲文山萬戶,魯希烈爲靑水萬戶,朴來鴻爲五衛將,金龍植爲景福將,趙光一爲水口萬戶,楊文煥爲黑山島別將,胡聖龜爲九月別將,李昌容爲都摠經歷,韓基榮爲守門將,李秉德爲左捕從事官,吳貞潤爲古豐山萬戶,吳箕倫爲正方別將,朴延豐爲景福將,申龍珠·金永植爲慶熙將,尹弘求爲武兼,韓相允爲金烏別將,全元成·朴在潤·李寅華爲五衛將,金翼濟爲訓鍊僉正,李寅敎爲山苹會萬戶,李周璜爲景福將,金泳昱爲慶熙將,李在頀爲都摠都事,金壽喆爲景福將,金重植·玄秀敏爲慶熙將,李建晢爲三軍府從事官,李東根·洪昌燮爲五衛將,鄭寅台爲宣傳官,李敎七爲左捕從事官,趙羲周·任原鎬爲訓鍊副正,金商鎭爲御營把摠,趙羲周·梁柱顯爲宣傳官,李漢景爲都摠經歷,韓羲錫爲武兼,李昌鎔爲摠戎把摠,鄭寅台爲訓鍊副正,鄭益鎔爲都摠經歷,閔致駿爲訓鍊判官,徐光承·白南卨爲宣傳官,金錫文爲訓鍊判官,李鳳彦爲主簿,柳冀喆爲宣傳官,盧光潤爲五衛將,柳完秀·池禹洪爲訓鍊主簿,崔鳳賢爲部將,金世鐸爲五衛將,安潤植·文達行爲慶熙將,洪疇燮爲武兼,李昌錫爲部將,閔致卨·李冕珪·尹錫元·趙東勳·禹冀鼎·南起元·李奎曾·金佐模爲宣傳官,鄭仁植·李建宇爲武兼,李完耆·朴重昇·宋德基爲部將,金殷孫·金益模爲守門將,小農權管單金興珠,安原權管單李徽準,楸仇非權管單康熙錫,大吉號里權管單金應浩,於汀灘權管單缺,雲頭里權管單胡永得,訓鍊判官金致榮·安膺浩·具命禧·洪成潤,以上加設,依定式減下。
以安膺浩爲訓鍊判官加設,李俊成·金均·李範壽爲主簿,同知單金永翼,僉知三單姜達馨·洪穎普·趙存鳳,訓鍊主簿單趙應鎬,安東營將金泰麟,忠州營將張允植,淸州營將李宅鎬,大邱營將韓用喬,三陟營將宋熙昇,以上今加折衝加資事承傳。
訓鍊副正加設單梁柱顯,知事單白佑爀,東林別將單李希秀,司果吳相鉉·崔應烈,德津萬戶金始漸·申泰鉉,以上姑爲仍任事承傳。
同知十九單安義默·金在明·李斗永·金就培·朱賢杰·朴在潤·林鎭汶·馬德潤·金潤基·金載植·方顯規·張文燁·金重植·辛澄·金寅瑥·安民植·宋鼎根·金龍植·朴聖基,僉知十單李文欽·吉元錫·洪均·吳相鉉·南容一·朴來鴻·全元成·李寅華·李泰信·徐兢輔,副司果南俊元·徐光泰·李起東·河錫洛·朴正秉·申膺均·李敎憲·南振·金永豐·李陽來·李友魯·尹冀永·朴準鎔·金正淑·嚴柱煥·金光振·尹弘燮·羅暖·韓鍾履·崔日寧·黃虎連·洪泌裕·具鍾書·李景昌。
右贊成李承輔疏曰,伏以皇天惟祖宗,眷顧默佑,元子宮水痘,遄臻康復,殿陛擧受賀之儀,廟宮行告慶之禮,欣忭攢祝,中外惟同。仍伏念臣於惠局,蹲冒有年,恒功瘝墜之懼矣。卽又伏奉武衛所提調之命,此誠創有之職名,罕構之異數也。臣之驚霣震越,豈止爲從前踰濫之比哉?惟我殿下膺五百熙洽之運,撫萬億泰盤之基,孝思冞光於監先,治道畢講於率舊,默運睿知,特設都統,凡厥制置,侔乎古昔,陛楯由是而益嚴,鹵簿由是而曾壯,不翅若句陳之護紫微,招搖之臨玄武,甚盛擧也,實不勝欽仰萬萬。臣以謏寡,不嫺典故,雖未知開國之初,果有是所之提擧與否,而苟有之,則必不當輕畀乎,如臣無肖者亦明矣。夫金穀甲兵,卽有國重務,而凡人器量之最難該洽者也。以臣憃愚,旣不能粗解貢賦之數,而至若韜鈐要領,尤涉茫昧,責聾瞽以審音辨色,臣未之聞也。謹稽我正宗盛際,群彦林立,通鍊兼備之才,磊落相望,故或以財賦出納之臣,特授戎機照管之任,伊時聖簡,蓋出則哲之明,而膺之者,則孰敢不逡巡而却顧也乎?今我聖明,動法祖宗,儻或以是援引,而至有此誤恩也歟?第臣才具,視古人,不知落下幾百層,上固不可以苟授,下亦不可以冒玷,是職之萬難堪承,自知甚明,畢暴呼籲,蘄倖乃已。卽臣區區之微諒,則以天地父母之至仁至慈,亦豈無垂憐而生成者乎?顧臣久叨之任,尤何等綦重也?雖値年豐民殷之時,尙患經用支調之不敷,矧今錢貨尙絀,旣無塗抹之策,臭載相續,又乏措劃之方,是豈臣貪戀淟涊之日乎?今始丐免,尙云晩矣。玆控衷懇,仰瀆崇聽,伏望聖慈,俯賜鑑諒,亟收成命,回授可堪之人,將臣所帶惠堂之銜,竝賜鐫改,俾國計重而私分安焉。答曰,省疏具悉。卿其勿辭行公。
上在昌德宮。停常參·經筵。
傳曰,同副承旨許遞,前望單子入之。承旨前望單子入之,金敬均落點。
政院啓曰,明日傳香,禮房承旨當爲齋宿,左承旨趙康夏,卽爲牌招,何如?傳曰,允。
弘文館啓曰,新除授應敎徐胄淳,副應敎趙宇熙,修撰鄭元夏,竝卽牌招察任,何如?傳曰,允。
兵曹,庭試武科初試,規矩鐵箭三矢,一百十步,片箭三矢,一百三十步,一巡一中,騎芻,一次二中,柳葉箭五矢,一百二十步,一巡三中,講書粗以上,取三技落點。
甲戌七月十三日午時,上御重熙堂。守令初仕人入侍,左副承旨金炳翊,假注書姜友馨,記事官金弘集·沈相萬,以次進伏。靈嚴郡守葵奎常,价川郡守柳昌烈,順川郡守吳正善,高山縣監趙奭永,洪川縣監朴齊性,光陽縣監李儒植,雲峯縣監金永鎭,蔚珍縣令金振永,陰竹縣監朴時永,機張縣監李曾宇,永禧殿參奉趙秉膺,禮賓參奉金基燦,貞陵參奉曺秉先,獻陵參奉申觀朝,順陵參奉韓應周,懿陵參奉成鍾永,進伏楹外訖。上曰,史官分左右。炳翊曰,守令初仕人,使之進前奏職姓名乎?上可之。奎常等進前奏職姓名訖。炳翊曰,鴻山縣監李喆在有身病,不得待令矣。上曰,何病,而不至大段耶?炳翊曰,似是暑霍矣。奭永等進前奏職姓名訖。炳翊曰,守令初仕人,使之退出乎?上可之。仍命史官就座。又命退承史,以次退出。
上在昌德宮。停常參·經筵。
政院啓曰,同副承旨趙肅夏,今日不爲仕進,卽爲牌招,何如?傳曰,允。
傳曰,右副承旨許遞,前望單子入之。承旨前望單子入之,李冕榮落點。
傳曰,禮房承旨馳詣宗廟·景慕宮,奉審摘奸以來。
傳曰,再明日七夕製,通方外爲之,試紙用大好紙,春塘臺親臨磨鍊。
政院啓曰,新除授同副承旨李冕榮,卽爲牌招,何如?傳曰,允。
政院啓曰,漢城右尹白樂貞,以厲祭獻官,今方受香出去矣。兼帶右邊捕盜大將命召,及大將牌傳令牌,何以爲之,而捕將重任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,仍往來。他邊大將兼察。
又啓曰,右邊捕盜大將,他邊大將兼察事,允下矣。兼察右邊捕盜大將梁憲洙,卽爲牌招聽傳敎,何如?傳曰,允。
宗親府啓曰,明日卽天漢殿秋孟朔大奉審日次,臣等與儀賓閣臣,進詣擧行之意,敢啓。傳曰,知道。
奎章閣啓曰,明日卽書香閣秋孟朔大奉審日次,時原任閣臣,依節目進詣擧行之意,敢啓。傳曰,知道。
兵曹啓曰,南水閣水門鐵牕破傷處,今已修改矣。把守軍兵,解送直所之意,敢啓。傳曰,知道。
御營廳啓曰,本廳哨官池弘默·金均,俱有身病,勢難察任,改差,何如?傳曰,允。
摠戎廳啓曰,本廳哨官全昌烈,身病猝重,勢難察任,改差,何如?傳曰,允。
大司成金鉐疏辭職,□□□省疏具悉。爾其勿辭察職。
甲戌七月十四日巳時,上御重熙堂。守令邊將初仕人入侍時,右承旨金敬均,左副承旨金奎弘,假注書李益秀,記注官金在鼎,記事官沈相萬,以次進伏。守令初仕人等,進伏楹外,邊將等,序立階下訖。上曰,史官分左右。敬均奏請守令初仕人,使之進前奏職姓名,邊將,使宣傳官,奏職姓名。又奏請守令邊將初仕人,使之退出,缺
上在昌德宮。停常參·經筵。
藥房都提調李裕元,提調朴齊寅,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
備忘記,慶尙監司洪坃下直,長弓一張·長箭一部賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,來八月十一日,當詣健元陵·元陵·綏陵·景陵展謁親祭矣,該房知悉。
宗親府啓曰,臣等與儀賓閣臣,進詣天漢殿,御眞展奉,奉審無頉之意,敢啓。傳曰,知道。
傳曰,大臣政府堂上引見,慶尙監司同爲入侍。
政院啓曰,卽者兵曹郞廳來言,幸行軍令,當爲待令,而判書徐相鼎,方在受由中,例不得次堂擧行云,何以爲之?敢稟。傳曰,判書卽爲牌招。
奎章閣啓曰,景慕宮望廟樓,今望奉審無頉之意,敢啓。傳曰,知道。
又啓曰,臣等進詣書香閣,御眞展奉,奉審無頉,而奉謨堂,及內閣諸處,亦爲無頉之意,敢啓。傳曰,知道。
弘文館啓曰,修撰金允植,副修撰洪永禹,呈辭在外,下番闕直,事甚未安。修撰鄭元和,副修撰閔種默,竝卽牌招,推移入直,何如?傳曰,允。
都摠府摠管變通事草記,傳曰,允。許遞,前望單子入之。摠管前望單子入之,都摠管李會正·李寅應,副摠管李鶴榮·趙羲復·吳夏泳落點。
傳曰,摠管有闕之代,南陽府使朴元陽除授。
傳曰,南陽府使有闕之代,令該曹口傳各別擇差,不日下送。
傳曰,明日出宮門路,以協陽門爲之。
兵曹,健元陵·元陵·綏陵·景陵幸行時軍令,十一日出宮,廟洞晝停所自闕門十六里健元陵展謁親祭,自晝停所十五里,以上三十一里元陵展謁親祭,綏陵展謁親祭,景陵展謁親祭,還詣廟洞晝停所,當日還宮。
忠勳府啓曰,本府自辟禮賓寺參奉金箕燦,身病猝重,勢難察任,不得已改差,何如?傳曰,允。
兵曹啓曰,今番庭試武科初試吉日,以來八月十一日,已爲推擇,啓下矣。以幸行相値,當爲退行,故令日官池有達更爲推擇,則來八月十五日爲吉云。以此日退行,何如?傳曰,允。
禮曹四門縈祭報謝祭吉日,令日官推擇,則今十七日爲吉云。以此日設行,而謹依受敎,勿閉城門事知委,何如?啓依所啓施行爲良如敎。
兵曹啓曰,今此幸行時隨駕軍兵,當爲磨鍊矣。何營軍兵隨駕,何營軍兵留都,而禁軍及馬步軍別抄軍,以幾番幾哨磨鍊乎?敢稟。傳曰,武衛所善騎隊一哨,別將率領,前後分半隨駕,都統使率訓局旗鼓與馬軍三哨步軍五哨爲先廂,御營步軍三哨兩營騎士各一番,御將率領爲後廂,禁軍二番隨駕,別抄軍一哨領付中央陣,訓將率禁營旗鼓與三營餘軍,留都留營,依例爲之。
又啓曰,在前幸行時,挾輦軍四百名,或三百名餘軍二百名或一百名磨鍊,而壬申年齊陵·厚陵幸行時,挾輦軍四百名,餘軍二百名磨鍊矣。今番則何以爲之乎?敢稟。傳曰,挾輦軍三百名,餘軍一百名磨鍊。
又啓曰,在前幸行當日回鑾時侍衛,例以全數磨鍊,而丁卯年綏陵·景陵幸行時,依遠幸例,兵曹都摠府堂上郞廳各二員,五衛將二員,武臣兼宣傳官四員隨駕,壬申年齊陵·厚陵幸行時,兵曹堂上郞廳各二員,都摠府堂上二員,郞廳一員,五衛將二員,武臣兼宣傳官一員隨駕矣。今番則何以爲之乎?敢稟。傳曰,依丁卯年例磨鍊。
又啓曰,在前幸行時,十里外斥堠伏兵傳語軍,以畿邑所屬束伍步軍擧行矣。今亦依此磨鍊,何如?傳曰,允。
又啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又啓曰,在前幸行時,先廂步軍一哨除出,晝停所作門矣。今亦依此擧行,何如?傳曰,允。
又啓曰,幸行回鑾後隨駕軍兵犒饋,每以乾物分給矣。今亦依此擧行,何如?傳曰,允。
吏曹口傳政事,以鄭洛鎔,爲南陽府使。
御營廳啓曰,本廳軍色從事官洪正厚,身病甚重,勢難察任,改差,何如?傳曰,允。
敎慶尙監司洪坃書。王若曰,北闕分宵旰之憂,其維二千石良吏,南國寄旬宣之責,特授七十州雄藩。玆惟爲官而擇人,莫曰重內而輕外,眷彼一隅嶺服,寔爲三道海防,古所稱鄒魯之鄕,文府儒源之風流可述,地則控蠻粵之界,㻠篚賓舶之往來無常,迨玆巨侵之荐災,方切恫在己之患,矧復陰雨之爲備,政須胸藏甲之人。惟卿忠正肖孫,通鍊偉器,聲績驗嶺邑之治,察利病而習民情,聞望儲巖廊之材,佐銓選而掌國學,片言可使折獄無多讓仲由公明,利器不遇盤根,何以別虞詡才智?玆授卿以慶尙道觀察使兼巡察使大邱都護府使,卿其克展驥步,用答鴻休。講賑濟於屬州,宜思趙抃之政,布誠信於鄰境,佇聞叔子之風,福星,播一路之謠,來何暮於棠舍,依斗,切每夜之望,行且召於楓宸。故玆敎示,想宜知悉。知製敎金允植製進。
修撰鄭元和疏略曰,臣纔自北闕,反面屬耳,不得不以目下事關邊禁者,妄效一得之愚,惟殿下細垂察焉。夫丙寅秋洋匪之猖獗,誠我東振古所無之變也。王師赫怒,殲夷斥退,環東土億萬生靈,賴免左袵之歸,雖些少刀錐之物,有自洋夷出來,非我土所産,則上自朝廷,下至吏胥,皆知其身不被,口不食之戒,臣於昨冬在慶源,捉得廣東木潛賣十餘同於通衢上,而焚之,廣東木,卽西洋木之別名也。適見彼地行會之文牒,則嚴束部落所謂洋木,不得潛賣我國,以我國禁用洋木故也。特令廟堂,關飭該道,永杜此弊,使一種洋木,更無行賣於我境,而衛道息邪之方,在於講明聖學,當今微涼初生,講討久曠。伏望接賢士進宿儒,則殷后日新之工,周王月將之學,可入聖域矣。省疏具悉。尾附事,當留念矣。
甲戌七月十五日午時,上御重熙堂。藥房入診,大臣政府堂上引見,慶尙監司同爲入侍時,都提調李裕元,提調朴齊寅,副提調金炳始,檢校直閣閔泳穆,假注書李益秀,記注官吳宅禹,記事官沈相萬,右承旨金奎弘,假注書姜友馨,事變假注書朴應冕,記注官吳宅禹,記事官沈相萬,右議政朴珪壽,知宗正卿府事李承輔,戶曹判書金世均,知宗正卿府事李景夏,行大護軍徐衡淳·鄭健朝·洪鍾雲·金翊鎭,知三軍府事梁憲洙,校理李雲夏,慶尙監司洪坃,以次進伏。醫官李慶䄵·鄭在英·鄭一龜·崔性協,進伏楹外訖。上曰,史官分左右。裕元奏曰,涼意初生,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣。又奏曰,醫官待令,使之入診乎?上可之。慶䄵等,以次入診,退伏楹外訖。裕元曰,脈候奏之。慶䄵等,起伏奏曰,脈候左右三部調均矣。裕元曰,湯劑別無議定者乎?慶䄵等曰,湯劑別無議定矣。上命醫官先退。仍敎曰,藥房諸臣,同參次對,可也。上曰,次對爲之。裕元曰,三南以水災告警,連續登聞,丙枕未安,輒頒若傷之諭,繼有帑金之下,藩宣字牧之臣,必當盡心對揚,未秋之前,仳離顚連之民,庶幾結構奠接,回咷爲笑,取見各道啓本,則說災輒曰昭詳,箇中或有幾斗落幾結幾負幾束,有若檢田槪狀之修報者,然此例未知創自何時,而平陸成江,水勢汎濫之餘,何能若是其纖悉而無遺乎?臣亦屢經藩任,且當水災,習知其弊,守宰則以說歉爲能事,該掌則以偸竊爲妙階,上下囫圇,殆無限節,國計之嬴縮,民生之休戚,專自道臣,先自營門,預爲操束然後,實惠可以究下,奸竇可以嚴防,爲道臣之地,何可使無災處,任其襲謬,循例磨勘,不念國計之重耶?先事關飭於三道,道臣報槪之時,雖把束之微,俾無濫執,一體行會於各道,何如?上曰,汰落處之因災濫執,果不無舞弄之弊,各別申飭於三道道臣,使之精實修報,可也。出擧條裕元曰,北咨之來,南夷之阻,姑未知虛實,而備禦之策,務在安民足用而已。今見外邑之凋弊,實由墨守之恣橫而然,懲墨之方,莫如懲贓數,斷無饒貸,一一懲出,或給本邑,矯捄民弊,或輸度支,補用軍需,是亦古制,非今所創也。宋太祖以忠厚立國,而至於贓吏,不可容貸,皇明舊例,贓銀,盡數濟邊,新羅遺法,亦有三倍懲贓之文,今臣所奏,庶可爲安民足用之一道,先爲行會於八道·四都,何如?上曰,犯贓之懲補軍需,果爲足用之道,而以貪饕之物,還補國用,似有如許,從今以後,勿論方伯梱帥,以至州縣守宰,如有貪婪入聞者,一一還懲,出給該民,似好,以此行會,可也。出擧條珪壽曰,領相所奏,其在懲貪墨之政,實爲嚴峻,而上敎處分,尤爲切當矣。然而臣愚區區之見,竊有仰達矣。贓吏之必追其贓,昔在皇明,不但計贓而已,一犯貪贓,則竝其家産而籍沒,至今淸國,亦行此法,蓋以天下之大,郡縣之多,長吏之賢不肖,朝廷未能一一照察,所以立法之截嚴,如此至於本國州縣,不過三百有餘,而守令殆未有不識何狀之人,多是世臣子孫,而亦往往有侍從之臣,方伯梱帥尤所待禮者也。苟犯贓汚,而或終身禁錮,或子孫勿許淸宦,亦足爲羞恥之大者,故國朝四五百年,懲貪之政,如此而已。臣嘗爲繡衣御史,論劾贓犯者亦多,而到今思之,某某各人所犯之贓,其果無爽實歟?終不能無疑於心,今若隨其現發,計贓還徵,則其虛其實,誠難明的,且或事多難測,挾私逞憾,構誣陷人,未必無之。且恐如此立法之後,或不忍輒擧長吏之所犯,駸駸然掩護成俗,雖有大貪巨贓,益不上達於黈纊之下矣。亦豈非大加斟量者乎?貪饕還懲之物,不宜以補國用,聖敎及此,萬萬欽仰,雖以各道監營,其於罪人贖錢,付之吏胥,而未有自官取用者矣。裕元曰,臣之所奏,何敢以無於例之事,仰陳於君父之前乎?右相所云四百年無其例者,臣未知典故,而三韓古法,昭揭日星,以本朝言之,中葉以上,亦有此事矣。事多遠倣漢·唐古事,則東國遺法,其不申明乎?皇明之法,素以苛刻,稱而至於徵贓,載於大明會典,臣不以法外之事,仰奏矣。贓物之不精云者,誠如右相之言,而兵者凶器,以不精之物,用於凶器有何不可?且臣之所奏,非請用於經費也,卽軍需也。然而經費言之,籍沒之物,輸於度支,則長吏之物,有何不精乎?糧餉軍物,皆以籍沒之物,造之則此物之用於軍需,又有何不可乎?以繡行言之,臣雖未經是任,在外任時,屢經繡衣之過去矣。自上簡拔特送,每敎如予躬往,此任之重,果何如乎?繡衣不善,則罪繡衣,道臣守宰不善,則從繡衣之言,何可直斷曰繡衣無足信也耶?苟無足信,當初按廉,何爲而設之乎?若以贓物盡收,則贓物更無入聞之論,果切當。然刑期無刑,辟以止辟,聖世事也。如以法重,不爲犯法,則豈非美事乎?若以今雖官長,後日當罪,小民知之,論亦好矣。關石和均,王法具備,而士大夫,何嘗以是爲嫌,而不爲供仕乎?爲官長者,如識小民之以是知之,則尤當警惕,不至抵罪,而我國用法,有始無終,如無一切之法,無以振刷矣。上曰,此不爲他也。使無贓物,故如此矣。裕元曰,聖敎卽出於使無訟之義也。萬萬欽仰矣。上曰,批答則以還給民間爲之,而廟奏每爲國計,故有此補用軍需之論。今此所奏,上下之體俱,宜矣。裕元曰,臣已知殿下之意向矣。臣雖奏以補用軍需,自上爲民之意,不得不如是下敎,今日之事,臣主俱榮矣。因此有仰奏者,懲贓之道,關於民者,還給民間,而公貨所犯,不得不區別,無歸屬者,不可不自廟堂措處矣。上曰,卿言是矣。竝諒爲之也。奎弘曰,史官讀批之際,做錯非細,推考,何如?上曰,生疎之致,特爲安徐,可也。出擧條裕元曰,卽見鎭撫使申櫶所報,則松營水蔘稅錢六萬兩,每於七八月間收捧者,而拖至翼年,始爲畢送,這間艱窘,日甚一日,請令十月內三萬兩劃送云矣,松都則抛置應納之物,未知督促,沁營則每患延拖,煩請公貨之先貸揆諸事理,不相稱當嚴飭松營,期於十月內,依此數輸送,毋敢違越,戶惠廳歲底貸下,一切勿施之意,分付,何如?上曰,所奏切當矣。依爲之。出擧條裕元曰,卽見全羅監司趙性敎所報,則府下居前守門將金彰熙賙恤貧戶,替納三稅,數旣夥然。且月前水災之後,出義顧助,俱極嘉尙,其在激勸之道,宜有請褒之擧,爲辭矣。當此無前之巨浸,有何拯濟之方,而幸賴實心行善之人,捿遑失所之民,得以紓力,誠如所報,前守門將金彰熙,特爲加資,以示朝家褒賞之意,何如?上曰,甚爲嘉尙,依所奏特爲加資,出擧條裕元曰,濟州陞補,若値牧使及判官臣差送之時,則不得設行,近年無異停閣,瀛海之中,豈獨無靑衿之士乎?淬礪文風,良非細政,不可不及今變通,而沁都之例,勢難援用,關西七邑之規,猶可倣行,令道臣前期出題入送,收券考試之意,分付,何如?上曰,依爲之。出擧條裕元曰,崇仁·崇靈兩殿官序陞,九十朔內遷,厥惟久矣,而向因大臣所奏,改以六十朔陞六,則崇德·崇義兩殿官之尙以九十朔,不任班駁之歎,此亦六十朔遷轉,不害爲疏鬱之政,事係官方,下詢登筵大臣處之,何如?上曰,大臣之意,何如?珪壽曰,崇仁·崇靈兩殿官之一體施行,恐合事,宜矣。上曰,大臣之意如此,依所奏爲之。出擧條裕元曰,辛未,因下敎,自三軍府別薦中取才爲十一人抄啓,而分差兩府郞廳陞六人,皆以權付司果,次次調用,惟獨西水羅萬戶尹秉德,部將朴準鎔·金履坤等三人,俱是被薦人,而將入於虛司果,未免向隅之歎,待仕滿特許權付之末,俾蒙一視之惠似好,故敢此仰達矣。上曰,依爲之。出擧條裕元曰,道臣春秋巡部,不可已之事,而近年番番請停,雖甚未安。然今夏潦水,若是極備,往往有災形登聞者,今秋巡歷,亦姑停止,畿內東西陵園,北道各陵寢奉審,依前例以道內秩高守令替行事,分付,何如?上曰,依爲之。出擧條裕元曰,知中樞府事申檍,年前除拜錦伯時,以二品階,已蒙貤榮矣。亞卿後,宜有本生家移榮之擧,而尙未遑,依例許施似好,故敢此仰達矣。上曰,依爲之。出擧條裕元曰,侍衛之於宮闕,猶四肢之於身體,仁義識理者爲最,勇敢者次之,我國三廳之制,若漢之材官蹶長,唐之虎賁彍騎是已。今武衛所之設,非敢曰無可據,而況又有壯勇摠衛之舊制,可以援用者乎?臣之前後縷縷仰勉,非昧於古事也。又非欲遏君心而要虛譽也,臣請悉陳於前矣。壯勇之始,臣未及覩,而摠衛之始,臣亦實曾見,蓋摠衛之制置,略於壯勇爲其簡便而易行也。竊覸武衛之制,當初聖意不過,是侍衛捍禦宮禁而已。以今見之,無任不備,靡事不擧,事之張大,其安有過於此者乎?已擧雖難中止,無至別立營門,因其勢而成,除冗費簡役使,折弊萌禁侈風杜倖門抑近習,只以宿衛爲重,而俾侍衛之士,不懈其職,知尊君親上之意,則如身之使臂,臂之使指,身安而事全,有先來後矣。懋哉懋哉。上曰,旣有軍額,則不可無領率,故果設如干分掌之任矣。當初制置,只爲宿衛而已。豈有他事乎?裕元曰,批旨則每承如此,不勝惶悚矣。珪壽曰,領相方以武衛所事,仰達矣。當初臣等慮或致張大之擧,有所仰達,而以必不張大之意,伏承聖敎矣。近日漸次措處,居然成一部軍營,人主之置宿衛親兵,原非不可行之事也。若以此意,命諸臣等講究磨鍊,以就條理,未爲不可,而斷自宸衷,有此諸般層節,未嘗下詢便否,故多有相妨之端,卽如各司各營書吏,擇其解事者,移屬兼帶,伏未知何爲而然也。該司該營之凡干事務,隨時下問,誠爲簡便容易,聖意攸在,恐出於此,而竊謂事體不必如此,各司各營,皆有長官主將,則凡有下問,不當微賤吏胥矣。至於各司各營擧行,往往有招致吏胥,閤門聽傳敎之事,臣固知此亦出於簡便易行之聖意,而無論大小輕重,凡於命令出納,自有政院矣。皐陶之賡歌告舜,有曰元首叢挫哉,股肱隋哉,萬事墮哉?叢脞者,煩瑣之謂也。人君行人臣之事,則是之謂叢脞,而股肱輔弼,自然無所事事,以至萬事墮壞,蓋以帝舜之聖,而皐陶之陳戒,猶尙如此矣。上曰,以各營各司書吏,閤門聽命者,從便故也。豈有他哉?珪壽曰,晩炎尙熾,節宣有妨,雖借方寸之地,恐煩酬接之勞,臣固不敢張皇敷奏,而方臣登陛之際,引導司謁,向臣有所云云。渠何敢如是乎?大關紀綱,不可仍置,當該司謁,出付有司,從重科治,何如?上曰,豈有如許事體乎?依爲之。出擧條裕元起伏奏曰,今聞則聖體近以泄候欠安云,今朝果爲幾次乎?下情萬萬憂慮矣。上曰,不至大段矣。裕元曰,自內雖進御湯劑,醫官招入,更議湯劑好矣。上曰,不甚大段,故不進湯劑,而只進茶飯矣。仍敎曰,外間亦多此等之症乎?珪壽曰,間間有之矣。上曰,大臣就座。奎弘曰,諸宰奏事。承輔曰,無所奏矣。奎弘曰,玉堂所懷奏之。雲夏曰,臣本門地寒素,學識蔑劣,幸値慶會,濫竊科第,釋褐之日,驟陞經幄之列,感激惶懍,不知所以圖報之萬一,而區區憂愛之忱,惟在於仰裨君德,益勉聖學一事而已。竊伏見向日以三南水患,渙發綸音,憂災修警,迥出尋常,凡在臣民,孰不欽仰萬萬,而苟非推實心行實政,則徒歸於文具而已。夫人主一心,萬化之源,而一念善,景星出,景雲興,則弭災致祥之道,莫如治心,治心之要,莫如典學矣。近以庚炎,經筵頉稟,已過幾月,而方今煩敲屬斂,涼意漸生,正是韓愈所謂新涼入郊墟,簡編可卷舒之時。伏願殿下,頻接儒生,法講召對,依雙隻日爲之,涵養德性,緝熙聖學,則修省弭穰之實,無過於是。伏願聖明,體念焉。上曰,所陳當留念矣。仍敎曰,幸行年久不爲,今秋當爲之矣。裕元曰,今年何可無幸行之擧乎?上曰,來月十一日,已出令,而其時可生涼乎?裕元曰,尙餘一朔,優可生涼矣。上曰,閣志有餘存乎?泳穆曰,無有矣。上曰,閣志祗受,止於誰而未祗受者,爲幾人乎?泳穆曰,金永壽則祗受,而其後諸臣,未祗受者,近十人矣。上曰,閣志印出,已始役乎?泳穆曰,頃奉下敎,容入物力,令戶曹輸送而未及畢到,姑未始印矣。世均曰,紙地物力,亦已劃送矣。上曰,當初印出,爲幾件乎?泳穆曰,未能詳知矣。裕元曰,當初印出之爲幾件,今不可知得矣。上曰,有壯紙件乎?裕元曰,臣則果受壯紙件,而其後則無之矣。泳穆曰,向以百件印出事,下敎矣。壯紙幾件白紙幾件,更有下敎後,可以擧行矣。上曰,綸綍日省錄修正時文蹟,各司吏隷不卽擧行,致令遲延云。雖政院政府,依古例直囚,可也。泳穆曰,文蹟遲滯,則不可不直囚矣。裕元曰,雖上司吏隷以至掖隷,無礙直囚,卽是定式,而至於政府吏,則往復大臣後牌囚,事面似好矣。泳穆曰,凡屬閣事無進來直囚,卽列聖朝受敎,而曾在憲宗朝,今領敦寧以待敎,因日省錄事筵稟,奉有下敎奎章閣,事體之重,雖掖隷尙可直囚,況外司乎?凡關閣事者,一遵受敎,五上司所屬則本閣直囚,閣屬則進來囚推之意,揭板于本院矣。掖隷尙令直囚則政府吏隷,何可不能直囚乎?上曰,掖隷尙直囚,則其外豈有不可直囚之理乎?上曰,何時揭板乎?泳穆曰,丁未年間矣。上曰,日省錄文蹟,趁速爲之好矣。泳穆曰,謹當申飭於檢書官,各別董督矣。上曰,領伯進前。洪坃進前。上曰,嶺南異於他道,實心奉公也。洪坃曰,當依下敎,實心奉公也。仍敎曰,嶺營距東萊不遠,倭館若有急聞,則使之卽爲發報也。洪坃曰,謹依聖敎矣。上曰,今當遠離,仰瞻,可也。洪坃仰瞻訖,奎弘曰,宣諭別諭,何以爲之乎?上曰,出去爲之。奎弘曰,今日賓對,兩司無詣臺之人,事甚未安。違牌諸臺,竝推考,何如?上曰,依爲之。出擧條仍命退,諸臣以次退出。
上在昌德宮。停常參·經筵。
自開東至未時,灑雨下雨,測雨器水深一寸九分。
傳曰,再明日眞殿茶禮,當自內親行矣,該房知悉。時原任大臣·宗親·儀賓·諸閣臣·儒臣·二品以上入參。
藥房口傳啓曰,七夕製親臨,旣有成命,時刻將屆,儀衛已備,而見今雨勢連霔,姑無開霽之意,此時觸冒勞動,恐非節宣之方。伏乞亟寢成命,千萬顒祝,惶恐敢啓。答曰,知道。
傳曰,雨勢如此,七夕製,更待下敎。
傳曰,禮房承旨馳詣受香諸處,奉審摘奸以來。
因統長李完豐手本,別監金元培等,被韓聖石等毆打事,傳曰,毆打掖隷之狀,極爲駭然。令秋曹,詳査以聞。
上在昌德宮。停常參·經筵。
政院啓曰,來二十一日輪對日次矣,敢稟。傳曰,當次人受點後,日次待令。
傳曰,七夕製再明日爲之。
以全羅監司趙性敎狀啓,咸悅縣民家漂頹事,傳曰,聞甚驚慘,依前啓判下,一體顧助事,廟堂,措辭分付。
三軍府啓曰,新造軍器中大中小砲,先隨造出,分送于鎭撫營,及永宗·仁川·通津之意,敢啓。傳曰,知道。
兵曹啓曰,北水閣水門鐵牕破傷處,今已修改矣。把守軍兵,解送直所之意,敢啓。傳曰,知道。
吏曹判書趙基應,疏乞遞,答曰,省疏具悉。長銓重任,何可輕遞?卿其勿辭行公。
兵曹判書徐相鼎,疏乞遞,答曰,省疏具悉。本兵重任,何可輕遞?卿其勿辭行公。
上在昌德宮。停常參·經筵。
傳曰,再明日日次,依例來會。
以軍器寺進上甲冑監董提調以下別單,傳曰,都提調領議政李裕元,內下大豹皮一令賜給,提調行知三軍府事李景夏,豹皮一令賜給,判官白斌洙,相當職陞敍,其次員役工匠等,竝依判下施賞。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,兵曹郞廳來言,明日七夕製儒生,親臨試取時,別侍衛不可不備,而判書徐相鼎有身病,次堂例不得擧行云。判書卽爲牌招,何如?傳曰,允。
又啓曰,兵曹判書徐相鼎牌不進推考傳旨,今方捧入,而明日殿座時,別侍衛不得不備,如是違牌,事甚未安。更爲牌招,何如?傳曰,次堂擧行。
以全羅監司趙性敎狀啓,濟州牧疫牛致斃,祭享牛進上,未充原數事,傳曰,卽見此啓,則濟州等諸邑牛疫,跨年熾盛,公私幾萬之蓄,餘存無多云。聞甚驚慮,耕作之力,惟在牛蓄之蕃,而哀彼不耕之民,何以有秋?且況諸邑,處在海外之地,貿遷資活,不出島中,則窮蔀之遑汲,必當倍蓰,念其情狀,安得不惻?然其慰撫安堵之策,道臣別般行會於該牧使,俾無一民失業之弊,貢牲之排比,場蓄之充補,姑俟疫氣之稍息,從長措處之意,一體行會事,廟堂措辭,分付于道臣。
以慶尙前監司兪致善狀啓,星州等邑,民家漂頹,人命渰死事,傳曰,水災之報,又此踵至矣。七名之渰死,數千戶之漂頹,又何如是甚多也?向日判下之諸般措處,前道臣似必姑未就緖,而今當遞易之時,有此巨創之災,非無守宰之撫綏懷戢,念其民情,尤當茫蒼,予心憂悶,亦安得不倍蓰乎?玆以內帑錢五千兩,更爲劃下災戶之均俵,身還布之蕩減,自營助給之方,一依前判下擧行,已下綸音。亦一體慰諭,咸使知悉,而災結之精實執報,已有筵奏行會之意,廟堂措辭,分付于道臣。
義禁府啓曰,明日七夕製,通方外爲之時,本府都事皆爲赴擧,只爲武都事一員,當直入直,而本府入直公事·回公都事,及通化門·月覲門·集春門·明光門·靑陽門禁亂都事,無以推移,假都事七員,令該曹口傳差出,以爲分排擧行,何如?傳曰,允。
刑曹啓曰,以統長李完豐手本,被打武監金元培·全殷哲等,爲先除下後,令攸司科治事,傳曰,毆打掖隷之狀,極爲駭然,令秋曹,詳査以聞事,命下矣。謹依傳敎,罪人韓聖石·韓聖學·柳春吉·金元甫等,與被打武監金元培·全殷哲,面質詳査,則聖石所供內,以爲今月十四日夕,適往金元甫家矣。殷哲先已來到,與高龍伊爲名漢,有所相詰,而極力挽解,不爲聽施,故血氣所在,果爲毆打,同生弟聖學,則以閣隷,上直於直房,聞此事端,來到挽解,實無助勢,元培之被打於誰手,無以知得云,聖學所供內,與聖石爲兄弟,而以閣隷,上直於本閣,初不參涉於當場云。春吉所供內,以同里居生之致,當夜光景,果爲目擊,而實無犯手云。金元甫所供內,鬪鬨之端,起於門前,雖無共犯,難免參涉云。武監金元培所供內,與同僚別監全殷哲,適過泥洞近處之際,殷哲遇何醉漢而言詰,故好辭挽解,見其話頭之不順,抽身逃避,竟被無賴之輩,突出亂打,昏倒仆地,不知誰某之共毆,而滿身重傷,已露於査庭云。全殷哲所供內,爲看妹病之路,與金元培作伴,轉到泥洞屛門,忽逢被酒漢,以染糞之衣,故沾於身邊,故略有所責,不無相詰。韓聖石腰間突出,不有是非,擧杖亂打,渾身受傷云矣。觀於諸供,罔念掖隷之攸重,恣行毆踢之悖習,傷痕如彼,狼藉供辭,敢欲粧撰,究厥所爲,尤極痛駭。固當依律勘處,而旣伏承詳査以聞之命,故査實以入之意,敢啓。傳曰,知道。依律勘處。
吏曹口傳政事,以姜永壽爲兵曹正郞。
御營廳啓曰,本廳哨官徐明輔,身病甚重,勢難察任,改差,何如?傳曰,允。
甲戌七月十八日卯時,上詣眞殿茶禮親行入侍時,行都承旨金炳始,左承旨趙康夏,右承旨金奎弘,左副承旨金敬均,右副承旨趙肅夏,同副承旨李冕榮,記事官沈相學,假注書姜友馨,記事官金弘集·沈相萬,別兼春秋金鶴鎭·徐正淳·李根命·金永哲,檢校直提學金輔鉉·趙寧夏·李載冕·趙慶鎬·李鎬俊·尹滋悳,直提學閔奎鎬·鄭範朝,檢校直閣李喬翼·李鎬翼,直閣閔泳穆,待敎李載兢,副應敎趙宇熙,校理李雲夏,修撰鄭元和,副修撰閔種默,以次侍立。時至,通禮跪啓請出次,上具翼善冠·衮龍袍,出齋殿,通禮導上詣版位,跪啓請四拜,上行四拜禮,百官行四拜禮。通禮導上詣盥洗位,盥洗訖,仍詣第一室尊所,炳始監酌訖,上詣第一室神位前跪,炳始奉香,敬均奉爐,上三上香,炳始奉盞跪進,上執盞以授敬均,敬均跪受,奠于案上,連獻三盞訖,上俯伏興平身,詣第二室·第三室·第四室·第五室·第六室行禮如上儀訖,上降復位行四拜禮。通禮跪啓禮畢,領議政李裕元,領敦寧洪淳穆,右議政朴珪壽等,進前。裕元曰,朝氣微涼,侵早勞動,聖體,若何?上曰,一樣矣。裕元曰,北漢之設在於肅廟朝,其制置之宏遠,規模之縝密,實爲陰雨備禦之所,而專以募民爲主蓄積,爲創惠平倉於彰義門外,京畿陸運九邑大同米,使之運納矣。壬申革罷之後,初納邑倉,再輸京廳,轉運之弊,反有甚焉。見今草莽滿倉,民居蕭條,使金湯重地,便作虛殼,誠爲可惜,九邑所納大同米錢,依前以平倉捧納之意,分付,何如?上曰,依爲之。出擧條仍敎曰,何以納于京廳乎?裕元曰,前領相金炳學,以民弊筵奏後,納于京廳矣。上命大臣先退。仍入齋殿。又命退,諸臣以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
備忘記,安東營將金泰麟,忠州營將張允植,下直,各長弓一張,長箭一部,片箭一部,筒兒一箇賜給。
傳曰,明日賓對,更待下敎。
政院啓曰,三皇忌辰日,親行望拜禮,前期一日以稟事,曾有定式矣。今二十一日,神宗皇帝忌辰日,親行望拜禮,何以爲之?敢稟。傳曰,遣承旨,奉室奉審。
傳曰,侍衛軍兵與排立軍兵,令各其營,別饒次分給。
傳曰,還宮,當自內爲之矣,該房知悉。
刑曹啓曰,毆打武監韓聖石等,査實草記,傳曰,知道。依律勘處事,命下矣。謹依傳敎,罪人韓聖石,依大明律鬪毆條,毆制使者杖百徒三之文,聖石決杖一百後,江原道杆城郡,徒三年定配所,柳春吉·金元甫,不無隨從之別,依減等之律,各決杖九十後,春吉,忠淸道藍浦縣,元甫,黃海道遂安郡,徒二年半定配所,竝卽押送,至若韓聖學,雖曰無共犯,亦不可全恕,決杖一百,懲勵放送之意,敢啓。傳曰,知道。
御營廳啓曰,謹依下敎,侍衛本廳軍兵等處,別饒次分給之意,敢啓。傳曰,知道。
吏曹啓目,權知承文院副正字韓用卨·趙東弼·李正來·權鳳集·鄭寅性·洪淳馨·李鳳奎·李命宰·吳光洙·洪鍾運·黃夏欽·鄭元夏·吳益泳·宋世憲·姜友馨·嚴柱漢·李軒卿·韓晢東·宋道淳·李鎬喆·玄載辰·朴斗陽·崔定錫·沈相薰·金喆熙·金羽均·趙東萬·金文濟·趙晩植·尹昔輔·李義甲爲等如口傳施行,何如?啓,依允。
又啓目,權知成均館學諭朴植·金商翼·具星喜爲等如口傳施行,何如?啓,依允。
又啓目,權知校書館副正字崔璟模·申泰東爲等如口傳施行,何如?啓,依允。
領議政李裕元箚曰,伏以伏奉明日賓對之命,仰認殿下求助日深,倣行西漢五日一聽之故事,臣不勝欽誦之至。臣於日前班退,忽患中暍之證,痰壅氣喘,昏倒床玆,重以積聚之闖肆,兩手按腹,呼吸不得,何暇念及於彈束就列,隨諸大夫後乎?中書之例,雖値首相有故之時,行對則不廢,臣亦猥以籌堂,參見是事,然則臣之有無,無所關係矣。況臣庸陋,百不猶人,遇事倥侗,冥行擿埴,所守者,秪欲圖報洪恩,生死向前,而疾病之來,自犯慢蹇之罪,有臣如此,將焉用之?包悚齎慄,具牘請譴。伏乞聖慈,俯垂鑑諒,亟降威罰,以肅朝綱,以安私分焉。答曰,省箚具悉卿懇。愼節奉慮,明日賓對,自當限行矣。卿其安心調理。仍傳曰,此批答,遣史官傳諭。
甲戌七月十九日巽時,上詣春塘臺。七夕製通方外儒生試取入侍時,行都承旨金炳始,左承旨趙康夏,右承旨金奎弘,左副承旨金敬均,右副承旨趙肅夏,同副承旨李冕榮,記事官沈相學,假注書姜友馨,記事官金弘集·沈相萬,別兼春秋金鶴鎭·徐正淳·李根命·金永哲,檢校直提學趙寧夏·李載冕·趙慶鎬,直提學閔奎鎬·鄭範朝,檢校直閣李喬翼·李鎬翼,直閣閔泳穆,待敎李載兢,應敎徐胄淳,校理金九鉉·李雲夏,副校理尹升求,修撰鄭元和,副修撰閔種默,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調朴齊寅,副提調金炳始等,進前奏曰,侵早勞動,聖體,若何?上曰,一樣矣。仍由協陽門·建陽門·銅龍門·靑陽門,詣春塘臺,通禮跪啓請降輿,上降輿陞座。炳始曰,對讀官李起鏞,有身病,不得入來矣。仍奏曰,從陞人中有試官蒙點人,使之下去行禮乎?上可之。讀券官右贊成李承輔,行護軍趙慶鎬·鄭範朝,對讀官行副護軍金元性,大司成金鉐,工曹參議尹榮信,副修撰閔種默,待敎李載兢,檢閱金弘集·沈相萬等,行四拜禮,各就位。上命承輔等進前,命書賦題七月流火,限申時。承輔等,跪書讀奏訖,炳始稟懸題。上可之。弘集·相萬,奉出懸題。上曰,作門哨官之擧行,甚爲稽忽矣。宣傳官白南益奏曰,作門哨官,記過,何如?上可之。炳始曰,作門哨官李漢用,旣有記過處分,而當時不能禁飭之該營大將,不可無警,推考,何如?上曰,依爲之。出擧條炳始曰,先張已入,請出標信,開布城,呈券儒生,使之次次出送,何如?上曰,以已下標信擧行。上入幕次後,賜饌試官及入侍諸臣,諸臣祗受訖。炳始以司謁入稟考試,又稟取幾人,命取三十人。少頃,上出次,命科次,相萬讀奏第一張訖。承輔,稟請書等。上曰,第一張,書草三下,其餘,竝書次上。承輔書等訖。炳始曰,坼封,何以爲之乎?上曰,承旨坼封。炳始坼封讀奏訖。傳曰,七夕製賦居首,草三下生員姜應周,直赴會試之次,次上幼學吳琬善等五人,竝給二分之次,次上幼學徐肯淳等五人,竝給一分之次,次上幼學沈健澤等十九人,各奎章全韻一件賜給。傳曰,侍衛軍兵,與排立軍兵,令各其營,別饒次分給。傳曰,入格儒生,明日待令。傳曰,還宮,當自內爲之矣,該房知悉。宣傳官白南益曰,記過待令之作門哨官,何以爲之乎?上命拿入。南益承命擧行。上曰,今番似初之事,故特爲安徐,惕念擧行事,傳敎拿出,缺
上在昌德宮。停常參·經筵。
自前夜四更至開東,灑雨下雨,測雨器水深二分。自開東至未時,灑雨下雨,測雨器水深七分。
藥房提調朴齊寅,副提調金炳始啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,輪對官受點人,皆令明日待令。
傳曰,雨勢如此,入格儒生,延英門外,施賞。
以司謁口傳下敎曰,三軍府鎭撫營,旣無馬軍則與摠戎廳,宜無異同,自今爲始,濟州貢馬勿爲分給事,分付司僕寺。
訓鍊都監啓曰,本都監哨官李漢用,咫尺祗迎之地,擧措駭妄,爲先汰去,何如?傳曰,已有處分,特爲安徐。
兵曹口傳政事,以柳冀大爲宣傳官。
上在昌德宮。停常參·經筵。
傳曰,同副承旨與禮曹堂上·戶曹郞廳,依定式馳詣宣武祠,奉審以來。
傳曰,左副承旨許遞,前望單子入之。承旨前望單子入之,李正魯落點。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
兵曹啓曰,宗廟大門西邊外面缺落處,今已畢築矣。守直衛軍解送之意,敢啓。傳曰,知道。
又啓曰,景慕宮大門南邊墻垣瓦子破傷處,今已修改矣。守直衛軍解送之意,敢啓。傳曰,知道。
御營廳啓曰,本廳諸將官射講時,柳葉箭連三巡全布人,別單書入之意,敢啓。傳曰,知道。
又啓曰,本廳哨官李完基,射會時,稱病晩到,事關紀律,爲先汰去之意,敢啓。傳曰,知道。
以濟州防禦使李宓熙狀啓,祭享黑牛,不得如例封進事,傳曰,已諭於道伯狀啓矣。
刑曹判書金在顯,疏陳病狀乞遞,答曰,省疏具悉。議讞未就,何可遞改?卿其勿辭,調理行公。
甲戌七月二十一日午時,上御重熙堂。輪對官入侍時,左副承旨金奎弘,假注書盧德龍,記事官金弘集·沈相萬,以次進伏。輪對官等,進伏楹外訖。上曰,史官分左右。奎弘,稟請輪對官等,以次進前奏職姓名,職掌履歷訖。上曰,廣興守進前。金胤鉉進前。上曰,向以順和宮本家次養事,慈聖屢屢下敎,故予有所下敎於秋判矣。尙今未定云,是何故耶?胤鉉曰,金永珯罷養事,自禮曹草記允下後,金永珯妻擊錚上言,今兵曹參議臣金永秀上疏,今刑曹判書臣金在顯,以講官登筵時,伏承下詢,而奏對中,私自罷養之意奏達,則出去,與判書臣金壽鉉,相議處之之意,有下敎,而諸族之議,不能歸正,荏苒至此矣。上曰,罷養時,有呈單啓下,則何可謂私自罷養乎?胤鉉曰,此等重大之事,門長先知之然後,行之,而臣家門長前監役臣金在廷,居在鄕曲,而呈單罷養事,未及聞知。故秋判臣金在顯,以私自罷養奏達矣。上曰,渠有其罪,本家不得已罷養者,則門長雖有知之,豈不罷養乎?胤鉉曰,繼後與罷養,事雖不同,俱是人倫大事也。此雖臣從父家事,小臣不敢自斷矣。上曰,慈聖,以此下敎,予亦於筵中,辭敎不啻屢屢,而尙不奉行,是何道理,是何事體乎?出去後,以此下敎,傳于門中,速速次養,可也。胤鉉曰,出去後,謹當下布于門長,及諸族矣。奎弘曰,校書正字崔義漸,陞殿之時,不爲曲拜,直爲進伏,雖緣生疎,事體所在,誠極未安。所當重勘,而本院請推之外,無他可施之罰,何以爲之乎?上曰,推考,可也。出榻敎缺
上在昌德宮。停常參·經筵。
政院啓曰,右副承旨趙肅夏,今日不爲仕進,卽爲牌招,何如?傳曰,允。
以忠淸監司成彝鎬狀啓,牙山縣監趙龜鎬,暗行御史旣已封庫,爲先罷黜事,傳曰,牙山縣監之代,德興大院君攝祀孫李雋應,除授。
吏曹,牙山縣監單李雋應除授事,承傳。
以忠淸監司成彝鎬狀啓,公州等邑,民家漂頹,人命渰死事,傳曰,人命之渰壓,民家之漂頹,又若是夥多,尤極驚慘。身還布蕩減,與結構奠接之方,依前判下,一體顧助事,廟堂措辭,分付于該道道臣。
上在昌德宮。停常參·經筵。
傳曰,玉堂竝許遞,前望單子入之。玉堂前望單子入之,應敎閔泳穆,副應敎徐胄淳,校理尹用求·金玉均,副校理尹升求·李能華,修撰金九鉉·朴熹陽,副修撰李胄榮·鄭匡始,落點。
傳曰,政官牌招,開政。
傳曰,臺諫竝許遞,前望單子入之。
傳曰,臺諫有闕之代,今日政,差出。
議政府啓曰,進賀使拜表只隔,而以表式出送事,別咨文,旣已入去,則早晩回奇,雖指日可期,原定日,難以發程,表式出來後,更爲擇日,何如?傳曰,允。
吏曹啓曰,禮曹正郞任百東,純陵參奉吳弼濬,宣陵參奉梁,俱以身病,呈狀乞遞,竝改差,何如?傳曰,允。宣陵參奉,以淸白吏子孫擬入。
御營廳啓曰,本廳別將尹永夏,身病甚重,勢難察任,改差,何如?傳曰,允。
上在昌德宮。停常參·經筵。
藥房提調朴齊寅,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,同副承旨許遞,今日政,差出。
傳曰,在外敦寧都正許遞,今日政,差出。
政院啓曰,玉堂上下番俱空,事甚未安。典翰未差,新除授應敎閔泳穆,副應敎徐胄淳,校理尹用求·金玉均,副校理尹升求·李能華,修撰金九鉉·朴熹陽,副修撰鄭匡始,竝卽牌招,推移入直,何如?傳曰,允。
弘文館啓曰,新除授副修撰李胄榮,時在京畿楊州地,經筵入番事緊,請斯速乘馹上來事,下諭。答曰,許遞。
傳曰,公事不審之中官黃胤明,推考。
傳曰,原任直閣閔泳穆,檢校差下。
傳曰,直閣有闕之代,前望單子入之。直閣前望單子入之,尹用求落點。
政院啓曰,鎭撫使申櫶謂有情勢,廢却公務,淸州牧大同船護送狀啓,以中軍替行矣。原狀啓,還下送,使之改修正上送,而揆以事體,極爲未安。所當請推,而係是輔國,何以爲之?敢稟。傳曰,原狀啓捧入,其廢務委折,自政院,三懸鈴行會知入。
奎章閣啓曰,原任直閣閔泳穆,檢校差下事,命下矣。事當卽爲牌招,而時値夜深,待明朝牌招察任,何如?傳曰,允。
又啓曰,新除授直閣尹用求,事當卽爲牌招,而時値夜深,待明朝牌招察任,何如?傳曰,允。
訓鍊都監啓曰,本局步軍四中哨,今旣減下矣。該哨官李世永·李範疇·李章權·李喜銓,亦爲減下,而四中哨,本以殺手作哨矣。今旣減下,則殺手之稱,亦不可闕,以左部左司左哨右司右哨右部左司左哨右司右哨,定爲殺手哨之意,敢啓。傳曰,知道。
吏曹啓曰,侍從臣父年七十人,每於歲首抄啓加資,而新有應推人,雖非歲首,亦爲抄啓加資事,載在法典矣。侍從臣父年七十人,別單書入之意,敢啓。傳曰,知道。
有政。吏批,判書趙基應,參議李起鏞進,參判閔奎鎬牌招不進。
以閔泳穆爲承旨,李根弼爲大司憲,張泰秀爲大司諫,吳長善爲執義,愼錫九爲司諫,吳麟泳·黃耆淵爲掌令,朴熹陽爲獻納,金容愚·柳廷植爲正言,李冕雨爲敦寧都正,吳取善爲弘文提學,洪承億爲同春秋,許稷爲奉常正,柳龍䤴爲禮曹正郞,柳冕鎬·李濟承爲監察,尹致默爲純陵奉事,陳彩奎爲禮賓參奉,李鳳寧爲宣陵參奉,高翼龍爲純陵參奉,魚允中爲梁山郡守,軍器直長單申聖舜,副奉事單孫重熹,奉事單劉相亨,參奉單申鉉九,分奉常寺加設直長單朴昌述,兼春秋單李徽圭,學諭二單朴相僖·崔鼎獻,承文著作單白聚奎,副正字單白奎燮,兼直閣單尹用求,校書校理單尹用求。前縣監李啓泳今加通政,侍從臣前正言李舜範父加資事承傳,故學生申贈吏議,申大兢贈僕正,已上,前參判申檍本生祖考曾祖考移施事承傳。故通德朴相魯贈僕正,副摠管朴元陽曾祖考,故僉知白聖純贈戶參例兼,宣略白景采贈戶參,已上,知事白佑赫兩代。再政。以洪健植爲應敎,李彙林爲修撰,金顯喆·尹基周爲典籍,朱冕燮爲淑陵參奉,故學生李景周贈戶參例兼,李天德贈左承旨,李應豹贈僕正,已上,同知李斗永三代。故學生金顯周贈戶參例兼,金甲植贈左承旨,金濟德贈僕正,已上,同知金就培三代。同副承旨單閔泳穆。
兵批,同知單盧光潤,僉知單金世鐸,副司正李秉斗·沈宜喆·李宜淳,順天監牧官趙重默,限一瓜仍任事承傳。
上在昌德宮。停常參·經筵。
自辰時至人定,灑雨下雨,測雨器水深三分。
大殿誕日,大殿,宗親·儀賓·內閣·政院·玉堂·百官單子問安。答曰,知道。大王大妃殿·王大妃殿·大妃殿·中宮殿,宗親·儀賓·內閣·政院·玉堂·百官口傳問安。答曰,知道。還內後,藥房·內閣·政院·玉堂口傳問安。答曰,知道。陳賀後,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
傳曰,左副承旨許遞,前望單子入之。承旨前望單子入之,金裕行落點。
奎章閣啓曰,新除授直閣尹用求敎旨安寶次,濬哲之寶請出之意,敢啓。傳曰,知道。
以司謁口傳下敎曰,時原任大臣·宗親·儀賓·宗正卿·諸閣臣·儒臣·二品以上六曹長官·承史·武將·亞將,當賜饌矣,留待。
傳曰,時原任大臣·閣臣·承史·玉堂·二品以上·宗親·儀賓,同爲入侍。
傳曰,侍衛與排立軍兵,令各其營,乾犒饋。
弘文館啓曰,新除授應敎洪健植,卽爲牌招察任,何如?傳曰,允。
又啓曰,新除授修撰李彙林,時在慶尙道禮安地,經筵入番事緊,請斯速乘馹上來事,下諭,何如?答曰,許遞,前望單子入之。玉堂前望單子入之,修撰閔泳商落點。
司僕寺啓曰,濟州出來先運年例進上馬八匹,三名日進上馬六十匹,凶咎駑駘馬二十匹,合八十八匹內,一匹中路故失,除實納馬八十七匹,禾毛色別單書入之意,敢啓。傳曰,知道。
兵曹啓曰,今此幸行時,侍衛不可不備,而宣傳官柳冀喆除授在外,上來無期云。改差其代,依例口傳差出,何如?傳曰,允。
御營廳啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
甲戌七月二十五日辰時,上詣仁政殿。誕日陳賀入侍時,行都承旨金炳始,左承旨趙康夏,右承旨金奎弘,左副承旨李正魯,右副承旨趙肅夏,同副承旨閔泳穆,注書缺,別兼春秋金鶴鎭·徐正淳·李根命·金永哲,記事官金弘集·沈相萬,檢校直提學金輔鉉·趙寧夏·李載冕·趙慶鎬·李鎬俊·尹滋悳,直提學閔圭鎬·鄭範朝,檢校直閣李喬翼·金永壽·李鎬翼·姜,待敎李載兢,應敎洪健植,副應敎徐胄淳,校理金玉均,副校理尹升求·李能華,修撰金九鉉,副修撰鄭匡始,以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調朴齊寅,副提調金炳始,進前問候訖。仍出協陽門·肅章門,入仁政門,詣仁政殿月臺。通禮跪啓請降輿,上降輿。通禮跪啓請執圭,承旨進圭,上執圭陞座。炳始奏二品以上行禮,次請出標信,把門甲士處祗受,文武百官,入就位,贊儀唱鞠躬四拜興平身,文武百官,行四拜禮。代致詞官,讀致詞訖,文武百官,又行四拜禮,禮房承旨跪啓傳敎,贊儀唱跪,文武百官跪,搢笏三叩頭山呼,宣箋官讀箋,宣箋目官宣箋目訖。通禮跪啓禮畢。領議政李裕元,領敦寧洪淳穆,右議政朴珪壽,以次進前。裕元曰,千秋聖節親臨受賀,群情擧切慶祝矣。侵早勞動,聖體,若何?上曰,一樣矣。各殿問候訖。裕元曰,元子宮氣度,近日若何?上曰,連安矣。裕元曰,千歲曆今日進上矣。上曰,納上好矣。仍敎曰,元子百日已過,欲令諸臣仰瞻,二品以上,自政院使之留待也。裕元曰,諸臣聞此下敎,必當歡忭矣。通禮跪啓請釋圭,上釋圭。通禮跪啓請降座,上降座乘輿,出仁政門,入肅章門·協陽門,兵曹判書啓稟放仗。承旨請出標信解嚴。上由宣化門還內,諸臣以次退出。
甲戌七月二十五日午時,上御觀物軒。時原任大臣·閣臣·承史·玉堂·二品以上·宗親·儀賓,同爲入侍時,行都承旨金炳始,左承旨趙康夏,右承旨金奎弘,左副承旨李正魯,右副承旨趙肅夏,同副承旨閔泳穆,記事官沈相學·李敎夏·金弘集·沈相萬,別兼春秋金鶴鎭·徐正淳·李根命·金永哲,領議政李裕元,領敦寧洪淳穆,右議政朴珪壽,原任提學金學性·金大根·李承輔,提學金炳德,原任直提學金炳㴤·李載元·李㘾·金炳地,檢校直提學金輔鉉·趙寧夏·李載冕,原任直提學韓敬源,檢校直提學李鎬俊·趙慶鎬·尹滋悳,直提學閔奎鎬·鄭範朝,原任直閣鄭健朝·金始淵,檢校直閣李喬翼,原任直閣李淳翼·李承純,檢校直閣金永壽·李鎬翼·姜,直閣尹用求,原任待敎趙鳳夏·李秉文·洪承億·徐相翊·金演壽·韓耆東,待敎李載兢,應敎洪健植,副應敎徐胄淳,校理金玉均,副校理尹升求·李能華,修撰金九鉉,副修撰鄭匡始,判宗正卿興寅君李最應·南寧尉尹宜善,行上護軍趙秉徽,行戶曹〈判〉書金世均,知宗正卿李景夏,行上護軍李豐翼,知三軍府事李容熙,右參贊徐衡淳,知三軍府事鄭岐源·金善弼,工曹判書趙龜夏,行大護軍李源命,知事申櫶,行大護軍鄭天和·金炳雲·洪祐吉·金益文·宋廷和·金壽鉉,刑曹判書金在顯,行大護軍金有淵·沈承澤·嚴錫鼎,水原留守閔致庠,吏曹判書趙基應,行大護軍林肯洙·任商準·蔡東健·兪致崇,知宗正卿李寅應,禮曹判書洪鍾雲,行大護軍許傳·尹堉,判尹金翊鎭,行大護軍姜蘭馨·李根弼,知三軍府事梁憲洙,知宗正卿李會正,同知許熠,宗正卿李鍾承·李寅命·李升洙,同知李時敏,行護軍申佐模·朴來萬·金基纘,開城留守韓敦源,左尹金學初,行護軍成載玉·李熙昇·沈舜澤·趙羲元·成載瑗·趙熙哲·金尙鉉·兪錫煥·洪淳大·徐承輔,宗正卿李敦應,刑曹參判鄭基會,行護軍李鶴榮·趙寅熙,宗正卿李沇應,行護軍洪兢周,戶曹參判尹滋承,工曹參判林喜鎭,行護軍金箕錫·申桓,宗正卿李容直,行護軍金炳淵·吳夏泳,同知李膺宇,行護軍徐臣輔·申泰運·尹善應·南廷益·鄭順朝·任應準·李敏庠·趙台顯·李祉秀·申橚·鄭完默·具春喜·鄭雲龜·豐春君趙耆永,行護軍李玄翼,宗正卿李寅卨·李珪永,行護軍李炳敎·金益容·兪晟煥,同敦寧南廷龍,行護軍趙敬夏·睦仁培·趙秉式·洪遠植·金鶴根,兵曹參判申道熙,行護軍李敦相,以次進伏訖。上曰,史官分左右。仍命興寅君奉抱元子以出。上曰,卿等近前詳瞻也。裕元曰,姿表日就岐嶷,不勝欣忭矣。淳穆曰,地角豐盈,䪿門堅凝,可期哲命之靈長矣。珪壽曰,日候尙熱,諸臣擁立,恐觸薰蒸之氣矣。裕元曰,景星鳳凰,爭先覩之爲快,群情安得不然也。珪壽曰,鼻唇之間稍長,眼光淸朗,允爲非常之姿,可以無憂矣。淳穆曰,美哉方面,福祿可享無彊矣。珪壽曰,自古帝王多方面,宋·明太祖之像,亦如是矣。裕元曰,面如同字田字,則必貴之像,故相書,亦稱之矣。淳穆曰,骨格迥出尋常,膺受多福,自厥初伊始矣。裕元曰,求福不回,德政敷洽於臣庶之間,和氣導迎於上下之際,以爲燕翼之謨好矣。上曰,卿言敢不服膺乎?上曰,千歲曆印役,誰掌其職乎?裕元曰,雲監官生矣。上曰,進排官,當有賞典乎?裕元曰,舊例或加資級,而此官生已資窮矣。上曰,或有其子孫乎?裕元曰,似有之矣。上曰,俄者賜饌,果祗受乎?裕元曰,已飽德矣。上曰,此時之雨,果不妨農乎?裕元曰,比侯頻調,豐聲穰穰,若非冷雨,則無損稼之慮矣。缺
上在昌德宮。停常參·經筵。
自前夜人定至五更,灑雨下雨,測雨器水深一寸一分。
藥房提調朴齊寅,副提調金炳始啓曰,慶籙無疆,虹節誕屆,臨殿受賀,群情胥悅,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖體爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,玉堂諸般儀節,竝復舊例爲之。
傳曰,予聞明王待賢以弘功,眞儒遭時而行道,尙志肥遯,長往不返,是豈君子兼善之意乎?爾以林樊宿德,讀書求志,其於致澤之術,蘊之有素,出處之義,講之已明矣。奈之何蘊而不發,講而不行,屢勤旌招,一往邁邁,豈爾抗志高遠,果於忘世耶?抑予誠禮淺薄,有不足以徠賢歟?側席凝竚,繼以慙歎,方今新涼入郊,講筵將開,爾須勉回遐心,幡然來思,裨予典學之實工,副予求助之至意,易曰拔茅茹以彙征,此言君子之以類進,而其時則天地交泰之會也。寤寐思賢,迨此逾切,嵁巖之下,其必有劬經砥行,志存經濟者,其亟薦進于朝,予將以禮招延,用賁羲園之有喜,克致堯野之無遺事,遣地方官,傳諭于任山林。
以司謁口傳下敎曰,京內擧動時,兵判與宣傳官服色,竝復舊例爲之。
政院啓曰,卽者,檢閱沈相萬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者,檢閱金弘集謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
又啓曰,左右史不可不備,別兼春秋金鶴鎭·徐正淳·李根命·金永哲,竝卽牌招,推移入直,何如?傳曰,允。
又啓曰,香室入直,所重何如,而入直官員朴鐘瀅,無難空番,擅自出去,至蒙假注書落點,尙不入來,事未前有,萬萬驚駭。所當重勘,而本院請推之外,無他可施之罰,何以爲之?敢稟。傳曰,拿處。
弘文館啓曰,新除授修撰閔泳商,時在京畿驪州地,經筵入番事緊,請斯速乘馹上來事,答曰,許遞,前望單子入之。玉堂前望單子入之,李根命落點。
司僕寺啓曰,今此健元陵·元陵·綏陵·景陵展謁親祭時,各差備入把馬磨鍊,別單書入,而其中驛馬,則令兵曹知委,畿內各驛,使之直爲入把,何如?傳曰,允。
又啓曰,今此健元陵·元陵·綏陵·景陵展謁親祭時,補把驛馬,湖西·海西·關東·關西,限九十匹分排,知委各驛,以爲入用之地,何如?傳曰,允。
兵曹啓曰,卽接西所衛將任龍準牒報,則泰秋門外東邊小松一株,因雨顚仆云。令該所,依例斫去之意,敢啓。傳曰,知道。
檢閱沈相萬疏曰,伏以臣於特被之中,卽接家信,則臣母貞痼痰癖之症,比因金火之交嬗,自致榮衛之失和,眩暈頻作,食飮損却,委貼床玆,轉側須人,急伻踵至,歸視是促。臣聞此報,方寸煎灼,擅離雖極,悚惶情私,實難按抑,庸敢冒陳短章,徑出脩門。伏乞聖慈,俯垂鑑諒,亟遞臣職,仍治臣罪,俾立朝綱而微分安焉。臣無任云云。省疏具悉。爾其勿辭救護。
上在昌德宮。停常參·經筵。
備忘記,古豐山萬戶吳貞潤下直,長弓一張,長箭一部,片箭一部,筒兒一箇賜給。
傳曰,萬東廟重建之役,今旣告成,忠淸監司成彝鎬,內下虎皮一令賜給,淸州牧使趙秉老,內下鹿皮一令賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,別兼春秋金鶴鎭·徐正淳·李根命·金永哲,檢閱金弘集,旣有只推之命,竝卽牌招,推移入直,何如?傳曰,允。
以別兼春秋金鶴鎭·徐正淳·李根命·金永哲,檢閱金弘集牌不進罷職傳旨,傳曰,只推。
以司謁口傳,下敎曰,策應所,爲武衛所直房,訓局東別營,爲武衛所新營,訓局東別營,移接於訓局新營,龍虎營則自武衛所賣給前,與訓局新營同接事,分付。
以觀象監領事以下別單,傳曰,領事李裕元,內下大豹皮一令賜給,提調金壽鉉·金炳地,各內下虎皮一令賜給,元監董官崔德淵,旣已資窮,以其孫諏,告官調用,李應卨等二人,別監董官李後養等十人,竝加資,其餘員役工匠等,竝依判下施賞。
奎章閣啓曰,直閣尹用求疏批已下,卽爲牌招入直,何如?傳曰,允。
議政府啓曰,卽見忠淸監司成彝鎬所報,則萬東廟重建後,儀文節次,祭享定式,祭品器數,祭需位結,儀物新備,及祭官供饋員役料布,竝俟處分爲辭矣。皇廟重建,復講春秋之義,有光聖德,有辭百世,而香祝之式,祭品之節,令儀曹博考已行之典,磨鍊稟處,至於結數也儀物也諸般容入也,令度支依成冊劃送之意,分付,何如?傳曰,允。
以平安監司申應朝狀啓,平壤等邑民家漂頹,人命渰壓事,傳曰,聞甚驚慘,當此農節,漂戶之失所棲遑,已極矜憐,而人命之渰壓,何若是夥多也?結構拯埋之道,道臣雖已顧劃,念其情狀,若恫在已,玆以內帑錢二千兩,特爲劃下,以示一分懷保之意,道臣曉諭此意,量宜俵給,恤典外亦爲別般顧助,使之不日奠接,渰壓人生前身還布,竝令蕩減,未拯屍身,期於拯得,趁卽厚埋事,廟堂措辭分付。
弘文館啓曰,新除授修撰李根命,卽爲牌招察任,何如?傳曰,允。
又啓曰,下番修撰臣金九鉉,以御營廳從事官,今日軍布上下時,晝仕出去之意,敢啓。傳曰,知道。
敦寧都正李冕雨疏,陳言敦寧乞遞。省疏具悉。所請依施。
直閣尹用求疏曰,伏以臣,學淺識蔑,卽蒙騃一藐少年,年未弱冠,濫竊科第,旣犯古人不幸之戒,惴惴一念,如集于木,千萬不自意奎華新命,有隕於寢夢之表,華誥誕宣,聞瞻俱聳,臣誠惝怳震懍,騂汗浹背,莫省所以自措也。第伏念本閣設置之規,蓋倣乎宋之龍圖,皇明之文淵也。奉列朝之謨訓,掌祕府之圖書,琅函金箱,眤瞻奎璧之象,玉筍靑綾,偏承日月之光,砥礪名德,贊襄聲名,苟非宏詞博學,潤色洪猷,淸裁雅望,標準當世者,莫宜居之。是豈如臣淺蔑,所可彷彿而擬議也哉?自臣釋褐以來,臣父之敎詔臣者,惟謹約是守,盈滿是懼,臣亦不志榮途,專意學業,上不負聖朝之恩,下不墜家庭之訓,是爲臣區區所矢心者,而今忽加之以極無當至不堪之職,未敢知聖明,奚取於臣,而誤恩之至此也?如或飾讓於進退之際,審持於辭受之間,亦非臣所敢爲也。誠以冥行無漸,竟底顚沛後已,何可恬然冒膺,自速不稱之譏哉?牙牌嚴臨,典式莫越,雖不得不章皇隨詣,秪肅恩命,歷日循省,冞增惶恧。玆敢披瀝衷懇,仰瀆崇嚴。伏乞聖慈,俯垂鑑諒,亟賜鐫免,以重公器,以安私分,不勝大願。臣無任云云。省疏具悉。爾其勿辭察辭。
上在昌德宮。停常參·經筵。
傳曰,晦日次對,依例來會。
傳曰,懸病承旨,竝牌招。
傳曰,判義禁許遞,前望單子入之。判義禁前望單子入之,申櫶落點。
政院啓曰,卽見鎭撫中軍吳晉泳農形狀啓,則鎭撫使申櫶,一向廢務,替行修啓,揆以事體,極爲未安。所當請推,而係是輔國,何以爲之?敢稟。傳曰,特爲安徐。
傳曰,鎭撫使外登壇革罷,復舊例爲之。
傳曰,行護軍趙秉式,江華留守除授,使之不日辭朝。
傳曰,中官金元鶴,擧措駭妄,令該府嚴刑一次,遠惡地定配。
政院啓曰,左右史不可不備,別兼春秋金鶴鎭·徐正淳·金永哲,檢閱金弘集,旣有只推之命,竝卽牌招,推移入直,何如?傳曰,允。
以別兼春秋金鶴鎭·徐正淳·金永哲,檢閱金弘集牌不進罷職傳旨,傳曰,只推。
政院啓曰,卽者,別〈兼〉春秋李根命,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
別兼春秋李根命疏曰,伏以臣,本生父風痺之疾,長時委頓,而近因時候之交換,將攝失宜,舊症新祟,一倍添劇。此時離側,萬無其望,而際伏奉瀛館除旨,感恩怵義,粗伸叨謝之忱,適値左右史直次俱曠,雖不得不特被經宵,而方寸煎灼,實難按抑,在公言私,猥悚滋深,籲實歸護,情理轉迫,玆敢忙陳短章,徑出禁扃。伏乞聖明,俯垂鑑諒,遞臣職而治臣罪,以昭法紀,以安私分焉。臣無任云云。省疏具悉。爾其勿辭救護。
上在昌德宮。停常參·經筵。
都摠府摠管變通草記,傳曰,竝許遞,前望單子入之。摠管前望單子入之,都摠管金善弼·洪祐吉·任商準,副摠管洪淳大·趙寅熙·李鶴榮·金箕錫,落點。
政院啓曰,卽者,檢閱金弘集,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
吏曹,江華留守單趙秉式,除授事承傳。
義禁府啓曰,中官金元鶴,嚴刑一次,遠惡地定配事,承傳啓下矣。金元鶴今方拿囚之意,敢啓。傳曰,知道。
政院啓曰,卽者,義禁府都事來言,時囚罪人朴鍾瀅等,當爲捧供,金元鶴嚴刑發配,而判義禁申櫶在外,同義禁金學初呈辭受由,趙寧夏以承候進,只有知義禁李會正一員,不得備員開坐云,何以爲之?敢稟。傳曰,呈告同義禁許遞,前望單子入之。同禁義前望單子入之,金尙鉉落點。
兵曹啓曰,宣傳官具羲祖·魯相愚,五衛將金元成·金世鐸·盧光潤,文臣兼宣傳官尹升求,守門將金殷孫,俱以病難供職,呈狀乞遞,新除授黃海兵虞候沈宜浩,父年今爲七十歲,無兄弟獨身,法不當遠離赴任,呈狀乞遞矣。虞候之親年七十,他無兄弟者,許遞其任,載在法典,竝改差,何如?傳曰,允。
上在昌德宮。停常參·經筵。
自前夜二更至開東,灑雨下雨,測雨器水深八分。自辰時至人定,灑雨下雨,測雨器水深二分。
藥房都提調李裕元,提調朴齊寅,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
傳曰,禮房承旨馳詣宗廟·景慕宮,奉審摘奸以來。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
宗親府啓曰,明日卽天漢殿朔奉審日次,臣珪永進詣擧行之意,敢啓。傳曰,知道。
傳曰,大臣政府堂上引見。
傳曰,下直守令入侍。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
忠勳府啓曰,本府自辟禮賓寺參奉陳彩奎,親病猝重,屢呈狀乞遞,勢難强令察任,改差,何如?傳曰,允。
司僕寺啓曰,順天監牧官趙重默,瓜朔將近,而本牧方有釐正之事,難付生手,限一瓜仍任,何如?傳曰,允。
政院啓曰,卽者,義禁府都事來言,時囚罪人朴鍾瀅等,當爲捧供,金元鶴嚴刑發配,而判義禁申櫶在外,同義禁金尙鉉呈辭受由,趙寧夏以承候進,只有知義禁李會正一員,不得備員開坐云,何以爲之?敢稟。傳曰,同義禁許遞,前望單子入之。同義禁前望單子入之,南廷龍落點。
義禁府啓曰,中官金元鶴,嚴刑一次後,遠惡地定配事,承傳啓下矣。金元鶴嚴刑一次,訊杖第三十度後,平安道龜城府遠惡地定配,而以承傳內辭意,具罪目,依例發遣府羅將,押送配所,何如?傳曰,允。
司僕寺啓曰,濟州出來後運歲貢馬二百匹內二十九匹,中路故失,十匹,水原別驍士,二十匹,武衛所,二十六匹,訓鍊都監,十二匹,禁衛營,十二匹,御營廳,十二匹,兵曹軍馬分給,除實納馬七十九匹,禾毛色別單書入之意,敢啓。傳曰,知道。
傳曰,明日出宮門路,以協陽門爲之。
傳曰,發遣吏郞,諸執事淸齋與否,摘奸以來。
兵曹啓曰,今此健元陵·元陵·綏陵·景陵幸行時,各差備所把驛馬,別單書入,而兵曹驛馬外,不足數,依近例京畿驛馬十五匹補把事,分付本道之意,敢啓。傳曰,知道。
兵曹啓曰,留都營狀啓,例爲付撥,而或有時急之事,京畿驛馬待令,曾有定式矣。今亦依此擧行,何如?傳曰,允。
戶曹啓曰,各道年分事目,從當磨鍊以入矣。災傷覆審,勿送敬差官,專委道臣,旣成近例,今年亦依此擧行事,分付,何如?傳曰,允。
兵曹啓曰,今七月各廳堂下武臣朔試射,臣曹連因有故,不得爲之之意,敢啓。傳曰,知道。
司譯院啓曰,彼中公幹,專任堂上譯官,而自前慮或有意外事端,額外帶去,多有其例,今亦依已例,堂上譯官韓文奎,加定,何如?傳曰,允。
御營廳啓曰,標下軍中一百八十三名,移屬武衛所矣。諸般使役,有難排比,東營入直軍四十名內十名,集春營入直軍四十名內十五名,來八月初二日爲始,減數入直,而綽支軍各十名式,行巡之意,敢啓。傳曰,知道。
甲戌七月三十日巳時,上御熙政堂。藥房入診,大臣政府堂上引見,下直守令同爲入侍時,都提調李裕元,提調朴齊寅,副提調金炳始,直閣尹用求,假注書許綸,記注官吳宅禹·李徽圭,行都承旨金炳始,假注書許綸,事變假注書朴應冕,記注官吳宅禹·李徽圭,右議政朴珪壽,政府堂上行戶曹判書金世均,知三軍府事李景夏·趙龜夏,兵曹判書徐相鼎,知三軍府事梁憲洙·金輔鉉,校理尹升求,以次進伏。靈巖郡守蔡奎常,价川郡守柳昌烈,高山縣監趙奭永,扶餘縣監申在鶴,機張縣監李曾宇,醫官李慶年·鄭在英·鄭一龜·李命錫,進伏楹外訖。上曰,史官分左右。裕元進前奏曰,涼意雖生,日候猶炎,聖體,若何?上曰,一樣矣。裕元仍各殿問候訖。裕元曰,醫官待令,使之入診乎?上可之。慶年等,以次診候,退伏楹外訖。裕元顧謂慶年等曰,脈候詳爲奏之。慶年等,起伏奏曰,脈候左右三部調均矣。上曰,次對爲之。裕元曰,日前賓對之命,臣猥陳病情,卽蒙退行之敎,惶懍靡措,曾未幾日,又下來會之處分,日勤諮訪,開廣聰明,在古哲君懿辟之所罕聞也。洪惟我殿下求治一念,宵旰慥慥,軫萬幾之無曠,勤三晝之晉接,凡於政令施措,罔不究其源而用其中,雖堯之疇咨,湯之好問,無以過之,臣雖不敢比擬賢士大夫,而若日接賢士大夫,則昌言嘉謨,良籌碩晝,可以日陳於前,曷不盛哉,曷不美哉?傳曰,愼厥終,惟其始,聖人之道,每着力於克終克始之間,以殿下天縱之姿,安有過不及之歎,而顧今邊情有虞,災形溢目,政是上下交修之會也。上有詢,下必悉對,下有告,上必翕受,無一間隔,有百猷爲,將見隆熙和洽之化,不期而自致,勿以已安已治,其或少忽恒存如履如臨之戒,以今日孜孜之心,常常爲心,則臣固病劣,曷敢不殫竭誠力,報效其萬一也哉?臣以是仰勉。上曰,上下交修,卽今日急務也。豈不體念,而同寅協恭,竭誠匡輔之責,深望卿等之益勉。出擧條裕元曰,我國田稅,輕於什一,祖宗朝深仁厚澤,洽於民髓,誕啓萬億年靈長之祚,爲守牧之臣,孰敢不憧憧靡懈?敬遵遺制,而近來結價,日以增加,古之田七畓八,今則積爲五六十兩,或多至七八十兩,駸駸然莫可捄其弊源。此固無他,所謂邑區處官,雜費面捄弊等許多名色,添付於其間,使終歲耕作之民,收其所藝,盡輸於官,已極哀矜,該吏輩從中交市,以一人而病一邑,尤豈非節節痛惋,而巡營則任他邑報,不爲減削,守令則曰不如是,無以成邑樣,是可忍而可行之者乎?見今秋事不遠,作伕有期,更無敢濫執,自營從實定給之意,先爲行會於三南,及京畿·海西·關東道臣,何如?上曰,此果民生切骨之瘼,各別申飭,可也。出擧條裕元曰,統制使李周喆,以固城移邑事,具成冊報來,而所論諸條,俱合事宜,當參量題送,至於從事之銜,該府使係是地方官則不必減下,殿最依前磨勘,府使兵符左隻,移置巡營,鐵城守防將則還邑之後,便作無用,置之檢律,亦一體勿送之意,分付,何如?上曰,依爲之。出擧條裕元曰,卽見京畿監司鄭泰好所報,則枚擧楊州牧使尹泰經牒報以爲,本州處京都至近之地,當東北管轂之路,軍伍只有空案,倉卒何以備虞?毋論軍民,擇其壯健,弓銃各隨所能,設科設砲,依他邑例施行,料布賞資,自廟堂劃下爲辭矣。本邑奉護十六陵寢五園所,爲三輔最重之地,故朝家之顧恤非尋常。且受守禦營節制,其所關係與他郡縣迥異,而武技之掃如,機械之齟齬,不宜一向抛寘,援他邑已行之例,使之設砲,則善放銃手,優可得之云。依所報施行,餼廩之資,猝無可辦,惠廳所在淸錢二十萬兩劃下,善爲措處,須勿債殖,又勿添還,必置屯田,以其所收,作爲賞格之資,毋論官屬與民人,操弓矢習技放之人,分優劣付之料案,而旣特例許施,則宜有加等示意之擧,亦倣近年仁川府設科之規,不害爲奬勸之道,故敢此仰達矣。上曰,此不可不爲之者,依爲之。出擧條上曰,此不可不爲之事,淸錢所用無實,從他區劃,好矣。裕元曰,淸錢二十萬兩,計其所用,則乃爲四萬兩也,足可補軍需矣。上曰,旣如是,則依所請施行也。裕元曰,向筵,伏奉下敎,陪胎時所經各邑,關於民瘼者,有登聞之處分矣。卽見畿伯所報,則始興·果川·振威等三邑,流來虛結三百五十八結八十一負一束,皆是白地徵稅,請令永減爲辭矣。三邑虛結,果爲切骨之瘼,其在遇慶宣布之地,不必較計多少,特許限十年停稅,何如?上曰,依爲之。出擧條上曰,如此則可有實效耶?裕元曰,停稅十年,則其間可有回蘇之道矣。仍奏曰,卽見黃海監司閔台鎬所報,則延安虛結三百八結五十一負八束,壬戌特蒙權減,而壬申以限滿出稅,徵族徵里,害及一境,民情嗷嗷,特以永陳許頉,俾該邑賴有實惠爲辭矣。壬戌請減,卽臣待罪海藩時事也。臣稔知本邑事,邑處在海陬,土廣人稀,棄沃土看作尋常,蓋難於募民之致也?壬申旣還◆實則這間,豈無査起之方,而何可番番許蕩,不念國計之所重乎?然而道臣所報,備言民隱,則宜有終始參量之道,特許更展十年之限,必令惠究於下,期有實效事,分付,何如?上曰,依爲之。出擧條裕元曰,大小好紙,專爲歲幣所需,而挽近三南,楮歉忒甚,價從以翔貴,品不適用,奉使之臣,每以此事爲憂,臣亦屢次申飭,別無實效,事大之物,如或自彼中點退,則是豈非萬萬未安者乎?令度支別般嚴束,俾無敢如前捧上,而以該貢事言之,伊來凋弊莫甚,歲首詢瘼,每煩呼籲,尙未蒙矯捄之澤,此亦所當念處也。分付惠廳,受價之節,另爲存恤,俾完貢事,似好,故敢此仰達矣。上曰,依爲之。出擧條裕元曰,昨冬,以倭館公木米遺在修報之意,申飭於嶺營·萊府矣。及見所報,以無所欠縮爲辭,而近聞米與木,或以錢捧留,或以標逢授,虛實相蒙,專事瞞報,朝廷命令視若芭籬,駭歎之極,寧欲無言,前前道臣,及前府使,雖已論勘,此不可置而勿問,更爲嚴飭於新道臣該府使處,按簿打數,善爲積峙,以待需用之時,而如或以顔私,因循度日,則難免掩護之責,以此行會,何如?上曰,各別嚴飭,可也。出擧條裕元曰,禁潛蔘一事,卽有國之大政也。正廟丁巳,包蔘,初以一百五十斤酌定,追探物情,又以一百二十斤磨鍊潛越之習,一切嚴禁,此是禁潛之始也。純朝辛未,定爲二百斤,自丁亥至壬辰,以一千斤,轉爲八千斤,憲宗丁未,爲四萬斤,哲宗辛亥至戊午,增減不一,竟爲一萬五千二百斤爲念,兩國交易,爲補軍需,丙寅爲二萬二百斤,因以此數施行,每每以禁潛事,筵敎截嚴。臣於灣尹辭陛之日,面承先王玉音,三載之間,殫盡心力,期於圖報,而其潛入之弊,莫可遏止。松都則以私蔘潛賣於灣人,灣人必於靜僻處,暗自蒸造,灣府則雖曰痛禁,下屬輩擧皆和同,無異以燕伐燕,利竇所在,百弊滋興,渡江之時,搜驗非不勤切,使行房卜諸般隱微之處,期欲暗藏,惟越境爲妙階,事之可惡,莫此爲甚。蓋灣上之三潮,江邊之七邑,便作熟路,已無可言,而海西之長淵·豐川,關北之會寧·慶源,無處不通商,亦臣之所見,而不無捉得正刑之擧。然一番懲治之後,奸習如故,貪其厚償,不畏重法,獰頑巧黠,邊民爲最,先爲嚴飭於松營,以杜水蔘潛造之路,繼飭於灣府,期有實效,毋敢如前蕩弛,若或現發,則依前受敎,犯者之施以一律,斷無饒貸,不察之松留灣尹,當爲重勘,以此意一體行會,箕·海·北三道道臣,使之預先操束,何如?上曰,依爲之。出擧條上曰,灣尹下直時,已有所申飭矣。裕元曰,臣曾經灣尹,故稔知此弊,而其犯越之類,莫可一一遏止也。上曰,期有實效,可也。裕元曰,臣於向筵,妄陳懲贓之說,猥蒙允可之音,事關民物者,還給民間,事關公貨者,還充公庫,無係於民,無係於公者,盡補濟邊之需,安民足用,兩行俱宜,孰不欽仰德音,而亦可使貪墨之吏,骨驚而膽寒矣。臣之所奏非曰無可據,有未盡仰白者,故敢此申之。我國懲贓之法,中葉以上,尙矣勿論,以臣前覩者言之,往在丁未,憲廟敎曰,守令還懲,吏逋用律,宜合廣詢,故相臣鄭元容曰,法者所以禁止也。禁止之道,莫如還徵,此條本在典律,有曰官物還官,私物還主,此法若行,則夫孰犯贓乎?故相臣權敦仁曰,我朝法文,專用明律,治贓條例,莫詳於此。至於贓物還徵,具載典律,故相臣朴晦壽曰,我朝通編所載,贓罪諸條,卽指皇明計贓之律,本律未行,則竝與通編贓罪而無所準之。憲廟依議施行,有守令以贓聞者,囚家僮懲捧,因著爲式,辛亥,故相臣金興根,告于哲廟朝曰,貪贓之禍,甚於水旱搶攘之患,凡有入己之贓,皆一一追計徵出,而及其守令遞任之後,道臣關探其債負有無,移報籌司,犯者,仰請直用本律,其時簾敎若曰,還徵之擧,不過申明舊法。仍令擧條與批答,揭之各道,從此囚家僮照數還徵之法,尤爲截嚴矣。臣雖不及故相之經濟謨猷,身在其職,其所以眷眷告君之心,亦一也。見今推贓之法,行於八路者,惟有債帳有無之報而已。爲道臣之地,視以文具,只以一張紙爲磨勘法,誠爲慨然。苟如是也,將焉有立規之效耶?諸道道臣,竝姑先施以從重推考之典,每於檢債之節,從實修報,若或如前揜置,則當爲重勘之意,嚴飭於八道·四都,何如?上曰,依爲之。出擧條裕元曰,辨上下定民志,大易之象也。近日所帶兼銜,多與中人輩相接,故稍知其悖行矣。此輩本是駔儈之流,但趨勢利,全昧義理,而邇來忽有豪健之氣,角勝之習,將至末如何之境,憂歎之極,不勝駭惋。臣雖少挫其鋒銳,由來長惡,一朝難變,如有犯科者,施以重律,斷不可已。若每年泮科庠製之演其窠而許令赴試,亶出於一視之政,宜其自檢而自守不此之爲若固有之,欲行士大夫之事,士大夫恥與爲伍,甚至有坐停者,士心之拂鬱,良非細故,自今年爲始,陞補與合製,依舊定式試取,加設之數,一竝勿施,以正名分之意,知委成均館,且學官及典禮參奉,本有當爲之人,而近多濫授紊亂政格,此後更勿擧擬事,一體分付銓曹,何如?上曰,依爲之。出擧條上曰,日前鎭撫營事下敎,只革武臣外登壇,而且留守之職復舊也,文武互差,不害爲廣用人之道矣。諸般軍數,初不欲變通,卿等以是知之乎?豈有鎭撫營革罷之擧也?裕元曰,臣於日昨鎭撫營處分事,不覺愕然而失圖矣。夫沁都再經洋亂,雖幸報捷,外夷之覬覦,不可一日忘之者也。所以積勞聖慮,另運勝籌,製置之宏遠,峙積之充盈,有足以當一隅,今乃不詢於朝,不謀於衆,只以一紙傳敎,遽罷登壇大將,其所沿革,有若呼兒者然。如是而何可效推轂之故事乎?臣書生也,安知兵事?關防必愼其要衝,將帥必擇其鍊熟,古之能兵者,女兵猶使,況今營樣已成,不宜直斷曰募散之輩者乎?將苟得人,則烏合市驅,擧作精銳,而屛翰之臣,文武無間,今日下敎若是鄭重,臣不勝欽誦,惟伏祝節制與軍數等事,如下敎爲之,不爲移缺是臣區區之望也。上曰,武臣亦多有曾經留守者矣。裕元曰,將材何論文武,而此營設施,果是外禦其侮也。然則文武之臣,何必爲拘乎?用兵之際,一人掌之,分而使之,亦是古道也。永宗·仁川等邑,必賴此營而鞏固也。上曰,沁營軍兵,誠難出用於他處矣。裕元曰,將帥貴在得人,善用兵則何患於其用也?兵者不撓其心爲上,而顧今登壇變通之後,軍心必然解體,良非細憂矣。上曰,武臣之外登壇,近甚夥多,故有此革罷之命矣。裕元曰,宋朝古制留守之職,不問文武之人,我國官制,亦不爲礙矣。上曰,予之本意如此矣。裕元曰,此筵敎,使外間知之甚好,爲先使登筵諸臣,布之於外間,似好矣。上可之。裕元曰,左右史之責任何如,而近日史官,一番徑出,無意入來,每値入侍,以兼史替行,有違古規,事甚未安。所當重勘,而年少新進,不必責備,姑先施以從重推考之典,諸檢閱,令政院,竝卽牌招,使之入直,何如?上曰,依爲之。出擧條裕元曰,翰林先生登筵,則糾正史官事,亦故事也。正廟朝,亦有此事,而聖敎若曰,若罷職則適中其願,只牌招入直矣。上曰,摠戎使古非登壇乎?裕元曰,文武多經摠戎使,而雖武臣非登壇矣。近例以兼備堂,仍通將望矣。上曰,近則文臣摠戎使,卽京畿兵使,而與他營將臣,有異矣。上曰,摠戎使兼備堂後,有登壇之稱,而始自何時也?景夏曰,似在純廟朝矣。上曰,無將薦人爲將臣,徐龍輔經摠戎使,而鄭民始,亦經禁將矣。裕元曰,守禦使本是文臣之職,摠戎使文臣,亦或爲之,古則不入於將望矣。珪壽曰,大將之稱爲登壇,我國俗稱也。凡爲將帥,節制其軍者,孰不登壇而發號令乎?漢高帝設壇拜韓信爲大將,故俗用此語。官至大將,則稱爲登壇,近來統制使遂爲大將,而稱外登壇矣。上曰,統制使經將臣後爲之,而將通前或有之矣。景夏曰,忠武公李舜臣,以全羅左水使,直拜統制使矣。上曰,李舜臣,自皇明封水軍都督,至有八賜之物,其事蹟昭載忠武公全書矣。珪壽曰,統制使雖不加之以大將體例,本來威重自別,無待於大將之號,昔在忠武公李舜臣設營之初,何嘗是大將,而功烈,如彼其壯焉?今則遂有外登壇之例,若以曾經將任差送,則必有一人屢拜之,若不然而以亞將差送,則一拜統使便成大將,大將之多,其將指不勝屈,統制使登壇之例,亦宜有參量於聖衷矣。上曰,統制使體統重大之任,故如是矣。裕元曰,統營一境,但知統制使,而不知有監司,故年前有固城之相持,是以軍中,只聞將軍令者也。景夏曰,我國舟師之制,統營最稱戰艦中座,船可容數千餘人。又有龜船,卽李忠武遺制也,其外亦有七戰船,恒繫港口,而軍械糧資,儲置水邊,砲手能櫓諸軍,不離船艙,有若朝夕待戰之狀矣。裕元曰,統營轅門內,則繡衣亦難入,規模之成,如是也。上曰,統營規模之成,誠爲完固矣。景夏曰,統營地形,自固城邑,迤入海如熨斗樣,入海最挾處,設立轅門,自轅門至本營爲十里,而壯固奇勝,爲海防之第一矣。上曰,何時往統營乎?景夏曰,臣曾經多大僉使時,委往詳見矣。裕元曰,以統營觀之,沁都雖不成規模,久則當如統營矣。景夏曰,沁營處在京都之咽喉,與喬桐對峙,有若門戶然,譬之人家,便是大門。故自前朝,視爲保障重地,而列聖朝備虞儲胥之策,靡不用極矣。裕元曰,臣以翰林曾於曝史時,歷覽沁都,果是金湯之地,自鷰尾亭乘舟,至幸州下陸,京城至近之處,無如此地矣。上曰,政府堂上之登筵,不過六七人,誠疎忽矣。此後則更勿如是之意,申飭也。裕元曰,謹當依下敎,申飭矣。上曰,禁·御兩營入直軍,有變通之事,使之草記,可也。相鼎曰,變通之事,臣未及聞知,退當探問後,謹依下敎,分付兩營矣。上曰,入直軍不必多數減之矣。相鼎曰,當與兩營將臣,相議定數擧行矣。炳始曰,玉堂所懷奏之。升求奏曰,臣於去月賓對時,敢效陳勉,至蒙開納之批,竊不勝欽誦攢祝之至,第伏念聖人之學,必以自强不息,爲進德修業之方,日前敦諭於山林臣任憲晦,若曰,新涼入郊,講筵將開,在廷臣僚,咸仰克勤之聖念,自今復始,頻設講對,討論經史,則學日新而化日隆,伏願懋哉。上曰,所陳當留念矣。上命下直守令進前。奎常等,進前奏職姓名訖。上曰,下直時招見,予意攸在,實心對揚,可也。奎常等,起伏奏曰,謹當盡心對揚矣。仍竝退出。上曰,守令入侍申飭,則果有實效耶?裕元曰,眷眷於民事,如是申飭,則當爲盡心矣。上曰,捕將懸玉鷺乎?裕元曰,佩命召,故亦懸玉鷺矣。上曰,非領軍摠之職,則與他營將臣異矣。上曰,萬東廟近果畢役乎?裕元曰,萬東廟改建之役,今已告訖,此果爲殿下復講春秋之義矣。上曰,扁額,當自內書下,而門號則右相書之,好矣。裕元曰,誠好矣。珪壽曰,曾前扁額,甚大且廣,今番則恐不必如是矣。上曰,重熙堂懸板樣書之好矣。裕元曰,舊懸板輪郭,戶曹似有之矣。上曰,前懸板,右相見之乎?珪壽曰,曾前扁額奉來時,臣以禮判,迎于拱北門外,初擬奉置于敬奉閣,以其高廣,無處可容,奉置齋室而退,伏未知曾經聖鑑乎。上曰,懸板古則甚大,今番將何以爲之則好耶?裕元曰,探來見樣,恐好,而自政府,卽爲知來,則不幾日,可以來到矣。上曰,從速探來也。上曰,今雨不害於稼乎?裕元曰,不至有害稼,而今年雖曰多澇,被災處外八域,均爲豐登,此誠殿下深仁盛德所及也。缺日記廳堂上閔泳達。郞廳李載崐金炳䄵。
上在昌德宮。停常參·經筵。
自前夜五更至開東,灑雨下雨,測雨器水深二分。
親傳香入幕次後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
傳曰,禮房承旨,馳詣景慕宮,奉審摘奸以來。
傳曰,校理·副校理許遞,前望單子入之。
傳曰,在外玉堂許遞,前望單子入之。
吏曹,直閣單尹用求。
弘文館啓曰,校理二員,副校理二員未差,上番闕直,事甚未安。應敎洪健植,副應敎徐胄淳,竝卽牌招,推移入直,何如?傳曰,允。
玉堂前望單子入之,校理金演壽·尹用求,副校理金鶴鎭·鄭元和,副修撰李雲夏落點。
傳曰,在外與未肅拜摠管許遞,前望單子入之。
傳曰,肅拜答下遲滯之差備中官吳秉直汰去。
禮曹,今初八日社稷大祭香祝親傳取稟,還入奉敎攝儀改書下。
禮曹,今初七日行文宣王釋奠祭香祝,初六日行南壇祭香祝親傳取稟,還入奉敎攝儀改書下。
御營廳啓曰,本廳兼內吹,今秋等習角賞格,謹依單子判下,李昌鎭等十一名處,各木二疋施賞之意,敢啓。傳曰,知道。
義禁府啓目,香室官員朴鍾瀅原情云云。傳旨內辭緣,泛稱遲晩,刑推得情,何如?啓飭已施矣,分揀放送。
江華留守趙秉式疏辭,新除居留之任。答曰,省疏具悉。卿其勿辭察任。
甲戌八月初一日辰時,上御仁政殿月臺。景慕宮秋享大祭香祝親傳入侍時,行都承旨金炳始,左承旨趙康夏,右承旨金奎弘,左副承旨趙肅夏,右副承旨閔泳穆,同副承旨金裕行,注書缺,別兼春秋徐正淳·李根命,檢閱金弘集·沈相萬,檢校直提學趙寧夏·趙成夏·趙慶鎬,檢校直閣李喬翼·閔泳穆·李鎬翼,直閣尹用求,待敎李載兢,校理金玉均,修撰鄭匡始,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調朴齊寅,副提調金炳始,進前問候訖,仍出協陽門·肅章門,入仁政門,詣仁政殿月臺,降輿就褥位,南向立。引儀,引獻官大護軍李豐翼,進詣褥位之左,香室官員,奉香祝跪授承旨,承旨東向跪進,上跪受以授豐翼,豐翼跪受興。通禮導上降詣祗送位,西向立,豐翼奉香祝,由正路出,上鞠躬,香祝過,上平身,仍入幕次。少頃,上出次,乘輿出仁政門,入肅章門·協陽門,承旨請出標信解嚴。上由宣化門還內,諸臣以次退出。
上在昌德宮。停常參·經筵。
傳曰,待敎李載兢,馳詣仁陵,奉審摘奸,仍留監祭,仍請獻陵一體奉審以來。
傳曰,兵曹參議許遞,前望單子入之。
兵曹參議前望單子入之,金聲根落點。
吏曹,兼直閣單尹用求,兵曹參議單李敎稙,參知單金聲根。
弘文館啓曰,新除授校理金演壽,副校理金鶴鎭·鄭元和,副修撰李雲夏,竝卽牌招察任,何如?傳曰,允。
傳曰,都承旨·右副承旨·同副承旨許遞,前望單子入之。承旨前望單子入之,李鎬俊·洪在鉉·閔昌植落點。
政院啓曰,新除授右副承旨洪在鉉缺,方在解由未出中,何以爲之?敢稟。傳曰,勿拘。
傳曰,都承旨例兼藝文直提學,復舊例爲之。
政院啓曰,明日傳香,禮房承旨,當爲齋宿,新除授右副承旨洪在鉉,卽爲牌招,何如?傳曰,允。
政院啓曰,新除授同副承旨閔昌植,卽爲牌招,何如?傳曰,允。
傳曰,璿源譜略修正時,校正堂上以下,別單書入。
以司謁口傳下敎曰,璿源續譜申飭各派,徒速修正以入事,分付宗府。
以司謁口傳下敎曰,武藝廳作統案本,以壯勇營主管者也。依此例令武衛所修正以入,尊位以都統使爲之,統無事單子,亦令武衛所擧行事,分付。
摠管前望單子入之,都摠管李載鳳,副摠管李鍾承·鄭完默落點。
內醫院啓曰,年例燕貿唐藥材,依例磨鍊,別單書入之意,敢啓。傳曰,知道。
司僕寺啓曰,今番濟州先後運貢馬,沿路故失,若是夥多,前所未有,不善擇封之前牧使李宓熙,不謹護送以致故失之地方官,捧現告,竝拿問處之,何如?傳曰,今番則初有之事,竝從重推考,此後若有如此之弊斷,當嚴處之意,各別申飭。
副司果吳仁泰疏略曰,臣所居本道難保之弊者,已有年矣。甲子年道內還穀六十萬石,擧皆蕩給,以待十五年復設定限,而稱以結排戶斂,每年六萬石,斂於民戶,實無結斂殘小之民,偏被其害,令道臣復設舊還,不過五六年,可爲六十萬石本還,豈不是朝野兩便乎?且江界·厚昌·慈城三邑,每年貢蔘,已有定規,挽近以來,濫捧之數,今爲倍蓰,而又稱田頭蔘,逐戶排捧,別抄饒戶而勒捧,畢竟杖囚,以價責捧,居民離散,邊境空虛,自今以後,元貢蔘三斤外,切勿加捧之意,令道臣委送褊裨,監飭精捧。又以八道吏胥言之,名雖卑賤,所係重大,差任不從肩次,專事圖囑,眩亂文簿,幻弄錢穀,無所忌憚,流毒民間,可勝言哉?所以我殿下卽祚之初,關飭各道,使之肩次任役矣。行之未久,復踵前習,更爲嚴飭,一從當初肩次,則錢穀幻弄之弊,懲族蕩産之瘼,自然寢息矣。所陳諸條,下詢廟堂,從長措處云云。省疏具悉。果如疏辭,則合有釐正,令廟堂從長措劃,分付道臣。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
大妃殿進御二錢重人蔘粟米飮,自今日一貼式,限二貼煎入事,榻前下敎。
傳曰,今十一日,健元陵·元陵·綏陵·景陵展謁親祭後,仍詣顯陵·穆陵·徽陵·崇陵·惠陵展謁矣,該房知悉。
傳曰,今番幸行時,諸般擧行,依京擧動例爲之,務從省約,出還宮時,植炬置之,凡係役民事,皆以儲置米會減,十里外斥堠伏兵傳語軍置之外,驛補把,亦爲除之事,分付。
議政府啓曰,幸行不遠,結所與飯果,多有檢察之事,副司直金永哲,副司果朴周陽,竝文公事官差下,使之分遣摘奸,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
三軍府,以韓衡履·任衡準爲從事官。
承文院啓曰,卽見盛京禮部咨文,則本年秋季統巡,箚派內城廂黃旗協領慶壐,前往巡査之處,預行知照事矣。回咨按例撰出,付撥下送灣府,傳給鳳城將,轉致盛京之地,何如?傳曰,允。
御營廳啓曰,本廳千摠林希周,身病甚重,勢難察任,改差,何如?傳曰,允。
大護軍李興敏疏陳病狀,乞遞政府堂上之任。答曰,省疏具悉。實病旣如此,所請依施。
江華留守趙秉式再疏辭職。答曰,省疏具悉。特授之下,又此陳疏,是豈事體乎?卽爲肅命。
上在昌德宮。停常參·經筵。
自午時至人定,灑雨下雨,測雨器水深二分。
傳曰,政官牌招開政。
傳曰,工曹參判·弘文提學許遞,今日政差出。
傳曰,秋判外刑曹堂上竝許遞,今日政差出。
傳曰,藝文提學有闕之代,前望單子入之。
藝文提學前望單子入之,洪祐吉落點。
傳曰,在外臺諫竝許遞,前望單子入之。
臺諫前望單子入之,獻納李載純落點。
傳曰,鎭撫中軍喬桐府使竝許遞,復舊例爲之。
傳曰,喬桐水使之例兼三道統禦使,復舊例下批。
傳曰,前鎭撫中軍吳晉泳,喬桐水使除授,前喬桐水使李基赫,江華中軍除授,竝除朝辭赴任。
以司謁口傳下敎曰,明日南壇淸道,以中軍代行。
摠戎廳啓曰,本廳千摠具禹鉉,身病甚重,勢難察任,改差,何如?傳曰,允。
傳曰,富平府使之代,未準朔守令中擬入。
傳曰,見窠,皆令差出。
傳曰,發遣吏郞,諸執事淸齋與否,摘奸以來。
傳曰,閑良鄭在汶,別軍職差下。
議政府啓曰,原州判官遭故矣。若遲待道啓而差代,則秋務之瘝曠可悶,今日政差出,使之斯速赴任,何如?傳曰,允。
又啓曰,卽伏見副司果吳仁泰上疏批旨,果如疏辭則合有釐正,令廟堂從長措劃,分付道臣事,命下矣。取見其疏本,則其一,甲子關西蕩還時,稱以結排戶斂,每年六萬石,斂於民戶,尙無結斂之實,請令排結復還事也。其一,江·厚·慈三邑元貢蔘三斤外,稱以田頭蔘,勒捧之橫侵之弊,一切禁革事也。其一,吏任一從肩次施行事也。還穀則果爲民編簡之役,合有參量,而結排戶斂,行之幾年,則今不可曰,只行戶斂,而以今事勢,有難徑先變通置之,蔘弊橫徵,曾有入聞,依山猶戶,無以支保,不可不痛禁乃已,令道臣預爲措飭,毋至襲謬,吏任肩次則屢有朝令,尙不見實效,申明擧行之意,一體關飭,何如?傳曰,允。
政院啓曰,今此幸行時,何大臣留都乎?敢稟。傳曰,領敦寧爲之。
兵曹啓曰,今此幸行時,十里外斥堠伏兵傳語軍置之事,命下後,臣曹斥堠伏兵傳語軍徵發,啓目蒙允矣。依判下啓目擧行乎?敢稟。傳曰,依判下擧行。
兵曹口傳政事,部將加設單鄭在汶。
御營廳啓曰,本廳中軍李祉秀,身病甚重,勢難察任,改差,何如?傳曰,允。
兵曹啓曰,同知中樞府事李敎益,五衛將任龍準·金益洪,景福宮衛將李周璜,守門將沈能直俱以病難供職,呈狀乞遞,新除授北評事李秀萬,身病猝重,萬無登途赴任之望云。實病旣如是,則不可强令赴任,竝改差,何如?傳曰,允。
兵曹啓曰,傳曰,鎭撫中軍喬桐府使,復舊例爲之,喬桐水使之例兼三道統禦使,復舊例下批事,命下矣。江華留守之兼鎭撫使三道統禦使,改以兼鎭撫使兼喬桐鎭兵馬僉節制使,京畿水軍右防禦使,鎭撫營右海防將,改以京畿水軍節度使兼三道統禦使,鎭撫中軍兼守城將討捕使,改以江華府中軍兼修城將討捕使,竝下批之意,敢啓。傳曰,知道。
兵曹啓曰,慶熙宮衛將文達行,以其病難供職,呈狀乞遞,改差,何如?傳曰,允。
兵曹啓曰,判三軍府事申櫶資級,係是輔國矣。知中樞當爲下批之時,無見窠,依例作闕下批之意,敢啓。傳曰,知道。
吏曹啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
有政。吏批,判書趙基應,參判閔奎鎬牌不進,參議李起鏞進。吏批啓曰,判書趙基應,參判閔奎鎬,竝牌招不進,小臣獨政未安,何以爲之?敢稟。傳曰,只出緊任。吏批啓曰,原州牧判官,今當差出,而本州以營下劇邑,物衆地大,素稱難治,不可不擇差,他道有聲績,已準限未準朔守令,竝擬,何如?傳曰,允。以成夏慶爲大司諫,李晩燾爲執義,李駿善爲持平,李敦相爲刑曹參判,李明應爲工曹參判,徐相翊爲禮曹參議,閔泳穆爲刑曹參議,嚴錫鼎爲弘文提學,閔泳商爲宗簿正,洪正厚爲兵曹正郞,鄭顯英爲監察,李熙甲爲坡州牧使,趙秉益爲原州判官,兼喬桐府使單吳晉泳。再政。以金聲根爲敦寧都正,洪遠植爲同春秋,玄弼濟爲典籍,金寅輔爲禮賓參奉,趙台永爲富平府使,奉常直長單白聚奎,奉事單盧德龍,兼養賢直長單白永濟,奉事單林相僖。三政。以金奭鎭爲兵曹參知,盧德純·鄭永澤爲監察,金靖鎭爲淳昌郡守。四政。兵曹參議單金奭鎭,參知單李敎植,贈童蒙敎官安枰,贈戶參例兼,故學生安光進,贈左承旨,通德安性休,贈僕正,已上,同知安羲默三代。故學生朱尙燁贈工參例兼,故學生朱世龍贈工議,故學生朱萬億贈資正,已上,五衛將朱賢杰三代。故學生林寬基贈工參例兼,故學生林命喬贈工議,故學生林楚材贈資正,已上,慶熙宮衛將林鎭文三代。正憲李應卨,今加崇政加資事承傳。
兵批,判書徐相鼎進,以高鎭華爲同知,柳冀大·宋正鉉爲宣傳官,金彰熙·趙存鳳·盧翼東·李健爀·李命揆·張楠爲五衛將,金致煥爲景福將,趙羲周爲訓鍊僉正,白南卨爲都摠都事,金九鉉·洪正厚爲文兼,梁柱翼爲武兼,李容仁·金鳴玉爲守門將,申鍾應爲黃海兵虞候,洪健植爲北評事,張仁甲爲龍媒僉使,申海郁爲永達萬戶,同知單李寅華,京畿水軍節度使兼三道統禦使單吳晉泳,江華中軍單李基赫,以上除授事承傳,兼鎭撫使單趙秉式,兼坡州防禦使單李熙甲。再政。以尹聲求爲忠翊將,金翊濟·李容觀爲宣傳官,韓眷敎爲武兼,知事作闕單申櫶,知事單申櫶,同知單朴以佑,僉知三單金彰熙·盧翼東·張楠。三政。以李建哲爲都摠經歷,權鍾碩爲訓鍊僉正,同知單金致煥。四政。以安民植爲慶熙將,李根應爲武兼,韓衡履·任衡準爲三軍府從事官,同知單安信鈺。
吏曹啓目,粘連觀此慶尙前監司金世鎬道査狀啓,則以爲,咸安故處士李命培·李斗望父子,學行至孝,屢發士論,而未蒙闡揚,宜其公議之齎鬱,令該曹稟處亦爲白有臥乎所,李命培段,孝學旣如是卓異,似當施以南臺贈職之典是白乎矣,此非臣曹所關,令廟堂稟處是白乎旀,李斗望單,孝行實蹟,旣如是卓異,似當施以贈職之典是白乎矣,係于恩典,臣曹不敢擅便,上裁何如?啓,依回啓施行爲良如敎。
吏曹啓目,粘連觀此京畿前監司朴永輔道査狀啓,則以爲,驪州故通德郞申鎭華,學生申景著,孝學道義,竝美一門,至今泯沒,實爲鄕黨之齎鬱,合施褒揚之典亦爲白有臥乎所,孝學實蹟,旣如是卓異,則申鎭華段,似當施以超贈之典是白乎旀,申景著段,似當施以南臺贈職之典是白乎矣,此非臣曹所關,令廟堂稟處,何如?啓,依允。
甲戌八月初四日巳時,上御重熙堂。奉審閣臣入侍時,右承旨金奎弘,假注書韓炳洙,記事官金弘集·沈相萬,待敎李載兢,以次進伏訖。上曰,史官分左右,命閣臣進前。載兢進前奏曰,臣承命馳詣仁陵陵上奉審則安寧,碑閣丁字閣奉審則無頉,祭物祭器祭井看審則精潔,諸執事摘奸則無頉。仍詣獻陵陵上奉審則安寧,碑閣丁字閣奉審則無頉,還詣仁陵,仍留監祭,將事安寧之意,敢此仰稟矣。上曰,陵上俱爲太平,而碑閣丁字閣,亦無頉乎?載兢曰,俱爲安寧矣。上曰,里數雖不遠,沿路農形,果何如?載兢曰,頗有大登之望矣。上曰,何時行享事乎?載兢曰,無更點之報,雖不可量時,及京內祭享時行事矣。上曰,當夜涉水乎?載兢曰,然矣。命史官就座。仍命閣臣先退。又命退,諸臣以次退出。
上在昌德宮。停常參·經筵。
自前夜人定至開東,灑雨下雨,測雨器水深八分。
藥房提調朴齊寅,副提調趙康夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,禮房承旨與同副承旨,分詣受香諸處,奉審摘奸以來。
傳曰,禮曹判書有闕之代,前望單子入之。
禮曹判書前望單子入之,金炳德落點。
傳曰,在外摠管許遞,前望單子入之。摠管前望單子入之,副摠管蔡東健落點。
政院啓曰,議政府郞廳來言,今日賓廳日次,而領議政李裕元,右議政朴珪壽,俱有身病,左議政未差,不得來會云矣,敢啓。傳曰,知道。
醫官全東赫書啓,臣敬奉下敎,去月三十日酉時量,發行,初三日酉時量,馳到于德山郡大院君行次所是乎,則伊日午時量,行次先到,而入察諸節則連爲太平之意,詮次啓達。答曰,知道。
奎章閣啓曰,景慕宮·望廟樓,今秋大奉審,臣承億,與本宮提調兪致崇·儀賓·宗正卿進詣,展奉奉審無頉之意,敢啓。傳曰,知道。
三軍府啓曰,今此幸行時,何將臣守宮乎?敢稟。傳曰,知三軍府事李容熙爲之。
醫官全東赫書啓,臣診察則夜間大院君諸節,連爲太平,而卽有回還之敎是乎矣,旣伏承陪往之命,故姑爲仍留之意,詮次啓達。答曰,知道。
上在昌德宮。停常參·經筵。
備忘記,江華留守趙秉式下直,長弓一張,長箭一部,賜給。靑水萬戶魯希烈下直,長弓一張,長箭一部,片箭一部,筒兒一箇,賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,卽者刑曹郞廳來言,今番幸行時,本曹堂上一員,當爲隨駕,而判書缺·參判缺·參議缺,無進去之員云,何以爲之?敢稟。傳曰,參判·參議許遞,前望單子入之。刑曹堂上前望單子入之,參判南廷龍落點。
傳曰,實病實故摠管竝許遞,前望單子入之。
摠管前望單子入之,副摠管徐相稷·金箕錫落點。
政院啓曰,奏御文字,何等審愼,而靑水萬戶魯希烈下直,肅單姓名,有所誤書,事未前有,萬萬駭然。臣之矇然捧入,不勝惶悚,當該萬戶及通禮院官員,竝所當重勘,而本院請推之外,無他可施之罰,何以爲之?敢稟。傳曰,竝從重推考,爾亦推考。
傳曰,禮房承旨,馳詣文廟,奉審摘奸以來。
傳曰,江華留守入侍。
傳曰,下直守令入侍。
政院啓曰,副校理鄭元和,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,副校理鄭元和,陳疏徑出,上番闕直,事甚未安。副應敎徐胄淳呈辭在外,校理金演壽·尹用求內閣進,應敎洪健植,副校理金鶴鎭,竝卽牌招,推移入直,何如?傳曰,允。
傳曰,發遣吏郞,諸執事淸齋與否,摘奸以來。
醫官全東赫書啓,夜間大院君氣候安寧,今日辰時,瑞山補賢洞墓所行次之意,詮次啓達。答曰,知道。
敎江華留守趙秉式書。王若曰,壁壘頓變旌旂,仍復居留之舊號,俎豆嘗聞軍旅,特簡文武之全才,敷予十行,喜得鎖鑰之任,煩卿一出,須副鼙鼓之思,眷彼水心大都,實是海口重鎭,孫石據一面之險,嚴樓櫓而瞭探,祖江通三路之交,簡漕輓而轉運,咽喉乎內洋則唐睢陽之蔽遮江海,羽翼我上京則漢扶風之被帶山河,西舶無常去來,伊浩劫不足言也。東俗每多騷訛,非宰臣何以鎭之?惟卿世篤忠貞,志存經濟,妙齡釋褐,由翰苑而歷剔銀臺,亨衢嗚珂,長國子而參佐銓席,成都頌嚴明之治,蓋慴直指之餘威,京兆稱聽理之公,宜推分司之初政,桑土牖戶孰敢予侮?愼固封守則待畢公,天時地利不如人和,保障繭絲則在尹鐸。玆授卿以江華府留守兼鎭撫使,卿其仰體簡惟在心之意,益殫國耳忘身之誠,恤民焉猶已之飢,俾鼓親上死長之志,治戎則先甲而令,以盡隨機應變之圖,築斯城鑿斯池,無或一日預怠,鍛乃戈礪乃刃,莫恃百年升平,凡厥施措則惟當便宜,若其稟裁則可援舊例,柔不茹剛不吐,卿自有於權衡,公生明威生廉,予更無於針砭。於戲,羊叔子之輕裘緩帶,亦追儒將風流,陶士行之運甓治船,奚讓古人綜理?行且召矣,往其欽哉。故玆敎示,想宜知悉。知製敎朴海淳〈製〉進。
副校理鄭元和疏,以母病徑出。省疏具悉,爾其勿辭救護。
甲戌八月初六日巳時,上御重熙堂。江華留守下直守令,同爲入侍時,左承旨金奎弘,假注書韓炳洙,記事官金弘集·沈相萬,江華留守趙秉式以次進伏。高敞縣監鄭羲淳,進伏楹外訖。上曰,史官分左右。仍命江華留守進前。秉式進前。上曰,留守不必引見,此留守與他有異,特爲引見,平時操制,恒若臨陣籌敵,各別防禦,可也。秉式曰,臣以庸愚湔劣,猥當海防重任,其何以對揚休命,預切憧憧矣。上曰,軍制防守之節,前鎭撫使,或有改之者,或有未及措處者,下去後,可改者改之,可仍者仍之也。秉式曰,謹依聖敎,竭力奉行矣。上曰,墩臺頹圮,詳審修築也。秉式曰,臣到營後,躬往看審,一一修築矣。上曰,明日將到營乎?秉式曰,程道爲一百二十里,明日當到營矣。上命下直守令進前。羲淳進前,奏職姓名。上曰,今此招見,予意存焉。善爲下去,實心對掦也。羲淳曰,恪謹奉公矣。奎弘奏宣諭,別諭及七事講,何以爲之乎?缺上命史官就座。仍命留守及守令先退。又命退,諸臣以次退出。
上在昌德宮。停常參·經筵。
傳曰,禮房承旨馳詣社稷,奉審摘奸以來。
傳曰,再明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上入參。
醫官全東赫書啓,夜間大院君氣候安寧,而初五日行次于補賢洞墓所,當日還次,諸節連爲太平,而今日自德山伽倻洞離次,宿所于禮山邑之意,詮次啓達。答曰,知道。
傳曰,大院君德山省掃行次,遣宗正卿李沇應,問候以來。
政院啓曰,卽者副修撰鄭匡始,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
政院啓曰,玉堂上下番俱空,事甚未安。副修撰鄭匡始陳疏徑出,副應敎徐胄淳呈辭在外,校理金演壽·尹用求內閣進,副校理金鶴鎭,修撰李根命,別兼春秋進,副校理鄭元和陳疏受由,副修撰李雲夏差祭,應敎洪健植,修撰金九鉉,竝卽牌招,推移入直,何如?傳曰,允。
政院啓曰,慶尙道赦文差使員柳止鶴,淹滯復命,依大臣筵奏,禁推傳旨捧入之意,敢啓。傳曰,知道。
以忠淸監司成彝鎬狀啓,全義縣監金炳暉牒呈內,敬奉敦諭,馳往傳諭于經筵官任憲晦所住處,則以爲,皇天眷祐,元子誕降,此實五百年宗社之大慶也。臣雖伏在草莽,不勝攢祝之至。仍念臣難進之義,前後書啓,瀝進肝血,而又於是日,敦諭繼下,感泣惶汗,罔知攸爲。蓋臣本非高尙抗志,果於忘世者,直是竊自量已,固靡敢猥膺鄭重之恩禮。況夙抱貞疾,到死愈劇,奄奄垂死,雖欲冒昧趨命,其勢末由,臣焉敢誣也?伏願俯加體諒,永寢召命焉。至若身在草野,薦人於朝,尤涉出位,義有所不敢,苟非然者,詎不仰贊拔茅之美,用膺彙征之吉乎?淸問之下,無計仰對,伏地震越,惟威罰是俟云矣。馳啓。踏啓字。
副修撰鄭匡始疏,以父病徑出。省疏具悉。爾其勿辭救護。
上在昌德宮。停常參·經筵。
傳曰,知義禁許遞,與同義禁未差之代,前望單子入之。
金吾堂上前望單子入之,知義禁梁憲洙,同義禁李奎奭落點。
以忠淸監司成彝鎬狀啓,連山縣監徐圭淳,暗行御史,旣已封庫,爲先罷黜事,傳曰,令該曹勿拘常格,口傳各別擇差,不日下送。
政院啓曰,玉堂上下番俱空,事甚未安。副應敎徐胄淳呈辭在外,校理金演壽·尹用求內閣進,副校理金鶴鎭,修撰李根命,別兼春秋進,副修撰鄭匡始陳疏受由,李雲夏差祭,副校理鄭元和由限已過,與應敎洪健植,修撰金九鉉,竝卽牌招,推移入直,何如?傳曰,允。
三軍府啓曰,卽接訓鍊都監所報,則今八月初九日,習陣日次,而幸行聚軍隔日,不得行操云矣,敢啓。傳曰,知道。
醫官全東赫書啓,夜間大院君氣候一樣太平,今日自禮山離次,新昌中火,牙山腰路院宿所之意,詮次啓達。答曰,知道。
吏曹啓曰,卽接通禮院牒報,則以爲,明日眞殿茶禮親行敎是時,左右通禮,不可不備員,而左通禮吳尙鉉,合三呈旬,不得進參云。改差,其代以在京無故人,口傳備擬以入之意,敢啓。傳曰,知道。
吏曹口傳政事,以尹時榮爲左通禮。
兵曹啓曰,今此幸行時,侍衛不可不備,而五衛將李命揆,以其身病猝重,無望供職,呈狀乞遞改差,其代口傳擬入之意,敢啓。傳曰,知道。
兵曹口傳政事,以洪昇厚爲五衛將。
上在昌德宮。停常參·經筵。
備忘記,坡州牧使李熙甲,水口萬戶趙光一下直,各長弓一張,長箭一部,片箭一部,筒兒一箇賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,今番幸行時,經宿磨鍊。
傳曰,整理使,令該曹口傳下批。
傳曰,禮房承旨馳詣宗廟·景慕宮,奉審摘奸以來。
政院啓曰,卽者修撰金九鉉,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
內醫院啓曰,自前幸行時,若値經宿之時,則陪從掌務官一員,例自司僕寺補把馬一匹許給矣。今番幸行時,依例許給之意,分付該寺,何如?傳曰,允。
醫官全東赫書啓,夜間大院君氣候,連爲安寧,而今日腰路院離次,振威漆院中火,鰲山宿所之意,詮次啓達。答曰,知道。
政院啓曰,玉堂上下番俱空,事甚未安。副應敎徐胄淳呈辭在外,校理金演壽·尹用求內閣進,副校理金鶴鎭,修撰李根命,別兼春秋進,副修撰鄭匡始陳疏受由,應敎洪健植,副校理鄭元和,修撰金九鉉,副修撰李雲夏·鄭匡始,竝卽牌招,推移入直,何如?傳曰,允。
武衛所啓曰,今此幸行時,隨駕武藝別監一百五十二人饌價錢,每人三錢式,門旗手十八名,每名一錢五分式,依例分給之意,敢啓。傳曰,知道。
三軍府啓曰,卽接禁衛營所報,則今八月初十日,習陣日次,而幸行聚軍相値,不得行操云矣,敢啓。傳曰,知道。
吏曹口傳政事,以金炳雲爲分內醫提調,整理使單金世均。
兵曹啓曰,今此幸行時,陵所宿所,先後廂軍兵環衛外,行外方扈衛軍兵,當爲稟旨磨鍊,而在外經宿幸行時,連因下敎置之矣。今番則何以爲之乎?敢稟。傳曰,置之。
又啓曰,在前經宿幸行時,城外屛門把守,大駕行過後入來,留都營回鑾時,出去把守矣。今亦依此擧行,何如?傳曰,允。
兵曹啓曰,今此幸行時宿所,設布帳及虎網子,當爲稟旨磨鍊,而在前經宿幸行時,連因下敎置之矣。今番則何以爲之乎?敢稟。傳曰,置之。
司饔院啓曰,自前每當幸行經宿時,各邑地方官進排御供物膳,日下雉鮮及各司供上,一體進排于經宿所,乃是事例,而近來省減,雖出於除民弊之聖意,旣以草記後行會畿營之意,曾有所稟定矣。今此幸行時,各邑進排,依例知委監饌提調郞廳,先期進詣,何如?傳曰,允。置之。
又啓曰,自前每於幸行經宿時,若値素膳單子入啓日字,則例以單子,呈于行在所矣。園所幸行經宿時,因特敎呈于守宮,而甲子年政府捧甘內,自今依園所例擧行事,知委矣。今八月十二日長陵忌辰素膳單子,當爲入呈,而適値幸行之時,依已例呈于守宮之意,敢啓。傳曰,知道。
修撰金九鉉,以母病陳疏徑出。省疏具悉。爾其勿辭救護。
甲戌八月初九日卯時,上詣璿源殿。茶禮親行入侍時,行都承旨李鎬俊,左承旨趙康夏,右承旨金奎弘,左副承旨趙肅夏,右副承旨洪在鉉,同副承旨閔昌植,注書缺,檢閱金弘集·沈相萬,別兼春秋徐正淳·李根命·金永哲,原任提學金學性·金大根·李承輔,提學金炳德,原任直提學李㘾,檢校直提學趙寧夏·趙成夏·趙慶鎬·李鎬俊·尹滋悳,直提學閔奎鎬·鄭範朝,原任直閣鄭健朝·金始淵,檢校直閣李喬翼·金永壽·閔泳穆·李鎬翼·姜,直閣尹用求,原任待敎李秉文·徐相翊,待敎李載兢,修撰金九鉉,以次侍立。上具翼善冠·衮龍袍,出齋殿,通禮導上詣版位,行四拜禮訖,仍詣盥洗位,盥洗訖,仍詣第一室神位前。通禮跪啓請跪,上跪。鎬俊奉香,承旨缺奉爐,上三上香,鎬俊奉盞跪進,上執盞以授承旨,承旨跪受,奠于案上。上連獻三盞,次詣第二室·第三室·第四室·第五室·第六室行禮訖,上降復位,行四拜禮。通禮跪啓禮畢,大臣進前問候。裕元奏曰,親行茶禮,聖慕克伸,侵早勞動,聖體,若何?上曰,一樣矣。裕元曰,卽見釜山訓導玄昔運所告,則間與館倭接見,有所說話,而其懇請者,有三件事。其一,自我先修書契,聘使入送事也。年前書契,旣已不納,則今不宜擧論,聘使入送,雖非靳施之事,旣云書契,更修以來,則其相和之意,於此可見矣。曉諭我國之厚誼,許令改修以來,事若歸便,則復講交鄰之舊好,如或有難從之辭語,則更爲斥退,恐未爲不可,至於別遣譯官及渡海官,姑待回報而稟處,何如?上曰,依爲之。出擧條裕元曰,年前書契事,尙無究竟未知果緣何故,而今若改修以來,則從此可以復講舊好矣。上曰,然矣。裕元曰,非將兵之臣,而飾玉鷺,非制也。向筵以捕將所着之不可有所下敎,其時臣有區區所懷,未及議之於原任大臣,故不卽仰奏而退矣。大臣玉鷺,雖因聖敎而着之,稽之古法,恒切不稱之悚,今於變通之際,不得不一番經稟後,置之爲宜,而且以近日事言之,奉命使行及按覈慰諭等諸般往役,轉相襲謬,無定式無知委,而自外爲例,是豈非侈風漸盛而然耶?從今以後,內而扈衛及將兵之任,外而藩留梱禦萊·灣兩邊臣外,無得濫飾之意,申飭,何如?上曰,依爲之。出擧條至於大臣則與他官有異,仍着似好也。淳穆曰,鷺是望遠之物,將兵之人,以此爲飾,蓋有所取義也。珪壽曰,至於使臣則着玉鷺,似無妨矣。裕元曰,玉鷺,乃將兵官所飾也。使臣所着,旣非舊制,且無意義,而大臣所着,亦無可據之義,況使臣乎?上曰,大臣則何可不着也?裕元曰,聖敎至此,臣等謹當仍着矣。又奏曰,開城留守韓敦源,瓜◆期不遠矣。此守臣莅任以後,殫誠於修繕之役,著績於懷保之責,府民抱狀請留,衆心難遏,以爲仍任,俾有終始之效似好,故敢此仰達矣。上曰,依爲之。出擧條裕元曰,幸行日字只隔,而近日晨夕過涼,侵曉動駕,當日回鑾,恐非節宣之方,臣意則更下處分,恐好矣。上曰,還內後,當更思,卽當有處分矣。上還入齋殿。仍命退,諸臣以次退出。
上在昌德宮。停常參·經筵。
藥房提調朴齊寅,副提調趙康夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政李裕元,右議政朴珪壽,無時急稟定事,左議政未差,不得來會云矣,敢啓。傳曰,知道。
議政府啓曰,卽見都京禮部回咨文出來者,慈禧皇太后四旬萬壽上徽號表式,竝未奉到頒示爲辭矣。春間節使之回所來塘報見之,則今年慈禧皇太后四旬稱慶,固無疑,而今此回咨,旣云表式竝未頒示,則我國事大之義,雖已盡矣。別使不必入送,竝減下,凡干謝恩等事,兼付於冬行使號,待開政更爲下批,副使及書狀官,依近例陞資陞品之意,分付銓曹,何如?傳曰,允。
以慶尙假都事林澈洙狀啓,金山等邑民家漂壓事,傳曰,民家漂壓,若是夥多,聞甚矜惻,元恤典外,別加顧助,俾無一民失棲遑之弊事,廟堂措辭關飭。
政院啓曰,文廟還安祭,祭報府有所誤書,致勤下詢,臣之矇然捧入,不勝惶悚,而吏曹堂上,不可無警,推考,何如?傳曰,允。爾亦推考。
傳曰,在院承旨,持公事入侍,別雲劍兵·摠府堂上·閣臣·玉堂,同爲入侍。
三軍府啓曰,卽按御營廳所報,則今八月十一日,習陣日次,而幸行相値,不得行操云矣,敢啓。傳曰,知道。
三軍府啓曰,今此幸行時,左邊捕盜大將梁憲洙,以御營大將,後廂隨駕,右邊捕盜大將白樂貞,以武衛所別將隨駕矣。在前如此之時,有曾經大將權察之例,回鑾間,訓鍊大將李景夏,姑令察任,何如?傳曰,允。
奎章閣啓曰,守宮檢校提學金學性,待開門牌招,何如?傳曰,允。
醫官全東赫書啓,夜間大院君氣候,一向太平,今日自鰲山離次,龍仁遠川中火,松坡宿所之意,詮次啓達。答曰,知道。
禮曹啓曰,景慕宮室內外面帳十二幅破傷,修補之修改吉日時,令日官李秉洪推擇,則今八月二十二日巽時爲吉云。以此日時擧行,而先告事由祭,同月秋夕節享兼行,祝文令藝文館添入,何如?傳曰,允。
兵曹啓曰,今此幸行時,侍衛不可不備,而新除授五衛將洪昇厚,偃處其家,稱以在外,連加催督,終不肅謝,揆以師律,萬萬痛駭,爲先汰去,其罪狀,令該府拿問嚴勘,何如?傳曰,允。
吏曹啓曰,永懷園守奉官李肯宇,以其身病,呈狀乞遞,改差,何如?傳曰,允。
兵曹口傳政事,以李起東爲假內乘。
政院啓曰,因三軍府草記,左邊捕盜大將·右邊捕盜大將,姑令訓鍊大將李景夏權察事,允下矣。權察左邊捕盜大將·右邊捕盜大將李景夏,卽爲牌招聽傳敎,何如?傳曰,允。
吏曹口傳政事,以洪祐龍爲連山縣監。
兵曹啓曰,謹依判下成冊,今此健元陵·元陵·綏陵·景陵·顯陵·穆陵·徽陵·崇陵·惠陵幸行時,元內吹車成昌等三十名處,木各一疋題給之意,敢啓。傳曰,知道。
甲戌八月初十日申時,上御重熙堂。璿源殿·健元陵·元陵·綏陵·景陵香祝親押,承旨持公事,別雲劍兵·摠府堂上·閣臣·玉堂,同爲入侍時,行都承旨李鎬俊,左承旨趙康夏,右承旨金奎弘,左副承旨趙肅夏,右副承旨洪在鉉,同副承旨閔昌植,記事官沈相學,假注書鄭寅性,記事官金弘集·沈相萬缺以次進伏訖。上曰,史官分左右。香室官員,奉香祝以進,承旨受香祝跪進,上親押如儀訖。諸承旨各持公事進奏訖。缺別雲劍李承輔曰,臣卽聞宗親府書吏,來詣閤門,聽傳敎內辭意,則以進士李珪應,冠帶常仕,令宗府草記啓下事,有下敎,而此與朝官有異,臣府不敢擅便草記矣。以此意,特下傳敎施行恐好,故敢此仰達矣。上曰,然則終當有處分矣。承輔曰,以德興大院君攝祀,而有此聖敎矣。大院君祭祀在邇,而攝祀人李雋應,在牙山縣任所,則其弟珪應,當爲獻官矣。大院君祭祀,自來以未入仕人,不得初獻矣。上曰,承旨退出,以此意書入傳敎,可也。康夏曰,此非循例傳敎,可以自下書入者,未敢知何以措辭乎。上曰,然則筵退後,當商量出傳敎矣。上曰,陵幸前一日,別雲劍兵·摠府堂上,竝直闕內,前例然乎?奎弘曰,此是近例,而兵判則卽別侍衛,故別省記入直,自是古例矣。上曰,然則復舊例爲之。從陞人外,竝退出,而明曉入來,可也。缺上命史官就座。仍命退,諸臣以次退出。
上在綏陵齋室。停常參·經筵。
大駕詣晝停所,入幕次後,藥房·內閣·政院·玉堂口傳問安。答曰,知道。詣綏陵入齋室後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。詣健元陵·元陵·綏陵·景陵展謁親祭後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。詣顯陵·穆陵·徽陵·惠陵展謁,還入齋室後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,守宮假承旨兼遣承旨,口傳夕問安。答曰,知道。
傳曰,發遣吏郞,諸執事淸齋與否,摘奸以來。
傳曰,原任待敎金演壽,馳詣泰陵·康陵,奉審以來。
傳曰,都承旨馳詣宗廟·永寧殿,奉審以來。
傳曰,隨駕軍兵,令各其營乾犒饋。
傳曰,顯陵·穆陵·徽陵·崇陵·惠陵展謁時,百官行禮置之。
傳曰,勢向晩,陵上奉審,有所未安。崇陵展謁,當明日爲之矣,該房知悉。
傳曰,綏陵辭陵禮,當明日爲之矣,該房知悉。
傳曰,進士李珪應,令該曹口傳付軍職,冠帶常仕,使之攝祀替行於德興大院君祠宇事,分付宗府。
傳曰,健元陵參奉,復舊例擬入事,分付銓曹。
傳曰,隨駕軍兵,令各其營別饒次分給。
甲戌八月十一日卯時,大駕詣健元陵·元陵·綏陵·景陵展謁親祭,仍詣顯陵·穆陵·徽陵·惠陵展謁擧動入侍時,行都承旨李鎬俊,左承旨趙康夏,右承旨金奎弘,左副承旨趙肅夏,右副承旨洪在鉉,同副承旨閔昌植,記事官沈相學,假注書鄭寅性,記事官金弘集·沈相萬,別兼春秋徐正淳,檢校直提學趙寧夏·趙成夏,直提學鄭範朝,檢校直閣李喬翼·閔泳穆,直閣尹用求,原任待敎金演壽,待敎李載兢,副校理鄭元和,副修撰鄭匡始,以次侍立。時至,通禮跪啓請外辦,上具軍服,乘輿出宣化門。藥房提調朴齊寅·副提調趙康夏,進前問候訖。仍出協陽門·肅章門,上降輿乘馬,出進善門·敦化門,宣傳官跪稟旗幟,三行分列,行鼓進發,至宗廟前路,上降馬步過,復乘馬。傳曰,都承旨,馳詣宗廟·永寧殿,奉審以來。出傳敎仍出興仁之門,宣傳官跪稟鳴金二下大吹打。傳曰,直閣尹用求,馳詣東關王廟,奉審以來。出傳敎傳曰,同副承旨,馳詣懿陵,奉審以來。出傳敎至廟洞晝停所,宣傳官跪稟鳴金三下吹打止,旗幟分立左右。上降馬入幕次。傳曰,京畿監司,率各務差使員,待令于陵所。出傳敎傳曰,原任待敎金演壽,馳詣泰陵·康陵,奉審以來。出傳敎少頃,兵曹判書徐相鼎進,軍令命三吹。通禮跪啓請外辦,上出次乘馬,宣傳官如例擧行訖。進發至陵洞口,宣傳官跪稟旗幟分立左右,鳴金三下吹打止。至降馬所,上降馬乘輿,至綏陵齋室門外,降輿入齋室。展謁時至,上改具翼善冠·黲袍·烏犀帶·黑皮靴以出,乘輿至健元陵紅箭門外,降輿詣版位,行四拜禮,仍詣陵上奉審碑閣,奉審訖,還入齋室。親祭時至,上出次,贊禮禮曹判書金炳德,導上詣版位,贊儀唱鞠躬四拜與平身,上行四拜禮,贊禮導上詣神位前跪,承旨奉香,承旨奉爐,上三上香,俯伏興少退跪,大祝副司果徐正淳,讀祝文訖,贊禮導上降復位,亞獻官領議政李裕元,終獻官興寅君李最應,行禮如儀訖。贊儀唱鞠躬四拜興平身,上行四拜禮,仍詣望燎位,望燎訖,仍行辭陵禮訖。領議政李裕元,右議政朴珪壽進前。裕元奏曰,日候淸和,祗謁仙寢,聖慕克伸,勤勞旣多,聖體,若何?上曰,一樣,而日氣果好矣。裕元曰,鴨江以北,至柵門百餘里之間,古鎭江府,而今廢爲禁地,臣於燕行時,曾所見之。又在灣府也,熟知爲空閒之墟,樹木叢雜之中,若聞鷄犬之聲,而不見一人之居矣,挽近以來,作爲逋逃之藪,四方沒着之輩,聚居起墾,築室隱伏,甲軍兵丁,無以保其卡幕,我國往來之人,無不被其截路攘奪之患,甚至於要借鳳城護送之擧云。此爲兩國邊禁,蕩弛而然也。匪類勦捕,自有上國已行之規,曆咨入去時,使之備言事由於禮部,另撰咨文,同爲入送似好,故敢此仰達矣。上曰,依爲之。出擧條上曰,健元陵參奉,以宗姓差出,非古制也,復舊例爲之,似好矣。裕元曰,今已行之屢年,而惟在處分中矣。珪壽曰,近例盡好,然今此下敎,尤廣於用人之道矣。且雖非宗姓,今日臣子孰不爲健元陵外裔乎?上曰,果然矣。裕元曰,旣復舊例,則宗姓他姓,自當參互差擬矣。上曰,今出傳敎可乎?裕元曰,還入齋室後,追下傳敎未晩矣。仍奏曰,見禮部回咨,則果爲稱慶,而表式則不爲頒示,別使自當不爲入送,而我國事大之誠,必當見諒於中國,是甚爲幸矣。上曰,旣爲稱慶則何不頒示表式乎?裕元曰,聞中國稱慶之例,有內地外地之別,而今番則似是頒於內地,故無出來者矣。上曰,明日卽卿甲日也。早先還第爲好也。裕元〈曰〉,回甲不是別日也。適當此日,獲陪君父而過之,誠非偶然事,榮幸無比,勝於在家時矣。上曰,甲日異於他日,早須入去也。裕元曰,明日如無公故,則謹當依下敎先入矣。上曰,局內諸陵展謁,當以世次爲先後,而遠近不同,日力向晩,因其動,從便爲之似好。且庚戌年已例,亦如此矣。裕元曰,依庚戌年例行之,亦稀貴矣。上還入小次,少頃,還出紅箭門外,仍乘輿至元陵紅箭門外,降輿詣版位,行四拜禮,仍詣陵上,奉審碑閣,奉審訖,還入。少頃,親祭時至,行禮如上儀,亞獻官右議政朴珪壽,終獻官南寧尉尹宜善,行禮如儀訖。上行四拜禮,望燎禮·辭陵禮,竝如儀訖,還出紅箭門外,仍乘輿至綏陵紅箭門外,降輿詣版位,行四拜禮,仍詣陵上,奉審碑閣,奉審訖,還入。少頃,親祭行禮,如上儀訖。亞獻官右議政朴珪壽,終獻官興寅君李最應,行禮如儀訖,上行四拜禮·望燎禮訖,還出紅箭門外,仍乘輿至景陵紅箭門外,降輿詣版位,行四拜禮,仍詣陵上,奉審碑閣,奉審訖,還出小次。親祭時至,行禮如上儀,亞獻官領議政李裕元,〈終獻官〉南寧尉尹宜善,行禮如儀訖,上行四拜禮·望燎禮·辭陵禮訖,還入小次。傳曰,顯陵·穆陵·徽陵·崇陵·惠陵展謁時,百官行禮置之。出傳敎少頃,還出紅箭門外,乘輿詣顯陵紅箭門外,降輿詣版位,行展謁禮,仍詣陵上,奉審碑閣,奉審訖,裕元進前奏曰,勞動旣多,日勢向暮,崇陵·惠陵展謁,以明日行禮恐好,故敢此仰達矣。珪壽曰,聖體勞勤旣多,兼又日暮,擧燭上陵,恐涉未安矣。上曰,此距惠陵不遠云,姑觀日勢而爲之矣。康夏奏曰,本陵參奉李海益,陵上坐向下詢之下,不能詳達,事體所在,萬萬駭然。從重推考,何如?上曰,依爲之。仍行辭陵禮訖,還出紅箭門外,乘輿詣穆陵紅箭門外,降輿詣版位,行四拜禮,仍詣陵上,奉審碑閣,奉審訖,仍行辭陵禮,還出紅箭門外,乘輿至徽陵紅箭門外,降輿詣版位,行四拜禮,仍詣陵上,奉審碑閣,奉審訖,仍行辭陵禮,還出紅箭門外,乘輿至惠陵紅箭門外,降輿詣版位,行四拜禮,仍詣陵上,奉審牌閣,奉審訖,仍行辭陵禮,還出紅箭門外,乘輿至綏陵齋室,降輿入齋室。傳曰,日勢向晩,陵上奉審,有所未安。崇陵展謁,當明日爲之矣,該房知悉。出傳敎傳曰,綏陵辭陵禮,當明日爲之矣,該房知悉。出傳敎傳曰,進士李珪應,令該曹口傳付軍職,冠帶常仕,使之攝祀替行於德興大院君祠宇事,分付宗府。出傳敎傳曰,京畿監司率各務差使員,明日晝停所待令。出傳敎傳曰,健元陵參奉,復舊例擬入事,分付銓曹。出傳敎仍經宿。
上在昌德宮。停常參·經筵。
經宿後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿·大妃殿,守宮假承旨兼遣承旨,朝夕問安。答曰,知道。大王大妃殿·王大妃殿·大妃殿·中宮殿,守宮藥房·閣臣·承旨·留都三品以上口傳問安。答曰,知道。大駕詣崇陵展謁,綏陵辭陵禮,還入齋室後,藥房·內閣·政院·玉堂口傳問安。答曰,知道。還詣廟洞晝停所,入幕次後,藥房·內閣·政院·玉堂口傳問安。答曰,知道。詣東關王廟,入幕次後,藥房·內閣·政院·玉堂口傳問安。答曰,知道。展拜還入齋室後,藥房·內閣·政院·玉堂口傳問安。答曰,知道。還宮後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
傳曰,自陵洞口,至興仁之門外,捧上言。
傳曰,恩信君墓所,遣宗正卿致祭。
傳曰,明溫公主墓,遣內侍致祭。
傳曰,福溫公主墓,遣內侍致祭。
傳曰,德興大院君墓所,遣宗正卿行事,祭文令文任撰進。
傳曰,親祭時,亞獻官以下,別單書入。
傳曰,今番展謁,祗告邦慶也。廟謁時,廟司旣有賞典,則陵司何異?健元陵·元陵·綏陵·景陵陵官,竝陞六,顯陵·穆陵·徽陵·崇陵·惠陵陵官,皆加一資,資窮者代加,京守僕·鄕守僕·守護軍,令該曹考例施賞,四陵守僕,帖加成給。
傳曰,陵官今番陞六人,令該曹隨窠擬入。
傳曰,還宮時,東關王廟,當展拜矣,該房知悉。
傳曰,親祭時禮房承旨,加資。
傳曰,東關王廟展拜時,百官行禮置之
傳曰,隨駕軍兵,令各其營乾犒饋。
傳曰,德溫公主墓,遣內侍致祭。
以健元陵·元陵·綏陵·景陵親祭時,亞獻官以下別單,傳曰,健元陵親祭時,亞獻官領議政李裕元,內下大豹皮一令,終獻官興寅君李最應,內下大豹皮一令賜給,贊禮禮曹判書金炳德,大祝副司果徐正淳加資,陵司參奉李益應陞六。典祀官奉常正許稷,執禮兵曹正郞洪正厚,執尊兵曹正郞韓章錫,祝史校理尹用求,齋郞待敎李載兢,贊者引儀安亨植·安懽,謁者兼引儀方漢哲·李鼎善,贊引假引儀金鏞賢·閔致億,祭監監察任錫準·李宣應,各兒馬一匹賜給。元陵親祭時,亞獻官右議政朴珪壽,內下大豹皮一令賜給,終獻官南寧尉尹宜善,內下大豹一令賜給,贊禮禮曹判書金炳德,大祝副司果徐正淳加資,陵司參奉魚秉璿陞六。典祀官奉常正許稷,執禮兵曹正郞洪正厚,執尊兵曹正郞韓章錫,祝史校理尹用求,齋郞待敎李載兢,贊者引儀安亨植·安懽,謁者兼引儀方漢哲·李鼎善,贊引假引儀金鏞賢·閔致億,祭監監察任錫準·李宣應,各兒馬一匹賜給。綏陵親祭時,亞獻官右議政朴珪壽,內下大豹皮一領賜給,終獻官興寅君李最應,內下大豹皮一令賜給,贊禮禮曹判書金炳德,大祝副司果徐正淳加資,陵司參奉金世基陞六,典祀官奉常正許稷,執禮兵曹正郞洪正厚,執尊兵曹正郞韓章錫,祝史校理尹用求,齋郞待敎李載兢,贊者引儀安亨植·安懽,謁者兼引儀方漢哲·李鼎善,贊引假引儀金鏞賢·閔致億,祭監監察任錫準·李宣應,各兒馬一匹賜給。景陵親祭時,亞獻官領議政李裕元,內下大豹皮一令賜給,終獻官南寧尉尹宜善,內下大豹一令賜給,贊禮禮曹判書金炳德,大祝副司果徐正淳加資,陵司參奉鄭志喆陞六,典祀官奉常正許稷,執禮兵曹正郞洪正厚,執尊兵曹正郞韓章錫,祝史校理尹用求,齋郞待敎李載兢,贊者引儀安亨植·安懽,謁者兼引儀方漢哲·李鼎善,贊引假引儀金鏞賢·閔致億,祭監監察任錫準·李宣應,左通禮尹時榮,右通禮洪敬燮,贊引朴鍾元,東西唱引儀安亨植·安懽,香陪官校書正字崔義漸,正書忠義趙秉玉,各兒馬一匹賜給,奏時官各上弦弓一張賜給,其餘守僕員役工匠等,竝依庚戌年例施賞。
傳曰,健元陵·元陵·綏陵·景陵親祭時,祭侍金奎復·金羲明,竝令內府調用。
傳曰,今番賞典中,一人雖兼數事,毋得疊授。
傳曰,守宮承旨,馳詣受香諸處,奉審摘奸以來。
政院啓曰,享祀所重,何等謹嚴,而今日各宮奉審摘奸時,延祐宮大祝金箕文,初不待令,事未前有,萬萬駭然。原單子,使之改付標以入,當該大祝,所當重勘,而本院請推之外,無他可施之罰,何以爲之,而不審塡差之吏曹堂上,從重推考,何如?傳曰,允。拿處。
奎章啓曰,大駕今已還宮,守宮檢校提學金學性,依定式減下,何如?傳曰,允。
甲戌八月十二日□時,大駕詣崇陵展謁,綏陵辭陵禮,仍爲還宮,入侍時,行都承旨李鎬俊,左承旨趙康夏,右承旨金奎弘,左副承旨趙肅夏,右副承旨洪在鉉,同副承旨閔昌植,記事官沈相學,假注書鄭寅性,記事官金弘集·沈相萬,別兼春秋徐正淳,檢校直提學趙寧夏·趙成夏,直提學鄭範朝,檢校直閣李喬翼·閔泳穆,直閣尹用求,原任待敎金演壽,待敎李載兢,副校理鄭元和,副修撰鄭匡始,以次侍立。時至,通禮跪啓請外辦,上具翼善冠·黲袍·烏犀帶·黑皮鞋,出齋室。藥房提調朴齊寅,副提調李鎬俊,進前問候訖。通禮跪啓請乘輿,上乘輿至崇陵紅箭門外,降輿詣版位,行四拜禮,仍詣陵上奉審,碑閣奉審,仍行辭陵禮訖,還出紅箭門外,乘輿詣綏陵紅箭門外,降輿入大次,少頃,出次詣版位,行辭陵禮訖。領議政李裕元,進前奏曰,連日勞動,聖體,若何?上曰,一樣矣。仍敎曰,昨日侵暮謁陵,果涉未安,故依卿等之言,崇陵展謁,以今日退行矣。仍敎曰,今日卽卿甲日也。裕元曰,此日此地,獲陪聖駕,果勝於在家,而臣之甲日,仰煩聖聰,俄者祗受賜饌,榮感萬萬矣。上曰,自此直爲還第,可也。裕元曰,今旣參辭陵禮,謹當先入矣。上曰,左副承旨趙肅夏,亦同爲入去也。裕元曰,近侍之臣,何敢離次先入乎?還宮後卽爲退出,似未日暮矣。上還入齋室,傳曰,自陵洞口,至興仁之門外,捧上言。出傳敎傳曰,恩信君墓,遣宗正卿致祭。出傳敎傳曰,明溫公主墓,遣內侍致祭。出傳敎傳曰,德興大院君墓所,遣宗正卿行事,祭文令文任撰進。出傳敎傳曰,福溫公主墓,遣內侍致祭。出傳敎傳曰,親祭時亞獻官以下,別單書入。出傳敎傳曰,今番展謁,祗告邦慶也。廟謁時,廟司旣有賞典,則陵司何異?健元陵·元陵·綏陵·景陵陵官,竝陞六。顯陵·穆陵·徽陵·崇陵·惠陵陵官,皆加一資。資窮者代加。京守僕·鄕守僕·守護軍,考例施賞。四陵守僕,帖加成給。出傳敎傳曰,今番陵官陞六人,令該曹隨窠擬入。出傳敎傳曰,還宮時,東關王廟當展拜矣,該房知悉。出傳敎傳曰,親祭時禮房承旨加資。出傳敎兵曹判書進,軍令命三吹,上改具軍服,乘輿出次,至陵洞口,降輿乘馬,宣傳官啓稟鳴金二下大吹打,招搖旗三行分列進發,至晝停所,宣傳官啓稟鳴金三下吹打止,旗幟分立左右,上降馬入幕次,傳曰,東關王廟展拜時,百官行禮置之。出傳敎傳曰,京畿監司,率各務差使員入侍缺,少頃,兵曹判書進,軍令命三吹,上出次乘馬,進至東關王廟大門外,上降馬入幕次。少頃,出次步詣版位,行展拜禮,仍詣廟內奉審訖,還入幕次。少頃,出次乘馬,進至興仁之門,宣傳官啓稟鳴金三下吹打止,入興仁之門,至宗廟前路,上降馬步過,復乘馬,由敦化門·進善門·肅章門,入協陽門,兵曹判書跪稟放仗。承旨請出標信解嚴。上由宣化門還內,諸臣以次退出。
上在昌德宮。停常參·經筵。
翌日,大殿,宗親·儀賓·內閣·政院·玉堂口傳,朝廷二品以上·六曹堂上單子,問安。答曰,知道。大王大妃殿·王大妃殿·大妃殿·中宮殿,內閣·政院·玉堂口傳問安。答曰,知道。
藥房提調朴齊寅,副提調趙康夏啓曰,祗謁仙寢,聖慕克伸,向晩鑾回,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,再明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上入參。
傳曰,大院君府大夫人行次所,遣都承旨,問候以來。
傳曰,前濟州牧使入侍。
政院啓曰,卽者義禁府都事來言,今此幸行時,衛外擊錚罪人許塘等十七人,移送秋曹云矣,敢啓。傳曰,知道。
傳曰,政官牌招開政。
傳曰,左副承旨·右副承旨許遞,前望單子入之。
承旨前望單子入之,李起鎬·金性均落點。
政院啓曰,卽者掌令黃耆淵,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
政院啓曰,吏曹判書趙基應,參判閔奎鎬,參議李起鏞牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體待明朝牌招。
吏曹參議李起鏞疏略曰,臣於向來差享之際,未能先事察飭,至煩喉院之請推,忠厚之所相規,其罰則曲恕矣。臣豈可以倖逭爲幸,而不思所以訟愆之義哉?況又文廟祭報府修啓之日,延祐宮大祝帖差之後,緣臣僨誤,問備之典,亦由臣而下,悚恧震悸,莫省攸措,亟遞臣職,仍治臣罪焉云云。省疏具悉。旣問備矣,何必爲引?爾其勿辭察職。
掌令黃耆淵疏,陳父病徑行。省疏具悉。爾其勿辭救護。
甲戌八月十三日午時,上御誠正閣。前濟州牧使入侍時,同副承旨閔昌植,假注書白璿行,記事官金弘集·沈相萬,前濟州牧使李宓熙,以次進伏訖。上曰,史官分左右。命前濟州牧使進前。上曰,善留而上來耶?宓熙曰,無事上來矣。上〈曰〉,新牧使,何時到抵乎?宓熙曰,七月初十日到任矣。上曰,然則何時發程乎?宓熙曰,臣七月初十日交龜後,卽爲下浦候風,二十三日始放船,而爲風浪所激,到楸子島,阻風留三日矣。上曰,楸子島,康津·濟州·靈岩之間乎?宓熙曰,靈岩屬島矣。上曰,其間爲幾里,而逗遛于其地耶?宓熙曰,自濟州至楸子島,幾爲五百里云,而候風逗遛三日後,更爲放發,隨風逐波,窮日之力,泊於所安島,翌朝又發,夜深後,僅達梨津矣。上曰,然則上來時,備經艱險矣。宓熙曰,風勢雖連日不順,人命則初無傷損矣。上曰,三政無弊端,軍政則非名存實無者乎?宓熙曰,臣待罪三年,觀其規例與風俗,則民人有靑衿·校生·待闕三等,而靑衿·校生外,自待闕以下,擧皆軍丁,還穀則捧糴時,使民量斛分還之法,亦與內陸各邑石分有異,以斗升分給,故初無虛留與欠逋,結錢則本島初無田結收稅法矣。上曰,濟州年形,何如?宓熙曰,經歲荐歉之餘,數三年稍得豐熟,今年牟麥,亦大登,臣離發時,黍粟方將發穗矣。上曰,濟州何無水畓乎?宓熙曰,石山之下,水根罕貴,故本無水畓,而大靜·旌義兩邑之間,或有之云矣。每年秋成後,該牧使有遍巡三邑之例,而臣問其便否,則稱以治道,雖殘戶,貽弊不少云,故仍爲停止,未得盡見矣。上曰,濟州氣候,比京中多暖耶?宓熙曰,氣候果常燠,冬天下雪,着地便融消,惟漢挐山高處北谷,時或見積雪矣。上曰,濟州,在漢挐山北耶?宓熙曰,在漢挐山北矣。上曰,靜義·大旌,向方何如,而三邑中,何邑大乎?宓熙曰,旌義在於東方七十里地,大靜在西南間百里地,而其中濟州最大矣。上曰,然則濟牧摠率,故爲大矣。宓熙曰,名爲營門,故稍大矣。上曰,馬政,何如?宓熙曰,每年進貢,皆是雄馬,故雖有年年孳産,而雌多雄少,每年窘跲矣。上曰,大馬有之乎?宓熙曰,大馬多在漢拏山林藪中,而自生自長,其捷如虎,故人不得近前,縱或執捉,其性難馴,莫可騎坐矣。上曰,三邑守令,或爲調習乘之否?宓熙曰,只爲馴養,本無騎乘之法矣。上曰,馬數知之乎?宓熙曰,山場馬則原摠爲一千三十二疋,而隨闕充數,其餘各場馬,亦有定摠,而孳産故斃,年各不同,故每當進貢時,充數修籍矣。上曰,牛疫大熾云,果何如耶?宓熙曰,自冬至今,山牛野牛病斃者,不知其數,至有以馬代耕矣。上曰,若果無大害於農事,則爲幸矣。宓熙曰,農事則幸不至於廢棄矣。上曰,山牛·野牛,有異乎?宓熙曰,野牛是家養者,山牛是放牧者,本島土性,瘠薄浮燥,每於耕播後,驅來牛馬,遍踏其田,不然則穀不着根云矣。上曰,新牧下去時,御乘馬,以良馬求上之意,爲敎矣,聞之耶?宓熙曰,自外聞之,而臣謹見廨壁揭板,在前牧使臣曺命楫貢馬中,一匹最良,至充御乘,其時習馬輩,特蒙賞加之典矣。上曰,果係何時事乎?宓熙曰,在正廟朝時矣。上曰,遞任馬,上來乎?宓熙曰,以賤見,赤大馬一匹稍勝,其餘二匹則騮馬而似少遜矣。上曰,沿路農形,何如?宓熙曰,全羅道則大豐,忠淸道次之矣。上曰,比諸全羅·忠淸道則京畿,何如?宓熙曰,畿內農形,雖不及全羅道,稍勝於忠淸道矣。上曰,然則別無差等,三道之民,皆謂豐乎?宓熙曰,豐聲載路矣。臣本鄕居,粗知農理,而禾穗穎大而垂,是爲大豐,而全羅道農形,果如此矣。上曰,居在何鄕乎?宓熙曰,楊州檜岩,而與邑相距,二十里矣。命牧使先退。又命退。承旨以次退出。
上在昌德宮。停常參·經筵。
傳曰,今二十四日,當詣明陵,展謁親祭矣,該房知悉。
傳曰,今番幸行時,諸般擧行,依京擧動例爲之,務從省約,出還宮時,植炬置之,凡係役民事,皆以儲置米會減,十里外斥堠伏兵傳語軍置之外,驛補把,亦爲除之事,分付。
傳曰,傳香承旨,馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
傳曰,安山郡守之代,未準朔守令中擬入。
傳曰,安城郡守有闕之代,令該曹勿拘常格,各別擇差。
傳曰,內資奉事有闕之代,敍陞擬入。
政院啓曰,行護軍金益容,昨日有事先壟,陳疏徑行,而仁陵秋夕祭獻官李敦相有頉代,誤爲塡差,以致傳香過時,不勝惶悚,當該吏曹堂上,從重推考,何如?傳曰,允。
又啓曰,仁陵獻官金學初,屢度催促,未及入來,日已向晩,未得傳香,萬萬未安。當該獻官差祭吏曹堂上,竝所當重勘,而本院請推之外,無他可施之罰,何以爲之?敢稟。傳曰,竝從重推考。
禮曹啓曰,皇廟復設諸般儀節,臣曹有不敢擅便,下詢于時原任大臣在外儒賢處,何如?傳曰,允。
判下兵曹,明陵幸行軍令,八月二十四日出宮,黔巖碑閣所晝停自闕門二十六里,明陵展謁自晝停所十里,以上三十六里,親祭,還詣黔巖碑閣所晝停,當日還宮。
弘文館啓曰,副修撰鄭光始差祭,下番闕直,事甚未安。修撰李根命別兼春秋進,修撰金九鉉,副修撰李雲夏,竝卽牌招,推移入直,何如?傳曰,允。
奎章閣啓曰,明日卽書香閣望奉審日次,臣進詣擧行之意,敢啓。傳曰,知道。
宗親府啓曰,明日卽天漢殿望奉審日次,臣鍾承進詣擧行之意,敢啓。傳曰,知道。
兵曹啓曰,今此幸行時,隨駕軍兵,當爲磨鍊矣。何營軍兵隨駕,何營軍兵留陣,禁軍及馬步軍·別抄軍,以幾番幾哨磨鍊乎?敢稟。傳曰,依今番幸行時例磨鍊。
又啓曰,在前幸行時,挾輦軍四百名或三百名,餘軍二百名或一百名磨鍊矣。今番則何以爲之乎?敢稟。傳曰,依今秋例磨鍊。
又啓曰,在前幸行,當日回鑾時侍衛,例以全數磨鍊,而辛酉明陵幸行時,依遠幸例,兵曹·都摠府堂上郞廳各二員,五衛將二員,武臣兼宣傳官八員隨駕,丁卯明陵幸行時,依遠幸例磨鍊,而武臣兼宣傳官則特因下敎,四員隨駕矣。今番則何以爲之乎?敢稟。傳曰,依今秋例磨鍊。
又啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又啓曰,幸行回鑾後,隨駕軍兵犒饋,在前每以乾物分給矣。今亦依此擧行,何如?傳曰,允。
以吏曹參議李起鏞牌不進罷職傳旨,傳曰,只推。
吏曹啓曰,大祝徐正淳加資事,命下矣。雖已資窮,未經準職,何以爲之?敢稟。傳曰,勿拘。
又啓曰,禮曹佐郞金永勳,東學訓導朴鍾瀅,耆老所守直官王彦商,俱以身病,呈狀乞遞,竝改差,何如?傳曰,允。
兵曹啓曰,知中樞府事高鎭華,五衛將金彰熙·盧翼東·張楠,俱以病難供職,呈狀乞遞,宣傳官宋正鍾·柳冀天,除授在外,上來無期云,竝改差,何如?傳曰,允。
有政。吏批,判書趙基應進,參判閔奎鎬,參議李起鏞牌招不進。以韓耆東爲應敎,尹滋承爲同敦寧,尹堉爲知經筵,申楨爲軍器副正,吳斗映爲禮曹佐郞,趙玄夏爲社稷令,柳亟魯爲公事官,南廷奭爲景陵直長,金麟運爲元陵別檢,洪用觀爲健元陵參奉,林星洙爲元陵參奉,李敍鉉爲綏陵參奉,韓徽源爲景陵參奉,趙時植爲永懷園守奉官,李選鎔爲安山郡守,金炳右爲安城郡守,進賀兼謝恩使李昇應,副使尹滋承,書狀官姜,已上減下事承傳。冬至兼謝恩正使單李會正,副使單沈履澤,書狀官單李建昌,禮曹判書金炳德,今加崇政。前承旨洪在鉉,今加嘉善。副司果徐正淳,今加通政。行副護軍沈履澤,今加嘉善。幼學柳泓,今超通政。侍從臣正言柳廷植父,已上加資事承傳。開城留守韓敦源,姑爲仍任事承傳。耆老所守直官單李昌彦,東學訓導單朴應冕,南學訓導單安念信。再政。以沈履澤爲戶曹參判,尹橚爲儀賓都事,尹滋祿爲內資奉事,沈能弼爲盈德縣令,趙章熙爲咸平縣監。三政。以蔡正默爲宗廟令,李承紀爲永禧殿令,洪祐衍爲敬陵參奉,林佐漢爲韓山郡守。四政。以徐再淳爲刑曹正郞,李炳夏爲永陵令,吳章默爲結城縣監。五政。以洪鍾萬爲恭陵令,李容元爲仁陵令,尹昌善爲司圃別提。六政。以任悳準爲戶曹佐郞,丁箕昇爲慶基殿令。七政。以李容觀爲西部令,李益應爲活人別提,安懽爲濟用主簿。八政。以李兢在爲引儀。九政。以魚秉璿爲造紙別提,金世基爲活人別提。
兵批,判書徐相弼進。以洪遠植爲副摠管,申在儉爲同知,李敏哲·李翰永爲宣傳官,丘錫朋·金益洪·具三鉉·劉龍駿爲五衛將,韓羲錫爲都摠經歷,李敎元爲武兼,李建忠爲禁衛把摠,張圭煥爲部將,高濟聲·朴東憲爲守門將,車聖範爲昇天堡萬戶,同知單金壽喆,假內乘李起東減下。再政。以李敏奎爲都摠都事,金益聲爲武兼,具然正爲宣傳官,同知單金渭文。三政。以趙羲仁爲訓鍊主簿,同知單丘錫朋。四政。以徐光泰爲武兼,同知單金永植。兵曹啓曰,吏批實職之不得擬於西樞,格例所在,而今日政事中,知中樞望,右贊成李承輔,矇然檢擬,至於蒙點,臣不勝惶悚,而原望筒,勿施,何如?傳曰,允
甲戌八月十四日未時,上御重熙堂。軍士房承旨入侍時,右副承旨金性均,假注書白璿行,記事官金弘集·沈相萬,以次進伏訖。性均奏曰,軍令入侍時,例以承傳宣傳官,陞殿擧行矣。今亦依此擧行乎?上可之。宣傳官引兵曹判書徐相鼎進前,相鼎跪請軍令,仍以軍令,跪授宣傳官,宣傳官跪授性均,性均讀奏訖,跪授挾侍,挾侍跪進。上命踏啓字以下,挾侍跪授性均,性均跪受,書判付,讀奏訖。跪授宣傳官,宣傳官跪授相鼎。上命兵曹判書先退。又命退,承史以次退出。
上在昌德宮。停常參·經筵。
藥房提調朴齊寅,副提調趙康夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,秋到記,再明日仁政殿,命官爲之。右承旨馳往泮宮,明日夕食堂,收取以來。
武衛所啓曰,本所軍宋完永·金啓永,作弊於楊州結所,至有被縛之境,故分付畿營,使之査報矣。所報內,以爲楊州結所色吏朴永道,陪吏朴成圭,捉來査問,則今十一日夜,武衛軍出來結所,徵索雜物,而欲捉去結所色吏,則色吏期於逃脫,武衛軍期於捉去之際,捍拒揮斥,彼此同然,則武衛軍之被打云者,其或因此,而其時本官,適在結所,見此光景,令官隷禁止,則武衛軍言辭,極爲頑慢,而時値昏夜,渠之自稱武衛軍,未知眞假,爲其禁抑之道,至有被縛之境爲辭矣。雖値昏夜,豈有不辨何營軍兵之理乎?稱以武衛軍則旣在愼察之道,宜可詳査,而徑先結縛,不可曰全無稽忽之失,恭俟處分之意,敢啓。傳曰,知道。本所與他營有異,而一番軍之至於被縛,壞損紀律,不可仍置。該軍,決棍懲勵,該牧使,雖値昏夜,豈可稽忽而遽爾結縛乎?不審之失,在所難免,當有別般嚴處,而不無斟量,故特爲安恕。分付畿營,各別申飭,當場首犯之該牧巡牢,卽爲着枷上送事,分付。
又啓曰,謹依下敎,一番軍宋完永·金啓永,竝決棍十度,懲勵之意,敢啓。傳曰,知道。
政院啓曰,議政府郞廳來言,今日賓廳日次,而領議政李裕元,右議政朴珪壽,無時急稟定事,左議政未差,不得來會云矣,敢啓。傳曰,知道。
政院啓曰,副校理鄭元和,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂上下番俱空,事甚未安。副校理鄭元和,陳疏徑出,副應敎徐胄淳,呈辭在外,校理金演壽·尹用求內閣進,副校理金鶴鎭,修撰李根命,別兼春秋進,修撰金九鉉,副修撰李雲夏·鄭匡始,竝卽牌招,推移入直,何如?傳曰,允。
弘文館啓曰,新除授應敎韓耆東,時在缺地,經筵入番事緊,請斯速乘馹上來事,下諭。答曰,許遞,前望單子入之。
玉堂前望單子入之,應敎李鎬翼落點。
都摠府摠管變通事草記,傳曰,允。竝許遞,前望單子入之。
兵曹,以任興準爲御營中軍。
副校理鄭元和,以母病陳疏徑出。省疏具悉。爾其勿辭救護。
上在昌德宮。停常參·經筵。
傳曰,明陵展謁親祭後,當詣翼陵,展謁親祭矣,該房知悉。
傳曰,公事不審之中官文有用,從重推考。
政院啓曰,修撰金九鉉,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
弘文館啓曰,上番闕直,事甚未安。副應敎徐冑淳呈辭在外,校理金演壽·尹用求內閣進,副校理鄭元和陳疏受由,金鶴鎭卽爲牌招,新除授應敎李鎬翼,一體牌招,推移入直,何如?傳曰,允。
議政府啓曰,幸行又有成命,結所飯果,尤當檢察,副司果李胄榮·兵曹正郞韓章錫,竝本府文公事官差下,使之分遣擧行,何如?傳曰,允。
政院啓曰,卽者義禁府都事來言,時囚罪人安東晙,當爲嚴覈,捧口招以入,而判義禁申櫶在外,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,李景夏落點。
政院啓曰,開坐事,命下矣。新除授判義禁李景夏,卽爲牌招,何如?傳曰,允。
義禁府啓曰,明日秋到記時,本府都事十員內,六員赴擧,只有四員本府入直當直,入直公事·回公都事,仁政門·光範門·崇範門禁亂都事,無以推移,假都事二員,令該曹口傳差出,以爲分排擧行之地,何如?傳曰,允。
長生殿啓曰,所儲板材,數旣不敷,昨秋以斫來事,草記行會矣,復因傳敎,退以後式,而見今餘儲無多,品不適用,其在愼遠之義,未可遲待,發遣敬差官於黃腸木所在三道,使之斫取以來,何如?傳曰,允。
議政府啓曰,須以固城還邑待秋成擧行事,筵稟行會矣,卽見該道臣洪坃狀啓,則本邑便分錢中二千五百兩,守防將卒料資米中五百石,以爲別炮支放之需,餘米及別餉米合二千一百五十一石零,作錢,竝餘在錢五千五百餘兩,取用於復設之役事,請令廟堂稟旨分付矣。事鉅力絀,如非量入之策,無以竢完,米錢取用,依狀啓請施行,董工之方,期於十分撙節,畢役形止,使之斯速登聞,何如?傳曰,允。
議政府啓曰,卽見黃海兵使李基碩所報,則以爲,隨營牌入防,多年停番之餘,責以懲赴則邑勢民情,必致罔措,依已例停番,毋論元保軍,每名二兩式,奴布雇丁爲辭矣。隨營牌之停番收布,雖非經法,便成年例,合有參量,依所報施行,何如?傳曰,允。
刑曹啓曰,各道獄案,今方次第·考閱,審理啓聞,而取考慶州獄囚申禮鐵文案,則成獄,在於己巳八月,而覆檢同推,以丁卯九月別書,年條倒錯,未知緣何委折,而獄案莫重,不敢循例獻讞,原案還爲下送于本道,使之釐正改修之意,分付,何如?傳曰,允。
摠管前望單子入之,副摠管李容直·李敦應·尹滋承·李敏庠·金箕錫·鄭完默落點。
護軍洪在鉉,疏辭新資,答曰,省疏具悉。卿其勿辭行公。
戶曹參判沈履澤,疏辭新資,答曰,省疏具悉。卿其勿辭行公。
禮曹判書金炳德疏曰,伏以仙寢親祼,聖慕克伸於履露,鑾蹕穩旋,玉度冞康於經宿,瞻旄欣忭小大同情。臣於是時,猥忝贊禮之任,昵侍興拜之位,周旋奠獻之儀,有事爲榮,無勞可紀,及奉別單下者,進臣一階,爲崇政大夫,臣攀誥震越,歷數日而莫省攸措也,是秩也。班絶八座,位亞三事,寔先王命德之器,而所以待績庸茂著,望實隆顯者也。非若尋常庶僚,循次敍勞,可以拾級而進也。豈如臣無似所敢承當哉?臣以百不猶人之姿,蚤竊倖第,歷遍華貫,滾到九卿之列,曷嘗有寸長尺能而然乎?特偏被朝家拂拭覆燾之洪造殊渥,高厚莫量也。反躬自顧,悾悾然無所藉手,而重以脆弱善病,藥餌爲命,趨走陳就,不能自力,慮憲猷爲,尙何可論?涯量已溢,塵刹未報,已及知非之年,判爲無聞之人,蚤夜食息,未嘗不懍如臨淵惴如集木,豈可使更進一步,冥升不已,立見其顚躓也哉?此猶屬一介之私耳。夫爵賞者,人君馭世之大枋,辭受者,臣子立身之大節,罔功而賞,謂之倖,不量而受,謂之濫,是故,鞶纓,微物也,而君子惜焉,弓旌,小禮也,而志士恥焉。今若憑恃寵靈,苟然冒應,上累熙朝懋賞之治,下虧人臣難進之義,則其爲懼,實有大於爲榮。臣非敢崇飾禮讓,妄效古人循墻之義,不稱之服,已滿之器,循省踧踖,終不自安,安敢不瀝陳衷懇,仰丐曲遂之恩乎?伏望聖明,念公器之不宜濫褻,察微諒之實出情悃,將臣新授資級,亟賜收還,則臣之感頌鴻私,不翅如新受賜也云云。答曰,省疏具悉。卿其勿辭行公。
修撰金九鉉疏,以母病徑出,省疏具悉。爾其勿辭救護。
吏曹參議李起鏞疏略曰,祀典擧行,關係莫重,而顧臣罷巽昏謬,不能事事,享官排擬,未必皆有實,故之人,而究竟去就則矇然不覺察於已受帖之以後,於是乎罪戾彌積,今昧存敬存愼之義,惶隕震懍,莫知死所,亟降處分云云。省疏具悉。遂事何必爲引?爾其勿辭察職。
上在昌德宮。停常參·經筵。
傳曰,考官嚴錫鼎讀券官趙基應,命官爲之。
政院啓曰,來二十一日,輪對日次矣,敢稟。傳曰,當次人受點後,日次待令。
政院啓曰,今此幸行時,何大臣留都乎?敢稟。傳曰,領敦寧爲之。
以慶尙監司洪坃狀啓,玄風等邑民家漂壓事,傳曰,依前判下,一體顧助。
禮曹,來九月初九日,元子宮水痘平復慶科庭試文科親臨與命官,何以爲之,而處所何處擧行乎?敢稟。傳曰,春塘臺親臨磨鍊。
禮曹,冬至兼謝恩使拜表吉日,十月二十八日卯時,方物封裹,同月二十五日。
弘文館啓曰,上番闕員,事甚未安。副應敎徐胄淳呈辭在外,校理金演壽·尹用求內閣進,副校理鄭元和陳疏受由,應敎李鎬翼·副校理金鶴鎭,竝卽牌招,推移入直,何如?傳曰,允。
兵曹啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
御營廳啓曰,本廳諸將官射講時,柳葉箭連五巡全布人,別單書入之意,敢啓。傳曰,知道。
義禁府啓目,延祜宮大祝金箕文原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處何如?啓,飭已施矣,分揀放送。
又啓目,五衛將洪昇厚原情云云。傳旨內辭·緣泛稱遲晩,刑推得情何如?啓,除刑推議處爲良如敎。
又啓目,釜山前訓導安東晙傳旨內辭緣,發問目嚴覈,則其所納供,專事漫漶,所犯諸條,終不直招,平問之下,無以取服,刑推得情,何如?啓,依允。
大護軍嚴錫鼎,吏曹判書趙基應聯疏,以資歷未及,辭命官之命,答曰,省疏具悉。旣有已例,卿等考講考試。
護軍沈舜澤疏略曰,臣於秋到記讀券官之命,竊有所不敢膺者,臣嘗主監試初試,觸事僨誤,竟致人言,凡視試役,劃若鐵限,亟賜變通,仍治臣罪焉云云。答曰,省疏具悉。往事何必追引,卽爲入來。
甲戌八月十七日酉時,上御重熙堂。問候都承旨秋到記科次,同爲入侍時,都承旨李鎬俊,假注書林相僖,記事官金弘集·沈相萬,讀券官趙基應·沈舜澤,對讀官李起鏞·吳德泳·姜·李載兢·沈相萬,考官嚴錫鼎·洪遠植,參考官兪晩源·金鉐·鄭匡始·尹相賢·朴寅壽,以次進伏訖。上曰,史官分左右。缺,命試官進前,對讀官,讀奏第一張訖,基應稟書等訖,承旨坼奏封內訖。上命書傳敎曰,秋到記講居首通幼學趙益元製述賦居首三下幼學趙昌夏,竝直赴殿試,講之次通進士崔在澈等十八人,製述之次草三下幼學李奎翼,竝直赴會試,講之次通幼學李克秀等五人,製述之次次上進士洪承烈等二人,竝給二分,講之次略幼學金觀淳等五人,製述之次次上進士申泰寬等二人,竝給一分,講之次略幼學金翊龍等六人,製述之次次上幼學閔泳魯等四人,各奎章全韻一件賜給。又傳曰,入格儒生,明日待令。缺
上在昌德宮。停常參·經筵。
傳曰,入格儒生入侍。
三軍府啓曰,今此幸行時,何將臣守宮乎?敢稟。傳曰,知三軍府事李容熙爲之。
三軍府啓曰,卽接訓鍊都監所報,則今八月十九日,習陣日次,而大將臣李景夏,有身病,不得行操云矣,敢啓。傳曰,知道。
都摠府啓曰,今日入直內三廳,武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
御營廳啓曰,本廳中軍任興準,身病甚重,勢難察任,改差,何如?傳曰,允。
義禁府啓目,罪人安東晙,更發問目,嚴刑鉤覈,則所犯諸條,何等嚴重,而敢於再招,猶欲粧,究厥情跡,尤極狡惡,待拷限,更加嚴刑,期於得情,何如?啓,依允。
又啓目粘連,向前趙存昱,亦濫載晩裝,其所自明,俱有可據,不勤領護,臭載旣至九隻之多,則挵以漕法,難免當勘,八隻以上致敗者罷黜,載在法典,罷黜放送,何如?啓,依允。
又啓目粘連,向前洪昇厚,亦趁不肅謝,旣違法例,以此照律,何如?啓,依允。
甲戌八月十八日午時,上御重熙堂。入格儒生入侍時,同副承旨閔昌植,假注書朴鍾瀅,記事官金弘集·沈相萬,以次進伏。儒生等,以次序立階下訖。上曰,史官分左右。昌植奏請入格儒生,使之進前,奏職姓名訖,昌植奏請頒賞,頒賞訖,儒生等,行四拜禮。缺
上在昌德宮。停常參·經筵。
傳曰,別軍職崔丙斗·宣傳官李奎曾·金佐模,竝賜第。
傳曰,有實故摠管許遞,前望單入之,摠管前望單子入之,副摠管李邦鉉落點。
傳曰,左副承旨·右副承旨許遞,前望單子入之,承旨前望單子入之,尹宇善·李龍雨落點。
政院啓曰,行都承旨李鎬俊,左承旨趙康夏不爲仕進,右承旨金奎弘緣故出去,新除授左副承旨尹宇善,右副承旨李龍雨未肅拜,院中只有臣一人,伴直無人,右副承旨,所當牌招,而拘於廳規,不得請牌,何以爲之?敢稟。傳曰,牌招。
兵曹啓曰,今此幸行時,侍衛不可不備員,而參判申道熙,呈辭受由,不得進參,令政院稟旨變通,仍令該曹,以在京無故人,口傳差出,待下批,牌招,以爲進參之地,何如?傳曰,允。許遞。
政院啓曰,卽者工曹郞廳來言,今此幸行時,堂上一員,當爲隨駕,而判書趙龜夏,參判李明應·參議尹榮信,俱有身病,不得進參云,竝卽牌招,何如?傳曰,參判·參議許遞,令該曹口傳差出。
吏曹口傳政事,以李敦相爲兵曹參判,金九鉉爲正郞,金東選爲工曹參判,徐正淳爲參議,南部令金炳夏,濟用主簿金載舜,已上相換事承傳。
三軍府啓曰,卽接禁衛營所報,則今八月二十日,習陣日次,而大將臣趙寧夏,有身病,不得行操云矣,敢啓。傳曰,知道。
兵曹啓曰,元子宮水痘平復慶科庭試武科殿試節目,當爲磨鍊,而凡於殿試親臨與命官,前期稟旨後磨鍊事,曾有定式矣。今番則何以爲之,而處所,以何處擧行乎?敢稟。傳曰,春塘臺親臨磨鍊。
兵曹,留都從事官單金允植。
義禁府照目粘連,五衛將洪昇厚矣,本府議啓內,趁不肅謝,旣違法例,以此照律,罪笞五十收贖,解見任,別敍私罪,奉敎依允。
上在昌德宮。停常參·經筵。
自開東至申時灑雨下雨,測雨器水深三分。
藥房都提調李裕元,提調朴齊寅,副提調趙康夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
進御加味地黃湯,自今日五貼式,日次製入事,榻前下敎。
政院啓曰,議政府郞廳來言,今日賓廳日次,而領議政李裕元,無時急稟定事,左議政未差,右議政朴珪壽有身病,不得來會云矣,敢啓。傳曰,知道。
三軍府啓曰,卽接御營廳所報,則今八月二十一日,習陣日次,而大將臣梁憲洙,有身病,不得行操云矣,敢啓。傳曰,知道。
吏曹啓曰,卽接司僕寺牒報則以爲,今此幸行敎,是時本寺正,例爲進輿差備,而正朴齊萬,合三呈旬,其代以在京無故人,卽速變通,差備擧行之地改差,其代口傳備擬以入之意,敢啓。傳曰,知道。
吏曹啓曰,翼陵令閔羲轍,以其身病,呈狀乞遞,改差,何如?傳曰,允。
吏曹口傳政事,以金演壽爲司僕正,李承紀爲翼陵令。
禮曹,來十月初二日,行宗廟冬享大祭,親祭取稟,奉敎敬依。
兵曹,以趙羲復爲御營中軍。
甲戌八月二十日巳時,上御誠正閣。藥房入診入侍時,都提調李裕元,提調朴齊寅,副提調趙康夏,直閣尹用求,假注書朴鍾瀅,記事官金弘集·沈相萬,以次進伏。醫官李慶年·鄭在英·洪顯普·朴時永,進伏楹外訖。上曰,史官分左右。裕元進前奏曰,數日日候過暄,聖體若何?各殿問候訖。裕元曰,醫官待令,使之入診乎?上曰,可之。醫官等,以次入診,退伏楹外。齊寅曰,脈候奏之。醫官等,起伏奏曰,脈候左右三部,調均矣。齊寅曰,湯劑無議定者乎?醫官等曰,湯劑別無議定矣。裕元曰,此時秋涼日深,調理之劑,議定恐好矣。上曰,當服調理之劑,筵退後,議定製入,可也。仍命醫官先退。裕元曰,今番幸行時,聖體過致勞動矣。上曰,果甚憊困矣。裕元曰,明陵幸行在邇,而道里頗遠,當日還宮,恐未易也。上曰,陵上行禮,只爲數處,則似不甚窘矣。裕元曰,侵早出宮,則曉氣過冷,天明後出宮,則回鑾必當侵夜,下情不勝憧憧之至。上曰,大臣甲日,向値陵幸,未及有示意之擧,今始手寫四字以下矣。仍命挾侍,捧傳御書輸忠扶正四大字一紙于康夏跪受傳于大臣,大臣祗受奉覽訖。奏曰,寵賜宸翰,乃人臣極榮也。從古受此恩者,一猶爲難。況臣年前,曾奉御墨書下賤號及所居地名,今者荐蒙此異數,尤爲感激萬萬,不知所以報答矣。此四字,誠非如臣無似所可承當者,聖敎之下,無以繳納,實不敢祗受矣。上曰,毋過讓也。裕元曰,此四字,在古名臣碩輔,猶且不敢自居,臣何敢冒受乎?我殿下,若以臣勉戒以此四字之義,則謹當奉而自警,朝夕省覽矣。上曰,此乃大臣之所固有,何嘗有可勉之道哉?裕元曰,以臣甲日,屢煩聖敎,悚惶無地,而從今以往,臣之年壽,皆我殿下賜也。又奏曰,故事,人臣之受賜御書者,有進箋謝恩之例,而今臣所叨,適在前席,已罄叩謝之衷,若擧進·箋之儀,則殊涉張大,不可不稟承處分矣。上曰,從簡爲好,置之,可也。裕元曰,臣竊伏覩御書,寶光焜煌,克追列聖朝筆法,仁德之克廣,福祿之無彊,皆可以仰度,誠不勝欽頌矣。敢問萬東廟額字,間果親灑御筆乎?上曰,未及書之。大臣曰,大字書寫之際,易爲費精,稍俟神氣敍泰時書之,恐好矣。仍奏曰,伏聞仁陵秋夕祭獻官,不及於受香之時,至有特敎差送之擧,寔出於聖上奉先思孝之衷。又是御下以寬之德,聽聞所及,孰不欽仰萬萬,而祀典所重,有此晩時之歎,至煩聖慮,若是至重,歷累日驚悚靡已。大抵差享之規,何等謹嚴,而嚮日筵飭屬耳。又有此稽緩之事,此不可置而勿問,差祭吏曹堂上,施以譴罷之典,從今以後,預先出帖,而受帖之後,亦無敢規避之意,申飭於各該司,何如?上曰,今番事,有所斟量,故特施輕典,而若有一分審愼於享祀之重,豈可如是,依所奏爲之,如或更有此習,廟堂摘發論勘,可也。出擧條上曰,其時受香,果致日晩,故特命以入直,照管差出矣。大臣曰,差祭出帖,自有日限,而近來差祭者,每圖頉免,以至臨時出帖之境,伊日獻官則果無罪,故不爲請罪矣。自今以往,前期出帖,勿許頉免,則可無此弊矣。上曰,然矣。差祭,果誰主之乎?裕元曰,差祭則吏曹參議有故,則參判替行,參判又有故,則判書亦替行,若或銓官皆有故,則吏房承旨代行矣。上曰,承旨亦有差祭之例乎?裕元曰,承旨分房,實倣六曹之制,故銓官俱無則口傳政命時,吏房承旨,亦有擬望差出之例矣。仍奏曰,武衛軍事,有所仰達者矣。本所之設,亶出於捍衛官禁之盛意,則臣何敢論其便否,而若使各司各營,視若尋常編伍,凌侮不已,則揆以事體,不當如是若,使該軍,恃而恣橫,仍無顧忌,則揆以紀律。又不當如是,第以今番幸行時,楊州結所事言之,當初如無作弊之端,則豈至該牧傳致之境乎?該牧使,旣蒙聖上寬貸之澤,臣不敢更爲請勘,至於該軍之彀率,實非自下所可措束,故前日之屢屢仰陳者,良由是也。防微杜漸,古人有語,咫尺侍衛之卒,何可任其所爲,不之禁戢乎?御衆之道,莫如一張一弛,旣恩則威以警飭,旣威則恩以撫恤,不害爲兩濟之術,故敢此仰達。上曰,旣稱侍衛軍,則各營各司之不可凌侮,事體當然,而此輩之憑藉作弊亦不可不念,自當有禁戢之道矣。出擧條裕元曰,以此輩作弊外間,傳說頗多,臣之累次仰奏,慮有此弊故也。武藝廳彀率素定,皆知承上接下之道,而此輩則各營選入,全無彀率,徒知咫尺侍衛之爲榮,不知事體之攸重,故有此滋弊,其所禁戢之方,莫若使統長而處之好矣。上曰,若如武監操束,則可以無弊矣。裕元曰,請以臣等事仰喩矣。所帶各營旗手,雖不孰面,又不知其居住,而若有他司推捉之擧,則必然有曲庇之意,此非有私也,以其率下故也。今於武衛軍,旣爲咫尺侍衛,則在聖衷,或可有庇護之事,而不可使任其恣放,陷於罪辜也。上曰,此是新設未入彀之致也,久則次次與武藝廳同矣。裕元曰,此輩與武藝廳,同是都監軍,然名號各異,其勢終無以相合,以此下燭,以武藝廳,視以第一宿衛之軍好矣。上曰,在上者,惟當一視,而武衛軍,亦當有操束之方矣。仍敎曰,司譯院稅錢中,淸錢未收,何以爲之乎?裕元曰,稅錢四萬兩,尙未歸屬,而姑未措處矣。鎭撫營所去蔘稅中四萬兩,自明年移劃于武衛所,而今年則只以萬兩,猶爲不足矣。上曰,依此爲之好矣。裕元曰,沁營錢四萬兩,移劃之後,未知該營事勢果,何如?而若或更爲取用,則將無以支放此數,更勿移劃,似好矣。上曰,丘姓人,向以改姓事,有上言,辭意甚可冤矣。裕元曰,國朝丘從直,官至直提學,則姓字有何拘礙乎?上曰,以其犯聖諱,不許入校宮,以故,亦不得赴擧云,今若許令赴擧則好矣。裕元曰,謹依下敎,申飭於四館所及吏禮曹矣。上曰,古有改姓賜姓之事,而古今異宜,姓字何可輕改乎?仍敎曰,彼地咨文,何時入送乎?裕元,曆咨便付送,而曆咨,當於今念後發程,趁冬至前入去矣。上曰,咨文入去則廢地匪類,可以驅出耶?裕元曰,此地屯聚,旣多且久,以北京近日紀綱,何能一時掃蕩乎?若不趁早通咨,則日後中國,以此執言,我將無辭以對,故今番咨文,祗爲盡在我之道而已,初非敢望其掃蕩也。故臣已爲分付於齎咨官,使之呈咨禮部也。善爲微示此意,勿令致生兩國之邊衅。上曰,然矣。一番通咨,可以有辭於後日矣。中國之有察邊大臣,此其職也。裕元曰,雖有察邊大臣之職,中國漸不如古,無以嚴邊禁矣。上曰,中國大臣之稱許多,是何故也?裕元曰,中國,相無定職,協辦太學士·禮部尙書等官,皆行大臣之事,而其稱閣老者,乃是相職,皇明時,有東閣太學士之官矣。上曰,四季刊行搢紳書,亦有散秩大臣之銜矣。裕元曰,此卽我國原任大臣之在西樞散班者也。缺
上在昌德宮。停常參·經筵。
傳曰,明日九日製,通方外爲之,試紙用大好紙,弘文提學,待明朝牌招。
傳曰,在外臺諫許遞,前望單子入之。
弘文館啓曰,修撰金九鉉,移拜兵曹正郞,下番闕直,事甚未安。修撰李根命別兼春秋進,副修撰李雲夏呈辭在外,副修撰鄭匡始,卽爲牌招入直,何如?傳曰,允。
傳曰,玉堂竝許遞,前望單子入之。
玉堂前望單子入之,應敎朴顥陽,副應敎尹用求,校理李秀萬·李建昌,副校理黃耆淵·鄭元和,修撰金玉均·尹升求,副修撰李·鄭匡始落點。
傳曰,未肅拜摠管許遞,前望單子入之。
摠管前望單子入之,都摠管李東鉉,副摠管趙台顯·金炳始落點。
傳曰,林川郡守之代,令該曹勿拘常格,口傳擬入。
政院啓曰,闕門守直,何等嚴重,而廣州居南廷夏爲名漢,謂有鳴冤,自金虎門攔入,擊神佑門差備鼓云,莫重深嚴之地,有此警動之擧,萬萬悚惶,常時不能檢飭之兵曹堂上,從重推考,郞廳及守門將,竝所當重勘,而本院請推之外,無他可施之罰,何以爲之?敢稟。傳曰,允。拿處。
兵曹啓曰,今日巳時量,有一漢,擊神佑門內午正鼓,故捉致査問,則廣州居幼學南廷夏爲名漢,謂有鳴冤之端,抱持原情,混入於募軍等牌中,從金虎門入來擊鼓云,萬萬驚悚,闕門守直,何等嚴重,而有此攔入之擧,常時不能檢飭之失,臣不勝惶悚,而該門將,不可無警,令該府拿問處之。南廷夏,移送秋曹,照法嚴繩,何如?傳曰,允。
以慶尙監司洪坃狀啓,昌寧縣監李舜宰,爲先罷黜,其罪狀,令攸司稟處事,傳曰,勿拘常格,口傳各別擇差。
都摠府啓曰,今日入直內三廳,武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
兵曹啓曰,文臣兼宣傳官洪正厚,以其病難供職,呈狀乞遞,改差,何如?傳曰,允。
政院啓曰,卽者禮曹郞廳來言,今此宗廟永寧殿修改時,本曹判書,當爲進參,而判書金炳德,受由不得進參云,何以爲之?敢稟。傳曰,判書卽爲牌招。
義禁府啓曰,明日九日製,通方外爲之,時本府都事,皆爲赴擧,只有武都事一員,當直入直,而本府入直公事·回公都事,無以推移,假都事二員,口傳差出,何如?傳曰,允。
義禁府啓曰,時囚罪人安東晙,拷限已滿,當爲加刑得情,而以連値齋日,不得開坐,待過齋後擧行之意,敢啓。傳曰,知道。
吏曹口傳政事,以尹爲昌寧縣監。
大護軍林肯洙,疏陳病狀,乞遞湖南句管之任。答曰,省疏具悉。所請依施。
上在昌德宮。停常參·經筵。
傳曰,臺諫有闕之代,前望單子入之,臺諫前望單子入之,大司諫張泰秀,掌令金羽熙,持平吳升秀落點。
傳曰,靑山縣監之代,前縣監宋漢老除授。
傳曰,都承旨,持此御題,與弘文提學,偕往泮宮,試取以來。
內醫院啓曰,幸行隔日,分提調,令該曹口傳差出,何如?傳曰,允。
吏曹口傳政事,以金炳耆爲林川郡守。
吏曹啓曰,靑山縣監宋漢老除授事,命下矣。以前任連山縣監,方在解由未出中,何以爲之?敢稟。傳曰,勿拘。
吏曹口傳政事,以趙龜夏爲分內醫提調。
吏曹靑山縣監單,宋漢老除授事承傳。
政院啓曰,臣與弘文提學,偕往泮宮,九日製儒生試取,則收券爲三百八十張矣,捧入之意,敢啓。傳曰,知道。
傳曰,直赴李壽榮賜樂。
武衛所啓曰,今此幸行時,隨駕武藝別監一百五十二人饌價錢,每人每日三錢式,門旗手十八名,每名每日一錢五分式,依例分給之意,敢啓。傳曰,知道。
吏曹兼直閣單尹用求。
義禁府啓曰,慶尙監司洪坃狀啓內,昌寧縣監李舜宰,爲先罷黜,其罪狀,令攸司稟處事,啓下矣。李舜宰時在任所,依例發遣府羅將,拿來,何如?傳曰,待待命拿囚。
兵曹慶科庭試武科會試,規矩鐵箭三矢,一百十步一矢,片箭三矢,一百三十步一巡一中,貫革五矢,一百二十步一巡三中,柳葉箭五矢,一百二十步一巡二中,講書粗以上,五技取三技落點。
兵曹武科殿試,規矩鐵箭三矢,一百十步一矢,柳葉箭五矢,一百二十步一巡二中,講書粗以上,三技取一技落點。
兵曹啓曰,謹依判下成冊,今此明陵·翼陵幸行時,元內吹車成昌等三十名處,木各一疋題給之意,敢啓。傳曰,知道。
刑曹啓曰,兵曹啓辭內,今日巳時量,有一漢,擊神佑門內午正鼓,故捉致査問,則廣州幼學南廷夏爲名人,謂有鳴冤之端,抱持原情,混入於募軍等牌中,從金虎門入來擊鼓云,萬萬驚悚,闕門守直,何等嚴重,而有此攔入之擧,常時不能檢飭之失,臣不勝惶悚,而該守門將,不可無警,令該府拿問處之。南廷夏,移送秋曹,照法嚴繩,何如?傳曰,允事,命下矣。謹依傳敎,罪人廷夏,依大明律訴訟條申訴而不實者杖百之文,當爲擧行,而適値齋日,過齋後,決杖一百,放送之意,敢啓。傳曰,知道。
兵曹啓曰,今此幸行時,本曹郞廳守宮及侍衛各差備,當爲備員,而佐郞崔錫奎,方在拿囚中,不得進參,改差,何如?傳曰,特爲放送,守門將一體放送。
甲戌八月二十二日戌時,上御重熙堂。九日製科次入侍時,行都承旨李鎬俊,假注書金喆熙,記事官金弘集·沈相萬,弘文提學,缺,以次進伏訖。上曰,史官分左右。仍命試官進前,對讀官,讀奏第一張訖,命官稟書等,命第一張書正三下,第二張書草三下,其餘八張,竝書次上,書等訖,承旨坼奏封內訖。上命書傳敎曰,九日製賦居首三下幼學李壽榮,直赴殿試,之次草三下幼學李鎬奭,直赴會試,之次次上幼學嚴之明等二人,竝給二分,之次次上幼學沈健澤等二人,竝一分,之次次上幼學朴齊定等四人,各奎章全韻一件賜給。傳曰,入格儒生,明日待令。傳曰,直赴李壽榮賜樂,命史官就座。仍命退諸臣,以次退出。
上在昌德宮。停常參·經筵。
傳曰,傳香承旨,馳詣受香諸處,奉審摘奸以來。
傳曰,檢校直閣姜,馳詣景陵,奉審摘奸,仍留監祭,局內諸陵,一體奉審以來。
以司謁口傳下敎曰,今番幸行時節目外,濫率跟隨,一切嚴禁,衛內如有雜還之弊,兵曹及該房承旨,難免重勘,預以此意,各別操飭。
傳曰,入格儒生入侍。
政院啓曰,玉堂上下番俱空,事甚未安。新除授應敎朴顥陽,副應敎尹用求,校理李秀萬·李建昌,副校理黃耆淵·鄭元和,修撰金玉均·尹升求,副修撰李·鄭匡始,竝卽牌招,推移入直,何如?傳曰,允。
傳曰,明日出宮門路,以協陽門爲之。
三軍府啓曰,今此幸行時,左邊捕盜大將梁憲洙,以御營大將,後廂隨駕,右邊捕盜大將白樂貞,以武衛所別將隨駕矣。在前如此之時,有曾經大將權察之例,回鑾間,訓鍊大將李景夏,姑令察任,何如?傳曰,允。
政院啓曰,因三軍府草記,左邊捕盜大將·右邊捕盜大將,訓鍊大將李景夏權察事,命下矣。權察左邊捕盜大將·右邊捕盜大將李景夏,卽爲牌招,聽傳敎,何如?傳曰,允。
以司謁口傳下敎曰,明日南關王廟修改監董,以摠戎使代行,該廳留陣,以中軍代主將司令。
奎章閣啓曰,守宮檢校提學金學性,待開門牌招,何如?傳曰,允。
刑曹啓曰,逃躱罪人金相元等五名中,吳士悅,自現勘處,洪和淑·玄聖信·金成道等三名,俱已自現于臣曹,金相元,自捕廳四處譏詗,終不捉得,故自現罪人等,爲先嚴覈,則洪和淑·玄聖信,初無參涉於作挐之場,而渾入於罪人之口招,有此推捉,萬萬冤枉云。金成道,本以北山下閑良,數次往射於揖拜堂而已。事之顚末,果所不知云,諸漢之一辭發明,雖未足信,別無可執之贓,竝嚴刑一次,懲礪放送,金相元,期於捉得之意,更加嚴飭,何如?傳曰,允。飭敎之下,豈有如許道理,卽速捉得之意,更加嚴飭。
甲戌八月二十三日午時,上御重熙堂。入格儒生入侍時,右承旨金奎弘,假注書金羽均,記事官金弘集·沈相萬,以次進伏。儒生李壽榮等,序立階下訖。上曰,史官分左右。奎弘奏請入格儒生,使之進前奏職姓名,壽榮進前。上曰,大臣平安否?壽榮曰,善在矣。上曰,何間上來乎?壽榮曰,月前上來矣。缺奎弘稟請頒賞,贊儀,唱鞠躬四拜興平身,儒生等,行四拜禮訖。上曰,直赴外儒生,使之退出,直赴則承旨進退,可也。奎弘奏曰,直赴李壽榮進退,使院隷擧行乎?奎弘退出楹外擧行。上曰,戲墨,可也。壽榮,進退受墨訖。缺
上在昌德宮。停常參·經筵。
大駕詣黔巖晝停所,入幕次後,藥房·內閣·政院·玉堂口傳問安。答曰,知道。詣明陵入齋室後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿·大妃殿,遣承旨問安。答曰,知道。大駕詣明陵展謁親祭,仍詣翼陵展謁親祭,還入齋室後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。還詣黔巖晝停所,入幕次後,藥房·內閣·政院·玉堂口傳問安。答曰,知道。還宮後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎,大妃殿進御二錢重人蔘粟米飮,自今日一貼式,限二貼煎入事,榻前下敎。
義禁府啓曰,因兵曹草記,佐郞崔奭奎,方在拿囚中,今姑改差事,批旨內,特爲放送,守門將一體放送事,命下矣。崔奭奎·李圭明,竝放送之意,敢啓。傳曰,知道。
傳曰,檢校直閣閔泳穆,馳詣南關王廟,奉審以來。
傳曰,龍城府大夫人墓所,遣內侍看審以來。
傳曰,原任待敎金演壽,馳詣禧陵·孝陵·睿陵,奉審以來。
傳曰,右副承旨,馳詣敬陵·昌陵·弘陵·順昌園,奉審以來。
傳曰,親祭時亞獻官以下,別單書入。
傳曰,親祭時禮房承旨,加資。
傳曰,來謁仙寢,適在是年,追惟往昔,愴慕曷已,明陵參奉之代,驪陽府院君子孫中,令該曹擬入。
傳曰,祗告邦慶,感慕冞切,兩聖后本房,不可無示意之擧,翼陵參奉之代,光城府院君子孫中擬入,慶恩府院君子孫中初仕,隨窠擬入事,分付該曹。
傳曰,隨駕軍兵,各其營乾犒饋。
傳曰,留都與隨駕軍兵,令各其營別饒次,分給。
奎章閣啓曰,大駕今已還宮,守宮檢校提學金學性,依定式減下,何如?傳曰,允。
武衛所啓曰,今番幸行時隨駕將官·將校·軍兵及武藝別監等處犒饋,依下敎,以乾物磨鍊分給之意,敢啓。傳曰,知道。
政院啓曰,卽者義禁府都事來言,今此幸行時,衛外擊錚罪人金日春等十六名,移送秋曹云矣,敢啓。傳曰,知道。
甲戌八月二十四日時,大駕詣明陵展謁親祭,仍詣翼陵展謁親祭。擧動入侍時,行都承旨李鎬俊,左承旨趙康夏,右承旨金奎弘,左副承旨尹宇善,右副承旨李龍雨,同副承旨閔昌植,注書,缺,記事官金弘集·沈相萬,檢校直提學趙寧夏·趙成夏·趙慶鎬,直提學閔奎鎬·鄭範朝,檢校直閣李喬翼·閔泳穆·姜,直閣尹用求,原任待敎金演壽,待敎李載兢,副校理鄭元和,副修撰鄭匡始,以次侍立。時至,通禮跪啓請外辦,上具軍服,乘輿出宣化門,藥房提調朴齊寅,副提調趙康夏,進前問候訖,仍出協陽門·肅章門,通禮跪啓請降輿乘轎,上降輿乘轎,出進善門·敦化門,宣傳官跪稟旗幟三行分列,行鼓進發,仍出崇禮門,宣傳官跪稟鳴金二下大吹打。傳曰,檢校直閣閔泳穆,馳詣南關王廟,奉審以來。出傳敎進發踰慕華峴,傳曰,龍城府大夫人墓,遣內侍看審以來。出傳敎踰碌磻峴·磚石峴,至黔岩晝停所,宣傳官跪稟鳴金三下吹打止,旗幟分立左右,上降轎入幕次。傳曰,京畿監司,率各務差使員,待令于陵所。出傳敎少頃,兵曹判書徐相鼎,進,軍令,命三吹,宣傳官如例擧行,上出次乘馬,進發至陵洞口,宣傳官,如例擧行,至下輦所,上降馬乘輿,至齋室門外,降輿入齋殿。傳曰,原任待敎金演壽,馳詣禧陵·孝陵·睿陵,奉審以來。出傳敎傳曰,右副承旨,馳詣敬陵·昌陵·弘陵·順昌園,奉審以來。出傳敎展謁時至,上改具翼善冠·黲袍·烏犀帶·黑皮靴以出,乘輿至紅箭門外,降輿詣版位,行四拜禮,仍詣陵上,奉審碑閣,奉審訖,還入小次,親祭時至,上出次,禮曹判書金炳德,導上詣盥洗位,盥洗訖。仍導詣神位前,三上香,大祝副修撰鄭匡始,讀祝訖,上降復位,亞獻官領議政李裕元,終獻官興寅君李最應,行禮如儀訖,上行四拜禮,仍詣望燎位,行望燎禮,仍行辭陵禮訖,領議政李裕元,右議政朴珪壽進前。裕元進前奏曰,仙寢親祼,聖慕克伸,侵曉勞勤,聖體,若何?上曰,一樣矣。上曰,卿之子,昨日見之,居然成長矣。裕元曰,迷息偶然參榜,至蒙賜第,兼有法部特賜之恩,闔門榮感矣。上曰,大臣回甲之過不幾日,有此科慶,想必喜幸也。裕元曰,恩寵到此,不知如何仰達矣。上曰,其所患,近則夬差,奇幸矣。裕元曰,病祟差可,稍以釋慮矣。上曰,今可出而用之,予心充然若有得矣。裕元曰,聖敎至此,尤切惶悚矣。上仍出紅箭門外,乘輿至翼陵紅箭門外,降輿詣版位,行四拜禮,仍詣陵上,奉審碑閣,奉審訖,還入小次,親祭時至,行禮如上儀,亞獻官右議政朴珪壽,終獻官南寧尉尹宜善,行禮如儀訖,上行四拜禮,仍行望燎禮·辭陵禮訖,還出紅箭門外,乘輿還至明陵齋室,降輿入齋室。傳曰,親祭時亞獻官以下,別單書入。出傳敎傳曰,親祭時禮房承旨加資。出傳敎傳曰,京畿監司,率各務差使員,待令于晝停所。出傳敎傳曰,祗謁告慶,已有東陵陵官賞典之擧矣。明陵·翼陵令,竝陞敍,參奉竝陞六,令該曹六品職隨窠,首先擬入,其餘守僕員役等,亦依東陵親祭時例施賞。出傳敎傳曰,來謁仙寢,適在是年,追惟往昔,愴慕曷已?明陵參奉之代,驪陽府院君子孫中,令該曹擬入。出傳敎傳曰,祗告邦慶,聖慕冞切,而聖后本房,不可無示意之擧,翼陵參奉之代,光城府院君子孫中擬入,慶恩府院君子孫中初仕,隨窠擬入事,分付該曹。出傳敎傳曰,自陵洞口,至崇禮門外,捧上言。出傳敎少頃,兵曹判書進軍令,命三吹,上改具軍服,出次乘輿,至降輿所,降輿乘轎,宣傳官如例擧行訖,進發至晝停所,宣傳官如例擧行,上下轎入幕次。傳曰,京畿監司,率各務差使員,駕前待令。少頃,上出次乘馬,宣傳官如例擧行,京畿監司鄭泰好,率各務差使員,駕前待令,仍卽退出訖,進發至碌磻峴,上降馬乘轎,還至崇禮門,宣傳官跪稟吹打止,入崇禮門至敦化門,宣傳官如例擧行。入敦化門·進善門,至仁政門前,上下轎乘輿,由肅章門入協陽門,兵曹判書跪稟放仗,承旨請出標信解嚴,上由宣化門還內。諸臣以次退出。
上在昌德宮。停常參·經筵。
翌日,大殿·大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。大殿,朝廷二品以上·六曹單子問安。答曰,知道。
藥房提調朴齊寅,副提調趙康夏啓曰,祗謁仙寢,聖慕克伸,侵夜回鑾,勞勤旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃〈殿〉·王大妃殿·大妃殿·中宮殿口傳問安。答曰,知道。
傳曰,左副承旨·同副承旨許遞,前望單子入之。
政院啓曰,議政府郞廳來言,今日賓廳日次,而領議政李裕元,右議政朴珪壽,無時急稟定事,左議政未差,未得來會云矣,敢啓。傳曰,知道。
政院啓曰,行都承旨李鎬俊廚院進,左承旨趙康夏藥院進,右承旨金奎弘緣故出去,左副承旨尹宇善,同副承旨閔昌植許遞出去,院中只有臣一人,伴直無人,右承旨金奎弘,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,李根秀·金完秀落點。
政院啓曰,左副承旨李根秀,同副承旨金完秀未肅拜,右承旨金奎弘牌不進,伴直無人,新除授同副承旨金完秀,卽爲牌招,何如?傳曰,允。
以右承旨金奎弘牌不進罷職傳旨,傳曰,只推。
傳曰,政官牌招開政。
傳曰,奉審閣臣入侍。
以明陵·翼陵親祭時亞獻官以下別單,傳曰,明陵親祭時,亞獻官領議政李裕元,終獻官興寅君李最應,各內下大豹皮一令賜給,贊禮行禮曹判書金炳德,加資屬耳,內下豹皮一令賜給,大祝副修撰鄭匡始加資,陵司參奉申興均陞六,本陵令朴齊昇陞敍,參奉申興均陞六,典祀官奉常正許稷,執禮獻納李載純,執尊兵曹正郞韓章錫,祝史副應敎尹用求齋郞待敎李載純,贊者引儀安亨植·李兢在,謁者兼引儀李鼎善·方漢哲,贊引假引儀閔致億·金鏞賢,祭監監察李宣應·任錫準,各兒馬一匹賜給。
翼陵親祭時,亞獻官右議政朴珪壽,終獻官南寧尉尹宜善,各內下大豹皮一令賜給,贊禮行禮曹判書金炳德,加資屬耳,內下豹皮一令賜給,大祝副修撰鄭匡始加資,陵司參奉金秉燮陞六,本陵令李承紀陞敍,參奉金秉燮陞六,典祀官奉常正許稷,執禮獻納李載純,執尊兵曹正郞韓章錫,祝史副應敎尹用求,齋郞待敎李載兢,贊者引儀安亨植·李兢在,謁者兼引儀李鼎善·方漢哲,贊引假引儀閔致億·金鏞賢,監祭監察李宣應·任錫準,左通禮尹時榮,右通禮洪敬燮,贊儀朴鍾元,東西唱引儀李兢在·安亨植,香陪官校書判校洪憲述,正書忠義趙喆元,各兒馬一匹賜給,奏時官守僕·員役等,竝依東陵親祭時例施賞。
傳曰,今番賞典中,一人雖兼數事,毋得疊授。
宗親府啓曰,璿源譜略修正事,命下矣。取考己巳·丁亥兩年謄錄,則有涓吉始役之例矣。始役日字,令日官推擇,則來九月初十日爲吉云,以此日擧行之意,敢啓。傳曰,知道。
御營廳啓曰,本廳中軍趙羲復,身病甚重,勢難察任,改差,何如?傳曰,允。
又啓曰,本廳哨官權一圭,身病甚重,勢難察任,改差,何如?傳曰,允。
甲戌八月二十五日巳時,上御誠正閣。奉審閣臣入侍時,右副承旨李龍雨,假注書金喆熙,記事官金弘集·沈相萬,檢校直閣姜,以次進伏訖。上曰,史官分左右。仍命閣臣進前,奏曰,臣承命馳詣景陵陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健元陵陵上奉審則安寧,碑閣·丁字閣奉審則無頉,仍詣顯陵陵上奉審則安寧,碑閣·丁字閣奉審則無頉,仍詣穆陵陵上奉審則安寧,碑閣·丁字閣奉審則無頉,仍詣徽陵陵上奉審則安寧,碑閣·丁字閣奉審則無頉,仍詣崇陵陵上奉審則安寧,碑閣·丁字閣奉審則無頉,仍詣惠陵陵上奉審則安寧,碑閣·丁字閣奉審則無頉,仍詣元陵陵上奉審則安寧,碑閣·丁字閣奉審則無頉,仍詣綏陵陵上奉審則安寧,碑閣·丁字閣奉審則無頉,還詣景陵,仍留監祭,將事安寧之意,敢此仰達矣。上曰,諸陵上,俱爲安寧乎?曰,安寧矣。上曰,碑閣·丁字閣,亦爲無頉乎?曰,無頉矣。上曰,何時將事乎?曰,三更量將事矣。上曰,將事後,卽爲發行乎?曰,卽爲發行,還到闕下,天始明矣。上曰,幸行雖未久,而其間無頉與否,未能詳知,故有此問之矣。曰,臣果詳細奉審則無頉矣。上命史官就座。仍命退諸臣,以次退出。
上在昌德宮。停常參·經筵。
傳曰,吏曹參議有闕之代,前望單子入之。
吏曹參議前望單子入之,金聲根落點。
傳曰,左副承旨許遞,前望單子入之。
承旨前望單子入之,李起鏞落點。
政院啓曰,新除授左副承旨李起鏞,方在譴罷中,何以爲之?敢稟。傳曰,蕩滌敍用。
傳曰,呈告工曹參議許遞,今日政差出。
傳曰,別軍職魚秉琇·鄭在玟減下。
以黃海監司閔台鎬狀啓,瑞興等邑,雨雹竝霔,已熟入實之穀,無不撲落事,傳曰,道內年形,未免歉荒,而四邑雹災,尤此偏酷,言念民情,不覺矜悶,撫諭安戢之方,道臣各別措飭於被災諸邑,俾無一民渙散之弊事,廟堂措辭行會。
以黃海監司閔台鎬狀啓,黃州牧人命渰死事,傳曰,人命渰死,若是夥多,聞甚驚慘,元恤典外,別加顧助,如有生前身·還布,竝蕩減,未拯屍身,期於拯得之意,廟堂措辭分付。
宗親府啓曰,璿源譜略修正事,命下矣。國朝御牒書寫官一員,監印堂上一員,以宗正卿中差出,何如?傳曰,允。
宗親府璿源譜略修正時,國朝御牒書寫官單李寅卨。
宗親府璿源譜略修正時,監印堂上單李寅命。
司僕寺啓曰,濟州前牧使李宓熙遞任,進上馬三匹,今纔上來,禾毛色別單書入,依例內廐立養之意,敢啓。傳曰,知道。
吏曹啓曰,明陵·翼陵親祭時,大祝弘文館副修撰鄭匡始加資事,命下矣。雖已資窮,未經準職,何以爲之?敢稟。傳曰,勿拘。
吏曹啓曰,成均館典籍玄弼濟,以其身病,呈狀乞遞,改差,何如?傳曰,允。
有政。吏批判書趙基應進,參判閔奎鎬牌招不進,缺以李彙林爲校理,鄭㵛爲副修撰,尹宇善爲工曹參判,閔致庠爲敦寧都正,李源命爲藝文提學,南廷翊爲永禧殿令,閔靖鎬爲明陵參奉,金明洙爲翼陵參奉,吳冕魯爲智陵參奉,校書著作單崔義漸,前承旨尹宇善今加嘉善,副修撰鄭匡始今加通政,已上加資事承傳。再政。以朴齊弘爲社稷令,方孝鄰爲典籍。三政。以閔羲轍爲崇陵令,故學生丘安基贈戶參例兼,丘季榮贈左承旨,已上,同知丘錫朋兩代。
兵批,以閔壽永爲臨津別將,同知單孔裕鎭。
上在昌德宮。停常參·經筵。
政院啓曰,來初一日,輪對日次矣,敢稟。傳曰,當次人受點後,日次待令。
傳曰,吏曹參判有闕之代,前望單子入之,吏曹參判前望單子入之,金學初落點。
傳曰,有實病摠管許遞,前望單子入之。
傳曰,原任直提學閔奎鎬,檢校差下。
以京畿監司鄭泰好狀啓,抱川縣監林命相,遭父喪事,傳曰,永春縣監李漢喆除授,其代令該曹口傳各別擇差,催促下送。
宗親府啓曰,璿源譜略修正事,命下矣。宗正卿逐日輪回仕進,使之校正監董,何如?傳曰,允。
弘文館啓曰,新除授校理李彙林,時在慶尙道禮安地,副修撰鄭淸,時在全羅道昌平地,經筵入番事緊,請竝斯速乘馹上來事,下諭。答曰,許遞,前望單子入之。
玉堂前望單子入之,校理吳長善,副修撰洪永禹落點。
弘文館啓曰,新除授校理吳長善,副修撰洪永禹,竝卽牌招察任,何如?傳曰,允。
奎章閣啓曰,原任直提學閔奎鎬,檢校差下事,命下矣。事當卽爲牌招,而時値夜深,待明朝牌招,何如?傳曰,允。
兵曹,以具春靑爲御營中軍。
義禁府啓曰,罪人安東晙,更爲發問目,加刑嚴覈,而忍杖抵賴,終不直招,究其情狀,萬萬痛駭,待拷訊限滿,加刑得情,何如?傳曰,允。
兵曹判書徐相鼎疏乞遞,答曰,省疏具悉。本兵重任,何可輕遞?卿其勿辭,調理行公。
吏曹參判閔奎鎬疏曰,伏以衡總之重,或虞一差,鉛割之鈍,莫宜再試,而臣抛河檀之箴,冒山榽之逞,亞衡總奏鉛割迄此竭進在費纏逡遽已朓朒之四五敓以差則諒非一止,以試則誤旣再斯,臣自糾臣,無以贖枕配。今史屛遮賢路之科,而綜責骩反紆寬假,彈駁之噤,終賴忠厚,臣雖檮昧蔑揆,曷敢以倖人自安?故爲此蹲循槃停,昨焉若賜竈忘退,今焉若楺輪作簾也哉?間値公劇之頻尋,積抱私懇之未遑,惶怕一念,常係寤擗,願言酸遜,洵匪斯今,天職之瘝,身亦無妄,吹霎爲證,根於涼之失適,蕙蕭所欲,濱於蠢動之莫力,火嗽上攻睫無幾刻風從中膠而呑不能溢,此尤臣罔攸一時苟縻,以底彌增盭而益添病也。伏望聖慈,憫臣必號之衷,察臣難冒之實,亟鐫臣所叨中銓及直學提擧之任云云。答曰,省疏具悉。衆務何可竝遞?中銓直學之任,依施。
上在昌德宮。停常參·經筵。
傳曰,黃海監司閔台鎬,京畿監司鄭泰好,令該曹口傳相換
傳曰,京畿監司閔台鎬,黃海監司鄭泰好,除朝辭赴任。
傳曰,都承旨許遞,前望單子入之,承旨前望單子入之,鄭基會落點。
以司謁口傳下敎曰,訓鍊都監別破陣二十六名,移屬武衛所事,分付。
政院啓曰,三品官之無得過三日,循例請牌,曾有定式矣。敦寧都正閔致序,除拜後過三日不爲出肅,依定式推考警責,仍卽牌招察任,何如?傳曰,允。
宗親府啓曰,璿源譜略修正事,命下矣。本府郞廳九員,使之逐日仕進,纂修監董,而差祭安謹凡,公會勿參,何如?傳曰,允。
吏曹口傳政事,以徐應淳爲永春縣監。
吏曹,抱川縣監單,李漢喆除授事承傳。
吏曹啓曰,黃海監司閔台鎬,京畿監司口傳相換事,命下矣。資級,乃是正三品,何以爲之?敢稟。傳曰,加資。
吏曹,黃海監司閔台鎬,京畿監司鄭泰好已上,相換事承傳。
吏曹,京畿監司單閔台鎬今加嘉善,加資事承傳。
摠管前望單子入之,副摠管趙羲復·李熙昇·李祉秀·鄭完默落點。
工曹參判尹宇善疏辭職,答曰,省疏具悉。卿其勿辭行公。
上在昌德宮。停常參·經筵。
藥房提調朴齊寅,右承旨金奎弘啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。大妃殿進御二錢重人蔘粟米飮,自今日一貼式,限二貼煎入事,榻前下敎。
內醫院啓曰,副提調趙康夏,今日問安,不爲仕進,卽爲牌招,何如?傳曰,允。
政院啓曰,議政府郞廳來言,今日賓廳日次,而領議政李裕元,無時急稟定事,左議政未差,右議政朴珪壽,有身病,不得來會云矣,敢啓。傳曰,知道。
傳曰,拿鞫罪人安東晙,前後情節,別無更問之端,押送東萊府,卽其地定配,所負公錢,不日督捧後啓聞。
傳曰,傳香承旨,馳詣宗廟景慕宮,奉審摘奸以來。
宗親府啓曰,明日,卽天漢殿朔奉審日次,臣寅命,進詣擧行之意,敢啓。傳曰,知道。
宗親府啓曰,璿源譜略修正時,前五衛將李周兢,前縣監李熙均,別看役差下,使之察任,何如?傳曰,允。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
司譯院啓曰,向以堂上譯官李應三加定帶去事,草記蒙允矣。身病沈重,萬無遠赴之望云,減下,其代堂上譯官吳慶錫,加定帶去,何如?傳曰,允。
兵曹啓曰,今此冬至兼謝恩使一行赴燕時,所把驛馬,預先分定,然後可無窘急之弊。今亦依例前期知委,而應把驛馬五十一匹內,忠淸道九匹,全羅道十二匹,慶尙道二十二匹,來十月十八日,京中逢點,江原道五匹,咸鏡道四匹,直送安州,來十月二十二日逢點事,各道監司處,行移,何如?傳曰,允。
兵曹啓曰,來九月十月當,上番騎兵一百六十三名所着襦衣,本曹點考後,仍令該曹題給之意,敢啓。傳曰,知道。
兵曹啓曰,月前進賀兼謝恩使所把驛馬三十二匹,已爲入送灣上矣。卽見議政府草記,則別使今已減下,灣上待令驛馬,卽爲解送各其道,何如?傳曰,允。
兵曹啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
刑曹啓曰,以忠淸道徒流案中,黃澗縣徒三年定配罪人李蘭秀,靑山縣徒三年定配罪人李來善黃海道徒流案中長連縣徒三年定配罪人李承健等,放字書下矣。謹依書下竝卽放送事,分付各該道臣之意,敢啓。傳曰,知道。
左副承旨李起鏞疏略曰,祀典擧行,關係莫重,而享官排擬,矇不覺察於已受帖之伊後,於是乎罪戾冞積,乞降處分,劃賜遞斥云云。省疏具悉。向日處分,存事體而然也。何必爲引?爾其勿辭,卽爲上來肅命。日記廳堂上閔泳達。郞廳李載崐金炳䄵。
上在昌德宮。停常參·經筵。
興陽府夫人大祥後,大妃殿,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,罔極。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,禮曹判書有闕之代,前望單子入之,禮曹判書前望單子入之,洪祐吉落點。
傳曰,今初四日當詣南關王廟展拜後,仍詣慕華館,親臨瑞蔥臺矣,該房知悉。
傳曰,有實故摠管許遞,前望單子入之,摠管前望單子入之,都摠管申應朝落點。
傳曰,平安監司有闕之代,行護軍趙成夏除授,以司謁口傳下敎曰,初四日動駕時,侍衛從陞與各差備,以幸行時人員仍用。
宗親府啓曰,卽接內需司牒報,則咸興·永興兩本宮十月別大祭時,造燭封香吉日今月二十日巳時,衣襨香燭祭品奉詣吉日同月二十一日巳時,俱吉云,以此日時擧行,何如?傳曰,允。
政院啓曰,卽者檢閱沈相萬,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱金弘集,謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
又啓曰,左右史不可不備,別兼春秋李根命·金永哲,竝卽牌招,推移入直,何如?傳曰,允。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
三軍府啓曰,本府武從事官申杓熙,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
吏曹啓曰,江華判官姜凡秀,以其身病,呈狀乞遞,改差,何如?傳曰,高陽郡守令該曹口傳相換。
吏曹口傳政事,江華判官姜凡秀,高陽郡守李貞夏,已上相換事承傳。
吏曹,平安監司單趙成夏除授事承傳,兵曹,兼平安道兵馬水軍節度使單趙成夏。
義禁府啓曰,拿鞫罪人安東晙,押送東萊府,卽其地定配事承傳啓下矣。安東晙慶尙道東萊府,卽其地定配,而以承傳內辭意,具罪目,依例發遣府書吏,押送配所之意,敢啓。傳曰,知道。
行都承旨鄭基會疏,與領議政李裕元,有娚妹應避之嫌,乞遞春秋兼銜。答曰,省疏具悉。疏辭下該曹稟處。
檢閱沈相萬疏曰,伏以臣於持被之中,卽接家信,則臣母素患沈痼之疾,近因日候之不調,添以感祟,一倍委頓,藥餌連事,急伻繼踵,歸護立促。臣旣聞此報,方寸煎灼,玆敢短章呼籲,徑出禁扄。伏乞聖慈,諒臣懇迫之情,亟遞見銜,治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
傳曰,濟用提調有闕之代,前望單子入之。
傳曰,呈告泮長許遞,前望單子入之,泮長前望單子入之,金昌熙落點。
傳曰,左副承旨·同副承旨許遞,前望單子入之,承旨前望單子入之,金性均·閔昌植落點。
政院啓曰,行都承旨鄭基會,廚院進。左承旨趙康夏,右承旨金奎弘,不爲仕進,左副承旨李起鏞,同副承旨金完秀許遞,出去院中,只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
以右承旨金奎弘牌不進罷職傳旨,傳曰,只推。
政院啓曰,左右史不可不備,別兼春秋李根命·金永哲,檢閱金弘集,旣有只推之命,竝卽牌招,推移入直,何如?傳曰,允。
以別兼春秋李根命·金永哲,檢閱金弘集牌不進罷職傳旨,傳曰,只推。
政院啓曰,忠勳府堂上回啓中,有所錯誤,所當請推,而係是輔國,何以爲之?敢稟。傳曰,推考。
都摠府摠管變通事草記,傳曰,允。許遞,前望單子入之,摠管前望單子入之,都摠管趙秉徽,副摠管李寅命·洪淳大·徐承輔·金尙鉉·趙耆永落點。
以司謁口傳下敎曰,今番瑞蔥臺時諸般擧行,依丙午年例爲之。
兵曹啓曰,今九月初四日大駕詣南關王廟展拜後,仍詣慕華館,親臨瑞蔥臺時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,依幸行時例磨鍊,餘軍留營置之。
又啓曰,今九月初四日大駕詣南關王廟展拜後,仍詣慕華館,親臨瑞蔥臺時,設布帳及斥堠伏兵,當爲磨鍊,而謹考謄錄,則憲廟朝丁未年親臨蕩春臺·瑞蔥臺時,因下敎置之矣,今番則何以爲之乎?敢稟。傳曰,置之。
又啓曰,在前親臨春塘臺·瑞蔥臺時,兵曹判書隨駕,將臣各率旗鼓,先入信地迎接,而謹考謄錄,則憲廟朝丙午年慕華館親臨瑞蔥臺試射時,兵曹判書臨時先詣信地,留陣大將,因下敎出宮後,以中軍代主將擧行,後廂尾局隨詣,與先後廂大將,同爲迎接擧行,丁未年蕩春臺親臨瑞蔥臺時,先後廂兩營大將迎接矣,今番則何以爲之乎?敢稟。傳曰,依丙午年例爲之。
又啓曰,今九月初四日,大駕詣南關王廟展拜後,仍詣慕華館,親臨瑞蔥臺時,訓局步軍一哨除出,除器械,將官率領,出宮前,預先出去慕華館,隨駕軍兵札駐前,環衛作門,何如?傳曰,允。
御營廳啓曰,本廳軍色從事官金九鉉,身病甚重,勢難察任,改差,何如?傳曰,允。
右議政朴珪壽疏曰,伏以臣材本樗櫟,景迫桑楡,器非大受,戒在冥升,向於拜命之初,靡忽量入之義,而適値鬱攸之警急,將棄廉隅而出肅,雖緣事會,不暇言私。尙愧出處未得其當,姑息因循蹲冒,以至屢閱時序,敢恃恩造攸及,終必曲遂其願故耳。伏念臣之疎迂無能,不適其用,聖明之所已燭也。固陋局滯,不知通變,聖明之所已試也。徒以拙直之性,信心而行,雖乏才長,庶無大悔,是惟聖明之所知照,而眷庇之成就之者也。淸要華膴之前後歷揚,無非不衷其服,此猶憑恃寵靈,策勵駑鈍,而終未免苟且捱過,太半瘝曠,至若三事之重,政本之地也。德望足以鎭物,才識足以濟民,然後僅可比倫於古人所稱救時之相,蓋關係汚隆,其難其愼,有如是焉。書曰,官不必備,惟其人者,此之謂也。今臣之非其人而忝是官,不惟自知甚明,必有輿儓定評,而亦莫逃於淵鑑之明,則無容臣之張皇敍述,仰煩崇聽,而第臣情私,不得不自鳴者有之。臣之稟質,本自脆弱,雖在盛壯之年,恒多疾病之日。況今七旬將至,五官俱損,聰明無復可恃,精華久已耗竭,尋常酬應,輒遺忘於俄頃,平居動作,或顚仆於造次,陳力就列,猶恐不能,論道發慮,尙何敢言?材不中用,旣如彼,質已衰朽。又如此,若復瀆擾是懼,含默以度,甚非所以仰體憫恤之仁,而避遠匪據之譏也。玆敢瀝陳衷懇,言不知裁。伏乞聖明,曲垂矜憐,將臣議政之銜,特賜遞免,以全終始生成之澤,不勝大願云云。答曰,省疏具悉卿懇。自卿之職在中書,予之所倚毗,朝著之所整肅,生民之所賴安,不翅楨榦砥柱,而夢想之外,巽牘忽至,不覺茫然失圖。藉使卿,居閒於已安已治之時,必欲致之三事,務求其益治益安之方,顧今風俗日以淆漓,紀綱日以頹圮,至於莫可收拾,而卿乃旣在其位,思解其任,則理與勢,非一切相反乎?拜命之初,雖無警急,以卿體國之誠,必不俟屨,則卿不可以出處追說也。論道經邦,本非筋力奔走,則卿又不可以衰耗求去也。卿何不諒之,卿何不諒之?卿其亟斷辭巽,益贊謨猷,庸副予區區之望焉。仍傳曰,此批答遣史官傳諭。
上在昌德宮。停常參·經筵。
政院啓曰,同副承旨閔昌植,今日不爲仕進,卽爲牌招,何如?傳曰,允。
禮曹啓曰,來十月初二日行宗廟冬享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
政院啓曰,左右史不可不備,別兼春秋李根命·金永哲,檢閱金弘集,旣有只推之命,竝卽牌招,推移入直,何如?傳曰,允。
以別兼春秋李根命·金永哲,檢閱金弘集牌不進罷職傳旨,傳曰,只推。
傳曰,明日出宮門路,以協陽門爲之。
三軍府啓曰,今此南關王廟展拜時,左邊捕盜大將梁憲洙,以御營大將,後廂隨駕,右邊捕盜大將白樂貞,以武衛所別將,隨駕矣。在前如此之時,有曾經大將權察之例,回鑾間,知宗正卿李東鉉,姑令察任,何如?傳曰,允。
兵曹啓曰,明日動駕時,領軍之將,不可不備,而司僕將趙承顯,身病猝重,無望供職,呈狀乞遞,內禁將金箕赫,時帶宣傳官,侍衛相妨,竝改差,其代以口傳擬入,何如?傳曰,允。
政院啓曰,因三軍府草記,左邊捕盜大將·右邊捕盜大將,知宗正卿李東鉉,竝權察事,命下矣。權察左邊捕盜大將·右邊捕盜大將李東鉉,卽爲牌招聽傳敎,何如?傳曰,允。
奎章閣啓曰,守宮檢校提學金學性,待開門牌招,何如?傳曰,允。
兵曹口傳政事,以尹錫五爲內禁將,洪淳學爲兼司僕將。
平安監司趙成夏疏曰,伏以臣,稚昧謭劣,無尺寸之長,聖明之所悉燭也。猥托肺腑之近,厚被帡幪之恩,弱年釋褐,毫無猷爲,淸銜華爵,驟躐迨遍,强仕尙遲十齡,濫秩已躋貳卿,居恒兢惕,淵谷在前,只宜投閒置散,隨分陳就,以爲不報之報,今此西藩特授,何爲而誤及於無似也?夫方岳之重,何道不然,而之屛之翰,關西爲最,地是檀·箕之舊都,境接燕薊之要衝。冠蓋之所絡繹,舟車之所都會,山川繡錯,貨財輻湊,俗尙好武,而有燕代之風,民物殷富,而有蘇杭之麗。其所以彈壓撫綏之責,惟在方面得其人,挽近以來,百弊蝟集,名都凋殘蕩然,無復昔日之盛,刀筆舞而倉儲枵矣,簽籍紊而軍伍闕矣,弓馬弛而邊防疎矣,杼柚空而民力竭矣。迨此矯救之會,苟非晉陽保障之尹鐸,北門鎖鑰之寇準,則軋軋乎其難矣,不審殿下,奚取於臣,而擧而畀之,不少留難乎?臣年與識短,未習州郡之事,百里分憂,常恐不能堪承,而卒然委之以四十三州管轄之任,是何異於强僬僥以千匀,誥聾聵以五音乎?臣義同休戚,效蔑埍埃,今於報答之地,夷險何擇,而且況擁牙纛緩裘帶,管領江山樓臺之勝,做官至刺史,亦榮矣。毛義奉檄,旣幸私分,王陽叱取,豈乏素志,而亶以量力不稱,揣才難强,畢竟僨誤,以陋特簡之則哲,孤負我殿下所以寵榮賤臣之意也。用是震越,不敢爲冒膺計,且臣近因寒暑之交,忽嬰痁祟,四體投地,淹委不省,已多日矣。目下症形,有難强策,特命之下,尤增悚蹙,玆敢悉暴情實,仰瀆崇嚴,伏望聖慈,俯垂鑑諒,將臣新授平安道觀察使之任,亟賜鐫改,以幸公私,不勝大願,臣無任云云。答曰,省疏具悉。卿其勿辭往欽哉。
上在昌德宮。停常參·經筵。
大駕詣南關王廟,入幕次後,藥房·內閣·政院·玉堂口傳問安。答曰,知道。展拜還入幕次後,藥房·內閣·政院·玉堂口傳問安。答曰,知道。詣慕華館入幕次後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,遣承旨問安。答曰,知道。還宮後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
傳曰,右副承旨,馳詣孝昌園,奉審以來。
傳曰,原任待敎金演壽,馳詣懿寧園,奉審以來。
傳曰,隨駕軍兵,令各其營乾犒饋。
傳曰,讓寧大君祠板,遣宗正卿致祭。
傳曰,京兆堂上竝許遞,政官牌招開政,如有違牌,勿爲違望。
傳曰,呈告工曹判書許遞,今日差出
傳曰,見窠皆令差出。
傳曰,瑞蔥臺未畢試,令各其營明日試取。
奎章閣啓曰,大駕今已還宮,守宮檢校提學金學性,依定式減下,何如?傳曰,允。
政院啓曰,卽者義禁府都事來言,今日動駕時,衛外擊錚罪人李來儀等七人,移送秋曹云矣,敢啓。傳曰,知道。
摠戎廳啓曰,謹依下敎,本廳隨駕將校軍兵等處,乾犒饋分給之意,敢啓。傳曰,知道。
兵曹啓曰,宣傳官李鶴榮·李敏哲,五衛將丘錫朋·具三鉉·劉龍駿,景福將金致煥·金永翼,文臣兼宣傳官金九鉉,守門將朴昌連·龍載雨,俱以病難供職,天磨僉使康洛奎,母年今爲八十三歲,法不當遠離赴任,呈狀乞遞,竝改差,何如?傳曰,允。
有政。吏批,判書趙基應,參判金學初,竝式暇,參議金聲根進。
吏批啓曰,判書趙基應,參判金學初,竝式暇,小臣獨政未安,何以爲之?敢稟。傳曰,只出緊任,以李友會爲副修撰,李會正爲工曹判書,鄭健朝爲判尹,韓敬源爲左尹,申道熙爲右尹,學錄單盧德龍,學諭單朴鍾瀅,校書副正字單金永濟。再政。以李雲溥爲軍資奉事。三政。以李敏星爲假監役,前別軍職魚秉璿,今加通政加資事承傳。
兵批,判書徐相鼎進,以鄭憲容爲知事,金思翊·李文欽爲宣傳官,朴履命爲羽林將,鄭任勳·閔泳曾·任龍準爲五衛將,李僖魯·鄭基永爲曹司衛將,金元植·高仁國爲景福將,金允植·洪永禹爲文兼,白南恒·金東熙爲守門將,閔泳九爲部將,南惟熙·趙鼎九爲守門將,金元敏爲天摩僉使,同知單申龍珠,同知加設單白樂貞,副司果張圭煥·朴憲東·高濟聲。再政。以閔相能爲東道參軍,同知單鄭任勳,僉知三單閔泳曾·李僖魯·鄭基永。
甲戌九月初四日巳時,大駕詣南關王廟展拜,仍詣慕華館·瑞蔥臺入侍時,行都承旨鄭基會,左承旨趙康夏,右承旨金奎弘,左副承旨李龍雨,右副承旨金性均,同副承旨閔昌植。缺檢校直提學趙寧夏·閔奎鎬,檢校直閣閔泳穆,直閣尹用求,原任待敎金演壽,待敎李載兢,校理吳長善,修撰尹升求,以次侍立。時至,通禮跪啓請外辦,上具軍服,乘輿出宣化門,藥房提調朴齊寅,副提調鄭基會,進前問候訖,上出協陽門·進善門,至仁政門外,上降輿乘馬,由肅章門,出敦化門外,通禮跪啓請駕少駐,侍臣上馬畢。宣傳官跪啓稟招搖旗三行分列,行鼓進發,出崇禮門外。傳曰,原任待敎金演壽,馳詣懿寧園,奉審以來。出傳敎傳曰,右副承旨,馳詣孝昌園,奉審以來。出傳敎宣傳官跪稟鳴金二下,大吹打,至南廟洞口外,宣傳官跪稟鳴金三下,吹打止,又稟旗幟分立左右,至下輦所,通禮跪啓請降馬乘輿,上降馬乘輿,入幕次展拜時至,通禮跪啓請出次。上仍具軍服以出,通禮前導至褥位,贊儀唱鞠躬再拜興平身,上行再拜禮,通禮導上入廟內奉審,仍詣東西碑閣奉審訖,大臣進前問候訖,上還入幕次。傳曰,讓寧大君祠板,遣宗正卿致祭。出傳敎少頃,通禮跪啓請外辦,上乘輿出廟大門外,降輿乘馬,進發至洞口外,宣傳官跪稟招搖旗三行分列,鳴金二下,大吹打,進至畿營前,迎接營放砲吹天鵝聲,點旗吶喊,共三吹後,至館所,上下馬陞座,黃門旗義捍作門,宣傳官跪稟鳴金二下,大吹打,又稟吹打止。兵曹判書徐相鼎,宣傳官□□□等,先行參現禮,各班叩頭訖,奎弘奏請兵曹判書監試次,仍留壇上,相鼎稟升壇,宣傳官跪稟升壇號令,放僥砲三聲,鳴金二下大吹打,牢子大喝三聲,大呼開門,揮退捍門旗手。少頃,又稟吹打止,訓鍊大將李景夏,禁衛大將趙寧夏,御營大將梁憲洙,摠戎使李景宇,率從事官,壇上參現,各營中軍以下參現訖。宣傳官稟掌號笛,馬兵以下作門外叩頭訖,宣傳官跪稟上馬號令,回信地,吹打訖。奎弘奏請三營將臣監試次,仍留壇上,相鼎稟升旗,宣傳官如法擧行訖,奎弘跪稟宰樞執鼓,又稟矢數執鼓,又稟擧子呼各試射如儀訖。缺通禮跪啓請降座乘馬,上降座乘馬,宣傳官跪稟鳴金二下,大吹打,進發至崇禮門外,宣傳官跪稟鳴金三下,吹打止,入崇禮門·敦化門·肅章門,至仁政門外,上降馬乘輿,由進善門,入協陽門。兵曹判書跪稟放仗,宣傳官請出信箭解嚴,上由宣化門還內。諸臣以次退出。
上在昌德宮。停常參·經筵。
自前夜二更至開東,灑雨下雨,測雨器水深九分。
藥房提調朴齊寅,副提調趙康夏啓曰,南廟展拜,城外動駕,侵夜回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。傳曰,司僕二提調,都統使例兼單付事,分付銓曹。
傳曰,藥院都提調有闕之代,前望單子入之。
內醫都提調前望單子入之,領敦寧洪淳穆落點。
政院啓曰,議政府郞廳來言,今日賓廳日次,而領議政李裕元,右議政朴珪壽,俱有身病,左議政未差,不得來會云矣,敢啓。傳曰,知道。
政院啓曰,在前親臨庭試時,有時·原任大臣入侍之例,今番則何以爲之?敢稟。傳曰,入侍。
弘文館啓曰,新除授副修撰李友會,時在全羅道南原地,經筵入番事緊,請斯速乘馹上來事,下諭。答曰,許遞,前望單子入之。
玉堂前望單子入之,副修撰李根命落點。
兵曹啓曰,曹司五衛將徐兢輔,以其病難供職,呈狀乞遞,改差,何如?傳曰,允。
摠戎廳啓曰,本廳哨官宋持復,身爲將官,職事不勤,爲先汰去之意,敢啓。傳曰,知道。
以司謁口傳下敎曰,各營試射,精實試取事,分付。
領議政李裕元箚曰,伏以臣入此年來,再縻藥院之銜,夤緣慶會,輒蒙殊賞,感激恩遇,不敢辭免,日間起居之節,時登診察之筵,昵近耿光,榮寵極矣。雖奔走殫竭,何勞之有,而近因沆碣漸峭,燠不適寒,寒疾侵凌,夜咳晝憹,刀圭遲效,昏昏聵聵,無時日彈束之望,似此證狀,日次趨詣,萬無其路,玆敢不避猥越,短章仰籲。伏乞聖慈,俯垂鑑諒,亟遞臣內醫都提擧之任,俾便調治,千萬幸甚。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答遣史官傳諭。
知事金學性疏辭諸司提擧之任,答曰,省疏具悉。所辭中司僕提擧依施。
大司成金昌熙疏辭新除,省疏具悉。爾其勿辭察職。
吏曹參議金聲根疏辭新除,省疏具悉。爾其勿辭察職。
上在昌德宮。停常參·經筵。
以監察茶時啓辭,傳曰,知道。
戶曹啓曰,漕轉法意,本自嚴重,而今年兩南諸倉稅船之晩時來泊,雖緣事勢,至於後漕倉之九月始到,事未前有,尤不可以尋常過限。論當該領運差使員薺浦萬戶閔龜鎬,令該府拿問勘處,監色·沙格,依法典定配之意,分付道臣,何如?傳曰,允。
上在昌德宮。停常參·經筵。
傳曰,在外承旨許遞,前望單子入之,承旨前望單子入之,金裕行落點。
宗親府啓曰,璿源譜略修正事,命下矣。進上進獻,以幾件封進,而五處璿源閣奉安件,今亦以全秩爲之乎?敢稟。傳曰,進上三件封進,進獻二件封進,國朝御牒·八高祖圖,王妃世譜,各三件亦爲封進,而五處璿源閣奉安件,亦以全秩印出,可也。
政院啓曰,來十一日輪對日次矣,敢稟。傳曰,當次人受點,後日次待令。
議政府啓曰,卽見慶尙監司洪坃狀啓,則本道公都會抄擇覆試,當爲試取,而水災之餘,多士往來,不無貽弊,特許停退事,請令廟堂稟處矣。慶科在前,災形如此,所請必有所見,許令退行,何如?傳曰,允。
又啓曰,卽見江原監司尹秉鼎狀啓,則癸酉條停退公都會抄擇覆試,竝與甲戌條,一體設行,而慶科在前,京鄕赴試,不無相妨,待明年設行事,請令廟堂,稟旨分付矣。兩年都會之竝停,雖有難愼,道啓旣如此,待明年合設之意,分付,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
弘文館啓曰,副修撰李,呈辭出去,下番姑降入直,事甚未安。修撰金玉均·尹升求,副修撰洪永禹,竝卽牌招,推移入直,何如?傳曰,允。
傳曰,修撰竝許遞,前望單子入之,修撰前望單子入之,洪在瓚·朴齊晠落點。
都摠府摠管變通事草記,傳曰,飭敎之下,懸頉又如是夥多,是豈道理?懸頉摠管,竝施以譴罷之典。傳曰,摠管有闕之代,前望單子入之。
政院啓曰,開城留守韓敦源麗陵奉審狀啓中,日子不爲書塡,事甚疎忽,臣之矇然捧入,不勝惶悚,而當該留守,推考,何如?傳曰,允。爾亦推考。
義禁府啓曰,再明日慶科庭試文武科試取時,本府都事,皆爲赴擧,只有武都事一員,當直入直,而本府入直公事回公都事及弘化門·通化門·月覲門·集春門·明光門·靑陽門·丹楓亭禁亂都事,無以推移,假都事九員令該曹口傳差出,以爲分排擧行,何如?傳曰,允。
右議政朴珪壽疏曰,伏以起感忠義,特拜關廟,克詰戎兵,親臨館所,盛德在金,順時行令,都人士女,欣瞻羽旄,而臣以寒疾,未能陪扈於鸞旗豹尾之間,悵戀惶恧,歷日未已。伏念臣於日者,冒陳衷懇,敢恃仁愛之天,曲垂矜諒之澤,及奉賜批,不惟不蒙允許,反邀鄭重辭敎,惝怳震越,靡所措躬。凡臣所以鳴疏丐免,豈敢占便宜爲身計而已哉?嗟呼,士生斯世,世受涵育之恩,躬逢熙洽之運,雖在草野韋布,孰不願致身朝廷,自試自效於百執事之列乎?臣自就塾鼓篋之初,以至策名通籍之日,立身事君之節,尊主庇民之道,其於昔賢之大業,前輩之偉績,歆羨乎竹帛傳記,粗聞乎父兄長老,於是乎發大心願,思欲幾及,縱云痴且妄焉,而區區一念,亦豈後於人哉?雖然,當官盡職,隨事殫誠,可自期者,臺閣是也。經幄是也,字牧之任,方面之責,凡百有司之事,皆可以矢心惕慮,自期其對揚報效,不負夙志,而至若三事大官,不但愚臣之夢想所不到也。世間何人,不能自期於平素哉?臣本家世儒素,鍾鼎軒冕,何曾是分所當得,而憑恃寵榮,竊自意可幸無罪。及此一朝,冒入中書,凡耳目之攸及,思慮之所發,一事一言,初非平日之所講磨擬議,則隨處生,到底拘泥,其爲疎迂醜拙,自不能掩。始乃知此事句當,不可任書生俗士,株守一得,而徒取黃卷陳腐之餘矣。臣之不勝其任,自知如此,況又衰病相仍,萬難自力,呈露醜穢,悉暴前疏,今不敢復事張皇,祗伏望早賜鐫免,投閒江湖,飮水調藥,庶可引年,餘生歲月,莫非聖主賜也。衷情懇迫,攢手顒祝。伏乞聖明,念臣職之不宜瘝曠,察臣情之亶出悃愊,憐之憫之,特許遞改,以幸公私,臣無任云云。答曰,省疏具悉卿懇。日前之批,悉諭予衷,卿何不諒,而有此再巽之擧乎?卿云尊主庇民之道,曾所粗聞,夫中書之責,只任其尊主庇民也。卿又云,凡百有司之事,皆可報效,夫大官之職,特摠其凡百有司也。卿今任其責摠其職,可以行其道論其事,而乃欲退然思解者,予之所惝惑,而亦不能無慨然於卿矣。君臣情志,誠孚爲貴,輔相去就,關係不輕,望卿體此至意,無復控辭。仍傳曰,此批答遣史官傳諭。
掌令金羽熙疏略曰,我東科第取人,以明經爲最,作三年一大比之制,而挽近以來,學習不古,儒品降下,所謂明經者,汨於註釋,病於句讀,才子聰明,虛耗於記誦之間,實學眞工,反歸於無識之科,此誠經世之一端歎惜者也。略陳條例,以備乙覽,其一,七書依前考講,而篇題注釋,一傡懸之,以無拘束之弊。其二,句吐之間,有許多措語者,一傡懸之。其三,御諱聖諱,則謹當措語以告。其四,周易之卦體序卦,依前考講。其五,書傳依上同例置之。其六,詩傳之大旨,六義分章,依前考講。其七,論語·孟子,依上同例置之。其八,中庸·大學分章,依前考講。其九,初試則以七書單大文考講,以觀其實學之有無,而以製述,依例擢榜。其十,會試則依前考講,原榜生劃,以製述,依例擢榜。其十一,摠其中科規,與一經講例相似,而篇題措語,則一竝懸之。其十二,發令行會於八道別邑校院,使儒生,敦勉勸課,以赴成式。其十三,更張之初,嚴立科程,期有實效,以上所陳,直不過除去拘束,務從簡便,特下更張之議,詢于公卿諸臣,亟降處分焉。省疏具悉。所陳甚好,當留念矣。
上在昌德宮。停常參·經筵。
傳曰,呈告與在外摠管許遞,前望單子入之。摠管前望單子入之,都摠管鄭岐源·洪鍾雲·任商準·蔡東健,副摠管李敦應·鄭雲翼·李祉秀落點。
政院啓曰,在前庭試時,有宗正卿全數入侍之例,今番則何以爲之?敢稟。傳曰,入侍。
政院啓曰,卽者兵曹郞廳來言,明日殿座時,別侍衛不可不備,而判書徐相鼎,以武科殿試試官,訓鍊院進去,不得擧行云,何以爲之?敢稟。傳曰,次堂擧行。
政院啓曰,右副承旨金性均,今日不爲仕進,卽爲牌招,〈何如〉?傳曰,允。
政院啓曰,行都承旨鄭基會,試所承旨蒙點矣。所當牌招,而拘於廳規,不得請牌,何以爲之?敢稟。傳曰,牌招。
三軍府啓曰,卽接訓鍊都監所報,則今九月初九日習陣日次,而慶科庭試相値,不得設行云矣,敢啓。傳曰,知道。
兵曹啓曰,去五月十五日慶科增廣別試武科殿試時,直赴殿試奉承傳鎭撫營火砲士金順西,京畿監營火砲金性仁,江原監營火砲金順一,濟州馬兵金斗赫,全羅左水營別砲申聖模,慶尙監營別武士柳述文,別破陣黃正實,慶尙左水營禦邊軍官車士英,平安監營別武士李鼎周·金尙禧·朴輔翼,火炮白義鎭,不赴委折,關問該將臣及各該道帥臣後,稟處事草記蒙允後關問矣。卽接前鎭撫使申櫶,京畿監司金在顯,江原監司尹秉鼎,全羅監司趙性敎,全羅左水使李圭浩,前慶尙道假都事林徹洙,前慶尙左水使柳翼大,平安兵使朴承儒回移,別火砲士金順西,火砲金性仁·金順一,馬兵金斗赫,別武士柳述文,別破陣黃正實,禦邊軍官車士英,別武士金尙禧·朴輔翼,火砲白義鎭,俱以身病不赴,係是三等年內,別武士李鼎周遭故云,竝依法典陳試,別砲申聖模身死云,所授帖文,收來爻周,何如?傳曰,允。
傳曰,前後直赴殿試人,付之今番庭試榜末。
御營廳啓曰,九月初九日慶科庭試武科,訓鍊院命官殿試敎是時,本廳將校軍兵直赴應試人,別單書入之意,敢啓。傳曰,知道。
兵曹判書徐相鼎疏略曰,臣於本年五月應製,猥膺武試射命官,做錯不輕,至蒙問備,迄今追惟,惶汗浹背,際又臣名,混入於庭試試望,天牌臨召,臣誠惝怳,不知措躬,俯賜鑑諒,亟降威罰焉。答曰,省疏具悉。遂事何必追引?試牌體重,卽爲入來。
大護軍趙龜夏疏,略曰,臣名濫側於庭試讀券官之望,召牌儼臨,固當竭蹶,而念臣曾於監試覆試,猥忝主席,榜眼纔出,人言輒至,臣於試事限鐵之步,不可復進,亟賜變通,仍治臣罪焉。答曰,省疏具悉。往事何必爲引?試牌體重,卽爲入來。
知宗正卿李升洙疏,略曰,臣於試牌,固當竭蹶,而第臣向來試役,致速人言,試席一步,便作艮限,亟賜變通,仍治臣罪焉。答曰,省疏具悉。往事何必爲引?試牌體重,卽爲入來。
司僕正金演壽疏,略曰,臣擬於庭試對讀官之望矣。試牌儼臨,固當竭蹶,而曾在月前,猥參監試會役,竟致人言,迄于至今,尤切悚恧,臣焉敢冒沒出膺,亟賜變通焉。省疏具悉。旣往之事,不必爲引。試牌體重,卽爲入來。
副修撰李根命疏,略曰,臣見擬庭試對讀官之望,召牌儼臨,固當竭蹶,而臣於曩者,猥參監試會試試役,自速僨誤,竟致人言,艮限在前,進身無路,亟賜變通,臣於訟愆之章,不宜贅他,而顧今秋序已深,廈氈多暇,伏望頻接臣隣,討論經史焉。省疏具悉。旣往之事,不必爲引。試牌體重,卽爲入來,尾附事當留念矣。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,考官徐相鼎,命官爲之。
傳曰,別雲劍兵摠府堂上·堂上閣臣·入侍承旨·堂上對讀官,竝讀券官加差下,堂下閣臣·入直玉堂,竝對讀官加差下,使之分考。
傳曰,今番庭試取五人。傳曰,今番庭試加取二人。
傳曰,削科人李蒙濟,特爲復科,今番庭試,一體付之榜末。
禮曹啓曰,今九月二十一日辰時,元子宮水痘平復慶科庭試文武科放榜時,親臨與權停例,何以爲之,而處所以何處擧行乎?敢稟。傳曰,仁政殿親臨磨鍊。
三軍府啓曰,卽接禁衛營所報,則今九月初十日習陣日次,而大將臣趙寧夏,有身病,不得行操云矣,敢稟。傳曰,知道。
吏曹啓曰,成均館典籍沈觀燮,中學敎授朴熹陽,俱以身病,呈狀乞遞,竝改差,何如?傳曰,允。
兵曹啓曰,全羅兵營武科初試榜目,尙不上來,事未前有,萬萬駭然,不可以重推而止。該帥臣宋熙直,施以罷職之典,何如?傳曰,允。
兵曹啓曰,濟州壬申年庭試武科初試入格梁沂奭,癸酉式年武科初試入格李時伯,俱爲來訴本曹,願赴於今番庭試矣。本州以候風駕海之致,初試人隨其上來,許赴於當前他科,載在法典,故取考各年榜目及該牧公文,則初試入格,果爲的實,竝依例許赴於明日殿試之意,敢啓。傳曰,知道。
兵曹啓曰,直赴殿試奉承傳別軍職李章憲等一百三人,直赴會試奉承傳選武軍官趙漢鳳等三十三人,隨其錄名,依例許赴於明日殿試之意,敢啓。傳曰,知道。
兵曹啓曰,今此慶科庭試武科殿試時,直赴殿試人及直赴會試人應試區別,別單書入之意,敢啓。傳曰,知道。
吏曹啓目帖連,觀此水原留守閔致庠狀啓,則以爲,迎華察訪李熙葆,居官旣久,奉職冞勤,撫恤郵卒,一驛賴安,衆瘼纔祛,如病始蘇,分付生手,易致虧功,姑爲仍任,以責終始之效事,令該曹稟處亦爲白有臥乎所,瓜滿差代,乃是金石之典是白乎矣,狀辭旣如此,姑爲仍任,何如?啓,依允。
甲戌九月初九日辰時,上詣春塘臺。慶科庭試試取入侍時,行都承旨鄭基會,左承旨趙康夏,右承旨金奎弘,左副承旨李龍雨,右副承旨金性均,同副承旨金裕行,缺記事官金弘集·沈相萬,檢校直提學趙寧夏·李載冕·趙成夏·趙慶鎬·尹滋悳·閔奎鎬,直提學鄭範朝,檢校直閣李喬翼·金永壽·閔泳穆·李鎬翼·姜,直閣尹用求,待敎李載兢,校理洪永禹,修撰朴齊晠,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調朴齊寅,副提調鄭基會,進前問候訖,上出協陽門,由建陽門·銅龍門·靑陽門,詣春塘臺。通禮跪啓請降輿陞座,上降輿陞座,基會奏請侍衛從陞中,有試官蒙點人,使之下去,一體行禮。讀券官領議政李裕元·金世均·吳最善·趙龜夏·姜蘭馨·李會正·金翊鎭·趙慶鎬·鄭範朝·沈舜澤·尹滋悳·李喬翼·趙敬夏·金炳始·申道熙·李升洙,對讀官李淳翼·徐相翊·洪鍾軒·鄭海崙·金聲根·蔡東述·洪鍾學·李冕榮·金昌熙·金奭鎭·任冕鎬·閔泳穆·金永壽·趙肅夏·趙準永·洪祐昌·洪鍾大·徐正淳·李鎬翼·尹用求·金演壽·李根命·吳長善·李載悳·朴齊晠·李晩燾·李肇信·姜·徐夔淳·金九鉉·朴周陽·李建昌·李雲夏·洪正厚·吳麟泳·黃益秀·朴熹陽·李胄榮·李載兢·沈相萬·金弘集,行四拜禮,以次就位訖。上曰,試官進前。世均等進前,上命書題賦洛出書,限申時,世均等跪書讀奏,弘集等奉出懸之。上命裕元進前,上曰,近日百物刁騰,何故也?科時則以科儒多聚,似或然矣,而卽由都賈之致,一切禁斷,可也。裕元曰,都賈禁飭,不啻一再,而尙有此弊,豈有如許無嚴之事乎?上曰,痛禁而期有實效,至於掖屬,如有都賈之人,〈則〉懲治,而各別申飭,可也。物價如是高騰,都下人民,何可資生乎?裕元曰,聖敎至當,謹當各別申飭,而雖掖屬,當先捉囚後草記事,分付矣。上曰,今番慶科年前削科人李蒙濟,復科似好矣。裕元曰,此是宗科云,而臣亦未詳其時事機,下詢登筵宗正卿處之,恐好矣。上曰,此人似經典籍,未曾詳考,而今番上言稱冤。仍敎曰,宗正卿入侍。寅卨進前奏曰,李蒙濟,居在江西,而年前宗科登科後,以派系之不分明,至有削科,未經典籍矣。上曰,不入璿譜而然耶?寅卨曰,果然矣。上曰,削科後入譜,而考見璿源續譜,則似有之矣。寅卨曰,謹當出去詳考矣。上曰,詳考後稟之也。予亦似見,而更考尤好。仍命試官權退,上入幕次。傳曰,別雲劍兵摠府堂上·堂上閣臣·入侍承旨·堂上對讀官,竝讀券官加差下,堂下閣臣·入直玉堂,對讀官加差下,使之分考。出傳敎基會以司謁入稟,先張已入,請出標信,開作門呈券儒生,使之次次出去,又稟收券旣多,請考試。傳曰,今番庭試取五人。出傳敎傳曰,今番庭試,加取二人。出傳敎申時,上出次,仍命科次,弘集讀奏第一張,裕元稟請書等訖。上曰,加取二人好矣。裕元收取數三張。奏曰,追選之券,進覽,好矣。上曰,不必進覽,又爲書等,可也。書等坼封訖,上曰,壯元年爲八十,當此慶年,尤爲奇幸也。裕元曰,天意人事,相符而然矣。此榜中有年十七者,此與帝堯時康衢謠擊壤歌,老少各得其樂者,可比矣。寅卨曰,詳考璿源續譜,蒙濟果有之矣。上曰,大臣更爲進前。今聞宗正卿言,則蒙濟載在璿源續譜云,今番復科似好矣。裕元曰,聖意如此。出傳敎恐好矣。上曰,如是故以復科事,向有上言稱冤矣。仍命承旨書傳敎曰,削科人李蒙濟,特爲復科,今番庭試,一體付之榜末。基會奏坼封訖,通禮跪啓禮畢。康夏進前奏曰,全羅兵營武科初試榜目,尙不上來,事未前有,萬萬駭然,當該兵使,所當重勘,而本院請推之外,無他可施之罰,何以爲之乎?上曰,從重推考,可也。出榻敎上仍降座乘輿,由靑陽門·建陽門,入協陽門,兵曹判書稟放仗,承旨請出標信解嚴,上由宣化門還內。諸臣以次退出。
上在昌德宮。停常參·經筵。
藥房提調朴齊寅,副提調趙康夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,是年是月,卽我英宗大王誕辰三回甲也。予小子追遠之慕,冞增愴感,今十三日眞殿酌獻禮,當自內親行矣,該房知悉,百官入參。
以司謁口傳下敎曰,璿源譜略內在件,竝改張以入事,分付宗府。
政院啓曰,議政府郞廳來言,今日賓廳日次,而領議政李裕元,無時急稟定事,左議政未差,右議政朴珪壽有身病,不得來會云矣,敢啓。傳曰,知道。
傳曰,右副承旨許遞,前望單子入之。
政院啓曰,行都承旨鄭基會,不爲仕進,左承旨趙康夏藥院進,右承旨金奎弘,試所進,左副承旨李龍雨式暇,右副承旨金性均,纔已許遞出去,院中只有臣一人,伴直無人,左承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,李僖魯落點。
以左承旨趙康夏牌不進罷職傳旨,傳曰,只推。
政院啓曰,奏御文字,何等審愼,而假注書望有所錯誤,致勤下詢,臣之矇然捧入,不勝惶恐。當該注書所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
三軍府啓曰,卽接御營廳所報,則今九月十一日習陣日次,而大將臣梁憲洙,有身病,不得行操云矣,敢啓。傳曰,知道。
上在昌德宮。停常參·經筵。
傳曰,中官金鍾憲,狂悖無倫,嚴刑一次,遠惡島限己身定配。
傳曰,右承旨許遞,前望單子入之。
政院啓曰,卽者獻納李載純,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕,有異,從重推考,何如?傳曰,允。
摠戎廳啓曰,今番瑞蔥臺試取時,本廳入格將校等處,謹依別單判下,以本廳布一疋施賞之意,敢啓。傳曰,知道。
義禁府啓目,昌寧縣監李舜宰,領運差使員薺浦萬戶閔龜鎬等原情云云。問目內辭緣,泛稱遲晩,刑推得情,何如?啓,除刑推議處爲良如敎。
獻納李載純疏,以母病徑行,省疏具悉。爾其勿辭往護。
上在昌德宮。停常參·經筵。
承旨前望單子入之,鄭稷朝落點。
政院啓曰,左承旨趙康夏,今日不爲仕進,卽爲牌招,〈何如〉?傳曰,允。
政院啓曰,今日齋宿承旨,當爲備員,新除授右承旨鄭稷朝,卽爲牌招,何如?傳曰,允。
政院啓曰,卽見黃海監司閔台鎬敎諭書祗受狀啓,則諭書中有所誤書云,事甚未安。原諭書改書安寶,使院吏,更爲齎傳,而臣之矇未致察,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,密符所重,果何如,而有此錯誤,事甚駭然。當該注書,施以罷職之典,爾則禁推,齎去院吏,令攸司從重科治。
政院啓曰,右副承旨李龍雨禁推事,命下矣。依定式遞差傳旨捧入之意,敢啓。傳曰,知道。
以全羅監司趙性敎狀啓,綾州牧使尹宖善,暗行御史旣已封庫,爲先罷黜事,傳曰,令該曹勿拘常格,各別擇差,不日下送。
傳曰,發遣吏郞,諸執事淸齋與否,摘奸以來。
以李龍雨囚單子,傳曰,飭已施矣。分揀,仍任前職。
吏曹,右副承旨單李龍雨仍任前職事承傳。
武衛所啓曰,今番瑞蔥臺時本所將校軍兵及司謁·司鑰·別監武藝·別監射砲藝入格之類,謹依判下,以軍器寺弓前筒兒,戶曹木布施賞之意,敢啓。傳曰,知道。
義禁府啓曰,中官金鍾憲,嚴刑一次,遠惡島限己身定配事,承傳啓下矣。金鍾憲,今方待命拿囚,嚴刑一次,訊杖第三十度後,全羅道興陽縣呂島,限己身定配,而以承傳內辭意,具罪目,依例發遣府書吏,押送配所,何如?傳曰,允。
義禁府啓目粘連,向前李舜宰·閔龜鎬等亦,李舜宰段,字牧圖報,必有是心,按廉臚列,何至於此?道啓雖無指的,囚供安得發明,推以事面,誠難參恕,閔龜鎬段,長夏風雨,今年甚於他年,海路險危,遠道異於近道,自然遲滯,不無可據,漕法嚴重,有難全恕,竝只以此照律,何如?啓,依允。
又啓目粘連,昌寧縣監李舜宰,領運差使員薺浦萬戶閔龜鎬等矣,本府議啓內,李舜宰段,字牧圖報,必有是心,按廉臚列,何至於此?道啓雖無指的,囚供安得發明,推以事面,誠難參恕,閔龜鎬段,長夏風雨,今年甚於他年,海路險危,遠道異於近道,自然遲滯,不無可據,漕法嚴重,有難全恕,竝只以此照律罪,李舜宰段,杖八十收贖,奪告身二等,閔龜鎬段,笞五十收贖,附過還職,私罪,奉敎依允爲旀,竝只功減一等爲良如敎。
右議政朴珪壽疏曰,臣於日前,冒昧陳章,再申前懇,伏奉批旨,若曰卿旣云,尊主庇民之道,曾所粗聞。夫中書之責,只任其尊主庇民也。卿又云,凡百有司之事,皆可報效,夫大官之職,特摠其凡百有司也。又曰,君臣情志,誠孚爲當,輔相去就,關係不輕,奉讀之下,不勝兢惶戰栗。緣臣精神昏憒,文字荒拙,有若愚痴之辭,自詡而自夸,君父之前,何敢乃爾?祗謂是披瀝衷情,而竟未能感回聰聽,撫躬慙悼,不知所云。夫尊主庇民,非臣之所獨聞也。孰無訓誨之得於父兄?凡百報效,非臣之所獨願也。孰無忠愛之根於彝性?特以臣之菲才薄識,已試不驗。凡厥所聞而所願,曾無毫末盡分之可稱,則其於中書之責任,百司之特總,尙何長短能否之足論哉?揣分量力,自知不能,而貪戀寵祿,遲回因循,其將廉恥之謂何?名節之謂何,伏念人主御世之要,莫先於崇名節勵廉恥,所以興勸培養,亦惟列聖朝盛事也。以臣無似,雖不足擬議及此,而倘蒙恩諒,得免大僨誤大玷辱,人或曰,此子之不能而止,亦粗識廉恥者耳。是可爲明時塵刹之報,而成就晩節,方是情志之交孚,進退雍容,益見關係之不輕,豈不公私兩得,而臣主俱榮哉?干冒威尊,悸憊添疾,敢於床玆委頓之中,乞被終始曲庇之恩。伏望聖慈,特垂矜憐,俾愚臣老病殘質,早有以感激洪造,歌詠厚澤,優遊自樂於帡幪涵育之化,使朝野之見,咸仰聖度天大,無一物不得其所,不遂其願,則不亦休哉?臣無任云云。答曰,省疏具悉卿懇。卿之必欲求去,果有可去之義諦而然乎?予則曰,只見其不可去,而未見其可去也。予之倚毗,果何如,卿之擔夯,果何如,民事國計之艱虞,果又何如,而卿可以言去於此時乎?卿之屢懇而不一懇者,卽惟曰才猷之不能。予則曰,只見其能,未見其不能也。文學識量,卿果不能乎,彌綸經濟,卿果不能乎?國耳公耳,坐鎭雅俗,卿又果不能乎?夫以無不能之才,求去於不可去之時,予誠左右究而不可得,且臥閤論道,本在老成,則卿又不可以衰病求去也,明矣。言由衷曲,不在多誥,卿須亟斷來章,安心視事,益勉匡弼之責,而副予深厚之望。仍傳曰,此批答遣史官傳諭。
黃海監司閔台鎬疏,答曰,省疏具悉。卿其勿辭往欽哉。
上在昌德宮。停常參·經筵。
眞殿酌獻禮後,大殿,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿·大妃殿·中宮殿,藥房·內閣·政院·玉堂口傳問安。答曰,知道。
傳曰,禮房承旨,馳詣受香諸處,奉審摘奸以來。
傳曰,左副承旨許遞,前望單子入之,承旨前望單子入之,尹榮信落點。
傳曰,眞殿酌獻禮時,贊禮·典祀官·執禮·第二室大祝禮房承旨竝加資,大祝通禮,各孰馬一匹賜給,執尊以下諸執事·贊儀引儀·階下諸執事,各兒馬一匹賜給,事知守僕三人,木布各一疋賜給,守僕二人,各木一疋賜給,下人等考例施賞。
傳曰,元子宮輔養官三員,諭善二員,時·原任大臣相議,自廟堂薦望以入。
政院啓曰,訓鍊大將李景夏,御營大將梁憲洙,以東南關王廟獻官,今方受香出去矣。李景夏所佩命召,梁憲洙所佩命召,兼帶左邊捕盜大將命召及大將牌·傳令牌,何以爲之?而將兵之任,不可一刻無摠察之人,捕將重任,亦不可一刻暫曠在外。如此之時,有他邊大將兼察之例,今番則何以爲之?敢稟。傳曰,仍佩往來,竝摠戎使兼察。
又啓曰,訓鍊大將·御營大將·左邊捕盜大將,竝摠戎使兼察事,命下矣。兼察訓鍊大將·御營大將·左邊捕盜大將李景宇,卽爲牌招聽傳敎,何如?傳曰,允。
又啓曰,吏曹郞廳來言,新恩下批政事,取稟。傳曰,當日爲之。
又啓曰,吏曹郞廳來言,政事當日爲之事命下,而判書趙基應,參判金學初,參議金聲根,俱以病不來,不得開政云,竝卽牌招,何如?傳曰,待明朝牌招。
議政府啓曰,卽見開城留守韓敦源所報,則以爲,本營句管關西小米二萬石,今年耗條二千石,依例劃給爲辭矣。支放給代,便成年例,依所請,以海西丙寅別備穀耗條劃送事,分付,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而酌獻禮相値,不得設行之意,敢啓。傳曰,知道。
眞殿酌獻禮親行敎是時,贊禮禮曹判書洪祐吉,典祀官奉常正許稷,執禮副司果張時杓,第一室執尊應敎朴顥陽,第二室執尊副司果李建昌,第三室執尊副司果姜,第四室執尊執義李晩燾,第五室執尊司成李肇信,第六室執尊司僕正金演壽,第一室大祝副應敎尹用求,第二室大祝副修撰李根命,第三室大祝掌令吳麟泳,第四室大祝副司果朴熹陽,第五室大祝檢閱金弘集,第六室大祝待敎李載兢,盥洗位兵曹正郞白義行,兵曹佐郞趙重麟,爵洗位禮曹正郞白鳳三,禮曹佐郞嚴錫瓘,贊者引儀安亨植,假引儀權世圭,謁者兼引儀李鼎善·金洛熙,贊引假引儀金鏞賢·閔致億,祭監監察李臣奎·盧德純。
右副承旨李龍雨疏略曰,臣因海營密符事,至蒙禁推之命,恩旨特下,罪名分揀,夫符信之關係攸重,諭書之塡數宜審,而緣臣疎闇,未及照檢,孽旣倖逭,罪反爲榮,何敢晏然無故?亟施當律。省疏具悉。旣問備矣,何必自引?爾其勿辭察職。
甲戌九月十三日辰時,上詣璿源殿。酌獻禮親行入侍時,行都承旨鄭基會,左承旨趙康夏,右承旨鄭稷朝,左副承旨李僖魯,同副承旨金裕行,缺提學金炳德,檢校直提學趙寧夏·李載冕,原任直提學韓敬源,檢校直提學趙慶鎬,尹滋德·閔奎鎬,直提學鄭範朝,檢校直閣李喬翼·金永壽·閔泳穆·李鎬翼·姜,直閣尹用求,原任待敎李秉文·徐相翊·金演壽,待敎李載兢,校理洪永禹,修撰洪在瓚,以次侍立。時至,贊禮跪啓請出次,上具翼善冠·衮龍袍出次,贊禮前導詣版位,贊儀唱鞠躬四拜興平身,上行四拜禮,贊禮導上詣盥洗位盥洗訖。贊禮導上陞自東階,仍詣第一室尊所,近侍監爵訖。上入詣神位前,贊禮啓請三上香,上三上香,贊禮啓請執爵獻爵,基會進爵,上執爵,以授裕行,裕行奠于神位前,連獻三爵訖。上少退跪,大祝進跪讀祝文訖。上次詣第二室·第三室·第四室·第五室·第六室,行禮如上儀訖。贊禮導上降復位,贊禮啓請四拜,上行四拜禮,仍行望燎禮,上復行四拜禮。贊禮跪啓禮畢。領議政李裕元,領敦寧洪淳穆,右議政朴珪壽進前。裕元奏曰,酌獻禮成,聖慕克新,群情不勝懽欣之至,侵早勞動,聖體,若何?上曰,一樣矣。上曰,右相之陳疏請遞,何如是屢煩耶?珪壽曰,云云。上曰,更勿如是辭遜似好矣。見今國計,豈可言去之時乎?珪壽曰,云云。上曰,古之人,雖老過右相之年,而後拜相,居位猶久。況今右相,年不過古人,居位之日,亦不及古人,何可去也?珪壽曰,云云。裕元曰,上敎如是挽執,安敢不奉承乎?淳穆曰,云云。上曰,後勿如是辭遜,必副予望也。珪壽曰,云云。上曰,今日異於他日,元子宮僚屬官設置,似好矣。裕元曰,今日設此僚屬,甚稀貴,而元子方在襁褓,姑待來年,亦好矣。上曰,果有已例矣。裕元曰,非不知有例,而姑不必廣置,輔養官先爲差出好矣。上曰,輔養官,山林爲之,朝臣亦多爲之者矣。裕元曰,肅宗朝鄭齊斗·兪拓基,皆爲是官矣。上曰,肅宗時,兩宋先正及李維泰爲之,朝臣中金壽恒亦爲之。上曰,兩度幸行時,沿路邑,不可無示意之擧,從長講究,後日筵奏,可也。裕元曰,謹當詳問後稟處矣。上曰,丘姓人事,間果何以爲之乎?裕元曰,丘姓人許赴科試事,果已分付於成均館,亦爲捧甘於八道·四都矣。上還入齋殿。仍命退諸臣,以次退出。
上在昌德宮。停常參·經筵。
傳曰,傳香承旨,馳詣宗廟·景慕宮,奉審摘奸以來。
傳曰,大院君府大夫人行次所,遣宗正卿李敦應,問候以來。
傳曰,左副承旨許遞,前望單子入之,承旨前望單子入之,閔泳穆落點。
傳曰,刑曹參議有闕之代,前望單子入之。傳曰,淸風府使之代,勿拘常格,各別擇差。
傳曰,豐基郡守之代,準朔守令擬入。
政院啓曰,臣與左副承旨李龍雨伴直矣。纔已許遞出去,伴直無人,右副承旨金裕行,所當牌招,而拘於廳規,不得請牌,何以爲之?敢稟。傳曰,牌招。
宗親府啓曰,明日,卽天漢殿望奉審日次,臣徹宇,進詣擧行之意,敢啓。傳曰,知道。
議政府啓曰,謹依下敎,元子宮輔養官·左右諭善,相議薦望以入之意,敢啓。傳曰,知道。
議政府薦望,以李敦宇·宋近洙·金炳德爲輔養官。
議政府薦望,以任憲晦爲左諭善,以閔泳穆爲右諭善。
吏曹啓曰,眞殿酌獻禮親行敎是時,第二室大祝弘文館副修撰李根命加資事,命下矣。雖已資窮,未經準職,何以爲之?敢稟。傳曰,勿拘。
以吏曹參議金聲根牌不進罷職傳旨,傳曰,只推。
義禁府啓曰,忠淸監司成彝鎬狀啓內,禮山縣監李綺鉉,爲先罷黜,其罪狀,令攸司稟處事,啓下矣。李綺鉉時在任所云,依例發遣府羅將,拿來,何如?傳曰,待待命拿囚。
吏曹啓曰,利川幼學洪在光擊錚原情,以爲渠之曾祖趾海,祖相簡,從曾祖纘海,再從祖相恪,曾於正廟朝丙丁之歲,慘被構誣,橫罹罪案。乃於今年五月二十日,啓下罪名爻周之命,而不能無憾者,告身尙未復攀,特令許復矣。楊州幼學洪秉燾擊錚原情,以爲渠之祖啓能,從叔履海,粵在正廟朝丁酉,慘被構誣,橫罹罪案,何幸哲宗朝甲寅六月,罪名特爲爻周,尙未蒙復爵之恩命,特令許復矣。似當施以復其官爵之典,令廟堂稟處,何如?傳曰,已有處分矣。竝復官爵。
兵曹啓曰,曹司五衛將鄭基永,以其身病供職,呈狀乞遞改差,何如?傳曰,允。
兵曹啓曰,全羅兵營庭試武科初試榜目狀啓,纔已啓下矣。殿試後修啓,前所未有,且無可援之例,原啓本勿施,何如?傳曰,特付於後殿試。
兵曹啓曰,宣傳官柳冀大,五衛將李建赫·閔泳曾,俱以病難供職,呈狀乞遞,宣傳官金思翊·李文欽,五衛將鄭任勳,景福將金允植·高仁國,除授在外,上來無期云,竝改差,何如?傳曰,允。
兵曹啓曰,今此瑞蔥臺試射時入格,事知弓人·龍虎營將校·軍兵·駕後禁軍·交龍旗馬上捧持·步下捧持·京畿監營招搖旗次知敎鍊官·招搖旗手·承政院軍士房使令·元內吹·近仗軍士·內外司僕寺所屬·排設房所屬等,謹依判下別單,分等施賞,而木布,以本曹所在者頒給,長弓箭,以軍器寺所在者,取來頒給,而京畿監營招搖旗手等,自其營施賞之意,敢啓。傳曰,知道。
有政。吏批,判書趙基應進,參判金學初,參議金聲根牌招不進,以鄭在晉爲副修撰,李容直爲同經筵,金炳淵爲同春秋,申應朝爲弘文提學,鄭健朝爲氷庫提調,姜運重爲奉常正,閔泳商爲中學敎授,安應淳爲禮賓參奉,金度根爲綾州牧使,閔致夔爲固城府使,李秉哲爲禮山縣監,金洛鏞爲平陵察訪,朴鍾瀅爲景陽察訪,司僕提調單趙寧夏例兼單付事承傳,迎華察訪李熙藻,姑爲仍任事承傳,禮曹判書洪祐吉,今加正憲,前承旨李僖魯,今加嘉善,副司果張時杓,副修撰李根命,奉常正許稷,以上今加通政加資事承傳,故刑曹判書洪趾海,大司諫洪纘海,同副承旨洪相簡,進善洪啓能,三嘉縣監洪相恪,故宗廟直長洪履海,已上復官爵事承傳。再政。以鄭岐永爲工曹佐郞,金顯琇爲徽陵令,李喬信爲淸風府使,典籍單趙圭鉉,文科甲科第一人,掌苑別提單盧炳稷,武科甲科第一人。三政。以柳百均爲寧陵令,李定會爲豐基郡守。四政。以李載復爲章陵令,崔復榮爲龍安縣監,兼春秋單高景晙,行副護軍趙文顯,今加嘉善,前縣監元厚豐,今加通政,已上加資事承傳。五政。以尹橚爲忠勳都事,李浩善爲掌樂主簿。六政。以金聖矯爲儀賓都事,李益應爲監察。七政。以兪程煥爲景慕宮令,宋圭復爲活人別提。八政。以鄭志喆爲司饔主簿,東學訓導單韓益雷,故府使洪明燮,贈吏參例兼,主簿洪秉容,贈吏議,已上副摠管洪在鉉兩代,前五衛將孫榮祚今加嘉善,資憲李完豐,今加正憲嘉義李東國,今加資憲,嘉善潘敬淵,今加嘉義。
兵批,判書徐相鼎進,以申道熙·洪在鉉爲副摠管,李敏宇爲訓鍊都正,申奭熙·尹濟成·李宅鉉爲宣傳官,盧鎭巘·柳·金得溆爲五衛將,閔昌植·金曾鉉爲曹司五衛將,鄭泰昇·金禎逸爲景福將,權昌燮·李弼憲爲部將,申用均·趙常顯爲守門將,李冕熙爲全羅兵使,李敎一爲法聖僉使,姜文欽爲忠淸水虞候,同知單高仁國,訓鍊主簿加設二單,李章憲·崔丙斗,副司果閔泳九·南維熙·金鳴玉。再政。以南宮泳爲中樞都事,同知單金允植。三政。以徐光泰爲訓鍊主簿,同知單朴延豐,僉知二單,盧鎭巘·金曾鉉。四政。以南俊元爲武兼,同知單文達行。
上在昌德宮。停常參·經筵。
藥房都提調洪淳穆,提調朴齊寅,副提調趙康夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
傳曰,禮房承旨,馳詣社稷,奉審摘奸以來。
傳曰,在外與有實故玉堂,竝許遞,前望單子入之。
以司謁口傳下敎曰,輔養官處所稱號,以輔養廳爲之,諭善,以左右兼諭善下批。
議政府啓曰,元子宮輔養官三員,諭善二員,纔已薦望啓下,而廳號,以輔養廳爲之事,命下矣。依辛未輔德廳例,令內閣稟旨擧行,輔養官·諭善,政官牌招,開政下批,何如?傳曰,允。輔養廳,侍講院爲之,所屬則書吏四人,以內閣弘文館書吏各二人差下,下隷,一從顯廟朝時例,爲之,可也。
政院啓曰,議政府郞廳來言,今日賓廳日次,而領議政李裕元,右議政朴珪壽,俱有身病,左議政未差,不得來會云矣,敢啓。傳曰,知道。
議政府啓曰,卽見黃海前監司閔台鎬狀啓,則備陳綿農慘歉之狀,仍請訓局砲保,限折半代錢,禁·御兩營及兵曹各衙門所納布,竝以純錢代捧事,令廟堂稟旨分付矣。今年田功,雖不如畓農秋後日氣,優有收楡之效,而道臣旣以爲民狀請,則有不可全然防塞,兵曹及各營五分一,各司純錢,砲保,所重自別,置之,何如?傳曰,允。
奎章閣啓曰,景慕宮望廟樓,今望奉審,無頉之意,敢啓。傳曰,知道。
政院啓曰,內贍寺官員來言,明日月食救食時,提調當爲進參,而提調崔遇亨在外,不得進參云,何以爲之?敢稟。傳曰,許遞,前望入之。內贍提調前望入之,金翊鎭落點。
政院啓曰,卽者執義李晩燾,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕,有異,從重推考,何如?傳曰,允。
政院啓曰,吏曹判書趙基應,參判金學初,參議金聲根牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以吏曹參議金聲根牌不進罷職傳旨,傳曰,只推。
弘文館啓曰,修撰鄭在晉,時在,缺經筵入番事緊,請斯速乘馹上來事,下諭。答曰,許遞,前望單子入之。
吏曹啓曰,戶曹佐郞任德準,以其身病,呈狀乞遞,改差,何如?傳曰,允。
御營廳啓曰,本廳千摠金東壽,身病甚重,勢難察任,改差,何如?傳曰,允。
有政。吏批,判書趙基應進,參判金學初,參議金聲根牌招不進,元子宮輔養官三單,李敦宇·宋近洙·金炳德,兼左諭善單任憲晦,兼右諭善單閔泳穆。
兵批,同知單鄭泰昇。
執義李晩燾疏,以母病徑行。省疏具悉。爾其勿辭往護。
甲戌九月十五日午時,上御熙政堂。藥房入診入侍時,都提調領敦寧府事洪淳穆,提調朴齊憲,副提調趙康夏,直閣尹用求,假注書洪淳馨,記事官金弘集·沈相萬,以次進伏。醫官李慶年·李漢慶·李忠淵·鄭一龜進伏楹外訖。上曰,史官分左右。淳穆問候,各殿問候訖。淳穆曰,醫官待令,使之入診乎?上可之。慶年等以次進候,退伏楹外訖,淳穆顧謂慶年等曰,脈候奏之。慶年等起伏奏曰,脈候左右三部調均矣。淳穆曰,近日進御湯劑,果爲順下乎?上曰,果順下矣。淳穆曰,地黃湯,此方外遐壽之人,多有長服者,若是順下,則恒爲進御似好矣。上曰,予亦聞遐壽老人,多得此效者,故欲爲長服矣。淳穆曰,近日進御湯劑,旣自本院製進,而各殿調理湯劑,以材料內入矣。亦自本院,一體出榻敎,日次製入恐好,故敢此仰達矣。上曰,仰稟後當有下敎矣。淳穆曰,藥房蔘政,甚是苟艱矣。見今時在,不過十餘兩重,而臘蔘所用,當爲三斤十餘兩重,則此不得不依已例,以春等蔘,先爲挪用,故敢達矣。上曰,依前爲之,而蔘料旣不敷,則勢將如是挪用矣。淳穆曰,每當如此之時,經稟後入用矣。上曰,今年各殿進御蔘料,頻爲內入,故必如是不足矣。淳穆曰,進御蔘料,安得不隨時入用乎?係是作貢之物,則如値挪移用之時,必預先知委,然後可以及此擧行矣。上曰,此是作貢,則果可預爲知委矣。缺
上在昌德宮。停常參·經筵。
備忘記,高陽郡守姜凡秀下直,長弓一張,長箭一部,片箭一部,筒兒一箇賜給。
傳曰,兵曹判書有闕之代,前望單子入之,兵曹判書前望單子入之,李載元落點。
玉堂前望單子入之,校理李秀榮,副校理洪正厚,副修撰朴周陽·閔種默落點。
傳曰,新除授輔養官李敦宇·宋近洙,乘馹上來事,令政院下諭。
政院啓曰,左副承旨閔泳穆,今日不爲仕進,卽爲牌招,何如?傳曰,允。
以左副承旨閔泳穆牌不進罷職傳旨,傳曰,只推。
政院啓曰,卽見副司果柳星杓·張錫烋,前參奉洪寅燮等陳疏到院者,則軍銜與前銜陳疏,家僮直呈,俱係禁令,所當退却,而係是言事,雖不得不捧入,揆以事體,萬萬未安。竝從重推考,何如?傳曰,允。
政院啓曰,卽者典牲署官員來言,月食救食時,提調當爲進參,而提調金學性,以濟用監提調,進本署,則無以進參,何以爲之?敢稟。傳曰,許遞,前望單子入之,典牲提調前望單子入之,金在顯落點。
議政府啓曰,卽見統制使李周喆狀啓,則今番固城還邑物力條中,守防米,卽爲軍需所備者也。本色則仍置,錢條則取用,實合兩便,而設砲待竣役後,從長變通事,請令廟堂,稟旨分付矣。向因道啓,移邑物力,已爲稟處,米與錢取用事,行會屬耳,而統營之米錢區別,雖出於各爲之地,役鉅財絀,事有緩急,依道臣狀請施行之意,分付,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而月食相値,不得設行之意,敢啓。傳曰,知道。
兵曹啓曰,今番殿試榜目中,多有誤書,臣不勝惶悚,原榜目竝付標以入之意,敢啓。傳曰,知道。
御營廳啓曰,東關王廟有頉先修改處,臣監董後別單書入,而龍體付金,今日內勢難盡御冕旒冠·龍袍·氅衣改備,待奉安,更爲修啓之意,敢啓。傳曰,知道。
兵曹判書徐相鼎疏陳病狀乞遞。答曰,省疏具悉。實病旣如此,所請依施。
平安監司趙成夏疏曰,伏以臣之祖父母·父母墳山,在於江原道春川地,松楸遙望,霜露屢變,而塗里稍遠,曠闕省掃,今奉西藩按察之命,行期將近,私心增感,玆敢不避猥越,短章陳籲。伏乞聖明,特賜往還之暇,俾伸至切之情,不勝大願至幸,臣無任云云。答曰,省疏具悉。卿其往省焉。
行護軍李僖魯疏辭新資,答曰,省疏具悉。卿其勿辭行公。
副司果張錫烋疏。略曰,於惟我朝,聖神相承,崇尙經學,三年一大比,而擢明經第,蓋經者,聖人之書也。名臣碩輔,爲出身權輿者,以此,國家所以重明經者,亦以此,挽近以來,擧業寢渝,治經不古,經科製科之說出,而檢擬之際,存拔各殊,薦圈之間,通枳有懸,不論人地文藝,稱以經科,則擯而不與,便作鐵勝斷案,此誠聖世之欠典也。今若遵舊規而重明經,使明經之士,不事乎句讀注釋,而講明乎聖明治平之眞正本旨,則庶見人材之鬱興,而和氣之導迎矣。省疏具悉。
副司果柳星杓疏略曰,竊以睿工之所裨補,公議之所滯鬱者,略陳之,伏願垂察焉。列聖朝右文出治,三年一大比,設東堂明經試,而崇尙經學,設西庭生劃試,而拔擢製述,幾百年名臣碩輔,皆由此出身,近日擧業日渝,經科製科之說始出,而科選不雋,仕路多枳,兩銓便考,便作一部通典,檢擬之地,存拔殊塗,薦圈之席,可否斷案。決科者後悔,應擧者中輟,仰天長吁,無地控訴,不圖晠世,有此欠典。今若遵舊規而重明經,實學讀書之士,簪纓華閥之族,擧皆樂爲之願赴,且就兩銓便考條例諸編中,經科則否?經科人勿爲云云注,特命刪正,隨其人地文學,一例需用,則萬世無彊之休,正在此矣。省疏具悉。當留念矣。
上在昌德宮。停常參·經筵。
政院啓曰,來二十一日輪對日次矣,敢稟。傳曰,當次人受點,後日次待令。
傳曰,禮房承旨,馳詣宣武祠,奉審摘奸以來。
禮曹啓曰,萬東廟復設後,享祀月辰及祝式·祭品諸般儀節,下詢時原任大臣·在外儒賢處事,允下矣。發遣郞官收議,則領議政李裕元以爲,惟我殿下,特命復設萬東廟,寓尊周之義,有辭千秋,孰不仰萬折必東之旨也?昔爲茅屋之私祭,而今爲王朝之祀典,則諸般節文,宜有加隆,而禮云至敬無文,大禮必簡,越席疏布,陶匏茅茨,郊焉而廟焉者,今於復設之後,尊嚴尤重,省約爲貴。祝式則當遵大報壇已行之禮,初因輿情而設,則中間措語添入,以慰士民愴慕之誠,似好,祭品則仍用前規,獻官則牧使旣兼本令,當爲差定,諸執事,自營門,以道內守令塡差,而受香之節,已有北殿陵都受香之例。今可援用,外他儀節,春曹自當別單稟定,至於一年內一享與再享,未敢臆斷,而壇享旣行一次,則廟享亦遵此例,於禮似合,惟在上裁云。奉朝賀柳厚祚,領敦寧洪淳穆,病未獻議,領府事姜㳣,判府事韓啓源,惶蹙不敢獻議。右議政朴珪壽以爲,昔在建廟之日,凡百禮制,皆出於先正之遺意,大儒之熟講,其於致敬昭儉,靡不酌古引經,而得中,今無庸有所增損,一遵前規,恐爲允當。惟其祝式與時日,不無更加商確,王朝之祭,旣行於大報壇矣。今於萬東廟,又設一祭,則不可不明陳其別有精義,宜以據一國士民之情,伸百代無窮之慕,爲擧禋祀,特薦芬苾之意,另製祝文,遵式永用,以明廟祭之爲士民設,恐不可已。前日廟祭,行於季春·季秋,而今旣爲王朝祀典,則一依大報壇定禮,只行每歲一祭,其在祭不欲數之義,尤爲謹嚴。大報壇大享,旣在季春,萬東廟祭享,定以季秋,行事庶無疊祭之嫌,祭官之差送守令,服色之應用祭服,事體當然,而餘外節目,自可推類,以簡爲貴,以約爲敬,惟願博詢裁處云。副護軍任憲晦以爲,臣從前區區私義,不敢以儒臣自處,凡於收議見及也。未能開口論列,今亦不敢破壞微諒,竟使王人虛辱,只自蹙伏竢罪云矣,獻議如此,上裁,何如?傳曰,知道。
傳曰,卽見禮曹收議草記,則萬東廟享祀儀節之諸大臣獻議,俱有援引參酌之確,而允合儀文情禮之節,祀典旣屬朝家,則寓慕之事體益尊,儀節多仍舊典,則建設之精義益明,益尊而益儉,益明而益簡。實爲郊廟陶匏之義,而風泉江漢之思,益有所永世無愆矣。大報壇享祀,旣以季春設行,則廟享,以季秋一次設行,以寓春秋感慕之誠,而依北殿陵例,都受香磨鍊,祭品與迎送神祠,竝仍用前規,祭官則以道內守令,自營差送及行事時,用以祭服,亦依獻議爲之。祝式,令前大提學措辭撰進,永爲定式,餘外節目,自儀曹稟定擧行。
傳曰,向來別諭,已悉予惓惓之意,而雅操莫回於遐志,優禮便歸於彌文,縱爾東岡之固守,於我中心之難諼,見今元良,日就岐嶷,新設輔養之廳,選置宏博之士,而爾以林樊宿儒,劬經講道,廟議詢同,特授諭善,此時此任,非比他官,則爾旣無可巽之義,而予愈切必致之心矣。念先儒早諭之訓,體寡昧申勤之誠,須卽幡然而悟,賁然而來,用副朝野之望事,遣史官傳諭于左諭善任憲晦。
禮曹啓曰,元子宮輔養官及諭善,旣已差出,相見時服色及行禮節次,當依前例磨鍊,而第伏念元子宮,方在幼年,有難備禮。冠服則自內隨便措備,令內侍侍奉,東壁西向立,輔養官及諭善,具黑團領,詣西壁東向,只行一拜,恐合事宜,何以爲之乎?敢稟。傳曰,依此磨鍊,可也。
禮曹啓曰,元子宮與輔養官諭善相見禮吉日,以何間推擇,而處所以何處磨鍊乎?敢稟。傳曰,日子來月旬間擇入,處所克綏齋爲之。
承文院啓曰,月食已過,都京禮部回咨,依例撰出,順付回撥,下送灣府,傳給鳳城,轉致北京之地,何如?傳曰,允。
弘文館啓曰,新除授校理李秀萬,副校理洪正厚,副修撰朴周陽·閔種默,竝卽牌招察任,何如?傳曰,允。
義禁府啓曰,慶尙監司洪坃査啓內,釜山前訓導安東晙罪狀,令攸司稟處事啓下,而安東晙,旣承特敎,押送東萊府,卽其地定配矣。卽爲發遣府書吏,拿來,何如?傳曰,允。
刑曹啓曰,八月十一日幸行敎是時,擊錚人等原情啓目中,狼川幼學曺秉昌,其矣先代祠版,見失於京居曺鳳承,乞令還推事也。爰辭雖甚胡亂,本事有關倫紀,詳査稟處,何如?啓依允事判下矣,謹依判下,曺秉昌·曺鳳承,各其査實,則秉昌所供內以爲,渠矣先代祠版見失之前後事狀,已有錚籲,血暴無餘,則今不必煩瀆,而渠卽故郡守命宰之五代孫,通德郞允喆之玄孫也。曾祖早死,父與祖孫無依,流落遐鄕,而與前承旨曺殷承,爲九寸。故癸亥年分,袖往家乘于殷承家,參考原譜,明其昭穆。乃於戊辰十月,還奉高祖祠版于矣家,奉祀爲五六年矣。忽於壬申四月,何許三人,自京下來,謂以至親拜廟云,直入祠宇,去櫝抽趺,以紙裹去,渠適出他歸家,不勝驚慟,上京探知,則西江居曺鳳承爲名者,冒錄本宗,有此奪去祠版之擧,豈有如許無狀之變乎?宗中問答,昭然無疑。伏乞詳査歸正云,曺鳳承所供內以爲,前承旨曺殷承從曾祖通德郞允喆無后,以從孫攝祀,去丁酉從孫身故,喪畢不忍遽埋,以通德外孫李弼信攝祀,而癸亥狼川居曺秉昌,來見殷承,自稱通德血屬玄孫云,百餘年無后之地,血屬從何處出乎?不勝駭怪,嚴辭斥退矣。其後外孫李弼信,又身故喪畢,秉昌乘此時,僞造殷承書,傳于李弼信家,移去祠版,自奉其祠,渠以至賤之類,計在投托班族,而犯分蔑倫,至於此極,誠一無前之大變也。遂送其親姪及李弼信子於秉昌家,還奉祠版而來,使渠奉祀,故果爲奉祀,而無論嫡庶,通德之無血孫,一門之所共知云矣。此係人倫之變,不可以告隻一邊之言,遽爾憑信。故仍以此招,質問於本宗諸處,則皆以謂允喆之嫡庶間無后,昭載世乘,毫無可疑云,本宗之言,如是的確,則秉昌之言,自歸欺罔矣。渠以賤類,圖托班族,乃於無后之家,訴稱血屬之孫,始造僞札,偸去祠版,終飾誣辭,冒干天聽,究厥情犯,誠極駭惋,按法考律,以爲嚴勘,何如?傳曰,允。
又啓曰,罪人曺秉昌,按法考律,以爲嚴勘事草記,傳曰,允事,命下矣。謹按律文,則大典會通僞造條云,僞造宰相書簡,關係重者,邊遠定配,訴冤條云,非理好訟擊錚者,杖一百流三千里,大明律名例云,二罪俱發,從一科斷,秉昌依此律,從一科斷,咸鏡道甲山府邊遠定配所,卽爲押送之意,敢啓。傳曰,知道。
行兵曹判書李載元疏辭,新除中權之任,答曰,省疏具悉。卿其勿辭行公。
輔養官金炳德疏曰,伏以元子宮,衣尺漸長,岐嶷日就,邦基奠磐泰之固,輿情騰星海之頌,我殿下永念早諭之道,特下輔養官薦入之命,正宜妙選耆耇宏儒,朝夕左右,以盡端本養正之責,此誠朱子所云今日之急務也。竊不勝欽祝萬萬,而及夫廟剡之登轍也。臣名猥廁其中,付之此銜,臣惝惶震懍,歷日彌切。夫愼簡之政,何官不然,而至於是任,關係之重且大,顧何如也?命哲命吉,罔不在初,止孝止仁,自今伊始,而其要惟在於輔翼之得其人,必以之習與智長,化與心成,克就溫文之德,此三代保傅之事,而非如百官有司,苟取一能,尋常以充其任使也。歷稽國朝,居是職者,率皆博學宿德,極一時之選,豈魯莽如臣,檮昧如臣,所可萬分擬議者哉?臣常調庸品,素疎操行,且乏學術,周行之所莫掩,聖鑑之所悉燭也。顧安藉手,仰副簡寄之隆眷,庸效輔報之微悃也。粵在顯廟盛際,臣之先祖文忠公臣壽恒,嘗膺是選,以臣祖之德望經術,猶且逡巡退讓。矧臣無似,何能爲役?今不自量度,苟然冒據,則非惟玷聖簡而駭物議,究竟是忝墮家聲而已。參倚之熟,萬難承當,伏望聖明,俯垂諒察,亟賜鐫改,公私幸甚。因此而猥有附陳者,蓋設官輔養,固是先王之美規,而蒙養之方,遇物之誨,先自聖躬,帥之以正,動靜云爲,日有所觀感,而薰陶德性,用鞏我萬億年丕丕基,豈不休哉,豈不盛哉?是臣所耿耿蘄祝之至,臣無任云云。答曰,省疏具悉。卿其勿辭,益盡誠心,輔導元子,以承文忠之業。
右諭善閔泳穆疏曰,伏以臣以無似,特被洪造,釋褐四三年,遍歷淸要,遽躋下大夫之列矣。匪榮伊懼,如臨淵谷,乃於日昨,伏奉除旨,以臣爲元子宮右諭善者,臣聞命震悸,疑若夢寐,歷累日而不能定也。夫自邦慶以後,丕基固於磐嶽,靈籙侔乎箕翼,萬億年無彊之休,實在於此,而伏況睿質天成,智思日開,正是命吉命哲之會,爲堯爲舜之始也。必須妙選孝悌博聞有道術之士,朝夕左右,以輔翼之,而臣是何人,敢膺是命?夫諭敎之方,貴在於豫,故古者胎敎之外,先擇阿保,而必曰寬裕慈惠,溫良恭儉而寡言者,阿保猶然。況官名諭善,輔導是職乎?臣承乏館閣,累被顧問,其無寸藝銖能,固聖鑑之所俯燭,而雖以同朝言之,誰不知此任之無當於臣身哉?講讀一節,今雖非時,必須親近薰陶,培植於有知之初,感通於無言之中,而其理微眇,非誠意內積,德華外發者,未可與能,而愼簡之始,乃以謏陋蔑稱如臣者,而苟然充數,則非直於官方,有乖名實,其在早諭之義,不已疎略矣乎?歷觀先輩居是職者,地位人望,雖物議稱允,猶且逡巡却顧,不敢承膺,臣於前修,無能爲役,而晏若固有,不圖所以丐免,則是不知天下有廉恥事矣。玆敢悉暴情實,仰瀆崇嚴。伏乞俯垂鑑諒,將臣新除,亟許鐫改,以重公器,以安私分焉,臣無任云云。省疏具悉。爾之此任,僉曰可矣,勿辭察職。
上在昌德宮。停常參·經筵。
傳曰,同副承旨許遞,前望單子入之,承旨前望單子入之,黃正淵落點。
政院啓曰,臣與同副承旨尹榮信伴直矣,纔已許遞出去矣。伴直無人,左副承旨閔泳穆,所當牌招,而拘於廳規,不得請牌,何以爲之?敢稟。傳曰,牌招。
以左副承旨閔泳穆牌不進罷職傳旨,傳曰,只推。
議政府啓曰,卽見慶尙監司洪坃狀啓,則備陳綿農判歉之狀,仍請各營各衙門軍身布及樂工保布,竝以純錢代捧,訓局砲保,限三分一代錢事,令廟堂稟處矣。本道災形,雖曰溢目,自是綿産之處,豈可謂一例判歉乎?兵曹及各營所納五分一,各司純錢代納,以紓民力,砲保所重自別,置之,何如?傳曰,允。
又啓曰,卽見禁府草記,則因嶺伯狀啓,釜山前訓導安東晙罪狀,請令攸司稟處,而發遣府吏,卽爲拿來事,啓下矣。安東晙所逋與罪犯,今已掀露無餘,則固當更爲拿來,嚴査正罪,而向旣承所負公錢不日督捧後啓聞之敎矣。所逋姑未畢捧,又此押上,徒煩往來,無益於收刷,王府拿來姑徐,令道臣刻期徵納,具由登聞,何如?傳曰,允。
禮曹啓曰,元子宮與輔養官諭善相見禮吉日,令日官推擇,則來十月初十日,缺日俱吉云,以何日定行乎?敢稟。傳曰,以初十日定行。
以平安監司申應朝狀啓,順安縣令李源興,暗行御史,旣已封庫,爲先罷黜事,傳曰,令該曹口傳,各別擇差。
三軍府啓曰,卽接訓鍊都監所報,則今九月十九日習陣日次,而大將臣李景夏,有身病,不得行操云矣,敢啓。傳曰,知道。
御營廳啓曰,東關王廟正位龍體付金,臣奉審奉安後,別單書入之意,敢啓。傳曰,知道。
義禁府啓曰,統制使李周喆狀啓內,固城府使姜奎馨,不得已據法罷黜,其罪狀,令攸司稟處事,啓下矣。姜奎馨時在任所云,依例發遣府羅將,拿來,何如?傳曰,待待命拿囚。
義禁府啓曰,因慶尙監司査啓,釜山前訓導安東晙拿來事,草記批旨允下矣。安東晙,卽當發遣府書吏拿來,而卽見議政府草記,則安東晙所逋,姑未畢捧,又此押上,徒煩往來,無益收刷,王府拿來姑徐事,批旨允下矣。安東晙拿來姑徐之意,敢啓。傳曰,知道。
上在昌德宮。停常參·經筵。
自辰時至五更,灑雨下雨,測雨器水深六分。
備忘記,大邱營將韓用喬下直,長弓一張,長箭一部,片箭一部,筒兒一箇賜給。
都摠府啓曰,今日入直內三廳武兼禁軍及軍兵等,中日習射技放,請出標信,傳曰,知道。
傳曰,直閣尹用求,馳詣華寧殿,奉審摘奸,仍詣健陵·顯隆園,一體奉審以來。
傳曰,明日次對,依例來會。
傳曰,入直玉堂許遞,前望單子入之,玉堂前望單子入之,副校理尹致聃,副修撰閔種默落點。
傳曰,在外與有實故摠管竝許遞,前望單子入之,摠管前望單子入之,都摠管李容熙·金善弼,副摠管金基纘·任孝準·李僖魯落點
吏曹口傳政事,以李鎬善爲順安縣令。
三軍府啓曰,卽接禁衛營所報,則今九月二十日習陣日次,而大將臣趙寧夏,有身病,不得行操云矣,敢啓。答曰,知道。
上在昌德宮。停常參·經筵。
藥房提調朴齊寅,副提調趙康夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,啓字誤踏之中官朴奎鉉,從重推考。
傳曰,再明日眞殿茶禮,當自內親行矣,該房知悉,時原任大臣·閣臣·宗親·儀賓·二品以上入參。
傳曰,大臣政府堂上引見。
傳曰,太廟冬享大祭,遣大臣攝行,一依親祭例磨鍊。
傳曰,領議政省掃之行,給由馬,澆奠床備給。
傳曰,臺諫竝許遞,政官牌招開政。
傳曰,呈告敦寧都正許遞,今日政差出。
傳曰,金吾堂上竝許遞,今日政差出。
傳曰,明日出宮門路,以協陽門爲之。
傳曰,見窠皆令差出。
政院啓曰,玉堂上下番俱空,事甚未安。應敎朴顥陽,副應敎尹用求,校理李建昌·李秀萬,新除授副校理尹致聃·黃耆淵,修撰洪在瓚·朴齊晠,副修撰朴周陽·閔種默,竝卽牌招,推移入直,何如?傳曰,允。
三軍府啓曰,卽接御營廳所報,則今九月二十一日習陣日次,而親臨放榜相値,不得行操云矣,敢啓。傳曰,知道。
內醫院啓曰,駞駱粥,自十月初一日,當爲封進,依新定式擧行事,預爲分付司僕寺之意,敢啓。傳曰,知道。
吏曹啓曰,行都承旨鄭基會,今陞資憲矣。依例送西後,兼都承旨下批之意,敢啓。傳曰,知道。
兵曹啓曰,行都承旨鄭基會,自吏曹送西矣。資級係是資憲,當爲知中樞下批,而時無見窠,依例作闕下批之意,敢啓。傳曰,知道。
有政。吏批,判書趙基應,參判金學初,竝牌招不進,參議金聲根進。吏批啓曰,判書趙基應,參判金學初,竝牌招不進,小臣獨政未安,何以爲之?敢稟。傳曰,只出緊任,以申應朝爲大司憲,李廷斗爲大司諫,李鎬翼爲執義,金公鎭爲司諫,李晩瀅·尹奭孝爲掌令,朴明壽·元秉圭爲持平,閔種默爲獻納,愼炳一·卞鋈爲正言,盧鎭鳳爲敦寧都正,金炳德爲判義禁,李鎬俊爲知義禁,李敎翼·李僖魯爲同義禁,洪岐周爲戶曹佐郞,訓鍊都監提調單李載元,禁衛提調單李載元,御營提調單李載元,行護軍李鎬俊,今加資憲,金輔鉉·尹滋德,行都承旨鄭基會,已上今超資憲,正卿陞擢事承傳。再政。以徐夔淳爲副修撰,李載元爲軍器提調,趙性鎬爲工曹正郞,申興均爲義盈主簿,兼都承旨單鄭基會。三政,以金世基爲工曹佐郞,承文博士二單,李晦洙·白聚奎,承文正字二單,尹善柱·白圭燮,故學生朴玄壽,贈吏議,副摠管朴元陽本生祖考推恩移施事承傳,故正郞李根榮,贈吏參例兼,牧使李玄五,贈吏議,已上同義禁李僖魯兩代。四政。以任德準爲活人別提。
兵批,知事單鄭基會,同知單金楨逸,知事作闕單白佑爀。
前參奉洪寅燮疏略曰,當今之務,曰理財,曰禁奢侈,曰務農業,曰抑奸吏,曰恤困窮,曰量田,曰修軍政,曰興鹽利,曰養松木·桑果·楮㯃·竹木之屬,曰同律度量衡,古人有言曰,守國者守穀,有國之不可不預講,則生財之道,豈無其術乎?蓋人之生也,衣與食而已。衣食之外,所貴何物?金銀珠玉,寒不可衣,飢不可食,而人之所寶者,以尙用之故也,奢侈者,敗亡之本,盜賊之所由起也。夫懷金佩玉,何益於自身?只爲取悅於人目而已。爲今之論禁奢侈者曰,嚴禁乃已,而曾莫知上躬行而下自化也。若自宮府先之,風行草偃,在於轉眼之間,彼無用之物,人誰取之?金銀珠玉寶具之屬,不出幾年,與土同價。夫然後民食足,而國家乃安,方今之務,務農桑而已。竊以爲士農之外,牟利之類,竝勿許赴擧,充之身役,重其軍布,至於僧尼之徒,必嚴立度牒,毋敢恣意髠髮,民誰肯捨本業,而自就賤類者哉?耕作之業,必不勤而自勤,高廩紅腐,罔或專美於周漢矣。公貨偸食,謂之逋吏,剝民膏肉,驕奢自高,而故處士曺植有言曰,朝鮮亡於吏胥之手,豈不大加寒心哉?且還上之助民,反爲剝割之挺刃,空穀以分之,精實以捧之,鞭扑滿庭,楊桁盈獄,苦楚之聲,徹於道路,仁人之所不忍見,而甚至於嫁妻鬻子,恨氣干霄。嗟乎,寧有似此氣像乎?蓋國之所有,土地人民而已。田結民數,一一修正,然後爲國規模,於是乎定矣。仁政必自經界始,莫急於改量。竊以爲量田法式,刊印播告,使該守令,各量其邑,一遵法式,該邑打量,不過數朔,而旬月之間,四方風動,惟恐之後於他邑。然則八道打量,不過半年間事耳。又別遣量田官,一一抽栍,逐逐考準,平均賦稅,則隱結畢露,財用足矣。古人有言曰,國家雖安,忘戰必危,我國民情,狃於恬戲,賊來則爲走計而已。古之兵制,出於井田,八家之內,一夫出焉。七家保之軍裝雜用,出於其中,故興師十萬,殆於道路者,七十萬家,此之謂也。量結出兵,名色法例,古今雖殊,擧措事宜,大略一揆,量其結數,戰士農民,無甚相妨,然後乃可出兵,而必以弩弓·鳥銃·長鎗·大劍,分之諸民,斬賊多者,榮之寵之,隨其級數,每級千金,則精卒無處不伏,必使片甲不還,莫敢窺吾東一步之地,奠國勢於泰磐,不過轉移間事耳。至於治財,莫如煮鹽之事,禁養柴草,最爲先務也。列聖朝禁松飭敎,不啻一再,而名雖公山,無公山之實,必煮公鹽,然後民知有公山,而松木有長養之效,桑果·楮㯃·竹木之屬,亦厚生之一事,使之家家種植,與松木,同爲長養,不出幾年,生民有無憾之效矣。若律度量衡,虞舜氏一初政所同之也。必使輕重大小長短,畫一無差,然後國乃有節,而奸僞乃息矣。伏願殿下,體念而實心行之,數年之內,若奢風不止,民息不足,奸猾不息,田結不均,財用不敷,軍政不修,浦民失業,厚生不利,民俗不一。臣請就斧鉞之誅,以彰妄言之罪焉。省疏具悉。
甲戌九月二十日申時,上御重熙堂。大臣·政府堂上引見入侍時,左承旨趙康夏,假注書姜友馨,事變注書白璿行,記事官金弘集·沈相萬,領議政李裕元,政府堂上行戶曹判書金世均,行知宗卿府事李景夏,行兵曹判書李載元,判尹鄭健朝,知敦寧朴齊寅,禮曹判書洪祐吉,刑曹判書金在顯,知事姜蘭馨,知三軍府事梁憲洙,工曹判書李會正,校理朴周陽,以次進伏。上曰,史官分左右。裕元進前奏曰,近候稍冷,聖體,若何?上曰,一樣矣。裕元曰,寢睡·水刺之節,何如?上曰,一樣矣。裕元仍各殿問候訖,裕元曰,元子宮輔養官及諭善相見禮,已有擇日擧行之命,下情不勝慶祝矣。近日元子宮,亦爲一樣安過乎?上曰,安過矣。輔養官差出,前例爲然。蓋自中宗朝有之矣。裕元曰,右相有身病,不得登筵矣。上曰,病患果,何如?而不甚大段乎?仍命次對爲之。裕元曰,太室親祼,諏告不遠,聖慕攸展,群情顒若,而第今秋序已闌,冬沍將至,不可以目下暄燠,少忽於將攝之節,且外間輪感,往往有之。此時勞動,徹曉觸冒,恐有違於大聖人節宣之方,我慈聖憧憧之慮,亦當何如哉?愚忱自切,敢此仰達,亟降攝行之命,不勝至祝。上曰,卿之苦懇若是,太廟攝行,不得已勉從矣。出擧條仍命書傳敎曰,太廟冬享大祭,遣大臣攝行,一依親祭例磨鍊。出榻敎裕元曰,向伏承筵敎,陪胎時,沿路民瘼,採探登聞事,行關矣。卽見忠淸監司成彝鎬狀啓,則平澤·牙山·新昌·禮山·大興·結城等六邑未蒙頉陳結三百三十六結六負,擧無形址,年年冤徵,洪州堤堰作畓處之前此出稅者,爲一結五十八負六束,而堤堰今旣疏築,則結稅自當還減稅之意,行會,何如?上曰,依爲之。出擧條裕元曰,此全羅監司趙性敎狀啓也。以爲全州等十七邑漂頹戶,今纔奠接,而秋後捧糴,實無其策。被災尤甚面里所受元穀,限明秋特許停緩事,恭俟廟堂稟處,糶糴法意,自有定限,實非闊狹之事,而今年災形,朝家之所知也。十七邑漂戶中尤甚處,合有軫念,依狀請施行,如或因此,而有混雜之弊,則該守令當施偸還之律,以此另加申飭,何如?上曰,漂戶民情,不可不念,依所奏爲之,可也。出擧條裕元曰,卽見江華留守趙秉式狀啓,則丙寅洋賊陷城之日,一府皆虛,獨首奴鄭應元,保護殿牌,陪出城外之際,賊黨突入毆執,竟爲不屈而死,以其微賤,見漏於褒賞,輿論久鬱,其在激勸之道,合有旌褒之典,請令廟堂稟處矣。臨亂爲國,不惜其身,使蠢彼洋醜,亦必破膽,追想義氣,凜凜如生,鄭應元不可以賤類視之,今此所請,尙云晩矣。令禮曹亟施棹楔之典,仍令留臣,厚恤其屬,以爲免賤,何如?上曰,如此忠義,何可以卑賤待之乎?特爲旌閭,以表其忠,其屬不可但以免賤而止,任役中稍厚者,留臣量宜差給,以爲世世永付,毋餒忠魂,可也。出擧條裕元曰,不以卑賤而特許褒奬,又及延世之賞,其在樹風,亦足以勸矣。上曰,如此忠節,胡爲今始登聞耶?裕元曰,此必人微,故今乃得顯矣。至於爲忠,則豈有貴賤之殊乎?上曰,以若下賤,能辦此大義,尤所稀貴也。裕元曰,故相臣李止淵,在昔純廟·翼廟兩聖朝,知遇倚毗之眷,終始隆厚,逮至輔相,德業事功,實著鞠瘁之勞,而緣有事故,未蒙隱卒之典,公議尙今咨歎矣。聞本家行將延諡云,其在念舊之義,合有示意之擧,特施恩侑似好,故敢此仰達矣。上曰,依爲之。出擧條裕元曰,楊州牧使尹泰經,以其親病,方爲乞遞云矣。此倅特除,旣出於優老之典,此本任與京職無異,則不必遞解,使之還任,從便救護,恐合孝理之政,故敢此仰達矣。上曰,當初特除,出於優老,欲使之便養也。雖有親病,往來救護,惟當從便,何可遽解乃已乎?卽使還任,可也。出擧條裕元曰,當者情勢,雖欲圖遞,老人處地則,調養甚難矣。上曰,其老人家勢,聞甚艱乏云矣。裕元曰,果甚難堪,而今此還任之敎,至底下念,其所感恩,尤倍於新除之日矣。裕元曰,湖南句管堂上有闕之代,漢城府判尹鄭健朝差下,使之察任,何如?上曰,依爲之。出擧條仍敎曰,今此各道句管堂上,分掌本道事者,以其曾經道伯,備諳本道事故也。裕元曰,然矣。古例各道句管堂上,分掌本道事,而今則大臣總裁,此非古規矣。仍奏曰,分館人陞調,非曰不多,而猶有稱屈者,國子分館人林翊曾·申泰東,竝槐院調用,藝閣人韓益雷,國子分館施行似好,故敢此仰達矣。上曰,依爲之。出擧條仍敎曰,近來分館調用甚多也。此外亦有之否?裕元曰,此皆遐方人,故當初分館,未詳其來歷,致此陞調之多,而聞此外亦有,臣當追後更達矣。至於林翊曾,則北道學者宗七之子也。韓益雷則安川府院君之後裔云矣。上曰,宗七之爲學者,非山林乎?裕元曰,本以學行爲初仕,後仍不仕,未嘗以山林官除之矣。上曰,近來山林,皆不上來,而若上來行公則好矣。裕元曰,國朝以來,皆上來行公,而肅廟朝後,則不爲行公矣。裕元曰,行護軍朴元陽,陞資後當爲三代追榮,而其祖贈正卿,今無可施處,依近例移贈於本生祖,何如?上曰,依爲之。出擧條裕元曰,近日位著,固濟濟,而資歷聞望,有可合晉用之人,行護軍李鎬俊·金輔鉉·尹滋德,行都承旨鄭基會,竝正卿陞擢,何如?上曰,依爲之。出擧條仍敎曰,此皆有資歷之人,擢用甚好也。裕元曰,此皆久次準職之人,公議所在,而至於今知申,則於臣不無瑣瑣之嫌矣。上曰,凡擧人,只當爲國而已,豈容親嫌爲也?裕元曰,上敎至當矣。古人或有不嫌內擧者,而如臣則不敢矣。上曰,前日卿,胡爲而陞擢於故鄭領府時相之時乎?所奏過矣。康夏曰,諸宰奏事。世均曰,臣以度支事,有所稟者矣。黃海道長山以北黃州等十一邑稅太,每年代錢收捧,貿太需用者也。見今各倉所儲與當捧之太,統計言之,庶可支用於明春新捧之前,本曹錢邊不敷,經用極艱,今年條則不必貿太,以代錢,依定式收納,何如?上曰,依爲之。出擧條上曰,代錢則每石假量爲幾許乎?世均曰,海西則每石七兩式收捧上納矣。上曰,其近邑曾經守令之知此者,此筵中有之乎?康夏曰,臣於己巳年分,待罪安岳,聞之則本道稅太,以每石七兩五錢式上納云矣。上曰,五錢焉用乎?世均曰,此是船人所養,而今以錢代納,則自當以船價所費,爲馱價所給矣。上曰,景福宮三殿閣重建,若又趁今爲之,則恐民心未定矣。第木石材,預爲留念,措備好矣。世均曰,財力恐不敷,見今本曹時在錢貨,不過爲一萬六千兩矣。上曰,今年夏間輸來之木材有之乎?世均曰,無幾矣。上曰,三殿更欲重修,則財力不少矣。世均曰,所入雖五十萬兩,恐不足矣。裕元曰,若經紀,則有百萬兩然後事也。非但百萬爲難,雖五十萬,亦難矣。裕元曰,凡生財之方,莫如節用,不當於蕩減,則自當有蓄積,不期然而自然矣。世均曰,近者拯劣米蕩減,亦不必蕩減者矣。上曰,日者惠堂,亦以此言之矣。然則此米蕩減,無乃非該縣民所食乎?世均曰,本來拯劣米,則分給該地方民,收歇價捧納,而今以此蕩減,則已捧之物,皆爲該吏之所沾漑,一無下究於民者矣。上曰,吏亦民也。適因慶會而蕩減者,何必更追乎?康夏曰,玉堂所懷奏之。周陽曰,臣本無似,何敢以見職自居,而區區所蘄祝者,惟聖學一事也。邇來停講,已屢月于玆,未知自內縕繹如何,而矧今秋序向涼,夜漏漸長,政宜頻接臣隣,討論經史之時也。伏願殿下,懋大禹惜陰之工,躋成湯新日之域,無少間斷,則聖德日就光明,治道自致於郅隆,念玆在玆焉。上曰,所陳當留念矣。出擧條上曰,近日各貢房多弊瘼云,聞之否?裕元曰,貢人陳排物種,隨後受價,而近日物價高翔,每患不足,無貢利矣。上曰,戶惠堂相議捄瘼,可也。世均曰,謹當出去後,貢人許詳問其爲弊緣由,從當仰稟矣。上曰,北關有還弊云,連凶之餘,得無因此而丐乞之人乎?裕元曰,臣曾待罪北伯時,未聞有以還爲民弊,以無還爲營邑之弊矣。上曰,何爲無還爲弊乎?裕元曰,年前蕩還之後,營邑支放之需,今則實無措手之道,民間言之,反爲無弊矣。近來禮判,亦經北伯,必詳知此事矣,下詢恐好矣。祐吉曰,臣亦見無還之爲營邑弊,未見有還而爲弊於民矣。裕元曰,今年北關大登,將見其蘇醒之望矣。上曰,連歉餘一登,有何足給乎?裕元曰,目今無還,非徒北關,蕩還以後,各道皆爲北關,經用不敷,至於各營所捧還穀,亦爲無多,未敢知殿下,將何以拯爲乎?臣之所晝宵憧憧者,此也。上曰,近者稅穀船臭載,何其多也?不無這間作弊而然矣。裝載官各別申飭,可也。裕元曰,聞今年實破果多,而其中故破之可疑者,亦有之,其奸僞有不可測,而至於半好者,換麤上納,不無其弊,此皆船漢之所爲也。上曰,無論京江船·地土船,各別申飭,而大臣亦善爲措處,更無如此之弊好矣。世均曰,近來南陽地二十里間,破船亦爲三十九隻之多,而所拯者,不過一千四百石云,初若準數裝載,則所拯者何可若是之少哉?上曰,此則或不無故破之弊矣。世均曰,然矣。裕元曰,北京別齎咨官,間已出來,而卽見手本中所言,則倭人之在臺灣,請與江南通商者,尙未退兵,至於北咨之說,姑未聞的確云矣。上曰,大國咨文,亦是傳聞,則猶未可一一準信,而至若防禦之策,尤當操束,不可因此而疎虞矣。裕元曰,至當。又聞東萊訓導所傳之言,則向來書契,依所請使之更爲修來之後,倭人聞此甚喜,以爲初次書契,雖不呈納,今此更修以來,亦有可據之言,尤好云,而至於書契中天子二字,旣是朝鮮之所不許,則不必用之,至於皇字大字,則自來本國之所稱也,有難變改云矣。上曰,倭國自前,有稱皇號大日本之語矣,上國何爲置而不問乎?裕元曰,上國亦必以遠方,而任置之矣。北京,亦因倭人之相持,尙此紛紜,則至於我國,不可無備,而各營錢穀蕩竭,如有不虞,則將何以抵當乎?上曰,大臣善爲籌策也。有良算,則予當從之矣。裕元曰,臣無才能,無以仰答矣。裕元曰,臣以區區情私,有所仰達者矣。臣之先塋,在於畿內久曠省掃,鄕廬不可不一往,伏願特許往來,俾伸情禮,千萬至祝。上曰,今番不得不下去,而幾日則當上來乎?裕元曰,往還當爲十許日矣。上曰,今春之行,前例所給,因卿固辭,不得爲之,尙今悵然,今番當給之,勿辭領受,從速上來,可也。上曰,當於何日發行乎?裕元曰,今二十六日發行爲計,而雖發行後,如有公事可幹者,則行到城外,留一日,可以裁處者,可以草記者,勿拘爲之,而復向振威矣。上曰,近候不調,行役想難矣。裕元曰,臣習於田野間,些少寒苦,能堪耐矣。上曰,日氣如此陰冷,倘無害於秋收乎?裕元曰,南中秋收最晩,故無所相妨畿內盡爲之矣。上曰,都令陞資,當付兼都,而亦付知事,何時付之乎?裕元曰,有政命,可付矣。上曰,山林諭善,曾前亦有上來之例,純廟朝時,李直輔亦上來,今此任諭善,亦勿辭巽,從速上來則似好,而輔養官則儒賢尤好矣。正廟朝時,宋煥箕亦上來矣。上曰,輔養官李敦宇·宋近洙,想不久上來矣。裕元曰,似然矣。上曰,李奉朝賀許,亦爲致書。上曰,任山林甲年已過乎?裕元曰,已過而近則有身病云矣。上曰,雖有身病,調理後使卽上來爲好,大臣亦以此意致書,尤好矣。雖不相親,此亦有前例也。裕元曰,當如下敎,而諸宰中如有相親者,則亦爲致書勸行無妨,而但其家甚貧,恐難致身矣。上曰,若然則大臣裁書於道臣,使之治送,可也。裕元曰,此甚穩便矣。上曰,此諭善與朝臣任憲大,爲同宗乎?裕元曰,然矣。上曰,向日眞殿茶禮入侍時,幸行沿路,有示意之事,下敎間果何以爲之乎?裕元曰,已有所行會者,姑未啓聞矣。上曰,都賈名色之爲弊,一切禁斷,未知有實效,今若不禁,則後弊益甚,善爲操束,則自可無弊矣。裕元曰,近自秋曹禁之,而禁隷亦不無作弊,故更自捕廳,使之禁斷,而秋判則嚴治作弊之吏隷,使不得容手矣。上曰,淸錢革罷,以其物價刁騰之故,而革罷後,尤爲高翔矣。裕元曰,近來物情有甚於前,聞北京物價,亦高翔云,而物價雖高,淸錢不可不罷,淸錢尙今仍用,則其物價尤當如何乎?上曰,此果難禁者,然不可仍置而不禁者矣。缺
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,今日殿座,承旨當爲備員,兼都承旨鄭基會,所當牌招,而拘於廳規,不得請牌,何以爲之?敢稟。傳曰,牌招。
慶尙監司洪坃疏略曰,伏見統制使李周喆之請罷固城府使姜奎馨文移,則歸以見瞞之科,其所共濟之地,不得不據實仰陳矣。以統營事論之,還邑固城,作爲咽喉,則今日還邑成命,卽萬世良策,營邑從長措處,理所當然。該府使枚報之地,以先巡後統,論理請罷,是胡罪犯?到營之後,別岐廉探,則該府使之治績,剛明周詳,當此浩役,捨此良吏,莫曉其意也。然則該府使之瞞臣何事,臣之見瞞奚指,如見瞞,亦未被瞞欺君之罪。伏乞請治欺瞞之罪,亟遞藩宣之職。答曰,省疏具悉。固邑還設,是共濟策,而今番該倅之罷,似就事論事矣。以卿體重之地,不必以見瞞自引,卿其勿辭,益勉藩宣之責。
副校理尹致聃疏,與其女壻應敎朴顥陽,有春秋兼銜應避之嫌,乞遞。省疏具悉。疏辭下該曹稟處。
甲戌九月二十一日辰時,上詣仁政殿。文武科放榜入侍時,左承旨趙康夏,右承旨鄭稷朝,左副承旨閔泳穆,右副承旨黃正淵,同副承旨金裕行,假注書金永濟·姜友馨,記事官金弘集·沈相萬,檢校直提學趙字夏·李載冕·趙慶鎬,檢校直閣李喬翼·金永壽·閔泳穆,待敎李載兢,以次侍立。時至,通禮跪啓請外辦,上具遠遊冠·絳紗袍,乘〈輿〉出宣化門,藥房提調朴齊寅,副提調趙康夏,進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,通禮跪啓請降輿,上降輿,通禮跪啓請執圭,康夏進圭,仍詣仁政殿陞座。康夏進前奏曰,文武擧人,今當入庭,出標信開作門乎?上曰,已下標信,擧行,可也。康夏進前奏,從陞人中,率榜人,使之下去行禮乎?上可之。康夏曰,文武擧人及率榜人,使之一體行禮乎?上可之。引儀唱四拜,文武擧人,率榜人行四拜禮,仍頒牌頒花宣醞,竝如儀訖,引儀唱四拜,文武擧人及率榜人,行四拜〈禮〉通禮跪啓禮畢,上降座,通禮跪啓請釋圭。康夏受圭,通禮跪請乘輿,上乘輿出仁政門,由肅章門,入協陽門,承旨請出標信解嚴。康夏曰,駕前咫尺之地,禮賓寺貢人,無難欄入,事未前有,萬萬駭然,不能禁飭之當該官員,所當重勘,本院請推之外,無可施之罰,何以爲之乎?上曰,拿處,可也。出駕敎仍入宣化門還內,諸臣以次退出。
上在昌德宮。停常參·經筵。
傳曰,文武科新恩謝恩,當親受矣,該房知悉。
政院啓曰,德興大院君墓所,遣宗正卿行事事,命下矣。何宗正卿進去乎?敢稟。傳曰,知宗正卿李載元進去。
傳曰,奉審閣臣入侍。
政院啓曰,新除授知義禁李鎬俊,除拜後過三日不爲出肅,依定式推考警責,仍卽牌招察任,何如?傳曰,允。
議政府啓曰,卽見全羅監司趙性敎狀啓,備陳綿農慘歉之狀,仍請訓局砲保三分一代錢,兵曹各軍門各衙門番布,竝以純錢代捧事,令廟堂稟旨分付矣。本道田農,元來不敷,又遭無前之災,道臣所請,不可不念,邇來軍需,去益艱絀,有難到底闊狹,依他道已施之例,兵曹及各營五分一,各司純錢代納,砲保所重自別,置之,何如?傳曰,允。
弘文館啓曰,副修撰閔種默,移拜獻納下番闕直,事甚未安。修撰洪在瓚·朴齊晠,副修撰朴周陽,新除授副修撰徐夔淳,竝卽牌招,推移入直,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而以眞殿茶禮相値,不得設行之意,敢啓。傳曰,知道。
水原留守閔致庠疏,請往省先壠,答曰,省疏具悉。卿其往省焉。
甲戌九月二十二日卯時,上詣眞殿。茶禮親行入侍時,左承旨趙康夏,右承旨鄭稷朝,左副承旨閔泳穆,右副承旨黃正淵,同副承旨金裕行,假注書金永濟·姜友馨,記事官金弘集·沈相萬,檢校直提學趙寧夏·李載冕·趙慶鎬·閔奎鎬,直提學鄭範祖,檢校直閣李喬翼·金永壽,待敎李載兢,以次侍立。時至,通禮跪啓請外辦,上具翼善冠·衮龍袍,出齋殿,通禮導上詣版位,跪啓請鞠躬四拜興平身,上行四拜禮,大臣·宗親·儀賓·閣臣·文武二品以上,皆行四拜禮,通禮導上詣盥洗位,上盥洗訖,通禮導上詣第一室尊所,康夏酌酒。仍詣神位前北向跪,康夏奉香,裕行奉爐,上三上香,康夏奉酌跪進,上執爵,以授裕行,裕行跪受,奠于案上,連獻三酌訖,引儀唱俯伏興平身,上俯伏興平身,仍詣第二室尊所,監酌,仍詣神位前,上香獻酌,竝如上儀。次詣第三室·第四室·第五室·第六室,皆如儀訖,通禮導上降復位,跪啓請鞠躬四拜,上鞠躬四拜,大臣宗親·儀賓閣臣·文武二品以上,俱行四拜〈禮〉訖,通禮跪啓禮畢。裕元進前奏曰,侵早勞動,聖體,若何?上曰,一樣矣。裕元曰,近日日氣甚猝寒矣。上曰,今年太早寒矣。裕元曰,向日筵奏,旣承下敎矣。臣當致書於任憲晦,而諸宰中有相親者,又當致書勸來,而近來任憲晦有身病云,恐難上來。上曰,不知大段,則使卽上來好矣。通禮導上還齋殿,命諸臣先退。又命退承史,以次退出。
甲戌九月二十二日午時,上御熙政堂。慶科庭試文武科新恩謝恩親受入侍時,左承旨趙康夏,右承旨鄭稷朝,左副承旨閔泳穆,右副承旨黃正淵,同副承旨金裕行,假注書金永濟·姜友馨,記事官金弘集·沈相萬,檢校直提學趙寧夏,直提學鄭範朝,檢校直閣金永壽,待敎李載兢,以次進伏。文科甲科趙圭鉉,乙科金學洙·尹永植,丙科朴齊斌·裴殷星·李斗陽·金弘濟·趙益元·趙昌夏·李壽榮·李蒙濟,武科甲科盧炳稷等,序立階下訖。上曰,史官分左右。康夏曰,文武擧人及率榜人,使之行禮乎?上可之。引儀唱四拜興平身,文武放榜人及率榜人,行四拜禮訖。康夏曰,文武擧人等,使之陞堂奏職姓名乎?上可之。圭鉉等以次進前,奏職姓名,退立階下訖,康夏曰,武科甲科第一人,亦使之陞堂奏職姓名乎?上可之。炳稷進前,奏職姓名,退立階下訖。康夏曰,文武擧人,使之先爲出送乎?上可之,仍命史官就座。又命退,諸臣,以次退出。
甲戌九月二十二日未時,上御熙政堂。奉審閣臣入侍時,同副承旨金裕行,假注書金永濟,記事官金弘集·沈相萬,直閣尹用求,以次進伏訖。上曰,史官分左右。仍命閣臣進前。用求奏曰,臣承命馳詣華寧殿,殿內奉審則安寧,祭物·祭器·祭井看審則精潔,諸執事摘奸則無頉。仍詣健陵,陵上奉審則無頉,碑閣·丁字閣奉審則無頉,仍詣顯隆園,園上奉審則無頉,碑閣·丁字閣奉審則無頉之意,敢達矣。上曰,殿內·陵上·園上,皆泰平乎?用求曰,俱爲泰平矣。上曰,碑閣·丁字閣亦無頉乎?用求曰,無頉矣。上曰,華寧殿祭享,何時將事乎?用求曰,夜至三更時,始將事矣。上曰,享罷後,何時發行乎?用求曰,侵晨發行矣。上曰,歷路所見秋事,皆已收穫乎?用求曰,收穫已畢,年形豐登,民情村容,處處是擊壤鼓腹之像矣。缺
上在昌德宮。停常參·經筵
政院啓曰,兼都承旨鄭基會陳疏,左承旨趙康夏不爲仕進,右承旨鄭稷朝式暇,左副承旨閔泳穆內閣進,右副承旨黃正淵式暇,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
政院啓曰,左副承旨閔泳穆牌不進伴直無人,左承旨趙康夏,所當牌招,而拘於廳規,不得請牌,何以爲之?敢稟。傳曰,牌招。
傳曰,右承旨·右副承旨許遞,前望單子入之,承旨前望單子入之,徐相翊·金奭鎭落點。
傳曰,啓字誤踏之中官文有用,從重推考。
傳曰,典籍趙圭鉉,工曹參議除授。
傳曰,批答誤書之中官金圭復推考,以左承旨趙康夏,左副承旨閔泳穆牌不進罷職傳旨,傳曰,只推。吏曹,工曹參議單趙圭鉉,今加通政除授事承傳。
吏曹啓曰,戶曹佐郞洪岐周,以其身病,呈狀乞遞,改差,何如?傳曰,允。
吏曹啓目粘連,觀此弘文館副校理尹致聃上疏,則以爲,臣女壻臣朴顥陽,方帶應敎之職矣。臣之所兼春秋之銜,揆以應避,在所當遞,亟遞臣所帶兼銜亦爲白有臥乎所,相避之法,在下當遞,弘文館副校理尹致聃所兼春秋之銜,今姑減下,何如?啓,依允。
右議政朴珪壽疏曰,伏以臣冒昧陳懇,至于再三,未蒙矜諒之恩,徒犯瀆擾之罪,寤寐摽擗,悸憊成疾,阻食失眠,委頓呻囈,旣未能隨登賓筵,又未能趨詣陪班,辜負彌積,無地自容。聖恩天大,縱垂寬假,臣情到此,亦云窮蹙,玆不得不仰首哀鳴,自附於無隱之義,凡臣所以藉手事君,惟曰勿欺而已。前後所陳才具之不能堪任,筋力之莫可强策,夫豈有一毫半分之可堪可强,而乃敢飾辭張皇,不顧欺君欺天之爲大罪哉?臣之倥侗匏落,竊恐聖明,尙有所未燭也。章句陳腐,不可論於藝術,書生迂闊,無足試於事務,雖在儕友之間,倘以文學經濟,枉相稱道,則必將忸怩而顔發騂矣。迺者鄭重批敎,忽又擧及於此,臣於是乎益不知逃罪之所矣。自以爲欺人不敢,而居然作欺君欺天之人,是豈夢寐之所敢出者乎?抑又伏而思之,殿下必欲得文學之士,經濟之才,置諸輔相,以求至治,則鴻儒賢俊,于于而登庸矣。若謂臣眞有文學,眞有經濟,而可以居此職也。遺照誤恩,孰甚於此乎?天若假臣年壽,濯劘淬礪,始自今日,則庶或自效於聖明之世,而顧身衰耗昏憒,一至於此,陳力就列,無復可言,戀結之忱,又當如何?然猶干冒威尊,重申血懇,孤負隆眷,死有餘罪,伏望聖慈,哀之憐之,特許鐫免,俾不終歸於欺君而欺天,則具僚之知臣情實者,孰不欽誦於仁厚成就之德,而代爲臣感激哉?臣無任云云。答曰,省疏具悉卿懇。向日批旨與面喩,卿庶幾感回矣。今忽巽擧又至,不覺惘然失圖,顧今民國事計,果何如,而卿乃言去乎?卿疏之一之爲過,今再三之而至于四,若將有必辭之義者,卽惟曰才具之不堪也,筋力之難强也。藉使卿,實不堪實難强,予則曰可堪可强,此予所以委毗者篤,而恃望者切。況卿之發慮綜務,夷險向前,乃不待予言,而塗人耳目者也。卿雖退托不居,可得已乎?卿所云勿欺二字,果爲君臣交孚之第一義,非但卿於予,作一部藉手,予於卿,注嚮之一副矢心,亦不外是。卿須諒此,亟斷來懇,以幸國事,以安予心。仍傳曰,此批答遣史官傳諭。
兼都承旨鄭基會疏辭新資,答曰,省疏具悉。卿其勿辭行公。
大護軍金輔鉉疏曰,伏以臣之非才,卽木之散而朽者,郢斤不足以正,輸巧不足以雕。幸戴造化之天,旣而涵濡,濫廁匠圃之林,惟日培植。榮觀已極,冥升常愧,寤寐有標,心口相語曰,旣往兜欖,雖若無恥之恥,自自知正,庶爲不報之報。乃者大臣,以人之事,在於擧國曰賢之用,而如臣斗筲,忝其剡牘,聖恩謬可其奏,正卿不次以擢,此夢因攸希,不覺頂趾俱汗。若謂之資歷稍久,則久於臣者幾人,若謂之聞望攸及,則及於臣者非分,且夫是秩也。在唐,其曰中臺,在宋,其曰尙書,廁八座之尊,而樞機朝廷,據六司之長,而統轄該府,譬如百尺之竿,進一步則必墜,亦類九仞之山,虧一簣則必顚。自古名碩,每於此逡巡,況臣謭劣,尤何敢擬議?噫,臣之本末長短,日月所燭,臣之前後被河海莫量,凡所謂名以華貫,恬若固有,雖自稱澹於榮塗,人必不信。今於蘧瑗知非之年,始覺羲繇知冠之戒,抑又大懼者存,車服必章有德,糠粃不可居前。反是,則貽累於知哲,不爾則致飾於修攘,所以守株之諒,惟有循墻之走,玆暴衷懇,冒干聰聽,伏願聖明,俯垂鑑諒,亮將臣元降之級,亟賜寢還之命,俾公私耦幸,千萬至祝,臣無任云云。答曰,省疏具悉。卿其勿辭行公。
大護軍李鎬俊疏曰,伏以臣,以質則苦窳無用,以官則瓦礫直後,而早從蔭塗,晩竊倖科,冥升無藝,十星于玆。居然廁貳卿之列,未能效一日之責,鼴腹易滿,駑蹄已穿,每一循省,若隕淵谷,千萬不自意,日昨賓筵,剡擢正卿,華誥誕宣裒然爲資憲階,繼伏幸金吾除旨,臣不覺凜乎若警,罔知措躬之所也,夫是秩也。長六官而與九卿,上可以參贊弘化,布獲聲明,下可以綜理庶務,宰劃廊廟,此尙書之職,所由設也。故視其人之臧否,朝廷爲之輕重,不其難其愼歟。噫,臣自發軔之初,偏蒙我殿下曲遂之仁,內而出入西淸,依近日月之耿光,外而旬宣南藩,陳采江漢之謠俗,試而無可,黜猶餘罪,直臣之自分也明矣。混珠之衡淵鑑之燭照孔昭,續貂之狗尾,輿論之嗤點莫掩,臣雖貪戀無恥,曷嘗有更進一步之志哉?蓋爵賞所以予功能也。人而爲官,則罔功者沮,官而爲人,則不能者進,雖微末進退,尙不容廢此兩塗。況今淸明勵圖之治,稽唐虞而軼三代,允釐無曠,惟人是須,而將此重器,遽爾輕昇於百不似一無能之如臣者流,殆有若循次拾級之爲也哉?此臣之所以不敢冒膺,瀝血一暴於慈覆之下,伏願聖明,念公器之不可濫褻,軫微諒之非出飾讓,將臣新餘資級,亟許收還,以重官方,以安私分焉,臣無任云云。答曰,省疏具悉。卿其勿辭行公。
大護軍尹滋德疏曰,伏以本月二十日,大僚建白于上,奉上旨允可,擢登群彦,進爲資憲階,甚盛典也。必其人有德有才有聞望,有足以長六官而列于九卿,用副朝家簡拔之至意,而乃以臣名,竝擧其中,謂臣有聞望乎,謂臣有才與德乎?是誠左右究,而萬萬無所當矣。抑謂之久次乎,則臣又滋感之甚焉。夫明主之官也,苟其才也,前史所稱一歲超遷大夫,非躐也,分也,苟其不才也。先儒所云積日累久,不離於小官,非屈也,亦分也。固不當不問其材與不材,只計其久次而進庸之,且祝臣自策名之初,迄于今,名途亨衢騁騖之頃,駸駸有中間日月矣。此而謂久次,而遽加寵秩,有若淹滯者之振拔然乎?臣本儒業之門,人器且碌碌,華顯非所稱也,陳就非所能也,而遭遇聖明,洪造如天,照濡涵育,陶鑄而拂拭之。噫,人之謀身者工,而臣之前後所叨,臣不能謀者也,人之恕已者厚,而臣之尺寸蔑效,臣不能恕者也。每一思惟,蹙蹙靡屆,以懼以愧,只有感涕縱橫而已。今又愈進愈濫,而高亢盈滿之至此,位高則僨,人滿則槪,斯皆昔人明哲之炯戒也。在臣私悃,亦安得不疾聲呼籲,以冀曲遂之仁乎?玆敢不揆猥屑,冒瀆聰聽,伏願聖慈,俯垂鑑照,亟收臣新授資秩,俾公私兩幸焉,臣無任云云。答曰,省疏具悉。卿其勿辭行公。
上在昌德宮。停常參·經筵。
藥房提調朴齊寅,副提調趙康夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,同副承旨許遞,前望單子入之,承旨前望單子入之,李冕雨落點
傳曰,太廟冬享大祭獻官,宗親·儀賓中塡差。
政院啓曰,知義禁李鎬俊,旣入闕中,不爲肅謝,直爲出去,事甚未安。推考,何如?傳曰,允。
政院啓曰,左副承旨閔泳穆,今日不爲仕進,卽爲牌招,何如?傳曰,允。
以左副承旨閔泳穆牌不進罷職傳旨,傳曰,只推。
議政府啓曰,羅州稅船,臭載於藍浦地,而因錦伯査啓,裝載官該牧使宋寅玉,以裝發之遲滯,其罪狀,請令攸司稟處,而自戶曹覆啓允下矣。稅船晩裝,固難曲恕,本邑以湖南大去處,秋務政是方殷,該倅雖就囚,不過循例勘放,則徒煩往來,瘝曠可悶,在外似此之時,亦有闊狹之例,本牧使宋寅玉,特爲安徐使之戴罪擧行,何如?傳曰,允。
兵曹啓曰,今月二十七日一拜禁軍番次,而該番將朴履命,身病猝重,勢難供職,改差,其代依承傳口傳擬入,何如?傳曰,允。
兵曹口傳政事,以魚秉琇爲羽林將。
義禁府啓目,禮賓參奉鄭雲鵬原情云云。傳旨內辭緣,泛稱遲晩,刑推得情,何如?啓,除刑推議處爲良如敎,右議政朴珪壽疏曰,伏以臣冒死哀懇,竟失所圖,恩批轉益隆重,私分轉益惶蹙,隘跼高蹐措躬無所。心慌慮煩,病情危惡,旬朔之內,蠢動無望,太廟冬享,誓戒,屬日,吏曹之將以臣名,塡啓獻官,蓋以大臣攝行,奉有成命故也。無論職名如何,豈敢辭有事爲榮,而今臣疾痛,有增無減,莫可收拾自力,必致顚仆失儀。玆敢疾聲呼籲於仁覆之天,臣之屢瀆崇嚴,已是罪戾山積,今又規避駿奔,是豈臣分之所當有乎?伏願聖明,亟降威罰,勘臣當律,以嚴國綱,以警具僚焉,臣無任云云。答曰,省疏具悉卿懇。予之苦心,至於昨日之批,而罄悉無餘,卿庶幾斟量矣,至若愼節之添損,曷勝奉慮?太廟享役,自當變通,卿其安心調理。仍傳曰,此批答遣史官傳諭。大護軍嚴錫鼎疏陳病狀,乞遞經筵,政府之任。答曰,省疏具悉。所請依施。
副修撰徐夔淳疏,與其從姪右承旨相翊,有春秋兼銜應避之嫌,乞遞。省疏具悉。疏辭下該曹稟處。
上在昌德宮,停常參·經筵。
中宮殿誕日,大殿·大王大妃殿·王大妃殿·大妃殿,宗親·儀賓·內閣·政院·玉堂·百官口傳問安。答曰,知道。中宮殿,宗親·儀賓·內閣·政院·玉堂·百官單子問安。答曰,知道。傳曰,在外有實故摠管許遞,與未差之代,前望單子入之,摠管前望單子入之,副摠管李晩運·金炳淵·睦仁培·李珪永落點。
政院啓曰,議政府郞廳來言,今日賓廳日次,而誕日問安相値,不得來會云矣,敢啓。傳曰,知道。
以司謁口傳下敎曰,禁漏官奏時於輔養廳,依例爲之。
都摠府啓曰,今日入直內三廳武兼禁軍及軍兵等,當爲中日習射技放,而以中宮殿誕日相値,不得設行之意,敢啓。傳曰,知道。
兵曹啓曰,空闕守直,何等愼重,而今日摘奸時,慶熙宮衛將安民植,無難闕直,事未前有,萬萬該然,爲先汰去,其罪狀,令該府拿問處之,何如?傳曰,允。
戶曹參判沈履澤疏,請往省先壠。答曰,省疏具悉。卿其往省焉。
應敎朴顥陽疏,與徐相翊,有娚妹應避之嫌,乞遞春秋兼銜。省疏具悉。疏辭下該曹稟處。
上在昌德宮,停常參·經筵。
傳曰,都承旨·左承旨·右承旨許遞,前望單子入之,承旨前望單子入之,趙寅熙·張錫龍·沈相漢落點。
以司謁口傳下敎曰,訓局各色標下軍一百名,禁·御兩營各善放牙兵五名,巡牢十名抄擇,移屬武衛所事,分付。
政院啓曰,卽者義禁府都事來言,時囚罪人鄭雲鵬當爲議處,而判義禁未差,次堂例未得擧行云,何以爲之?敢稟。傳曰,判義禁前望單子入之。
判義禁前望單子入之,吳取善落點,傳曰,藥院提調許遞,前望單子入之,內醫提調前望單子入之,金炳雲落點。
政院啓曰,開坐事,命下矣。新除授判義禁吳取善,卽爲牌招,何如?傳曰,允。
事變注書崔鼎獻書啓,臣於本月十七日午時量,敬奉聖諭,馳往傳諭于忠淸道全義縣左諭善任憲晦所住處,則以爲,臣病伏竢譴之中,簪筆之臣,忽又臨宣別諭,以臣爲元子宮輔養廳諭善,旣責以優禮便歸於彌文,又敎以諭切必致之心,臣不勝惶駭戰栗,措躬無地。竊惟我元良,日就岐嶷,八域延頸,臣雖寘頑,亦具彝性愛戴之忱,豈後於人?固當竭蹶,不暇他顧,是職也實爲國朝之極選,其責任之重,遴簡之嚴,尤非誤及於妄庸如臣者。臣何敢貪戀恩榮,冒沒承膺?且臣狗馬之疾,久已阽危,跬步起動,其勢末由,瞻望雲天,有淚被面。臣神魄遁喪,螻蟻微衷,亦罔畢陳,謹竢少間,收召精神,當更入文字,冒死申籲,而違慢之罪,惟竢鈇鉞而已云矣,敢啓。踏啓字。
右議政朴珪壽疏曰,臣於前後丐免之章,亦承恩批,屢數百言,委曲懇摯,誠可以牗迷發蒙。臣雖至愚且頑,自非豚魚木石,寧不感激隆眷,而復甘犯瀆擾之罪哉?凡臣所以丐免而不已者,一則曰,才具之不堪矣。悉暴於明主之前,矜憐其實狀實情,而特副臣所望,則公私之幸,蓋有三焉。包容優假之德,成就曲遂之仁,是爲臣隣之所共欽頌,而與以爲榮矣,其幸一也。鼎之重,具瞻之地也,偶爾聖簡,謬及無似,迨此醜拙畢露之前,許其雍容自引而去,得免貽累廊廟,傳笑四方,其幸二也。若夫全保晩節,避遠鍾漏之譏,投處閒地,優遊江湖,樂臣之私分,大幸三也。而何往非聖主恩乎?滔滔一念,如水東注,怳惚譫忘,發於夢寐,不顧猥越,復敢呼籲。伏乞聖慈,穆然徐思,俾臣之至懇大願,夬伸於當日,則雖死之日,猶生之年,臣無任云云。答曰,省疏具悉卿懇。卿之費辭巽免,今焉竭矣。予之披心勉諭,亦云罄矣。今有一言更道於卿者,古大臣或言去就,以歲月稍久,事功成立,暫解投閒,無有妨於民國事計,而進退之憂,猶未能忘。況卿之膺命中書,甫計十箇月矣。彌綸匡濟之責,倚毗仰成之望,不啻若中流之楫,半塗之轍也。顧念此時萬萬非卿捨予,予捨卿之日,而卿之一向圖解,予之一向靳許,有若上下相持,反非所以禮遇之道,所辭議政之銜,今姑勉副,此特一遂卿苦懇,而非予之本意也。卿不當以釋負自居,時時造朝,告予嘉猷嘉謨,益殫亮弼之義,深所望也。仍傳曰,此批答遣史官傳諭。
上在昌德宮。停常參·經筵。
政院啓曰,輔養官李敦宇,陳疏到院,而不由縣道,直爲來呈矣。原疏雖不得不捧入,縣道疏之家僮直呈,禁令攸在,所當請推,而係是輔國,何以爲之?敢稟。傳曰,請推安徐。
政院啓曰,吏曹郞廳來言,大臣置處,政事,取稟。傳曰,當日爲之。
又啓曰,卽者義禁府都事來言,時囚罪人鄭雲鵬等,當爲議處,而判義禁吳取善,有身病,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,金大根落點。
傳曰,秋判外,刑曹堂上竝許遞,今日政差出。
傳曰,在外敦寧都正·知義禁許遞,今日政差出。
訓鍊都監·禁衛營·御營廳啓曰,南關王廟北邊墻垣五間,外三門外西邊墻垣一間,今已畢築之意,敢啓。傳曰,知道。
御營廳啓曰,本廳千摠梁柱華,身病甚重,勢難察任,改差,何如?傳曰,允。
又啓曰,本廳千摠,今當差出,擬望之人乏少,外任竝擬,何如?傳曰,允。
吏曹啓曰,右議政朴珪壽勉副事,命下矣。本曹時無相當窠,依例送西之意,敢啓。傳曰,知道。
兵曹啓曰,右議政朴珪壽勉副送西事,命下矣。當爲隨品置處,而領中樞一窠,判中樞二窠,他大臣及輔國·判書,俱爲見帶,依例從座目,輔國判中樞李宜翼,降付知中樞,其代下批,而知中樞時無見窠,作闕,下批之意,敢啓。傳曰,知道。
有政。吏批,判書趙基應,參判金學初,俱以病不來,參議金聲根進,吏批啓曰,判書趙基應,參判金學初,俱以病不來,小臣獨政未安,何以爲之?敢稟。傳曰,只出緊任。以李僖魯爲刑曹參判,許稷爲敦寧都正,閔昌植爲禮曹參議,鄭匡始爲兵曹參議,李根命爲刑曹參議,金輔鉉爲知義禁,尹永進爲戶曹佐郞,兵曹參議單李敎植,參知單鄭匡始,贈吏議李塡,贈吏判例兼,贈吏議李光裕,贈都憲祭酒,贈僕正李耒,贈吏議,已上知義禁李鎬俊三代?故戶參金在成,贈吏判例兼,知義禁金輔鉉考。學生李義哲,贈戶參例兼,李漢應贈右承旨,李德祚贈僕正,已上前同敦寧李白淵三代。故學生李斗望,贈監察,孝行卓異贈職事,承傳。再政。以洪淳大爲同義禁,南宗斗爲典籍,洪岐周爲漢城主簿。
兵批,判府事單朴珪壽,知事單李宜翼,同知單玄秀敏,僉知二單,魚秉琇·金得溆,知事作闕單鄭文升。
輔養官李敦宇疏曰,伏以,臣於本月十九日,伏奉元子宮輔養官除旨。竊惟睿質天縱,岐嶷日就,政宜預養沖年,致切於作聖之地。此是三代必設傅保也,於不休哉?臣自獲睹前星以來,與山樵野牧,同在歡聲協氣之中,歌詠長發之祥。今聞設廳置官,先飾盛儀,彼山樵野牧,相告胥賀,喜不自勝。況臣首膺是銜,更叨與榮之愧乎?自知如此,而不敢爲冒進者,有艮限在耳。臣之致仕,九年于玆矣。退跧湖壖,尙保病喘,予告之初,果未料拖至于今,有何念更及於榮觀邊也?夫致仕者,竝刊於曾經官前望,廟剡銓注之不復擧擬,截然是金石典也。未敢知今日恩數,果有何辭之可以自解。縱不以是銜,謂臣落致仕然,猥從諸大夫之後,而拜跪於甲觀禁鶴之下,周旋於儀文采物之間,決然已退者之所可爲則明矣。且況臣於是銜,已非其人,今不欲以不學無識之實狀,擧而論之於德義輔翼之地者,恐有若較係於人與職之嫌故也。一言以蔽,歷數四百年典故,無有如臣學殖之冒忝是銜者耳。卽此而有臣必辭之義,且進退人臣之大節也。昔范鎭曰,六十三而求去,蓋以引年七十九而復來,豈云中禮?臣之年齒,雖或差殊,旣去而復來之跡則一也。臣之自劃自靖,其不可一毫放過,一步運動,一日虛縻者,又在。竊念臣先祖忠正公臣楘,嘗膺是選於仁廟,啓沃我顯宗矣。如臣不肖無能如彼也,以臣一身,而仰負聖上格外之至恩厚渥,下爲忝墮家聲,已也,寧不悚惶?秪增恧慼。寵之所居,臣以爲懼,宮之所重,臣以爲愧,臣有臣心,亦不能自强焉。但就臣所守防限,而明其不可踰越之,在朝家必許者,披膈瀝血,冒控崇嚴。伏乞聖慈,察臣言之非出飾讓,念臣情之不得移易,亟收臣新授之職,以重遴選之義焉。聞命以還,按抑不得,卽欲仰籲於聽卑之天,而縣道逶迤,易致稽遲,第使家僮,直呈喉院,是亦唐突之罪也。瞻望雲天,益切戰恐祈懇之至。臣無任云云。答曰,省疏具悉。卿於是任,不當以懸車,爲難進之限矣。輔導元良,豈非卿宿德之自任者,而況繼述先業,又復在此乎?已有馹召,卿其勿辭,卽爲上來肅命。
上在昌德宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,右副承旨金奭鎭,今日不仕進,卽爲牌招,何如?傳曰,允。
政院啓曰,新除授同副承旨李冕雨,卽爲牌招,何如?傳曰,允。
以右副承旨金奭鎭牌不進罷職傳旨,傳曰,只推。
傳曰,都承旨·左副承旨許遞,前望單子入之。
承旨前望單子入之,趙寅熙·金永壽落點。
政院啓曰,卽者義禁府都事來言,時囚罪人鄭雲鵬,當爲議處,安民植捧供,而新除授判義禁金大根,同義禁洪淳大,俱爲在外,知義禁金輔鉉未肅拜,只有同義禁李喬翼一員,不得備員開坐云。知義禁卽爲牌招,何如?傳曰,允。判義禁許遞,前望單子入之。
判義禁前望單子入之,李景宇落點。
上在昌德宮。停常參·經筵。
以監察茶時啓辭,傳曰,知道。
政院啓曰,右承旨閔泳穆,今日不爲仕進,卽爲牌招,何如?傳曰,允。
以右承旨閔泳穆牌不進罷職傳旨,傳曰,只推。
奎章閣啓曰,原任待敎金演壽父喪第三日,依定式遣檢書官,致弔以來之意,敢啓。傳曰,知道。
兵曹啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
兵曹啓曰,今九月二十九日戊辰亥正三刻十一分立冬,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·漢城府,一體頒火之意,敢啓。傳曰,知道。
義禁府啓目,慶熙將安民植原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
義禁府啓目。粘連向前安民植·鄭雲鵬等亦,安民植段,殿內監刈之際,適有摘奸之行,趁未迎接,似或無怪,旣至執頉,難免重勘,鄭雲鵬段,貢人領率,雖其職掌,苟能嚴束,豈至攔入?罪在溺職,不可全恕,竝只以此照律,何如?啓,依允。
上在昌德宮。停常參·經筵。
藥房提調金炳雲,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,禮房承旨,馳詣宗廟·景慕宮,奉審摘奸以來。
政院啓曰,議政府郞廳來言,今日賓廳日次,而領議政李裕元在外,左議政·右議政未差,不得來會云矣。敢啓。傳曰,知道。
宗親府啓曰,明日卽天漢殿朔奉審日次,臣秉文,進詣擧行之意,敢啓。傳曰,知道。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
傳曰,發遣吏郞,諸執事淸齋與否,摘奸以來。
傳曰,飭已施矣。向日罷職注書朴應冕,分揀。
以司謁口傳下敎曰,御眞標題,未及書之矣。檢校直提學閔奎鎬來初一日書寫時,原任閣臣·承·史,來待于書香閣。
以京畿監司鄭泰好狀啓,金浦郡守金秉薰身死事,傳曰,勿拘常格,口傳各別擇差。
吏曹口傳政事,以丁大永爲金浦郡守。
三軍府啓曰,卽接兵曹所報,則禁軍習陳,本曹因連有故,不得設行云矣。敢啓。傳曰,知道。
兵曹啓曰,來十月初二日宗廟·永寧殿冬享大祭時,守門當爲塡差,而本曹郞廳·都摠府郞廳·五衛將,除入直與呈辭受由·在外未肅拜,排擬苟艱,依定式軍門將官,代差以入之意,敢啓。傳曰,知道。
義禁府照目。粘連慶熙將安民植,禮賓參奉鄭雲鵬等矣,本府議啓內,安民植段,殿內監刈之際,適有摘奸之行,趁未迎接,似或無怪,旣至執頉,難免當勘,鄭雲鵬段,貢人領率,雖其職掌,苟能嚴束,豈至攔入?罪在溺職,不可全恕,竝只以此照律,罪各笞四十收贖,附過還職,私罪,奉敎依允。日記廳堂上閔泳達。郞廳李載崐·金炳䄵。
上在昌德宮。停常參·經筵。
備忘記,天摩僉使金元敏下直,長弓一張,長箭一部,片箭一部,筒兒一箇賜給。
傳曰,禮房承旨,馳詣宗廟·永寧殿,奉審摘奸以來。
傳曰,內閣諸般節次,竝復舊例爲之。
傳曰,御眞標題時,書寫閣臣與入參閣臣以下,別單書入。
傳曰,有實故摠管許遞,前望單子入之。
議政府啓曰,萬東廟祭器,自本道造成,而物力姑無劃下,上納錢中一千兩取用事,分付度支,使之知委,何如?傳曰,允。
又啓曰,卽見咸鏡監司徐堂輔分等狀啓,則吉州等十三邑,寘之稍實,安邊等九邑,寘之之次,文川等二邑,寘之尤甚,後錄諸條,竝請廟堂,稟旨分付矣。其一,新還餉中,尤甚折半,之次邑三分一,相當穀,準折代捧,待明秋還作本色事也。其一,文川·甲山·三水官屬逋還,竝姑仍停事也。其一,尤甚邑,限明秋勿定配所事也。其一,明川以南進俸吏,姑爲停止事也。其一,推奴徵債,限明秋防禁事也。今年穡事,關北稍實分等,必有斟量依施,後錄諸條,俱係便民之政,依狀請施行,何如?傳曰,允。
又啓曰,卽見平安監司申應朝分等狀啓,則永柔等七邑,寘之稍實,平壤等二十八邑,寘之之次,宣川等九邑,寘之尤甚,後錄諸條,竝請令廟堂,稟旨分付矣。其一,各邑鎭帳外,火田四分一權減,鎭堡給代,不足條,戶結排斂中區劃事也。其一,陳田·火田,還加起執摠,依近例停免事也。其一,各宮房各衙門屯田,從實執摠,俾無白徵事也。其一,新設城餉,半分耗條,排用於東津支放及營下砲手設料事也。其一,尤甚邑,限明秋勿定配所事也。其一,推奴徵債,限明秋防塞事也。關西水警,雖有登聞,災減之節,旣無別啓,則可知精實。分等依施外,他諸條,俱係民隱,且有已例,依狀請施行,何如?傳曰,允。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
都摠府啓曰,今日入直內三廳·武兼·禁軍及軍兵等,當爲中日習射技放,而以冬享大祭相値,不得設行之意,敢啓。傳曰,知道。
政院啓曰,輔養官李敦宇,陳疏到院,而不由縣道,直爲來呈矣。原疏雖不得不捧入,縣道疏之家僮直呈,禁令攸在,所當請推,而係是輔國,何以爲之?敢稟。傳曰,請推安徐。
輔養官李敦宇疏曰,伏以,臣敢齎必辭之義,恭俟亟遞之恩,不惟不賜兪允,諭旨轉益隆重,臣滿心惶恧,無地自容,重以馹召之命,迥出常格,如臣微末,何以得此於聖明也?臣早犯不幸之戒,癡想妄希,藉或僥倖於榮塗,若其做得人人所不做,非徒不敢眞實,是力量所未及也。反復點檢,自知甚明,每一除遷,必欲兢兢乎名實之間者,畢竟無官不濫,無事不僭,以至階級而竝亢之已極,所以年未耆而乞休者,無寧廁身朝藉之外,以自劃耳。及其得之也,是亦且濫且僭,常抱警惕,若無容措。今此除命,尤萬萬非如臣所敢當承者。儲闈宏開,式闡輪輝之瑞,早諭昭示,乃修左右之列,是何等慶會也,是何等令典也?輔養之責,不啻在於起居言語,必薰陶德性,涵養氣質,以基萬億年位育治平之功。故當揀碩士正人以誘之,其任又何等重大也,何等謹愼也?臣之不學無識,知臣者皆知,今不敢猥陳本領,冒瀆崇嚴,而程子所云朝廷之擧之何爲,臣之所受何義者,托出臣今之所値也。以公而斷斷不得冒進如此,以私則致仕後,更無職務去就之可論。視前輩已然,在臣身亦然,臣復以何辭,自解其不然之由乎?得休之始不以獲伸初心爲喜,竊喜以臣更不累於淸明之治,今何可復解懸車,恬然瓢結於周行乎?似此情實,天鑑孔昭。如使臣可進而不進,則實犯逋慢之罪,不可進而不進,則當有變通之政。寬而鞶褫之恩,固所爲幸,嚴亦鈇鉞之威,有不敢辭。惟殿下,另賜處分焉。天地生成之澤,非臣此生所可酬其萬一,而前以匪分引退,後以匪分而冒進,則不是翅後之冒進無所據,竝與前之引退而失之,顧何敢虛辭矯飾,竊取好讓之名而甘爲辜恩之人也?伏乞俯垂鑑諒,亟賜鐫改,使翹肖之微,不枉其性於陶甄之中,千萬幸甚。臣無任贍天祈懇,伏地震懍之至。答曰,省疏具悉。授卿此任,非勞以服政,欲其得卿老成而輔翼之也,何必以旣退爲艮限,如是屢辭乎?禮見之日在邇,卿其卽速上來,除肅謝入參。
敦寧都正許稷,疏陳無敦寧乞遞。省疏具悉。所請依施。
甲戌十月初一日時,上御書香閣。御眞標題書寫入侍時,行都承旨趙寅熙,左承旨張錫龍,右承旨閔泳穆,左副承旨金永壽,右副承旨沈相漢,同副承旨李冕雨,記事官沈相學,假注書盧德龍,記事官金弘集·沈相萬,原任直提學李裕元,原任提學洪淳穆·朴珪壽,提學金炳德,原任直提學李載元·李㘾,檢校直提學金輔鉉·李鎬俊·尹滋悳·趙寧夏·李載冕·趙慶鎬·閔奎鎬,直提學鄭範朝,原任直閣鄭健朝,檢校直閣李喬翼,原任直閣李淳翼,檢校直閣李鎬翼,直閣尹用求,原任待敎李秉文·洪承億·徐相翊,待敎李載兢以次侍立。上具翼善冠·衮龍袍,出次陞座。缺上曰,近作楸行矣,何日入城乎?裕元曰,間省先壠,轉到漢江,承聞好公故,入參矣。上曰,善爲往返耶?裕元曰,無頉往來,今日公故後,仍卽出城楸行矣。仍奏曰,標題時刻,已當矣。上曰,今當書之,可也。裕元曰,列聖朝標題書式,書寫官錄,來入鑑,恐好矣。上曰,書式或自不同,何故也?裕元曰,御眞圖寫,或在尊號前後故也。今番則何以書之乎?上曰,尊號書之。又書卽祚年月日,以此爲之,大本三本,今書之,而小本則予當後日書之矣。上曰,承旨中閣臣,一體擧行。裕元曰,亦甚好矣。仍奏曰,間果往復山林,而以病未得上來云矣。上曰,待病可,上來,好矣。裕元曰,輔養官李敦宇,從近上來云矣。上曰,宋近洙,何日上來云耶?裕元,顧諭善閔泳穆曰,何日上來云耶?泳穆曰,趁初十日前,上來云矣。上曰,今番之擧,繼述先志,內閣諸般事,復舊例,好矣。裕元曰,近來內閣事,臣實未知,下詢時任閣臣,恐好矣。又奏曰,尊號在後,圖寫在前,其下書何年圖寫乎?上曰,璿源殿所奉英廟朝御眞標題見之,則御眞圖寫後,尊號亦書矣。裕元曰,今番書之,亦好矣。上曰,御眞壬申正月始作,五月出本矣。英廟朝眞本,有十二本,而書式各異矣。裕元曰,其時,似從上意書之矣。奎鎬,寫御眞標題訖。上曰,書寫官筆名,已聞知,而果是善寫矣。裕元曰,素有筆名矣。上曰,領敦寧待敎,幾年帶之耶?淳穆曰,五年矣。裕元曰,臣之代,領敦寧爲之,領敦寧代,提學金炳德爲之矣。缺
上在昌德宮。停常參·經筵。
自前夜五更至巳時,灑雨下雨,測雨器水深七分。
以御眞標題書寫時,書寫閣臣與入參閣臣以下別單,傳曰,書寫官檢校直提學閔奎鎬,特陞正卿,入參閣臣原任直提學李裕元,原任提學洪淳穆·朴珪壽,各內下大豹皮一令賜給,提學金炳德,原任直提學李載元,各內下虎皮一令賜給,李㘾,檢校直提學金輔鉉·李鎬俊·尹滋悳·趙寧夏·李載冕·趙慶鎬·閔奎鎬,直提學鄭範朝,原任直閣鄭健朝,檢校直閣李喬翼,原任待敎李秉文·洪承億,各內下鹿皮一令賜給,原任直閣李淳翼,檢校直閣金永壽·閔泳穆·李鎬翼,直閣尹用求,原任待敎徐相翊,待敎李載兢,各內下中鹿皮一令賜給,閣監文周行·千應鍊,竝加資,朴漢俊,直付書題,待窠陞實,檢書官徐相翕·徐周輔·洪鍾譱,各加一資,資窮者代加,別看役秦相琦,守令待窠擬入,其餘員役等,竝依判下施賞。
政院啓曰,卽者檢閱沈相萬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金弘集,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史,不可不備,別兼春秋金永哲,卽爲牌招入直,何如?傳曰,允。
奎章閣啓曰,頒賜閣志安寶次,奎章之寶,請出之意,敢啓。傳曰,知道。
以慶尙監司洪玩狀啓,泗川縣監李會英,暗行御史,旣已封庫,爲先罷黜事,傳曰,令該曹口傳,各別擇差,催促下送。
摠管前望單子入之,都摠管蔡東健落點。
御營廳啓曰,本廳千摠柳相吉,以前任三和府使,方在任所,上來尙遠,久曠可悶,改差,何如?傳曰,允。
刑曹啓曰,各道獄案,今方考閱,次第審理,而其中慶尙道新錄獄案,間或錯誤矣。莫重獄案,不敢因循回啓,故抄其誤錄者,還爲下送本道,使之釐正上來,以爲獻讞之地,何如?傳曰,允。從速釐正,罔夜上送之意,分付。
左諭善任憲晦疏曰,伏以臣,猥以萬萬無似之身,謬忝選籍,爲國人所嗤點,今已十有四年矣。前後被召,不知爲幾度,而昨冬以來,恩禮彌隆,至于今番特除而極矣。臣將欲强起趨命,則四維至重,鐵限在前,將欲自暴請譴,則言不見槪,恩反愈渥,進退維谷,理窮數極,雖旁觀之愍臣者,亦不能爲臣謀矣。然此無他,臣之本末,猶有所未嘗燭於淵鑑者故耳。與其上下相持,徒損國體,無寧瀆撓,庶幾體諒,此臣所以旣略附惶恐罔措之意於史官之啓,今又疾聲呼籲而不自已也。伏惟聖明,俯垂察焉。臣姿本駑下,而不猶人,蚤業公車,才鈍不唇,晩益荒嬉,學未通方,平生伎倆,直一庸人耳。特以自爲鮮民,萬念灰冷,杜門窮山,與世相疎,則不知者,疑或有一善寸長之可取,謬相獵掇,遂至於此,窄逕窘步,轉身無路,於是乎不期欺而欺世,不期盜而盜名。居則忽忽寐悸寤歎,出則靦然羞對人面,殆無一日生世之樂,臣之情事,可謂戚矣。且以朝廷事體言之,始焉憑藉游辭,拔擢非人,終又無之核實,任其僞冒,亦不幾於一誤再誤,重貽後世之譏乎?此尤臣之所大懼也。況今新除,循名思義,蓋欲諭之以善,成就睿德,遴嚴而責丕矣。如非一代賢雋,莫宜居之。廟議失當,乃以如臣不肖,苟然充數,是奚異加袍帽於猿狙之身哉?臣之奉持恩言,徊徨踧踖,終不敢爲呈身之計者,良有以也。苟非然者,臣亦世臣之後裔,彝性中一物,遭逢盛際,一覲岐嶷,退塡溝壑,夫豈非至願,而故作難進之態,甘自蹈於孤恩負義之科乃爾哉?臣竊念三代以後,論敎冑之術,莫備於賈誼保傅傳。然要其歸,則不出於早諭敎選左右,而選左右,尤爲諭敎之本焉。玆者新設輔養廳,亦早諭敎之意,選左右之道,不可不愼。伏乞殿下,毋或疎忽,亟遞臣職名,簡端方法拂之士而改授之,俾有養正之實效。仍之將臣經筵舊銜,永施刊汰,一以息四方之譏,一以全匹夫之廉義,不勝其大願也。抑嘗聞文元公臣宋明欽之辭是職也,有曰,敎諭之本,莫過於先自懋學修德,以盡身敎之方,使薰陶漸染,德性天成,則億萬年無彊之休,亶在於此。至若選擇保傅,尙屬第二件事。然則臣之今日所望於殿下,亦尤在於懋學修德,惟殿下懋哉。蓋臣不敢進之義,自有大者,則區區狗馬賤疾,固不當仰溷宸聽。臣閱歲濱死,近益添劇,宛轉床席,鬼事日迫,雖使臣爲在朝之身,亦萬無自力趨承之望,天日監臨,臣焉飾詐哉?伏乞聖明,竝賜矜諒,使臣殘喘,安意待盡,實爲通志成物之大仁。臣無任攢手懇禱隕越之至。答曰,省疏具悉爾懇。向日之敦召,已諭予至意,而附奏之來,極庸悵歎。今此巽章繼至,尤不覺失圖。夫是職也,本非爵祿之縻,則爾之遐操雅表,少無虧損之嫌。是任也,專以訓迪之責,則爾之劬經篤行,必有成就之效。此果一向浼浼,而不思所以自任者乎?陳勉以先自懋學,以盡身敎之方,深所服膺,而寡躬之懋學,亦在於爾之左右啓沃,何不諒此,而徒爲此辭巽語也?元良禮見之日,於焉近止,予之必欲致爾,益復切急,愛戴之誠,亦當不以草野有間,爾須幡然登途,羽儀禮席,庸副予如渴之望焉。仍傳曰,此批答,遣地方官傳諭。
檢閱沈相萬疏曰,伏以,臣於浹月持披之餘,獲接家信,則臣母素患痰眩之症,近因秋冬之交,連失調將之宜,一倍添篤,氣息綿綴,急伻踵至,促臣歸視。臣聞此報,方寸煎灼,明發不寐,玆敢不避瀆擾,陳章徑出。伏乞聖慈,俯垂鑑諒,亟遞臣所帶之職,俾便救護,仍治臣擅移之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
自二更至三更,灑雨下雨,測雨器水深一分。
傳曰,予惟三代有道之長,以早諭太子,而其具則曰,正人與居,聞正言,見正事,行正道也。顧玆諭善之設,豈徒然哉?欲思漸開,聞見未廣之前,所以端本而養正者,必須博聞道術之士,當今之世,舍爾其誰也?古今於國本,以疏廣之勇退也,而待太子學成而去,賀循之淸修也,而爲太子躬訓而在。況爾之以世祿,而愛戴蘄嚮,萬萬踰於他人乎?昔宋先正之難進易退,一於義而不苟,而爲顯廟贊善,則自任以輔導,此非後學之所當師法也歟?爾於斯任,無可辭之義,而予於此時,切必致之思,申敷衷告,冀回遐心,卽起造朝,以輔我元良事,遣史官傳諭于左諭善任憲晦。
政院啓曰,左副承旨金永壽,今日不爲仕進,卽爲牌招,何如?傳曰,允。
以左副承旨金永壽牌不進罷職傳旨,傳曰,只推。
政院啓曰,左右史,不可不備,別兼春秋金永哲,檢閱金弘集,旣有只推之命,竝卽牌招,推移入直,何如?傳曰,允。
以別兼春秋金永哲,檢閱金弘集牌不進罷職傳旨,傳曰,只推。
吏曹啓曰,禮賓寺參奉安應淳,以其身病,呈狀乞遞,改差,何如?傳曰,允。
吏曹口傳政事,以金敎濚爲泗川縣監。
兵曹啓曰,禁軍別將李邦鉉,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以申正熙爲禁軍別將。
上在昌德宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,右承旨閔泳穆,右副承旨沈相漢,今日不爲仕進,竝卽牌招,何如?傳曰,允。
以右承旨閔泳穆牌不進罷職傳旨,傳曰,只推。
傳曰,同副承旨許遞,前望單子入之。
承旨前望單子入之,李後善落點。
政院啓曰,左右史不可不備,別兼春秋金永哲,檢閱金弘集,旣有只推之命,竝卽牌招,推移入直,何如?傳曰,允。
以別兼春秋金永哲,檢閱金弘集牌不進罷職傳旨,傳曰,只推。
上在昌德宮。停常參·經筵。
藥房提調金炳雲,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,左副承旨李後善,今日不爲仕進,卽爲牌招,何如?傳曰,允。
政院啓曰,議政府郞廳來言,今日賓廳日次,而領議政李裕元在外,左議政·右議政未差,不得來會云矣。敢啓。傳曰,知道。
政院啓曰,左右史不可不備,別兼春秋金永哲,旣有只推之命,檢閱沈相萬,由限已過,卽爲牌招入直,何如?傳曰,允。
以檢閱沈相萬牌不進罷職傳旨,傳曰,只推。
政院啓曰,卽者檢閱金弘集,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
統制使李周喆疏,略曰,固城還邑,成命已下,實固圉重邊之至意也。臣於是役,敢不洞洞出力,而旣有狀請蒙允之財矣。前府使姜奎馨,妄率做事,事多僨誤,不得已已爲啓罷矣。卽伏見本道監司洪玩疏本,則以見瞞二字自引,然而瞞報之責,惟在該倅,於道臣所嫌之有哉?至若奎馨之政治得失,與臣狀辭,黑白姸媸,一切相反,直置臣於誣人欺君之科。臣於是惶蹙慙恧,措躬無所,而臣若呶呶發明,則非但事體之轉益悚懍,恐有傷於同朝忠厚之風,反不若受而過之爲愈也。第臣犬馬之齒,已迫桑楡,而水泉不服,重以海瘴爲祟,素抱貞疾,一倍添劇,目下見狀,無以照管戎務,收拾邊情。伏乞聖慈,亟遞臣所守職任,以安私分焉。答曰,省疏具悉。卿又何必如是乎?其勿更辭,益勉邊圉之責。
上在昌德宮。停常參·經筵。
人定,雷雹。
傳曰,元子宮,與輔養官諭善相見禮時,時·原任大臣·閣臣·承史·玉堂,使之入參。
傳曰,在外臺諫許遞,政官牌招開政。
傳曰,在外京兆堂上許遞,前望單子入之。
京兆堂上前望單子入之,左尹金箕錫,右尹南廷益落點。
傳曰,邇來冬候之暄,已有乖於時行之令,而轟燁之異,又發於閉藏之月,仁天譴告,必有所召。惟予否德,不克仰答天心,萬機不修,百度不立,風俗日頹,民生日瘁,一毛一髮,罔不受病,而予未之奮勵修省,致此赫然威怒。不啻若耳提面命,反復思惟,只有驚悚。君臣上下,其敢不惕然憂畏,交勉共貞,圖所以應天弭災之道乎?自明日,限三日減饌掇樂,庸伸予一分茂對之忱,凡厥在廷,體此至意。
政院啓曰,左右史,不可不備,檢閱金弘集·沈相萬,旣有只推之命,竝卽牌招,推移入直,何如?傳曰,允。
以檢閱金弘集·沈相萬牌不進罷職傳旨,傳曰,只推。
議政府啓曰,卽見黃海前監司閔台鎬災實分等狀啓,則瑞興等九邑,置之尤甚,鳳山等七邑,置之之次,載寧等七邑,置之稍實,各樣災三千八百六十四結十七負七束,特許準劃,後錄諸條,竝請令廟堂稟旨,分付矣。其一,還摠中小米,限折半以相當穀代捧,待明秋還作本色事也。其一,訓·禁·御三營結作,米以錢代納事也。其一,海州·平山·鳳山·司甕院納保米,白川·掌樂院納保米,依已例,每名二兩式上納事也。其一,延安等五邑均廳免稅米太,依已例以詳定執錢上納事也。其一,推奴徵債,限明秋防塞事也。其一,尤甚邑,限明秋勿定配所事也。今年穡事,縱有彼此之別,比之三南,可謂樂世,而向日以災結事,奉承筵敎,已有行會。其在對揚之道,不可一例濫許分等,依此磨鍊畓災,限四百結劃下,綿田災,他道之所無,而獨於海西有之,係是流來之例,則不宜全然減削,一百結特爲頒給,使之精約分俵,三營結作米,軍需所重,置之。外他諸條,俱爲便民之政,竝依狀請,施行,何如?傳曰,允。
又所啓,卽見水原留守閔致庠災實狀啓,則新災一百七十七結九十三負一束,特許劃下,流來舊災餘在九十九結四十六負六束,亦將査起,期於盡充計料,推奴徵債,限明秋防塞事,竝請令廟堂稟旨分付矣。本府年形,守臣之所知,則狀請災結,必有勘量,特許準劃,流來舊陳之初不擧論,有違朝飭,使之待春更査,推徵防塞,依施,何如?傳曰,允。
又啓曰,卽見廣州留守李㘾災實狀啓,則新災一款,不爲擧論,流來舊災餘在七十一結五十八負一束,連加査括,隨起執稅計料,而本府軍餉及各衙門,今秋當捧各穀竝耗,期於臘前畢捧事,請令廟堂稟旨分付矣。本府檢田,初無新災之擧論,則年形雖曰大登,守臣之精實執摠,推以可知。至若舊陳之査括,餉穀之收捧,勿以樂歲而少忽,另加操飭之意,分付,何如?傳曰,允。
又啓曰,卽見京畿前監司鄭泰好災實狀啓,則三等分劑,不爲擧論,新災八百五十三結四十二負,特許準劃,後錄諸條,竝請令廟堂稟旨分付矣。其一,大興·臨津·長山等餉穀,依已例全數捧留本邑,附近民之自願輸納者,依願許施,耗條竝以代錢輸送事也。其一,禁·御兩營江都留餉米太及守·摠兩營壯抄牙兵身米,依已例代錢收捧事也。其一,各衙門·各宮房屯土,勿拘定摠,從實收稅事也。其一,推奴徵債,限明秋防塞事也。夏潦所徑,不無沈損之時,秋候旣調,乃獲收楡之功,截長補短,優稱康年,而初無分劑之擧論,亦無事目之頒降,則其甲於諸道,可知,所請災結,置之。外他諸條,竝依已例施行,何如?傳曰,允。
三軍府啓曰,卽見平安前監司申應朝狀啓,則以爲,作隊軍入防冬操,自是已例,而年形旣未均登,軍伍尙多闕額,特許停免事,請令三軍府,稟處矣。詰戎之政,固難番番許停,而穡事旣是不均,則其在便民,合有闊狹,依狀請施行,何如?傳曰,允。
兵曹啓曰,禁中守門閉門後,門將守直,至重且嚴,而昨夜閉門後,曜金門守門將朴炳容,無難擅離,揆以紀綱,萬萬駭然。常時不能檢飭之失,臣不勝惶悚,而當該守門將朴炳容,爲先汰去,其罪狀,令該府拿問處之,何如?傳曰,允。
內醫院啓曰,加差內醫,待窠陞實承傳,有三人,竝當隨闕實差,而見今內醫,闋制未復職者,旣有三人,則其所積滯,亦不可不念。自今爲始,內醫有闕,則先以加差一人陞實,次以闋制一人復職,間窠收用,可無偏鬱之歎,以此定式施行,何如?傳曰,允。
訓鍊都監啓曰,本都監中軍李奎奭,身病猝重,勢難察任,今姑改差,何如?傳曰,允。
御營廳啓曰,今十月初六日騎士都試時,各技優等人及沒技人,別單書入之意,敢啓。傳曰,知道。
左副承旨李後善,同副承旨沈相漢等啓曰,今者靑臺雷異之報,何爲而至也?月令已過於收聲,節序尙遠於復陽,仁天之警告,若是丁寧,此誠殿下修省之一大機會也。臣等未敢傅會爲說,災不虛生,此莫非群下之不能對揚聖德,以爲懋實之政,有所未盡也。苟能一念寅畏,惕厲之心,常存於施措之間,則熒惑之徙,桑穀之枯,卽一轉移間事耳。伏見傳敎下者,則敬天恤民之澤,至有減膳撤樂之擧,臣等不勝欽仰萬萬。惟殿下,益加誠敬,懋盡消弭之方焉。答曰,知道。今當收藏之時,忽有燁燁之異,上天告警,豈無所由?一則予否德也,二則予否德也。滿心驚懍,繞壁不寐,際見爾等之啓,尤不覺惕然憂懼,而反復陳勉,實助予修省之方。當益加留念矣。
上在昌德宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,來十一日,輪對日次矣。敢稟。傳曰,當次人受點,後日次待令。
傳曰,左承旨·同副承旨許遞,前望單子入之。
傳曰,承旨有闕之代,前望單子入之。
承旨前望單子入之,洪淳學·金敬均·張時杓落點。
傳曰,呈告經筵工曹參議許遞,今日政差出。
傳曰,摠管竝許遞,今日政差出。
傳曰,初十日次對,進定於明日。
傳曰,通津府使姜潤,長湍府使李冕榮相換。
政院啓曰,行都承旨趙寅熙,不爲仕進,左承旨洪淳學,右承旨金敬均,同副承旨張時杓未肅拜,院中只有臣一人。伴直無人,同副承旨張時杓,卽爲牌招,何如?傳曰,允。
政院啓曰,左右史不可不備,檢閱金弘集·沈相萬,旣有只推之命,竝卽牌招,推移入直,何如?傳曰,允。
以檢閱金弘集·沈相萬牌不進罷職傳旨,傳曰,只推。
吏曹啓曰,慶尙都事金德濟,以其身病,呈狀乞遞,改差,何如?傳曰,允。
兵曹啓曰,宣傳官尹滋成,五衛將盧鎭巘·金得溆除授在外,上來無期,宣傳官李宅鎬,內禁將尹錫五,文臣兼宣傳官金允植·洪永禹,俱以病難供職,呈狀乞遞,竝改差,何如?傳曰,允。
有政。吏批,判書趙基應,參議金聲根進,參判金學初牌不進。以沈承澤爲大司憲,朴鳳彬爲司諫,洪正厚爲掌令,高時協爲持平,朴奎燦爲正言,金在瓘爲敦寧都正,李源逸爲工曹參議,閔泳穆爲大司成,閔奎鎬爲知經筵,李敦相·金鶴根爲同經筵,李承輔爲藝文提學,李建昌爲司僕正,文俊永爲監察,金炳一爲三和府使,閔範鎬爲山淸縣監,鄭晉默爲安峽縣監,白璿行爲鰲樹察訪,守判宗正卿府事單李會正,兼掌令單李建昌,行護軍閔奎鎬今超資憲,特陞正卿事,承傳。嘉善文周行,今加嘉義,學正單朴龍㘽,學錄單林相喜。
再政。以李重元爲溫陵令,李徽應爲禮賓主簿,文在經爲禮賓參奉,通津府使姜潤,長湍府使李冕榮,已上相換事,承傳。
三政。以徐弘淳爲健元陵令,黃猷淵爲司圃別提。
四政。以權鍾碩爲監察,李奭鎭爲引儀,金準永爲尙衣別提,趙東植爲慶尙都事。
五政。以尹應燮爲司䆃主簿,金秉燮爲典設別提,奉常參奉單崔義漸。
六政。以李恒儀爲工曹佐郞,贈吏參尹周鎭贈吏判例兼,吏議尹謙圭贈吏參例兼,僕正尹光絢贈吏議,以上都摠管尹滋悳三代。
兵批,行判書李載元進。以徐相鼎爲知事,李鎬俊爲都摠管,金輔鉉·尹滋悳·鄭基會·閔奎鎬·李容熙·金善弼·尹宇善·李鳳億·李敏庠爲副摠管,趙龜永·李建中爲僉知,吳夏泳爲兼訓鍊都正,具奭祖·李翰榮爲宣傳官,尹永夏爲內禁將,李容肅·朴成達爲五衛將,尹致煥爲慶熙將,李圭昇爲訓鍊主簿,李胄榮·鄭璣相爲文兼,李達喜爲部將,李德雨·沈宜哲·柳致養·李泌呂·韓鎭鳳爲守門將,龍淵別將單金炳烋,金城別將單吳京漢,同知單金泳昱,副司果權昌燮·李圭明·申用均·趙常顯·趙鼎九。
再政。以洪繼煥·朴時中爲景福將,李建植爲武兼,趙鍾哲爲訓鍊僉正,同知單朴成達,僉知單李容肅,兼三和防禦使單金炳一,都摠管六單金輔鉉·尹滋悳·鄭基會·閔奎鎬·李容熙·金善弼。
三政。以鄭岐永爲訓鍊判官,同知四單洪繼煥·朴時中·金世鐸·金漢柱。
四政。以柳敦秀爲訓鍊僉正。
五政。以張弘植爲訓鍊判官。
六政。以李敎元爲訓鍊主簿。
七政。以許璥爲武兼。
領議政李裕元箚曰,伏以,純陰之月,轟燁之異,是曷故也?臣蹶然而起,懍然而驚,竊不自勝其憂虞之忱。伏惟此時,淵衷驚惕,丙枕何安?昔先儒告其君曰,祥多而恃,未必不危,異衆而戒,未必不安。然則爲災爲祥,亶在殿下對越之如何,未敢知殿下,將何修省,而以答天心乎?若言今日之急務,則紀綱日趨解紐而不可不立也,財用日就匱罄而不可不裕也,朝象之轉甚泮渙而不可不正之也,民俗之轉益淆漓而不可不鎭之也。是誠我殿下宵旰憂勤,勵精圖理,以盡夫修省之方者,而一體相須,在下而奉職,卽惟曰,輔相是已。夫輔相者,人主所與共天職,而代天工也。論經而燮理之責在此,格非而尊正之責在此,董率而彌綸之責亦在此。苟或非其人而忝是職,則庶績曠而百務隳,厥咎所在,足以致災。故朱夫子,因雷異箚奏,先言大臣之失職者,此也。今臣庸陋湔劣,最居人下,而竊祿充位,苟然冒據,寸籌片謨,蔑一攸爲。凡所謂大臣失職者,未有甚於臣焉,則天之誡告,安得不諄複,而消弭之政,亦莫先於斥退無用之臣矣。遇災策免,雖是故事,臣之所懇,實出肝膈。伏乞聖明,亟命鐫削臣職,仍治尸位之罪,以警具僚,千萬幸甚。答曰,省箚具悉卿懇。昨夜雷燁之警,是何爲而發也?仁愛之天,不必以無端示譴,究其闕失,職由予德涼政怠,伈泄翫愒,無一事仰答天心,俯洽民情,至有此諄諄詔誡矣。惕然憂懼,夜不能寐,今見卿箚,過自辭巽,使予兢畏之心,復有慙歎。顧今日君臣上下,正宜交相勉飭,勵精圖理,思所以挽回消弭之方,而以卿元輔宿德,有此彌文之謙抑,還切慨然。至若急務之條陳,卿言果切中時病,此豈非卿之益勉匡輔者乎?卿其安心視事,夙擧謨猷,以弼予遇災修省之至意。仍傳曰,此批答,遣史官傳諭。
大司諫李廷斗,執義李鎬翼,掌令李晩瀅,持平元秉圭,獻納閔種默,正言卞鋈等箚曰,伏以,收聲之節已過,復陽之候尙遠,夫何轟燁之作,乃在純陰之月也?方今聖明在上,垂拱出治,爲民一念,勤勤懇懇,宜莫致上天之怒,而今有此非常之異者,臣等愚昧聾瞽,莫省其何爲而致也。歷觀古史,災異之作,多在於休明之世,蓋天之所以警告非常者,欲其恐懼修省,增益其所不能也。故今日雷異之作,卽我殿下恐懼修省,奮發振勵之時也。誠以目下事言之,崇節儉,爲裕民之本,而猶有所未盡善而然歟,察民隱,是恤下之務,而猶有所未盡心而然歟,振紀綱,爲立國之本,而猶有所未盡作而然歟?此誠君臣上下,飭勵勉旃,轉災爲祥之一大期會也。伏願殿下,益加省察,怵焉祇畏,學以存心,心以出治,表裏交養,體用相須,心與理一,學與道貫,則渾然之中,萬理畢具,著於事業,無偏無陂,施於政令,有條有紀本乎近,如風之自推乎遠,如雨之化,位育參贊,與天爲一,則豈非我殿下應天以實之道也?惟殿下,念哉懋哉。答曰,省箚具悉。純陰之月,有此雷異之警,災不虛生,必有所召。消弭之方,惟在上下交須,惕然修省,仰塞仁天之譴,而不諱闕失,俾益致和之策,豈不厚望於臺閣乎?第見聯箚,勉戒切實,當佩服而益加留念矣。
應敎朴顥陽,副應敎尹用求,校理李秀萬·洪永禹,副校理黃耆淵·尹致聃,修撰洪在瓚·朴齊晠,副修撰徐夔淳聯箚略曰,今玆轟燁之異,發於收藏之月,不令不寧,胡至於此?臣等愚昧,未敢知某事某應,而豈無所以而然也?伏睹我殿下,視民如傷而惠澤猶有所未究而然歟?迨其今也,益加警省,則仁天悅豫,降之百祥,膏露之潤,熒惑之徙,何獨專美於古昔哉?伏望一念靡懈,百度惟貞,則消災致和,不外於此矣。答曰,省箚具悉。上天譴告,如是其丁寧諄復,豈無所以而然哉?國事庶政之治安闕失,惟在懋學之何如,而實由予怠慢荒嬉,不能仰副仁愛。故閉塞之時,致此轟燁之異,反躬思惟,曷勝惕然?此時修省之方,深望於邇幄臣僚,朝夕啓沃,俾圖挽回焉消弭焉,而陳箚際玆聯至,首尾勉戒,無非切實,惡得不深所佩服?益加留念。
上在昌德宮。停常參·經筵。
政院啓曰,左承旨洪淳學,時在缺地,斯速乘馹上來事,下諭,何如?傳曰,許遞,前望單子入之。
承旨前望單子入之,金聲根落點。
傳曰,吏曹參議有闕之代,前望單子入之。
傳曰,大臣·政府堂上引見。
政院啓曰,卽者校理李秀萬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
政院啓曰,右副承旨金永壽,今日不爲仕進,卽爲牌招,何如?傳曰,允。
以右副承旨金永壽牌不進罷職傳旨,傳曰,只推。
議政府啓曰,本府有司堂上金輔鉉,除拜摠管矣。職務相妨,所帶摠管之任,今姑許遞,何如?傳曰,允。
三軍府啓曰,卽接訓鍊都監所報,則今十月初九日,習陣日次,而大將臣李景夏有身病,不得行操云矣。敢啓。傳曰,知道。
大護軍閔奎鎬疏曰,伏以,本月初一日有旨,御眞標題,命集大臣近臣,仍命臣書寫,玉斗珠衡,日彩昭回,蘭爐寶榻,天香馣引,一堂風雲,此誠罕遇之盛會也。臣祗攀龍章,劣效蟲技,威顔臨觀咫尺,恩奬迥出尋常。竊自念人臣,以觚墨之事,受知聖明,飄揭一世艶觀,夫何限,而如臣所遭逢者,果幾希,榮實遍體,勩蔑紀毫,及奉別單下者,寵波雨注,特侈以八座峻秩,經席周廬之銜,繼拚恩誥。臣於是,渥踰望表,悚溢情涯,未知殿下才選德擧之政,奚爲而一此過當萬萬也?噫,簡賢任能則百揆敍,謬官失職則九流曠,肆昔明良所以儆戒交須,上必愼馭世之枋,下罔冒倖進之門,百隷庶常,無甚輕於隆替者,尙皆類是。矧正卿殊選,傳所稱文昌贊化,司會經理,而北斗南垣,象應天階,紫荷赤管,耀穎朝紳,自非老成之居,必有官箴之興。臣雖湔陋,略有見得於此個界分,審且熟矣。臣自策名以來,厚沐洪造,英躔華貫,靡不濫竽,奄廁貳卿之班,今已六閱春秋,而顧其齒,尙未及强仕,報答無階於絲錄,瑖類畢露於鑑燭,居恒愧懍,有彼屋漏與淵谷。且臣門闌驟暄,比益無漸。臣兄特資,今纔唯阿幾何,而臣又且叨,求之事理,斷斷無有是焉。雖使臣自謀甚工,實未敢謀及於此,雖使臣自恕甚厚,而亦不敢恕及於此,臣情到此,亦云窮且迫矣,而隆簡重器之究竟玷墮,又豈不悶且懼哉?玆敢瀝需懇悃,蘄蒙回照,欲望聖慈,曲賜矜允,亟收臣新授資級,毋忽錫纓之典,俾安守株之諒,伏不勝區區大願。臣無任云云。答曰,省疏具悉。卿其勿辭行公。
輔養官宋近洙疏曰,伏以,臣於夏間,重入脩門,獲覲耿光,積違之餘,義分粗伸,而迫於私故,忙尋鄕路,所帶政府職名,未及乞解,罪著瘝曠,恭俟譴斥,亦已屢月矣。千萬不自意,忽伏奉元子輔養官新命,繼降聖旨,促臣上來,臣誠惝怳震駴,五內失守。伏未知我殿下,奚取於臣,而恩遇眷注愈隆,一至於此也?夫是職,卽古昔保傅之任。臣嘗聞周成王,幼在襁褓,若周公·召公,爲保爲傅,此猶三古之事,固非後世所及,而雖以我朝言之,粵在中廟朝,始設此官,先正臣趙光祖,首膺其選,曁顯廟時,臣先祖文正公臣時烈,亦爲是職。凡上下幾百年間,其所掄揀而擧擬者,必以當世之宿儒碩輔,未嘗一苟然充備。人才雖曰與時俱下,而豈或如臣賤陋百不近似者,所可擬議也?伏惟我元良,衣尺漸長,天姿岐嶷,中外傳頌,莫不蹈舞攢祝。顧今日爲宗社爲生民萬億年無疆之計,孰有加於輔養元子,而輔養之道,惟在左右前後之皆得其正而已。政宜妙揀賢德,使之親近薰陶,而今乃不問其人之如何,廟剡輥及於賤臣,恩命隨以誤加,有若閒漫職司之隨闕隨差,先王建設之意,豈若是苟焉已哉?馹召之下,不敢偃處,雖不得不章皇登途,冒入城闉,而聞命以來,歷日改月,百爾思惟,承膺無望,庸敢據實陳暴?伏乞聖慈,察是職之不可輕畀,諒臣言之匪出飾讓,將臣所叨新銜,劃賜鐫改。至若參贊之職,亦不宜一向虛縻,竝令遞免,俾職事無曠,賤分獲安,不勝公私幸甚。仍伏念,臣雖退伏田野,愛君一念,未當不耿結于中,是固出於彝性者然也。夏秋間朝紙所出,未見有講筵召對之命,臣不敢知我殿下緝熙之工,果無間斷於閒燕之中,而臣愚過計,竊不勝悶鬱之至。伏願繼自今,頻御法筵,親近賢士,使我元良,漸染於耳目,始自孩提之時,戲慢褻狎之端,無自容入,則自然習與知長,化與心成,命哲命吉,罔不在是。然則講學一事,尤爲殿下今日之急務,而不可緩也,審矣。臣之先祖,嘗以擇師傅,輔儲貳之說,進于孝廟而曰,宜亟選端良方正博聞道術者,俾專輔養,責其實效,而宮官之輔於外者,雖極其至,然殿下所以檢身養德者,一毫放過,則顧何所觀感而取則哉?蓋輔養之職,固不可不責於僚屬,而其所早諭之方,亶在殿下躬率之如何,可不念哉,可不勉哉?臣無任云云。答曰,省疏具悉。予以是任授卿,豈徒然哉?卿卽文正之孫也,輔迪元良,實無如卿,繼述先業,又復在卿。今以先正之告孝廟勉予者,又見其愛戴之誠矣。禮見之日只隔,卿其勿辭,卽爲肅命。
開城留守韓敦源,疏請往省先壠。答曰,省疏具悉。卿其勿辭往省焉。
校理李秀萬疏,以父病徑出,省疏具悉。爾其勿辭救護。
甲戌十月初八日午時,上御熙政堂。大臣·政府堂上引見入侍時,行都承旨趙寅熙,假注書吳益泳,事變假注書尹善柱,記事官金弘集·沈相萬,領議政李裕元,政府堂上知宗正卿李承輔·李景夏·鄭健朝,禮曹判書洪祐吉,知三軍府事梁憲洙·李會正·李鎬俊·金輔鉉,同知三軍府事趙寧夏·南廷益,校理李秀萬,以次進伏訖。上曰,史官分左右。裕元進前奏曰,雨後日氣猝寒,聖體,若何?上曰,一樣矣。各殿問候訖,上曰,大臣平安往返耶?裕元曰,臣於日前,無事上來矣。仍奏曰,日前雷異之後,特下次對進定之命,寔是出於求助之盛意,在廷臣僚,擧皆欽仰萬萬,而緣臣無似,忝叨是職,致此災咎,惟俟卽賜退斥矣。上曰,此皆予有所闕失之致也,於大臣,何有哉?近日冬㬉,已是乖宜,今此雷異,必用時令不調而然也。大臣曰,比年冬雷,幾乎無年無之,而今番則尤爲大段矣。臣在振威地,聞雷聲,卽爲上來,則京中初未聞之云,故以爲此因王化至近而然矣。及至日前,竟有轟燁之警,極爲悚懼矣。上曰,卿在振威時,聞雷聲,果是何日耶?裕元曰,去初三日夜矣。古語所云,雷不聞百里,儘非虛語也。上曰,次對爲之。裕元曰,日前雷異,萬萬驚悚,責躬之敎,十行諄複,臣誠欽頌我殿下恐懼之至意,而若夫修省之實,實不外乎萬機之修,百度之立,是亦有大本在焉。先儒有言曰,天下之事,在於人主一心,苟非講學之功,有以開明其心,則何以應事物之無窮哉?此眞切至之論也。勳·華之謨,載於書,文·武之政,布於方策,以至歷代治亂之蹟,悉備於史,一開瞭然,皆所可法可戒者也。是故,明主哲辟,必以典學爲先務,而見今講筵久停,召接稀闊,雖以殿下天縱之聖姿,何可望緝熙光明之效乎?惕然深省,立規定課,廈氈之涵泳書籍,一念孜孜,無所間斷,則應天以實之道,豈有加於此哉?惟殿下,懋哉懋哉。上曰,非時雷異,豈無所由?莫非予否德而然。此時匡救之策,亦非卿益勉者乎?所陳謹當服膺矣。出擧條裕元曰,國之有相,如屋之有棟樑,水之有舟楫,大廈將傾,固非一木之可撑,巨川將涉,必須曁濟之人。臣於昨冬拜命登對之日,先請改卜賢德,幸蒙應受之敎。鼎席雖未俱備,廟籌有所倚賴,經年中書,夾贊庶務,以輔我聖上淸明之治,不意端揆,引病以去,惟臣獨存,致此震虩之警,悚懍之狀,踽涼之形,旣無相資,罔知攸爲。臣亦請去中人也,間因慶會,未敢言私,臣之情實,已爲燭照,而顧今宿德重望,布在朝著,如臣斗筲之類,宜卽斥退,亟命甌卜,俾幸國事,千萬至祝。上曰,卿之賢勞,非不可悶,而從當有備席之日,卿其諒之。出擧條裕元曰,伏奉批旨,不勝感幸,而第以從當爲敎,恐有差緩之慮,從速備員,則尤爲萬幸矣。上曰,次次有備席之日矣。裕元曰,南衙北寺之分,自古截嚴,而至于我朝,立國規模,定內外之別,無敢相通,而近日內班院,招各司吏隷,輒稱傳敎。未知上敎之如何,而王言一出,萬人瞻仰,以若汗漫詢問,豈盡有勞聖衷而然乎?此路一開,後弊難言,有識之歎,厥有久矣。如欲使近習之輩,不陷罪戾,莫若先事操飭,不失舊規,不害爲仁愛之政,故敢此仰達矣。上曰,所奏萬萬切當,當自內操飭矣。出擧條上曰,此事或因下敎而然矣。雖然,當操飭矣。裕元曰,此或因傳敎而然,此路一開,恐虛實相蒙之弊,先事操飭,勿使陷於罪戾,是乃愛之欲其生之意也。雖以下敎言之,若有下詢之事,則使政院知入爲好,雖或有不得已閤門聽傳敎之時,亦不宜若是之煩屑,且近苟且,此卽我殿下所當澄省處也。上曰,大臣之言如是,亦當留神矣。裕元曰,武衛所之設,重宿衛也,而軍卒之作弊外間,洞燭無餘,至有嚴束之處分,則孰不欽仰德意?餼廩之資,已有所區劃,綽有排用,而外他科外冗費,十分樽節,然後公私無窒礙之端,軍民無怨咨之歎,此萬全之計也。臣之此奏,非不知屢瀆爲悚,冀蒙聖聰之垂槪,敢此仰達矣。上曰,軍卒之嚴束,冗費之樽節,常所另飭者,而卿之所奏,又如是懇摯,更加留神矣。出擧條上曰,武衛軍之作弊者,間有一二懲治者矣。裕元曰,近日稍有知戢之效。然益加操束,然後可以無弊。裕元曰,武斷之習,十年無聞矣。近日外道,此習滋蔓,穿刺利竇,殘害平民,愁怨狼藉。官長不能制其惡,道臣不能察其隱,使豪橫之類,漸至無忌憚之境。興言及此,良覺寒心。方今聖治普洽,猶有此等之弊。此輩此習,至於難化而然乎?將臣此奏,先爲行會於八道·四都。如有入聞者,亟施加倍之律,何如?上曰,所謂武斷之習,果有甚於貪墨者矣。爲民除害,莫先於此。依所奏各別嚴飭於八道·四都,使之隨現登聞,可也。出擧條上曰,武斷之習,此必鄕居土班豪强者,爲此弊也。裕元曰,誠然矣。鄕居士族之稍知讀書操行者,豈有是理乎?其中或有不學無賴之類,有此悖習,其爲害民,果甚於貪吏矣。今此批敎,若是截嚴,以此行會,則庶有實效,而貪吏亦當因此知懼矣。裕元曰,向以錢穀衙門情費申飭事,有所仰達,至蒙嚴敎矣。情費之路,非但吏屬已也。爲郞廳者,未嘗不中間操縱,所納米布,無端點退,專事曠日,外道之弊,夤緣滋多,非無廟堂申飭,而歲月寢久,又復如前。聽聞雖曰可駭,有難一一追究。臣意先事飭勵,俾無敢襲謬,如何?上曰,嚴飭之下,豈可如是?更加申飭,可也。出擧條上曰,凡於上納,捧上及未捧者,當該所掌郞廳姓名,一一懸錄於上納文簿中,以爲憑考則似好矣。裕元曰,聖敎切當。若如是懸錄,則當有實效,戶·惠廳竝用此例,好矣。上曰,不必懸錄於御覽文書,只錄置於該司文簿,好矣。裕元曰,有時宣索進覽,未爲不可矣。裕元曰,法司推捉之規,自有定限。聞近日詞訟間事,輒出刑吏,討索無節,閭里騷擾,此非一朝一夕之故,不可抛寘勿問。從今以後,大關刑政外,毋得濫出刑吏之意,申飭兩司,何如?上曰,依爲之。出擧條裕元曰,以竊發之患,前後申飭,何如,而終無知戢之效,尤有聽聞之可驚。咫尺輦轂之下,攘奪恣橫,甚至於突入閭家,討出錢貨。鄕外館驛之村,往往有明火之賊,聚嘯成黨,行旅戒嚴,似此不已,則慮無所不到。此專由於譏詗不勤之致,左右捕將,爲先施以從重推考之典,使之警惕,亦爲嚴飭於各道鎭營,何如?上曰,依爲之。出擧條上曰,都下竊發,果於近日有之乎?裕元曰,月前果有突入閭家,攘奪錢貨之變矣。上曰,明火賊,乃作黨行賊者乎?裕元曰,明火賊,鄕外有之,或數十爲群,或近百爲群,擧火持械,劫奪人財,故曰明火賊者也。臣於日前,屢宿水原時,聞北門外,有明火賊作亂云,此豈非可驚者乎?今此捕將重推,非謂其有罪也。蓋如是嚴飭,然後可以另加詗捕矣。裕元曰,今日賓對之進定,寔出於遇警求助之盛意,而臺臣無一人進參,揆以事體,萬萬未安。在外及有實故外,兩司諸臺,竝施罷職之典,何如?上曰,依爲之。出擧條裕元曰,今日賓對,異於他時,且況諸臺,昨旣聯箚,今不登對,誠甚未安矣。上曰,近日諸臺之不參賓對,便同認作前例而然,何可如是也?裕元曰,今日所奏諸條,皆承曲盡之批敎,臣不勝感悚萬萬,而以此行會,無患其無實效,雖緣臣之巽劣,不能董率之致,爲朝廷事,甚爲慨然矣。上曰,無實效則是豈成說乎?若此等事,卿其申飭,可也。以近來物價言之,則累煩辭敎,尙今刁騰云矣。裕元曰,物價一事,未知緣何至此,而臣於鄕行見之,畿邑物價,亦比前高騰。聞諸鄕人,八道無不皆然云。恐未可自上操切,使之低昂,只得任之,待其自然平歇矣。上曰,此則然矣。若有一番申飭,則過幾日,輒爲加高,其習誠可惡矣。鄕外物價則亦當有土豪之害,都賈等弊,必多此輩爲之也。裕元曰,聖敎切當。土豪今當關飭,而道·守臣見政府關子,輒視以文具,是爲可歎處也。上曰,廟堂關文,歸之文具,將何以命令乎?裕元曰,命令之行,惟在我殿下躬行之,如何?每以批敎辭意,一一實踐,則民國事,自當有實效矣。上曰,此果予未及躬行而然歟?近日事,何其無實效也?裕元曰,古語曰,上行下效,又曰,上有好之者,下必有甚焉者,德化之行,如草尙之風,必偃者也。今殿下,行一善政,則下之效行,安有加勉者乎?上曰,大臣就座。寅熙曰,諸宰奏事。承輔曰,正供法意,何等嚴重,收捧輸納,皆有程限,一或違越,當律自在。挽近法紀解弛,外邑守宰,不思董飭監色·沙格,看作利竇,趁限裝發,及時到泊,絶無僅有者,已極駭然,而今年則非但裝發到泊,不能及期,臭載之報,日以踵至,合爲三十餘隻之多,亦一前所未有之變也。其果海路尤險於前日,風浪又加於曩時而然乎?故敗之說,種種入聞,觀於査報,參以傳言,其作奸,明若觀火,循例勘斷,不有懲創,則其將無所畏忌,而明年臭載,必當幾倍於今年矣。見今經用艱絀,雖如數來納,猶患不敷,況臭敗若是夥多,愆滯從以不小者乎?言念國計,萬萬寒心,決不可一任翫愒,置之勿問。晩載之守令,領運之差員,竝拿問嚴勘,致敗之沙工·船主,未拯百石以上及到泊來納中,犯逋十石以上者,竝分輕重,或梟首,或刑配,以嚴漕法,以杜後弊,斷不可已。且以錢木言之,見今冬序已屆,列邑所納,極其零星,豈其尙有未捧於民間而然哉?此皆該色輩,從中舞弄,致此愆滯,由是而頒貢給代。許多經用,排備不得,事之駭歎,莫此爲甚。若不別般嚴處,來頭事,將不知至於何境。全未納守令,亦爲拿問勘處,該色輩,竝嚴刑遠配。新舊未納,竝於來月望前畢納之意,三懸鈴關飭,何如?上曰,依爲之。出擧條上曰,稅船臭載,似果有故破之弊矣。承輔曰,臣査問於致破邑,則似有故破之迹。不然則何至於三十八隻之多乎?今若不另加嚴處,則明年臭載,將有加倍之慮矣。裕元曰,故破沙格,嚴處之罪,可梟者梟之,可配者配之,少不容貸,然後可杜此弊。今番則必使一節之法,似好矣。仍奏曰,惠廳時在,不過三萬兩,戶曹只有八百兩云。此皆上納愆滯之致也,而經費,何以排用乎?惠堂此奏甚好,而戶判病未登筵,使之出去相議,一體嚴處。三營將臣,亦皆登筵,各其營所納,如有未捧者,亦爲依此申飭,恐好矣。上可之。仍敎曰,稅米聞甚麤劣,木布亦不成樣,不堪入用。以此何可頒祿支放乎?此後申飭精捧,好矣。承輔曰,稅米木布,果皆麤劣,船人輩,至有捧錢該邑,而中路貿劣米來納者,木布亦有精捧於該邑,而到近畿厚價放賣,改貿劣品之踏僞條以納者,人心狡惡,有如此矣。寅熙曰,玉堂所懷奏之。秀萬曰,自古聖君哲辟出治之要,不越乎講學,而見今講對停撤,半載于玆,固非終始典學之之意也。繼自今頻賜三晝之接,必軫十寒之戒焉。答曰,當留念矣。裕元曰,玉堂於聖學一事,乃其職也。故每以此仰勉矣。見今慶禮隔日,伊後卽行講筵,以副區區之望焉。上曰,大臣之言,又如是,當從近開講矣。裕元曰,昨日堂箚之批,已見聖意之攸在,從近開講,人皆仰之矣。上曰,宗府有司堂上進前。承輔進前,上曰,年前以璿派無后事,有所分付,皆已繼后,而近聞各派出系處,不無未審云,甚爲未安。與諸宗正卿相議,或罷或仍,更爲釐正,可也。承輔曰,退出後,當以今日下敎,傳布於諸宗正卿處,有未審處,則更爲歸正矣。上曰,善爲詳考,無至紊亂,可也。承輔曰,依下敎奉行矣。上曰,年前別單,朱批書下者,一一溯考,歸正以入,可也。承輔曰,與宗正卿齊會宗府,相議擧行矣。上曰,齊會相議,無或淆雜,可也。承輔曰,知委於出系與入系各派,詳細考據爲之,好矣。上曰,當初何不審愼爲之乎?承輔曰,臣忝叨有司之任,未及詳審照檢,萬萬悚然,而今若釐正,則璿源譜略子孫錄卷,多有改張處矣。上曰,釐正後,改張爲好矣。上曰,璿源續譜,亦將變改矣。上曰,再明相見禮時,禮判法當入參乎?祐吉曰,謹當依下敎入參矣。上曰,禮判,乃掌禮之官,不可不入參。且旣有筵敎,則不必更出傳敎,伊日依例入參,可也。缺
上在昌德宮。停常參·經筵。
傳曰,明日相見禮時,宗親·儀賓,同爲入參。
傳曰,元子宮位侍內侍,以李敏榮爲之。
政院啓曰,吏曹郞廳來言,臺諫有闕,政事,取稟。傳曰,前望單子入之。
吏曹參議前望單子入之,趙準夏落點。
三軍府啓曰,卽接禁衛營所報,則今十月初十日,習陣日次,而大將臣趙寧夏有身病,不得行操云矣。敢啓。傳曰,知道。
禮曹啓曰,今初六日所下傳敎中,自明日限三日減膳事,命下矣。三日之限,止於今日,自明日復進常膳事,分付,何如?傳曰,允。
兵曹啓曰,去九月初九日,慶科庭試武科殿試時,直赴殿試奉承傳別軍職李章憲等,二百五十三人內,二百三十四人,應試參榜,所授帖文,依例收聚爻周,別武士李鼎周,勸武軍官金漢弼,火砲李昌祿·金澤華,別驍士劉正洛,別銃手金基鎬,別武士曺明承,親騎衛金文河,挾輦軍孟浩塇等九人遭故,竝依法典陳試,旗牌官金德驥,別砲申聖謨,禦邊軍軍官車士英等三人身死,待式年放榜,紅牌成給,右列軍官梁相夏,駕後禁軍崔星五,守堞軍官金璋憲,步下奉恃金聲柱等四人,身病不赴,係是三式年內,依例陳試,慶尙監營別破陣黃正實,黃海水營別武士朴春培,壯衛士韓貞敎,無緣不赴,其委折,關問該道帥臣後稟處,直赴會試奉承傳,馬兵鄭宅善等三十五人內,二十七人應試,所授帖文,收聚爻周,馬兵白文興,別騎衛張南彦等二人遭故,選武軍官趙漢鳳,以朞服未過葬,不爲赴試,竝依法典陳試,京畿監營火砲鄭基連,忠淸監營選武軍官兪尙柱,全羅右水營禦邊選武鄭大赫,慶尙監營別武士姜尙喜,昌原水軍朴慶珣,無緣不赴,其委折,關問各該道帥臣後,稟處,何如?傳曰,允。
摠戎廳啓曰,本廳屬北漢管城將李根永,身病甚重,勢難察任,改差,何如?傳曰,允。
大司成閔泳穆疏曰,伏以,臣於前月,以諭善職名,不稱身分,陳疏丐免,而誠淺辭拙,未蒙允兪,仍冒至今。禮見隔日,惟以瞻望睿容,用伸延頸之忱,爲幸已矣。不意此際,又奉國子新命,臣誠驚惶失色,集木不足以喩其懼,汗顔不以喩其愧,循墻不足以喩其恭也。夫爲官擇人,從古所難,而豈有誤恩便蕃,如臣今日所被也哉?臣之新舊官銜,號爲文臣峻選,藉使積仕曠歲,只得其一,識者難以自居,夸者足以自多,況缺萃於微躬,而荐至於數旬哉?擔重則必致顚躓,福過則難免尤悔,思之及此,不寒而慄矣。且成均之職,其地則賢士之關也,其官則師儒之長也。故漢選聰明威重,唐取德望學識,以充其任,以迄于今,三代,尤句論已。惟其如是,用能修明經術,闡揚名敎,崇飾樂育之方,光贊賓興之化,而臣顓蒙綿薄,本無寸長,經學則少不致力,功令晩不經心,直空空蔑蔑耳。若一朝抗顔爲師表,據皐比考道藝,則豈不招多士之笑而貽朝廷之羞哉?愛臣者憂臣盈溢,缺臣者譏臣兜攬,憂臣譏臣,皆臣之藥石也。以言乎職事,若是其不輕,以言乎才量,若是其不襯,以言乎私分,若是其不安,而不思控籲,惟務超走,竟爲貪榮冒寵之一鄙夫,則臣雖愚陋,汚不至此。古人云,士大夫辭受出處,非但爲一身得失,世道之汚隆係焉,此尤臣所以大懼也。玆敢具陳衷懇,干瀆崇嚴。伏乞聖慈,俯垂鑑諒,亟遞臣大司成之任,以重名器,以安微分與。臣無任云云。省疏具悉。爾其勿辭行公。
上在昌德宮。停常參·經筵。
藥房提調金炳雲,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,藥院提調許遞,前望單子入之。
內醫提調前望單子入之,宋近洙落點。
都摠府啓曰,今日入直內三廳·武兼·禁軍及軍兵等,當爲中日習射技放,而以元子宮相見禮相値,不得設行之意,敢啓。傳曰,知道。
傳曰,今日異於他日,輕囚放釋。
傳曰,輔養官·諭善入侍。
傳曰,宗親·儀賓,同爲入侍。
傳曰,時·原任大臣來待云,入侍事,遣史官傳諭。來待閣臣·禮判,亦爲入侍,承·史·玉堂,同爲入侍。
政院啓曰,正言卞鋈,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
政院啓曰,臣時杓,敬奉聖敎,馳往義禁府,取考囚徒案,則保放罪人申弘均,以前任陽德縣監,勒奪民錢,督徵間保放,咸熙億,適爲蒙放,故仍詣典獄署,取閱囚徒案,則罪人私奴文吉,前陽德縣監申弘均家僮,勒奪民錢,督徵間嚴囚,他錢不報,物件乾沒罪人金鏞完等十名,各司直囚罪人朴貴孫等四十四名,係是輕囚,故依傳敎放送之意,敢啓。傳曰,知道。
傳曰,輔養廳修理時,戶曹堂郞以下,別單書入。
傳曰,今番行禮順成,其在識喜之心,宜有志慶之擧,輔養官李敦宇·宋近洙·金炳德,內下虎皮一令賜給,右諭善閔泳穆,內下鹿皮一令賜給,內閣旣以稟旨擧行,提學金炳德,內下虎皮一令賜給,該曹該房儀節主之禮曹判書洪祐吉,熟馬一匹面給,禮房承旨金永壽,內下鹿皮一令賜給,贊儀朴鍾元陞敍,引儀安亨植,假引儀閔致億,亦爲陞六,六品職待窠擬入,其餘,一依判下,捧傳旨施賞。
三軍府啓曰,卽接御營廳所報,則今十月十一日,習陣日次,而大將臣梁憲洙有身病,不得設行云矣。敢啓。傳曰,知道。
吏曹啓目。粘連觀此京畿監司鄭泰好狀啓,則以爲,慶安察訪高永錫,三載居郵,一念勤政,弊瘼將去,馬卒俱蘇,瓜期漸近,衆皆惜去,仍任事,令該曹稟處亦爲白有臥乎,瓜滿差代,乃是金石之典是白乎矣,道臣狀辭,旣如此,慶安察訪高永錫,姑爲仍任,何如?啓,依允。
正言卞鋈疏,以父病徑行。省疏具悉。爾其勿辭往護。
甲戌十月初十日未時,上御熙政堂。時·原任大臣·輔養官·諭善·宗親·儀賓·閣臣·禮判·承·史·玉堂,同爲入侍時,行都承旨趙寅熙,左承旨金聲根,右承旨金敬均,左副承旨李後善,右副承旨金永壽,同副承旨張時杓,記事官沈相學,假注書吳益泳,別兼春秋金永哲,記事官金弘集·沈相萬,領議政李裕元,領敦寧府事洪淳穆,判府事朴珪壽,輔養官李敦宇·宋近洙·金炳德,右諭善閔泳穆,興寅君李最應·南寧尉尹宜善,原任提學李承輔,原任直提學李載元·李㘾,檢校直提學金輔鉉·李鎬俊·尹滋悳·閔奎鎬·趙寧夏·李載冕·趙成夏,原任直提學韓敬源,檢校直提學趙慶鎬,直提學鄭範朝,原任直閣鄭健朝·金始淵·李淳翼,檢校直閣姜,原任直閣朴鳳彬,直閣尹用求,原任待敎趙鳳夏·李秉文·洪承億·徐相翊·金奎軾,待敎李載兢,禮曹判書洪祐吉,應敎朴顥陽,校理李秀萬·洪永禹,副校理黃耆淵·尹致聃,修撰朴齊晠,副修撰朴周陽·徐夔淳,以次進伏訖。上曰,史官分左右。裕元等進前,裕元曰,天氣溫和,今日最佳,聖體,若何?上曰,一樣矣。各殿問候訖,裕元曰,日吉辰良,元子宮相見禮成,慶祝無比。今日從班貳極門,尤不勝歡忭無極矣。淳穆曰,今日稀貴之盛禮,歡欣忭祝萬億無疆之休矣。元子宮儀容寬厚,性度凝遠,凡節夙就,已著儼然,氣象迥越尋常,此乃殿下大盛之福祿矣。珪壽曰,盛禮順成,仰瞻元子宮,漸臻岐嶷,慶忭萬萬。諸臣環立仰瞻之際,不無生面之慮,而視若平常,如將笑語,天姿迥異凡人,如是夙就,尤不勝歡祝之忱矣。上曰,不甚擇顔,而近來則或執而立,又是特立矣。淳穆曰,比諸夏間仰瞻時,尤有所充健矣。上曰,果然矣。上曰,俄有賜饌矣,果善噉乎?裕元曰,善食禦寒矣。仍奏曰,至今蒙養之時也。俄者仰瞻元子宮所着衣服則甚儉,臣不勝欽仰萬萬。淳穆,曰蒙養之道,不飽不煖,寢不使含乳,此爲第一道理矣。上曰,不欲其飽煖,自內善護,而近來則每見食物,欲食之矣。裕元曰,此甚好事,胃氣漸實而然矣。上曰,輔養官·諭善進前。上曰,李奉朝賀,稍久而入侍矣,何日上來乎?敦宇曰,登途阻雨,始於前日入城矣。仍奏曰,天日淸美,禮見如儀,不勝慶忭之忱。臣之今番上來,値此慶會,爲伸分義也。職名之萬不近似,有不暇論,而病實難强,行將退尋初服矣。上曰,筋力不甚衰矣。裕元曰,尙康健矣。敦宇曰,賤齒已多,常以刀圭爲事矣。上曰,輔養之任,與他職有異,非筋力之奔走,過勿辭巽,可也。輔養·諭善之任,一依列聖朝故事爲之,而卿等此任,亦繼先業,善爲輔養也。敦宇曰,聖敎至及先故,尤不勝愧恧矣。裕元曰,臣考閱國史,則今日輔養官,皆是昔日輔養之後裔矣。近洙曰,相見禮成,仰瞻睿質,慶忭萬萬,而臣以鹵莽不似,日昨伏承隆重下批,今日下敎如是申複,尤不勝惶蹙矣。且先祖之事,何敢繼述萬分之一乎?炳德曰,今日相見禮成,仰瞻岐嶷之姿,益不勝萬萬慶祝之忱。臣猥以無似,承此萬難堪當之任,聖敎又若是懇摯,冞增惶懍,不知攸達矣。泳穆曰,睿質夙就,禮見順成,大小群情,歡忭無極,而今於前席,伏承鄭重之下敎,以臣無似,未知何以奉承,尤不勝惶蹙矣。敦宇曰,今日得瞻元子宮,天賦甚篤,日表克岐,實是宗祊於萬年無疆之休。生知之聖,固不待乎傅保輔翼,而目下蒙養之功,則先自欲語學步之時,必使見正事聞正言。至於成就睿德,惟在殿下躬率之先,無容仰勉,而臣之區區愚衷,竊以爲尋常日用之間,寢處勿取溫煖,服飾勿尙華麗,克軫節宣之方,用固保定之福,重有望於殿下也。一朔三巡入瞻,舊例也,固當遵行,而日氣漸寒,此時節攝,尤所當念。故敢此仰達矣。上曰,今日此言尤好,予亦體念矣。裕元曰,遇物則誨,自內躬率,恐好矣。上曰,欲步欲語,敎誨則自內爲之,而輔養之道,自外爲之,尤好矣。大臣每以衣服尙儉爲言,而今日所着,以其禮見之服,故略似侈,而燕居則尤以儉爲着矣。裕元曰,今日之服,亦不甚華侈矣。上曰,何時上來,而今又來耶?敦宇曰,二月賀禮,亦當來參,而以衰老,頻數往來,極難矣。上曰,輔養廳,俄有賜饌,果善噉乎?敦宇曰,旣醉且飽矣。缺
上在昌德宮。停常參·經筵。
以輔養廳修理時,戶曹堂郞以下別單,傳曰,行戶曹判書金世均,內下虎皮一令賜給,正郞徐雲輔,內下鹿皮一令賜給,計士韓在鎭,六品職調用,李裕鼎,特付參上,崔廷在,管餉待窠差送,其餘負役·工匠等,竝依判下施賞。
兵曹啓曰,今月初七日政事中,新除授守門將沈宜哲,居在鄕廬,去癸酉年七月遭父喪,姑未闋服,而矇然首擬,至蒙恩點,臣不勝惶悚。原望筒,勿施,何如?傳曰,允。
領議政李裕元疏曰,伏以臣聞,所欲必從,體下之仁也,有犯無隱,事上之義也。區區所欲,敢不一暴於無隱之地乎?周官曰,居寵思危,罔不攸畏,不畏入畏,古語曰,哀之命,不哀之亦命。臣固無狀,自底于入畏,而以我殿下生成曲庇之眷,必有所惻然而哀憐者矣。噫,臣之釋褐,三十四年于玆,瘡疣畢露,頭顱已判,非直淵鑑之所燭,卽臣之自分也,抑亦一世具眼者之所秤定也。退守邱壑,歌詠聖化,以畢餘生,乃臣之誠祝血願,而元輔之任,猥及於流落之踪,擔負之責,全付於畏約之身,義重駕屨,不敢不冒沒出膺,而伴食之譏,未暇自恤,覆餗之戒,害將安歸?謀體斷論,施措無聞,寅亮燮理,贊襄何言?上不能啓沃君心,下不能整肅朝著,國用枵罄而無牽補之策,習俗委靡而無振刷之方,一則臣罪也,二則臣罪也。蹲仍匪據,孤負隆委,不忠也,埋沒榮塗,墜棄先訓,不孝也。爲人臣子,自陷於是,而其何可抗顔立朝,矜式具僚,亦將以何辭,歸拜先父於九泉之下乎?螻蟻之忱,未效一分,犬馬之齒,已過六旬,勢亦迫矣,情亦慼矣。迺者東陵經宿之辰,適値臣初度之甲,而地是我先王陟降之地也,日則臣父母劬勞之日也。追感殊遇,冞增梧雲之愴,明發有懷,倍切蓼莪之悲。不意聖慈,曲費恩禮,顧恤備摯,溫音隆重法駕纔旋,寶墨繼降,敕之以忠,勉之以正,臣是何人,荷此不世之榮寵而繳此非常之優待乎?浹骨之感,河海猶淺,積躬之辜,邱山是輕,而反自媒榮,又添一罪。臣本孤孑,晩育一子,早多疾病,僅具形質,煦覆斯勤,只有䑛犢之戀,飽煖無敎,每發放豚之歎,場屋一步,曾不許入。向者任子之典,雖然覃惠,今玆賜第之恩,初非夢寐,以臣視臣,已極驚心,以人論臣,將謂斯何?且科第,國家之公器,士林之準的也。使此蒙騃沒覺,無難竊取,有如拾芥,則倖門捷徑,因無防閑,而讀書有志之士,其將解體而却步,寧不可懼而可戒也哉?昔宋臣呂蒙正,見其子從簡授水部員外郞,奏曰,天下材能,老于巖穴者無限。臣之子,始離襁褓一物,不知膺此寵命,恐罹陰譴,臣今忝叨重任,旣不能擧一士一賢,圖所以列庶位釐百工,童子備官,恬若固有,則臣於蒙正,獨不有愧于千載之後乎?叩首天陛,亟請還收,所不可敢,而激感惶懍,精爽遁喪,荏苒時日,因循至此,此亦臣一罪戾也。臣之子,年纔十八,藉使十年後進身,不過臣登第之年也。事君之日,不患不多,還送鄕里,粗修學業,出而供仕,非但遠倣故事,實亦近有其例。惜福爲懼,猶屬緩聲,始焉恩數,旣在格外,終焉厚望,亶出由中。伏願殿下,哀矜之曲遂之,亟遞臣議政之職,仍令休致,臣之子壽榮,特賜十年之暇,罔俾重入於不畏之域,而亦使愚魯之物,知畏於居寵之危,則臣之父子,生死骨肉,獲蒙終始之澤,不勝大願。答曰,省疏具悉卿懇。自卿復入中書,大小去處之籌謨措劃,靡不出於卿手,而靡不惱於卿心,夙夜匡輔之賢勞鞠瘁,予所常悶。及夫今秋科聲以後,予所深喜者,非但以得一世臣爲幸,庶慰卿晩暮之懷,而繼述其家業也。今者十年賜暇之懇,固知卿慈愛謙牧,欲其消受晩進,而予知其本來夙就。又有家庭濡染,則何乃請暇而後,必修學爲乎?然而卿之請予者,有足以裨益世敎,予之許卿者,又足爲盛時美事。玆以數年之暇,姑副卿至意,卿其諒之。至於辭巽一節,予不欲聞,卿亦諒之。仍傳曰,此批答,遣史官傳諭。
吏曹判書趙基應疏乞遞。答曰,省疏具悉。卿於銓職,盡心對揚,予所深知矣。其勿更辭,益勉恢張之責。
上在昌德宮,停常參·經筵。
政院啓曰,右副承旨金永壽,今日不爲仕進,卽爲牌招,何如?傳曰,允。
以右副承旨金永壽牌不進罷職傳旨,傳曰,只推。
議政府啓曰,卽見忠淸監司成彝鎬狀啓,則備陳綿農判歉之狀,仍請各軍布以木上納者,自今年十月至明年九月,兵曹及各營各衙門,竝以純錢代捧,訓局砲保,一體代錢,舒川等七邑苧納軍布,亦許限明秋,以錢代納事,竝令廟堂稟旨分付矣。今年綿農,雖曰告歉,高燥低濕,地利各殊,則軍需所重,何可一例準許?兵曹及各營五分一,各司純錢代給,砲保事體自別,置之,苧納許代,有非事目所載,而本色旣無其路,依狀請施行,何如?傳曰,允。
又啓曰,卽見全羅監司趙性敎災實分等狀啓,則珍島等十一邑,置之尤甚,南原等二十五邑鎭,置之之次,茂朱等二十邑鎭,置之稍實,新舊災一萬七千一百九十九結一負一束,特許準劃,後錄諸條,竝請令廟堂稟旨分付矣。其一,京外所納箭竹,尤甚邑全數,之次邑折半,蠲減事也。其一,尤甚邑,限明秋勿定配所事也。其一,推奴懲債,限明秋防塞事也。本道水災,未免稍甚,至有綸音之遠布,恤典之別下,存念之道,與他有異,而除却被災之邑,優有收楡之望,統論五十州農形,足爲八九分年成,古之穴農,卽此之謂也。分劑依施,所請新災事目外一千八百結,特爲劃下,使之從實分俵,原舊災自來最多,而近或査括,有始勤終怠之歎,申飭列邑,期於準完。以未蒙頉邑舊災言之,年年添付,視若恒規,似此之習,一切痛禁。箭竹尤甚邑折半,之次邑三分一蠲減,其餘諸條,竝依狀請施行,何如?傳曰,允。
又啓曰,今番兩次幸行時,沿路諸邑,可以革弊者,論列登聞事,向奉筵敎,有所行會矣。卽見京畿前監司鄭泰好狀啓,則楊州牧,以春秋幸行時,橋梁修治,極其浩繁,實爲巨弊,依部字內造橋之例,柱木與松板,使工治造,作庫積峙,年年仍用,則民力可省。高陽郡,以庚午還起旱田災五十七結八十五負九束,乃是壬癸以後,永無形地責稅,實爲白徵,合蒙朝家處分事,竝請令廟堂稟處矣。幸行沿路,詢問弊瘼,特出於軫念畿民之盛,敢不對揚德意,而楊州之橋梁,年年辦備,雖爲民弊,與度支峙材之例有異。且先聚物力,然後可以議到,營邑爛加商確,善爲措處。高陽旱田災,果爲切骨之冤,而事係結政,有難闊狹,旣奉聖敎,合施寧失之澤,限十年,特爲停稅,以紓窮蔀之力,何如?傳曰,允。
吏曹正郞黃基源疏略曰,全州府完山,卽我國家豐沛。由是,太祖朝庚寅,創慶基殿,奉太祖粹容,英宗朝辛卯,建肇慶廟,奉始祖司空祀位,祖宗永慕之誠,猗歟,盛哉。記昔壬辰島夷猖獗之日,殿官吳希吉,守僕春奉缺晬容奔詣寧邊行在,經燹之後,重修還安。顯廟己酉,有道臣狀請,而其時相臣,不卽獻議。肅廟甲戌,多士陳疏而該曹不卽稟啓。英廟己未,又因儒疏,聖批有曰,本州,以豐沛舊地,又奉晬容,事豈泯焉?昔年未有稟處之敎,且卽有已磨之石,不過撰文而已。其文令詞臣撰進,其事令道臣董豎,十行綸音,若是丁寧,而事遂旋寢。正廟丙午,奉事臣權㮐,又以豎碑之議陳奏,批曰,大臣與曾經完伯人處,收議以進。其時收議與否,臣未敢知,而亦未有設擧矣。治石尙存,誌蹟久闕,實爲朝家欠典,輿情缺望。伏願亟令詞臣製其文,道臣董其工,以就積歲未遑之事。臣且有滋惑者。殿廟官,元非州府之屬職,則豈可一聽於本官之操縱乎?當兩殿創設之規,則本府良陽所一面劃爲香炭之地,眞荏百六十斗,直納兩殿,劃給二百結稅,亦自兩殿收捧,員役二十名,而以補役軍三百名,俾補員役,每當六祭享之時,輪遞五十名,前期七日合番,灑掃致齋矣。往在英廟癸巳,殿官沈英鎭,新除未赴之前,其親族爲本倅,凡於兩殿責納諸條,專委本官,以成謬例。自本府磨鍊用下,任意減削,所納都不過七百餘金。由是殿官以下守僕員役,果難支保,補役軍三百名內,只存四五十名,員役駸駸散落,而存只五六名,而朝出謀生,夜入守直,若重之地,豈可若是沁泄乎?臣居在本道,且經本職,故每切慨歎,妄陳愚見云云。省疏具悉。疏辭令廟堂稟處。
上在昌德宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
傳曰,左副承旨許遞,前望單子入之。
承旨前望單子入之,李玄翼落點。
傳曰,吏曹參判有闕之代,前望單子入之。
吏曹參判前望單子入之,李晩運落點。
政院啓曰,右承旨金敬均,今日不爲仕進,卽爲牌招,何如?傳曰,允。
以右承旨金敬均牌不進罷職傳旨,傳曰,只推。
以平安監司申應朝狀啓,鐵山府使朴珪熙,暗行御史,旣已封庫,爲先罷黜事,傳曰,令該曹勿拘常格,口傳各別擇送。
摠管前望單子入之,都摠管金有淵·李根弼,副摠管李沇應·徐臣輔·李啓魯·權容燮·李祉秀·吳夏泳·申橚·趙羲純落點。
承文院啓曰,卽見都京禮部咨文出來者,則以總理衙門,據我國覆陳法·美·日本各國交涉情形事,具奏奉旨,知照云矣。此雖回咨,不可無答辭。以承領之意,撰出咨文,付撥下送灣府,傳給鳳城將,轉致北京之地,何如?傳曰,允。
兵曹啓曰,正郞韓章錫,身病猝重,呈狀乞遞,今姑改差,何如?傳曰,允。
御營廳啓曰,本廳字內鷹峰·駞駱山等處松木五萬五千株,自今月初十日爲始,間間補植,今日畢役之意,敢啓。傳曰,知道。
吏曹參判金學初疏乞遞。答曰,省疏具悉。所請依施。
上在昌德宮。停常參·經筵。
自巳時至人定,灑雨下雨,測雨器水深一寸五分。
傳曰,禮房承旨,馳詣宗廟·景慕宮,奉審摘奸以來。
事變假注書崔鼎獻書啓,臣於本月初三日未時量,敬奉聖諭,馳往傳諭于忠淸左道全義縣東西上蘆場兼左諭善任憲晦所住處,則以爲,臣自僥冒宮御,連陳哀懇,冀蒙矜諒,未及承批,旣伏承命大臣·重臣,書報賤臣,勸以起發之盛意,今又史官,臨宣召旨,十行恩綸,愈益懇至。臣於是䌤不覺感激戰慄,覓死無路也。噫,方今元子宮,衣尺日長,知思漸開,其所以端本養正,必須博聞道術之士,果如聖敎矣。臣不敢爲進身之計者,卽以此耳。至引先正故事,以責勉焉,則以先正道德,自任輔導,固其所也。如臣無似,無能爲役於前修,其敢曰所當師法,而無可辭之義乎?且臣狗馬之疾,日加一日,日夜叫死,雖欲自爲先睹之願拚棄廉隅,而進亦斷無起動之望矣。伏願聖明,亟遞臣職名,改授有德者,以盡輔導之方焉。臣遭此慶會,蒙此異數,而義嚴病劇,致使盛禮闕員,臣罪尤大。惟席藁私次,恭竢鈇鉞而已云矣。敢啓。傳曰,知道。
宗親府啓曰,明日卽天漢殿冬孟朔大奉審日次,臣等與儀賓閣臣,進詣擧行之意,敢啓。傳曰,知道。
奎章閣啓曰,明日卽書香閣冬孟朔大奉審日次,時·原任閣臣,依節目進詣擧行之意,敢啓。傳曰,知道。
議政府啓曰,本府有司堂上李根弼,除拜摠管,職務相妨,所帶摠管之任,今姑改差,何如?傳曰,允。
傳曰,摠管有闕之代,前望單子入之。
摠管前望單子入之,都摠管李秉文缺落點。
吏曹口傳政事,以鄭愚植爲鐵山府使。
吏曹,知宗正卿府事單李秉文。
上在昌德宮。停常參·經筵。
自未時至人定,灑雨下雨,測雨器水深六分。
藥房提調宋近洙,副提調趙寅熙啓曰,伏未審日間,聖體若何,寢宿·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政李裕元,無時急稟定事,左議政·右議政未差,不得來會云矣。敢啓。傳曰,知道。
議政府啓曰,北道先運襦衣一千二百領,照數捧上,稱量看品後,仍爲監封,逢授於齎去禁軍處,沿路輸運及本道頒給等節,依已例措辭關飭之意,敢啓。傳曰,知道。
宗親府啓曰,國朝御牒·璿源譜略中草,今已修正矣。御覽還下後,譜略當爲付板入刊,而國朝御牒,亦當正書矣。御覽日字,令日官推擇,則今月十六日午時爲吉云,以此日時,本府堂上·郞廳,具儀仗鼓吹,陪進仁政殿,與承旨,請承傳色奉入之意,敢啓。傳曰,知道。
宗親府啓曰,臣等與儀賓·閣臣,進詣天漢殿,御眞展奉奉審,無頉之意,敢啓。傳曰,知道。
奎章閣啓曰,景慕宮望廟樓,今望奉審,無頉之意,敢啓。傳曰,知道。
又啓曰,臣等進詣書香閣,御眞展奉,奉審無頉,而奉謨堂及天漢殿奉審時,原任提學李承輔進參,閣內諸處,亦爲無頉之意,敢啓。傳曰,知道。
上在昌德宮。停常參·經筵。
備忘記,平安監司趙成夏下直,長弓一張,長箭一部賜給。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
傳曰,平安監司入侍。
敎平安監司趙成夏書。王若曰,自妙齡而著宰輔之望,出入十五年邇班,頒特旨而授屛翰之任,坐鎭一千里名郡。惟簡必愼,爲重所尊。眷彼關西一區,實我海東重鎭。民物傳仁賢之化,地是檀·箕舊都,保障枕夷夏之交,路接遼·瀋古塞。江山樓臺之瑰異,允宜士大夫起居,冠蓋舟輿之輻臻,決非小器局措置。故專制斯其難也,而委昇豈不重歟?惟卿,赫世簪纓,華國黼黻,由國子而長瀛館,宏博詞章,歷知申而登奎華,淸切地分。居休戚之地而務謙約之操。處卿宰之列而敦儒素之風,當上下際會之辰,豈欲暫舍?以中外歷試之意,此煩一行。玆授卿以平安道觀察使巡察使兵馬水軍節度使兼平壤府尹,卿其執工緩民,黜陟懷保之各適,蘇殘固圉,恩威寬嚴之竝施。於戲,瞻瑞雲於蓬萊,卿應切北拱之戀,照福星於牙纛,予則紓西顧之憂。故玆敎示,想宜知悉。直閣尹用求製進。
甲戌十月十六日巳時,上御熙政堂。平安監司入侍時,右承旨金聲根,假注書金永濟,記事官金弘集·沈相萬,平安監司趙成夏,以次進伏訖。上曰,史官分左右。仍命監司進前。上曰,卿則異於他人,無容飭諭,且自當善爲做治矣。須善下往,可也。成夏起伏奏曰,臣非但年淺,極其庸愚,猥膺重任,聖敎至此,未知何以堪承,不勝兢懼之至。今當辭陞,戀結之忱,尤倍切矣。上曰,道里雖遠,聲息自可頻接。然而戀結之忱,安得不然乎?成夏曰,臣繼有所仰達者矣。臣於私覿,伏睹近日有咳嗽之症候,不任憧憧。伏望益加節宣,則臣雖在外,下情稍紓矣。上曰,當加調攝矣。上曰,到營爲幾個日乎?成夏曰,發行九日,可以抵營也。上曰,善爲下去也。缺
上在昌德宮。停常參·經筵。
備忘記,全羅兵使李冕熙下直,長弓一張,長箭一部,片箭一部,筒兒一箇賜給。
政院啓曰,來二十一日,輪對日次矣。敢稟。傳曰,當次人受點,後日次待令。
吏曹啓曰,承文院判校朴鍾善,受由過限不上來,成均典籍金顯喆,以其身病,呈狀乞遞,竝改差,何如?傳曰,允。
御營廳啓曰,本廳千摠李秉漢,身病甚重,勢難察任,改差,何如?傳曰,允。
又啓曰,本廳千摠,今當差出,而擬望之人乏少,外任竝擬,何如?傳曰,允。
知宗正卿李秉文疏曰,伏以,臣於日昨,祗伏奉周廬特旨,進之爲資憲階,中批異數也,上卿雋選也。此豈臣寢夢攸及哉?五內震越,若嬰兒聞雷,未敢知格外鼎來之渥,奚爲其過隆至斯?夫熙朝器使之政,太上惟德,其次惟才,曁厥閒司漫職,亦各程功量能。上或輕畀則褻,下或僥冒則濫。況是帙也,九卿於漢,八座於唐,足以能協贊大猷,綜理庶物,然後方是稱塞者,肆昔老成名碩,望實鬯茂,蔚乎爲時論所推詡,猶且逡巡焉,一揖三讓,至若臣百不猶人之冗愚下品,決難萬有一擬議仿樣,非直自知甚悉,業亦日月之光,燭畢無餘蘊,不必贅事羅縷,而第臣策名立朝,今二十稔餘,一往冥擿,惟讓畔爲志,不過隨班綴旅,進退如斯矣。海嶽隆深,不責塵露之蔑補,半生頂髮,偏沐三聖朝拂拭,璧府金閨,兜攬無藝,奄廁惟月之列,亦旣鼴腹滿而鵜翼濡,榮塗一步,復何敢造次覬覦?且持盈招損,過福致烖,臣嘗受先父遺戒,今乃忘,諉以踐歷推遷,有若入市挫廉,升塔循梯,徒憑寵靈,冒沒趨膺,則公耳貽累聖簡,私耳忝墜庭訓,拚倒狼狽,臣實無說自解。用敢瀝控衷懇,冒干威尊。伏願聖慈,曲垂軫悶,將臣新授階銜,亟收反渙,俾公器重而私分安。伏不勝至幸云云。答曰,省疏具悉。卿其勿辭行公。
前正言呂善驥疏略曰,臣常讀書,洪範有曰,五皇極,皇建其有極,斂時五福,用敷錫厥庶民,惟時厥庶民,于汝極,錫汝保極。大哉斯言。修其身以爲天下之標準,是曰建極,極者福之源,福者極之效也。嗚呼,皇極建則擧世蒙其澤,而五福應之,皇極不建則擧世蒙其禍,而六極隨之,可不懼哉?五福,人心之所同慕也,六極,人心之所同避也,爲人君可不戒乎?惟我殿下,臨御以來,朝儀肅穆,邊備飭嚴,三千里幅員,完如金甌,而況復春秋鼎盛,親摠萬機,率由舊制,惟恐不及。設筵進講,聖學漸臻乎高明,宜其克享天心,召致和平,而間者冬氣太溫,且有轟燁之異,殿下惕然不寐,至有責躬之敎,臣不勝惶懍感激之至,而實惟轉災爲祥之時也。臣常聞之,宋景公時,有熒惑守心,景公有君人之言三,而熒惑果徙一度。商高宗時,有雊雉升鼎,而高宗用祖己之言,克正厥事,而享國長久。古之聖王,遇災而懼,反身修德,故能變災爲祥。伏願殿下,無忘今日之志,深鑑古先,虛心省己,必以洪範九疇,爲治國之龜鑑,順五行敬五事,以修其身,厚八政協五紀,以齊其政,卓然建極於中,而㐅之以三德,審之以卜筮,驗其休咎於天,考其禍福於人。蓋天下之治,在乎一人,而人君誠正其心,求天下之聰明,達理直諒敢言,足以有爲守者,隨其器能,置元列位,各服其職,善者錫之以福,惡者董之以威,則民有懲畏而不罹于咎,士有興起而各差其行。無偏無黨,無反無側,皆欲近愷悌之光,會歸于極,於是乎淫朋邪黨,退而斂跡,康色好德,與之共福。惟殿下,克念克敬焉。省疏具悉。所陳當留念矣。
上在昌德宮。停常參·經筵。
傳曰,在外摠管竝許遞,前望單子入之。
摠管前望單子入之,都摠管嚴錫鼎·李載鳳,副摠管尹滋承·任孝準·鄭雲翼·金箕錫落點。
以忠淸監司成彝鎬狀啓,全義縣監金炳暉牒呈內,敬奉聖批,馳往傳諭于本縣左諭善任憲晦所住處,則以爲,臣於日昨史官之回,有所附奏,又承疏批,惶隕震灼,罔知攸措。臣於前後控辭,辭已竭矣,不敢更事支離。日吉辰良,元子宮相見禮順成,中外慶祝,大小同情。臣名忝宮銜,罔能進身,罪合萬隕。又有惶蹙不安者,卽見輔養廳書吏文蹟,大殿及元子宮,有饌物之賜給者。顧此恩例,蓋由於臣冒據匪據之故,而臣旣辭濫猥之名,亦何敢晏然受之乎?伏乞亟鐫宮銜,仍命收還其所頒,而治其罪焉云矣。馳啓。傳曰,安心領受之意,更爲傳諭事,回諭。
三軍府啓曰,卽接訓鍊都監所報,則今十月十九日,習陣日次,而大將臣李景夏有身病,不得行操云矣。敢啓。傳曰,知道。
義禁府啓目,禮山縣監李琦鉉原情云云,問目內辭緣,泛稱遲晩,刑推得情,何如?啓,除刑推議處爲良如敎。
上在昌德宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
政院啓曰,右承旨金聲根,今日不爲仕進,卽爲牌招,何如?傳曰,允。
傳曰,政官牌招開政,如有違牌,勿爲呼望。
傳曰,呈告同義禁與在外敦寧都正·工曹參議許遞,今日政差出。
輔養廳啓曰,禮曹節目中,輔養官·諭善,相見禮後,一朔內三次式輪回進見事,啓下矣。相見禮,旣在今月初十日,則今二十日,例爲進見之意,敢啓。傳曰,知道。權停。
三軍府啓曰,卽接禁衛營所報,則今十月二十日,習陣日次,而大將臣趙寧夏有身病,不得行操云矣。敢啓。傳曰,知道。
兵曹啓曰,宣傳官李翰榮,五衛將柳璞,除授在外,上來無期,五衛將朴達成,曹司五衛將金曾鉉,文臣兼宣傳官李胄榮,俱以病難供職,呈狀乞遞,竝改差,何如?傳曰,允。
有政。吏批,判書趙基應進,參判李晩運,參議趙準夏竝式暇。以閔奎鎬爲禮曹判書,李後永爲敦寧都正,張錫龍爲工曹參議,尹滋悳爲知經筵,李敦相爲同義禁,尹宇善爲同春秋,申泰皞爲承文判校,李雲夏爲兵曹正郞,金昌一爲監察,金養均爲翼陵令,金東植爲典籍,金益相爲中部都事,李秀薰爲假引儀,金弘信爲重林察訪,慶安察訪高永錫,姑爲仍任事,承傳。故學生鄭在赫贈童敎,孝行卓異,贈職事,承傳。鄭在彬贈童敎,孝行卓異,贈職事,承傳。故學生朴長哲·金章源已上贈童敎,孝行卓異,贈職事,承傳。金相輝贈監察,孝行卓異,贈職事,承傳。故學生朴持淳贈戶參例兼,朴得春贈左承旨,朴廷天贈僕正,以上,同知朴成達三代。贈吏參閔致五贈吏判例兼,吏議閔相燮贈吏參例兼,已上禮曹判書閔奎鎬兩代。故學生李學豐贈監察,孝行卓異,贈職事,承傳。故護軍崔道植贈戶判例兼,孝行卓異,贈職事,承傳。再政。以南廷益爲漢城判官,沈宜淳爲軍資主簿。三政。以姜漢奎爲永禧殿令。四政。以丁大英爲禁府都事。五政。以閔致億爲氷庫別提。
兵批,判書李載元進。以金泰益爲宣傳官,李義植·李秉洪爲五衛將,李泰應爲曹司五衛將,金駿鉉爲都摠經歷,李能華爲文兼,李泰權爲部將,邊衡圭·李儆·盧璇·閔泳晩爲守門將,李奎會爲管城將,元禹常爲格浦僉使,趙正寬爲馬梁僉使,同知單安潤植,僉知三單金益洪·兪石柱·尹誠模,副司果李達熙·柳致養·李泌呂·韓鎭衡。再政。以權鍾悳爲宣傳官,僉知三單李義植·李秉洪·李泰應。
義禁府啓目。粘連向前李琦鉉亦,循例行檢,非理施刑,以婢證主,俱違法式。發明雖似有據,法意難免重勘,以此照律,何如?啓,依允。
上在昌德宮。停常參·經筵。
藥房都提調洪淳穆,提調宋近洙,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
政院啓曰,左副承旨金敬均,同副承旨張時杓,今日不爲仕進,竝卽牌招,何如?傳曰,允。
傳曰,大院君府大夫人行次所,遣都承旨,問候以來。
傳曰,同副承旨許遞,前望單子入之。
承旨前望單子入之,李晩由落點。
政院啓曰,議政府郞廳來言,今日賓廳日次,而領議政李裕元有身病,左議政·右議政未差,不得來會云矣。敢啓。傳曰,知道。
傳曰,大院君郊舍行次,專爲取適頤養,而行將非久還次矣。卽見副司果李彙林疏,則滿紙悖說,俱是人臣所不能道者也。敢以眩惑恐動之說,牽合傅會,肆然投章,犯分干紀,已極可駭,而甚至於以大院君行次,敢謂止慈之情,不宜久於遠離,又敢謂非出於取適,而爲過當之擧,誣逼尊嚴,無所忌憚。言念及此,寧不痛惋?似此不法之類,若以鄕曲愚蠢,置之不足深責,君綱臣分,掃地無餘,而豈可曰國有常憲乎?李彙林,斷當拿鞫得情,明正其罪,而姑先施以極邊遠竄之典。
傳曰,前黃海監司入侍。
政院啓曰,奏御文字,何等審愼,而義禁府禮山縣監李琦鉉照律啓目中,有所錯誤,致勤下詢,事甚駭忽,極爲未安。原啓目,使之改修正以入,而當該堂上,不可無警,推考,何如?傳曰,允。
三軍府啓曰,卽接御營廳所報,則今十月二十一日,習陣日次,而大將臣梁憲洙有身病,不得行操云矣。敢啓。傳曰,知道。
義禁府照目。粘連禮山縣監李琦鉉矣,本府議啓內,循例行檢,非理施刑,以婢證主,俱違典式。發明雖似有據,法意難免重勘,以此照律,罪杖一百收贖,告身盡行追奪私罪,奉敎依允爲旀,功議各減一等爲良如敎。
副司果李彙林疏略曰,近伏聞大老閤下,移宮駕外,不向城闉,擧國人情,疑懼不安。臣遠伏遐土,縱未知何由至此,而大老閤下,其或捨劇取適,未卽還次否,殿下,其或養志承順,未卽請還否?以院位止慈之情,不宜久於遠離也,以殿下至誠之孝,不宜久於曠省也。況今邊釁不息,外寇伺隙,其爲戒愼,尤當如何哉?大老閤下,設或非出於取適,而爲過當之擧,在殿下,固當惶蹙不寧,下氣怡聲,期回親心,而側耳屢月,尙未聞動駕請還之擧,臣實未曉,而非獨臣之所未曉,乃朝野之所共未曉者也。蓋此擧措,於公於私,一日而有一日之未安,二日而有二日之未安。伏願不日動駕,刻期請還焉。
吏曹參判李晩運,疏辭新除亞銓之任。答曰,省疏具悉。卿其勿辭行公。
甲戌十月二十日午時,上御熙政堂。藥房入診入侍時,都提調洪淳穆,提調宋近洙,副提調趙寅熙,假注書李晦洙,記事官金弘集·沈相萬,直閣尹用求,以次進伏,醫官李慶年·鄭一龜·李碩柱·李好錫,進伏楹外訖。上曰,史官分左右。淳穆進前問候,各殿問候訖。淳穆曰,醫官待令,使之入診乎?上可之。慶年等,以此診候,退伏楹外訖,淳穆顧謂慶年等曰,脈候奏之。慶年等起伏奏曰,脈候左右三部調均矣。淳穆曰,進御地黃湯,連爲順下乎?上曰,順下矣。淳穆曰,此際外間,感冒咳嗽之症太盛,正宜十分節宣之時矣。上曰,予亦有咳嗽,此因感祟,而近來漸次少差矣。淳穆曰,似此之時,地黃湯尤爲當劑矣。上曰,此雪甚好,必當大益於明年農事。自古有臘前三白之語矣。淳穆曰,農裏多雪,非徒爲農功糞田,雪深一尺,蟲亦入地一尺,所以臘前三白,實維農事之兆矣。上曰,因向筵所奏,內殿湯劑事,間果入稟,承允可之下敎,自今如有調理湯劑,自藥院一體製入也。淳穆曰,進御湯劑,自藥院出榻敎擧行,而內各殿湯劑,未得一體製入者,恐涉如何。故向筵有所仰達,承此下敎,其在事體,極爲穩當。謹以此分付奉承矣。上曰,內殿湯劑,承候官,持藥方出傳藥院,以榻敎製入,古規也。以此入稟,則有不必如是之下敎,故更以事體不得不然,仰奏得請矣。淳穆曰,其在事體,果不得不出榻敎,一體擧行矣。缺
甲戌十月二十日申時,上御熙政堂。前黃海監司入侍時,左承旨金聲根,假注書李晦洙,記事官金弘集·沈相萬,前黃海監司閔台鎬,以次進伏訖。上曰,史官分左右。仍命監司進前,台鎬進前。上曰,善爲上來乎?台鎬曰,無病上來矣。上曰,在海營,爲幾個月乎?台鎬曰,今爲十九朔而遞來。上曰,交龜,何處爲之乎?台鎬曰,靑石鎭,乃畿·海交界,故於此爲之矣。上曰,元來如是乎?台鎬曰,曾往則新舊監司,交龜於海西初界金川郡,而今番則兩道監司相換也。故所佩兵符,互難越界,交龜於此地矣。上曰,聞海西之言,則善爲做治矣。台鎬曰,臣才諝庸鈍,隨事僨誤,實無萬分一對揚矣。上曰,已有履歷,畿伯亦當善爲之矣。台鎬曰,自承換之命,夙宵兢懍,不知何以報答矣。上曰,隔歲上來,仰瞻,可也。台鎬仰瞻訖。上曰,靑石鎭間架,爲幾何乎?台鎬曰,交龜時,甚悤遽,鎭舍之間架多少,實不能審察矣。上曰,大廳爲幾間乎?台鎬曰,大廳則六間矣。上曰,雖是六間,似甚狹矣。台鎬曰,然矣。上曰,中軍出住乎?台鎬曰,大興中軍,本居山城矣。靑石關設鎭後,移住此地矣。上曰,曾前無僉使乎?台鎬曰,中軍移住後,山城則自開城府,差遣僉使而居住矣。上曰,海西今年年形,何如?台鎬曰,畓之農,稍有勝焉,而至於畓少田多邑,未免歉荒矣。上曰,年分狀啓,已見之矣。尤甚·之次·稍實,所以有分等乎?台鎬曰,誠然矣。上曰,統而言之,則可爲少康乎?台鎬曰,統論一道而觀之,則可少康矣。台鎬奏曰,大興山城餉還各穀一千七百餘石,糶糴於金川郡民,每當捧還之時,山路險峻,牛輸人搬,此實該邑民難支之瘼也。曾於癸丑,特蒙朝家處分,使之全數下捧矣。丙寅以後,依前規折半上捧,而目下民情,實爲矜悶,依癸巳已行之例,民邑蘇醒間,特許全數下捧,耗錢雜費,收捧輸送,則在郡民爲息肩之惠,在城屬無失哺之歎,故敢達矣。上曰,令廟堂從長稟處。出擧條又奏曰,椒島鎭,土地磽确,而島有司僕所屬牧場,然初非宜牧之地也。海風長吹,水草早枯,逐年馬之自斃,數甚夥然,而本寺則以馬案原摠執,一牡牝,每年責以一駒,案上之駒,年年滋殖,島中之馬,年年欠縮。至於辛未五百二十匹之多,自本寺特減二百匹,其餘三百二十匹,每匹代錢九兩八戔式酌定,合三千一百三十六兩,排限十年,每年三百十三兩六戔式上納,而雜費又爲數百金。每戶鎭役及馬代錢徵出,不下五六十兩。島民本無耕農之利,但以漁採爲業,有此剩斂,實難支保。每年春秋元上納外,十年排納條,特爲蕩減之意,分付該寺,馬案年年取息之規,從今變通,以紓島民之役,恐好。故敢達矣。上曰,自司僕寺處之耶?台鎬曰,自廟堂申飭變通,恐好矣。上曰,此亦令廟堂稟處。出擧條台鎬又奏曰,延安南八坊,乙亥海溢以後,陳廢之田,一荒不起,而結總自在,一邑添徵,實爲巨瘼。故臣於今年八月,論報政府,其中三百八結零,特蒙限年蠲減之惠。然其外畓六百結十負七束,尙未蒙頉,里徵族斂,無年無之。國結請減,雖難愼,衆民呼冤,亦不可不念。依已例量宜,限年權減,俾有募民勸耕之效,恐好。故敢達矣。上曰,依爲之。出擧條缺
上在昌德宮。停常參·經筵。
政院啓曰,同副承旨李晩由,時在慶尙道禮安地,斯速乘馹上來事,下諭,何如?傳曰,許遞,前望單子入之。
承旨前望單子入之,趙濟華落點。
傳曰,右副承旨許遞,前望單子入之。
政院啓曰,新除授承旨趙濟華,時在京畿抱川地,斯速乘馹上來事,下諭,何如?傳曰,許遞,前望單子入之。
承旨前望單子入之,金直淵·李根秀落點。
傳曰,有實故玉堂許遞,前望單子入之。
玉堂前望單子入之,朴憙陽落點。
傳曰,飭已施矣。譴罷臺諫,竝分揀。
弘文館啓曰,新除授副校理朴憙陽,卽爲牌招察任,何如?傳曰,允。
承文院啓曰,卽見都京禮部咨文出來者,則漂民梁用湜等十五名出送事矣。回咨以前頭使行,具表申謝之意,撰出入送,而無方物謝恩一起,加磨鍊兼付,入送於今番節使行之意,分付該曹,何如?傳曰,允。
吏曹啓曰,受由上京守令,自臣曹催促,則宜寧縣監兪能煥,親病沈重,不得下去云,改差,何如?傳曰,平康縣監相換。
義禁府啓曰,副司果李彙林,姑先施以極邊遠竄之典事,承傳啓下矣。李彙林,以承傳內辭意,具罪目,平安道渭原郡極邊遠竄,而時在慶尙道禮安地云,依例發遣府羅將,自禮安地執捉,仍令押送配所,何如?傳曰,允。
大司憲沈承澤,持平元秉圭,司諫朴鳳彬,獻納閔種默等箚曰,伏以,臣等昨伏見傳敎下者,繼見副司果李彙林疏本,不覺髮豎而骨戰。人心雖曰陷溺,豈有如此疏之至凶絶悖者哉?滿紙悖語,俱是人臣所不敢道者,無非眩惑群聽,恐動一世之計,干紀犯分,誣逼尊嚴,已莫逃於淵鑑。臣等鷹鸇之逐,豈容少緩哉?外托投章,內包凶肚,傅會牽合,無所忌憚,萬萬痛惋,心膽欲裂。國有常憲,似此之類,何可晷刻容貸於覆載之間乎?聖度包容,不卽拿鞫,只施遠竄之典,輿情沸鬱,按抑不得。玆敢相率聯籲,伏願聖明,亟令王府,設鞫得情,夬定典刑,俾君綱正而奸萌折焉。答曰,省箚具悉。李彙林疏,非不知絶悖,而有所斟量,故已有處分,卿等勿煩。
應敎朴顥陽,副應敎尹用求,校理李秀萬,副校理黃耆淵·尹致聃,修撰洪在瓚·朴齊晠,副修撰朴周陽·徐夔淳聯箚略曰,臣等卽伏見李彙林陳疏後傳敎下者,相顧愕貽,不勝痛歎。第其滿紙悖說,無非眩惑誣逼,而近伏聞以下許多句語,是豈今日北面臣子,所敢萌心發口哉?今此處分,雖出好生之德,而王章必伸,輿情莫遏。亟令正府,設鞫得情,夬正典刑焉。答曰,省箚具悉。已諭於兩司之批,其勿更煩。
輔養官李敦宇疏曰,伏以,臣於是銜,豈或萬一近似而靦然冒膺也?殿下之今勉臣出者,嘉悅之所推,臣之拚棄株守之諒而自托葵傾之悃者,亦惟慶會之所同忭也。旣廁跡於禮見班儀之末,仰瞻睿姿,岐嶷之天賦篤厚,堯醲舜郁,肇基在是,祝願至矣。顧何足區區於身痛癢之私,而病之所使,臣亦無奈病何,氣血凋剝,神息迷昧,以至視聽而遂廢,此則猶屬臣自知臣,而瘓痿之證,外著於步趨之間,有不可掩。卽此而其已不能彈束就列,無待臣蔑學之本非其人而合當,在鑑察矣。素抱積聚,自少爲貞祟,一勞動而闖發如期,不病日月,較少於病時,今且耆而耋矣。劇則奔豚衝突胸脅,歇猶河魚痛纏臍肚,旣峻攻矣,眞元陡脫,欲溫補則痰火隨升,百方救治,醫者,殆望門欲走。今雖邇在京闕之下,趨走自效,斷無其望。所大懼者,一任瘝廢,辜負我殿下至恩厚渥之迥出常格也。所以遲留旬日,擬伸分義,諸証交加,宛轉狀褥,以若決難可强之狀,處玆決不可堪之任,則適以損國體而累王政而已。滿心悚惶,如添一病,情窮勢迫,仍尋鄕廬,瞻望觚稜,益切戀結之忱。惟殿下,天地於臣,父母於臣,竊庶幾憫覆而矜諒之。玆敢冒入文字,仰瀆崇嚴。伏乞聖慈,曲遂愛欲生之仁,將臣所有宮銜,亟許鐫改,無曠重任焉。臣之一縷餘年,從此又殿下賜也。臣不勝攢手顒仰之至。臣無任云云。答曰,省疏具悉。向日登對,甚喜卿筋力之康健,而陳勉輔導,且喜其出於愛戴矣。是任非賢勞奔走,則不必請解,而以卿盡誠,亦不當言去。其勿更辭,安心調治。
吏曹參議趙準夏,疏辭新除三銓之任。省疏具悉。爾其勿辭察職。
上在昌德宮。停常參·經筵。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
禮曹來十二月十四日,行宗廟臘享大祭,親祭,取稟,奉敎敬依。
御營廳啓曰,本廳千摠朴元陽,以前任格浦僉使,方在任所,上來尙遠,久曠可悶,改差,何如?傳曰,允。
大司憲沈承澤,持平元秉圭,司諫朴鳳彬,獻納閔種默等箚曰,伏以,臣等昨日聯陳短箚,及伏奉批命下者,未蒙允許,相顧愕貽,竊不勝憂歎之至。蓋其疏語之干犯誣逼,無容更事臚列,而苟有秉彝之性,孰不欲食其肉而寢其皮哉?渠疏中有云,人情疑懼,不安其所,疑懼果指何事?且云邊釁不息,外寇伺隙,邊釁外寇,亦指何事而言歟?此皆人臣之所未敢道者,而專出於眩惑恐動之凶計也。究厥心腸,萬剮猶輕。噫嘻痛矣。罪犯如此,干係如此,而猶不許臣等之請,薄竄而止,則群情安得不抑鬱哉?夫王法者,天下之平也,輿論者,一世之公也。二者相須,有伸無屈,苟或一失於此,則其將國無所恃,人無所憚?臣等之所以聯籲至再,而不能已者此也。聖鑑孔照,彼至凶絶悖之狀,已悉燭無餘,則庶不待臣等仰陳,而尙靳兪音,以有所斟量爲敎,臣等之齎鬱,猶屬第二,其於王法,何哉,其於輿論,何哉?玆敢不避瀆撓,相率更籲。伏乞聖明,亟賜允兪,俾王綱振而民志定焉。取進止。答曰,省箚具悉。已有前批,其勿更煩。
正言朴奎燦疏曰,伏以,昨伏見傳敎下者,又見副司果臣李彙林疏本,不覺髮豎膽掉。滿紙悖語,干紀犯分,傅會牽合,無所忌憚。已莫逃於淵鑑之下,臣亦臺臣之一,揆以常格,固當聲討之不暇,而只以未署經,不得聯籲矣。似此之類,不可容息於覆載之間,而聖度包納,薄施遠竄之典,輿情沸鬱,按住不得。伏願殿下,亟令王府,拿問定罪,以肅朝綱焉。省疏具悉。已諭於聯箚之批矣。
掌令李晩榮疏略曰,臣伏見傳旨下者,始知有李彙林疏語駭妄,姑先施以極邊遠竄之典,惶悚靡措。聯啓方張,而臣於彙林,爲姨從四寸之列,揆以格例,在所應避,乞遞臣職。臣方丐免,不宜贅他,而顧今冬候已屆,寸陰可惜,爲學之道,貴無間斷。伏願益懋終始之工,克臻緝熙之域焉。省疏具悉。所請依施,尾附事,當留念矣。
應敎朴顥陽,副應敎尹用求,校理李秀萬·朴憙陽,副校理黃耆淵·尹致聃,修撰洪在瓚·朴齊晠,副修撰朴周陽聯箚略曰,臣等伏奉批旨下者,愕然失圖,不勝抑鬱。噫,彼疏辭,干犯,何如,關係,何如,而反置傅生,則君綱臣分,將安所講明哉?更加三思,亟從臣等前箚之請焉。答曰,省箚具悉。已諭昨批矣。更勿煩聒。
上在昌德宮。停常參·經筵。
傳曰,左承旨許遞,前望單子入之,
承旨前望單子入之,李晩運落點。
傳曰,有實故摠管許遞,前望單子入之。
摠管前望單子入之,都摠管金翊鎭·李寅應,副摠管成彝鎬·元世顯·尹善應·洪在鉉落點。
傳曰,左諭善任憲晦,吏曹參判除授。
傳曰,忠淸監司有闕之代,行護軍沈舜澤除授。
傳曰,李彙林凶疏,非不知絶悖,而日昨處分,有所斟量而然矣。今此臺論之峻發,如是屢屢,可見物議之沸鬱。遠竄罪人李彙林,施以絶島圍籬安置之典。
傳曰,在外臺諫許遞,前望單子入之。
傳曰,臺諫竝許遞,前望單子入之。
吏曹,吏曹參判單任憲晦,今加嘉善除授事,承傳。忠淸監司單沈舜澤除授事,承傳。
兵曹,兼忠淸道兵馬水軍節度使單沈舜澤。
大司憲沈承澤,持平元秉圭,司諫朴鳳彬,獻納閔種默等箚曰,伏以,臣等相率屢籲,不憚瀆撓者,豈不知悚惶之極,而第伏念刑政失當,則紀綱弛,懲討不嚴,則分義虧。故莫重者王章也,莫遏者公義也。噫,彼李彙林,獨非北面於今日朝廷者乎?敢以犯分干紀,誣逼尊嚴,眩惑恐動之說,肆然投章,包藏凶悖,情狀莫掩,斷案已成。雖有百喙,何敢發明?興言及此,益覺心寒而骨顫矣。將之誅不敬之罪,此而不施,則其可曰邦有常憲?是以,輿憤所激,久而益沸。玆敢冒控申籲。伏乞聖明,亟賜允許,嚴鞫得情,俾伸王法焉。答曰,省箚具悉。當有處分矣。
應敎朴顥陽·副應敎尹用求·校理李秀萬·朴憙陽·副校理黃耆淵·尹致聃·修撰洪在瓚·朴齊晠·副修撰朴周陽·徐夔淳聯箚略曰,臣等誠意未格,兪音尙靳,繞壁徊徨,憤鬱轉深。噫,彼彙林,罔念君臣之分,肆然投章,侵逼尊嚴。似此之類,豈可遠竄而止哉?亟降處分焉。答曰,省箚具悉。已有處分於臺箚之批矣。
上在昌德宮。停常參·經筵。
備忘記,三和府使金炳一下直,長弓一張,長箭一部,片箭一部,筒兒一箇賜給。
傳曰,司譯院提調有闕之代,前望單子入之。
傳曰,予於卿,以諭以批,屢勤必致之思,而卿於予,且疏且奏,每言難進之義,誠志未孚,深庸歉歎。顧今宿德如卿,邃學如卿,而況當震邸尺衣之長,庶副賁園盞帛之招,奈之何考槃之心益堅,華陽之賓禮尙遲?側席翹企,惘然失圖。卿試思之。予則一向懇懇,卿則一向邁邁,有若難進之進而莫致之致者然,此誠左右究而不得也。第玆中銓特授,匪出於縻爵之意,亶在於命德之擧。奚惟予簡在心?抑亦輿望所推。卿其極回遐志,不日簉朝,輔予曁予元良,以盡訓迪銓綜之責事,遣史官傳諭於左諭善任憲晦。
傳曰,暗行御史入侍。
承文院啓曰,使行文書査對,今方擧行,而本院提調,多有病頉,無以備員。戶曹參判沈履澤差下,使之察任,何如?傳曰,允。
義禁府啓曰,遠竄罪人李彙林,施以絶島圍籬安置之典事,承傳啓下矣。李彙林,以前罪目添書,今番承傳,全羅道康津縣古今島圍籬安置,而依例發遣府都事,自慶尙道禮安地執捉,仍令押送于新定配所,而與地方官眼同,使之擧行,何如?傳曰,允。
校理朴憙陽疏,與應敎顥陽,有從兄弟應避之嫌,乞遞,省疏具悉。疏辭,許令該曹稟處。
甲戌十月二十四日申時,上御熙政堂。京畿暗行御史入侍時,右副承旨李根秀,假注書金永濟,記事官金弘集·沈相萬,京畿暗行御史姜文馨,以次進伏訖。上曰,史官分左右。上曰,御史進前,文馨進前。上曰,無事往返乎?文馨曰,王靈攸曁,無事往還矣。上曰,其間居然爲九朔矣。文馨曰,臣於今年二月二十四日承命,十月二十四日復命,則爲九朔矣。上曰,書啓與別單,今見之,而民弊則此外無之乎?文馨曰,近來爲民巨瘼,莫如三政之弊,而已悉於別單中,此外別無弊端矣。上曰,三政外,果無釐正之弊乎?文馨曰,若以爲巨弊而不得不釐正者,三政爲最,三政中,還弊尤甚。蓋捧糴時,一斛入米,爲十三四斗,分給時則不過爲六七斗,此則無異於白徵矣。上曰,分還時,或無換麤和雜之弊乎?文馨曰,分還時,臣亦見之,而設或有欠縮之弊,至於此等作奸,則未之見矣。上曰,社倉之規,言之於別單中,邑倉亦皆以社倉之例爲之,則無弊乎?文馨曰,社倉之制,稍得近古,吏不容手,民自糶糴,則斗數不甚欠縮矣。上曰,初雖無弊,久則生弊矣。文馨曰,聖敎至當矣。雖良法美規,當初設始之時,期欲無弊,而久則自然生弊矣。上曰,朔寧前郡守金斗河之爲不治,未嘗不稔知,而若是貪饕乎?文馨曰,凡斂民不法之事,無所不至,民怨尙今狼藉矣。上曰,前前鎭撫使,何爲如是不治,而幕裨李啓源,亦如是多有捧賂之事乎?文馨曰,已爲略陳於書啓中,而最是本營別驍士三千九名內,當初未充額之三百十四名料布,依例劃出,創稱別畓秩,用下無節,任自濫費。其在惜公貨之義,恐不當如是,而至於禮裨李啓源之欺蔽濁亂,不能禁察矣。上曰,別單中,以設鎭事言之,此地若設一鎭,則果好耶?文馨曰,江華·通津兩界間,有孫石項險津,可以防守,而江華邊則有龍津·廣城·德津·草芝四鎭甚實,而通津邊則只有德浦一鎭,極爲疎虞。若於雁行洞,又設一鎭,則防守可得無憂矣。上曰,雁行洞,在於何處,而形便,何如乎?文馨曰,在於德浦鎭下,外而岸勢陡絶,內而地形廻抱,出可以瞭望,入可以藏兵。就於此地,創設一鎭,則與德浦相爲猗角,與沁營互爲輔車,甚好矣。上曰,自德浦距雁行洞,幾里乎?文馨曰,不過四五里許矣。上曰,相距不遠也。德浦軍卒,幾許乎?文馨曰,五十名矣。上曰,若又設鎭,則支放似難矣。有何方略乎?文馨曰,支放之需,果難措辦,而以臣淺見,未敢質言仰對矣。上曰,江華軍制,何如乎?文馨曰,設施屬耳,射砲之法,尙未鍊熟矣。上曰,姑未嫺習而然乎?文馨曰,三千砲士,是創設。故每朔試藝施賞,而若過數年,則自當鍊熟矣。上曰,江華軍制,有可變通者乎?文馨曰,此地,乃京師肘腋,海門咽喉,防守之節,備禦之策,惟當益固,不可疎虞,則今此三千砲士,猶患不足,恐於此更無變通之道矣。上曰,以此之故,別單中不爲擧論乎?文馨曰,然矣。上曰,江華築城,果善爲竣役,而能無名存實無乎?文馨曰,築斯者纔過一年,而臣於七月分見之,則一經夏潦,多有頹圮處,可知其當初不善築矣。上曰,松都城役,尙未竣云,果然乎?文馨曰,幾皆竣役,而只餘山上高絶處,以財絀所致,姑爲停役,城門亦未措備矣。上曰,今見書啓,則守令皆善治,可幸矣。文馨曰,本道守令,皆恪勤奉法,多有實績矣。上曰,自監司至僉萬戶,俱爲善治,則可知無病民之政矣。文馨曰,聖意若是眷眷於邦本,故凡爲牧民者,皆奉承對揚,幸無病民之事矣。上曰,其中何邑守令,尤爲善治乎?文馨曰,楊根郡守臣李秉悌,竹山府使,臣趙羲升,始興縣令臣李根集,最爲道內善治也。上曰,其三人中,誰爲第一善治乎?文馨曰楊根郡守臣李秉悌是矣。上曰,以書啓見之,果然矣。上曰,牛禁,尙已申飭矣。向今如前犯屠乎?文馨曰,牛禁,國之大政也。臣於月前,已聞朝飭,而私屠,村村有之,無日無之,終不知戢。須加別般嚴飭,然後可以禁止矣。上曰,各驛弊端,如是之甚乎?文馨曰,濫騎之弊,臣於露蹤之時,已爲申飭,而未知來頭有效,則亦必別般嚴飭,然後可以省弊矣。上曰,書啓,何處修正乎?文馨曰,臣於郊外數三十里之地修啓,日昨入江郊,今日復命矣。上曰,向聞外間所傳,則陵幸後,出道楊州云,果爲何事乎?文馨曰,臣於楊州府,有如干罪人之可治者,驛弊之可救者,將欲露踪之際,時値幸行本邑擧行,想多窘急,故幸行後,始得出道矣。上曰,今年農形,何如乎?文馨曰,左右道均豐,而以今年水災,或有江邊汰落處,而不甚大段。田穀則或多歉處矣。上曰,松禁申飭後,果有實效否?文馨曰,臣於月前,聞以此有朝飭,而雖難責效於目下,如是申禁,則久當有實效矣。上曰,大抵法禁,自初嚴立規程,則必不至生弊之境矣。文馨曰,聖敎至當矣。上曰,史官就座。仍命退諸臣,以次退出。
上在昌德宮。停常參·經筵。
藥房提調宋近洙,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
大王大妃殿進御歸茸君子湯,自今日五貼式,日次製入事,榻前下敎。
都摠府啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
傳曰,繕工提調尹宜善,司宰提調趙基應,相換。
政院啓曰,議政府郞廳來言,今日賓廳日次,而領議政李裕元有身病,左議政·右議政未差,不得來會云矣。敢啓。傳曰,知道。
議政府啓曰,關西先運襦衣二百四十九領,紙衣二百六十六領,照數捧上稱量,綿品·紙品,亦爲看審後,仍爲監封,逢授於齎去禁軍處,沿路輸運及本道頒給等節,各別措辭關飭之意,敢啓。傳曰,知道。
吏曹啓目。粘連觀此弘文館校理朴憙陽上疏,則以爲,臣同姓四寸弟臣顥陽,方帶應敎矣。臣之所兼春秋之銜,其爲應避,典式攸在,亟令選部,照例遞改亦爲白有臥乎所,相避之法,在下當遞,弘文館校理朴憙陽所兼春秋之銜,今姑減下,何如?啓,依允。
上在昌德宮。停常參·經筵。
傳曰,自明日日講爲之。
御營廳啓曰,本廳千摠洪在燮,身病甚重,勢難察任,改差,何如?傳曰,允。
又啓曰,本廳千摠,今當差出,而擬望之人乏少,外任竝擬,何如?傳曰,允。
知宗正卿李會正疏,請往省先壠。答曰,省疏具悉。卿其往省焉。
護軍姜健欽疏略曰,辛未洋賊猖獗,與我風馬牛不相及,聘舟逗撓,犯我江都,而伏惟殿下,赫然命將,及夫廣城之戰,祕計搗勦,將使片甲不返,西艘凶鋒,襲我無備,偏帥死餒,抗義罵敵,烈士殉身,奮不顧家。雖以洋醜之狡猂,賊膽先破,天晴海晏,江都旣平矣。殿下不掇憂於叢挫,忘警於幾康,設兵馬於鎭撫營,悉倣訓局軍制,益固西都保障,此誠國家之得計也。然而洋之作勢,必於五六年之間,休養訓聚,乃復梟張。伏願深加睿念焉。方今八域無事,守在洋夷,而比者逋逃姦究之黨,群萃淵藪於嶺·湖之間,是必邪類之猶未盡殲,而安知非洋賊之潛相和應乎?幸卽次第窮覈,以折其萌,惟我聖明,宵旰憂慮,而今此各邑宰牧之人,尙無對揚聖意,生靈疇依而資活乎?古昔唐太宗貞觀之初,多以民間毁譽,知其邑宰賢否。今亦用此法,使各邑大小民,從實記其宰之賢否,政之得失,直納于政院,則各邑宰牧,雖懷雜念,自不敢放意矣。官無侵漁,則哀此生靈,自有唐虞盛治之樂,官若無難生梗,則惟是民生,自至於夏商之末世矣,可不戒哉,可不愼哉?答曰,省疏具悉。所陳諸條,當留念矣。
上在昌德宮。停常參·經筵。
政院啓曰,來十一月初一日,輪對日次矣,敢稟。傳曰,當次人受點,後日次待令。
傳曰,暗行御史入侍。
議政府啓曰,卽見慶尙監司洪坃災實分等狀啓,則慶州等四十邑,寘之稍實,安東等三十一邑,置之之次,各樣災三千一百六十八結四十負一束,特許準劃,左水營新築甕城基卜,許免賦稅事,竝請令廟堂稟旨分付矣。本道水災,或泯平陸成江,或川浦汎濫,目下驚慘之狀,至聞九重之天。溫綍屢降,帑金繼頒,使噞喁之情,回咷爲笑,而統論省內年形,除却被災,俱有成實之效。所以尤甚,雖不分劑,稍實·之次,必有斟量,依施,幅員最廣之處,新災所報,非不精約,比之湖南結摠,猶有差少差多之別,事目災外,二千三百結劃下,使之均俵。城基結卜,事勢誠然,許令免稅事,分付,何如?傳曰,允。
又啓曰,頃因忠淸前監司成彝鎬狀啓,所請軍布,兵曹及各營五分一,各司純錢代納,訓局砲保,置之之意,覆啓行會矣。卽見該道臣狀啓,則復陳綿農慘歉之狀,仍請兵曹及各營軍布,自今年十月至明年九月,特許純錢代納,訓局砲保,亦爲代錢事,更令廟堂稟旨分付矣。軍需之許代,已有斟量,而一請再請,期於準劃,則此道彼道,將有難繼之慮,此狀請,置之,何如?傳曰,允。
以黃海監司鄭泰好狀啓,谷山府使李世宰,與臣爲妻四寸之親,在法當避,令該曹照例稟處事,傳曰,令該曹春川府使,口傳相換。
吏曹啓曰,谷山府使李世宰,春川府使口傳相換事,命下矣。以前任驪州牧使,方在解由未出中,何以爲之?敢稟。傳曰,勿拘。
吏曹,谷山府使李世宰,春川府使李承純已上,相換事,承傳。
吏曹啓目,觀此京畿暗行御史姜文馨書啓,則朔寧前前郡守金斗河段,繡啓旣請令攸司稟處,更無可論是白遣,漣川縣監玄鍏段,愛民而惠實難究,束吏而威亦不行是如爲白有臥乎所,罷黜爲白乎旀。陽川前縣令李輔應段,由吏加下八百二十餘緡,仍爲不報,校役劃付二百四十六兩,亦歸私用,李客之出沒村間,現有討索,張姓之來留衙中,暗相綢繆是如爲白乎旀,始興前縣令成載健段,任債技贖,謂有私簿之歸屬,實無公牒之可據,政堂賭博,廩餘取殖是如爲白有臥乎所,上項兩邑前任守令,竝只罷職爲白乎旀。豐德前府使韓致林段,房嬖之暗捧些賂,邑子之夤緣反訟,此爲善政之疪纇是如爲白有臥乎所,推考爲白乎旀。富平前府使趙秉益段,持心廉明,做治通鍊,大同馱價減給,民戶紓力,鹽田口文定式,海民展眉,稅米精捧,遺愛尙鬱是如爲白乎旀。安山前郡守洪祐龍段,果毅之性,剛明其政,剸理恢恢,施措鑿鑿,漁復戶還寢,永祛移劃之弊,儲作米請得,賴免輸納之勞是如爲白乎旀。麻田前郡守尹永善勤勵爲務,寬猛得宜,峽俗始知名分,庭籲亦優文學,牧楮收贖取息,以補陞戶資裝之費,乳牛放賣殖利,以充騎兵雇立之具,實惠下究,輿情後思是如爲白乎旀。楊根前郡守李秉悌段,刷逋而奸猾已息,平糴而升合還給,田稅太代錢補弊,公私兩幸,砲糧米詳定磨勘,賦斂不煩,事事存牽補之袽,面面有刻埋之碑是如爲白乎旀。交河前郡守李憲稙段,廉簡其操,治亦務實,支站例斂,自官替當,殘戶未葬,捐廩賙給,分還則使民執槪,而徵給斗數之剩,捧糴也隨納揷標,而推還升合之縮是如爲白乎旀。振威前縣令徐光斗段,廨役監董,備盡其勞,賓族應接,不憚其煩,稅納無滯,廩用有節,剖決公平,施措審愼是如爲白乎旀。始興縣令李根集段,廉雅是儒者氣像,綜詳卽良吏手段,奸狀莫逃,觀明若火,虛卜減給,賴有請劃之錢,煮硝措備,不惜捐助之金是如爲白乎旀。砥平縣令李敎應段,訟民直入官門,聽斷旣明,校卒不出村閭,束濕必嚴,蓬部黃白無冤,實由徵布之惟均,亭榭丹靑有輝,可見嘯詠之多暇,五載居官,一境安業是如爲白乎旀。水原府判官李秀殷段,本之通鍊,濟以剛明,曾在東邑,驗去思之遺愛,逮玆南州,見來暮之謠,處事有條理,爲治責成效是如爲白有臥乎所,上項八邑前後守令及判官,似當竝施陞敍調用之典是白乎旀。仁川府使朴貞夏段,持身謹愼,臨事詳明,鉅細躬檢,公簿無滯,曲直洞察,斷決如流,初政有譽,久當益鍊是如爲白乎旀,前府使具光植,砲契設施,默寓藏農之制,洋擾防禦,深得成城之心,執災賑饑,恩德是布,聽訟斷獄,干囑不入,勸學多士,房任較藝是如爲白乎旀。竹山府使趙羲升段,糴捧精略,譏捕嚴明,愛物也極其存心,爲政則粲然有條是如爲白乎旀,朔寧前郡守玄濟昇段,持心謹愨,莅事周愼,結錢蠲蕩,除減還戶,漂廬助構,弊廒捐葺是如爲白有臥乎所,上項四邑前後守令,似當竝施兒馬賜給之典是白乎矣,竝只係于恩賞,臣曹不敢擅便,上裁敎是白乎旀。前開城府留守李寅應段,繡啓臚列,若是措的是白乎矣,守臣體重,自臣曹不敢循例論斷,令廟堂稟處爲白乎旀。監司閔台鎬·前監司鄭泰好·前前監司金在顯·廣州留守李㘾·水原留守閔致庠·開城留守韓敦源,繡啓列論,俱甚推奬是白乎矣,道臣·守臣,竝是體重,今姑勿論爲白乎旀,其餘前後守令·經歷·判官等段,績乏優異,疪無顯著,竝只置之爲白乎旀,其外鎭撫使·中軍·邊將·監牧官等乙良,令兵曹稟處,何如?啓,依回啓施行爲良如敎。
輔養官李敦宇疏曰,伏以,臣冒控癃病之實,冀蒙體諒,及奉批旨,諭之以是任非賢勞奔走,敎之以亦不當言去,牖迷之盛,勉留之摯,迥出尋常萬萬,如臣微末之所荷恩數,匪今而古,果有幾人?聖念愈隆,而臣之分義,尤爲惶縮,天聽愈邈,而臣之情界,轉益悶隘。苟非病,顧何敢屢煩於崇嚴也?病源旣痼,其可怪可醜之形證,有不敢枚擧,而昔人所云後差不及前差,後劇必甚前劇者,殆爲臣準備語也。蒲柳益衰,稜朮罔效,惟性淸冽,久有已試之驗。今之所大願者,歸湖壖歌詠聖澤耳。旣耆而耋,獲睹此莫大之慶會,固臣之幸也,特以重任爲賤分之所未敢當也。故若昧竭蹶之恭,屢犯瀆撓之懼,而秉彝則不泯,歡忭之忱,何嘗自間於職名有無也?但解得是銜,則少可以調息於目下,爲一條生路也,安得不疾聲呼籲於仁覆之天乎?歷幾日按耐不得,冒萬悚仰暴衷懇,惟聖明,亟賜遞免,仍治臣僭越之罪,以肅朝綱焉。臣無任云云。答曰,省疏具悉。向日之批,已悉予意,卿庶深會,而奚爲復申前懇?其勿更煩,安心調治,勉盡輔迪之效。
忠淸監司沈舜澤,疏辭新除藩任。答曰,省疏具悉。卿其勿辭,往欽哉。
甲戌十月二十七日巳時,上御熙政堂。日講入侍時,判府事朴珪壽,日講官金在顯,參贊官李根秀,侍讀官朴憙陽,假注書李晦洙,記事官金弘集·沈相萬,各持詩傳第八卷,以次進伏訖。上曰,史官分左右。珪壽進前問候,各殿問候訖。上開卷,在顯讀自泂酌彼行潦,止泂酌三章,仍釋義。上命授書算于在顯,仍讀十遍訖。缺在顯奏曰云云。缺
甲戌十月二十七日申時,上御熙政堂。暗行御史入侍時,同副承旨金直淵,假注書李晦洙,記事官金弘集·沈相萬,江原道暗行御史柳,以次進伏訖。上曰,史官分左右。仍命御史進前,進前。上曰,無事往還乎?曰,王靈攸曁,無事往還矣。上曰,書啓別單,俱已覽之,而所陳諸條外,別無他弊乎?曰,三政之弊,無邑不然,而惟獨還穀之弊,最大。上曰,還弊,何爲而大也?曰,還有元·營兩條件,元還則給以糠粃,而捧以精實,營還則分以詳定,而或收以正穀,或權作以錢,由是而爲民巨瘼。上曰,分糶時,一石不過空殼六七斗,收糴時,一石洽爲精穀十六七斗,則民何以聊生?曰,是故,元還則半留半分,營還則永作錢還,然後民可以支保矣。上曰,今則不爲半留而盡分乎?曰,半留者,固是國典,而以盡分取耗之計,傾庫分給。上曰,此外更無他弊乎?曰,他弊則別無大於此者矣。上曰,全省農形,何如?曰,嶺東,可稱大有,而嶺西,粗可免歉矣。上曰,田稅則停退,可乎?曰,江陵·嶺西六面之虛結,限五年停稅,寧越·平海之虛結,竝爲蕩減,然後民可奠接矣。上曰,各邑,非土産之物而爲上納者,其弊,果何如?曰,嶺東五邑,本非麻産也,而結軍布·沁都布上納,必以重價,遠貿於嶺西,其民之難保也,明矣。故今年全數代錢,自明年爲始,永以折半代錢之意,已陳於別單矣。上曰,松禁,朝令申嚴,而尙有此濫斫乎?曰,木商輩之憑藉公文,濫自斫伐,已是駭然,而爲守宰者,亦或有斫板之弊,尤極無嚴矣。上曰,守宰斫板,獨於原州有之乎?曰,臣於他邑,未之聞也。上曰,驛站,如是凋殘乎?曰,銀溪道所屬六站,處在通北孔路,仍把濫卜,項背相望,遂至絶站之境矣。上曰,嶺東海津之進上物種外,營邑別卜定,果如是夥多乎?曰,津民之渙散,良有以也。此若不痛禁,蘇瘼無路矣。上曰,不得不痛禁也。曰,聖敎及此,不勝萬幸也。上曰,春川獄囚金聖吉之子婦,情景甚可矜也。曰,宜推其子婦之孝,可贖其舅之罪。故臣於別單,敷陳無蘊矣。上曰,元世喬之實行,誠可尙也。年今幾何?儻見其人乎?曰,年今六十九,而苦窮讀書,窮踐力行,士論洽然,至有請褒之狀。故臣於原州過境時,潛往見之,手不釋卷,儀容端雅,可謂一鄕之矜式矣。上曰,安光瑾等三人之孝行,不亦可尙乎?曰,誠卓異也,敢此尾陳矣。上曰,所陳諸弊外,更無他瘼乎?曰,金城·淮陽,有結弊,不可不矯救,臣已所操飭矣。上曰,道臣以下治蹟,誰可稱乎?曰,臣才智空疎,縱未及周察,今淮陽府使臣李敬稙,治最一省。上曰,沿路年形,亦何如?曰,所經列邑,永平·抱川,卽巖邑,而田穀未免歉年也。上曰,書啓,修正於何處乎?曰,回到楊州之蘇邸村閭而修正。上曰,奉命八朔,經盡艱險,而或住金剛山近地耶?曰,隱蹤之路,易向寺刹,適到表訓寺,爲霖雨所滯,逗遛月餘矣。上曰,金剛爲第一名山云,果然耶?曰,誠然矣。缺
上在昌德宮。停常參,經筵。
傳曰,開城留守韓敦源之治績,曾所稔知,而今此繡啓,又如是褒獎,不可無示意之擧,特爲加資。
政院啓曰,行左承旨李晩運,右承旨金聲根,今日不爲仕進,竝卽牌招,何如?傳曰,允。
以右承旨金聲根牌不進罷職傳旨,傳曰,只推。
都摠府啓曰,今日入直內三廳·武兼·禁軍及軍兵等,當爲中日習射技放,而以拜表相値,不得設行之意,敢啓。傳曰,知道。
傳曰,三使臣入侍。
甲戌十月二十八日巳時,上御熙政堂。日講三使臣,同爲入侍時,同知事李敦相,參贊官金直淵,檢討官洪在瓚,假注書金永濟,記事官金弘集·沈相萬,各持詩傳第八卷,冬至兼謝恩正使李會正,副使沈履澤,書狀官李建昌,以次進伏訖。上曰,史官分左右。仍命三使臣進前,會正等進前。上曰,遠路善爲往返,可也。會正曰,謹當憑仗王靈而往返矣。上曰,入大國,如有可聞者,詳探歸奏,可也。會正等曰,謹當詳探歸奏矣。上曰,書狀似當廣探也。建昌曰,復命時,例有聞見事件入徹者,而此外亦加廣探以來矣。上曰,所見,想不及所聞之詳也。上命賜貂帽·扇子·藥物等屬,直淵受傳于會正等。會正等以次跪,祗受訖。上曰,今當遠離,仰瞻,可也。會正等起立仰瞻,還爲俯伏訖。上曰,何間渡江乎?會正曰,來月二十七八日間,似可渡江矣。上曰,復命當在來年三月晦間乎?會正曰,自北京,每於二月初旬間離發,則復命幾至三月晦間矣。上曰,三使臣,有曾爲燕行者乎?會正等曰,臣等皆是初行矣。上曰,善爲往返也。缺上誦前授音一遍訖,仍開卷。敦相讀,自有卷者阿,止百神爾主矣,仍釋義訖。上命授書算于敦相,上仍讀十遍。敦相奏曰,云云。缺
上在昌德宮。停常參·經筵。
政院啓曰,右副承旨李根秀,今日不爲仕進,卽爲牌招,何如?傳曰,允。
傳曰,左副承旨許遞,前望單子入之。
承旨前望單子入之,黃仁夏落點。
傳曰,戶曹參判有闕之代,前望單子入之。
戶曹參判前望單子入之,朴來萬落點。
武衛所啓曰,新造旗幟祭,來十一月初一日子時,放砲·大吹打,設行於三淸洞之意,敢啓。傳曰,知道。
輔養廳啓曰,今月三十日日次,依例進見之意,敢啓。傳曰,權停。
兵曹啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
吏曹啓目。粘連觀此江原道暗行御史柳書啓,則原州前前判官任泰準,楊口前縣監李秀殷等段,繡啓旣請令攸司稟處,更無可論是白遣。旌善郡守李賢器段,雜技贖一百三十兩,殖於民而付之吏用,修改餘六百餘兩,曾補火稅者,收於民而亦付吏瘼,屢朔設市,貿遷不便,周歲曠職,奸竇滋生,怨將誰歸?愛而莫助是如爲白乎旀。狼川縣監李容詢段,頹齡生手,當此弊痼,宜可勵精,而奈之何袖手公堂,吏若稟事,不知左右之決,民若呼冤,矇然是非之分是如爲白有臥乎所,上項兩邑守令,竝只罷黜爲白乎旀。高城前郡守李國寧段,吏之戶布重役,移徵於民,民之配料輕斂,替捧於吏,爲除奴令之役,排官柴各面,要資刑吏之用,創雄貰於民間還錢千餘兩,擬改公廨而執留淸錢革罷,區劃無方,賣鄕而猶未充數是如爲白乎旀,前前郡守金疇鎬段,北商漁船,臭載於場海之津,而魚級七萬,謂失於津民,魚價三萬,呼訴於官庭,措處全沒頭緖,徵於海陸之民,貸於饒實之戶,北商尙有未了之訴,群民各抱冤徵之歎是如爲白有臥乎所,上項兩邑前任守令,竝只罷職爲白乎旀。襄陽前府使尹晥段,結軍布之色吏掌輸,已是由例,浦民運致,創出新規,掌吏之移施,緣於馱費,邑民之謗怨,由於欺蔽是如爲白有臥乎所,從重推考爲白乎旀。江陵前府使尹宗儀段,循吏遺愛,尙浹吏民,桑麻自盛,人懷召父之惠,絃誦蔚興,士服文翁之化,方可當官盡職,治最全省是如爲白乎旀,淮陽府使李敬稙段,局殘弊劇,修擧得宜,歲儉民窶,措劃有方,補弊錢·砲軍料,不藉民力而就緖,顧助穀·推閱債,深察邑瘼而永革,營還邑糶,不以淸錢而俵分,吏猾民頑,不煩聲氣而服讋,公平廉白,復見循吏,治冠一省,允合褒奬是如爲白乎旀。前前府使金直善段,恬雅愷悌,士大夫本色,綜理微密,循良吏治績,不以閒僻之區,或忽撫字之勞,於邑於村,遺愛蕩蔚是如爲白乎旀。杆城前郡守閔種洙段,性本剛直,治有嚴明,十條布敎,街無悖類,課朔開講,巷有誦讀,還作之千餘兩淸錢,以半價而分俵,漁戶三百金貿納,念後弊而除減是如爲白乎旀。麟蹄縣監任百憲段,廉公之性,剛明之治,平捧糶糴,防猾吏之奸計,嚴立紀綱,戢儒鄕之舊習,惜牛刀之手,試斗小之邑,凡務自簡,諸民有頌是如爲白乎旀。保安前察訪愼㘽祜段,不憚强豪,矯驛土之勒買,嚴束吏卒,禁外驛之侵漁,隨補巨瘼,殘廩盡米,捧復戶,飢卒安是如爲白有臥乎所,如此茂績,合有褒賞。上項五邑前後守令及一驛前察訪,竝只陞敍調用之典是白乎旀。鐵原府使鄭雲參段,除汰猾吏,群奸斂手,懲戢悖民,輿情拭目,親察公簿,嚴杜防結,預請營作,深矜還民,軍器修補,自備物力,配徒朔料,捐出廩俸,良手製錦,衆口成碑是如爲白乎旀。三陟府使金東淵段,雅規恬靜,治體綜詳,十條目之揭示吏民,二百兩之請作麥還,躬櫛賑簿,刷吏校之逋,標闍布疋,致京司之詡是如爲白乎旀。伊川府使李容儀段,實心爲治,先務釐弊,査陳錢塗褙之殖於民者因革,窮蔀紓力,闔境有頌是如爲白乎旀。平海前郡守李鳳九段,傾倒殘廩,先救民飢,濬築浦落,自當糧錢,殫誠無隱,官之撫民如子,被惠旣洽,民之愛官如父是如爲白乎旀。洪川前縣監李裕敦段,慈諒深得撫民之要,恬約終見束吏之方,輪村之輸貰自當,銅鐵之捐廩替納,以若治規,無適不宜是如爲白有臥乎所,上項五邑前後守令,竝施兒馬賜給之典是白乎矣,竝只係干恩典,臣曹不敢擅便,上裁敎是白乎旀。監司尹秉鼎段,繡啓論列,縱有推詡是白乎矣,道臣體重,今姑勿論爲白乎旀,其餘前後守令·察訪等段,旣乏優異之績,亦無顯著之疵,竝只置之爲白乎旀,其外中軍·營將·邊將等乙良,令兵曹稟處,何如?啓,依回啓施行爲良如敎。
戶曹參判沈履澤疏。答曰,省疏具悉。所請依施。
甲戌十月二十九日巳時,上御熙政堂。日講入侍時,日講官李承輔,參贊官金敬均,侍讀官尹致聃,假注書李晦洙,記事官金弘集·沈相萬,各持詩傳第八卷,以次進伏訖。上曰,史官分左右。上讀前授音一遍,仍開卷,承輔讀奏新受音。上曰,講官,向以行數稍多進講爲好,爲言矣,其說無妨。自今爲始,十行以內,勿付自止,可也。承輔曰,臣於前日,果以此仰奏,而行數旣多,則新受音,不必以十遍爲準。前受音,置之亦無妨,而自內善爲縕繹,似好矣。上命內侍,以案冊傳于講官,承輔跪受案冊,改付自止以納,仍讀自爾受命長矣,止卷阿十章。內侍奉元子出來,上使承輔,按奉元子曰,同族間也,與之相見,甚好也。以寸數言之,當爲幾寸乎?承輔曰,今使按奉元子,又問寸數,此是曠絶異數也。歡祝之極,不覺手舞自發矣。寸數之仰對,雖甚惶悚,而今承下問,溯本計之,當爲三十餘寸矣。上曰,始也卽一室之內,而後代疎遠,若是矣。上曰,講官,是甲戌生也。生日在何時乎?承輔曰,十二月二十三日矣。上曰,讓寧大君,亦甲戌生也。生日果何時耶?承輔曰,先祖生日,未詳何時,文獻無徵故也。上曰,讓寧大君,處地自別,生日,似必有傳於國乘·家譜,而何爲無傳乎?承輔曰,屢經兵燹之致,無可考之信蹟矣。內侍奉元子還入。承輔釋義訖。上講新受音五遍。承輔曰,以五遍爲準乎?上曰,當加讀幾遍。仍講十遍訖。上曰,旣曰受命長矣,又曰,純嘏爾常,以廣王心者,可見召公,克盡師道而善於開導也。承輔曰,聖敎切當矣。古之人臣,告戒其君,各有不同。或犯言直諫,或引物諷諫,或誘掖導達,皆因其君政令事爲而言之。今此召公之進戒,雍容不迫,眞得師保之道。成王,以賢聖之姿,承文·武德化之餘,豈有過失哉?或慮沖年嗣服,處至尊之位,無所勉勵,則易致放逸,故有此懇懇之戒。以召公處地,兼有輔導之責,安得不然也?上曰,以鳳比賢臣而曰媚于天子,又曰媚于庶人,賢臣輔佐之效,固如是矣。承輔曰,人君治國,如天道焉。天無獨運之理,必待五行之佐,四時之吏,宣其氣,然後歲功成矣。雖以賢聖之君,無輔佐之賢,則何以爲治乎?上曰,鳳凰之鳴于高岡,卽得其所止,而君亦得其賢臣,然後可以致太平矣。承輔曰,然矣。有朝陽之梧桐,故鳳鳥來棲,以比賢者之出仕於明聖之世也。今其召公之言,先陳壽考福祿,以興起王心,後以得賢輔佐,爲受福之本,是善於開導也。非成王,其言必不入矣,非召公,不能有此言也。君臣之同德同心,可以想得矣。上曰,成王時,治化大明,其太平氣像,可以想見矣。承輔曰,成王時,禮樂文物,燦然具備,兼有周·召之輔導,其治化之隆,果如目睹矣。玉堂曰,云云。承旨曰,云云。上顧謂檢閱曰,昨日以召公事蹟詳考事,有所下敎矣,果爲考見乎?檢閱曰,云云。上曰,然則召公世派,在文·武以前相分也。檢閱曰,云云。上掩卷訖。上曰,向以璿派立後釐正事,有所分付矣。何以爲之乎?承輔曰,其間一次齊會於宗府,以向日下敎,傳布於諸宗正卿,則皆曰,始也,各派無後,使之立系,卽出於追遠敦親之聖德,今焉慮有未安,而又令釐正,亦出於明定倫序之盛意,莫不欽仰萬萬,而此是已爲啓下者,事系愼重,不可猝乍間議到。且各派宗人處,詳細探問,然後始可釐正云,姑未及擧行矣。上曰,前日各派立後,竝爲還歸本宗,而不得不立後處,更爲詳審議定,似好矣。承輔曰,當與諸宗正卿,相議爲之,而此是人倫莫重莫大之事也。假使生存人,率養立後,固當一門齊議,十分妥當,然後始可出入分明。而今其遠代系嗣,豈率爾議到乎?必也博採衆議,入系出系之地,俱無一言,而間不容髮,方可謂倫序得正,無憾於冥冥之中。其或一有是非,則反有乖於繼絶存亡之意也。上曰,須與諸宗正卿,詳審爲之,俾不至更有是非,可也。承輔曰,然則年前別單啓下中,竝當釐正。仁城·齊安·龍城三大君祠版,始自壽進宮奉來,奉安於新定祀孫家,而此三家宗派,旣無是非,則不必更論,而其外屢百入系處,亦當次第考據議定之意,傳于諸宗正卿處矣。上曰,須詳審,善爲之,期無後言,可也。承輔曰,此是莫大之事,孰敢不十分審愼乎?上曰,議定時,輪通於各派門宗孫而爲之也。承輔曰,謹當依下敎奉行矣。上曰,然則似爲遲緩也。承輔曰,此不可率爾急遽行之者也。上曰,隨其議定,以單子次第入啓,可也。承輔曰,依下敎爲之矣。上曰,讓寧大君派,子孫甚繁衍也。出系人必多,而讓寧派,爲幾人乎?承輔曰,以封爵之君出系,卽讓寧孫鷲城君臣熲,出系於永豐君,而以朱批書下,故業欲一陳,而涉於唐突,尙不敢仰奏,而今因釐正之命,敢陳本事矣。永豐君,以卓異忠節,香火無人,在英廟朝,以桂陽君後孫正華,特命爲繼後孫,而使之入侍,詳問永豐君事蹟,設壇於大慈洞,使之歲行一祭。又以其子在天,除拜求禮縣監,使之延諡,恩數曠絶。永豐夫人,卽忠臣朴彭年之女,而墓神道碑,故相臣李秉模所撰也。碑文詳言英廟朝特命繼後之前後事實,則今也以他人奉祀,終涉何如,此則何以爲之乎?上曰,無昭穆而何以立後乎?承輔曰,英廟朝,依廣平大君之繼後撫安大君例,特命繼後時,敎曰,不可牽鑿行之,不計昭穆間斷,嫡庶有間,特爲奉祀下敎矣。上曰,英廟處分若此,今難移奉於他人矣。承輔曰,至若死於王事,橫被罪名人之竝令立後,卽出於敦睦之聖念?而忠節之表著,橫被之的然,班班可考者外,其他則詳其事實及罪名之如何,然後議定後嗣,似爲綜核之政也。上曰,似然矣。上曰,以釐正爲定,則璿源譜略,當有改刊也。承輔曰,然矣。今若改刊,則非但物力之夥多,將爲遷延時月矣。今見印出將訖,內入不遠,奚暇擧論乎?上曰,然則子孫錄卷,以舊本用之乎?承輔曰,今則以新刊本進上,而待日後都監改刊,似無妨矣。上曰,然則外史庫奉安件,他日或有奉出之例乎?承輔曰,外史庫若爲奉安,則似不可更爲奉出矣。外史庫,稍竢後日奉安,似未爲不可矣。上曰,從長處之也。上曰,誠寧大君系子,誰也?承輔曰,以孝寧大君第幾子爲之矣。上曰,前日講官,以安平大君立後云矣。然乎?承輔曰,始以安平立後,安平被禍無嗣,更以孝寧子立後矣。上曰,孝寧大君祀孫,誰也,無乃今在外職者乎?承輔曰,今開寧縣監臣李康準也。上曰,誠寧祀孫,凡百貌樣,近則,何如?承輔曰,年前處分以後,重建祠宇而奉安祀版,新構屋子而祀孫入處,比之前日,可謂稍爲成樣矣。上曰,祀孫近能讀書乎?承輔曰,着心勤讀云,而臣亦時時曉喩矣。上曰,年今幾何乎?承輔曰,似爲十六歲矣。上曰,於焉間已爲十六歲乎?連爲提飭勤課也。承輔曰,今則優爲記姓名矣。上曰,輔養官李奉朝賀,或赴宗親府公故乎?承輔曰,今番上京後,連以感病,難於彈束,故以釐正事,臣往見問議矣。上曰,雖以致仕之人,至於宗府事,往見似無不可也。承輔曰,老病之人,客地棲屑,不能出門矣。上曰,年老之地,事勢似然,而無京第乎?承輔曰,年前下鄕時,京第則已斥賣矣。上曰,今則來留何處乎?承輔曰,李起鎬·李起鏞,俱其從孫,故上京則來留兩家,而今則因事故,來留其女壻家矣。上曰,其女壻,誰也?承輔曰,今永川郡守臣趙熙奭也。上曰,史官就座。仍命退諸臣,以次退出。
上在昌德宮。停常參·經筵。
藥房提調宋近洙,右承旨金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
內醫院啓曰,副提調趙寅熙,今日問安,不爲仕進,卽爲牌招,何如?傳曰,允。
傳曰,禮房承旨,馳詣宗廟·景慕宮,奉審摘奸以來。
政院啓曰,同副承旨黃仁夏,時在慶尙道豐基地,斯速乘馹上來事,下諭,何如?傳曰,許遞,前望單子入之。
承旨前望單子入之,金敬均落點。
政院啓曰,議政府郞廳來言,今日賓廳日次,而領議政李裕元服制未出仕,左議政·右議政未差,不得來會云矣。敢稟。傳曰,知道。
議政府啓曰,卽見江原監司尹秉鼎災實分等狀啓,則旌善等三邑,寘之尤甚,江陵等十九邑,寘之之次,平海等四邑,寘之稍實,畓災三十五結七十三負三束,特許劃下,後錄諸條,竝請令廟堂稟旨分付矣。今年年形,高燥之地,勝於沮洳,膏腴之土,遜於磽确。所以峽農多于野農,本道處在窮峽,野無數舍之廣,力艱菑畬之功。且有暴霔漲溢之患,而終見有新之幸,所請災摠,比他道最爲精約。與無災等,特許準劃分等,必有斟量,亦爲依施。其一,江陵等九邑大同布及訓局外,各軍門各衙門軍布,竝許折半代錢事也。軍布許代,已有年前定式,寘之。其一,寧越所在麟坪大君房出稅田畓十六結零,以各年川浦,指徵無處,依已例,以時起九結五十四負四束,定式收稅事也。道啓,非無參量,今年則姑爲許施,至於永式,有難遽儀,使之査起充補。其一,各軍門屯稅及各宮房各衙門有土免稅,勿爲比摠,從實收稅之意,捧甘嚴飭事也。其一,尤甚邑,限明秋勿定配所事也。其一,推奴徵債,限明秋防塞事也。以上三條,便是年例依狀請施行事,分付,何如?傳曰,允。又啓曰,卽見京畿暗行御史姜文馨別單,則其一,逐邑改量,雖難遽行,隨結釐正,俾虛實區別事也。改量査陳,前後朝飭,非止一再,而汔無實效,良覺慨然。營邑爛加商確,申明舊規。其一,洞布雖爲矯弊,而或涉失均,從其家座實數,務爲均定事也。洞布與家座,邑規各異,不可以一槪而論,使之從便釐正。其一,糶糴不遵法例,爲弊多端,今以社倉之法,移爲邑倉通行之例事也。邑倉自有舊法,社倉亦有新規,其在新不創,舊不革之義,猝難變通,博採物議而處之。其一,通津地孫石鵂巖之下雁行洞,創設一鎭事也。禦賊之方,雖在於將兵,亦惟在於地利,設鎭之論,非不好矣。旣有德浦則瞭望之節,緊歇之別,有難詳知,令守臣察其形便,更爲登聞後稟處。其一,畿邑守令,依他道例,呈由巡營,粘移吏曹事也。守令曠官,最是隳瘝之源,而畿邑之無常往來,尤爲痼弊。粘移一款,依前飭施行。其一,私屠勿許收贖,一竝刑配事也。私庖禁令,不啻截嚴,外邑之專事抛置,極爲可駭,而罰鍰與編配,雖是一例,此亦不可用一切之法,分輕重酌處。其一,驛馬之濫騎濫把,別加禁斷,位畓賣買者,隨現嚴懲,郵丞亦爲論勘事也。馹騎所重而有濫把之弊,位土自別而有賣買之習,郵丞知而難制,營邑委而不問,而畿驛之凋瘵,挽近愈甚,令道臣隨弊釐正,毋敢襲謬事,分付,何如?傳曰,允。
傳曰,暗行御史入侍。
宗親府啓曰,明日卽天漢殿朔奉審日次,臣寅卨,進詣擧行之意,敢啓。傳曰,知道。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
承文院啓曰,本年夏季統巡會哨緣由,盛京禮部咨文,今纔出來矣。回咨依例撰出,付撥下送灣府,傳給鳳城將,轉致盛京之地,何如?傳曰,允。
兵曹啓曰,來十一月十二月,當上番騎兵一百六十三名,所着襦衣,本曹點考後,仍令該曹題給之意,敢啓。傳曰,知道。
右贊成李承輔疏曰,伏以,臣於議政府右贊成之銜,冒據匪據,居然爲二歲于玆矣。臣以孤弱之根植,疎闇之才智,偏蒙我殿下不世之殊遇,華貫峻秩,靡不兜攬,揆分量能,奚但以澆濫言哉?至若是任,古所稱三俊灼心,貳公弘化,其隆顯綦重,顧何如,而機務焉無所參決,紆謨焉未能夾贊,恒切愧懼之私,惟有盈盛之戒。求解一念,寤寐如結,只緣感激恩造,怵畏義分,一日二日,荏苒捱過,甘自歸於貪榮固寵之科。以臣視臣,卽一患得失之鄙夫耳。同朝之唾罵,一世之嗤點,尤當如何?駑駘之質,不克負重,犬馬之齒,今又衰暮,非特瘝隳職事,實難奔走承當。與其徒懷嚴畏,蹲仍不當居之地,曷若迨今乞遞,獲免若固有之譏?用敢披瀝肝膈,仰瀆聰明。伏乞聖慈,俯垂鑑諒,亟遞臣所帶政府之職,俾公器重焉,私分安焉。答曰,省疏具悉。所請依施。
甲戌十月三十日巳時,上御熙政堂。日講入侍時,同知事金鶴根,參贊官金聲根,檢討官洪在瓚,假注書金永濟,記事官金弘集·沈相萬,各持詩傳第八卷,以次進伏訖。上曰,史官分左右。上讀前授音一遍,仍開卷,鶴根讀,自民亦勞止,止民勞五章,仍釋義訖。上命授書算于鶴根,上讀新授音十遍訖,鶴根還納書算。缺
甲戌十月三十日申時,上御熙政堂。忠淸左道暗行御史入侍時,右承旨金聲根,假注書李晦洙,記事官金弘集·沈相萬,暗行御史金明鎭,以次進伏訖。上曰,史官分左右。仍命御史進前。上曰,善爲往還乎?明鎭曰,王靈攸曁,幸得無事往還,而臣才識淺短,未克對揚萬一,惶懍悚恧,莫省攸措矣。上曰,書啓別單,俱以覽之,而方伯·守令之治績,此外無他可言之事乎?明鎭曰,書啓已有仰陳,此外別無他事之可以煩達矣。上曰,其中治蹟,孰爲居首乎?明鎭曰,以前任言之,溫陽前郡守臣李膺愚,爲最優矣。以時任言之,淸州牧使臣趙秉老,爲最優矣。上曰,封庫邑外,更無不治乎?明鎭曰,封庫邑以外,亦有書啓中論列矣。上曰,列邑別無巨瘼乎?明鎭曰,三政之爲邑弊民瘼,而可合矯救者,以別單,仰達矣。上曰,三政中登諸別單者外,無他弊端乎?明鎭曰,此外別無大端爲弊者矣。上曰,田政紊亂,不得不改量,然後爲可乎?明鎭曰,量田之十年一次,或二十年一次,自是古制,而近來湖左列邑,久未改量,經界漸致紊亂。此田政之爲弊,而皆言改量然後,可以矯正。然每以事鉅役重,不能遽議。苟將行之,不必一時竝擧,就其最亂甚處,而先行幾邑,雖一邑之內,亦先行幾面幾里,漸次歸正,則爲國計民情,誠爲甚幸矣。上曰,向來平澤等邑舊災,雖以十年停稅,亦可以爲惠乎?明鎭曰,臣於潛行之日,到平澤等地,見田夫野老,獲蒙此曠絶之澤,欣欣相慶,其歡天喜地之像,有可以導和迎祥。臣不勝欽仰攢祝矣。上曰,然則似有實效也。明鎭曰,舊災之爲田民痼弊,已有別單所奏,而今此覃惠闓澤,亶出於懷保元元之盛意,其爲實惠,何可勝達乎?上曰,列邑之結價濫執,果爲民痼瘼也。何爲其然乎?明鎭曰,田結所收,自有定制,而挽近列邑公用之無所歸屬者,輒責之於結。守宰因循任置,吏胥夤緣爲奸,年增歲加,致此冒濫。以湖左言之,三政中惟田結之濫價取剩,最爲民難支之弊。故臣就其尤甚若而邑,査其所取剩者,而或補民弊,或使裁減,俾無濫執之弊,而臣卽一時過去之蹤,其所措處,難保其永久遵行,故以別單仰奏矣。若蒙令廟堂另加申飭,則可有實效矣。上曰,堤堰,何以作畓乎?明鎭曰,堤堰,所以備水旱資農功,爲利甚博。挽近守宰,不善察飭,頑民輩,往往有作畓冒耕之弊。因是廢棄,無所蓄泄,農功爲害,莫甚於此矣。上曰,軍政別單外,無他爲弊,而砲軍足爲備禦之資乎?明鎭曰,砲軍多寡,隨其邑之大小,料布藥丸之資,亦邑各不同。蓋設始之初,營邑之措劃,蔚有可觀矣。若隨時演習,施以勸懲,則實爲緩急有恃矣。上曰,不至爲名存實無乎?明鎭曰,今則創設未久,幸不至此,而亦不無漸弛之慮,更加另飭,俾無虛疎,則恐好矣。上曰,社還設始後,果無弊乎?明鎭曰,社倉,倣朱夫子崇安舊制而設矣。事旣師古,法因經遠,吏莫售奸,民咸便宜,以臣之所睹聞,姑無爲弊矣。上曰,向來五千石作錢,必準充其數,可矣。明鎭曰,頃因道臣狀請,五千石作錢,寔出於不獲已之擧,則五年內準充,已有廟飭,則似無違越,而大抵社還之無弊,以其不委吏手,民自斂散之故也。若値艱絀之時,輒許作錢立本,則其出入之際,不能無吏輩之夤緣爲弊。在前湖西百萬石還穀,全數虛留,未嘗不由於此也。臣不無區區憂慮,以更無作錢之意,敢有仰達於別單矣。上曰,淸州山城,足爲備禦之處乎?明鎭曰,臣見淸州,卽嶺·湖要衝之地也。邑治在平野,山城在邑治後十里許山上。淸州之控禦,惟此山城是恃耳。上曰,城堞果堅固,城內周回,爲幾何?明鎭曰,城堞則堅固,周回則不甚廣矣。上曰,軍餉穀之生弊,何以如是乎?明鎭曰,此餉穀,曾有本牧糶糴,而移屬兵營,亦旣多年。自壬戌蕩還以後,見今餉穀,不過二千九百二十餘石,而以一千石留庫,以一千九百二十餘石爲斂散矣。上曰,此自蕩還以後,似至於如是凋殘矣。明鎭曰,誠然矣。以其結,分諸吏及戶首輩,致有作弊。且淸州結,摠計爲萬結。以此穀摠派分結,民一結所受,不滿三斗,而一民所耕作,得爲結者,亦罕焉,則一民所受,不過升龠矣。所受無多,徒致來往之弊,故民亦占便,有此防餉之名者也。今若更自本牧句管,勿以結分,必以戶分於山城附近面,自兵營察飭,則此弊,似可矯正矣。上曰,淸安大同事,果爲民弊乎?明鎭曰,淸安·槐山,俱是忠州可興倉所屬邑,而槐山大同,以錢木上納,淸安有米邑,故輸於可興而裝船矣。淸安之距可興,爲百二三十里之遠,路險川阻,輸運之勞,大爲民弊矣。上曰,相距爲百餘里,則民情果難矣。上曰,陰城大同,何爲而然乎?明鎭曰,陰城大同,漸次欠縮,竟致一年條之乾沒,遂至於每年秋,以新結挪移上納,已數十年所矣。前道臣,爲念民弊,定査官覈實,而事在年久,無以考據。乃以每年加給二千兩式,限四年充納之意,爲定云矣。上曰,忠州試所,何以永定乎?明鎭曰,試所之輪定各邑,自是近行之規,而忠州,雄府也。自己巳城役後,爲其殷富,永定試所,而蓋近邑科儒,則雖未嘗不曰便,西而天安·稷山等邑,南而黃磵·永同等邑,相距絶遠,皆言不便。且以科場費言之,當次邑之所送科場費錢,每患不足,加用殆至千餘金之多,亦不無偏苦之歎矣。上曰,一邑常受此弊,果偏苦矣。上曰,才行人,何不登薦乎?明鎭曰,臣鑑別不明,見聞未周,不能探徹,仰塞明命,萬萬悚恧矣。上曰,其無才行表著之人乎?明鎭曰,湖左,素稱士夫鄕,人才輩出之地也,豈無才行表著之人,而臣非徒見識未賅,雖或有傳聞之人,不敢以一時傳聞,遽爾登薦,益不勝惶懍矣。上曰,薦人係是難愼故耳。夫何惶懍之有?上曰,聞爾之生父,老病矣。其間遠離,似不能釋慮也。明鎭曰,臣本生父,年今七十六歲,而癃病成痼,種種凜綴,私情常所憧憧。今將歸覲,實荷天恩攸賜矣。缺日記廳堂上閔泳達。郞廳李載崐·金炳䄵。
上在昌德宮。停常參·經筵。
自人定至三更,灑雨下雨,測雨器水深一分。
傳曰,都承旨許遞,前望單子入之。
都承旨前望單子入之,金炳始落點。
以司謁口傳下敎曰,自今日,中日姑爲停止。
宗親府啓曰,璿源各派冠童錄名成冊,修正以入,而舊件請出之意,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
兵曹啓曰,每當儲窠之月,虛司果,不得循例區處,而在前積滯之時,有勿拘擬入之例,今亦依此擧行,以爲次次疎滯之地,何如?傳曰,允。
左贊成金大根疏辭職。答曰,省疏具悉。所請依施。
甲戌十一月初一日巳時,上御熙政堂。日講入侍時,日講官金世均,參贊官李根秀,侍讀官李秀萬,假注書金永濟,記事官金弘集·沈相萬,各持詩傳第八卷,以次進伏訖。上曰,史官分左右。上讀前受音一遍,仍開卷。世均讀,自上帝板板,止不可求藥,仍釋義。上命授書算于世均,上讀十遍訖。世均奏曰,云云。缺世均曰,臣於度支之事,雖有許多難處之端,屑越爲悚,固不敢煩達,而顧今貢價與諸般應下,自九月至十一月,其當給之數,至爲九萬六千兩之多,姑無其方,而本曹所儲,惟有封不動錢七萬兩,行用庫所儲,不滿數千兩,而近聞都下,錢荒太甚,物情可悶。此時各樣上下,不得不頒給,而當初臣之封不動十萬兩之時,不意所用之若是矣。各樣上下,雖不敢一一煩達,闕內修理所之已上下者,爲三十餘萬兩。會計雖未及磨勘,若見實入,則應又有累萬之當給。以近日所貸送者言之,武衛所五萬一千兩,訓鍊都監三萬五千兩,禁衛營五千兩。且頃以延日上納錢七千四百兩,移納于武衛所,統而計之,殆近十萬兩。待貸送條之還推,固當還充其數,而今則以封不動七萬兩,姑先推移上下,使各貢市之民,庶得少紵其力,恐合事宜,而此旣臣之所封不動,則推移還充,俱不必煩稟,然曾已仰奏。且登御覽會計,則不敢不稟達而行之矣。上曰,事勢旣如此,姑先推移上下,而隨入還充,可也。世均曰,各營貸去之數,似當取送還來。至於各邑上納,宜無民間之過限未捧者,而所謂京換主人及該色輩,從中作奸,都事稽滯,雖或因其陳省之入來,嚴督其納。然百計延拕,致有曹用之苟艱,至於如此矣。上曰,修理所用數,何其夥多乎?世均曰,新建間架,雖不過數百間,許多修理之用,自至此多矣。上曰,改建所入,猶過乎新建矣。世均曰,蓋新建則易見其用力處,而至於改建修葺,莫顯其用力,而所入猶過乎新建矣。上曰,然矣。景福宮殿閣將重建,則所入當爲幾許乎?世均曰,今則成命未下,故雖不敢遽爾籌摘,以擧大數言之,將以百萬計,而姑未承命。故廟堂請得本曹措處之方,姑未敢經紀矣。上曰,材石,將何以爲之乎?世均曰,材木,以見存之數及發遣木商,使之貿斫於關東,合而假量,庶不至於太不足,而第一大樑,雖有如干求儲者,貿斫於關東者,頃奉爲農民之聖敎,故使之停止。似當秋成後斫伐,待開春江水之漸漲而流下矣。上曰,近畿之材,似不及於遠地所斫也。世均曰,然矣。遠邑所斫,非徒木體之稍勝,流上流下之際,松津流出矣。上曰,石材多有仍舊用之者乎?世均曰,殿閣基址,臣固屢度奉審,而當初柱礎與臺石,皆因焦爛,一無仍用者,勢將全數新備,而固不無先已經紀者。且南村泥峴,有一願賣之家,而石材頗多可用云。故頃送計士·執吏與木手·石手輩,使之詳見。待命下,將給價輸用矣。上曰,私家石材,其能適用乎?世均曰,雖難適用於殿閣,可用於行閣矣。上曰,三殿閣與行閣,將費幾月之暇則可成乎?世均曰,材石,若盡數準備而始役,則似不過半年之頃矣。上曰,傳敎雖固未下,自戶曹可以擧行者,次第擧行,可也。世均曰,令甲未下之前,容入物財,顧無變通之方,事力所及,曷敢不預先經紀乎?上曰,殿閣材木,其將不用近京山木乎?世均曰,此將視其材木之尺量而用之,則近畿與遠道,固難審擇,而大抵殿閣,多用東峽之木矣。上曰,封不動推用,依爲之,而貢價上下,惠廳尤多乎?世均曰,戶曹蓋多隨用隨下,而惠廳多有應下,故以定規言之,惠廳多於戶曹矣。上曰,封不動,今年可以還充乎?世均曰,各處貸送還來,各邑上納,亦盡數捧上,則曷敢不亟圖還充乎?上曰,各道上納,何其遲滯乎?世均曰,今年上納,未嘗不因錢政變通,自致遲滯,而設使盡捧於民間,該色差人輩,中間延拖,故每有督飭之擧矣。缺
上在昌德宮。停常參·經筵。
傳曰,都承旨·右副承旨許遞,前望單子入之。
承旨前望單子入之,金炳始·趙秉鎬落點。
政院啓曰,右承旨金聲根,今日不爲仕進,卽爲牌招,何如?傳曰,允。
以右承旨金聲根牌不進罷職傳旨,傳曰,只推。
內醫院啓曰,年例各殿宮進上臘藥所入,牛黃玖拾捌部壹錢肆分陸里伍毫,麝香壹佰伍拾柒部肆分壹里,竝令戶曹·宣惠廳進排,而丙申定式,牛黃參拾參部玖分壹里參毫,以本院春秋兩等元貢中,取用,何如?傳曰,允。
又啓曰,元子宮供上臘藥所入,牛黃參部壹錢貳分柒里陸毫,麝香拾壹部壹分陸里玖毫,竝令戶曹·宣惠廳進排,而牛黃參部壹錢貳分柒里陸毫,以本院春秋兩等元貢中,取用,何如?傳曰,允。
吏曹啓目。粘連觀此忠淸左道暗行御史金明鎭書啓,則牙山前縣監趙龜鎬段,繡啓旣請令攸司稟處,更無可論是白遣,全義前縣監趙奭熙段,政令旣多淆雜,施措都出貪鄙,雜技推捉,衙奴用事,詞訟操縱,房嬖專權,龍斷網利,場邊取殖,漁色招謗,邑底奸騙,償酒債而預給任帖,囑校儒而暗圖豎碑,赴任時,受來前等補弊錢六百兩,而一百兩,以官願納,自松都輸納五百兩,稱以得債補弊,竟歸私用,官需米每石,例以十五斗磨鍊,且無馱價,而辛未每石二十斗磨鍊,加捧五斗價四兩五錢,且捧馱價一兩五錢,則需米一百七十七石加捧錢,爲一千六十二兩,儲置米,自是公用,而壬申·癸酉兩年,勒取私用,爲三百九十兩九錢,而公用使吏替當,以任賂言之,面書員移差捧一百兩,吏房兼差官廳色一百兩,結役色五十兩,兵房色仍任五十兩,兼差砲糧色結役色時二百兩,大同色破船補弊錢出給時一百兩,吏房乍汰旋仍一百兩,砲糧色,翌年錢布色仍差時一百兩,官廳色處,加下三百二十兩,使黃鍾夏擔當,差出吏房,奪入下吏私婢定價一百二十兩,竟不出給,已上合錢,爲三千三百三十二兩九錢,印簿吏招,昭然吻合,其餘零瑣,有難枚擧,前後所犯,眞贓畢露是如爲白有臥乎所,不可以已遞而勿論,令該府拿問處之爲白乎旀。黃澗縣監金周鎭段,燒戶之晏堵奠接,寔賴周恤譙樓之捐廩結構,頗費商度,奈此官隷之討索滋甚,例債計里定式,雜技之推捉太煩,罰鍰逐名有徵,詞訟捧賂,左右威脅,橫奪勒捧,縱補樓役,已是非理是如爲白乎旀。燕岐縣監李裕烈段,剖決全沒分曉,施措類多鄙吝,田結科外加斂,縱緣公納欠縮,浦鹽自下擅貿,盍念正供愆滯,至於差任,亦皆捧賂,合錢爲二千二百兩,瑣謗不已是如爲白乎旀。陰城縣監李獻春段,才短剸理,政欠振刷,結價九月捧上,後弊可慮,吏逋再徵,民間傳令,何據?官結無減,莫察猾胥之奸計,鄕稟輕許,致有群情之騷擾是如爲白有臥乎所,上項三邑守令,竝只罷黜爲白乎旀。天安前郡守金復容段,二載廨役,一境繹騷,査其文簿,質以吏招,稱以捐廩,竟歸虛錄,役餘錢,初以倉瓦輸運雇價出給之意,布諭下屬,而遞任翌日,仍作私橐是如爲白乎旀。陰城前縣監尹禹鉉段,宮米旣査吏奸,中間消融,詞訟頗欠公決,左右撓奪,冊客濁亂,咎責何歸?任窠視賂,謗言尙多是如爲白有臥乎所,上項兩邑前任守令,竝只罷職爲白乎旀。淸安前縣監李周夏段,廨役捐廩,胡爲虛錄。冊客射利,至有勒貸是如爲白有臥乎所,推考爲白乎旀。天安前前郡守張錫鳳段,廨役縱云捐助,結剩苟充,民賻奚爲勒推?遞任旣久,遺謗尙多是如爲白有臥乎所,從重推考爲白乎旀。淸州牧使趙秉老段,經濟施爲,非百里之才,剛嚴廉惠,著屢典之績,物衆地鉅,實是盤錯利器,邑弊民瘼,無非對證良劑,五萬兩淸錢措劃,不曾撓民,二千緍官廩捐補,先從約已,聽理也公,健訟屛跡,檢察惟明,奸猾斂手是如爲白有臥乎所,似當施以熟馬賜給之典是白乎旀。前牧使洪祐慶段,施措合規,生威於廉,結價蠲減,殆近萬兩,邑瘼矯救,難數一二,災俵捐廩,念民情之艱,稅斛改秤,杜吏奸而弄,考諸事,無非實惠,入其境,尙蔚輿頌是如爲白乎旀。淸風前府使金度根段,剛明爲政,恩威倂行,公納不煩了刷,詞訟從理剖決,七洞民流來站弊,隨處牽補,四百金捧留淸錢,盡數捐當,有此實績,咸切去思是如爲白乎旀。溫陽前郡守李膺愚段,志勵氷蘖,政懋水薤,稅米躬行而精捧,張簿手執而減價,興儒化,聞武城之絃歌,蠲還耗,仰文公之約條,正供之挪弊永祛,都案之勘債不徵,前後捐俸,三千餘金之多,百里晏堵,九面豎碑是如爲白乎旀。文義縣令趙冕夏段,聲績已著隣壤,規模動合循吏,結價精約,戶布均平,境祛支站之弊,烟戶得免供億,案備磨勘之費,月廩至捐四百是如爲白乎旀,堤川縣監權在禹段,寬嚴互濟,聽斷如流,官需米,較時直歇捧,戶布錢,視年例減定,私謁了無一客,恤典遍及四窮,豈曰小惠是如爲白有臥乎所,上項五邑前後守令,似當竝施陞敍調用之典是白乎旀。忠州前前牧使南廷顯段,器度淳謹,治務通鍊,念民隱而結價略定,杜吏奸而稅米精捧,勞來茂績,惜去群情是如爲白乎旀。天安郡守李敏性段,愷悌之規,綜詳爲政,立判訟理,落科不冤,躬檢公貨,吏莫售奸,捧稅精而供無過當,斂布均而澤被雷封,淸錢措劃,官廩先之是如爲白乎旀。槐山前前郡守李羲性段,視民如傷,束吏且嚴,洞察倉奸,堅築川堤,査逋藪而分給編戶,選鄕秀而敎授黌堂是如爲白乎旀。沃川前郡守趙駿九段,一念圖報,百度就緖,分給結錢之剩餘,捐充還穀之欠縮,懋陰雨備豫之政,造藥丸而補缺,値貨泉矯革之時,貿米穀而賙飢是如爲白乎旀。鎭川前縣監金有鉉段,存心愛恤,閭譽交口,莅事剛嚴,猾弄斂手,設布廳而軍械精,葺公廨而譙樓敞,四載爲治,一境晏如是如爲白乎旀。平澤前縣監李周鈺段,捧官需而精麤不拘,請堰田而矯救得宜,捐俸補布,繕械詰戎是如爲白乎旀。延豐縣監李容弼段,檢公納而無滯,固知句當之得宜,刷吏逋而不煩,職由措劃之有方,訟著公平之頌,終日了無一事,節成儉約之規,每朔常餘廩餼是如爲白有臥乎所,上項七邑前後守令,似當竝施兒馬賜給之典是白乎矣,竝只係干恩典,臣曹不敢擅便,上裁敎是白乎旀。前監司成彝鎬,前前監司金炳始,沿路京畿監司閔台鎬,廣州留守李㘾段,繡啓論列,俱有推奬是白乎矣,道臣·守臣體重,今姑勿論爲白乎旀,其餘本道前後守令·察訪及沿路守令·判官等段,旣無優異之績,又乏顯著之疵,竝只置之爲白乎旀,其外梱帥·虞候·營將等乙良,令兵曹稟處,何如?啓,依回啓施行爲良如敎。
兵曹啓目粘連,京畿暗行御史姜文馨書啓,吏曹回啓內,鎭撫使·中軍·邊將·監牧官等乙良,令兵曹稟處事,啓下矣。觀此京畿暗行御史姜文馨書啓,則前前鎭撫使金善弼,繡啓臚列,若是狼藉是白乎矣,將臣體重,令廟堂稟處敎是白乎旀。文殊別將申泰鉉段,任職愈久,生弊亦多是如爲白有臥乎所,其不職可知,罷黜爲白乎旀。大興僉使金奎禎段,內倉還錢五百六十兩零,自當備補,以若殘況,有此實績,極爲嘉尙,似當施以兒馬賜給之典是白乎矣,係干恩賞,不敢擅便,上裁敎是白乎旀。前鎭撫使申櫶,繡啓列論,若是推奬是白乎矣,輔國體重,今姑勿論爲白乎旀,其餘中軍·邊將·監牧官等,別無優績,亦無顯疵,竝只置之,何如?啓,依回啓施行爲良如敎。
甲戌十一月初二日巳時,上御熙政堂。日講入侍時,日講官許傳,參贊官金直淵,檢討官朴齊晠,假注書李晦洙,記事官金弘集·沈相萬,各持詩傳第八卷,以次進伏訖。上曰,史官分左右。上讀前受音一遍,仍開卷,傳讀,自天之方擠,止板八章,仍釋義訖。上讀十遍,上曰,价人·大邦·大宗·宗子之義,皆有註釋,而獨不言大師,何也?傳曰,鄭箋曰,大師,三公也。孔疏曰,大師,三公之大臣,而此註釋,但云師衆,未知孰是也。上曰,前章我師註,師衆也,此章註,亦言師衆,誠可疑也。傳曰,謂之民衆,亦可也,而大師二字,在价人·大邦之間,必是尊大之稱,恐與我師之師,不同矣。上曰,天不可不敬,而敬天之渝,則如近日冬雷之變,尤敢不警省哉?傳曰,此章小註,朱子曰,迅雷風烈必變,亦是此意,而至於時氣失節,陰用陽事,則變之大者也。上天仁愛,先以災異,戒告之。人主正當恐懼修政,勿以空言文具視之,而以實心行實政,然後方可爲敬天之實矣。上曰,講官之言善矣,予欲務實也。傳曰,殿下雖欲務實,而深居九重之內,左右前後,無正人,則群臣賢否,小民疾苦,何由而得聞乎?小人則詭隨夸毗,以邪爲賢,以危爲安,以亂爲治,姑以悅人主之心也。上曰,無敢馳驅者,指何事耶?傳曰,如孟子所云流連荒亡,伊訓所謂三風十愆,無非馳驅之類也。上曰,以此詩觀之,其時之紊亂,果如何哉?傳曰,此厲王之時也。百姓呻吟疾苦,而莫敢揆度,以至喪亂滅亡,無有惠其衆者,則其時可知也。上曰,此非但人主之鑑戒,人臣亦當勉勵者也。傳曰,君臣上下,相戒無忽,則至治可做矣。因奏曰,序以此爲凡伯刺王之詩。蓋凡伯者,周公之胤也。與周同宗,故价人一章,哀痛憂歎之意,尤切矣。上曰,凡伯,爲周公幾代孫耶?傳曰,世代則未有所考。然厲王爲成王七世孫,則或可推度也。傳又奏曰,詢于芻蕘之句,亦當體念矣。採薪之人,至微且賤,人所易忽。然天賦之性則與人同耳。故其言亦有中理者,聖人所以必詢也。上曰,詢于芻蕘,則其不恥下問,博採無遺,可知也。傳曰,開言路,帝王之急務也。古有敢諫之鼓,誹謗之木,進善之旌,四方之言,得以上達,雖有逆耳之言,恕其忠懇而容受之矣。講畢。上曰,講官久未入侍矣。今爲幾個月乎?傳曰,五月經筵以後,今始來詣矣。其間數月,雖未開講筵,臣固知自內溫習,不至一曝,而外間之悶鬱則極矣。夫不學則無異面墻,古今治亂得失,昧然無見,將何以施措乎?臣年至耄耋,實無一毫榮塗之念,而殿下特授講官之任,繼而有頻頻登對之命,感激于中。以朝聞夕死之心,思見聖學之將就,則死無餘恨矣。故强策疲鈍,叨陪前席。竊覸殿下今日講討,微辭奧旨,無不融會,欽仰萬萬。以殿下如是之聰明,如是之睿知,少加月日之工,則何書不通乎?舜·禹,大聖也。猶鷄鳴而孳孳,寸陰是惜,今歲之攸邁,又豈非可憂哉?誠願殿下,自今更勿停講,逐日開筵,詩經一秩,畢講於三餘之前,則是臣區區之祝也。上曰,間者,予果自內讀之矣。今旣開講,此後當不間斷,而溫繹之暇,亦不入稟之意,將分付矣。傳曰,帝王之學,與儒生之尋章摘句有異。擧其要領,辨其義理,則道與治,在其中矣,豈必字字誦念,費神於萬幾之間乎?日與筵臣,講論經義,不拘限節,審問明辨,則雖巨篇連章,無所難矣,而每日講章,不由上敎,自下定數,極爲惶悚矣。上曰,依前例自下定章,限以十有餘行,可也。齊晠曰,旣承下敎,溫繹之稟,謹當停止矣。上曰,講官家,尙在新門外耶?傳曰,今秋徙居于崇禮門內水閣橋之北矣。上曰,此闕相距稍近耶?傳曰,然矣。上曰,去景福宮,與此闕,何者爲近耶?傳曰,景福宮稍近矣。上曰,予聞尙今手不釋卷云,眼精不眊耶?傳曰,非眼鏡則不辨黑白。故莫嚴之前,亦不敢不承命而着之矣。缺
上在昌德宮。停常參·經筵。
政院啓曰,右承旨金聲根,左副承旨金敬均,今日不爲仕進,竝卽牌招,何如?傳曰,允。
政院啓曰,右副承旨趙秉鎬,時在黃海道安岳郡任所,斯速乘馹上來事,下諭,何如?傳曰,許遞,前望單子入之。
承旨前望單子入之,朴齊寬落點。
政院啓曰,新除授右副承旨朴齊寬,時在慶尙道東萊府任所,交代後斯速乘馹上來事,下諭,何如?傳曰,許遞,前望單子入之。
傳曰,左承旨·同副承旨許遞,前望單子入之。
承旨前望單子入之,徐臣輔·金奎弘·李敦禹落點。
傳曰,暗行御史入侍。
傳曰,司宰提調尹宜善,長興提調金世均相換。
奎章閣啓曰,原任待敎金演壽,父喪卒哭日,遣檢書官,勸肉以來之意,敢啓。傳曰,知道。
議政府啓曰,頃因湖南年分狀啓,所請災結中,新災一千八百結劃下之意,覆啓行會矣。卽見該道臣趙性敎狀啓,則不足災五千四百三十三結二十三負,特許準劃事,更請令廟堂,稟旨分付矣。分俵之政,在精不在多,雖或加劃,其不敷則一也。且國計所重,有難有請輒許,此狀辭置之,何如?傳曰,允。
又啓曰,卽見全羅監司趙性敎狀啓,則本道公都會,當爲設行,而酷被水災,民情孔艱,擧子齎糧,不無其弊,竝與濟州牧陞補,待明年合設事,請令廟堂,稟旨分付矣。今年災形,果難做應行之事,本道都會,依所請停退,至於濟州陞補,定式屬耳,而今若竝退,遠島之缺望,不無爲念,此則依前行會施行之意,分付,何如?傳曰,允。
又啓曰,卽見江原道暗行御史柳別單,則其一,本道元還七萬二千餘石,依法典半留半分,營還六萬一千餘石,無論錢分穀分,竝依詳定價,永作錢還事也。營還自來有弊,非但本道,各道同然,而二兩之錢,作爲一石之租,尤爲厲民之階,此不可不禁防,而繡單之直斷以錢還云者,惟念民情,有違事體,置之。半留雖是古法,蕩還以後,支放每患不敷,有難一切防塞,令道臣量宜裁處。其一,莊陵火巢內,陳結二結零,麟坪大君房折受結,成川七結零,永爲蕩減,江陵虛結一百三十一結,限五年停稅,平海虛結三十八結零,昨年水災後,陳結三十四結,亦爲永減事也。陵寢火巢植木處,與他有異,而每登繡單,尙不蒙頉,極爲未安,舊陳二結零,永減,麟坪大君房折受田,纔因年分啓聞,已許時起施行勿論,江陵·平海虛結出稅,俱是民瘼,從査起充補。其一,歙谷等五邑結軍布與沁都布甲戌條,全數代錢,明年爲始,折半代錢,折半本色事也。麻絲之非土産責納,雖曰當念,統論全省産麻之地也,不可以若而邑,遽許永代之式,且有年前定例,今難變易,寘之。其一,封山列邑松禁,各別申嚴事也。歲首以松禁事,有所筵奏行會,而繡論又此申複,其玩愒可知,更爲嚴飭,毋敢偸斫。其一,銀溪所屬驛站,仍把濫騎與私卜混馱等弊,一切痛禁事也。銀溪驛,專爲北路而設,則濫把之痼弊,私卜之添付,向已仰奏禁斷,而迄無其效,又說此事,朝令之未伸,誠極慨歎,先爲關飭於北關道臣。其一,海戶無亡船鹽之責稅尙有白徵,且進上物種外,營邑之別卜定,吏奴之別求請,殆無限節,一倂禁斷事也。無亡船盆之或減或增,與田結之陳起,等耳,如果到底査櫛,必無白徵之理,至於別卜定別求請,自是本道之謬例,而今此繡論,深知弊源,發關該道,永革此習。其一,春川獄囚金聖吉之子婦權召史,誠孝所感,遠近歎惜,且獄案多疑,在囚金聖吉,特令放釋事也。婦孝罪舅,物論嗟惜,宜有奬褒之擧,令秋曹考閱文案後稟處。其一,原州士人元世喬,合施奬拔事也。其一,橫城幼學安光瑾,麟蹄故學生李魯奎,安峽故學生李德樞,合施褒揚事也。此則令各該曹稟處事,分付,何如?傳曰,允。
御營廳啓曰,本廳千摠李應烈,以前任鍾城府使,方在任所,上來尙遠,久曠可悶,改差,何如?傳曰,允。
兵曹啓目粘連,江原道暗行御史柳書啓,吏曹回啓內,中軍·營將·邊將乙良,令兵曹稟處事,啓下矣。觀此江原道暗行御史柳書啓,則營將·中軍·邊將之治績,無優績亦無顯疵,竝只置之,何如?啓依允。
甲戌十一月初三日巳時,上御熙政堂。日講入侍時,日講官趙基應,參贊官金炳始,侍讀官黃耆淵,假注書李晦洙,記事官金弘集·沈相萬,各持詩傳第九卷,以次進伏訖。上曰,史官分左右。上讀前受音一遍,仍開卷。基應讀,自蕩蕩上帝,止覃及鬼方,仍釋義。上命授書算于基應。上讀十遍訖。基應奏曰云云。缺
甲戌十一月初三日申時,上御熙政堂。忠淸右道暗行御史入侍時,行都承旨金炳始,假注書林相僖,記事官金弘集·沈相萬,暗行御史朴容大,以次進伏訖。上曰,史官分左右。仍命御史進前。上曰,善爲往還耶?容大曰,王靈攸曁,無事往還,而臣年旣淺少,又無歷踐,不能殫竭對揚,誠不勝悚惶矣。上曰,爾曾爲翰林時,已知其周詳事務矣。何必如是爲言也?上曰,書啓與別單之外,更無可達之事乎?容大曰,別無可達者矣。上曰,守令之善治,爲誰也?容大曰,魯城縣監申奭均爲最,鴻山前縣監李承靖,海美縣監洪在愼,亦皆善治矣。上曰,封庫守令之外,犯贓之數,何若是多也?容大曰,執贓之法,吏招印蹟,符合然後,始可論列,而舒川前郡守李昌會則遞任未久,尤多顯露者矣。上曰,今年災形,何如也?容大曰,沿江之處,水災旣酷,人家之漂渰,田畓之汰覆,在在慘然,處暑以後,邊海之地,蟲損又繼,農民之甁罌俱空,則實不可依前責賦,今災優俵,然後乃可以紓民力矣。上曰,川浦永災,雖爲頉給,舊陳中査執,則可充其數也。容大曰,川浦之永災,雖是難愼之事,今年水災非常年也。雖許永災,舊陳査執,則國結似無欠縮矣。上曰,帑金五千兩,均於浦民乎?容大曰,五千帑金,格外特頒,漂戶之民,得以安接忘災,欽誦道臣·守宰,宣上德意,亦多捐廩,周恤備至,而被災之尤甚處,則恩津·魯城之江鏡·論山兩浦也。臣亦潛行時所目覩者,而露踪於恩津時,適有査徵之錢,補弊於漂戶,仍爲蠲役矣。上曰,兩浦漂戶補弊之數,爲幾許也?容大曰,恩津江鏡浦之漂戶,爲三百餘戶,故劃給五百金,魯城·論山浦之漂戶,爲一百五十餘戶,故亦給二百五十金,使之殖利補用,仍爲蠲給秋布矣。上曰,此事,亦可有助於民也。容大曰,未得廣施,何可有助乎?上曰,農形,則何如也?容大曰,山郡則被災之處不多,頗有卒歲之資,統以論之,則可謂穴農矣。上曰,沿路農形,何如也?容大曰,畿郡則以田父野老之言揣之,則稍勝於湖右矣。上曰,島松之爲弊,何乃如是也?容大曰,安眠島,在三邑之界,而松政則專係於水營矣。該營創設修繕庫,卽松贖捧用之所,而一年之贖,多至五六千,少不下二三千,軍校輩之作奸,島松之殘敗,推可以知也。上曰,然則修繕庫革罷,而松贖勿捧爲,可也。容大曰,松者,一伐不復萌孽者,一以松贖取用,則島松何可支保乎?且犯斫八株以上者,施以重律,載在法典矣。若有犯斫之弊,則一切施法,斷不饒貸,則似可有效矣。上曰,船材之一隻,烙給一百六十株,誠過當也。容大曰,各鎭添木及船材木,自三軍府·議政府,隨其執數,關飭水營,使之烙給,而雖曰造船浮費之竝計,而給其數,極爲過當矣。上曰,堤堰之修築,必不檢飭,故如是也。容大曰,堤築之勤慢,亦在乎守宰之治績,挽近以來,因循以置,民皆犯耕,至有年前出稅之擧矣。上曰,堤堰若復施滀洩之功,則其爲利於民,似不少矣。容大曰,向者陪胎七邑陳結之停稅,旣蒙曠絶之盛念,而仍有洪州堤堰革稅修治之敎矣。大抵湖右堤堰之出稅者捧稅者,僅爲五千餘結,若使依前修築,嚴禁冒耕之弊,儲水而備旱,則農民之灌漑蒙利,陳廢處之更爲良田,不啻幾倍,國結之數,豈可以至此而止哉?上曰,懷德稅木之今年代納,亦是可行之事也。容大曰,懷德,本是純木上納之邑,而旣非緜鄕,則捧軍錢而貿木遠地,卽其例也。見今事勢,誠萬萬悶然,錢入吏手,流年爲逋者,今縣監洪用周,嚴督徵捧者,一萬三千餘兩,而木未及貿,適値錢幣通變之時,竝歸無用之地,此不可還徵於吏輩,亦不可再徵於民間,則上納之了當無策,若蒙純代之處分,則弊可蘇矣。上曰,泰安府使之來往,果不可也?他道防禦使之例,何如也?容大曰,京畿之坡州,以時來往,而他道不然,一次延命,亦請於巡營,則巡營每爲除之,此其念廚傳之弊故也。非徒防禦使,兵使·水使,亦皆有延命,而每每除之矣。上曰,自泰安距安興,幾許里也?容大曰,相距四十里,而風和之節,出鎭安興,風高之時,入治泰安,則防禦使之在泰安時,來往巡營,故重鎭之虛疎,廚傳之爲弊,不可不念矣。上曰,自泰安距公州,爲幾許里,而路經幾邑也?容大曰,相距爲二百十里,而沿路邑則爲海美·洪州·大興三邑也。上曰,然則沿路廚傳,誠爲弊,而出鎭安興時,防營之虛疎,亦可念也。容大曰,安興則畿湖咽喉也。故海防尤重矣。上曰,鉤拯行檢,則果不可暫遲者也。容大曰,泰安府使之行檢鉤拯,只於境內爲之,他境之事,勿論也。上曰,只於境內來往,而勿許離鎭,則可有助於防禦之道也。容大曰,聖敎誠然矣。上曰,來往今爲幾朔乎?容大曰,臣奉命於三月,則今爲九朔矣。上曰,文書,修正於何處也?容大曰,到始興地,修正矣。上曰,始興,是湖右之直路乎?龍大曰,始興,旣入於沿路邑,故來往皆由此矣。缺
上在昌德宮。停常參·經筵。
政院啓曰,明日傳香,禮房承旨,當爲齋宿,行右承旨申道熙,卽爲牌招,何如?傳曰,允。
禮曹啓曰,來十二月十四日,行宗廟臘享大祭親行時,省牲省器之節,以親臨磨鍊乎?敢稟。傳曰,親臨磨鍊。
傳曰,發遣吏郞,諸執事淸齋與否,摘奸以來。
政院啓曰,同副承旨李敦禹,時在慶尙道安東地,斯速乘馹上來事,下諭,何如?傳曰,許遞,前望單子入之。
傳曰,右副承旨許遞,前望單子入之。
傳曰,右承旨許遞,前望單子入之。
承旨前望單子入之,任孝準·申道熙·趙昌永落點。
傳曰,摠管竝許遞,前望單子入之。摠管前望單子入之,都摠管金翊鎭·尹滋悳,副摠管金基纘·洪淳大·南廷益·李珪永·金箕錫·申橚·鄭完默·具春喜落點。
議政府薦望,以黃正淵爲東萊府使。
假注書尹善柱書啓。臣於十月二十四日午時量,敬奉聖諭,馳往傳諭于忠淸道全義縣左諭善任憲晦所住處則以爲,臣席藁私室,惟金木是竢,不圖簪筆之臣,臨宣別諭,除臣以吏曹參判,責臣以訓迪銓綜,丁寧懇惻,靡所不至,一倍震灼,直欲無生也。臣竊量己分,前後一未膺命,小官猶然,況於峻秩乎,無病猶然,況於有病乎?分有所不敢尙矣。目下病情,十分危厲,亦何敢議到於陳力就列哉?此實王人之所親見於迎接之際者,寧容虛僞?亟刋臣新舊諸職,永斷召命,臣方眩倒,語無倫脊,萬一一息未絶,則謹當更冒萬死,畢罄危衷云矣,敢啓。傳曰,知道。
議政府啓曰,卽見忠淸前監司成彝鎬災實分等狀啓,則公州等十九邑,置之尤甚,忠州等二十七邑,寘之之次,淸風等九邑,寘之稍實,各樣災九千一百五十七結五十負八束,特許準劃,後錄諸條,竝請令廟堂,稟旨分付矣。其一,軍保歲抄及各鎭編伍軍兵,歲末成冊,竝爲退行事也。其一,洪州等十二邑鎭各司所納箭竹,量宜權減事也。其一,尤甚邑,限明秋勿定配所事也。其一,推奴徵債,限明秋防塞事也。邑守則近民也,故隨所見以報,道臣則爲念國計也,故參互公私而仰陳,自是請災之恒規,而本道,處在三南之一,同被水災也,故狀聞雖如此,結摠之多,幅員之廣,不及於兩南,則所許亦不無參酌。各樣災事目外,一千結劃下三等分劑及外他諸條,一竝依施,箭竹尤甚邑折半,之次邑三分一,權減,何如?傳曰,允。
又啓曰,卽見忠淸左道暗行御史金明鎭別單,則其一,改量之政,營邑爛確,從長措處事也。改量之法,得其人而有其財,然後事國家經用,多靠於本道,則本道田結,許久紊亂,虛徵叫冤,在在有之,此論之出,匪今斯今,令道臣採聽物論,先自一二邑試之,如可爲之,取次擧行。其一,新還起無遺抄執,以補川浦災結事也。査起之規,此邊汰落則執卜於彼邊泥生,自是應行,而挽近以來,一有災頉,作爲永陳,如干査櫛者,畢竟還結還給之後,不歸於民,入於該吏輩簸弄之資,縱有任怨行之者,慮其徒勞而專事抛寘,如是而減縮何以還實,奸猾何以知戢?依前令飭,査結之政,期有實效。其一,各邑結價,自巡營裁減停當,毋敢有濫執事也。結價之數,自有定式,而挽近此弊,有不可勝言,向以筵飭,行會八方,至有成冊,報府之關,待齊到,論其精濫。其一,堤堰作畓處,毁撤廢棄處疏築事也。堤堰修築之例,每以聚點軍伍之移役者也。近日只煩狀聞,不見實政,已極無謂,而且況宮差土豪,夤緣作弊,毁了完堤,散作私田,守土之官,按廉之臣,莫之禁遏,繡單之一人專利,百民受害云者,深得肯䋜,以此另飭。其一,簽籍從實疤丁,束伍與砲軍,組鍊習放,另加操束事也。簽丁之制,古規自在,而伊來只收其布,不問其名,金鼓進退,旗幟方位,無人可敎,似此之由,已於筵中仰陳,今此繡論,與此一般,依前飭申明擧行。其一,今年社還五千石作錢者,必於限內準充,此後更勿作錢事也。社還之設,出於爲民,則末乃實惠,亦當歸於爲民,向來許代,寔由萬不獲已之政,則立本之節,不容少緩,故限年之內,如不還充,施以偸還之律,已有行會,依此更飭。其一,上黨山城餉穀二千九百餘石,自明年依舊例,使本牧糶糴,而更勿結分,就山城附近幾面,逐戶分給,邑還更勿疊給事也。城餉之弊,有浮於邑還,當初移糴,雖出於募民,不爲排戶,以結分俵,必有所因,令道帥臣,爛商措處,俾無加徵之冤。其一,淸安大同中米邊,自甲戌條爲,始錢木參判事也。正供之納,自有法例,錢不可變以爲米,米不可變以爲錢,邑有山海之殊,路有舟車之利,不當以隣郡之例,因而起興,寘之。其一,陰城癸酉條未納大同米五百餘石,特許代錢,該縣邑用條,自明年勿令加結營邑,從長措處事也。如斗之邑,且當災年,民情艱絀,誠如繡論,其在小損大益之道,宜有闊狹,依所請許代,至若加結,旣有越例特施,則朝令之下,尤爲嚴防。其一,湖左監試之所,永定忠州之後,實有偏害之端,依前輪定於各其當次邑事也。試邑分定,古法卽然,而間因捄弊,雖定於本州,旣以偏苦偏害爲言,則必有定見,不必關問,自來式量宜輪定事,分付,何如?傳曰,允。
又啓曰,因京畿御史姜文馨書啓,吏·兵曹覆啓內,開城前留守李寅應,前前鎭撫使金善弼,繡啓若是臚列,而守臣·將臣,俱爲體重,令廟堂稟處事,允下矣。守臣則先褒後論,不可不審問,將臣則將材與吏治,其長各殊,入於論斷,誠爲慨然,竝令該府,拿問處之,何如?傳曰,允。
甲戌十一月初四日巳時,上御熙政堂。日講入侍時,日講官許傳,參贊官徐臣輔,檢討官朴齊晠,假注書林相僖,記事官金弘集·沈相萬,各持詩傳第九卷,以次進伏訖。上曰,史官分左右。上曰,自今以後,勿復待命,依例着鏡。傳曰,雖承命而着之,猶不勝惶懍,況敢自恣乎?上曰,曾已屢命,何用更煩?傳曰,此尤異數也。感隕無極。上讀前受音一遍,仍開卷。傳讀,自文王曰咨,止用逿蠻方,仍釋義訖。上讀十遍。上曰,衛武公,年過九十,必不荒湛于酒,而以此自警,何也?傳曰,此詩未必是九十五歲時作也。或少時有戒,而至九十後誦之,亦未可知也。小雅賓之初筵之詩,亦以酒之害,重複言之。蓋衛之妹邦,卽商紂之舊都也。其俗染於酗酒,最惡難化,故武王之封康叔也,作酒誥,以敎戒之。今武公之以酒爲戒,實遵先公之意也。夫酒者,伐性之狂藥,故大禹惡旨酒,謂後世必有以酒亡國者。上曰,耽飮則果失其本性,至喪敗者多矣。傳曰,是以,先王謹酒政,惟祀饗用酒,而鄕飮之禮,一獻百拜,所以備酒禍也。上曰,古者無酒之世,何以祀饗也?傳曰,有玄酒者,今所云井華水者是也。又有明水者,以蚌取水於月也。上曰,蚌珠取水,如何?傳曰,月者,太陰之精也,蚌珠,亦是水精也。其盈虧,與月相應,故照而生水,相感之理也。非惟取水爲然,陽燧,亦取火於日也。上曰,取火,如何?傳曰,以如今所謂火鏡者,向日照之,其下置熟艾,則火自燃矣。以此作明燭照祭饌,此具在於周禮·禮記,蚌珠曰,方諸也,陽燧曰,鑑也。上曰,今四時出新火,亦如此耶?傳曰,四時改火,則春取楡柳之火,夏取棗杏之火,秋冬各有所宜木,季夏桑柘,秋柞楢,冬槐檀,皆應天時順五行之道也。人主一政,莫不與天地合其德也。又奏曰,殷以不用舊章老成之故,以至大命傾覆,謝祊得所論商周之事,極爲切當矣。竊稽稷·契·四岳,堯之臣也,而逮事帝舜,伊尹·仲虺,湯之臣也,而逮事太甲,周·召·毛·畢,文王之臣也,而逮事成王,其爲老成,皆可知也。此非但有其才德,其於先王之舊典,習見而熟聞者也。書曰,監于先王成憲,詩曰,率由舊章。又奏曰,圖任舊人,惟我列聖朝典章法度,無不備,可以與三代比隆,而今皆廢格不行,生民不得被其澤者,專由於耇德之不降也。上曰,先王之典章,非老成之人,則何能詳知而遵行乎?缺
上在昌德宮。停常參·經筵。
藥房提調宋近洙,副提調金炳始啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,右副承旨金聲根,今日不爲仕進,卽爲牌招,何如?傳曰,允。
傳曰,禮房承旨,馳詣景慕宮,奉審摘奸以來。
以司謁口傳下敎曰,神佑門差備更點誤打之軍士金動春,令兵曹決棍放送。
政院啓曰,議政府郞廳來言,今日賓廳日次,而領議政李裕元服制未出仕,左議政·右議政未差,不得來會云矣,敢啓。傳曰,知道。
議政府啓曰,北關後運紙衣六百七十八領,照數稱量,木品紙品,亦爲看審監封,運授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
兵曹啓曰,以司謁口傳下敎曰,神佑門差備更點誤打之軍士金動春,令兵曹決棍放送事,命下矣。謹依下敎,誤打軍士金動春,決棍十五度後,放送之意,敢啓。傳曰,知道。
義禁府啓曰,卽接月令醫員李奎桓手本,則以爲,時囚罪人李寅應,素患痰積,有時闖發,肚腸橫亘,飮食全却,金善弼素患痰癖,又添毒感,咳嗽斗劇,目下證形,俱爲危頓云。罪人病勢如此,則一邊保放,一邊草記,載在法典矣。李寅應·金善弼,竝姑爲保放之意,敢啓。傳曰,知道。
又啓曰,全義前縣監趙熙奭拿問處之事,傳旨啓下矣。趙熙奭,下去京畿開城地云,依例發遣府羅將,拿來,何如?傳曰,待待命拿囚。
又啓曰,因京畿暗行御史姜文馨書啓,吏曹回啓內,朔寧前前郡守金斗河,繡啓旣請令攸司稟處,更無可論爲辭矣。金斗河前因特敎,定配於黃海道谷山府,卽爲發遣府羅將,拿來,何如?傳曰,允。
甲戌十一月初五日巳時,上御熙政堂。日講入侍時,同知事李敦相,參贊官任孝準,檢討官朴齊晠,假注書林相僖,記事官金弘集·沈相萬,各持詩傳第九卷,以次進伏訖。上曰,史官分左右。上讀前受音一遍,仍開卷。敦相讀,自質爾人民,止實虹小子,仍釋義。上命授書算于敦相。上讀遍訖。缺
上在昌德宮。停常參·經筵。
政院啓曰,卽者檢閱沈相萬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金弘集,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋金永哲,卽爲牌招入直,何如?傳曰,允。
議政府啓曰,卽見忠淸右道暗行御史朴容大別單,則其一,舊陳中另執査起,還充其川浦災事也。本道災形,雖曰極備,已有朝家之軫念災結,略有畫下者,必當均被惠澤,而至若査起之方,則悉於左道繡單回啓,依此施行。其一,安眠島船材烙給,勿任軍校,定差員擧行後,報巡營狀聞施行,偸斫者刑配,無敢收贖事也。材木之取用,必靠於本島,而近年濫斫許多,向有筵稟行會者是也。所謂修繕庫,未知緣何創置,專以松贖,用下無節,則當初設禁之意,反作偸松之階,繡論的有所見,該庫革罷,犯斫者一竝刑配,因京關取斫之時,定送差員,此論亦好,以此成節目,分置營梱。其一,堤堰申飭修治事也。向因左繡別單,已有稟覆知委。其一,懷德癸酉條田稅稅作免稅騎步兵矻糧等各樣上納木,特許代錢事也。公納毋論米與木邊,皆有定式,莫敢違越,而備言其無奈何之境,則深知民情而然,依陰城例,癸酉條竝許代納,俾蒙一視之惠。其一,泰安防禦使,除非拯穀檢獄,勿許擅離事也。本府之特設防營,亶爲海島安衝,則其緊關可知,如非不得不軍務面議外,無敢擅離之意,分付,何如?傳曰,允。
義禁府啓曰,因江原道暗行御史柳書啓,吏曹回啓內,原州前前判官任泰準,楊口前縣監李秀殷等,繡啓旣請令攸司稟處,更無可論爲辭矣。任泰準,以丹陽郡守,時在任所,李秀殷,以水原判官,亦在任所云。竝依例發遣府羅將拿來,何如?傳曰,待待命拿囚。
吏曹啓目粘連,觀此忠淸右道暗行御史朴容大書啓,則連山前縣監徐圭淳段,繡啓旣請令攸司稟處,更無可論是白遣,舒川前郡守李昌會段,奸冊挾雜,嬖妾恣行,凡所抑勒,莫不攘臂,草處面洪成在四百兩,介也島林正根五百兩,雜技構誣捧賂也。西部金元擧三百兩,孝室里金哥四百兩,家間不睦罪捧賂也。介也島林永春箭竹斫伐罪捧賂三百兩,建巖虛結除減事,捧錢七十兩,三水洞金敬甫租價加捧事,捧賂二百兩,宮結釐正事,慫慂奸民,發狀收錢於結民,爲三千八百五十兩,而事未成就,而不還給,始也甘誘愚氓,終焉歸罪狀民,南山僧房,必欲毁撤,捧賂一千兩而中止,玉山堤堰築畓事,田稅色朴根億五百兩,都書員羅義均三百兩,新里金允弘陞鄕錢五百兩,千摠姜萬赤一百兩,上項贓犯,爲九千六百二十兩,物種貿入,全不酬價,器皿借用,一無還給,怨謗未息,唾罵不已是如爲白有臥乎所,不可以已遞而勿論,令該府拿問處之爲白乎旀,瑞山前郡守吳秉善段,簿錄多錯,難免躬犯,數萬民納,自有衆謗,五兩結斂,易致人言,以言乎結斂,則雜結之應頉者,旣爲減下於邑摠,又營報中懸頉減下者,爲四百五十二兩七錢七分,而移充於捐廩一千兩之數,以言乎願納則差隷四出,閭里繹騷,排定前,勒捧於吾山面名不知李班五百兩,當初分排者,爲二萬九千三百八十兩內,一萬五千八十一兩,用於廨役,一萬三千五百九十九兩,有公文減給,其餘七百兩,歸屬不明,以銅鐵言之,民納爲四百七十斤一兩內,二十八斤十五兩,稱以鎔縮,三百五十斤,民納考尺自在,七十斤,仍作官願納,二十一斤二兩,鎔作器用,每斤馱價一錢六分式,徵納於民間,爲七十五兩二錢一分,官願納條七十斤價一百四十兩,稱以出給,合錢二百十五兩二錢一分內,一百十五兩二錢一分,用於馱價,雜費一百兩之零數,又歸何處,下吏宋致壽勒貸不報錢八十兩,上項錢合一千八百三十二兩七錢七分,銅鐵九十一斤二兩,吏鄕之招旣的,簿書之跡亦合,不可以已遞而勿論是如爲白乎旀,藍浦前縣監金亮淵段,政近徒善,事多偏聽,鄕人金濟得陞鄕錢七百兩,座首金亨在差任錢五十兩,刷馬錢淸錢旣捧而再徵,爲二百十二兩,豐年洞羅聖文勒貸錢三百兩,篁城任子允貿穀罪勒捧錢二百五十兩,新安金商應獄事捧賂錢二百兩,北面金汝三訟捧賂錢三百二十兩,古也谷鄭好奉詬辱班民罪,捧賂錢三十兩,肉漢仍差賂錢二十兩,深田羅汝宅推牛賂錢五十兩,佛恩面姜哥騎船監官差錢二百兩,沙峴里洪五伯山訟賂錢三百五十兩,松村李班公眞與皮匠漢實相訟事,賂錢二百五十兩,合錢二千九百三十二兩,歸于私橐,通引旣伏,由吏先招是如爲白乎旀,懷德前縣監李寅翼段,性柔徒善,聽言如醉,房任汰仍,惟賂是視,詞訟立落,待囑而決,任債則任相沃一百兩,任相賢三百兩,朴來豐二百兩,朴來春七十兩,任貞魯五十兩,任相林五十兩,林時澤一百兩,訟賂則平村朴致萬不孝構罪,捧賂錢二百兩,松巖宋仲心淫行構罪,捧賂錢三百兩,合錢一千三百七十兩,縱冊客之作孽,實主官之不省,不可以貶罷,置之勿論是如爲白有臥乎所,上項三邑前任守令,竝只罷職爲白乎旀,公州判官趙命敎,本性非不願治,試績固有可稱,遇事每思周遮,任人奈欠適度,需米價硬定,盍念鶉鵠之無告,査結剩記付,寧與鷄鶩而爭食,詞訟翻覆,專由吏弄,政令乖雜,易致民怨是如爲白有臥乎所,從重推考爲白乎旀,定山前縣監吳憲秀段,文雅不害爲政,謹拙或近昧事,詞訟之際,莫察邑客之挾雜,修繕之費,奚至鄕任之招謗是如爲白有臥乎所,推考爲白乎旀,洪州牧使南鎬元段,慈諒之性,廉潔爲政,還戶始均,民免偏苦,訟庭無滯,人多公譽,田籌親執,明句股之數,庫秤新改,絶容手之奸,恩威竝行,吏民咸服是如爲白乎旀,鴻山前縣監李承靖段,剛毅近仁,廉明爲政,誠切求芻,心存束薪,捧糴必親,倉無狼戾,差隷不發,里絶魚駭,豪族掉頭,閭民加額,痛禁技而蹊牛不奪,助繕廨而廩蚨先施是如爲白乎旀,魯城縣監申奭均段,文學政事,殊科同歸,剛斷寬裕,竝行不悖,烹鮮之治,非徒大邑之爲然,割鷄之用,何妨小處之薄試,漏船之憂正切,誰爲副手之梢?漂戶之民復還,始逢有脚之春,殘廩盡捐於民弊,何但刷牛刷馬?公堂無異於書室,竝減房燭房肉,民譽之蔚,固所宜焉,隣頌之及,何以得此?求之右省,斯其爲最是如爲白有臥乎所,上項三邑前後守令,竝似當施以陞敍調用之典是白乎旀,海美縣監洪在愼段,政令立科條之嚴,籌劃兼通鍊之才,指揮定,老胥破膽,約束明,悍校斂手,皁衣永絶境內,紅索不出門外,稅軍納之飭,恒式自在,結洞弊之整,革謬居多,可知幹辨多術,已見輿頌方蔚是如爲白乎旀,鎭岑前縣監李敏性段,吏布之收刷有方,民布之均排稱頌,行綜核之政,濟剛嚴之規,去思之情,至今未已是如爲白有臥乎所,上項兩邑前後守令,似當施以兒馬賜給之典是白乎矣,係于恩賞,臣曹不敢擅便,上裁敎是白乎旀,前監司成彝鎬,前前監司金炳始段,繡啓論列,俱甚推奬是白乎矣,道臣體重,今姑勿論爲白乎旀,其餘本道前後守令·察訪,及沿路守令·察訪等段,績乏優異,疵無顯著,竝只置之爲白乎旀,其外梱帥·中軍·虞候·營將·邊將等乙良,令兵曹稟處何如啓,依回啓施行爲良如敎。
檢閱沈相萬疏曰,伏以臣筵退之後,卽接家信,則臣母素患痰眩之症,近因日候不調,一倍添劇,委淹床笫,氣息綿綴,急伻踵至,歸視是促。臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣見帶之職,以便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
甲戌十一月初六日巳時,上御熙政堂。日講入侍時,日講官趙基應,參贊官申道熙,侍讀官朴熹陽,假注書尹善柱,記事官金弘集·沈相萬,各持詩傳第九卷,以次進伏訖。上曰,史官分左右。上讀前受音一遍,仍開卷。基應讀,自荏染柔木,止抑十二章,仍釋義。上命授書算于基應。上讀遍。缺
上在昌德宮。停常參·經筵。
政院啓曰,來十一日,輪臺日次矣,敢稟。傳曰,當次人受點後,日次待令。
傳曰,戶判有闕之代,水原留守閔致庠除授。
傳曰,水原留守有闕之代,輔養官宋近洙除授。
傳曰,藥院提調有闕之代,前望單子入之。
內醫提調前望〈單〉子入,尹宜善落點。
政院啓曰,行右承旨申道熙,今日不爲仕進,卽爲牌招,何如?傳曰,允。
又啓曰,左右史,不可不備,別兼春秋金永哲,檢閱金弘集,竝卽牌招,推移入直,何如?傳曰,允。
以別兼春秋金永哲,檢閱金弘集牌不進罷職傳旨,傳曰,只推。
政院啓曰,卽者義禁府都事來言,時囚罪人李寅應·金善弼等,當爲捧供,而判義禁李景宇呈辭受由,同義禁洪淳大在外,一員未差,只有同義禁李敦相一員,不得備員開坐云,何以爲之?而未差之代,政官牌招,開政差出,何如?傳曰,竝許遞,與未差之代,前望單子入之。金吾堂上前望單子入之,判義禁李承輔,知義禁姜蘭馨,同義禁白樂貞·李敦相落點。
政院啓曰,開坐事,命下矣。新除授判義禁李承輔,知義禁姜蘭馨,同義禁白樂貞·李敦相,竝卽牌招,何如?傳曰,允。
傳曰,玉堂竝許遞,前望單子入之。玉堂前望單子入之,應敎姜·金明鎭,校理朴鳳彬·姜文馨,副校理朴容大·李秀萬,修撰鄭元和·申一永,副修撰李胄榮·鄭寅協落點。
吏曹,戶曹判書單閔致庠除授事承傳。
政院啓曰,水原留守宋近洙,當爲下批矣。政官牌招開政,何如?傳曰,允。
又啓曰,吏曹判書趙基應,參議趙準夏牌不進推考傳旨及罷職傳旨,今方捧入,而開政命下之後,如是違牌,事甚未安。參判任憲晦在外,判書更爲牌招,何如?傳曰,允。參議只推,待明朝一體牌招。
摠戎廳啓曰,本廳中軍李熙昇,身病甚重,勢難察任,改差,何如?傳曰,允。
行戶曹判書金世均疏曰,伏以臣負虛縻之悚,抱難醫之苦,頃控衷懇,未蒙體諒,淟涊盤薄,迄至于今,臣誠惶阨轉甚,莫省攸措。臣聞國之理財賦,如人之養氣血,若受稟敦厚,氣數血長,縱不試滋補之劑,猶可少而强壯,老而矍鑠,苟或淸嬴虛脆,所須惟藥物,必使良醫診察,節宣克愼,熙養得宜,緣督以爲經,然後庶可少病,而引年夬,度支經費之贏絀,亦類是耳。其取有度,而用有節,允爲萬世之規,而顧今封樁告枵,稍廩不給,民國事計,茫無涯畔,屬此時而居此任者,見識嫺於財源,智慮優於句檢,方可以撐傾補漏,永圖經遠之謨,而如臣庸陋,無所肖似,平施沒策於裒益,劑量昧方於輕重,究竟僨誤,不待揲灼而審矣。蓋人臣事君之道,陳力就列,不能者止,有官守者,不得其職則去,臣以鹵下,蹲冒至此,是豈有能有爲而然哉?誠以幸際明時,偏蒙洪造,恩至渥也,德至厚也。斷斷一念,秪以不擇燥濕,惟命是趨,爲矢心銘肺,而臣於是任,亦旣歲二周有餘,夷考稱塞報答,實無分寸可言者,裕國阜民,顧乏發一計行一事,由是愧恧,早夜摽擗,而第緣大內修繕,支調繁重,措劃之方,摒擋之務,卽臣職分,縱不敢覶縷言私,而今則吏勤工善,力役告竣,此政臣仰首鳴呼之日也。況臣貞疾,膈痰爲祟,每因中氣之虛寒,輒復闖肆,委身床玆,宛轉叫,當飱而不能下咽,欲睡而不能貼枕,動容瓠落,神識蔀蔽,方其劇也,金穀盈朒之常,薄書考成之會,惘然莫可要領。假使仰藉寵靈,幸尋生路,至於抖擻神精,振攝筋骸,難以時日計,烏可望句當鞅掌之務乎?才之不逮,揣摩已熟,病之彌篤,差復無期,豈可以司農重任,作臣澌綴衰頹者養病之所哉?與其濡滯,終底狼狽,曷若早自蘄免,讓他賢能,獲不至大何?臣亦彝性中物,寧或顧戀身家,規占便宜,甘自歸於隆天厚地之孤負也哉?玆敢申控情實,冒瀆黈纊,不第臣性命之攸關,亶爲國計之所係。伏望聖慈,亟遞臣戶曹判書之職,俾重務無至瘝曠,賤軀得以調治,千萬血祝。臣無任云云。答曰,省疏具悉。實病如此,所請依施。
甲戌十一月初七日午時,上御熙政堂。日講入侍時,日講官李承輔,參贊官金聲根,檢討官徐夔淳,假注書林相僖,記注官李徽圭·金在鼎,各持詩傳第九卷,以次進伏訖。上曰,史官分左右。上讀前受音一遍,仍開卷。承輔讀,自如彼溯風,止胡斯畏忌,仍釋義。上讀新受音遍訖。上曰,秉心無競之君子,指誰而言耶?承輔曰,似是其時出仕人也。上曰,似是其時在朝之君子也。承輔曰,然矣。上曰,誨爾序爵,以爵品而言耶?承輔曰,似是賢否授爵也。上賢則縻以上爵,中賢次之,下賢次之之謂也。上曰,然則不以階級序爵,而以賢否序爵也。承輔曰,然矣。大抵此詩,芮伯,譏刺厲王者也。芮伯,要之當時有知識之賢,而目見王室衰亂,不勝憂歎,有此作詩之擧,然何不以忠言直諫,或導達陳戒乎?此爲臣子道理,而不此之爲者,誠慨然矣。上曰,芮伯,知其進言無益,故不言耶?承輔曰,似知諫諍之言,必不入焉,故初無一言也。上曰,爲臣子道理,宜其一次直諫矣。承輔曰,然矣。其言之聽不聽,姑捨,宜有一言進諫矣。上曰,芮伯與厲王同姓,而近族乎,遠族乎?承輔曰,必是芮伯之封,在於武王分封時,則必非近族也。玉堂承旨云云。上掩卷後,承輔曰,詩經,似爲匪久畢講,下情不勝欣喜矣。上曰,此歲前,優可畢讀矣。承輔曰,仰瞻天顔,有一處微黑,有何傅藥乎?上曰,風熱證,傅藥物而然也。外間或有此等祟乎?承輔曰,外間亦多此等形證,而或無痛癢之意乎?上曰,無痛而或有癢證也。承輔曰,勿爲頻數手摩,爲好矣。上曰,果以是留心,而至於寢睡,或不無自然有手近之慮矣。上曰,諸宗派系釐正,其間何以爲之乎?承輔曰,此非猝乍間議到者也。當與各派門長宗孫爛議,然後始可議到,以目下物論言之,別無大段是非,而今年以後上言,鳴金處某某外,姑無入聞者,而無是非,則似無淆雜而然也。上曰,璿派門長,誰也?承輔曰,年前宗會時,以卿宰言之,故將臣李圭澈,其次則李會淳兄弟及李升洙也。上曰,卿宰外,誰爲最尊行也?承輔曰,和義君祀孫,最高云矣。上曰,各派,各有門長乎?承輔曰,然矣。上曰,他姓,亦皆有門長乎?承輔曰,然矣。上曰,讓寧派門長,在講官行列,爲幾許代乎?承輔曰,讓寧十二代孫尙在,則在臣,高祖行也。上曰,長派行卑,支派行高,每每如是矣。承輔曰,然矣。長派則以長子長孫相傳,支派則以晩生支孫相繼,故自然如此矣。上曰,立后事,通于各派,故如是遲緩乎?承輔曰,此是審愼處也,不可以一二朔間擬議者也。旣無呼冤處,則今不必議到,只就是非處,十分詳審處之,爲好矣。上曰,別單立后處,果皆詳細考見,則爲幾處乎?承輔曰,似爲三百餘處,而日前還歸本宗,處分之後,擧懷惶蹙不自安之心云矣。上曰,何許人如是乎?承輔曰,前日出系之人,皆如是云,而顧其情則固然矣。上曰,當入而入,則豈有是非乎?承輔曰,其在分義道理,安得不然也?上曰,紊亂處,何派最多乎?承輔曰,未能詳知,而子孫繁盛之派,多有出系人,則其中似或有未審,而姑未詳矣。上曰,讓寧大君派出系,爲幾許乎?承輔曰,似爲八九人矣。上曰,永豐祀孫世求正華事,果是英廟時處分乎?承輔曰,然矣。上曰,今番鳴金處,爲幾人乎?承輔曰,廣平孫會原君後孫李寅祐,樂善君派李東應,朱溪君派李來儀矣。上曰,朱溪君,是名流宗英也。承輔曰,然矣。文學事業,爲宗英所推詡,故諡以文忠矣。上曰,前日祀孫,自何時奉祀,而今在何處乎?承輔曰,前日奉祀人,今居連山地,而在正宗廟,立后奉祀云矣。上曰,正宗以前,則奉祀無人乎?承輔曰,然矣。上曰,廣平君後孫擊錚事,何也?承輔曰,會原君宗孫,在憲宗時鳴冤,至哲宗時,判下禮斜,而見其禮斜,則臣以該房承旨擧行矣。上曰,其時果詳知乎?承輔曰,其時該派諸人來言,故果聞知矣。上曰,屢次鳴金,各請歸正,一亦羞恥之事,須速速釐正,期於更無呼冤之事也。承輔曰,每有此等鳴冤,誠不美之事也。上曰,然矣。承輔曰,今此釐正,雖有促敎,此不可急遽行之者也。上曰,此若遲緩,則璿源譜略進上,姑以新刊件爲之,外史庫,待後都監爲之,無妨矣。承輔曰,當依下敎擧行,而外史庫則甲子以後譜略,尙未奉安,則更俟後都監,亦未晩也。上曰,紊亂處,必釐正,而更勿如前錯誤爲之,可也。其間何不一會乎?承輔曰,諸宗正卿,多有事故,未及爲之矣。臣冒忝有司之列,故每伏承下詢,而臣知識淺短,初不見孚於宗中,則以臣一人,何可主張此莫大之事乎?上曰,須以今日筵話,出傳諸宗正卿,爛議爲之,可也。承輔曰,當以下敎傳布矣。缺
上在昌德宮。停常參·經筵。
興陽府夫人禫祭後,大妃殿,宗親·儀賓·藥房·內閣·政院·玉堂·朝廷二品以上·六曹堂上單子問安。答曰,罔極。
傳曰,在外敦寧都正許遞,今日政差出。
傳曰,未肅拜同義禁許遞,前望單子入之。
傳曰,務安縣監之代,新錄中擬入。
政院啓曰,玉堂上下番俱空,事甚未安。新除授應敎姜,副應敎金明鎭,校理朴鳳彬·姜文馨,副校理朴容大,修撰申一永,副修撰李胄榮,竝卽牌招,推移入直,何如?傳曰,允。
傳曰,應敎·副應敎許遞,今日政差出。
金吾堂上前望單子入〈之〉,知義禁金在顯落點。
弘文館啓曰,新除授副校理李秀萬,時在缺,修撰鄭元和,時在缺,副修撰鄭寅協,時在缺,經筵入番事緊,請竝斯速乘馹上來事,下諭。答曰,許遞,前望單子入之。玉堂前望單子入之,副校理朴齊晠,修撰金明鎭,副修撰柳落點。
政院啓曰,左右史不可不備,別兼春秋金永哲,檢閱金弘集,竝卽牌招,推移入直,何如?傳曰,允。
以別兼春秋金永哲,檢閱金弘集牌不進罷職傳旨,傳曰,只推。
吏曹啓曰,前領議政金炳學,在喪終制矣。當爲領敦寧,從座目下批,而判敦寧李最應,今方見帶,何以爲之?敢稟。傳曰,領敦寧領府事下批。
又啓曰,成均館典籍黃起鴻,慶尙道都事趙東植,俱以身病,呈狀乞遞,竝改差,何如?傳曰,允。
兵曹啓曰,因吏曹草記,領敦寧領府事下批事,命下矣。領中樞姜㳣,依例從座目,判中樞加設降付,其代領敦寧洪淳穆下批,而前判書金炳國終制,自吏曹送西矣。資給係是輔國,知中樞當爲下批,而時無見窠,依例作闕下批之意,敢啓。傳曰,知道。
又啓曰,景福將金壽喆·洪繼煥,慶熙將金重植·尹啓煥,俱以病難供職,呈狀乞遞,倂改差,何如?傳曰,允。
又啓曰,宣傳官申奭熙·具奭祖,羽林將魚秉琇,五衛將李義植·李秉洪·李容肅·崔敬善,忠壯將兪石柱,守門將崔瑆煥,俱以病難供職,呈狀乞遞,竝改差,何如?傳曰,允。
兵曹,以趙俊淳爲摠戎中軍。
有政。吏批,判書趙基應,參議趙準夏進,參判任憲晦在外未肅拜。以金九鉉爲應敎,朴影陽爲副應敎,閔圭鎬爲左參贊,李鎬俊爲刑曹判書,尹滋悳爲工曹判書,洪在鉉爲禮曹參判,韓應弼爲敦寧都正,閔致庠爲禮賓提調,金學魯爲典籍,金奭熙爲懿陵參奉,申鼎熙爲鍾城府使,趙秉鈺爲安岳郡守,申奭均爲旌善郡守,具羲祖爲碧潼郡守,李需冕爲漣川縣監,尹滋命爲黃澗縣監,閔泳大爲燕岐縣監,蔡定默爲陰城縣監,尹榮信爲茂長縣監,李雲夏爲務安縣監,李承肯爲狼川縣監,李秉鶴爲慶尙都事,領敦寧府事單金炳學,行水原留守單,宋近洙除授事承傳,戶曹正郞徐雲輔,姑爲仍任事承傳,開城留守韓敦源,今加資憲,特爲加資事承傳,兼華寧殿提調單宋近洙,訓鍊都監提調單閔致庠,繕工提調尹宜善,司宰提調趙基應,已上相換事承傳,司宰提調尹宜善,長興提調金世均,已上相換事承傳,東萊府使單黃正淵,宜寧縣監兪能煥,平康縣監宋綺老,已上相換事承傳,故部將白忠彦贈左承旨,忠節卓異,贈職事承傳,經歷白夢彪贈左承旨,忠節卓異,贈職事承傳,僉知權德秀贈吏參,忠節卓異,贈職事承傳,學生鄭匡衡贈監察,孝學卓異,贈職事承傳。再政。以金炳國爲禮曹判書,李敎象爲工曹正郞,金洛鎭爲宗廟令,禹錫河爲禧陵令,尹泰膺爲顯隆園令,金綺秀爲魯城縣監,左參贊單徐衡淳,右參贊單閔圭鎬。三政。以宋圭復爲工曹佐郞,李會錫爲北部令,李承弼爲厚陵令,李徽應爲康陵令,閔種默·洪正厚爲兵曹正郞,閔寬植爲禁府都事。四政。以李秉奎爲懿陵令,鄭日愚爲禮賓主簿。五政。以洪恩燮爲禁府都事,直閣單尹用求。
兵批,判書李載元進。以金炳國爲知訓鍊,徐光勳·李容益爲宣傳官,元厚豐爲羽林將,李南輪·安榏·康洛奎·李勉夏爲五衛將,李獻宇爲忠壯將,李熙春·金昌燮·張德煥·洪日燮·朴重敬爲守門將,李宅緖爲北虞候,李鼎鉉爲文殊別將,趙俊淳爲長山別將,李鍾成爲架山別將,金炳獻爲西城別將,崔其煥爲舊所非別將,領府事單洪淳穆,判府事單姜㳣,僉知加設單申奭熙,訓鍊主簿加設單尹泳奎,副司果李儆·邊衡圭·盧璇·閔泳晩,兼摠理使單宋近洙,副司果李寅鍾·尹錫俊·宣始文·石龜模。再政。以朴鳳悅·朴奎煥爲景福將,元漢永·安光學爲慶熙將,金東韻爲訓鍊僉正,知事單金炳國,同知單安榏,僉知三單元厚豐·李南輪·康洛奎,知事作闕單姜蘭馨。
兵曹啓目粘連,忠淸右道暗行御事朴容大書啓,吏曹回啓內,梱帥·中軍·虞候·營將·邊將等乙良,令兵曹稟處事,啓下矣。觀此忠淸右道暗行御史朴容大書啓,則前前中軍梁柱漢段,全無知識,不足責備是白乎矣,監董時役錢之乾沒,兼符日罰鍰之勒捧,怨聲嗷嗷,至今未已是如爲白有臥乎所,役錢之乾沒,罰鍰之勒捧,係是法外,罷職爲白乎旀,公州前營將吳致永段,八耋之年,自幸其須臾無死,一朔之內,乃爲之苟且圖生,校卒相屬於道路,侵索不絶於閭里,稅校朴致基勒捧錢二百兩,廛人李右宗綵緞價五十兩,花峙店漢農器價四十兩,校廳勒貸條五百兩,合爲七百九十兩是白乎所,雖已啓罷,貪橫之狀,不可不論是如爲白乎旀,舒川前僉使金聖運段,不勉防守之責,敢生貪鄙之習,防軍錢之加用三百九十八兩五錢,六牧錢之加用九十九兩,兵船貰錢七十兩,兵船什物徵出錢十三兩,鎭吏之加下不報三百五十八兩五錢零是白乎如乎,自本道巡營,雖已徵捧,揆以法意,極爲無嚴是如爲白乎旀,元山前別將郭文永段,差任之後,不赴任所,圖得漕船監董,入安眠島中,稱以松禁,討索饒民,李良文處二百兩,島松偸斫十二株,島中收稅之偸食,租爲四十石,錢爲一千三百兩,本府崔致化處,以差任事,捧賂錢四百兩是白乎所,臣於露踪之日,捉致嚴棍,略爲査徵,以補水營城役是如爲白有臥乎所,戢盜之責者,或勒捧勒貸,物價不給,防守之將者,或防錢加用,加下不報,討索饒民,濫斫島松,收稅濫食,差任捧賂,俱係冒法,上項前任營將兩邊將,竝令該府,拿問處之爲白乎旀,其餘梱帥·營將·中軍·虞候·邊將等,別無優績,亦無顯疵,竝只置之,何如?啓依允。
兵曹啓目粘連,忠淸左道暗行御史金明鎭書啓,吏曹回啓內,閫帥·虞候·營將等乙良,令兵曹稟處事,啓下矣。觀此忠淸左道暗行御史金明鎭書啓,則閫帥·營將·虞候之治績,別無優著,亦無顯疵,竝只置之,何如?啓依允。
義禁府啓目,開城前留守李寅應,前前鎭撫使金善弼等原情云云。傳旨內辭緣,泛稱遲晩,所當請刑是白乎矣。李寅應,曾經侍從,金善弼,曾經閫帥,勿爲請刑,俱在法典,議處,何如?啓依允。
又啓目,舒川前郡守李昌會原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
甲戌十一月初八日午時,上御熙政堂。日講入侍時,日講官金在顯,參贊官趙昌永,侍讀官朴容大,假注書尹善柱,記注官金在鼎,記事官金㽥,各持詩傳第九卷,以次進伏訖。上曰,史官分左右。上讀前受音一遍,仍開卷。在顯讀,自。缺
上在昌德宮。停常參·經筵。
政院啓曰,右副承旨金聲根,今日不爲仕進,卽爲牌招,何如?傳曰,允。
輔養廳啓曰,今月初十日日次,依例進見之意,敢啓。傳曰,知道。
以全羅監司趙性敎狀啓,靑山島人命渰死事,傳曰,當此寒節,人命渰死,聞極驚慘。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
弘文館啓曰,新除授應敎金九鉉,副應敎朴影陽,副校理朴齊晠,修撰金明鎭,副修撰柳,竝卽牌招推移入直,何如?傳曰,允。
三軍府啓曰,卽接禁衛營所報,則依定式十一月十二月習陣,不爲設行云矣,敢啓。傳曰,知道。
兵曹,判三軍府單金炳國,吏曹啓曰,昨日政,旌善郡守申奭均,未經五品,而矇然首擬,至蒙恩點,臣不勝惶恐,原望筒勿施,仍任前職,何如?傳曰,旣有繡褒,陞敍勿拘。
議政府啓曰,卽見黃海監司閔台鎬狀啓,則備陳綿農慘歉之狀,仍請訓局砲保,限折半代錢,禁·御兩營及兵曹各衙門所納布,竝以純錢代捧事,令廟堂稟旨分付矣。今年田功,雖不如畓農,秋後日氣,優有收揄之效,而道臣旣以爲民狀請,則有不可全然防塞,兵曹及各營五分一,各司純錢,砲保所重自別,置之,何如?傳曰,允。
又啓曰,卽見忠淸監司成彝鎬狀啓,則備陳綿農判歉之狀,仍請各軍布,以木上納者,自今年十月,至明年九月,兵曹·各營·各衙門,竝以純錢代捧,訓局砲保,一體代錢,舒川等七邑苧納軍布,亦許限明秋以錢代納事,竝令廟堂稟旨分付矣。今年綿農,雖曰告歉,高燥低濕,地利各殊,則軍需所重,何可一例準許?兵曹及各營五分一,各司純錢代納,砲保事體自別,置之,苧納許代,有非事目所載,而本邑旣無其路,依狀請施行,何如?傳曰,允。
又啓曰,卽見全羅監司趙性敎狀啓,則備陳綿農慘歉之狀,仍請訓局砲保三分一代錢,兵曹各軍門·各衙門番布,竝以純錢代捧事,令廟堂稟旨分付矣。本道田農,元來不敷,又遭無前之災,道臣所請,不可不念,而邇來軍需,去益艱絀,有難到底闊狹,依他道已施之例,兵曹及各營五分一,各司純錢代納,砲保所重自別,置之,何如?傳曰,允。
又啓曰,卽見慶尙監司洪琓狀啓,則備陳綿農判歉之狀,仍請各營·各衙門軍身布及樂工保布,竝以純錢代捧,訓局砲保,限三分一代錢事,令廟堂稟旨分付矣。本道災形,雖曰溢目,自是綿産之處,豈可謂一例判歉乎?兵曹及各營所納五分一,各司純錢代納,以紓民力,砲保所重自別,置之,何如?傳曰,允。
義禁府啓目粘連,向前李寅應·金善弼等亦,李寅應段,被論雖非一段,爰辭皆有依據,未有指的之實數,無以計贓科斷,繡啓體重,有難參恕,金善弼段,繕械時濫下乾沒,任債之從中欺蔽,其所自明,縱或有據,繡啓旣云失檢,竝只以此照律,何如?啓依允。
又啓目粘連,向前李昌會亦,校任陞鄕,旣犯貪鄙,許多賂捧,的有指數,律例莫嚴,自當重勘,以此照律,何如?啓依允。
開城留守韓敦源疏辭新資。答曰,省疏具悉。卿其勿辭行公。
甲戌十一月初九日巳時,上御熙政堂。日講入侍時,知事尹滋悳,參贊官趙昌永,檢討官李胄榮,假注書林相僖,記注官吳宅禹,記事官沈相萬,各持詩傳第九卷,以次進伏訖。上曰,史官分左右。上讀前受音一遍,仍開卷。滋悳讀,自維此良人,止桑柔十六章,仍釋義。上命授書算于滋悳。上讀遍訖。缺
上在昌德宮。停常參·經筵。
藥房副提調申道熙啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,倂此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,公事不審之中官文有用,推考。
傳曰,前敎官金興均,令該曹冠帶常仕,使之承候於大妃殿。
政院啓曰,議政府郞廳來言,今日賓廳日次,而領議政李裕元服制未出仕,左議政·右議政未差,不得來會云矣,敢啓。傳曰,知道。
傳曰,左捕將梁憲洙許遞,宗正卿李鍾承除授。
政院啓曰,新除授左邊捕盜大將李鍾承,卽爲牌招,傳授命召及大將牌·傳令牌,何如?傳曰,允。
又啓曰,去夜二所監軍徐章輔,巡檢之際,莫重監軍牌,不能善護,至於見失云。事未前有,萬萬驚駭。當該監軍,所當重勘,而本院請推之外,無他可施之罰,何以爲之?而監軍牌,落在地上,必有拾得之人,分付漢城府,知委防曲,使之搜納之地,何如?傳曰,允。監軍拿處。
三軍府啓曰,卽接御營廳所報,則依定式十一月十二月習陣,不爲設行云矣,敢啓。傳曰,知道。
承文院啓曰,卽見盛京禮部出來咨,則本年冬季統巡箚派內城漢軍左翼副都統協領崇善前往巡査之處,預行知照云矣。回咨按例撰出,付撥下送灣府,傳給鳳城將處,轉致盛京之地,何如?傳曰,允。
御營廳啓曰,本廳中軍具春喜,身病甚重,勢難察任,改差,何如?傳曰,允。
義禁府啓曰,保放罪人李寅應·金善弼等,當爲還囚,議處以入,而病勢一向未差,竝仍爲保放之意,敢啓。傳曰,知道。
義禁府照目粘連,開城前留守李寅應,前前鎭撫使金善弼等矣,本府議啓內,李寅應段,被論雖非一段,爰辭皆有依據,未有指的之實數,今無以計贓科斷,繡啓體重,有難參恕。金善弼段,繕械時濫下乾沒,任債之從中欺蔽,其所自明,縱或有據,繡啓旣云失檢,竝只以此照律,罪各笞五十收贖,解見任別敍竝私罪,奉敎依允爲旀,李寅應功議,各減一等,金善弼功減一等爲良如敎。
又照目粘連,舒川前郡守李昌會矣,本府議啓內,校任陞鄕,旣犯貪鄙,許多賂捧,的有指數,律例莫嚴,自當重勘,以此照律,罪杖一百收贖,告身盡行追奪,流三千里定配私罪,奉敎依允。
義禁府啓曰,李昌會,係是贓賄流配,依法典不付功議以入之意,敢啓。傳曰,知道。
又啓曰,時囚罪人李昌會,杖一百,流三千里定配,照律公事,判付內依允矣。李昌會,杖一百收贖,流三千里,當定配次以入,而卽接其戶奴呈狀則以爲,其上典母,年七十一,無兄弟獨身,依法典許續爲辭矣。取考律文,則大明律存兩養親條,有曰,凡父母老疾應侍,家無以次成丁者,若犯徒流,止杖一百,餘罪收贖。李昌會流三千里定配,以其母年七十一無兄弟獨身,依律文收贖,只告身盡行追奪,放送,何如?傳曰,旣犯貪贓,則不可以親年容貸,收贖,置之。
水原留守宋近洙,疏辭新除居留之任。答曰,省疏具悉。卿其勿辭察任。
甲戌十一月初十日巳時,上御熙政堂。日講入侍時,日講官許傳,參贊官金聲根,侍讀官朴容大,假注書尹善柱,記注官李徽圭,記事官沈相萬,各持詩傳第九卷,以次進伏訖。上曰,史官分左右。上讀前受音一遍,仍開卷。傳讀自倬彼雲漢,止胡寧忍予,仍釋義訖。上讀十遍,仍敎曰,群公先正則曰,則不我助,父母先祖則曰,胡寧忍予,以其輕重不同耶?傳曰,孟子所謂貴戚之卿,異姓之卿,亦此義也。夫人倫之至,親親爲大,親親之道,父子爲本,恩之至也,情之切矣。平時之孝養,出於恩情,而至於疾痛,必呼父母者,愛之而欲生者,莫如父母之心,故望生於父母而呼之也。是以,宣王之遇災,若疾痛之在身,必呼父母而訴之,此其迫切之誠意也。又奏曰,首章天降喪亂,饑饉荐臻之句,爲一篇之大戒矣。民之喪亂,莫甚於饑饉,而其曰荐臻,則非止一歲,可知矣。民爲邦本,而以食爲天,荐饑而無食,則靡有孑遺,將何以保邦乎?是故,先王之制,三年餘一年之蓄,九年餘三年之蓄,三十年餘十年之蓄,以備凶荒兵亂,故堯湯之水旱,國無損瘠,雖戰國之世,亦必曰,粟支十年。我國中葉以前,有常糶糴之法,與今還上之弊不同,常有蓄積,故壬辰寇亂,龍灣回鑾之後,猶有軍資監六萬餘石,以救亂餘之民,此皆爲法也。缺
上〈在〉昌德宮。停常參·經筵。
自人定至四更,灑雨下雨,測雨器水深二分。
傳曰,直閣尹用求,馳詣仁陵,奉審摘奸,仍留監祭,仍詣獻陵,一體奉審以來。
傳曰,藥院提調許遞,前望單子入之。內醫提調前望單子入之,尹宜善落點。
政院啓曰,行左副承旨任孝準,今日不爲仕進,卽爲牌招,何如?傳曰,允。
兵曹,以任興準爲御營中軍。
義禁府啓曰,時囚罪人李昌會,以親年七十一,無兄弟獨身,依律文收贖草記,批旨內,旣犯貪贓,則不可以親年容貸,收贖置之事,命下矣。李昌會,依本律,杖一百收贖,告身盡行追奪,平安道肅川府流三千里定配,而以議啓內辭意,具罪目,依例發遣府羅將,押送配所,何如?傳曰,允。
左諭善任憲晦疏曰,伏以臣,前擔未卸,後負逾重,玆殆臣命卒之秋也。史官之歸,略陳惶怵之情,而病力魂懹,語不倫脊,彌增踧踖,歷日縻定。噫,庸瑣如臣,空疎如臣,而虛名上徹,謬恩猥及,奄歷兩朝,垂二十年所,許多控籲,徒歸虛僞,其所僥冒,至于今番新除而極矣。夫天官佐貳,命德之器,地望自別,遴選人才,爲任至重,上不可以輕授,下不可以冒受也審矣。今乃不詢於尉薦,不備於銓格,中批特授,不少留難,擧而加之於空山樵牧之社,疲癃殘疾之身,臣誠愚昧,求其說而不得也。蓋臣之不敢進,其端有三。臣之所叨,是何等淸官美職也?自昔名儒碩德之所逡巡而莫敢居者,臣若若固有之,揚揚出膺,則是孟子所謂非其招而往者,非其招而往,虞人之罪人也,臣雖無義,何忍爲此?此臣之所不敢進,一也。臣從前除拜,不爲不多,而一未膺命,在前日則辭之,在今日則就之,莫無歸於辭卑而就尊耶?辭卑而就尊,古所謂索價也,龍斷也。臣雖無狀,何忍爲此?此臣之所不敢進,二也。臣年病俱劇,死亡無日,縱欲貪寵懷榮,忘廉傷義而進,不死於道路,必死於旅邸,死於旅邸,則適所以見笑於千古也。臣雖無恥,何忍爲此?此臣之所不敢進,三也。有一於此,猶不敢進,況兼有之乎?一自近日召命之頻仍,有識之嗤點尙矣。雖路旁細民之無知者,目見王人之絡繹於道途,亦必曰,方今民隱國計之急於此者,宜多有之,不此之憂,彼其之子,直一鄕曲千萬可笑底未冷屍耳。假使出脚,其不能一言建白,一事猷爲,憒憒而進,伈伈而退也必矣。是果何補於國,何益於民,而虛施恩禮如此哉?此實至神之言也。臣之羞愧欲死,已無可論,其爲損於國體,尤何如哉?臣抑又聞之,君臣之際,其分雖嚴,恩義之行,貴在流通,臣之前後哀懇,可謂刳心而瀝血矣,崇聽逾邈,槪之爲飾讓,不問分之當否,病之輕重,一切以必致爲敎,以敦迫爲事,是尙可謂恩義之流通乎?殿下之於臣,天也,天之不諒人只,胡乃至此?此無他,臣之行己無狀,不見信於君父而乃爾也。如是者,得免法義之誅,倖耳,殿下又何取於臣哉?伏願聖慈,察臣愚陋無用之實,矜臣待盡朝暮之狀,亟收成命,竝刊本兼諸職,俾臣風燭殘喘,安意就溘,寔天地父母終始生成之大恩也。臣身旣不出,言亦不當出,而臣竊有愚衷耿耿者。玆於丐免之章,聊以贅陳,惟聖明垂察焉。向夜雷變,亦大矣,臣心悸膽駭,不無漆室之憂,及聞殿下有減膳撤樂之擧,則有以仰聖明反躬引咎,以圖自新之盛意,而抑嘗聞先正文正公臣宋時烈,因冬雷有所陳戒於孝廟朝,蓋其言,出於先正之斷斷忠赤,而一字一句,無非切於帝王之學,爲聖祖所虛受者也。今當殿下遇災恐懼修省之日,一陽之復,又不遠矣。先正之言,似若預爲我殿下準備者然,故敢依朱夫子貼黃故事,徼進于左,未知此或已經睿覽否乎,而此等切至之論,當此湯盤武盂,不厭常存,則亦何嫌於瀆進哉?假饒臣進身殿陛,其所備問,亦不過此。伏乞殿下,以是爲則,以是自省,體之於心,驗之於事,怳乎若先正之日侍燕閒,則聖學日臻於高明,治道日昇於休熙,卓然爲我東方堯·舜之主矣。惟殿下,念哉念哉。且其中所謂庸陋反被其澤,匪頒或加僥倖,數句語,卽臣今日之謂也。臣不勝彌增皇恐,而亦豈非殿下所當惕念而財處者耶?仍伏念,向來恩賜,乞蒙反汗,而聖慈不許,卒未免爲讓不失本利之歸,臣不敢自諭於心矣。無幾日,又有所頒,臣尤惶感靡極,而每每瀆告,亦涉屑越,不得已泯默祗受,其有若賤分之所當得者,無恥尤甚矣。內愧私心,外懼物議,又當如何哉?更乞殿下,治臣辭受無節之罪,以昭法紀焉。臣無任瞻天望聖,屛營祈懇之至,謹昧死以聞。先正臣宋時烈疏略曰,方今聖賢相逢,治具畢張,上帝譴告,何乃至此?臨下之際,雖極恭莊,而屋漏之中,或有所愧耶?用人處事之時,卽未盡出於天理,而或間之以人欲歟?苟逭目前宵旰之憂,而釀成宴安酖毒之禍歟?朝廷之上,貨賄或上流,而閭巷之間,恩澤不下究歟?賢者不萃於朝著,而庸陋者反被其澤歟?匪頒之式,或加乎僥倖,而洗冤之澤,或閡於幽隱歟?直諒之言壅遏,而謟脅之態逞歟?德義之風埋沒,而汙賤之俗成歟?大禍之端,已暎於冥冥,而細娛之惑,能蔽其昭昭歟?枕人熟睡而人或不可信歟?割身療飢而身已隨而將斃歟?公卿憂國之深,不如營私之切,愛民之甚,不如愛身之至歟?夫必有是數者然後,乃可以召災而致異矣。末又曰,適玆冬至,陽氣已復。伏乞聖明,少留意於愚臣前後所進朱子之說,復善猶恐不盡其量,除惡猶恐不去其根,改過猶恐不猛,遷義猶恐不疾,析理猶恐不精,涵養猶恐不深,幽獨之中,猶恐隱慝,紛華之際,猶恐有奇衺,毋以一長,自多己德,毋以一短,竝棄人善,毋以畏怯而成委靡之習,毋以少康而萌苟安之念,端出治之本,淸歷物之源,觀閉關之象,謹缺戎,聖學日新,聖德日缺則上帝鬼神,還收威怒,聖祖神考,共深慰悅矣。答曰,省疏具悉卿懇。予之授卿以中銓之任,豈可以賁飾儀文而然哉?文學政事,本無二致,蓋欲藉卿之學,而發之於政,訓迪予元良,裨益予治敎耳。今此辭巽,去益浼浼,凝佇之餘,尤不覺悵歎。卿卽林下讀書之士也,愛戴致澤之願,宜倍餘人。予聞古之君子,出處之際,有三讓而進者,有不可則止者,何嘗有初不欲進,而以止自劃者乎?此必予誠微禮薄,不足以挽回卿遐志,而前後批諭之娓娓眷眷,卿亦庶諒矣。向日雷異,莫非涼德而致此警告也,此時求助之心,安得不尤所切切耶?卿須更勿固讓,幡然登途,以副予如渴之望。仍傳曰,此批答,遣史官傳諭。
前掌令金羽熙疏略曰,我東大比之科,昉式於漢唐盛際,而朝家之取人,士類之發身,莫先於此,而挽近科規拘束,儒風日渝,窮年讀書,不能理會,專尙句讀之習,竟無發揮成就之效,至於製述,尤爲荒昧,言念設科本意,寧不寒心?今以講生言之,八道之多寡,雖各不同,統之假量,能誦七書,可以應擧者,料不滿爲初試之數,而以每式三十三天爲準的,則可云豐科,然擧皆積苦費神於拘束之中,徒讀不已,兀兀窮年,而無論已科未科,莫不有悔恨之心者,無他,以其無窮學之驗,而只是口誦而已故也。臣愚以爲,自今以往,拘束之弊,一切革去,務從簡便,則勸課敎述之路大開,閭巷多讀書之聲,場屋無虛赴之人,而科選之取士,朝廷之得人,不啻有少補云云。省疏具悉。所陳當留念矣。
甲戌十一月十一日巳時,上御熙政堂。日講入侍時,日講官趙基應,參贊官趙昌永,檢討官李胄榮,假注書林相僖,記注官金在鼎,記事官沈相萬,各持詩傳第九卷,以次進伏訖。上曰,史官分左右。上讀前受音一遍,仍開卷。基應讀,自旱旣太甚,止雲漢八章,仍釋義訖。上命授書算于基應。上讀遍。缺
上在昌德宮。停常參·經筵。
自人定至五更,灑雨下雨,測雨器水深二分。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
大妃殿進御二錢重人蔘粟米飮,自今日一貼式,限二貼煎入事,榻前下敎。
傳曰,太廟都提調有闕之代,領敦寧爲之。
政院啓曰,右副承旨金聲根,今日不爲仕進,卽爲牌招,何如?傳曰,允。
以右副承旨金聲根牌不進罷職傳旨,傳曰,只推。
宗親府璿源譜略修正時,監印堂上單李昇應。
傳曰,發遣吏郞,諸執事淸齋與否,摘奸以來。
都摠府摠管變通事草記,傳曰,允。許遞。前望單子入之。
摠管前望單子入之,都摠管趙秉徽,副摠管李寅命·徐承輔·金尙鉉·韓敬源·趙耆永落點。
政院啓曰,新除授都摠管趙秉徽,副摠管李寅命·徐承輔·金尙鉉·趙耆永,方在譴罷中,何以爲之?敢稟。傳曰,敍用。
傳曰,側席待卿,今幾年矣。赴隴之鶴書旁午,漸逵之鴻儀愈邈,雖予德涼禮薄,有不足以回卿遐心,以卿學䆳志高,終不欲爲予一出,以試六十年讀書之功,顧乃逡巡東岡,膠守山風上九之事,予未知其可也。以卿所蘊則弓旌無可辭之義,以卿所遇則林樊非兼善之地,卿之達識明理,其必有審於出處行藏時措之宜者矣。且念天職,不可曠也,輿望,不可孤也。銓綜之責,啓沃之功,俱是待卿仰成,而況我元良訓迪之方,尤係今日之急務,正須卿耇造薰陶,卿於此時,亦當切延頸之忱矣。前後批諭,辭已竭矣,而意在必致,罄布衷曲,須諒此求助之至意,卽日幡然,安車就途,以副予懸望事,遣承旨傳諭于左諭善,仍與偕來。
傳曰,偕來承旨,左承旨進去。
義禁府啓曰,公州前營將吳致永,舒川前僉使金聖運,元山前別將郭文永等,拿問處之事,傳旨啓下矣。吳致永,下去忠淸道瑞山地,金聖運,下去公州地,郭文永,下去保寧地云,依例發遣府書吏·羅將,竝拿來,何如?傳曰,待待命拿囚。
又啓曰,因忠淸右道暗行御史朴容大書啓,吏曹回啓內,連山縣監徐圭淳,繡啓旣請令攸司稟處,更無可論爲辭矣。徐圭淳下去廣州地云,依例發遣府羅將,拿來,何如?傳曰,待待命拿囚。
又啓曰,因忠淸左道暗行御史金明鎭書啓,吏曹回啓內,牙山縣監趙龜鎬,繡啓旣請令攸司稟處,更無可論爲辭矣。趙龜鎬下去廣州地云,依例發遣府羅將,拿來,何如?傳曰,待待命拿囚。
領議政李裕元箚曰,伏以臣,曏陳至懇,伏蒙曠古之恩批,榮動一世,感結闔門,圖報一念,寤寐無地,固何敢復事瀆撓,而第臣所帶兼任,雖有緊慢之可言,經年視務,精力無以周察,臨事彷徨,頭緖莫能辨析,居常悚悶,若集于木,玆敢不避猥越,仰煩崇聽。伏乞聖明,將臣太廟·南殿·太社·舌院·武庫等諸提擧,竝許變通,千萬顒祝云云。答曰,省箚具悉卿懇。卿之苦懇,旣如是,所辭中太廟提擧,今姑勉副,卿其諒之。仍傳曰,此批答,遣史官傳諭。
提學金炳德,疏陳病狀乞遞。答曰,省疏具悉。實病旣如是,所請依施。
甲戌十一月十二日巳時,上御熙政堂。日講入侍時,日講官李承輔,參贊官申道熙,侍讀官朴道彬,假注書尹善柱,記事官金㽥·沈相萬,各持詩傳第九卷,以次進伏訖。上曰,史官分左右。上讀前受音一遍,仍開卷。承輔讀,自崧高維嶽,止鉤膺濯濯,仍釋義。上命授書算于承輔。上讀遍訖。上曰,申伯,以元舅有功於王室,故封于謝邑,而吉甫,作詩送之者也。至若崧高維嶽,維嶽降神等語,此是申伯之祖先,爲唐·虞四岳,世修其職,故美其功盛言者也。承輔曰,然矣。此章,非特褒美申伯之功也,備陳申伯之世業也。至於嶽降神靈,生此申伯,則其世世修職,有勳勞於王室可知。宣王禮遇,如是隆崇,可謂眞得待元舅之體也。宣王,承衰微之餘,恢復疆土,撥亂反正,果是中興之主,而但後來政治,不如其初,不聽姜后之誡,又殺杜伯直諫之臣,然故,先儒,有兩截人之譏矣。上曰,登是南邦,世執其政,此乃子子孫孫,與國咸休之意,其眷遇之心,至矣盡矣也。承輔曰,宣王之如是眷顧,非私於元舅也,卽酬勳而永世同休之意也。漢高祖,大封功臣,誓以泰山若礪,黃河如帶,爰及苖裔,國以永存,卽此意也。上曰,命傅御遷私人,示其親愛,而賜以四牡鉤膺,其禮遇篤厚之意,若是切矣。承輔曰,然矣。宣王之於申伯,非獨有元舅之誼也,以待世臣酬功業之意,若是到底也。上曰,東平王蒼,明帝之親兄弟耶?明帝,似是光武之第幾子也。承輔曰,未詳記得,而東平王,亦似明帝之兄弟也。明帝則非光武之長子也。上曰,東海王疆,始以光武太子,推讓於明帝也。承輔曰,此時有推讓之事,其事實,未能記得矣。上曰,東平王,必有可稱之事,故至以列侯印十九,賜其國中也。承輔曰,東平王,卽漢室宗英之有名者也。明帝,非但以展親之誼,有此賜印之擧,有可嘉之事而然也。上曰,東平王·東海王,無乃以行列封爵號耶?承輔曰,未詳其時事實,而東海·東平,是兄弟也。上曰,光武,以中興之聖君,有此易置太子之事,甚非矣。承輔曰,不善處事也。國本,何可搖動乎?上曰,明帝之以明得諡,則其賢可知,而不能斥佛,亦欠事也。承輔曰,然矣。此爲啓萬世無窮之弊也。上曰,東海王之推讓,誠卓越難能之事也。承輔曰,然矣。上曰,我朝讓寧大君事,誠至德事也。承輔曰,天命民心,歸於世宗而然也。上曰,世宗,以天縱之聖,天命民心之攸歸而然矣,而讓寧事,豈非有光乎?孝寧又何以讓之乎?承輔曰,崇佛矣。上曰,然矣,而讓寧事,與泰伯·仲雍·伯夷·叔齊相同,而漢之東海王,亦類是也。歷代無幾人矣,奇哉奇哉。承輔曰,此等事,果罕有矣。上曰,聞大國雍和宮則僧徒誦習佛經者甚多云。太學絃誦之聲,亦如是乎?承輔曰,似非崇佛疎儒而然也。必是僧尼之徒,旣無誦習之所,齊會雍和宮,故如是輻湊矣。至於太學則外國人來貢者,留連於太學而講學受業矣。上曰,外國人,何以辨聲音而講習乎?承輔曰,臣見琉球國人,來留辟廱受學,而學華音而以誦讀矣。上曰,我國則太學有儒生居齋,而大國不如是乎?承輔曰,我國則設東西齋,使諸生入處,勸課誦習,而大國制度,雖未知如何,而臣奉使時,未見居齋等事矣。上曰,漢語,與淸語不同乎?承輔曰,然矣。我國各有方言之不同,則況漢淸語乎?上曰,我國八路聲音,亦各不同矣。上曰,漢語,卽三代以後傳來之音也。承輔曰,似然矣,而沿革變易,未可知矣。上曰,大國人,讀書聲聽之,或有曉解處乎?承輔曰,不可解得矣。臣與漢人,以聲音詰問,則漢人曰,華音,卽天地間正音也,所以禽獸亦解得,故馴御之際,隨其指導之言而從之,至於朝鮮,是海東偏方,未免方言,故禽獸不能解得云。雖是嘲諧之談,而其說,容或然矣。上曰,胡之入據中國,爲三次耶?承輔曰,元與淸兩次矣。玉堂曰,五季則不入於帝王之統矣云云。上曰,我國使臣,雖入中原,彼朝廷間事,似未知得矣。承輔曰,何以知之乎?所聞不過是朝紙上大綱領矣。上曰,大明制度,與我朝相類矣。承輔曰,禮樂文物,相爲符合,而至於制度文物,或不無損益沿革矣。上曰,網巾,亦皇明太祖創始者也。承輔曰,然矣。上掩卷。承輔曰,前月,以各邑上納愆滯事,有所仰奏,而程限在今十五日矣。其間所納,稍有實效,而見今尙未氷泊可以行船,且錢木,亦有陸續上來云,且遠道則飭關之到邑想未幾日矣。少緩其期,以爲酌處,未知何如。上曰,向日筵奏時,已以期限稍急爲言,今此所奏,甚爲方便,以此爲之,可也。上曰,今年所捧,爲幾何乎?承輔曰,今年收租,爲十七萬石零內,臭載幾至數萬石,捧未滿六七萬石,經用萬萬艱絀矣。上曰,齊會宗府乎?承輔曰,昨日果相會矣。上曰,幾員齊會,而會中人誰某耶?承輔曰,諸宗正卿,多有事故,來會者不過六人,而卽李景夏·李升洙·李寅卨·李敦應·李鍾承,竝臣爲六人。上曰,何以釐正乎?承輔曰,以日前下敎,傳布宗中,則皆曰,萬萬得當之處分,而此是人倫莫重莫大之事,今以傳說之淆雜,遽爾一竝還歸本宗,有所未安,而近有鳴冤處,旣是四五家,則先從此處,釐正爲好,其中有列聖朝特敎處及判下禮斜,則似不得不歸正云矣。上曰,某派某派乎?承輔曰,永豐君祀孫,在英宗朝,世求·正華,有特敎奉祀,朱溪君祀孫,在正宗朝,因上言判下,出禮斜,會原君祀孫,在哲宗朝,亦因上言判下,出禮斜,而至於樂善君祀孫,事在甲子以後事,而李東應,以誣罔天聽,今秋已爲勘配矣。李穳重,持古蹟呈單于會中,故諸宗正卿輪見,而以李楗重,新定祀孫云,則不可以一邊之言準信,以俟後日,從其該派宗議歸正,爲好云矣。上曰,已有三聖朝處分者,先爲歸正,而然則以草記爲之乎?承輔曰,以臣愚見,始也立后,以別單擧行矣。今者三家歸正處,付標於原別單,踏啓字,未知如何也。上曰,此甚便好矣。仍敎曰,其他未及釐正處,與諸宗正卿,博採爲之,期於更無鳴冤之地,爲好矣。承輔曰,當與諸宗正卿,博採物論,而此非斯速行之者也。缺
上在昌德宮。停常參·經筵。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,日講官許傳子,瓜近,參奉作窠,令該曹口傳擬入。
傳曰,明日出宮門路,以協陽門爲之。
傳曰,明日日講停。
都摠府摠管變通事草記,傳曰,允。許遞。前望單子入之。摠管前望單子入之,都摠管姜蘭馨,副摠管尹滋承·任應準·李敏庠·李僖魯·尹宇善落點。
吏曹啓曰,卽接司僕寺牒報則以爲,明日親臨陳賀敎,是時本寺正,例爲進輿差備,而正李建昌,奉命出疆矣,卽爲變通,及時擧行之地云。正李建昌改差,其代口傳,備擬以入之意,敢啓。傳曰,知道。
都摠府摠管變通事草記,傳曰,竝許遞,前望單子入之。
摠管前望單子入之,都摠管李源命,副摠管吳夏泳·趙羲復·李鳳僖落點。
吏曹口傳政事,以洪永禹爲司僕正,許爲穆陵參奉。
吏曹,宗正卿單李寅命,豐春君單趙耆永已上,口傳單付事承傳。
御營廳啓曰,本廳哨官慶昌協,身病甚重,勢難察任,改差,何如?傳曰,允。
刑曹啓曰,以全羅道油紙徒流案中,茂朱府徒三年定配罪人徐志珉,放字書下矣。謹依書下,卽爲放送事,分付道臣之意,敢啓。傳曰,知道。
甲戌十一月十三日巳時,上御熙政堂。奉審閣臣入侍時,右副承旨金聲根,假注書尹善柱,記注官吳宅禹,記事官沈相萬,直閣尹用求,以次進伏訖。上曰,史官分左右。仍命閣臣進前。用求進前奏曰,臣承命馳詣仁陵,陵上奉審則安寧,碑閣·丁字閣奉審則安寧,祭物·祭器·祭井看審則精潔,諸執事摘奸則無頉。仍詣獻陵,陵上奉審則安寧,碑閣·丁字閣奉審則安寧,還詣仁陵,仍留監祭將事之意,敢達矣。上曰,兩陵上太平,而碑閣·丁字閣,亦爲無頉乎?用求曰,俱爲太平矣。上曰,何時行事乎?用求曰,夜至二更時,始行事矣。上曰,行事時,雨勢,何如?而祭官何以行禮乎?用求曰,行祀時,雨勢暴霔,祭官俱於丁字閣階土,行禮矣。上曰,雨後江不合氷耶?用求曰,日候尙暄,姑不合氷矣。上曰,自何門往來耶?用求曰,自南門往來,而或自水口門往來矣。上曰,光熙門,以取近而然乎?用求曰,似稍近矣。上曰,將事後,卽爲發行,而路甚泥濘,且侵夜渡江,似爲難矣。用求曰,泥濘頗甚,將事後,雖卽發行,入闉則已爲開東,侵夜渡江,雖爲涉險,風靜浪安,幸得穩渡矣。缺
甲戌十一月十三日巳時,上御熙政堂。日講入侍時,日講官許傳,參贊官趙昌永,侍讀官朴鳳彬,假注書林相僖,記注官吳宅禹,記事官沈相萬,各持詩傳第九卷,以次進伏訖。上曰,史官分左右。上讀前受音一遍,仍開卷。傳讀自王遣申伯,止崧高八章,仍釋義。上命授書算于傳。上讀十遍訖。上曰,戎有良翰,釋以汝有良翰,汝者,何所指也,有耆,誰所有也?傳曰,翰者,屛翰之謂也。屛翰,非民之所可有也,乃國家之所有也,則戎字,似指王也。古人尙質,稱君之際,曰爾曰汝者,多見於詩·書矣。上曰,戎者,必指宣王也。傳曰,然矣。昌永曰,首章維周之翰,與此良翰之翰,宜無異義,聖敎至當矣。上曰,以峙其粻,使之式遄其行,則宣王之待申伯,果恩意周浹,綜理微密也。傳曰,上句徹字,尤當深察也。夫徹者,周之稅法也。夏貢殷助周徹,皆十一之法,天下之中正也。厲王之時,經界必紊,賦稅必濫,故宣王之封申伯也,必曰徹土田,又曰徹土疆,丁寧申複,使民豐足,乃積餱糧,則務本之意,亦可見矣。又奏曰,厲王之時,權柄在下,禮樂征伐,制度法令,不能出自天子,而宣王反正之後,命爵封侯,皆由王命,故此詩所以美之也。上曰,厲王時則號令出於下,所以衰也,宣王時則號令出於上,所以興也。傳曰,宣王,內修政事,外攘夷狄,文德武功,兼有竝行,故稱申伯之賢,亦必曰,文武是憲。又奏曰,柔惠且直,柔善而不直,剛則弛而不張,不能爲政矣。上曰,宣王南征北伐,皆有成功,以其德隆而政治也。傳曰,聖王必得賢臣,然後成功,宣王之時,如尹吉甫·仲山甫·方叔·召虎之倫,輔佐致治,申伯,亦以其賢而用之,非但爲元舅而已也。上曰,用賢臣,所以致中興也。上掩卷後下問曰,講官如彼其老,應有子而亦不少也。傳曰,有子矣。上曰,年今幾何?傳曰,五十一歲也。上曰,爲進士否?傳曰,爲小成矣。上曰,年過五十,纔爲小成耶,何年爲之耶?傳曰,丁卯式也。上曰,名則何字?傳曰,字也。與趨進翼如之翼,音義俱同也。上命書傳敎曰,日講官許傳子瓜近,參奉作窠,令該曹口傳擬入。出傳敎上仍下敎曰,講官年近八十,其子又五十餘,故特敎耳。傳曰,如臣微賤,偏蒙恩遇,濫叨經筵,而今又推恩於豚犬之兒,惶隕感激,罔知措躬之所。年迫耋嗟,死期將至,天地大德,無以報答,卽欲鑽地以入也。上曰,講官之子,人品,何如?講官敎之,則必善爲學耶?年紀旣多,必善學可知也。傳曰,爲人愚魯質實而已,文學無足稱也。上曰,有子幾人?傳曰,臣無所生,取族人子,子之矣。上曰,幾寸乎?傳曰,臣無至親,取諸二十餘寸矣。上曰,年幾何而率來耶?傳曰,十九歲率來也。缺
甲戌十一月十三日申時,上御熙政堂。黃海道暗行御史入侍時,右副承旨金聲根,假注書林相僖,記注官吳宅禹,記事官沈相萬,暗行御史趙秉弼,以次進伏訖。上曰,史官分左右。仍命御史進前。秉弼進前。上曰,善爲往還乎?秉弼曰,憑仗王靈,雖無事往還,才識淺短,不能對揚萬一,心甚惶懍矣。上曰,書啓·別單,俱已覽之,而此外別無大弊瘼乎?秉弼曰,本道民邑之弊,此外亦豈無之,而爲弊之最巨最大者,無外於別單所奏矣。上曰,守令中誰爲最善治乎?秉弼曰,書啓中,已有褒奏者,而前海州判官金蘊淳,黃州牧使金善根,前延安府使鄭箕錫,前前海州判官朴鳳夏,前前松禾縣監朴齊敬,皆是善治也。上曰,前海判,承旨之父乎?秉弼曰,然矣。上曰,三政所奏之外,又無大弊乎?秉弼曰,三政外,亦豈無弊?果有別單所奏矣。上曰,三政爲弊,可得聞歟?秉弼曰,各邑年例之査起結,延安南八坊之虛結,金川城餉之上捧,俱是民瘼,故已有別單所奏矣。上曰,軍布欲減,從民願而入此別單乎?秉弼曰,海西農形,未免儉年,而綿農尤甚,道臣雖已請減,臣之露踪諸處,亦多請減之民訴,故果有別單所奏矣。上曰,驛馬,濫把仍把之弊,一至此乎?秉弼曰,果如下詢矣。上曰,濫把仍把,已有申飭,而尙如是乎?秉弼曰,朝家申飭,不啻截嚴,而纔過時日,又復如是矣。上曰,站馬濫騎之弊,三使臣不禁而然耶?秉弼曰,三使臣,寧有不飭之理?譯院手本之濫數,落後軍官之草料,此乃立馬弊之所由也。上曰,第一禁斷草料後可矣。秉弼曰,草料一出則該戶首,雖知濫數,不得不擧行矣。草料之禁斷,卽除弊之要領也。上曰,大·小靑島,自長淵·甕津,相距幾何?秉弼曰,水路相距,似爲百里內外也。上曰,該島居民中,可無主管頭領者乎?秉弼曰,豈無可堪統領者,而若不設鎭,無以統領矣。上曰,該島,有別將廨舍,而收稅六百兩,則此可作鎭料乎?秉弼曰,設有廨舍,六百兩則太不足於鎭料,故其措劃之方,果有別單所奏矣。上曰,大·小靑島,近中原界乎?秉弼曰,大·小靑島,我國之極西,故海接登·萊,從古云云矣。上曰,然則距登·萊,爲幾許里也?秉弼曰,萬里水程,豈敢臆對乎?上曰,長山南北界,漁胡出沒乎?秉弼曰,瞭逐近嚴,故不敢東漁矣。上曰,長淵若設防營,可以豫備乎?秉弼曰,濱海設營,尤宜防禦,且本道旣無防禦營,故所以仰達於別單矣。上曰,椒島牧場之弊,一至於此乎?秉弼曰,道內牧場,多非好水草,而椒島尤甚,故所以仰達矣。上曰,該島上納情費之前,爲百餘兩者,今爲二百餘兩,則其爲痼瘼宜矣。秉弼曰,此由該掌輩徵索,至痼弊矣。上曰,才行與孝行,別無表著者,而不入別單乎?秉弼曰,敢曰全無,而自多難愼,未能薦單矣。上曰,其中必無最優者,故似不擧論矣。秉弼曰,旣無的聞的覩者,故果未能仰達矣。上曰,非采訪之未周,必無才孝之最著而然也。秉弼曰,搜訪之未能盡職,極爲悚恧也。上曰,書啓修正於何處乎?秉弼曰,本道與沿路之按廉記錄者,竝修正于山寺矣。上曰,守令中,有令攸司稟處者,其做治,何至於此乎?秉弼曰,臣於按廉時,採聽之實狀如此,故所以啓達矣。上曰,朝家申飭,不啻屢次,而如是貪贓,誠極怪異矣。秉弼曰,非無贓吏,而朝令截嚴,故挽近以來,果多畏戢矣。上曰,幾朔而往還乎?秉弼曰,首尾合九朔矣。上曰,然則幾日乎?秉弼曰,二百三十餘日矣。缺
上在昌德宮。停常參·經筵。
冬至朝賀後,大殿·大王大妃殿·王大妃殿·大妃殿·中宮殿,內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,府大夫人還行次,遣都承旨,問候以來。
傳曰,大院君行次所,遣宗正卿李容直,問候以來。
議政府啓曰,卽見黃海監司鄭泰好,水使閔成鎬狀啓,則長淵府月機浦,漂到大國人二名問情,則乃是奉天省秀羊城行商漂到者,而船隻朽傷,願從旱路還歸事,請令廟堂,稟旨分付矣。彼人旣願旱路還歸,海西·關西,其路便近,使譯學領付灣府,糧饌衣袴,照例題給,以示朝家優恤之意,船材,彼人所見處燒火,帶去物件,一一運致,鐵物折銀以給,待其發送,咨文令槐院撰出,入送之地,何如?傳曰,允。
以司謁口傳下敎曰,輔養官諭善,如有入闕之時,雖非日次,依例請見,似是宜當,依此擧行,可也。
宗親府啓曰,明日,卽天漢殿望奉審日次,臣敦應,進詣擧行之意,敢啓。傳曰,知道。
奎章閣啓曰,明日,卽書香閣望奉審日次,臣進詣擧行之意,敢啓。傳曰,知道。
禮曹啓曰,京畿水使,旣已復設矣。自今冬至方物爲始,該水使所封結弓獐皮五張,依例捧入之意,敢啓。傳曰,知道。
行右承旨申道熙疏略曰,今日卽齋日也。朝賀時,循例用樂,至有禮曹堂上罷職,協律郞拿處之命矣。臣以該房,矇未覺察於捧納之時,溺職之罪,臣實難逭,乞被當蔽之律云云。答曰,省疏具悉。卿則推考。
甲戌十一月十四日午時,上詣仁政殿。冬至朝賀入侍時,行都承旨金炳始,行右承旨申道熙,行左副承旨任孝準,右副承旨金聲根,同副承旨趙昌永,缺檢校直提學金輔鉉·李鎬俊·尹滋悳·趙寧夏·李載冕·趙慶鎬,直提學鄭範朝,檢校直閣李喬翼·金永壽·閔泳穆·姜,直閣尹用求,待敎李載兢,應敎金九鉉,校理朴鳳彬,修撰金明鎭,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調尹宜善,副提調金炳始,進前問候訖。上出協陽門,由肅章門,入仁政門,詣仁政殿。通禮跪啓請降輿陞座。上降輿陞座。通禮跪啓請執圭。近侍進圭。上執圭。承旨奏百官,今當就位,請出標信,開作門。宗親文武百官,入就位。贊儀唱鞠躬四拜興平身。宗親文武百官,行四拜禮。贊儀唱跪搢笏三叩頭。宗親文武百官皆跪,搢笏三叩頭,拱手加額曰,千歲,又曰千歲,又曰千千歲。贊儀唱出笏俯伏興四拜興平身。宗親文武百官,皆行四拜禮仍跪。宣箋目官宣箋目,宣箋官,宣箋訖。贊儀唱平身。百官皆平身。典儀跪啓禮物,請付有司。通禮跪啓禮畢。領議政李裕元,判府事朴珪壽進前。裕元奏曰,南至令節,景籙鼎臻,侵早勞動,聖體,若何?上曰,一樣矣。仍各殿問候訖。裕元曰,今日,吉日也。元子宮氣度,際玆益康乎?上曰,近頗充健,每喜抱而出外矣。裕元曰,漸就岐嶷,不勝歡忭矣。珪壽曰,恐冒外風,愼勿數出好矣。裕元曰,纔過幾旬,又添一齡,伏想嘉悅矣。仍奏曰,領府事,適有身病,未參賀班矣。上曰,有何所祟,而不至甚劇乎?珪壽曰,俄有書報於臣,而眉間發腫,見甚委苦云矣。炳始奏曰,今日卽齋日,而循例用樂,萬萬驚悚,當該禮曹堂上推考,掌樂院官員,亦不可無警,而本院請推之外,無他可施之罰,何以爲之乎?上曰,當該禮曹堂上罷職,協律郞拿處。出榻敎通禮跪啓請降座乘輿。上降座乘輿,仍釋圭,近侍受圭。仍出仁政門,由肅章門入協陽門。兵曹判書跪稟放仗。承旨請出標信解嚴。上由宣化門還內,諸臣以次退出。
上在昌德宮。停常參·經筵。
藥房提調尹宜善,副提調申道熙啓曰,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,右副承旨金聲根,今日不爲仕進,卽爲牌招,何如?傳曰,允。
傳曰,左諭善子姪中,如有年長者,令該曹問名瓜近,初仕作窠,口傳擬入。
傳曰,大臣政府堂上,引見。
議政府啓曰,關西後運襦衣四百九領,紙衣一百領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
奎章閣啓曰,景慕宮·望廟樓,今望奉審,無頉之意,敢啓。傳曰,知道。
御營廳啓曰,本廳千摠具奭祖,身病甚重,勢難察任,改差,何如?傳曰,允。
又啓曰,本廳千摠,今當差出,而擬望之人乏少,外任竝擬,何如?傳曰,允。
甲戌十一月十五日巳時,上御熙政堂。大臣政府堂上引見入侍時,行都承旨金炳始,記事官李敎夏·沈相萬,事變假注書崔鼎獻,記注官金在鼎,領議政李裕元,政府堂上知三軍府事李景夏·鄭健朝,吏曹判書趙基應·姜蘭馨,知三軍府事梁憲洙·李鎬俊·尹滋悳,校理朴鳳彬,以次進伏訖。上曰,史官分左右,仍命大臣進前。裕元進前問候,各殿問候訖。裕元奏曰,登筵稍久,諸節間,不以乖候有愆乎?上曰,調將間,果難適矣。裕元曰,近日朝霧甚不宜,而冬日之寒,卽是常候也。上曰,果然矣。上曰,次對爲之。裕元曰,聖人之一言一事,無非實,此先儒之論也。言而無實,是空言也,事而無實,是與不施等耳。是以,古昔哲辟,必以實心而行實政,詢事考言,舜之所以懋實也,彰信兆民,湯之所以懋實也。殷盤之施實德,漢宣之核名實,昭載簡策,有不能勝言,而猗我列聖朝,治法政模,上侔三代之隆熙,下軼兩漢之少康,先正臣李珥,以懋實二字,爲人君立志之要曰,終朝設食,不得一飽,空言無實,豈能濟事?又曰,經席之上,章奏之間,無非嘉謨讜論,足以治國,而未見一弊之革,一策之施者,只是不務實效故也。先正此言,可謂矜式後世,而臣於經席之上,無一義敷陳,章奏之間,無一事繩糾,曷嘗有革一弊施一策者,一毫近似於實地邊乎哉?伊來滔滔,專尙浮華,不務樸實之政,臣之條奏,未免於是,殿下前後批旨,亦未免於是,朝紙一頒,見之者,俱不免於是,公車堆積,便歸文具,月前賓對畢後,歎息仰奏者,實由於此也。正心誠意,爲明德新民之本,惟殿下念慮之發,一出於誠,是盡誠意之實,廓然大公,不偏不倚,以盡正心之實,任賢去邪,不疑不貳,以盡用賢之實,視民如傷,憂勤惕念,救其願欲而必遂之,咨其弊瘼而必除之,以盡保民之實,天心悅豫,和氣充塞,災沴消滅,慶祥疊至矣。懋哉懋哉。上曰,懋實二字,果爲敎化之源,而治體之先也。卿之實心陳勉,如是切中,予亦實心服膺矣。出擧條裕元曰,妄陳懋實之義,旣已承批矣。陳腐之說,無足有槪,而實心爲政,實政及於民,則治化之盛,於斯可見矣。上曰,卿言果善矣。裕元曰,臣以纔以務實之意,仰奏矣。務實之政,莫先於實學,漢儒之言,不務當世〈之〉名,務道德之實,踐履篤實,惟在聖上一心上工夫,而上無講習之實,作轍無常,下無則傚之實,趨嚮昧方,閭巷之間,不聞讀書之聲,庠序之中,每有倚席之歎,異端往往潛伏,正學浸浸湮晦,緇尼遍滿於諸路,巫覡恣橫於城闉,昔之紙幡,今作繡幢,昔之栲圈,今作錦棚,財貨糜費,多由於此,臣雖略加禁斷,而叢碎之響,迄未休息,習俗靡靡,莫可遏止,爲今之道,先自聖躬,警飭淬礪,講聖賢之書,行聖賢之事,矻矻孜孜,則正氣撐宙,邪氣自息,丕變之風,亶在一轉移間事,故冒悚仰達矣。上曰,崇正息邪,實在講學,敢不以卿言佩服乎?出擧條又敎曰,巫覡之弊近甚,都城亦然,惑人志糜人財,爲害如是矣。裕元曰,聖學高明則此弊自熄,臣所以仰勉者也。又奏曰,法令之不行,卽國綱之解弛,而國綱之解弛,是臣之責,臣何敢更言禁條,而禁條中,禁奢侈禁潛屠,屢煩筵敎,不得不申明乃已矣。禁侈之條,俱是稟定於榻前而行之者,則孰不聞孰不知,而街路之上,揚揚拂拂,恬不顧忌,禁隷撞觸,故自先避,法司知名,莫敢誰何,細究其由,非但犯禁,有若角勝者然,事之痛歎,莫此爲甚。至於禁屠一事,刑吏之出,未敢闊狹,而如有一捉,困厄備至,雖欲奉行朝令,其勢末由。以外庖言之,尤無防限,深巷村曲,無處不設,所見駭惡,臣擧此仰奏,非止一再,道臣守宰,莫之省察,或有猛着之人,傳相非笑,苟如是,其何以成國體乎?法司堂上,事當久任,而有難偏苦,隨其有闕,各別擇差事,分付銓曹,何如?上曰,依爲之。出擧條仍敎曰,私屠之弊,予亦欲言之矣。近聞諸繡衣之言,則外邑多有此弊云,甚可駭歎。雖以京城言之,庖廚夥多,令法司另加禁斷,可也。懸房定數,爲幾處乎?裕元曰,二十三懸房法司堂上,今方登筵,面承此敎,而今此諸堂,皆善爲之人,必當痛禁,而懸房則元數外,竝爲革罷乎?上曰,禁屠之事,全爲農事,非爲牛畜,而認以爲不必禁推屠,無勢何以業農乎?予亦隨聞,當爲嚴處,而大臣另飭痛禁,期有實效,二十三懸房外,一切禁斷也。裕元曰,謹依聖敎,而牛疫近熾,農民甚艱,安得不嚴禁乎?今此下敎,萬萬惶悚矣。又奏曰,萬東廟祭需位結二十結,以邑結中劃付事,已有判下者,而儲留及祭官供饋員役料布條,合爲一千四百五十六兩,就本邑上納還耗作錢中,每年劃給之意,分付度支及該道道臣,何如?上曰,依爲之。出擧條裕元曰,卽見黃海監司閔台鎬所奏,則其一,大興山城餉還,依癸丑例,民邑蘇醒間,全數下捧,只以耗錢及襍費輸送事也。山城之役,專爲蓄積,且爲募民,則已爲下捧者,爲念民弊,有難變通,已爲上捧者,今成其規,揆諸陰雨之備,不宜更爲着手,置之。其一,椒島鎭所在僕牧場,每年春秋元上納外,十年排納馬匹代錢條,特爲蕩減,執摠蕃息之規,從今變通事也。本島設鎭,雖曰稍久,尙未成樣,而有此痼瘼,不可不念排納條,限折半特蕩執蕃之規,該寺自有定例,勿論。其一,延安陳結三百餘結,向蒙權減之惠,其外六百餘結,一體許頉事也。本邑陳土三百餘結之停稅屬耳,而又有此請,雖極未安,以爲民而仰奏,則其在寧失之義,不無參量,特下已施之澤似好,故敢此仰達矣。上曰,依爲之。出擧條裕元曰,延安將可以爲邑,國計雖曰甚窘,邑弊豈可不念乎?上曰,邑勢旣如此,則何可無存恤之政乎?裕元曰,此慶尙監司洪坃狀啓也。庚午年,設浦項鎭,以營校自辟差送,廩料亦以漁箭稅磨鍊矣。漁箭稅永罷後,非但無餼廩之資,百廢層生,民難支保,諸鎭革罷事,請令廟堂稟處矣。本鎭在於迎日地方之內,則使本官瞭察,猶可足矣。況無給代之需,而民弊之滋生者乎?道臣所請,必有定見,依狀辭施行,何如?上曰,依爲之。出擧條裕元曰,保寧府之屬於水營,出於權宜之政,而一邑之物論,尙此携貳,固城還邑之後,其所顒望,尤爲難遏,而今遽復邑,則不無銷刻之嫌,其便否,關問於道臣,更爲稟處似好,故敢此仰達矣。上曰,依爲之。出擧條仍敎曰,民困於營屬,有此生弊耶?裕元曰,毋論某營梱,爲弊於生民一般,故民願如此矣。又奏曰,出身堂上人,無區處之方,前以五衛將等窠,作爲中軍履歷矣。今有五衛將兩窠外,忠翊·忠壯將·扈衛別將·御營騎士將各一窠,俱不擧論,許多稱屈,難以慰悅,竝與六朔之窠,復舊施行,何如?上曰,依爲之。出擧條仍敎曰,許多積滯,不無抑菀,合有此收用之方矣。裕元曰,問于兵曹,則此等稱屈者,爲千餘人之多云矣。又奏曰,行上護軍趙秉徽,行大護軍申應朝,戶曹判書閔致庠,竝政府堂上還差,何如?上曰,依爲之。出擧條裕元曰,知宗正卿李秉文,當爲追榮,而所後家,無可施處,移贈本生,自有已例,故敢此仰達矣。上曰,依爲之。出擧條裕元曰,刑曹參判李僖魯,當爲三代追榮,而所後家曾祖,無可施云,此亦依前例,移施本生,何如?上曰,依爲之。出擧條仍敎曰,向日相見禮時,任山林,屢次敦諭,竟不上來,甚庸悵歎,今又加禮延召,其肯上來耶?裕元曰,今番禮召,未知其上來與否,而向者則臣亦已料其難回遐心矣。上曰,任山林有子乎?裕元曰,臣則未能詳知,而傳諭史官,方在此矣。鼎獻曰,有子三人,其長子纔十二歲,其餘皆幼矣。上曰,有姪乎?鼎獻曰,聞居牙山地,而名則不知矣。基應曰,其姪有之,而年過三十云矣。上曰,知其名乎?基應曰,其名則不知矣。上曰,聞其家甚貧矣。裕元曰,所居屋子,僅爲六七間,其貧可知,而猶有書冊之多儲云矣。上曰,山林宜多書冊矣。裕元曰,殿下求道之念,禮賢之衷,可以仰揣,而草野林樊之士,畜書篤學,爲上所推重如此,我殿下,若存心學問,博閱方冊,則群下視聽,亦當如何哉?殿下存心於學問,故欲致山林於朝,如無學問之心,則山林,何以有槪於聖衷乎?上曰,念其家貧,欲示意於其姪矣。仍命書傳敎曰,左諭善子姪中,如有年長者,令該曹問名,瓜近,初仕作窠,口傳擬入。出傳敎上曰,諭善上來時,行資似難自辦,自監營備送之意,關諭,似好矣。基應曰,山林延見,治世之盛事,有國之大政也。上曰,純祖時,多有登筵之人,憲宗時,亦延見洪山林,大臣見之否?裕元曰,華城幸行時,直閣臣金始淵,傳諭偕來,來待于紅箭門外,遣史官更爲傳諭,入侍如大臣之晉接,其時憲廟,方具軍服,而以道袍迎見,問爲學之方矣。上曰,待士之禮,宜加此服矣。山林入來,朝廷必皆慰滿矣。裕元曰,朝臣中如有學問道術者,皆士類也,非獨謂冠儒赴擧者之稱也。上曰,然矣。裕元曰,俄以萬東廟事仰奏時,有未盡者矣。祭享時守令,若前期詣齋,則不無曠官之弊云矣。上曰,何以則好耶?裕元曰,當退議仰達矣。上曰,在邑致齊,前一日進去,似無妨,廟社祭官,便是當日來會矣。裕元曰,以此議定,果無妨矣。裕元曰,萬東廟懸板書本,間已奉審,而字畫純正矣。上曰,此板比前頗小,而第其御筆二字,有所未安,欲一博詢矣。裕元曰,懸板之尙未奉去,臣未知何故,今承此敎,始知其由,而下敎極爲至當,甚盛甚盛。上曰,懸板下送時,承旨·閣臣中,例當陪往矣。裕元曰,然矣。上曰,未知舊板,亦書御筆二字,而似書朝鮮國王,未能詳記,朴判府事,或已得見矣。裕元曰,臣亦見舊板,而日久未能詳憶矣。上曰,御筆二字,果未穩當,刊去無妨乎?裕元曰,謹當退議於諸大臣後,登筵仰奏矣。上曰,他書之藏,雖書御筆二字無礙,而此板則將揭於廟內者,故有所壓尊之嫌耳。裕元曰,聖敎果切當矣。缺炳始曰,諸宰奏事。基應奏曰,向來相見禮時,賞典中引儀安亨植,六品職待窠擬入事,命下,而安亨植,已爲六品之人,何以爲之乎?上曰,安亨植陞敍施行。出擧條炳始曰,玉堂所懷奏之。鳳彬奏曰,臣近日屢登前席,伏覩我殿下臨筵問難,迥出尋常,臣不勝欽仰萬萬,而竊伏念,人君出治之道,在乎稽古正學,正學之要,又在於君志先定,定志者,正心誠意,擇善而固執之也。惟以聖人之訓爲可從,先王之治爲可法也已。然爲學之道,患在於忽微漸習,故古之仁君,出入燕閒,必有誦訓箴諫之官,左右前後,無非正人,以成德業。伏願殿下,日講外,時賜召對,開陳善道,討論治術,則聖學日以廣矣,聖知日以明矣。上曰,所陳當留念矣。出擧條缺。
甲戌十一月十五日午時,上御熙政堂。日講入侍時,日講官許傳,參贊官趙昌永,檢討官金明鎭,記事官沈相學·沈相萬,記注官金在鼎,各持詩傳第九卷,以次進伏訖。上曰,史官分左右。上讀前受音一遍,仍開卷。傳讀自天生烝民,止以事一人,仍釋義。上命授書算于傳。上讀十遍。上曰,昭假于下者,謂下之誠,假天耶?此有可疑。傳曰,聖工深究及此,誠爲欽仰矣。臣亦有疑於下字,嘗細考詩經註疏曰,周王之政敎光明,至于下民,與此傳似無異意,而豐城朱氏,釋之以格天,故我東諺解,襲其誤而重誤之也。上曰,若假天,則當曰假于上,而反曰假于下,于下之意,果未可詳也。傳奏曰,此傳以築城于齊,爲大旨,然城齊,特其一事耳。舊序,美宣王之任賢使能,蓋周時賢能之臣,莫如仲山甫,故首章稱其德。德之本,彝倫爲重,彝倫之重則父子之親,君臣之義最大,故下章曰,纘戎祖考,王躬是保,此謂移孝以爲忠,資父以事君也。時內侍,抱元子坐。傳擧首仰瞻而曰,天表日角,克岐克嶷,臣民之慶也。上曰,撫視之。傳擧手撫元子之天庭及耳輪·兩手而告曰,今纔十朔,壯大充實,如此夙成,果與常人殊矣。上曰,暫時不在房內,每抱出外,而見書冊,則如有好之之意。仍命侍者抱入。上掩卷。謂傳曰,官服若是麤弊,而長時見着,必是單件而然矣。傳曰,衣取蔽體,古人所訓,然此則常服尙儉之謂也。以大禹之聖,雖惡衣服,而黻冕則致美,況近君之公服,固當致美,而適然服此耳。上曰,冠服之資,已有留念,今當出送,製以服之,頻頻登對。又敎曰,早朝詣闕,日已至昃,必有餒矣。當賜酪粥,退而少俟。傳奏曰,食有餘飽矣。上曰,老人安得無飢?傳曰,體下之聖眷,猶已飢之,若是隆重,益不勝惶恐矣。缺
上在昌德宮。停常參·經筵。
傳曰,自今日至明日,人蔘粟米飮,都承旨,製進于府大夫人前。
兵曹啓曰,今十一月十七日,武臣堂上朔試射日次,而中日試射停止間,文武臣試射,竝依例停止之意,敢啓。傳曰,知道。
御營廳啓曰,本廳別將申杓,身病甚重,勢難察任,改差,何如?傳曰,允。
又啓曰,本廳騎士將朴宗鉉,身病甚重,勢難察任,改差,何如?傳曰,允。
甲戌十一月十六日巳時,上御熙政堂。日講入侍時,日講官金世均,參贊官金聲根,侍讀官朴齊晠,記事官李敎夏·沈相萬,記注官金㽥,各持詩傳第九卷,以次進伏訖。上曰,史官分左右。上讀前受音一遍,仍開卷。世均讀自人亦有言止烝民八章。仍釋義。上命授書算于世均。上讀遍。缺
上在昌德宮。停常參·經筵。
政院啓曰,行右承旨申道熙,行左副承旨任孝準,今日不爲仕進,竝卽牌招,何如?傳曰,允。
以監察茶時啓辭,傳曰,知道。
政院啓曰,來二十一日,輪對日次矣,敢稟。傳曰,當次人受點後,日次待令。
吏曹啓目粘連,觀此黃海道暗行御史趙秉弼書啓,則黃州前牧使鄭翼永,長淵前府使李奎應等段,繡啓旣請令攸司稟處,更無可論是白遣,新溪前縣令宋熙成段,邑賓滿座,失體於居官,冊客作奸,取謗於任使,鄕儒案之捧賂,旣多淆雜,吏校奸之橫恣,又失馭道,溺職之狀,不可無警是如爲白乎旀,文化前縣令李國寧段,廨役莫察民怨,儒鄕全昧可否,媒賤爲嬖,鄕任出差,族親自代將差,隣邑笑其狂悖是如爲白有臥乎所,上項兩邑前任守令,竝只罷職爲白乎旀,豐川前府使任榮鎬段,富民取貸,專爲加下之報,生軍名募,已多從中之奸是如爲白乎旀,康翎縣監權秉曄段,公門,戒私賓慮遺察之失,殘邑,多猾吏期欺蔽之奸是如爲白有臥乎所,上項兩邑前後守令,竝只推考爲白乎旀,海州前前判官朴鳳夏段,治尙於廉,民歸于仁,三政咸擧,百弊革新是如爲白乎旀,黃州牧使金善根段,廉雅簡嚴,允矣雄府,從量案釐結弊,罷書員成里報,例給預卜之革祛施惠,爲萬餘兩,吏廳軍保之補弊捐廩,近二千金,渰漂先賙,駕馭有方,茂著之績,一省之最是如爲白有臥乎所,似此茂績,合有褒賞,上項兩邑,前後守令,竝只熟馬賜給之典是白乎旀,海州前判官金蘊淳段,軍戶査均,頌溢公正,糶糴惠被,斗斛精平,倉厫舍重修,捐捧不斂,戰防船新葺,戒陰雨備是如爲白乎旀,延安前府使趙龍夏段,持心廉謹,處事詳審,不用蒲鞭,吏猶縮首,寧惠蔀屋,民皆加望,任雖屬耳,闔境懷安,到處輿論,自著茂績是如爲白乎旀,前府使鄭箕錫段,廉儉簡默,果循良吏,謹飭雅純,允法家士,隨處有矯,盡撫恤方,半減軍布,數至二千九百餘金,八坊民結,補及五千六百餘兩,製錦其治,合有褒嘉是如爲白有臥乎所,上項兩邑前後守令,竝只陞敍調用之典是白乎旀,平山府使鄭雲星段,良吏治規,名武地步,巨細不遺,隨處公平,百務就整,一意淸嚴是如爲白乎旀,金川郡守鄭䎘朝段,對訟先察民情,恤漂捐金不惜,歲儉而便宜捧糴,財絀而措劃濟囏是如爲白乎旀,載寧郡守李周夏段,居官愼乃,坐衙蕭然,束薪嚴素,多稱於猾胥,求芻勤最,先澄於弊源,無一民滯,聽訟懸鼓,有衆口播,頌愛成碑,恤漂建城樓蠲砲糧省倉耗是如爲白乎旀,新溪縣令洪大重段,煮硝自當,火粟特減,束吏嚴,聽訟愼是如爲白乎旀,兔山縣監金永文段,場稅需米價之蠲減,漂戶訟獄費之賙給,惜此牛刀試是如爲白乎旀,長連縣監宋啓憲段,捐廩捄弊,始稱完局,恤孤養老,皆頌賢侯,稅太黑荏疊徵之祛二百餘兩,公廨軍布之補,幾屢千之多,以孝敎民,勸學養士,治民良方,循吏茂績是如爲白乎旀,松禾前前縣監朴齊敬段,非特百里,文學餘事,査還弊,頌恰幾千戶,補結錢,惠著九百繦是如爲白乎旀,殷栗前縣監金碩根段,環縣治聲,政多譽處,海沿輿論,入境已驗,嶺表茂績,在隣邑聞是如爲白有臥乎所,上項八邑前後守令,似當竝施兒馬賜給之典是白乎矣。係干恩賞,臣曹不敢擅便,上裁敎是白乎旀,監司鄭泰好,前監司閔台鎬,前前監司徐元輔,沿路京畿監司閔台鎬,開城留守韓敦源段,繡啓論列,俱甚推奬是白乎矣,道臣·守臣體重,今姑勿論爲白乎旀,其餘本道守令·察訪,及沿路守令·察訪等段,旣無優績,又乏顯疵,竝只置之爲白乎旀,其外梱帥·中軍·虞候·邊將等乙良,令兵曹稟處,何如?啓依回啓施行爲良如敎。
義禁府啓目,連山縣監徐圭淳,固城府使姜奎馨等原情云云。問目內辭緣,泛稱遲晩,刑推得情,何如?啓除刑推議處爲良如敎。
甲戌十一月十七日午時,上御熙政堂。日講入侍時,日講官趙基應,參贊官趙昌永,檢討官金明鎭,假注書洪淳馨,記注官吳宅禹,記事官沈相萬,各持詩傳第九卷,以次進伏訖。上曰,史官分左右。上讀前受音一遍,仍開卷。基應,讀自奕奕梁山,止侯氏燕胥,仍釋義。上命授書算于基應。上讀遍。缺
上在昌德宮。停常參·經筵。
傳曰,右承旨有闕之代,前望單子入之。
傳曰,飭已施矣,前罷職之禮曹堂上分揀。
傳曰,玉堂竝許遞,前望單子入之。
傳曰,前別兼春秋朴容大·金明鎭還差下。
玉堂前望單子入之,應敎朴容大,副應敎趙秉弼,校理朴顥陽·李載純,副校理李秀萬·金玉均,修撰尹升求·鄭璣相,副修撰尹致聃·閔種默落點。
承旨前望單子入之,閔胄顯落點。
政院啓曰,前別兼春秋朴容大·金明鎭,別兼春秋還差下事,命下矣。令該曹口傳單付,牌招察任,何如?傳曰,允。
吏曹,別兼春秋二單朴容大·金明鎭已上,還差下事承傳。
政院啓曰,玉堂上下番俱空,事甚未安。新除授應敎朴容大,副應敎趙秉弼,校理朴顥陽,副校理金玉均,修撰尹升求·鄭璣相,副修撰閔種默,竝卽牌招,推移入直,何如?傳曰,允。
內醫院啓曰,醫官玄光宣·劉漢緯,積仕年久,效勞旣多,竝特加一資,內醫李基徹,曾以議藥同參,已經入診,而今旣移屬本廳,依例御醫差下,內醫姜漢宗·金潤,奔走勤勞,可合此任,亦爲一體差下,何如?傳曰,允。
三軍府啓曰,卽接訓鍊都監所報,則今十一月十九日,習鍊日次,而夏而六月七月,冬而十一月十二月停操事,曾有受敎,依例停止云矣,敢啓。傳曰,知道。
義禁府啓曰,時囚罪人李國應,素患痰癖之症,一倍添劇,食飮全却,氣息奄奄云。罪人病勢如此,則一邊保放,一邊草記,載在法典,李國應姑爲保放之意,敢啓。傳曰,飭已施矣,分揀放送。
甲戌十一月十八日午時,上御熙政堂。日講入侍時,日講官李承輔,參贊官任孝準,侍讀官朴齊晠,假注書李命宰,記注官李徽圭,記事官沈相萬,各持詩傳第九卷,以次進伏訖。上曰,史官分左右。上讀前受音一遍,仍開卷。承輔讀,自韓侯取妻,止韓奕六章,仍釋義。上命授書算于承輔。上讀遍訖。上曰,汾王之甥云者,韓姞爲蹶父之子,蹶父爲汾王之壻,則以是推之,似爲汾王外孫,而此云甥者,何也?外孫,亦謂之穪甥,則此章甥字,豈非穪甥之謂耶?承輔曰,雖未詳知,而壻之稱則妻之家,皆謂之壻,而姊妹而夫,或稱妹壻,則今此韓姞,似是汾王之甥也,非穪甥之甥也。臣之愚見如此矣。上曰,諸娣從之者,媵也。媵以諸娣,何也?承輔曰,長女出嫁,必以次女或以姪爲媵者,卽廣嗣之意而欲其無妬也。媵妾之禮,行於三代,而至戰國時廢之,後世則不可行之事也。上曰,日前次對,卿以譜略開印事,進去宗府云。印役今至告訖乎?承輔曰,日前臣進去宗府,故不得進參次對,而譜略印役,旣非浩大,則似於非久了訖矣。上曰,幾人輪回仕進乎?承輔曰,或有故或在外,故今則七八人輪回仕進矣。上曰,速速訖役,內入,可也。承輔曰,向日釐正本,今番仍爲入刊乎?上曰,今番則事勢似不及矣。雖此月內,擇日內入,而外史庫奉安件,則待後都監印出,爲好矣。缺
甲戌十一月十八日申時,上御熙政堂。平安南道暗行御史入侍時,同副承旨趙昌永,假注書洪淳馨,記注官李徽圭,記事官沈相萬,暗行御史洪萬植,以次進伏訖。上曰,史官分左右。仍命御史進前。上曰,善爲往還乎?萬植曰,王靈攸曁,無事往還,而以臣無似,猥叨重任,未克對揚其萬一,伏不勝悚懍矣。上曰,書啓與別單,槪已見之,而道內他弊,更無可言者乎?萬植曰,諸條爲弊,謹具別單,而此外無仰達者矣。上曰,守令臧否,觀於書啓可知,而治績之最著者,爲誰乎?萬植曰,列倅臧否,非無淺深之有論,而未敢以爲最,遽然陳達於書啓中矣。上曰,雖其如是,豈無優異之可言乎?萬植曰,以臣愚淺之見,不敢有優劣之質對,而安州牧使鄭翼永,前永柔縣令李敬稙,似優矣。上曰,三和前府使柳相吉之不治,乃至於斯乎?萬植曰,爲其奸猾壅蔽,遂底如是矣。上曰,順川前郡守李鍾懿,旣已貶罷,而今又請令攸司稟處,則胡至於此也?萬植曰,以其傔從之締結奸吏,竟至貪贓,如是浪藉矣。順安前縣令李源興,旣已封庫,而犯贓若是夥多乎?萬植曰,許多不法,衆招明的,故雖不得已封庫,而蓋其性本徒善,亦未免爲奸猾所慫慂,駸駸然至此矣。上曰,殷山前縣監徐曾輔犯贓,又若是之甚乎?萬植曰,此亦傔從之欺蔽居多,以至執贓之實數,如是矣。上曰,安州前兵使趙台顯,見欺於幕裨,一何至此乎?萬植曰,幕裨旣非其人,則苟或不察,易至如是見欺矣。上曰,雖曰不察,寧容若是乎?上曰,前前兵使蔡東健犯贓之甚,乃至於此乎?萬植曰,誠甚夥然矣。上曰,兵使,重任也。武宰之爲此職者,地望固自別,宜有優異之著績,而其不治之狀,胡至此極乎?萬植曰,聖敎至當,而以其地望之自別,故尤爲慨然矣。上曰,誠甚慨然矣。上曰,關西蕩還後,列邑凋弊,尙復如是乎?萬植曰,關西還摠八十二萬餘石,或虛留或積逋,又或至於排捧,徒擁虛簿,矯捄無術,遂至甲子蕩還之擧,而還耗八萬二千餘石,以爲營邑鎭支放者,其於道內民戶二十一萬七千餘戶,每戶米四斗式,五萬餘石分排結摠九萬八千餘結,每結結錢一兩式加斂,區劃經費,作爲定式,若結斂錢,則雖無所低昂,至於戶排米,各邑簿會諸般名色,奸猾濫徵之弊,不一其端,則殘民之積有厭苦,將不讓於蕩還以前矣。上曰,民情固然矣。上曰,兵營之錢分穀捧,在安民,誠爲切骨之瘼矣。萬植曰,蕩還以後,該營支放,旣無歸屬,則自巡營劃送者,米爲五千五百五十餘石,錢爲九千兩,而其於該營支放條,因不足爲多,乃以此九千兩,用詳定例,三兩式作還,三千石分給民間,及秋責捧一包穀,雖常年豐穀價不甚相遠,民情猶爲厭苦,況於近來關西,連値儉歲,窮蔀納穀,豈可無怨咨之滋興乎?此不得不及今矯捄,故謹於別單中,有所陳達矣。上曰,兵營軍木庫之弊,若如別單所論,而矯捄,則可有從便之方乎?萬植曰,以臣淺見,如是措劃,則營樣之凋弊可捄,庫屬之支放可望,故敢有所陳達矣。上曰,凋殘如是,可謂全不成樣,苟無矯捄之道,誠難支保也。萬植曰,兵營以兩界雄梱,關係綦重,而莫宜一任其凋弊,穀捧變通,歲儀捄弊,庫逋蠲蕩,此三條,恐不可已矣。上曰,江西虛留條,何其多也?萬植曰,蕩還以後,列邑之除耗排捧者,年條幾盡,則更爲展限,不知何時可訖,故年前特荷蠲減之典,今旣了畢,而惟獨江西虛留條六萬九千餘兩,已往十年排納,吏民旣極困悴,而來頭十年未捧者,尙爲三萬四百七十兩零,則其在一視之政,合有均施之惠,而臣之過境,呼訴紛集,故不敢不仰達矣。上曰,他邑則不然,惟獨此邑若是,豈得無向隅之歎乎?萬植曰,聖敎至此,若自今年,特蒙蠲蕩之典,則在江西之民,實爲河海之澤矣。上曰,斗斛大小,若是不同,則奸猾舞弄,豈可無之?倘如所奏而釐正,則宜其民弊之省矣。萬植曰,斗斛不同之弊,關西最甚,故臣之以戶排米,錢穀參半者,良以是矣。雖已關委列邑,使之準式改造,然苟無自廟堂別般嚴飭,恐難終有實效矣。上曰,此宜各別申飭者矣。上曰,慈母山城糶糴,固不可廢,而居民之不能聊生者,亦緣徭役之繁而然乎?萬植曰,慈母山城,爲關防重地,而設倉捧糴,非徒爲軍興有需,寔亦欲募民而聚居,挽近平捧爲多,從以山民,無所聊賴,流散相續,見今無異虛堞矣。上曰,山城不可使空虛,而餉穀平捧,乃一時權宜之政,則亦豈可卒以爲常乎?萬植曰,城餉平捧,非徒山民流散之可悶,其於糴法,亦不當輕易有之矣。上曰,民庫之弊,邑邑皆然乎?萬植曰,各邑之民庫,所謂大同庫,而以其用度之節濫,實係生民之休戚,前後朝飭,不啻截嚴,而或濫用或營私,弊復如前,以至加結賣任,許多厲民之階,有不可勝言,苟非別般嚴束,恐無以杜塞此弊矣。上曰,此係生民休戚,則各別申飭,隨聞嚴勘矣。上曰,儒鄕賣任事,前後朝飭,不啻嚴截,而守令之尙不知戢,寧有如此道理乎?萬植曰,其在對揚之道,必非自初樂爲,而或因邑用匱竭,不得已行此苟且之擧,一開其路,則奸猾之類,左右慫慂,終至於爛漫昌被,莫可收拾矣。上曰,道內海防重地,三和爲最,而廣梁津船隻,若以私船樣造用,則果爲便當乎?萬植曰,此乃自前有識者所論,而該鎭兵船四隻,汲水船二隻,改槊與新造,及當年限,劃財取材,依例有之,而畢竟不成榜樣,等棄海岸,則莫若倣造京江私船樣,出給商民,泛海興販,仍作瞭望之軍,亦似兵農相寓之義,故有所陳達矣。上曰,與其等棄而朽敗,曷若給民興販,看護以私船乎?萬植曰,聖敎至當矣。上曰,軍政與兵器,何其疎虞之甚也?萬植曰,軍政擧皆虛額,而旣有洞布·戶布·結布,邑各不同,則每當聚點之時,在在雇立,有同兒戲,而軍器則雖曰邑邑修補,名實不副,往往冒當濫賞者多矣。上曰,各驛凋弊,已聞於海西御史所奏,而關西又如是,則使行時,何不禁斷,而一任至此乎?萬植曰,此乃沿路諸驛通同之患,而前後朝飭,非止一再,每當使行時,譯員褊裨之落後者,殆無定限,則卒隷輩之徵索侵虐,固難一一禁斷,苟非別般嚴束各驛,恐無以支保矣。上曰,自廟堂關飭,期有實效,而不如是,則必至難保之境,此不可不痛禁矣。萬植曰,自廟堂嚴飭,若有實效,則驛屬庶可支存矣。上曰,往還爲九朔乎?萬植曰,然矣。上曰,日數爲幾何乎?萬植曰,幾近二百四十日矣。上曰,計日則爲八朔矣。缺
上在昌德宮。停常參·經筵。
政院啓曰,右承旨閔胄顯,時在全羅道同福地,斯速乘馹上來事,下諭,何如?傳曰,許遞,前望單子入之。
傳曰,同副承旨許遞,前望單子入之。
承旨前望單子入之,洪遠植·金奎弘落點。
傳外,在外刑曹判書許遞,前望單子入之。
議政府啓曰,卽見黃海道暗行御史趙秉弼別單,則其一,各邑査起,未免白徵,勿使虛錄,從實抄執事也。田結査起,卽課歲大政,而强責則易致白徵,例飭則徒將朱墨虛錄之數,積束成結,駸駸然爲生民之弊,從實抄執,申明舊規。其一,延安虛結三百餘結之已蒙限年權減者外,六百餘結,一體權減,兔山虛結三十餘結,長連虛結二百餘結,亦爲除減事也。延安虛結六百餘結,因道臣所奏,已有筵稟停稅,而兔山·長連等結,與延邑之土廣人稀有異,姑使之査結充補。其一,金川所納大興城餉,依癸丑年例,特爲下捧事也。城餉下捧,有難開路,而且念陰雨之備,纔已筵稟,寘之,此亦勿論。其一,軍布代錢,令廟堂更爲稟處事也。軍需許代,事體不輕,各道狀請,已爲磨勘,寘之。其一,各驛濫把仍把,以馬換轎,轎貰勒徵,位土權賣等諸弊,一體禁革事事也。驛弊,何道無之,何邑不然,而本道,處在三道之要衝,使星如織,疲於供役,誠如繡論,而以人代畜,已違式例,況畜變爲轎,轎隨以錢乎?至於位土之權賣禁斷事,行會屬耳,令道臣竝詳査釐正。其一,直路五邑,使行時,卜馱每匹,以二百斤秤定,卜馬數則每年先自驛官手本時,無得濫數,本道及關西所謂落後軍官草料,一切嚴禁,驛員卜馱,一從定式施行事也。使行卜馱,自有定例,斤數與馬匹,莫敢違越,前後朝飭,不啻截嚴,而非但濫把爲然,濫卜尤甚,一依定式施行,落後草料,則使臣復命之前,猶可行之,復命之後,亦復如前,爛漫於道路,視若尋常,狀聞落後人外,使臣入來後,一竝勿施之意,分付三道及松·灣兩處。其一,長淵府大靑·小靑兩島,設寘一鎭,將料況支放,以本島華城收稅條劃付,其不足,以社穀耗酌給,作爲海營自辟事也。大靑·小靑之設鎭,非無可據,華穀·社穀之劃用,各有其所,且本營,旣有龍媒鎭自辟窠,則足可慰悅將士,寘之。其一,長淵府陞作防營事也。本邑濱海,唐船出沒,潛商之弊,匪今斯今,曾所洞知者,而瞭望追浦之節,在於其人,非在於官之尊卑,則不必汲汲設營,姑俟更探處之。其一,椒島太僕寺所納馬匹排年條,許令除減,濫捧情費嚴禁事也。排納之條,已經稟處,而情費濫捧事,亦依春間筵稟,令本寺禁斷,何如?傳曰,允。
輔養廳啓曰,今月二十日日次,依例進見之意,敢啓。傳曰,權停。
御營廳啓曰,本廳千摠申永翰,以前任阿耳僉使,方在任所,上來尙遠,久曠可悶,改差,何如?傳曰,允。
甲戌十一月十九日午時,上御熙政堂。日講入侍時,日講官金在顯,參贊官任孝準,檢討官閔種默,假注書洪淳馨,記注官金在鼎,記事官沈相萬,各持詩傳第九卷,以次進伏訖。上曰,史官分左右。上讀前受音一遍,仍開卷。在顯讀,自江漢浮浮,止江漢六章,仍釋義。上命授書算于在顯。上讀遍。缺
上在昌德宮。停常參·經筵。
藥房提調尹宜善,副提調任孝準啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,同副承旨金奎弘,卽爲牌招,何如?傳曰,允。
又啓曰,議政府郞廳來言,今日賓廳日次,而領議政李裕元,無時急稟定事,左議政·右議政未差,不得來會云矣,敢啓。傳曰,知道。
傳曰,右承旨·同副承旨許遞,前望單子入之。
傳曰,有實故京兆堂上許遞,前望單子入之。承旨前望單子入之,南廷龍·趙濟華落點。刑曹判書前望單子入之,金輔鉉落點。京兆堂上前望單子入之,判尹徐相鼎落點。
兵曹啓目粘連,黃海道暗行御史趙秉弼書啓,吏曹回啓內,梱帥·中軍·虞候·邊將等乙良,令兵曹稟處事,啓下矣。觀此黃海道暗行御史趙秉弼書啓,則鐵島前僉使李奎璿段,一拳小島,衆口追謗,收稅加徵二千餘金,已是貪婪,差監合捧六百五十兩,又係物賂,元稅已罷,而船監空然冤徵,歸裝雖遠,而浦屬尙有餘怨,以若所犯之罪狀,不可已遞而勿論是如爲白有臥乎所,收稅加徵,差監捧賂,船監寬徵,浦民有怨,俱係冒法,雖已遞任,不可以置而勿論,令該府拿問處之爲白乎旀,九月別將金載奎段,殘城不能盡職,漁民侵卒,已多毁言,貪色嗜酣,亦失任守之法意是如爲白有臥乎所,侵漁民卒,貪色嗜甘,俱係法外,罷職爲白乎旀,吾义浦僉使金澤潤段,殘鎭雖少,優績可嘉,飭護封山,鬱然七十里,補弊廳廨,捐廩一百金是如爲白乎旀,善績僉使朴栽秀段,實心著績,斧斤不入松翠,盡己奉公,兵械修補先務,備虞守嶺隘,固防禦,優著諸鎭是如爲白乎旀,所已萬戶朴敏植段,居鎭五載,捐廩補弊,部曲稱頌,民庶願留是如爲白有臥乎所,上項三鎭將之或務護封山,補弊廳廨,或斧斤之不入松翠,兵械之修補務備,或捐廩補弊,稱頌願留,俱爲嘉尙,竝似當施以兒馬賜給之典是白乎矣,係于恩賞,不敢擅便,上裁敎是白乎旀,兵使李基碩,前兵使吳夏泳,水使閔成鎬,前水使尹段,繡啓論列,雖有褒奬,閫帥事體,與守令·邊將有異,今姑勿論爲白乎旀,其餘中軍·虞候·邊將等,別無優異之績,亦無顯著之疵,竝只置之,何如?啓,依回啓施行爲良如敎。
義禁府啓目,楊口縣監李秀殷,牙山縣監趙龜鎬等原情云云。問目內辭緣,泛稱遲晩,刑推得情,何如?啓,除刑推議處爲良如敎。
又啓目粘連,向前徐圭淳·姜奎馨等亦,徐圭淳段,願納餘則竝外捧而隱匿,繕廨物則藉捐補而濫報,重之以稅穀剩條,比年取用,直指臚刑,俱係法外,不可以囚供發明,有所參恕,姜奎馨段,不遵營飭,民錢放錢,害私取用,所犯諸條,俱係不法,旣登帥啓,囚供難恕,竝足以此照律,何如?啓,依允。
禮曹參判洪在鉉疏略曰,臣於日前陳賀儀註事,致有無前之顚錯,不勝驚悚,臣罪於此,實非薄罷而止,亟降處分焉。答曰,省疏具悉。旣問備矣,何必爲引?卿其勿辭行公。
甲戌十一月二十日午時,上御熙政堂。日講入侍時,領府事李裕元,日講官許傳,參贊官金奎弘,侍讀官金玉均,假注書沈相薰,記事官金㽥·沈相萬,各持詩傳第九卷,以次進伏訖。上曰,史官分左右。大臣進前問候,各殿問候訖,裕元曰,日氣稍寒,元子宮諸節太平乎?上曰,好在矣。上曰,冬日宜寒,向日太暖矣。上開卷,讀前受音一遍。傳讀,自赫赫明明,止王曰還歸,仍釋義訖。上命授書算于傳,上讀新受音十遍訖。裕元曰,此章,頌周宣王之德,文章汪洋,故其註疏,亦好矣。上曰,然矣。詩傳下經,勝於上經,其所頌之事甚美,故文理亦通暢矣。裕元曰,此下卷則尤好矣。上曰,三事就緖之三事,未知謂何。傳曰,朱子註疏則釋以上中下農夫,而周禮註則以平地·山澤·原濕爲三農矣。裕元曰,農者,民之本也。朱子三農之解,似切實矣。上曰,莫大者,農事也。雖征伐之時,必戒飭之,不至擾民,故農事就緖,此可見先王之德化也。傳奏曰,師旅妄動,又無紀律,則荊棘生於原野,必致饑饉,而惟聖王仁義之師,不然,故民不失農也。上曰,如飛如翰,旣曰飛,又曰翰,何意也?傳奏曰,詩經文體,蓋多重複言之者,一節深於一節,而此句則一字深於一字,下句之如江如漢,亦此意也。裕元曰,講官之引諭江漢,甚切矣。上曰,首章曰,王命卿士,且全篇之中,無天子之語,未知此章註釋,何以謂自將也?三代之時,亦有天子親征乎?且兵者,不可妄動,如後世秦皇·漢武之專事武功,甚不可矣。傳奏曰,兵者,凶器也。聖人不得已而用之,豈可妄動乎?況親征尤爲重大,宣王北伐玁狁,南征蠻荊,西平羌戎,皆命將出師,如出車·六月·采芑之詩,而獨於淮夷親征,未知何故也。其或畔逆不服,有甚於三方而然歟?然一章曰,王命太師皇父,整我六師,二章曰,命程伯休甫,戒我師旅,此亦命將之辭,則未必的指爲親征也。故毛萇·王肅,皆以爲王不親行,維鄭玄云,王自親行。裕元曰,未必天子親征,王猶允塞,天子之功等句語,是歸功於天子矣。上曰,王猶之猶字,註釋則曰道也,而亦可謂謀猷之猷。傳奏曰,猶與猷,義亦同,毛傳云猶,猷也。上曰,經傳,雖不可不信,如血流漂杵之書,不足信也。傳奏曰,孟子曰,盡信書,不如無書,吾於武成,取二三策而已。上曰,命皇父而特言南仲太祖者,欲示其世臣之有異也。傳奏曰,南仲,大將也。皇父,承其世業,故特擧其祖而稱之,欲其追孝而無忝也。又奏曰,詩經,皆取篇首二字以名篇,而此篇首,無常武二字,而以常武二字名之者,舊序曰,有常德以立武事,因以爲戒,孔疏曰,戒王使之有常也。蓋戒者,戒其武事之不可黷,而勉其文德之必可修也。宣王內修政事,外攘夷狄,威德竝施,此所以美之也。裕元曰,講官所釋常武之義,甚善矣。傳曰,篇末所言徐方不回者,贊其王道所化,無有回邪反覆也。上曰,還歸者,旣平旣庭,則遽命凱歌,此是帝舜班師敷文德,武王戢干戈槖弓矢之義也。上曰,大旨及註解句折處懸吐,多有錯誤,玉堂必詳審,可也。裕元曰,使今日入侍玉堂校正,則可以無誤矣。玉均曰,惠此南國之惠字,先儒以除其暴亂,南國諸國,賴而爲安爲解,而夫用兵,若如秦皇·漢武之窮兵黷武,以劫掠爲奇功,所過無不殘滅,則自作暴亂,亦已甚矣。南方豈可咸被其惠乎?此特周宣王內修之德,能於征伐之時,必以仁愛先之,方戎狄共暴亂,而惠又及於南方也。上曰,若如秦·漢之用兵,則豈可曰惠乎?傳曰,儒臣所奏,甚好矣。南方之夷,非獨兵威,亦有感服王化者也。玉均曰,蓋常德爲本,武功爲末,內修旣著則外物不足憂也。是故,三代聖君之治化,亦皆以內修爲本。上曰,然矣。有德化,遠方皆自然懷之。裕元曰,此詩作於成功之後,專美天子自將之功,始曰王武旅,而終之以王猷,見道能服遠,不在於兵威也。頌美中有規戒,隱然寓可以常立武,不可以武爲常之義,莫如戰勝於朝廷也。傳曰,臣於詣闕之時,與大臣擧慶相賀,而有不勝忻忭者,向日登筵時,以溫繹之曠日,有所仰達矣。至蒙從諫如流之聖敎,且近日,維日進講,聖德日就,是所以慶賀者也。此卷又不過數日御講矣。裕元曰,今若以溫繹曠日,則第十卷,此歲前似難畢講矣。上曰,大臣之言如此,又當繼講次卷也。仍掩卷。裕元曰,卽見江華留守趙秉式狀啓,則本營別驍士番長,卽統率之頭領,而課日鍊卒,爲任偏苦,管下德津萬戶,特付自辟窠,從久勤輪回擬望,以爲激勸事,請令廟堂稟處矣。將士激勸,莫如縻之以爵,而兵曹邊將之不得自辟於外營,纔有年前筵稟定式,此姑置之,本營自辟旣多窠,則優可推移,就其中輪回差送事,分付,何如?上曰,依爲之。出擧條裕元曰,向因京畿繡單,通津界雁行洞設陣便否,關問沁營矣。卽見該守臣狀啓,則繡論非不得當,而旣有德浦,相距便近,瞭望之節,使本鎭將兼管奉行,雁行洞諸處,別寘砲臺,勝於設鎭,請令廟堂稟處矣。雁行洞之近於德浦,誠如狀辭,而砲臺設置,以多爲貴,則今此所請,實爲便好,知委該邑,使之着意擧行,何如?上曰,依爲之。出擧條裕元曰,聞沁營,閏朔條無之云。若劃給五千兩錢,則優可排用矣。上曰,朔下錢則似有贍,而料米則不足矣。從當有處分也。裕元曰,沁留,又有所言,本營卜馬,甚不足云矣。上曰,近日頒賜甚多,貢馬不給沁營矣。裕元曰,沁營所送,用於有用也。聞沁留言則不過十數匹可用云矣。上曰,從當分付司僕寺,有區處之道矣。上曰,鄭基會,間已遭艱,向日若不陞擢,幾年不得爲加資矣。裕元曰,蒙恩典未久,而遭內艱矣。上曰,過回婚後,又過六七年,甚稀貴矣。鄭基會有子幾人乎?裕元曰,人皆謂有福,但基會,無嗣續,少有爲欠,而方定養於前判書臣基世第二子矣。上曰,此是鄭範朝之弟景朝乎?予前已見之,其爲人甚了了矣。裕元曰,年前以特恩賜進士,應榜時,似當入侍矣。上曰,年前鄭領府事路傍祗迎時,傍有一少年,故予聞於都承旨,鄭基會知之矣。聞其家通墻而居,家道和睦云。然旣定養,則何不出禮斜乎?裕元曰,一門之內,無携貳之論,則有何禮斜之出乎?上曰,鄭基年,有幾子,今在何官乎?裕元曰,基年,曾經蔭正,而身故,有子一人矣。上曰,其弟基命,有子幾人乎?裕元曰,此亦無嗣續矣。上曰,基會之父出系云,果爲幾寸乎?裕元曰,故領府事之祖啓淳官承旨,臣妻父之養祖宇淳官大司憲,相爲六寸間矣。上曰,生家言之。景朝於基會,爲堂姪,而以養家言之,爲十三寸姪矣。然取堂姪爲子,有何他議耶?基世之意,捨其弟給四寸,雖甚悵然,基會家,若有所重,則莫可奈何。裕元曰,臣妻父所后家,卽故領府事之小宗家矣。上曰,若有所重,則尤無相持也。上曰,向見故領府事祗迎時,小兒甚盛矣。今在老人家,子女幾人乎?裕元曰,臣之妻父有子女,長女,臣之妻也。其子則基會一人,孫子之行,外孫而已,卽臣之子也。上曰,其時小兒皆是,故領府事之內外孫矣。今在老人家,極孤單也。裕元曰,基會取養下詢禮斜與否,此爲世臣家事也。臣之妻父聞之,必當感泣無地矣。國典,雖親兄弟間與受,必當告君,而今承聖敎之若是鄭重,此何特禮斜爲比耶?筵退後,謹當以是傳布矣。上曰,萬東廟懸板款識,予欲親書以下矣。裕元曰,向以此事,議於僚相,詢于諸閣臣,所言皆不同矣。今承親書之敎,無容更達矣。上曰,崇禎後,至今年,爲二百四十七年矣。皇明所賜印譜,安奉謨堂,而印文曰,朝鮮國王之印,向於北闕回祿時,幸免燒爍也。裕元曰,此寶得免回祿,有若神護,今安此寶,尊周之義,豈有大於是哉?裕元曰,萬東廟祭官散致齊,一如向日下敎,問於諸大臣,則皆曰至當云。當以前期一日來詣,改付標於別單以入矣。上可之。上曰,今聞元子啼號之聲,每欲出來於軒外而然矣。仍命內侍奉抱。命裕元抱之。又命登筵諸臣,皆仰瞻。裕元跪抱曰,龍姿日益岐嶷,聲音喤喤,儘我東方無疆之根基矣。缺
上在昌德宮。停常參·經筵。
傳曰,都承旨許遞,前望單子入之。
傳曰,藥院提調許遞,前望單子入之。
承旨前望單子入之,任應準落點。
內醫提調前望單子入之,洪祐吉落點。
禮曹,來十二月初六日,大王大妃殿誕日陳賀時,應行節目,參考前例,磨鍊爲白去乎,依此擧行,何如?啓,旣承慈敎,權停爲良如敎。
事變假注書盧德龍書啓,臣於本月十二日時量,敬奉聖批,馳往傳諭于忠淸道全義縣里吏曹參判任憲晦所住處,則以爲,史官傳宣聖批,至以誠微禮薄爲敎,臣罪尤大,不知死所。臣若有一分可進之道,豈欲更速違命之誅哉?匹夫難奪,聖人垂訓,疲癃罷遣,漢廷有例,臣霍灼竢勘之外,更無所達云矣,敢啓。傳曰,知道。
義禁府啓目粘連,向前李秀殷·趙龜鎬等亦,李秀殷段,爰辭發明,縱有可據,繡啓臚列,俱爲指數,經法所在,有難容貸,趙龜鎬段,諸條臚列,俱係疪政,頉役任賂,數亦不尠,竝只以此照律,何如?啓依允。
又啓目粘連,連山縣監徐圭淳,固城府使姜奎馨等矣本府議啓內,徐奎淳段,願納餘則竝外捧而隱匿,繕廨物則藉捐補而濫報,重之以稅穀剩條,比年取用,直指臚列,俱係法外,不可以囚供發明,有所參恕。姜奎馨段,不遵營飭,民錢放錢,售私取用,所犯諸條,俱係不法,旣登帥啓,囚供難恕,竝只以此照律,罪各杖一百收贖,告身盡行追奪,流三千里定配,私罪,奉敎依允。
注書沈相學疏,與右承旨南廷龍,有姨從應避之嫌,乞遞。省疏具悉。疏辭,下該曹稟處。
甲戌十一月二十一日午時,上御熙政堂。日講入侍時,日講官趙基應,參贊官金聲根,檢討官閔種默,假注書韓晢東,記注官吳宅禹,記事官沈相萬,各持詩傳第九卷,以次進伏訖。上曰,史官分左右。上讀前受音一遍,仍開卷。基應讀,自瞻仰昊天,止邦國殄瘁,仍釋義。上命授書算于基應。缺基應奏曰,誦讀之法,不必取太驟,假令可止於三句者,止於二句,雖二三字之際,少休則自然聲氣稍紓,若聲促氣窘,則恐有妨於聖體矣。上曰,將欲如是誦讀矣。缺
上在昌德宮。停常參·經筵。
政院啓曰,右副承旨金奎弘,今日不爲仕進,卽爲牌招,何如?傳曰,允。
傳曰,吏曹參議有闕之代,前望單子入之。
吏曹參議前望單子入之,李淳翼落點。
政院啓曰,明日常參·經筵,取稟。傳曰,只晝講。
傳曰,自明日,日講停。
義禁府啓曰,保放罪人徐圭淳·姜奎馨,係是贓賄流配,依法典,竝不付功議以入之意,敢啓。傳曰,知道。
又啓曰,保放罪人徐圭淳·姜奎馨等,當爲還囚照律,李秀殷·趙龜鎬等,當爲還囚議處以入,而病勢一向未差,竝仍爲保放之意,敢啓。傳曰,知道。
義禁府照目粘連,楊口前縣監李秀殷,牙山前縣監趙龜鎬等矣,本府議啓內,李秀殷段,爰辭發明,縱有可據,繡啓臚列,俱爲指數,經法所在,有難容貸。趙龜鎬段,諸條臚列,俱係疪政,頉役任賂,數亦不尠,竝只以此照律,罪各杖一百收贖,告身盡行追奪,流三千里定配私罪,奉敎依允。
義禁府啓曰,時囚罪人徐圭淳·姜奎馨等,各杖一百,流三千里定配,照律公事,判付內,依允矣。徐圭淳·姜奎馨等,各杖一百收贖,告身盡行追奪,徐圭淳全羅道珍山郡,姜奎馨慶尙道聞慶縣,流三千里定配,而以議啓內辭意,具罪目,依例發遣府羅將,押送于各其配所,何如?傳曰,允。
又啓曰,保放罪人李秀殷·趙龜鎬等,係是贓賄流配,依法典,不付功議以入之意,敢啓。傳曰,允。
又啓曰,保放罪人李秀殷·趙龜鎬等,當爲還囚照律以入,而病勢一向未差,竝仍爲保放之意,敢啓。傳曰,知道。
大護軍金有淵,疏陳病狀,乞遞諸司提擧之任。答曰,省疏具悉。實病旣如此,所辭中,廚院提擧依施。
吏曹參議趙準夏疏,乞遞。省疏具悉。所請依施。
甲戌十一月二十二日午時,上御熙政堂。日講入侍時,日講官李承輔,參贊官趙濟華,侍讀官金玉均,假注書沈相薰,記注官李徽圭,記事官沈相萬,各持詩傳第九卷,以次進伏訖。上曰,史官分左右。上讀前受音一遍,仍開卷。承輔讀,自天之降罔,止召昊七章,仍釋義。上命授書算于承輔。上讀新受音遍訖。上曰,無忝皇祖,式救爾後之意,是時亂已極矣,而猶望王之遷善改過,以圖缺詩人忠厚之意,於此可見矣。苟欲天命之鞏固,其要在於法祖而已。去讒遠色賤貨貴德,此文·武之道也。若使幽王,果能猛省勇政,以救前日之失,則自可無忝乃祖矣。周室中興,誠何難哉?承輔曰,念其先祖,聿修厥德,則福祿綿綿,子孫昌大,此其天理之自然也。求福之道,莫如奉先思孝,而幽王信讒好佞,不知其玷,貶黜賢人,以至衰亂,雖曰自作之孽,而伊時賢人,非曰無矣。目見王室之至於敗亡,而無一人讜言直諫者,要之,言之無益而然也。其亦氣運所致,可勝惜哉?上曰,信用此皐皐訛訛之少人,乃反貶黜兢兢業業之人,其不能用人,可知矣。承輔曰,然矣。小人君子,勢不相容,而小人進用則君子退藏,在上者,審其賢否,察其忠奸而用,則豈至斯乎?幽王政治如此,安得不衰亂乎?皐皐訛訛,少人之情態也,兢兢業業,君子之氣象也。上曰,維今之人,不尙有舊者,此時豈無舊德可用之人也?可惜幽王,昏亂不省也。承輔曰,聖敎切當矣。耆舊宿德之人,豈眞無也,而但不能用焉。由此觀之,惟在君上取捨之如何耳。且以前篇末章,無忝皇祖,此篇末章,先王受命云者觀之,周人忠厚之意,目見幽王政治,將至衰敗,有不忍之心,追憶文王之德,而如是爲言矣。自文王至幽王,歷世十餘,歷年三百餘,而文王之深仁厚澤,浹人肌髓,民到于今,不忘德化遺惠,至後世而猶有存者,類如是矣。上曰,以若宣王之子,至於若是暴亂,可謂墜落甚矣。不勝嗟惜也。承輔曰,幽王,卽宣王之子也,去古未遠矣。中興輔佐之舊臣,想或有之,設或無生存者,其子若孫之以家庭聞見,稍有知識者,亦或有之,而未聞有一人匡救,此後世之所以慨惜者也。掩卷後,承輔曰,日前講筵,以汾王之甥下詢,故退出後,考諸經史,無明的議論,而及見字典,則甥字註有曰,姊妹之子,其下又曰,詩大雅汾王之甥,其下又註曰,姊妹之子。以此觀之,韓侯之妻,似是汾王之甥姪,非彌甥之謂也。上曰,然則蹶父,卽汾王之妹夫也。承輔曰,然矣,而厲王與蹶父,爲內外從也。仍奏曰,日前講席,以漢明帝兄東海王讓國事下詢,而臣雖前所閱覽者,而聰明耗減,未能詳細做對矣。筵退考見則果然,下問者相同,不勝欽仰萬萬,而漢明帝,送侯印,賜東平王國中傅,亦詳考則綱目則曰傅,資治通鑑則曰傳,傳字,其或傅字通用耶?未可詳知也。缺
上在昌德宮。只晝講。
政院啓曰,今日經筵牌,誤書以入,致勤下詢,臣之矇然捧入,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
政院啓曰,左副承旨金聲根,今日不爲仕進,卽爲牌招,何如?傳曰,允。
以左副承旨金聲根牌不進罷職傳旨,傳曰,只推。
義禁府啓曰,因黃海道暗行御史趙秉弼書啓,吏曹回啓內,黃州前牧使鄭翼永,長淵前府使李奎應等,繡啓旣請令攸司稟處,更無可論爲辭矣。鄭翼永,以安州牧使,時在任所,李奎應,下去京畿楊州地云,依例發遣府缺拿來,何如?傳曰,待待命拿囚。
又啓曰,鐵島前僉使李奎璿拿問處之事,傳旨啓下矣。李奎璿,下去忠淸道溫陽地云,依例發遣府書吏,拿來,何如?傳曰,待待命拿囚。
吏曹啓目粘連,觀此平安道淸南暗行御史洪萬植書啓,則順川前郡守李種懿,順安前縣監李源興等段,繡啓旣請令攸司稟處,更無可論是白遣,中和府使柳冀東段,庫簿行査,緩式而懲濫,城餉擅捧,違法而售奸,聽理優柔,禁飭玩揭政決吏手,權移座首,營所遠配,苟識循省之道,宜勉振刷之方是如爲白乎旀,成川前府使吳德泳段,都賈麴補弊,適肥該掌,營劃米濫執,偏聽巧舌,奸鄕納媚於賣任,交征利,猾校擅權於摘隱,厚招謗,慕艾常情,自易風流之爲過,視芥餘操,奈難夜氣之能識,簿書空帖,官隷紛競於邪逕,捧賂最顯者,言之座首,黃履贊·元錫用處,各六百兩,壬申癸酉兩年鄕監李文衡等三十四人處,二千八百四十五兩,各坊面任九十四人處,一千四百五兩,中軍李仁元處一百三十兩,金浩哲處一百五十一兩,羅希斌處訟賂一百五十兩,以願納減數,車亨暹處一千六百五十兩,鄭鎭希處一千三百兩,寧邊移赴時,謂以加下彌縫,新差座首金時模處二千兩,前後合錢一萬八百三十一兩內,三千二百三十五兩,奸猾輩,從中偸食,七千五百九十六兩,歸之私橐,外他難枚,怨猶載路是如爲白乎旀,三和前府使柳相吉段,民訟隨賂,剖決無期,儒任定價,數遞責捧,以最現者言之,前座首安錫煥處,構罪勒捧四千兩內,一千一百五十兩,充補大同庫加下,一千兩,座首李存㘾,隨陪朴來益,相與分食,一千八百五十兩,自歸私橐,忽生掩跡之計,稱以捄弊,未免無實,邑民金承元,以與人鬪鬨罪捉囚,捧賂三百兩,中軍姜應奉一百十兩,黃昌律七十兩,營吏金政模·朱之倫各五十兩,宋錫奎·金權喆免任債三百兩,楡洞民金成元處,謂有家間不美事,威脅勒捧四百兩是如爲白乎旀,祥原郡守金斗喜段,鑽任路而煽內外,奸鄕縱妾,猾校藉妻,翻訟案而混曲直,哀嫠受誣,窮盲抱冤,營戶米之濫價責本,宜其所怨,火稅穀之拖限弛捧,何所觀望,逋債橫徵,防愬拘圄,技贖濫收,張喝奪券是如爲白乎旀,殷山前前縣監徐曾輔段,從好反復,禁綱疏闊,豎碑剩餘挪用,勅宇繕費偸弄,辛未以後,儒鄕名帖二百四十七,其數貨賂實摠,萬一千八百餘兩,就其中若干彌縫,一千五百五十兩,而至見欺蔽,雜出端緖者,四千五百三十兩有餘,自歸私用,訓長李基鳳三百兩,黃贊中一百兩,齋長劉必勳等四人七百七十兩,贍學有司張希奉等五人六百六十兩,東齋有司鄭益祥等六人九百七十兩,掌議崔基貞二百兩,李基錫等四人五百兩,座首金平幹一千兩,高致礪等三人八百五十兩,工房鄕所吳亨涉二百十兩,趙錫九·吳錫權各一百兩,合錢五千七百六十兩,官奴希奉處預下淸錢三百兩,倉色韓元錫處添料諸錢三百兩,都合六千三百六十兩,加下不報三千三百兩是如爲白有臥乎所,上項五邑前後守令,竝只令該府拿問處之爲白乎旀,肅川前府使鄭完默段,差庫監而捧例,數遞遠謗,邑權專於奸校,院址斥賣是如爲白乎旀,殷山前縣監趙雲兢段,奸鄕對座,多被欺蔽,任帖數出,厚招怨詈,空斂邸料添給,失望尙藉百里是如爲白有臥乎所,上項兩邑前任守令,竝只從重推考爲白乎旀,平壤前庶尹金甲根段,持心謹愼,每懷靡及,聽訟如流,官差頓閭,數千餘財,廩捐救災,三十二坊,軍債防給,頌騰闔境是如爲白乎旀,安州前牧使南鎬元段,値大浸賙,邨飢缺,積瘼而蘇祛,庫債牽補,里徵蠲減是如爲白乎旀,价川前郡守申樂熙段,前後捐補,爲幾千兩,終始矯捄,非一二事,束吏嚴明,愛民撫綏,政績備著,譽頌彰播是如爲白乎旀,江西縣令洪鼎裕段,靑袊逐旬試製,倡以文風,韎韋課日習技,勸其武事,聽訟立決,吏莫售奸,救災有施,民皆感惠是如爲白乎旀,孟山縣監沈東瑾段,聽訟手題,分糶察奸,庫飭節約,獲保殘局,鄕秀奬勸,爲振遐俗,火畬樂業,印可生綠,水淸尙趨,鈴無動響是如爲白有臥乎所,上項五邑前後守令,竝施陞敍調用之典是白乎旀,安州牧使鄭翼永段,矯瘼多捐廩,刷戶總均烟役,鹽稅或罷減,祛謬習究實惠,董畚鍤而完垌築,嚴繩墨而斥鄕豪是如爲白乎旀,咸從府使李根豐段,百乞穀砲料捐廩,千錢銅蠲役恤蔀,潰垌頹舍,躬審賙給,束薪必嚴,安堵自樂是如爲白乎旀,中和前府使白南益段,循良古規行飮,射課功令尙敦,達武廨而捐廩,設砲料而均布是如爲白乎旀,三登縣令丁大林段,糴本雜費,皆由廩捐,屯稅剩條,爲補里役,名區淳俗,與政相孚,秀才異俗,隨學爭能是如爲白乎旀,永柔前縣令李敬稙段,宿儒素規,循吏本色,聽庭訴而諄誨諭,引鄕秀而勸課試,儲硝繕軍械,儉約節有規是如爲白乎旀,孟山前前縣監李賢器段,對民訟而視如子,束吏習而待以弟,近千緡取殖立本,寔刷價之勿斂,數百鏹葺頹給費,從零聚之有劃是如爲白有臥乎所,上項六邑前後守令,似當竝施兒馬賜給之典是白乎矣。係干恩賞,臣曹不敢擅便,上裁敎是白乎旀,前監司申應朝,前前監司南廷順,沿路京畿監司閔台鎬,開城留守韓敦源段,繡啓論列,俱甚推奬是白乎矣,道臣·守臣體重,今姑勿論爲白乎旀,其餘本道守令·察訪,及沿路守令·察訪等段,績乏優異,疵無顯著,竝只置之爲白乎旀,其外梱帥·中軍·虞候·邊將等乙良,令兵曹稟處,何如?啓,依回啓施行爲良如敎。
甲戌十一月二十三日午時,上御熙政堂。晝講入侍時,同知事金鶴根,特進官李珪永,參贊官金奎弘,侍讀官金玉均,檢討官鄭璣相,假注書韓晢東,記注官金在鼎,記事官沈相萬,各持詩傳第十卷,宗臣李寅卨,以次進伏,武臣金箕赫,進伏檻外訖。上曰,史官分左右。上開卷。鶴根讀,自於穆淸廟,止天作一章,仍釋義。上命授書算于鶴根。上讀十遍訖。缺
上在昌德宮。只晝講。
政院啓曰,明日常參·經筵,取稟。傳曰,只晝講。
左承旨徐臣輔狀啓,臣於十三日,敬奉聖諭,馳往傳諭于忠淸道全義縣左諭善任憲晦所住處則以爲,臣於史官之回,復控瀝血之懇,顒俟鞶帶之遞,未及入達,而銀臺之臣,銜命遠臨,誕宣下敎,至有偕來之命,恩出格外,禮意曠古,臣罪愈大,上下相持,靡有了期,傷損國體,莫此爲甚。不敢知殿下,何所取於無用之賤臣而乃爾哉?聖批若曰,蓋欲藉學,發之於政,臣本無學,何敢言政?如曰無已,則向所繳進先正說,臣固妄率之罪,在殿下,爲有則改之,無則加勉之資,在輔導元子,尤足爲身敎之義端,而未承體念之敎,有若初不澄省者然,其不槪於聖心可知。藉使臣進身後,有何言之可裨益哉?聖敎曰,天職不可久曠也,臣亦曰,不可久曠也,聖敎曰,元良訓迪,尤係急務,臣亦曰,尤係急務,惟其如是,是爲臣亟請遞職,改授賢德之大端。至於狗馬之疾,雖未及爲聖明之所俯燭,病者之自知明矣。許多形證,不敢屑越枚陳,而最是眩暈成痼,有時昏倒,不能出入戶庭,至廢先廟之謁,如是者,何敢驅馳道途,升降殿階乎?其職名之萬萬不稱,疾病之萬萬難强,實萬萬無可進之道,則王人相守,亦何益哉?當此民窮財渴之時,只貽殘邑廚傳之弊,益增臣罪,罔知攸措。惟願殿下,還收偕來之命,仍削臣本兼諸職,其召而不往之罪,令攸司勘處云矣。臣旣承偕來之命,故姑爲仍留之意,馳啓。踏啓字。
傳曰,自遣近侍偕來之後,側席之想,日甚一日,附牘之至,遐心莫回,憮然失圖,繼以悵歎,向疏所進先正之說,予已經學,而果爲此時準備者也。今方以是爲則,以是爲勉,體之於心,驗之於事,亦此待卿而顧問,待卿而咨訪,惟其如是也。故銓綜之責,啓沃之功,元良訓迪之方,前諭已悉予懇懇之意,則以卿經術之深䆳,以卿操行之篤實,且以卿名義家聲,寧可固守東岡,高尙其志,不思所以幡然起膺乎?第卿愼節之一往進退,已不勝萬萬悶慮,況今節屆至沍,寒事轉劇矣,安車就途,觸冒必多,此際敦迫,反非禮遇之道,而予有一言可復者。明春,卽我元良初度也,惟卿延頸之忱,當倍餘人,迨此造朝,出入左右,展施蘊抱,副予區區之望事,偕來承旨,更爲傳諭于左諭善。
傳曰,偕來承旨傳諭後,仍爲上來,以安儒賢之心。
以全羅監司趙性敎狀啓,和順縣監姜文永,暗行御史,旣已封庫,爲先罷黜事,傳曰,令該曹勿拘常格,口傳各別擇差,催促下送。
吏曹口傳政事,以金養均爲和順縣監。
議政府啓曰,卽見全羅監司趙性敎狀啓,則羅州牧黑山島漂人五名問情,則乃是大淸國登州府鳳凰城人之行商漂到者,船隻破傷,願從旱路還歸事,請令廟堂稟處矣。從水從陸,俱有其例,有願許施,亦出於柔遠之義,況又船隻破傷,無以駕海者乎?旱路之請,特副其意,船材燒火及行具治送,沿路領護之節,另飭擧行,彼人帶來之物,持去與發賣,照例爲之,緣由咨文,預爲撰出,順付回撥,下送灣府,使之入送鳳城,轉致盛京之地,何如?傳曰,允。
義禁府啓曰,因平安道淸南暗行御史洪萬植書啓,吏曹回啓內,順川前郡守李種懿,順安前縣令李源興,繡啓旣請令攸司稟處事,更無可論爲辭矣。兵曹回啓內,平安兵營幕裨趙存億,繡啓旣請令攸司稟處,更無可論爲辭矣。李種懿·李源興,今方待命拿囚,趙存億,下去忠淸道大興地云,依例發遣府書吏,拿來,何如?傳曰,待待命拿囚。
甲戌十一月二十四日午時,上御熙政堂。晝講入侍時,同知事金鶴根,特進官白樂貞,參贊官任應準,侍讀官李載純,檢討官鄭璣相,假注書韓晢東,記事官金㽥·沈相萬,各持詩傳第十卷,宗臣李景夏,以次進伏,武臣白南益,進伏楹外訖。上曰,史官分左右。上讀前受音一遍,仍開卷。鶴根讀,自昊天有成命,止時邁一章,仍釋義。上命授書算于鶴根。上讀十遍。缺
上在昌德宮。只晝講。
藥房都提調洪淳穆,提調洪祐吉,副提調金奎弘啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
以監察茶時啓辭,傳曰,知道。
政院啓曰,明日常參·經筵,取稟。傳曰,只晝講。
政院啓曰,議政府郞廳來言,今日賓廳日次,而領議政李裕元,有身病,左議政·右議政未差,不得來會云矣,敢啓。傳曰,知道。
議政府啓曰,頃以湖南災結加請寘之之意,覆啓行會矣。卽又見該道臣趙性敎狀本,則備陳民情騷擾之狀,仍請不足新災五千四百三十三結二十三負,特許準劃事,令廟堂稟旨分付矣。湖南結摠最多也,故報災之時,每存厚望,而今年年形,稍遜於他道,道啓又至,特用慰恤之義,加劃五百結,使之斯速分俵事,行會,何如?傳曰,允。
又啓曰,卽見平安南道暗行御史洪萬植別單,則其一,蕩還以後,戶米四斗收捧之際,舞弄多端,以錢穀參半磨鍊事也。蕩還之政,實爲安民之惠,營邑之凋殘,職由於此,而當初戶米四斗,旣是爛議磨鍊者,則不意法文弊滋,乃有高價執錢等事,此則各別禁斷。今若以穀爲錢,則安知不他弊復生於其間乎?繡衣所陳,未嘗非確論,行之十年,已成其規,而變而又變,眩於民情,關問道臣後處之。其一,兵營之錢分穀捧,爲民痼瘼,本道某樣錢中三萬兩,劃付該營,則自當善處,而若未蒙措劃,則東津鐵餉耗一千石移劃,而每歲給代兵營條九千兩內,除出三千兩,不足六百兩,自該營某樣充報,其餘六千兩,作還二千石外,更勿添穀事也。錢分穀捧,雖爲軍需萬不獲已之擧,在安民,爲切骨之瘼,而三萬兩之劃付,固好矣。見今國用艱絀,無處可辦,姑難遽議,至於東津耗,移劃諸條,所論極爲消詳,依此磨鍊,以爲衛士支放之資,二千石外,更勿添還事定式。其一,兵營軍木庫吏奴逋,自今年永蕩,江西義倉穀八百八十石,殷山賑倉穀二千五百石,代錢拔本,劃付兵營,以爲取殖,巡營穀簿中各庫立本穀一千石,亦爲劃付,以上項取殖中三千兩,仍爲本穀給代,歲儀本錢九千餘兩,奴廳排納條中一千兩,立本穀一千石,執錢竝付,該屬擧行物種,從時價磨鍊事也。庫錢蠲減,果快矣,而如欲矯捄,牽此挪彼,不無掣礙之端,繡單備言軍庫之緊重,又言吏奴之矜惻,特爲蕩除措處諸條,一竝依施,歲儀物種,從時直取用代下一款,永爲防塞,毋敢襲謬。其一,江西排年還詳作條三萬四百餘兩,特許蠲蕩事也。本道穀摠,一自更張之後,除却城餉,今無可言,而本邑排還,獨漏於許蕩之中,民情尙爲仳離,依他邑已蒙之恩,不害爲一視之政,自今年竝許蕩減。其一,各邑斗斛,一遵銅鑄式樣,竝令釐正,別用大斗,一切痛禁事也。律度不同之論,誠如繡單,而旣見不同,已使旣同,則深得察隱之體,依此施行事,分付。其一,慈母山城所管七邑餉還,依舊上捧,城戶徭役,依節目蠲除事也。其一,各山城餉穀,準數上捧,如非大災荒之歲,毋得低昂事也。山城之癈棄,寔出於下捧之故也,已因海繡別單,詳陳於大興山城餉穀事,而慈母山城,與此無異,則上捧之議,必有長遠之謀,依此行會,另有實效,居民徭役,亦爲蠲除,至若他山城平留一款,更勿擧論之意,一體申飭。其一,各邑民庫,濫下無節,這這以官庫施行,巡營磨勘,如有違越,該守令論罷事也。本道之大同庫,乃他道之民庫也。收其一年所需,一應支勅及諸般公用之事,而伊來憑公營私,無非濫下,結斂族徵,便成根窩,民無以聊生,其撙節之方,令道臣另加察飭。其一,儒林之每年春釋菜鄕首任之限,等內都監別監之限一年酌定瓜期,必以元儒鄕案中人差代,如或遞改,修成冊報營,俾不得自邑擅便,吏胥陞鄕,痛加杜塞事也。鄕儒任之隨出報營,自是古規,而邑有大事,視若銅鍋,銷盡財貨,惹起邑論,願之者蕩敗,不願者亦蕩敗,遐土靑衿之士,莫不解體,一依繡單施行。其一,廣梁鎭船隻修造,一依京江船制度,給付鎭底船民,使之載物興販,且以水手梢工,仍定瞭望追捕軍,沿海諸鎭,一體施行事也。舟車之通,皆從其勢,亦從其路熟,則令道臣詳審便否,可行則行之。其一,各邑軍器繕修,輒多爽實,嚴明査閱,補其缺漏,如或襲謬,隨現論勘事也。軍器修補之爽實,恒所駭歎者也。繡單所云舊官曰修,新官曰弊,仍職或蒙,陞職或加,明有可據,聽者還羞,而每年兵營,遣裨摘奸,卽不易之規,胡不致察,因循捱過乎?關飭道帥臣,更無得如前疎忽。其一,各驛之加把仍把,落後軍官,無草料勒責之弊,竝爲嚴禁事也。向於海繡別單覆啓,已有措辭行會,而本道,自中和至灣上,途路最夐,其弊尤痼,更爲嚴關於箕·灣兩處,一體操飭於舌院,何如?傳曰,允。
甲戌十一月二十五日午時,上御熙政堂。藥房入診,晝講同爲入侍時,都提調領府事洪淳穆,提調洪祐吉,副提調金奎弘,宗臣李沇應,以次進伏。知事尹滋悳,特進官金基纘,參贊官趙濟華,侍讀官李載純,檢討官鄭璣相,假注書金羽均,記注官吳宅禹,記事官沈相萬,各持詩傳第十卷,以次進伏。武臣具奭祖,醫官李慶年·鄭一龜·李碩柱·李命錫,進伏楹外訖。上曰,史官分左右。淳穆問候,各殿問候訖。仍奏曰,醫官待令,使之入診乎?上可之。慶年等,以次診候,退伏楹外訖。淳穆,顧謂慶年等曰,脈候奏之。慶年等奏曰,脈候左右三部調均矣。淳穆曰,近來咳嗽證候,似是顯有勝度矣。上曰,近來頗有勝矣。淳穆曰,此必是地黃湯,有以湊效矣。上曰,似然矣。淳穆曰,此劑之空心服者,以其開豁膈痰,自然順下,而恒爲進御則受效必多矣。上曰,欲爲長服矣。淳穆曰,領相,以妻母會葬廣州地,當日往還云,故敢此仰達矣。上曰,固當如是矣。淳穆曰,邇來講對,近日又始法講,此乃祖宗朝成德工夫,有以仰聖學克臻緝熙之域,臣等不任歡祝之忱,缺上讀前受音一遍,仍開卷。滋悳讀,自執競武王,止臣工一章,仍釋義。上命授書算于滋悳。上讀十遍訖。滋悳奏曰,以臣工章言之,誡農官則在公成法,勸農時則受明康年,自古治平之君,莫先於保民,保民莫大於務農,是故,民不飢寒爲上瑞,苟不飢寒,此有恒産而有恒心也,於治國平天下,何有哉?伏願殿下,亦於保民之道,體念焉。缺淳穆曰,今玆進讀自止,在於周頌,如是不已,則一部詩經,歲前可以畢講矣。就論此三章旨義,莫切於自强不息四個字,執競,思文之大烈至德,寔肇基於斯,以至臣工之奄觀銍艾,又由此而收功,則蓋學問上做工,捨是道,亦奚以哉?上曰,日前領相,以勿爲間斷有言,今日領府事,又有此奏,可不勉從乎?淳穆曰,自止行數,較前雖多,如是沛然下讀,若無間斷,則歲前此卷之畢講,似容易矣。上曰,方欲於歲前畢講矣。淳穆曰,詩經始講,今至爲久矣。缺
上在昌德宮。只晝講。
備忘記,水原留守宋近洙下直,長弓一張,長箭一部賜給。
傳曰,入直外玉堂竝許遞,前望單子入之。
政院啓曰,明日常參·經筵,取稟。傳曰,只晝講。
議政府啓曰,法講日開之時,經筵之任,不可不備員,在外人許遞與未差之代,政官牌招,開政差出,何如?傳曰,允。
吏曹口傳政事,以任穉宰爲章陵參奉。
政院啓曰,吏曹判書趙基應,參議李淳翼牌不進推考傳旨及罷職傳旨,今方捧入,而開政命下之後,如是違牌,事甚未安。參判任憲晦在外,判書更爲牌招,何如?傳曰,允。參議只推,待明朝一體牌招。
弘文館啓曰,法講日開之時,同經筵李敦相,時無職名,令該曹口傳付軍職,何如?傳曰,允。
義禁府啓曰,同義禁李敦相,時無職名,令該曹口傳付軍職,何如?傳曰,允。
司饔院啓曰,今日供上生鮮,腐傷體少,屢次點退,使之改色,與前無異,日勢漸晩,雖不得不捧入,而該貢人等所訴內,當此合氷,捉得無路,限捉得間,願以活鷄代封云矣。在前如此之時,曾有稟旨代封之例,而莫重御供,自下不敢擅便,惶恐,敢啓。傳曰,知道。代封。
吏曹啓目粘連,觀此承政院注書沈相學上疏則以爲,臣與行右承旨南廷龍,有姨從應避之嫌矣。臣見職,揆以格例,在所當遞,亟許遞改,以存公格,亦爲白有臥乎所,相避之法,在下當遞,承政院注書沈相學改差,何如?啓依允。
甲戌十一月二十六日午時,上御熙政堂。晝講入侍時,同知事金鶴根,特進官許傳,參贊官金聲根,侍讀官李載純,檢討官尹升求,假注書洪鍾運,記注官李徽圭,記事官沈相萬,各持詩傳第十卷,宗臣李升洙,以次進伏,武臣金澈均進伏楹外訖。上曰,史官分左右。上讀前受音一遍,仍開卷。鶴根讀,自噫噫成王,止潛一章,仍釋義。上命授書算于鶴根。上讀十遍訖。上曰,潛章大旨,以月令季冬,命漁師云云者爲是耶?傳奏曰,舊序曰,季冬薦魚,季春薦鮪,蓋季冬魚肥充,季春鮪新來,故以其時物之美,薦其宗廟,以致孝心也。集傳,必引月令薦廟者,亦致孝之義也,此爲大旨也。上曰,此云萬萬曰億,而亦或言十萬曰億,何者爲是耶?傳奏曰,十百爲千,十千爲萬,十萬爲億,此則小數之稱也。若大數則以萬萬爲億,至有恒河沙無量數也。稊者,毛氏以爲陳穀,而鄭氏以爲億,億以美穀數之多也。上曰,應田縣鼓之田,大鼓云,而鄭氏註曰,小鼓,何鼓爲是耶?傳奏曰,以田爲大鼓者,毛氏之說,而鄭氏以爲田,當作周禮鼓朄小鼓也,先擊小鼓,乃擊大鼓,小鼓,爲大鼓引也。傳奏曰,上下四篇文義,諸臣皆已陳達,臣無容更陳,而豐年之頌,則允宜諷誦而體念者也。周之基業,自后稷,本於稼穡者,民所資生之原也。民爲邦本,民足則君與之足,故多黍多稌,爲大有之慶,而於秋冬烝嘗,報祭宗廟,故曰烝畀祖妣,胡氏濮氏皆以爲,報祭宗廟也,集傳所云,蓋祀田祖先農者,劉氏疑其爲初解後改者,恐得之矣。上曰,烝畀祖妣,果祭宗廟之辭也。缺
上在昌德宮。只晝講。
政院啓曰,明日常參·經筵,取稟。傳曰,只晝講。
政院啓曰,來初一日,輪對日次矣,敢稟。傳曰,當次人受點後,日次待令。
傳曰,藥院都提調有闕之代,前望單子入之。
內醫都提調前望單子入之,領敦寧金炳學落點。
玉堂前望單子入之,應敎金九鉉,副應敎趙東弼,校理姜文馨·韓章錫,副校理朴齊晠,修撰金玉均,副修撰鄭璣相·尹致聃落點。
傳曰,密陽府使之代,勿拘常格,各別擇差。
有政。吏批,判書趙基應,參議李淳翼進,參判任憲晦在外未肅拜。吏批啓曰,水原府判官,今當差出,而本府,以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。以任憲晦爲大司憲,鄭海崙爲大司諫,權益洙爲執義,李鳳德爲司諫,吳麟泳·韓國輔爲掌令,全洪敎·文俊泳爲持平,朴鍾善爲獻納,鄭顯英·李載龜爲正言,李晩運爲兵曹參判,金七煥爲敦寧都正,金炳德爲弘文提學,金世均爲知經筵,李炳敎爲同經筵,李秉文爲同春秋,李喬翼爲司饔提調,徐夔淳爲兵曹正郞,兪程煥爲刑曹正郞,柳承根爲司導僉正,李秉羲爲翼陵令,姜湕爲引儀,金蘊淳爲水原判官,徐弘淳爲鎭安縣監,兼祭酒單任憲晦,承文著作二單尹善柱·白奎燮,嘉義金元植今加資憲,故學生金祖植·金在正·朴鉉泰已上,贈監察,孝行卓異,贈職事承傳,朴孝培贈童敎,孝行卓異,贈職事承傳,故學生安宗翰贈戶參例兼,安允五贈左承旨,安聖垕贈僕正已上,同知安榏三代,故學生尹取東贈監察,孝行卓異,贈職事承傳,贈吏參李憲度贈知宗正卿吏判例兼,吏議李章協贈宗正卿吏參例兼已上,知宗正卿李秉文本生考·祖考追恩移施事承傳,故學生李樂會贈僕正,刑曹參判李僖魯本生曾祖考追恩移施事承傳,故通德申鎭華贈吏議,學行卓異,超贈事承傳,學生李命培贈持平,孝學卓異,南臺贈職事承傳,故主簿金億鎰贈吏議,忠節卓異,贈職事承傳,學生李寅老贈監察,孝行卓異,贈職事承傳。再政。以洪淳大爲吏曹參判,鄭基曾爲掌樂僉正,朴齊弘爲景慕宮令,馬箕昇爲順陵令,李膺耆爲禮賓主簿,李周夏爲密陽府使,兼華寧殿令單金蘊淳,知春秋單李秉文,學正單盧德龍,學諭單洪羲濟。三政。以沈東瓚爲慶基殿令,吳敬善爲載寧郡守,西學訓導單李泰元。
兵批,以李彰夏爲御營騎士將,李明俊爲梨洞萬戶,同知單朴鳳悅,僉知單李晩夏,浦項僉使孫養倫,革罷事承傳。
義禁府啓目,原州前前判官任泰準原情云云。問目內辭緣,泛稱遲晩,刑推得情,何如?啓除刑推,議處爲良如敎。
又啓目,成川前府使吳德泳原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓依允。
領府事洪淳穆箚陳病狀,乞解藥院之任。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
戶曹判書閔致庠,疏辭新除度支之任。答曰,省疏具悉。卿其勿辭行公。
甲戌十一月二十七日午時,上御熙政堂。晝講入侍時,同知事李敦相,特進官李景宇,參贊官任應準,侍讀官李秀萬,檢討官尹升求,假注書金羽均,記注官金載鼎,記事官沈相萬,各持詩傳第十卷,宗臣李珪永,以次進伏,武臣洪圭進伏楹外訖。上曰,史官分左右。上讀前受音一遍,仍開卷。敦相讀,自有來雝雝,止武一章,仍釋義。上命授書算于敦相。上讀遍。缺
上在昌德宮。只晝講。
前判書閔升鎬卒逝後,中宮殿,藥房·內閣·政院·玉堂口傳問安。答曰,知道。
中宮殿進御二錢重人蔘粟米飮,自今日一貼式,限四貼煎入事,榻前下敎。
傳曰,府大夫人行次所,遣宗正卿李明應,問候以來。
傳曰,遣中使,慰問韓昌府夫人,仍令恤孤以來。
傳曰,此重臣,重厚之姿,純篤之行,其忠勤,何如,倚毗,何如,而年來守制,雖未能展施蘊抱,予心眷注,將欲大用,意慮之外,逝單遽徹,驚衋之極,夫何復言哉?卒判書閔升鎬喪,東園副器一部輸送,錢一千兩,米三十石,木布各五同,緞屬五端,全漆一斗,令度支輸送,遣中使護喪,特贈左贊成,不待諡狀議諡,成服日,遣承旨致祭。
傳曰,閔判敦寧,遭慼以後,氣力必多受損,遣史官,問慰以來。
政院啓曰,左副承旨金聲根,今日不爲仕進,卽爲牌招,何如?傳曰,允。
以左副承旨金聲根牌不進罷職傳旨,傳曰,只推。
弘文館啓曰,新除授副應敎趙東弼,校理姜文馨·韓章錫,副校理朴齊晠,修撰金玉均,副修撰鄭璣相,竝卽牌招,推移入直,何如?傳曰,允。
又啓曰,新除授應敎金九鉉,時在京畿水原地,經筵事緊,請斯速乘馹上來事,下諭。答曰,依啓。
議政府啓曰,今番繡啓,吏曹稟覆中,瑞山前郡守吳秉善,天安前郡守金復容,高城前郡守李國寧,前前郡守金疇鉉,新溪前縣令宋熙成,陽川前縣監李輔應,始興前縣令成載健,藍浦前縣監金亮淵,懷德前縣監李寅翼,陰城前縣監李獻春,前前縣監尹禹鉉,燕岐前縣監李裕烈,黃澗前縣監金周鎭,所犯雖有淺深,論其贓汚,不可以罷職而止。竝令王府拿問,更爲勘處,其在事體,難免不審之失,該堂上,施以從重推考之典,何如?傳曰,允。
兵曹啓目粘連,平安道淸南暗行御史洪萬植書啓,吏曹回啓內,閫帥·中軍虞候·邊將等乙良,令兵曹稟處事,啓下矣。觀此平安道淸南御史洪萬植書啓,則前前兵使蔡東健段,繡啓臚列,若是狼藉是白乎矣,將臣體重,令廟堂稟處爲白乎旀,前兵使趙台顯段,城東築石役餘二百步,徑遞未竣缺此納錢數過十萬兩,果皆歸屬有處,臣於入府時,觀於吏招,參以印蹟,則兵使所用錢,以營收廳所補排捧情費條二千兩,壬申春放料貿米剩條七千四百七十八兩三分,石役所濫下條六千八百二兩九錢二分,金龍西處,以洋木潛寘事徵出條一千三百三十兩,蔡炳周處,賣科條五百兩,朱學祿處,願納減給捧賂三百兩,寧邊劉弘秀處,都試優等受賂四百兩,又以火科冒祿洪士心處二百兩,吳喜永處七百五十兩,博川韓學斗處,該座首圖囑債一百兩,本州金周弼處,大同監差定請八十兩,營奴洽處,賣任賂一百兩,古城崔哥處,頉役債四百兩,加下一千八百四兩,以不用淸錢充補軍木庫合錢爲二萬三千二百十八兩三錢三分是白遣,幕裨趙存億,符同奸猾,專事壅蔽,經用之掃蕩,營用之凋瘵,雖同罪有該裨,責在元帥,恐又罔念承弊,自底速戾,若是其沒廉無憚乎,旣係常典之當施,可息衆怨之方騰是如爲白有臥乎所,所犯諸條,若是狼藉,不可以已遞而勿論,令該府拿問處之爲白乎旀,該裨趙存億段,繡啓旣請令攸司稟處,更無可論是白遣,中軍申定均段,妖嬖奸傔,內煽蟲媚之私,狎客猾徒,外蔽觀聽之公,軍布操錢之先期預捧,訟債技贖之惟日交征,又何黷利而勒徵,此或慫慂之媒致,未必專由肥己,所以怨讟之朋興是如爲白乎旀,兵虞候沈宜稷段,跟詗易混於虛實,罔或一誤,狴紲必戒於疎忽,寧容再失,鍮商之䵝昧被捉,罪疑從輕,笞民之邂逅致戕,謗近過情是如爲白乎旀,老江僉使金然成段,自以軍校久勤,宜加飭勵,乃於鎭屬支放,減半潛奪,係是不法,極爲可駭是如爲白有臥乎所,上項中軍·虞候一邊將之或妖嬖奸傔,內煽蟲媚,狎客猾徒,外蔽觀聽,軍布操錢之預捧,訟債技贖之交征,或鍮商之䵝昧被捉,笞民之邂逅致戕,或鎭屬支放,減半潛奪,俱係不法,竝罷黜爲白乎旀,慈母前別將金基灝段,名以鎭將,勒貸殘戶,謂有觀病,逃歸他道本家,其擧措非止駭妄是如爲白有臥乎所,勒貸殘戶,係是不法,且守城軍餉,法意何等愼重,而無難逃歸,以致疎零,亦管師律,似此蔑法之類,不可尋常處之,令該府拿問嚴勘爲白乎旀,其餘閫帥·邊將等,別無優異之績,亦無顯著之疵,竝只寘之,何如?啓依允。
義禁府啓目粘連,向前吳德泳·任泰準等亦,吳德泳段,凡干貨賂之招謗,願納減數之私用者,自有繡論,焉逭當勘,任泰準段,稅米濫價,訟案翻覆,俱係不法,而禁松犯斫,數旣夥多,不可以發明,有所參恕,竝只以此照律,何如?啓依允。
義禁府啓曰,瑞山前郡守吳秉善等,竝拿問更爲勘處,慈母前別將金基灝拿問處之事,傳旨啓下矣。吳秉善,下去橫城地,李輔應,下去金溝地,金復容,自務安任所,未及上來,金疇鎬,自茂長任所,未及上來,李國寧,下去聞慶地,金亮淵,下去鴻山地,李寅翼,下去沔川地,尹禹鉉,下去忠州地,李裕烈·金周鎭,自任所未及上來,宋熙成,下去楊州地,成載健,下去果川地,李獻春,下去利川地,金基灝,下去平壤地云。依例發遣府書吏·羅將,竝拿來,何如?傳曰,允。
左諭善任憲晦疏曰,伏以臣今秋以後,四朔之內,五被敦召,再蒙特除,臣是何人,敢當斯擧,遠近傳誦,莫不駭惑,臣亦環顧惝怳,不自知其何以致此也。臣含榮感德,固當赴湯蹈火之不辭,且愛戴君父,臣亦有一點明處,一登文陛,以覲耿光,粗伸世臣之義,是臣素心,況値元子衣尺漸長,設廳置僚,用基億萬年無疆之休,以臣無似,亦忝末員,因此進身,仰瞻玉質,退塡丘壑,亦臣至願,而第分有所不敢,病有所不堪,徊徨踧踖,終守虞人之戒,至於日昨附奏,而意已窮而辭亦殫矣。固當恭竣聖明之財處,而王人相守,亦旣有日,臣情隘塞,倍百於前,不顧煩瀆之嫌,又有疾聲之籲。蓋梁鵜軒鶴,古人所譏,負乘致寇,大易攸戒,臣分之不敢當此,夫夫皆知之,日月之明,何所不燭?惟從古辭職者之言病,自成已例,則豈聖明,亦疑臣之有是歟?此有可以一言而俯諒者,臣自濫玷選籍以來,大小除拜,一切辭避,入了幾多文字,過了幾多歲月,而一未嘗言病者,非無病也。臣性本樸愚,誠不欲以些少疾恙,張皇而欺君也。至昨冬病深,然後不得已始言之,以此推之,不欲欺君於前者,乃反飾詐於後哉?顧今形證,比昨冬不啻倍劇,寢食俱廢,長時眩倒,謂之言尸,猶屬歇語。聖明若知此實狀,而猶不恤僵死於道路,督迫起發,則恐非體下之道也。且書云無曠庶官,庶官尙不可曠,況臣所叨,責任之綦重,果何如也?君德之成就也,元良之輔導也,流品之鑑別也,尤不可一日而曠也明矣。今乃委諸草莽,引日延月,駁正罔聞,變通無期,一任其妨賢路而廢天工,是亦豈朝家綜核之政乎?至於偕來之命,事面彌重,揆以義分,若將逃遁不得,而抑嘗聞前輩之被此異數者亦有之,而苟義之不敢,勢之難强,罔或以是爲拘,而必出乃已,臣之進不進,亦豈專係於是乎?殘郵疲於奔走,貧邑困於廚傳,臣不死不活,贅疣於世,無一毫裨補聖化,但以虛名,害及官民,臣日夜憂愧,病上添病。伏乞聖明,明察此事理,亟刋臣仕籍,仍召還近侍,俾臣垂絶殘喘,安意就溘,實爲大聖人無物不遂之至仁盛德也。臣受恩如天,報答無地,瞻望象魏,有淚無從,惟以生當隕首,死當結草,自矢於心已矣,臣無任云云。答曰,省疏具悉卿懇。日前別諭,已悉予意,而今此巽牘又至矣。中銓之任,爲卿苦懇,已移換憲長,卿庶幾諒之,明春簉朝,望須幡然,毋負予鄭重申飭之意。仍傳曰,此批答,遣地方官傳諭。
甲戌十一月二十八日午時,上御熙政堂。晝講入侍時,知事尹滋悳,特進官趙耆永,參贊官趙濟華,侍讀官李秀萬,檢討官尹升求,假注書洪鍾運,記事官金㽥·沈相萬,各持詩傳第十卷,宗臣李敦應,以次進伏,武臣李奎顔,進伏楹外訖。上曰,史官分左右。上讀前受音一遍,仍開卷。滋悳讀,自閔予小子,止小毖一章,仍釋義。上命授書算于滋悳。上讀遍。缺
上在昌德宮。停常參·經筵。
傳曰,卽見前掌令孫永老疏,則脅迫君父,節節凶悖,此不可不究覈其根窩。孫永老,亟令王府,具格拿來,設鞫得情。
政院啓曰,議政府錄事來言,領議政李裕元,遭有人言,情踪惶蹙,逬出城外,仍納命召,何以爲之?敢稟。傳曰,遣史官還傳命召,卽爲安心還第事,傳諭。
傳曰,予之所倚毗,卿之所鞠瘁,果何如,而今引挾襍狂悖之說,倉卒逬出,反損於事體,卿試思之,顧今國計民憂,是豈卿一日曠務之時乎?凶疏句語,專爲脅迫寡躬,而末端之攙及於卿,特其影子耳。以卿體國斷斷之誠,固當奮然懲討,而乃有此處義之擧,誠非所望於卿者也。奉還命召,更敷心腹之諭,卿其諒之,卽爲還第事,遣史官傳諭于領議政,仍與偕來。
輔養廳啓曰,今月三十日日次,依例進見之意,敢啓。傳曰,權停。
奎章閣啓曰,原任直提學閔升鎬喪,依定式遣檢書官,傳給內賜賻物以來之意,敢啓。傳曰,知道。
前掌令孫永老疏曰,伏以臣,鄕谷賤品,濫竊科第,庸材自甘於樗散,愚衷每切於葵傾,爲國效死之誠,不後於人,抱此耿耿,積有年所矣。今有可言而不言,則是負殿下也,臣安敢爲此也?向在十月李彙林之疏,言涉不審,已被重罪,而其時傳敎若曰,大院君郊舍行次,專爲取適頤養,而行將非久還次矣。凡在臣民之列者,奉讀恩言,感極而涕,攢手顒祝,于今數朔,未聞還次之喜報。臣竊伏念春夏之間,日候和鬯,逍遙泉石,暫時暢敍,自是美事,而顧今節屆沍寒,氷雪凌兢,窮山荒涼,陋室狹窄,恐有妨於取適頤養之方。伏願聖明,不日動駕,以爲還次雲宮,則八域欣忭,當復如何?此非臣一人之言也,卽擧一國大同之願,深加澄省焉。臣又有忠憤所激,按住不得者,玆敢冒死一陳,惟殿下垂察焉。自古在昔,明君哲辟之爲治也,天道無獨運之理,故必也輔相,得其人,以之啓沃君德,寅亮庶績,堯·舜之世,有皐·夔·稷·契焉,殷之伊·傅,周之周·召是已,降而漢有蕭·曹·魏·丙,唐有姚·宋,宋有韓·范,亦皆迺心王室,匡輔時政,廊廟之上,不得其人,而能做熙雍之治,臣未之聞也。易曰,開國承家,小人勿用,用小人任以國政,而國事不非者,臣亦未之聞也。惟我殿下,親總庶務,勵精圖治,宜乎郅唐·虞而陋漢·唐,何爲而令不上行而紀綱解紐,澤不下究而民生困悴,玆曷故焉,有君無臣,固今日準備語,而況輔相非其人乎?見今任元輔之責者,果何如人也?賦性狠愎,行己奸狡,蛇虺之毒,逢人輒齧,蠅狗之營,惟勢是趨,內外歷揚,兜攬華膴,滾到三事,圖報之誠,宜倍餘人,昨年之重入中書,亶出於試可之聖心,而憑托先訓,課年乞退之餘,謂此時可乘,拚棄廉隅,冒沒承當。然則其云先訓,不過是欺世釣名之計,不遵父訓而能忠於君者,臣未之聞也。倚毗,何如,而恣行威福,全無顧忌,傷人害物,作爲能事,蠹國病民,自是伎倆,賓對奏事,一變十年之美典,政府題辦,皆由四知之暗賂,睚眦之報,如恐不及,氣焰所肆,觸之則碎,中外戰手,道路側目,有識之憂歎,尙矣勿論,以至輿儓下賤,閭閻百姓,懍懍若不保朝夕矣。圖科第於穉子而不顧惡瘡之近侍,忘讎怨於洋賊而反攉綿布之互市,許多罪犯,指不勝屈,竹不勝書,在廷臣子,畏蹈禍機,惟事緘口,臣若不爲殿下一陳之,則殿下,其將何以聞之乎?臣固知言出于口,禍不旋踵,滿腔熱血,一灑有地,由臣之言,屛去巨慝,朝著淸明,聖化維新,臣死亦猶榮,嶺海鈇鉞,固所甘心,而若賜親臨鞫問,則臣於未死之前,謹當條條仰達,以暴未盡之憂憤焉。臣無任云云。
上在昌德宮。停常參·經筵。
韓昌府夫人卒逝後,大殿,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
中宮殿擧哀後,宗親·儀賓·藥房·內閣·政院·玉堂·朝廷二品以上·六曹堂上單子問安。答曰,罔極。
上詣昌慶宮禁川橋,入幕次後,藥房·內閣·政院·玉堂口傳問安。答曰,知道。
望哭後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。還內後,藥房·內閣·政院·玉堂口傳問安。答曰,知道。
藥房提調洪祐吉,副提調金奎弘啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
中宮殿進御三錢重人蔘粟米飮,日再煎入事,榻前下敎。
傳曰,禮房承旨,馳詣宗廟·景慕宮,奉審摘奸以來。
傳曰,韓昌府夫人病患沈重云,遣御醫,持相當藥物,不離看病。
事變假注書崔鼎獻書啓,臣於本月二十九日時量,敬奉聖諭,馳往傳諭于南部漢江坊領議政李裕元所住處,則以爲,恩敎雖極感惶,情踪危蹙,不敢祗受云矣,敢啓。傳曰,知道。
政院啓曰,議政府郞廳來言,今日賓廳日次,而領議政李裕元,逬出城外,左議政·右議政未差,不得來會云矣,敢啓。傳曰,知道。
政院啓曰,領議政李裕元,又使錄事,來納命召,何以爲之?敢稟。傳曰,偕來史官,更爲還傳。
傳曰,昨夜別諭,已悉予心腹之蘊,而卿之一向引執,尤不覺惘然失圖,以卿平日國耳公耳之誠,何不體諒予衷乎?所遭雖曰難安,此豈卿言私引義之時乎?上下相持,反損事體,予方臨軒而竢之,卽爲還第事,遣右承旨,傳諭于領議政,仍與偕來。
傳曰,偕來史官還入。
政院啓曰,領議政李裕元,又使錄事,來納命召,何以爲之?敢稟。傳曰,遣史官,更爲還傳。
傳曰,在外承旨許遞,前望單子入之。
傳曰,此家喪禍之酷,已是意外,而今未幾日,府夫人喪事,此何事也,此何事也?必因遭慼疚痛,又至此境,念其情境,尤切傷䀌,卒韓昌府夫人喪,東園副器一部擇送,錢二千兩,米五十石,木布各十五同,全漆一斗,緞屬十端,令度支輸送,遣中使護喪,成服日,遣承旨致祭,禮葬等節,照例擧行。
藥房啓曰,中宮殿,千萬料外,遽遭此罔極之慟,必有傷損之節,臣等伏不勝憂慮之至,醫官二員,依例使之別入直,醫女二名,亦爲待令於差備近處,三錢重人蔘粟米飮,日再煎入之意,惶恐敢啓。答曰,知道。
政院啓曰,設鞫事,命下矣。委官,何大臣進去乎?敢稟。傳曰,領府事進去。
禮曹啓曰,五禮儀,有殿下爲王妃父母喪擧哀之節,而取考謄錄,則或有權停,或自內隨便行禮矣,今此韓昌府夫人喪,擧哀之節,自下不敢循例磨鍊,何以爲之乎?敢稟。傳曰,依例磨鍊,處所,昌慶宮禁川橋爲之。
以司謁口傳下敎曰,侍衛入直磨鍊,雲寶劍置之,挾槍亦以入直磨鍊。
傳曰,韓昌府夫人喪,遣內侍,恤孤以來。
傳曰,出宮門路,以賓陽門爲之。
傳曰,故判書閔升鎬卒逝後,其孤兒,年尙幼稚,此家情景,言之傷懷,兩世國舅香火,不可不念,右參贊閔奎鎬,使之姑爲攝祀。
傳曰,中宮殿,無承候官入直人,興寅君別入直。
傳曰,傳敎遲滯之中官柳載賢,從重推考。
承旨前望單子入之,鄭稷朝落點。
政院啓曰,偕來事,命下矣。行左承旨南廷龍,卽爲牌招,何如?傳曰,允。
政院啓曰,推鞫事,命下矣。右副承旨鄭稷朝,卽爲牌招,何如?傳曰,允。
禮曹啓曰,今此韓昌府夫人喪,大殿進素膳,限五日,中宮殿進素膳,限公除日封進事,分付該司,何如?傳曰,允。
宗親府啓曰,明日卽天漢殿朔奉審日次,臣徹宇,進詣擧行之意,敢啓。傳曰,知道。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
又啓曰,原任直提學閔升鎬喪,第三日,依定式遣檢書官,致弔恤孤,仍爲勸粥以來之意,敢啓。傳曰,知道。
義禁府啓曰,前掌令孫永老,具格拿來設鞫得情事,傳旨啓下矣。孫永老,當爲發遣府都事,具格拿來,旣已待命,故卽爲具格南間囚之意,敢啓。傳曰,知道。
義禁府啓曰,今此推鞫時,假都事十員,令該曹口傳差出,以爲擧行之地,何如?傳曰,允。
又啓曰,今此推鞫時,本府都事,不可不備員,而都事朴永軾奉命在外,令該曹口傳相換,以爲擧行之地,何如?傳曰,允。
又啓曰,推鞫方張之時,時囚不可混處府中,時囚罪人李源興·趙台顯·李種懿·柳相吉·李奎璿,竝姑爲保放之意,敢啓。傳曰,允。
又啓曰,保放罪人吳德泳,係是贓賄流配,不付功議以入之意,敢啓。傳曰,知道。
又啓曰,保放罪人李源興·趙台顯·李種懿·柳相吉·李奎璿等還囚,捧供以入,而竝仍爲保放之意,敢啓。傳曰,知道。
鞫廳問事郞廳四單,韓章錫·趙東弼·姜文馨·朴容大。
吏曹啓曰,卽接奉常侍牒報,則以爲,諡號合諡時,本寺正,例爲進參,而正姜運重,未經玉堂,不得進參云,改差,其代口傳備擬以入之意,敢啓。傳曰,知道。
吏曹口傳政事,以金明鎭爲奉常正。
吏曹,禁府都事朴永軾,濟用監奉事閔星勳已上,相換事承傳,罪人孫永老,更推訊杖第九度停刑。
傳曰,推鞫姑罷。
兵曹啓曰,格浦鎭僉使,今爲邊地窠矣,依他邊地,例給馬赴任,何如?傳曰,允。
刑曹啓曰,禁衛營啓辭內,去夜初更量,本營巡邏將卒,執捉犯夜人幼學吳漢泳矣,爛漫酗酒,毆打邏卒,擧措駭悖,夜巡法意,何等嚴重,而如此無嚴之類,不可尋常處之,移送秋曹,照律嚴勘,何如?傳曰,允事,批下矣。謹按律文,則大明律夜禁條,有曰犯夜拒捕及打奪者,杖一百,依此律,罪人漢泳,當爲擧行,而係是士子,依例收贖放送之意,敢啓。傳曰,知道。
領府事洪淳穆,箚陳病狀,乞辭委官之任。答曰,省箚具悉卿懇。愼節奉慮,當寒受損,從當勿藥,而原任委官,亦多已例,且獄體甚重,卽爲進去。仍傳曰,此批答,遣史官傳諭。
吏曹判書趙基應疏略曰,今番諸道繡衣,復命後回啓,未能隨邑摘發,逐條審愼,顚倒昏謬,方且內訟大僚,有問備之擧,至令王府更勘,臣於是惶蹙愧恧,臣之溺職,實無所逃,薄罰不可以蔽辜,則臣罪自如也,乞勘臣未勘之罪。答曰,省疏具悉。旣問備矣,何必爲引?卿其勿辭行公。
甲戌十一月三十日申時,上御熙政堂。平安北道暗行御史入侍時,同副承旨趙濟華,假注書尹善柱,記注官吳宅禹,記事官沈相萬,暗行御史沈東獻,以次進伏訖。上曰,史官分左右。上曰,御史進前。上曰,遠路何以往返乎?東獻曰,王靈攸曁,無事往返矣。上曰,書啓別單,已見之,而此外如有更奏之事,則奏之,可也。東獻曰,書啓別單之外,更無可奏之事矣。上曰,守令中最不治者,誰也,最善治者誰乎?詳細奏之,可也。東獻曰,守令中最不治者,臣旣有封庫,守令無容更奏,而最善治者,江界前前府使李奎顔,熙川郡守李克烈,果有治績也。上曰,邊禁,果若是蕩弛乎?東獻曰,然矣。上曰,如別單所奏,則可有實效於邊禁乎?東獻曰,臣之淺見如是,故以此仰達矣。上曰,江界·厚昌·慈城蔘弊,若是繁重,則必如別單所奏,然後可除民弊乎?東獻曰,此果三邑之大弊,不可不矯革,故如是奏達也。上曰,城餉穀,果若是多弊也?東獻曰,此皆列邑監色輩,作奸偸弄之故也。上曰,此不可不各別嚴勅之事也。東獻曰,誠然矣。上曰,沿路雇馬驛馬之弊,向有淸南繡單,而此亦如是論列,果爲大弊乎?東獻曰,此果關西一道最大之弊也。上曰,厚州舊邑,果如是虛疎,則置一鎭將然後,可有防守之效乎?東獻曰,誠然矣。上曰,義州夜一浦,通商爲弊,至今則可令本府革罷乎?東獻曰,臣之愚見如是,故亦爲仰達矣。上曰,淸北都會,亦如別單所奏,則可有遠方多士激勸之效乎?東獻曰,誠然矣。上曰,孝烈才行之人,何不錄啓乎?東獻曰,臣藻鑑不明,無以辨別優劣,故不敢薦進矣。上曰,別無卓異之人而然乎?東獻曰,非無其人,而臣未能採察也。上曰,書啓,何地修正耶?東獻曰,回還時,到畿內近地,始得修正矣。上曰,畿內則在松都近處而爲之乎?東獻曰,過松都,到近畿寺刹,修正文書矣。上曰,今日自其地,卽爲入來乎?東獻曰,昨到城外止宿,而今朝入來矣。上曰,淸北年形,何如乎?東獻曰,畓穀則近豐,田穀則近歉,而淸北太半是山邑,而田多畓少,統計年形則近於歉年矣。上曰,所經列邑,則年形何如乎?東獻曰,所經邑,則稍勝於淸北矣。上曰,史官就座。上曰,平安北道暗行御史先退。仍命退,承史,以次退出。
甲戌十一月三十日□時,上詣昌慶宮禁川橋望哭入侍時,缺左副承旨金奎弘,同副承旨趙濟華,假注書尹善柱,缺檢校直提學金輔鉉·李鎬俊·尹滋悳·趙寧夏·李載冕·趙慶鎬,直提學鄭範朝,檢校直閣李喬翼·金永壽·李鎬翼,直閣尹用求,待敎李載兢,副校理朴齊晠,副修撰鄭璣相,以次侍立。時至,通禮跪啓請外辦,上具翼善冠·黲袍·烏犀帶·黑皮靴,乘輿出賓陽門,藥房提調洪祐吉·副提調金奎弘,進前問候訖。上由明政門詣幕次,上降輿入次。少頃,上出次,步詣版位,行望哭禮,如儀訖,還入幕次。少頃,上出次,乘輿入賓陽門,諸臣以次退出。日記廳堂上閔泳達。郞廳李載崐金炳秊。
上在昌德宮。停常參·經筵。
大殿,藥房·內閣·政院·玉堂口傳問安。答曰,知道。中宮殿,藥房·內閣·政院·玉堂單子問安。答曰,罔極。
政院啓曰,領議政李裕元,又使錄事,來納命召,何以爲之?敢稟。傳曰,遣史官更爲還傳。
行左承旨南廷龍書啓,臣於十一月三十日時量,敬奉聖諭,馳往傳諭于南部漢江坊契領議政李裕元所住處,則以爲,恩言亶出於敷心,臣罪尙逭於當勘,伏地涕泣,惟俟鈇鉞之誅云矣,臣旣承偕來之命,故姑爲仍留之意,敢啓。傳曰,知道。
兼春秋金㽥書啓,臣於十一月三十日時量,敬奉聖諭,馳往傳諭于南部漢江坊契領議政李裕元所住處,則以爲,諭敎之下,不覺發聲飮泣,而情踪轉益惶蹙,不敢附奏云矣,臣旣承偕來之命,故姑爲仍留之意,敢啓。傳曰,知道。
政院啓曰,領議政李裕元,又使錄事,來納命召,何以爲之?敢稟。傳曰,遣史官更爲還傳。
傳曰,今見承宣之回啓,梗執又復若是,予懷慙恧,不勝瞿然,惟思自引之義,不念國體,徒損事面,是豈予倚毗於卿,亦豈卿仰體於予者乎?凶疏究問,已有成命,則待其盤覈,雍容進退,綽有餘裕,而今乃不然,汲汲然若將屛跡者,以卿之恢量弘度,豈不萬萬過中乎?予言不再,卿其諒之,卽爲還第,以副予凝佇之望事,偕來承旨,更爲傳諭于領議政,期於偕來。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
傳曰,推鞫姑罷。
鞫廳啓曰,文書浩繁,擧行多端,副司果朴鳳彬,副司直柳,副司果任尙鎬·睦承錫,問事郞廳加差下,何如?傳曰,允。
戶曹啓曰,卒韓昌府夫人喪,禮葬輸送,則本家,以有常時遺意,不敢祗受云矣,敢啓。傳曰,更爲輸送。
又啓曰,卒韓昌府夫人喪,禮葬更爲輸送,則本家以爲,聖敎雖極惶蹙,遺意有難孤負,又不敢祗受云,何以爲之?敢稟。傳曰,更爲輸送。
行左承旨南廷龍書啓,臣於本月初一日時量,敬奉聖諭,更爲傳諭于領議政李裕元,則以爲,恩諭去益隆摯,臣情尤切惶隘,泥首席藁,惟死而已云矣,臣旣承期於偕來之命,故姑爲仍留之意,敢啓。傳曰,知道。
傳曰,俄者附牘之批,悉諭餘衷,卿庶幾幡然改圖,而第以今日事勢,反復思惟,則卿當有斟量者存矣,設有可引可處之判不獲已,其在公耳忘私之義,有不可膠守常規,以一時狂夫之言,作此損體之擧,豈非萬萬過中,萬萬失當乎,元輔是何等職也,而不可一日曠位,卿必諒會,今乃一向浼浼,有若決去者然,予誠左右究而不得其說,玆敷諭心曲,卿其卽日促駕,以副予急切之望事,偕來承旨,更爲傳諭于領議政,期於偕來。
戶曹啓曰,卒韓昌府夫人喪,禮葬更爲輸送,則本家以爲,恩命益悚屢下,私情終難奉承云,何以爲之?敢稟。傳曰,更爲輸送。
知事金炳國疏辭職。答曰,省疏具悉。卿其勿辭行公。
上在昌德宮。停常參·經筵
大殿,藥房·內閣·政院·玉堂口傳問安。答曰,知道。中宮殿,藥房·內閣·政院·玉堂單子問安。答曰,罔極。
行左承旨南廷龍書啓,臣於本月初一日時量,敬奉聖諭,更爲傳諭于領議政李裕元,則以爲,辭旨嚴重,不敢附對,衷情震越,求死不得云矣,臣旣承期於偕來之命,故姑爲仍留之意,敢啓。傳曰,知道。
政院啓曰,領議政李裕元,又使錄事,來納命召,何以爲之?敢稟。傳曰,遣史官更爲還傳。
傳曰,推鞫爲之。
傳曰,昨諭之後,達宵,意謂卿幡然矣,又見承宣之啓,尙無入城之意,卿眞欲棄予乎?自知誠意淺薄,不足有浼於卿心,然見今國事岡涯,憂虞溢目,廟堂空虛,秉軸無人,而遐心難回,愈往愈甚,此心愧恧,倘復如何,自古輔相之遭罹誣辱何限,而未聞以一時橫逆,遽爾去就,然則卿之此擧,豈不過當乎?今玆引入,縱合自靖,其與不念君國,輕重又何如也,公私之間,自有分數,藉使卿自諒而自思,必不當以予言爲不可,而以卿之先其身而後國家,爲可也。須卽犂然回悟,庸副渴悶之望事,偕來承旨,更爲傳諭于領議政,期於偕來。
傳曰,明日韓昌府夫人成服,當望哭于昌慶宮禁川橋矣,該房知悉。
戶曹啓曰,韓昌府夫人喪,禮葬更爲輸送,則本家以爲,恩命去益感悚,私情萬難祗受云,何以爲之?敢稟。傳曰,更爲輸送。
罪人孫永老更推,訊杖十二度,停刑。
傳曰,推鞫撤罷。
以鞫廳推案判付內,一向呑吐,終不直招,忍杖頑拒,尤極狡惡,所當到底盤覈,亟施當律,而特貸一縷,罪人孫永老,金甲島圍籬安置,三倍道卽刻押送爲良如敎。
政院啓曰,卽者獻納朴鍾善,以其親病,投章經行,原疏纔已捧入矣,所當直捧遞差傳旨及禁推傳旨,而此與無端下鄕有異,從重推考,何如?傳曰,允。
政院啓曰,領議政李裕元,又使錄事,來納命召,何以爲之?敢稟。傳曰,遣史官更爲還傳。
兵曹啓曰,宣傳官廳薦會在卽,而宣傳官徐光勳,身病猝重,無望供職,呈狀乞遞改差,其代以在京無故人,依例口傳差出,以爲會薦之地,何如?傳曰,允。
兵曹啓曰,明日昌慶宮禁川橋望哭時,侍衛不可不備,而參議李敎稙,有身病不得進參,令政院稟旨變通,仍令該曹,以在京無故人,口傳差出,待下批,牌招,以爲進參之地,何如?傳曰,允。許遞。
吏曹口傳政事,以張時杓爲兵曹參議。吏曹,兵曹參議單鄭匡始,參知單張時杓。
義禁府啓曰,保放罪人李源興·趙台顯·李種懿·柳相吉·李奎璿等,還囚議處,金斗河·趙奭熙·吳致永·成載健·宋熙成等,還囚捧供,而又添病狀,竝仍爲保放之意,敢啓。傳曰,知道。
義禁府啓目,順川前郡守李鍾懿,順安前縣令李源興等原情云云。問目內辭緣,泛稱遲晩,刑推得情,何如?啓,除刑推議處爲良如敎。
又啓目,三和前府使柳相吉,鐵島前僉使李奎璿等原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓,依允。
又啓目,前平安兵使趙台顯原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在法典,議處,何如?啓,依允。
領敦寧金炳學疏辭職。答曰,省疏具悉卿懇。予之不見卿,歲已再週矣,耿結之懷,曷有其極,以卿守制,縱遂不呼之義,顧予仰成,久貯如渴之望,卿之往日鞠瘁,猶在於定省之時,矧今禮期已畢,孝理克伸,卿之斷斷一念,想必國耳公耳而已,且起居之候,在卿義分,豈非切急之事,而有此退然辭巽,欲曠時日乎?卿其諒之,須卽簉朝,副此側席之至意,仍傳曰,此批答,遣史官傳諭。
獻納朴鍾善疏曰,伏以臣家,在平安道祥原地,而臣母素患痰眩之症,當此寒節之時,一倍添劇,專人來到,促臣歸視,臣得聞此報,方寸煎灼,按住不得,玆敢忙陳短章,徑尋鄕路。伏乞聖慈,俯垂鑑諒,亟治臣擅離之罪,以昭法紀焉。省疏具悉。爾其勿辭往護。
上在昌德宮。停常參·經筵。
大殿,藥房·內閣·政院·玉堂口傳問安。答曰,知道。中宮殿,藥房·內閣·政院·玉堂單子問安。答曰,罔極。
韓昌府夫人成服後,大殿,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。中宮殿,宗親·儀賓·藥房·內閣·政院·玉堂·朝廷二品以上·六曹堂上單子問安。答曰,罔極。
中宮殿望哭後,藥房·內閣·政院·玉堂單子問安。答曰,罔極。
卒判書閔升鎬喪成服後,中宮殿,藥房·內閣·政院·玉堂口傳問安。答曰,知道。
上詣昌慶宮禁川橋望哭後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。還內後,藥房·內閣·政院·玉堂口傳問安。答曰,知道。
政院啓曰,領議政李裕元,又使錄事,來納命召,何以爲之?敢稟。傳曰,遣史官還傳。
行左承旨南廷龍書啓,臣於本月初二日時量,敬奉聖諭,更爲傳諭于領議政李裕元,則以爲,十行辭敎,字字涕淚,以此情踪,蠢動無路,臣罪到此,萬殞猶輕云矣,臣旣承期於偕來之命,故姑爲仍留之意,敢啓。傳曰,知道。
傳曰,前後敷諭,亦已不一而屢矣,卿試思之,卿,世臣也,元輔也,卿之一身,非卿之有,則若無關係然者,是果事體乎?況今日民國事計,顧何如?而以悖疏之來,作爲去就之艮限者,是果義諦乎?事體旣如彼,義諦又若是,而卿之徒欲潔身高擧者,是果平日期望之意乎?生三事一,君之重爲大,卿於此,必不待予言矣,卿其諒之,卿其諒之事,偕來承旨,更爲傳諭于領議政,期於偕來。
前承旨徐臣輔狀啓,臣於十一月日時量,敬奉聖諭,傳諭于左諭善任憲晦,則以爲,臣於邇來,情迫勢極,以奏以疏,屢度干瀆,罪合萬殞,泥首俟譴,卽伏承別諭下者,不惟不誅,奬借之殷也,敷示之諄複,有非螻蟻賤臣所可承當者,而至於垂憐,狗馬之疾,特允所辭,臣拜稽莊誦,可以安意調理,而惟是不稱之職,尙在身邊,則臣之恇惑悶塞,猶有如縳求解也,伏願竝此罷免,俾還本分,庶幾少補於盛世務實之治,臣亦與幸也云矣,臣旣承傳諭後上來之命,故離發之意,馳啓。踏啓字。
傳曰,興寅君別入直,撤罷。
以司謁口傳下敎曰,今日東西班,數甚零星,此果占便而然乎?非徒今番爲然,每每稀少,事甚駭然,後毋敢如是之意,各別申飭。
禮曹,來乙亥年正朝朝賀時,應行節目,參考前例磨鍊爲白去乎,依此擧行,何如?啓,依所啓施行爲良如敎。
戶曹啓曰,卒韓昌府夫人喪禮葬,更爲輸送,則本家以爲缺萬難祗受云,何以爲之?敢稟。傳曰,更爲輸送。
又啓曰,卒韓昌府夫人喪禮葬,更爲輸送,則本家以爲,祗受無路,轉益惶懍云,何以爲之?敢稟。傳曰,此是禮待,古例之不可廢者,然遺意旣如是云,葬需,從優輸送。
奎章閣啓曰,原任直提學閔升鎬喪成服日,依定式遣檢書官,致祭以來之意,敢啓。傳曰,知道。
兵曹口傳政事,以金泰郁爲宣傳官。
義禁府啓曰,臣等以鞫廳罪人孫永老圍籬安置事,聯陳執藝之章,雖伏承更勿煩瀆之批,臺論方張,不得擧行之意,敢啓。傳曰,旣有處分,卽速擧行。
義禁府啓目,粘連向前趙台顯·李源興·柳相吉·李奎璿等亦,趙台顯段,諸條論列,俱係贓貨,律例莫嚴,難以參恕,李源興段,所犯諸條,數旣夥多,爰辭縱有發明,繡啓如是的確,柳相吉段,鄕任數遞,謗或自取,構民勒捧,實係贓汚,李奎璿段,收稅則加徵,差任則納賂,繡啓臚列,的有摘數,竝只以此照律,何如?啓,依允。
又啓目,新溪前縣令宋熙成,始興前縣令成載健,全義前縣監趙奭熙,朔寧前郡守金斗河等原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,公州前營將吳致永原情云云。傳旨內辭緣,泛稱遲晩,所當請刑是白乎矣,年過七十,法不當請刑,議處,何如?啓,依允。
領府事洪淳穆,判府事朴珪壽聯箚略曰,臣等按獄未竟,處分遽降,乃有孫永老金甲島圍籬安置之命,包容之量,好生之德,固不勝欽仰攢祝,而第伏念承命設鞫,卽以其疏之䝱迫君父,節節凶悖,不可不究覈其根窩故耳,噫,亂臣賊子,亦或有之,而若夫䝱迫君父,尤其窮凶絶悖,則必當形跡莫掩,包藏易露,而今彼永老,抑獨何等巨慝,乃至盤問而不能得其情節,刑威而不能拔其根窩,縱有天鑑之孔昭,終未斷案之斯得,特傅惟輕,倖逭王章,臣等之不能盡力於鞫覈之狀,於斯可知,將焉所逃其罪哉?伏乞聖明,還收成命,究竟獄情,仍治臣等溺職之咎焉。答曰,省箚具悉卿等之懇。此罪人負犯關係,宜施當律,而不無斟量,故特爲處分矣,老成之地,似不必如是,卿等諒之,仍傳曰,此批答,遣史官傳諭。
判義禁李承輔,知義禁金在顯·姜蘭馨,同義禁李敦相聯名疏曰,伏以,臣等卽伏見議啓判付下者,則有罪人孫永老金甲島圍籬安置之命,臣等相顧愕眙,竊不勝憂嘆之至,噫,彼孫永老,本以遐土蟣蝨之蹤,欲售平日梟獐之心,假托言事,肆然投匭,以其無嚴之習,至犯莫尊之地,螮蝀敢干於太淸,魑魅難逃於赫陽,天鑑孔昭,奸狀畢燭,聖敎若曰,䝱迫君父,節節凶悖,究覈其根窩,夫䝱迫人臣之極罪,凶悖王章之必誅,鞫訊有命,盤詰方張,一招再招,以至四招,平問·威問,連加刑問,而賦性獰頑,忍杖抵賴,泛稱以獲戾則是必自知其罪,或疑以隱映則亦已莫掩其情,端緖若將掀露,根窩庶可覈得,忽下酌處之命,遽施惟輕之典,此雖出於大聖人好生之德,三尺未伸,一縷假貸,輿情轉鬱,隄防易壞,玆敢沬血飮泣,相率聯籲。伏乞聖明,淵然深思,廓揮乾斷,亟寢成命,俾鞫體嚴而天討行焉。答曰,省疏具悉。此罪人之罪惡,固是罔赦,而有所斟量者存,故已有處分,卿等更勿煩瀆。
執義權益洙,司諫李鳳德等箚曰,伏以,臣等卽於鞫座,伏見議啓,判府內罪人孫永老金甲島圍籬安置事,命下矣。臣等愕然失圖,竊不勝憂歎之至,噫,彼孫永老,卽以鄙悖之類,敢肆愚蠢之性,滿紙疏語,節節犯分,欲售嘗試之計,專無畏憚之心,以人臣所不敢不道之言,肆然發口於君父之前,此誠邦憲之所不容也,輿情之所共憤也,鞫事方張,將伸懲討之義,斷案已成,莫逭誣逼之辜,奈其忍杖頑拒,盤覈未竟,而遽有此非常之處分,我殿下包容之度好生之德,誠不勝欽仰萬萬,而以若至重之罪,特施惟輕之典,則切恐國綱由是而漸弛,王章從何以可施,玆敢相率仰籲。伏乞聖明,淵然深思,亟寢成命,俾鞫體重而天討行焉。取進止。答曰,省箚具悉。已諭於金吾聯疏之批矣,其勿更煩。
應校金九鉉,副應敎趙秉弼,校理姜文馨·韓章錫,副校理李秀萬·朴齊晠,修撰尹升永·金玉均,副修撰鄭璣相·尹致聃聯箚略曰,臣等伏見揆箚臺章,始知有鞫廳罪人孫永老酌處之命,噫,彼出位之疏,遣辭之凶,何如?關係之重,何如?而今此徑勘之處分,雖出好生之德,而或恐隄防由是而漸壞,亟寢成命,俾行天討焉。答曰,省箚具悉。已諭於臺箚之批矣。
持平文俊永疏。省疏具悉。已諭於參鞫兩司之批矣,其勿更煩,尾附事,當留念矣。
正言李載龜疏曰,伏以,臣伏見議啓,判付內罪人孫永老金甲島圍籬安置事,命下矣。臣愕然失圖,竊不勝憂歎之至,噫,彼孫永老,卽以鄙悖之類,敢肆愚蠢之性,滿紙疏語,節節犯分,以不道之言,肆然發口於君父之前,此誠邦憲之所不容也,輿情之所共憤也,鞫事方張,將伸懲討之義,斷案已成,莫逭誣逼之辜,奈其忍杖頑拒,盤覈未竟,而遽有此非常之處分,我殿下包容之度好生之德,誠不勝欽仰萬萬,而以若至重之罪,特施惟輕之典,則竊恐國綱由是而漸弛,王章從何以可施,玆敢仰籲。伏乞聖明,淵然深思,亟寢成命,俾鞫體重而天討行焉云云。省疏具悉。孫永老事,已有處分,更勿煩聒。
大護軍申應朝疏,乞遞政府堂上之任。答曰,省疏具悉。所請依施。
甲戌十二月初三日巽時,上詣昌慶宮禁川橋望哭入侍時,左副承旨金奎弘,右副承旨鄭稷朝,同副承旨趙濟華,缺檢校直提學金輔鉉·尹滋悳·趙寧夏·李載冕·趙慶鎬,直提學鄭範朝,檢校直閣李喬翼·金永壽·李鎬翼·姜,直閣尹用求,待敎李載兢,副校理李秀萬,修撰金玉均,以次侍立,時至,通禮跪啓請外辦,上具翼善冠·黲袍·烏犀帶·黑皮靴,乘輿出賓陽門,藥房提調洪祐吉·副提調金奎弘,進前問候,上由明政門詣幕次前,降輿就版位,行望哭禮如儀訖,上乘輿入賓陽門,諸臣以次退出。
上在昌德宮。停常參·經筵。
中宮殿進御三錢重人蔘粟米飮,自今日一貼式,煎入事,榻前下敎。
藥房口傳啓曰,中宮殿哀毁之中,奄經成服,必多損傷之節,粥飮不足以扶接元氣,臣等不勝焦迫之忱,方以進御水刺之意,仰請於中宮殿,伏願聖上,亟加勸進,千萬幸甚,惶恐敢啓。答曰,知道。
藥房口傳啓曰,伏未審屢日哀痛之中,此時氣候,何如?千萬料外,遭此大故,奄經成服,伏想情事,益復罔極,粥飮設或勉進,水刺復常,一時爲急,臣等不任焦迫,敢此冒瀆。伏乞自今日進御水刺,以副臣民之望,不勝幸甚,惶恐敢啓。中宮殿,以諺書答曰,成服奄過,慟霣之心益新,依仰慈殿之勸勉,抑情過日,卿等勿慮焉。
政院啓曰,同副承旨趙濟華,今日不爲仕進,卽爲牌招,何如?傳曰,允。
禮曹啓曰,韓昌府夫人喪,大殿供上,以素饌限五日封進事,草記允下矣。五日之限,止於今日,自明日依例復進常膳事,分付,何如?傳曰,允。
藥房口傳再啓曰,臣等以水刺進御之意,仰請於中宮殿下矣,及伏承諺書下答,未蒙俯許,下情憂憫,有不可勝言,哀毁罔極,今已多日,元氣之凜綴,勢所必至,此時水刺勸進,不容一日少緩,玆敢不避煩猥,更此仰請。伏乞自上,益加勸進,以副顒祝之望,惶恐敢啓。答曰,知道。
藥房口傳再啓曰,纔陳進御水刺之請,而伏承諺書下答,辭旨哀痛,不賜俯許,下情憂悶,有不可勝言,屢日哀毁之中,元氣凜綴,可以仰揣,此時豈以粥飮之屬,扶接元氣乎?不避瀆擾,更此仰達。伏乞亟進水刺,千萬顒祝,惶恐敢啓。中宮殿,以諺書答曰,連見卿等之口啓,罔極之中,尤切悲慟,成服纔過,何忍復膳乎?卿等諒之。
傳曰,太廟臘享大祭,遣大臣攝行,一依親祭例磨鍊。
左承旨南廷龍書啓,臣於本月初三日時量,敬奉聖諭,更爲傳諭于領議政李裕元,則以爲,辜負君恩,一至於此,臣之情蹤,生不如死云矣,臣旣承期於偕來之命,故姑爲仍留之意,敢啓。傳曰,知道。
傳曰,領相之處義逬出,今已屢日矣,設有可處之義,元輔之重,不可如是自損,況以一時狂言之來,看作難進之艮限,敦勉之下,若無變動者,是何事體,是何義分?此不可以大官參恕,領議政李裕元,施以罷職之典。
傳曰,統制使外登壇革罷,復舊例爲之。
傳曰,都承旨·右承旨許遞,前望單子入之。承旨前望單子入之,鄭範朝·金炳翊落點。
以司謁口傳下敎曰,吏判疏批下已久矣,而繡啓回啓,尙不入來,卽爲申飭擧行。
禁府啓曰,罪人孫永老,見今臺啓方張,莫可違例擧行之意,敢啓。傳曰,飭敎之下,何可如是,卽速擧行。
義禁府啓目,粘連向前成載健·趙奭熙·宋熙成·吳致永·金斗河等亦,成載健單,政堂賭博,或歸損體,廩餘取殖,又駭聽聞,趙奭熙段,願納私用,官需加捧,宋熙成段,儒鄕捧賂,校吏橫恣,吳致永段,縱校卒侵撓平民,憑貪饕惟事非理,金斗河段,都結隱漏,加結私用,已極可駭,修廨餘錢,鄕任納賂,亦有指數,竝只以此照律,何如?啓依允。
又照目,粘連鐵島僉使李奎璿,順川前郡守李鍾懿,平安兵使趙台顯,順安前郡守李源興,三和前府使柳相吉等矣本府議啓內,李奎璿段,收稅則加徵,差任則納賂,繡啓臚列,的有指數,李鍾懿段,庫錢賞資之乾沒,任賂勒徵之取用,俱係不法,趙台顯段,諸條論列,俱係贓貨,李源興段,所犯諸條,數旣夥多,柳相吉段,鄕任數遞,謗或自取,構民勒捧,實係贓汚,竝只以此照律罪,趙台顯·李鍾懿·李源興·柳相吉,各杖一百收贖,告身盡行追奪,流三千里定配,李奎璿,杖一百收贖,流三千里定配,而以喪後勘斷,依法典收贖,只告身盡行追奪私罪,奉敎依允。
義禁府啓曰,李源興·趙台顯·李鍾懿·柳相吉·李奎璿等,係是贓賄流配,依法典,竝不付功議以入之意,敢啓。傳曰,知道。
又啓曰,保放罪人李源興·趙台顯·李鍾懿·柳相吉·李奎璿等,當爲還囚照律,金斗河·趙奭熙·吳致永·成載健·宋熙成等,當爲還囚議處以入,而病勢一向未差,竝仍爲保放之意,敢啓。傳曰,知道。
執義權益洙,司諫李鳳德,持平文俊永,正言李載龜等啓曰,噫噫痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也,當此義理大明,凶逆當討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣,千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉,辛酉夏一疏,包凶蓄禍,暗售梟獍之腸,都人尹姞等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣,亂臣賊子之干常犯紀,從古何恨,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也,凡在橫目之列者,莫不骨驚膽掉手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節尤益彰著,此與身死旣久之後,追律之例,大有異焉,不可不援用尙魯追施之律,請物故罪人裕,亟施孥戮之典。噫嘻痛矣,今此鍾·振兩賊之凶,思之膽掉,言之骨冷,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警則曰,當爲蜀漢分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一,似此今古所無之逆,不可只施治逆之常典,适·雲已行之例,不施於兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉致南陽,凡爲群凶之指使,率皆挺身,而樂赴將臣家,欲火攻,所營何事,店舍綢繆之言,致後丁寧和應,南中兵火之說延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友,加施孥戮之典,致後·延壽,竝施孥戮之典。噫嘻痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素畜梟獍之心,親密守禎而結爲死黨,延接鳳周而相與同室,綢繆謀議,打成一片,論災異於南山而肆發憯悖之說,觀奇貨於北謫而先倡負來之言,醞釀則嘯聚武士也,設施則乘夜火攻也,惟其狡譎飾辭,頑毒忍杖,亂逆之端緖,雖無盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕,請謀反大逆不道,知情不告罪人榮瑾,亟施孥戮之典。噫嘻痛矣,崔鳳周·李奎和之罪,可勝誅哉,今番鞫獄,卽窮天地亘萬古所未有之一大變怪,鳳周凶謀逆節,無不同參,一而二,二而一也,旣已稱款於和情,則豈可有貸於王法乎?又此李奎和則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖已著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服,常憲兩賊,尙逭當律,酌處之成命遽降,憤鬱之輿論轉深,言之膽掉,思之骨,此而謂無所躬犯而容之,謂不足深誅而貸之,付之惟輕,不施極律,則伏莽之戎,燎原之漸,豈不大可懼哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻痛矣,亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐,所圖者無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者,負罪如此,關係若是,而豈可只以知情不告蔽之哉?輿情去益憤鬱,國論尙此沸騰,請知情不告罪人兢善,亟施孥戮之典焉。噫嘻痛矣,朴載仁之罪,可勝誅哉,忠逆之誅,彝性之所易曉也,明張之急,分義之所難抑也,噫,彼載仁,雖是蟣蝨之賤,旣托仕籍,則不可但以遐土蠢氓論,而脘把至憯之牘,自閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉,若無平日綢繆於逆順·凶馹,則憯牘悖說,胡爲而至哉?此必有所由然而然也,傳書兩漢之未卽執住,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄滅亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過於寬容,尙靳兪音,益不勝抑鬱之至,請黑山島減死定配罪人載仁,亟令王府,嚴鞫得情,快施極律焉。噫嘻痛矣,鍾三之罪,可勝誅哉,所謂邪學,斁倫敗常,惑世誣民,國家無窮之憂,未有甚於此者也,渠旣參於朝籍,苟具彝性,豈或侵染,而乃反糾結異類,看作奇貨,或聚首講習於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來之令,脫身亡命,是心無父無君,變名易性,其計至奸至慝,抵賴鞫庭,難化梟獍之腸,憑藉外國,罔非鬼蜮之情,鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋,潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二,二而一也,近日邪術之肆行,禍機之醞釀,無不根窩於此,憂深伏莽,何異黃巾綠林,禍將滔天,有浮洪水猛獸,何幸太陽中天,奸狀莫逃,夬伸三尺之章,遄伏肆市之典,神人之憤,庶可少洩,而似此巨魁,不可只誅其身而止,請謀反不道罪人鍾三·鳳周,竝施孥戮之典。噫嘻痛矣,亂臣賊子,從古何限,而豈有如喆增之窮凶極惡者乎?渠以蟣蝨之賊,素具梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在簪紳之列,則分已侈矣,榮固大矣,苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕賣類而滅絶倫綱,潛懷不軌之圖,敢生射天之計,遂乃越海招寇,謀危邦國,至於年前沿海之擾,今番德山之變而極矣,誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極惡大憝也。嗣賊之海舶精兵,未及逞於凶圖,而此則甘心前矛,意欲蹂躪我疆域,文謨之潛形慝,影猶或似於顧忌,而此則改頭換面,無難染毒我人民,不待泄玉·千禧·玉千禧之祕傳帛書,而自有廣東·澳門之直通赫蹄,國人之曰可殺,猶屬緩聲,王法之所必誅,不宜少淹,及其捕招之出而跡情尤著,逮使之發而罪人斯得,天討可以大行,王章可以決伸,而噫,彼猷善之凶狡,乃敢先機而營護,聲氣直走於暗地,指劃素定於滅口,至使凶身,任其經斃,三尺之典憲未加,寸刃之自戕遽先,神人之憤,中外之惑,去益未解,此若以其身故,而不施極律,則亂賊無所懼而王法無所施矣,斬屍之法,雖無可據,孥戮之典,自有其例,請經斃罪人喆增,亟施嗣賊已施之律。噫嘻痛矣,演承·洛承之罪,可勝誅哉,所謂邪孽醜類,種下生種,斁倫敗常,人不爲人,根深窩成,蔓延蒂固,貪財色而誑誘,嘯聚其徒黨,鋤而復萌,撲之愈熾不知何樣禍機,伏在何地,其爲民國無窮之憂,將無止屆也。演承,渠本簪紳後裔,屢經蒭牧之任,分已侈矣,榮固大矣,苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賦性至慝,鳳周·在誼,俱是邪窩,夤緣在誼,交通鳳周,惟一·大洙,無非邪類,相識惟一,親知大洙,詭謀祕計,明若串貫而環連,凶圖悖節,互相蛇蟠而蚓結,至於洋醜之敬一,乃是邪學之巨魁也,渡海潛來,隱形慝影,如非偏惑於此,則初無相從之時,而偕弟屈滕,前席之相禮甚恭,與婢貫面,內室之酒會頻來,通用錢貨,情誼倍加慇懃,輸送魚脯,饋遺從又絡繹,甘心設法,奉敎主若神明,聚首習講,視禍圖爲樂地,此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態,洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋盡,跡何祕於醞釀,倡妖言而造妖書,意專在於眩惑,慫慂乃兄,暗滋奸黠之萌,聯結內黨,打成逋逃之藪,蓋此指劃排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜小淹,究厥情節,其兄其弟,一而二,二而一也,近日邪說之肆行,皆緣此輩之接踵,憂深伏莽,何異白蓮·黃巾,禍將滔天,有浮洪水猛獸,何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶魁,不可只誅其身而止,請正法罪人演承·洛承,亟施孥戮之典。噫嘻痛矣,鞫廳罪人晩柱等之罪,可勝誅哉,渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,尤是凶計,此是近古所無之逆節也,巨魁成七,雖是漏綱,晩柱等諸罪人之陰謀祕計,心腸貫一,仇機毒天,情跡無貳,若不大加懲創,亟施典刑,則亂臣賊子,其將接踵而起,寧不大可懼哉?端緖見露,鞫覈未竟,酌處之處分遽降,臣等愕然失圖,不勝抑鬱,請楸子島減死定配罪人鄭晩柱,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素畜梟獍之腸,邪術之沈溺而斁絶彝倫,異類之糾結而醞釀禍機,敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也,何幸天道孔昭,乾斷赫然,帳殿親問之下,端緖畢露,奸狀莫逃,夬伸三尺之章,遄伏肆市之典,神人之憤,庶可少洩,而似此君讐國賊決不可孥戮而止,苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,形跡極其誕祕,情節尤爲狡惡,與汝江,一而二,二而一也,德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪,請謀反大逆不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣,亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱是覆載之所不容,神人之所共憤,宜其殄滅之無遺育易種者審矣。岐鉉則逋逃之主而弼濟之奇貨也。玉鉉則奸凶之魁而弼濟之根窩也,憑藉讖諱,煽動人心者弼濟,而岐賊,實爲謀主,雈盜之驚,屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡則弼濟卽兩鉉也。兩鉉便一弼賊也,何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施适·雲之例,施之焉。噫嘻痛矣,亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事,貪利忘義,萬死不顧其身,觀燈詩之誦傳,排成怨憝之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤,作之者應龍,而受頤指於潤根,寫之者潤根,而得手法於應龍,兩個凶種,打成一塊,前後唱和,綢繆醞釀,其實一而二,二而一也,何幸天道孔昭,乾斷赫然,帳殿親問之下,奸狀莫掩,端緖畢露,快伸三尺之章,竝伏肆市之典,神人之憤,庶可少洩,而似此君讐國賊,決不可戮其身而止,請犯上大逆不道罪人應龍·潤根,竝施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,竝施邦憲,以重獄體焉。噫嘻痛矣,亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下司馬之間,久蓄梟獍之性,兼藏鬼蜮之射,明火劫財,自家而及國,脅釰藏銃,隱身而除人,以至於托葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負柴爲名,無非興榮之排布也,柒谷·安東,相應爲約,亦是興榮之經綸也,此有甚於綠林之嘯聚,亦相符於白蓮之糾結,究厥情迹,萬死猶輕,千剮難贖,至今思惟,骨戰而膽掉,髮豎而眦裂也,宜有窮覈其罪,劓滅無遺,而天討未行,鬼誅先加,至使凶身徑斃,莽·卓之凶心未暴,懿·溫之逆節未彰,神人共憤,刑法失中,此若以其身之已死而不施極律,則亂賊無所懼,而王法無所施矣,至於鞫廳諸罪人等言之,沈聃應之符同,張赫晉之周旋,金應淵之連腸接肚,驗察之聽計從令,姻結則李士元之參涉,往會則林根實之和應,蛇盤蚓結,鵂鳴狼逐,或有謀主者或有合勢者,心腸貫一,情踪無貳,端緖旣露,鞫覈未竟,酌處之處分遽降,臣等愕然失圖,不勝憂惋,請徑斃罪人興榮,亟行适·雲已施之例,嗣賊孥戮之典,光州牧定配罪人沈聃應,興陽縣定配罪人張爀晉,長興府定配罪人李士元,任實縣定配罪人林根實,玉果縣定配罪人金應淵,順天府定配罪人驗察,亟令王府,重加嚴鞫,快正邦憲,以重獄體焉。噫嘻痛矣,崔益鉉·朴遇賢之罪,可勝誅哉,崔益鉉再疏之中,未專政之日以下幾句語,尤非人臣所敢道,而以至末端之妄引經傳,顯有指斥,其在疏不間親之義,何忍萌心發口哉?罪犯益著,覆載難容,王章未伸,輿憤愈鬱,且朴遇賢之凶疏,卽亘古所無之逆節也,肆然投匭,無所顧憚,設心至憯,造意絶悖,引用孝悌之說,而敢以夔齋等語,登諸文字,無將不敬,莫此爲甚,所謂爻象失和者何事也,聽聞乖當者何語也?有識者之長吁短歎,耳語目說者,果指何人也?無輔於治,後世疵議云者,指斥何事也,字字陰慝,節節凶悖,何忍萌心而發口,不覺骨顫而膽掉矣,鞫訊方張,凶節幾露,而忍杖不服,端緖未究,究厥情狀,尤極狡惡,此而不嚴加誅戮,其可曰國有三尺乎?請濟州牧圍籬安置罪人崔益鉉,黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。噫嘻痛矣,孫永老之罪,可勝誅哉,荒悖之說,發於疏章,字字奸黠,節節謬妄,犯分干紀,眼無君父,此誠天地之所不容也,淵鑑悉燭,以䝱迫爲敎,罪惡昭著,情狀畢露,三尺之法,固宜亟施,一縷之命,豈可暫貸,鞫事方張,專尙呑吐,狡性愈頑,不指根窩,王章將伸而反屈,輿情方泄而愈鬱,請金甲島圍籬安置罪人孫永老,亟令王府,更爲設鞫,嚴覈得情,快正典刑焉。
大司憲任憲晦,時在忠淸道全義地,掌令吳麟泳時在缺,韓國寶時在缺,持平金洪敎,時在缺,大司諫鄭海崙,時在缺,正言鄭顯永,時在缺,請竝斯速乘馹上來事,下諭。
司諫李鳳德,正言李載龜啓曰,梟示罪人性世,與劇逆載榮,一而二,二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。答曰,不允。孫永老事,已處分,勿煩,下諭事,許遞。
答院曰,不允。
吏曹判書趙基應疏乞遞。答曰,省疏具悉。何爲而又有此煩乎?
執義權益洙,司諫李鳳德,持平文俊永等箚曰,伏以,臣等敢陳聯籲,冀蒙允兪,及奉批旨,諭之以其勿更煩,尤不勝抑鬱之至,噫,彼孫永老,負犯,何如?關係,何如?而三尺之章未伸,一縷之命先貸,此誠臣等之所不敢曉也,夫刑政者,有國之大防,而人主不得以低仰,言議者,擧世之公案,而臺閣不得以輕重,今玆非常之處分,寔出於天地包涵之盛,俯仰高厚,莊誦萬萬,而竊恐王法由是而將隳,輿情由是而益沸,臣等憂慨轉甚,按抑不得,玆又齊聲仰籲,申瀆崇嚴,伏願聖明,更加三思,亟寢成命,以嚴邦憲,以伸公憤焉。取進止。
甲戌十二月初四日申時,上御熙政堂。咸鏡道暗行御史入侍時,左副承旨鄭稷朝,假注書白奎燮,記事官金弘集·沈相萬,暗行御史趙秉世,以次進伏訖。上曰,史官分左右,仍命御史進前。上曰,善爲往還耶?秉世曰,王靈攸曁,無事往還矣。上曰,書啓別單,已見之,而此外無弊瘼乎?秉世曰,別單所奏之外,更無可達之弊矣。上曰,道內守令中,最善治者,爲誰,甚不治者,爲誰乎?秉世曰,富寧·永興·北靑三倅,最爲善治也,不治則已陳於書啓中,而更無他奏矣。上曰,別單中糶糴一款,如此措處,然後可以無弊乎?秉世曰,然。上曰,小詳定·小小詳定之稱,名目不一,何也?秉世曰,小詳定云者,田米一石價一兩五錢,小小詳定云者,田米一石價一兩也,吏鄕輩,莫重公穀,無難犯用,及至成逋,遂設捧逋所,名色以小詳定·小小詳定,例代錢刷逋,仍給諸民,以充元穀之數,而看作任況,年年偸賣,坐牟十倍之利,是以,吏逋無淸帳之時,民瘼致骨肉之冤,道內諸邑,在在皆然,此若無別般嚴懲,永革其弊,則民莫可支保矣。上曰,田政必如是,然後爲可乎?秉世曰,如是以後,公私俱便矣。上曰,軍政之弊,何至於此乎?秉世曰,軍政則各邑,有役根田名色,以此徵番,其無役根田之邑,則洞布以後,均排徵納,故無弊矣。上曰,鹿茸上納,自前有之,而此是自藥房排定者,今雖不得永蠲,或有可以善處之方乎?秉世曰,茂山,卽白頭山下之邑,故素稱鹿茸所産之地,而近來彼人,廣柵榷獵邑砲,捉鹿從以苟縮,間或有捉,見奪於監兵營之獵砲,該邑則竟至貿物,而亦有監封時點退,又復高價貿物,計其所入,分徵民間,所見實爲可悶,然事係進貢,不敢擅議矣。上曰,別無濫捧乎?秉世曰,非但兩營封茸之時有弊,竝與審藥之濫封藥材,亦不無濫捧,而三水·甲山,又有是弊也。上曰,然則自廟堂關飭,以禁濫捧人情缺之弊,可也。上曰,各邑大同庫之弊如此,不可不各別關飭者也。秉世曰,聖敎至當矣。上曰,北關襦紙衣事,何爲而有此弊乎?秉世曰,當初設始,爲烽撥把守軍禦寒之具,而襦紙衣,漸不如古,名存實無,故自朝家,襦衣每領七兩,紙衣每領五兩式代給,國有省費,民受實惠矣,至於今年,又以本色下送,弊復如前,若依民願,減價代給,則恐合事宜矣。上曰,若以錢代給,則吏輩得無作奸之弊乎?秉世曰,自巡營別般申飭,豈有是理乎?上曰,徵族之弊,何其至此之甚乎?秉世曰,族徵之弊,各道通患,而至於北道,又有姓徵之弊矣。上曰,此不可不一切痛禁者也。秉世曰,聖敎至當矣。上曰,吉州人林宗七學行,果甚卓異矣,李載亨,旣稱關北夫子,且有宋先正淵源云,其人果賢矣,而其諡爲章簡公,官至何階乎?秉世曰,臣實溲陋,未詳官爵,而其號則松庵也。上曰,李載亨·李元培,亦果賢矣。秉世曰,兩人學識之高明,淵源之純正,實爲北學之宗,而林宗七,繼而興起,造詣甚高,相臣權敦仁筵奏,特除康陵參奉,超司饔院主簿,今入其境,蔚然有君子之遺風矣。上曰,是果何時之人乎?秉世曰,不至數十年前之人也。上曰,諸人之學行如此,不可無贈職褒奬之擧也。秉世曰,北關有巨瘼,而事係軍需,故知其爲弊,而不敢敷陳於別單,然本道營邑之設砲,合爲四千二百餘名,而糧料衣資習放等費,旣無自朝家區劃事,使各其營邑,某樣措處,或出無名之稅,或有斂民之擧,而至於咸興營砲三百名應下,則皆出於手越之稅,爲弊滋多,故臣細細査實,則一年軍費上下,爲二萬兩零,而手越之捧,爲三萬餘兩內,二萬兩零則入於軍需,其餘則爲該掌輩任賴,且威脅商賈,巨細不遺,故加數濫捧者,又不知幾倍,是以,商賈無利,物價高騰,害及於民,實爲可悶矣。上曰,然則有何方策乎?秉世曰,量其軍需所入,省約收捧,嚴禁濫捧,則爲惠實多矣。上曰,四千餘名,或可半減其數乎?秉世曰,砲軍之設,實爲緩急所須,則誠難半減矣。上曰,科外之稅,不得不革罷,而若革其弊,則砲料又有長策,何以則爲好也?秉世曰,收稅減數之外,似無他策矣。上曰,然則令廟堂另加關飭,可也。缺
上在昌德宮。停常參·經筵。
藥房都提調金炳學·提調洪祐吉·副提調金奎弘啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,亦此仰稟,答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
藥房口傳啓曰,臣等以中宮殿水刺勸進,連日仰籲,而誠薄辭拙,未蒙允許,區區下情,去益焦迫,今又冒入口啓。伏乞自上亟加勸進,以副臣民之望,千萬幸甚,惶恐敢啓。答曰,知道。
藥房口傳啓曰,昨陳水刺强進之請,而未蒙開納之音,區區憂慮,轉益焦遑,何敢連事瀆撓,重貽伊慼而至慟,務當節順元氣,政急扶護。伏乞深思俯就,以盡自抑自護之道,亟允臣等之請,千萬顒祝,惶恐敢啓。中宮殿答曰,已悉於前批,更勿煩請,以安此崩迫之心焉。
政院啓曰,議政府郞廳來言,今日賓廳日次,而領議政·左議政·右議政未差,不得來會云矣,敢啓。傳曰,知道。
傳曰,前領議政李裕元敍用,復拜相職。
傳曰,社稷·永禧殿·司譯院·軍器寺都提調有闕之代,前望單子入之。
社稷·永禧殿·司譯院·軍器寺都提調前望單子入之,領議政李裕元落點。
傳曰,臺諫竝許遞,前望單子入之。
藥房口傳再啓曰,中宮殿水刺不進,今至多日,臣等屢上口啓,未蒙開納之音,衷情轉益憂灼,今方更爲仰籲,伏願聖上,亟加勸進焉,惶恐敢啓。答曰,知道。
藥房口傳再啓曰,臣等屢煩陳籲,兪音尙遲,忱誠未格,憂迫轉甚,水刺不進,爲日已多,元氣扶護,此時尤急,臣等之連日瀆撓於罔極之中者,是豈可已而不已者哉?伏乞仰體聖上之憂慮,俯察群下之焦灼,更加三思,亟賜允從焉,惶恐敢啓。中宮殿答曰,每見水刺請進之口啓,罔極之懷,益復未定,卿等悉此情地,千萬是望。
傳曰,昨日罷譴,乃事體之不容不然,今者旋授,亦事體之不容不然也,卿之遯荒,今未幾日,而廟務滯淹,朝象泮渙,民憂國計,靡所止屆,此非徒卿之不幸,實朝廷之不幸,此非徒朝廷之不幸,卽生靈之不幸,國不可一日無相,卿亦知之,而以予寡昧,將欲獨運於上乎,以卿體國,將欲獨善於身乎?一則卿之所匡弼也,二則卿之所整頓也,卿其深諒此意,卽起造朝,弘濟時艱事,遣史官傳諭于領議政。
藥房口傳三啓曰,臣等竊爲中宮殿水刺勉進,課陳口啓,至于三四,而尙靳允兪,下情焦迫,今又冒悚仰籲,伏願聖上,亟加勸進焉,惶恐敢啓。答曰,知道。
藥房口傳三啓曰,臣等齎誠陳籲,今已歷日,而其啓至四,訖不知止者,誠以水刺勉進,若遲一日,則輒致一日受損故耳,任情過毁,匹庶猶戒,節順從禮,聖人攸行。伏乞仰體慈聖惟憂之意,勉抑至情,亟允臣等之請焉,惶恐敢啓。中宮殿答曰,慈殿縷縷勉戒矣,或慮貽憂,雖罔極中,將欲奉承,且卿等之請,若是懇摯,當從權强進,卿等勿慮焉。
政院啓曰,前領議政李裕元敍用,復拜相職事,命下矣。政官牌招,開政,下批,何如?傳曰,允。
有政。吏批,判書趙基應陳疏,參判洪淳大進,參議李淳翼牌招不進。
吏批啓曰,判書趙基應陳疏,參議李淳翼牌招不進,小臣獨政未安,何以爲之?敢稟。傳曰,仍爲之。
以金商礪爲司饔僉正,領議〈政〉李裕元敍用,復拜相職事傳敎,訓鍊都監都提調單李裕元,祭酒單任憲晦,故司果李之言贈左承旨,忠節卓異,贈職事承傳,奉事李應一,守門將李義,贈器正,忠節卓異,贈職事承傳,學生金勝淵贈監察,孝行卓異,贈職事承傳,故判書閔升鎬贈左贊成文衡例兼,特贈事承傳。
兵批,同知單朴奎煥。
義禁府照目,粘連全義前縣監趙奭熙,朔寧前郡守金斗河,始興前縣令成載健,新溪前縣令宋熙成,前營將吳致永等矣,本府議啓內,趙奭熙段,願納私用,官需加捧,金斗河段,都結隱漏,加結私用,已極可駭,修廨餘錢,鄕任納賂,亦有指數,成載乾段,政堂賭博,或歸損體,廩餘取殖,又駭聽聞,宋熙成段,儒鄕捧賂,校吏橫恣,吳致永段,縱校卒侵撓平民,憑貪饕惟事非理,竝只以此照律,罪人趙奭熙,杖一百收贖,告身盡行追奪,流三千里定配,金斗河,杖一百收贖,流三千里定配,以喪後勘斷,依法典收贖,只告身盡行追奪,又五年禁錮,成載健,笞五十收贖,解見任別敍,宋熙成,杖八十收贖,奪告身三等,吳致永,杖八十收贖,徒二年定配,以其年八十,只告身盡行追奪,竝私罪,奉敎依允爲旀,成載健·宋熙成·吳致永等,各功減一等爲良如敎。
吏曹判書趙基應疏乞遞。答曰,省疏具悉。飭敎之下,何可一向爲引乎?其勿更辭,卽爲擧行。
吏曹參判洪淳大疏辭新除亞銓之任。答曰,省疏具悉。卿其勿辭行公。
上在昌德宮。停常參·經筵。
大王大妃殿誕日,大殿·王大妃殿·大妃殿·中宮殿,宗親·儀賓·內閣·政院·玉堂·百官口傳問安。答曰,知道。大王大妃殿,宗親·儀賓·內閣·政院·玉堂·百官單子問安。答曰,知道。
傳曰,原任直閣朴鳳彬,馳詣睿陵,奉審摘奸,仍留監祭,局內諸陵,一體奉審以來。
傳曰,摠管竝許遞,前望單子入之。
摠管前望單子入之,都摠管金炳德·洪祐吉·鄭健朝·李鎬俊·閔奎鎬,副摠管金炳始·吳夏泳·趙羲復·李鳳億·李奎奭落點。
傳曰,泮長許遞,前望單子入之。
大司成前望單子入之,李喬翼落點。
傳曰,藥院提調許遞,前望單子入之。
義禁府啓曰,保放罪人金斗河,杖一百,流三千里定配,以喪後勘斷,依法典收贖,只告身盡行追奪,又五年禁錮,照律公事,判付內依允矣。金斗河,以特敎定配,前罪目添書,今番五年禁錮,依例發遣府羅將,黃海道谷山府還發配所之意,敢啓。傳曰,知道。
又啓曰,保放罪人金斗河·趙奭熙·吳致永·成載健·宋熙成等,還囚照律以入,而病勢一向未差,竝仍爲保放之意,敢啓。傳曰,知道。
又啓曰,今此具格罪人在囚之時,時囚亦不可混處府中,且時囚柳冀東,又添病狀,姑爲保放之意,敢啓。傳曰,知道。
又啓曰,鞫廳罪人孫永老圍籬安置事,又伏承卽速擧行之命,而見今臺論方張,自有格例,莫可違越者,不得擧行之意,惶恐敢啓。傳曰,卽速擧行。
以司謁口傳下敎曰,罪人孫永老發配草記,尙不入來,卽速擧行之意,更加嚴飭。
上在昌德宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。大妃殿進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,藥房三提調,持粟米飮來待矣。傳曰,封入。
政院啓曰,來十一日,輪對日次矣,敢稟。傳曰,當次人受點,後日次待令。
內醫提調前望單子入之,李鎬俊添書落點。
政院啓曰,左副承旨鄭稷朝,今日不爲仕進,卽爲牌招,何如?傳曰,允。
以左副承旨鄭稷朝牌不進罷職傳旨,傳曰,只推。
內醫院啓曰,本院提調李鎬俊,時帶都摠管矣,職務相妨,摠管之任,今姑許遞,何如?傳曰,允。
都摠府摠管變通草記。傳曰,允。許遞,前望單子入之。
總戎廳啓曰,本廳中軍李南轅,身病甚重,勢難察任,改差,何如?傳曰,允。
吏曹啓目,粘連觀此平安道淸北暗行御史沈東獻書啓,則鐵山前府使朴珪熙段,繡啓旣請令攸司稟處,更無可論是白遣,朔州前府使柳冀天段,專昧事體,惟意貪虐,犯贓至九千金,侵虐指不勝摟,城上面朱允明處,徵贓錢七百兩,邑內李大福處,四百兩,長洞里金呂己處,四百五十兩,今昌洞金之燁處,三百兩,邑內金之涉處,七百兩,小長洞崔學俊處,四百四十兩,仇寧面李甲祿處,七百五十兩,張丁學之姪婦夭死,恐動成獄,而勒捧一千兩,李才亨之與査相爭,構以不和,勒捧四百兩,京邸吏崔元大,符同金昌曾等四人,自成僞標,欲爲徵族,不辨虛實,卽使分徵二千兩,與官分利之說,不啻狼藉,竟至貶罷,猶不知戢,及其治歸,賣任捧賂不些,新鄕朴亨呂處,七百兩,權時興處,五百兩,李亨濟處,五百兩,元亨魯處,五百兩,金德弘處,五百兩,鄕所羅永祿處,四十兩,金元吉處,四十兩,安元祚處,四十兩,許允處,四十兩,文成漢處,四十兩,座首白士燁處,一百二十兩,洪辰秋處,一百二十兩,朴治奉處,一百兩,朴大伯處,一百三十兩,李仁植處,一百二十兩,趙必學處,一百二十兩,李碩必處,一百兩,洪春成處,一百三十兩,金之晃處,一百兩,勅錢一千兩,挪送京第,已極無憚,洋木十疋,見奪邊民,亦云可駭是如爲白乎旀,郭山前郡守崔志臣段,冊客房嬖,不無干囑之弊,奸鄕猾吏,亦多欺蔽之習,惟賂是視,訟決失平,無物不成,差任挾雜,以賣任言之,座首金宗泌處,三百兩,羅贊益處,三百兩,白玄海處,三百兩,金京魯處,三百兩,張文鈺處,三百兩,金炳奎處,三百兩,金尙鉉處,三百兩,鄕所李弘大處,七十兩,姜濬淸處,一百兩,金石元處,七十兩,金致魯處,七十兩,金老淳處,一百兩,李致文處,一百兩,金得浩處,一百兩,朱大況處,一百兩,金元圭處,七十兩,新鄕金在文處,八百兩,沈龍躍處,三百兩,其外零瑣之物,有難一一殫記,許多鄙悖之事,無非出出可驚是如爲白乎旀,魚川前前察訪方孝隣段,權賣位畓,猶屬細故,討索馬戶,何多不法,孫尙學等大人處,勒貸不報一千二百兩,金定昌等二人處,稱以定屬,捉囚勒捧二百八十兩,退妓今仙等二人處,稱以還賤,捉囚勒捧一百十兩,馬戶首金宅辰等八人處,汰去仍賂六百二十兩,奴永祿等三人處,退馬仍賂九十兩,馬戶首金南瑞等十一人處,新差後賂一千六百三十二兩,金珍郁等十一人處,或訟或任,賂捧一千二百十六兩,龜城·朔川站馬戶首等處,稱以役頉,合捧入百八兩,則前後勒捧,都合五千六百三十六兩,遺醜莫掩,積怨尙沸是如爲白有臥乎所,上項兩邑前任守令及一驛察訪,竝只令該府拿問處之爲白乎旀,雲山前郡守金祖憲段,持心非不愼勤,爲政其奈昏謬,還民之給資,難掩要譽,刑吏之訟賂,每多遺察,邸債之分族,是何虐政,倉奸之加斗,不無民怨是如爲白有臥乎所,罷職爲白乎旀,楚山前府使權在洙段,知識淺劣,全無執見,施措顚錯,政從放倒,風憲之豫先差定,鄕監之數外創設,不無瑣謗是如爲白有臥乎所,從重推考爲白乎旀,嘉山前郡守朴準祥段,十朔居官,別無評績,及其遞歸,加下不善,區劃,不無瑣謗是如爲白乎旀,熙川前郡守李謇熙,任窠之新定,謬例是襲,未必盡善盡美是如爲白乎旀,慈城前郡守李秉武段,役費濫下,政體損傷,防將差,雖諉循例,官婢頉案,難掩納囑是如爲白有臥乎所,上項三邑前任守令,竝只推考爲白乎旀,熙川郡守李克烈段,一念益勵圖理,百弊隨處牽補,差任而不納囑,皆稱得體,禁酗而先斷飮,可見立志,廩米之執價太歇,官俸至二千兩減削,災戶之助給材糧,爲二百六十兩,皆出官廩,煮置熖硝三百五十斤,不費民力,語其治績,一省之最是如爲白有臥乎所,似此優異之績,合有褒賞,施以陞敍調用之典是白乎旀,江界前前府使李奎顔段,田蔘之捧納克精,貿校無害,皮物之卜定永革,殘戶紓力,別砲軍之料米新設,捐七百兩以爲存本之資,嶺底站之轎馬支待,捐一百兩以補應役之費是如爲白乎旀,宣川府使尹致稷段,嚴明爲治,冤枉必伸,捐千萬而修改聖廟,士莫不稱,嚴一規而課試別武,戎政修擧,勅錢從長區劃,站弊隨處牽補,已多實惠,佇見成效是如爲白乎旀,前府使李圭浩段,官廩米之歇價減執,實惠究下,官馬料之捐俸加設,措劃得中是如爲白乎旀,龍川府使李敏應段,山城之捐廩竣役,民無毫費,鄕老之拔例優惠,米肉歲饋,做措得宜,皆由一心是如爲白乎旀,碧潼前郡守安鶴善段,恤災民而替當還耗,不措廩之厚捐,禁酒技而不徵罰鍰,悖類之嚴懲,廩米段石,減時價三兩式出賣,民惠之數,殆過二千餘兩,實績茂著,輿誦藹菀是如爲白乎旀,泰川前縣監朴鳳夏段,還戶之蠲役存恤,已騰巷誦,結錢之救弊措劃,莫售猾弄是如爲白有臥乎所,上項六邑前後守令,似當竝施兒馬賜給之典爲白乎矣,係干恩賞,臣曹不敢擅便,上裁敎是白乎旀,監司趙成夏,前監司申應朝,沿路京畿監司閔台鎬,開城留守韓敦源段,繡啓論列,俱甚推獎是白乎矣,道臣·守臣體重,今姑勿論爲白乎旀,其餘本道守令·察訪及沿路守令·察訪等段,績乏優異,疪無顯著,竝只置之爲白乎旀,其外梱帥·中軍·虞候·邊將等乙良,令兵曹稟處爲白乎旀,奏御文字,何等審愼,而宣川前府使李圭浩之圭字,誤書奎字,渭原郡守李種完之種字,誤書鍾字,慈城前郡守李秉武,已爲改名,而誤書前名,不審之失,不可無警,當該御史,從重推考,何如?啓,依回啓施行爲良如敎。
上在昌德宮。停常參·經筵。
政院啓曰,藥房提調,持粟米〈飮〉來待矣。傳曰,封入。
傳曰,左副承旨許遞,前望單子入之。
承旨前望單子入之,朴海哲落點。
事變假注書朴應冕書啓,臣於本月初五日時量,敬奉聖諭,馳往傳諭于楊州加梧谷領議政李裕元所住處,則以爲,獲蒙恩譴,退伏荒野,萬念灰冷,曾未幾日,收敍遽降,繼有中書重授之命,惶隕震剝,靡所容措,臣之奔逬出城也,六奉諭敎,七納命召,自陷於干恩抗命之科,而積罪未勘之中,王言荐煩於百里之地,北望泣血,泥首席藁,不敢蔓辭以對,只伏俟威罰云矣,敢啓。傳曰,知道。
傳曰,日作之諭,罄悉衷曲,意謂卿幡然回悟,今見附牘之來,一向硬執,聽我藐藐,以卿之體國斷斷,抑或未盡垂諒而然歟?當初卿之處義,予有所未曉者,而卿旣云處義,故已有層節,則過此以往,無可處可引之端矣,今於復授之日,又此相持,大非平日倚毗之望,而深用慨歎,卿若以予爲不足有爲,則固當洞言其不合則去,而今以萬萬不當之事,若將故尋事會而奉身決退者然,未知天地間無所逃之義,果如是乎?卿於此個義理,亦知之深而思之熟矣,予不多誥,卿其諒之事,遣左承旨,傳諭于領議政,仍與偕來。
摠管前望單子入之,都摠管李源命·李容熙·金炳雲·姜蘭馨·李根弼·李載鳳,副摠管洪兢周·李敦相·洪在鉉落點。
義禁府啓曰,時囚罪人李源興·趙台顯·李鍾懿·柳相吉等,杖一百,流三千里定配,照律公事,判付內依允矣。李源興·趙台顯·李鍾懿·柳相吉,各杖一百收贖,告身盡行追奪,李源興全羅道益山郡,趙台顯高山縣,李鍾懿礪山府,柳相吉珍山郡,流三千里定配,而以議啓內辭意,具罪目,依例發遣府羅將,押送于各其配所,何如?傳曰,允。
吏曹啓目,粘連觀此咸鏡道暗行御史趙秉世書啓,則鏡城前判官李周憲段,繡啓旣請令攸司稟處,更無可論是白遣,吉州前牧使具然泓段,一千兩之加作,不覺幕蔽六十七名之差任,可駭鄕雜,捧逋所,是侵虐之階,而視若尋常,各倉色,有加分之弊,而矇未覺察,還簿因紊,民怨以滋是如爲白乎旀,鏡城前判官朴寅羲段,鄙吝之習,工於征利,還穀之虛留一千七十八石四斗三升,自巡營囚其家僮,而尙不區劃,由吏處加下錢一千五十兩,亦不報給,公私有愆,難免當勘是如爲白乎旀,茂山府使李容勳段,柔軟之害,自多解弛,社穀之委任不察,盍念生弊,吏鄕之詐僞,何可準信,詞訟無常翻覆,痼瘼難望矯救,政多倒錯,吏譽可悶是如爲白乎旀,前前府使宋泰玉段,廳任尋常行賂,奸猾因此舞弄,生靈隨以捿遑,下情深知如沸爲白乎旀,慶興前府使洪昇厚段,經營皆從財利,擧措無非淆雜,設火砲措劃之料,實緣營飭,取木綿賣買之利,汚穢官舍是如爲白乎旀,高原郡守吳憲秀段,民狀行査之際,鄕所之作奸,至數千兩之報,京債侵族之時,寡女之冤徵,爲一千金之多是如爲白有臥乎所,上項五邑前後守令,竝只令該府拿問處之爲白乎旀,會寧前府使李祉秀段,差鄕錢,看作應食,聽民訟,每多不公,旣件施措,不無瑣謗是如爲白有臥乎所,罷職爲白乎旀,咸興前判官李錫應段,首鄕遞易,何多瑣謗,儒任差出,混同賤類,訟牒題決,委吏見欺,水災極救,視民無惠,輿論有毁無譽是如爲白乎旀,安邊前府使鄭煥翼段,邑子不斥,悖習難戢,鄕任數遞,浮謗可惜是如爲白乎旀,定平府使趙贄顯段,鄕錢襲謬,何多不美之言,吏胥偏信,難免招謗之由是如爲白有臥乎所,上項三邑前後守令,竝只從重推考爲白乎旀,洪原縣監李圭泰段,官庫凋殘,悶孔路之多弊,布價倍常,致公納之愆期是如爲白有臥乎所,推考爲白乎旀,富寧府使韓弘烈段,按簿親執,倉謬歸正,任望從衆,廳軋自息,農畝勤省,百室以穀,嚴禁酒技,悖類知戢,捐補廨舍,編戶無勞,化旣及隣,流民還集是如爲白乎旀,穩城前府使金漢雄段,捐廩況而蠲衆瘼,勞流民而百室盈,勸懇助不給,刷逋祛舊弊,城廨改觀,民不知役,斗斛必精,吏莫售奸是如爲白乎旀,端川府使閔鼎鎬段,束吏理民,務欲公平,捧糴分糶,必勤精實,三千金之公廨捐補,役夫爭赴,七百石之社還排分,流民安集是如爲白乎旀,前府使李奎遠段,累千金廩況,盡捐饑民,無漁六斤銀店貰不捧太守廉雅,軍裝營繕,城樓改建,不煩不擾,邑民頌德是如爲白有臥乎所,上項三邑前後守令,竝施兒馬賜給之典是白乎矣,係干恩賞,臣曹不敢擅便,上裁敎是白乎旀,監司徐堂輔,前監司洪祐吉段,繡啓論列,俱甚推獎是白乎矣,道臣體重,今姑勿論爲白乎旀,其餘本道守令察訪及沿路守令等段,旣無優績,又乏顯疵,竝只置之爲白乎旀,其外梱帥·中軍·虞候·邊將·監牧官等乙良,令兵曹稟處爲白乎旀,奏御文字,何等審愼,而會寧前府使李祉秀之祉字,誤書址字,不審之失,不可無警,當該御史,從重推考,何如?啓,依回啓施行爲良如敎。
甲戌十二月初八日午時,上御熙政堂。奉審閣臣入侍時,右承旨金奎弘,假注書金學洙,記注官金在鼎,記事官缺原任直閣朴鳳彬,以次進伏訖。上曰,史官分左右,仍命閣臣進前。鳳彬奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣禧陵,陵上奉審則安寧,碑閣·丁字閣奉審則無頉,仍詣孝陵,陵上奉審則安寧,碑閣·丁字閣奉審則無頉,還詣睿陵,仍留監祭,將事安寧之意,敢達矣。上曰,諸陵上俱爲安寧,而碑閣·丁字閣,果皆無頉乎?鳳彬曰,然矣。上曰,何時行祀乎?鳳彬曰,行祀時,以城內言之,可爲二更量矣。上曰,行祀後,卽爲發行乎?鳳彬曰,然矣。上曰,氷程作行,得無難乎?鳳彬曰,山路則多氷,平地稍勝,不至如所聞之過矣。缺
上在昌德宮。停常參·經筵。
藥房提調李鎬俊,副提調金奎弘啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?元子宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,元子宮氣度平康,卿等不必入侍矣。大王大妃殿·王大妃殿·大妃殿·中宮殿·元子宮口傳問安。答曰,知道。
傳曰,日寒如此,輕囚放釋。
傳曰,日寒如此,內外各營,入直軍兵及各門守門軍,薄衣與流丏,遣宣傳官,嫡奸以來。
傳曰,藥院都提調有闕之代,前望單子入之。
內醫都提調前望單子入之,領議政李裕元落點。
禮曹參判洪在鉉在外變通事草記。傳曰,允。許遞,前望單子入之。
禮曹參判前望單子入之,睦仁培落點。
輔養廳啓曰,今月初十日日次,依例進見之意,敢啓。傳曰,權停。
左承旨南廷龍狀啓,臣於本月初八日未時量,敬奉聖諭,馳往傳諭于楊州〈郡〉加梧谷領議政李裕元所住處,則以爲,今下諭敎中,有萬萬不敢承聞之敎,惶隕震剝,求死不得,走本州獄,席藁泥首,恭俟鈇鉞之誅云矣,臣旣承偕來之命,故姑爲仍留之意,敢啓。踏啓字。
傳曰,卿之一往不回,已是萬萬不當,而至於胥命之擧,尤不覺愕然失圖,以卿之平日相孚,未料若是其愈往甚而愈執堅也,昨日之諭,卽不過輸盡衷曲,挽回卿心而已,有何不可聞之端,而行過中之事乎?然而卿或以此謂不安于心,則昨諭中,卿若以予下十五字,特爲還收,卿其安心,卽爲簉朝,以副予側席切急之望事,偕來承旨,更爲傳諭于領議政,期於偕來。
政院啓曰,臣敬奉聖諭,馳往義禁府,取考囚徒案,則保放罪人申弘均,以前陽德縣監,罪犯貪饕,柳冀東,以中和府使,繡論不輕,時囚罪人李寅翼,以前懷德縣監,亦係贓汚,竝仍詣典獄署,取閱囚徒案,則勒奪民錢,徵納間家僮嚴囚罪人一名,不可以輕囚論,故仍囚,其餘他錢不報,畓價不給,隱匿訟民,酗酒作挐及各司直囚罪人白聖敬等二十四名,係是輕囚,故竝依傳敎放送之意,敢啓。傳曰,知道。
宣傳官李奎魯書啓,臣敬奉傳敎,卽往闕門各處入直軍兵及各門守直騎兵軍等處,布諭聖念,細細看審,則入直軍兵,別無衣薄呼寒之慮,各門騎兵軍中,上下所着最薄者,這這抄出,朴多淡等五十四名姓名,竝後錄于左,以入之意,敢啓。傳曰,衣資,令兵曹題給事,分付。
宣傳官李然昌書啓,臣敬奉傳敎,馳往南別營南倉火藥庫下都監·御營廳新營·武衛所新營·龍虎營新營·東營武衛所直房·集春營·廣智營及光熙門·五間小門·興仁之門·惠化門,入直軍兵及各守令直軍兵,一一詳審,則雖有厚薄之不齊,俱無呼寒之患,光熙門卜直軍申六得·申六吉,興仁之門卜直軍姜守命·劉福萬,惠化門卜直軍崔士龍·劉寬石等六名,薄着畏寒之狀,實爲矝惻,仍往東部舟橋流丏幕,面面詳審,流丏一百二十名,呼寒啼飢,景狀矝惻,一一勞問後,雖一名,無或逐出幕外之意,各申飭於領首流丏處,次往中部廣通橋上下幕,則上幕流丏八十名,下幕流丏五十名,飢寒之狀,比諸舟橋,別無差殊,故亦爲一一申飭之意,敢啓。傳曰,知道。
宣傳官趙東勳書啓,臣敬奉傳敎,馳往南營·西營·北營·禁衛營新營·訓局新營及肅靖門·彰義門·敦義門·昭義門·崇禮門,入直軍兵及各門守直軍等,一一詳審,所着衣服,雖有厚薄之不齊,俱無呼寒之患,彰義門卜直軍朴春景·趙老味,敦義門卜直軍姜福同·姜龍伊,昭義門卜直軍趙萬石等八名,薄着畏寒之狀,實爲矝惻,仍往南門外流丏幕面面看審,則流丏八十三名,呼寒啼飢,景狀矝惻,故一一勞問後,雖一名,無或逐出幕外之意,各別申飭於領首流丏處之意,敢啓。傳曰,空石與顧恤之方,令該廳題給,守門軍薄衣,令該營題給事,分付。
兵曹,以金善恒爲摠戎中軍。
義禁府啓曰,因鞫廳議啓,判付罪人孫永老,特貸一縷,金甲島圍籬安置,三倍道卽刻押送事,命下矣。孫永老,解枷杻,移囚西間後,全羅道珍島府金甲島圍籬安置,三倍道卽刻押送,而以判付內辭意,具罪目,依例發遣府都事,與地方官眼同,圍籬安置之意,敢啓。傳曰,知道。
又啓曰,朔州前府使柳冀天,郭山前郡守崔志臣,魚川前前察訪方孝隣等,竝拿問處之事,傳旨啓下矣。方孝隣,今方待命拿囚,柳冀天下去京畿高陽地,崔志臣下去平安道義州地云,依例發遣府書吏·羅將,竝拿來,何如?傳曰,允。
領敦寧金炳學箚辭藥院提擧之任。答曰,省箚具悉卿懇。愼節奉慮,所辭藥院之任,今姑勉副,卿其安心調理,仍傳曰,此批答,遣史官傳諭。
上在昌德宮。停常參·經筵。
藥房提調李鎬俊·副提調金奎弘啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
備忘記,東萊府使黃正淵下直,長弓一張,長箭一部,片箭一部,筒兒一箇賜給。
傳曰,驪陽府院君家祀孫,今旣繼後,而年又長成云,攝祀置之。
傳曰,東萊府使入侍。
政院啓曰,議政府郞廳來言,今日賓廳日次,而領議政李裕元在外未肅拜,左議政·右議政未差,不得來會云矣,敢啓。傳曰,知道。
傳曰,公事不審之中官文有用·朴奎鉉,從重推考。
傳曰,刑曹堂上有闕之代,前望單子入之。刑曹堂上前望單子入之,金鶴根落點。
政院啓曰,行都承旨鄭範朝廚院進,行左承旨南廷龍奉命在外,右承旨金奎弘藥院進,左副承旨金炳翊不爲仕進,右副承旨趙濟華式暇出去,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
政院啓曰,卽者義禁府都事來言,時囚罪人柳冀東等,當爲捧供,而判義禁李承輔,知義禁姜蘭馨差祭,金在顯呈辭受由,只有同義禁李敦相,有身病,不得開坐云,何以爲之?敢稟。傳曰,竝許遞,前望單子入之。
金吾堂上前望單子入之,判義禁李景夏,知義禁尹滋悳,同義禁洪承億·李僖魯落點。
政院啓曰,開坐事,命下矣。新除授金吾堂上,竝卽牌招,何如?傳曰,允。
兵曹啓目,粘連咸鏡道暗行御史趙秉世書啓,吏曹回啓內,梱帥·中軍·虞候·評事·邊將·監牧官等乙良,令兵曹稟處事,啓下矣。觀此咸鏡道暗行御史趙秉世書啓,則羅暖權管金佐鳳段,弊到劇處,何以甦醒是如爲白乎旀,古豐山萬戶吳貞潤段,鎭到極弊,成樣無術是如爲白乎旀,廢茂山萬戶林景亮段,鎭卒都歸流亡,還穀只是文簿是如爲白乎旀,梁永萬洞權管金鼎九段,民散廨頹,將何着手是如爲白有臥乎所,上項四鎭將之或弊到劇處,何以蘇醒,或成樣無術,或鎭卒流亡,還穀只是文簿,或民散廨頹,俱係不職,竝罷黜爲白乎旀,前南兵使具春喜段,都試之或私,難掩浮謗是如爲白臥乎所,難掩浮謗,難免其責,推考爲白乎旀,西北僉使禹宗錫段,幾千萬之自辦,宿弊已穌,木綿花之分給,流民還集,公廨一新,鎭卒安堵,似此之人,可合其賞是如爲白乎旀,關僉使金洛輝段,城堞門樓之修改,砲軍料布之磨鍊,俱以自辨,實甚嘉尙是如爲白乎旀,同仁權管廉致璹段,軍餉無亡穀之一千六百石,自備充完,實爲嘉尙是如爲白乎旀,雲寵權管趙炳瑥段,屢千自備,一心殫誠,無弊不祛,鎭樣改觀是如爲白乎旀,乾原權管李豐來段,捐財修廨,廢鎭就完是如爲白有臥乎所,上項五鎭將之或幾千兩自辦,宿弊已蘇,公廨一新鎭,卒安堵,或城堞修改,砲軍料布,捐廩自辦,或軍餉穀之自辦充完,或屢千自備,鎭樣改觀,或捐財修廨,弊鎭就完,以若殘廩,如此實績,極爲嘉尙,似當施以陞敍調用之典是白乎矣,係干恩賞,不敢擅便,上裁敎是白乎旀,南兵使趙羲豐,北兵使金永求,前兵使金箕錫等,繡啓雖有褒嘉,梱帥事體,與守令·邊將有異,今姑勿論爲白乎旀,其餘中軍·虞候·評事·邊將·監牧官等,別無優績,亦無顯疵,竝只置之爲白乎旀,奏御文字,何等審愼,而西北僉使禹宗石之錫字,誤以石字書之,古豐山萬戶吳貞潤之潤字,誤以淵字書之,不審之失,不可無警,當該御史,從重推考,何如?啓,依回啓施行爲良如敎。
兵曹啓目,粘連平安道淸北暗行御史沈東獻書啓,吏曹回啓內,梱帥·中軍·虞候·邊將等乙良,令兵曹稟處事,啓下矣。觀此平安道淸北暗行御史沈東獻書啓,則前兵使趙台顯之前後臚烈,若是狼藉是白乎所事,當令該府,添問目取招是白乎矣,犯贓諸條,與淸南繡論,別無異同,置之爲白乎旀,前僉使全榮喆段,貪鄙成習,初政多駔儈之術,侵漁多端,邊民有魚喁之歎是如爲白乎旀,山羊會前萬戶河鎭洙段,勒貸民錢,是何剝割之政,侵虐鎭卒,不無渙散之歎,怨讟朋興,一境嗷嗷,臣於露査之日,已爲棍治,而究厥所犯,合有當勘是如爲白有臥乎所,上項前任兩鎭將之或貪鄙成習,浸漁多端,或勒貸民錢,侵虐鎭卒,怨讟朋興,一境嗷嗷,以致民怨,不可以已遞而勿論,竝施罷職之典爲白乎旀,林土別將金學道段,鎭務或滯,旣欠剛明之治,防守多闕,每忽察飭之方是如爲白乎旀,吾老梁萬戶李天秀段,鎭卒之料米潛食,積怨未已,沿邊之把守不勤,疏虞莫甚是如爲白乎旀,嗭洞權管金利圭段,邊禁解弛,難免不飭之失,傳說狼藉,亦多可駭之擧是如爲白臥乎所,上項三鎭將之或防守多闕,每忽察飭,或鎭卒料米潛食,沿邊把守不勤,或邊禁解弛,傳說狼藉,俱係不法,竝罷黜爲白乎旀,甲嚴前權管田學仲段,軍功已著於江華,恩除特荷於鎭堡,二載爲政,一心圖報,軍械之新備者,爲卄二條件,而皆捐廩捧,公廨之改建者,爲十五間架,而不煩民斂,已有主鎭邑之報營請褒,似此優績,實合獎用是如爲白有臥乎所,軍械之新備,公廨之改建,皆捐廩捧,不於民斂,以若殘鎭,有此實績,不可無示意,似當施以陞敍調用之典是白乎旀,阿耳僉使申永翰段,惠及鎭卒,譽播隣境,捐殘廩而備不虞,籌劃得當,諳邊務而禁潛越,威令必行,智慮如是,通鍊何有,殘鎭治規,無愧循良,合施劇邑是如爲白有臥乎所,惠及鎭卒,譽播隣境,捐殘廩而備不虞,諳邊務而禁潛越,如此實績,殊甚嘉尙,似當施以兒馬賜給之典是白乎矣,係干恩賞,不欲擅便,上裁敎是白乎旀,兵使朴承儒段,雖有褒嘉,梱帥事體,與守令·邊將有異,今姑勿論爲白乎旀,其餘虞候·邊將等,別無優績,亦無顯疵,竝只置之爲白乎旀,奏御文字,何等審愼,而安義前僉使全榮喆,誤以時任書之,其不審之失,不可無警,當該御史,從重推考,何如?啓,依回啓施行爲良爲敎。
甲戌十二月初十時午時,上御熙政堂。東萊府使入侍時,同副承旨朴海哲,假注書李肯宇,記注官李徽圭,記事官金弘集,東萊府使黃正淵,以次進伏訖。上曰,史官分左右。上曰,東萊府使進前。上曰,今此召見,誠以此地,兩國接壤,所重自別,其於固圉治民之政,不可不十分着念故也,爾其悉心對揚,無負此特爲召見之意也。正淵曰,臣才識謏陋,未知何以對揚,極爲惶懍矣,臣下去後,凡於大小事,謹當悉稟于政府而處之矣。上曰,難處之事,報于政府爲可,而若報政府,則予亦當入聞矣。正淵曰,謹當依下敎奉行矣。上曰,政府報狀之外,有可以啓聞者,則一一修啓,而狀啓措語,務令昭詳易見,無徒全用例套,可也。正淵曰,聖敎及此,敢不悉心奉行乎?海哲曰,宣諭別諭,何以爲之乎?缺
上在昌德宮。停常參·經筵。
左承旨南廷龍狀啓,臣於本日初九日時量,敬奉聖諭,更爲傳諭于領議政李裕元胥命所,則以爲,臣於州獄胥命之中,伏奉恩諭,非但十五字還收之擧,乃有百餘言相孚之敎,伏地惶懍,不覺感淚被面,第伏念爲人臣遭人彈評者,固何限,而豈有如臣今日之所遭乎?其所論列,凌轢叫嚷,無所不至,此臣邇來亢極,鬼怒人猜,竟至狼狽,命之窮矣,復誰怨尤,惟當杜門訟愆,畢命邱壑,非惟臣咫尺之守然也,非惟臣褊滯之執然也,卽朝野國人,知臣與不知臣者之所共諒也,今此恩渥,逈出尋常,日月以照之,山藪以包之,臣是何人,居此位而受此寵也?非不知聖意出於禮敬大臣之故事,而臣則譏刺砭骨,嗤嗤在面,瑕旣不掩,垢實難滌,則有何可敬可禮,而徒煩異數,若是之鄭重乎?進固不敢,退亦不敢,一向泯默,又不敢謹當冒入文字,以靳回聽,近侍之臣,百里相隨,極爲悚悶,亟命召還云矣,臣旣承偕來之命,大臣今還鄕第,故臣亦隨往之意,敢啓。踏啓字。
傳曰,領相之今番處義,事甚無謂,而纔罷旋相,予所斟量而然矣,今乃一向相持,少無變動,是豈道理,是豈事體乎?大官非不體重,而義分不可不念,領議政李裕元,天安郡中途付處。
傳曰,偕來承旨上來。
政院啓曰,行都承旨鄭範朝,右副承旨趙濟華不爲仕進,左承旨南廷龍奉命在外,右承旨金奎弘,左副承旨金炳翊式暇,院中只有臣一人,伴直無人,右副承旨,所當牌招,而拘於廳規,不得請牌,何以爲之?敢稟。傳曰,牌招。
義禁府啓曰,因平安道淸北暗行御史沈東獻書啓,吏曹回啓內,鐵山前府使朴珪熙,繡啓旣請令攸司稟處,更無可論爲辭矣。朴珪熙今方待命,拿囚之意,敢啓。傳曰,知道。
又啓曰,保放罪人柳冀東·李寅翼·李奎應等,還囚捧供以入,而病勢一向未差,竝仍爲保放之意,敢啓。傳曰,知道。
又啓曰,吉州前牧使具然泓,鏡城前前判官朴寅羲,茂山府使李容勳,前前府使宋泰玉,慶興前府使洪昇厚,高原郡守吳憲秀等,竝拿問處之事,傳旨啓下矣。具然泓·洪昇厚,今方待命,竝拿囚,朴寅羲下去咸鏡道洪原地,宋泰玉下去忠淸道稷山地,吳憲秀時在任所云,依例發遣府書吏·羅將,竝拿來,李容勳時在任所,依例發遣府書吏,交代後拿來,何如?傳曰,待待命拿囚。
又啓曰,議政府領議政李裕元,天安郡中途付處事,承傳啓下矣。李裕元,忠淸道天安郡中途付處,而方在京畿楊州地云,以承傳內辭意,具罪目,依例發遣府都事,自楊州地執捉,仍令押送配所,何如?傳曰,允。
又啓,自因咸鏡道暗行御史趙秉世書啓,吏曹回啓內,鏡城前判官李周憲,繡啓旣請令攸司稟處,更無可論爲辭矣。李周憲下去京畿楊州地云,依例發遣府羅將,拿來,何如?傳曰,待待命拿囚。
義禁府啓目,藍浦前縣監金亮淵,魚川前前察訪方孝隣等原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓,依允。
又啓目,朔州前府使柳冀天,鐵山前府使朴珪熙,中和府使柳冀東,吉州前牧使具然泓等原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓,依允。
又啓目,慶興前府使洪昇厚,平安兵營幕裨趙存億,長淵前府使李奎應,陰城前縣監李獻春,舒川前僉使金聖運,懷德前縣監李寅翼等原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
領議政李裕元疏曰,伏以,臣聞人君之職,論相爲重,任相之道,厲廉恥爲大,臣冒居相府,百事僨誤,迺者被人之論,如街上潑皮,卒然遇之,捽曳躙踢,全沒方嚮,俚談陋語,且無倫脊,不念其官之重,徒思其人之卑下,滿紙噴薄,靡所顧藉,貽羞我熙朝堂堂政本之地,人之爲言,固不足恤,其在厲廉之道,不可以貪冒爲先,臣之前後慢命,職由於是矣,今殿下,必欲致臣,恩召絡繹者,非以重臣之身,乃以重臣之任也,臣之任則誠重矣,于郊于野,乍出旋入,拚棄廉隅則安知不又見奔逬之不暇乎?噫,官不德擧則才臣不進,爵不功施則勞臣不勸,臣則無德可稱,無功可紀,而苟然充位於三事之列,劣有歲年,平莊坦衢,倖免菑殃,畢竟橫來之言,僇辱身名,一至於此,若使臣,有而改之則臣當拜而謝之,若使臣無而勉之,則臣尤當佩而服之,然而臣之所自悼者,曾以不欺天三字,質告於殿下之前,今乃自陷於欺天之科,臣罪到此,死固難贖,玆敢疾聲哀號,從縣封章。伏乞聖慈,諒臣血懇,卽遞臣重拜職名,下臣司敗,勘臣負國之罪,千萬幸甚。答曰,省疏具悉卿懇。卿之逬出曠務,今幾日乎?庶官之爲難而輔相之重,可乎?一日之爲難而旬餘之多,可乎?以不當處之義,一往牢執,而不思切急之至意,又可乎?卿於此個事理,此個義分,必當有深諒者存,而予未知其可也。仍傳曰,此批答,偕來承旨傳諭。
京畿監司閔台鎬疏略曰,兩國舅香火靡托,府夫人喪次無主,況臣袒免之近,義則祖廟之重,其所慟衋,尤倍餘人,際伏見禮曹,以繼後啓目蒙允而立案者,則以臣之子泳翊,出爲故判書升鎬之子,立後,人倫之大事也,必有兩邊父母及門長之呈單緘辭,以證其相議之的實,而今此禮斜則不待臣言,自臣宗中,遽呈該曹,已違典式,儀禮爲人後章,子夏,傳之曰,何如而可爲人後,支子,可也。大典會通立後條曰,以同宗之長子爲後者勿聽,由是觀之,聖人之制禮愼憲,不絶人之嗣,不廢人之倫,而雖大宗之尊,有不可奪長於小宗也明矣,臣以四世之宗,臣之兄弟,無他生息,只有臣子一人,而子子傳世,今乃怵迫烕命,捨近廟而繼遠宗,則臣於禮訓,果何如人也,臣之老母,在孫惟渠,故恩勤鞠育,慈愛過情,一聞此報,抱持號呼,今若奪之懷而授諸人,則臣於慈母,又何如子也?方今聖明在上,惇敍天典,達順人情,察繼序之自有禮典,諒臣言之非出方命,亟寢前旨,改定他嗣云云。答曰,省疏具悉。卿言容或無怪,而卿亦驪陽之孫也,以情以禮,不念其香火之爲重乎?且已有禮斜之啓下,則是君命也,如是陳疏,反非道理矣。
上在昌德宮。停常參·經筵。
傳曰,檢校直提學趙慶鎬,馳詣顯隆園,奉審摘奸,仍留監祭,健陵·華寧殿,一體奉審以來。
傳曰,昨日領議政中途付處傳敎,還寢。傳曰,昨日處分,卽事體也,今者還寢,卽敬禮也,予之不見卿,今幾日乎?廟務久無裁斷,庶事從以叢脞,民國事計,日急一日,且嘗藥義重,卿其勉回初心,卽起簉朝,以副予渴急之望事,遣刑曹參判金鶴根,傳諭于領議政,仍與偕來。
傳曰,發遣吏郞,諸執事淸齋與否,摘奸以來。
傳曰,右副承旨許遞,前望單子入之。承旨前望單子入之,趙秉鎬落點。
政院啓曰,新除授承旨趙秉鎬,以前任安岳郡守,方在解由未出中,何以爲之?敢稟。傳曰,勿拘。
兵曹啓曰,今十二月十四日,社稷·宗廟·永寧殿·景慕宮臘享大祭時,守門當爲塡差,而本曹郞廳·都摠府郞廳·五衛將除入直與差祭在外未肅拜,排擬苟艱,依定式軍門將官代差,以入之意,敢啓。傳曰,知道。
義禁府啓目,粘連向前金亮淵·方孝隣等亦,金亮淵段,遇事要賂,罔念民髓,繡啓臚烈,若是狼藉,參以法例,焉逭當律,方孝隣段,以賂以賣,勒捧勒貸,殘郵貪贓,恰過半萬,事事不法,難免重勘,竝只以此照律,何如?啓,依允。
又啓目,粘連向前柳冀天·朴珪熙·柳冀東·具然泓等亦,柳冀天段,犯贓幾萬,勿論鄙瑣,因獄索賄,勅需挪貸,尤係不法,當施重律,朴珪熙段,遞任債贐行債,已極駭聽,爲其支放,許錄新鄕,又欲取殖於民間,以致兩命之濫殺,違法虐民,胡至此極,柳冀東段,庫簿何査,餉捧違法,胡不循省,難以振刷,具然泓段,加作差任,逋階貪弊,都不覺察,爲政何事,竝只以此照律,何如?啓,依允。
又啓目,粘連向前洪昇厚·趙存億·李奎應·李獻春·金聖運·李寅翼等亦,洪昇厚段,家運錢木,設始砲料,囚供縱有發明,措劃終近鄙瑣,趙存億段,中間操縱,巨細貪汚,都出營私之計,自歸欺蔽之科,李奎應段,房嬖干囑,富民勒貸,非理之物,或至萬金,律例所在,焉逭重勘,李獻春段,結價預捧,吏逋還徵,循例因勢,容或無怪,繡論不輕,難以參恕,金聖運段,殘鎭貪饕,何至此極,雖經巡營之徵捧,其在嚴戢之義,有難容恕,李寅翼段,任賂訟債,俱係不法,繡論指的,難免重勘,竝只以此照律,何如?啓,依允。
義禁府啓目,昨日領相中途付處傳敎還寢事,命下矣。卽爲分付於押去都事處,使之還來之意,敢啓。傳曰,知道。
上在昌德宮。停常參·經筵。
備忘記,忠淸監司沈舜澤下直,長弓一張,長箭一部賜給。
傳曰,傳香承旨,馳詣社稷·宗廟·永寧殿·永禧殿·景慕宮,奉審摘奸以來。
傳曰,閔判敦寧病患沈重云,遣御醫,持相當藥物,不離看病。
兵曹啓曰,謹依薄衣摘奸宣傳官李奎曾書啓判下,闕內各門薄衣騎兵朴多淡等五十四名處,木各二疋,去核各二斤,題給之意,敢啓。傳曰,知道。
御營廳啓曰,謹依傳敎,興仁之門卜直姜守命·劉福萬,惠化門卜直崔士龍·劉寬石,光熙門卜直申六得·申六吉處,各木一疋,去核二斤,考例以給之意,敢啓。傳曰,知道。
敎忠淸監司沈舜澤書。王若曰,欲宣力汝翼,簡在上心,與共理惟良,委寄方面,暫撤貳班卿月,俾照一路福星眷玆三韓重防,莫如百濟舊域,控山海六百餘里,其爲地也要衝,環左右五十四州,奈近日之凋瘵,政須別盤錯利器,聊以奠袵席群生,惟卿,貞簡家聲,儒素本色,侍香案而分銅紱,中外殆遍於歷揚,長玉署而佐銓衡,文學兼濟於政事,棣床之鬢金倂耀,極身榮於一門,桐鄕之口碑尙傳,庶趾美於南土,玆授卿以忠淸道觀察使兼兵馬水軍節度使巡察使公州牧使,卿其深體特授之眷,益竭圖報之誠,攬轡登車,先務者彈壓大吏,褰帷露冕,所到處懷保小民,自餘稟裁,厥有典憲,於戲,瓊樓夜月,應戀北斗京華,錦水春風共樂西湖父老,故玆敎示,想宜知悉。知製敎朴周陽製進。
甲戌十二月十三日未時,上御熙政堂。忠淸監司·慶尙左道暗行御史,同爲入侍時,左副承旨金炳翊,假注書李肯宇,記注官李徽圭,記事官金弘集,忠淸監司沈舜澤,慶尙左道暗行御史朴定陽,以次進伏訖。上曰,史官分左右。上曰,忠淸監司進前。上曰,予之特授卿爲錦伯者,曾於前入侍時,屢見卿知其可當方面之任故也,卿其盡心對揚,體特簡之意也。舜澤曰,臣以無似,猥膺重任,未知何以對揚,夙宵兢惶。上曰,卿實優於此任,予心稍紓。舜澤曰,聖敎及此,尤爲惶懍矣。上曰,善爲下去,另加做治,可也。缺上曰,御史進前。上曰,道內守令,誰果善治乎?定陽曰,淸道郡守洪淳逈,可謂善治,而於道內,曾經大邱判官·永川郡守,皆有治績,尙多餘頌,而寧海府使李正弼,亦可謂善治,本府經劫之餘,得此良手,懷保奠接,今成完局,而捐廩至爲六千餘兩之多,非但寧民之稱譽,列邑之民,皆云良吏,永川郡守趙熙奭,亦於道內,曾經昌寧縣監,而聞之於昌·永兩邑,皆有治績矣。上曰,前前監司金世鎬之貪贓,如是狼藉,安在其委寄之本意,東萊前前府使,與慶州府尹之贓犯,又如是夥多,雖與監司有異,豈至於此乎?不勝痛駭也。定陽曰,臣於潛踪時,聽於民採於吏,而及其露踪後,先檢文簿,且捧吏招,據實臚列矣。上曰,別單中,以陳荒給災事爲言,如是俵災,則果可有實效否?定陽曰,荒餘俵災,實爲大惠矣。上曰,梁山·榮川之川浦災蠲減,然後民情可恰否?定陽曰,梁·榮兩邑,今夏偏被水災,民情遑汲,故臣躬往察其形止,且査該邑災摠則如是夥多,據實登聞,而國結所重,臣非不知,目下民情,有別般處分,然後可以支保矣。上曰,今夏帑金之捐下,果有其效否?定陽曰,大水之餘,有此特捐,道臣·守宰,親執文簿,精俵災民,民情之懽忭攢祝,在在皆然矣。上曰,都結之弊,何如是甚多,而都結名色,何謂也?定陽曰,臣曾未經守令,伏未知他道有此弊端,而以臣所見論之,都結之弊,臣於別單,已盡詳達,而自官聚民結而取剩者也,謂之救弊而取剩漸多,因此結價,隨以轉高結,民實難支保,此若不嚴防,後來之弊,將不知至於何境,別般操飭,爲好矣。上曰,結價之年增歲加如是,則民何以聊生,又何以可防此弊耶?定陽曰,先自京司嚴飭,而惟在道臣·守令實心對揚之如何矣。上曰,外邑設砲以後,可有實效否?定陽曰,外邑軍政,俱是不可無者,而至於砲軍,可謂各該邑標下精兵,實是禦寇長策,而新設未久,料布有不贍處,故臣果另飭于各邑守令,俾盡措處,而未知其效矣。上曰,還弊事,屢有朝飭,而爲弊尙如此,何以則可以無弊乎?定陽曰,還弊之無邑不然,其來已久,而其所矯救之道,專在於方伯·守令爛商矯弊之如何矣。上曰,順興還弊尤甚,何以則革弊耶?定陽曰,順興,嶺底至殘之邑,還弊如是夥多,實爲目下之大悶矣。上曰,蕩減則可以革祛耶?定陽曰,蕩減則民情懽忻蹈舞,不啻萬萬,國穀所重,與他有別,故不敢仰請矣。上曰,排年則可有矯救之道耶?定陽曰,排年之聖敎,臣不勝欣祝,而排年之際,自然年久則又生弊端,此爲可悶,而今府使趙駿九,新莅未久,到底收逋,方圖矯救,而邑殘力綿,實難著效矣。上曰,社倉之設,果有實效否?定陽曰,此是新設,而穀品又精實,倉舍多在於外村,民分民捧,故姑無生頉,而此若使邑吏干涉,則來頭奸弊,的然可知,別般嚴飭爲好矣。上曰,密陽漕弊可悶矣,如別單所奏,則可無弊乎?定陽曰,每於霜降後,伐木造船則可以完固矣,裝載越三月爲之,則京江到泊,可以及期,而挽近造船常在歲後,裝載亦在夏間,故漕船到泊,每在八九月,及其回船,海路遼遠,輒致氷泊于中路,裝載之隨以年年退期者,實爲可悶,而雖以目下論之,此歲無餘,船隻尙不還來,明年漕運事,弊極可悶矣。上曰,釜山前訓導安東晙事,向有所處分,而今見所犯,若是夥多,渠以幺麽一任譯,焉敢乃爾,極可痛駭也。定陽曰,安東晙所犯,慶州府尹林輸洙,已爲査報于巡營,亦已狀聞乙覽,故更不煩達,而至於米木之取剩,數甚夥多者,實緣在任其久,年復年取剩合計,則自至夥多,而此雖自前謬例,及其査簿綻露,則不可不臚列,故據實登聞。上曰,加德鎭樣,凋殘莫甚,果往見則何如耶?定陽曰,臣於事目冊,旣承黃籤付下,故躬往採探,則鎭雖殘少,目下姑無爲弊,故據實仰達矣。上曰,倭館,果往見否?定陽曰,萊府三十里地,有設門,其樣異於京城門,便同閭閻家門,而其內有導訓廳,其前又有守門,其內又有倭館,蓋設門之內,有雜人不得出入之禁,故果不得往見矣。上曰,館守倭,近日則幾許來留云耶?定陽曰,臣於九月,往東萊聞之,則所存不過五六名,而商賈倭,居多云矣。上曰,設門,距海不遠乎?定陽曰,濱海咫尺之地矣。上曰,登高觀之,則往來船隻可見,而船樣何如乎?定陽曰,船在於館之前,不得近見,而登◆遠見,故未詳其製樣,然聞於萊民之傳說,或乘少輪船來往云,自館距對馬島,爲四十八里,而彼國之里數,比諸我國里數,則一里爲我境之十里,自館距馬島,皆是水路,則水路之里數,未知何如而倭人乘船往來之際,如遇順風,則數日內往返云矣。上曰,四百餘里,果能數日內抵達,對馬島地廣,何如?而通論則倭國幅員之廣,似勝於我國矣。定陽曰,臣未能詳知,而比諸我國地方,似稍勝矣。上曰,爾之往返,今幾爲一年矣。臣於二月承命,則今爲十一朔,而臣本見識淺短,且曾未經外任,故於外邑守宰治績,都是茫昧,虛費日子,而未克對揚明命之萬一,下情悚仄,如何盡達乎?上曰,予自前日,夙知爾之能任此職矣,缺
上在昌德宮。停常參·經筵。
判敦寧閔致久卒逝後,大殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
擧哀後,大殿·中宮殿,藥房·內閣·政院·玉堂口傳問安。答曰,知道。
傳曰,純謹和厚之姿,壽考福履之盛,予小子平日依仰,益復忻祝,邇來患節,雖因疚慼而添損,豈料逝單,如是遽至乎?撫念疇昔,痛廓曷勝,仰念府大夫人情事,尤庸憧憧,卒閔判敦寧喪,東園副器一部擇送,錢一千兩,米三十石,木布各五同,緞屬五端,全漆一斗,令度支輸送,特贈上相,不待狀議諡,特施三等禮葬,遣中使護喪,成服日,遣承旨致祭,祭文,當親撰以下矣。
傳曰,府大夫人哀毁之中,必有受損之節,藥房副提調,率御醫,待令于本宮,粟米飮,限成服日煎封,朝夕問候以來。
傳曰,閔判敦寧喪,遣承旨恤孤以來。
傳曰,府大夫人受服節次,令尙方措備擧行。
傳曰,閔判敦寧喪擧哀,當自內爲之,中宮殿,亦爲擧哀,成服日,當望哭於昌慶宮禁川橋矣,該房知悉。
傳曰,禮房承旨,馳詣宗廟·景慕宮,奉審摘奸以來。
刑曹參判金鶴根狀啓,臣於本月十二日時量,敬奉聖諭,馳往傳諭于領議政李裕元所住處,則以爲,臣自奉嚴命,惶汗浹背,五內分崩,蒼遑登途,未及一舍,伏奉還寢之敎,繼有卿月之臣,拚宣聖敎,辭旨惻怛,諄複開喩,若慈父之詔迷子,九頓百誦,感極而淚,噫,臣聖世一棄物耳,惡聲人皆掩耳,醜穢人皆掩鼻,則殿下雖欲拂試之,湔洗之,拔諸坑坎,置之袵席,其於物論之嗤點,世敎之虧壞,何哉?恩召之下,義當駕屢不俟,而欲進則墻壁在前,欲起則鋒鏑在後,踪地到此,狼狽㚄跋,臣於是非不知悚懍,而甘犯力抗之罪,非不知辜負,而永劃自靖之義,臣之情狀,去益迫矣,惟當積誠更籲,冀被典憲,宰臣之荒村相隨,尤爲惶悶,亟令召還云矣,臣旣承仍與偕來之命,大臣今還鄕第,故臣亦隨往之意,馳啓。踏啓字。
傳曰,予於卿敦召也,批諭也,辭已竭矣,意已罄矣,卿雖以予言,不足爲輕重,獨不念世臣之分義,而將欲置國事於何地乎?予言不再,劃卽回悟,以副至切之望事,偕來亞卿,更爲傳諭,期於偕來。
傳曰,閔判敦寧喪成服日,詣本宮,當覲府大夫人矣,該房知悉。
宗親府啓曰,明日,卽天漢殿望奉審日次,臣升洙,進詣擧行之意,敢啓。傳曰,知道。
奎章閣啓曰,明日,卽書香閣望奉審日次,臣進詣擧行之意,敢啓。傳曰,知道。
禮曹啓曰,行判敦寧府事閔致久喪,大殿·中宮殿素膳,限成服日封進事,知委,何如?傳曰,允。
傳曰,同副承旨許遞,前望單子入之。承旨前望單子入之,洪兢周落點。
都摠府摠管變通事草記。傳曰,允。竝許遞,與未差之代前望單子入之。摠管前望單子入之,都摠管金有淵·洪鍾雲·蔡東健·李寅應,副摠管尹滋承·李炳敎·金益容·徐臣輔落點。
藥房副提調金奎弘書啓,臣敬奉下敎,持粟米飮,馳詣本宮,問候于府大夫人前,則諸節別無大損,而奉承府大夫人命意副提調之仍留,甚涉未安,卽爲撤還爲好爲敎,何以爲之?敢啓。傳曰,命意雖如此,其在事體,豈可遽爾撤還乎?
藥房副提調金奎弘書啓,臣又奉承府大夫人命意,以私心去益未安卽爲撤還爲好爲敎,何以爲之?敢啓。傳曰,命意雖如此,何可撤還乎?
領議政李裕元疏曰,伏以臣,自遭人言,瀝血封奏,言辭拙訥,忱誠淺薄,未回仁天之聽卑,終靳微諒之曲遂,綸綍荐降於課日,冠蓋相屬於百里,今臣之屛跡訟愆,適足以媒榮徼寵,非不知疏籲又悚,而不得不敢此冒昧焉,噫,從古以來,豈有受恩如臣,而負國如臣者哉?聖上初元,登庸旣崇,禮遇特殊,聽其情理,假之優閒,迄于上年,任之以元輔,責之以世務,有事必詢,有奏輒許,週朞之間,偏荷涵容之大,不加責罰之重,及其奔逬以後,王言至重而無辭不誨,恩數當惜而靡事不擧,愚臣褊痼之性,祗顧遭罹之爲悚,不念瓊樓寒夜,致煩酬應,臣身到此,曷敢逃受恩罔極而負國無狀之罪耶?古之自好者,或有晨鍾夜漏,徘徊棲遲,非爲棧豆之戀,未忍便訣而然也,秉彝之同得,何有間焉,而臣則已虧之質,末由復完,已穢之形,難望復湔,職名一日虛縻則遺朝廷一日之辱,誅罰一日不降則貽王政一日之累,不避唐突之嫌,又復疾聲陳暴,伏望聖慈,諒臣矜臣,仍勘臣辜恩慢命之罪,以警具僚焉,答曰,省疏具悉卿懇。今此引章,又奚爲而至也?更無可引之端,而猶爲難進之義,以奏以疏,略無變動,致使事體顚倒,恩禮壞損,予誠左右究而曉不得矣,卿旣云受恩,又云未忍,受恩則當報,未忍則難退,卿於此其深諒之,熟思之,仍傳曰,此批答,偕來亞卿傳諭,期於偕來。
上在昌德宮。停常參·經筵
藥房提調李鎬俊,左承旨南廷龍啓曰,伏未審日間,聖體若何,寢睡·水刺之節,何如?臣等率諸御醫,趁早入殄,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
藥房副提調金奎弘書啓,臣奉進粟米飮于府大夫人前,仍爲問候,則夜間諸節,別無受損爲白乎旀,雖伏承命意雖如此,何可撤還乎之下敎,而又奉承府大夫人命意副提調仍留去益未安,卽爲撤還爲好爲敎,何以爲之?敢稟。答曰,命意如是屢屢,姑爲撤還,粟米飮,至成服日煎封,都承旨朝夕問候以來。
藥房口傳啓曰,中宮殿下,屢日哀毁過度,多致眞元之受損,薑桂滋補,一時爲急,臣等方以復進常膳之意,仰請於中宮殿。伏乞聖上,亟思勸進之道,以副群情焉,惶恐敢啓。答曰,知道。藥房口傳啓曰,竊伏念哀毁過度,已過旬望,蔬水執禮,致損眞元,區區下情,實不勝萬萬憂慮,此時薑桂滋補之力,不容暫緩,勉進常膳,以副臣等之望焉,惶恐敢啓。中宮殿,以諺書答曰,今聞常膳之請,罔極之慟,益復如新,卿等更勿煩請。
政院啓曰,行右承旨洪兢周,今日不爲仕進,卽爲牌招,何如?傳曰,允。
政院啓曰,議政府郞廳來言,今日賓廳日次,而領議政李裕元未肅拜,左議政·右議政未差,不得來會云矣,敢啓。傳曰,知道。
議政府啓曰,今甲戌年秋冬等褒貶,當爲等第,而領議政李裕元未肅拜,左議政·右議政未差,限內不得磨勘之意,敢啓。傳曰,知道。
刑曹參判金鶴根狀啓,臣於本月十四日時量,敬奉聖諭,更爲傳諭于領議政李裕元所住處,則以爲,今此敎諭中,有萬萬惶悚之句語,不敢偃處於私次,走伏路次,恭俟鈇鉞之誅云矣,大臣今向退溪院店,臣旣承期於偕來之命,故仍爲隨往之意,敢啓。踏啓字。
傳曰,卿之進伏中道,何其乖當之至此也?且顧其身之自重,不念分義之所在,是何道理,是何事體,若以君命不足嚴畏則已,不然則不當如是,進退之間,卿其自量事,偕來亞卿,更爲傳諭,期於偕來。
兵曹參判李晩運變通事草記。傳曰,許遞,前望單子入之。兵曹參判前望單子入之,金炳始落點。
奎章閣啓曰,景慕宮望廟樓,今望奉審,無頉之意,敢啓。傳曰,知道。
禮曹啓曰,韓昌府夫人喪,中宮殿供上,以素膳限公除日封進事,已爲啓下矣。自明日當爲復進常膳,而今此閔判敦寧喪,限成服日,中宮殿供上,以素膳封進,明日復膳,不得循例擧行之意,敢啓。傳曰,知道。
宗親府啓曰,本府郞廳等今秋冬等褒貶等第,當爲磨勘,而堂上俱有實病實故,限內不得爲之之意,敢啓。傳曰,知道。
敦寧府啓曰,府郞廳等今秋冬褒貶等第,當爲磨勘,而以領事金炳學身病,不得爲之之意,敢啓。傳曰,知道。
忠勳府啓曰,今甲戌年秋冬等褒貶,當爲磨勘,而有司堂上寧豐君臣崔遇亨·安昌君臣權,俱爲在外,故限內不得爲之之意,敢啓。傳曰,知道。
三軍府啓曰,今甲戌年秋冬等褒貶,當爲等第,而時無行公都提調,限內不得磨勘之意,敢啓。傳曰,知道。
奎章閣啓曰,本閣今秋冬等褒貶,當爲磨勘,而提學二員·直提學一員未差,不得擧行,外閣褒貶,亦不得爲之之意,敢啓。傳曰,知道。
武衛所啓曰,本所從事官·諸將官,今甲戌秋冬等褒貶,當爲等第,而提調臣李承輔·趙寧夏,俱有身病,限內不得磨勘之意,敢啓。傳曰,知道。
兵曹參判金炳始,有拘忌變通事草記。傳曰,允。許遞,前望單子入之。
都摠府都摠管李容熙·金有淵·李寅應·洪鍾雲·蔡東健,副摠管金益容·徐臣輔變通事草記。傳曰,竝許遞。
政院啓曰,卽伏見諸道今秋冬等諸道褒貶啓本,則江原監司尹秉鼎,全羅監司趙性敎,守令無一人居中居下,京畿監司閔台鎬,忠淸監司成彝鎬,咸鏡監司徐堂輔,無一人居下,殊無嚴明殿最之意,竝推考警責,何如?傳曰,允。
又啓曰,卽伏見諸道今秋冬等褒貶啓本,則京畿水使吳普泳,開城留守韓敦源,忠淸水使李東鉉,黃海兵使李基碩,水使閔成鎬,全羅左水使李圭浩,右水使白樂賢,南兵使趙羲豐,邊將無一人居中居下,北兵使金永求,無一人居下,殊無嚴明殿最之意,竝推考警責,何如?傳曰,允。
傳曰,奉審閣臣入侍。
禮曹啓曰,行判中樞府事韓啓源,今十二月十四日,遭內艱云,自前大臣遭艱時,遣承旨致弔,優致貤賻,葬時,命沿路護喪,本道給役夫矣,今番亦依此例擧行乎?敢稟。傳曰,一依前例爲之。
兵曹口傳政事,以鄭岐源·李玄翼·李敦相·任孝準·具春喜爲都摠管,趙羲純·鄭完默爲副摠管,副摠管四單李玄翼·李敦相·任孝準·具春喜。
義禁府啓曰,今秋冬等府郞廳褒貶等第,當磨鍊以入,而堂上有故,限內不得擧行之意,敢啓。傳曰,知道。
政院啓曰,卽者義禁府都事來言,時囚罪人柳冀東等,當爲照律,而知義禁尹滋悳在外,同義禁洪承億·李僖魯,以身病未肅拜,只有判義禁李景夏一員,不得備員開坐云,同義禁竝卽牌招,何如?傳曰,知義禁·同義禁,竝許遞,前望單子入之。金吾堂上前望單子入之,知義禁金有淵,同義禁金學初·李敏庠落點。
兵曹啓曰,本曹今甲戌年秋冬等褒貶等第,磨鍊以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
兵曹啓曰,本曹今甲戌年秋冬等褒貶啓本中,刃擦五處之意,敢啓。傳曰,知道。
摠戎廳啓曰,本廳中軍金善恒,身病甚重,勢難察任,改差,何如?傳曰,允。
藥房副提調金奎弘書啓,臣伏承姑爲撤還事,命下矣。謹依下敎,臣率醫官,姑爲退去之意,敢啓。答曰,知道。
甲戌十二月十五日申時,上御熙政堂。奉審閣臣入侍時,右副承旨金炳翊,假注書洪羲濟,記注官吳宅禹,記事官金弘集,檢校直提學趙慶鎬,以次進伏訖。上曰,史官分左右,仍命閣臣進前。慶鎬進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健陵,陵上奉審則安寧,碑閣·丁字閣奉審則無頉,仍詣華寧殿殿內奉審則安寧,還詣顯隆園,仍留監祭,將事安寧之意,敢達矣。上曰,陵上園上與殿內俱爲太平,而碑閣·丁字閣,亦無頉乎?慶鎬曰,太平矣。上曰,何時行祀乎?慶鎬曰,二更量,行祀矣。上曰,留宿華城而發行乎?慶鎬曰,經享後,卽爲發行,到果川少憩,始天明矣。上曰,江氷堅合乎?慶鎬曰,去時,由鷺梁乘氷而渡,來時,船渡銅雀津矣。上曰,氷程作行,得無難乎?慶鎬曰,果氷滑難行矣。缺
上在昌德宮。停常參·經筵。
中宮殿私服公除翌日,大殿,藥房·內閣·政院·玉堂口傳問安。答曰,知道。
中宮殿,宗親·儀賓·藥房·內閣·政院·玉堂·朝廷二品以上·六曹堂上單子問安。答曰,罔極。
藥房口傳啓曰,臣等昨以中宮殿復膳之意仰請,而末蒙允許,區區下情,不勝憂悶,玆不得不復事呼籲,伏願聖上,更加勸進焉,惶恐敢啓。答曰,知道。
藥房口傳啓曰,臣等之昨日仰懇,是豈可已而不已者耶?哀毁致損,榮衛滋補,宜資薑桂,且祝復膳於公除之後,卽不易之古規,臣等職忝保護,微忱倍切憂迫,敢又相率仰籲。伏乞俯從禮制,以副輿情焉,惶恐敢啓。中宮殿,以諺書答曰,以此罔極之心,遽當今日,慟霣崩迫,不自堪勝,水刺則雖因屢請而强進,今玆常膳,如是煩請,情事尤切罔極。
傳曰,禮房承旨,馳詣受香所,奉審摘奸以來。
刑曹參判金鶴根狀啓,臣於本月十五日時量,敬奉聖諭,更爲傳諭于領議政李裕元,則以爲,臣泥首席藁,惟威罰是俟,又伏奉嚴敎,伏地震懍,求死不得,走伏金吾,以就金木之誅云矣,臣旣承偕來之命,故亦爲隨往之意,馳啓。傳曰,知道。當有敦諭矣。
政院啓曰,卽者義禁府都事來言,領議政李裕元,今方胥命于金吾門外云,係是大臣去就,敢啓。傳曰,知道。
傳曰,昨日之諭,乃事體之不容不然矣,意謂卿卽爲出膺,以敍阻懷之積,今又金吾之胥,是何過中之擧乎?咫尺之地,尤不覺耿結,卿若以昨諭中,有所未安而然,只顧以下十二字,若以以下十六字,特爲還收,卿其諒此至意,卽卽肅命,予方臨軒而俟之事,偕來亞卿,更爲傳諭于領議政,期於偕來。
傳曰,公事不審之中官文有用,推考。
傳曰,明日出宮門路,以賓陽門爲之。
傳曰,明日出宮,內門路,以協陽門爲之。
吏曹口傳政事,以李敦應爲兵曹參判。
兵曹啓曰,今此大駕,詣本宮,仍覲府大夫人時,廣智營·西營入直軍,各三十名除出,禁衛大將率領,除旗鼓,只率前排,禁衛營大門外設布帳外排立,訓鍊大將,率步軍一哨,除旗鼓,只率前排,敦化門外設布帳外,竝依前排立,何如?傳曰,允。禁營則中軍代領。
又啓曰,今此大駕,詣本宮,仍覲府大夫人時,設布帳,當爲磨鍊,而自敦化門外議政府朝房·東西門內外·禁衛營大門,至左右邊設布帳,令訓·禁兩營,合力擧行,宮內設布帳,亦令訓·禁兩營,隨其形便擧行,何如?傳曰,允。
又啓曰,今此大駕,詣本宮,仍覲府大夫人時,訓局步軍五哨除出,將官率領,一半,自宮大門南邊,至泥洞南墻底列立,一半,自宮大門北邊,至雲峴大門列立,環衛作門,何如?傳曰,允。
刑曹參判金鶴根書啓,臣於本月十六日時量,敬奉聖諭,更爲傳諭于領議政李裕元胥命所,則以爲,臣積罪未勘,溫諭開釋,至有前後句語還收入擧,繼以臨軒而俟之爲敎,臣生死肉骨,感戴無極,謹當冒沒進身,得借方寸之地,畢陳情狀,更竢處分云矣,臣旣承偕來之命,故姑爲仍留之意,敢啓。傳曰,知道。卿則退去。
戶曹啓曰,卒判敦寧閔致久喪禮葬,更爲輸送,則本家以爲,恩命雖極感惶,遺意有難孤負,萬無祗受之道云,何以爲之乎?敢稟。傳曰,更爲輸送。
傳曰,暗行御史入侍。
政院啓曰,禁漏法意,何等審愼,而缺時刻單子,有所錯誤,致勤下詢,臣之矇然捧入,不勝惶悚,當該禁漏官,令攸司從重科治,何如?傳曰,允。爾亦推考。
傳曰,領議政入侍。
副護軍朴定陽疏略曰,臣伏見嶺南殿最啓下者,臣所按廉褒啓中,六七守令,或居中或至貶下,於是乎臣之無狀,當下畢露,況前席詢問之下,敢擧永川郡守臣趙熙奭之聲績,而至居下考,以實則莫掩其僨誤,以跡則自同於欺蔽,亟賜譴罰焉。省疏具悉。繡論與殿最,各殊其道,爾何必如是爲引?
甲戌十二月十六日酉時,上御熙政堂。全羅右道暗行御史入侍時,同副承旨趙秉鎬,記注官李徽圭,記事官李敎夏·金弘集,暗行御史嚴世永,以次進伏訖。上曰,史官分左右,仍命御史進前。上曰,善爲往返耶?世永曰,王靈攸暨,無事往返矣。上曰,書啓別單,已見之,而此外無他弊乎?世永曰,民瘼之可以矯救者,已略具於別單,而此外無巨弊矣。上曰,治績誰果爲最乎?世永曰,珍島府使臣具永植,治果爲最矣。上曰,軍布事,如是矯救,則可無不均之歎乎?世永曰,湖南各邑,或有戶布不足,至於結排,則統計道內結戶之摠,平均排定,以爲精抄收布之意也。上曰,松禁屢有朝飭,而尙爾爲弊耶?世永曰,年來公私,取用計多,松政多疎,旣有朝令屢飭,從而嚴禁,則封山之松,私養之木,漸至菀茂,不出十年,可得棟樑之材矣。上曰,牛禁亦嘗屢飭,而何無實效耶?世永曰,牛禁事,屢飭之下,非無實效,而私庖一切嚴禁,官廚亦有定規,無或濫屠,然後可以責效矣。上曰,格浦七邑,漕倉之革罷,果皆欣悅耶?世永曰,臣所目見,而七邑之民,一聞朝令,男女老少,相聚蹈舞,咸頌聖澤矣。上曰,格浦鎭,自是關防重地,不可遽爾革罷乎?世永曰,果係關防之地,則仍設此鎭,實爲長策,第其支放給代,只以黔毛浦所屬者付之,則實有不贍之歎,不可無措劃之方矣。上曰,有何支放之策耶?世永曰,今道臣,方以二萬兩殖利,以爲措劃之方云矣。上曰,苟能有實效,則可幸,二萬兩無不足之歎耶?世永曰,數雖不足,猶可給代矣,二萬兩,前道臣所劃付者,而今道臣,以此經紀矣。上曰,前後道臣之實心,可知矣。世永曰,前伯之實績,多有可記,且新伯,當淸錢革罷之後,善爲措劃,亦能實心對揚,今夏漂頹諸邑,多被助恤之惠矣。上曰,漂戶助恤,果能均俵耶?世永曰,今年湖南,一經巨浸,民皆捿遑,何幸聖澤,特下帑金萬兩,計戶優給,民皆奠接,方伯·守令,俱能宣上德意,俵給之均,臣多目見,而臣亦於礪山露蹤之日,躬自官庭分給矣。上曰,爾之親分,尤當無弊矣。上曰,堤堰之弊,諸道皆然,而冒耕者,斷當依律處之矣。世永曰,冒耕者,非但耕者之罪,官亦有收稅之利,故每多因循掩覆之弊矣。上曰,各邑民庫,各有定式,何若是多弊耶?世永曰,南邑之民庫,猶兩西之大同庫,每有邑用,輒行民斂,或致憑托添取之弊,臣雖嚴飭,而未知其永祛此弊矣。上曰,社還之實效,何如耶?世永曰,此是丙寅別備者,民自散斂,無由生弊,實效可勝言哉,近因公用之艱絀,道臣不得已,狀請作錢,以救淸錢餘弊,雖出於暫時權宜之政,而其在陰雨水旱之備,決不可又復如此矣。上曰,今年則雖出不得已,而此豈年年可行者乎?上曰,才行表著,何無所擧乎?似因無其人而然矣。世永曰,十室之邑,必有忠信,豈可無其人,而臣聞見未廣,未能採訪登聞矣。上曰,若無卓異之行,其在審愼之道,豈可苟然充數耶?爾以承宣,屢次入侍,已知其優有廉訪之能,而今無所擧,則其無表著之人,可知矣。上曰,爾之往返,已十餘朔矣。世永曰,然矣。缺
甲戌十二月十六日□時,上御熙政堂。領議政入侍時,同副承旨趙秉鎬,記注宦李徽圭,記事宦李敎夏·金弘集,領議政李裕元,以次進伏訖。上曰,史官分左右,仍命大臣進前。裕元進前問候訖,裕元曰,間者連疊悲擾,諸節無損乎?上曰,無損矣。裕元曰,中宮殿哀毁之中,諸節不瑕有損乎?上曰,雖不甚損,自爾疚瘁。上曰,其間卿之遭罹,誠一變怪也。裕元曰,積罪未勘,徒蒙恩數,臣以何顔,復登殿陛乎?上曰,一箇孫永老之悖疏,何必呶呶深引,有此過中之擧也。裕元曰,人言安得不可畏乎?上曰,疏辭無非逼迫寡躬,至於末段,乃是影子耳。裕元曰,聖敎雖若是嚴重,而至於論臣一款,臣苟無罪,人言胡至此極乎?上曰,其間處分,事體所在,雖不得不然,實庸不安于中矣。裕元曰,前後處分,匪怒伊榮,恩數太濫,反非所以愛臣之道也,仍泣然泣下曰,伏望殿下,特垂生成之澤,劃賜斥退焉,今若終靳兪音,則殆臣命卒之秋也。上曰,疏辭之凶悖,胡至於此?裕元曰,臣立朝事君,今已三十餘年矣,妄謂不犯大辜,豈料遭罹之如此乎?殿下,苟欲全保世臣,早賜斥退,聽其所之,千萬顒祝。上曰,古大臣,亦多被彈,而豈有如卿之處義過當者乎?裕元曰,人臣事君,惟名檢是已,今焉名檢掃地,臣卽一棄物矣。上曰,予旣敦之迫之,不啻屢屢,則在卿亦已伸義諦存廉防矣,顧今國計民憂,果何如?而廟務積滯,殆近數旬,幸卽裁斷,勿爲言退也。裕元曰,雖非臣一人,豈可曰無人乎?今旣肅命,且承屢屢之敎,目下急務,何敢辭避,惟俟幾日幹當,卽賜斥退,國有大事則敢不參聞,雖使臣不歸鄕廬,長在城闉,亦當惟上所命矣。上曰,卿言容或如是,予意斷不聽副矣。裕元曰,以若眷愛之隆重,終未蒙允許,則豈不萬萬抑鬰乎?臣之平生藉手,只是不欺君三字,而今乃未免爲欺君之科,不勝檢躬自悼矣。上曰,卿所欺君者,指何事歟?大小事爲,雖出於卿手,而斷於予心,卿云欺君則是予欺予心也,聞卿肅謝,寢食庶安,今又言退,寢食庶將不安也。裕元曰,聖敎至此,萬萬惶悚,惟冀洞燭矣。上曰,彼疏之滿紙長話,殆若左道之戕害正道,予實受侮,卿何爲引也?上曰,今日從何處發行入來乎?裕元曰,自退溪院入來矣,古大臣,亦有中道胥命之事,臣何敢猥引故事,而情踪危蹙,致煩酬應,尤切惶悚矣。上曰,古大臣之中路胥命,予亦多見於日記矣。上曰,卿復登筵,予心充然矣。裕元曰,若得良相在朝,則聖衷反當若是,而如臣者,豈可承當此敎乎?上曰,未聞古之傅·呂,求退而去矣。裕元曰,若傅說·呂望之賢,則處位愈久而事業愈著,至於無其才而徒居其位,一日而有一日之害,二日而有二日之害矣。上曰,卿所裁決之政,有所所失乎?裕元曰,臣則謂觸處僨誤矣。上曰,予之所裁斷者,亦何可曰,別無錯誤,而在卿奉而行之之地,有何做錯乎?上曰,卒判書閔升鎬家事,豈有如此酷禍乎?將期大用,遽遭此禍,亦可謂朝廷之不幸矣。裕元曰,以若心德,以若積累,豈料有如此慘毒之禍乎?上曰,天耶鬼耶,理實難堪也。裕元曰,果然矣。上曰,卿之出城,曩在何日耶?裕元曰,臣神精遁喪,未能猝記矣。上曰,似是卄九,予則屢日待卿,故尙此不忘矣。上曰,接卿顔範,殊減舊容矣。裕元曰,心神不安,顔容遽變,此臣內不足之致也。上曰,以予所見,卿之弘量,必不介此等之言,豈以是減顔色耶?似是風寒所祟也,然自見此疏,予亦憤歎,大臣安得不然乎?裕元曰,元子宮氣度,近益充健乎?上曰,近頗充實,有時憑倚而學步矣。裕元曰,時或倚扄而立乎?上曰,門扄頗高,未及憑倚矣。上曰,進食似稍久,故爲備酪粥,須暫啜飮也。裕元曰,昨年此時,蒙此恩饋,今年則果不若昨年之歡喜也。上曰,須加餐也。裕元曰,饋之以恩,不覺肚腹之已充,不在乎所食之多少矣。上曰,卿之聘家過葬時,卿果會下否?裕元曰,未往也。上曰,何日過襄耶?裕元曰,似是初七日也。上曰,大臣間似多日勞瘁矣,自嘉谷距邑內,爲幾里乎?裕元曰,九十里矣,之此之彼,摠是君恩,故頓忘行役之勞矣。裕元曰,近日進御湯劑,果調適乎?上曰,果調適矣。裕元曰,湯劑順下則多進好矣。裕元曰,夜已向深,恐妨寢睡,臣欲退去矣。上曰,夜如何其?裕元曰,已近四更矣。上曰,予心慰滿,不知深夜之爲疲矣。上曰,退出後,凡闕廟務,卽爲剖斷,可也。裕元曰,謹依下敎爲之,而見今諡坐甚急矣。上曰,旣是不待狀議諡,則及其未葬前爲之,可也。裕元曰,諡坐公事,退當卽行矣。上曰,故相臣中,亦多有姑未議諡矣,可迨此時議諡乎?裕元曰,今番則甚忙迫,追後開坐,恐好矣。上曰,相府,只此四相臣乎?裕元曰,權相敦仁則本家不欲受諡云,且鄭相家世規,本不具狀請諡,若有自上特敎則受之,而其隱卒之敎,已有待諡坐議定之成命矣。上曰,果然矣,使之卽爲擧行也。權相家,何不願耶?鄭相·金相,皆當以忠字爲諡也。鄭相爲相最久,金相亦然矣。裕元曰,鄭相立朝七十餘年,忠勤王家,金相忠君之實,臣亦嘗見之矣。上曰,兩相之忠,果如是矣。四相臣外,似亦多諡者矣。裕元曰,似多有之矣。上曰,後日次次爲之,未晩也。四相議諡,承旨出去,分付於弘文館,可也。秉鎬曰,奉常正金明鎭遞單,俄已允下矣。若待差代則恐致遲滯矣。上曰,遞單姑爲留中,則議諡不至遲滯矣,應敎誰也?秉鎬曰,金九鉉也。上曰,早朝開坐則日內可以議定,政事夕間爲之,則亦可及期矣。裕元曰,以斯速擧行之意,退當申飭也。上曰,韓判府致弔,何承旨進去乎?秉鎬曰,臣進去矣。上曰,韓判府,間者遭故矣,近年大官,遭故多矣。裕元曰,領敦寧·韓判府及臣,凡三人矣。上曰,此亦稀貴也。裕元曰,本家則不幸,而在朝廷,可謂稀貴矣。缺
上在昌德宮。停常參·經筵。
卒判敦寧閔致久成服後,大殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
望哭後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
還內後,藥房·內閣·政院·玉堂口傳問安。答曰,知道。
大駕,詣雲峴宮入幕次後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
中宮殿進御三錢重人蔘粟米飮,自明日停止事,榻前下敎。
藥房口傳啓曰,臣等以中宮殿復膳,鎭日請籲,而忱誠淺薄,未能仰格,區區下情,去益悶鬰,伏願聖上,益加勸進,以副臣民顒祝之望焉,惶恐敢啓。答曰,知道。當强勸矣。
藥房口傳啓曰,臣等屢日瀆擾於悲哀罔極之中,非不知萬萬悚惶,而衷情所迫,不得請則不可止耳,水刺雖或强進,常膳尙未復御,數旬哀毁之餘,將何以扶護元氣乎?見今公除已過,禮制有限,任情過疚,久執疏節,上貽聖心之眷念,下致輿情之焦灼,一日二日,靳持未許者,大非聖經俯就順變之義也,伏願更加三思,卽下一兪焉,惶恐敢啓。中宮殿,以諺書答曰,悲冤慟廓,去益如新,而仰體慈聖勸勉,繼從卿等之請,罔極之情,尤難自抑矣。
傳曰,判敦寧府事李最應,行知中樞府事金炳國,拜相。
政院啓曰,來二十一日,輪對日次矣,敢稟。傳曰,當次人受點,後日次待令。
政院啓曰,判敦寧府事李最應,行知中樞府事金炳國拜相事,命下矣。政官牌招開政,下批,何如?傳曰,允。
傳曰,右承旨·同副承旨許遞,前望單子入之。承旨前望單子入之,申獻求·李應夏落點。
傳曰,在外秋判·工曹判書·敦寧都正許遞,今日政差出。
議政府啓曰,議諡已有成命,本府署經,當爲擧行,檢詳薦狀,今纔啓下,令該曹口傳差出,待下批,使之卽爲察任,何如?傳曰,允。
吏曹口傳政事,以李胄榮爲檢詳。
議政府啓曰,卽伏見咸鏡監司徐堂輔狀啓,則鏡城府良化津漂到彼人八名問情,則乃是淸人之行商漂到者,而願從水路還歸事,請令廟堂,稟旨分付矣,漂人之從願還歸,非但已例卽然,況水路順便者乎?其供饋護送之節,各別申飭之意,行會,何如?傳曰,允。
又啓曰,新除授檢詳李胄榮,在外云矣,諡坐成命之下,不可遲滯,改差,其代待薦狀啓下,令該曹口傳差出,使之卽爲肅命,何如?傳曰,允。
傳曰,侍衛與排立軍兵,各其營別饒次,分給。
禮曹啓曰,行判敦寧府事閔致久喪,大殿·中宮殿素膳,限成服日封進事,允下矣。成服行於今日,自明日以常膳封進,何如?傳曰,允。
兵曹,以趙羲復爲摠戎中軍。
摠戎廳啓曰,本廳諸將官射講都計劃,每於年終修啓矣,今年則未滿次數,都計劃勿施,何如?傳曰,允。
政院啓曰,卒領議政鄭元容等諡望,議政府粘目,啓下矣。今日政,下批,何如?傳曰,允。
吏曹啓曰,侍從臣父,年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣,侍從臣父年七十以上人,別單書入之意,敢啓。傳曰,知道。
有政。吏批,判書趙基應進,參判洪淳大,參議李淳翼,竝牌招不進。以申應朝爲禮曹判書,李秉文爲刑曹判書,洪遠燮爲工曹判書,白弘洙爲敦寧都正,洪祐吉爲弘文提學,李周弼爲健元陵令,金秀升爲惠陵令,李奭鎭爲活人別提,李世鉉爲軍器判官,吳翰泳爲仁川府使,高濟復爲茂山府使,丁大林爲丹陽郡守,朴孝容爲文川郡守,李商新爲京畿都事,金在鼎爲連原察訪,朴文彬爲栗峯察訪,金昌植爲濟原察訪,左議政單李最應,右議政單金炳國,已上拜相事傳敎,領宗正卿府事單李最應,禁衛都提調單李最應,御營都提調單金炳國,故通德韓斗齊贈監察,學生韓晉佐贈童蒙,已上學行卓異,贈職事承傳,故判敦寧閔致久贈議政例兼,特贈上相職事傳敎。
再政。以金英烈爲禮曹正郞,李寬英爲司僕主簿,金震銖爲引儀,兪鎭元爲三登縣令,趙熙百爲咸悅縣監,黃起鴻爲慶尙都事,大護軍文慶愛年八十二,今加正憲,侍從臣前持平文俊永父,加資事承傳,舍人單尹用求。
三政。以申興均爲刑曹佐郞,洪淳一爲長水縣監,咸桂行爲武烈祠參奉,兼春秋單金英烈,兼直閣單尹用求,學錄單崔鼎獻,學諭單李昇燁,卒領議政鄭元容爲文忠,卒領議政金興根爲忠文,卒領議政趙斗淳爲文獻,卒領議政李景在爲文簡,贈領議政閔致久爲孝獻,贈左贊成閔升鎬爲忠正。
兵批,以任百贊爲扈衛別將,崔鳳秀爲越送萬戶,中嶺別將單金成郁,赴戰嶺別將單盧文紀,同知單元漢永,領三軍府事單金炳國。
領議政李裕元疏曰,伏以臣,世祿之裔耳,捐軀報國之心,卽箕裘相傳之業,不以榮枯寵辱而易其素,不以睢盰雌黃而渝其庸行,今至老白首,志氣已頹,皮殼徒存,而一段衷赤,萬死不滅,惟此橫逆之來,豈有介念,以爲斂跡之計哉?斷斷迷執,非爲其身,特爲其官之重也,不爾則方今聖明圖理於上,群工協贊於下,士莫不願立而樂爲之用,臣獨何心,忍訣明時,矯矯亢亢,長往而不返乎?臣於昨年此時,感眷注之隆摯,怵義分之莫嚴,蠢然起蟄,冒沒出膺,而一番拜命,退守邱壑,其計則決矣,適値慶會,不遑言私,荏苒流光,居然一朞于玆,又奉誥命,到底恩數,反侈於旣往,有若非此莫可者然,噫,中書之任,固非一人蹲據,則顧此重授,豈非苟簡之忒甚而異渥之太偏也耶?虞朝之命官,必曰稽重,成周之立政,亦有三宅,此所以各悉心力,長短相輔,以成交修之功,而今也一身之微,擔一國之重,一年二年,仍之又仍,則難望其言皆得中,事皆合理,而況百不如人,萬萬無可取者乎?臣之爲人旣如此,人之爲言又如彼,臣之終始惶縮,必退乃已,奚止人言之可畏,竊恐朝廷之尊,由臣而卑,廉維之張,由臣而弛也,前席嚴畏,不敢罄陳,更披肝血,仰瀆崇聽,伏望聖上,亟遞臣本兼之職,使國事不至於重誤,千萬至祝。答曰,省疏具悉卿懇。昨日筵席,已悉予衷,想卿亦必有洞然體諒,而今此巽牘,奚爲而復至也?自卿昨冬之復入中書,予之所倚毗於卿,眷寄於卿者,以卿斷斷忠愛之誠,深有所孚感而然也,向日狂悖之疏,何足介意乎?顧今國勢民命,至艱至危,所賴以仰成者,惟卿是已,而尙欲以此處義,則其輕重緩急之間,庶不待予言,而有深諒者存矣,卿須亟斷來章,匡予輔予,弘濟時艱,仍傳曰,此批答,遣史官傳諭。
甲戌十二月十七日巳時,上詣昌慶宮禁川橋望哭入侍時,行都承旨鄭範朝,行左承旨南廷龍,左副承旨金奎弘,右副承旨金炳翊,同副承旨趙秉鎬,缺檢校直提學李鎬俊·趙寧夏·李載冕·趙慶鎬,檢校直閣李喬翼·金永壽·李鎬翼,直閣尹用求,待敎李載兢,校理韓章錫,修撰金玉均,以次侍立,時至,通禮跪啓請外辦,上具翼善冠·黲袍·烏犀帶,乘輿出賓陽門,藥房提調李鎬俊·副提調金奎弘,進前問候訖,上由明政門詣幕次,上降輿就版位,望哭如儀訖,上入幕次,少頃,上出次乘輿,還入賓陽門,諸臣以次退出。
甲戌十二月十七日午時,上詣本宮擧動入侍時,行都承旨鄭範朝,行左承旨南廷龍,左副承旨金奎弘,右副承旨金炳翊,缺檢校直提學李鎬俊·趙寧夏·李載冕·趙慶鎬,檢校直閣李喬翼·金永壽·李鎬翼,直閣尹用求,待敎李載兢,校理韓章錫,修撰金王均,以次侍立,時至,通禮跪啓請外辦,上具翼善冠·衮龍袍,乘輿出宣化門,仍由協陽門·肅章門,出敦化門,仍由議政府朝房·東門·西門·禁衛營大門·敬覲門·恭覲門,詣本宮,上降輿入內次,申時,通禮跪啓請外辦,上出次乘輿,由敬覲門·由敦化門,入協陽門,承旨奏請出標信解嚴,上由宣化門還內,諸臣以次退出。
上在昌德宮。停常參·經筵。
卒判書閔升鎬發靷後,中宮殿,藥房·內閣·政院·玉堂口傳問安。答曰,知道。
政院啓曰,右副承旨金炳翊,同副承旨李應夏,今日不爲仕進,竝卽牌招,何如?傳曰,允。
傳曰,自卿之拜相,予果喜而不寐,其意豈亶然哉?誠以卿休休之容,恢恢之量,處肺腑之親,任柱石之重,國勢之岌嶪,賴卿而維持,民命之困瘁,賴卿而奠安,將不日可覩矣,卿須體予倚毗之至意,卽起簉朝,以幸國事事,遣史官,傳諭于左議政。
傳曰,有國之重,莫先於輔相,而得其人,然後庶績可凝矣,予之特卜於卿者,匪直爲文忠肖孫也,績庸之茂,老成之望,予之所簡心,輿人之所拭目,亦有年所矣,端委巖廊,坐鎭頹俗,憂國如家,鞠躬盡瘁,不望於卿,而于誰之責,玆遣史官,敷告衷曲,卿卽簉朝,以副朝野之望事,遣史官,傳諭于右議政。
政院啓曰,義禁府都事來言,時囚罪人缺當爲照律缺無以備員開坐云,何以爲之乎?敢稟。傳曰,知義禁·同義禁,竝許遞,前望單子入之。金吾堂上前望單子入之,知義禁金有淵,同義禁金學初·李敏庠落點。
臺諫前望單子入之,大司憲洪鍾雲,大司諫李敦應,執義愼錫九,司諫李鳳德,掌令朴基陽·洪正厚,獻納朴顥陽,持平李·愼炳一,正言文俊采·金昌一落點。
義禁府啓曰,卽伏見平安監司趙成夏狀啓啓下者,則肅川府定配罪人李昌會,去月三十日,遭母喪云矣,定配罪人之遭親喪者,給暇歸葬,過三月後,還發配所,載在法典,肅川府流三千里定配罪人李昌會,依法典,給暇歸葬,過三月後,還發配所之意,分付該道道臣,何如?傳曰,允。
吏曹啓目,粘連觀此慶尙左道暗行御史朴定陽書啓,則慶州前府尹李晩運,東萊前府使鄭顯德,永川前前郡守李建栻,慈仁前前縣監柳道奭等段,繡啓旣請令攸司稟處矣,更無可論是白遣,柒谷前府使蔡圭鳳段,罔念圖報,惟事肥己,吏任捧賂段,戶房柳文弘,書員鄭厚秋·蘇亨洙等三人處,合捧錢三百兩,吏房蘇淸處五百兩,以人吏復戶條中,勒捧辛未移貿請來時,蘇章旭處一百兩,壬申加卜債,班戶一兩式磨鍊時,各面書員處,合捧錢四百兩,壬申·癸酉兩年木價米·氷丁祖,加捧錢一千二百十九兩五錢七分,已上合錢二千五百十九兩五錢七分,銅鐵願納時,民間收捧四百斤,以大衡稱捧四百七十一斤內,四百二十一斤,以民願納條上納,五十斤則以自備願納樣上納,辛未·壬申·癸酉三年砲手·武士等,試射放賞格餘錢及設砲時,原錢餘條,合一千四十八兩四錢八分,自官取用,馱送本家,竟爲綻露,因營甘輸納,贓旣夥多,罪難容貸是如爲白乎旀,興海前郡守池弘寬段,字牧之體統不知,錢貨之用度無節,束濕弛,無階級之等夷,在任稀,失簿書之期會,頑吏揮刀官門,大是變怪是如爲白乎旀,梁山前前郡守孫相馹段,才足了事,心巧密於利己,政稱矯弊,手段熟於欺人,賣鄕捧賂段,座首洪永佶·羅定烈·李學賢·尹商烈·朴守益·白樂璇·李中健等處,各三百兩,金宗哲·張東鉉·李學奎·金洛駿等處,各五百兩,李在淵·尹光玉等處,各三百五十兩,金有贊·金基贊等處,各四百兩,李連根處六百兩,別監吳學善處一千兩,朴宗根處一百兩,都有司朴處洪·崔學來等處,各一百五十兩,朴興烈·朴世恒·趙萬淳等處,各二百兩,鄭成煥·白思寬·金斗錫·李在淵等處,各三百兩,趙湜·李光東·羅守烈·李馨震等處,各四百兩,辛道鍵·尹以莘·尹基奉等處,各三百五十兩,吳律善處一千兩,柳光國處八百兩,辛在宏處一百兩,壬申結頭剩餘錢一千九百九十三兩五錢三分,船主柳大衡處,捧贖錢五百兩,已上合錢一萬六千四十三兩五錢三分內,一萬三百六十四兩四錢九分,各樣公用上下除,餘在錢六千七十九兩四分,歸屬無處,藉曰公費,竟至私用,責無可原,罪有當勘是如爲白乎旀,盈德前縣令李選鎔段,銅鐵願納時,加斂剩餘錢取用六百五十三兩五錢,別監徐相穆·金福得處,各一百兩,戶長姜應文處二百兩,劉在允畓訟時捧賂二百兩,合錢一千二百五十三兩五錢,水災頹漂戶,稱以一千兩捐廩救災,而五百兩則尹宗烈處,構罪不恭,勒捧以充給,自官實捐,不過五百兩是如爲白乎旀,延日前縣監金商吉段,日耽酒色之場,無暇朱墨之事,策容濁亂,營求不一,喪廉沒恥,壑慾難充,黷貨貪財,村富橫罹,其所捧賂贖賣任等贓錢段,淸河李德輝處,索賂錢二千一百七十兩,法聖太商,謂以潛商捉囚,勒捧一千兩,李英五·鄭基英等二人處,構以不孝不恭,勒捧一千三百兩,海監金基柱·鄭在憲等二人處,査徵錢七百五十兩,金致宇定配時,許贖捧賂錢一百五十兩,金任凡處,壓良爲賊,捧賂錢九十兩,鄕人黃聖贊處,校任差給次,捧賂四百兩,因校儒沮戲,賂錢還出給時,不給條一百兩,各人技贖一百六十八兩,結頭錢剩餘取用三百兩,已上合錢六千二十八兩內,三千一百七十兩,因營査輸納,一百七十三兩,如干救弊,實餘在二千六百八十五兩,盡歸私橐,許多之贓,合施當勘是如爲白乎旀,比安前縣監崔悳峻段,內蠱感於房嬖,外蒙蔽於首吏,賣鄕捧賂段,座首李坤秀等五人,別監崔正漢等二人,都有司禹敬謨等四人,掌議崔鼎周等二人處,所捧錢九百兩,賣任捧賂段,吏房李愼會等二人,戶長朴南植,都事·書員李禮甲處,所捧錢一千四百兩,詞訟捧賂段,村民李魯泰等四人處,所捧錢七百兩,人吏復戶加詳三年條,所捧錢一千一百二十兩,已上合錢四千一百二十兩,盡歸私用,合施重勘是如爲白乎旀,慈仁前縣監許稷段,任賂厚捧,技贖濫徵,座首朴徠一,別監金時東處,合捧二百八十兩,副吏房石斗七,戶長石廷璜,兵房李廷廈等處,合捧七百兩,技漁贖錢中奴令帖下除,餘在六十一兩三錢六分,朴日坤·金允彦處,訟賂錢二百八十兩,銅鐵馱價餘在三百八十兩,減詳作餘錢三百五十二兩二錢,院畓價査徵後用下餘錢一百六十五兩,壬申結頭錢餘條一百六十八兩二錢六分,軍根畓追賣及巡營雇馬屯稅査徵錢九百九十兩五錢三分內,各樣矯救除,餘在條八十八兩二錢三分,陞戶資裝米出給條三十兩,已上合錢二千五百五兩五分,盡歸私用是如爲白乎旀,安奇前察訪方漢豐段,所作用,無非沾譽,所營爲,專是射利,靑雲驛馬位畓作者新差時,尹仲坤等四人處,合捧四百兩,趙先業等處,差任債五百十兩,角山驛都長朴晦東砲料請貸時二百兩,林億坤技酗被捉時八十兩,驛砲手朴致業犯逋族徵時一百五十兩,趙觀述·李炳祥處,以移貿訴冤事,執頉勒捧一百七十兩,角山驛名不知朴哥三人處,解囚捧賂五十兩,金性得處,構罪勒捧一百兩,永川居名不知吳哥處,免驛債二百兩,稱以遊覽浮費,收斂民戶條四十兩,馬夫李命伊等五人處,大馬改立時,加捧條合二百七十兩,設砲願納錢中犯用條二千兩,已上都合錢四千一百七十兩,惟懷肥己,贓汚狼藉是如爲白乎旀,省峴前察訪權鳳煥段,任掌之捧賂砲錢之幻弄所犯錢七百三十四兩是如爲白有臥乎所,上項八邑前任守令·察訪,不可以已遞而勿論,竝只令該府拿問處之爲白乎旀,淸河前縣監張胤植段,挾其富饒,專無謹畏,壹是放倒,罔念圖報,信任猾吏,政令日非,肆行怪擧,謗言四起,吏女村婦,設計誘入而强奸,減廚繕庫,巧言欺下而營私,細究心跡,罔非籠罩之術,如此不法,合施當勘之律是如爲白有臥乎所,罷職爲白乎旀,安奇前察訪李一薳段,馱錢之增斂,稍欠廉隅,驛婢之率去,有違法度是如爲白有臥乎所,推考爲白乎旀,寧海府使李正弼段,鎭安有法而村尨不吠,勞徠以誠而澤鴻自集,官民相孚,弊局復完,公廨軍器之修繕,漂戶堰役之助給,社還馱價之添補,新延刷價之蠲減,一不斂民,捐況優助,合爲六千一百三十五兩零,惠洽一境,頌騰萬口是如爲白有臥乎所,似此茂績,宜示激勸之擧,似當施以陞敍調用之典是白乎旀,靑松府使尹永善段,莅不過幾朔,盡職無闕三政,門無滯訟,民皆安堵,別砲遞番,勸以力穡,公私俱便,兵農相寓是如爲白乎旀,義城縣令朴奎東段,嚴戢吏奸,深察民隱,減詳移貿,還六千石之拔本劃納,設砲公廨,役千餘金之捐廩添補,救弊旣多,爲惠不少是如爲白乎旀,慶山前縣監李憲昭段,政先慈惠,事出安詳,處官如家而廉聲素著,視民若子而仁政遍洽是爲白乎旀,河陽前縣監趙熙軾段,操心恬約,愛民誠款,垈卜減給,窮蔀拭目,積逋了刷,猾吏斂手是如爲白乎旀,機張前縣監任百殷段,仁善其性,安詳之治,上納趁限發,送官廨,捐廩繕葺,旣著刷價,還給民畓,防築軍器,修補前後,自當爲一千八百五十七兩零,有此夥捐,極爲嘉尙是如爲白有臥乎,上項五邑前後守令,似當竝施兒馬賜給之典是白乎矣,係干恩賞,臣曹不敢擅便,上裁敎是白乎旀,監司洪坃,沿路京畿監司閔台鎬,廣州留守李坾段,繡啓論列,俱甚推獎是白乎矣,道臣·守臣體重,今姑勿論爲白乎旀,前監司金世鎬段,繡啓旣請令廟堂稟處,更無可論是白遣,其餘本道守令·察訪,沿路守令·察訪等段,績乏優異,疵無顯著,竝只置之爲白乎旀,其外梱帥·中軍·虞候·營將·邊將等乙良,令兵曹稟處,何如?啓,依回啓施行爲良如敎。
上在昌德宮。停常參·經筵。
前判書閔升鎬喪安葬時,中宮殿,藥房·內閣·政院·玉堂口傳問安。答曰,知道。
中宮殿進御二錢重人蔘粟米飮一貼煎入事,榻前下敎。
檢閱金弘集書啓,臣於本月十八日時量,敬奉聖諭,馳往傳諭于中部貞善坊古兵曹契左議政李最應所住處,則以爲,臣忽伏承千萬非常之命,惶隕震慄,罔知攸措而已云矣,敢啓。傳曰,知道。
事變假注書朴應冕書啓,臣於本月十八日時量,敬奉聖諭,馳往傳諭于中部觀仁坊大寺洞契右議政金炳國所住處,則以爲,臣伏奉千萬非常之命,驚遑戰灼,將安所屆,卽又史官,臨宣聖諭,辭敎曠絶,尤不敢承當,揆分僭越,罔知攸對云矣,敢啓。傳曰,知道。
傳曰,昨有敷心之諭,意謂卿犂然幡然,不待更煩敦勉,而及見附奏,不覺惘然失圖,君臣之間,貴相知心,而況小子於卿乎?是以昨諭,只道實際,以冀感悟,而尙作應文備例,浼浼而復予者,是豈仰望於卿,倚毗於卿者乎?卿之處地,與他自別,以謹愼純愨,令望夙著,輿人之期望,百姓之具瞻,有倍於他人,以如此之人,居如此之位,爲我股肱,作我楨幹,使紀綱嚴風俗美,予將居上而高枕無憂,則卿之一身,非獨有榮,予有得賢之喜,民賴用賢之實,豈不休哉,望卿更勿巽讓,輔予不逮,以副予側席之望事,遣史官傳諭于左議政。
傳曰,昨日敦召之諭,罄悉予意,及見附奏之啓,不惟不犂然,乃反退然而不自居,卿何錯思之至此也?予欲嚮用卿久矣,察之朝著,聽於輿論,文學足以表範一世,德望足以矜式百僚,金甌之卜,猶此遲矣,顧今紀綱頹而風俗日非,貪墨盛而民生日瘁,駸駸然莫可收拾,皆由予涼德,而卿之所知也,苟欲鎭安而整頓之,捨卿而誰,以卿明達之識,忠慮之志,不欲擔着則已,不然則轉危而安,反否而泰,不待人言而可知,卿莫曰非其職非其人,匪躬謇謇,夾贊弘猷,俾國事措於磐泰,生民奠於袵席,小子仰成,容有旣哉,玆更敷告,望卿體此至意,卽起膺命,弘濟時艱事,遣史官傳諭于右議政。
傳曰,藥院都提調有闕之代,左議政爲之。
奎章閣啓曰,原任提學尹定鉉喪,依定式遣檢書官,傳給內賜賻物以來之意,敢啓。傳曰,知道。
輔養廳啓曰,今月二十日日次,依例進見之意,敢啓。傳曰,權停。
戶曹啓曰,卒判敦寧閔致久喪禮葬,更爲輸送,則本家以爲,恩命屢下,祗受無路云,何以爲之乎?敢稟。傳曰,遺意旣如此,葬需從厚輸送。
義禁府照目,粘連藍浦前縣監金亮淵,魚川前前察訪方孝隣等矣,本府議啓內,金亮淵段,遇事要賂,罔念民髓,繡啓臚列,若是狼藉,參以法例,焉逭當律,方孝隣段,以賂以賣,勒捧勒貸,殘郵貪贓,恰過半萬,事事不法,難免重勘,竝只以此照律罪,各杖一百收贖,告身盡行追奪,流三千里定配私罪,奉敎依允。
又照目,粘連朔州前府使柳冀天,鐵山前府使朴珪熙,中和府使柳冀東,吉州前牧使具然泓等矣,本府議啓內,柳冀天段,犯贓幾萬,勿論鄙瑣,因獄索賄,勅需挪貸,尤係不法,當施重律,朴珪熙段,遞任債·贐行債,已極駭聽,爲其支放,許錄新鄕,又欲取殖於民間,以致兩命之濫殺,胡至此極,柳冀東段,庫簿何査,餉捧違法,胡不循省,難以振刷,具然泓段,加作差任,逋階倉弊,都不覺察,爲政何事,竝只以此照律罪,柳冀天,杖一百收贖,告身盡行追奪,流三千里定配,朴珪熙,杖一百收贖,告身盡行追奪,流三千里,又永不敍用,柳冀東,杖八十收贖,奪告身三等,具然泓,杖一百收贖,告身盡行追奪私罪,奉敎依允爲旀,具然泓段,功議各減一等,柳冀東段,功減一等爲良如敎
又照目,粘連慶興前府使洪昇厚,平安兵營幕裨趙存億,長淵前府使李奎應,陰城前縣監李獻春,舒川前僉使金聖運,懷德前縣監李寅翼等矣,本府議啓內,洪昇厚段,家運錢木,設始砲料,囚供縱有發明,措劃終近鄙瑣,趙存億段,中間操縱,巨細貪汚,都出營私之計,自歸欺蔽之科,李奎應段,房嬖干囑,富民勒貸,非理之物,幾至萬金,律例所在,焉逭當勘,李獻春段,結價預捧,吏逋還徵,循例因勢,容或無怪,繡論不輕,難以參恕,金聖運段,殘鎭貪饕,何至此極,雖經巡營之徵捧,其在嚴戢之義,有難容恕,李寅翼段,任賂訟債,俱係不法,繡論指的,難免重勘,竝只以此照律罪,李寅翼·李奎應·趙存億,各杖一百收贖,告身盡行追奪,流三千里定配,金聖運,杖一百收贖,告身盡行追奪,徒三年定配,洪昇厚,杖八十收贖,奪告身三等,李獻春,笞五十收贖,解見任別敍私罪,奉敎依允爲旀,李獻春段,功減一等爲良如敎。
義禁府啓曰,時囚罪人方孝隣·李寅翼·李奎應·趙存億·柳冀天·金亮淵,各杖一百,流三千里定配,照律公事,判付內依允矣。方孝隣·李寅翼·李奎應·趙存億·柳冀天·金亮淵,各杖一百收贖,告身盡行追奪,方孝隣咸鏡道安邊府,李寅翼全羅道珍山郡,趙存億礪山府,李奎應慶尙道尙州牧,金亮淵全羅道沃溝縣,柳冀天萬頃縣流三千里定配,而以議啓內辭意,具罪目,依例發遣府羅將,押送于各其配所,何如?傳曰,允。
領議政李裕元疏曰,伏以,臣屢控血懇,未蒙體諒,恩言頻繁,開釋之勉戒之,若枯荄之復蘇,陰崖之自榮,臣非木石,寧不知感,臣年前出膺之初,其所以矢于心者,斷斷無他,祗有爲國盡瘁也,其何爲人,觸處昏暗,視務經年,專事瘝隳,聖度天大,包容而庇覆,每於筵中,諄諄敎飭,其於國朝典章,可爲後世則者,民瘼矯救,切中當時務者,擧皆承聆而奉旨,臣之職事,惟簿書期會,隨到勘之,安有一事之可劃,一言之可采,謨明弼諧,贊襄以燮理之乎,臣之才具,只如斯而,已琥珀不拾腐芥,磁石不受曲鍼,今雖枉費恩禮,置之如故,將焉用之哉?且臣乞退,已自先朝時,迄于今日,爲十年有餘矣,一番控辭,輒承責諭之批,至以成就有日,面命於前席,臣且惶且感,惟俟其日,不意人言,攙及於是,自歸乎欺世釣名之科,人之以此爲言,臣無可辨,然殿下旣洞燭臣情,許以成就二字,則臣之所仰望,不計早晩,自喜必遂也,今則不遂初志,乃反爲人之話柄,痛塡胸臆,百喙難容,臣方俊勘,不敢復申前說,惟聖上,哀之憐之,先遞相職,繼降烕罰,以爲爲人臣者,不能自檢而厚招人言者之戒焉,仍伏念臣所帶兼務中藥院之任,除拜雖曰屬耳,近日震剝之餘,委囈床玆,無以供劇,至於太社·南殿·舌院·武庫等銜,竝縻一身,極爲惶悚,劃卽鐫改,千萬至祝。答曰,省疏具悉卿懇。日昨之批,已悉予衷矣,一之爲過,其可再乎?卿試思之,目下千百艱虞,是豈卿言私之時乎?況今鼎席已備,允爲同寅夾贊之會,又豈卿言私之時乎?卿之所懷,予當有成就之日,頃者橫來之辱,何必復陳,愼節非不奉慮,自當不日遄復,所辭諸司,又非劇務則何可竝解,藥院之任,今姑勉副,卿其安心調理,無復控辭,仍傳曰,此批答,遣史官傳諭。
大司憲洪鍾雲疏略曰,臣於昨冬,冒據憲長,以崔益鉉疏章事,不揆拙訥之辭,遽速瀆撓之辜,聖度包容,止施譴罷,非罰伊榮,迺於周歲之頃,復奉是職之除旨,而第臣情踪,有未敢晏然臺次,請命遞斥臣職,臣於丐免之章,豈容贅他,今日急務,莫先於聖學,伏願澄省聽納焉。答曰,省疏具悉。旣問備矣,何必追引,卿其勿辭行公,尾附事,當留念矣。
上在昌德宮。停常參·經筵。
藥房副提調金奎弘啓曰,伏未審日間,聖體若何,寢睡·水刺之之節,何如?臣率諸御醫,趁早入殄,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,爾不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,明日,卽大院君晬辰也,行次所,遣都承旨,問候以來。
政院啓曰,議政府郞廳來言,今日賓廳日次,而領議政李裕元呈辭,左議政李最應,右議政金炳國未肅拜,不得來會云矣,敢啓。傳曰,知道。
以領議政李裕元初度呈辭,傳曰,不允批答。
政院啓曰,明日大院君晬辰,都承旨問候以來事,命下矣。行都承旨鄭範朝,所當牌招,而拘於廳規,不得請牌,何以爲之?敢稟。傳曰,牌招。
奎章閣啓曰,原任提學尹定鉉喪,第三日,依定式遣檢書官,致弔恤孤,仍爲勸粥以來之意,敢啓。傳曰,知道。
檢閱沈相萬書啓,臣於本月十九日時量,敬奉聖諭于中部貞善坊古兵曹契左議政李最應所住處,則以爲,臣猥膺非常之命,今爲三日,而五內失守,罔知措躬之所也,蓋聞國之寘相,必以宦官宮妾不知名者爲之,臣卽禁臠之屬也,未嘗有交涉外人,則令望夙著,未知聖明,奚所取而有此格外之擧也,簪筆之臣,再臨宣諭,辭敎隆摯,伏地戰慄,無以爲對,謹當收召心神,冒入文字云矣,敢啓。傳曰,知道。
事變假注書朴應冕書啓,臣於本月十九日時量,敬奉聖諭,馳往傳諭于中部觀仁坊大寺洞契右議政金炳國所住處,則以爲,臣自受命以來,俯仰究度,求其萬一堪承者,而無其說矣,且無有是理矣,迺者眷顧愈勤,敦召荐宣,奉讀未半,自不覺感淚被面,惟當收召神思,冒入文字云矣,敢啓。傳曰,知道。
傳曰,臺諫竝許遞,前望單子入之。
傳曰,出身李錫珪,別軍職差下。
兵曹口傳政事,部將加設單李錫珪。
領議政李裕元初度呈辭,不允批答。王若曰,半夜前席,罄無蘊於予衷,今朝上章,慨莫曉於卿志,旣以疏批之屢誥,復此忱辭之誕宣,惟卿,詩禮故家,文貞肖子,托憲朝昭融之契,早膺奎閣之華銜,受睿陵簡昇之恩,三按藩屛之重寄,淸儀雅量,允矣標率乎群僚,敏識英猷,足以綜理乎庶務,逮予一初之政,遂置百揆之任,燥濕辛甘之調和,誠不殫於盡瘁,鹽梅麴孽之交濟,望自切於仰成,偶許樞府之優閒,久致郊野之自適,頃當台席之暫曠,又以元輔而登庸,綠野之帶犀遯嘉,旣十年之捿息,淸洛之臥龍復起,致百姓之歡呼,是任也安危佩身,于時則艱虞溢目,廊廟之間頓新風采,爲國盡忠,朝廷之上,坐振紀綱,服人以正,夫何求助之地,遽有丐免之章,宿恙因無妄之災,庶良已於不日,時事多未濟之歎,豈遽決於去朝,倘緣人言之橫來,或致私義之難處,此一時狂悖之疏,不必介於胸中,以平日深弘之量,且宜置諸度外,前後溫諭,所以開釋無餘,上下相須,何欲去就容易,顧今民憂國計,有十分難支之形,況復世道人心,無一毫可恃之勢,此誠岌岌之時也,寧可望望然去乎?於戲,纔周歲而若許輕歸,初豈重卜,念殷務之無與共理,胡不三思,亟斷來章,勉副至懇,所辭宜不允,故玆敎示,想宜知悉。
興寅君李最應疏略曰,臣於中書之任,初不可擬議萬一者,非直朝野大同之情,習知其然,臣亦夢寐之間,未有毫分妄想,而忽奉格外寵命,五內失守,欲寢則背不能貼,當食則口不能味,俯仰愧懼,日甚一日,天地廣大而窮若無歸,海嶽隆深而寵反居驚,統壁徊徨,左右究度,未敢知則哲之明,在心之簡,奚爲乎誤恩過當,若是其極矣,至於輔相之職,古所謂百辟之式,萬民之表也,國家安危之源,生靈慘舒之端,實係其進退辭受之際,得其人則上有磐泰之鞏固,下有袵席之懷保,不得其人則一切反是,若巨川之濟無舟楫,大廈之支無棟樑,其理甚明,其勢固然,噫,臣本托身宗籍,厚藉洪庇,凡於名塗進取之場,素無營爲,荒嬉暴棄,一往成習,自少至老,學術則昧於魚魯,材器則外於繩墨,家常細務,尙不省何樣措處,況於調鼎秉軸之許大擔負,其果彷彿而櫬似乎哉?我殿下,若謂臣異於他人,特推愛欲生與同休之至仁盛德,則庶幾更加三思,矜諒此斷斷苦衷,出於讓賢路守本分,自效爲塵刹不報之報,非敢擬前輩名碩崇飾謙挹然也,伏望亟賜渙汗之音,俾天職無瘝,輿論允諧,以光隆揀,以全微諦。答曰,省疏且悉卿懇。日昨敷諭,已申複而不一止矣,今此巽章,何爲而至也,卿則以中書之不可擬議,謂朝野大同之情,而予小子則曰,中書之任,非卿莫可,是朝野大同之情也,夾贊王室,綜理庶務,鎭流俗於旣頹,濟民命於將瘁,惟在於地與位耳,卿今旣有其地,又得其位,而以虛文崇讓,欲倣汗漫備例,是其平日仰望於卿者乎?卿其亟斷來章,指日簉朝,庸副予小子急切之望,仍傳曰,此批答,遣史官傳諭。
上在昌德宮。停常參·經筵。
備望記,鍾城都護府使申鼎熙下直,長弓一張,長箭一部,片箭一部,筒兒一箇賜給。
領議政李裕元再度呈辭。傳曰,不允批答。傳曰,以諭而小子之衷曲已暴矣,以批而一國之依賴可驗矣,卿之處地也,異於餘人,則密贊治化之責,卿何以辭之?卿之名位也,長於群僚,則弘濟時艱之務,卿何以遜之?至若德業聞望之潝洽輿論,謨猷幹諝之句當庶政,小子不敢評議,而卿士龜筮之從,自有不期然而然者矣。卿其亟回良圖,不日幡然,以幸民國事,遣史官,傳諭于左議政,仍與偕來。
傳曰,以批以諭,罄予衷曲,殆無餘蘊,而一往邁邁,若無變動,由予誠禮淺薄而然,深庸慙歎,卿家之聯入中書,已自先世,而國焉而倚毗,家焉而榮觀,固何如也?卿以乃祖之孫,乃兄之弟,早服庭訓,乃心王室,先朝之所委寄,輿望之所推詡,是塗人耳目者也,詩不云乎?先君之思,以勗寡人,卿當以往時蹶之誠,追報於今日,匡輔之策,是經常之不可已者,則何乃徒費儀文,曠日遲留,不思所以急讓之道乎?卿其卽起膺命,輔予不逮,以答予至意,是所望也事,遣史官,傳諭于右議政,仍與偕來。
傳曰,啓字誤踏之中官文有用,推考。
假注書崔鼎獻書啓,臣於本月二十一日時量,敬奉聖諭,馳往傳諭于中部貞善坊左議政李最應所住處,則以爲,臣昨控由中之懇,仰冀體下之恩,反承謬詡,竟歸媒寵,今又簪筆之臣,荐宣諭旨,待以卜甌之禮,愈隆期勉,恭攀十行而惶汗遽流,纔讀一句而感淚旋被。噫,臣之處地,非朝著之所指名則相不可作,臣之德望,非國人之皆曰賢則彼將焉用?且國朝近五百年,曾未聞居臣地而爲是官也,附奏體嚴,有不敢張皇,少俟神爽之回,復封一章,粗效罔極之忱,期被生成之澤,而王人之陋室相守,尤倍僭越,亟命召還,以安賤分焉矣。臣旣承仍與偕來之命,故姑爲仍留之意,敢啓。傳曰,知道。
御營廳啓曰,本廳別將李奎顔,身病甚重,勢難察任,改差,何如?傳曰,允。
義禁府啓曰,卽接月令醫員朴衡佐手本,則以爲,時囚宋泰玉·吳秉善等,年過七十,俱以毒感,食飮全却,氣息奄奄,目下症形,實爲危劇云,罪人病勢如此,則一邊保放,一邊草記,載在法典矣。宋泰玉·吳秉善等,姑爲保放之意,敢啓。傳曰,知道。
兵曹啓目,粘連慶尙左道暗行御史朴定陽書啓,吏曹回啓內,梱帥·營將·中軍·虞候·邊將·監牧官等乙良,令兵曹稟處事,啓下矣。觀此慶尙左道暗行御史朴定陽書啓,則安東前營將孫珪憲段,雜技宜乎禁者,而徵贖太過,決訟非其任也,而捧賂不少,癡濫之習,專昧事體,嚴酷之刑,多招怨謗,前後所犯贓錢段,權石律等十一人處,構罪勒捧爲一千六百五十兩,李寬俊·金律伊處,訟賂所捧錢四百十兩,權萬用·姜世龍,因營甘滯囚時,所捧賂錢二百三十兩,順興朴文燮,以罪人隱匿事,捉囚勒捧錢爲五十兩,各樣贖錢與推贓錢爲八百六十二兩,以上合錢爲三千二百二兩內,四百八十六兩二錢七分,各廳帖下,其餘爲二千七百十五兩七錢三分,而遞歸時,暗生掩跡之計,可考文蹟,盡爲携去是白乎,乃十目所視,謗言喧藉,究厥罪狀,極爲痛駭,如此不法之類,合施重勘是如爲白有臥乎所,決訟納賂,構罪勒捧,前前犯贓,若是夥多,不可以已遞而勿論,令該府拿問嚴勘爲白乎旀,包伊萬戶尹弘謙段,事欠誠實,鎭屬無譽是如爲白有臥乎所,事欠誠實,其不職可知,罷黜爲白乎旀,釜山僉史朴鼎和段,邊門重地,處事綜詳,撫卒束吏,已多譽聞,砲料捐廩買畓,至爲千金之多,極爲嘉尙是如爲白有臥乎所,捐廩買畓,砲料自備,殊甚嘉尙,似當施以兒馬賜給之典是白乎矣,繫干恩賞,不敢擅便,上裁敎是白乎旀,左兵使鄭志鎔,前兵使具胄元,前前兵使尹善應,左水使尹相寅,前水使柳冀大等段,雖有褒嘉,梱帥事體,與守令·邊將有異,今姑勿論爲白乎旀,其餘營將·中軍·虞候·邊將·監牧官等,別無優著,亦無顯疵,竝置之,何如?啓,依回啓施行爲良如敎。
義禁府啓目,天安前郡守金復容,高城前郡守李國寧,前前郡守金疇鎬,陰城前前郡守尹禹鉉,燕岐前縣監李裕烈等原情云云。傳旨內辭緣,泛稱遲晩,別推得情,何如?啓,除刑推議處爲良如敎。
又啓目,瑞山前郡守吳秉善,茂山前前府使宋泰玉等原情云云。傳旨內辭緣,泛稱遲晩,所當請刑是白乎矣,年過七十,法不當請刑,議處,何如?啓,依允。
又啓目,黃澗前縣監金周鎭,黃州前牧使鄭翌永,鏡城前判官李周憲,元山前別將郭文永等原情云云。問目內辭緣,泛稱遲晩,別推議得情,何如?啓,除刑推議處爲良如敎。
又啓目,粘連向前李周憲·鄭翌永·宋泰玉·郭文永·吳秉善·金周鎭·金復容·李國寧·金疇鎬·李裕烈·尹禹鉉等亦,李周憲段,巨細貪饕,難掩實犯,夥數結斂,尤違經法,鄭翼永段,納賂任賂,已極無厭,勒捧勒貸,尤係不法,宋泰玉段,恤民而私賑也,遞任之內移也,推以囚供,原有可據,至若廳任行賂,縱無指的之端,而旣登繡論,難以全恕,郭文永段,饒民討索,稅租偸食,俱係不法,難免重勘,吳秉善段,錢銅簸弄,極其鄙瑣,斂結隱漏,不有法紀,金周鎭〈段〉,例債及取殖,俱極駭怪,橫奪與勒捧,是何貪汚?金復容段,捐廩虛錄,已是沒廉,任賂行公,尤所難貸,李國寧段,移徵替捧,創稅執錢,俱係顚錯,徒歸憤誤,金疇鎬段,書訟錯謬,邑民抱冤,尹禹鉉段,任窠視賂,尙多衆口之謗,兼邑差吏,謾生朶頤之想,全沒廉防,有難參恕,李裕烈段,任賂夥數,卽有瑣謗,而公錢買木,浦鹽擅貿,俱係不法,竝只以此照律,何如?啓,依允。
領議政李裕元再度呈辭,不允批答。王若曰,國家置輔相之任,一體相須,君子審去就之分,大義惟視,纔已十行之復諭,是何再度之巽章,不欲相爲理歟?此誠何等時也,民生漸就於困瘁,政思懷保之方,時勢益阽於屯艱,誰任挽回之責,聿予寡昧之質,得卿老成之人,國耳忘家,公耳忘私,儼然三朝之德望,柔亦不茹,剛亦不吐,允矣一世之儀刑,惟歷試者旣多,厥有著績之不一,遂使金甌之重卜,爰作柱石之良臣,休戚與同,夙知愛君之忠赤,夷險不擇,視若壽民之靈丹,不料注意之辰,有此引退之懇,微痾實緣於觸冒,雖曰榮衛之少愆,寡躬方切於倚毗,豈合擔負之遽釋,元良之岐嶷毓德,政値早諭之時,左右之輔相備員,蓋念共濟之責,於戲,誠禮恐或不足,自顧多慙,君臣貴相知心,云胡莫諒,須體援而止之意,亟思蟠然改之圖,所辭宜不允,故玆敎示,想宜知悉。修撰尹升求製進。
前知事金炳國疏略曰,臣甫闋私制,復入修門,慨苫堊之餘生,情旣悲冤,睠冠冕之復綴,跡又踧踖,投閒置散,計亦良得,冒寵叨榮,分所不敢,何圖日月之明,遽有遺照於此,不諏于卿士,不訊于占夢,中書特簡,迺及於最居下極無狀之一賤臣,麻誥纔宣,八方解體,靡不爲聖明惜此擧也。及夫再攀恩綸,獎借愈隆,居然以禮遇大官者見處之,臣誠悸恐震越,罔知攸措,每承有隕之音,縱附不揆之奏,體嚴詞短,汔無以控悉衷私矣。臣竊惟有國而必有相,而得人則萬事釐,而君逸於上,否則反是,顧今寅亮承弼之地,綜三事而翊萬幾,協心共貞,弘濟時艱,焉用如臣之碌碌陸陸?無一長可取者,濫廁其末,扮作紙糊相國爲也,此是臣實際然也。且臣祖四世三相,忠藎著績,紀于太常,而臣兄之出入台司,于玆十稔矣,兢惶之心,常若春氷之是涉,長枕大衾,蚤夜之所勉勗者,卽惟曰謙之又謙,損之又損,而臣之名位,又至此而益無慙,國而重偏之譏,家而大盛之憂,當復何居?此是臣情私然也。伏願聖明,將臣議政職秩,盡許收還。答曰,省疏具悉卿懇。再諭以後,意謂卿不俟駕屢矣。及見巽章,不覺惘然失圖,卿所云公亮正直,非其人也,而予則曰,惟卿其人也,經術學識之非其人也,而予則曰,惟卿其人也,德望器量,才猷智慮,非其人也,而予則曰,惟卿其人也。朝家焉泮渙,而非卿之公亮正直,莫可收拾,士趨焉不端,而非卿之經術學識,莫可挽回,風俗之淆漓,民命之困瘁,非卿之德望器量,才猷智慮,莫可振勵而拯濟,以卿國耳公耳之斷斷忠愛,有此過巽之擧,是豈疇昔依毗之意乎?望須亟斷來章,毋循故事之彌文,勉回良圖,卽日幡然,仍傳曰,此批答遣史官傳諭。
上在昌德宮。停常參·經筵。
韓昌府夫人發引,大殿,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
中宮殿,宗親·儀賓·藥房·內閣·政院·玉堂·朝廷二品以上·六曹堂上單子問安。答曰,罔極。
中宮殿望哭後,藥房·內閣·政院·玉堂口傳問安。答曰,罔極。
中宮殿進御三錢重人蔘粟米飮,自今日一貼式,限二貼煎入事,榻前下敎。
領議政李裕元三度呈辭。傳曰,不允批答。
政院啓曰,右承旨金奎弘,右副承旨申獻求,今日不爲仕進,竝卽牌招,何如?傳曰,允。
兼春秋吳宅禹書啓,臣於本月二十一日時量,敬奉聖諭,馳往傳諭于中部觀仁坊右議政金炳國所住處,則以爲,臣猥犯瀆屑之誅,仰徼諒恤之仁,及奉批旨與夫別下敦召,獎詡誨牗,曠絶常數,簪筆之臣,至煩來守,伏地戰栗,靡所自措,臣於臣家先故,旣屢奉聖諭,卽殷誥之胥及逸勤也,周雅之纘戎祖考也。臣之無肖,臣之不似,生也已忝,役於何能,此其臣兄之憂臣慮臣,不敢以聯武台扉,爲私門榮觀而止者也。至於先朝委寄之一轉辭敎,奉讀未半,不覺聲淚之交逬。嗚乎,臣於先朝,偏被眷顧,歷遍華膴,叨躐崇亢,而曷嘗有毫分裨補之爲耳目所塗者也?伏況事我殿下,一紀于玆,天地高厚之之恩之德,旣蔑尺寸圖酬,追先報今之義,漠無自效,是辜負我先大王也,辜負我聖明也。有臣如此,當伏何辟,短長本末,無隱至此,倘賜垂察,庶有以處臣者矣。臣之決不堪冒膺之實,謹當更入文字,悉暴情私,而王人之陋地滯留,有闕事體,亟命召還,不勝幸甚云矣。臣旣承仍與偕來之命,故姑爲仍留之意,敢啓。傳曰,知道。
傳曰,吏曹參議有闕之代,前望單子入之。
吏曹參議前望單子入之,李正魯落點。
義禁府啓曰,保放罪人宋泰玉·吳秉善等,當爲還囚照律以入,而病勢一向未差,竝仍爲保放之意,敢啓。傳曰,知道。
又啓曰,金復容·李裕烈·吳秉善·鄭翌永,繫是贓賄流配,依法典,不付功議以入之意,敢啓。傳曰,知道。
吏曹啓目,粘連觀此全羅右道暗行御史嚴世永書啓,則泰仁縣監趙中極段,渾厚近於徒善,振刷欠於爲政,任吏奸弄,皆認以幹能,衙客出入,莫氛乎欺蔽,還各穀七千三百餘石,民庫錢四千一百餘兩,盡入三班之逋欠,將成一邑之痼瘼,稅木軍木價之比隣邑濫定者,各爲三兩零是如爲白有臥乎所,令該府拿門處之爲白乎旀,靈巖前郡守具然軾段,吏習豪橫,少欠操束之方,客子出入,難免缺界之端是如爲白乎旀,高敞前縣監李東奭段,砲料四千金措辨,雖有勤勵之效,捐廩六百金虛錄,難掩沽衒之跡是如爲白乎旀,高山前縣監李秉斅段,詞訟每多遺察,公納從以愆滯是如爲白有臥乎所,上項三邑前任守令,竝只推考爲白乎旀,珍島府使具永植段,乞還革弊,民喜陽春之化,捐廩修堞,邑有陰雨之備,農郊親勸,遍及牛糧之助,校任淸簡,始絶駁雜之風,循良之治,斯其爲最是如爲白乎旀,珍山郡守姜穎秀段,淸錢六千兩之措劃,捐廩爲多,官需五百兩之減給,蒙惠不少,砲軍設缺廩俸錢三百餘金,用備計物之具,官屯租十七石,以須頒料之資是如爲白有臥乎所,治績旣茂著,合有激勸之擧,上項兩邑守令,似當竝施陞敍調用之典是白乎旀,全州前判官元世徹段,廨宇之修葺,不煩民力,還弊之矯革,莫容吏奸,囑托不行於任窠,落科無怨於詞訟,惠孚闔境,情見遮路是如爲白乎旀,礪山前府使任百源段,劣米之替當,軍器之別備,軍錢之救弊,館宇之修改,支站之捐助,合爲九千餘兩之多,惠旣著於成效,情可見於去思是如爲白乎旀,古阜前郡守閔喆鎬段,任窠絶干囑之路,詞訟有剖析之明,稅價精略,吏不容奸,還耗替當,民成口碑是如爲白乎旀,沃溝前縣監李源進段,洞布救弊,劣米上納,軍物修繕,淸錢措劃,還耗替當,砲軍賞料,前後捐廩,數爲夥多是如爲白乎旀,龍安前縣監李定會段,陳結査頉,民有息肩之望,窮戶之賑給,邑興有脚之謠,砲軍設施,鳥銃別備,護送船之修改,幣脯價之助給,薄廩不惜,遺愛未已是如爲白乎旀,興德前縣監李周彦段,明於聽斷,舊冤得伸,校宮之改建,優數捐補,軍需之修備,實心措辦,前後捐廩四千七百餘兩是如爲白有臥乎所,上項六邑前任守令,似當竝施兒馬賜給之典是白乎矣,係干恩賞,臣曹不敢擅便,上裁敎是白〈乎〉旀,監司趙性敎,前監司李鎬俊,沿路忠淸監司成彝鎬,水原留守宋近洙段,繡啓論列,具甚推獎是白乎矣,道臣·守臣體重,今姑勿論爲白乎旀,其餘本道守令·察訪及沿路守令·察訪等段,績乏優異,疪無顯著,竝只置之爲白乎旀,其外梱帥·中軍·虞候·營將·邊將·監牧官等乙良,令兵曹稟處,何如?啓,依回啓施行爲良如敎。
義禁府照目,粘連瑞山前郡守吳秉善,黃澗前縣監金周鎭,天安前郡守金復容,高城前郡守李國寧,前前郡守金疇鎬,陰城前縣監尹禹鉉,燕岐前縣監李裕烈,鏡城前判官李周憲,黃州前牧使鄭翌永,茂山前前府使宋泰玉,前別將郭文永等,矣本府議啓內,吳秉善段,錢銅弄,極其鄙瑣,斂結隱漏,不有法紀,金周鎬段,例債及取殖,俱極駭怪,橫奪與勒捧,是何貪汚?金復容段,捐廩虛錄,已是沒廉,任賂行公,尤所難貰,李國寧段,移徵替捧,創稅執錢,俱繫顚錯,徒歸僨誤,金疇鎬段,鄕訟錯謬,邑民抱冤,尹禹鉉段,任掌視賂,尙多衆口之謗,兼邑差吏,謾生朶頤之想,全沒廉防,有難參恕,李裕烈段,任賂夥數,旣有瑣謗,而公錢買木,浦鹽擅貿,俱係不法,李周憲段,巨細貪饕,難掩實犯,夥數結斂,尤違經法,鄭翌永段,納賂任賂,已極無厭,勒捧勒貸,尤係不法,宋泰玉段,恤民而私賑也,遞任之內移也,推以囚供,原有可據,至若廳任行賂,縱無指的之端,而旣登繡論,難以全恕,郭文永段,饒民討索,稅租偸食,俱係不法,難免重勘,竝只以此照律罪,吳秉善杖一百收贖,流三千里定配,以其年七十,依律文收贖,只告身盡行追奪,又三年禁錮,金周鎭杖九十收贖,告身盡行追奪,徒二年半定配,金復容·李裕烈,各杖一百收贖,告身盡行追奪,流三千里定配,李國寧笞五十收贖,解見任別敍,尹禹鉉·金疇鎬,各杖八十收贖,奪告身三等,李周憲杖一百收贖,告身盡行追奪,流三千里定配,又十年禁錮,鄭翌永·郭文永,各杖一百收贖,告身盡行追奪,流三千里定配,宋泰玉笞五十收贖,解見任別敍,私罪,奉敎依允爲旀,金周鎭·李國寧·金疇鎬·尹禹鉉·宋泰玉,各功減一等爲良如敎。
領議政李裕元三度呈辭,不允批答。王若曰,溫諭已宣,謂遐心之可挽,辭單繼至,愧淺誠之未孚,聽此諄諄,無或邁邁,念輔相所託者重,而去就不宜以輕,往昔盛時,曾聞卄四考中書之令,國朝故事,亦有三十年政府之人,雖太平已治之辰,固難決意缺,況朝象未靖之際,豈宜奉身養頤?惟卿,自先朝而歷遍華要,逮今日而重卜槐列,襲名門箕裘之業,賢祖肖孫,抱巨川舟楫之才,元輔重任,予欲裁庶務之叢脞,藉卿鍊達之猷,予欲鎭一世之浮囂,仗卿公平之度,夫何纔一歲需用?遽有連三日巽章,體重宸心簡之衷,豈忍決然而捨?顧一時采薪之疾,庶幾今也則瘳,體國誠缺,素著謇匪躬之節,首揆責重,寧貽鼎缺足之歎。於戲,進退亦憂,宜勉國事之經濟,公私有異,姑徐暮境之優閒,毋更陳辭,決難許缺,所辭宜不允,故玆敎示,想宜知悉。修撰尹升求製進。
弘文提學洪祐吉疏略曰,臣於夏初,猥忝東堂試役,竟有昏謬之失,未免僨誤之辜,淵衷曲貸,薄罷而旋敍,今於春帖科次,召牌儼臨,此與多士考劵有異,而是亦等是試役耳,追惟宿愆,尤切訟省,玆敢短章控籲,俯垂鑑諒,將臣所有弘文提學之職,劃賜鐫免,以重試體,以安私分焉。答曰,省疏具悉。往事何必爲引?卿其勿辭,卽爲入來。
吏曹參議李淳翼疏乞遞。省疏具悉。所請依施。
上在昌德宮。停常參·經筵。
韓昌府夫人安葬,大殿,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
中宮殿,宗親·儀賓·藥房·內閣·政院·玉堂·朝廷二品以上·六曹堂上單子問安。答曰,罔極。
中宮殿望哭後,藥房·內閣·政院·玉堂口傳問安。答曰,罔極。
傳曰,閔判敦寧發引安葬,府大夫人粟米飮,藥房副提調煎封。
領議政李裕元四度呈辭。傳曰,卿其安心調理事,遣史官傳諭。
政院啓曰,卽者檢閱沈相萬,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金弘集,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋朴容大·金明鎭·金永哲,竝卽牌招,推移入直,何如?傳曰,允。
傳曰,每下一番敷諭,輒增一番虛佇,予之必致之心益切,而卿之出膺之意愈邈,卿試思之,今日事勢,果何如也,世道人心,國計民命,駸駸然莫可收拾,而必待乎股肱之良,心膂之托,然後可以扶傾奠安,回否返泰,故乃有爰立之擧矣,予豈私於卿而徒欲尊榮之耶?以卿處地,以卿德望,當此可爲之時,不思所以展施蘊抱,對揚卑付,而一往邁邁,則憮然慨然,當復如何,卿之以疏以奏,予之以批以諭,亦已屢矣,多備儀文,反損事勢,卿毋固辭,卽爲趣駕,副予渴望事,遣右承旨,傳諭于左議政,仍與偕來。
傳曰,予之諭告者三,卿之疏辭者再,予之所告,卽一國之公也,卿之所辭,卽一身之私也,以卿忠愛,以卿達識,庶不待予言,而有執契於公耳私耳之間矣,況今臺席鼎備,夾贊交修,以左右予而匡輔予,則予雖否德,猶足爲垂拱仰成之治,此豈非在卿一出後事耶?玆遣近侍,更敷心腹,卿卽命駕,無復虛徐事,遣左副承旨,傳諭于右議政,仍與偕來。
傳曰,左議政·右議政偕來史官還入。
傳曰,宣傳官金泰郁擧行之狀,萬萬駭妄,爲先令兵曹決棍汰去,其代,令該曹口傳差出。
政院啓曰,行都承旨鄭範朝廚院進,行左承旨南廷龍緣故出去,右承旨金奎弘,左副承旨申獻求奉命進,同副承旨李應夏式暇,院中只有臣一人,伴直無人,行左承旨南廷龍,所當牌招,而拘於廳規,不得請牌,何以爲之?敢稟。傳曰,牌招。
宗親府啓曰,璿源譜略·國朝御牒·王妃世譜·作貼八高祖圖進上件·進獻件,今旣印出,正書粧䌙矣,進上·進獻吉日,令日官推擇,則今月二十八日午時爲吉云,以此日時,本府堂上郞廳,具儀仗鼓吹,陪進仁政殿,與承旨請承傳色,傳承言色奉入,而奉謨堂奉安,璿源譜略印本及王妃世譜·作貼八高祖圖書本,一體陪進,自內閣稟旨擧行,五處璿源閣奉安件,自本府當爲次第擧行,而謹依向日筵敎,待後都監奉安,頒賜件,待處分擧行之意,敢啓。傳曰,知道。
兵曹口傳政事,以柳冀大爲宣傳官。
以別兼春秋朴容大·金明鎭·金永哲牌不進罷職傳旨,傳曰,只推。
以檢閱金弘集牌不進罷職傳旨,傳曰,只推。
義禁府啓曰,時囚罪人鄭翼永·金復容·李裕烈·李周憲·金周鎭,各杖一百,流三千里定配,照律公事,判付內依允矣。鄭翼永·金復容·李裕烈·李周憲·金周鎭,各杖一百收贖,告身盡行追奪,鄭翼永全羅道茂朱府,金復容益山郡,李裕烈龍安縣,李周憲平安道中和府,金周鎭咸鏡道缺府流三千里定配,而以議啓內辭意,具罪目,依例發遣府羅將,押送于各配所,何如?傳曰,允。
又啓曰,因慶尙左道暗行御史朴定陽書啓,吏曹回啓內,慶州前府尹李晩運,東萊前前府使鄭顯德,永川前郡守李建栻,慈仁前前縣監柳道奭等,繡啓旣請令攸司稟處,更無可論爲辭矣。李晩運,今方待命拿囚,鄭顯德,前以他罪,方在咸鏡道文川郡竄配中,李建栻,下去京畿竹山地,柳道奭,下去慶尙道尙州地云,依例發遣府書吏·羅將,竝拿來,何如?傳曰,允。
興寅君李最應疏略曰,臣無一藝可稱,一能可矜,雖冗司卑官,猶不足堪承,且非科目中節次推遷者,只以宗裔,托籍王室懿親,亢其資級,而君其職號,循厥階則縱埓於大官,居此鼐則終罕於往例,若稽三代以,暨于漢·唐·宋·明宗室之爲相爲將者,未嘗不多,惟本朝則不然,故如臣所處者,初不以是而妄希,人之待如臣者,亦不以是而擬議,今於千萬非料,忽紆此格外之典,臣自受命以來,五內俱灼,如坐于炭,四體皆粟,若置于氷,歷屢日而罔知所以爲生,敢將瀝血之懇,竊冀反汗之恩,不惟不賜之斥,反復以批而獎詡之,以諭而敦勉之,至以依賴二字,重言而又復言,一節而深一節,臣是何人,敢當此隆摯委寄之聖敎乎?士有受知於人,猶且爲知己者死,況人臣於君上乎?又況臣之於我殿下乎?豈蒙此不世之遇,又被此不鄙之寵,感激鞠瘁,生死向前,而無其藝無其能,則徒增覆餗之辜,非其處非其地,則必致負乘之寇,寧勘孤恩慢命之律,難爲冒恥呈身之計,伏願亟鐫臣不稱之職名。答曰,省疏具悉卿懇。昨日批諭,意謂卿犂然改圖,今見巽章又至,聽予藐藐,必循中書故事後乃已,噫,以卿休戚與共之地,以卿夷險不擇之義,決非尋常臣隣所可比擬,則仍乃拘拘於邊幅而遲留稱文乎?且輔相之職,在有其人,卿卽其人也,何必以科第,作爲艮限,而有此過巽之擧耶?一則予之誠淺也,二則予之誠淺也,自顧慙歎,復何誰尤,然而予之任卿者重,而望卿者厚矣,卿當有進而已,卽出而已,豈可一向固辭,不思艱急之望乎?予不多誥,卿其深諒,仍傳曰,此批答偕來史官,更爲傳諭,期於偕來。
前知事金炳國疏略曰,臣叨萬不近似之職,奉萬不堪承之命,再控衷私,跡涉徼寵,一往力抗蔽,有餘辜,是豈臣全昧義分道理而然也?其必有甚不得已者存焉故耳,顧今聖明在上,百度修擧,朝象則或慮其泮渙,士趨則或慮其不端,風俗民命則或慮其淆漓困瘁,收拾之責,挽回之道,與夫振勵拯濟之方,責臣勉臣,屢發絲綸,眷眷求助之盛,有可以感木石孚豚魚,而臣以拙手庸技,遽膺承佐之地,凡於安危汚隆之機,建一策無聞,展一籌不得,則將見其危者益危,汚者益汚,且臣受賦綿薄,攝養昧術,畢生貞祟,脚氣是耳,橫亘則如針刺,流注則如石壓,殿陛之升降,非可論也,班行之周旋,又非可擬也,臣之屢封章牘,義有大於此者,雖不可遽然言病,而病亦是不可强之一端,則何可自阻仁覆,不思呼籲乎?伏乞聖明,特垂憫恤,亟準臣必辭之請。答曰,省疏具悉卿懇。日前之批,告卿以敷心之言,而今見來章,又以過巽之語答予,是豈平日交孚之誼乎?予於卿有必致之心,卿於予無可辭之義,則何其不諒之一甚而有此屢控也?且古之名碩,亦多有不備例而進者,蓋時措之得宜如何耳,以卿體國之斷斷,愛君之眷眷,不欲直前擔分,則究諸事理,萬萬無有是焉,言由衷曲,不在多誥,卿其諒之,卿其諒之,仍傳曰,此批答,偕來史官,更爲傳諭,期於偕來。
檢閱沈相萬疏曰,伏以,臣於持被之中,卽接家信,則臣母素患痰癖之症,値玆隆寒,挾感添劇,委頓床笫,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣見帶之職,以便救護,仍治臣擅離之罪,以昭法紀焉,臣無任云云。省疏具悉。爾其勿辭救護。
上在昌德宮。停常參·經筵。
卒判敦寧閔致久發引,大殿·中宮殿,宗親·儀賓·藥房·內閣·政院·玉堂·二品以上六曹堂上口傳問安。答曰,知道。
望哭後,藥房·內閣·政院·玉堂口傳問安。答曰,知道。
傳曰,閔判敦寧發引與安葬時,當自內望哭矣,該房知悉。
領議政李裕元五度呈辭,傳曰,遣史官封還。
政院啓曰,左右史不可不備,別兼春秋朴容大·金明鎭·金永哲,檢閱金弘集,旣有只推之命,竝卽牌招,推移入直,〈何如?〉傳曰,允。以司謁口傳下敎曰,自今以後,前銜疏之稱以言事,如有挾雜之說,切勿捧入。
政院啓曰,卽見前正言鄭勉洙陳疏到院者,則前銜陳疏,家僮直呈,俱係禁令,且多違格,所當退却,而係是言事,雖不得不捧入,不可無警,從重推考,何如?傳曰,允。
傳曰,俄者申飭,而如是捧納,事甚駭然,爾亦推考。
傳曰,卽見前正言鄭勉洙疏,則以不近理之說,搆逼大官,言念朝體,極爲駭妄。爲先施以島配之典。
政院啓曰,領議政李裕元,謂以有所遭罹,留疏徑行,使其錄事來納命召,何以爲之?敢稟。傳曰,當有處分矣。
傳曰,卿之又此逬出,是何過當之擧也?向來事,已是萬萬意慮之外,而至於今番疏,尤當正色明辦,破其眩惑而已,何乃如是自輕,反損事體,而不思寡躬之委寄,輿望之依賴乎?命召玆令封還,卿其深諒,卽卽還第事,遣史官,傳諭于領議政。
右承旨金奎弘書啓,臣於本月二十三日時量,敬奉聖諭,馳往傳諭于中部貞善坊古兵曹契左議政李最應所住處,則以爲,臣濫叨眷畀,積犯蹇慢,孤河海之恩,增邱山之罪,章至再瀆,奏亦四徹,其爲損體隳分,莫此甚大,跼天蹐地,惟格感是祝,譴罰是俟。又玆喉舌之臣,臨宣渙綸,諄諄勉勉,開釋備摰,諭之以國計民命,待之以股肱心膂,若將有蘊抱對揚,足可以奠安回泰。辭旨之溫,藹如陽春,德音之煥,舒如化晷,此豈如臣儱侗憒劣所可一分承當也哉?夫輔相之任,有國政本也。弼諧謨明,上補丹扆之化,弘納成務,下副蒼生之望,然後方始免彼其不稱之刺,此子亦參之譏,臣其萬有一髣髴於斯乎?荃衷之虛佇,雖切感泣,株諒之膠守,終難改悟。以殿下之明聖,廣詢慱推於在廷群彦,則必有一代之奇才,足了一代之事矣。徒使莫愼之恩禮,以致緣臣而虧壞,已極惶懍萬萬,方欲收召神爽,更入賓封,以罄衷赤,而邇密之臣,陋地臨留,尤係悚仄,亟賜召還,不勝區區顒祝云矣。臣旣承仍與偕來之命,故姑爲仍留之意,敢啓。傳曰,知道。
左副承旨申獻求書啓,臣於本月二十三日時量,敬奉聖諭,馳往傳諭于中部寬仁坊大寺洞契右議政金炳國所住處,則以爲,臣荐暴情實,冒瀆天聽,惟恩諒是祝,惟嚴譴是俟,眷顧愈隆,批敎誕宣,繼又喉舌之臣,齎宣聖諭,倚毗期勉之厚,殆夐越今昔矣。夫一言相感,敵以下猶當知報,況爲人臣子,得此異數於君父,而工於謀身,不思所以直前盡分,是豈人理然也?誠以此時進臣,則政敎一跌,卽日退臣,則國事萬幸故耳。嗚呼,夾贊交修,何等力量,左右匡輔,何等謨猷,而臣於力量謨猷,卒莫能化愚而智,毋論甚具遣都做不得,宜退不宜進,不但在台司之重而已。今其簡拔臣榮寵臣者,由臣言行之無素,自欺之不足,而至於欺君,此其罪尤當何居?臣之若疏若奏,猶有情私之未及悉陳,方擬更入賓封,冀幸仁覆之天,而微末去就之輒煩邇列,萬萬非義分之所安,惟願亟收偕來之命焉云矣。臣旣承仍與偕來之命,故姑爲仍留之意,敢啓。傳曰,知道。
吏曹啓曰,今日本曹開坼坐起時,考見諸道褒貶啓本,則長鬐縣監李升烈,以仁善固好聽吏曰賢爲目,英陽縣監李種信,以年老且病曠非得已爲目,高山察訪吳鎭東,以勗哉董役爲目,則俱宜置下考,而置諸中考,殊無嚴明殿最之意。兩道道臣,竝推考警責,上項兩邑守令及一驛察訪,竝罷黜,何如?傳曰,允。
兵曹啓曰,慶尙監司洪坑狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
兵曹啓曰,嶺南別試武士,更爲試取事,草記允下後,以其本道入格技藝試取,則興海閒良河致昆,病不上來,永川閒良崔容爀,柒谷閒良徐致墩,永川閒良朴東根,俱未入格,竝依例給糧下送,何如?傳曰,允。
以別兼春秋朴容大·金明鎭,檢閱金弘集牌不進罷職傳旨,傳曰,只推。
前正言鄭勉洙疏曰,伏以臣愚陋無似,最居下流,而倖竊科第,曾廁臺閣,榮光已濫,涓埃蔑效。方得聖明在上,天姿純粹,講學緝熙,萬化維新,凡百施措,屬之上台。今領議政李裕元,喬木世臣,昭代元輔,際會倚毗,如彼其盛,而向者孫永老之疏,出位詆斥,恣意凌踏,自古相臣之被駁者何限,而未有若此之罔有紀極者也。所以天怒震疊,鞠問之刑訊之,投之絶島,而前領相則敦諭頻繁,寵遇加隆,乍罷旋拜,必致乃已。聖上此擧,寔出於禮大臣而重國體,孰不欽誦萬萬,而臣有所一事慨惋者,玆敢冒死陳之,惟殿下垂察焉。昔我正宗大王之作新邑于隋城也,埋寘一片他山於寢園之底,聖意蓋有所在。噫,彼領相,向在己未年間,妄生朶頤之計,私自掘取,代木爲車,無難馱運,穹然豎立於自己先墓,此則遠近耳目之所共聞覩,亦本鄕士林之文諭聲討者也。斲珉有待,培楸必敬,先王手澤,視若弁髦,是可忍也,孰不可忍也?執其事而原其心,則雖請武庫設隧道,將何所憚而不爲乎?臣則以爲百罪可贖,此罪不可贖也。今此越爼,極涉狂瞽,愚憤弸中,不能自已,雖被重戮,猶所甘心云云。
領議政李裕元疏曰,伏以九經,人君馭世之柄也,四維,人臣範身之具也。九經不立,君無以圖理,四維不張,臣無以礪行。殿下之禮使,雖以九經爲資,臣之自持,不以四維爲檢,則將安所藉手而事我殿下乎?臣之爲世所嗤點,非獨臣自知之明,殿下已洞燭之無餘,則臣以何顔抗立於朝,而揚揚謇謇自底於恒人之列也?古人有言曰,辱莫大於不知恥。今臣之區區爲此者,粗守一分知恥之義,而庶不至於再辱也。屢度尋單,雖伏奉封還之命,臣之至苦之情,今時猶前時,積逋之罪,一日加二日,株守則百廻難變,鐵限則萬重難越,特垂全保之澤,遞臣政府之銜及諸司提擧,仍刋臣名於仕籍,俾卒餘生,不勝大願。治疏將上之際,伏聞前正言鄭勉洙到院疏語,則指斥臣詬罵臣,至曰隋城碑石,私自掘取,豎立先基,臣於是驚懍,無地自容。臣雖俟勘之中,請一陳之。粵在乙卯,欲營先山之役,買一碑石於故將臣趙心泰家,試問來歷,則謂之以恩賜之物,而家貧斥賣云,心甚難安,置而不用。後乙丑,臣待罪是府也,考見文蹟,則有石懸在記簿,故毋論此石彼石之爲何居,屬之本營爲可,招致將吏,懸註以給矣。今其疏語之謂私自掘取,穹然豎立,未知指何,而前後之事實如此,仍寘之年條分明,則今使該府一番査實,的然可知,臣焉敢誣也,亦安得不一暴於聽卑之天也?臣行已無狀,人言疊出於意慮之外,非但僇辱身名,仰累我殿下淸明之朝。臣罪到此,合寘何辟,忙陳文字,經尋鄕路。伏乞聖上,亟降威罰,以警具僚焉。答曰,省疏具悉卿懇。予於前批,已罄不可捨卿之意,而今此巽章,何爲而復至也?以予寡眛,尙賴卿宿德重望。左右匡弼,可幸無事于民國,是誰之力?卿雖曰封十章,萬無奉副之理。至於鄭勉洙之悖疏,搆誣駭妄,莫此爲甚,故已有處分矣。以卿體重,以卿弘量,固當明辨懲勵,以肅朝綱,而又此乖當之擧,是豈君臣間情志交孚之義乎?卿須亟斷來章,安心還第,以幸國事。仍傳曰,此批答,遣史官,傳諭。
上在昌德宮。停常參·經筵。
藥房提調李鎬俊,右承旨金炳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,判義禁外,金吾堂上竝許遞,前望單子入之。
金吾堂上前望單子入之,知義禁李鍾承,同義禁李敦應落點。
政院啓曰,議政府郞廳來言,今日賓廳日次,而領議政李裕元逬出城外,左議政李最應·右議政金炳國未肅拜,不得來會云矣,敢啓。傳曰,知道。
傳曰,禮曹判書有闕之代,前望單子入之。
禮曹判書前望單子入之,洪祐吉落點。
傳曰,秋判許遞,前望單子入之。
刑曹判書前望單子入之,徐相鼎落點。
傳曰,漢城判尹有闕之代,前望單子入之。
漢城判尹前望單子入之,洪遠燮添書落點。
傳曰,工曹判書有闕之代,前望單子入之。
傳曰,摠管竝許遞,前望單子入之。
摠管前望單子入之,都摠管兪致崇·李寅應,副摠管洪淳大·金尙鉉·南廷益·睦仁培·李珪永·李邦鉉·鄭完默·尹宇善落點。
政院啓曰,左右史不可不備,別兼春秋朴容大·金明鎭·金永哲,檢閱金弘集,旣有只推之命,竝卽牌招,推移入直,何如?傳曰,允。
以別兼春秋朴容大·金明鎭,檢閱金弘集牌不進罷職傳旨,傳曰,只推。
政院啓曰,領議政李裕元,又使錄事來納命召,何以爲之?敢稟。傳曰,當有處分矣。
事變假注書朴應冕書啓,臣於本月二十四日時量,敬奉聖諭,馳往傳諭于京畿楊州退溪院領議政李裕元所住處,則以爲,臣於昨日,又遭人言,惶懍恧縮,靡所容措。留疏告歸,妄納命召,非欲爲臣一身計也。如臣不肖,一日在朝,則貽九重一日之憂,二日在朝,則貽九重二日之憂,莫若臣鏟跡城闉,永伏田廬,乃有朝象寧靖之日,所以肆行罕有之例。聖度天大,不加之罪,反侈溫批,繼下敦召,滿紙辭敎,無非出於情志之交孚,鏤骨銘肺,不知攸達。噫,臣之此擧,豈全眛乎大義而然歟?滓穢之蹤,不可復入脩門,非徒臣自知甚明,一世之公論自在,臣焉敢冒沒呈身,不顧廉防之重也?包悚齎慄,仍尋鄕路,一出東門,有淚遮前,但口誦恩言,瞻望雲天而已云矣,敢啓。傳曰,知道。
右承旨金奎弘書啓,臣於本月二十四日時量,敬奉聖諭,更爲傳諭于左議政李最應,則以爲,臣怵方旋之招,違駕屢之趨,乃敢抗明命而瀆聰聽,枉拖日子,冒觸天憲。雖緣情勢之萬不獲已,糾以丕蔽,甘屬司敗,而包荒淵度,反加優批,曲施寬假,恩意則極推溫厚,待以家人之相愛,禮遇則益復隆洽,期以中孚之交感,柱石棟梁之支傾扶危,嘉猷石劃之入告出宣,有若非臣莫可者然,每承一番牖誨,輒增百倍恧。臣苟有毫分可堪之才,塵露補報,此其階也。湯火樂赴,此其時也,而臣生受極劣,識慮全蔑,不過一箇具體之土木偶已。天賦下品,自是不移之愚,而且夙諦結習,與外朝臣有異,凡厥小大職事,絶無歷試。知臣本末,莫如我殿下明聖,而惟簡之衷,誤及爰立,必致之意,終靳恩諒,臣誠晝霄究度,眞個是說不去理不應者也。古人有言曰,耕當問奴,織當問婢。匹庶家尋常作業之細,猶尙如此,況擧一國艱大之政,欲問於如臣者流,儻謂臣有能而爲惜素蘊之未展歟,抑謂臣不能而苟充伴食之虛位歟?伏願許回濫授,改卜賢弼,俾百揆敍而庶績熙,則臣得優遊化中,賴享太平之樂,餘生歲月,皆我殿下賜也,公私耦幸,臣主俱榮,豈有大於是哉?斷斷衷赤,惟玆懇禱,而邇密之臣,來守陋次,尤係惶陒,亟賜召還,更切顒俟之忱云矣。臣旣承期於偕來之命,故姑爲仍留之意,敢啓。傳曰,知道。
左承旨申獻求書啓,臣於本月二十四日時量,敬奉聖諭,更爲傳諭于右議政金炳國,則以爲,臣四奉聖諭,三徹苦懇,大聲疾呼,甚望恩準批命,敦迫愈往愈隆,至以棟橈輹脫之諭,申復開視,此臣疏所以仰陳於聖明,聖明所以俯勉於臣者也。支廈之力,臣非可擬,合轍之工,臣非可論,則殿下之必欲致臣於必不堪必不能之地者,無往非臣之誠淺辭拙。凡其所謂禮讓不讓,爲桅蠟而然,此臣難貰之罪也。臣本志在祿仕,趨走爲恭,初未有涯岸絶俗超邁之行,大小崇卑,惟命所使,此臣義分也。藉使臣一進身而毫分有益於國,摩放赴蹈,尙所不辭,而不惟無益,適足以害之,則奉咫尺之守,全溝瀆之諒,爲國也,非爲身也。夫禮遇期獎,施非當施,是謂濫褻今焉緣臣而致禮遇之濫,緣臣而辱期獎之褻,而國而家,兩無攸濟。臣雖遄伏邦憲,將無補於已濫已褻之後,此亦臣萬萬義分之所不敢出也。臣之畢生銘肺之符,卽告君以實四字,而我聖明,尙蘄諒恤,命之窮矣,何所因極?跼高蹐厚,轉益惶霣而已云矣。臣旣承期於偕來之命,故姑爲仍留之意,敢啓。傳曰,知道。
傳曰,昨罄心腹之諭,意謂卿卽地犂然,今見史官之回,頓無入城之意,實未知今番卿之處義,又何爲如是過當也。疏旣搆誣矣,誣旣伏罪矣,今於卿有何一半分可處之義乎?況今千百事爲,無往非艱虞切急之處,則是豈卿一日在外之日,而又豈予一日捨卿之時也哉?君臣上下,正宜奮不顧他,交修共勵之會,而今乃以一段狂悖之說,看作大遭罹大去就,而倉卒尋鄕,若將棄予者,是何道理,是何事體?命召玆又還傳,卿其諒處事,遣承旨,傳諭于領議政,仍與偕來。
政院啓曰,奏御文字,何等審愼,而事變假注書朴應冕書啓,有所錯誤,致勤下詢。臣之矇然捧入,不勝惶悚,當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
傳曰,附奏之來,卿之猶此逡巡,實非望也。予之於卿,以肺腑而託心膂,倚毗之重,期待之切果何如,而以卿平素體國之誠,似不待敦勉,卽出膺命,輔予不逮,而一向引巽,誠究其說而不得者也。柱石棟樑,卽卿之任也,嘉猷碩劃,卽卿之責也,而拗執益堅,略無變動,是豈予仰成之本意,亦豈卿推誠之宿志也哉?言念至於此,亦云切矣,玆更申諭,卿須亟回初心,惠然跫音,頫聽予前席之誥事,偕來承旨,更爲傳諭于左議政,期於偕來。
傳曰,朝下批旨,深望惠然之來,及見附牘,一往退讓若,無向前擔分之意。大臣出處,雖曰至重,而亦何嘗牢執固辭,不思君臣之義,民國之事乎?一曰二曰,上下相持,徒損國體,卿何不諒之甚?卿則曰必不堪不能,而予則曰必可堪可能。以卿忠厚德望,一出而試,謨猷廟堂,儀表雅俗,上贊君德,下匡世道,則非但予膺受之多,卿亦有俱榮之喜。望卿卽爲膺命,聽予面諭事,偕來承旨,更爲傳諭于右議政。
義禁府啓曰,前正言鄭勉洙,爲先施以島配之典事,承傳啓下矣。鄭勉洙,全羅道靈光郡荏子島,施以島配之典,而以承傳內辭意具罪目,依例發遣府羅將,押送配所,何如?傳曰,允。
興寅君李最應疏略曰,臣雖貿眛,持心則自矢以不欺天,檢身則自處以不及人,事君則自勉不獲戾,謹拙素守,不過如斯已矣。伏惟我聖上,初元以來,國而鞏磐石之宗,德洽惇敍,家而藉葛藟之庇,榮溢奕赫,白首殘喘,自不知以何福分,以何才能,其將消憂而報答,慶忭兢懼之私,百倍恒情,已閱十年于玆矣。殿下之春秋鼎盛,庶政萬機,卓越漢文之明習,元良之衣尺漸長,舊邦新命,匹美周武之篤生。以如臣處地,得如臣遭逢,歷數古今,臣有若臣一人而已。餘生良願,只是少須臾無死,入則弟兄子姪,寤言一室而樂敍天倫,出則山野巾服,散遣百慮而怡神昭曠。在臣全本末愼終始之道,自分爲當然做將去,而千萬非常之命,忽及於此生所未卜,疇昔所未夢。我殿下則哲而明,其或過推私恩,愈欲臣榮貴然歟,抑將薄違公議,姑欲臣試可也歟?況今憂虞艱棘之端,雖不敢一一更僕,只就其大勢譬之,則巨廈年久,棟甍欀桷,無一完處,方欲撐柱而補葺,若付拙匠之手,立見傾頹,反不如不治之爲愈。此時求助之急,卜賢之難,淵鑑或未洞察,菲材容有謬玷,則臣當竭誠獻替,終期允諧,卽臣分義也道理也。且臣賤齒,今已六旬,衰病相尋,床笫是伏,藥餌是須。堂堂中書,旣非養病之坊,則尤不可冒參尸居也。伏乞亟還新授,仍治臣辜負慢命之罪焉。答曰,省疏具悉卿懇。予之倚毗何如,卿之擔負何如,矧今民國事計之急,又何如也?予旣知卿之斷斷,必體予眷眷,聞命卽起,何爲克讓之章,至於三上,有若一往浼浼者耶?疏語中,顧今大勢,譬如巨廈年久,棟樑欀桷,無一完處,誠哉卿言。噫,此是材人之道,類於相之義也。柱石焉棟樑焉,以支傾扶危,此予所以擔重於卿,而卿亦何可不以之自任乎?卿幸一出,而入告嘉猷,出宣碩劃,國計以裕,民命以安,則臣主俱榮,家國永賴。由中之言,卿庶體悉。且輔相之職,元非筯力奔走,縱有無妄,遄當告喜。卿須幡然,卽日簉朝,毋使予更煩側席之思事,偕來承旨,更爲傳諭,期於偕來。
前知事金炳國疏略曰,臣聞棟宇之撓則匠石之與謀,車輹之脫則輪輿之與詢,天下國家之政則必輔相之與圖。夫輔相而不得其人,則其如匠石之不能治屋,輪輿之不能攻車,奚異之有?今聖上,責臣勉臣,屢發絲綸,眷眷求助之盛,有可以感木石孚豚魚,而臣以拙手庸技,遽膺承佐之地,建一策無用,展一籌未得,則將見其危者益危,汚者益汚,不免棟撓輿脫而止也。矧臣素抱奇怪之疾而屢封章牘,義有大於此,雖不可遽然言病,而病亦不可强之一端,亟準臣請焉。答曰,省疏具悉卿懇。卿之辭巽,何爲而復至也?予實左右究而未得其說也。卿所云棟宇之撓則匠石之與謀,車輹之脫則輿輪之與詢,的確之諭,予將有以復之也。顧今百隷之怠慢,八路之凋瘵,人心之泮渙,紀綱之頹弛,不啻如棟宇之撓,車輹之脫,而必得其人,然後與之謀與之詢,故予所以擧卿而畀之輔相之職,與之圖國家之政,自幸其得人也。旣得其人而不盡誠致之,則支廈之力,合轍之功,竟無成就之效,旣盡誠矣而不欲進身,則縮袖傍觀,不與規矩者,無或近之乎?卿於此個界分,庶不待予言。而有所裁量矣。美疢自當遄復,又豈可以此爲必辭之義乎?中書之故事已備,寡躬之延佇已久,卿須卽日出膺,以副朝野之望事,偕來承旨,更爲傳諭,期於偕來。
上在昌德宮。停常參·經筵。
右承旨金奎弘書啓,臣於本月二十五日時量,敬奉聖諭,更爲傳諭于左議政李最應,則以爲,臣奉恩諭者五,而暋不知變,徹懇牘者三,而誠未見孚,揆以外面,飾若邊幅,依然自處以大官,備例乎中書,積負宸衷之凝佇,厚招輿論之謄嘲,瞻天捫心而心焉如灼,對人抗顔而顔亦有靦。臣之情踪,可謂進退無路,生死不得者也。感懼之極,益切罔措,而敦勉之勤,又玆曠絶,謬詡以仰成二字,優獎以推誠一念,開愚導迷,何其委曲而隆摰乎?噫,以臣所叨,則國所罕之特簡,以臣所蒙,則廷僚所無之殊遇,臣是何人,敢晏然當之,恬然有之哉?若欲迎順聖意,包羞趨膺,則朝野之失望大矣,若欲劃守微諒,堅意退讓,則君臣之分壞矣。暫時慢命之罪,只上一身,畢竟僨事之害,將及一國,此臣所以寧被方命之誅,不敢爲進身之計也。跡之所阻,其限如鐵,懷之所陳,其辭太蔓,冞增愆尤,冀被典憲云矣。臣旣承期於偕來之命,故姑爲仍留之意,敢啓。傳曰,知道。
左副承旨申獻求書啓,臣於本月二十五日時量,敬奉聖諭,更爲傳諭于右議政金炳國,則以爲,臣辭竭矣,意窮矣,而猶自以爲不得請則不止者,是豈臣全昧事體道理而然哉?上而爲朝廷擧措而憂,下而爲微分踰濫而懼,貿亂顚到,莫知攸屆,而不特此也。殿下授之以非所授,臣受之以不當受,蔥珩赤芾,扮做大官樣子,則臣不足言,其爲簡掄之玷累,輿論之唾罵,非一官一職小得失之比也。以之而國計扤捏,因之而民事仳離,可憂可懼,又孰甚焉?卽者荐承溫諭,至以謨猷廟堂,儀表雅俗,責臣起臣,雖古之厚德元臣敦勉之盛,何以加此?蔽一言曰,枉禮也,謬恩也。將冒沒呈身乎,則廉防都喪,抑逋傲慢命乎,則義分是怵,進退維谷,不知攸達,而至若固辭以下,一轉聖命,惶怖戰兢,愈益靡措,泥首私次,維斧鉞是俟云矣。臣旣承期於偕來之命,故姑爲仍留之意,敢啓。傳曰,知道。
傳曰,卿之尙復如是者,無或以予誠有所未孚,禮有所未盡而然歟?三疏以前鄭重於退讓之彌文,已是卿處地之決不當如是,而中書之故事,今焉已備矣,更有何持疑於去就,殆若防限之移易不得者乎?予之所以委畀於卿,仰成於卿者,亶出於爲國爲民之至意也。卿宜奮然擔着,捄焚拯溺之不暇,而如是一往逡巡,曠日相持,則小子之憂悶企望固不足言,而其於擧國加額之情。日急一日何哉?以已窮之辭,已竭之意,又此仰暴,卿庶幾幡然回悟,慰予凝佇切急之望事,偕來承旨,更爲傳諭于左議政,期於偕來。
傳曰,附牘之來,尤極茹鬰,卿云辭竭意窮,而予之辭亦云竭矣,予之意亦云窮矣。然猶以爲不得致卿則不可止者,卽惟曰一則爲國事也,二則爲國事也。雖古之名臣碩輔之辦得致澤大業者,初何嘗自詡自任,而至於擔分之地,未嘗有過巽過讓者,亦惟曰一則爲國事也,二則爲國事也。卿以卿家之人,趾美先世,受知先朝,其服習之訓,追報之誠,宜倍餘人,而今乃一向退託,不欲直前,則予不知其當然底道理,而卿必有感回者矣。言至於此,卿其深諒事,偕來承旨,更爲傳諭于右議政,期於偕來。
政院啓曰,左右史不可不備,檢閱沈相萬,由限已過,卽爲牌招入直,何如?傳曰,允。
以檢閱沈相萬牌不進罷職傳旨,傳曰,只推。
禮曹啓曰,來正月初一日,行英陵正朝祭香祝,本陵官一員,當爲前期祗受陪往,而參奉今方入直,令有闕未差,無以擧行。令有闕之代,令該曹,以在京無故人口傳差出,以爲受香之地,何如?傳曰,允。
吏曹口傳政事,以曺鎭億爲英陵令。
右承旨金奎弘書啓,臣於本月二十六日時量,敬奉聖諭,更爲傳諭于左議政李最應,則以爲,臣懼公議之咈,戒天職之瘝,以疏以奏,聲不暇擇,而式日斯瀆,積僭越之戾,罄敷陳之辭,冀蒙準兪,而蓋高之聽,必照之光,終未格回。昨批極其鄭重,今諭又益殷摯,開示提誨,恩義兼備,許以委異,勉以拯捄,國事之安危輕重,若係一介臣出處者然,期期不奉之罪,只增懍惕,斷斷必致之念,有足感泣。覆餗之慮,雖切憫隘,側席之眷,罔敢辜負,臣之進退,實爲兩難。百爾思惟,惟有趨造文陛之前,更蘄矜允之一條路,而夙夜邇列之尙此滯留,尤添惶迫,伏願先賜召還云矣。臣旣承期於偕來之命,故姑爲仍留之意,敢啓。傳曰,知道。
左副承旨申獻求書啓,臣於本月二十六日時量,敬奉聖諭,更爲傳諭于右議政金炳國,則以爲,臣恩深河海,而莫效圖酬,罪積邱山,而不被誅罰,冥然頑然,迄無止泊,致令國綱日墮,臣分日壞,臣雖萬殞,曷以自贖?竊念天地生物,必期於成遂,父母愛子,惟在於全安,今臣抱必辭之願,難强之情,而以我殿下天地之父母之慈,寧不俯恤於玆乎?臣於如是仰度,如是仰恃,鞶帶之褫,庶不待於終朝,不圖十行之敎,荐降帀日之頃,獎之以服習,勉之以追報,至以不得致則不可止,申複開示,丁寧牗導,無狀賤臣,何由得此?到今事體義分,他不暇顧,惟前席抗顔,畢伸至懇,恭俟成遂之仁,蘄幸全安之慈,而邇臣之多日相守,尤是臣惶阨難進之端,伏願先賜召還焉云矣。臣旣承偕來之命,故姑爲仍留之意,敢啓。傳曰,知道。
傳曰,今見附奏,則左右相不日簉朝云,爲國事萬幸。偕來承旨還入,以安大臣之心。
工曹判書前望單子入之,李豐翼落點。
政院啓曰,領議政李裕元,又使錄事來納命召,何以爲之?啓稟。傳曰,當有處分矣。
兵曹啓目粘連,全羅右道暗行御史嚴世永書啓吏曹回啓內,梱帥·營將·中軍·虞候·邊將·監牧官等乙良,令兵曹,稟處事,啓下矣。觀此全羅右道暗行御史嚴世永書啓,則法聖前前僉使朴元陽段,自赴鎭以後,專事營私之計,前日官庫,換作民庫,無例冒下,至爲二千五百餘兩之多是白遣,沙工二十一名處,每名米三石式,合米六十三石,創例奪入,都沙工金德敎錢七百兩之自京勒貸,仍不報給。任賂段,辛未戶房李再國處五十兩,官廳色朴時燮·朴喜燮處二百五十兩,護送色羅廷憲處一百五十兩,都案色李碩鎭處二百五十兩,書寫色李正琪處一百二十五兩,文簿色南宮鍛處一百二十五兩,都錄色南宮淳處一百兩,會計色李近文處三十兩,書員金信元·羅台淳·金斗重·南宮鐮處,各三十兩,戶籍色宋禎化處三十兩,隨陪南宮鍠處二百五十兩,護送監官·都將二人處四百兩,都沙工金德敎處五百兩,行首沙工處五十兩,承發洪順龍處三十兩是白遣,壬申任賂錢二千四百三十兩,癸酉任賂錢三千二百八十兩,合任賂錢八千一百七十兩是白遣,本鎭山下峙私養山坂賣買錢六百兩,稅色四人處雜技贖錢一千三百兩,鎭吏朴時燮·李正琪等訟米二十五石,沙工崔用大罪汰還差時受贖錢四百兩,勒徵勵公,稱以捄弊,公私渾用,去處不明是白乎旀,由吏處加下錢爲三千二百兩是白如乎,所犯俱係不法,醜謗至今喧傳是如爲白有臥乎所,前後犯贓,若是狼藉,似此貪鄙之類,不可尋常處之,令該府拿問重勘爲白乎旀。古群山僉使池淂源段,舊愆何論,來效不期是如爲白有臥乎所,舊愆何論,係是不職,罷黜是白乎旀。南桃浦萬戶金明河段,一百石之自備納還,數百金之殖利補役,賑給遍於吏民,聲譽方蔚於島陬是如爲白有臥乎所,一百石自備充完,數百金損廩賑給,似此優績,極爲嘉尙,似當施以加資之典是白乎旀。金甲島萬戶全熙英段,捐薄廩而濟歉,憂鎭屬而恤民是如爲白有臥乎所,捐廩濟歉,憂卒恤民,以若殘鎭,如此實績,殊甚嘉尙,似當施以兒馬賜給之典是白乎矣,係干恩賞,不敢擅便,上裁敎是白乎旀。前兵使宋熙直,前水使白樂賢等段,繡啓雖有推獎,閫帥事體,與守令·邊將有異,今姑勿論爲白乎旀,其餘閫帥·營將·中軍·虞候·邊將·監牧官等,別無優績,亦無顯疵爲白乎旀。奏御文字,何等審愼,而金甲島萬戶全熙英之全字,誤以金字書之,殊涉不審,當該御史嚴世永,推考,何如?啓,依回啓施行爲良如敎。
上在昌德宮。停常參·經筵。
卒判敦寧閔致久安葬,大殿·中宮殿,宗親·儀賓·藥房·內閣·政院·玉堂·二品以上六曹堂上口傳問安。答曰,知道。
望哭後,藥房·內閣·政院·玉堂口傳問安。答曰,知道。
進御加味地黃湯,自後日次停止事,榻前下敎。
備忘記,北虞候李宅緖下直,長弓一張,長箭一部,片箭一部,筒兒一箇賜給。
左承旨南廷龍狀啓,臣於本月二十五日時量,敬奉聖諭,馳往傳諭于京畿楊州嘉梧洞領議政李裕元所住處,則以爲,臣徑情擅行,無禮不恭,負累旣重,添罪至此,律以邦憲,宜死無赦,而曲蒙寬貸,得免誅殛,承宣又臨,傳給命召,敦敎諄複,開釋於搆誣之際,勉誨於交修之道,責勵備至,至有仍與偕來之命,臣敢不卽日首途,祗承我聖上心腹之諭,而前浪未息,後浪復起,殿下雖矝憐之庇覆之,將何以鎭其囂而杜其漸乎?所以跬步難進於城闉咫尺之地,知其力抗之爲罪而力抗之,知其辜負之爲罪而辜負之,是豈臣樂爲也哉?實事勢然耳。晝宵涕泣,捫胸自悼,旣不敢張皇附奏,又不敢唐突對實,伏地震慓,莫知所以仰對。近侍之臣,荒村相守,尤爲悚悶,亟命召還云矣。臣旣承仍與偕來之命,故姑爲仍留之意,馳啓。踏啓字。傳曰,領相事,誠慨然。設有可引之端,前後敦勉,庶可感回,而況以不當引之事,一向固執,有若角勝,揆以道理,寧容若是?敬禮自敬禮,分義自分義,領議政李裕元,施以罷職之典。
政院啓曰,行都承旨鄭範朝廚院進,行左承旨南廷龍奉命在外,行右承旨金奎弘藥院進,左副承旨申獻求望闕禮進,右副承旨金炳翊式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨申獻求牌不進罷職傳旨,傳曰,只推。
奎章閣啓曰,璿源譜略印出件,明日自宗親府陪來,而內上件,今番則自本府修正,卽爲內入云。奉謨堂宙合樓所奉件,則臣等進詣奉安之意,敢啓。傳曰,知道。
御營廳啓曰,本廳諸將官射講都計劃,每於年終,別單修啓矣。今年則未滿次數,都計劃勿施,何如?傳曰,允。
義禁府啓目,慶州前府尹李晩運,延日縣監金商吉,安奇察訪方漢豐,興海前郡守池弘寬,安東前營將孫珪憲,柒谷府使蔡奎鳳,祥原郡守金斗喜等原情云云。傳旨內辭緣,泛稱遲晩,李晩運·孫珪憲·蔡奎鳳,所當請刑是白乎矣,李晩運,曾經侍從,孫珪憲·蔡奎鳳,曾經宣傳官,勿爲請刑,載在法典,議處,金商吉·方漢豐·金斗喜,刑推得情,何如?啓,依允爲旀。金商吉·方漢豐·金斗喜等段,除刑推議處爲良如敎。
上在昌德宮。停常參·經筵。
藥房副提調金奎弘啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,爾不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,右副承旨金炳翊,今日不爲仕進,卽爲牌招,何如?傳曰,允。
傳曰,前領議政昨日處分,特以事體而然矣。禮待之道,亦不可不念,敍用。
傳曰,社稷都提調·永禧殿都提調·軍器寺都提調·司譯都提調·訓鍊都監都提調有闕之代,前領議政爲之。
傳曰,卿之棲巢於外,凡幾日乎?庶務纔就而復滯,輿情方洽而旋失,予之政已紊矣。卿之今番處引,卽不過一時橫來,而予之開釋,不啻築底委曲。然卿之聽我,一切不回,則予之誠已淺矣,如是而猶復申申敦勉,必致之後已,則予之辭已竭矣。昨今處分,俱出於事體之不容不然,而況今左右輔相,濟濟出膺,且元朝賀儀,只隔數日。卿其念民國之至計,諒寅協之永圖,卽起登途,毋靳跫音事,遣史官,傳諭于前領議政。
傳曰,公事不審之中官朴奎鉉,從重推考。
傳曰,有實故摠管許遞,前望單子入之。
傳曰,左議政·右議政入侍。
政院啓曰,吏曹郞廳來言,大臣置處政事,取稟。傳曰,當日爲之。
輔養廳啓曰,今月二十九日日次,依例進見之意,敢啓。傳曰,知道。
傳曰,璿源譜略修正時,校正堂上以下,別單書入。
傳曰,有實故玉堂許遞,前望單子入之。
傳曰,判敦寧有闕之代,南寧尉尹宜善爲之。
傳曰,楊州牧使有闕之代,副護軍李載先除授。
傳曰,安州牧使有闕之代,副護軍金奭鎭除授。
奎章閣啓曰,臣等進詣奉謨堂宙合樓,新印璿源譜略奉安之意,敢啓。傳曰,知道。
政院啓曰,吏曹郞廳來言,政事當日爲之事,命下,而判書趙基應,參判洪淳大,參議李正魯,俱以病不來,不得開政云。竝卽牌招,何如?傳曰,待明朝牌招。
兵曹啓曰,去九月初九日慶科庭試武科,殿試人慶尙監營別破陣黃正實,黃海水營別武士朴春培,壯衛士韓貞敎,直赴會試人京畿監營火砲鄭基連,忠淸監營選武軍官兪尙柱,全羅右水營禦邊選武鄭大赫,慶尙監營別武士姜尙喜,昌原水軍朴慶珣,無緣不赴委折,關問各該道帥臣後,稟處事,草記蒙允後,關問矣。卽接慶尙監司洪坃,黃海水使閔成鎬,京畿前監司鄭泰好,忠淸前監司成彝鎬,全羅右水使白樂賢回移,則別破陣黃正實,別武士朴春培,壯衛士韓貞敎,俱以身病不赴,係是三式年內,依例陳試,別武士姜尙喜遭故,依法典陳試,火砲鄭基連,選武軍官兪尙柱,禦邊選武鄭大赫,水軍朴慶珣,俱以身病不赴云,依例勿施,所授帖文收來,爻周,何如?傳曰,允。
兵曹啓曰,來乙亥年各處頒給信漢符別單,各宮房新定式頒給信漢符別單及文宰二品以上·武臣蔭官曾經摠管人員章標頒給別單,修正以入之意,敢啓。傳曰,知道。
義禁府啓目粘連,向前李晩運·孫珪憲·金斗喜·蔡奎鳳·池弘寬·全商吉·方漢豐等亦,李晩運段,恣行貪饕,所犯狼藉,孫珪憲段,酷刑貪虐,贓汚狼藉,金斗喜段,逋懲技贖,胡多唇舌,任賂訟案,元自瑣細,爰辭縱有發明,繡論亦難全恕,蔡奎鳳段,營利肥己,隨處染指,執贓見露,尤極駭聽,池弘寬段,如無法紀之墮紊,寧有吏刀之變怪,方漢豐段,以若至殘之郵,有此無厭之貪,繡論的確,重律難貰,金商吉段,賣任索賂,已極不法,搆罪勒捧,尤何可忍,竝只以此照律,何如?啓,依允。
行護軍金尙鉉疏略曰,臣於向者,職忝周廬,自速違傲之愆,至承譴罷之命。臣滿心惶恧,屛伏自訟,何意聖度,曲加包容,恩敍渙宣,若洗舊瘢,除旨荐降,俾尋宿硏。第伏念人臣進退之際,義分雖嚴,廉防亦重,旣往之辜,久而猶悚,曲成之寵,居則是懼,玆將短牘,仰籲宸嚴。伏乞亟遞臣所有之職。答曰,省疏具悉。往事何必爲引?卿其勿辭行公。
右議政金炳國疏略曰,臣以萬萬匪據之職,愚不自量,旣冒膺之矣。退自循省,慙恧靡措,而第臣所帶司譯提擧之任,揆以公格,不當仍縻。伏望聖明,劃賜遞改,俾有以存官方而安私分焉。答曰,省疏具悉卿懇。所請依施。仍傳曰,此批答,遣史官,傳諭。
兵曹判書李載元疏略曰,臣於本兵之任,冒據匪據,招尸素之譏,擔肩頳之憂,蚤夜一念,如縛思解,而今臣叔父,見拜中書,俱兼營府措擧,公格則然,而私分難安。且一門盈盛,太驟過濫,非直愚衷之如臨淵谷,我殿下曲垂惇敍之,亦合有體諒之特殊,故用敢臚實牘籲。伏望聖明,亟遞臣中權之銜,俾重寄無曠,微諦獲全。答曰,省疏具悉。本兵重任,何可輕遞?且已有前例,卿其勿辭行公。
甲戌十二月二十八日午時,上御熙政堂。左議政·右議政入侍時,右承旨金奎弘,假注書盧德龍,記事官金弘集·沈相萬,左議政李最應,右議政金炳國,以次進伏訖。上曰,史官分左右。仍命大臣進前。最應·炳國進前問候,各殿問候訖,最應奏曰,臣之今日出肅,非以非分之見職,只爲不世之殊恩。人必譏臣以沒覺,罵臣以貪榮,置臣於四維之外,而臣責臣,亦知其不妄則癡。顧臣材器智慮,雖不如人,若其爲殿下報效之願,憂愛之忱,自矢以不後於人者,卽臣處地然也,彝性然也。殿下之有此謬簡,亦知臣之處地自異,彝性所在而然也,臣敢不感激前進,鞠瘁後已?奈此輔相之任,關乎民國之重,今若徒藉寵靈,欲酬涓埃,隱然自任而出,則畢竟民而受其害,國亦隨而病,於是乎臣之罪大矣。雖以聖上愛欲生之仁,恐無以全覆之矣。臣非效初筵崇讓之例,斷斷愚衷,寔出於無敢隱不自欺之情,伏願曲加體諒,卽賜斥退焉。上曰,自卿之入中書,非但小子之心歡欣,擧國大同之情,可見其仰望依賴。今於筵對,尤不覺欣幸萬萬,卿之心亦必如是,何如而有此巽讓之更聞乎?深仰左右承弼,以匡小子之不逮。出擧條炳國奏曰,寘相,有國至愼也。調元贊化,固莫尙焉,而格君正事,是爲職思之居,故以德量進,以學識進,以鍊治體嫺典故進。若其所謂救時之相,猶能尊主庇民,政擧事張,而苟以凡夫庸才當之,不徒事不克集,顚躓淪敗隨之,此爲今昔爰立之大略也。臣之最無能至無似,雖求爲凡夫庸才而且不得,則上焉而待之以大官,下焉而居之以大官,施非當施,據非其據。以臣視臣,尙復如此,以人視臣,將謂斯何?臣之從政日月,不爲不久,智愚賢不肖,自有定秤,講幄而有啓沃之效乎,戎垣而有鈐轄之榮乎?銓綜之司,財賦之掌,而甄別謬矣,句計疏矣。其一職事所在,已不克殫精竭力,況三事之重,百責攸萃,關國家治忽之機,係中外向背之會乎?臣之冒膺於此者,非敢謂毫分襯似而然也。曠絶之恩,不可孤負,懇惻之敎,不敢違越,積誠面懇,竊自冀幸於終始生成之澤,而纔入禁扃,若將却步,漸近文陛,無所措躬,臣情到此,良亦窮且慼矣。矧臣新經草土,神思消泐,凡於經心衡慮去處,都無理會領略,則匡輔夾贊,臣又何計而堪承乎?殿下致臣以進,則命令已下,殿下若許臣以退,則恩遇亦厚。惟殿下,劃賜斥免,毋至公私大僨誤大良貝,千萬血祝。上曰,卿之今日登對,誠云晩矣。前後批諭,已悉予衷曲之言,而自卿之置諸三事,予果喜而不寐矣。卿之斷斷嚮國之誠,予旣深知,則缺。出擧條最應曰,伏承下批,尤切惶隕震懍,更加深諒,亟賜斥退,千萬血祝之至。上曰,卽今批答,如是歷言,惟望更勿辭巽。炳國曰,筵席體嚴,不敢張皇,而臣世受國恩矣,欲報之德,赴蹈之所不辭。況仕宦而至宰相,人士之上榮也。懷必報之心,處至榮之地,苟有寸長尺能之可以裨補,臣亦何苦而屢瀆不一瀆乎?更賜恩諒,繼切懇禱。上曰,卿於前後職事,皆有茂績,予所稔知者也。且所奏中,以世受國恩爲言,則尤何可固辭三事之任也?炳國曰,臣旣萬萬不似矣,以何才能,凡於職事,其能善爲做去乎?承此下敎,益切惶愧矣。上曰,予聞知久矣。惶愧云云,誠是意外,亦是過謙之言,更勿如是辭巽。炳國曰,臣逖違之餘,胒近耿光,下情欣祝矣。上曰,其間久阻矣,仰瞻,可也。炳國仰瞻後,奏曰,戀結之忱,何時不切?今玆冒悚仰瞻,榮耀極矣。聖體萬安,尤不任慶祝之至,而咳嗽之候,無乃感祟而然乎?上曰,然矣。炳國曰,和解之劑,自內議定煎進乎?上曰,間果煎進,而今則比前有減矣。炳國曰,元子宮衣尺漸長,睿質夙就,令聞日彰,此是宗社臣民莫大之慶,伏想慈衷欣滿,聖心嘉悅,臣不勝歡抃欣祝也。上曰,今則能坐能笑,每欲出外矣。炳國曰,克岐克嶷,可以仰揣,尤豈非我東方無疆之休乎?第近日寒事頗劇,姑不必觸冒外氣矣。上曰,所以使之不出戶外矣。炳國曰,乳道撙節,處所亦不至過濫,則尤好尤好。上曰,如是提飭矣。缺
上在昌德宮。停常參·經筵。
除夕,大殿·大王大妃殿·大妃殿·中宮殿,宗親·儀賓·內閣·政院·玉堂·朝廷百官單子問安。答曰,知道。
傳曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,明日卽元朝也,遣宗正卿李沇應,大院君·府大夫人行次所,問候以來。
政院啓曰,同副承旨李應夏,今日不爲仕進,卽爲牌招,何如?傳曰,允。
傳曰,呈告同義禁許遞,今日政差出。
傳曰,明日出宮門路,以協陽門爲之。
傳曰,掌樂二提調,尙衣二提調相換。
傳曰,時原任大臣率禮堂,明日來待。
宗親府啓曰,明日卽天漢殿朔奉審日次,臣承輔進詣擧行之意,敢啓。傳曰,知道。
奎章閣啓曰,明日卽書香閣朔奉審日次,臣等進詣擧行之意,敢啓。傳曰,知道。
傳曰,吏兵批歲抄點下者,依例捧傳旨。
摠管前望單子入之,副摠管金學初落點。修撰前望單子入之,金永哲落點。
吏曹啓曰,密陽府使李周夏,以其親病,呈狀乞遞,改差,何如?傳曰,淮陽府使相換。
吏曹啓曰,長水縣監洪淳一,以其親病,呈狀乞遞,改差,何如?傳曰,兔山縣監相換。
政院啓曰,卽見兵曹草記,則今日辰時,南平居宋完培,越入鍾閣,肆然打鍾云。打鍾法意,何等嚴重,而致有無前之擧,事甚驚該,入直習讀官,令攸司照法嚴勘,常時不能檢飭之兵曹·訓練院堂上,竝從重推考,何如?傳曰,允。
事變假注書李應冕書啓,臣於本月二十八日時量,敬奉聖諭,馳往傳諭于京畿楊州嘉梧谷前領議政李裕元所住處,則以爲,臣負難贖之罪,荷不世之恩,薄罷旋敍,已極寬典,何圖十行溫諭,繼下於窮鄕寂寞之濱,開釋到底委曲,命參元朝賀儀。噫,恩數之加於人臣者固何限,而糞土賤臣,何所可取,一加二加,加之不已也。臣之保有今日,皆我殿下賜也,而提誨之摯,如鍼下頂,仁覆之慈,如翼抱卵,臣雖摩放粉虀,敢酬其萬一乎哉?今此敦召之勤,申申而必欲致之,與前無異,非不知聖意出於禮待舊臣之義,臣之感惶悶隘,不啻若穿路之回旋不得,謹當冒入文字,以靳永放田廬,畢此餘生云矣,敢啓。傳曰,知道。
政院啓曰,卽者社稷署官員來言,今此祈穀大祭神位版出安奉還時,提調一員,當爲進參,而都提調李裕元在外,提調沈承澤有身病,不得進參云。提調卽爲牌招,何如?傳曰,允。
義禁府啓曰,保放罪人李晩運,當爲還囚照律以入,而病勢一向未差,仍爲保放之意,敢啓。傳曰,知道。
又照目粘連,慶州前府尹李晩運,祥原郡守金斗喜,柒谷前府使蔡奎鳳,興海前郡守池弘寬,延日前縣監金商吉,安奇前察訪方漢豐,安東前營將孫珪憲等矣本府議啓內,李晩運段,恣行貪饕,所犯狼藉,孫珪憲段,酷刑貪虐,贓汚狼藉,金斗喜段,逋徵技贖,胡多唇舌,任賂訟案,元自瑣細,爰辭縱有發明,繡論亦難全恕,蔡圭鳳段,營利肥己,隨處染指,執贓見露,尤極駭聽。池弘寬段,如無法紀之隳紊,寧有吏刀之變怪?方漢豐段,以若至殘之郵,有此無厭之貪,繡論的確,重罪難貰,金商吉段,賣任索賂,已極不法,搆罪勒捧,尤何可忍?竝只以此照律罪,李晩運·蔡奎鳳·金商吉·方漢豐·孫珪憲,各杖一百收贖,告身盡行追奪,流三千里定配,金斗喜,笞四十收贖附過,池弘寬,杖八十收贖,奪告身三等,私罪,奉敎依允爲旀,池弘寬段,功減一等爲良如敎。
又啓曰,法聖前前僉使朴元陽,拿問重勘事,傳旨啓下矣。朴元陽,下去京畿陽智地云,依例發遣府書吏拿來,何如?傳曰,待待命拿囚。
又啓曰,泰仁縣監趙中植,拿問處之事,傳旨啓下矣。趙中植,時在任所云,依例發遣府羅將拿來,何如?傳曰,待待命拿囚。
吏曹啓曰,奉常寺正金明鎭,西學敎授韓章錫,俱以身病,呈狀乞遞,改差,何如?傳曰,允。
吏曹啓曰,前領議政李裕元敍用事,命下矣。當爲置處,而本曹時無相當窠,依例送西之意,敢啓。傳曰,知道。
兵曹啓曰,前領議政李裕元,敍用送西事,命下矣。領中樞當爲下批,而領中樞一窠,判中樞二窠,他大臣俱爲見帶,依例從座目,領中樞洪淳穆,判中樞加設降付,其代,下批之意,敢啓。傳曰,知道。
有政。吏批,判書趙基應牌招不進,參判洪淳大進,參議李正魯在外未肅拜。
吏批啓曰,判書趙基應牌招不進,參議李正魯在外未肅拜,小臣獨政未安,何以爲之?敢稟。傳曰,仍爲之。
以李珪永爲兵曹參判,朴元陽爲工曹參判,尹宇善爲同義禁,金在顯爲藝文提學,李敦相爲同春秋,趙慶鎬爲掌樂提調,李鳳德爲奉常正,金允植爲兵曹正郞,李恩植爲內資主簿,朴鳳彬爲西學敎授,元度常爲中和府使,崔國鎭爲銀溪察訪,楊州牧使單李載先,安州牧使單金奭鎭,已上除授事承傳,前領議政李裕元敍用事傳敎,校書博士單崔義漸。
兵批,以張致明爲濟物萬戶,領府事段李裕元,判府事加設單洪淳穆,同知單安光學,僉知加設單金泰郁。
義禁府啓曰,時囚罪人李晩運·蔡奎鳳·金商吉·方漢豐,各杖一百,流三千里定配,照律公事判付內,依允矣。李晩運·蔡奎鳳·金商吉·方漢豐,各杖一百收贖,告身盡行追奪,李晩運咸鏡道茂山府,蔡奎鳳慶尙道尙州牧,金商吉全羅道龍安縣,方漢豐金溝縣,竝流三千里定配,而以議啓內辭意有罪目,依例發遣府羅將,押送于各其配所,何如?傳曰,允。
又啓曰,時囚罪人孫珪憲,杖一百,流三千里定配,照律公事判付內,依允矣。孫珪憲,當定配所以入,而卽接其戶奴呈狀,則以爲,其上典母年七十一,無兄弟獨身,依法典許贖爲辭矣。取考律文,則大明律存兩養親條有曰,凡父母老疾應侍,家無以次成丁者,若犯徒流,止杖一百,餘罪收贖。孫珪憲,杖一百收贖,而只告身盡行追奪,放送,何如?傳曰,允。
甲戌十二月二十九日申時,上御熙政堂。全羅左道暗行御史入侍時,同副承旨李應夏,假注書洪淳謨,記事官金弘集·沈相萬,暗行御史呂圭益,以次進伏訖。上曰,史官分左右。仍命御史進前。上曰,善爲往還耶?圭益曰,王靈攸曁,無事來往矣。上曰,予聞之,中路得病,辛苦大端云,果然否?圭益曰,以瘴濕所祟,仍成瘧痢,滯月餘旋卽差復,莫非王靈所及也。上曰,山日·平日兩島,屬之靑山鎭可乎?圭益曰,兩島距官,水陸百餘里地,而至於靑山鎭,不過一津之地也。民亦願附,鎭可成樣,故敢此仰達矣。上曰,順天等七邑統營穀,代錢施行可乎?圭益曰,果然矣。其精鑿之縮,斛量之費,爲民痼弊,而若以時價,執錢以去,則民無此弊,軍無減需,故敢此仰達矣。上曰,南原府紙弊,果大端否?圭益曰,紙所不可廢,而進上紙則不甚爲弊。至於巡營扇子紙,則該色之點退,情費之過濫,不可形言,故若以代錢磨鍊,則庶無此弊矣。上曰,敬差官之弊,果何如?圭益曰,黃腸斫取,事係愼重,故特送敬差官,而若以地方官替行,擧行自如,庶無供億之弊,情銅之費,故敢此仰達矣。上曰,利西面東之山復倉之論,固好耶?圭益曰,若以群山倉輸納,則非但轉輸之爲艱,實是人如草芥,米如沙礫。且以東之山形便言之,則水路挽近廣闊,漕發似甚便易,故敢此仰達矣。上曰,列邑邸吏輩添價,固所爲弊耶?圭益曰,近來物價高騰,則渠輩之稱以無利,固其宜矣,而若以稅米出給役價處,則米亦高騰,可爲此騰彼騰,不可曰無利,故臣於露蹤時,略有減削者,而未知其能遵行也。上曰,別般關飭,可也。圭益曰,至當矣。上曰,守令中,誰爲不治,誰爲善治乎?圭益曰,若以不治言之,則旣有數處封庫,而善治則南原府使,十餘萬淸錢,無弊措處,則實爲善治也。上曰,前後監司治績,果爲善治,予亦曾有入聞,而今見書啓,則果無差爽矣。圭益曰,聖敎至當矣。缺日記廳堂上閔泳達。郞廳李載崐·金炳年。