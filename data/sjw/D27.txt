無意義,遂廢中朝已行之典,先朝已下之命,臣未知其果何如也。若參以今日事勢,姑且寢閣,以待他日,則容或得宜矣。伏惟上裁。右議政申琓以爲,今此啓聖廟創建之議,固是朝家之重典,以臣蒙學諛聞,何敢容喙,而第此非創於今日,始於宋末諸儒之論,中朝已行之,先朝亦有成命者,蓋出於崇儒重道之義,而叔梁紇之請祀,旣因其啓聖之功,則顔·曾·思·孟之享於殿上,而顔路·曾點·孔鯉之祀於廊廡,推以子雖齊聖,不先父食之義,殊極未安,故有此別享之議者,實出於義起,亦無拂於禮意,而至於推以廣之於周·程·張·朱之父,曾不在祀典之人,而一體竝祀,則未知其果合於義理也。若其建廟之議,則先朝旣已博詢大臣·儒賢,使之擧行,而中間寢閣者,由於時勢之未遑,非有參差之議也。今則唯當遵中朝之典禮,追先王之成命,而若謂繁禮彌文,非今日之急務,則唯在聖明量度而處之耳。伏惟上裁。判府事尹趾善,病不收議,在外大臣及儒臣收議,時未來到,而在京大臣之意如此,敢啓。傳曰,知道。又啓曰,問議于在外大臣及儒臣,則領敦寧府事尹趾完以爲,臣於啓聖廟之議,竊自有疑於心,素無識見,雖不敢質言是非,而嘗於士友之間,不無酬酢之語矣。伏見判敦寧崔錫鼎所達之言,政與臣意一般,臣之淺見,以其言爲是,伏惟上裁。左參贊尹拯以爲,艸莾賤臣,虛冒職名,昨又昧死呼籲,日夜煎灼,祇俟鐫削之命矣。不意禮官遠臨,以啓聖廟事,有所俯詢,聞命驚駭,不勝悸恐之至。賤臣心迹之本末,前後控籲,竭盡無餘,所蒙恩禮,無非匪分,一向惶蹙,終始不敢承當,則朝家有事,何敢輒預末議,以重犯僭踰之誅乎?以此從前累蒙收議之命,而守株迷惑,終不敢越分仰對,違慢之罪,實無所逭。況今衰病已極,心神昏塞,失後忘前,觸事茫然,雖欲不避僭猥,妄有論列,而亦不可得,虛辱下問,罪又萬死,惶恐罔措,伏地戰慄而已。吏曹參議權尙夏以爲,愚魯無識之臣,跧伏田間,朝家典禮,每每參涉,已是僭猥之甚者。況今疾病危篤,精神昏昧,詢問之下,末由仰對,不勝惶恐云矣。大臣·儒臣之議如此,上裁,何如?傳曰,兩儒臣處,更往問議。又啓曰,更問于左參贊尹拯,則以爲虛冒職名,已至累月,昨奉聖批,未蒙鐫削,病蟄之中,方深戰灼,不意又以啓聖廟事,特有更往問議之敎,聞命震掉,不勝惶惑之至。臣之庸陋賤末,加以衰朽昏昧,終不敢當儒臣之名,故從前屢有收議之命,而一不敢越分仰對,其在朝家綜核之政,合置汰去之科,而因循謬例,而尙今不已,臣誠惶恐不知所出。況此事,皇朝之所已行也,先儒之所嘗論也,縱有區區所懷於私心者,亦何敢率爾論斷,以重犯不韙之罪乎?禮官再臨,守株如初,一則淺分不敢,一則迷見不逮,反復思惟,又不知所以爲對。每違朝命,虛辱王人,種種罪戾,莫之勝誅,惶恐恧蹙,伏地俟罪而已。吏曹參議權尙夏以爲,疏賤之臣,知識迷昧,疾病沈篤,且於朝家典禮,每每參涉,亦極僭猥,故頃者詢問之下,不敢仰對矣。不意王人再臨,以申前問,臣不勝惶恐之至。記昔太學多士,以啓聖廟,陳章上請也,臣以當初齋任,實爲所與聞矣。蓋此事,旣據皇朝令典,且有先王成命,當時耆舊長德,皆無異言,而至如臣師先正臣宋時烈·宋浚吉,則或以爲名正理得,事體完備,或以爲增重儒學,不可不加意,臣習聞其緖論,故常謂早晩擧而行之,未爲害理矣。到今朝論非之,臣何敢更有所可否於其間哉云矣。儒臣之意如此,上裁,何如?傳曰,左參贊處,更往問議。又啓曰,啓聖廟創建當否,因傳敎發遣郞廳,更爲問議于左參贊尹拯,則以爲庸陋微臣,本無見識,加以衰耗昏瞀,觸事茫然,決不敢當儒臣之名,故從前收議之下,終不敢冒承,螻蟻微衷,天日之所下燭也。不料今者,禮官之臨,至於三度,臣誠惶恐,罔知所措。然臣之賤分不敢,迷見不逮之狀,昨已仰暴,情實止此,非敢矯飾,三命洊下,罪戾只增,唯望朝廷綜核名實,削去儒臣之名,收還問議之命,以尊國體,以幸微分而已,惶恐悸慄,伏地俟罪云矣,敢啓。傳曰,知道。
中宮殿·世子宮·嬪宮,藥房·政院·玉堂夕問安。答曰,知道。以上朝報
禁府,朴繗拿囚。啓。
府前啓,以祈穀祭齋戒,今日姑停。燼餘闕
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,雪後風寒轉甚,伏未審聖體,若何?前劑入滋陰健脾湯五貼,當盡於今日,諸御醫等以爲,此藥多進,然後可以收效,前日劑入者,已至三十貼,必須更進二十貼,以五十貼爲度宜當,五貼,今又劑入矣。臣等,仍竊伏念,朝參定於再明,自上方在進藥調攝之中,冒寒早臨,不無添傷之慮。且太廟展謁,亦在不遠,其前日候之稍解,有未可預料,謁聖展敬,臨門受朝,乃是歲首應行之典,差退日期,恐無不可,臣等不勝區區憂慮之至,惶恐敢達。中宮殿症候,伏聞醫女來傳之言,昨日所進,水刺八合,白甘粥·湯餠,連有所進,夜間有虛煩之候,三更以前,不得就寢,進牛黃膏二丸以後,始爲入睡,而亦不得全安云。湯藥及蔘茶,依前煎入矣。敢此問安。答曰,知道。無事。擧動,不必退行矣。
戶曹參判趙相愚,左尹宋昌三度呈辭及刑曹參判李震休再度呈辭。入啓。遞差。
判府事柳尙運箚子。大槪,賤疾危篤,不得進參於新歲問安之列,乞命削臣本兼職名,仍治臣罪,以警具僚,以安微分事。入啓。答曰,省箚具悉卿懇。有疾未參,別無所傷,卿其安心勿辭,亦勿待罪,從容善攝。仍傳曰,遣史官傳諭。
備忘記,前大司諫李頤命向年一疏,極其無嚴,而罪廢旣久,値玆新正,宜施蕩垢之典,以開自新之路,特爲敍用。
黃海監司兪集一辭職上疏。入啓。答曰,省疏具悉。卿勿過辭,速往欽哉。
司書李德英辭職上疏。入啓。答曰,省疏具悉。爾其勿辭,救護父病。
府啓,臣等,以宮庄革罷事,累日論列,而聖明不賜允兪,每以勿煩爲敎,臣等不勝悶鬱焉。夫乙亥定式,實出於聖上曲軫民隱痛革弊政之至意,則是宜永久遵行,無或廢墜,而成命纔頒,寢格不行,宮家庄土,漸至於廣占,地府財貨,反歸於冗剩,窮民呼冤之弊,姑置勿論,當初變通之意,果安在哉?當此飢癘孑遺之餘,變异疊見之日,凡係弭災革弊之策,靡不用極,則如此大段擾民之事,雖無朝家定式,猶當汲汲變通,不容少緩,而況其時頒示條令,不啻嚴明,而到今一任因循,不思釐革,徒區區於申明而已,則臣等竊恐聖朝恤民之意,終歸虛套,而日後無窮之弊,將不可勝言。請勿留難,亟罷乙亥定式後諸宮家冒濫折受之處,以除生民一分之弊。臣等,以羅州牧使宋廷奎拿問定罪事,有所論列,而聖明不賜允兪,臣等,竊不勝悶鬱焉。廷奎之因一微事,杖殺龜齡,其爲殘酷,已不勝言,而因其屍親之擊錚,別遣鄕所,多率軍牢,無數作拿于龜齡成殯之所,其兄萬齡之妻,捉囚牢獄。夫龜齡,自是南中士族,而事非關係倫常,罪犯應死者,則婦女囚禁,實是法例之外,濫殺之罪,當待本道査覈上來後處置,而惟此婦女囚禁一款,大駭聽聞,非但狀辭如此,南來之人,亦多傳說,莫不痛惋,此非汎然風聞之比,不可置而不問。請羅州牧使宋廷奎拿問定罪。答曰,勿煩。
假注書宋宅相受由代,以邊攸爲假注書。
謝恩,左承旨徐文裕,左副承旨李周徵。
中宮殿·世子宮·嬪宮,藥房·政院·玉堂夕問安。答曰,知道。
謝恩,副校理尹趾仁,副修撰李坦。已上朝報
有政。吏批,李㙫爲典籍,李台佐爲宗簿主簿,朴弼明爲典籍,尹就履爲濟原察訪,李坦爲副修撰,李震壽爲執義,朴萬普爲刑曹佐郞,朴始采爲栗峯察訪,尹趾仁爲副校理,權克升爲龍川府使,金洵爲陜川郡守,李宜璋爲司饔奉事,徐文裕爲承旨,兪正基爲禁府都事,魚有鳳爲童蒙敎官,洪受瀗爲同成均,洪淨爲水運判官,李思永爲左尹,李頤命爲刑曹參判,李光迪爲戶曹參判,檢閱單尹志和,平壤庶尹李世恒升號,承文正字單沈宅賢,兼漢學敎授單尹趾仁。
兵批,以李思永爲同知,兪得一爲咸鏡監司。以上政軸
禁府,南碤·金聖基·朴安道拿囚。啓。燼餘闕
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺七合,白甘粥七合,夜間無虛煩之候,寢睡頗得安穩云。湯藥及蔘茶,依前煎入矣。敢此問安。答曰,知道。無事矣。
明日仁政殿百官朝參時,殿坐初嚴辰初初刻,二嚴辰初三刻,三嚴辰正二刻,開門,罷漏後。
府前啓,請宮庄革罷事。措辭見上請羅州牧使宋廷奎拿問定罪事。措辭見上答曰,勿煩。
中宮殿·世子宮·嬪宮,藥房·政院·玉堂夕問安。答曰,知道。
副校理尹趾仁上疏。大槪,玉署新命,出於千萬夢寐之外,繼而嚴召下降,分義是懼,不敢違逋,闕門垂閉,未暇控籲,不得不黽勉祗肅,而顧臣情勢,不可復冒於論思之地者,非止一端,玆敢悉暴危悃於宸嚴之下。伏乞聖慈,亟命鐫削臣職名,仍治臣罪,以安賤分事。入啓。答曰,省疏具悉。爾其勿辭察職。以上朝報燼餘闕
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女所傳之言,昨日所進,水刺七合,白甘粥六合,夜間有虛煩之候,進牛黃膏二丸,寢睡轉輾不安云。湯藥·蔘茶,依前煎入矣。敢此問安。答曰,知道。無事矣。
今日朝參時,前校理李晩成敍用事,榻前下敎。
吏曹口傳政事,以李晩成爲吏曹佐郞。
領府事南九萬上疏。大槪,宿疾奄奄之中,因元日問安,感傷風寒,痛勢苦劇,今日朝參擧動,不得進詣,不勝惶恐待罪。仍乞亟命遞改兼帶諸司都提調之任事。入啓。答曰,省疏具悉卿懇。有疾未參,別無所傷,卿其安心勿辭,亦勿待罪,從容善攝。仍傳曰,遣史官傳諭。
中宮殿·世子宮·嬪宮,藥房·政院·玉堂夕問安。答曰,知道。
今日朝參時,執義李震壽所啓,請宮庄革罷事。措辭見上上曰,勿煩。前啓,羅州牧使宋廷奎事,停啓。
司諫李敏英所啓,昨年査出良丁冒濫之類,旣已罷定軍役之後,旋因各衙門陳達,有身役而混入其中者,因存前役,其代,令各邑充定,而守令,拘於閑丁之難得,趁未擧行,以致一人之名,疊錄於新舊之役,各衙門之各據軍案,責徵身布,其勢固然也。國家不幸,飢癘相仍,孑遺殘氓,喘息未蘇,應納身布,猶不能自辦,侵及一族,其弊不貲。今此軍案之疊錄,雖緣事勢之適然,不卽代定,責有所歸,本非小民之罪,而不計是非,勒徵兩役,其貽怨於衆民,有損於朝政,爲如何哉?各邑簽丁,想已垂畢,自今以後,庶無此患,而卽今以未收身布,兩處被侵者,不可無變通之道。請令廟堂,分付各衙門,毋論彼此,已納於一司,則毋得疊徵,以除一身兩役之弊。上曰,依啓。以上朝報燼餘闕
上在昌德宮。停常參·經筵。
下直,坡知僉使韓機。
中宮殿·世子宮·嬪宮,藥房·政院·玉堂問安。答曰,知道。
藥房啓曰,昨早臨門視朝,移時乃罷,伏未審勞動之餘,聖體,若何?中宮殿症候,伏聞醫女來傳之言,昨日午前所進,水刺三合,夜間寢睡,頗得安穩,而曉間進,牛黃二分云。湯藥,限數日姑爲停止,蔘茶,依前煎入矣。敢此問安。答曰,知道。無事矣。
左尹李東郁再度呈辭。入啓。遞差。
兵曹判書金構,判義禁辭免上疏。入啓。答曰,省疏具悉卿懇。卿其勿辭,安心察任。
慶尙監司書目,善山府使李彦維,遣辭之際,顯有侵侮之意,體統所在,不可容置,罷黜事。
府前啓,請宮庄革罷事。措辭見上答曰,勿煩。
咸鏡監司兪得一上疏。大槪,北藩恩擢之命,遽及於如臣無似之賤,揣量才分,實無承當之望,懇乞聖明,特賜垂察,將臣新授職名恩資,一倂收繳,以重名器,以安愚分事。入啓。答曰,省疏具悉。卿其勿辭,速往欽哉。
昨日朝參時,禮曹參判李墪所啓,啓聖廟營建事,旣已判下矣,有預先定奪之事,故敢達矣。當初館學之疏請,不但四聖之父從祀而已,竝請宋之周·程·張·朱·蔡五賢之父從享,而其時大臣收議中,皆有持疑之意,元無別白之言,而仍以營建啓聖廟定奪矣。大槪啓聖廟之議,起於宋末,成於皇明,而大意則以顔·曾·思之享於殿上,而其父之列於兩廡,爲未安,故以叔梁紇啓聖之功主享,而從享顔·曾·思之父,則其於情禮俱合故也,而至於孟子之父,則雖無父子配食位次相礙之嫌,竝擧而別祀者,蓋出於一體尊聖之意也。今若竝擧五賢之父而從享,則儼然與聖廟,同一體樣,如此推廣,未知事體何如也。事體至重,議于大臣定奪,何如?上曰,宋朝五賢之父,一體從享,未知得當,議于大臣,爲之,可也。李墪曰,然則只以四聖之父從享乎?上曰,只享四聖之父,爲宜矣。右承旨沈枰曰,然則大臣收議,何以爲之乎?上曰,不必議于大臣,只享四聖之父爲當,以此出擧行條件,可也。又所啓,啓聖廟,旣已營建,則至於祀典,不可不預爲定奪,故敢稟矣。頃日領府事南九萬收議中,以爲祝幣·典獻之節,籩豆·樂佾之數,一如聖廟耶?一如聖廟,則事勢有所不逮,減殺則於大聖尊其所生之心,豈不未安云云,此出於深思遠慮,不可不商確處之,故敢此仰稟矣。上曰,禮官之意,何如?李墪曰,減殺於聖廟,則似有未安,而以臣淺見,何敢臆斷乎?右承旨沈枰曰,初頭節目磨鍊,事體重大,以禮官一人之見,有難斷定,就議大臣,熟講稟定,似宜矣。上曰,議于大臣稟處。又所啓,啓聖廟營建後,當以位版奉安矣。顔路·曾點·孔鯉,則旣有封爵,無復可議,而至於叔梁紇·孟子父,則俱無封爵,位版中,以何稱號書之乎?此事亦不可不預爲講定,故敢稟矣。上曰,竝議于大臣稟處。同副承旨南正重曰,禮官所達祀典及位版等事,事體甚重,非但問議于大臣,在外儒臣處,一體詢問,似宜矣。上曰,一體問議,可也。
右副承旨任胤元所啓,臣待罪刑房,旣有所懷,故敢達矣。近來金吾,獄囚積滯,疏決無期,以科獄言之,大科獄事,旣如彼遷就,而小科獄事,則金吾諸堂上,持文書榻前稟處,成命之下,已經四朔,而尙不擧行。雖緣堂上之或遞易或有故,而其在事體,殊甚未安矣。前頭備局日次,則諸宰各以職掌,相繼稟定之際,日晷已晩,勢有未及矣。諸大臣處,則當初旣已收議,似無更問之事,令禁府諸堂上,無故日齊會入侍稟決,似乎得宜矣。上曰,金吾堂上無故日來會登對時,大臣亦爲入侍,稟處,可也。
成均館官員,以同知館事意啓曰,今正月初七日,儒生上旬輪次,當爲設行,而大提學未差,限內不得設行之意,敢啓。傳曰,知道。
中宮殿·世子宮·嬪宮,藥房·政院·玉堂夕問安。答曰,知道。以上朝報燼餘闕
上在昌德宮。停常參·經筵。
下直,三水郡守林潪。
京畿監司書目,陽城呈,以禮曹判書崔奎瑞辭職上疏上送事,啓。答曰,省疏具悉。卿其須念分義,宜速將母上來。又書目,果川呈,以行司直姜銑病重上去不得事。啓。傳曰,須勿過辭,調理上來事,回諭。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?伏聞昨夕入侍醫官所傳之言,自上以前劑入三補枳朮丸,幾盡進御爲敎云。臣等,與諸御醫商議,則以爲枳朮丸,雖是消導之劑,藥性枯燥,有欠於滋補之功,曾前進御加減心腎丸,前加入肉蓯蓉外,更加知母酒炒一兩,連進累劑宜當云。此藥一劑,當爲劑入矣。中宮殿症候,伏聞醫女來傳之言,昨日午前,進水刺一合半,白甘粥三合,午後有嘔氣,吐出淸涎痰,向夕進米飮四合,連進湯麪,酪粥少許,夜間別無虛煩之候,而寢不得安穩。且自數日來,午後連有寒熱之候,諸醫等以爲,癕疽門加味不換金正氣散,有解利風寒,調和胃氣之效,宜進數貼云。此藥一貼,今方劑煎以入,蔘茶,亦爲依前煎入矣。敢此問安。答曰,知道。無事矣。
注書李明浚病,代以柳敬時爲假注書。
瀛昌君沈上疏。大槪,臣見差永昭殿春享大祭初獻官,明將受香,而臣之宿患痰大之症,自昨夕,挾寒添劇,方在奄奄之中,以此病狀,實無自力進參之望,分義所在,惶隕罔措,席藁私次,不勝惶恐待罪事。入啓。答曰,省疏具悉。卿其安心勿待罪,調理行公。
忠淸監司趙泰東辭職上疏。入啓。答曰,省疏具悉。卿辭至此,令該曹稟處。
府前啓,請革罷宮庄事。措辭見上答曰,勿煩。
政院啓曰,卽者兼春秋柳百乘,以其親病,呈辭出去,藥房他無推移入直之員,今姑改差,其代,卽令該曹口傳差出,何如?傳曰,允。
吏曹口傳政事,以李廷揆爲兼春秋。
謝恩,兼春秋李廷揆。
中宮殿·世子宮·嬪宮,藥房·政院·玉堂夕問安。答曰,知道。
外各司內摘奸。
禮曹啓曰,北道設科,待春設行事,旣已判下矣。必須前期擇日,預爲知委本道,然後可以行會列邑,故令日官推擇,則來三月初七日·初十日爲吉云。以此兩日中,推移設行之意,分付本道,事目,追後磨鍊啓下之意,敢啓。傳曰,知道。以上朝報燼餘闕
上在昌德宮。停常參·經筵。
禮曹佐郞朴璿,在外大臣及儒臣處,啓聖廟位版書式及祀典問議事,安山等地出去。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?前劑入滋陰健脾湯五貼,當盡於今日,此藥五貼,又爲劑入矣。中宮殿症候,伏聞醫女來傳之言,昨日所進,水刺二合,米飮四合,白甘粥二合,湯藥無事進服,蔘茶,亦爲連續進御,夜間有虛煩之候,進牛黃二分,寢睡雖不得安穩,比前夜稍勝云。湯藥及蔘茶,依前煎入矣。敢此問安。答曰,知道。無事矣。
司贍直長洪處宙,去夜內摘奸時,無緣闕直,依承傳罷職。
傳曰,史官三員待命,騎馬九匹立之,春享大祭所等處內摘奸。
中宮殿·世子宮·嬪宮,藥房·政院·玉堂夕問安。答曰,知道。以上朝報燼餘闕
上在昌德宮。停常參·經筵。
下直,洪州牧使鄭推,別害僉使崔處大。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺六合,饅頭少許,夜間有虛煩之候,進牛黃二分,寢睡轉輾不安云。湯藥及蔘茶,依前煎入矣。敢此問安。答曰,知道。無事矣。
府前啓,請革罷宮庄事。措辭見上答曰,勿煩。
傳曰,召對爲之。入侍,承旨徐文裕,玉堂尹趾仁·李坦,假注書柳敬時,史官金興慶,兼春秋李廷揆。
吏曹啓目,粘連,觀此忠淸監司趙泰東上疏,則所患之症,日深一日,痰大迭升,昏窒無常,委頓牀席,轉側須人,雖欲作氣赴任,有不可得,乞遞所帶之職,而本道按臣身故之後,爲日已久,事多可慮,不可不急送其代。趙泰東,似當許遞,而不敢擅便,上裁,何如?啓依所啓施行。
中宮殿·世子宮·嬪宮,藥房·政院·玉堂夕問安。答曰,知道。
今日召對時,明日政官牌招,忠淸監司有闕之代差出,不多日內,催促辭朝事,榻前下敎。以上朝報燼餘闕
上在昌德宮。停常參·經筵。
昨日召對時,上曰,李肇向者之疏,雖甚非矣。到今經年之後,不可一向防塞淸望,依前更擬事,分付該曹。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女所傳之言,則昨日所進,水刺八合,白甘粥二合,夜間寢睡,頗得安穩,而曉後進牛黃二分。諸醫等以爲,加味不換金正氣散,已進三貼,今姑停止,人蔘黃茋湯,加白歛一錢·柴胡五分,連進依當云。此藥一貼,今方劑煎以入,蔘茶,亦爲依前煎入矣。敢此問安。答曰,知道。無事矣。
兵曹參議李彦紀牌不進,依承傳罷職傳旨。傳曰,只推勿罷。
明日宗廟展謁擧動時,辰初一刻,開門,罷漏後。
府前啓,請革罷宮庄事。措辭見上答曰,勿煩。
藥房口傳啓曰,明日宗廟展謁時,副提調,例當隨駕,而都提調·提調中,何提調隨駕乎?敢稟。傳曰,都提調隨駕。
領議政徐文重箚子。大槪,賤疾危劇,明日擧動時,實無自力隨駕之望,分義虧闕,惶恐罔措。伏乞聖慈,亟許遞臣藥房之任,差出提調,以重事體事。入啓。答曰,省箚具悉卿懇。所患如此,予用慮念,當令提調隨駕,卿其安心調理。仍傳曰,遣史官傳諭。
中宮殿·世子宮·嬪宮,藥房·政院·玉堂夕問安。答曰,知道。
兵曹參議李彦紀上疏。大槪,臣於再昨,卒患癨亂,幾死僅甦,仍成暴泄之症,委頓席簀,作一僵尸。召牌下臨,未得祇赴,明日擧動,亦無自力陪衛之望,冒死呼籲,乞蒙恩遞事。入啓。答曰,省疏具悉。爾其勿辭,調理察職。
備邊司啓曰,黃海監司兪集一,除授已過數十日,再疏批下,亦過累日,而强引不當引之嫌,一向控辭,無意出肅,令政院卽爲牌招,以爲從速赴任之地,何如?傳曰,允。
忠淸都事書目,懷德呈,以大司憲宋奎濂病重,上去不得事。啓。傳曰,卿勿固辭,調理上來行公事,回諭。又書目,公州呈,以工曹參判李萬元辭職上疏上送事。啓。答曰,省疏具悉。卿其勿辭,上來察職。已上朝報
有政。吏批,以趙泰一爲正言,任守幹爲校理,魚史周爲禁府都事,呂必容爲宗簿正,趙泰耉爲忠淸監司,李肇爲修撰,朴弼明爲兵曹佐郞,李寅炳爲戶曹參議,趙相愚爲左尹,李晩成爲文學,具志禎爲善山府使,待敎單尹志和。
兵批,訓鍊院奉事高振翮,參軍張時雄。以上政軸
禮曹啓曰,曾在北道別科設行時,領議政金壽恒所啓,北關南道,則道里稍近,多赴京科,擧子所製之文,比北道頗勝,故入格三人,皆出於咸興,其時北道之人,多有落莫之歎矣。今此設科,專爲慰悅北道,而南道之人,若如前盡數入格,則全無設科之本意,中原取士之規,書南北二字於試帖,以爲南北人均取之地。今亦依此,各其試紙,書南北二字,取三人,則南取二人,北取一人,取四人,則南北參半取之,別無所妨於科場嚴密之道,可無如前不均之歎矣。上曰,設科本意,旣出慰悅北人之志,則以南北二字,書於試紙,然後可無落莫之歎,依此爲之。其時以此擧行,則今此別科,亦出於慰悅北人,則依前式均取南北,似爲合宜矣。傳曰,允。禮曹謄錄燼餘闕
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女所傳之言,昨日所進,水刺八合,湯麪少許,夜間寢睡,頗得安穩云,湯藥及蔘茶,依前煎入矣。敢此問安。答曰,知道。無事矣。
大駕,詣宗廟,入幕次後,藥房·政院·玉堂問安。答曰,知道。
展謁後,藥房·政院·玉堂問安。答曰,知道。
大駕還宮正時,午初三刻。
大駕還宮後,藥房·政院·玉堂問安。答曰,知道。
觀象監,辰時,日有重暈,內暈有兩珥,暈上有冠,色內赤外靑。巳午時,日暈,白氣如虹,出自北方,兩珥逶迤指北方,良久乃滅。
府前啓,請革罷宮庄事。措辭見上答曰,勿煩。
禁府啓目,金麟至刑問十六次,吳碩夏·洪受禹刑問十八次,宋晟·朴泰晦刑問十七次,李道徵刑問十五次,閔時俊刑問十四次,竝不服,加刑得情,何如?啓各別嚴刑期於得情。又啓目,朴安道元情云云,承服不冬,刑推得情,何如?啓除刑推議處。又啓目,內官金成業元情云云,汎稱遲晩,刑推得情,何如?啓除刑推議處。
中宮殿·世子宮·嬪宮,藥房·政院·玉堂夕問安。答曰,知道。
謝恩,黃海監司兪集一。
禮曹,來壬午式年,進士鄕·漢城試初試八月二十日,生員初試二十二日,文·武科初試九月初十日,雜科初試九月二十五日推擇。啓。以上朝報燼餘闕
上在昌德宮。停常參·經筵。
夜一更至四更,月暈。
下直,南虞候李芬國。
中宮殿·世子宮·嬪宮,藥房·政院·玉堂問安。答曰,知道。
藥房啓曰,昨日早謁太廟,勞動行禮,伏未審夜來,聖體,若何?中宮殿症候,伏聞醫女來傳之言,昨日所進水刺九合,白甘粥·湯餠,亦有些少所進,夜間別無虛煩之候,而寢睡乍睡乍覺,不得安穩,腫口濃汁,一向多出,間有白濁之時,脚部流注之痛,近復添苦,寢睡之不安,或由於此,而諸醫等以爲痛候散漫,有難指的,不可輕施針灸。自前如此之時,膏藥貼付,不無其效,今亦依此爲之,湯藥則仍爲連進,宜當云矣,敢此問安。答曰,知道。無事矣。
右承旨沈枰,大司諫尹世紀初度呈辭。入啓。給由。
忠淸監司趙泰耉上疏。大槪,臣待罪下邑,自速犯禁之科,倖免當被之律,反叨分外之榮,外臺風憲之職,決無承當之望。伏乞聖慈,亟許遞改,以重名器,以安微分事。入啓。答曰,省疏具悉。卿其勿辭,速往欽哉。
府前啓,請革罷宮庄事。措辭見上新啓,巡將,雖似閑漫之職,而實掌警夜之任,自前卿宰以下無實職者,輒卽啓下輪察,事體可謂重矣。近來作一冗雜人苟祿之窠,以致愚蠢之輩,間或與焉。以頃日朝參時,猥濫伏地者觀之,亦可見其混雜之甚,決不可無澄汰之道。請令該曹,精加抄擇,俾無如前冒濫之弊。新除授守令之必令下直於臺閣者,其意固非偶然矣。三水懸監林潪,除拜多日,而終不歷見諸臺,遽爾辭朝,意在厭避,迹涉故犯,而爲存事體,拘囚其所帶下人,則言辭謬戾,擧措駭異,如此之人,決不可畀之以邊地字牧之任,三水縣監林潪,請命罷職。獻納朴泰恒,持平崔啓翁,除授本職,已至四朔,尙無來謝之意,疾病事故,姑未知如何,而其在事體,豈容如是?臺臣進退,雖與庶僚有異,決不可無規警之道,請獻納朴泰恒,持平崔啓翁遞差。善山,以嶺外劇地,素稱難治,新除授府使具志禎,曾前屢典郡邑,旣乏聲績之著聞,遽爾陞遷,物情未允,請善山府使具志禎改正。答曰,不允。巡將抄擇事及罷職遞差事,依啓。
中宮殿·世子宮,藥房·政院·玉堂夕問安。答曰,知道。
參知尹德駿上疏。大槪,乞遞臣職,俾得往救母病事。入啓。答曰,省疏具悉。爾其勿辭,往省焉。
京畿監司書目,果川呈,以司直姜銑辭職上疏上送事。啓。答曰,省疏具悉。卿辭至此,金吾之任,當許遞焉。以上朝報燼餘闕
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?三補枳朮丸,已盡進御,加減心腎丸,其果繼進乎?前劑入滋陰健脾湯五貼,當盡於今日,五貼今當加劑以入矣。中宮殿症候,伏聞醫女來傳之言,昨日所進,水刺九合,湯麪少許,夜間寢睡,三更以前,轉輾不安,以後稍穩,脚部痛候,姑無加減云。膏藥連爲貼付宜當,湯藥及蔘茶,亦爲依前煎入矣,敢此問安。答曰,知道。無事,心腎丸,纔已繼進矣。
吏曹啓曰,臺諫有闕,政事,取稟。傳曰,過國忌後,爲之。
中宮殿·世子宮·嬪宮,藥房·政院·玉堂夕問安。答曰,知道。
吏曹啓曰,守令取才考講時,司贍主簿尹趾禧,禮賓別提安重震,三冊不通,竝依例汰去,何如?傳曰,允。朝報燼餘闕
上在昌德宮。停常參·經筵。
一更二更,月暈。
中宮殿·世子宮·嬪宮,政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺一升,白甘粥三合,夜間寢睡,比前夜稍安云。湯劑及蔘茶,依前煎入矣,敢此問安。答曰,知道。無事矣。
領議政徐文重箚子。大槪,賤疾一向沈篤,無望完復,更申危忱,懇乞遞解內局之任,以重事體,以安微分,以全終始生成之澤事。入啓。答曰,省箚具悉卿懇。所患彌留,予用慮念,卿其須體至意,安心勿辭,歸家善攝。仍傳曰,遣史官傳諭,遣御醫看病。
中宮殿·世子宮·嬪宮,藥房·政院·玉堂夕問安。答曰,知道。以上朝報燼餘闕
上在昌德宮。停常參·經筵。
下直,神方仇非萬戶申命相。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺八合,白甘粥三合,夜間寢睡稍安云。湯藥及蔘茶,依前煎入矣,敢此問安。答曰,知道。無事矣。
大司諫尹世紀,右承旨沈枰再度呈辭。入啓。加給由。
同副承旨南正重上疏。大槪,臣昨在直廬,聞母病卒劇,乞番同僚,倉黃出來,急施湯焫,少無其效。卽今情理,實無離側供職之望,敢陳煎迫之懇,冀蒙恩遞事。入啓。答曰,省疏具悉。爾其勿辭,救護母病。
執義李震壽上疏。大槪,敢陳病重實狀,冀蒙恩遞事。入啓。答曰,省疏具悉。疏辭,令廟堂稟處,爾其勿辭察職。
政院啓曰,今日大臣·備局堂上引見入侍時,小科獄事,金吾堂上將欲同入稟決矣。同知事李光迪,昨日遭服制,不得入來,聞其所遭之服,乃是緦制,而成命旣下之後,一向遷就,事體未安。同義禁李光迪,卽爲牌招,以爲入侍之地,何如?傳曰,允。
修撰李肇辭職上疏。入啓。答曰,省疏具悉。爾其勿辭,從速察職。
京畿監司書目,果川呈,以參知尹德駿辭職上疏上送事。啓。答曰,省疏具悉。爾其勿辭往省焉。
忠淸監司書目,保寧兼任結城呈,以修撰蔡明胤辭職上疏上送事。啓。答曰,省疏具悉。爾其勿辭,上來察職。
傳曰,大臣·備局堂上引見。引見時,兼文學李晩成,明日牌招察任事,榻前下敎。
中宮殿·世子宮·嬪宮,藥房·政院·玉堂夕問安。答曰,知道。
說書宋正明上疏。大槪,臣在直廬,得聞臣母再感風寒,症勢添劇,情理煎迫,急於救護,不得不投疏徑出。乞遞職名,仍治臣擅離直次之罪事。入啓。答曰,省疏具悉。爾其勿辭,救護母病。以上朝報
有政。吏批,以申銋爲水原府使,李寅燁爲同經筵,趙泰老爲獻納,李鳳徵爲三水縣監,李增華爲恭陵參奉,朴弼純爲崇陵參奉,鄭維漸爲持平,李益壽爲同義禁。
兵批,以鄭是先爲僉知,李昌肇爲全羅兵使,金始慶爲柔遠僉使,李壄爲僉知,臨昌君焜爲副摠管,李光輔爲羅州營將。
大臣·備局堂上引見入侍,右議政申琓啓曰,第聞北道武擧子,其數甚多,道里亦遠,雖於三月設科,五月而畢試云。此正極農之時,擧子輩,皆是自手農業之人,往來赴試,裹糧聚待之際,自至廢農云,誠爲可慮。從前設科,每以秋間,誠以此也,今亦待秋設行,未知,何如?上曰,事勢如此,待秋,可也。備局謄錄以上缺矣。
都承旨洪萬朝,藥房直宿,左承旨徐文裕,陳疏受由,同副承旨南正重,以親病不爲仕進,廳中只有臣周徵·右副承旨任胤元。兵批政廳,則臣以該房當進,而吏批政廳,無進參之員,何以爲之?敢稟。傳曰,吏·兵批兼進。
李周徵啓曰,近日廳中,位甚不齊,出缺政除授承旨。缺
缺祖宗朝賜牌,而久遠之事,有難詳知,乙亥年間,以慶尙道巡撫使書啓,各道寺刹,勿爲就屬京司之意缺定式,而曾未幾何,有此還屬之擧,政令之數變,固已缺所訴,遽然許之,其在事體,亦甚未安,依前定式施行缺司事由本曹,故臣亦知之。道岬寺,雖云祖宗朝賜牌,而事在久遠,今旣變通,屬缺軍門,而只因一僧人呈狀,直爲還屬內司,似爲未安矣。鎭龜曰,臣以巡撫,奉命嶺南時,道內寺刹,亦一體勿屬京司事定式矣。上曰,然則勿屬內司,可也。出擧行條畬曰,□州內奴金興世,以其田畓,請屬內司,內司,以行關免稅事,呈牒缺其文書,則以興世祖田畓,見奪於尹元衡。元衡籍缺事在百餘年之前,而其數爲九十石落,常漢田畓缺可疑。且聞吏曹參判李寅燁之言,曾以監賑御史往來時,因校儒呈訴,見其文案,則缺命許作學田云。若然則尤宜審察處之,而今以興世缺免稅恐未妥當。遐方民士,若有缺望歸怨之端,則實缺未安,以此不得循例移送該曹,若令本道,更爲査聞,然後稟處,則似好矣。上曰,査問于本道,可也。出擧行條缺元命狀啓,以爲水操時,黃州·信川,多有闕軍前缺起狀啓,以爲北邊入防軍,例於八月初一日起送,而前安邊府使梁聖揆,累次頉報,終不入送,以致過期,及其遞歸之後,兼任德源府使李東振,始爲入送,而闕軍旣多,軍裝亦甚不備云。此係軍政重事,不可推考而止。臣曹回啓,請令攸司稟處,公事時未入啓,而守令遞易,亦甚重難,似當以軍律,處之矣。上曰,以軍律決棍,可也。構曰,公事入啓後,缺分乎?上曰,旣已稟定,以此出擧行條,可也。缺小臣惶恐,敢陳私情矣。臣以萬萬無似,叨此重缺供仕,寧有一事可觀者乎?至於兼帶資高,尤所未安,而適缺承乏,冒沒行公。且曾以吳道一事,陳疏乞遞,而未蒙允許,更爲陳疏,而時未入啓矣。一人兩任,勢有難堪,況有嫌礙,何敢仍冒乎?上曰,所謂嫌礙,何如?世白曰,果有嫌礙缺無嫌而此不過一時之事,未知其必避也。琓曰,若處缺爲難便,而一番彈劾之嫌,何必引避也?上曰,須勿過辭,安心行公。寅燁曰,缺同價,關西銀一萬五千兩,而一萬兩,旣自宣惠廳,以淸缺取用矣,今當還報,而本色則木也,以木備送乎,抑以銀乎?世白曰,此乃不時之需也。銀貨之需用,似不如木也,以本色可矣。構曰,以不時之需言之,則固然,而以積儲久遠之慮言之,木則年久易傷,而銀則可無此患,以銀貨備送,亦未爲不可矣。上曰,北道犯越事,狼籍現出,姑未査缺實矣。其所殺彼人,未知何如人,而不無生事之慮,缺前後狀啓,犯越則的實,所殺之人,若是私自採蔘缺可無憂,而或以公事出來者,則似不無後慮,自本道今方査覈,更待其狀啓缺實狀矣。且以我國事言之,許多査推之際,邊民缺可慮,新監司下去時,當別爲分付以送矣。構曰,向年犯缺査覈時,至有按覈使定送之事,今亦不可循常處之,別爲搜捕,嚴明處置,則後雖有來問之事缺矣。上曰,乙丑年,有按覈使定送之事,缺不知,而彼人先爲發覺,勅使來到,故有此擧行,今則缺發覺所殺之人,若是循例採蔘之類,則無可慮,而不然,則不無後慮。按覈使則不必定送,而當觀前頭處之,爲先嚴明査覈事,着實分付本道,可也。上又曰,從前犯越,多出於邊將,彼邊氓無知者,惟和是求,固無足責,至如邊將,乃是朝家擇差之缺所爲如是,誠可痛也。世白曰,洪時紀情狀,尤爲可惡也。上曰,渠自爲之,而推諉於他人,極缺啓曰,武弁之內三廳,雖有差等,缺人所共知者,不得與焉。此三百年不易之典也,近來部將缺兩廳,漸不如古,猥雜頗多,至於有庶名及中人子枝,間或有之。士族之爲同列者,深以爲恥,而或拘於形勢,或牽於私情,不敢指斥,甘心比肩,舊例之頹廢,仕路之混淆,誠可寒心。請令兵曹,分付該廳缺現告汰去其人,罪其薦主,以爲存古規正官方之地。上曰,依啓。尹弘离啓曰,請亟罷缺諸宮家冒濫折受之處,以除生民一分之弊。措辭見上上曰,勿煩。又啓曰,請善山府使具志禎改正。措辭見上上曰,不允。構曰,臣因臺啓,內三廳事,有所仰達矣。任後說爲部將時,廳中,以後說曾前代射現發,充定水軍之故,可否不順,仍爲汰去,而後說,以爲諸先進中,韓圭主掌其議,入來本廳,詬罵韓圭,侵辱廳中,不遺餘力云。以依例可否之事,闌入闕內公廳,侵辱先進,極爲悖惡,事體所在,豈缺有別樣論罪之擧矣。上曰,廳中可否,自是例事,豈可以此缺甚可駭,任後說拿推,可也。出擧行條鎭龜曰,小臣,非其職缺犯越之事,敢陳所懷矣。三水縣監林潪,旣是拿問,交代,則所當催促起送,而頃日下直缺臺臣以終不歷見諸臺,謂之厭避故犯,而必至於請罷缺爲辭,則請罷似爲不當。況此地守令,異於內地,赴任缺急而遞易之際,必至遲延,臺啓未知其得體也。世白曰,臣亦有懷,而未及仰達矣。林潪之不見諸臺缺厭避故犯,則以此論罷,適中其願,殊未可曉也。此時三水,人皆厭避,缺鎭龜之所達,是矣。尹弘离避嫌曰,日昨右僚,以三水缺職事,發於完席,臣亦聯名以啓,蒙允矣。凡新除守令,不缺內地邊倅,必使下直於臺諫者,意非偶然,而林潪除拜有日,終不見一臺官,遽爾發行,右僚,爲存事體,暫囚邸人,旋卽放送,則在渠之道,固當少知懲戢,而反送悖慢之言,略無顧藉之意,其擧措謬戾,旣極可駭。況聞其意,實不在於厭避故犯,而人事之麤率,本來如此缺罷之罰,臣未知其不可,而大臣·重臣,咸加非斥,臣何敢自以爲是缺臺次乎?請命遞斥臣職。上曰,勿辭。李周徵啓曰,掌令缺煩瀆,退待物論矣。上曰,知道。諸臣,遂以次退出。已上燼餘
以上缺症涉可疑云。缺有保放救療之規,敢此仰稟。傳曰,依爲之。
任胤元,以義禁府言啓曰,卽接月令醫員黃世耉手本,則保放罪人柳滉,病缺差云,還囚之意,敢啓。傳曰,知道。
任胤元,又以義禁府言啓曰,卽接月令醫員黃世耉手本,則罪人金垕病勢極重,吐血之症,日漸增加,兩脚蹇澁,喉門閉塞,食飮全廢,言語僅通,症勢危重云。罪人病勢如此,則例有保放救療之規,敢此仰稟。傳曰,依爲之。
任胤元,又以義禁府言啓曰,臣等,以科獄罪人刑推事,今方開坐,而卽見月令醫員黃世耉手本,則罪人朴泰晦,病勢甚重,滿身戰慄,頭痛如破缺四肢刺痛,渾身極熱,幾至發狂,譫語無數,頻頻缺黑,元氣大敗,病勢萬分危急云。凡罪囚病重,則待差加刑,雖有前例,而今此泰晦間日嚴刑之命,臣等不敢擅自停刑,何以爲之?敢稟。傳曰,待差加刑。
任胤元,以工曹言啓曰,年前自備局太缺收布匠人之際,京案付立役各色工匠之保人,混入於其中,缺至於五十餘名,工匠等所料賴者,只是保人,而今不免混同汰減,渠輩之呼冤,實爲可矜。旣已汰減,而移定他役者,雖不得還爲出給,其代則不可不隨其望呈,更爲定給缺啓辭有存者,永爲定額,俾勿加定語,而此則缺所屬汰減之類,至於保匠,體形自別,似不當一例施行。且曾在辛酉年間,臣申汝哲,待罪本曹,入侍筵席,以本曹諸色工匠保人,隨其望呈,行關所在官,問其有無役,直爲定給事,陳達蒙允矣。今亦依前定奪,使之望呈,而査問定給,何如?傳曰,允。
李周徵,以司僕寺官員,以提調意啓曰,本寺立役諸員及他員役料布,其數浩多,全以外方諸缺計數排朔用下,而常有不足之患矣。比年以來,逋欠居多,皆歸缺以己·庚兩年條,隨捧隨下,而諸道中,海西各邑,尤多缺十餘同,少者亦至數同,朝家旣已蠲除缺今排用之數,而各邑猶不致念,置之尋常缺未納至於此多,無以繼用,誠極寒心。若不別樣警飭,催缺無動心準納之理,其中尤甚不納海州·白川·延安三邑守令,則所當缺從重推考,以觀日後,次知鄕色,則令營門捉致刑推定缺未納數多之邑,亦令本道,一體捉致其監色,刑推督納,此後缺排朔之限,定色吏,准數上送之意,分付本道,何如?傳曰,允。
李周徵,以兵曹言啓曰,卽接部將廳所報,則部將許垐,重患奇疾,完復難期云。不可等待其差病,改差,何如?傳曰,允。
任胤元,以戶曹言啓曰,故右議政李䎘,癸亥年恩賜田結,尙未准受矣。忠淸道木川縣數外官屯畓九十二負四束,鎭川縣屬公田畓竝五十二負七束,自本家,望呈願受,依例折給,何如?傳曰,允。
任胤元,以□啓曰,米二月朔爲始,百官頒料代給之太,還以大米頒給缺樣散料斗數復舊事,旣已榻前定奪矣。三品以上太四斗代,大米二斗,六品以上太二斗代,大米一斗,及散料復舊斗數,開錄別單以入,而尙缺料,亦依百官例,以缺米頒給,各衙門員役等缺一斗代,或太二斗,或田米一斗五升代給之類,一倂以大米還給之意,敢啓。傳曰,知道。
任胤元啓曰,吏曹郞廳來言,承旨及臺諫有闕,政事,何以爲之?敢稟。傳曰,缺爲之。又啓曰,來二十一日,都目政事爲之之意,敢啓。傳曰,知道。以上燼餘
上在昌德宮。停常參·經筵。
謝恩,吏曹佐郞李晩成。
昨日引見時,咸鏡道設科,待秋擧行事,榻前定奪。
司諫李敏英所啓,武弁之內三廳,雖有差等,而槪非兩班子枝人所共知者,不得與焉,此三百年不易之典也。近來部將·守門兩廳,漸不如古,猥雜頗多,至於有庶名及中人子枝,間或有之,士族之爲同列者,深以爲恥,而或拘於形勢,或牽於私情,不敢指斥,甘心比肩,舊例之頹廢,仕路之混淆,誠可寒心。請令兵曹,分付該廳,明覈現告,汰去其人,罪其薦主,以爲存古規定官方之地。上曰,依啓。
掌令尹弘离所啓,請革罷宮庄事。措辭見上上曰,勿煩。又所啓,善山,嶺外劇地,請新除授府使具志禎改正事。措辭見上上曰,不允。又所啓,日昨右僚,以三水縣監林潪罷職事,發於完席,臣亦聯名以啓,蒙允矣。啓辭見上今大臣·重臣,咸加非斥,臣何敢自以爲是,而晏然於臺次乎?請命遞斥臣職。上曰,勿辭。退待物論。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?伏聞頃日醫官入侍時,自上受灸過擧動後更稟事,下敎矣。醫官等以爲,今月內無受灸吉日,且受灸穴處,亦有更爲議定之事云。首醫金有鉉,自本院,今當分付上來,待其入來,商議完定後,更稟宜當。中宮殿症候,伏聞醫女來傳之言,昨日所進,水刺九合,白甘粥三合,饅頭一巡,夜間寢睡稍安云,湯藥及蔘茶,依前煎入矣,敢此問安,竝爲仰稟。答曰,知道。無事矣。
修撰李肇牌不進,依承傳罷職傳旨。傳曰,只推勿罷。
正言趙泰一啓曰,新除授獻納趙泰老,卽臣從兄也,法有應避之嫌。請命遞斥臣職。答曰,勿辭。退待物論。
中宮殿·世子宮·嬪宮,藥房·政院·玉堂夕問安。答曰,知道。
持平黃一夏啓曰,伏聞昨日筵中,大臣,以頃者三水縣監林潪啓罷事,重加非斥,筵席語秘,雖未得其詳,同僚旣以此爲避,臣不勝瞿然之至。蓋當初林潪之除授本職,爲日已多,不爲下直於諸臺,遽爾辭朝,及囚邸吏,反發謬戾之言,右僚,以不可不論啓之意,發論於完席,此不過欲存事體之意,而邊倅之擧措駭異者,皆謂之厭避故犯,而居臺之臣,置而不論,則其在事體,亦有所不可,故臣果參啓矣。今者大臣·重臣,以此爲非,臣之難冒之勢,與諸臺無異,何敢一刻晏然於職次乎?請命遞斥臣職。答曰,勿辭。退待物論。
禁府,洪時紀拿囚。啓。以上朝報燼餘闕
上在昌德宮。停常參·經筵。
兵曹參議李彦紀初度呈辭。入啓。給由。大司諫尹世紀,右承旨沈枰三度呈辭。入啓。遞差。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺一升三合,白甘粥七合,夜間寢睡,則不如前夜之稍穩云,湯藥依前煎入矣,敢此問安。答曰,知道。無事矣。
左承旨徐文裕上疏。大槪,卒患手指腫瘡,觸風添傷之中,又於昨日直中,重感寒疾,症勢危苦,決無復起爲人之望。乞蒙恩遞,以尋生路事。入啓。答曰,省疏具悉。爾其勿辭,調理察職。
執義李震壽啓曰,臣伏聞昨日筵中,大臣·重臣,以三水縣監林潪劾罷事,有所非斥,前席語秘,雖未得其詳,而第不勝瞿然訝惑之至。潪之除拜與辭朝之間,首尾三朔,而終不歷見諸臺臣,爲存事體,捉囚官人,曾未數日,旋卽放送者,蓋慮其意在厭避,事出故犯也。在渠之道,固宜自訟之不暇,而反以謬戾之言,顯有藉重之意,事之可駭,莫此爲甚。其他擧措之悖慢,亦非一二,爲人如此,邊邑難畀,豈可適中其願爲嫌,而不爲駁正乎?玆與僚席相議,而論啓蒙允矣,不料以此,反被譏斥之沓至也。臣以發論之人,理難晏然,而昨緣賤疾彌苦,艱於步履,今始來避,所失尤大。請命遞斥臣職。答曰,勿辭。退待物論。
同副承旨南正重牌不進,依承傳罷職傳旨。傳曰,只推勿罷。
吏曹啓曰,來二十一日,都目政事爲之之意,敢啓。傳曰,知道。又啓曰,承旨及臺諫有闕,政事,取稟。傳曰,明日爲之。
中宮殿·世子宮·嬪宮,藥房·政院·玉堂夕問安。答曰,知道。
刑曹參判李頤命上疏。大槪,牽復之恩,出於意外,驚惶感泣,來到江外,而罪名難赦,不敢趨承。乞收成命,還臣罪籍,以嚴國法事。入啓。答曰,省疏具悉。卿其勿辭,從速察職。
慶尙道幼學辛萬元等上疏。大槪,敢陳贈都承旨趙旅貞節卓行,有終不可泯沒之狀。請與元昊·金時習等,均施表揚之典,以慰士林之望事。入啓。答曰,省疏具悉。疏辭,令該曹稟處。以上朝報
左承旨徐文裕疏曰,伏以,臣自缺日前,猝患手指腫痛之病,久不差愈,而適値太廟擧動,繼以僚員不齊,不敢言病,力疾行公矣。晨夜勞動之餘,觸冒風寒,所患指痛,一倍添傷,皮肉濃腐,爪甲掀脫,逐日針刺,失血過多,毒氣熾盛,上衝肩腋,梳洗脫着,必須人爲,此醫家所謂代指之症,甲際之瘡,非數朔之內所可完復者。顧此病狀,已難堪夙夜之任,而又於再昨直宿之夜,重感寒疾,牙齦浮腫,肢節攣縮,痰壅火逆咳缺種種諸症,一時兼發,達宵叫苦,僵臥直中,不得缺於問安之班,扶曳還家,昏倒不省者,已有日矣。症情無減,痛勢有加,此非一時偶然感傷之比。蓋元氣旣敗,客邪乘虛之致,若不及時調治,則決無復起爲人之望,不得不仰首疾呼於天地父母之前,伏缺俯察臣病重實狀,亟命遞改臣職名,俾得專意缺攝,以尋生路,千萬大幸。臣無任切迫祈懇之至,謹昧死以聞。批答見上
缺參判李頤命疏曰,伏以,臣昏迷無狀,自陷於大戾,聖度天大,薄責而旋宥,臣自以沒齒塡溝壑,唯冀結草,以酬肉骨之深恩矣,千萬夢寐之外,特降牽復之命,卽日除職,臣聞命驚感,涕淚交下,震悈惝怳,久不自定,念臣早歲,偏蒙異渥,鄕等又節,生成頂踵,莫非聖恩,豈敢徑情自私,辜負大恩哉,而將以死期將迫,天奪其魄,冒死哀鳴,言不知擇,雖昏蔽於骨肉之私,猥恃乎父母之慈,是豈分義之所敢出也?至今追惟,心骨俱寒,雖伏斧鑕,不足以塞其罪矣。缺聖敎,匪怒伊敎,臣每莊誦惶感,若缺天地之間也。夫事君無嚴,臣子之極罪,人臣負此罪缺而霈澤忽降,枯木生華,從古殊私,孰加於缺竭蹶趨承,以謝恩命,豈敢露章控免,自同於他人缺聞命卽行,今到江外,而顧臣蹤跡,亦有跼蹐,而不敢缺聖明含垢藏疾,囿之於大化之中,俾缺路,而抑臣當初所坐,實非微眷薄愆,國法之所難赦缺之所不容,又何敢徒恃寵靈,無所畏忌,揚揚於大夫之列乎?咫尺城闕,瞻望未進,係心天雲,精爽飛越。伏乞天地父母,更收成命,還臣罪籍,以安微分,以嚴國法,不勝大幸。臣無任戰灼悲懇之至,謹昧死以聞。批答見上以上燼餘
上在昌德宮。停常參·經筵。
下直,楊州牧使李喜朝,仁遮外萬戶李說。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?前煎入滋陰健脾湯五貼,當盡於今日,五貼今當加劑以入矣。中宮殿症候,伏聞醫女來傳之言,昨日所進,水刺一升二合,白甘粥三合,夜間寢睡,頗得安穩云,湯劑,依前煎入矣,敢此問安。答曰,知道。無事矣。
掌令兪命弘啓曰,臣於病伏中,得見朝報,則日昨筵中,大臣·重臣,以三水縣監林潪劾罷事,有非斥臺官之言,其時參啓諸臣,相繼引避,臣於此竊不勝瞿然也。臣於頃日太廟擧動之時,與同僚齊會於臺廳,語及此事,臣亦以爲事體所在,宜有擧劾,則豈可諉以故犯而置之乎?以此有所酬酢矣。及其論啓之時,適値呈告,未得聯名,而言議之際,旣有參涉,則今此僚臺之被斥,卽臣之被斥也,臣何敢獨爲晏然而已乎?昨緣賤疾彌苦,今始來避,所失尤大。請命遞斥臣職。答曰,勿辭。退待物論。
今月十五日引見時,行兵曹判書金構所啓,臣又有所仰達矣。大科獄事,已至三年,其中正犯,情狀已露,而特未承款耳,更無可論,而其餘枝葉,被囚於禁府及秋曹者,厥數甚多,而每以大獄未決之故,一向淹滯,殊甚可慮矣。其已服者,從輕重論斷,其未服者,參酌處之,似可矣。大抵科獄,前古所無之事,故當此末俗,嘵嘵動被疑謗,人皆難於爲言,而臣旣有所懷,何可徒事瞻顧,終始默然乎?卽今禁府獄中,癘疫始發,不無蔓延之漸,尤爲可悶。辛亨馥·文次星等,旣已承服,更無可問,而只是姑爲因囚,以待元獄之結末而已,則爲先勘斷,未爲不可。如李秀儁,出於順億之招,而順億變辭之後,亦無憑問之端,則何可不問不治,一向滯囚乎?宜有酌處之道,況科獄罪囚,旣是奸濫之徒,則同居一處,至於經年,未知更做何樣事矣。凡事,窮則必變,此亦可慮,從速處分,以爲疏滯之地,而只留正犯,各別嚴刑究覈,則獄事庶無淹滯之弊矣,下詢于大臣而處之,何如?左議政李世白曰,正犯則奸情已露,固無更問之端,不過待其承款而處斷而已。其餘枝葉,各有輕重,必待此獄結末,而一向因囚,則疏滯無期,如許罪人等,則列書罪名,或以啓目讞奏,或於登對時稟定,爲先處決,似當矣。上曰,諸囚姓名,金吾堂上列書持入耶?金構曰,未及書入,而大科獄所犯者,文次星·辛亨馥·金時興·李秀儁等四人矣。上曰,文次星等三人,承款于刑曹而移來禁府者?李世白曰,勿論刑曹·禁府罪人,凡係枝葉之類,今雖爲先酌處,其於元獄,無所關係矣。戶曹判書金鎭龜曰,大科獄事,則正犯雖不承款,更無可疑之端,其枝葉之已取服者,不宜一向滯囚,似當先爲勘罪,而被囚於刑曹者,亦多不服者矣。洪旣濟,以禮郞,偸出印信事,因臺啓被囚,而一番元情之後,尙無更問之事,其枝葉之類,則自刑曹,累加刑訊,若或徑斃,則亦無憑問之路矣。上曰,洪旣濟,所坐緊重,不可輕易論斷,而其餘枝葉諸囚,則後日登對時稟處,如今日之例,可也。左議政李世白所啓,今日入侍諸臣,當以各其所掌,次第陳達,而丙子科獄稟處事,命下已久,尙不擧行。金吾堂上,旣皆入侍,此事先爲定奪後,稟定他事,何如?上曰,依爲之。判義禁金構曰,文書極其浩多,有難遍讀矣,臣之意見,則曾已累陳,今無更達之事,而其中朴敦義·朴弼禹·李聖輝,則推覈之際,俱有發明之端,而未得可疑之迹。雖以他獄事言之,外方守令之罪犯甚重者,行査之後,一從文書,終無現露之事,則不得不歸之白脫。今此丙子科獄諸囚,前後推覈,終無所得,則此外情節,何從究覈乎?卽今但有更推時俊一款,而累次嚴刑,竟無他事,所坐諸囚經年繫獄,結末無期,世間事,寧有十分極盡者乎?聖輝則旣犯大科之罪,不必擧論,而朴弼禹·朴敦義,則證據頗多,其餘,以文案論之,則李昌輝·長輝·兪福基·宅基等四人,證左之多端,雖不如三人,而其無現著執捉之端,則一也,似當參酌處之,未知一體處之乎,差等處之乎?上曰,七人中,有明證者三人,則區別處之爲當耶?李世白曰,臣未見推案,雖未能詳知,大抵此獄有罪無罪,若甚明白,則該府自當以一啓目勘定,又何必登對稟決乎?且七人之中,其所發明,雖有輕重之少差云,而槪而論之,俱無可成之罪案,則一體處分,恐未爲不可矣。上曰,判義禁,累次陳達前後公事,予亦親覽,雖久置之,更無究覈之端矣。金構曰,卽今鉤覈之路,惟閔時俊更推一款之外,更無他端矣。上曰,前日大臣收議,有以大科獄未決之前,先決小科獄,事爲未安,而事段旣是不同,滯獄亦甚可慮,予意則先爲裁決,無妨矣。李世白曰,原任大臣之言如此,而臣則以爲,按獄之法,先輕後重,未爲失體也。諸囚等,雖有援證之多少,其罪狀之終不見著,則一也。右議政申琓曰,臣於前日下詢之時,旣有所達,豈有他意耶?此獄,旣無顯著之罪,亦無隱情之可問,與其一向滯囚,無寧疏釋之爲愈也。其中朴敦義,則旣以皮封書給之人爲訂,竝與同年閔聖孝試紙,同是一人筆迹之狀,已悉〈於〉金吾推問之時,其取訂之可據者,比他人,尤爲明白矣。金構曰,此獄,無論有訂無訂,而按治經年,終不得端緖,自前禁府及刑曹,或有疑獄,則自上別加參酌,有法外處分,今日稟決,亦出於此矣。上曰,諸囚中一二人,雖有訂援,而其罪端之終不見著,則一也。左副承旨李周徵曰,臣雖不見文案,而朴弼禹·朴敦義,則累次詳覈,一無違端,外間公議,莫不稱冤矣。同義禁李光迪曰,丙子小科獄各人文案,大同少異,而換封情迹,旣無彰著之端,似無可罪之事,而但閔時俊前後變辭,未及究覈,得情之前,徑先勘斷,獄體不當,執法之官,唯當更請嚴覈,期於得情,然後處決,而第以古事,引以論之,則皐陶之善於刑官,古今之所稱道,其於刑獄,應爲執法不撓,而皐陶贊舜之德曰,寧失不經,好生之德,洽于民心,玆用不犯于有司,所謂不經者,非常經之謂也。今此小科獄事,有難以常例勘定,則是亦不經也。在聖明法舜之寧失不經,推廣好生之德而已,刑官,則執法之外,更無所達矣。知義禁金鎭龜曰,臣於此獄,雖無應避之嫌,而親族多在其中,故曾添按獄之任,以此辭遞,而頃者聖敎敦迫,不得已黽勉行公,今日入侍,亦且隨參,極知惶恐,而略陳所懷矣。以獄體言之,小科諸囚之拿推,只出於閔時俊之言,而時俊變辭之後,更無可問之端,則宜有所參酌處置之道矣。上曰,曾於筵中,累次下敎矣。當初臺臣,以閔時俊之招,有此論啓,予意以爲,大科現發者,按治,可也。至於年久小科之究問,未知何如,而臺臣之言,不無所執,故所以允從,而年久之事,不能明覈,予已揣度矣。今此獄情,如有明白可據之端,則依法決折,有司存焉,何待榻前稟處乎?其中一二人,雖有訂援,而餘外諸囚,亦無指的可覈之端矣。日後時俊,更有所發告,則可以更爲推問,而卽今則有不可一向滯囚,李聖輝外,小科諸囚,特爲分揀,可也。金構曰,然則不爲區別乎?上曰,旣無成罪之端,則不必差等矣。金構曰,上敎如此,竝以分揀放送擧行乎?上曰,依爲之。金構曰,李長輝,以謄紙一款,當爲更推,而未卽擧行矣。所謂謄紙,元非無根之言,則不可以飛書目之,而洩漏獄情之罪,在所難免,此則似當仍囚,故敢達矣。上曰,其後,不爲更推乎?金構曰,未及更推矣,其時,是非不一,論議多端。所謂謄紙,與飛書有別,而當初臺啓,論以重罪,故欲爲更推,而長輝,旣以傳書自服,則此外似無可問之事,然論議峻激,事體重大,不可不更推矣。校理宋徵殷曰,臣於李長輝事,敢陳所懷矣。無論飛書與否,旣有見發之端,則朝家固當按治,而第此事大關後弊,不可不明査處之矣。其書,雖曰渠自爲之,而供辭有曰,通於書札中云,書辭間相通,必不爲吏讀如公案,此一款,殊涉可疑矣。且獄囚,從中做作文字,漏洩獄情,實是前所未有之事,更加推覈,得其實狀而治之爲宜,此而處之,則臣恐日後之弊,有不可勝言者矣。金構曰,作書相通之狀,長輝旣已承服矣。若於書札中,必欲詳陳曲折,不遺一句,則措語之自同原情,無足怪也。何可以此,謂之飛書乎?上曰,柳重茂啓辭,亦以此張皇,而以予觀之,未知其爲飛書也。金構曰,謄書漏洩之罪則有之,而謂之飛書,則非其名稱也。玉堂之言,以其文詞,如原情之狀,故疑其有符同者,欲爲推問矣。上曰,其時一種論議,以試官用情之說,欲緩擧子弄奸之獄云。擧子旣已弄奸,試官又復用情,則獄事漸至重大,以試官之用情,大科擧子,有何可脫之端乎?其類疏避,皆以緩獄爲言,而以予觀之,終未曉解矣。金鎭龜曰,試官用情及擧子弄奸之獄,本不相干涉,豈可以試官之事,有所輕重於換封之罪乎?上敎至當矣。上曰,言端已發,故言之矣。有司與臺閣,體例自別,臺官則或有累次爭執之事,而有司則雖有意見,一番陳達之後,卽當奉行,而李東郁·李震休等疏批開釋之後,終不奉行,必至於呈單遞免,此亦曾所未有之事也。其在事體,豈容如是也?誠極無嚴。宋徵殷曰,罪囚於公家推案之外,別爲文字,轉成獄事,豈非可駭之事,而實狀猶未覈出,不可仍置矣。臣之所達無他,只欲嚴獄體,杜後弊也。金構曰,長輝之罪,則更推後可以處分矣。上曰,長輝旣已自服,則以此更推,未知其可,一體放送,宜矣。金構曰,金克之,以監察同參小科,故竝在囚推之中,而小科獄事,旣已分揀,則克之,亦當一體放送乎?上曰,一體放送,可也。金構曰,大抵此獄,不知其虛實,而李礥則旣入於金戩私書,有所推詰之事。且以科場間用情,人言藉藉,決不當白脫矣。上曰,曾於筵中聞之,李礥,手熟於科場用奸,且有他所坐,予意以爲不可全釋矣。右議政申琓曰,所謂謄紙,目之以飛書,至達於章奏之間,殊甚非矣,而其漏洩獄情之罪,不可全釋矣。金構曰,頃因李墪陳疏,以交通謀議一款,將爲究問於長輝矣。然旣已承款之後,不必更問,而宣洩獄情之罪,不可不論矣。上曰,交通謀議不可更推,而漏洩獄情,參酌定罪,可也。金構曰,考律處之乎?上曰,依爲之。
領議政徐文重箚子。大槪,伏蒙恩許,歸家調治,而病勢沈痼,不能趨赴職次,徊徨蹙踖,罔知容措。玆敢陳章復籲,懇乞遞改提調之任,以重事體,以安私分事。入啓。答曰,省箚具悉卿懇。卿之所患,予已知之,宜體至意,安心勿辭,益加善攝。仍傳曰,遣史官傳諭。
左議政李世白箚子。大槪,敢申前說,以俟裁處事。入啓。答曰,省箚具悉。箚辭出於欲防後弊之意。林潪,只推勿罷,使之仍任焉。
院啓,竝引嫌而退。旣不下直,又多駭擧,則駁正之論,臺體得宜,筵席非斥,不必深嫌。相避之法,在下當遞。雖不參啓,旣已預聞,則不欲處置,其勢固然。請掌令尹弘离,持平黃一夏,執義李震壽,掌令兪命弘出仕,正言趙泰一遞差。答曰,依啓。
吏曹參判李寅燁辭職上疏。入啓。答曰,卿其勿辭察職。
謝恩,注書朴熙晉。
中宮殿·世子宮·嬪宮,藥房·政院·玉堂夕問安。答曰,知道。
右承旨尹世紀牌不進,依承傳罷職傳旨。傳曰,只推勿罷。
備忘記,近來禮曹長席,作一虛窠,無行公之員,其在事體,實甚未安。判書崔奎瑞,一向退在,上來無期,今姑遞差。
忠淸都事書目。淸風呈,吏曹參議權尙夏辭職上疏上送事。入啓。答曰,省疏具悉。已諭至意,復何多誥?須體思想之意,安心勿辭,宜速上來察職。
京畿監司書目。廣州呈,校理任守幹辭職上疏上送事。啓。答曰,省疏具悉。爾其勿辭,上來察職。以上朝報
有政。吏批,以尹世紀爲承旨,李萬稷爲厚陵參奉,申奎爲工曹正郞,李德英爲京畿都事,李世奭爲司成,李鳳年爲童蒙敎官,金鎭圭爲大司諫,權相夏爲坡州牧使,兼春秋單申奎。以上政軸
禮曹啓曰,啓聖廟營建事,命下矣。浮石之役,最急且鉅,而必須先定廟宇間架多少,然後柱礎階砌等石,可以斟量其容入之數而始役矣。廟宇,則五樑閣三間,神門三間典祀廳五間,祭器庫二間,守僕房二間造作,則規制略備,似無欠闕,亦已稟議于大臣矣。且當該館學疏中,以啓聖廟爲言,而今考皇明之制,則不曰廟,曰啓聖公祠,今亦依中朝已行之例,以啓聖公祠揭號之意,更爲定奪分付,何如?禮曹謄錄燼餘闕
上在昌德宮。停常參·經筵。
下直,義興縣監朴起祖,平澤縣監李舜英。
中宮殿·世子宮·嬪宮,藥房·政院·玉堂問安。答曰,知道。
藥房啓曰,雪後寒氣甚峭,伏未審夜來,聖體,若何?受灸穴處,與諸御醫等商議,則以爲自上中腕穴受灸,前後已過千狀,今番則姑爲停止,膻中·上腕·氣海等穴受灸,宜當云。吉日則以二月初二日·七日爲吉云,以何日定行乎?中宮殿症候,伏聞醫女來傳之言,昨日所進,水刺一升三合許,白甘粥七合,夜間寢睡,頗得安穩云,湯藥依前煎入矣。敢此問安,竝爲仰稟。答曰,知道。無事。受灸,以初七日定行,宜矣。
吏曹啓曰,臺諫有闕,政事,取稟。傳曰,都目改差出。
左承旨徐文重初度呈辭。入啓。給由。
兵曹參議李彦紀再度呈辭。入啓。給由。
執義李震壽就職後啓曰,臣以三水縣監林潪事,被斥於大臣,引避退待,處置請出,出於意外,卽者承牌詣闕,伏見大臣箚本,則又擧玆事,至仍其任,臣於此,實不勝訝惑之至。當初囚禁下人,雖是體例間事,業已放送之後,則元無追咎之意,而及見謬駭之擧,然後始得其爲人之本不合於邊倅,果爲論劾,而終不欲一一索言者,在臣反涉疲惱故也。今者大臣箚中,只以不見臺諫之罪,至於論罷云者,恐非駁正之本意也。藉令潪之前後所爲,一出於故犯,而大臣,必欲懲後,邊倅厭避,自有當律,何不慮及於是,而乃反使牽復而後已也?今此箚陳,雖以北路之事爲慮,劾罷之官,旋卽見仍,則是使臺閣之體反輕也,臣未知得失之果如何也。臣以伊日論啓之人,終不可晏然仍冒,請命遞斥臣職。答曰,勿辭,退待物論。
掌令尹弘离,持平黃一夏就職後啓曰,臣等,以三水縣監林潪劾罷事,被斥退待,旋因處置請出,黽勉就職矣。伏見大臣箚本,備陳北路査事之緊急,而自上有林潪勿罷仍任之敎,臣等不勝瞿然悚恧之至。大臣本意,實出於參商事勢,別爲變通,而至於臺閣,惟論大體而已,若疑其故犯,不加警責,則臣等亦未知其妥當也。守令不遵朝令,故爲悖擧者,朝廷,固當論以重法,使知懲戢,若諉以正中其願,而遞罷之罰,猶且不加,只令催赴而止,則日後守令縱恣悖慢,雖有過於潪者,亦將任其所爲,置之勿論也,其所以防後弊者,竊恐其益其弊也。然大臣旣以未知得當爲言,潪又不罷仍赴,則莫非臣等言不見重之致,何可晏然仍冒於臺次乎?請命遞斥臣等之職。答曰,勿辭,退待物論。
備邊司啓曰,長湍所屬玄化倉穀,監色等私分無面之數,前後守令中,未發覺者,從重推考,發覺而未捧者,先罷後推事,旣已榻前定奪,而其中時存與身故者,未及區別陳達矣。未發覺守令申懹·柳重起推考,柳斐然·崔橚·崔雲瑞·任相元勿論,未捧守令申厚命·朴昌漢·柳漢明·南弼星·李夏禎,先罷後推,鄭后亮·睦林儒·金爾樞·韓公俊·李䆖,竝勿論,何如?傳曰,允。
政院啓曰,都目政,只隔一日,而兵曹參議李彦紀,呈辭受由,參知尹德駿,在外未上來。都目與常時開政有異,堂上不可不備員,似當有變通之道,何以爲之?敢稟。傳曰,竝改差,口傳差出。
掌令兪命弘啓曰,本府諸僚,以三水縣監林潪劾罷事,被斥於筵席,引避見出之後,以大臣陳箚,有所不安,引嫌退待,臣當處置,而臣於昨者,旣以參涉此論,引以爲嫌,則到今自處之不暇,又何敢可否於僚臺立落之間乎?決不可一刻冒出,請命遞斥臣職。答曰,勿辭,退待物論。
慶尙監司書目,永川郡守洪九齡,病重罷黜事。
中宮殿·世子宮·嬪宮,藥房·政院·玉堂夕問安。答曰,知道。
政院啓曰,再明日都目,吏·兵批政廳,承旨當爲進去,而都承旨洪萬朝藥房直宿,左承旨徐文裕呈辭受由,同副承旨南正重,以親病受由,廳中只有臣周徵,右副承旨任胤元,而政廳,無推移進去之勢,似當有變通之道。右承旨遞差之代,明日開政差出,卽爲牌招察任,何如?傳曰,允。
吏曹口傳政事,以安垕爲兵曹參議,沈枰爲參知。
今月十五日引見時,左議政李世白所啓,曾以勸農之意,時下備忘記,故每當春節,另加申飭,而外方,多不着實奉行,春夏之間,則每以無陳荒處啓聞,及至西成之後,則反稱未付種處甚多,惡在其着實擧行也?以上年未付種成冊言之,其中尤甚之守令,宜加警責,而事在旣往,不必追咎,卽今東作已迫,更爲申飭諸道,使於芒種之後,考其守令勤慢,一一啓聞,以爲勅勵之地,宜當矣。上曰,依爲之。右議政申琓曰,朝家頒降事目,申勅農改,可謂至矣。守令不勤擧行,卒無實效,事甚痛駭,臣於頃日入侍時,欲爲請罪,而以其數多之故,姑不請罪矣。前頭隨卽論罪之意,申勅分付爲當矣,今年節候頗早,東作已迫,凡係農政,宜有修擧,而至如堤堰,乃是農功之急務,不可不別樣修築,以備春旱也。且以古事言之,漢文下詔曰,方春和時,草木群生,皆有以自樂,而吾百姓鱞寡孤獨,阽於死亡者,朕甚憐之,其議所以賑貸之。宣帝,亦有假公田給種食之詔,先儒,以爲漢去古未遠,故有此美政云。蓋窮民之無告者,乃是鱞寡孤獨,故文王之發政施仁,必先斯四者。近年連歲飢疫,孑遺之民,堇存於死亡之餘,當此萬物發生之時,使之流亡,則豈非聖主之所可憐恤者乎?今雖不能漢宣之假給公田,宜令各道,分給種子及農糧,俾得及時耕種,則非但王政之所當先,亦勸農之一道也。上曰,亦以此意,一體申勅,可也。李世白曰,糧種不足者,自官題給,耕耘無力者,隣保相助,俾不至陳廢,自是守令之責,而外方,於此等事,全不留念擧行,詳細出於擧行條件,別爲申飭,宜當矣。上曰,依爲之。
兵曹判書金構所啓,因臺啓,內三廳事,有所仰達矣。任後說爲部將時,廳中,以後說曾前代射現發,充定水軍之故,可否不順,仍爲汰去,而後說,以諸先進中韓圭主掌其議,入來本廳,詬罵韓圭,侵辱廳中,不遺餘力云。以依例可否之事,入闕內公廳,侵辱先進,極爲悖惡,事體所在,豈容如是?似當有別樣論罪之擧矣。上曰,廳中可否,自是例事,豈可以此,入來詬辱乎?事甚可駭。任後說拿推,可也。重出
京畿監司書目,辭職上疏上送事。啓。答曰,省疏具悉。卿其勿辭察職。以上朝報
政院啓曰,卽伏見因禁府草記,忠淸都事沈得良拿來事,命下矣。湖西自前使喪出之後,久作空營,印信·兵符,都事獨爲典守,今若就拿,則本道之事,誠甚虛疎,新使到界後,拿來似合。臣職在該房,區區所懷,敢此仰稟。傳曰,依爲之。
又以禁府言啓曰,以本府啓目,閔重三試射時都廳郞廳,拿問後稟處事,允下矣,其時郞廳沈得良,方在忠淸都事任所,依例發遣羅將,拿來,何如?傳曰,允。
又以兵曹言啓曰,今日巡將單子中,崔擎宇之擎字。以下缺以上燼餘
上在昌德宮。停常參·經筵。
傳曰,今此都目大政,差退一兩日事,分付。
京畿監司書目,辭職上疏上送事。啓。答曰,省疏具悉。卿其勿辭察職。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺一升三合,白甘粥八合,夜間寢睡,頗得安穩云。近來水刺·寢睡之節,比前差勝,誠爲多幸,而新舊腫口下疼痛之候,自前劇歇無常,近復添苦,轉側按摩之際,尤覺作痛。諸醫等,或以爲皮肉相離,膿汁滲下而然,或以爲痰滯筋骨之致云,而自外有難的知,依前日下敎,令首醫金有鉉與鍼醫權聖徵·崔尙熽及白興齡,入診,何如?湯劑則依前煎入矣,敢此問安,竝爲仰稟。答曰,知道。無事矣。
今月十五日引見時,左議政李世白所啓,黃海監司兪集一,斯速赴任之意,纔已啓達,前日定奪方田之制,宜令農隙,先試一二邑,不可不催促下送矣。且此試量,旣非遍行一道,集一,自有平日所講究者,則自朝家不必別爲節目,使之便宜施行,察其利病啓聞,宜當矣。吏曹判書李畬曰,臣意凡事,不可輕變前規,方田之制,臣未之詳,而係是新創,則先令畫定節目,議于廟堂,知其利病而後,乃可試也。若有不便,則雖試之一邑,旋卽停罷,猶爲一邑之弊矣。李世白曰,金構初以此事陳達,臣亦以爲或不無窒礙難行,而大抵凡事,不可只以言語,斷其便否,必須先試其法,方可詳知,故當初以試行於若干邑定奪。今以集一別定均田使,通一道量田,則誠爲不可,而先試一邑,不可則中止,亦何害也?且前後定奪,非止一再,而無端廢閣,亦甚不可矣。兵曹判書金構曰,臣則嘗聞其言,亦見其文字,蓋此法試之,然後可知便否,未試之前,何以預知其不便乎?論者,果有以窒礙難行爲言,而隨其發難,應答有條,臣以爲必經一試,可知利害,而不必一邑,雖先行於一面·一村,亦可驗矣。校理宋徵殷曰,臣於兪集一方田之制,亦聞大略矣。其設施便否,姑舍勿論,當此國綱解弛,人心波湯之日,雖有良法美制,決難創行。雖以古事觀之,商鞅,立三丈之木,示民以信,然後始乃下令,今法不信於民,而徑先嘗試,民情疑惑,必致騷擾,豈肯有趨令者乎?況海西一路,半是山峽,方田之法,必窒礙難行,旣不得行,而大失一道民心,則誠非細慮。請令廟堂,更加講究,明知其十分無疑而後試之,似未晩矣。且我國,量田年久,田政紊亂,朝家以此爲慮,必欲釐正,則愼擇守令,使之隨便檢覈,一如年分,搜括隱漏,似乎得宜,而至於變改田制,創設新法,則臣決知其不可也。李世白曰,臣則以爲,不爲量田則已,若欲量田,則必當先於海西矣。金夢臣爲監司時,欲行量田,而以勅行未果,其後李寅燁,欲行大同法,而以不爲量田之故,事多難便而未果行矣。且臣曾見海西,野多峽少,儒臣,若以時不可行爲言,則容或可矣,而若謂海西不可量田云,則大與臣所見相反,臣實未曉也。上曰,此事,曾已定奪,不可中止,使集一下去後,便宜施行,可也。
吏曹判書李畬所啓,臣曹,有命下已久而未定奪之事,敢稟矣。金川,曾以主罪人作變地降號,而有所稱冤,旣有邑儒之疏卞,又有筵臣之陳達,此宜詳考法意,更爲定式。蓋國典,則三綱罪人胎生地降革,而以受敎輯錄觀之,先朝癸卯年間,作變時所居官降罷改定式,所謂作變時所居官者,乃指罪人所居之邑,非謂罪人作變之地也。金川,非主罪人所居之邑,則揆以法意,稱冤固當,似不可不釐正矣。上曰,所謂主罪人,乃略德之獄也。左議政李世白曰,臣於此獄,嘗以委官按治,而見其文案,則略德,常仰役於金川兩班,其後逃入于江華,而其母在延安,故與其夫還來延安,仍以作變于金川,則金川之非其所居,明矣。非其所居而有此降號,其時亦有稱冤之言矣。李畬曰,昔年丹陽·順天,以作變地降罷,故金川,亦援此降號,而此出於不察立法本意之致,今若以其所居入籍邑爲定,則似有所據矣,以入籍邑降號,可也。兵曹判書金構曰,以入籍邑降號固當,而逃亡之徒,若無入籍之事,則似難憑考矣。上曰,金川則復號,而詳査其所居之邑,降號,可也。
左承旨徐文裕再度呈辭。入啓。加給由。
謝恩,右承旨朴明義,司書李台佐。
中宮殿·世子宮·嬪宮,藥房·政院·玉堂夕問安。答曰,知道。
正言金相稷啓曰,日昨憲府多官,以三水縣監林潪劾罷事,相繼引避,處置歸於本院。臣意以爲大臣之意,雖在於防後弊,而臺閣之論,亦出於存事體,則不可以此輕遞言官,故竝請出仕矣。昨伏見大臣箚本,則以論罷未知得當爲辭,繼又見憲臣避草,則以請出出於意外爲言,若然則臣之當初處置,自不免爲失當之歸矣。今難晏然更爲可否於其間。且前日憲臣,齊會臺廳,相與酬酢之時,臣亦參坐有所云云,而旣在他司,則不必以此爲嫌,故仍爲處置矣。今聞物議,皆以爲其時不爲聯名之憲臣,旣已引避,則臣以同坐參涉之人,冒嫌可否,大違臺體云,臣之初不詳審,冒當處置之失,亦無以自解。以此以彼,決不可一刻仍冒,請命遞斥臣職。答曰,勿辭,退待物論。
全罷監司書目。南原呈,以持平崔啓翁所懷上送事。啓。答曰,省疏具悉。憂愛陳戒,言甚切至,深用嘉尙,可不留心焉?
藥房再啓曰,卽伏聞入侍醫官所傳之言,自上有微感之候,咳嗽亦且頻發云,臣等伏不勝憂慮之至。卽與諸御醫入診,詳知症候後,議定當進之劑宜當,敢此仰稟。答曰,勿爲入診,議藥以入。三啓,卽伏承聖批,與入侍醫官及諸御醫商議,則蔘蘇飮,加桑白皮一錢·杏仁麩炒七分,連進三貼宜當云,此藥今方劑入矣。中宮殿症候,伏聞入診醫官等之言,則以爲新腫口上三四寸許浮高,肥膚顯有骨肉間相離之狀,不可無受針疎通之道,腫口下臗骨上,亦有痰滯疼痛之候,此則多施商陸灸,以爲消散之地宜當,而受針,則再明乃是吉日云。商陸灸爲先試用之意,敢啓。答曰,知道。以上朝報
有政。吏批,以朴行義爲三陟府使,朴弼明爲正言,李頤命爲禮曹判書,朴明義爲承旨,林潪三水縣監仍任事,承傳。政軸
任胤元啓曰,備邊司郞廳,以大臣意來言,今日賓廳坐起日次,而堂上不齊,不得來會云矣,敢啓。傳曰,知道。
又啓曰,大司憲宋奎濂在外,執義李震壽,掌令尹弘离·兪命弘,持平黃一夏避嫌退待,持平鄭維漸未肅拜。監察茶時之意,敢啓。傳曰,知道。
李周徵啓曰,今日爲政事,命下矣。廳中僚員不備,只有臣周徵及右副承旨臣任胤元,兵批政廳,則臣以該房當進,而吏批,無進參之員,何以爲之?敢稟。答曰,兵·吏批兼進。
吏批,判書李畬進,參判李寅燁文臣朔試射試官進,參議柳尙夏在外,左副承旨李周徵進。
兵批,行判書金構禁府久勤講坐起進,參判閔鎭厚進,參議安垕肅拜,參知沈枰未肅拜,左副承旨李周徵進。
傳曰,刑曹參判李頤命,禮曹判書除授。副護軍崔奎瑞·尹世紀,副司直李彦紀·尹德駿,副司果趙泰一。
任胤元,以弘文館言啓曰,本館下番副修撰臣李坦,以訓鍊都監郞廳,今日坐起時,晝仕出去之意,敢啓。答曰,知道。
又以司饔院官員,以諸提調意啓曰,本院漁夫船元額一百隻,而卽今見存者甚少,不可不及時代定,而不惟外方船隻有難審知,雖或聞見充定,各官輒爲頉報,徒傷體貌,終得致令莫重御供□船隻,多有闕額,非但事體之未安,日下漁船,亦不能依數□給,故貢物人等,逐日呼訴,而無路充數,誠極悶慮。必須別爲變通,然後乃可無苟簡之患,外方漁船之久遠有闕之類,自本院,管領等處,搜問代定,而近來懸頉之代,令其案付官,一一充定,至於京江漁船,推捉代定之際,只貽江村之騷擾,實無船隻之現出,亦令各其洞內及船契人,使之望定,以除紛亂之弊,自今以此永爲定式施行,何如?傳曰,允。
任胤元,以吏曹言啓曰,今此大政,差退一兩日事,命下矣。二十五日退行之意,敢啓。答曰,知道。
李周徵,以兵曹言啓曰,今正月十五日大臣·備局堂上引見入侍時,兵曹判書金構所啓,所江僉使李元命狀啓,以爲水操時,黃州·信川,多有闕軍,前南兵使柳重起狀啓,以爲北邊入防軍,例於八月初一日起送,而前安邊府使梁聖揆,累次頉報,終不入送,而闕軍旣多,軍裝亦甚不備云。此係軍政重事,不可推考而止,臣曹回啓請令攸司稟處,公事姑未入啓,而守令遞易,亦甚重難,似當以軍律處之矣。上曰,以軍律決棍,可也。金構曰,公事入啓後,當有處分乎?上曰,旣已稟定,以此出擧行條件可也事,命下矣。德源·黃州·信川三邑守令,旣已分付本道,使之決棍,而安邊前府使梁聖揆,遞歸京中,令攸司稟處,何如?傳曰,允。
又以兵曹言啓曰,今正月二十一日武臣賓廳講書日次,而中日相値,不得爲之之意,敢啓。傳曰,知道。
任胤元,以義禁府言啓曰,□臣金構禁衛營坐起進去,知義禁臣金鎭龜□同義禁臣李益壽在外。今日堂上不齊,科獄罪人等,不得缺刑之意,敢啓。傳曰,知道。
持平崔啓翁疏曰,伏以,無狀如臣,貞疾不死,猥陳辭章,恭俟罪罰,不意聖恩寬假,反下溫批,諭以勿辭上來,臣是何人,敢當斯命?感淚先零,繼之以惶汗,罔知所以措身之所也。頃者伏聞坤候彌留,藥廳重設,擧朝之憂遑多日,臣雖不類,亦是聖化中物,一息尙存,不敢自安。力疾登途,寸寸前進,離家五日,僅達全州府六舍之地,而素患胸腸痰瘀之症,感觸風雪,日益添劇,呼吸艱通,症情危惡,幾仆於馬上者屢度,委頓旅次,灸藥無效,食飮俱廢,神氣都喪,奄奄喘息,不絶如縷,百爾忖度,末由致身於輦轂之下,瞻望雲天,只增悲隕。伏乞天地父母,憐臣將死之命,牖臣可生之道,特解新授職名,俾得安意調息,仍治臣逋慢之罪,以爲爲臣不忠者之戒,則公私幸甚。竊伏惟念,臣有耿耿未達之懷,必欲進奏於冕旒之前矣。病狀纏綿,獻身無力,終恐不獲一言而死,則臣之罪尤大,而臣之目,將不暝矣,玆敢不避猥褻之誅,悉陳肝膈之悃,伏願缺省覽焉。嗚呼,一國猶人一身,我國之病,亦已甚缺爲蠧心之蟊賊,盜賊滋熾,實爲螫膚之缺渙散莫可收拾,有同四支之不仁,百孔千瘡,難以毛擧,歷觀古缺未聞有受病如此,而人能人國能國者也。今我民,罔不小大,皆曰我國之亡,迫在朝夕,臣亦不敢謂必不亡也。中夜撫枕,自然淚下,且欲尙寐無吪而不自得,乃者忽閱邸報,伏見殿下答藥房啓曰,卅載勞悴,素患痰火,日以益甚,積歲忍飢,膈滯牽痛,又復繼作,勞攘事務之極,眩氣輒發,則合眼良久而後始定,一年二年,根抵深痼,豈區區藥力之可責效也?臣奉讀未卒,心膽戰慄,不覺仰天而噓曰,吾王之有疾病,胡至於此?旣非藥力之所可責效,則將息之方,於何缺而可也?反復憂思,夜以繼日,一朝怳然有會於心,不在遠求他方,乃敢近取諸身,玆將折臂之醫,庸效灸背之獻。伏乞殿下,勿以臣爲妄,留神財幸焉。臣年纔八九,重經非常之疾,肌膚瘦黃,言語蹇澁,心火上升,則頭眩目瞀,有時昏倒,自分缺爲世間人矣。幸而不死,至于成長,醫者云當服血氣兼補之劑缺終窶且貧,艱於備藥,博考醫書,講求易行之方,爰得二說缺曰萬般補養皆虛僞,只有操心是要規,一曰千方萬藥,不如獨宿。臣於是,心竊自幸,以爲古人必不欺我,從事於兩件事,服膺而不失,日夕點檢,自覺有得,一日而有一日之效,一月而有一月之效,一年二年,其效漸進,到今三十年,向來心火眩氣,一切銷息,瘦肉稍腴,澁舌稍滑,雖不能比肩於完人,亦庶幾不至於夭札,此實愚臣區區半生已試之拙法,安敢以語涉瑣俚,而不盡於君父之前哉?臣竊惟帝王天稟,自與常人殊,而血氣爲軀,則與人同耳,治病攝生,豈有貴賤之別乎?伏乞殿下,勿以人廢言,細入思量,試用昕夕之功,一年而無效,二年而無效,至於三四年而無效,則臣請伏斧鑕於軒陛之下,以爲千古妖言者之戒。殿下雖欲赦臣,臣不敢自赦也。嗚呼,今之國勢,可謂殆哉。黨論也,盜賊也,人心之渙散也,俱是將亡之妖孽,不待智者而知也。然而此則枝葉缺不甚以爲憂,大本大源,惟在殿下一身,而缺至於如此,則雖使皐·夔滿朝,蘄鑄唐·虞,缺望其能有爲哉?此臣之所大憂,而未暇念及於他者也。殿下果能操存此心,靜而養之,以爲從容將攝之本,充而廣之,以至於正大光明之域,則豈獨己病而止耳?將見聖躬永泰,聖敬日躋,庶政惟和,萬民時雍,我東方億載無彊之休,自此可卜。夫所謂數條妖孽,固將自消於陶化中矣,豈不盛哉,豈不美哉?然此猶內修而外攘,不宜擧一而廢二,調護聖躬,固未可一刻緩,而陶鎔萬化,亦何可一日弭也?竊覵近來言路雖廣,實效未著,責己求言,實爲國家之文具,應旨陳疏,反作政院之休紙,曾未聞因一進言,行一令政,遂使百僚解體,含默成風,此豈古先哲王翕,受敷施拜昌來善之道哉?更願殿下,繼自今毋尙虛文,唯務實效,非徒聽納之勤,而克思採用之方,推躬行心得之餘,盡自正正人之道,則百官萬民,莫敢不一於正,而危亡之勢,可轉爲太平之基矣。臣固知蒭蕘之言,不足以槪聖心,而愚衷所激,辭不知裁,譖妄狂率,罪合萬死,惟聖明之採納焉,則不惟愚臣之幸,實宗社生靈之福也。臣無任缺隕越踧踖祈懇之至,謹昧死以聞。批答見上以上燼餘
上在昌德宮。停常參·經筵。
自午時至申時,日暈。夜五更,月暈。
下直,滿浦僉使李喜泰,栗峯察訪朴始采。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?昨夕劑入蔘蘇飮,其已進御,而有和解之效乎?中宮殿症候,伏聞醫女來傳之言,昨日所進,水刺一升三合,白甘粥七合,夜間寢睡,亦得稍安云,湯藥依前煎入矣,敢此問安。答曰,知道。蔘蘇飮進御,而微減之候差歇矣。
左承旨徐文裕三度呈辭。入啓。遞差。
院啓,竝引嫌而退,當初劾罷,旣得臺體,則變通還仍,非所可嫌,旣以此事,纔已引避,則嫌難處置,其勢固然,偶然參聞,事在他司,則不爲引避,有何所傷?請執義李震壽,掌令尹弘离,持平黃一夏,掌令兪命弘,正言金相稷,竝命出仕。答曰,依啓。
吏曹啓曰,承旨有闕,政事,取稟。傳曰,當日爲之。
領議政徐文重箚子。大槪,病勢沈綿,無路起動,伏聞有議藥之擧,而不得趨赴,益切悚蹙,玆敢更申危懇,乞遞兼帶內局提調之任事。入啓。答曰,省箚具悉。卿其體予前後之旨,安心勿辭,從容善攝。仍傳曰,遣史官傳諭。
禁府,金盛業延曙驛徒三年定配。啓。
中宮殿·世子宮·嬪宮,藥房·政院·玉堂夕問安。答曰,知道。以上朝報
全羅監司書目,全州呈,〈以〉持平崔啓翁所懷上送事。啓。答曰,省疏具悉。憂愛陳戒,言甚切至,深用嘉尙,可不留心焉。重出
左承旨徐文裕〈?〉,入啓。遞差。
任胤元啓曰,大司憲宋奎濂在外,執義李震壽,掌令尹弘离·兪命弘,持平黃一夏避嫌退待,持平鄭維漸未肅拜,今日以監察茶時之意,敢啓。傳曰,知道。
吏批,判書李畬進,參判李寅燁,以宣惠廳堂上,江倉出去,參議權尙夏在外,右承旨朴明誼進。兵批,行判書金構病,參判閔鎭厚進,參議安垕,參知沈枰未肅拜,左副承旨李周徵進。
以洪受疇爲左承旨,李廷揆爲江原都事,申奎爲兵曹佐郞,權慜爲兼春秋。
李周徵,以都摠府言啓曰,今日入直軍士中日習射,請出標信。傳曰,知道。
備忘記,傳于李周徵曰,今下弓矢,滿浦僉使李喜泰處給送。
李周徵,以禁衛營言啓曰,本營將官二十五員,復舊差出事命下,而許多將官,以罷散人中有難一時擇差,姑爲折半差出,而其餘,則更加愼擇,追後差出之意,敢啓。傳曰,知道。
又以兵曹言啓曰,當日忠順衛洪時英稱名人,自宣仁門入來,差備門外擊錚,缺駭惡,令有司囚禁治罪,同門守門將李天翊,常時不能禁斷雜人,以致闌入,亦難免其責,推考,何如?傳曰,允。
又以義禁府言啓曰,判義禁臣金構身病,知義禁臣金鎭龜式暇,同義禁臣李益壽在外,今日堂上不齊,科獄罪人不得加刑之意,敢啓。傳曰,知道。以上燼餘
上在昌德宮。停常參·經筵。
辰時,日暈兩珥,暈上有冠,暈下有履,左右有戟,色內赤外靑。
下直,山陰縣監金聖游。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?蔘蘇飮連爲進御,而益有差歇之效乎?中宮殿症候,伏聞醫女所傳之言,昨日所進,水刺九合,白甘粥亦至九合,而夜間寢睡,不得如前夜之稍安云。湯藥依前煎入,而腫口上浮高處受鍼事,旣已稟定矣,時刻隨時爲之宜當。敢此問安,竝爲仰稟。答曰,知道。日漸差愈矣。
藥房口傳啓曰,中宮殿新腫口上浮高處,今當受針,而第伏聞浮高之處周圍頗廣,下鍼穴處,有非醫女所可的定云。使前日入診醫官等,與醫女一體入診,以爲定穴指示之地,似合愼重之道,惶恐敢啓。答曰,知道。
兵曹參議安垕辭職上疏。入啓。遞差。
大司諫金鎭圭辭職上疏。入啓。答曰,省疏具悉。爾其勿辭,從速察職。
禮曹佐郞朴璿,啓聖祠祀典位版書式,在外大臣·儒臣處問議後,入來。
同副承旨南正重上疏。大槪,陳章未徹,召牌又降,私情悶迫,轉加一節,臣之母病,一向苦㞃,決無離側供職之路。當此聖候猶未復常,坤殿今方受針之日,又以私懇,瀆擾至此,分義都盡,惶隕益深,玆到闕外,呈疏退歸,迹涉偃蹇,罪合誅殛。乞遞臣職,仍治臣罪,以爲人臣違慢者之戒事。入啓。答曰,省疏具悉。爾其勿辭,俟母病間,察職。
謝恩,兼春秋權慜,左承旨洪受疇。
黃海監司兪集一上疏。大槪,乞得恩暇,往省父母墳事。入啓。答曰,省疏具悉。依疏辭往來焉。
兼工曹判書申汝哲上疏再呈。入啓。答曰,省疏具悉。卿其安心勿辭,調理行公。
中宮殿·世子宮·嬪宮,藥房·政院·玉堂夕問安。答曰,知道。
中宮殿受針後,中宮殿·世子宮·嬪宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
領議政徐文重箚子。大槪,病勢危劇,斷無出入闕中之路。中宮殿受鍼問安,亦不得進參,分義虧缺,罪戾山積。伏乞亟命遞臣所帶內局之任,以重事體事。入啓。答曰,省箚具悉卿懇。卿之疾患如此,內局都提調之任,今姑勉副,以安卿心焉。仍傳曰,遣史官傳諭。
政院啓曰,內局都提調徐文重遞差事,命下矣。議藥之地,都提調不可暫曠,明日待開門,政官牌招,開政差出,何如?傳曰,允。以上朝報
缺以都摠府言啓曰,副摠管李寅燁,除標信,備邊司坐起進去之意,敢啓。傳曰,知道。
朴明義啓曰,近日廳中,位甚不齊,出納之際,事多苟簡。左承旨洪受疇拘於廳規,不得請牌,而同副承旨南正重,以親病陳疏受由,今已累日,牌招察任,何如?傳曰,竝牌招。
任胤元,以義禁府言啓曰,今日中宮殿受針,二十三日弦日,此二日,科獄罪人等不得加刑之意,敢啓。傳曰,知道。
宗親府郞廳,以有司堂上意啓曰,〈中〉宗大王第二女義惠公主姓孫前府使韓碩良,僉知韓碩耉等五十四人,外孫臨陽君桓,戶曹判書金鎭龜等三十四人,呈單于本府,觀其辭意,則槪以爲懿惠公主墓山,在於楊州樓院地,子孫世葬,守護養山,而今至二百餘年,而去年冬,廣州居呂必宣,遭其父喪,多率軍丁,馱載泥灰及成墳土,潛爲偸葬於公主墓山白虎之鬱,在京子孫,聞極驚痛,馳往禁斷,則窘辭周遮,而其所偸葬之處,不但公主墓山白虎養山之處,乃是明宗朝賜與之地,自前缺斷之內,故呈議送本道,接訟楊州官,則必宣隱匿不出,缺訟屢月窺伺,始得捉往,則又爲中途避去,捉囚奴子缺爲接訟,牧使親審摘奸,一遵受敎,依法掘移之意,論報巡營,則本道亦以囚禁必宣,督令掘移爲題矣。必宣瞞呈缺爲不卽掘移,仍爲冒占之計,先朝賜與,王姬葬窆,近百年守護之地,忍令他人,偸葬於龍虎內至近之地乎?不勝痛迫,沬血齊訴,願爲依例缺掘移云。臣等,雖未詳訟理曲直之如何,而公主缺偸葬於白虎養山之處,果是實狀,則事極驚駭,缺摘奸後掘移,何如?傳曰,依啓。
任胤元啓曰,內局都提調徐文重遞差事,命下矣。議藥之地,都提調不可暫曠,明日待開門,政官牌招,開政缺,何如?傳曰,允。
任胤元,以禮曹言啓曰,啓聖公祠祀殿位板等事,在外大臣·儒賢等處,發遣郞廳問議,則領敦寧府事尹趾完,以爲啓聖廟祝幣·奠獻之節,邊豆·缺佾之數減殺於聖廟,則事有未安者,禮官所達之言缺然矣。無封爵之位板,而所書稱號叔梁訖則顔氏缺魯之賢大夫,以魯大夫書之,宜若無害,而至於孟孫氏,則缺無稱號·名·字之可考而知者,誠不知所書之號如何而合宜。此等莫重典禮,非臣淺慮所可容議,唯在博詢而處之,伏惟上裁。左參贊尹拯,以爲臣虛冒職名,至於歲換,而尙未蒙鐫削,病伏之中,方深煎灼,不意禮官復臨,不勝震悼之至。臣以丘壑賤分,本不堪預朝廷之議,加以衰朽庸陋,決不敢當儒臣缺名,前後問議之下,惶恐不敢仰對。揆以朝廷綜核之政,合在汰去之科久矣,而一向因循,每令王官,虛枉於三百里外之遠程,遁旣無路,罪戾日積,臣誠惶隕閔塞,罔知所出。況此啓聖廟之禮,係是國家祀典,制度隆殺,節文儀式,實非草莾微分蒙陋微見所敢譖論,虛辱下問,每至於此,臣之罪戾,萬隕難贖。唯乞朝廷勘臣前後情罪,亟削儒臣之名,寢罷問議之命,以尊國體,以安私分,惶恐隕越,伏地俟罪而已。吏曹參議權尙夏,以爲草菜賤臣,與聞朝廷大事,已極譖猥,而卽今疾病沈篤,精神昏錯,缺典禮何敢妄論?然王人銜命遠臨,不得不略陳蕘言,恭竢聖擇,臣伏見文烈公臣趙憲東還封事,中朝啓聖廟位序,啓聖公孔氏在北,顔無繇·孔鯉在東,曾晢·孟氏在西,又按孔子通記,有曰激公宜者,娶仇氏,生孟子,三歲而激公宜卒,據此則叔梁訖·孟孫氏,俱有稱號可缺似當以此題於位板,第未知激公宜三子,皆是名耶?抑激公宜缺是名耶?且伏念配位四聖,旣不書缺氏書之,尤似得宜,至於祝幣·奠獻·籩豆,啓聖公缺諸公,俱是公爵,不宜異同,若樂佾則後世公侯之稱,皆是列卿之秩,似不當純用古諸侯之禮也。蓋得爲而爲之,禮也,不得爲而不爲,亦禮也。今此啓聖廟與先聖廟有所隆殺,驟看則似若未安,而各正其禮,義當理得,聖人之靈,豈有所不安者乎?臣之愚見如是,伏惟上裁。在京諸大臣處,時缺收議,而在外大臣·儒臣收議先爲入來,爲先書入之意,敢啓。傳曰,知道。左參贊處,更往問議。
任胤元啓曰,行大司憲宋奎濂在外,執義李震壽,掌令尹弘离·兪命弘,持平黃一夏呈辭,持平鄭維漸未肅拜服制,今日以監察茶時之意,敢啓。傳曰,知道。
領議政徐文重箚曰,伏以,臣於日昨,伏承聖批,以體予前後之旨,安心勿辭爲敎,臣奉讀以還,惶感跼蹐,繼之以悶鬱焉。臣於前箚,恐涉煩猥,每不得索言病狀,伏想聖明,不知臣之疾病如此深重,調治有日,庶可以出而供職矣,此亦臣之罪也。臣於戊寅冬燕行歸路,猝得喘息促急之病,服藥調治,至于春末,始得差復。自是以後,至期輒發,四年于此矣。今番則又出於冬間積悴之餘,虛汗面浮等患,表裏俱發,症情危厲,非復前日之比。此由於年齡漸至衰耗,病根亦已深痼,前頭容易差歇,亦何可期也?精神昏瞀,如在煙霧中,肢體困憊,不能管攝,伏枕涔涔,生意索然,自念氣息筋力,斷無出入闕門朝夕起居之勢。當此內殿受鍼之日,偃息在家,無計運動,分義虧闕,罪戾山積。伏乞聖明,俯察微臣病重難以供職之狀,亟命遞改臣所帶藥房提調之任,以重事體,以延殘喘,千萬幸甚。取進止。批答見上
同副承旨南正重缺頃陳血懇,幸承恩批,躬護母病,已至屢日,而症情無減,眞元大虛,私心煎迫,不得暫離,坐違嚴召,罪積逋慢,勿罷之命,出於格外,感祝天恩,惶隕轉甚。昨伏聞玉體有微感之候,驚慮之極,卽當謹詣闕中,少伸臣子情禮,而老母之病,尙此苦劇,舊症之外,重得暴泄,䝱痛·腹痛,一時兼發,委頓牀褥,轉側隨人,源委旣深,非尋常猝發之比。臣之卽今情理,決無離側供劇之路。又復缺擾於靜攝之中,臣罪萬死,當此院僚數遞之日,虛帶職名,曠廢仕進,此豈臣子晷刻自安於心者乎?伏乞聖慈,察臣至情,終始矜愍,亟遞臣職,以便公私,不勝幸甚。臣昨陳此疏,冀蒙恩遞,而見阻本院,未徹天聽,牌招之命,又及此際,臣之惶悚悶迫,轉加一節,母病如得少愈,則臣何敢每以私懇,日事煩籲,自速違傲之誅乎?況又伏聞,今日有坤殿受鍼之擧,身忝邇列者,尤何可獨後於起居之班哉?顧臣私情,旣難離違,偃然在家,亦涉不安,不得不暫進闕門之外,更呈前疏,仍爲退歸,分義掃地,只俟斧鉞之加矣。臣無任戰灼屛營之至,謹昧死以聞。疏批見上
大司諫金鎭圭疏曰,伏以,無狀賤臣,過蒙洪造,忝竊已多,愧懼恒切,不意誤恩,乃授以爭臣之長,臣聞命震駴,撫躬惝怳,實不知所措。竊念諫臣爲職,論人主之闕失,與宰相而可否,其責任之不輕,固已較然,而至於長席,地望尤重,實是朝家之所當愼簡而不可濫畀者也,而臣至愚極陋,少無可取,重以迹忝肺胕,事多嫌礙,其不合於言議之職,非止一端。是以曾在七八年前,屢叨臺閣,而輒皆力辭,以免爲期,區區自靖之志,伏想聖明亦必有以俯燭耳。前旣辭免,今則承當,已無其理,而況本職之重,有加於前所辭免者耶?抑臣又有危蹙而靡安者,臣於缺職固當辭而不居,若乃廉義之所關係,間或不免陳列缺非敢以爭是非論淑慝也,而時議缺之目,自辨之言,猶不可爲,若眞有所爭論缺辱身名,當復如何哉?苟或恤此,淚然而噤默,苟然而尸居,問其職則曰諫官,而問其言則曰我有所嫌,只竊華貫,以耀其身,如仗馬之食蒭豆,土牛之被文繡,臣雖不侫,亦不能爲也。且臣性本孤拙,不善進取,身經顚躓,愈思斂避,顯要之道,實非所期,而今玆新除,遽出常格,比來銓注之規,雖有變通之例,此若以甄拔人才也,而如臣不肖,亦得夤緣濫吹,竊恐名器自臣而虧損矣。蓋臣於本職,其不可虛受而缺玷如右所云。玆暴由中之辭,敢干蓋高之聽,伏願聖明曲垂體諒,亟命鐫改臣新授職名,俾令官方無輕,微分粗安,公私竝幸。臣無任惶隕懇款之至,謹昧死以聞。批答見上
黃海監司兪集一疏曰,伏以臣,屢陳血悃,未蒙恩遞,嚴畏分義,不得不黽勉承命,辭陛之期,今將不遠,朝家於未赴任藩臣,例有給暇展掃之典,此誠體下之盛意也。臣之父墳,在於高陽官路半息之程,當於辭朝後經過時,可以省掃,而奉命之人,不敢擅就迂路,冒死陳懇,冀蒙肯許。且臣母墳,亦在於通津舂糧之地,未及辭朝之前,乞得數日恩暇,往省塋隴,伏願聖明俯賜諒察,且循舊例,特允所請,俾伸至情,不勝幸甚。臣無任屛營祈懇之至,謹昧死以聞。疏批見上
兵曹參議安垕疏曰,伏以,臣庸陋衰癃,無所比數,而加以素患痰火之症,積年沈痼,每遇寒節,輒復增劇,頃當冬沍,忝叨喉司,夙夜供冒之際,重觸寒冷,大致傷敗,宿患復劇,外感挾發,委頓叫痛,殆至殊域,萬不獲已,露草陳懇,幸蒙恩遞,得延危喘,而醫藥調治,已浹兩月,元氣虛憊,症情沈痼,大勢稍減,而尙在澌苶之境,宛轉牀褥,飮啖厭拒,戶庭之間,少有煩動,則痰火噎媢,氣息喘促,眩倒悶絶,不識四到時節,伏枕靜思,稍得定帖,此由積傷馴致,無望復起爲人,而騎省佐貳之除命,復及缺惶隕感激,罔知攸措。竊念宿衛旣重缺一分自力趨謝之路,玆敢冒昧呼籲於天地父母之前。伏乞聖慈俯垂諒察,亟賜遞改,使職務無缺病喘獲全,不勝幸甚。臣無任惶隕祈懇之至,謹昧死以聞。踏啓字。以上燼餘
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體調攝,若何?昨伏承聖批,以日漸差愈爲敎,臣等伏不勝喜幸之至。前劑入蔘蘇飮三貼,已盡於昨日,臣等與諸御醫,趁早入診,詳知症候後,湯劑繼進當否,議定宜當。中宮殿症候,伏聞醫女來傳之言,昨日所進,水刺八合,白甘粥四合,夜間寢睡,稍得安穩,腫口上阿是穴受鍼後,脚部痛候,別無顯效,而轉側之際,不至如前呻痛云,湯藥依前煎入矣。敢此問安,竝爲仰稟。答曰,知道。幾盡差愈矣,勿爲入診,亦勿議藥。
掌令兪命弘啓曰,臣以三水縣監林潪事,連事瀆擾,已極疲勞,而前後請出,出於意外,不得不黽勉就職,而愧恧之私,固已多矣。且臣於善山府使具志禎改正之論,所見有不同者,夫志禎,以才諝曾入於薦目中,方在嶺邑,又未聞有疵政之可議,則循例升遷,有何不允於物情乎?駁正之論,未免爲過當之歸,臣之意見,本來如此,則不可苟然連啓,旣不連啓,則亦難一刻仍冒,請命遞斥臣職。答曰,勿辭,退待物論。
慶尙監司崔錫恒上疏。大槪,乞蒙恩暇,往省父墳事。入啓。答曰,省疏具悉。卿其依疏辭往省焉。
謝恩,修撰李肇。
吏曹判書李畬上疏。大槪,敢陳所懷,以備裁察事。入啓。答曰,省疏具悉。疏辭,令廟堂稟處,而朴斗世勿罷仍任,施以問備之罰焉。
中宮殿·世子宮·嬪宮,藥房·政院·玉堂夕問安。答曰,知道。以上朝報
有政。吏批,以李景華爲工曹正郞,李㙫爲兵曹佐郞,金錫剛爲典籍,尹世紀爲兵曹參議,李濟爲判決事,崔錫鼎爲內局都提調,兼春秋單李景華,學錄單鄭鐸。
兵批,以黃銓爲忠淸兵使,趙世望爲都摠經歷,崔瑋兼內禁將,權時稱爲都摠經歷。政軸
任胤元,以弘文館言啓曰,本館下番四員內,修撰蔡明胤在外,修撰李肇除拜已久,尙未肅謝,副修撰權尙游連日呈辭,臣坦獨爲入直,而前頭疾病事故,不可預料,修撰李肇,副修撰權尙游,卽爲牌招,以爲推移入直之地,何如?傳曰,允。
洪受疇啓曰,今日爲政事,命下矣,都承旨洪萬朝藥房直宿,右承旨朴明義病不仕進,同副承旨南正重陳疏受由,廳中只有臣受疇,左副承旨李周徵,右副承旨任胤元。兵批政廳,則左副承旨當爲進去,而吏批無進去之人,何以爲之?敢稟。傳曰,左承旨進去。
吏批,判書李畬進,參判李寅燁進,參議權尙夏在外,左承旨洪受疇進。兵批,判書金構進,參判閔鎭厚進,參議未差,參知沈枰進,左副承旨李周徵進。
李周徵,以兵曹言啓曰,巡將李萬鑰名字,本是萬鎰,故巡將抄擇單子中,以萬鎰書入啓下矣,卽聞萬鎰改名萬鑰云,而未及詳察,仍前誤書,不勝惶恐,原單子中,改付標以入之意,敢啓。傳曰,知道。
任胤元,以兵曹言啓曰,啓聖公祠祀典位版書式,在外大臣·儒臣處問議書啓判付內,有左參贊處更往問議之命矣。當初臣於榻前稟啓時,未及博考典籍,而率爾仰稟矣,厥後詳考,則叔梁紇,宋祥符中,追封齊國公,孟孫氏,則元時追封邾國公,位版書式,似無可疑之端。至於祀典,則皇明已行品式,詳載於所謂國書篇中,唯當以此倣而行之。此兩款,恐不必更煩問議,而旣有更往問議之命,典籍之可據者雖如此,仍爲發遣郞廳問議乎?敢稟。傳曰,不必問議,依此行之,可也。
任胤元,以禮曹言啓曰,今正月初五日朝參入侍時,禮曹缺啓聖廟旣已營建,則至於祀典缺頃日領府事南九萬收議中,以爲祝缺之節籩豆·樂佾之數,一如聖廟耶,或減殺耶?一如聖廟,則事勢有所不逮,減殺則於大聖尊其所生之心,豈不未安云,此出於深思遠慮,不可不商確處之,故敢此仰稟矣。上曰,禮官之意,何如?李墪曰,減殺於聖廟,則似爲未安,而以臣淺見,何敢臆斷乎?右承旨沈枰曰,初頭節目磨鍊,事體重大,以禮官一人之見,有難斷定,就議大臣,熟講稟定,似宜矣。上曰,議于大臣,稟處。又所啓,啓聖廟營建後,當以位版奉安矣,顔路·曾點·孔鯉,則旣有封爵,無復可議,而至於叔梁紇·孟子父,則俱無封爵,位版中,以何稱號書之乎?此事亦不可不講定,故敢稟矣。上曰,竝議于大臣稟處。同副承旨南正重曰,禮官所達祀典及位版等事,事體甚重,不但問議于大臣,在外儒臣處,一體詢問,似宜矣。上曰,一體問議可也事,傳敎矣。議于大臣,則領中樞府事南九萬,以爲臣前於啓聖廟營建收議時,敢陳愚妄之見,到今營建,旣有成命,則其於節目間誠嚴,更有所參論,然旣承下詢,亦不敢不對。啓聖廟規制之降殺,臣於前議,已獻所疑,雖以顔無繇等三賢言之,今若移配於啓聖廟,則庭無樂舞,奠只脯酒,儀文之備,反不如在聖廡時,雖曰尊奉,實則降損,豈不尤有所未安者乎?至於叔梁紇·孟孫氏稱號,則考之宋·元之際,有封叔梁紇爲公者,又以子爲王父爲公爲未安,加封以王爵者。元人,又有追封顔子·孟子之父爲國公者,而曾晢·孔鯉,則不論,故四聖父爵,亦有尊卑之不同。此等制度,俱未知今日必合遵用。且洪武子夜之祭,只稱啓聖公叔梁紇·先賢顔無繇等云,嘉靖定制,竝擧文宣王爵號,只書以先師先賢,若欲必遵皇明典禮,今當先改文廟群聖賢位板之題,而乃於啓聖廟,更用宋·元時封爵,其於從周之義,亦未知其可,惟在禮官博考稟處,伏惟上裁。缺敦寧府事崔錫鼎,以爲臣於啓聖廟缺所論而筵席造次間,未能悉攄所蘊,缺體而陳白矣。今於廟議已定之後,不敢更有云云,至於祀缺體面,位板稱號,係是節目間事,惟在禮官博考而稟處。第念今此啓聖之議,若以不先父食之義爲主,則見今外方大州牧,竝祀兩廡之處,位次亦有妨礙,爲此之慮,竝令皆建祠,則非但事力不逮,實恐推去太過,若以篤生聖人爲主,則外州牧,似不必一如太學之制。因此推之,域外藩邦,亦不必一如中國之制,如此等節,必須貫徹思量,然後方可行之無礙矣。凡天下事,初不十分審察,率爾爲之,則雖在所當行者,後必有悔吝,況其未必應行者乎?區區之愚,竝此仰陳,伏惟上裁。左議政李世白,以爲臣謏聞寡識,每於此等下詢,誠不勝惶懼,何敢輒有所妄議?而第竊伏念此事,本是無於古,至皇朝所創行,而今日之擧,亦出於從周之義,則凡係大小儀節,亦當以中朝之制,倣而行之,豈有異同哉?臣嘗見明史,嘉靖十三年,帝視太學,以孔子,改稱先師,服皮弁服,謁拜用特牲奠帛,樂三奏,文舞八佾,從祀及啓聖,分奠用酒脯云,則其奠獻之節,不曾一如聖廟,此猶可見。且張璁議中所引熊禾之言曰,宜別設一室,以齊國公叔梁紇,居中南面,杞國公顔無繇·菜蕪侯曾點·泗水侯孔鯉·邾國公孟孫氏,侑食西嚮。又曰,別祀啓聖公叔梁紇,以顔無繇·曾點·孔鯉·孟孫氏·程大中·朱松·蔡元定從祀云。以此觀之,則叔梁紇·孟孫氏,亦未嘗初無封爵,而到今稱號,明有可據矣。然念文字中所考據者,雖如此,而卽今彼中,尙多仍用明制,則文廟,亦必不改當時之舊,前頭使行時,更爲探問以來,則可以益得其詳矣。此在禮官博考而審處之,伏惟上裁。右議政申琓,以爲祀典重事,實非如臣後生末學所敢與議,而初旣不揆,率爾僭論,今於再詢之下,不敢不更對,惶愧冞深矣。竊伏念啓聖廟之議,雖肇於宋末諸儒,而以其載於典籍者見之,則洪武年中,已議其制,春秋上丁,以太牢,祭先師孔子,是日子夜,先祭啓聖公,孔氏用小牢,先賢顔無繇·曾點缺左右配享云,則立其祠宇,整其禮典,雖缺制,非張孚敬所創議也。熊禾之言以爲缺叔梁紇居中南面,顔路·曾點·孔鯉·孟孫氏,侑食西向,春秋缺祀當先聖酌獻之時,以齒德之尊者,爲分獻官,行禮於齊國〈公〉之前,配位亦如之云。且於明史中,旣稱啓聖祠,則祠與廟,旣有間矣。用以小牢,而獻官分奠,則其不能一視聖廟之意,於此亦可見矣。雖以帝王家事言之,奠享疎數之禮,儀章隆殺之節,隨其年代,雖或不同,曾不以爲嫌,而何獨於聖廟而疑之乎?至於叔梁紇·孟孫氏,俱無爵號云者,禮官似未及考出,而祠板旣無書名之事,且已有封爵於前代,則到今不必別爲稱號。凡大小儀節,當以出於明史,載於典籍者,考據而倣行矣。今日此擧,旣出於從周之義,明朝舊日之制,如有可以傳信者,則探問取證,固不害於愼重之道,而卽今文獻之足徵,有不可必,雖有傳說之言,恐不足爲考證之資,而終不如刊行文字之可信也。博考典禮,廣採群議,裁量損益,惟在聖明,伏惟上裁。行判中樞府事柳尙運,行判中樞府事尹趾善,領議政徐文重,病不收議。大臣之意如此,上裁,何如?傳曰,知道。
任胤元啓曰,掌令兪命弘,再啓煩瀆,退待物論矣。傳曰,知道
慶尙監司崔錫恒疏曰,伏以,臣之父墳,在於京畿楊州地。臣於昨年待罪喉司時,呈單受由之後,適値擧動,繼而有起居之禮,分義所在,未遑私事,遷就至此矣。今叨藩任,陛辭不遠,濡露之感,不能自已,若得數日之暇,往省丘墓,則焚黃榮典,可以獲伸。伏乞聖玆,俯諒微懇,特賜恩暇,以遂私情,不勝萬幸。臣無任隕越屛營之至,謹昧死以聞。疏批見上
大司成李益壽疏曰,伏以臣,猥乞由暇,省掃先壠,得以少伸人子之至情,感祝恩私,靡有涯極。第臣於路中,重觸風寒,滯寓村舍,負席涔涔,將攝乖方,轉致添劇,不得已舁還江外鄕廬,以爲處煖調治之計,而撼頓之餘,病情有加,感傷未解,而頭疼肌熱,疝病用事,而腹脹肚結,精神昏錯,語言譫訛,廢食委苶缺然若盡,種種諸症,日趨危惡,職名在身,由限已迫,瞻望缺且臣於病伏中,伏聞有金吾缺奏方急,此豈臣備數員位,濡滯鄕外之缺病日向沈頓,旬月之內,實無復起爲人之望,玆敢不避煩缺封章縣道,冒死瀆撓於宸嚴之下。伏乞聖慈,特賜矜諒,將臣本兼諸任,亟許遞免,俾〈?〉安意調理,以尋生路,不勝幸甚。臣無任惶恐戰灼缺之至,謹昧死以聞。疏批見上
吏曹判書李畬箚曰,伏以臣,冒當重委,將行大政,夙夜祗慄,思有以少效其職責,而識慮淺短,聞見不周,纔過數政,訿議已騰。至於嶺宰被駁,而臣罪益著矣,臣心惶愧,若無所容。然旣受命任職,未過大政之前,不敢輒煩控乞,竊有區區所懷,慨然於銓法之謬者,雖一日在職,不得不仰陳焉。國家用人,惟科試與蔭路也。自內各司庶僚,至州郡縣長吏,大抵皆以蔭官調敍,以此治事,以此理民,書所謂無曠庶官天工,人其代之者,卽此也。顧念都政所重,惟在於擇守令與初入仕,而臣竊考政案,主簿·別提六品官,合四十四員,而雜技遷轉以來者,參其半,各衙門武班來者,又居四之一,士族生進蔭堪爲守宰者,其數缺少,究厥所由,職以雜技通仕路者寢廣而然也。今者自內外諸軍門久勤,以至各岐雜類,以陞遷正職移來本曹者,其目幾至三十,而每目,各備三人,雖不必一一調用,而政法之淆亂則甚矣。其中又有計仕陞遷,與正職無異,而其遷,反有捷於諸陵官者。且蔭仕陞六者,必經考講,而此類,則間有無講而直陞者,揆以政理,豈不舛哉?政曹所擇,只在正職初仕,而雜岐傍入之類如此,官方何由正乎?臣謹稽國典,律員·算員等,授吏職者,其目不多,而必以所業精通者啓授之。又考本曹前後受敎,三醫司雜職,經本衙門六品以上職者,東西班實職除授時,皆從初入仕例,軍門將官,則正科出身被薦內三廳,取才入格者,始許移送東銓,觀象監·三學兼敎授,有闕勿補,必得其人,然後啓差,而詳考能否,非有顯效,則不許陞六,吏文學官六員內,二員陞缺上遞兒,除學官者,滿仕三十朔,則陞授其參上,又滿半行缺六十朔後缺出東班六品職缺今若申明此法,則仕路之猥雜,庶可缺有能麼兒郞廳及治腫敎授,亦以三十朔陞六,臣意缺類,竝宜汰冗減數,而其陞遷之時,依吏文學官之例,準六十朔,許移東銓,觀象監兼敎授之當陞者,亦準此爲例,而自本曹,皆依正職例,必考講然後許陞,至於外方將官及扈衛廳軍官,則皆自兵曹調用,勿許混移本曹,其餘一切猥雜有違於祖宗舊制者,恐不可不竝皆停革,以淸仕路。伏願聖明,下詢廟堂而裁處焉。且晉州,積弊巨邑,最難得人,而近緣數遞,尤無以收拾,前牧使朴斗世到任,在於上年三月,而上納穀物,趁時收捧,未及發送,四月因進上使見罷,其後事,則非斗世所知也。該廳,亦以爲容有可恕,而只緣事目有定限,循例論罷,旣非故爲稽滯,則朝家用罰,宜有參酌之道,而本邑數遞之弊,亦不可不慮,今姑施以他罰,勿罷其官,以任蘇殘之責,似合事宜,亦願聖明裁量焉。臣不勝惶恐。取進止。疏批見上以上燼餘
上在昌德宮。停常參·經筵。
下直,水原府使申銋。
京畿監司書目,果川呈,以大司成李益壽辭職上疏上送事。啓。答曰,省疏具悉。卿其勿辭,調理上來察職。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審此時,聖體調攝,若何?昨日問安之批,以幾盡差愈,勿爲議藥爲敎,夜來益有快安之效乎?中宮殿〈症候〉,伏聞醫女來傳之言,昨日所進,水刺一升二合,白甘粥四合,夜間寢睡,頗得安穩云,湯藥依前劑入矣。敢此問安。答曰,知道。無事矣。
兼工曹判書申汝哲上疏。大槪,臨死陳懇,乞蒙恩許事。入啓。答曰,省疏具悉。卿其體予至意,安心調理。仍傳曰,遣御醫看病。
執義李震壽啓曰,臣昨伏見同僚避辭,不勝瞿然之至。具志禎,曾莅東邑,多有不謹之誚,事在久遠,今不必提擧,而及授嶺邑,嗜音殉色,抛棄官事,治煩剸劇之任,決非所堪,而遽爾升遷,物情未允,故臣與僚席,相議論啓,改正之請,蓋出於稱停之意,曾不料同僚反以此起鬧也。大凡論人之道,當觀實績之如何?而歷試郡邑,旣無可稱,訾訪之端,亦非一二,則豈可諉以名在薦剡,而一任其超躐,終無劾正之擧乎?臣實未曉也。臣繼伏見吏曹判書李畬箚本,又以此事,引以爲罪,臣於此益切訝惑焉。一守令改正之論,有何所損於政衡,而遣辭之際,反有欠於和平耶?實非所望於重臣者也。然臣言議不能見信於人,動被譏斥,連事瀆擾,臣罪至此,益無所逃。請命遞斥臣職。答曰,勿辭,退待物論。
院啓,頃日引見時,有丙子科獄罪人等放釋之命,臣竊不勝慨然。大凡治獄之道,罪雖難明,迹有可疑,則必也嚴覈窮問,得其實狀,果有罪犯,則明示典刑,苟爲冤枉,則洞加申理,然後方可以嚴國法而服人心矣。今此獄事,專由於閔時俊之招,而時俊變辭之後,方爲窮訊,則諸囚,旣不可輕先放釋也。至於因緣用奸,都在於差備官,而差備官可疑之情,尙未覈出,則亦不宜遽加疏釋之典也,而今乃不究情犯之虛實,毋論援訂之有旡,惟以歲月已久端緖未露,置之疑信之間,直爲勘斷,是豈折獄嚴明之道耶?刑政乖舛,輿情憤鬱,請還收丙子科獄罪人等及差備官竝爲分揀放送之命。丙子科獄罪人放釋之命,出於輿情之外,則旣在執法之地,宜有爭論之擧,而伊日入侍臺官,終無一言而退,其在臺體,不可無規警之道,請司諫李敏英,掌令尹弘离,竝命遞差。日者有禮曹判書李頤命特除之命,臣竊不勝以爲不可也。中批除官,固非聖世之美事,況此宗伯重任,不待銓注,遽爾陞擢,殊非愼重官爵之道。請還收禮曹判書李頤命特除之命。答曰,不允。
兵曹判書金構箚子。大槪,敢陳所懷,冀蒙裁處事。入啓。答曰,省箚具悉。此事之難査,誠有如卿箚者,姑寢査汰,以鎭人心,從今愼簡,以淸仕路,似乎得宜,依此擧行焉。
校理宋徵殷上疏。大槪,臣伏見諫院劾遞臺官之啓,不勝瞿然之至。臣於丙子科獄,旣有應避之嫌,雖不敢參涉,而含默之失,與兩司無異,決不可晏然榮次,玆敢露章自劾,徑出闕門。伏乞聖明鐫削臣職名,以謝臺議,仍治擅離職次之罪事。入啓。答曰,省疏具悉。爾其勿辭察職。
持平黃一夏啓曰,頃於完席會坐之日,右僚以善山府使具志禎改正事發論,臣亦以爲旣無聲績之表著,而卒然升遷,似涉太遽,果爲隨參連啓矣。昨伏見同僚避辭,則以才諝被薦,未聞有疵政之可議,有何物情之未允爲言?若然則與臣所論,擧皆相反,臣不勝瞿然訝惑之至。凡人之名過其實者,比比有之,則豈可以一入薦目,斷其人之必賢,而不論其所當論者乎?此則臣之所未曉也。意外鬧端,忽起僚席,未免爲同僚之所輕,何可晏然仍冒於職次乎?請命遞斥臣職。答曰,勿辭,退待物論。
中宮殿·世子宮·嬪宮,藥房·政院·玉堂夕問安。答曰,知道。
禮曹啓曰,啓聖祀祀典位版等事,在外大臣儒臣等處,發遣郞廳問議,則領敦寧府事尹趾完,以爲啓聖廟祝幣·奠獻之節,籩豆·樂佾之數,減殺於聖廟,則似有未安云者,禮官所達之言,事理似然矣。無封爵之位版,所書稱號叔梁紇,則顔氏之言,以爲魯之賢大夫,以魯大夫書之,宜若無害,而至於孟孫氏,則旣無稱·號·名字之可考而知者,誠不知所書之號何如而合宜。此等莫重典禮,非臣淺見所敢容議,惟在博詢而處之,伏惟上裁。左參贊尹拯,以爲臣虛冒職名,至於歲換,而尙未蒙鐫削,病伏之中,方深戰灼,不意禮官復臨,不勝震掉之至。臣以丘壑賤分,本不敢預朝廷之議,加以衰朽庸陋,決不敢儒臣之名,前後問議之下,惶恐不敢仰對。揆以朝廷綜核之政,合在汰去之科久矣,而一向因循,每令王官,虛枉於三百里外之遠程,遞免無路,罪戾日積,臣誠惶感悶塞,罔知所出。況此啓聖廟之禮,係是國家祀典,制度隆殺,節文儀式,實非草莾微分蒙陋迷見所敢參論,虛辱下問,每至於此,臣之罪戾,萬殞難贖。唯乞朝廷,勘臣前後情罪,亟削儒臣之名,寢罷問議之命,以尊國體,以幸私分。惶恐隕越,伏地俟罪而已。吏曹參議權尙夏,以爲草萊賤臣,與聞朝家大事,已極僭猥,而卽今疾病沈篤,精神昏錯,莫重典禮,何敢妄論?然王人銜命遠臨,不得不略陳蕘言,恭俟聖擇。臣伏見文烈公趙憲東還封事,中朝啓聖廟位序,啓聖公氏在北,顔無繇·孔鯉在東,曾晢·孟氏在西,又按孔子通紀有曰,激公宜者,取仇氏,生孟子三歲,而激公宜卒,據此則叔梁紇·孟孫氏,俱有稱號可徵,似當以此題於位版,而第未知激公宜三字,皆是名耶?抑激公是爵,而宜是名耶?且伏念配位四聖,旣不書名字,則於四位,亦以某爵某氏,尤似得宜。至於祝幣·奠獻·籩豆,啓聖公與兗國諸公,俱是公爵,不宜異同。若樂佾,則後世公侯之稱,皆是列卿之秩,似不當純用古諸侯之禮也。蓋得爲而爲之,禮也,不得爲而不爲,亦禮也。今此啓聖廟,與宣聖廟,有所隆殺,驟看則似若未安,而各正其禮,義當理得,聖人之靈,豈有所不安者乎?臣之愚見如是,伏惟上裁。在京大臣處,時未收議,而在外大臣·儒臣收議爲先入來,爲先書入之意,敢啓。傳曰,知道。左參贊處,更往問議。
忠淸監司趙泰耉上疏。大槪,情勢之難安,人器之不稱,已陳於前疏,而且於前任時,舊糶收捧,多未準於朝家定式之數,畢竟勘律,終必至於坐罷,計其考核文書,不過時月間事耳。審知如此,而猶且偃然强赴,則在臣身,失自處之義,於國事貽重誤之患,只此一款,決不可冒昧承當,而病勢亦苦,實無自力起動之望,前受密符,亦不免使褊裨替納,臣罪至此,尤萬殞難贖。伏乞聖明,下臣此疏,作速處分,俾無公私狼狽之患,仍治臣罪,以警具僚事。入啓。答曰,卿辭至此,令廟堂稟處。
校理宋徵殷牌不進,依承傳罷職。以上朝報
李周徵,以都摠府言啓曰,缺入直軍士中日習射,請出標信。傳曰,知道。
朴明義,以宗簿寺官員,以提調意啓曰,本寺主簿有闕未差,未代,令該曹以譜學精通人擇差,校正官儒川副正濎在喪代,杞安副正構,啓下察任,何如?傳曰,允。
任胤元,以兵曹言啓曰,卽接珍島郡守李碩臣牒報,則新差小農堡權管李鼎鎭,除授本職之前,因事下來于本郡境內,而宿病乘寒轉劇,方在死生之中,時月之內,萬無差復上京之望云。本鎭作闕,已過三朔,邊鎭久曠,事多可慮。李鼎鎭病勢如此,且在遠地,有難等待,依近例罷黜,差出其代,催促下送,何如?傳曰,允。
朴明義,以弘文館言啓曰,本館上番四員內,校理任守幹在外,副校理李觀命受由在外,副校理尹趾仁以身病,方爲呈辭,校理宋徵殷獨爲入直矣,因臺啓,陳疏出去,而今則疏批已下。校理宋徵殷,副校理尹趾仁,竝卽牌招,以爲推移入直之地,何如?傳曰,允。
任胤元,以義禁府言啓曰,知義禁臣金鎭龜,戶曹坐起及守禦廳坐起進去,同義禁臣李光迪缺暇,同義禁臣李益壽在外,堂上不齊,今日科獄罪人,不卽加刑之意,敢啓。傳曰,知道。
又以漢城府言啓曰,中使康以源聽傳敎分付內,造墨着漆時,土宇所入四山枯松木八十株輸入事,命下矣。內山枯松木,累經發賣,無一株餘存,外山則或不無餘存者,而屈曲短小,亦甚腐傷,不合於此等所用,若使四山責納,則其勢實無可得之路,令繕工監,擧行,何如?傳曰,允。
李周徵啓曰,今日水原府使申袵密符啓請單子中,完符以十數書入矣,及其啓下之後,開見密匣,則乃十一也。本院所在置簿冊,更爲取考,則前忠淸監司李宏,以授密符還納後,不爲修整之故,書入之時,有此漏落之患,事甚驚駭,原單子中見漏之符,付標以入,而其時當該注書推考,臣亦難免不察之失,不勝惶恐。傳曰,知道。
任胤元啓曰,監兵使·防禦使遞來後,密符親納,例也。卽者前水原府使趙泰耉半行缺替納,事甚未安,推考,何如?缺
朴明義啓曰,今日弘文館校理宋徵殷,以其情病難安,陳疏徑出,原疏則雖已捧入,而莫重禁直,不待交替,徑先出去,事甚未安,推考,何如?傳曰,允。
校理宋徵殷疏曰,伏以臣,卽伏見諫院啓辭,以科獄疏釋時,入待臺官,不爲爭執,竝請遞差,臣不勝瞿然之至。丙子小科中,朴弼禹,卽臣之同姓從妹夫也。旣有應避之嫌,固不敢參涉於此獄矣,適於伊日,臣亦隨諸臣之後,而及當諸囚之一倂疏釋,不得出一言違覆,三司旣是一體,含默亦無異同,則何敢以嫌不可否,有所自恕也哉?當此臺疏峻發之日,決不可晏然於榮次,玆敢露章自劾,徑出闕門。伏乞聖明,亟兪鐫削臣職名,以謝公議,仍治臣擅離職次之罪,以肅朝綱,不勝幸甚。臣無任惶悚屛營之至,謹昧死以聞。批答見上
工曹判書申汝哲疏曰,伏以,臣之病勢,已無可爲,頑疾堅凝,牢不可破,百脈俱盡,只待死亡,而唯是國恩未報,永辭昭代,以此耿耿,乞於生前,解釋重任,安意歸化,伏願缺察焉。臣臨死涕泣,不知所達,無任煎迫之至,謹昧死以聞。批答見上
行兵曹判書金構箚半行缺,守門將兩廳猥雜,請加査汰,兩廳任掌輩,以査覈缺屢訴於臣,臣以啓下之事,不可以難査而置之爲答矣。兩廳依初授可否之例,一會行査,則可否不順者,各有三四人,而各人等呈狀踵至,而稱冤不已,故使之更査,尙未得端緖。此事本來難査,非如忠義·忠順等有錄卷口傳之可憑,只以門品高下,定其立落,欲憑其四祖,則無論宣·部·守門,四祖中,有顯官者絶少,不可以此定其高下,欲問其嫡庶,則京外表表有名稱士大夫外,鄕曲寒生內外系泒,犯庶與否,無憑可考。設或有一二指目者,査問之下,孰肯爲之立訂而結怨乎?査覈被缺之後,非但廢棄於一身,亦將延及於後嗣,一有冤枉,誠可矜憫,行査未必得實,而人心先自危懼,人人致疑,互相疾怨,同席之間,便有仇敵,其不祥甚矣。臣意姑寢行査之令,益愼申簡之方,謹其抄薦,嚴其可否,防其初入混雜之路,則似亦無妨於淸仕路鎭人心之道矣。況今大政,只隔一宵,而兩廳査事未了,亦有仕滿應遷,而名在更査之中,缺內三廳,是初程重選,都目,是遷轉大政,而旣不可徑先擧擬,則査覈未了之時,又不可掩置不調於循次遷轉之際,其間事勢,實甚難處。伏乞聖明,特加裁量,明降指揮焉。事已急迫,不得不冒昧瀆陳,臣無任惶恐之至。取進止。批答見上以上燼餘
上在昌德宮。停常參·經筵。
自辰時至未時,日暈。申時,日暈兩珥。
藥房都提調臣崔錫鼎,提調臣李彦綱,副提調臣洪萬朝啓曰,伏未審夜來,聖體,若何?滋陰健脾湯五十貼,連次劑入矣,以日計之,則當盡於今日,依前稟定,仍爲停止,宜當。中宮殿症候,伏聞醫女來傳之言,昨日所進,水刺九合,白甘粥五合,夜間寢睡,頗得安穩,脚部時有痛候,而不至大段云,湯藥依前煎入矣。敢此問安。答曰,知道。無事矣。
領議政徐文重初度呈辭。入啓。傳曰,不允批答。
正言金相稷啓曰,本院,方以丙子科獄稟處入侍臺官遞差事,有所論啓,臣於是不勝瞿然之至。今此獄事,出於閔時俊之招,而時俊變辭之後,直諉以端緖之未露,情僞之難覈,而遽爾處決,此雖出於不得已之擧,而甚非所以明覈重獄之意也。其在臺體,不可無執法之論,而第臣自十數日前,偶感寒疾,日事呻痛,雖緣迫於處置,扶曳詣臺,而重觸風寒,症情添劇,委頓牀席,無意他事,只尋長單,未及論列矣。今者爭執之論,旣已峻發,而不言之咎,竝及於入侍臺臣,則臣之當初不言之失,亦無以自解,方且自處之不暇,何敢以不爲入侍,得免彈章爲幸,而晏然參涉於請遞臺僚之論乎?決不可一刻抗顔於言地。請命遞斥臣職。答曰,勿辭,退待物論。
忠淸都事書目,尼山呈,以左參贊尹拯病重上去不得事。入啓。傳曰,趁此春和,幡然登途,毋孤虛佇之望事,回諭。
戶曹判書金鎭龜上疏。大槪,臣於道臣請遞廣州府尹李善溥事,有不可晏然於守禦之任,亟賜遞免事。入啓。答曰,省疏具悉。卿無所嫌,安心勿辭行公。
咸鏡監司兪得一上疏。大槪,請得恩暇,往省父母墳塋事。入啓。答曰,省疏具悉。卿其依疏辭往省焉。
中宮殿·世子宮·嬪宮,藥房·政院·玉堂夕問安。答曰,知道。
備邊司啓目,觀此忠淸監司趙泰耉上疏,則以前任水原時犯科事,備陳不安之意,仍以爲捧糶最少,終必譴罷,病情轉劇,實難自力是如,縷縷陳懇,乞速鐫改,而所犯科一事,一向引嫌,殊涉太過,捧糴多少,姑未分等啓聞,則尤不當以此爲辭是白乎旀,雖有一時身病,自可調理差瘳,方伯重任,有難輕許遞改,而前後新授監司累次遞改,本道之無監司,已至兩月,事體極涉未安,而若又如是撕捱,日至遷就,則本道之事,實涉可慮。忠淸監司趙泰耉,今姑改差,其代卽爲差出,不數日內催促赴任,何如?傳曰,允。
院前啓,請還收丙子科獄罪人等及差備官竝爲放送之命。措辭見上請其時不言臺官司諫李敏英,掌令尹弘离,竝命遞差。措辭見上請還收禮曹判書李頤命特除之命。措辭見上竝引嫌而退,僚議所同,强爲崖異,揆以臺體,勢難仍在。改正之啓,旣有所執,意外起鬧,何必爲嫌,旣知可論,未卽爭執,雖緣在告,難免失職。請執義李震壽,持平黃一夏出仕,掌令兪命弘,正言金相稷遞差。答曰,不允。遞差事及處置事,依啓。以上朝報
都政。吏批,以李世維爲南陽府使,南宮銆爲鎭海縣監,尹樟爲成均直講,趙泰老爲吏曹佐郞,愼爾定爲尙衣直長,趙㝡爲昌平縣令,洪夏錫爲居山察訪,尹濂爲堤川縣監,尹積慶爲藍浦縣監,金錫昌爲尙衣別提,洪萬選爲仁川府使,李弘毅爲和順縣監,金裕慶爲內資主簿,趙相愚爲京畿監司,李漢宗爲高山縣監,吳再道爲彦陽縣監,趙持恒爲綾州牧使,洪重楷爲金川縣監,尹以壽爲楊口縣監,李祥麟爲軍資奉事,李弘哲爲茂山府使,李泰龜爲豐川府使,柳龜徵爲南原府使,李成坤爲軍資直長,趙世成爲慶源府使,南明夏爲義盈主簿,蔡以章爲富寧府使,柳鳳輝爲交河縣監,尹世衡爲慶興府使,金致鳳爲掌樂直長,慶德昌爲禮賓別提,權順賢爲繕工副正,洪受濂爲司贍主簿,林世儉爲司宰主簿,睦天麟爲工曹正郞,金楺爲高陽郡守,尹世緯爲典牲主簿,李晩成爲吏曹正郞,李宖爲戶曹佐郞,趙之重爲成歡察訪,都永成爲參禮察訪,金裕慶爲監察,李倜爲碧潼郡守,呂必重爲成均直講,兪道重爲活人別提,具莢爲松羅察訪,朴璿爲咸鏡都事,李挺天爲尙瑞直長,崔商羽爲濟用奉事,徐敬祖爲漢城庶尹,崔瑋爲春川府使,趙泰徵爲尙瑞副直長,李明徵爲宗簿主簿,兪道重爲監察,崔翊夏爲贊儀,韓永徽爲全州判官,李萬亨爲掌樂主簿,李徵楫爲永川郡守,趙義耘爲廣興奉事,權詢爲龜城府使,洪受濂爲禁府都事,元聖兪爲軍資正,鄭至祥爲繕工奉事,柳之發爲漢城左尹,鄭希先爲漢城判官,閔聖魯爲宗簿直長,南明夏爲監察。
兵批,以趙爾重爲全羅左水使,金武男爲淸江萬戶,權世潤爲訓鍊判官,尹弼周爲都摠都事,李后績爲金城山城別將,池養源爲馬島萬戶,洪彪爲訓鍊僉正,李再成爲部將,金昌夏爲魚游澗僉使,柳荷爲永登萬戶,張時雄爲法聖萬戶,金宗柱爲格浦別將,高尙岌爲會寧萬戶,金錫悌爲鉢浦萬戶,金克泰爲武兼,李九齡爲守門將,趙揚爲武兼,申慶弼爲訓鍊主簿,鄭齊奎爲宣傳官,成萬閣爲加背萬戶,朴齊華爲都摠經歷,玄鼎龜爲守門將,任善初爲武兼,朴震圭爲都摠都事,李鐵徵爲宣傳官,李汝澤爲訓鍊判官,李墇爲高山里僉使,丁之相爲開雲萬戶,鄭東憲爲梨津萬戶,柳潭爲菁川別將,朴時顯爲上土僉使,李鳴夏爲五衛將,許慶爲部將,李道膺爲白翎僉使,姜泰相爲訓諫正,尙選爲都摠經歷,崔重起古突山別將,金聲玉爲丑山萬戶,申應軫爲天城萬戶,金敏華爲牛仇里萬戶,李泰蕃爲臨溜僉使,李仁茂爲都摠都事,趙隨爲訓鍊主簿,朴震圭爲訓鍊判官,金晉鼎爲神光僉使,金尙麗爲正方別將,金萬葉爲東里僉使,鄭憲爲神塘萬戶,趙廷元爲寧城僉使,朴昌申爲訓鍊判官,李順坤爲兼錦山別將,李震白爲慶尙虞侯,南崙兼內禁將,李鐵熙爲晉州營將,張俊爲蛇渡僉使,全聖兪爲慶州營將,李日觀爲忠州營將,李天根爲慶尙水使,閔聖基爲訓鍊主簿,柳名雄爲五衛將,韓碩良爲副摠管,李基夏爲訓鍊都正,李徽爲平安虞候,車浚載爲訓鍊僉正,李尙絢爲訓鍊判官,趙脩爲都摠都事。政軸
李周徵啓曰,行大司憲宋奎濂在外,執義李震壽,掌令兪命弘,持平黃一夏避嫌退待,掌令尹弘离被論,持平鄭維漸未肅拜上疏,今日以監察茶時之意,敢啓。傳曰,知道。
又啓曰,備邊司郞廳,以大臣意來言,今日賓廳坐起日次,而大政相値,不得來會云矣,敢啓。傳曰,知道。
吏批,判書李畬進,參判李寅燁進,參議權尙夏在外,右承旨朴明義進。兵批,判書金構進,參判閔鎭厚進,參議尹世紀進,參知沈枰進,左副承旨李周徵進。
吏批啓曰,今都目政,各歧仕滿應遷者,相避及未準朔監察,禁府都事,刑曹,掌隷院郞官,各司久任時推人員竝擬,何如?傳曰,允。
又啓曰,玉堂·春坊闕員,今當差出,而擬望之人乏少,相避外任,竝擬,何如?傳曰,允。
又啓曰,都目政守令之窠,自前有禁軍將啓請之規,今亦依例未準朔禁軍將可合人,竝擬,何如?傳曰,允。
又啓曰,南原府使今當差出,而本邑物衆地大,最難得人,他道都事缺曾聞有聲績人竝擬,何如?傳曰,允。
兵批啓曰,慶尙左兵使,今當差出,而擬望之人乏少,水使·守令竝擬,何如?傳曰,允。
李周徵,以都摠府言啓曰,副摠管柳星樞,禦營中軍新番軍士點考坐起事,除標信缺小門洞進去之意,敢啓。傳曰,知道。
傳于南正重曰,初入仕各別擇差事,另加申飭。
傳于南正重曰,前後扈從有功勞人及淸白吏,戰亡子孫,各別錄用事,言于兩銓。
傳于南正重曰,十考十上·五考五上,連次褒啓守令邊將及討逆時缺人員各別錄用事,言于兩銓。
南正重,以義禁府言啓曰,判義禁臣金構都目政廳進,同義禁臣李光迪式暇,同義禁臣李益壽在外,今日堂上不齊,科獄罪人等不得加刑之意,敢啓。傳曰,知道。
吏批啓曰,四館陞出六品之時,有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞出之例矣。去秋冬等承文院褒貶,不得爲之,故四館當出六品者,未免積滯,依例遷出,何如?傳曰,允。
兵批啓曰,前副正郭翰邦,前判官曺漢弼,前萬戶朴天健,法聖浦萬戶李基亨,兼司僕金元琦,業武張永萬,閑良洪相殷·安泰貴,良人金愛生等,或以軍器別備,或以賊人指捕之功,俱有加資之命矣。郭翰邦·曺漢弼·朴天健·李基亨,雖已資窮,未經準職,金元琦·張永萬·洪相殷·安泰貴·金愛生,係是閑良缺,敢稟。傳曰,特爲加資。
吏批啓曰,新除授和順縣監李弘毅呈狀內缺年七十歲缺依法典入啓處置云。親年七十缺和順縣監李弘毅改差,何如?傳曰,允。
朴明義,以禮曹言啓曰,永昭殿,王世子歲首展謁,稍待日氣少解擧行事,稟啓判付內,依爲之事,命下矣。今則日氣與歲初稍解,以何間擇日擧行乎?敢稟。傳曰,以晦間推擇,可也。
南正重啓曰,臺諫出仕事缺今已夜深,明日待開門牌招之意,敢啓。傳曰,知道。
咸鏡監司兪得一疏曰,伏以,臣竊惟藩閫外寄之臣,給暇之缺者實聖世體下之美規也。臣今受命關北,行將辭陞矣,臣之父母墳塋,在於京畿永平地,請得數日之由,省掃墓缺以伸人子至悃。伏乞聖明垂察而矜許焉。臣無任仰聖俟命之至,謹昧死以聞。批答見上
戶曹判書金鎭龜疏曰,伏以,臣昨見京畿監司柳之發狀啓,以廣州府尹李善溥病勢危重,山城習操迫近,至請遞改,臣於此不勝訝惑,而繼以愧恧焉。頃者李善溥,於守禦廳,有虧損事體之失,而缺重,大臣捉致其下吏等,略有杖治,善溥因此不安,呈狀乞遞,缺旣不許。又於近日,以病呈狀,而聞其所患,本非大段,臣以本城合操,今已啓聞定期,此時不可引疾之意,論題以送矣。善溥旣無應罷之事,且無難强之疾,而道臣之狀請,今乃如此,此臣所以未曉,而缺果有重病,則本城習操,臣旣主管啓聞缺一行遞免臣守禦使之任,以存事體,以安私分,不勝幸甚。臣無任屛營祈懇之至,謹昧死以聞。批答見上以上燼餘
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺兩巡一升五合,白甘粥六合,夜間寢睡一樣安穩,脚部痛候稍似減歇云。湯藥依前煎入矣。敢此問安。答曰,知道。無事矣。
禮曹啓曰,永昭殿,王世子歲首展謁,日候少解擧行事,稟啓判付內,依爲之事,命下矣。今則日氣與歲初稍解,以何間擧行乎?傳曰,以晦間推擇,可也。又啓曰,王世子,永昭殿展謁吉日,以晦間推擇可也事,命下矣。展謁吉日,令日官推擇,則今正月二十九日爲吉云。以此日擧行,何如?傳曰,允。
領議政徐文重初度呈辭。不允批答。王若曰,國家置輔相之臣,安危所係,老成有休戚之義,進退不輕。在平日莫宜圖便,當此時其可言病?肆庸敷告,或冀深思。惟卿性資剛明,器局峻整。夙負眞公輔之望,晚占龍頭,直躋上大夫之班,遂展驥足。建節嶺臬,州郡戢彈壓之威,董戎御營,將士懷撫練之惠。超亞卿而擢司寇,皆簡予心,由本兵而進台垣,允洽輿誦。逮當金甌之重卜,正喜黃閣之增隆。志切贊襄,每思進讜言而匡君失,身當震撼,不憚任群怨而嚴國綱。惟其奉公之克勤,是以注意也益篤。夫何仰成之日,遽有告疾之章?夙夜在公,不瑕榮衛之或損?恫癏若己,所以憂念之特深。免太廟之扈陪,欲便調養,許內局之辭遞,式慮勤勞。將攝已多,庶幾昔疾之今癒,竝讓彌懇,抑或卿心之不安。蓋曩日備忘之辭,非有深意,故其時章箚之批,特示至懷,雖緣事體之所關,稍欠禮貌。固知情志之無間,何用過嫌?卿不可決焉丐閑,予詎宜遽爾許退?試看今日,奚但流涕而長嘆?圖任舊人,正當協心而共濟。政務多滯,方待卿而疏通,民憂孔殷,亦須卿而區畫。毋爲奉身之計,益勉循國之忠。於戲,陽春布和,政急維新之政,大旱望雨,毋負如渴之誠。須體敷心之言,亟斷請急之牘。所辭宜不允。故玆敎示,想宜知悉。知製敎李肇製進
執義李震壽啓曰,臣論一二守令,輒被譏議,連事瀆擾,惶愧冞增,今因處置請出,黽勉就職,而伏見諫院啓辭,以不論丙子科獄疏釋時事,劾遞入侍臺官,臣於此不勝瞿然之至。今此疏放之典,實是可爭之端,而第其被囚中,李昌輝兄弟,卽臣嫌家子弟也,有不敢參涉於其間者。年前忝叨本職之時,科後人言,極其噂沓,而聞李聖輝,亦在指目,嫌不敢發口,前席承問,亦未能指陳所聞,及至臺諫擧名,仰對囚禁按問之後,試論其他餘未盡發者,一一究覈之意,伏想聖明,或有所記得矣。顧臣嫌礙之端,前後無异,泯默度日,厚負職責,今者兩臺官,以當論不論,至被糾劾,諫臣亦以此引避見遞,則臣何敢以身未登筵,且有私嫌,有所自解,而獨爲晏然於職次乎?請命遞斥臣職。答曰,勿辭,退待物論。
持平黃一夏啓曰,臣亦以林潪·具志禎事,連事引避,未免瀆擾於靜攝之中,惶隕之極,靡所自容,處置請出,又出意外,不得不黽勉就職,而又伏見諫臣,以丙子科獄,榻前疏釋之時,入侍臺臣,不能爭執論啓,至於遞職,臣於是,益不勝瞿然之至。臣曾與兩臣會坐臺廳,以小科獄事,累度究覈,別無端緖之現露者。且以經年滯囚可慮等語,有所酬酢矣。今者兩臣,以此被劾,則臣何敢以不爲入侍,自甘於幸免,而晏然冒居於臺次乎?請命遞斥臣職。答曰,勿辭,退待物論。
中宮殿·世子宮·嬪宮,藥房·政院·玉堂夕問安。答曰,知道。
院前啓,請丙子科獄罪人等差備官,竝爲放送之命,請還收禮曹判書李頤命特除之命。措辭見上又所啓,臣昨伏見政目,有前承旨徐文裕特除參判之命,臣不勝慨然之至。文裕,曾因僉擧而陞秩,旋以相避而還收,則今玆超擢,固知聖意之有在,而一旬之內,中批荐降,殊非愼惜名器之道。請還收前承旨徐文裕特除參判之命。竝引嫌而退,旣知可爭,强引私嫌,揆以臺體,勢難仍在。請執義李震壽遞差。答曰,不允。處置事依啓。
以京畿監司狀啓,備邊司,廣州府尹李善溥,病重罷出事。
兵曹判書金搆,吏曹判書李畬初度呈辭。入啓。給由。以上朝報
都政。吏批,以李延休爲司甕奉事,李海朝爲戶曹正郞,金弼相爲掌樂僉正,呂必重爲兵曹佐郞,徐文裕爲刑曹參議,李時漢爲活人別提,李泰錫爲內資主簿,趙萬齡爲典獄主簿,尹世緯爲掌隷院司評,金萬秋爲造紙別提,鄭德基爲引儀,洪禹翊爲和順縣監,朴師東爲直講,車後載爲祥原郡守,李震休爲忠淸監司,尹趾仁爲司諫,金致龍爲掌令,黃一夏爲掌令,兪命弘爲獻納,李東彦爲正言,李晩成爲校書校理,朴其良爲丹城縣監,李徵夏爲司僕判官,閔鎭厚爲司圃提調,李泰錫爲監察,徐宗孝爲戶曹佐郞,李墪爲歸厚提調,權相殷爲戶曹正郞,李濟夏爲水運判官,朴泰初爲工曹佐郞,兪命雄爲輔德,李彦紀爲工曹參議,尹聖瑀爲醴川郡守,趙萬齡爲監察,金與初爲開城敎授,李寅燁爲同成均,李鼎華爲刑曹正郞,宋相抃爲工曹佐郞,元致道爲延曙察訪,權爲持平,李震煥爲自如察訪,李正臣爲兵曹正郞,尹訓甲爲監察,朴泰三爲獒樹察訪,宋正明爲兵曹佐郞,徐文淑爲刑曹正郞,尹星駿爲校理,李寅燁爲右副賓客,李益壽爲同春秋,崔昌大爲副校理,黃爾章爲刑曹正郞,金盛始爲典籍,李晚成爲中學敎授,鄭麟祥爲內贍主簿,殷夢相爲典籍,趙泰老爲校書校理,鄭健一爲司贍直長,李尙說爲禮曹佐郞,李相如爲司圃別檢,林薰爲氷庫別檢,金興慶爲說書,趙泰老爲司書,韓宗建爲司䆃主簿,具文游爲刑曹佐郞,呂光周爲禁府都事,李壽涵爲義盈主簿,權大臨爲直講,玄孝綱爲內資主簿,南宅夏爲司僕主簿,朴弼震爲典牲主簿,林煜爲典獄主簿,許䛰爲厚陵參奉,李縯爲獻陵參奉,趙道彬爲典設別檢,金季珍爲慶基殿參奉,朴守義爲永禧殿參奉,李謙著爲泰陵參奉,李文興爲執義,安絍爲假引儀,洪重夏爲弼善,辛彙爲璿源殿參奉,沈泰元爲翼陵參奉,愼爾憲爲恭陵參奉,崔昌翼爲順陵參奉。
兵批,以金震挺爲訓鍊判官,趙隨爲〈外〉怪萬戶,權煜爲副率,梁彬爲宣傳官,洪禹鼎爲侍直,金三翼爲造山萬戶,金翼八爲五衛將,李起胄爲武兼,邊是泰爲內禁將,柳澨爲訓鍊主簿,金世義爲守門將,洪時九爲古今島僉使,郭柄爲加德僉使,張鵬翼爲兼內乘,李仁壽爲忠淸兵虞侯,元次周爲訓鍊主簿,成至重爲訓鍊副正,李雲松爲訓鍊僉正,金振遠爲宣傳官,李之驥爲五衛將,安宗悌爲同知,鄭碩期爲宣傳官,張湬爲訓鍊主簿,金嗣鼎爲訓鍊主簿,朴錫昌爲都摠經歷,李坦爲部將,河龍甲爲中樞都事,李台望爲內乘,李岐爲中樞經歷,姜尙輔爲宣傳官,李泓爲洗馬,韓永祚爲侍直,吳夢奎爲部將,韓泰斗爲守門將,元萬衡爲羽林將。政軸
李周徵,以禁衛營言啓曰,一番前部前司屬黃海缺五哨軍兵逢點,實數六百三十四名,七番別驍衛五十六名缺步軍標下一名,已爲整齊矣。來二月初一日,與內外各處入直馬步軍兵等,依例替代後,舊軍放送之意,敢啓。傳曰,知道。
又以禁衛營言啓曰,來四月當黃海道軍兵,當缺次第上番,而係是農月,故依事目,一番前部左司五哨,則缺一朔立番,二番前部中司五哨,則五月一朔立番,而當其缺次,每於前月二十五日京中逢點,九番·十番別驍衛,一體調缺逐朔入番之意,本道監·兵使處,預爲知委,何如?傳曰,允。
李周徵,以御營廳言啓曰,今此舊番馬步軍兵別破陣缺京案標下軍去秋等賞,中日時,因公故未參,別牙兵等射砲缺命,試才賞格,從分數多寡,以本廳所儲木綿面給後,別缺書入之意,敢啓。傳曰,知道。
又以御營廳言啓曰,缺來四·五月兩朔應立,右部右司屬,全羅右道五哨軍缺三月二十五日,京中逢點,四月初一日,與中司軍兵,當爲替缺立番,趁期調送事,本道監·兵使處,依前知會之意,敢啓。傳曰,知道。
又以御營廳言啓曰,本廳來二·三月兩朔立番,左缺中司屬全羅道五哨軍兵七百六名,京案雜色標下軍六缺八十八名,黃海道八番別馬隊五十五名,已爲逢點整齊矣。缺二月初一日,與右司軍兵替代後,舊軍放送之意,敢啓。傳曰,知道。
南正重,以侍講院言啓曰,本院兼實官十員內,無故行公人,只有文學臣閔鎭遠,司書臣李台佐,朝夕問安,及缺出入之際,無以推移備員,事甚苟簡。今日政,闕員盡數差出,卽爲牌招察任,何如?傳曰,允。
李周徵,以禁府言啓曰,判義禁臣金構,都目政廳進,知義禁臣金鎭龜守禦廳坐起進,同義禁臣李益壽在外,今日堂上不齊,科獄罪人缺加刑之意,敢啓。傳曰,知道。
南正重,以弘文館言啓曰,一行缺不得已以下番,姑陞入直之意,敢啓。傳曰。缺
吏批啓曰,本曹正郞李晚成,政事垂畢之後,以情勢難安,必欲移陞四品,相持移時,不書政草,以致日勢昏暮,事體所在,殊甚未安。李晚成推考,以闕內入直兵曹佐郞申奎,郞廳差出,書入望單,何如?傳曰,允。
吏批啓曰,廣州府尹有闕,依近例令備邊司議薦,何如?傳曰,允。
吏批,判書李畬進,參判李寅燁進,參議權尙夏在外,右承旨朴明義進。
兵批,判書金構進,參判閔鎭厚進,參議尹世紀進,參知沈枰進,左副承旨李周徵進。
京畿監司柳之發疏曰,伏以臣,昨伏見戶曹判書金鎭龜疏,則有不得不略陳梗槪矣。臣於廣州府尹李善溥之所缺其輕重之如何,而至擧病情危篤,習操迫近,勢難察任,前後控辭,非止再三,臣意以爲,此與秩卑守令有異,不當缺强拂,依其狀辭,啓聞請遞,而別無他意於其間矣。金鎭龜疏中辭意,有若臣曲庇李善溥者然,一則曰無應罷之事,一則曰無難强之疾,繼之以道臣之狀請,所以未曉云,則臣缺愧恧實多,而其不能詳審之失著矣,臣何敢晏然冒居於職次乎?伏乞聖慈,俯賜諒察,新授職名,亟許遞免,以謝人言,以安微分,千萬幸甚。臣無任戰灼祈懇之至,謹昧死以聞。答曰,省疏具悉。卿其勿辭察職。以上燼餘
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?連日大政,竟夕酬應之餘,不瑕有勞傷之患乎?中宮殿症候,伏聞醫女來傳之言,昨日所進,水刺九合,白甘粥六合,夜間寢睡,因脚部痛候,轉輾不安云。膏藥依前貼付,湯藥亦爲煎入矣。敢此問安。答曰,知道。無事矣。
領議政徐文重再度呈辭。入啓。傳曰,不允批答。
謝恩,輔德兪命雄,兼說書金興慶。
京畿監司書目,有難晏然於職次,乞蒙恩遞事上疏上送事。啓。答曰,省疏具悉。卿其勿辭察職。
弼善洪重夏,兼司書趙泰老牌不進,依承傳罷職。
傳曰,召對爲之。入侍,承旨南正重,玉堂李坦·權尙游,注書朴熙晉,兼春秋李景華,史官金興慶。
輔德兪命雄,司書李台佐上疏。大槪,敢陳淺見,以備裁處事。入啓。答曰,省疏具悉。疏辭得宜,可不听納焉?
吏曹口傳政事。兼春秋二,申奎·吳羽進。
中宮殿·世子宮·嬪宮,藥房·政院·玉堂夕問安。答曰,知道。
院前啓,請還收丙子科獄罪人等,及差備官竝爲放送之命,請還收禮曹判書李頤命特除之命,請還收徐文裕特除刑曹參判之命。措辭見上新啓,新除授司憲府執義李文興,時在京畿楊州地,持平權,時在忠淸道連山地,正言李東彦,時在京畿坡州地,請竝命斯速乘馹上來事,下諭。答曰,不允。下諭事,依啓。
校理尹星駿,修撰李肇牌不進,依承傳罷職。
備邊司,廣州府尹〈?〉。
南正重·李濟·權持。以上朝報
任胤元,以缺軍士中日習射,請出標信。傳曰,知道。
缺言啓曰,副摠管李光迪,除標信,戶曹坐起進去之意,敢啓。傳曰,知道。
朴明義,以弘文館言啓曰,新除授副缺大,以北評事,時在任所,經筵入番事緊,請斯速乘馹上來事,下諭。本館上番,昨日無推移之員,不得已以下番缺直,事涉苟簡。新除授校理尹星駿,卽爲牌招入直缺肇,亦連日呈辭,無意行公,一體牌招察任,何如?缺
任胤元啓曰,事變假注書沈宅賢,累朔行公之餘,身病猝重,勢難察任缺他假注書差出,何如?傳曰,允。
朴明義啓曰,卽今兼春秋四員內,工曹正郞李景缺房入直,刑曹佐郞朴萬普,覲親受由,兵曹佐郞權缺曹佐郞申伯周,兼春秋今姑減下,禮曹·兵曹郞官中缺差出,以爲本館入直之地,何如?傳曰,允。
吏曹口傳政事,兼春秋二單,吳羽進·申奎。南正重爲廣州府尹。
朴缺侍講院言啓曰,本院新除授說書李晩堅,時在京畿缺地,書筵入番事緊,斯速乘馹上來〈事〉下諭,何如?傳曰,允。
任胤元,以義禁府言啓曰,判義禁臣金構呈辭受由,缺臣金鎭龜二十七日二十八日式暇,同義禁臣李益壽,在缺日,堂上不齊,科獄罪人等,不得開坐加刑之意,敢啓。傳曰,知道。
又以備邊司言啓曰,忠淸道監司·兵使曠闕,已缺委屬可慮,新除授監司李震休,兵使黃銓,竝爲缺於數日內辭朝下去。且廣州府尹有闕之代,纔已差出,而山城習操已迫,批下之後,亦令趁速赴任之意,竝缺曹,何如?傳曰,允。
任胤元啓曰,行大司憲宋奎濂,持平權在外,執義李文興,掌令金致龍·黃一夏未肅拜,持平鄭維漸未肅拜上疏,今日以監察茶時之意,敢啓。傳曰,知道。
同日未時,上御進修堂。召對入侍時,參贊官南正重,檢討官李坦,缺權尙游,記事官朴熙晉,記注官李景華,記事官金興慶。李坦,讀自孝宗敬皇帝弘治元年,至無所資缺多之。上曰,下番讀之。權尙游,讀自庚戌弘治三年春,至交缺謫府同知。上曰,承旨讀之。南正重讀自塞張湫隄,至兩廣地方陶缺。上曰,注書讀之。朴熙晉讀自戊午弘治十一年二月,至獻缺斥遣之。上曰,兼春秋讀之。李景華讀自三月南京大理寺,至缺稱禮云。上曰,下番讀之。金興慶讀自閏四月曲阜,至贈少傅諡缺第一張儲巏疏,陳文義曰,其旋求敢諫之士二行缺言於吏部,而出之浙江,使避其禍,其心雖出於缺律之,以古人事君之義,則誠亦多愧矣。蓋當時劉吉缺欺,則在子俊之道,所當極言竭論,期使君上,明燭其奸缺朝廷自淸,而君子有所恃矣。今乃不出於此,而顧爲區區缺以爲容避禍之地,此豈大臣以道事君之義?而又拈出第缺鍭疏而達曰,疏中有曰,言官得罪,則雖今日之苦,亦後時之缺容之則言者無其名,而名固歸於人主,此言似不得義理之缺樂聞直言,猶恐言路之不廣,雖有不中,必加優容缺天下之事理無窮,一人之聰明有限,故急於聞過,以補不逮缺言,則是上下,只以計較之私心,交相爭名而已,是豈義理缺儒曰無所爲而爲者,義也。有所爲而爲者,利也。苟以好名缺是亦利而已矣。正重曰,此乃激人主轉環之美之意也。非獨缺而已。尙游曰,昔者陸贄告其君之言,有與鍭言相類,缺德宗雖猜忌愎諫,而猶不無好名之心,故不得已有缺其有納約之望,然終非第一件義理也。坦曰,此乃舍本缺也。人主聽言之道,豈名歸臣下爲慮哉?尙游所達,是矣。缺第七張孔鏞知田州事而達曰,莅任不久,峒獠猝犯衆缺守爲得計,而諭以朝廷恩威,輕身赴賊,開導信義,缺情不敢復出,此豈但膽勇而已?若使處於朝廷,則豈不缺家,而久置於外,畢竟死節,如顔眞卿,吁可惜哉。正重曰,缺代,今亦愼擇守令,則可以化民俗而弭盜賊矣。坦拈出缺濬疏而達曰,此乃皇朝名臣疏中數十條萬餘言,無缺之策,自上若時時詳覽而體驗,則豈不有益於缺上曰,所達切實,當留念焉。坦曰,我國,自祖宗朝,家缺異端之害,非所可憂,而其他事,則體行無所不可矣。尙缺張,楊茂仁疏而達曰,此無非直截之言,而李興等,誣奏以缺辯之事,而孝宗終不悟焉。蓋雖明主,心有所半行缺昏主無異,此甚可懼。是時孝宗,內多半行缺繫,直臣,貽譏後世,可勝歎哉?坦曰,茂仁缺以宮闈之事,故時君厭聞,終至抵罪,孝宗有缺而如茂仁,名臣猶不能容,其有慊於君德,爲如何哉?尙游缺十張外戚張氏事達曰,是時外戚,侵奪民田,其他東宮缺陳請夥然,貽害窮民,不可勝言矣。朝廷之缺不可無賢士缺以聰明臨之,則此非難言之事,而擧皆含默,及團溪缺頓革,人主苟或得一士用一言,則其利之及民者如此,其大缺世之所可法哉?坦曰,世子講學,今當將就之時,而近緣連缺湯侍之中,久不得開筵,誠爲悶慮。或間日或三日一次引缺討論文義,時時聽納進戒之言,則其所裨益,豈淺鮮缺之餘,殿下亦須頻言國事,使之暗練,不可使長處於內,無缺所達是矣。當留意焉。尙游拈出五十二張李夢陽缺被逮也。上豈不知其非罪,而近於金夫人及壽寧缺及其蒙釋也。左右請付錦衣撻之,欲致其死,則其缺上固覺之,而亦不置之於法,其懦弱不斷,貽累聖德缺大臣之位,所當因上心開悟之端,痛辨奸人之不可不缺不奬,必期於納君無過。乃止曰,此一事,堯·舜之仁也。徒缺言不盡匡救之義,殊可惜也。坦曰,孝宗,强果不足,故缺左右之奸,非不洞察,而以不得已下之獄爲敎,此正後世缺監戒處也。正重曰,戴珊之致仕也,孝宗送大夏缺臣之間尙。珊之吾罷此官之言,可想其心事矣。近日缺之備忘記中,或有未安之辭,恐累聖德,更勿復缺敎宜矣。尙游曰,孝宗,以至誠留戴珊缺泫然泣缺可謂美矣。然其所以致此,亦有其由,自古明良相遇,缺視同一體,方其尊用也,任之而勿貳,苟或去朝,則缺漢高之失蕭何,如失左右手者,亦以此也。後世人主,則缺灼知忱恂之實,雖極尊任,而倚毗之誠,缺其可戒,豈非人主之所當鑑戒處也?又拈缺勸講疏而達曰,於經筵,勸講太極圖·西銘及缺其言,甚有味矣。蓋太極圖·西銘等說,具載於近思錄缺有志於學問,不可不先看此書。頃者法講則,以春秋缺召對,則以東國通鑑繼講事,曾已定奪,缺第念缺四子,六經之階梯,近思錄,四子之階梯,以此言之,則近思錄缺四子之前,自上臨御之後,尙未進講矣。法講缺奪,雖以春秋繼講,而召對則失以近思錄繼講,缺曾前,有以心經進講於召對之時,今亦依此例缺講,而張數不必過多,以二三張付標以入,從容缺地,何如?上曰,所達,是矣。召對時,以近思錄繼講,可也。坦曰,近思錄缺切實者也。一日不可去座隅矣。仍進伏曰,法講時,以缺事完定乎?上曰,聖學輯要畢後,繼講春秋,可也。諸臣,遂缺。以上燼餘
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺七合,白甘粥五合,夜間微有煩熱之候,金銀茶,調進牛黃二分,寢睡雖不安穩,稍勝於前夜云。湯藥依前煎入矣,敢此問安。答曰,知道。無事矣。
領議政徐文重再度呈辭。〈不允〉批答。王若曰,方倚卿股肱之弼,眷注冞隆,已悉予心腹之辭,撝謙何過?肆用敷告,更加深思。悶予涼德之資,當此多難之會。民憂孔棘,莫知拯濟之方,黨論益深,寧望寅協之美?至於綱紀法令之壞,罔非衰亂危亡之徵。所可道也言長,靜而思之氣短。忍令三百年基業,至寡躬而顚隮?所恃一二臣忠良,彈乃心而協贊。惟卿,柱石元老,喬木世臣。自在庶官,已負當朝之重望,逮膺大拜,益著殉國之精忠。有臣何憂?庶幾否運之開濟,得賢共理,方喜鼎席之俱全。不料仰成之辰,遽有釋負之懇。無乃時勢之已替,莫可有爲,抑恐情義之未孚,不得安位。惟一時過激之敎,非所當嫌,顧三事委任之隆,有難輕去。況機務咸決於首席,而倚毗尤重於巖廊。進退實係於安危,當思盡瘁,年齡未及於遲暮,何遽丐閑?巽辭愈堅,自愧誠禮之薄,晉接久曠,益覺思想之深。予將疇依?卿須强起。於戱,此時堅臥,其奈謝安之蒼生?他日昇平,徐議裵度之緣野。勉副至意,亟斷來章。所辭宜不允,故玆敎示,想宜知悉。知製敎李敏英製進
忠淸監司李震休上疏。大槪,頃忝金吾,被劾見遞,而日昨聖敎,極其嚴峻,驚惶震悸,無地自容。不意湖藩新命,忽及於杜門俟罪之中,惟當含恩畏義,冒昧祗肅,而才分不堪承當,情迹決難冒赴,玆敢不避嚴誅,略陳危悃。伏乞聖慈,亟命削臣職名,仍治臣前後負犯,以安愚分事。入啓。答曰,省疏具悉。卿其勿辭,速往欽哉。
右參贊李彦綱上疏。大槪,積瘁之餘,賤疾卒劇,僵臥直次,不省人事,朝夕問安,亦不隨參,分義虧闕,惶恐罔措。玆敢冒死仰籲於天地父母之前,伏乞聖慈,俯賜矜察,將臣所帶內局提調之任,亟許鐫免,俾得及時調治,以尋生路事。入啓。答曰,省疏具悉。卿其勿辭行公。
京畿監司趙相愚上疏。大槪,今此畿輔藩臬之命,出於千萬夢寐之外,而已試無效,不可再誤。況臣病狀情勢,俱無一分冒當之理,伏乞聖明,俯諒危悃,特許鐫改,以重官方,以安微分事。入啓。答曰,省疏具悉。卿其勿辭,從速察職。
吏曹判書李畬,兵曹判書金構再度呈辭。入啓。加給由。
假注書沈宅賢改,代以兪彦明爲之。
吏曹啓曰,承旨有闕,政事,取稟。傳曰,明日爲之。
院前啓,請還收丙子科獄罪人等及差備官竝爲放送之命。答曰,勿煩。前啓,禮曹判書李頤命,刑曹參判徐文裕特除之命還收事,停啓。
中宮殿·世子宮·嬪宮,藥房·政院,玉堂問安。答曰,知道。
吏曹參判李寅燁上疏。大槪,胄筵·國子兩任,決非如臣僕遨者所敢僥冒,亟賜鐫改,以安微分事。入啓。答曰,省疏具悉。卿其勿辭察職。以上朝報
京畿監司趙相愚疏曰,伏以臣,今於千萬夢寐之外,缺按節之命,臣誠惶隕感愧,不知所以置身之所也。缺抱病,重傷於前夏暑濕,似瘧非瘧,症情難明,積缺藥蔑效,肥肉日漸消鑠,眞元日漸澌脫,宿患風缺發,間或危劇,幾殊者數矣。自分癃廢,無復有缺恩除非止一再,而一未膺命。向者坤殿患候彌重,藥廳復設,中外驚惶,遠者來病缺駿奔於起居之班,而臣獨宛轉牀褥,終未趨參,缺列,苟有一分自力之勢,揆諸分義,豈容如是?追缺猶輕,況臣曾聞此任,今纔周歲,隨事憒憒,已試無缺於今日以取苟充之譏者,臣之病狀情勢,無一分承缺冒死仰籲於宸嚴之下。伏乞聖明,俯諒至懇,亟遞臣職名,仍授可堪之人,以重缺幸甚。臣無任祈懇屛營之至,謹昧死以聞。疏批見上一行缺展謁永昭殿,臣等於此,竊以爲未安缺換,節物維新,仰惟我王世子,載履雨露缺拜閟殿,庸展誠禮,考諸情文,有不可已者也。第念中宮殿下違豫之候,閱歲彌留,藥院之竝直未罷缺切,夫以我王世子不解帶之誠,奉侍湯藥,夙宵焦缺膝下遠出宮門也決矣。歲首展敬,固是應行之典,而當缺大小節文,皆有所未遑,則稍俟坤候之日安,追缺廟之盛儀,揆諸情禮事理,方可兩盡而無歉矣。臣等俱缺宮僚旣有所懷,不容終默,玆敢仰徹於紸纊之缺聖明俯賜斟量,速降指揮,不勝幸甚,謹昧死以聞。答曰,省疏具悉。疏辭得宜,可不聽納焉?
吏曹參判李寅燁疏曰,伏以臣,猥以庸陋,驟玷缺踰涯分,而至如今玆賓客之命,尤萬萬不缺者,且惶且愧,不知所喩。夫胄筵羽翼,是何等責任缺重學識淹博者,莫宜居之,從前膺是選者,缺嘗有如臣樸遬而僥冒者哉?且國子兼帶缺而臣參佐政席,不能固拒,一日兩任,有同龍斷缺然顔汗心悸,益不知置身之所也。伏乞聖慈,俯賜鑑燭,亟命鐫改臣右副賓客及同缺微分,千萬幸甚。臣無任祈懇屛營之至,謹昧死以聞。疏批見上
右參贊李彦綱疏曰,臣於保護之任,本非所堪,而承乏苟充,辭不獲已,缺至坤聖玉候違豫,臣奉侍湯藥,夙夜缺理靡效職責,而焦憂煎迫,不遑寧處者,于缺疾病易乘,缺至春乃發,二行缺腫聲嘶眠食缺氣息漸苶,似缺分義所在,不敢言病,忍死作氣,隨參於問安缺轉輾沈篤,僵臥直廬,昏不省事,莫重議藥缺養病之所,惶隕跼蹐,益無所容措,不得不仰首缺天地父母之下。伏乞聖慈,俯賜矜察,將臣所帶內局提調之任,亟許鐫缺息未泯之前,及時調治,以尋生路,千萬幸甚。臣無缺懇之至,謹昧死以聞。批答見上
忠淸監司李震休疏曰,臣頃忝金吾,妄陳一疏,纔承批旨之開釋,缺臣誠惶愧,恭竢譴罰,不料彈墨未乾,繼有新缺廉義,不敢抗顔冒出,卽具短疏,略暴危忱,缺意外其所侵詆,反有甚於劾遞之辭,尋單獲缺門自訟。日昨筵中缺開釋之後,有司之臣,不爲奉行缺未有殊極無嚴之意,特下嚴敎,臣聞命缺臣於金吾之任,被劾蒙允,曾不淹日,則實缺而今此聖敎,若是嚴截,人臣負此罪名,不缺將何以自立於世耶?今者湖西新命,忽及於缺唯當含恩感激,冒死祗肅,而顧臣空疎譾劣,缺痼疾沈綿,精力消亡,雖閑司漫局,尙無稱塞之缺風憲之職,何等重任,而不量才分,晏然承當,上貽缺非據之誚乎?伏乞聖慈,特察情跡之決難冒赴,重寄之不可濫畀缺名,仍治臣前後負犯,以重公器,以安愚分,不勝幸甚。缺戰灼之至,謹昧死以聞。批答見上
刑曹參判□□□疏曰,缺夢寐之外,猥缺佐貳之命,二行缺之譏,今此命德之缺秩夫缺臣本無似,幸蒙洪造,前後履歷,無非缺涓埃之效,而只是聖明,或以臣出入侍從缺朝議,遽加誤恩,臣雖欲貪戀寵榮,冒昧承當,缺辱淸朝之羞何哉?臺章隨發,公議可見,冥升旣缺乞聖明,俯賜鑑燭,亟命遞免臣新授職秩,以重官方,以安私分,不勝幸甚。臣無任激切祈懇之至。答曰,省疏具悉。今玆寵擢,意非偶然,卿其勿辭,從。缺
持平鄭維漸疏曰,伏以,臣積殃在身,神理降罰,遽缺一縷不絶,淹延歲月,禮制有限,人理盡矣。缺有斯世之念,不意今者,霜臺恩命,荐加於缺感激,惟有涕淚。顧臣賦命險釁,早失嚴父,缺老母晚年之娛,而分外叨榮,踐歷臺省,揣缺然孤露,風樹無及,臣復何心?束以下缺
辰時,日暈兩珥,缺暈下有戟,色皆內赤外靑。
任胤元啓曰,大司憲宋奎濂,執義李文興,持平權在外,掌令金致龍·黃一夏未肅拜呈辭,持平鄭維漸未肅拜上疏,今日以監察茶時之意,敢啓。傳曰,知道。
朴明義啓曰,吏曹郞廳來言,承旨有闕,政事何以爲之?敢稟。傳曰,明日爲之。
缺以都摠府言啓曰,副摠管李光迪,除標信,戶缺之意,敢啓。傳曰,知道。
朴明義,以弘文館言啓曰,缺番副修撰臣權尙游,以禁衛營郞廳,今日坐起缺之意,敢啓。傳曰,知道。
李周徵,以御營廳言啓曰,將官四十員,改舊差出事,命下,而許多將官缺爲先試才,折半差出,其餘則更加審擇,追後缺啓。傳曰,知道。
洪受疇,以戶曹言啓曰,故扈聖功臣鰲城府院君李恒福恩賜田結,尙未準授矣。黃海缺外官屯田畓竝五結,自本家望定願受。以下缺以上燼餘
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺八合,白甘粥二合,寢睡比前夜稍勝云。湯藥依前煎入矣,敢此問安。答曰,知道。無事矣。
政院啓曰,大政差出守令未署經者,多至十餘人,而春分已迫,兩司未肅拜,及呈告人員,竝卽牌招,以爲署經之地,何如?傳曰,允。
持平鄭維漸上疏。大槪,草土餘喘,猥膺霜臺新命,驚惶感激,罔知攸措。徊徨累日,情勢窮蹙,不意此際,召牌遽降,分義所在,不得不趨詣闕門之外,而顧臣喪制甫終,餘哀未盡,宿疾且苦,無以自力,咫尺天陛,末由祗肅。伏乞天地父母,察臣危迫之懇,亟遞所帶職名,俾安私分事。入啓。答曰,省疏具悉。爾其勿辭察職。
謝恩,大司諫金鎭圭,司諫尹趾仁,掌令黃一夏,獻納兪命弘,右承旨洪受疇,左副承旨朴明義,右副承旨李周徵,同副承旨任胤元。
領議政徐文重三度呈辭。入啓。傳曰,不允批答。
禮曹參判李墪初度呈辭。入啓。給由。
刑曹參判徐文裕上疏。大槪,秋曹佐貳寵擢之命,出於千萬夢寐之外,驚惶感激,罔知攸措。省顧賤分,實無承當之望,懇乞亟賜遞免,仍收資級,以重官方,以安微分事。入啓。答曰,省疏具悉。今玆升擢,意非偶然,卿其勿辭,從速察職。
府前啓,請革罷宮庄事,請善山府事具志禎改正事。措辭見上請春川府使崔瑋改正事。措辭見上答曰,不允。末端事,依啓。
大司諫金鎭圭啓曰,臣於本職,決難承當之狀,已悉前疏,而未蒙矜許,乃辱嚴召,分義是懼,黽勉趨詣,人器之不稱,情迹之靡安,雖不敢更煩,本院,方有丙子科獄罪人放釋還收之啓,而頃日金吾諸臣之入侍稟決此獄也。臣兄知義禁臣鎭龜,亦以宜有參酌處置之道仰陳,則在臣私義,今不當參涉於爭執之論。身添長官,而旣不得參涉於方張之論,則其不可尸居職次也審矣。請命遞斥臣職。答曰,勿辭。退待物論。
中宮殿·世子宮·嬪宮,藥房·政院·玉堂夕問安。答曰,知道。
院前啓,請還收丙子科獄罪人等,及差備官竝放釋之命。措辭見上新啓,黃釗,本以鄙汚之人,黨於不逞之徒,蹤迹陰祕,致有國言,爲世所棄久矣。今番大政,銓曹卒然擧議,物情皆以爲駭,請吏曹當該堂上·郞廳推考。答曰,不允。末端事,依啓。
兼工曹判書申汝哲上疏。大槪,臣之痰痛,轉成大腫,請於未死之前,回授可堪之人,以重國事事。入啓。答曰,省疏具悉。卿其體予至意,勿辭調理察職。
宗簿正呂必容上疏。大槪,竊附執藝以諫之義,敢陳愚見,以備裁幸事。入啓。答曰,省疏具悉。疏辭固好,令本寺,勿爲開刊而添補焉。以上朝報
有政。吏批,以李震壽爲弼善。以上朝報
議政府錄事,以左·右相意啓曰,領議政徐文重,方在呈告中,歲首觀察使·節度使薦,限內不得爲之之意,敢啓。傳曰,知道。政府謄錄燼餘闕
上在昌德宮。停常參·經筵。
申時,日暈。
中宮殿·世子宮,藥房·政院·玉堂問安。答曰,知道
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺八合,白甘粥五合,夜間寢睡頗得安穩云。湯劑依前煎入,而前加入中柴胡五分,更加三分矣。敢此問安。答曰,知道。無事矣。
政院啓曰,忠淸監司李震休,除拜累日,尙不出謝,殊無朝家催促之意,卽爲牌招肅拜,使之數日內辭朝,何如?傳曰,允。
傳曰,史官一員待命,騎馬三匹立之。
穆陵忌辰祭所內摘奸。
領議政三度〈呈〉辭。不允批答。王若曰,予憂非止於一二,無樂爲君,卿辭遽至〈?〉再三,胡忍棄予?毋引微恙,亟回遐心。惟卿,身佩安危,志存匡輔。休休有容之量,足以坐鎭浮嘵,孜孜匪解之誠,足以弘濟此艱。肆當廊廟之重入,允協朝野之具瞻。百責俱萃於一身,付畀斯重,嘉猷累陳於前席,情意交孚。何意仰成之辰,乃有丐免之請?念大臣進退之節,不宜自輕,豈寡人禮貌之間,有所未盡?時勢之艱危轉棘,何可袖手傍觀?批旨之開釋無餘,不憚敷心申告。卿毋困我。我豈捨卿?此時何時?政宜鞠躬而盡瘁,自適其適,休思釋負而就閑。夙夜在公,雖致無妄之疾,神明所相,應有勿藥之瘳。須體如渴之思,遄改若浼之志。於戱,惟君臣如父子,貴者知心,與國家同休戚,益憚圖報。予不多誥,卿勿復辭。所辭宜不允,故玆敎示,想宜知悉。知製敎權尙游製進
謝恩,忠淸監司李震休。
中宮殿·世子宮·嬪宮,藥房·政院·玉堂夕問安。答曰,知道。
司諫尹趾仁啓於,本院節度之薦,以前富寧府使崔廷鉉應進矣,追後聞之,則非廷鉉,乃鼎鉉云,臣不勝瞿然惶悚之至。臣在北幕時,聞鼎鉉治行特異,故意謂其可合進用,而至於名字,則誤認而不疑,不復考檢,率爾書進,莫重奏御薦單,致有錯誤之罪,其昏謬不察,非閑漫文書之比,決不敢一刻苟冒於臺次,請命遞斥臣職。答曰,勿辭。退待物論。以上朝報燼餘闕申一淸校。燼餘添書。日記廳郞廳李廷重書。
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,春雨達宵,日氣不佳,伏未審此時,聖體,若何?中宮殿症候,伏聞醫女來傳之言,昨日所進,水刺五合,白甘粥六合,夜間寢睡,比前夜稍安云。諸御醫等以爲,近來水刺之厭進,全由於脾胃之虛弱,濕痰停滯之致,托裏淸中湯,加白芍藥酒炒·柴胡各七分,連進宜當。人蔘黃芪湯,今姑停止,此藥爲先劑煎以入,蔘茶亦爲煎入矣。敢此問安。答曰,知道。無事矣。
領議政徐文重四度呈辭。入啓。傳曰,懃懇之旨三宣,而巽讓之章四上,愧誠意之未孚,敷心腹而申告。噫,試看今日,此何等時?國勢岌嶪,虞憂溢目。雖君臣上下一心共濟,猶懼其不克,況元老大臣之身佩安危,義同休戚者。不思扶顚之道,汲汲然舍予求退,則疇克胥匡乎?甚非平日所望於卿者也。夙夜在公,縱有一時之微恙,年齡未至遲暮,可見勿藥而有喜。至於曩日之事,業已開釋,不宜過嫌,以孤至意也決矣。卿毋困我,速出視事,勉副如渴之望。仍傳曰,遣承旨傳諭。
獻納兪命弘,正言朴弼明啓曰,日昨本院節度使薦望時,右僚以爲,前府使崔鼎鉉,治行表異,可合閫任云,故臣等,與之相議書入矣。伏見右僚避辭,則以鼎鉉名字之誤書,引以爲罪,臣於此,竊不勝瞿然之至。夫擧知,雖出右席,薦單未免誤書,則其昏謬不察之失,少無異同,臣等,何敢獨爲晏然而已乎?請命遞斥臣等之職。答曰,勿辭。退待物論。
中宮殿·世子宮·嬪宮,藥房·政院·玉堂夕問安。答曰,知道。
吏曹口傳政事,兼春秋金遇華。以上朝報
義禁府啓曰,卽接月令醫員鄭進手本,則罪人田應英,重得傷寒,頭痛發熱,舌上黃黑,唇口燋燥欲飮,大便不通,時時譫語,罪人朴震根,傷寒五六日,不得點汗,頭痛發熱,全身寒縮,粥飮不入,症涉可疑云。自前罪人病勢如此,則例有保放之規,敢此仰稟。傳曰,依爲之。燼餘闕
上在昌德宮。停常參·經筵。
下直,濟源察訪尹就履。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺五合,豆粥二合,白甘及酪粥少許,亦有所進,初昏微有虛煩之候,金銀茶,調進牛黃二分,寢睡仍得安穩云,湯藥及蔘茶,依前煎入矣。敢此問安。答曰,知道。無事矣。
吏曹判書李畬,兵曹判書金構三度呈辭,及禮曹參判李墪再度呈辭。入啓。加給由。
掌令黃一夏初度呈辭。入啓。給由。
府啓,請革罷宮庄事。措辭見上請善山府使具志禎改正事。措辭見上竝引嫌而退,嫌難參涉,其勢固然,不爲聯名,自有臺例,誤書薦單,殊甚不察,揆以臺體,勢難仍在。請大司諫金鎭圭出仕,司諫尹趾仁,獻納兪命弘,正言朴弼明遞差。答曰,不允。改正事及處置事,依啓。
禮曹判書李頤命上疏。大槪,寵擢之命,出於萬萬意外,驚惶震惕,冒萬死哀籲,乞蒙矜察,新授職名資級,亟許改正,還臣罪籍,以重官方,以嚴國法事。入啓。答曰,省疏具悉卿懇。今玆寵擢,意非偶然,旣往之事,不必追咎,卿其安心勿辭,從速行公。
右參贊李彦綱上疏。大槪,冒萬死,更陳病重實狀,懇乞克遞內局提調之任,以幸公私事。入啓。答曰,卿辭至〈此〉,內局提調之任,今姑勉副焉。
工曹判書申汝哲上疏。大槪,腫痛苦劇,乞解機務事。入啓。答曰,省疏具悉卿懇。卿之疾病如此,深用慮念。至於將任之靳許,意非偶然,須勿固辭,從容調息。仍傳曰,遣御醫往來看病。
領議政徐文重箚子。大槪,三度賜批,旣出眷遇,近侍繼臨,恩諭勤摯,惶感涕泣,罔知容措,玆敢復陳病難任職之狀。乞蒙恩遞,俾得安意調疾,以尋生路事。入啓。答曰,省箚具悉卿懇。纔諭至意,復何多誥?卿其克遵前旨,安心勿辭,速出論道,以濟時難。仍傳曰,遣史官傳諭。
政院啓曰,視事,日暖間頉稟矣。卽今春陽稍敍,當爲取稟,而初七日受灸事,旣已定奪,過後更爲取稟乎?敢稟。傳曰,依爲之。
中宮殿·世子宮·嬪宮,藥房·政院·玉堂夕問安。答曰,知道。
忠淸都事書目,懷德呈,以大司憲宋奎濂辭職上疏上送事。啓。答曰,省疏具悉。卿其安心,須勿固辭,從速上來行公。
京畿監司書目,陽川呈,以大司成李益壽辭職上疏上送事。啓。答曰,省疏具悉。卿其勿辭,調理上來察職。
司書李台佐辭職上疏。入啓。答曰,省疏具悉。爾其勿辭,調理察職。
吏曹啓曰,臺諫有闕,政事,取稟。傳曰,明日爲之。
順天府使沈樘,咸平縣監權以鎭,務安縣監李熊徵,月課連三次不作,依承傳罷職。傳曰,只推勿罷。燼餘闕
上在昌德宮。停常參·經筵。
下直,慶尙監司崔錫恒,黃海監司兪集一,廣州府尹南正重。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺八合,白甘及豆粥俱二合,蔘茶調進牛黃二分,夜間寢睡,不如前夜之安穩云。諸御醫等以爲,托裏淸中湯前加入中,更加神曲炒·砂仁炒硏各五分,以助胃進食之功宜當云,此藥及蔘茶,竝爲煎入矣。敢此問安,答曰,知道。無事矣。
京畿監司書目,陽川呈,以說書李晩堅辭職上疏上送事。啓。答曰,省疏具悉。爾其勿辭,上來察職。
傳曰,兩道監司及廣州府尹留待引見。
領議政徐文重五度呈辭。入啓。傳曰,安心調理。
禮曹參判李墪三度呈辭。入啓。遞差。
政院啓曰,卽者吏曹郞廳來言,今日爲政事命下,而判書呈辭受由,參判病不來,參議在外,不得開政云。參判李寅燁,卽爲牌招,開政,何如?傳曰,允。
吏曹參判李寅燁上疏。大槪,召牌之下,嚴畏分義,不得不趨詣闕外,而顧臣忝叨匪據,觸處生疣,前後評論,咎愆百出,決無耐彈復進之勢,乞命鐫罷臣本兼諸任,仍治臣違傲之罪,以爲人臣逋慢者之戒事。入啓。答曰,省疏具悉。卿其勿辭察職。
府前啓,請革罷宮庄事。措辭見上答曰,勿煩。
中宮殿·世子宮·嬪宮,藥房·政院·玉堂夕問安。答曰,知道。
注書李明浚病,代以權斗紀爲假注書。
政院啓曰,吏曹參判李寅燁,自闕外,陳疏退去,今則疏批已下,更爲牌招開政乎?敢稟。傳曰,依啓。
兵曹判書金構上疏。大槪,格外加由,益增惶隕,病勢深痼,決無起動供仕之望,冒萬死敢申危懇,冀蒙速賜遞改本兼諸任,以幸公私事。入啓。答曰,省疏具悉。卿其安心勿辭,從速行公。
京畿監司書目,長湍呈,以正言李東彦辭職上疏上送事。啓。答曰,爾其勿辭,上來察職。
忠淸都事書目,淸州呈,以本州牧使魚史徽民瘼上疏上送事。啓。答曰,省疏具悉。疏辭,令廟堂稟處。原疏在二十九日末張
謝恩,兵曹參議沈枰。朝報
忠淸監司趙泰耉引見時啓曰,三南,乃是紙地産出之所,而且自朝家申飭楮田,無弊備納矣。中間盡數上京,使貢物主人,受價貿納,故外方楮田,仍爲廢棄。且近年以來,楮田甚貴,貢物人等,無路備納,一半則還送三南,以大同米,題給其價,使各邑備納,而三南所給之價,比諸貢物人所受之價,多寡懸殊,以此民間頗有怨言。頃因本道狀聞,加給二斗,猶有難支之端,自今以後,勿分京外,一體給價,則似無不均之歎矣。上曰,令該曹,稟處,可也。惠錄
夜一更二更,巽方有氣如火光。
缺以都摠府言啓曰,今日入直軍士中日習射缺標信。傳曰,知道。
又以都摠府言啓曰,副摠管李弘述,除標信,捕盜廳坐起進去之意,敢啓。傳曰,知道。
李周徵啓曰,今日爲政事命下,而都承旨洪萬朝,藥房直宿,左承旨尹世紀,右承旨洪受疇,俱以病不進,左副承旨朴明義缺司,及廣州府尹引見時,將入侍,廳中只有臣周徵,同副承旨任胤元缺代房當進,吏批,無進去之員,何以爲之?敢稟。傳曰,吏·兵批兼進。
有政。吏批,判書李畬受由未出仕,參判李寅燁進,參議權尙夏在外,右副承旨李周徵進。
吏批啓曰,判書李畬受由未出仕,參議權尙夏在外,小臣獨政未安,何以爲之?敢稟。傳曰,仍爲之。
又啓曰,兩司多官,今當差出,而擬望之人乏少,外任竝擬,何如?傳曰,允。
缺諫,尹趾仁爲執義,元聖兪爲獻納,李㙫爲□□,李益壽爲禮曹參判,洪受瀗爲內醫提調,徐宗□爲兵曹參議,洪禹采爲戶曹佐郞,柳星樞爲春川府使,□□□爲善山府使,朴崇阜爲繕工副正,兵曹參議沈□□,參知徐宗憲。
兵批,行判書金構陳疏,參判閔鎭厚缺參議未差,參知沈枰進,右副承旨李周徵進。
以李墪缺尹趾仁付副護軍,李文興·兪命弘·宋徵殷付副司直,朴弼明·楊世徵付副司果。
以入番內三廳禁軍各樣缺日單子,傳于朴明義曰,內禁衛閑良韓時燦,柳葉半行缺,掌令金致龍,持平鄭維漸啓曰。以下缺
領議政徐文重六度呈辭。傳曰,安心調理。
□時,上御缺堂,兩道監司,廣州府尹留待引見時,入侍黃海監司兪集一,慶尙監司崔錫恒,廣州府尹南正重,左副承旨朴明義,假注書權斗紀,記注官李景華,記事官金興慶缺集一進伏。上曰,缺任至重,卿非不盡心,而下去之後,惕念爲之,可也。集一缺無似,猥膺重寄,惟恐不堪,敢不殫心力而爲之耶?至於缺變通者,則到任之後,當啓稟而擧行矣。臣伏見戶曹缺邑試量方田事,今已定奪,行會本道,而事非預缺難猝行,農節已迫,亦甚窘急,下去之後,審察民情,條缺卽當啓聞,而更變舊制,創開新規,常情之所駭,事未試而浮議先起,末俗之常患,成敗利害,不可逆料。孟子曰,仁政必自經界始。孔子曰,不患寡而患不均。經界之政,覈得半行缺明示朝家德意,使民悅服,則二行缺論罪一款,不可不預爲定奪。缺仁祖朝甲戌年,先王朝癸卯年量田時事目中所定之律施行,未知何如。上曰,農節雖迫,不過試行一二邑,善爲缺所達論罪事,依事目施行,可也。出擧行條上曰,守令黜陟臧否,亦當嚴明爲之,可也。集一曰,聖敎如此,敢不竭心奉行乎?
崔錫恒進伏。上曰,嶺南,異於他路,幅員至廣,尤宜盡心也。錫恒曰,以臣空疎,得忝缺中,重大之任,夙夜惶悚,惟不克堪承是懼,聖敎至此,敢不缺心而效職乎?上曰,無缺事耶?錫恒曰,雖有所懷,姑不敢指陳某事缺下去之後,或疏陳或啓聞,當有變通之道矣。缺上曰,缺係於守宰能否,黜陟不可不嚴明也。錫恒曰,臣缺久矣。監司守令引接之際,備知懃懇之缺不盡心力而爲之耶?
南正重進伏。上曰,缺任重,或有稟定之事否?正重曰,臣猝當重任,惶懼缺忝守禦郞廳,審知南漢形勢矣。城池器械,則粗完,而缺不免疎虞,飢饉之餘,逐歲減縮,卽今未捧,亦多缺緩急之需,實爲可慮。方當分糶之節,不可徵捧,之缺意亦然,何以爲之乎?上曰,今雖不可捧,各別留意,俾無軍餉疎虛之弊,可也。
朴明義曰,守令七事講之。正重,誦七事訖,明義曰,監司守令處,依例讀宣傳敎及別諭,何如?上曰,依爲之。明義,讀宣傳敎別諭。集一·錫恒·正重,離席而聽。上謂正重曰,南漢樹木,近來亦禁斫否?對曰,依舊禁斷矣。上曰,法久則懈弛,各別禁斷,使斧斤勿侵,可也。缺三臣,拜受而退。
朴明義曰,臣有二行半缺蒙允之故也。非因呈辭而遞缺或於萬機之中,偶未照燭,而有此未安之敎耶?無嚴二字缺所不忍聞者,事涉微細,而聖敎如此,不可無缺之道,故惶恐敢達。上曰,以臺劾見遞,予非不知缺後,不卽出仕,禁府草記中,連以呈辭懸頉,故向日之。缺
朴明義曰,侍從臣父·閫帥臣父,年七十以上缺典,每因筵臣陳達,前後蒙恩者,甚缺年滿之人,而無此擧者,必以向年徐文裕缺陳達,殊涉煩瀆爲言。故筵臣不敢煩請,而缺陳達,果爲煩瀆,而終至於廢閣,則似欠推孝之缺歲首,令該曹抄錄稟旨,則恩典不廢,而缺。上曰,徐文裕之疏,只以續續陳達之煩瀆缺。明義曰,因此廢閣,則殊無當初特施恩典之缺敢有所仰達矣。上不答。遂退。
敎黃海道觀察使兼兵馬水軍節度使巡察使兪集一書。王若曰,缺南面托重之臣,莫至巡宣之任。屬玆西顧興咨之日,孰缺膺是選,厥惟艱哉?得我卿吾無憂矣。惟卿才缺端明,廉約自持,無近名矯激之行,黨比是戒,有缺處言議之官,則不忝諍臣之節,受儐接之命,則缺惟其儲望於時需。蓋嘗留意於世務,慨然缺者方田之規,自有成法之足徵。其義則橫渠缺命,實循廟謨之僉同。擧而措之,予方缺甚缺忽,困於簡書,不待群議之訟冤,浮缺搆揑,雖許一時之解職,利器要試於錯盤。睠玆海缺爲畿輔藩蔽,地賴秔稻鹽鐵之利。素稱衣履之饒缺飢饉之災,如經兵革之禍,洋船出沒,緩急有憂。客缺束應無藝,凋殘至今日而極矣。弊瘼比他道尤缺民,不堪於橫斂,饒瘠缺三等之則二行餘缺於正田,姑宜一方之先施,事苟便缺賦,何難諸路之推行,常情易狃於見聞,何恤局外之譏議?雅志非在於搜括,不患民間之繹騷,自餘施措之間,亦體委寄之意。陰雨之備斯急,詎忽桑土之綢繆?陽春之澤方敷,宜勤農扈之勸課。牧御之績,一如南漢保障之時,循良之治,毋替西州撫摩之日。黜陟必循其實績,稟裁率由於舊章。於戱,缺瞻聖祖誕降之基,想殫星拱之悃,踐先賢藏修之地,思振風化之源。況弟兄旌節之竝輝,共勉忠於宗國。而西北屛翰之增重,奚獨榮於私家?須念旰食之憂虞,務宣朝家之德意。故玆敎示,想宜知悉。副修撰知製敎李坦製進
敎慶尙道觀察使兼兵馬水軍節度使巡察使崔錫恒書。王若曰,缺藩翰之臣,最重者兩南方伯。朝廷簡旬宣之職,必缺通才。惟其務劇而政煩,蓋緣地大而物衆。矧嶠南羅缺號海東鄒·魯之邦。大小七十一州,煙火生齒之盛延袤缺山河形勢之雄,不惟陸海珍藏,舟車委輸,我國根本缺杰士林挺,儒賢輩出,卽人材府庫之鄕。第自輓近缺古有異飢饉疫癘之相繼,又重以盜賊恣行。禮缺絃誦缺馴致乎習俗大變,雀鼠缺獄訟滋起。文簿如山,牛羊之蒭牧無存,廉風掃地,括丁催糴,愁怨自多於窮閻。減賦蠲徭,惠澤未究於遐裔。況交隣供億之費,實是他道所無。故一路按察之難,有非凡才可耳。蓋厥職得人爲貴,當是時捨卿其誰?惟卿性質剛方,才猷贍敏,接武而登雲路,樂有賢兄,襲薰以世家聲,無忝令祖,始秉筆於翰苑。咸稱記注之才,逮通籍於金閨,幾多論思之益,處臺省而言議明剴。莅郡邑而治理循良,杜祈公之守正奉公,秉心貞毅,陶士行之綜事裁物。滿腹精神,幾年任喉舌之司,不憚夙夜勞苦,隨處竭股肱之力,豈擇燥濕險夷?肆予灼知其忱恂缺藩任之有缺,乃以副擬而見二行半缺風稜,務以仁恕爲治,不必如嚴武之鷙缺均賦役而恤民隱,在所當先,興學校而振儒風,其可或後?軫刑政之積滯,政急疏釋之方,慮海防之疎虞,不替綢繆之策。至如農功之勸課,又有別諭之申明,凡諸黜陟之間,一出公正。自餘施措之際,悉從便宜,急則煩擾,緩則稽遲。所貴寬猛相濟,大者稟決,小者專斷。自有典章當遵,克盡令猷,毋負寵命。於戲,蘇章之按臨州郡,威已慴於一部之中,韋丹之令修戶庭,人自得於千里之外。古人罔俾專美,今予其不再言。故玆敎示,想宜知悉。兵曹參知知製敎沈枰製進
吏曹參判李寅燁疏曰,伏以臣本無似,忝佐選部,凡於銓注之際,非缺愼,而惟其藻鑑全昏,銓缺失當,疎謬之缺於黃釗事而益著矣。蓋釗之坐廢,已有年缺囚之人亦多調敍,故意謂無傷於檢擧矣。今者臺缺至有問備之命,臣不勝瞿然慙悚之至。且缺朴弼純,卽靖社功臣朴炳之支孫也。凡靖社功臣子缺嫡,竝有錄用之命,則弼純缺甄錄之中,而當缺臣誤言於長官,以奉祀孫懸錄,臣之昏缺不察之罪,缺慶之誤書一字,不其相懸乎?噫,臣自叨匪據,觸處生疣,前後評論,咎愆百出,臣當引服之不暇,而其在國體,亦宜早賜譴斥,毋令重誤於進退人物之際。伏乞聖慈,俯賜照察,亟將臣所帶銓職及兼帶諸任,速許罷免,以安微分,以謝人言。臣具疏未及上,而今以開政召牌遽臨,嚴畏分義,不得不趨詣闕下,而顧臣情地,決無抆缺復進之理,咫尺天門,不敢徑入,臣罪至此,尤萬萬矣。更願夬降郵罰,以爲人臣違命者之戒,千萬幸甚。臣無任屛營懇祝之至,謹昧死以聞。疏批見上
行兵曹判書金構疏曰,缺供仕,長單請急,實非獲已缺二行半出,觸事憒憒,無一善狀,缺挨過大政,則其罪咎之層積,固可知矣。而況臣稟賦孱薄,平生多病,積傷於嚴寒奔走之餘,眞元內虛,神觀外脫,對人接事,失前忘後以此病狀,雖閑漫職務,尙難堪任,況本兵煩劇之地乎?以職則甚重,以人則不似,以病則難缺若不趁及遞解,其僨國事而傷性命,非細患也。玆敢缺仰籲於天地父母之前。伏乞缺賜矜愍,亟命遞臣本兼諸任,以重國事,以延缺千萬幸甚,臣無任懇迫祈祝之至,謹昧死以聞。疏批見上
正言李東缺獲罪神明,酷罹禍罰,一息尙延,頑忍不缺之頃,慨廓倏過,來住松楸,少伸霜露之缺閻,擬遂畢命之計矣。臣於日昨,秪承前月缺有旨,有以臣除司諫院正言,催臣乘馹上來缺命震越,一倍悲惶,記昔臣忝在邇列也,時則缺着,適莅畿邑,臣每當告缺珍劑,歸以遺親,父子榮感缺半行益切報答之願,豈意風樹不停?慟缺尙寄人世,外除甫過,遄蒙遴拔榮途缺奉讀恩諭,涕淚交瀉,俯仰天地,缺依仰,只恃君父,以事親未盡之餘,日缺君,是臣區區之哀悃,豈不思銜恩感激缺粗效絲毫之報,而第玆諫省之職,寔膺耳目之寄,苟非剛方讜直,爲一世所憚服者,莫宜居之。如臣疲鈍昏懦,最居人下,此不但通朝之所共知。伏惟缺亦必洞鑑無餘矣。況臣自經荼毒以來,神志凋缺枯瘁,顚毛半已化白,兩眸眵如隔褵,只箇一缺志氣精力可以。以下缺以上燼餘
上在昌德宮。停常參·經筵。
下直,忠淸兵使黃銓,開城敎授全與初,牛仇里萬戶金敏華。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?自上受灸,以初七日爲始事,曾已啓達矣。卽與御醫及鍼醫等,受灸穴處,更加商確,則以爲前日所定穴數過多,只以上腕百壯,三里七壯依當云,依此爲之乎?中宮殿症候,伏聞醫女來傳之言,昨日所進,水刺僅二合許,白甘粥四合,寢睡則比前夜稍安,而大便度數,頗爲頻數云。臣等與諸御醫商議,則以爲患候積久,元氣虛弱之中,便道滑泄之漸,誠可悶慮。異功散,加白芍藥·酒炒一錢·藿香七分·神曲炒·砂仁炒硏各五分,連進宜當云,此藥今方劑煎,以入矣。敢此問安。竝爲仰稟。答曰,知道。無事矣。
傳曰,忠淸兵使黃銓,留待引見。
吏曹判書李畬上疏。大槪,臣之情事與病狀,斷不容仍冒匪據,而三告加由,出於格外,冞增惶霣,罔知攸措,敢暴血懇,冀蒙恩遞事。入啓。答曰,省疏具悉。卿其安心勿辭,從速行公。
領議政徐文重六度呈辭。入啓。傳曰,安心調理。
掌令黃一夏三度呈辭。入啓。遞差。
昨日黃海監司兪集一,慶尙監司崔錫恒,廣州府尹南正重留待引見時,黃海監司兪集一所啓,臣伏見戶曹關文,一二邑試量方田事,今已定奪,行會本道,而事非預講,有難卒行。農節已迫,亦甚窘急,到任之後,審察民情,條列形勢,卽爲啓聞計料,而創見新規,常情所駭,事未試而浮議先起,末俗常患,成敗利害,不可逆料。但經界之政,覈得卜漏,均紓偏重之結役,明示朝家仁政本意,使民心悅服,則田制自可均平,臣之講論於儕友者,不過如是,實無別樣見得。今者自朝家不爲節目,使之便宜施行,臣固當竭誠奉行,而至於守令以下犯罪者,論罪一款,預爲定奪。一遵仁廟朝甲戌年先王朝癸卯年量田時事目中所定之律施行,未知何如。上曰,農節雖迫,不過試行一二邑,善爲擧行,所達論罪事,依事目施行,可也。重出
府前啓,請革罷宮庄事。措辭見上答曰,勿煩。
傳曰,訓鍊大將申汝哲家,遣鍼醫看病。
今日忠兵使黃銓引見時,吏曹判書李畬,兵曹判書金構,禮曹判書李頤命,竝牌招察任事,榻前下敎。
左承旨尹世紀上疏。大槪,宿病之外,添得痰核流注之症,脚部不仁,跬步之地,未免顚仆,以此病狀,旬朔之內,斷無差可供職之望。伏乞亟許遞改,俾得及時調治事。入啓。遞差。
吏曹啓曰,政事,取稟。傳曰,明日爲之。
刑曹判書洪受瀗上疏。大槪,臣之所患脚病,近益添苦,跬步之間,不得任意行動,今此藥院提調之任,決難承堪。況當逐日起居受灸入侍之時,尤無自强進參之望。乞賜鐫免,以幸公私事。入啓。答曰,省疏具悉。卿其勿辭察任。
中宮殿·世子宮·嬪宮,藥房·政院·玉堂夕問安。答曰,知道。
禮曹判書李頤命牌不進後上疏。大槪,情勢窮蹙,母病危劇,嚴召之下,竟未祗赴,乞削臣職名資級,治臣違慢之罪事。入啓。答曰,省疏具悉。卿其安心勿辭,救護母病。以上朝報
義禁府啓曰,初四日先農祭受香,初五日行日,此二日,科獄罪人等不得加刑之意,敢啓。傳曰,知道。
傳于朴明義曰,今下弓矢,牛仇里萬戶金敏華處給。缺
缺啓曰,藥房缺洪受瀗除授之後,尙不缺直之地,不可暫曠,明日待開門,牌招察任,何如?傳曰,允。
任胤元,以弘文館言啓曰,本館上番校理任守幹,副校理崔昌大·李觀命,皆在外,一員未差,不得已以下番缺入直,殆近一旬,事極未安,闕員未差之代,後日政,以在京無故人差出,仍爲牌招入直,何如?傳曰,允。
一行缺忠淸兵使留待引見時,入侍忠淸兵使黃銓,右副承旨李周徵,假注書權斗紀,記注官李景華,記事官金興慶。上曰,進來。黃銓進伏。上曰,閫帥之任不輕,軍政,各別留意申飭,可也。銓未及對。上曰,別無稟定之事否?銓曰,臣新差是職,未知事務之如何,下去之後,或與道臣,相議爲之,或啓聞而稟處矣。上曰,邊將黜陟,嚴明爲之,可也。銓曰,敢不盡心焉?
李周徵曰,拜辭缺宣,何如?上曰,唯,周徵缺宣畢,上命內侍,賜弓矢·臘藥,銓離席拜受而退。
李周徵曰,兵曹判書金構,吏曹判書李畬,三度加由之後,陳疏缺批,而尙未出仕,本兼事務積滯可慮,竝卽牌招察任,何如?上曰,依爲之。上曰,禮判李頤命,疏批已下,尙不出肅,亦爲牌招,可也。周徵曰,唯,遂趨出。
吏曹判書李畬疏曰,伏以臣,以萬萬難强之情,當萬萬不稱之職,本期譴免,終至冒承。喪心失守,無復人理,而顧念聖諭丁寧,感動幽明,責以都政,慮其過時,分義所存,不得不掩泣受命矣。今則都政已過,臣之情迹,斷無仍據之理,且臣稟氣虛薄,素多痰病,凶釁以來,心神瘁爍,氣血枯涸,只所存者形骸耳。半體偏痿,殆廢運用,在鄕之時,一意靜伏,罕接人面,苟延朝夕矣。及到都下,人事稠仍,病勢頓增,而承命供職之後,不敢自計生死,十顚九仆,如醉如癡,僅過大政,而兩日觸寒,感傷添發,食飮都廢,百節俱疼,貼身牀褥,作一僵屍。呈單請急,日半行缺加由之命,出於格外,一縷未絶,二行缺抑臣情病之外,其不堪銓任,又非一端。觸事生疣,種種難掩,何敢自隱於聖明之下哉?臣久居鄕曲,素乏交游,自侍從官以下,多不識面,其於人物雌黃,時論輕重,殆有甚於聾瞽,以此欲求平允,固難矣。至若武弁,尤所昧昧,每當一窠,披案檢名,不省爲何狀人,左詢右訪,莫知所定,駁議之隨至,理宜不免。至於黃釗事,臣但見其同坐之人,俱還仕籍,至被除目,且聞其告者,曾以陷人杖流,臣素知釗有治郡才。當此生民困瘁,郡邑凋弊之日,良吏難得,惜其永廢,而猶不敢輕擬缺議於其時按獄大臣,然後置諸該司注擬之中,臣則缺愼重,而臺章,乃以猝然擧擬爲罪,以此言之,臣之疎缺宜不止此一事,而特未及竝論耳。臣迫於君命,抑缺受任,苟有一毫非違,當重得罪於亡父,一心惴缺臨淵谷,而竟竟所做如此,正坐才識之不可强也。臣之無缺自知,而聖明偶有所未察,强任以必不可堪之任。今其尺寸短長,畢露無餘,臣之一身,雖不敢自惜,奈致損朝政,何哉?天缺上不敢假飭,伏願聖明,諒微臣肝膈之懇,念銓缺委寄之重,特命遞臣本任,使政柄無誤,微志獲伸,缺雖死之日,猶生之年,臣無任惶恧祈懇之至,謹昧死以聞。答曰,省疏具悉卿懇。卿其安心勿辭,從速行公。
左承旨尹世紀疏曰,伏以臣前後以病呼籲,得蒙恩遞,非止一再。臣雖愚懵,亦知分義之至嚴,寵命之榮感。病勢如有一分自力之望,則其何敢每事煩冒,自速罪戾也哉?日者騎曹佐貳之命,適下於大政迫近之際,黽勉强疾,扶曳出肅者,蓋出於萬不獲已也。今玆喉司夙夜之地,職任不輕而重,雖使無病强健者當之,猶懼其不克,況如臣病朽到底者,何可望缺之誅也?臣之卽今所患宿病之外二行缺之所目覩而矜悶者也。坤聖違豫,經歲彌留,本院,纔有朝夕問安之擧,聖上受灸涓日且迫,當此之時,如使臣所患,不至沈痼之域,則豈敢因病丐免,自爲圖便之計哉?伏乞天地父母,俯諒危悃,亟許遞改,俾得及時調治,以尋生路,公私幸甚。臣無任惶隕祈懇之至,謹昧死以聞。踏啓字。
刑曹判書洪受瀗疏曰,伏以,臣之所患手足癱瘓之疾,比益添重,而忍死供職,不敢言病者,誠以感激洪渥,欲效奔走之勞也。然而每當賓廳日次,輒未進參,實由於臣之情勢,有難出入於榻前,以此惶悶,方欲陳情控免矣。藥院提調之命,出於此際,臣誠驚隕罔措,不知置身之所也。缺此保護之任,雖在常時,實係緊重,況當坤聖患候缺彌留,自上受灸缺迫近,則其不可一刻稽謝,臣非不知,而賤疾源委,有缺疾痛之比,兩膝拘攣,不能舒卷,跬步之間,亦難行缺得兩人扶掖,始能投足,一經坐衙,湍汗欲死,以此病狀,豈有一毫自强之勢,而能得出入御前,隨參入診之列哉?玆敢缺僭猥,疾聲號籲於蓋高之聽,伏乞聖慈,亟許缺新授內局提調之任,以便公私,不勝幸甚,臣無任屛營祈懇之至,謹昧死以聞。答曰,省疏具悉。卿其勿辭察任。
禮曹判書李頤命疏曰,伏以臣,昨者伏承恩批,辭旨溫諄,曉諭丁寧,臣惶隕感激,宜卽竭蹶出謝,而顧臣情勢心境,有不可冒昧承命者。夫六官之長,國之重任,宗伯之官,地望自別,決非臣滓穢之蹤所可叨躐,物情之未允,尤可見於臺章,此固臣不敢徑進者也。且臣所生母,年深病痼,滯寄京寓,自歲末,重觸風寒,十餘日來,痰火暴作,精神昏沈,食飮頓廢,奄奄有難保之形。臣煎泣扶護,不忍頃刻暫離,私情煎熬,公義惶悚,罔知攸處。半行缺意外念臣受恩至此,二行缺削臣職名資級,仍命有司,治臣逋慢之罪,不勝幸甚,臣無任涕泣祈懇之至,謹昧死以聞。答曰,省疏具悉卿懇。卿其安心勿辭,救護母病。以上燼餘
上在昌德宮。停常參·經筵。
辰時,白雲一道如氣,起自東方,直至西方,長經天,廣尺許,良久乃㓕。
下直,咸鏡都事朴璿。
領議政徐文重七度呈辭。傳曰,安心調理。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺五合,白甘粥二合,夜間寢睡,不如前夜之稍安云,湯藥依前煎入矣。敢此問安。答曰,知道。無事矣。
政院啓曰,今日賓廳日次,兩司當爲來待,而時無無故行公之員,除在外人員外,呈告未肅拜人員,竝卽牌招,以爲推移入侍之地,何如?傳曰,允。
忠淸監司李震休上疏。大槪,所叨藩任,適當累遞,催送之時,不敢隨例請暇,乞於辭陛之後,歷省父母丘墓,以伸至情事。入啓。答曰,省疏具悉。卿其依疏辭,歷省焉。
謝恩,司諫李敏英,獻納元聖兪,正言李㙫,左承旨洪受疇,右承旨朴明義,左副承旨李周徵,右副承旨任胤元。
傳曰,大臣·備局堂上引見。
執義尹趾仁牌不進,依承傳罷職傳旨。傳曰,只推勿罷。
中宮殿·世子宮·嬪宮,藥房·政院·玉堂夕問安。答曰,知道。
今日引見時,罷散人員書入事,榻前下敎。
掌令金致龍所啓,請革罷宮庄事。措辭見上上曰,勿煩。
正言李㙫所啓,本院,方有丙子科獄罪人放釋還收之請,而第前秋筵席下詢此獄之日,臣父臣光夏,以參酌處分,恐無不可之意,有所仰對。今於爭執之論,臣有不容參涉之嫌,何可一刻仍冒於職次乎?請命遞斥臣職。上曰,勿辭。退待物論。
領中樞府事南九萬箚子。大槪,臣於吏判之疏,有不敢晏然者,賤疾一向苦劇,宗廟奉審,亦無進參之勢。伏乞盡鐫臣本職兼帶,俾得安意就盡事。入啓。答曰,省箚具悉。此事,於卿別無所嫌,在外提調,今姑遞改,速出其代,使之進參。卿其體予至意,安心善攝。仍傳曰,遣史官傳諭。以上朝報
大臣·備局堂上引見入侍時,左議政李世白所啓,此啓本,卽釜山僉使拿入訓·別事也。此事,似有曲折,故令道臣査覈矣。今見狀啓,則釜山僉使李時宰,可謂得體矣。曾前原任大臣,以東萊府使·釜山僉使,不得任意施杖於譯官之意,有所稟定。蓋慮其事非大段,不得輕施刑杖也,此則不然。從前之拿入訓別,非止一再,而今番倭館修理時,訓別輩,符同倭人,欺瞞多端,且僉使之往來倭館時,乘轎出入,自是前例,而恐其奸狀之顯露,亦爲防塞,僉使之拿入致責,事體當然。況與施杖有異,何可不可?彼人所見之處,譯官之類,固不宜蔑待,而僉使亦體面自別,不可不操切譯輩,以爲彈壓之地,僉使似無可罪之事矣。且見監司報備局文書,則任譯輩,與倭人,節節符同。倭館修理處,不至大段,而初則修理價銀,以八千兩折定,中減爲五千兩,末又以八千兩,提報於營門,而到今折價,堇至六百餘兩云。其欺瞞幻弄之狀,節節痛惡矣。上曰,以監司狀啓觀之,僉使所爲,據理得體,今若以此而罪之,則後弊無窮,李時宰,元無可罪之事矣。譯官欺弄之狀,節節痛惡,與倭人符同,非今斯今,此等譯官,必皆館門前梟示,然後可以示威於倭人,庶無輕侮之患,予意必欲爲別樣處斷矣。李世白曰,聖敎至當矣。臣等亦以爲,朝家處置,固當如此矣。近來東萊之事,專在商譯輩操縱,自新銀以後,其見瞞何限,如開市倭館等事皆然,其爲情狀絶痛矣。監司文狀中,有今方更査之語,故差使員等各人,待其査啓,自當次第處置,而釜山僉使,方在査覈中,必不敢察任,故姑先以此事稟定矣。上曰,僉使得體矣,訓·別輩,以其拿入事,至報司譯院,此亦放肆甚矣。兵曹判書金構曰,分付道臣,自本道,究問譯官輩,則事狀情節,易於得實,捉囚營獄,按覈,似宜矣。上曰,分付道臣,各別嚴囚,査覈啓聞,可也。李世白曰,然則爲先捉囚營獄,羅將上送事,當爲分付,而本道撥路稽緩,令兵曹別定一人,撥馬下送事,分付,何如?上曰,依爲之。
兵曹判書金構所啓,黃海道黃州·信川,北道安邊·德源等四邑守令習操時闕軍事,頃日稟達榻前,以決棍啓下矣。安邊府使梁聖揆,自是朝士,而兵曹,曾無朝士決棍之例,移送禁府,何如?上曰,移送兵曹,蓋以係是軍律之故,而兵判所達誠然矣,移禁府,決杖,可也。禁錄
禮曹啓曰,卽接監官所報,則健元陵陵上三面階石改排所入石物出出及運入陵所時所用役軍,以煙軍四十名調用事論報,而當此農節迫近之時,煙軍調用,其勢重難,令該廳限以三十名給價雇立赴役,監役及員役工匠等,使各邑支供有弊,亦令該廳及戶曹,發料磨鍊題給事,分付,何如?傳曰,允。惠錄
御營大將李基夏所啓,御營中軍柳星樞,昨日政,爲春川府使矣。卽今軍兵上番,事務甚多,而武臣嘉善中,中軍可合之人,多出外任,在京無故之人甚少。自前如此之時,則有仍任之例故,敢達。左議政李世白曰,春川事,臣亦欲上達未果矣。江原道,無兵使故,春川府使,勿以文武交差,以兵使一體,定爲從二品窠,仍兼防禦使矣。其後乙亥定奪時,自上有勿論堂嘉善,仍循差遣,未知其由矣。春川府使,設令與兵使一體,而西·北兩道外,監兵使,亦皆以堂上差送,何獨於春川,必以嘉善差送乎?上曰,可合之人,則勿論堂嘉善,自銓曹,善爲差擬,可也。
上曰,兩局,有兩班子枝勸武之事矣,今亦爲之耶?李基夏曰,綾城府院君具仁垕奉祀孫爀,曾經參奉,而今年三十一矣。到今反武,雖似差過,而人物,實合可用,故曾於備局堂坐起之時,有所云云。則諸大臣,皆以爲好,而儒生,則榻前啓達,然後始爲勸武,故遷就未果矣。兵判金構曰,又聞沈澍及李森者,澍則古府尹摠之孫,縣監若璜之子也。軀殼壯大,勇力過人云,森則四山監役師吉之子也。年今二十餘,身貌精悍,勇力亦絶人,此則已爲南行宣傳官薦,且置簿於禁衛軍官,如有宣傳官窠,則差擬,而古例翰林宣傳官,摧折新進,自有深意。如具爀之類,則直以軍官出身,以折其氣,則似宜矣。上曰,曾前申濩·洪得龜及南徽等,終不操弓,有非朝家勸出之意,兵判所達是矣,具爀則以軍官出用,可也。孝廟朝,具文治·申汝哲,勸武出用,終爲國家倚重之人,古今豈有異同乎?直以勸武軍官,置簿,可也。御錄
入侍時,漢城判尹嚴緝啓曰,前日筵中,有慶德宮興化門,更爲尺量定奪之敎矣。使本府郞廳,詳細尺量,則松糕橋屛門,四十八尺二寸,而始自唐皮洞第四家,稍犯大路,漸至廣占,至備邊司大門前,最狹處堇三十尺五寸矣。將欲準松糕橋四十八尺尺數,則民家當毁者,草家八戶,瓦家八戶,竝十六戶矣。何以爲之乎?上曰,頃年禮曹,因設場毁輟民家時,何以爲之乎?戶曹判書金鎭龜曰,其時則自戶曹給價,而此則不然。愚民輩,不知國法,漸次侵犯,至於如此。不可以禮曹設場時給價之事,比而同之也。若或特爲軫恤,參酌給價,則未爲不可。嚴緝曰,此則非時居者自犯之罪,轉相買賣,以至于今,則亦有可恕之道。且其中行廊見毁者,則猶可免失所之歎,而至於全家毁輟之類,則無所依歸,誠甚矜惻矣。兵判金構曰,闕外正路,異於他處巷路擧動稀罕之比,而轉輾侵犯,屈曲不正,殊甚不當。不可爲一時民弊,因循置之,而民人失所無歸之患,不可不念,特爲參酌給價,似好矣。上曰,闕門外大路,侵犯至此,事甚未安矣。人家若或數多,則或可置之,而此則不過十六家云,毁之,可矣。且戶判所達,異於禮曹設場之說,是矣,自戶曹,參酌給價,可也。金構曰,此等事,皆由於法文解弛之致,閭家奪入與否,亦有月終書啓之規,民家之侵犯街路與否,四季朔,自該部摘奸,以報於漢城府,每年年終,漢城府開錄啓聞事,亦爲定式施行,何如?上曰,所達,好矣。令漢城府年終入啓,可也。嚴緝曰,於義洞洞口前路或二十八尺,或二十四尺,而其中最狹處,或十八尺矣,若以宮前路,三十五尺爲準,則民家當毁者,亦四十餘家矣。上曰,於義宮前路,雖甚狹窄,而旣與門外有異,且非頻數擧動之路,仍置,可也。嚴緝曰,夜晝介屛門,亦是社稷擧動時路,而於義宮前路,旣不開拓,則此亦仍置之,何如?上曰,一體仍置之,可也。漢錄
吏曹參判李寅燁啓曰,自乙丙以後,連値凶荒,大同·田稅,未收者甚多。以三南言之,未收之數,至於五六萬石。蓋大同·田稅,出於民結,故曾無未收之事,近年以來,倚閣不奉,至於此多,誠可寒心。且其未收之罰,止於越三等而已,故爲守令者,全不着念奉行,不可無別樣變通之道。今後,雖有石未捧,勿許解由,似宜矣。上曰,解由拘礙,可也。戶判金鎭龜曰,田稅未收,亦一體拘礙,似宜矣。上曰,解由拘礙,可也。惠錄
入侍時,掌令金致龍啓曰,軍兵逃故代定,固是守令之責,而歲抄時應入者,終不得入,此由於京外胥吏輩,索賂操縱之弊,而年限未滿之類,固不可輕議。而至於數十年逃亡,不知死亡者,一向徵責於隣族,實是慘毒之政,而守令簽丁之際,只委於該吏之手,給賂者,入於歲抄,無賂者,未免落漏,無告窮民,終身抱冤,可勝痛哉?令廟堂申飭,使之一一査出代定,未知何如。上曰,臺臣親見弊瘼,旣以陳疏,又此筵奏,査定之意,各別申飭,可也。禁錄
有政。吏批,以李世載爲承旨,尹弘离爲軍資正,羅重器爲監察,李台佐爲兵曹佐郞,鄭載岱爲廣興守,兪命弘爲掌令,金昌協爲大司成。
以執義尹趾仁牌不進,罷職傳旨,傳于任胤元曰,推考傳旨捧入。
傳于朴明義曰,大臣·備局堂上引見。重出
朴明義啓曰,宗廟提調李益壽,今姑改差,速出其代,使之進參奉審事,命下,而今已夜深,明早口傳差出之意,敢啓。傳曰,允。
李周徵,以義禁府言啓曰,以慶尙監司狀啓刑曹粘目,前仁同府使崔文徵,移本府處置事,允下矣。崔文徵,方待命於本府,卽缺拿囚之意,敢啓。傳曰,知道。
領議政徐文裕七度呈辭。傳曰,安心調理。重出
吏批啓曰,判書李畬,受由未出仕,參議權尙夏在外,小臣獨政未安,何以爲之?敢稟。傳曰,仍爲之。
吏批,判書李畬受由,參判李寅燁進,參議權尙夏在外,左承旨洪受疇進。
兵批,行判書金構,賓廳坐起進,參判閔鎭厚病,參議沈枰進,參知徐缺憲未肅拜,右副承旨李周徵進。
以尹世紀·黃一夏付護軍。以上燼餘
午時,上御進修堂。大臣·備局堂上引見時,入侍,左議政李世白,右議政申琓,行兵曹判書金構,戶曹判書金鎭龜,漢城判尹嚴緝,御營大將李基夏,吏曹參判李寅燁,右承旨朴明義,掌令金致龍,正言李㙫,副修撰李坦,假注書權斗紀,事變假注書兪彦明,記注官李景華,記事官金興慶。李世白進曰,近日日候,寒暖不適,伏未審聖體,若何?上曰,無事矣。
李世白曰,西·北民刷還,自是逐年應行之事,而連以凶歉,仍爲停廢矣。乙丙以後,流移者必多,不可不漸次刷還,而今年年事稍稔,非如往歲之比,依事目擧行之意,分付,何如?上曰,依爲之。出擧行條
李世白曰,各道還上捧未捧,姑未知實缺半留庫事,朝家事目,不啻嚴明,而缺二行。上曰,依爲之。出擧行條
李世白,持慶尙監司李世載狀啓而進曰,此啓本,卽釜山僉使拿入訓·別事也。此事似有曲折,故令道臣査啓矣。今見狀啓,則釜山僉使李時宰,可謂得體矣。曾前原任大臣,以東萊府事及釜山僉使不得任意施杖於譯官之意,有所稟定,蓋慮其事非大段,輕施刑杖也。此則不然。從前僉使之拿入訓別,非止一再,而今番倭館修理時,訓別輩,符同倭人,欺瞞多端,且僉使之往來倭館時,乘轎出入,自是前例,而恐其奸狀之現露,亦爲防塞,僉使之拿入致責,事體當然。況與施杖有異,有何不可?彼人所見之處,譯官之類,固不缺待,而僉使,亦體面自別,不可不操切譯輩,以爲憚壓遠人之地,僉使似無可罪之事矣。且見監司報備局文報,則缺輩,與倭人節節符同,倭館修理處,不至大段,而初則缺銀八千兩,折定修理之價,中間減爲五千兩,其後,又以八缺起於營門,而到今折價,僅至一千六百餘兩云。其欺瞞幻弄之狀,萬萬痛惡矣。上曰,以監司狀啓見之,則僉使所爲,據理得體,今若以此而罪之,則後弊缺李時宰元無可罪之事矣,譯官欺瞞之狀,節節痛惡,與倭人符同,匪今斯今,此等譯官,必皆館門外梟示,然後可以示威於倭人,庶無輕侮之患,予意必欲爲別樣處斷矣。世白曰,聖敎至當矣。臣等亦以爲,朝家處置,固當如此矣。近來東萊之事,專在商譯輩操縱,自新銀以後,其見瞞何限,如開市倭館等皆然,其爲情狀,絶痛矣。申琓曰,譯官情狀,殊極痛惡矣。自我營造之事,符同欺瞞,至於如此,其罪可勝誅哉?且以狀啓見之,則倭館無大段修理處云,而當初差員,不善摘奸,只憑譯輩之言,使缺家,虛費功力,其罪,又不可不重治矣。世白曰,監司文狀中,有今缺等各人,待其査啓,自當次第處二行半缺以其拿入之事,至報司譯院,此亦放肆之甚矣。金構曰,譯官拿來推問後,處斷之時,則當爲下送於東萊耶?第念京獄,則開坐甚罕,按覈之際,自爾稽緩,得情之後,還爲載送,亦涉不便,分付道臣,自本道究問,則事狀情節,易於得實,捉囚營獄,按覈,似宜矣。上曰,兵判所達,是矣。自本道,按問,好矣。分付道臣,各別嚴囚,査覈啓聞,可也。世白曰,然則爲先捉囚營獄,羅將上送事,當爲分付,而本道撥路稽緩,令兵曹別定一人,發馬下送事,分付,何如?上曰,依爲之。出擧行條
李世白曰,頃者史官朴弼明等徑出六品者,蓋慮翰林之積滯,且爲新薦之地矣。聞權忭被薦之後,終不應講,故館規有所礙,而不得新薦云,似當有變通之道,故敢達。上曰,權忭缺就理,而終不應講矣。世白曰,權忭,自本館累度催促,而終不上來,固當請拿,而第其不仕,非厭避史職也。自出身以後,絶意仕宦,自不無所執云,一向强迫,每請拿推,亦涉未安。且如此之人,自前或有變通之例。若以他岐,陞出六品後,速令新薦缺諸議亦皆如此矣。上曰,每每拿推缺體,權忭依所達變通,陞出六品,使之新薦,可也。出擧行條
李世白曰,訓鍊大將申汝哲,病勢甚重,非如前日之比,日久醫治,則自可差癒,而其遲速,姑未可知矣。自前爲大將者,若有大段事故,則例有都提調兼察之事,而至於病未行公之時,則無此例,故卽今都監事務,積滯已多云。都監,異他衙門,誠爲可慮,其差病間,自上特加思量,俾緊務,不至積滯,恐似合宜,故敢達。上曰,見其書啓,其病勢之深重,可知矣。申琓曰,臣每欲仰達,而缺於一家,惶恐不敢,今因言端,敢此仰達矣。蓋其病祟缺精神筋力,萬無堪當重任之望。二行半缺燭其不可任使之狀,而無路自致於殿陛之間云。卽今大腫將發,全廢粥飮,淹淹垂盡之中,日夜所望,唯在釋負就盡矣。上曰,差病間,都提調兼察,可也。出擧行條
李世白曰,比年飢饉之餘,盜賊處處竊發,今年則年年稍稔,而一向熾蔓,殊甚可慮。臣又有所聞,故敢達矣。江原道寧越·平昌·旌善,卽所謂南三官,僻在峽中一隅,接界於湖西·嶺南,及江陵三陟等地,而太山長谷六七十里之間,流民屯聚作賊,卽今縣邑捕捉者不少,而餘黨尙多云。不可不及時勦捕也。自前南三官守令,或有別遣武臣之議,蓋以此數邑,處地深僻,距監營及討捕營而絶遠故也。若令監司詗察賊徒形止,及某邑中可差武臣者,待其啓聞後,差遣武臣,則庶或爲弭盜之一道矣。上曰,依爲之。出擧行條
申琓曰,北道缺陵改封時,大臣及禮曹判書缺進去,例也。大臣則臣當下去,而卽今禮曹判書李頤命,母病缺重,決難下去。今者一依前例,使長官進去,則當有變通之事,而第畿甸各陵改莎之時,長官缺而有次官代缺之規,今則何以爲之?上曰,判書若缺故,則當進去,而判書旣有親病,且畿甸各陵改莎草時,亦有次官進去之規,使次官,代行,可矣。琓曰,庚戌年純陵改封築時,更浮新石,別爲改排於舊臺石之外,而撤去舊石,仍爲實土封陵事,入啓定奪矣。改封後,大臣及禮曹判書聯名書狀內,今若新築於舊臺石之外,則必深堀基址,多塡雜石,然後方可排置,非但事體未安,且新築,未必勝於舊築已排之堅固,事知匠人等之意,亦皆如此,以新石,改排於舊臺石之上云云矣。今番改封陵定奪後,詳問於事知匠人等,則若依前排缺後,亦難保其無此患,新石伐出時,以下缺稟。上曰,下去後,觀勢爲之,可也。出擧行條
金構曰,黃海道黃州·信川,北道安邊·德原等四邑守令習操時闕軍事,頃日稟達榻前,以決棍啓下矣。安邊府事梁聖揆,旣已遞歸,故臣以令攸司稟處之意,更爲回啓,意謂移禁府科罪矣。係是軍事,今者刑曹,移送本曹,而本曹,曾無朝士決棍之例,毋論罰之輕重,今若自本曹,仍爲擧行,則前頭將成規例,外議皆以爲似涉重難,似當令禁府處之。而臣連在呈告中,未卽稟定,故敢此仰達。上曰,刑曹之移送兵曹,蓋以係是軍律之故,而兵判所達,誠然矣,移禁府,決杖,可也。出擧行條
金鎭龜曰,內農圃元定治圃軍四十名,每名例給雇價木二疋,而因乙亥裁減,其四十名內缺雇價木各一疋減除矣。乙亥所減各樣散料,今皆復舊,則雇價木,亦宜復舊,而料米價木,名邑各異,未及竝爲開錄於入啓別單中,內農圃以一體復舊之意,請報於臣曹,其所減十疋,似當還給,故敢達。上曰,一體復舊,可也。出擧行條
金鎭龜曰,臣以南漢習操,除朝辭出去事,啓聞缺射放之事,且各樣軍器及軍餉還上,不可不點檢,仍留數日句簡,然後回還之意,敢稟。上曰,依爲之。
嚴緝曰,前日筵中,有慶德宮興化門前路,更爲尺量定奪之敎矣。使本府郞廳,詳細尺量,則松糕橋屛門四十八尺二寸,而始自唐皮洞第四家,稍犯大路,漸至廣占,至備邊司大門前最狹處,僅三十尺五寸矣。將欲準松糕橋四十八尺,尺數而開拓,則民家當毁者,草家八戶,瓦家八戶,竝十六戶矣,何以爲之乎?且此等人家,轉輾買賣,其來已久,今若猝然毁撤,則愚民,不思當初誤犯街路之罪,而亦不無呼冤之缺民情耶?以下缺以上燼餘
上在昌德宮。停常參·經筵。
下直,咸鏡監司兪得一,交河縣監柳鳳輝,成歡察訪趙之重,古今島僉使洪時九。
中宮殿·世子宮·嬪宮,藥房·政院·玉堂問安。答曰,知道。
藥房啓曰,餘寒未解,伏未審此時,聖體,若何?昨夕伏聞入侍諸臣之言,則自上咳嗽頻發,玉音未亮云。臣等不勝伏慮之至。卽與諸御醫等商議,則以爲此是火熱乘肺,趁未和解之致,此際受炙,恐有所妨。臣等,與諸御醫,趁早入診,議定當進之藥,受炙差退與否,亦爲稟定宜當。中宮殿症候,伏聞醫女來傳之言,昨日所進,水刺五合,粟米飮四合,寢睡亦未安穩云。湯藥依前煎入矣。敢此問安,竝爲仰稟。答曰,知道。無事矣。
吏曹口傳政事,宗廟提調徐文裕。
傳曰,咸鏡監司兪得一,留待引見。
禮曹判書李頤命上疏。大槪,臣於次官代送純陵之命,不敢自安,冒死更籲,乞蒙俯察,削臣職名資級,以安微分,以重事體事。入啓。答曰,卿其安心勿辭焉。
領議政八度呈辭。傳曰,安心調理。
傳,前校理宋徵殷·尹星駿,前修撰李肇,前佐郞趙泰老,前弼善洪重夏,前執義林濩,竝敍用。
吏曹啓曰,承旨有闕,政事,取稟。傳曰,明日爲之。
藥房再啓曰,臣等退與諸御醫相議,則以爲自上雖有感冒之候,咳嗽時時發作,脈候亦爲帶數,此由於火熱乘肺之致,二母淸順湯,加柴胡一錢,連進五六貼宜當云。此藥五貼,今方製入之意,敢啓。答曰,知道。
今日入診時,上腕穴灸停止,三里穴差退受灸事,榻前定奪。
中宮殿·世子宮·嬪宮,藥房·政院·玉堂夕問安。答曰,知道。
今日咸鏡監司引見時,禁府公事,留處堂直,經宿後入啓事,榻前定奪。以上朝報
備邊司啓曰,臣等退出之後,以榻前下敎辭緣,訓導宋裕養,別差韓震興等,爲先捉囚營獄,以待擧行條件啓下分付後,嚴査啓聞之意,卽已撥馬分付于該道監司矣。更考文書,則當初倭館看審後,腐傷可改處,張皇手本者,訓導朴有年,別差鄭翰益,以八千兩折價者,訓導朴有年·朴再興,假別差李松年,更以八千兩提起者,監董役官金始男,修理處前後看審者,差使員機張縣監田有成,多大浦僉使崔尙雲,監營軍官前營將崔元緖,東萊府使軍官前宣傳官李纘基等也。此人等,次第論罪事,旣已定奪,竝爲拿囚,待本道査啓上來後處之。朴再興,方在東萊,與宋裕養等,一體捉囚營獄之意,分付本道監司處,何如?傳曰,依啓。禁錄又啓曰,今初八日,文宣王釋奠受香,初九日,社稷大祭受香,初十日正日,此三日,科獄罪人不得加刑之意,敢啓。傳曰,知道。以上朝報
任胤元啓曰,行大司憲宋奎濂,持平權在外,執義尹趾仁未肅拜服制,掌令金致龍,持平鄭維漸呈辭,掌令兪命弘未肅拜,今日以監察茶時之意,敢啓。傳曰,知道。
任胤元,以都摠府言啓曰,今日入直軍士中日習射,請出標信。傳曰,知道。
又以都摠府言啓曰,都摠管晉平君澤,以社稷大祭亞獻官,除標信,議政府隷儀進去之意,敢啓。傳曰,知道。
任胤元,以義禁府言啓曰,今初六日初七日,判義禁金構式暇。知以下缺以上燼餘
未時,上御進修堂。咸鏡監司留待引見時,入侍,咸鏡監司兪得一,左承旨洪受疇,假注書權斗紀,記注官李景華,記事官金興慶,兪得一進伏。上曰,方面之任旣重,而北路視他路尤重,宜盡〈?〉可也。得一曰,如臣無似,猥受重任,今將下去,而遠外狀聞,終不如筵席陳稟,故敢此仰達矣。蓋咸鏡一道,最爲荒遠,三·甲之民,生理甚艱,而其中鹽路尤難。居民之貿鹽者,必出咸興·北靑等地,然後始得和買。三·甲之距兩邑,俱是五六日程,擔負遠來,僅僅貿易,而比及歸家,已無餘儲,艱辛之狀,誠可憫惻。民間生計如此,而不思懷保之道,使民畏不犯罪,則是何異於不敎民而戰乎?南關沿邑防軍布,入送三·甲鎭堡,使補公用,而詳聞北人之言,別無公缺費,殊甚不當。臣意則以防布作鹽,救三·甲二行缺至米一石云。施以聖朝損上益下之政,布一疋,作鹽五六斗,可得一千五百石鹽,一石作米十斗,其數,亦至八百七十餘石。自監營,句管方便,運置於咸興·北靑等海倉,以朝家德意,宣布頒給於三·甲民人,依定數,待秋捧穀於各鎭堡糴糶,以爲陰雨之需,則民無鹽食之艱,國有邊糧之儲,且以耗穀,添給邊將不足之料,則尤似便好矣。臣旣與廟堂諸臣商議,故敢此仰達。上曰,令廟堂,稟處,可也。出擧行條
得一曰,南·北兵吏之出守於行營者,意有所在。而近來南兵使,元無親往行營之事,使虞侯代送,邊上重地,事多可慮。且虞侯之於兵使,地望有異,誠無以管束邊將,禁戢奸民。自今以後,更爲申飭,春則二三月,秋則七八九月,使兵使,留駐于甲山行營,檢飭各鎭,以防犯越採蔘之弊,似宜矣。上曰,兵使之代送虞侯,無乃任便耶?或有朝家分付而然耶?詳考曲折後,稟處,可也。出擧行條
得一曰,曾在丙·丁兩年,本道設賑之時,各邑諸般貢布,自其處留賑,其代則自賑廳,以錢分送於該衙門,追後以本布,使之備納矣。卽今各邑,多有未上納者。頃問主管堂上陳達榻前,以本布催促徵捧上納事,定奪矣。北路比歲飢疫之餘,孑遺之民,時未蘇安,趁速備納,亦甚可憫,而應納之布,何可不納乎?第聞各邑餉穀空虛,絶無儲置之處,前頭年事之每歲稔熟,亦不可預料。以賑廳上納之布,換色作米,待秋徵捧,名以賑廳穀,留置各邑,春糶秋糴,本道如値凶歉,則以爲賑恤之資,不然而或資他道移粟之需,實合便宜。故臣與吏曹參判李寅燁,相議敢達矣。上曰,令廟堂稟處。
得一曰,北路異於他道,而卽今邊備疎虞,脫有不幸,則六鎭將成棄地云。文敎非不關係,而武略不可不競,從前弓馬健兒,多出北路,而爲方伯守令者,率缺薄待武夫,故武夫漸至解體。洪受疇曾二行餘缺此爲緩急可恃者,而卽今鳥銃,爲北方之禁物,誠爲可惜。北人犯採殺越之患,不必盡由於鳥銃。況從前此患,皆出於三·甲之首唱,則六鎭之人,何嘗先自犯越乎?北路素稱兵强,而若無鳥銃,則不可謂之精銳也。上曰,北路自乙丑生事之後,始廢鳥銃,蓋欲杜其根本也。得一曰,受疇所達,誠是矣。北路雖不用鳥銃,愚民猶多犯越,非但生事於我國,以致開釁於彼國,不可不痛加禁斷。而至於鳥銃之用不用,下去之後,採取物情,以爲稟處之地矣。上曰,今番犯越之事,以監司狀啓觀之,則陳禮龍所謂彼我人不得分辨云者,甚是飾詐之言。此輩越入之後,若逢彼國人,則必戕殺而後已,誠可痛也。得一曰,服色,或黑或白,認爲我國人者,誠爲巧詐矣。且南兵使洪時疇之至今未捕正犯,尤可痛也。凡事人力難容處,則末如之何也,此則不然矣。上曰,犯越之事,必須邊將·邊帥同心,然後始得越採矣。得一曰,然故,邊帥,不可不擇差矣。上曰,當初以宣傳官擇送者,意有所在,而至於如此,實無擇差之意矣。得一曰,自上每每申飭,銓曹亦爲惕念,或以久勤,或以內三廳,擇差以送,而不思盡職,率多肥己,旣還之後,兩銓猶以爲有功勞,略其症而用之,故此輩無所徵艾矣。上曰,得人爲上,若不得人,則無益矣。
得一曰,北關異於內地,不可不宣布文敎,使知親上死長之意,而以禹貢言之,敷文敎奮武衛,亦各有別,且不可偏廢,而近來北邊,武略不競,殆至弛廢云。臣於出巡之時,所當依例試藝,而不可無賞格勸奬之道。遼軍木八九同,分付廟堂,依舊例別爲移給,且別科時,北路武士,元無大弓,雖欲自營門備給,而新到之初,無以拮据,令戶曹優給黑角於臣營,以爲添補造給之地,何如?上曰,缺分付,可也。出擧行條
洪受疇曰,北路薄衣軍士缺二行餘缺未免有虛名而無實惠,殊非朝家軫念之本意。臣意則以爲抄出其尤甚貧寒者,量宜添給,則貧卒庶可蒙被實惠矣,合有定奪變通之道,故敢達。上曰,監司下去後,參酌爲之,可也。
兪得一曰,北馬禁令,非不嚴截,而至於六鎭開市時,例有許買淸馬之事,朝家本意,元非以公穀私買,而近來國綱解弛,六鎭守令,多以耗穀,買取淸馬,一疋之價,至於數百石之穀。以此六鎭耗穀,殆盡無餘,事之寒心,莫此爲甚。自今以後,乘輿馬,則令道臣,分付該邑,擇買上送,邊上武士之買得者,亦不可禁斷,而各邑守令之私買者,依北馬例,一切嚴禁,施以重罪,何如?上曰,居民和買者,不必禁斷,而守令私自買取者,依所達各別嚴禁,可也。出擧條
得一曰,監營中軍之任,本自不輕,咸興則一邑軍兵,多至一萬三百餘名,軍政等事,皆屬於中軍,不可不擇授也,明矣。卽今本營中軍沈榗,地望頗輕,且與安邊府使沈極,有相避云。凡干文報之際,亦不無嫌礙之端,沈榗今姑改差,其代,各別擇差事,分付兵曹,何如?上曰,各別擇差,可也。上曰,生民休戚,係於守令賢否,黜陟之際,不可不嚴明也。得一曰,無狀如臣,委任如是,敢不盡心焉已乎?第北路,視他道絶遠,故爲守宰者,率多厭避,寧被罪罰,必欲圖遞而後已,且其守令中,堂上居半,今若一以法繩之,則勢有所不便,置而不問,則亦無以徵戢黜陟之道,誠無善策矣。然聖敎旣如是,惟當惕慮奉行矣。
洪受疇曰,傳敎及別諭讀宣矣,讀宣訖,上命中使,賜弓矢·臘藥,得一,奉受而退。
受疇曰,禁府獄中,癘疫頗熾云,公事出納之際,不無可慮,自今必待經宿後入啓之意,分付,何如?上曰,依爲之。出榻前定奪遂退出以上燼餘
午時,上御進修堂。入診入侍,都提調崔錫鼎,提調洪受瀗,副提調洪萬朝,記事官朴熙晉,記注官李景缺官金興慶,醫官金有鉉·崔聖任·丁時梯·韓俊興·崔萬尙·李時聖。崔錫鼎進伏曰,春寒尙峭,日氣不和,聖體,若何?上曰,無事矣。崔錫鼎曰,伏聞日昨入侍諸臣之言,自上玉音不亮,咳嗽頻發云,未知有感冒之候而然耶?今當診察,而受灸日期已迫,不可不詳審矣。上曰,頃日微感之候,今已差安,咳嗽幾盡止歇,猶有餘症,而亦不大段矣。崔錫鼎曰,第令醫官等診察,何如?上曰,唯。崔錫鼎顧謂醫官曰,以次入診。金有鉉·崔聖任·丁時梯·韓俊興·崔萬尙·李時聖,以次入診二行缺聖任進曰,脈候缺雖未知顯有外感之候,而不無些少熱候乘肺而然,不必直用外感,和解之劑,而當此熱候升降之時,添以艾灸之熱,則似欠於調攝之道,受灸吉日雖迫,而今姑差退,似爲得當矣。時梯進曰,脈候,左有餘右不足,常時脈度固然,而肺脈浮,肝脈有力,正當春氣升騰,火熱乘肺云者,首醫所達誠然,此時受灸,不無助火之害,姑爲差退,潤肺之劑進御,似當矣。俊興進曰,脈候,左邊寸關有力,此緣肝木旺時,故然矣。右邊肺脈帶數,必是火熱乘肺,而有咳嗽。小臣淺慮,受灸決不當矣。時聖進曰,缺勝而左邊弦,右邊亦數,分明有火熱,曾爲預缺受灸已過千壯矣。今當火升之時,又有受灸,似未安。姑爲缺未知如何。萬尙進曰,脈度缺數,肺脈不無乘熱之候,受灸差退,似宜矣。崔錫鼎曰,在外時,與首醫有所商確矣,自上胃氣不平,頃年,屢有似瘧之候,故有受灸預防之議,而到今壯數旣多,一向連灸,亦似未安,今難直請永停,而差退似宜矣。玉體受灸,何等重事,況當脈度帶數咳嗽缺之時,姑爲停缺故敢達。有鉉曰,無引飮缺寢睡水刺,何如?上曰,無煩渴缺矣。有鉉曰,今番則腹部缺三里二七壯,未知如何。聖任曰,淸肝止嗽之劑缺當,而以缺苦口爲慮矣。昨日所劑入四汁膏,欲爲進御乎?上曰,否。聖任曰,加減止腎丸,連爲進御乎?上曰,唯。崔錫鼎曰,今番受灸姑停之意,聖任·有鉉等,皆陳達矣。臣等,退當更議啓稟乎?上曰,上脘受灸,則今番停止,可也。有鉉曰,然則只灸三里二七壯乎?上曰,缺嗽之劑,不可不以下缺裁決,雖以天缺酬應之際,豈無勞傷精神之患耶?日昨下藥房之批,有繙閱文書水刺過時之敎,臣民之憂悶,當復如何?在唐李德裕之言曰,莫如淸中書之務,中書缺我國政院之類也。今且只以備局事言之,五曹判書之兼帶堂上,已成規例,則雖不別爲啓下,自當兼察,八道監司,例兼巡察,而亦爲啓下,如此之類,殊涉煩複。今若參量省減,則可減十之二三矣。此等變通缺與樞宰,有所商確,而未及仰稟矣。今忝保護之地,缺憂愛之忱,敢此煩達。凡係緊重文書外,閑漫可以減省缺居長官,參酌條列,就議廟堂,稟旨擧行,則可缺無害於事理矣。上曰,相議擧行,可也。出擧行條
洪萬朝曰,醫缺丁時梯曾任砥平縣監時,以災傷差錯見缺經二年乃敍,自是法典,故雖付軍職,不爲給祿,只受戶曹散料,而涼薄莫甚。本來窮寒之人,無以自存云,殊可矜憐。法典所載,雖不可破格,秩高醫官,所當優恤,分付戶曹,付厚料,未知何如?崔錫鼎曰,此言然矣。聞醫官缺受料缺涼薄,雖不得缺加數,至於時梯,則秩高缺涼薄云,加數優給,似宜矣。上曰,依爲之。出擧行條遂缺。
敎咸鏡道觀察使兼兵馬水軍節度使巡察使咸興府尹兪得一書。王若曰,觀風問俗,方面貴彈壓之威,御衆牧民,邊頭重撫禦之績。孰膺維屛之任?予得共理之良。載申絲綸,缺旌鉞。睠玆咸鏡一域,實爲藩蔽三韓山河壯勢之屈盤,隣彼沙漠,園陵佳氣之蔥鬱,作我沛豐。列朝每勤撫綏,視他路而尤別,王化未沾遐遠,奈悍俗之難移?儒敎欲其丕彰,而尙患昏貿,戎備欲其克詰,而漸致疎虞。況近歲飢饉之荐臻,而庶民凋瘵之益甚,重以貪暴誅求之政,亦惟怨咨。設有疆域倉卒之憂,卽將崩潰,若老人之經大病,訖未蘇完。如慈母之保小兒,正急呴哺。必仗承流宣化之雋,可責安民固圉之功。惟卿性資剛方,才識通敏。事親盡誠孝之節,足以移忠,傳家有廉白之風,足以勵世。遂策名於高第,聞譽早颺。卽蜚英於邇班,望實允協,處烏府而挺敢諫之直,涉燕路而任專對之勞。玉署優遊缺銀臺出納,咸推夙夜之賢。旣遍歷於淸華,赤二行缺外咸允。知卿才緩急之需,壯鎖鑰於北門,非準不可,寬宵旰於西顧,得詠何憂。廟堂遴賢,予不惜超擢之典,盤錯別利,卿必展蘊抱之奇。玆授卿以咸鏡道觀察使兼兵馬水軍節度使巡察使咸興府尹。卿其勉殫深誠,毋替簡命。以孟博攬轡之志,益勵澄淸,以仲淹藏甲之雄,坐鎭邊圉。申之孝悌敎,當急於菁莪,整爾戎兵備,豈忽於桑土?惠鰥寡若沐膏雨,戢奸猾如束濕薪。若夫繕城池而峙餱糧,惟勤裁度,至於平獄訟而明黜陟,要在周詳。矧玆愚氓之犯辜,蓋緣列鎭之弛禁。邊釁易啓,可憂者多,舊條重新,愼修其一。方略奚待予敎?設施務適其宜,官通訓則自裁,罪大辟則必稟。於戲,非幹略無以應事務,非慈詳無以缺疲殘。陽春布仁,可扇有脚之化,芾棠留惠,佇聞勿拜之謠,故玆示敎,想宜知悉。缺正郞知製敎李晚成製進
李周徵疏曰,伏以,臣於昨日,公退還家,而升階之際,左足蹉跌,墮落於階下石上,腰脇剝傷,胸隔悶塞,嘔血數鍾,良久乃甦,而精神眩瞀,若墜煙霧,渾身牽痛,宛轉於枕席之間,鬼事可謂迫頭也。玉體受灸在明,坤殿患候經年,當此臣庶憂遑,朝夕起居之日,豈敢以狗馬賤疾,有所仰瀆,而顧此缺生,萬無自力之勢。喉司重地,又不可暫曠,玆敢不避煩猥,哀籲於天地父母之前,伏乞聖慈俯察危迫之懇,亟賜遞免,俾得安意調治,以尋生路,不勝幸甚,臣無任煎灼祈懇之至,謹昧死以聞。踏啓字。
修撰蔡明胤疏曰,伏以臣,正月初七日冒死上章,辭免新授恩命,同月二十七日,伏見本道都事傳諭,恭審聖批,不準臣辭,有上來察職之敎。臣驚惶踧踖,措躬無地,臣以草萊寒遠,過蒙上天渥澤,偃蹇違命,則有大刑,聖度竝包,恩綍溫諄,破腦刳心,曷足爲謝?臣聞禮曰,量而後入,不入而後量。臣雖至暗劣,其自揣也審矣。臣才分淺薄,疾缺私義缺蹙,終不可一日玷塵,進退失據,夙夜憂灼二行缺將死之鳴,諒臣難奪之志,追寢元降指揮,勘定前後罪辜,以嚴邦憲,臣無任戰慄懇款之至,謹昧死以聞。答曰,省疏具悉。爾勿過辭,上來察職。
禮曹判書李頤命疏曰,伏以臣,敢陳血懇,冀蒙矜察,伏承恩批,不許遞改,俾救母病。臣荐承異恩,虛帶重任,憂遑煎泣之中,尤不勝惶悶,方欲疾聲更籲,伏聞昨日引對,大臣,以純陵進去禮官事陳達,至有代送此官之命,臣惶感交至,不知所言。而第伏念園陵改封,何等重事,其餘一時改莎立石,事體相懸,而以遠道之故,旣不能備有司之官,固似可恨。至於禮官,又何可替送其貳耶?大臣所陳達,臣未得聞其詳,雖未知何以定奪,而近陵修改時,雖或有缺京外諸陵改封之時,必無替送之例,遞臣職而出其代,事理則然。今以臣故,遽生此例,則其在重其事之道,果何如哉?臣之私分,豈敢自安耶?臣以無狀,遽蒙誤恩,旣不能卽謝恩命,往役陵寢,今因私情,至勤聖念,揆以分義,罪合萬死。伏乞聖明,上軫園陵事體,俯察微臣危懇,亟許鐫削臣職名資給,仍命有司,治臣之罪,公私幸甚,臣無任惶懼屛營之至,謹昧死以聞。批答見上以上燼餘
上在昌德宮。停常參·經筵。
下直,忠淸監司李震休。
領議政徐文重九度呈辭。入啓。傳曰,安心調理。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?昨日劑入二母淸順湯,其已進御乎?中宮殿症候,伏聞醫女來傳之言,昨日所進,水刺四合,白甘粥九合,夜間寢睡,稍得安穩,大便度數,亦似少減云。異功散,姑爲連進,粟米飮,亦爲煎入矣。敢此問安。答曰,知道。無事矣。
府前啓,請革罷宮庄事。措辭見上答曰,勿煩。
忠淸都事書目,大興呈,以修撰蔡明胤辭職上疏上送事。啓。答曰,省疏具悉。爾勿過辭,上來察職。
傳曰,忠淸監司留待引見。
院前啓,請還收丙子科獄罪人等,及差備官竝爲放送之命。新啓,引嫌而退,嫌難參涉,勢所固然,不爲聯名,自有近例,請正言李㙫出仕。答曰,不允。處置事,依啓。
右議政申琓箚子。大槪,敢陳前席未及申稟者,乞賜裁處事。入啓。答曰,省箚具悉。予亦追思,次官代行,有所未安,禮判今姑改差,卽出其代焉。
傳曰,政事勿罷事,分付。
吏曹判書李畬辭職上疏。入啓。答曰,省疏具悉。責臣在於都政之說,非予本意,卿勿固辭,安心行公。
謝恩,左承旨沈枰。
今月初五日引見時,左議政李世白所啓,西·北民刷還,自是逐年應行之事,而連仍凶歉,因爲停廢矣。乙丙以後,流移者必多,不可不漸次刷還,而今年則年事稍稔,非如往歲之比,依事目擧行之意,分付,何如?上曰,依爲之。重出又所啓,各道還上捧未捧,姑未知實數之多少,而自前一半留庫事,朝家事目,不啻嚴明,而非但民事切急,守令亦不奉行,自不得一遵定式矣。今年則不至如已往飢饉之時,還上分給時,必須依事目,一半留庫,毋敢踰越事,各別申飭,何如?上曰,依爲之。又所啓,頃者,爲慮翰苑之積滯,朴弼明等諸史官之徑出六品,蓋爲新薦之地矣。聞權忭被薦之後,終不應講,故館規亦有所礙,不得新薦云,似當有變通之路,故敢達矣。上曰,權忭,再度就理,而終不應講矣。李世白曰,權忭,自本館累度催促,而不爲上來,固當請拿,而第其不仕,非爲厭避史職,自出身以後,絶意仕宦,自不無所執云。一向强迫,每請拿推,事體亦涉未安,且如此之人,自前或有變通之例云。權忭,以他岐出六品,速令新薦,宜當,諸議亦皆如此矣。上曰,每每拿推,徒傷事體。權忭,依所達陞出六品,使之新薦,可也。又所啓,比年飢饉之餘,盜賊處處竊發,今年則年事稍稔,而一向熾蔓,殊甚可慮矣。臣又有所聞,故敢達矣。江原道寧越·平昌·旌善,卽所謂南三官,僻在峽中一隅,接界於湖西·嶺南及江陵三陟等地,而太山長谷六七十里之間,流民屯聚作賊,卽今縣邑捕捉者亦多,而餘黨猶不知其幾許云,不可不及時勦捕矣。自前南三官守令,或有別遣武倅之議,蓋以此數三邑,處地深僻,且與監營及討捕使所在隔絶故也。卽今形勢,姑未能詳知,分付本道監司,賊徒之熾發形止,某邑中可置武倅等事,詳察形勢,參商啓聞後,以武臣差遣,則庶或爲弭盜之一道矣。上曰,依爲之。重出
中宮殿·世子宮·嬪宮,藥房·政院·玉堂夕問安。答曰,知道。
謝恩,右承旨洪受疇,左副承旨朴明義,說書李晩堅,修撰李肇。
校理宋徵殷上疏。大槪,坐罷未幾,敍命遽下,玉署新除,復加於累試,蔑效之臣,驚惶感激,罔知攸措。召牌降臨,不得不趨詣闕外,而第臣老母,重患外感,症情苦劇,情理煎迫,決無離側供職之望。伏乞聖慈,亟遞臣職,俾便救護,以伸至情事。入啓。答曰,省疏具悉。爾其勿辭,救護母病。
兵曹判書金構上疏。大槪,臣見差釋奠獻官,而適有傷指之患,不可梳洗,勢難進參。伏乞亟命鐫臣職名,勘臣罪罰,以安微分事。入啓。答曰,省疏具悉。卿其勿辭,調理行公。
領中樞府事南九萬上疏。大槪,臣於宗廟署提調改差事,及譯院稟啓失當事,俱有所惶恐不安者,且訓鍊都監軍務兼察事,尤有所驚懼不敢當者,伏乞亟命鐫改臣三處都提調之任,仍治臣罪事。入啓。答曰,省疏具悉卿懇。兼帶之祈免,實涉太過,軍門之兼察,意非偶然,卿其安心行公焉。仍傳曰,遣史官傳諭。以上朝報
藥房都提調臣崔錫鼎,提調臣洪受瀗,副提調臣洪萬朝。啓辭見上
缺句管堂上,除標信,宗簿寺坐起進去之意,敢啓。傳曰,知道。
洪受疇,以弘文館言啓曰,本館下番副修撰權尙游,以禁衛營郞廳,今日坐起時,晝仕出去之意,敢啓。傳曰,知道。
又以侍講院言啓曰,本院下番四員內,司書·兼司書,俱未差,說書李晩堅未肅拜,兼說書金興慶,以本職入直,史局無他推移之員,以上番姑降入直,已至屢日,其在事體,殊涉未安,今日政未差之窠,以在京無故人,盡數差出,卽爲牌招察任,說書李晩堅,自鄕纔已上來云,亦爲一體牌招察任,何如?傳曰,允。
又啓曰,視事,以受灸間頉稟之意,曾已啓稟矣。今則上腕受灸,旣已停止,視事當爲取稟,而以咳嗽頻發,方在湯劑進御之中,且有三里受灸差退之敎缺後,更爲取稟乎?敢稟。傳曰,依爲之。
任胤元,以吏曹言啓曰,今此社稷祭及文宣王釋奠祭,一時相値,獻官及堂下文官中,除病故人員外,塡差之人乏少,許多執事,無以推移,在前如此之時,有南行交差之規,今亦依此缺而刑官一體塡差之意,敢啓。傳曰,知道。
朴明義,以兵曹言啓曰,當日私婢禮香稱名人,自通化門入來,差備門外擊錚,極爲駭愕,令攸司,囚禁治罪,同門守門將林益芳,常時不能禁斷雜人,以致闌入,亦難免其責,推考,何如?傳曰,允。
有政。吏批,判書李畬受由未出仕,參判李寅燁進,參議權尙夏在外,右承旨朴明義進。
吏批啓曰,判書李畬受由,參議權尙夏在外,小臣獨政未安,何以爲之?敢稟。傳曰,仍爲之。
以沈枰爲左承旨,尹世紀爲禮曹參議,宋徵殷爲校理,李肇爲修撰,李大成爲司書。
兵批,行判書金構式暇,參判閔鎭厚進,參議沈枰服制,參知徐宗憲未肅拜,左副承旨缺
以李周徵爲副司直。
朴明義啓曰,領府事南九萬疏批,遣史官傳諭事,命下矣。今已夜深,明日待開門傳諭之意,敢啓。傳曰,知道。
申時,上御進修堂。忠淸監司留待引見時,入侍,忠淸監司李震休,右副承旨任胤元,假注書權斗紀,記注官李景華,記事官金興慶。李震休進伏。上曰,方面之任至重,必須盡心職事也。震休曰,以臣空疎,猥當重任,恐有僨事之患,而敢不竭心力而爲之乎?上曰,無他稟定之事否?震休曰,上年農事,畓穀雖云稍稔,田穀大抵不實,自上特軫民隱,有稅太各減一斗之敎,而因廟堂啓稟,更令抄出尤甚邑,量減矣。凡在聽聞,孰不欽仰聖上之德意,而第本道,則因道臣之不幸身死,凡事多未就緖。至於稅太量減一款,都事,以待新使狀聞之意馳啓,而不爲擧行,且年前踏驗時,曾缺區別之事,追後査出,不但虛實之相蒙,各缺二行必欲精査抄出,始許量減,則其間事勢,必不及期,令廟堂從速稟旨分付,以爲擧行之地,何如?上曰,令廟堂斯速稟處。出擧行條上曰,守令黜陟,亦須嚴明爲之。震休曰,當盡心奉行矣。
任胤元,讀宣傳敎及別諭訖,上命中官,賜弓矢·臘藥,震休難席拜受而退,諸臣,相繼趨出。
敎忠淸道觀察使兼兵馬水軍節度使巡察使李震休書。王若曰,自古二千石分憂,爲任益重。顧今五十州宣化,捨卿其誰?恩侈旌旄,寵頒綸綍。惟卿圭璋令質,簪冕世家。妙歲聲華,再闡天門之榜,餘事翰墨,綽有名祖之風。秉心常主於公忠,歷職尤見其通敏。謇諤乎臺省,啓沃乎經幄。左右俱宜,持斧於雁塞,拭玉於燕京,廉威益著。當雄州牧民之日,咸稱仲擧之澄淸,逮太廟有事之辰,寔嘉公權之筆正。斯超命德之峻秩,久長納言之邇班。職謹儆宮,屢侍內衛之列,纔堪敷化,旋授京尹之司。固知望實之俱隆,玆欲盤錯之一試。睠彼百濟之舊壤,實是三韓之要區。類唐家之江·淮,控引漕轉,同周室之虢·略,藩蔽邦畿。民物之盛,財力之殷,視昔時而有歉,人心之渝,風俗之薄,至今日而莫回。自經累歲之荐飢,凋瘵益甚,況値帥臣之缺必多,須得慈詳愷悌之人,可畀撫摩蘇完之二行缺奉厥職,懋昭乃庸,以簡直公平而表率州縣,以仁恕寬裕而拯濟黎元。勸學崇儒,是急先之當務,詰戎固圉,乃善後之良圖。嚴黜陟而尤別於廉貪,戢豪强而亦戒乎騷擾。凡係通變之道,悉以條陳,至若裁稟之規,自有成憲。於戲,樓高北拱,應懸戀闕之誠,春及西疇,合講務本之政。要答方面之寄,毋憚鞅掌之勞。故玆敎示,想宜知悉。副司果知製敎李麟徵製進
吏曹判書李畬疏曰,伏以臣,情事之外,病勢危重,自力供職,更無其路,種種難冒之端,猶爲餘事。血辭控籲,佇竢恩許,而聖批不諒,視爲例讓,諭以安心勿辭,促令行公,繼有牌召之命。臣狼狽窮蹙,不得祗赴,涕泣彌日,萬死何贖?噫,臣天地間一罪人也。退不能自全於人子之道,進不能無墜於委寄之意。在臣身則禮義都虧,在朝政則病敗層生,有負君親,心跡剌謬,顧瞻周行,無以自齒,猶欲以君命爲托,因仍蹲據,貪冒不已,則奈四方瞻聽何哉?奈聖朝名器何哉?彼時聖上所以責臣者,在於都政,臣之所以承命者,亦惟在於都政。今都政已過,臣不肖無用之實已彰,是不惟臣之當退其義甚明,亦恐聖缺任官之道,不宜强令苟存,使政柄久誤,風化益傷也。缺分已溢,死期斯迫,外感彌留,宿火添動,胸膈悶塞,頃刻不堪。粒米頓阻,霎眠亦廢,委頓旅邸,欲盡未盡,昏昏迷昧之中,惟以職名未解,一念抑鬱,願得速滅,以免罪戾,臣之心事,其亦可悲矣。伏乞天地父母,俯賜矜諒,亟命遞臣職名,俾於未死之前,得以少安賤分,不勝萬幸。臣無任戰恐哀懇之至,謹昧死以聞。疏批見上
右議政申琓箚曰,伏以臣於日昨登對之時,以純陵改封事,有所陳達稟定,且以禮曹判書李缺病甚重,決難進去。考見前例,必差長官以送缺二行官代行之規,故以此陳稟,則聖敎亦依臣所達,有次官代送之命。臣於伊時,未及思量,亦未知其爲大段未安,故不爲更稟,只自承敎而退矣。退出之後,聞諸外議,多以爲封陵事體之重,與改莎自別,次官替行,事甚苟簡云。陵寢改封,實是稀闊之擧,久遠前例,雖不可考,以庚戌年本陵之役,昨年莊陵之事見之,則大臣,與禮官之長,承缺進去,外間諸議,固有所據,臣實瞿然,恨未及以此申稟於榻前也。陵寢事重,若知其未安,則固不可苟然替送,以損事體,而日期漸迫,必須及時變通,亦無窘急之患,故玆敢不避煩瀆,具箚仰稟,伏乞聖明裁處焉。取進止。疏批見上
行兵曹判書金構疏曰,伏以臣,偶然跌撲,面額傷破,不洗不巾,縶伏私室矣。伏見吏曹關文,以臣差釋奠獻官,臣之所患,不可犯水洮頮,旣不得梳洗,則勢難進參於祭享齋潔之地,事雖適然,跡涉圖便,臣誠惶蹙,無以自容。伏乞聖明,亟命鐫臣職名,勘臣罪罰,以安私分,千萬幸甚。臣無任兢惶戰灼之至,謹昧死以聞。批答見上
領府事南九萬疏曰,伏以臣耄昏病痼,朝夕將盡之喘,見任本職及兼帶,俱無奔走效勞之事,而自量精神筋力,耗竭已極,更無餘地,以此形骸,決不可冒玷職次,故從前屢乞休退,願畢殘生,雖瀆犯天威,而不敢止者也。目今坤殿患候,尙未復常,雖不敢徑還畎畝,特一寄臣未冷之屍而已。但念職名猶在身上,每當有事故時,輒煩號籲,其爲惶懼悶迫,不如速死之爲愈。頃者宗廟署郞廳,以春奉審來言,而卽今病狀,實無起動之勢,故不得不陳章乞免,缺聖明乃降格外之恩數,仍存臣任,而反遞他缺二行在臣私分廉義,萬分難安,伏乞亟命鐫改臣宗廟署都提調,公私不勝萬幸。且伏念頃者,東萊訓導·別差等,以釜山僉使拿入渠等事,呈狀於司譯院。臣考見本院謄錄,曾前統制使·水使等,連有捉去訓·別治罪之事,故以其事體不當,日後設有重罪,皆啓聞處置,不得直自捉去之意,申明定頉分付。且於年前,東萊府使,請訓·別自爲決杖,而自上以其虧損事體不許,則此是新定格式,不當更論自前流例之如何,而釜山僉使官位,又是統·水使,東萊府使之下,設令訓·別等,有應死之罪,報聞朝廷,處決未晚,僉使似難免違定式妄作之失,故啓請訓·別等削名,而僉使亦請令廟堂稟處矣。卽伏見備局引見時,大臣稟啓,則以從前僉使之拿入訓·別,非止一再爲言。此則殊非譯院啓辭引近日定式之本意,且當初啓辭,只爲體面間事而已。至於前後任譯輩,符同倭人,濫定價銀之狀,此是別樣論斷之罪,似不當與拿入訓·別,混爲一條,然而臣待罪譯院之任,不察知任譯輩奸詐,不能自爲摘發,以請其罪,而請廟堂稟定之事,今又歸虛,其昏耄不職之罪極矣。何敢一刻仍冒其任乎?伏乞聖明,亟命先遞臣司譯院都提調之任,仍令有司治臣之罪,不勝幸甚。卽又伏見擧行條件,因大臣所啓,以訓鍊大將申汝哲病重之故,有令臣兼察其任之命,臣於此,尤不勝驚懼之至。臣昏耄,雖尋常言語酬酢,亦皆前忘後失,顚錯乖謬,如在煙霧中人,特一息未絶耳。雖閑漫兼帶提調,亦且懇叩力辭,願得鐫改而後已,況此軍務重事,何可一日代斲乎?雖以臣病狀論之,闕庭問安,宗廟奉審,亦不得起動進參,則與申汝哲之病,相去幾何,而乃使以臣代行乎?且伏聞軍門規例,都提調兼察之時,且値習陣日次,則亦當行之,若有身病二行缺伏乞聖明,諒此悶迫之悃,亟命還收臣兼察軍務之命,不勝萬幸。臣無任戰慄危蹙之至,謹昧死以聞。批答見上
校理宋徵殷疏曰,伏以臣情地臲卼,冒犯違逋,坐罷未幾,敍命旋下,玉署新除,卽臣舊踐之地,驚惶感激,不知所措。近緣館僚不備,輪直苟簡,不得已有此牽復之擧,而至如臣之無似,出入論思之班,首尾累載,絲毫蔑效,伎倆盡露,一斥不復,分所宜然,何以輒煩收錄,以累淸朝之器使也哉?召牌之下,嚴畏分義,不敢不趨詣闕外,而第伏念臣之老母,年近八耋,頃遭鍾情之戚,悲念傷損,氣息綿綴,懍懍若不保朝夕矣。數日以來,觸寒重感,咳喘苦劇,夜不安眠,眩暈兼發,時或昏倒,貼身牀第,飮啖全廢。臣晝夜煼煎,左右扶持,頃刻之間,不忍暫違。雖欲感懷恩分,黽勉趨列,以臣情理,決非所堪,玆敢冒死仰籲於天地父母之前。伏乞聖慈,俯賜矜憐,亟命遞臣職名,俾便救護,以伸至情,千萬幸甚。臣無任悶迫祈懇之至,謹昧死以聞。答曰,省疏具悉。爾其勿辭,救護母病。
司書李大成疏曰,伏以臣,頃忝諫職,不量時宜,妄陳一疏,粗暴愚見,竊自附古人有懷必陳之義,而上以見忤於君父,下而速謗於同朝,不惟無裨於聖世。乃反起鬧於一時,前後所遭,無非萬萬情外,至今思之,餘悸未已,杜門屛居,自分爲明時之棄物。不意玆者新除之命,遽及於千萬夢寐之外,眞所謂枯荄復春,死灰重燃,苟非天地之大日月之明,顧何以察臣於衆怒群非之中,起臣於散官廢棄之餘哉?臣固當含恩畏義,竭蹶趨承之不暇,而第臣情勢之窮蹙,終有所不可泯默而冒沒者。玆敢不避猥越,缺惟聖明察之。噫,自古人臣之以言見斥者何限二行缺者,而伊日玉堂處置,至以此等文字,勒加於臣身,有若讒侫之徒,嘗試君上,熒惑天聽者然。措語之危怕,用意之深刻,自有處置以來所未見者也。臣於是,不勝其懍怖,而至於諸臺疏避之迭相攻斥,率多抑勒䝱持之事,臣雖疲劣,不欲逐條爭辯,與之呶呶,而伏聞向日筵中,自上特下未安之敎,大臣繼又非斥,筵席語祕,雖未得其詳,蓋臣疏中科獄事也。大抵金吾刑杖,比諸他獄,雖云稍歇,至於除尋常各別嚴刑判下之罪囚,堂郞,另加申飭,故吏卒,不敢恣意歇杖,臣亦嘗參金吾郞,素所目覩者也。今番則不然,貨賂之公行,無少顧憚,刑杖之緩歇,殆若兒戱,越脛下杖,打木打地,有口皆言,有耳皆聞,非獨臣一人之言,乃國人之言。臣豈創出無根之說,以爲激疑君父之計也?聖明深居九重,獨未及聞知,故慮臣之心有疑阻,責臣之言不擇發,而不意大臣,縷縷力辯,有若以臣言,爲誣罔者然。若使大臣,聞此閭巷間狼藉傳播之言,則咫尺天陛,其言必不如是,抑無乃聽有所不遍而然耶?夫獄事之重大如彼,懲治之輕歇如是,若非別樣擧措,則終無警惕之道。此臣所以有摘奸之請也。臣意以爲,與其一任其緩治,徒傷國體,莫若隨宜處變之爲得也,亦非謂玆事,果是萬萬恰當底道理。蓋欲得救弊之道,而出於不獲已也。聖敎旣以爲不當,則臣亦不敢自以爲是,而至以致疑禁府,眩亂君父,爲臣罪案,則臣雖萬死,亦且有辭矣。且臣疏,至請前後案治堂郞,一倂譴責,非獨指伊日有司之臣而已,則豈臣有所私愛惡於其間,故爲此摘發之言耶?況大臣所達一品·二品之說,尤有所不然者。若君上,無端致疑於臣隣,則雖在微官庶僚,固非上下相孚之道,而人言如是喧藉之後,則豈可以爵秩之崇高,有所持難,不辯其虛實乎?臣缺者,欲遣近密之臣,以爲考驗之地,而今大臣二行缺前席,噫嘻,此何言也?如其所云,則適足以啓罪人不服之端,將焉用彼禁府哉?噫,自夫科獄之出,苟有惡惡之心者,孰不駭憤,而第章奏之間,辭語之際,間或有始似斥之,末乃護之者,臣嘗慨然。適及於避辭中,論辯諫臣救解朴見善之言,而此特指顯於物議者而已。何嘗擧異見之人,混驅於陽斥陰護之科也?臣雖無狀,粗知今日偏黨之爲可羞,故臣之前後疏避所論,槪暴其本情,不意聖明,遽加以黨之一字,未知臣有何形迹之涉於黨私,而得此名於君父也。此莫非臣平日言行不能見信之致,尙誰尤哉?噫,一自臣疏之出,一種不悅者之類,拈出行語間庚申甚於甲寅,初以誤下文字爲言,旋又歸之於故爲用意,更相唱和,無所不至。臣始聞之,付之一哂,繼之以爲世道深慨,已慮其以此爲指臣之欛柄矣。儒臣果達於筵席,大臣又從以攻,一則曰義理滅絶,一則曰無嚴,其抑勒操切,無復餘地,曾未幾,而修撰李晚成之疏,接踵而發,一節深於一節,目之以疑亂,斥之以比較,其所驅納,使人心懍而骨驚。噫,臣疏語意之歸宿,聖上亦嘗澄覽,其果有一分近似於此等語耶?蓋局面一換,勿論邪正是非之如何,其黨議之轉激,每加一層,故下語之間,文勢自爾如斯。甲寅云者,自甲寅至庚申之大數也,庚申云者,自庚申至己巳之大數也。曾無隻字片語之及於逆獄者,今者諸臣,何由逆揣臣心之必指逆獄,而有此說也?臣未知庚申後十年之間,只有逆獄之按治,無一事黨論之轉激者耶?如許不成之說,臣不欲費辭多辯,而果如言者之言,臣之前春疏中有曰,主飜逆獄,國法之所難貸,豈誅逆豎之心,遽變於數月之間哉?夫惡逆,人情之所同惡,則臣獨何心,故爲歸之於黨禍,自甘爲護逆之人哉?彼諸臣,豈不知臣本缺亦豈不知文理語脈之不然?特以臣疏中,自有二行缺何說而爲辭也,諸臣之互相䝱持,固無足怪,而雖以日月之明,猶未釋然於此,則是臣之心事,終無可辯之日也。大臣,又以臣,不可有辭於庚申獄爲言,此則蓋以先臣正英,曾以判金吾,按治庚申獄故也。臣之語意,旣不干涉於逆獄,則今於此辭,不足强辯,而浮薄危險之徒,間有爲此說者,故臣竊爲之駭怖矣。今者大臣,反又搖撼於譸張之言,至達於君父之前,持臣以護逆之罪,䝱臣以忘親之科。噫嘻,不料老成大臣,有此偸薄之言也。噫,朋黨,固是我國之痼疾,斥黨論之說,亦是今日之所諱,而狂妄之言,不覺其觸忤之至此。論列時病,蓋無餘蘊,故今者儒臣,厭聞其偏中已病,以痼君心禍人國等語,以爲詬辱臣之資,良可異也。夫邪正是非,固不可不明,而終不如消瀜保合,以至於無偏無黨蕩蕩平平之域,今果如儒臣之說,則朋黨,固是不可已之事,而無一毫有害於國家耶?自古宵人之背公死黨,亡人家國者,覆轍滔滔,則臣恐蠱君禍國之憂,不在此而在彼也。何儒臣之憂,不及此,而自當於朋黨之目,怒臣言獨偏耶?且念先輩之請破朋黨於章奏之間,勤勤眷眷於保合和同之道者,前後幾人,而曾未聞以此目之以宵人眩亂之態,則儒臣之言,一何至此耶?至於鄭必東,則首尾用意,多有不韙者,故臣果略有所論,而必儒臣,爲必東甚力,以捃摭䝱勒等語,反攻臣身者,何哉?彼儒臣,旣以黨論爲己任,而又反譏臣以精神係着,隱然欲同歸於黨私之目,誠可笑而不足怒也。若李弘述事,前後啓疏,旣已盡之,今不必更爲提起,而大臣,又以此陳達,則臣安得默然而已乎?當初臣之所論,元非爽實,而聖明賜允於數啓,人亦無爲弘述稱冤者,而獨大臣,或謂之疑似,或謂之務勝,抑何意歟?將任,雖曰有異於淸宦,武弁極望,安有過於大將缺中直拜者,此非兵革之時,則亦何可援此爲例二行缺於科獄之類,亦多有久不收錄者,蓋以獄事未究竟之故也。今大臣,獨於弘述,徑先以永棄爲慮者,臣未知其故也。若以弘述用奸情狀言之,則雖永錮不用,亦無所措。況臣旣不以永棄爲言?只論收錄之太驟,則臣之論弘述,猶可失之太寬矣。大臣今日之言,奚爲而發也?若以臣言,爲爽實則已,如其不然,臣雖無似,亦一聖朝臺閣,臣之一言,豈不能有無於一弘述之用捨乎?大臣,爲弘述則厚矣,獨惜乎視臺閣太輕也。今臣張皇辭說,有若自辯者,豈臣所欲哉?誠不如此,則無以暴臣心之無他,辯人言之滋甚,或者聖明,開心而垂覽,則庶幾俯燭而哀憐焉。臣聞有言責者,不得其言則去。今臣前後所遭,豈止於不得其言而已?陳腐之一言,旣無以裨補絲毫,而徒取無限狼狽,從今以往,惟期悔狂咋舌,屛迹省愆,豈復有更廁榮途,陳力從仕之望哉?況此春坊之職,爲任最重,必擇正直博該之人,以責其補導衛翼之方。豈可以如臣空疎譾劣者,苟充而濫授也?臣之情勢之危蹙,旣如彼,且臣宿患消渴之症,近益沈痼,無望復起爲人,此所謂人非鬼責,一時交至者也。除命纔下,召牌繼降,分義所在,不得不强疾趨詣闕門之外,而情勢病勢,俱無冒出之理,末由入謝恩命。臣罪至此,萬殞猶輕,伏乞聖慈,將臣所叨職名,亟賜遞改,以便公私,不勝幸甚,臣無任祈懇屛營之至,謹昧死以聞。踏啓字。以上燼餘
上在昌德宮。停常參·經筵。
四更五更,西方有氣如火光。
下直,藍浦縣監尹積慶,泰仁縣監李宖,金川縣監洪重楷,仁川府使洪萬選,定山縣監沈鉉。
中宮殿·世子宮·嬪宮,藥房·政院·玉堂問安。答曰,知道。
藥房啓曰,雨後日氣陰濕,伏未審聖體,若何?中宮殿症候,伏聞醫女來傳之言,昨日所進,水刺六合,白甘粥七合,粟米飮五合,夜間寢睡,頗得安穩,而兩日所煎入湯劑,不爲進御云。諸御醫以爲,異功散專爲便道之滑數,而卽今度數,頗爲減少,苦口湯劑,不必一向强進云。異功散姑爲停止,人蔘粟米飮,今方煎入矣。敢此問安。答曰,知道。無事矣。
院前啓,請還收丙子科獄罪人等及差備官竝爲放送之命。啓。答曰,勿煩。
都承旨洪萬朝上疏。大槪,素患腰痛,挾感重發,貼身牀席,不能屈伸。今日問安之列,不得隨參,坐使同僚替行,其不可一日冒居,乞遞臣職,無曠職事事。入啓。答曰,卿其勿辭,調理察職。
領議政徐文重十度呈辭。入啓。傳曰,安心調理。
中宮殿·世子宮·嬪宮,藥房·政院·玉堂夕問安。答曰,知道。
禮曹參判李益壽上疏。大槪,寢園祗封,有次官贊董之敎,不敢言病,昨始擔曳入來,而撼頓之餘,病勢轉劇,氣息奄奄,晷刻難淹。雖因大臣之箚,旋寢代行之命,而卽今症情,萬分危苦,決無自力供職之望。伏乞聖慈,俯賜察省,亟遞臣本兼諸任,以幸公私事。入啓。答曰,省疏具悉。疏末所陳,亦有意見,朝下備忘,當令還收。卿其勿辭,調理察職。以上朝報
任胤元啓曰,行大司憲宋奎濂,持平權在外,執義尹趾仁,掌令兪命弘未肅拜,掌令金致龍,持平鄭維漸呈辭,今日以監察茶時之意,敢啓。傳曰,知道。
藥房都提調臣崔錫鼎,提調臣洪受瀗,左副承旨臣朴明義。啓辭見上
朴明義,以都摠府言啓曰,副摠管李光迪,除標信,戶曹坐起進去之意,敢啓。傳曰,知道。
任胤元,以義禁府言啓曰,今初八日文宣王釋奠祭受香,初九日社稷大祭受香,初十日正日,此三日科獄罪人等,不得開坐加刑之意,敢啓。傳曰,知道。
又以宗簿寺官員,以提調意啓曰,頃因本寺正呂必容陳疏,新刊璿源譜略訛誤處,勿爲改刊而添補事,批下矣。當爲依此擧行,而本寺曾以捧單各派,詳爲考校之意,入啓蒙允矣。待單子畢呈後,添補字數,釐改板本之意,敢啓。傳曰,知道。
又以兵曹言啓曰,判書金構,以病陳疏,有調理之命。參議未差,臣鎭厚連日入直,方患寒疾,而無推移替直之員。參知徐宗憲,除授已久,尙不肅拜,卽爲牌招察任,何如?傳曰,允。
以備忘記,傳于任胤元曰,自昔所貴乎處隣者,以其有誠信也。近年以來,倭缺之狡詐百出,反覆多端,蕩蔑約條,惟意所欲。朝廷惡其情態,每加峻責,則或加慍怒之色,或爲恐動之計,必欲缺顧憚,我失操縱之權,彼長驕恣之習,輕侮朝缺甚,誠信之道,果安在哉?約條之初,石立于館門者,缺用此予之尋常痛惋者,而我國譯輩,又從以符同狡倭,事事欺瞞,尤可痛甚矣。今幸奸狀透露,故已付道臣,使之嚴査,當待査案之上來,梟示館門,而第若此不已,終始不悛,則雖欲永保隣好,不可得也。宜令廟堂缺邊臣申明約條,一切遵守,毋敢或撓,至於商譯輩。二行缺
禮曹參判李益壽疏曰,伏以南宮新命,遽下於荒郊俟罪之中。寢園祗奉,繼有次官替董之敎。分義所在,不敢言病,昨始擔舁作行,來伏私次,而撼頓之餘,病勢轉劇,昏仆移時,全不省覺,氣息缺難淹者然。雖因大臣之箚,旋寢代行之命缺危苦,陳力供職,實無其望。卽今本曹多有擧行之事,缺席辭陛不遠,無他行公之員。固不宜虛帶職名,任其抛廢也,決矣。且金吾之獄,曾有逐日開坐之令,而匝月曠任,重速罪戾,狼狽惶悶,已不可言,而本府罪囚中,有嫌家子弟,讞獄之際,實多拘礙。伏想聖明業已洞燭於臣兄震壽臺避中矣。雖使臣病狀,不至如此,其何可矇然按治,厚招浮嘵之議哉?又伏見領府事臣南九萬之疏,因東萊訓·別等請拿之事,引以爲罪。臣忝譯院提調之列,亦嘗可否於陳啓之日,則今於大臣自咎之章,臣何敢獨爲晏然而已乎?情勢悶蹙,疾病難强,冒死煩籲,冀蒙矜察。伏乞聖慈,俯賜鑑燭,將臣本兼諸任,竝許鐫免,俾公務無滯,私分獲安幸甚。臣於封疏之際,得伏聞以倭譯梟示事,特下備忘,辭旨極嚴,至以難保隣好等敎,有若顯斥島夷者然,臣不勝慨然之至。夫倭性本來巧詐,變幻不一其端,象胥輩居間舞弄,逐節揶揄,則今此梟示之命,允爲懲勵之典,睿斷之下,孰不欽仰,而第念辭命之間,貴在審愼,交隣之道缺當嚴我綱紀,修我誠信,使舌官憚戢,遠人悅服,區區狡倭奸黠之擧,固宜置之於大度之中矣。豈可以堂堂千乘之尊,因一瑣細,致煩聖敎,不念千勻鼷鼠之戒哉?爭桑至微事也,尙至尋戈之境。安知王言一發,四方傳播,不爲流入於彼人之聞,而有以窺缺淺深也耶?臣意以爲,譯舌之抵罪者,以法繩斷,而二行缺睿察而裁量焉。臣無任惶隕僭猥祈懇之至,謹昧死以聞。批答見上
都承旨洪萬朝疏曰,伏以臣稟性虛薄,自少善病,累經奇疾,氣血耗竭,缺相日加,前後除命之下,輒以疾病爲辭,竊想日月之明,或已鑑燭矣。顧此夙夜之任,決非如臣病敗者所可堪承,而適當坤殿違豫,上下憂遑之日,不敢言病,黽勉行公者,今已四朔矣。其間豈無種種難强之狀,而竝直未罷之前,陳章祈免,分義惶悚,耐過時日,顚仆是期。數日前,因脫着衣服,觸感非細,素患腰痛,乘時發作,不能屈伸,有同籧蒢,跬步之間,運步甚艱,自去夜一倍添劇,貼身牀席,今日問安之列,亦未能隨參,坐使同僚替行接待承傳之事,臣心之未安,姑舍勿論,事體之苟簡莫甚,其不可一日冒居也,決矣。玆敢冒萬死,疾聲呼籲於天地父母之前,伏乞聖慈,俯賜鑑諒,特遞臣職,俾安微分,毋曠職事,公私幸甚,臣無任屛營祈懇之至,謹昧死以聞。答曰,省疏具悉。卿其勿辭,調理察職。以上燼餘
上在昌德宮。停常參·經筵。
領議政徐文重十一度呈辭。入啓。傳曰,安心調理。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺四合,白甘粥七合,夜間寢睡,不如前夜之稍穩云,人蔘粟米飮,依前煎入矣。敢此問安。答曰,知道。無事矣。
再啓曰,中宮殿症候,水刺厭進,最爲切悶。初意大便度數減少,則食治亦當加進,苦口湯劑,有難一向强進,故以一兩日,姑停湯劑議定矣。數日以來,水刺之厭苦,比前愈甚,不可不更議湯劑。諸御醫等以爲,此乃脾胃虛弱,不善運化,濕痰停滯,不能開導之致。醒脾育胃湯,加便香附一錢,神曲炒七分,連進三四貼宜當云。此藥卽爲劑煎以入之意,敢啓。答曰,知道。
政院啓曰,卽者禮曹郞廳來言,永寧殿·宗廟有雨漏處,本署官員牒呈來到,而本曹無行公堂上,不得奉審云。禮曹未肅拜堂上,竝卽牌招察〈任〉,何如?傳曰,允。
謝恩,禮曹參議尹世紀。
傳曰,史官一員待命,騎馬三匹立之,社稷大祭所內摘奸。
今月初五日引見時,掌令金致龍所啓,詞訟積滯,爲近日之痼弊。至於具訟體已決之訟,未及立案之前,落訟者如或造謗構誣,則爲訟官者,因仍遷就,只思免謗之計,若此不已,凡干訟獄,更無完決之時。如此之類,或有訴冤於法府者,事極寒心,不可不申飭詞訟衙門,如有落訟者之詆毁,一以法例處之,俾無滯訟之弊,恐似合宜,故敢達。下詢于大臣而處之,何如?左議政李世白曰,前官旣已決折,而雖未及成給立案,後官意見相同,則當仍爲成給立案,而若被訟者之構誣,則其爲引嫌,勢所然矣,有難一切定式矣。兵曹判書金構曰,訟者知其將落,故爲侵辱訟官,意在延訟者,治罪決折事及前官決訟依式,而未及受立案,後官仍爲成給立案之規,法文中固已有之矣。上曰,法文所載,更爲申明分付,俾無延訟之弊,可也。
吏曹參判李寅燁所啓,乙亥以後,連値凶荒,大同田稅,未收者甚多。以三南言之,未收之數,多至五六萬石。蓋大同田稅出於民結,故曾無未收之事,近年以來,倚閣不捧,至於如此,誠可寒心。且其未收之罰,止於越三等而已,故爲守令者,全不着念奉行,不可無別樣變通之道。今後雖有一石未捧,勿許解由,至於未收數多之邑監色,自監營捉致嚴刑後,待秋督捧之意,竝爲分付諸道,何如?左議政李世白曰,自前大同米,無未收矣。頃年凶荒之餘,外方不爲催督,民間亦不着念收納,解由拘礙,似宜矣。上曰,解由拘礙,可也。戶曹判書金鎭龜曰,田稅未收,亦一體拘礙,何如?上曰,一體拘礙,可也。
中宮殿·世子宮·嬪宮,藥〈房〉·政院·玉堂夕問安。答曰,知道。
今月初六日,咸鏡監司兪得一留待引見時,兪得一所啓,曾在丙丁兩年,本道設賑之時,各邑諸般貢布,自其處留賑,其代則自賑廳以錢分送於該衙門,追後以本布,使之備納矣。卽今各邑多有未上納,頃間主管堂上,陳達榻前,以本布催促徵捧上納事,定奪矣。北路比歲飢疫之餘,孑遺之民,時未蘇安,趁速備納,亦甚可悶,而應納之布,何可不納乎?第聞各邑餉穀空虛,絶無儲置之處,前頭年事之每歲稔熟,亦不可預料,以賑廳上納之布,換色作米,待秋徵捧,名以賑廳穀,留置各邑,春糶秋糴,本道如値凶歉,則以爲賑恤之資,不然而或資他道移粟之需,實合便宜,故臣與吏曹參判李寅燁,相議陳達矣。上曰,令廟堂稟處。重出
今月初七日,忠淸監司李震休所啓,上年農事,畓穀雖云稍稔,田穀大抵不實。自上特軫民隱,有稅太各減一斗之敎,而因廟堂啓稟,更令抄出尤甚邑量減矣。凡在聽聞,孰不欽仰聖上之德意,而第本道,則因道臣之不幸身死,凡事多未就緖,至於稅太量減一款,都事以待新使狀聞之意馳啓,而不爲擧行。且年前畓驗時,曾無尤甚·之次區別之事,追後査出,不但虛實之相蒙,各邑田稅,今方出浦,則已有後時之慮,行會往復之際,裝載過限,勢所必至。今若依當初聖敎,每結各減一斗,則可無掣肘之患,而必欲精査抄出,始許量給,則其間事勢,必不及期。令廟堂從速稟旨分付,以爲擧行之地,何如?上曰,令廟堂斯速稟處。
司諫李敏英啓曰,臣重負言責,劾免屬耳,而誤恩荐加,除命旋降,職名如舊,寵渥愈新,榮感雖深,惶愧冞增。召牌之下,違慢是懼,不得不抗顔出肅,而素患脅痛,遇寒添劇,急於調治,慌忙退出。區區情志,未暇自列矣。今聞物議以臣不卽引避,大加非斥,臣不勝瞿然之至。蓋此丙子科獄,今已經年,旣無明覈之道,徒有滯囚之弊,參酌處分,實出於事勢之不得已,故臣於前席,未能一言爭執,無非臣見識不逮之致。彈章隨發,公議至嚴,固不可諉以旣往,因仍蹲居。況今本院方有此獄還收之啓,初旣不爭,今則隨參,揆以臺體,斷無是理。以此以彼,宜卽自劾,而泯默苟冒,重失廉義,其何敢一刻晏然於臺次乎?淸齋之日,瀆擾至此,臣罪尤大,請命遞斥臣職。答曰,勿辭,退待物論。朝報
禮曹啓曰,卽接宗廟署所報,則今日大風,殿後崗生松一株,東門越邊生松二株,御齋室東邊生松二株及永寧殿西邊崗生松一株,香廳後生松一株,雜木一株,工人廳近處生松一株,枯松二株折拔云。廟殿近處樹木折拔,至於此多,不可無慰安之擧,兩殿慰安祭,依例不卜日,來十一日設行,仍令該曹,折拔之木,卽爲斫去之意,分付,何如?傳曰,允。
又啓曰,卽接宗廟署牒報,則永寧殿第十室後面簷下雨漏,椽木二箇沾濕,仰壁·沙壁兩處各五六寸許剝落,東月簷南邊一處及東庫兩處,亦爲滲漏。宗廟第二室神榻上滲漏,自網巾帳上面一處點漏,榻上龕室內西上邊所塗紙數寸許,微有沾濕云。依例本曹堂上與本署提調,眼同奉審後稟處之意,敢啓。傳曰,知道。
又啓曰,社稷署官員以春夏享大祭初獻官東平君臣杭,亞獻官臣晉平君臣澤,終獻官東善君臣炳,奠俎官判決事臣李濟意啓曰,臣等祗奉香祝,來詣壇所,而大風終夕不止,壇上遮帳,幾盡破裂,祭器亦至側傾,行祭之時,若或如此,則神版或不無動搖之患,事甚可慮。取考前例,則壬申春享大祭時,適値大風,獻官啓請,奉置神欌於壇所,奉安神版於藏中而行祭矣。今亦依壬申年例,爲之,何如?傳曰,允。謄錄
藥房都提調臣崔錫鼎,提調洪受瀗。啓辭見上以上燼餘
上在昌德宮。停常參·經筵。
下直,南陽府使李世維,坡州牧使權尙夏,陜川郡守金洵,庇安縣監權益震,高陽郡守金楺,堤川縣監尹濂,彦陽縣監吳再道。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?前劑入二母淸順湯,以日計之,則當盡於今日,其果連次進御,而咳嗽之候,亦有差減之候乎?中宮殿症候,伏聞醫女來傳之言,昨日所進,水刺五合,白甘粥四合,夜間寢睡,亦得安穩云,醒脾育胃湯,依前煎入矣,敢此問安。答曰,知道。無事。湯劑連進,咳嗽差減矣。
副修撰權尙游上疏。大槪,臣於前司書李大成之疏,有難晏然者,請命鐫削職名事。入啓。答曰,省疏具悉。意外侵斥,何足爲嫌?爾其勿辭察職。
刑曹判書洪受瀗上疏。大槪,臣以內局提調,今方入直,臣之本職,不可仍帶,以致瘝曠之患,乞賜處分,以幸公私事。入啓。答曰,省疏具悉。卿辭至此,本職今姑勉副焉。
禮曹判書李彦綱上疏。大槪,臣於牀席沈淹之中,忽被春官除命。人器不稱,姑舍勿論,園陵祗役,期日已迫,而顧此病狀,無計自力。昨因太廟奉審,有牌招之命,而亦未趨赴,違慢之罪,益無所逃。玆敢冒死陳懇,乞蒙恩許,以幸公私事。入啓。答曰,省疏具悉。卿其勿辭,從速行公。
領議政徐文重十二度呈辭。入啓。傳曰,安心調理。
左議政李世白初度呈辭。入啓。傳曰,遣承旨敦諭。
吏曹參判李寅燁請對入侍。
都承旨洪萬朝上疏。大槪,更陳前懇,冀蒙矜許事。入啓。答曰,省疏具悉。卿辭至此,本職,今姑許遞焉。
右議政申琓箚子。大槪,忝居鼎席,被人侵侮,決不敢抗顔於具瞻之地,乞賜鐫削,以謝人言,以安微分事。入啓。答曰,省箚具悉。意外侵凌,何足掛齒?卿其安心勿辭,速出視事,以副至望。仍傳曰,遣史官傳諭。
院前啓,請還收丙子科獄罪人等及差備官,竝爲放釋之命。措辭見上引嫌而退。初旣不爭,勢難參啓,揆以臺體,不可仍在,請司諫李敏英遞差。答曰,不允。處置事,依啓。
府前啓,請革罷宮庄事。措辭見上昔我太祖大王時,功臣等請於王子諸君,本科外加賜土田,太祖大王下敎曰,本科百餘結,亦不至飢寒。世祖大王亦嘗遇災下敎曰,其減親王子科田,以答天譴。我二祖至誠勤民,大公無私之意,至矣盡矣。臣聞舊四宮,戊辰以後折受,多者四千餘結,少者亦至千餘結,以此推之,新四宮乙亥以後折受,亦不知幾千結,其視百餘結,多寡之懸殊,爲如何哉,而況該曹給價之數,又不啻夥然者乎?使宮家專其厚利,窮民失其恒産,弊莫大於此者。矧今天變洊酷,民憂孔殷,國勢之岌嶪,已至十分地頭,則凡係革弊救民之策,惟當汲汲,如救焚拯溺也。殿下誠以太祖之心爲心,而猶以百餘結爲多,世祖之政爲政,而不以減田爲難,則豈不增聖德之光輝,而聳四方之觀聽乎?添入措辭各邑掘浦之弊,其來已久,不可不定式嚴防也,決矣。蓋京鄕多財嗜利之輩,緣有形勢之家,或呈京司,或訴營門,稱以某處有浦可掘,招集朋徒,收聚錢布,誑誘居民,約倍給新土,愚昧之民率多願入。間或有不肯聽從者,則或以威脅,或以利啗,世傳耕食之土,久遠堤築之地,任他鑿掘,盡歸破壞,累年費力,十無一成,而其或勤苦就緖,亦不厚償,旣失元田,又無新利。海曲窮民之破産流亡者,不知其幾,而近來爭訟之紛紜,亦多由此。請自今以後,申明分付於各道各邑,如有掘浦之處,民多自願者,地方官親自看審,報于巡營,巡營擇送剛明官,詳細摘奸,知其十分便利,然後許之。如或民不自願,而威脅擅掘者,各別重治,永久遵行,俾無窮民失業之弊。答曰,不允。末端事,依啓。
輔德兪命雄上疏。大槪,臣重被前司書李大成之侵斥,不可晏然在職,玆敢冒死仰籲於天地父母之前,伏乞聖明,俯賜矜諒,亟削臣職,以安私分,以謝人言事。入啓。答曰,省疏具悉。爾無所嫌,勿辭,從速察職。
政院啓曰,都承旨洪萬朝遞差事,命下矣。當此藥房竝直之日,副提調不可暫曠,政官卽爲牌招,開政差出,何如?傳曰,允。又啓曰,純陵改封之日不遠,禮官當爲及期辭朝。禮曹判書李彦綱疏批已下,卽爲牌招察任,何如?傳曰,允。
持平鄭維漸上疏。大槪,素患痰火之症,挾感添苦,轉輾牀席,無計供職。尋單見阻,情勢窮蹙,不得不冒死呼籲於宸嚴之下,乞遞臣職,以便公私,兼陳區區所懷,以冀察納事。入啓。答曰,省疏具悉。有所懷疏陳,大意固好,而至於越視曲循之說,未免過當。下款事,事多不便,決難行之也。爾其勿辭,從速察職。
以上缺意氣憤憤,往而愈甚,許多葛藤,信口噴薄,詬毁之言,遍及諸臣,臣恐此習日長,則其爲害,似終不細也。雖然,如臣譾劣之姿,猥占論思之地,孚誠旣不足以感動人心,言議又不能以厭服人情。當一處置,詆訾至此,以此情勢,決不可復據淸班。伏乞聖慈,亟命鐫削臣職,以安微分,以謝人言,不勝幸甚,臣無任激切屛營之至,謹昧死以聞。答曰,省疏具悉。意外侵斥,何足爲嫌?爾其勿辭,從速察職。批答重出
輔德兪命雄疏曰,臣於昨夕,始見前司書李大成疏本,則辭說張皇,遍詬朝紳,而以臣前日避辭中,有論及朴見善事,大加侵斥,至謂臣以陰護科獄,意在抑勒,言甚緊急。臣於是且駭且驚,莫曉其由也。當初大成疏避中,極言柳重茂等被譴之冤,費辭營救,殆無餘力,强引見善事,曲成對擧,欲爲解脫黨私之計。臣惡其用意之不韙,果於避辭之中,略有云云矣。今者大成文飾前非,反攻臣身,有倍前日。臣誠不料世道之險詖,至於此極也。噫,擧子換封,考官同情,臣未知獄事輕重之果如何,而先事沮撓者,極意救解,被劾經年者,無端提擧,陰護獄囚之罪,果誰當之,而乃反以此題目,加之於人,實非臣意慮之所到也。玆事首尾,聖明業已洞悉,則今不必呶呶多辨,而顧臣因此一事,被人齮齕,非止一再,將此情勢,何敢晏然於職次乎?伏乞聖明,俯諒危懇,亟遞臣職,以安私分,以謝人言,不勝幸甚,臣無任祈懇屛營之至,謹昧死以聞。批答見上
持平鄭維漸疏曰,伏以臣稟賦虛薄,自少善病,中年以來,屢經喪戚,精力耗傷,形殼僅存。素患痰火之症,最是從前所作苦者,而到今挾感乘虛,爲患益甚,貼身牀席,生意頓盡。雖欲黽勉就列,其勢末由矣。顧臣虛帶臺銜,已踰兩朔,循缺未有塵埃之報,而疾病之危篤,乃至於此,豈可二行缺有所贅陳他說,而竊有區區所懷,不敢泯默不言,伏惟聖明垂察焉。竊觀近日綱紀不張,循情之意勝,執法之道蔑,試以監司·守宰之差除遞易言之,多有可駭可訝者。頃年前湖伯李宏死亡之後,名勝之爲其代者,各以公格私故,迭相辭免,至再至三而後,僅僅苟簡差遣。蓋湖營連喪方伯,凋弊特甚,人孰樂赴,以病許副,實關後弊,而其視藩臬之遞易,有若奕碁之換置,此何擧措也?自宏未死之前,以情勢之不安,不得擧其職事者已久,而其死亡,亦已三朔矣。雖是冗官閑局,尙不可如是曠廢,況一道按察之重且劇者哉?然而朝廷不以爲慮,無異越人之秦瘠,凡諸遞易,必皆曲循,而聖明,亦不下一番飭勵之敎,臣竊惜之。若乃守宰之遞易,尤有所未曉者,前冬畿邑五六守宰之犯禁坐罷也,大臣乃以其治績爲言,遞易爲慮,至請變通勿罷矣。曾未幾何,三邑之宰,皆移除他職,此已與當初變通之意逕庭,而朝家無責成之效,邑民有迎送之弊,何其顚倒至此耶?朝廷之失體如此也,故爲守宰者,亦惟邑之饒瘠便否是視,以定其去就,苟其意之所不欲,則必百般謀避,必遞乃已。內地近邑,猶不足言,而甚至邊塞,亦有此習。昨者林潪之謀遞三水,人所共聞,俄而請罷之論發矣。潪果有厭避之意,失體於臺官,則爲臺官者,惟當啓請拿推,據法科罪,今乃以故犯爲辭,而罷職爲律,適中其願,其所劾正之意,果安在哉?廟堂之請令仍任者,意固有在,而其故犯巧避之罪,不可不痛懲。邊事雖急,國法至嚴,如潪者,當用厭避之律,不當苟然仍任矣。噫,今日朝廷,如有紀律,則遞易之煩數,去就之任便,恐不至此也。臣愚以爲,旣往雖不可追,而從今以後,方伯·守宰之圖遞自便,一切嚴禁,毋令輕許,可也。仍念,朝家之名器不輕,明主之顰笑有愛,缺中批特除,固是稀有之典,而不可常者,日昨二行缺然,格外特恩,頻數至此,此豈聖世之美事也?噫,殿下臨御寢久,鑑識愈昭,凡諸任使之臣,臧否淑慝,固已鑑別無遺,則一時進擢之出於特命,猶或可也,至於內司書題·掖庭別監,不過閭巷間微賤輩,而近聞不待該司備擬,或有以特除得之者,此何等蟣蝨事,而誤辱恩典,乃至於此也?事雖微細,而其在杜私逕絶倖恩之道,不可不深慮也。今臣所陳,雖是已然之事,而猶可爲方來之戒,惟聖明留意焉。臣竊惟物價平準之權,宜在於有司,而不可使市民,有所操縱於其間也。近來錢幣,無一定之價,而京外民生,日漸倒懸,此亦愁痛之甚者也。夫鑄錢本意,豈非代銀通用之道,而人心多詐,國法不嚴,卽今五十餘貫之錢,不能當十金之直,而貯銀者日益閉藏,用錢者賤若糞土。銀寶旣藏,而錢貨之用愈廣,費錢旣廣,而閭民之産益匱,外方農民耗竭愍怨之狀,有不可勝言,而就以都下民情言之,公私銀債,逋負未償之類,數三年間,銀貴錢賤,價折倍蓰,雖傾家賣身,不能償還。輦轂居民,以是赤立,其不可不急速變通,以少紓民怨也,決矣。乃者朝家以錢三兩,代銀一兩,定奪頒令,一二日之間,民果遵行,市直稍有向平之漸,旋因公衙之收債於民間者,却錢而索銀,都民遂生疑㤼,市價還復如前。法不見信,而民不肯從者,實由於自公家犯之也。臣意以爲,商量銀錢之賤貴,折定行用之價,頒令京外,另加申諭,先自各衙門,一從定式,不擇銀錢,而依其數許捧,則京外小民,見公家通用之意,自然從令,無復有前日之弊。其間或有奸民,濫價於法令之外者,亦使之捉告法官,或用私鑄之律,或以其濫價之貨,賞其捉告之人,則市價自底於平準,而奸利之徒,口不貳價矣。今之議缺不齊,乃物之情,市價高下,不可以勒定云。此則尤二行缺一任其低昂,今日國綱,雖曰解弛,豈可使錢幣行用之權,一付於市民之手,使一國民生,日阽於窮困而莫之恤耶?其在嚴國綱,救民弊之道,不可不大段變通也。伏願殿下,勿以人微言賤而忽之,亟賜採施焉。臣無任屛營祈懇之至,謹昧死以聞。疏批見上
右議政申琓箚曰,伏以臣卽伏見前司書李大成疏本,上自大臣,下至三司,無不極口醜詆,有若閭巷鬪狠之人,乘憤罵詈者。臣看來,不覺寒心,繼之以駭然,不料淸朝侍從之臣,有此口業也。此實如臣輩,參在匪據,貽辱朝廷,至於如此,誠無顔面,一日冒居於具瞻之地。在臣之道,固當泥首請罪之不暇,而若其所論李弘述事,卽臣前日所達於榻前者,臣安得默然而已乎?夫弘述所坐,固是因其迹,而抑勒成罪者也。誠使弘述,一如大成之言,則雖至永錮,亦無所惜,而旣無顯著之事,只以將官之差除日月,與之相近,斷爲其罪,此臣所謂疑似者也。大成若明知其用情之事,當初論罪,奚但罷職而止哉?以此見之,則大成所謂非爽實者,臣不敢信,而若使執迹而疑人,人人而疑之,事事而疑之,則其所致疑者,何所不至耶?弘述於武將中,聲望素著,當此乏人之時,不可因此而廢棄,故前後將任,皆得備擬,而大成又提起前說,必欲以此而錮人,可謂已甚,故敢於前席,論其務勝之失,而及至今日,移鋒之擊,反及臣身,其措意遣辭,一節深於一節,有若臣偏私於弘述者然,其所爲言,誠可危怕矣。朝家用人,各有其道,將兵之任,異於他職,苟有其才,則惟當隨才器使而已。此古人所以不計些少謗議,脫落而用之者也。況弘述之罪,不過疑似之迹,而大成持之不已,則臣所謂務勝二行缺承望一臺臣之風旨,有所取舍,則將焉用廟堂爲哉?其所謂視臺閣太輕云者,尤不滿一哂。臺臣持論,旣不能取重於人,而一拂其意,輒以輕視爲言,以爲脅持之計,吁亦異矣。且其疏中語意,無非伐異之言,雖自謂不爲黨論,人孰信之?怒人議己,反罵言者,旣非淸朝之美習,而盛氣凌駕,靡所不至。今不顧朝廷之事體,此固臺閣上曾所未見者。雖不欲呶呶爭辨,以傷事體,而忝在大臣之後,遭此僇戮,決不敢抗顔於職次。伏乞聖明,鐫削臣職名,仍治臣罪,以謝人言,以安私分,不勝萬幸。取進止。批答見上以上燼餘
上在昌德宮。停常參·經筵。
下直,龍川府使權克升,祥原郡守車後載,高山縣監李漢宗,燕岐縣監李潞,開雲萬戶丁之相。
忠淸都事書目,公州呈,以工曹參判李萬元病重,上去不得事。啓。傳曰,卿勿過辭,上來察職事,回諭。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?湯劑連次進御之後,咳嗽有差減之效乎?諸御醫等以爲,此藥是淸肺止嗽之劑,加進五六貼宜當云,更爲劑入乎?中宮殿症候,伏聞醫女來傳之言,昨日所進,水刺八合,白甘粥四合,寢睡亦勝於前夜云,湯藥依前煎入矣。敢此問安,竝爲仰稟。答曰,知道。無事矣。
領議政徐文重十三度呈辭。入啓。傳曰,安心調理。
兵曹判書金構上疏。大槪,被人祗斥,方將陳章請罪之不暇,召牌之下,不敢祗赴。伏乞亟鐫臣職,仍治臣罪,以嚴國法事。入啓。答曰,用意侵斥,何足深嫌?卿其勿辭,從速行公。
兼文學李晩成上疏。大槪,迫於嚴命,不得不冒出,而乍參政席,旋速評彈,推緘未勘,屛伏俟譴。昨伏見前司書李大成疏本,張皇辭說,極意詬祗,顧臣情勢,尤不可晏然於職次,乞命鐫削臣職名,以謝人言事。入啓。答曰,省疏具悉。爾無所嫌,勿辭,從速行公。
謝恩,司書金相稷。
左副承旨朴明義書啓,臣承命,敦諭于左議政李世白處,則以爲臣之病狀,無一分復起之望,情迹無一分苟冒之勢,長單請急,萬不獲已,庶幾天日垂燭,卽賜斥退,不意近侍臨諭,特出常格之外,辭旨隆渥,有非釁累賤臣所當敢承。臣罪如山,聖恩如天,臣誠伏地戰越,不覺汗淚俱迸。臣方人鬼莫分,進退寧論?區區危苦之忱,猥不敢畢暴,謹當以章箚,更請嚴命云矣,敢啓。答曰,知道。
院前啓,請還收丙子科獄罪人等及差備官竝爲放送之命。措辭見上新啓,人臣之出身事君,風節爲重,士夫之處世砥行,名義爲大。頃在己巳當坤殿位傾之日,擧國臣民,雖婦孺之賤,莫不奔號痛泣,而其時增廣文科殿試入場諸人,豈皆無秉彝之天?特以牽於榮利,撓於禍福,恬然赴試,略不爲憾,聚首大庭,操弄觚墨,分占名次,揚揚應榜,溢目榮耀,全忘母事之義,餂取宦祿,任他嗤罵之譏,搢紳之差,莫大於此,其在淸朝廷礪一世之道,宜有澄汰之擧,而淸途華貫,曾不少礙,其義理之晦塞,人情之憤鬱,蓋已久矣。至於壯元李師尙,則方當榜會之日,榜下諸人,或欲齊聲陳籲,而托以親老,百般規避。及其邦禁旣嚴,唱第已近之日,始乃刪改疏語,僅備塞責之文具,喉司退却之後,登時應榜,猶恐未及,其處義之無狀,立身之不正,莫此爲甚。如此蔑義無恥之輩,不可混齒仕籍,以汚淸朝。事雖旣往,義在必劾,請己巳增廣文科殿試入場諸人,自壯元李師尙以下,竝命削去仕版。旌別淑慝,有國所重,而近來懲惡不嚴,餘孽蹢躅。頃日工曹參判李萬元,因其辭職之疏,欲售護黨之計,有曰己巳處分,遽出群情之外,上自大臣,下至三司,伏閤庭請,交爭不已。又曰,今若以誠意淺薄,不能納吾君於無過爲言,則今日爲殿下臣子者,均之有罪,夫安有是非之分,彼此之別?噫,當時群臣之半日庭請,暫時伏閤,其强勉塞責之狀,有難掩其肺肝。若夫權大運·睦來善·李玄逸等,誣辱悖慢之說,有非人臣之所敢萌乎心,而發於口者,而況所謂涕泣之閔黯,竟發謀害國母之計,則此輩情狀,路人所知,而今乃以交爭不已等語,肆然分疏,欲以其時擧措,全歸上躬,而又以是非彼此之說,變亂黑白之分,隱然置群姦於無罪之地,其侮弄君上,探視朝廷之狀,萬萬切痛。此而置之,將無以嚴懲討之典,明淑慝之別,請工曹參判李萬元削奪官爵,擧子之潛通考官,考官之恣行私情,邦有常刑,罪亦惟均,而前判書吳道一,用情於兪世基之迹,初發於同坐試官置對之供辭,再露於世基字標承款之招案,今又狼藉於鄭順億之納款,則道一之握權文衡,用私科場,實輿情之所共憤,亦世道之一大變。王府擧法按覈,固不容暫淹,而第念當初道一疏中,所謂敎諭順億等說,顯有指目之意,有若不悅於己者,構捏虛無,故爲指嗾鍛鍊者然。設令有私忤道一者,敎誘構成,眞如道一之所云云,則其爲奸情慝態,誠有孚於用情之考官,而道一若不的知敎誘之人,則身爲重臣,必不敢做出白地之言,爲一時自脫之欛柄,而樂陷於欺弄君父,疑亂重獄之罪,此其所言,斷有明據,而今因順億之招,泛査其用情之楷梯節次,而至於道一疏中,明的指斥之語,則尙今掩處,不問其敎誘者誰某。噫,罪人納款之緊語,雖是明訂,重臣奏御之疏語,亦不爲一案耶?其在獄體事理,不可不嚴問明覈。請前判書吳道一爲先拿問嚴覈,鉤得敎誘之人,以嚴獄體,以正國法。新除授司諫林濩,時在全羅道羅州地,請斯速乘馹上來事,下諭。答曰,不允。近來年少氣銳之輩,務爲乖激之論,每惹不精之端,常切慨歎矣。今玆己巳增廣文科殿試入場人,一倂削版之請,已極怪駭,而至以淸塗華貫,曾不少礙,蔑義無恥等語,一筆句斷,有若禁錮者然,此何擧措耶?噫,國勢臲卼,人才渺然。此人等設有加罪之事,固宜略其過而用之。況無可罪,而提論於十年之後,驅於罔測之科者,其爲不祥亦甚矣。日昨大成之疏一出,而等閑平地,波瀾方起矣。不料浮薄之議,又出於臺閣,予恐若此不已,末流之害,必至於亡人國而後已,予實恫之。削奪之論,殊涉過重,拿問之請,未免輕遽,竝勿煩論。下諭事,依啓。
府前啓,請革罷宮庄事。措辭見上新啓,大宗伯之官,地望自別,前後莅此任者,皆極一時之選,其不可以才諝之稱,資級之高,而濫畀也,決矣。新除授禮曹判書李彦綱,名論素輕,曾前見擬,公議不愜,及今除目之下,物情爲駭,請禮曹判書李彦綱遞差。虞候之任,實爲武弁重選,而至於北路,比諸他道,尤不可不擇送也。新除授北虞候李漢章,素乏聲望,且有疵累,除目之下,物情大駭,請北虞候李漢章改差。答曰,不允。請遞宗伯之論,未知其得當,而第封陵日期不遠,宜速改差。
中宮殿·世子宮·嬪宮,藥房·政院·玉堂夕問安。答曰,知道。
都承旨李墪上疏。大槪,敢暴衰病不堪陳力之狀,乞遞新授職名,以幸公私事。入啓。答曰,省疏具悉。卿其勿辭,從速察職。
右承旨洪受疇上疏。大槪,敢陳病難供職之實狀,冀蒙恩遞事。呈政院,還給。
左議政李世白箚子。大槪,近侍臨諭,惶感冞深,敢申哀籲,冀蒙鐫削事。入啓。答曰,省箚具悉。噫,國家多艱之日,首揆引入,如渴之望方切,卿之請急,又出意外,而其所以不安於心者,實由於大成之疏。不料世道之危險,一至於此。滿紙張皇,無非怒人議己飾非務勝之意,而辭氣忿忿,殆同鬪狠。渠雖急於偏黨,何敢輕朝廷,蔑公議若是乎?然其擧措,無復士夫貌樣,則正宜付之一笑。以卿休休之量,何必過嫌,以損事體乎?更遣承宣,申告至意,卿其體寡昧虛佇之誠,念古人盡瘁之義,亟斷來章,卽起視事,用副上下之望。傳曰,遣承旨傳諭。
正言李東彦啓曰,臣猥以無似,謬占言地,而草土餘喘,新自鄕來,凡於時政得失,有若聾瞽。只以目擊於疇昔,憤鬱於平素者,略效激濁之議,而誠未上格,聖批嚴切,臣惶汗浹背,心神震掉,誠不知置身之所也。夫己巳之事,其在臣子之心,是何等痛迫罔極處,而其時增廣殿試入場諸人,孰非平日以士夫自處者,只以陷溺於榮利之慾,不覺爲名義之罪人?臣自韋布時,目見此輩處身之無狀,尋常痛惋。坤位重升之後,意謂此輩,必不容於世,而齒士類矣。近來朝著之上,淸議消歇,義理日晦,不徒終無駁正之擧,乃反顯拔之不暇。臣每見此輩之坦步榮途,揚揚自若,竊嘗唾鄙,羞與同朝,職非言責,忍默至今矣。玆於初入言地之日,首論此事,妄以澄淸朝右,振勵頹波爲任,有何一毫乖激之意,而聖明不諒臣心,責之以怪駭,目之以不祥,臣不審聖意之所在也。目今人才之眇然,誠如聖敎,臣之本意,亦非欲永錮此輩,蓋欲澄汰於一時,洗滌於他日,仰裨聖上含垢之盛德,則此果出於浮落之議耶?噫,臣子之義,父事聖明,母事坤聖,盡節之誠,夫焉有毫髮間隔,而旣昧母事之義,則其於父事之義,亦安保其不變於造次顚沛之際哉?以此言之,入場諸人之罪,非如薄過細故,可以略而用之者,雖百世之後,而難逃良史之鈇鉞,況於十年之近耶?士子之名登科甲,乃是發軔之初程,立身之權衡,而其壞風節喪名義,如此而不罪,反以無可罪爲敎,臣恐喪邦之根柢,職由於此,而唐末節義之掃地,將復見於今日矣,臣竊懼焉。至於李萬元曲護群奸,用意陰譎,吳道一疏語明的,顯有所指,則削奪之論,實出於嚴懲惡之方,拿問之請,亦是明辨覈之意,而過重輕遽之敎,又出意慮之外。竊想聖意無乃激惱於削版之啓,竝與此兩事,而逆耳耶?臣職忝諫列,無補於時,而疎迂一語,致勤嚴敎,倉黃引避,瀆擾於深夜之後,省躬慙惶,罪戾山積,其何敢一刻仍冒於臺次乎?請命遞斥臣職。答曰,伊時諸人之心事,予已洞察,則其所謂陷溺造次等說,無非抑勒之甚者,而旣曰不容於世,而又曰非欲永錮,何其自相矛盾也?予未可曉也。勿辭,退待物論。
政院啓曰,禮曹判書李彦綱改差事,命下矣。封陵期日已迫,其代趁速差出,而今已夜深,待開門,政官牌招,開政差出,卽爲牌招察任,何如?傳曰,允。以上朝報
晝講入侍時,知事金□□啓曰,頃有三南紙價事,有稟處之命,故臣取考文書,則湖南·嶺南,本給五斗,而加給一斗,湖西本給四斗,而加給二斗。三南紙價,均是六斗,京中亦然,本無不同,而趙泰耉以爲京外懸殊者,似是未諳事狀之致,此非紙價多寡改正之請,乃京外均價之請,價旣均一,則別無更爲稟處矣。上曰,京外紙價不異,則無可稟定之事,不必回啓也。惠錄
任胤元啓曰,來十五日儒生殿講日次,取稟。傳曰,爲之。
又啓曰,都承旨李墪未肅拜,左承旨沈枰以代房,藥房進去,右承旨洪受疇,左副承旨朴明義,俱以病不爲仕進,廳中只有臣胤元,出納之際,無以成樣,而右承旨·左副承旨,拘於廳規,不得請牌,何以爲之?敢稟。傳曰,竝牌招。
朴明義,以兵曹言啓曰,當日業武李時活稱名人,自金虎門入來,差備門外擊錚,極爲駭愕。令攸司囚禁治罪,同門守門將玄鼎龜,常時不能禁斷雜人,以致闌入,亦難免其責,推考,何如?傳曰,允。
左議政李世白箚曰,伏以臣疾病危綴,情地臲卼,冒死請急,冀蒙矜察,不料聖度天大,罪罰不行,近侍臨諭,反出格外,絲綸諄複,慰勉勤至此,豈賤臣微分所當得者哉?臣誠惶隕感激,不知死所。臣之不敢承命,亦自有不得已者,豈徒爲應文圖便之計哉?蓋臣狗馬之疾,自前春以後,眞元積敗,外邪易乘,一症纔祛,一症隨生,殆至終歲沈淹,而臣之乍出乍入,累牘祈免,亦終歲支離矣。今則風漸已成,膈痰益肆,反復纏繞,有難名狀。澌削虛脫,日甚一日,七十之年,死生何有,而至於奔走周行,以供職事,已無其望,則虛靡寵祿,苟度時月,實所不敢。方擬復一鳴號,以冀終始生成,攻臣之言,實出此際。雖使臣頑蠢無恥,必欲遲回不去,亦不可得矣。顧此所遭,旣非尋常被斥之比,其所凌藉詬罵,無復餘地。臣不欲呶呶自辨,以重缺當縮首緘口,一任其呼牛呼馬,而第臣所叨二行缺恩私,若復抗顔冒進,則適足以只增一世之睢盱,都喪士夫之廉義而已,其於國事,顧何能少效塵露之裨也?雖微疾病,猶不可靦然冒據,況以朝暮之危喘,亦豈有一分陳力之路哉?玆敢不避煩浼,猥申哀籲,伏乞聖慈,天地父母,特垂鑑諒,將臣相職,亟行鐫削,以存國體,以服人心,亦使殘命獲保,千萬幸甚,臣不勝怵迫懇祈。取進止。批答見上
都承旨李墪疏曰,伏以臣才疎而迹危,年衰而病痼,無復有抗顔陳力之望,控免春官,纔有日矣。不意銀臺之命,遽出於千萬夢想之外,臣不勝惶感悶蹙,不知所以置身之所也。夫出納之司,職親地禁,而至於長席,標望尤別,決非人人之所可冒居者,雖使臣當盛壯之年,無沈痼之疾,猶不敢自期於此地,況臣衰朽癃殘,視聽幾廢,性又不能諧俗而同流,以自取媚於當世,則其不合於此任已決矣。臣於前夏之膺是命也,雖以一時名謄於臺章,爲自引之嫌,而若其本意,則不欲以陋劣之身,汚淸禁之選也,而得蒙恩遞,感祝常切矣。今何敢以益耗之精力,益痼之病狀,不自量而冒非分,上以誤則哲之明,下以失自靖之義哉?此則臣之自劃者然矣,而當此缺年百僚憂遑,藥房竝直之日,保護之地,尤二行缺不勝大幸焉。臣無任屛營祈懇之至,謹昧死以聞。批答見上
行兵曹判書金構疏曰,伏以臣伏見李大成疏本,其侵辱金吾堂上及大臣諸臣,罔有紀極,不顧事理,不恤體面,惟以嗔目奮臂,極口詈罵,以快私憤爲務。臣不料士夫風習,乃至於此,誠不勝其駭怖也。科獄緩治之說,大成前疏之後,臣已陳章自列,亦嘗略陳於前席,今不必更爲覼縷,而第念大成所以矻矻而不忍捨者,自有深意於其間。首尾累千言,無一語不出於偏黨反側之私,而左遮右掩,强欲自居於無黨無私之地,其誰欺乎?金吾堂上,久於其任者,前後非一,何獨大成,熟知前例?卽今治獄之官,非獨臣一人,豈皆不遵法例,欺君護奸者哉?奉法推按,古今何限,亦未聞前此獄官,獨能以別樣擧措,取服於堅忍之囚也。大成亦豈不知,而徒欲借此獄事之重,售其傾陷之計?臣若不早被譴斥,將來之患,莫知所屆,豈不殆哉?臣之情勢,決難仍冒於職次,意外開政,召牌降臨,竟不能祗赴,逋慢之罪,無以自贖。敢陳危迫之懇,仰干宸嚴之下,伏乞聖慈,速賜矜憐,將臣本兼諸任,盡行刊免,仍治臣治獄緩歇之罪,以嚴國法,以安微分,千萬幸甚。臣無任戰恐祈懇之至,謹昧死以聞。批答見上
吏曹正郞李晩成疏曰,伏以臣之區區情地,實無冒進之勢,而顧念分義,不敢每違嚴命,黽勉一出,蓋不獲已,對人騂發,若負重累。加以鑑識昏短,動輒憒憒,乍參政席,立見顚躓,臺章隨發,釁尤百出,推緘未勘,尙此泯默,而若其惶隕則大矣。呈病本曹,屛伏俟譴,昨伏見前司書李大成疏本,則擧臣前日論斥其身之事,公肆譏詆,不遺缺不勝駭懼訝惑之至。蓋其爲言,皆出憤懥,有二行缺律者乎?槪其上下文勢,一串混說,元無區別黨論與逆獄之辭,有若比較輕重者然。設有言外之微旨,人何得逆揣其不及於逆獄也耶?夫以按獄堂上家子弟,乃爲此言,以資邪說之嚆矢,而欲人之無疑,其亦難矣。噫,無黨無偏,蕩蕩平平,此固古聖王建極之道,人臣之進戒於上者,孰不以此爲辭?人君之導率於下者,亦莫不以此爲勉,而叔季以來,人鮮無黨,朋比之習,日以益痼。在上者,亦講中極之義,徒懷痛嫉之意,惟以打破爲務,故彼小人之巧於自謀者,厭然掩迹,外爲調停之說,陰濟利慾之私,建中靖國之轉爲崇寧,前史所載,可攷而見矣。臣聞朱子有言曰,朋黨之禍,止於搢紳,而古之惡朋黨,而欲去之者,往往至於亡人之國。朱子此言,豈好爲黨論而發哉?夫從古任世道之責者,必欲務去黨論,同底和平者,蓋以其無大是非,互相傾軋故也。若其邪正旣判,白黑有別,則爲君子者,其可與小人,消融保合,惟思調劑,而不思羸豕躑躅之戒哉?今大成不分淑慝,混圇爲說,有若子英之執中,而扶抑左右之意,猶有所不能自掩者,終乃欲雜薰蕕氷炭於一器之中,謂可以有助於平明之理,似此義理,非臣之攸聞也。至於鄭必東事,大成之所以深怒者,在於侵攻大臣,而乃以中罪囚之願,爲其罪案,公平之言,恐不如是矣。然臣旣被其斥,理難晏然,伏乞聖慈,曲賜矜諒,亟許鐫遞臣本兼諸任,以謝人言,不勝幸甚,臣無任屛營祈懇之至,謹昧死以聞。批答見上以上燼餘
上在昌德宮。停常參·經筵。
下直,和順縣監洪禹翊,永川郡守李徵楫,寧城僉使趙廷元,梨津萬戶鄭東憲,綾州牧使趙持恒,蛇渡僉使張俊,醴川郡守尹聖瑀,加背梁萬戶成萬覺,法聖萬戶張時雄。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來聖體,若何?中宮殿症候,伏聞醫女來傳之言,昨日所進,水刺八合,白甘粥三合,金銀花茶,調進牛黃二分,夜間寢睡頗安云,湯藥,依前煎入矣,敢此問安。答曰,知道。無事矣。
右〈副〉承旨任胤元書啓,臣承命馳往于左議政李世白處,傳諭聖旨,則以爲臣昨於承宣之臨諭,旣不敢承命,惶隕罔措,終宵繞壁,復申哀籲,誠出於萬分怵迫,而聖渥愈隆,異數荐加,近密之臣,倂日而至,十行綸綍,一倍溫諄,開釋備至,敦勉益勤,不知無狀如臣,何以得此於聖明之下哉?伏地涕泣之外,亦以益臣之罪而促臣之亡,爲懼也。臣雖復出,何能一分裨益於國事哉?若其分義之至嚴,臣雖頑蠢,亦豈不知,而徒恃寵靈,謂人言不足恤,揚揚復進,不知有人問羞恥事,則將焉用彼相爲哉?況今賤疾奄奄,日就危劇,牀簀之外,末由自力,聖諭至此,又未趨承,臣罪萬死,只俟嚴誅云矣,敢啓。傳曰,知道。
領議政徐文重十四度呈辭。入啓。傳曰,遣承旨敦諭。
京畿監司趙相愚辭職上疏。入啓。答曰,省疏具悉。卿勿過辭,宜速察職。
傳曰,訓鍊大將申汝哲家,遣醫官丁時梯看病。
政院啓曰,來十五日儒生殿講日次,取稟。傳曰,爲之。
右承旨洪受疇辭職上疏。入啓。答曰,省疏具悉。爾其勿辭,調理察職。
中宮殿·世子宮·嬪宮,藥房·政院·玉堂夕問安。答曰,知道。
左議政李世白箚子。大槪,荐蒙恩諭,益增惶蹙,更申危懇,乞蒙恩遞事。入啓。答曰,省箚具悉。纔諭至意,復何多誥?過當之論,尤無所嫌,卿其克遵前旨,安心勿辭,卽起視事,毋孤如渴之望。仍傳曰,遣史官傳諭。
獻納元聖兪啓曰,昨日同僚,以三件事陳啓,聖批至嚴,引避退待。臣當處置,而第新啓中,己巳諸人文科者削版及李萬元削奪之論,俱係母后出宮時事也。責以風節名義,其言可謂森嚴,蓋己巳一榜,當初赴試之苟且,壯頭疏擧之規避,見非淸議,累入於諸臣章奏之間,則以此謂之處義之未盡,名途之有枳,未爲不可,而卽今十年之後,全榜削版之擧,雖涉太峻,世敎所關,惟宜扶植〈之〉不暇,萬元自明之疏,至以庭請伏閤,交爭不已等語,肆然爲護黨眩惑〈之〉計,以此槪之,區區一時樹立之稱,有不足以掩其過也。一番論劾,亦何可已也?至於吳道一事,卽科獄之枝葉,比諸上款,不啻零碎,而臣於向者,屢度引避,略陳己見,被人譏斥,顚沛備至,固不可更爲參涉於其間,況今順億納招之後,金戩·時夏所供各異,前頭更招,自可明覈其情實,敎誘順億之說,亦當在於次第査問之中,事之虛實,罪之有無,皆將畢露無餘,出場不遠,何必拈出其疏中一句語,別爲拿問之請乎?臣之謬見如此,今於峻發之論,旣不得隨參,又不可晏然處置,孤負職責,到此極矣。其何敢一刻仍冒於臺次乎?請命遞斥臣職。答曰,勿辭,退待物論。
政院啓曰,禮曹判書有闕之代,因本院啓辭,今日開政差出矣。新判書崔奎瑞,時在陽城地云,上來拜辭之際,當費四五日,而咸興又是九日之程,以程道日子計之,必未及於今二十四日封陵之時,似當有別爲變通之擧,何以爲之?大臣送言亦如此,敢此仰稟。傳曰,改差,前望單子入之,以洪受瀗爲禮曹判書。
弼善李震壽上疏。大槪,臣旣被憲臣之疏斥,且有言事不審之失,自難晏然,構疏乞解之際,召牌遽降,分義是懼,不得不趨詣闕下,而顧臣情勢,終難冒進,伏乞聖明,遞臣之職,下臣司敗,以爲人臣慢命者之戒事。入啓。答曰,省疏具悉。已諭予意,何用固辭?過當之論,不必深嫌,卿其安心勿辭,從速行公,毋曠職務。
政院啓曰,禮曹判書洪受瀗受點,咸興封陵之行,一日爲急,政官,待開門牌招,使之開政下批後,洪受瀗卽爲牌招察任,何如?傳曰,允。
校理任守幹牌不進,罷職傳旨。傳曰,只推勿罷。
兼文學李晩成牌不進,依承傳罷職。
全羅監司書目,臣於海衣封進官推考之命,獨不可晏然,乞先治臣之罪,仍賜俯量病重實狀,亟遞臣職,以幸公私事上疏上送事,啓。答曰,卿其勿辭,調理察職。朝報
有政。吏批,以金興慶爲待敎,洪受瀗爲禮曹判書。
藥房都提調臣崔錫鼎,提調臣洪受瀗,左承旨臣沈枰。啓辭見上
朴明義啓曰,行大司憲宋奎濂,持平權在外,執義尹趾仁未肅拜服制,掌令兪命弘,持平鄭維漸呈辭,掌令金致龍受由在外,今日以監察茶時之意。敢啓。傳曰,知道。
以備忘記,傳于朴明義曰,今下弓矢,寧城僉使趙廷元處,給送。
朴明義,以都摠府言啓曰,今日入直軍士,中日習射,請出標信。傳曰,知道。
沈枰啓曰,今日爲政事,命下,而右承旨洪受疇,以身病陳疏入啓,右副承旨任胤元,以式暇出去,廳中只有臣枰及右副承旨朴明義,兵批政廳,則左副承旨當進去,而吏批政廳,無推移進參之人,何以爲之?敢稟。傳曰,吏·兵批兼進。
吏批,判書李畬受由未出仕,參判李寅燁進,參議權尙夏在外,左副承旨朴明義進。
吏批啓曰,判書未出仕,參議在外,小臣獨政未安,何以爲之?敢稟。傳曰,仍爲之。
兵批,行判書金構病,參判閔鎭厚式暇,參議尹德駿在外未肅拜,參知徐宗憲進,左副承旨朴明義進。
以李彦綱付副司直。
朴明義,以弘文館言啓曰,本館上番,或在外或受由,無入直之員,不得已以下番,姑陞入直,已踰一望,事體極爲未安,而校理任守幹,自鄕上來連呈辭疏,不爲出肅,副修撰權尙游,疏批已下之後,又復呈單,輪直苟簡亦甚,可二行缺推考傳旨捧入。
朴明義,以義禁府言啓曰,判義禁金構式暇,知義禁金鎭龜南漢山城習操出去,同義禁李益壽未肅拜,堂上不齊,今日科獄罪人等,不得開坐加刑之意,敢啓。傳曰,知道。
又以侍講院言啓曰,本院上番六員內,輔德兪命雄呈辭,兼輔德趙大壽就理,弼善李震壽今方陳疏辭職,兼弼善未差,兼文學李晩成呈病,本院無故行公之人,只有文學臣閔鎭遠,而眼患方苦,不能看字,召對時,決無入侍進講之路,且當朝夕問安之際,苟簡莫甚。輔德兪命雄,弼善李震壽,兼文學李晩成,竝卽牌招察任,何如?傳曰,允。
又以弘文館言啓曰,皇明通紀畢講後,以近思錄,繼講於召對事,臣肇承命,就議於領事臣徐文重,領事臣李世白,則俱以爲近思錄繼講,旣已定奪,別無他見,以此完定宜當云。領事臣申琓以爲,近思錄,宜進講於法講,至於召對時進講,則似未合當云。諸領事之意如此,何以爲之?敢啓。傳曰,以近思錄,繼講於召對時,可也。
左議政李世白箚曰,臣於日昨枕席昏昏之中,荐蒙不敢當之恩數,心神戰越,情地窮蹙,旣不敢唐突趨命,又不得罄竭所蘊,終夜彷徨,誠莫知其所出也。噫,方今國家事勢之可憂,臣豈敢不念,人臣職分之當盡,亦豈昧斯義,而至於人言之本不足置懷,臣亦知之,何敢不體我聖上前後勤摯之旨,甘自陷於辜恩犯分之誅哉?第臣雖萬萬無狀,其所忝者,大臣之名也。若復從他詬罵,磐礴不去,則臣心羞愧,固不足言,其於朝廷名器何哉?聖明,以臣之過嫌,慮損其事體,而臣之所甚懼者,只在於苟蹲之有損於事體也,大矣。古之人,有天子日遣十使,猶臥不敢出者,此豈以君命,爲不足敬也?必有不得已者存焉耳。今臣之缺出於可已而不已者哉?且臣伏見憲臣之疏,其所以二行缺毋論公私是非,輕重大小,迭出而群非,臣何能抵當?設令臣冒恥而復出,其不能少補於國事,於此亦可知矣。玆不得不更瀝肝血,以冀天日之暈照,而疾病如死之狀,猶有所不暇陳者。伏乞聖明,特垂矜察,亟降處分,俾職事無曠,私分粗安,不勝大幸。取進止。批答見上
京畿監司趙相愚疏曰,伏以臣狗馬之疾,輾轉沈痼,榮衛消鑠,眞元漸敗,自分溘然,無復有一分供職之望,敢將瀝血之懇,冒干宸嚴,而言未上格,不賜矜許,臣誠惶隕悶塞,無所容措。竊念方面之任,事務鞅掌,酬應浩繁,如臣之神氣疲苶,精爽昏瞀者,決知其不堪矣。東·西道奉審之行,要在數月之內,如臣之委頓牀褥,不窺庭戶者,亦無以自力矣。如是而强欲驅策,則一身生死,固不足恤,而其於官事之僨敗,何哉?且臣之復叨此任,日月淺近,以其身代其代者,歷數前後,指不多屈。當此朝廷濟濟之日,不可以已試無效之人,苟充而冒受也,決矣。連事瀆擾,極知猥越,而反復思惟,決難承當,玆敢疾聲申籲於天地父母之前,伏乞聖明,曲賜矜察,亟許遞改,以重名器,以安微分,不勝幸甚,臣無任屛營祈懇之至,謹昧死以聞。批答見上
右承旨洪受疇疏曰,伏以臣,去年冬間,猥叨本職,積月奔走,重患毒痢,陳疏見遞,調理見差,莫非天恩,而其後痢毒成瘡,未盡完合之際,新除忽降,召牌繼臨,驚惶感激,卽謝恩命,連日跨馬,瘡口致傷,益加刺痛,連夜叫苦,六七日內,痊可未易。所參本職,不可暫曠,伏乞聖明,亟許遞改,以便調理,不勝幸甚,臣無任祈懇屛營之至。二行缺
全羅監司□□□疏曰,伏以臣,卽伏見禮曹關文,因本道朔膳進上中海衣張厚而有沙,與前無異,至有當該封進官從重推考,兩殿·世子宮所封進,還爲退送之命,臣於是瞿然悚慄,實不知置身之所。蓋物膳各種,雖有封進之邑,聚會營門,其所總察者,臣也。凡有郵罰,宜先及臣,今使列邑之官,替當臣罪,而臣獨晏然,豈其理哉?臣雖無狀,猶知進上之莫重。況承傳敎之後,盡心申飭,尤當如何,而只緣神識昏昧,混然抄擇,以致重陷於因循不審之科,此誠古人所謂自作之孽,而其不可苟然倖免也,明矣。且臣素患痰病,源委已深,逮受重寄,倍殫筋力,形容之羸瘁,精血之枯鑠,殆無餘地。歲飜之後,重感風寒,委頓牀褥,飮啖全廢,首尾三旬,敗症百出,大小公務,竝皆停滯,目今淹淹之狀,無一可生之兆。假使臣靡此負罪,猶不堪一日在職,況春巡當前,課農有限,俱不可少須臾徐緩,而一任瘝曠,抛却時月,事與期違,將復何及耶?此尤臣病中區區之憂也。臣於前後,陳病非一,而猶不至於萬分危急,故僅僅支過,得有今日矣。卽此垂絶之勢,非復前日之比,昕夕之頃,變故難測,玆不暇更計瀆擾,忍死哀籲於天地父母之前,伏乞聖明,特垂矜諒於將死之鳴,先治臣罪,仍遞臣職,以行公法,以安私義,千萬幸甚。臣無任瞻天望雲涕泣祈懇之至,謹昧死以聞。批答見上
弼善李震壽疏曰,伏以臣,頃忝憲職時,以林潪事,引避至再,尙不勝疲惱之至。昨伏見持平鄭維漸疏本,又爲提擧是事,有所譏切,臣於是益切訝惑焉。玆事委折,已悉於前後避辭,今不必更爲贅陳,而潪之不見兩司多官,臣亦疑其意在故犯,初欲置之,而任其赴官矣。及聞其慢辭謬擧之有駭心目者,然後始知爲人之本不合於字牧,劾罷之論,所由發也。今此臺疏奏缺請拿問,咎臣以適中其願,命意下語,有非等閑二行缺畿內飢疫合沒之戶,幼稚獨存者,多漏於各邑査報時。恩敎之下,未蒙實惠,臣欲知其實數之多寡,招問畿營營吏,則持一冊子來示,槪其流亡戶數及幼稚獨存之類,區分懸錄於各邑之下,而便於考閱者也。楊州幼稚三百十口,水原一百六口,廣州則獨無一二口懸錄,故敢以更査之意,仰及於辭疏之末矣。今聞楊州牧文牒往復之際,擧臣疏爲言,則營門稱以當初退却之數,誤入於臺疏云。擧此而可證水原之亦一般矣。若以事理言之,半千所報,雖或一時退却,從而査出,其數必過累百,而更無餘存,終歸於全無,臣實未曉其故也。然臣只憑冊子所記,而不復致疑,直載於章奏之間,終不免爲謬錯之歸。以此以彼,決難仍冒於職次,玆不得不冒死呼籲於天地父母之前。伏乞聖明,俯察臣危懇,鐫遞臣職名,以正臣罪,以謝人言。臣具疏未及上,因本院草記,召牌遽臨,分義是懼,不得不趨詣闕外,而旣被臺斥,情地臲卼,咫尺天陛,終不敢徑入。臣罪至此,益無所逃,更乞聖慈,亟準上請,仍下司敗,以爲人臣慢命者之戒,千萬幸甚。臣無任惶隕俟罪之至,謹昧死以聞。答曰,省疏具悉。爾其勿辭,從速察職。
吏曹判書李畬疏曰,伏以臣,以情事則難復齒數於人類,以病狀則難復陳力於朝列,特日月之明,有未盡燭於無用之實狀,加以異恩,責以重委,臣雖缺抑塞涕泣哀籲,而終無逋避之路,且彼時都政過期,緣臣漸稽,前後聖敎,每以是爲慮,臣誠愚昧無省,以爲都政若過,聖慈亦宜有垂恕之端,不敢自恤,冒沒承當,旣過之後,病勢頓劇,僵臥旅邸,奄奄欲盡。日昨再疏申籲,冀蒙矜察,而伏承聖批,開示敦勉,不啻諄勤,臣於是不勝悚慄窘隘,但有汗缺流也。竊念銓衡,國之重任也。世道之平陂,人才之二行缺更不可掩矣。如是而又必强令仍據,豈不重誤聖政乎?藉使臣,眞可以久堪此任,其在世敎民彝之所關,誠有萬萬不容苟蹲者。臣之情事,不可冒處於不當處之任,則殆國人之所知也。始臣之上來也,雖出於臣子憂遑之情,而旣帶銓任入京,終至冒承,其得罪於名敎,已大矣。然猶限以都政,以此自諉,若又靦然冒居,視爲固有,則四方聞者,皆將曰是夫也,以如許情缺冡宰之位,自鄕趨朝,淟涊逶迤,不復知有羞恥事也。其有傷於風化,爲如何哉?古人謂士大夫出處去就,關風俗之盛衰,況臣悲苦之情,又非一時去就間常節之比哉?臣進旣無以報效於涓埃,退猶可以爲盛世敦倫之一助,此聖朝之所宜垂察也。且臣伏見領府事南九萬引罪之疏,亦有所不敢自安者,臣於當初譯院之啓,實與聞之矣,到今譯輩奸狀彰露,査究方嚴,臣之隨事失職,於此益著,何得晏然?臣又伏見持平鄭維漸之疏,以近日方伯·守宰之遞易,謂出於循私,而至擧畿內三邑宰事,以爲顚倒失體,臣益不勝悚怖之至。湖藩之屢易,本出於事勢之適然,而趙泰耉之擬除也,臣實參政,臣意以爲,本道按任久曠,凡事抛廢,不可不別擇,而畿鎭雖重,比方面猶輕,且聞泰耉方在京,可促赴,故啓稟而擧擬。至於仁川之窠,大政遷轉,皆用實職,而近日州府,乏人尤甚,或年滿,或有越等,無可擧論,不得已就相近邑,以州郡被抄者陞遷,臣雖無狀,寧敢有一毫私意於其間哉?申銋,素著聲望,其薦擬水原也,臣亦從諸堂上之後,擧其名,然則三邑循私之罪,臣皆當之,宜被刑章,以嚴國綱,其不合仍在銓任,於此益決矣。臣情地旣蹙,疾勢又痼,精神迷亂,昏昏委席,違逋君命,狼狽益甚,申章哀籲,未卽上徹,玆者召牌之下,又未祗赴。臣罪愈重,萬殞缺伏乞聖明,俯賜諒察,亟命遞臣職名,無以二行缺答曰,省疏具悉卿懇。已諭予意,何用固辭?過當之論,不必深嫌,卿其安心勿辭,從速行公,毋曠職務。以上燼餘
上在昌德宮。停常參·經筵。
夜一更,月暈兩珥。
下直,參禮察訪都永成,多大浦僉使李行昌,臨溜僉使李泰蕃。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來聖體,若何?中宮殿症候,伏聞醫女來傳之言,昨日所進,水刺一升,白甘粥五合,夜間寢睡,頗得安穩,而金銀花茶,調進牛黃二分云,湯藥依前煎入矣,敢此問安。答曰,知道。無事矣。
禮曹,來四月初八日,行宗廟夏享大祭,親祭,取稟。傳曰,奉敎敬依。
左承旨沈枰書啓,臣承命,馳往于領議政徐文重處,傳諭聖旨,則以爲臣之賤疾,今已經月,服藥調治,亦且多矣,諸症一向沈痼,少無差減,方切悶鬱之忱,日望恩許,庶幾少須臾安便,得尋生路。不意旬日之內,近侍再臨,敦諭勤摯,恩數頻煩,出於常格之外,臣誠惶感涕泣,伏地戰慄,不知措躬之所也。臣之病勢情地,終難强起趨命,區區微忱,謹當以疏箚仰陳云矣。敢啓。傳曰,知道。
禮曹判書洪受瀗上疏。大槪,新授宗伯之任,旣難承當,疾病且劇,無望遠赴祇役,所帶內局提調,亦不可暫曠,竝乞速賜鐫免,以幸公私事。入啓。答曰,省疏具悉卿懇。內局提調之任,當勉副,卿其安心往來焉。
左議政李世白再度呈辭。入啓。傳曰,不允批答。
府前啓,請革罷宮庄事,措辭見上請北虞候李漢章改正事,措辭見上黃海兵使洪以度,行己鄙悖,素多疵謗,及授本任,物議固已譁然,到任以後,專事貪虐,至以數多軍布,餽遺名官,傳說藉藉,人皆唾鄙。以度,以名家武弁,人所期待,旣異常調,而納賄媚人,已極可羞。且其餽物,有非鞭靴之屬,如此貪鄙無恥之輩,不可畀以閫帥之任,請黃海兵使洪以度罷職不敍。杆城郡守李東亨爲人麤鄙,素乏廉名,曾任海邑,至爲繡衣所按覈,封庫罷出之後,哀乞兼官,借得印信,以爲彌縫文書之計,海西之人,至今唾鄙。其在朝家懲汚吏之道,固不當更畀郡邑,曾未幾何,猥授嶺東名邑,到任以後,不悛舊習,鄙瑣之誚,不廉之聲,已不勝其藉藉,如此貪汚之人,不可仍置字牧之任,請杆城郡守李東亨罷職。茂長縣監洪以周,爲人昏庸,目不識丁,凡干政令,一委胥徒之手,民吏唾點,指爲木偶。昨年年分時,境內田結太半,見失於奸吏輩,及其都事巡到,責其結數之太少,則以周慮有生事之患,乃以百餘結,虛張名數以應之,白地徵稅,闔境呼冤,若不保朝夕,如此之人,不可置諸字牧之任,請茂長縣監洪以周罷職。答曰,不允。改差事,依啓。
正言李㙫啓曰,臣於本院前啓,嫌難參涉,前已引避,而處置請出之後,亦不得行公,呈單見阻,方用悶蹙矣。此際同僚,相繼引避,處置歸於臣身,而第此前啓,旣不得連啓,則獨於處置,決無冒當之理。尤不容一刻仍據臺席,請命遞斥臣職。答曰,勿辭,退待物論。
中宮殿·世子宮·嬪宮,藥房·政院·玉堂夕問安。答曰,知道。
謝恩,禮曹判書洪受瀗。
吏曹參判李寅燁上疏。大槪,召牌之下,不得不趨詣闕外,而疾病難强,情地亦蹙,竟未進趨於政廳,臣罪至此尤大矣。亟將臣銓職及兼帶,盡行鐫免,以申臺議,以安微分事。入啓。答曰,省疏具悉。卿無所嫌,勿辭察職。
副校理任守幹上疏。大槪,賤疾沈苦,無計自力,嚴召之下,竟未祗赴,只推之命,出於格外,驚惶感激,不知所以自處也。卽今病症,斷無復起供職之望,冀蒙譴斥,仍治臣違慢之罪,俾得屛伏調治,以延殘喘事。入啓。答曰,省疏具悉。爾其勿辭,調理察職。
領議政徐文重箚子。大槪,再承恩諭,惶蹙益切,更申病勢情地俱難仍冒,乞賜矜許事。入啓。答曰,省箚具悉。卿之請告,殆浹二旬,神明所扶,可見勿藥之喜,而箚單頻煩,造朝漠然,是何情志之不孚,一至於此哉?予實慙恧,無以爲諭。矧今左揆方在呈告之中,右相將作封陵之行,廊廟一空,生事可慮,此尤不可不念處也。箚末所陳,謙遜太過,卿其須體思想之意,安心勿辭,卽起視事,用副至望。仍傳曰,遣史官傳諭。朝報
有政。吏批,以崔奎瑞爲右參贊,鄭必東爲錦山郡守,趙泰老兼南學敎授,嚴緝爲刑曹判書,李益壽爲同經筵,金鎭龜爲左賓客,李畬爲內局提調。
兵批,以鄭載崙爲都總管,崔弘甸爲文兼,申禹圭爲訓鍊判官,金止伯爲柔遠僉使,嚴緝·李宇恒爲副總管。
藥房都提調崔錫鼎,提調洪受瀗,副提調李墪。啓辭見上
沈枰啓曰,西壁承旨,式暇行祭後出仕,例也。右副承旨任胤元,昨日以式暇出去,今已行祭,而呈病不來,不但有違廳例,僚員不齊,事多苟簡,任胤元,卽爲牌招察任,何如?傳曰,允。
沈枰啓曰,缺事,命下矣。都承旨李墪,藥房進去,右承旨洪受疇,陳疏受由,右副承旨任胤元,纔已請牌,未及入來,同副承旨李世載,在外未上來,廳中只有臣枰及左副承旨朴明義,兵批政廳,則左副承旨當爲進去,吏批政廳,無進參之員,何以爲之?敢稟。傳曰,吏·兵批兼進。
沈枰啓曰,假注書權斗紀,累日供職之餘,素患眼病添重,勢難察任,今姑改差,他假注書差出,何如?傳曰,允。
以尹佑甲爲假注書。
朴明義,以兵曹言啓曰,新除授柔遠僉使金始慶呈狀內,老母年今七十七歲,而常多疾病,人子情理,決難遠離赴任云。親年七十五歲以上者,許遞邊將,已有定式,依近例改差,何如?傳曰,允。
朴明義,以禁府言啓曰,十二日宗廟告由祭受香,十三日正日,十四日望祭受香,十五日望日,十六日國忌齋戒,十〈七?〉日正日,此六日,科獄罪人等不得開坐加刑之意,敢啓。傳曰,知道。
吏批,判書李畬進,參判李寅燁病,參議權尙夏在外,左副承旨朴明義進。
兵批,行判書金構進,參判閔鎭厚進,參議尹德駿,在外未肅拜,參知徐宗憲式暇,左副承旨朴明義進。
傳曰,藥房,方在竝直之中,而今此內醫提調首副望見擬之人,本職俱是緊任,改擬以入。
吏批,二行缺近道兩邑,可以便養,而上典老母,重患寒疾,症情危篤,飮啖俱廢,莫保朝夕,此時相離,情所不忍,斯速入啓處置云。李泰龜,母病如此,不可强令赴任,依近例罷黜,何如?傳曰,允。
禮曹判書洪受瀗疏曰,伏以臣,庸疎衰賤,百無肖似,猥蒙遷擢之恩,濫躋卿月之班,居常愧懼,若負罪何,不意春官新命,又及於夢寐之外,驚惶震悸,益不知所以容措也。今臣所叨之職,責任甚重,有非人人之所可冒竊者,以臣之顓愚無狀,豈有承乏僥冒之理哉?若以爲陵寢事重,姑假名號,責之以召之役之義,則臣固不敢辭。臣之脚部痿痺之病,比益添苦,向者入診之時,蹣跚跛躄,幾乎顚跌之狀,固已聖明之所下燭。玉陛方寸之地,尙此如此,嶺·嶠千里之路,何以跋涉?臣之僵仆道路,縱不足恤,園陵祗役,恐未能趁期迄功,此尤臣之所大懼也。況臣纔以祈免本職,旣已缺內局提調之任,不可一日虛帶。伏乞聖慈,諒臣才分之不稱,察臣疾病之難强,新授職名及內局提調之任,竝賜鐫免,以幸公私,不勝大願,臣無任屛營祈懇之至,謹昧死以聞。批答見上
領議政徐文重箚曰,伏以臣,昨伏承近侍臨諭,辭旨隆渥,敦勉責勵之意缺臣疾病一行半缺伏地涕泣而已。臣本以腐幹薄相,過福爲災,衰年重病,理難復甦,踰分恩榮,數亦將窮,藥餌不效,危症迭侵。此臣畢命之日,更何望抖擻餘氣,假息於周行之間哉?噫,人臣之致身華顯,孰非一時遭遇,而拔擢陶鎔,驟躋崇班,豈有如臣之比者哉?酬報之誠,夙宵不敢少懈,而年齡衰邁,疾病沈痼,點檢餘生,前途無多,鬱抑悲懷,有不能自勝,缺戀寵眷,昧於進退,畢竟顚仆於官次,亦臣之所恥。此所以病裏哀號而不知止者也。臣器局褊淺,旣無容物之量,處事不審,全昧遠嫌之道,擧世睢盱,遊人彀中,久矣。嘗藥之憂方切,不能力辭解職,而不敢酬應廟議者,已半年于玆矣。今雖賴天之靈,幸而不至於卒然塡丘壑,更何敢抆拭釁尤,抗顔於具瞻之地也?且臣於區區私分,亦有所驚懍悚惕,不能自安於心者。玆敢仰暴於天地父母之前,以俟矜憐而裁處焉。臣以無似,濫躋三事,而二姪宗泰·宗憲,亦廁於卿月徘玉之列,家弟文裕,新蒙寵擢,又陞亞卿,歷數朝端,一家靑紫,無有如臣家者。臣之兄弟叔姪,有何勞貰於國家,而偏荷寵眷,一至此哉?不但朝家用人,不宜如是。臣家盛滿之懼,實係門戶,縱不能逃遁遠走,已試衰敗之蹤,固宜斂身早退,庶幾畏避造物之忌,保得聖朝終始生成之化也。伏乞聖明,諒察微臣病勢情地,缺於職次,特許解免臣所帶議政·軍門等缺意治疾,以延殘喘,私情萬幸。取進止。批答見上
吏曹參判李寅燁疏曰,伏以臣,伏見持平鄭維漸疏本,則備論近來方伯·守宰遞易之不當,或謂之循私,或謂之失體,臣不勝慙惶悚慴之至。湖藩之數易,畿守陞遷,雖緣事勢之使然,而迹其行私,臣實當之,卽宜請伏斧鉞之誅,以謝公議之嚴,而適値僚席之一空,不敢不承牌開政,而其耐抨彈而缺義者,雖以臣自恕之心,猶且蹙然而慄赧缺謂斯何哉?且臣虛脆善病,本非完人,而日昨政廳,犯夜缺寒,素患痰火之症,一倍添苦,咳嗽大作,吐咯不利,胸膈痞鬱,頭部如碎,決無旬月可瘳之望。其何敢諱痛忍呻,因仍占臣於銓部重地乎?噫,臣才識凡短,疢病深痼,速謗辜恩,亦已多矣,而今日召牌之下,又不敢違逋,强起牀第之身,來詣九閽之外,而病狀之外,情地旣如右所陳,終不克進詣於政廳,臣罪至此而尤大矣。伏乞天地父母,俯賜鑒諒,將臣銓職及兼帶,盡行鐫免,以伸臺議,以安微分,千萬幸甚,臣無任戰灼祈懇之至,謹昧死以聞。批答見上
校理任守幹疏曰,伏以臣,經年屛蟄,一病支離,屢承除命,未克祗赴。所叨本職,已經時月,冒陳微懇,未蒙矜許,縣道連章,極涉煩猥,亦不敢虛帶職名,曠日退伏,不得已忍死扶舁,來伏城中。顧臣胃虛氣升之症,自春以來,一倍添劇,常時粥飮,不能運化,痞結伏積,長若飽飫。所缺房室溫冷失中,則一氣輪囷,衝上胸膈,宛轉叫苦,殆難堪忍。手足氷冷,幾至昏窒,彌日竟夜,或吐或下,肢體日甚困倦,氣息日益綿綴。加以數昨,力疾作行,路上撼頓之餘,病情尤劇,僵臥床席,人鬼未分。不料此際,嚴召遽降,雖欲竭蹶趨承,無計自力,缺惟俟譴誅矣。只推之命,出於常格之外,臣二行缺之疾而坤宮患候,迄未平復,連日起居之班,無路進參。分義虧闕,惶蹙靡寧,且本館僚員不備,輪直亦甚苟簡,決不可一向虛叨職名,以益瘝曠之罪,玆敢復陳血懇。仰籲於天地父母之前,伏乞聖明,亟許鐫削臣職,俾得及時調治,以尋生路,不勝幸甚,臣無任屛營祈懇之至,謹昧死以聞。批答見上以上燼餘
上在昌德宮。停常參·經筵。
自辰時至未時,日暈。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來聖體,若何?前劑入二母淸順湯,未知連次進御,而咳嗽之候,其有夬祛之效乎?三里穴差退受灸事,曾已稟定矣。今十九日爲吉云,以此日爲之乎?中宮殿症候,伏聞醫女來傳之言,昨日所進,水刺一升,白甘粥四合,夜間寢睡,亦得安穩,而脚部髖骨痛候,近來乍苦乍歇,昨日則痛勢有加云。諸御醫等以爲,醒脾育胃湯,已進五貼,近日水刺,亦似差勝,苦口湯劑,不必一向强進,姑停數三日,神應膏,貼付痛處宜當云。湯藥今姑停止,膏藥連次貼付矣,敢此問安,竝爲仰稟。答曰,知道。無事。咳嗽差愈矣。
假注書權斗紀改,代以尹佑甲爲之。
今月初十日,吏曹參判李寅燁請對引見時所啓,今此啓聖廟營建,趁解凍始役事,旣已定奪,而必有主管堂上,可以監董。且於各司移文往復草記稟定等事,非一監役之所敢爲者,此尤不可無堂上,而卽今大司成金昌協,在外未上來,同知事洪受瀗,方爲入直內局,故分差監役來言,始役之遲延,事勢之拘礙,而浮石一事,最爲緊急,階砌等石,自京中,當取用有處,至於礎石,勢將浮取於東道,而浮石處,民田甚多,必趁春耕前浮取,曳下之際,可無蹂躪之患。且匠手糧料,時自戶曹,計給兩時,而助役募軍,則兵曹以無前例,不爲募立云。此等事,若有主管堂上,則可以稟定分付,故敢此仰達矣。上曰,必有主管堂上,然後可以始役,分付該曹,以禮曹堂上,差出,可也。李寅燁曰,就議大臣,則以爲今此廟宇,旣已營建於館中,必須本館堂上與禮曹堂上,眼同主管,而本館郞廳一員,亦依繕工監役例,一體差下郞廳,使之董役,似好矣。上曰,依爲之。
明日儒生殿講時,考官二,金構·徐文裕,參考官四,尹世紀·李寅炳·李肇·權尙游。
領議政徐文重十五度呈辭。入啓。傳曰,安心調理。
忠淸都事書目,永同等官呈,以今月初六日申時量地震,事係變異事。
政院啓曰,明日儒生殿講時,何大臣進去乎?敢稟。傳曰,右相進去。
又啓曰,明日儒生殿講時,命官,以右相進去事,命下矣。卽者大臣送言,以爲封陵日〈期〉已迫,明日講罷後發行,則勢難及於準一日程地,必致窘急之患,何以爲之?敢稟。傳曰,崔判敦寧進去。
大司諫金鎭圭啓曰,本院諸僚,相繼退待,處置歸於臣身,而臣於此,亦有不敢可否之端。正言李㙫,以不得參涉於前啓,難於處置矣。臣之有嫌於丙子科獄之論,與㙫無異,所以引嫌者一事,而乃反論斷其立落,寧有是理哉?臣以無似,猥叨匪據,旣不能供職,又不得解免,虛帶許久,輒事引避,瘝曠之責,瀆慁之罪,實無所逃,其何可仍冒於言地乎?請命遞斥臣職。答曰,勿辭,〈退〉待物論。
左議政李世白再度呈辭。不允批答,王若曰,予未堪家多難也。方切仰成之誠,卿欲置國相忘耶?何遽丐閑之請,輒復申誥,冀或深思?念卿以棟樑宏材,於予爲柱石良弼,精力尙旺,旣非告老之年,委寄斯隆,實任扶顚之責,惟人臣進退之節,予雖未詳,顧國家虞憂之端,卿必已審。不但邦本將蹶,罔知攸爲,抑亦世道之漸乖,無復可恃。所謂痛哭之不足,曷堪殷憂之在心?早夜以思,未得拯濟之策,朝夕莫保,已迫危亡之形,所幸善類之登庸,協贊治化,尙賴老成之匡救,庶免顚隮,肆小子眷注之冞深。何宰輔辭單之遽至?設令營衛之少損,恙何不瘳?況復情意之交孚,義無可去,宜無不安於其位,豈或有介於人言?休休有容,方看眞宰相度量,悻悻見面,寧作小丈夫色辭,不足有爲雖致巽牘之相繼,無與共理,其奈鼎席之殆空,毋以小故而過嫌。須思大義而强起,艱危此極,豈合袖手而傍觀?休戚與同,惟冀協心而共濟,近侍宣諭,可想倚毗之非常。疾病爲辭,不圖撝謙之至此,使寡昧獨憂社稷,其敢自安?念機務咸萃巖廊,難容暫曠,毋我遐棄,舍卿疇依。於戲,上下交修,當如救焚而拯溺,俯仰觀察,奚啻履薄而臨深,亟斷來章,勉副至意,所辭宜不允,故玆敎示,想宜知悉。知製敎李敏英製進
府前啓,請革罷宮庄事,措辭見上請黃海兵使洪以度罷職不敍事,措辭見上請杆城郡守李東亨罷職事,措辭見上請茂長縣監洪以周罷職事。措辭見上答曰,不允。
中宮殿·世子宮·嬪宮,藥房·政院·玉堂夕問安。答曰,知道。
文學閔鎭遠上疏。大槪,臣於憲府論劾洪以度之啓,有不敢自安者,敢暴委折,乞遞職名事。入啓。答曰,省疏具悉。爾其勿辭察職。朝報
藥房都提調崔錫鼎,提調□□□,副提調李墪。啓辭見上
沈枰啓曰,右承旨洪受疇,以身病,受由調治,今至三日,而聞其病勢,頗得差歇云。出納多事之地,僚員不齊,事甚苟簡,卽爲牌招察任,何如?傳曰,允。
副摠管李弘述初度呈辭。傳曰,還出給。
李世載啓曰,明日仁政殿儒生殿講時,命官,何大臣進去乎?敢稟。傳曰,右相進去。
又以弘文館言啓曰,本館下番副修撰臣權尙游,以禁衛營郞廳,今日坐起時,晝仕出去之意,敢啓。傳曰,知道。
又以兵曹言啓曰,當日私婢禮生稱名人,自通化門缺來,差備門外擊錚,極爲駭愕,缺禁治缺門守門將林益芳,常時不能禁缺亦難免其責,推考,何如?傳曰,允。
又以兵曹言啓曰,缺今辛巳年例邊將應薦不薦人員察處事,命下矣。除在外老病未肅拜外,應薦不薦人,別單書入之意,敢啓。傳曰,知道。
洪受疇,以吏曹言啓曰,今辛巳年例守令薦,應薦不薦人員,別單書入之意,敢啓。傳曰,知道。
李世載,以兵曹言啓曰,二行缺備擬之際,未及覺缺惶恐,都摠管鄭載崙,今姑改差,何如?傳曰缺
李世載啓曰,缺不允批答謄書入啓之際,再度之再字二行缺
文學閔鎭遠疏曰,伏以臣於憲府請罷黃海兵使洪以度之啓,竊有所不安於心者,敢此略陳委折焉。蓋昨年冬間,臣之家人,送示洪以度之書,而外面,以閔佐郞書塡,臣固疑其非抵臣者,而以度與臣,顔面素熟,或意其錯認官銜,仍爲坼見,則書中有下敎鷹連云云之語,而末端小紙,列書正木三疋·秋鷹一坐·黃淸四升。臣曾無向以度乞鷹之事。且綿端,非尋常饋遺之物,故臣始明知其誤傳,卽令還給其伻人。伊時缺禁中,耳目易煩,辭說卽播多缺問者,而輒以綿布三十疋爲言。臣竊怪流傳之多爽矣。今此臺啓中數缺軍木饋遺名官等語,亦無乃因此而發耶?其所謂名官,雖未知爲誰,而臣忝在從班,偶見人誤傳之書,致今帥臣,遭此重劾,誠不勝愧汗之至,玆敢不避瑣細,浼褻天聽,僭猥之罪,益無所逃,伏乞聖明,亟命遞臣職名,小安微分,公私不勝幸甚,臣無任惶懼屛營之至,謹昧死以聞。批答見上以上燼餘
上在昌德宮。停常參·經筵。
巳時未時,日暈。
右議政申琓,禮曹判書洪受瀗,純陵改封事,出去。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來聖體,若何?昨日問安之批,以咳嗽差愈爲敎。前進二母淸順湯,當盡於今日,諸御醫等以爲,前後所進,已滿十貼,患候亦已差安,湯藥停止宜當。中宮殿症候,伏聞醫女來傳之言,昨日所進,水刺八合,白甘粥六合,寢睡不如前夜之稍安,脚部痛候,猶未減歇云。人蔘粟米飮,今方煎入,膏藥,依前貼付矣。敢此問安。答曰,知道。無事矣。再啓曰,伏聞朝出來醫女之言,中宮殿,頗有虛煩,時時引飮,神氣亦似困苶,朝日所進水刺,僅至一合,白甘粥四合,新舊腫口膿汁,則或多或少,連次流出云。諸御醫等以爲,湯劑停止,今已數日,不可不更爲議藥,而蔘茋勖補之劑,恐有妨於煩渴之候,生脈散,倍入人蔘,元方五味子,代烏梅肉一錢,竹葉三分,代茶連進,以爲淸補之地宜當云。此藥,今方劑煎以入之意,敢啓。答曰,知道。
領議政徐文重十六度呈辭。入啓。傳曰,安心調理。
京畿監司趙相愚辭職上疏。入啓。答曰,省疏具悉。卿辭至此,本職,當許遞焉。
禮曹參判李益壽上疏。大槪,經筵新命,又下於負席涔涔之中,反復揣量,決無堪承之望。乞賜收還,以重名器事。入啓。答曰,省疏具悉。卿其勿辭察職。
持平鄭維漸啓曰,臣以黃海兵使洪以度罷職不敍事,有所論啓矣。卽伏見文學閔鎭遠疏本,則以書札誤傳事,陳其實狀,而若以啓辭中數多一款,出於流傳之爽者然,臣不勝瞿然也。雖以其疏見之,所餽之數,不止一匹,而且以臣所聞,則如此之處,亦非一二云,此臣所以有數多之說也。況物出軍需,餽亦無名,則數之多寡,有不足論者耶?臣旣以此陳疏,則臣安得晏然而已乎?請命遞斥臣職。答曰,勿辭。
今日儒生殿講時,進士洪泳易純通,生員宋顯道易通,幼學李遇春易純略,李之杰易略,吉景祖易粗。
備忘記,居首進士洪泳,直赴會試,生員宋顯道,給二分,幼學李遇春·李之杰,各給一分。
中宮殿·世子宮·嬪宮,藥房·政院·玉堂夕問安。答曰,知道。
府前啓,請革罷宮庄事,措辭見上請黃海兵使洪以度罷職不敍事,措辭見上請扞城郡守李東亨罷職事,措辭見上請茂長縣監洪以周罷職事,措辭見上竝引嫌而退,言議嚴正,俱得臺體,意外嚴敎,何必爲嫌?名義所在,意見固好,下款崖異,語涉苟且,旣於前啓,嫌難參涉,不得處置,其勢固然。請正言李東彦·李㙫,大司諫金鎭圭,竝命出仕,獻納元聖兪遞差。答曰,不允。第三件·四件事及處置事,依啓。
靈原正櫶上疏。大槪,敢進宣廟朝辨誣時酬和馬維銘詩冊子,以備睿覽事。入啓。答曰,省疏具悉。疏辭,予當量處焉。燼餘
朴明義啓曰,備邊司郞廳來言,今日賓廳坐起日次,而大臣有故,不得來會云矣,敢啓。傳曰,知道。
又啓曰,臺諫出仕事,命下矣。今已日暮,明日待開門牌招之意,敢啓。傳曰,知道。
又以都摠府言啓曰,今入直軍士,當爲中日習射,而儒生殿講相値,不得爲之之意。敢啓。傳曰,知道。
左議政李世白三度呈辭。傳曰,不允批答。
洪受疇啓曰,注書朴熙晉,素患胸腹痛,猝缺復發,症情甚重,勢難行公,假注書差出,察任,何如?傳曰,允。
以吳命增爲假注書。
以備忘記,傳于朴明義曰,今日宣傳官試射時,南行宣傳官金重鼎,柳葉箭十巡居首,直赴殿試。
傳于李世載曰,歸厚署棺板一部,送于內需司事,言于該曹。
禮曹參判李益壽疏曰,伏以臣病勢危苦,稽謝恩除,嚴召降臨,且蹈逋慢譴缺罪戾徒深,感激雖切,惶懼冞增,不圖經筵新命二行缺之後,濫廁執經之列,出入講幄,仰備顧問乎?踰分之榮,公器反輕,遇亢而懼,常情固然。一病沈淹,已匝數旬,憂深負山,期迫就木,玆敢刳瀝肝血,塵瀆宸聽,伏願聖明,察臣空疎,憐臣至懇。將臣本兼職名及新授經筵之任,盡行鐫免,以重官方,以安私分,不勝幸甚,臣無任屛營祈懇之至,謹昧死以聞。批答見上
京畿監司趙相愚疏曰,伏以臣,以病勢情勢冒進之狀,悉暴私悃,再瀆宸嚴,而緣臣文不盡情,辭不達意,未蒙遞改,反承宜速察任之命。惶感雖深,危蹙一倍,前後疏章,言病支離,今不敢更爲提起,而顧臣難冒之端,又有終不敢泯默者。外職,與京官有異,以其身代其代者,絶無而僅有始叨此任,心竊不安,繼而聞大臣,亦以此爲言,則私心驚懼,益復罔措。大抵方面之任,實兼外臺風憲,任一路澄淸之責,則廉隅所在,尤不可冒赴。況一疏再疏,當遞未遞者,已浹數旬,文報積滯,職事曠廢,公私狼狽,可謂極矣。玆敢不避煩瀆,冒死申籲於天地父母之前,伏乞聖明,曲賜諒察,亟遞臣職名,以重官事,以安微分,不勝幸甚,臣無任屛營祈懇之至,謹昧死以聞。批答見上
靈原正櫶疏曰,伏以臣,竊惟我聖祖之受誣於中朝,久矣。宗系有謬,史傳襲誤,我列聖,痛心刻骨,欲爲釐正之。自永樂以後,辨誣之使,無歲不行,而雖或承準奏之命,前後有差,虛實難適者,殆二百餘年矣。及至宣廟朝,宰臣兪泓之奉使也,適値會典垂成之日,瀝血殫誠,極力周旋,克正寶牒,遂洗邦誣。此豈非宣廟至諴之感天而然哉?兪泓之竣事東還也,到山海關,則主事馬維銘,贈詩而送之,褒揚國家之意,溢於辭表。兪泓亦次其韻,而復命於朝,竝其詩,缺宣廟下備忘記而諭之曰,不可使其詩泯滅二行缺至于諸詞臣,皆以文翰名者,而大學諸生,亦獻歌頌及和詩。不但昭雪之盛烈巍煥,華藻麗叶,亦足以有光於百代,其事其文,俱宜不朽也,而獨惜夫時有不遑,未及刊布於世,終爲破簡故紙,而流落於人間,頒典之恩,雖載國乘,紀慶之章,遽泯無傳,則此豈宣廟命製之遺意也哉?臣偶得一寫本之流落者而寶翫之,久沒於閭巷塵煤之間,而尙有殘膏剩馥之襲於人者。臣竊自幸而心語口曰,無乃鬼護而神藏,免失於兵燹之餘者耶?百年之後,得見百年前遺迹,而御製宸訓,怳若親承,臣亦宣廟之裔也,奉玩而不覺涕潸潸下。況以我殿下追遠之誠,而豈勝愴感於宸衷哉?臣謹繕寫爲一冊子,敬進於九重之內,伏願殿下試垂察焉。噫,事有興替,物有顯晦,聖祖被誣之羞,凡經幾列聖,而始伸於宣廟之朝,宣廟命製之篇,凡經幾列聖,而復出於當宁之日,實若有待而然也。昔華使之東來吟咏,而館伴群僚之相與酬和者,自朝家,尙且刊行而名之曰皇華集。至於此編,中朝聞人之詩弁之,而御製次之,而諸詞臣之作,盡附之,則辨誣之迹,亦班班可考。豈特皇華集之謾吟而已哉?累朝奏文及回詔,必在於實錄中,殿下若考取而竝載于卷首,仍命詞臣撰序,而使之繡榟,以爲廣布永傳之道,則不但辨誣故事,人得以皆知之,我聖后繼先之孝,光前之德,亦且匹休於聖祖而無窮極矣。臣極知猥越,而不勝感愴敬慕之誠,敢此進御,仍附區區所懷於末,無任惶悚屛營之至,謹昧死以聞。批答見上
又啓曰,持平鄭維漸本府,以宮庄革罷事,爭執已久,而聖明不賜允兪,每以勿煩爲敎,臣竊不勝悶鬱焉。前後折受定式,非止一再,而至於乙亥事目,實出於便宜變通之意,則是宜永久遵行,毋或廢墜,而成命纔下,寢格不行,宮家庄土,漸至於廣占,地部財貨,反歸於冗剩,宿弊自如,又生一弊,豈不有乖於當初定奪之本意哉?夫以殿下之明聖,寧不思民怨之益深,弊端之無窮,而猶且靳固不許,一任因循者,其或以宮家形勢,亦有所難支而然歟?昔我太祖大王時,功臣等,請於王子諸君,本科外加賜土田,太祖大王下敎曰,本科百餘結,亦不至飢寒,世宗大王,亦嘗遇災下敎曰,其減親王子科田,以答天譴。我二祖至誠勤民大公無私之意,至矣盡矣。臣聞舊四宮戊辰以後折受者,多者四千餘結,小者亦至千餘結。以此推之,新四宮乙亥以後折受,亦不知幾千結,其視百餘結,多寡之懸殊,爲如何哉?卽今諸宮事勢,比之國初,固難槪以一例,而該曹給價之數,亦可以買取累百結之田,則以此支用,何憂不足,而旣給價物,又許折受,使宮家專其厚利,窮民失其常産,弊無大於此者。矧今天變洊酷,民憂孔殷,國勢之岌嶪,已至十分地頭,則凡係革弊救民之策,惟當汲汲如救焚拯溺也。殿下誠以太祖之心爲心,而以百餘結,猶以爲多,以世宗之政爲政,而不以減田爲難,則豈不增聖德之光輝,而聳四方之觀聽乎?請乙亥定式後諸宮家冒濫折受之處,一倂革罷,以除窮民一分之弊。黃海兵使洪以度,行己鄙悖,素多疵謗,及授本任,物議固缺到任以後,專事貪虐,至以軍布,爲饋遺之資二行半缺輩不可畀以閫帥之任。請黃海兵使洪以度罷職不敍。杆城郡守李東亨,爲人麤鄙,素乏廉名,曾任海邑,至爲繡衣所按覈,封庫罷黜之後,哀乞兼官,借得印信,欲爲彌縫文書之計,海西之人,至今唾鄙。其在朝家懲汚吏之道,固不當更畀郡邑,而曾未幾何,猥授嶺東名邑,到任以後,不悛舊習,鄙瑣之誚,不廉之聲,已不勝其藉藉。如此貪汚之人,不可仍置字牧之任。請杆城郡守李東亨罷職。茂長縣監洪以周,爲人昏庸,目不識丁,凡干政令,一委胥徒之手,民吏嗤點,指爲木偶,昨年年分時,境內田結太半,見失於奸吏輩。及其都事巡到,責其結數之太小,則以周慮有生事之患,乃以百餘結,虛張名數以應之,白地徵稅,闔境呼怨,若不保朝夕。如此之人,不可置諸字牧之任。請茂長縣監洪以周罷職。正言李東彦,以臣猥以無似,謬玷言地,草土餘喘,新自鄕來,凡於時政得失,有若聾瞽,只以目擊於疇昔,憤鬱於平素者,粗效激濁之義,而誠未上格,聖批嚴切,臣心神震掉,惶汗沾背,誠不知置身之所也。夫己巳之事,是何等痛迫罔極處,而其時增廣殿試入場諸人,孰非平日以士夫自處者?只以陷溺於榮利之慾,不覺爲名義之罪人。臣自在韋布時,目見此輩處身之無狀,尋常痛惋。及至坤位重升之後,意謂此輩,必不容於世而齒士類矣。不幸近來,朝著之上,淸議銷歇,義理日晦,不徒終無駁正之擧,乃反顯拔之不暇。臣每見此輩之坦步榮途,揚揚自若,竊嘗唾鄙,羞與同朝,而職非言責,忍默至今。玆於初入言地之日,首論此事,妄以澄淸朝右振勵頹波爲任。有何一毫乖缺聖明不諒臣心,責之以怪駭,目之以不二行缺聖上含垢之盛德,則此果出於浮薄之議耶?噫,臣子之義,父事聖明,母事坤聖,盡節之誠,夫焉有毫髮間隔,而旣昧母事之義,則其於父事之義,亦安保其不變於造次顚沛之際哉?以此言之,則入場諸人之罪,非如薄過細故可以略而用之者。雖百世之後,尙難逃良史之斧鉞,況於十年之近耶?士子之名登科甲,乃是發軔之初程,立身之權輿,而其乖風節喪名義如此,此而不罪,反以無可罪爲敎。臣恐喪邦之根柢,職由於此,而唐末節義之掃地,將復見缺矣,臣竊懼焉。至於李萬元曲護群奸,用意陰譎,吳道一疏語明的,顯有所指,則削奪之論,實出嚴懲惡之方,拿問之請,亦是明辨覈之意,而過重輕遽之敎,尤出意慮之外,竊想聖意,無乃激惱於削版之啓,竝與此兩事而逆耳耶?臣職忝諫列,無補於時,而疎迂一言,致勤聖敎,蒼黃引避,瀆擾於夜深之後,省躬慙惶,罪戾山積,其何敢一刻晏然於臺次乎?獻納元聖兪,以昨日同僚,以三件事陳啓,聖批至嚴,引避退待,臣當處置,而第新啓中,己巳文科諸人削版及李萬元削奪之論,俱係母后出宮時事也,責以風節名義,其言可謂森嚴。蓋己巳一榜,當缺苟且,壯頭試擧之規避,見非淸議,屢入於諸臣章奏之間,則以此謂之處義之未盡,名途之有枳,未爲不可,而到今十年之後,全榜削版之擧,雖涉大峻,世敎所關,惟宜扶植之不暇,萬元自明之疏,至以庭請伏閤,交爭不已等語,肆然爲護黨眩惑之計,以此槪之,區區一時樹立之稱,有不足以掩其過也。一番論劾,何可已也?至如吳道一事,卽科獄之枝葉,比諸上款,不啻零碎,而臣於向者,屢度引避,略陳己見,而輒被人譏斥,顚沛備至,固不可更爲參缺順億納招之後,金戩·時夏所供各異,二行缺□□一句語,別爲拿問之請乎?臣之謬見如此。今缺峻發之論,旣不得聯參,又不可晏然處置,孤負職責,到此極矣。其何敢一刻仍冒於臺次乎?正言李㙫,以臣於本院前啓,嫌難參涉,前已引避,而處置請出之後,亦不得行公,呈單見阻,方庸悶蹙矣。此際同僚,相繼引避,處置歸於臣身,而第此前啓,旣不得連啓,則獨於處置,決無冒當之理,尤不容一刻因據臺席。大司諫金鎭圭,以本院諸僚相繼退待,處置歸於臣身,而臣於此,亦有不敢可否之端。正言李㙫,以不得參涉前啓,難於處置矣。臣之有嫌於丙子科獄之論,與㙫無異,所以引嫌者一事,而乃反論斷其立落,寧有是理哉?臣以無似,猥叨匪據,旣不能供職,又不得解免,虛帶許久,輒事引避,瘝曠之責,瀆溷之罪,實無所逃,其何可仍冒言地乎?竝引嫌而退。言議嚴正,俱得臺體,意外嚴敎,何必爲嫌?名義所在,意見固好,下款崖異,語涉苟且,旣於前啓,嫌難參涉,不得處置,其勢固然。請正言李東彦,正言李㙫,大司諫金鎭圭,竝命出仕,獻納元聖兪遞差。答曰,不允。第三件·四件事及處置事,依啓。申一淸校。燼餘添書日記廳郞廳李廷重書。
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來聖體,若何?中宮殿症候,伏聞醫女來傳之言,昨日所進,水刺通計九合,白甘粥七合,菉豆粥八合,金銀花茶,調進牛黃二分,寢睡比前差勝云,生脈散,依前煎入矣,敢此問安。答曰,知道。無事矣。
吏曹啓曰,臺諫及守令有闕,政事,取稟。傳曰,過國忌後爲之。
領議政徐文重十七度呈辭。入啓。傳曰,安心調理。
左議政李世白三度呈辭。不允批答,王若曰,□鼎席之一空,政□□□□□□□□□□□□□寡昧之獨憂,恐卿或未深思,故予復申勤諭。言念輔相之去就,實係國家之重輕,益州殆阽危亡,諸葛盡鞠躬之義,丞相暫離左右,漢王有失手之嘆。唯卿心豈讓於古人,顧時艱有甚於昔日,民生困而邦本將蹶,若爲拯濟之圖,黨議岐而朝著不寧,若爲和協之策,而丕責專在於廊廟,肆小子喜得於老成,非卿之鍊達宏材,則無以酬酢庶務,非卿之重厚宿德,則無以鎭服群僚。夫何仰成之辰,遽有釋負之請,進退豈不綽綽,旣無情地之難安,度量固知休休,詎以人言而有歉,犯而不校,須將顔子而爲師,爲其所包,莫令婁公而專美。矧玆機務之多滯,實由台位之不齊,首相上引疾之章,連日不止,右揆赴修陵之役,浹月將旋,注意益切於我卿,固百責之攸華,言病又在於此際,予一人之疇依,毋以細故而爲嫌,揆諸大義而難去,雖協心共濟,尙患時勢之多艱。豈袖手傍觀,置國事於相忘,微恙自至於勿藥,至誠何憚於匪躬。於戱,寅陛之召對曠時,方切思想,午橋之引退有目,徐待升平,克回遐心,勉副至意,所辭宜不允。故玆敎示,想宜知悉。知製敎李坦製進
繕工假監役李勛相,健元陵石物塗灰事,出去。
大司諫金鎭圭就職。
正言李東彦就職後啓曰,臣不量愚賤,思效職責,敢以數行樸遬之文字,欲明十年晦塞之義理,而言微誠薄,荐承嚴批,引避退待,恭俟譴罰,處置請出,出於意外,聖度天大,恩召遽降,嚴畏分義,不得不黽勉趨承,而第臣於伊日避辭之批,復有所不敢自安者。干冒震嚴,更瀆睿聽,臣罪至此,益無所逃。噫,己巳之事,以臣民母事之義言之,則此誠號泣奔走,不遑寢食之秋也。況大庭赴試,何等芬華之象,而入場諸人,咸造在庭,逌然若平日者,是何心腸,是何倫彝?夫父母有重疾,則人子者,憂形於色,有官而不得供仕,臨科而不得赴擧者,豈不以煼煎慌迫之極,有不遑他事而然耶?君親雖曰不同,忠孝元無二致。況伏念母事我坤聖之義,固無間於事殿下之誠,而倉卒震薄之變?又不啻若一時色憂而已,則以臣子爲名者,何暇念及於黃甲白戰之場,而忍爲此耶?母事之義如是,則父事之義何責?榮利之路如是,則顚沛之際可知。臣所謂陷溺造次等說,實爲義理風節上論之,夫豈有一毫抑勒底意思耶?甲戌敦復之初,壼位重光之後,如使朝廷淸議粗行,則此輩,安敢有立身淸朝之望,而只以士道凌夷,公論□□牽掣於形勢,習謬於黨比,銓注遴拔,前後相屬,淸要華□,歷揚無礙,則況可望擧正糾劾耶?雖以權忭事言之,初不應榜,十年自廢者,蓋亦痛恨其得罪於名義,曾爲說書時辭章,可見其微旨,則一榜人處義之無狀,於此益較然矣。聲罪礪世之論,終不可以時之久近而但已,則其非出於抑勒之意,此尤可見矣。至於末世才渺之歎,臣亦知殿下之至意,而所謂人才,自可於忠孝名義中求之,外此而爲人才,非臣之攸聞。然而春秋之義,與奪有權,天道廣大,久則稍變,從今以往,歲月積久之後,待其省愆悔過,自新舊汚,淸途榮選,斷不可檢擧,而或試之庶班冗官,則義理可明,淸議可伸。此輩雖不得復齒士類,猶不爲終身永棄之歸矣。然則臣之前所稱不得容於世齒士類者,擧諸人蔑義失身之罪也,後所稱非欲永錮,卽他日徐議其任之意也。前後語意,各有所在。若謂之失於太恕則可,至以語意矛盾爲敎,何聖明不諒臣本意,而摘抉語句,强爲摧折之好題目耶?此無非臣言不見信於君父之致,而亦不能無憾於大聖人虛受之量也。臣於昨日,又伏見前獻納元聖兪之避辭,以臣所論,謂涉於太峻。噫,今日朝廷,曾無一言及於此事,則到今十年之後,如臣新入言地之人,始爲此論者,豈臣所欲哉?從前十年之內,如有先發此等論議者,則今臣雖喙長三尺,有何偏惡於此輩,强爲此擧,而今乃目之以太峻者,何哉?至於敎誘順億之說,吳道一疏中,明有的指。至以獨殿下未之知爲言,則此蓋道一已知之,而殿下未之知也。此其鉤得不難,而道一之淸脫與否,只在於此一條路,則此爲此獄之根株,而乃謂之枝葉耶?卽今金吾究覈者,此乃道一用私事也。所謂敎誘順億者,此乃構陷道一事也。事端判異,不相關涉,而所謂敎誘者之爲誰某,非問於道一,則當問於誰耶?其所謂敎誘順億之說,亦當在次第査問之中者,臣實未曉也。臣濫叨匪據,一言纔發,聖批之嚴責至再,僚議之崖異如許,今於處置之際,立落雖殊,臣之難冒之勢,於此尤加一層矣。其何敢苟然蹲居於臺端乎?請命遞斥臣職。答曰,勿辭,退待物論。
中宮殿·世子宮·嬪宮,藥房·政院·玉堂問安。答曰,知道。
注書朴熙晉病,代以吳命增爲假注書。以上朝報
義禁府啓曰,卽接月令醫員李善慶手本,則時囚罪人安䡾,本以抱病之人,聞其父病,晝夜用慮,全廢食飮,症勢添劇矣。聞其父訃,仍以昏窒,不省人事,多施藥物,亦無其效。自前罪人病勢危重,則例有保放救療之規,敢此仰稟。傳曰,依爲之。燼餘
洪受疇啓曰,領議政徐文重十七度呈辭到院,而以國忌齋戒,留院之意,敢啓。傳曰,入之。
朴明義啓曰,兵曹郞廳來言,闕內各處,入直軍士,夜巡檢云矣。敢啓。傳曰,知道。
洪受疇啓曰,兼春秋見存四員內,兵曹佐郞申奎,內司入直,刑曹佐郞朴萬普,受由在外,禮曹正郞金遇華,致祭事出去,工曹正郞李景華,入直本館矣,身病猝重,勢難察任,實無推移之道。禮曹正郞金遇華,兼春秋減下,其代,卽爲口傳差出,以爲入直之地,何如?傳曰,允。
吏曹口傳政事,兼春秋單尹樟。
李世載啓曰,兼春秋尹樟,今日口傳差出矣。尹樟,適不在家,本館下人,未能卽尋其去處,闕門已閉之後,始爲來到。此雖無情之致,其在事體,殊甚未安,尹樟,推考,何如?傳曰,勿推。
議政府左議政李世白,身病三度呈辭。不允批答。見上
上在昌德宮。停常參·經筵。
下直,濬源殿參奉辛彙。
領議政徐文重十八度呈辭。入啓。傳曰,安心調理。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來聖體,若何?中宮殿症候,伏聞醫女來傳之言,昨日所進,水刺六合,白甘粥八合,夜間寢睡,稍得安穩,亦無煩渴之候,兩日煎入生脈散,不爲進御云,姑觀一兩日,更爲議藥,宜當,敢此問安。答曰,知道。無事矣。
中宮殿·世子宮·嬪宮,藥房·政院·玉堂夕問安。答曰,知道。以上朝報
義禁府啓曰,以全羅監司狀啓,前古阜郡守南延年,移本府處置事,允下矣。南延年,自任所時未上來,依例發遣府羅將,拿來,何如?傳曰,允。燼餘
世宗大王忌辰。
朴明義啓曰,領議政徐文重十八度呈辭,及左議政李世白四度呈辭到院,而以國忌,留院之意。敢啓。傳曰,入之。
朴明義啓曰,昨日正言李東彦,引避退待,在於闕門將閉之際,處置經宿,勢所固也,而今日亦不處置,殊涉未安。大司諫金鎭圭,正言李㙫,明日待開門竝牌招,以爲處置之地,何如?傳曰,允。
左議政李世白四度呈辭。傳曰,不允批答。
上在昌德宮。停常參·經筵。
下直,丑山萬戶金聲玉,平安兵虞候李暉,天城萬戶申應珍,忠淸兵虞候李仁壽,馬島萬戶池養源,永登萬戶柳荷,江原都事李廷揆。
昨日傳曰,啓聖祠營建時,堂上二員,旣已啓下,而大司成金昌協,今方在外,上來遲速難期,今姑改差,明日政,以無故人差出,牌招察任。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來聖體,若何?中宮殿症候,伏聞醫女來傳之言,昨日所進,水刺七合,菉豆粥一升八合,白甘粥三合,夜間寢睡,亦頗安穩云,諸御醫等以爲,湯藥停止,今已累日,前日進御人蔘黃茋湯,最宜於止渴補元,依前加入,更爲進服宜當云。此藥,今方劑煎以入矣,敢此問安。答曰,無事矣。
戶曹判書金鎭龜上疏。大槪,新授胄筵賓客之任,決非如臣蒙陋疵釁者,所可濫叨,乞賜鐫改,以幸公私事。及刑曹判書嚴緝上疏。大槪,臣待罪京兆,已不勝其任,而秋曹新命,又出意外,驚惶悶蹙,罔知攸措,以臣衰耗精力,決無堪承之望,宿患痰火之症,又添阿睹之疾,症勢十分危苦,時月之間,差復無期,伏乞亟賜遞改,以幸公私事。入啓。答曰,省疏具悉卿懇。卿其勿辭,安心行公。
正言李㙫啓曰,臣於呈單病伏之中,又因僚席處置,至有牌召之命,不敢違慢,黽勉趨詣,臣之不容冒當處置之狀,已悉於前日避辭中,今不必更贅,而臣虛叨諫列,輒以一段前事,煩避,益增臣罪,何可仍據言地乎?請命遞斥臣職。答曰,勿辭,退待物論。
政院啓曰,今日爲政事命下,而吏曹郞廳來言,判書李畬藥房直宿,參判李寅燁病不來,參議權尙夏在外,不得開政云。參判李寅燁,當爲牌招,而判書李畬,時在藥房提調,竝直,事體重大,雖不得循例稟定,曾前議藥廳時,亦有參政之例,不可無稟定之擧,何以爲之?敢稟。傳曰,依啓。判書參政,可也。
吏曹判書李畬上疏。入啓。答曰,省疏具悉卿懇。卿其勿辭擧行。
忠淸監司書目,忠州牧使李健命陳弊上疏上送事。啓。答曰,省疏具悉。疏辭,令廟堂稟處。
京畿監司書目,水原呈,以兵曹參議尹德駿辭職上疏上送事。啓。答曰,省疏具悉。爾其勿辭,上來察職。
領議政徐文重十九度呈辭。入啓。傳曰,安心調理。
左議政李世白四度呈辭。不允批答,王若曰,敦勉之旨再宣,顧腎腸之已悉,巽讓之章四至,尙情義之未孚,冀回遐心,輒復申誥,永念艱虞之溢目,不啻恫瘝之在身。世道人心之有萬可憂,惕然不弛宵旰,民嵒國計之無一可恃,懍乎若履淵氷,朝著黨議之睽乖,若何而和協?天災時變之荐棘,若何而弭禳?雖弊政百端,無非積痼之病。而當今急務,莫先矯革之方。宜君臣夙夜之協心,副朝野遐邇之喁望。苟非卿宿德偉量,無以鎭服群咻,苟非卿淵識弘謨,無以拯降多瘠。予方仰成而委任,卿胡引疾而丐閑,無乃圖任之誠,有所未至,抑以寡昧之德,不足與爲?若其非意之相干,不必介懷而深較,婁師德之莫窺其際,可想包容,呂蒙正之佯若不聞,實是美事。豈若小丈夫悻悻,固宜大君子休休。矧今年非乃老之年,而卿病卽無妄之病,神明有相,宜勿藥而卽瘳,安危係身,何釋負而遐擧,機務多曠,適屬台鼎之俱空,眷注冞深,奚執撝謙之太過?宰輔之職,休戚與共。此豈懸車之時,國家之勢,朝夕難支?未知稅駕之所,勉爾服肱之助,體予肝膈之要。於戲,蔡征虜之憂國奉公,予所望也。諸葛亮之鞠躬盡瘁,卿豈忘諸?亟回若浼之心,庸慰如失之望,所辭宜不允,故玆敎示,想宜知悉。知製敎安垕製進
大司諫金鎭圭啓曰,卽者同僚處置,又歸臣身,而臣以一體有嫌之人,不敢可否於其間,與前無異,玆事委折,詳在於前避,不必疊陳,而臣之以此控辭,今至三矣。如是而尙可尸居言地乎?請命遞斥臣職。答曰,勿辭,退待物論。
府前啓,請革罷宮庄事,措辭見上請黃海兵使洪以度罷職不敍事,措辭見上竝引嫌而退。其所論列,旣得臺體,未安之批,誠出意外,僚席崖異,尤何足嫌?所引之嫌,與前無異,不可以此輕遞言官。請正言李東彦·李㙫,大司諫金鎭圭出仕。答曰,不允。第二件及處置事,依啓。
吏曹參判李寅燁,牌不進。以上朝報
義禁府啓曰,以本府議啓罪人李世禎還發配所事,旣已判下矣。依例發遣府羅〈將〉,押送配所,何如?傳曰,允。朝報
有政。吏批,以李㙫爲豐川府使,校書博士單洪楀,正字趙仲明,愼惟益爲茂長縣監,徐文裕爲京畿監司,李彦綱爲漢城判尹,趙泰老爲獻納,李益壽爲大司成,睦天麟爲杆城郡守。燼餘
朴明義啓曰,今日爲政事,命下矣。左承旨沈枰式暇,右承旨洪受疇病不仕進,右副承旨任胤元呈辭入啓,廳中只有臣明義及同副承旨李世載。兵批,臣當進去,而吏批無進參之員,何以爲之?敢稟。傳曰,吏兵批兼淮。
吏批,判書李畬進,參判李寅燁病,參議權尙夏在外,左副承旨朴明義進。
兵批,行判書金構病,參判閔鎭厚病,參議尹德晙未肅拜,參知徐宗憲進,左副承旨朴明義進。
以金昌協·尹濟萬·沈榗·李漢章·金始慶爲副護軍,元聖兪·趙相愚爲副司直,趙泰老爲副司果。
朴明義,以都摠府言啓曰,今日入直軍士,中日習射,請出標信。傳曰,知道。
傳于朴明義曰,啓聖祠營建時堂上缺旣已啓下,而大司成金昌協,今方在外,上來遲速難期,今姑改差,明日政,以無故人差出,牌招察任。
吏批啓曰,四館缺春別遷,何如?傳曰,允。
李世載,以弘文館言啓曰,本館下番副修撰臣缺二行婢丙生等燒死事。傳曰,燒死人等,令本道恤典擧行。
司圃署提調缺參判閔鎭厚,兒房啓曰,司圃署凋弊難支之狀,朝家之所已洞悉也。自金川位田,見奪於管理廳之後,缺不成貌樣。曾以瑞興細坪築洑事,自禮曹入啓,分付於本道矣。本道稱以民情,不願移文防塞,而其間實狀,終有不可詳知者。別遣本署郞廳一人,與本縣縣監,眼同摘奸,詢問民人,果有不便之端,則仍爲停止。不然則今當農節,雖難擧役,預令本道,措備諸具,以爲待秋築洑之地。且金川大小南面,量無主加耕火田折受事,亦自本署望呈矣。本官,稱以勅需補用,終不修送成冊。夫加耕之田,固不關於支勅之需。況今外方火田,盡屬於戶曹本官,不敢私自收稅,則其所得失,在本官,有何損益,而慳吝若是,殊未知其故。令本署郞廳下去瑞興者,於其歸路,與金川縣監,亦爲眼同打量。今秋爲始,自本署收稅宜當。頃以禮曹啓辭,有司僕寺屯田六十日耕移給本署之命矣。旋因司僕寺啓辭,又爲還寢,而其啓辭措語,蓋有不能詳審本署形勢者,不得不復此煩陳。本署貢價,元無自大同上下之例,只給牛隻,治圃於栗島,耕種菜苽,以補供上,實與內農圃,無少差別,而栗島狹少,土品亦不膏沃,略干菜苽之外,如菁根等物,則不得耕種,而司僕寺屯田所在處,最宜於種菁,故每於當節,本署下人,輒持價貿得於司僕寺屯田耕作人云。蓋其屯田,旣有許人耕作之規,則毋寧割借於本署,使得種菁供上,不害於共濟國事之道,至於納稅等事,則不敢自比於內農圃,諸宮家,惟當與他作者,一體應役。如以六十日耕,爲太多難許,則稍減其數,亦無所妨,依前成命,擇其可合種菁之田,量宜移給本署事,更缺稟處,且本署位田之在京城東南郊者,勿二行缺各別嚴飭,作舍處則雖不可猝然毁撤,耕食處則移換常漢,毋得仍執,而未收地稅,一一準捧以給。今後如有復踵前習者,入啓科罪事,依承傳施行,何如?傳曰,依啓。
朴明義啓曰,今見黃海監司兪集一啓本,開城府發配罪人李汝彬,以功減等,有違法例,殊涉不察。開城留守金昌集·李汝彬,依本律施行事,分付該曹,何如?傳曰,允。
戶曹判書金鎭龜疏曰,伏以臣於今月十四日,在南漢山城,伏見除目,以臣爲世子賓客者,臣聞命驚惶,不知所以自措。卽宜控籲,而習操試藝之事旣畢,則自當還朝,縣道封章,亦涉煩猥,有所不敢矣。臣今入京,而新除旣至,累日駁議,迄未有聞,亦安得終已泯默乎?仰惟我王世子,玉質夙彰,學問日新,率土含靈,彌切愛戴。況臣犬馬之誠,自有倍於恒人者哉?何幸聖恩所及,將得以周旋於胄筵咫尺之前,此固臣之至榮,而第惟賓客之官,地望旣重,輔翼之責,關係甚大。古人之論敎太子,必曰擇左右前後之人,則有國之務,莫先於此。今日此任,尤宜愼簡,而不容濫授也,明矣。臣本學識蒙闇,加以疵釁交積,前後所膺除拜,罔非逾分。今玆恩命,尤豈臣平日夢寐之所到者乎?微臣辭受之節,姑置勿論,而其爲名器之玷汚,國體之損傷,當復何如哉?伏乞聖明,察微臣由中之懇,念斯職所關之重,亟許鐫改,以幸公私,臣無任屛營祈懇之至,謹昧死以聞。批答見上
刑曹判書嚴緝疏曰,伏以臣猥蒙謬恩,待罪京兆,已數月矣。事務廢而不擧,辭訟滯而不理,徒速尸素之誚,則是豈聖朝陞擢委寄之意哉?心缺譴罰而已。不料秋曹新命,又出於二行缺以善其職稱焉者,莫不守法。嚴而濟之以恕,缺明而行之以斷,故所以無枉法無冤民也。顧臣性魯於過於懦弱,智惛而昧於周察,少日猶然,況今已老乎?剛不足以制生殺之柄,明不足以審情僞之分,而使群枉莫伸,衆奸莫懲,則其誤邦政而傷民命,果何如也?近來奸僞肆興,辭獄滋豐,則任官責效,尤在得人,而銓曹不計人器之當否,苟然以衰老如臣,循例備擬,甚非爲官擇人之意也。且臣累朔奔走之餘,宿患痰火之疾,乘時復發,症甚危苦,又自數日內,眼患猝發,赤暈四遍,白膜蔽晴,痛若針刺,頃刻難忍。此等諸症,決非時月可瘳,則刑獄重地,亦豈可一任瘝曠哉?玆敢疾聲哀籲於天地父母之前,伏乞聖慈,俯察血懇,亟許鐫改臣職名,以安私分,以重官方,千萬幸甚。臣無任屛營祈懇之至,謹昧死以聞。答曰,省疏具悉卿懇。卿其勿辭,安心行公。
兵曹參議尹德駿疏曰,伏以臣,伏奉除旨,以臣爲兵曹參議。臣聞命驚惕,繼之以隕越也。臣於前月,在京從仕,聞老母患寒症劇,受暇下來,而禁直緊地,不可久曠,路中申懇,祈蒙許遞,乃承勿辭往來之批,格外之恩,冞增惶感,歸護母病,病勢少減,此實天地生成之惠,而老人筋力,蘇復未易,溫淸少違,情理煎迫,職務多曠,分義悶蹙。幸因大政,遞臣職名,此又聖人宰物之宜也。私分便適,益頌洪造。不意今者,又有此命,聖明之所以不遺賤臣者,可謂至矣。在臣酬報之道,豈宜趨承之少緩,而顧臣老母之病,尙爾困頓,離側供職,實無其勢。臣亦近得氣滯之病,飮啗殆廢,一味結轖,此是向來寒節旋官之所祟也。方春和暖,品物蘇舒之時,缺之方生如此,前頭症情,又缺又念臣之所帶係是緊職,一員不備。二行缺謹昧死以聞。答曰,省疏具悉。爾其勿辭,上來察職。
吏曹判書李畬疏曰,伏以臣,缺擧行條件下本曹者,有知製敎,令臣專管抄選之命,臣不惟不敢冒當,竊以爲事體決不然也。夫王言代述,其任至重,玉堂官例兼之外,以文望特選者,稱爲外製舊格,必令時任主文之人,與吏曹同議抄錄,所以重其事也。臣以不才,素乏文鑑,曾前濫竊提衡,已極可羞。到今徒以舊帶虛號,輒行實任之事,決無是理。況以一人兼兩任,無與同議,只得專管,此豈爲重其選之道乎?卽今詞館應製,不至乏人,一時事勢,雖曰苟簡,輕毁令格,使詞臣之選不嚴,豈不尤爲苟簡乎?臣反復思量,終有所不敢承命者。伏願聖明,俯賜諒察,還寢知製敎變通抄選之命,以存舊格,以重詞任,不勝幸甚。臣無任慙恧惶隕之至,謹昧死以聞。批答見上
議政府左議政李世白身病四度呈辭。不允批答。見上
上在昌德宮。停常參·經筵。
下直,楊口縣監尹以壽,昌平縣監趙最,淸江萬戶金武男,慶基殿參奉金季珍。
領議政徐文重二十度呈辭。入啓。傳曰,安心調理。
左議政李世白五度呈辭。入啓。傳曰,安心調理。
工曹參議李彦紀初度呈辭。入啓。給由。
右副承旨任胤元再度呈辭。入啓。加給由。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來聖體,若何?三里穴受灸,今日爲之事,旣已稟定矣。時刻定以何時乎?中宮殿症候,伏聞醫女所傳之言,昨日所進,水刺七合,菉豆粥一升四合,夜間微有熱候,金銀火茶,調進牛黃二分,脚部痛候,一樣無減,寢睡亦未得安穩云。脚部痛候之添重,今已多日,尙無減歇之勢,臣等不勝悶慮之至。卽今醫治之道,當以最苦處爲急,方與諸御醫及方外解醫術者,廣加商確,而湯藥則依前煎入矣,敢此問安。答曰,知道。無事矣。受灸時刻,定以午初,宜矣。
副校理李觀命上疏。大槪,纔蒙恩暇,往省老母,賤疾適苦,未卽還朝。遽遭重制,驚惶上來,症情添劇,旬日之內,實無供仕之望,而且重被人反罵之斥,決不可苟冒榮次,乞賜遞免,以快人心,以安私分事。入啓。答曰,省疏具悉。爾無所嫌,勿辭察職。
大殿受灸後,藥房·政院·玉堂·二品以上·六曹·大司諫問安。答曰,知道。
府前啓,請革罷宮庄事。措辭見上答曰,勿煩。
大司諫金鎭圭初度呈辭。入啓。給由。
忠淸道進士李喜鼎等上疏。大槪,敢陳崔雲翼等欺誣聖聰之狀,請寢故參判金長生從祀議處之命,毋使聖廟受汚,邪說肆行事。呈政院。
政院啓曰,卽者忠淸道儒生李喜鼎等,投呈一疏,觀其疏語,則以爲先正臣文元公金長生從祀之議,張皇詆斥,不遺餘力,竝擧先正臣文成公李珥,文簡公成渾,恣意侵侮,略無顧忌,臣不勝駭憤之至。夫金長生之學問,淵源有自,門路旣正,講明禮學,尤有功於斯文,實爲聖明之所尊信,士林之所矜式,此聖上所以因多士之請,有稟處之命。喜鼎等,不有公議,肆然誣毁,以爲眩惑天聽之計,已極無嚴,而至於兩賢從祀,國論大定,典禮已擧,則雖平日醜正之徒,宜不敢更爲疵議,而今因金長生從享之議,竝擧而誣詆之如此,其無忌憚,尤極痛惋。其在本院出納之道,固當嚴辭退斥之不暇,而旣稱多士之疏,且其是非邪正,自當莫逃於日月之明,故不得不捧入之意,敢啓。傳曰,此輩之肆然投疏,侵侮先正,不遺餘力,已極無嚴,而竝擧從祀兩賢,恣意醜詆,尤可痛駭。疏頭李喜鼎定配,此疏還出給,今後如此疏章,勿爲捧入。
院前啓,請還收丙子科獄罪人等,及差備官竝爲放送之命事。措辭見上請己巳增廣殿試入場諸人,自壯元李師尙以下,削去仕版。措辭見上請工曹參判李萬元削奪官爵。措辭見上請前判書吳道一爲先拿問事。措辭見上臺閣之任,受人主耳目之寄,使之繩愆糾謬,激濁揚淸,則雖極一代之選,亦難盡副其職責,而近來臺憲之職,多不精擇。如成虎臣,昏鈍不文,仰人唇吻者,連任言議之責,李聖肇之麤鄙癡濫,奔競指使者,亦叨淸路之選。其駁雜猥濫,莫此爲甚,識者之寒心,固已久矣。請申飭銓曹,自今以後,兩司注擬之際,各別極擇備擬,以重官方。堂後之職,勿論實假,乃是參下淸路階梯,則其不可人人濫差也,決矣。向來假注書之任,專不擇人,曾前如金克謙輩,來處不知,庸騃可笑之人,率皆混差,及至近來,此弊未祛。不問地望之高下,不計文翰之能拙,各牽顔情,苟然備擬,遐鄕卑微之人,文短筆拙之輩,莫不循例差除。莫重記事之任,反爲堂郞生色之資,徒長奔競之風,未免猥雜之歸。請自今以後,申飭政院,假注書差出時,各別精擇。錦山郡守鄭必東,本以鄕曲庸瑣之徒,躁競奔趨,濫通淸路,而隨時冷熱,趨向輒變,輕佻反覆,情態可惡,擧世嗤點,久而未已。如此鄙汚之輩,不可畀以字牧之責。新除授錦山郡守鄭必東,請命罷職。答曰,不允。李萬元罷職,兩司擇擬,假注書精擇事,依啓。
中宮殿·世子宮·嬪宮,藥房·政院·玉堂夕問安。答曰,知道。
今日受灸時,吏曹判書李畬,非藥房時急議藥之時,則間間參政事,榻前下敎。
校理任守幹,副校理李觀命,牌不進,依承傳罷職傳旨。傳曰,只推勿罷。
禮曹,兼工曹判書申汝哲,當日卒逝。啓。燼餘
自昧爽至辰時,有霧氣。
藥房都提調臣崔錫鼎,提調李畬,副提調李墪。啓辭見上
李世載啓曰,工曹參判李萬元罷職事,命下矣。臺諫,方以削奪官爵論啓,罷職傳旨,不得捧入之意,敢啓。傳曰,知道。
洪受疇啓曰,卽者諫院啓辭中,有假注書全不擇人之語。假注書兪彦明·吳命增,謂有不安之端,竝卽出去,兼春秋尹樟,亦以曾經假官,引嫌徑出,莫重禁直之地,一時擅離,事甚未安,竝推考,使之卽爲仕進,何如?傳曰,允。
以備忘記,傳于朴明義曰,今下弓矢,淸江萬戶金武男處給送。
朴明義,以兵曹言啓曰,今月二十日,禁軍等戎器點考,設行於盤松亭矣。入直禁軍等,依前例除標信出來,逢點之意,敢啓。傳曰,知道。
朴明義,以兵曹言啓曰,禁軍將七員,別軍職十二員,禁軍等七百七人所受官私馬,今夏等草價磨鍊,則四十二同二十八疋內,一半餘丁木題給,一半順贊木題給之意,敢啓。傳曰,知道。
又以缺曰,十八日缺社稷修改告祭受。二行半缺
東平君杭,公州地父母墳掃墳呈辭。傳于朴明義曰,給由馬,澆奠牀備給。
洪受疇,以弘文館言啓曰,本館上番時無行公之員,以下番姑陞,殆至二十餘日,事體極爲未安。校理任守幹,陳疏受由,已爲多日,副校理李觀命,亦纔入京,陳疏承批,竝卽牌招,以爲推移入直之地,何如?傳曰,允。
忠淸道進士李喜鼎等疏曰,伏以臣等,竊伏聞湖儒崔雲翼等,投進一疏,請以故參判臣金長生,從享文廟。殿下,曾不留難,乃有該曹議處之命。臣等相顧駭惑,缺聖明之世,復有此斯文之變也?噫,大學二行半缺之顯晦缺士趨之邪正,關缺當時之瞻聆,後代之矜式,缺不在於斯歟?然則從享之典,至重且大,其不可人人而冒濫也,明矣。今殿下,不究其人學問之眞僞,缺之淺深,公議之從違,只循阿好之徒,誣罔之說,遽下議處之命,此何等重事,而殿下若是其容易也?殿下以金長生爲何如人哉?長生本以凡資,生長大家,而假托禮說,因竊虛譽,自媒蔭階,坐占卿位。夷考其平生,則元無硏窮性理之學,發明斯道之功,蔑蔑乎操存省察之方,昧昧乎眞知實踐之力,則道學工夫,非所論於斯人,而至於文辭翰墨上,亦甚短拙,未有可稱可觀之文字,表著於後者。嗟乎,世豈有若是空空然儒者耶?其所謂平生事業,只有兩件冊子,一曰喪禮備要一卷,一曰疑禮問解四卷。備要,專據朱子家禮中喪祭二門,略添煩瑣之目,而本非自家所創。其自序曰,吾友申義慶,博考經籍,編爲一書,名曰喪禮備要,愚於此,反覆詳證,略加損益。然則專出於義慶之手,而長生,强爲添刪而已。問解,則歷擧四禮中瑣瑣節次,及物名之疑,而其徒問焉,其師答焉者。輒曰儀禮可考,家禮可考,程·朱說可考,通典可考,含糊矇矓,發明剖柝之語,至於人所易知而可解者,則或有出意見所論說,而亦多取譏於人者。其識見之淺陋,斷可知矣。蓋因家聚禮書,有査考閱,而其見之無所得如此。長生而知禮,孰不知禮?其子集,因其父平日言語簡牘之稍有可觀者,彙分品缺裒爲一書,以揚其親之美,而其杜撰傅會,誠科儒類缺之類耳。若謂其子,有顯親之孝則可也,書於長缺哉?設令斯二書,眞缺見,而深有缺之節文,六藝之二行半缺會,而其所缺於儀章度數之缺而已,則誠子夏所謂本之則缺雖其戶庭之內,或相受用,而及夫門墻之外,皆以缺下屋譏之。今之禮家,捨文公家禮,而用備要者幾人,考缺問解,而定其禮者幾家哉?長生之用工,惟此二書,而二書之不足取如此。況餘外更無可稱道者哉?抑有一說焉,先輩長者有言,李珥之大疵,累在於理氣一物之說,而反背朱子,侵攻李滉·長生,又襲珥說,其詆斥賢師之意,累發於文字之間,以此爲長生一罪案,而臣等以爲,長生之於學術,本無見得,有何理氣之可說,而其所以斥李滉者,不過與叔孫之毁孔子,古今一轍,誠未滿一哂也。以如此之人,創建書院,腏食俎豆,誠亦僭矣。又欲從享於聖廟,竝列於五賢,天下寧有是耶?彼阿好輩之敢倡欺天之言,以爲濟私之計者,固不足道矣。以殿下之至明,曾無一毫難愼之意,而有若尋常應行之典者然,臣等竊爲殿下惜此擧也。嗚呼,從祀之典,豈易言哉?自漢·唐以來,鴻儒碩士,不知幾人,而只取其存遺經於幾亡,尋墜緖於不傳者,惟若干人陞祔,而其外不敢焉。至于宋朝,濂·洛·關·閩,大闡斯文,其淵源授受,皆得嫡傳,故得與從祀者,比漢·唐固盛,而僂指而數,則其麗亦不多,豈漢·唐·宋諸儒,外此而無表表可稱者哉?誠以其學,非卓異於諸儒,其功,非大裨於斯道,則不足與議於此也。且以我東先儒考之,東方文獻,始嘗鹵莾,羅代崔致遠,首起而倡之,至于麗朝,有若薛·安二子。或譯解經義,始曉國人,或倡明道學,勸誨後進,此其有補於斯文,大矣。其後有若鄭夢周,傑出於昏亂之缺有繼往開來之功。玆四人者,其得與從祀者以此也。缺才之盛,尤有大焉。有缺世之儒。缺道德事業二行缺吉再,吉再缺傳於金宗直,宗直傳於金宏弼,宏弼傳於趙光祖,其中從享者僅三賢,而三賢則不與焉。此三子者,其高明之學,繼開之功,亦可謂一世之宗師,而不得與於此。且惟己卯諸賢中,與趙光祖,道義相濟,麗澤講論者,考諸儒先錄,固多其人,而亦不得竝議。凡此數賢,其學問文章,志節事業,皆賢於長生,誠萬萬矣。俱不得擬議者,其所愼重,豈徒然哉?臣未知今之所謂長生者,其學問事業,果有一毫彷彿於吉再·叔滋·宗直及己卯諸賢者乎?玆前數子之賢,尙不能與於配食之列,則而謂長生能之乎?所貴乎賢人君子,而能矜式乎士林,從享乎聖廟者,無他,以其生而有道德事業,彪炳於一世,死而有言行著述,模範於後代,而今長生,於斯二者,俱闕如也。未知何所取信,而殿下將欲崇報之也。雖使尊長生者,極口而揚之,不過爲一鄕中善士,而黨議沈痼,心腸顚倒,至於褒而崇之,必擬之於不當擬之地,然後乃謂其勢可張也,其欲可逞也。此雲翼·禹翰之所以出,而其徒亦若而人耳。雖居黨與之中,尙知聖廟之不可汚,天日之不可掩,太半退步,竊笑而嗤點焉。斯擧之大咈於公議,此可見矣。嗚呼,前日李珥·成渾之從享也,論其工夫蹊逕,則差優於長生,而猶以學問未高,疵累有謗,陳疏力爭者,累朝于玆。殿下,不顧公議,一朝許之,詖邪之徒,固已窺殿下之淺深,而甘心於前事,藉口於今日。又以萬不近之長生,嘗試於殿下,而殿下,又欲許之。則輿情憤鬱,尤有倍於曩時,而廟門一開,邪逕難防,不知來頭,又有何等所謂儒賢,善不及長生,而疵過於珥·渾,缺將欲闖然而入乎?噫,數間夫子之廟,自此而殆無隙地缺之事,有可以威勢缺斷不可缺之事二行半缺每每許之,何近缺斯數子者,缺嘗知廉恥二字,若使其靈缺冥冥,則必將惴慄縮恧,不敢與五賢竝列,而亦必咎其徒之推奬尊慕,適足爲妄僭之歸也。嗚呼,自古國家,治日常少,亂日常多。方其亂也,朝議之潰裂,政令之廢弛,固有之矣,未聞有以聖廟爲慢者。今殿下之諸臣,欺其君誤其國,尙且不足,輒欲以不當配之人,貽辱於夫子之廟庭,凡人可欺,君父其可欺乎,聖人其可欺乎?噫噫,此何人哉,此何時哉?以殿下日月之明,不能深惡而痛絶之,以啓一種人僥倖之心,臣竊慨然也。自臣之在草野也,側聞殿下,答洪禹翰等疏曰,欲採群議者,蓋出於愼重。其不欲輕許,而博詢公論之至意,藹然可見矣。然凡朝家議處之事,在於可以行,可以不行,而今長生之不當僭擬,雖五尺之童,亦可易辨。豈以我殿下高明之學,必待詢國而後,知其不可行也?臣等,目見正學墜地,異論橫生,搤腕咨嗟,痛斯文之將喪,乃敢裂裳裹足,相率而叫闔。伏乞聖明,體列聖愼重祀典之意,察臣等扶正抑邪之誠,亟收金長生從祀議處之命,使聖廟毋致汚衊,邪說不復肆行,則國家幸甚,斯文幸甚。臣等無任激切屛營之至,謹昧死以聞。
副校理李觀命疏曰,伏以臣,早蒙恩暇,往見老母,而氷程跋涉,重感風寒,彌留兩旬,負席呻吟,適於此際,得聞叔母凶訃,驚惶上來。雖免中路之顚仆,而入京之後,症情添劇,僵臥私次,殆不省事,一日二日,轉益沈痼,以此病狀,決無强起供仕之望。經幄重地,一向虛曠,缺分義已極惶蹙。且伏見前司書李大成之疏,辭說張缺溢發,提起頃日處置之語,公肆詬罵,無所顧藉,缺訝惑之慨然缺之所在缺也。若使二行半缺詖辭遁語,破碇缺以荒雜之言,聘其麤豪之氣,缺莫敢嬰此,無非如臣疲劣,忝居論議之地。缺劈其陰幽之奧,言論不能折其驕蹇之習,反受此缺凌侮,臣當自訟之不暇,又何可與之呶呶,以重傷事體乎?雖然,至若逆獄黨禍之比而同之者,則玆事體,所關匪細,臣亦安得終始泯默,一任其閃弄,而莫之恤乎?噫,甲寅諸臣之被罪者,是固黨人之禍也,而庚申討逆之指擬於黨禍者,此獨群壬之邪說也。不意此人,又於今日,冒其不當言之嫌,設淫辭而助之,誠可痛也。臣之所以陳白於筵席者,深恐邪說之復橫,欲救人心之陷溺。曷嘗有私惡於其人,而謀爲構捏之計哉?今以臣,有若掇拾浮薄之言,以爲巧中之媒,而欲歸其身於無過之地,求其說而不得,則乃曰,庚申·甲寅者,擧其大數而已,曾無隻字及於逆獄云。吁亦異矣。其疏有曰,殺戮極於庚申,則庚申殺戮,皆係逆獄耳。此外又有別樣殺戮,不係逆獄,而只出於黨禍者,豈大成獨知之,而臣未之聞歟?人皆有心,豈不知此言之爲悖,而敢以此,附達於章奏者,不幾乎深有所容護,故不遑念及於公義私分,而忍爲此無倫之言耶?此正逐鹿而不見泰山者也。及至公議之發也,以常情言之,則固當惕然反顧,衋然傷悼,而反自以一哂解之,臣未知其心,有一分傷悔,而恥過遂非,强爲此大言耶?抑其已溺之心,不可使復明,而甘心自托於邪說之嚆矢耶?言之悖理者,欲巧而反拙,此等難掩缺態,雖使蘇·張之黠,家置一喙,猶不足以自辯。今也捃摭支蔓,役意粧撰,欲以上欺天聰,下誣公議,臣竊惡之。雖然,臣缺詆毁,則決難苟冒榮次,且又難强之病,如上所陳,缺暴情悃,仰瀆宸嚴,伏乞聖慈,亟賜遞缺千萬幸甚。三行半缺
上御時敏堂受灸,入侍,藥房都提調崔錫鼎,提調李畬,副提調李墪,假注書尹佑甲,記事官尹志和·金興慶,醫官崔聖任·李應斗·權聖徵·白光璘·玄孝綱。
崔錫鼎曰,近日聖體,若何?上曰,無事矣。崔錫鼎曰,點穴首醫缺而首醫李應斗,眼暗,使次醫權聖徵代行,何如?上曰,缺應斗曰,三里穴,在於兩筋間。缺數缺直爲點定,何如?上曰,唯。崔聖任缺三里穴缺受灸已畢,醫官先爲缺上曰,唯。錫鼎曰,內局缺醫官輩所持七行缺上曰,自前政院移來,何缺今姑仍存缺非缺時急議藥之時,則間間缺下敎。
都承旨李墪所啓,臣方待罪歸厚缺稟定之事,故敢達矣。曾在庚午年,因缺榻前所啓,凡賜與棺板,除白邊以缺寸長七尺,永爲定式事蒙允,其後累年,依此施行矣。頃年,因朗原君喪,賜與板子廣窄之故,棺板尺度,更爲變通事傳敎,而禮曹以似此廣板,雖於黃腸封山之內,亦難搜得。況他山斫得,尤無其路?當初裁量定式,不過一尺三寸者,亦由於此,揆以事勢,似難更爲變通,姑待本署提調回還後,相議稟處之意回啓,而連因提調有故,尙未稟定矣。凡棺板,除白邊一尺九寸,則合付之後,其內恰爲一尺三寸,比之士夫家恒用之板,則有加而無不足,況今水上板材絶乏?若加尺度,則決無求得之路,該曹覆啓中,似難更爲變缺然矣。一依庚子定式,施行,何如?上曰,依庚子定式,施行,可也。
又所啓,缺貿缺元數十部,而每部價米缺人使之十一行缺式可使行,而缺則以此爲至榮,其不可輕也缺前缺選之時,而今以一時苟簡之故,缺未安,且卽今朝臣中見存被抄者,尙缺旨與兩司,則例不分排,而其中或未付缺不得分缺知製敎,乃是近臣,雖在散,其在政缺當付祿缺三司人被抄者,若無職則送西付軍職,以爲分排之地,則似合於變通之道矣。上曰,此言何如?崔錫鼎曰,以前任,不欲當抄選,固然矣。而至於被抄作散者,付軍職則似無不可矣。李墪曰,然則知製敎抄選,姑待大提學出而擧行乎?上曰,知製敎抄選,則姑待大提學出而擧行,而被抄人中無職者,送西付軍職,可也。
上在昌德宮。停常參·經筵。
昧爽,有霧氣。午時,日暈。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?今日受灸時刻,依前定以午初乎?中宮殿症候,伏聞醫女來傳之言,昨日所進,水刺三合,菉豆粥一升九合,脚部痛候,一樣無減,寢睡亦不得安穩云。臣等與諸御醫,反覆詳論,則或以爲,破腫之後,雖無泄瀉,卽今痛候如此,疎通發散之劑,不可不試用。或以爲,破腫經年之後,元氣虛敗,雖有痛候,治法與初發時有異,不當輕用疏散之劑。二說各有所主,而當用補劑者,十居六七。御醫崔聖任·丁時梯等以爲,此是肝木用事之時,痛候雖或如此,非由於臟腑實熱,元氣大虛之中,有難遽舍接補之劑,卽今所進人蔘黃茋湯,非但以補虛爲主,元方中蒼朮·黃柏,兼有蠲痛瀉濕之功,加入中柴胡七分,亦可以疎抑肝氣,仍爲進服,脚部痛處,則連用貼付薰熨諸方,間間施鍼,以瀉痛氣,宜當云。湯藥依前煎入,而商陸灸萆麻黃蠟膏等,方連次試用矣。敢此問安,竝爲仰稟。答曰,知道。無事矣。
禮曹,兼工曹判書申汝哲,去夜卒逝云,自今日二十一日至,停朝市弔祭,依法例擧行,禮葬段,時未復舊,棺槨役軍,令該曹題給,何如?啓。傳曰,依允。一疾支離,奪我倚重之宿將,震悼曷已?其令該曹,喪葬祭需,優厚題給,棺板亦爲擇送,而祿俸限三年仍給,以表予意。
領議政徐文重二十一度呈辭,及左議政李世白六度呈辭。入啓。傳曰,安心調理。
領府事南九萬上疏。大槪,痼疾沈綿,日益危苦,昨今問安,末由進參,不勝惶恐,仍乞聖明,俯諒臨死之血懇,亟許從前休致之請事。入啓。答曰,省疏具悉卿懇。有疾未參,別無所傷,卿其須體至意,安心勿辭,從容善攝。仍傳曰,遣史官傳諭。
大殿受灸後,大殿,藥房·政院·玉堂·二品以上·六曹問安。答曰,知道。
昨日受灸時,吏曹判書李畬所啓,臣昨以知製敎,不可破格抄選之意陳疏,而上批,仍令擧行。然臣意,則決知其事體不然,故惶恐敢達矣。此乃時任文衡所爲之事,如一時應製與試士等事,雖前任,或可代行,而至於掌誥,乃詞臣之重選,唐·宋官制,則以此爲至榮,其不可輕也,明矣。曾前未有前任抄選之時,而今以一時苟簡之故,變改舊格,實深未安,且卽今朝臣中,見存被抄者,尙有十餘人,若爲承旨與兩司,則例不分排。而其中,或未付職,則亦不得分排。知製敎,乃是近臣,雖在散,其在政理,似當付祿,卽今三司人中,被抄者若無職,則送西付軍職,以爲分排之地,似合於變通之道矣。上曰,此言何如?判敦寧崔錫鼎曰,以前任不欲當抄選,固然矣。至於被抄,作散付軍職,則似無不可矣。李墪曰,知製〈敎〉抄選,姑待大提學出而擧行乎?上曰,知製敎抄選,則姑待大提學出而擧行,而被抄人中無職者,送西付職,可也。
藥房再啓曰,中宮殿症候,伏聞醫女來傳之言,水刺厭進,比昨日尤甚,自朝以後所進,不滿一合云,不勝悶慮之至。卽與諸御醫詳議,則以爲,前日水刺厭進之時,所進醒脾湯,不無消痰開胃之效,依前加入,更爲進服,宜當云。此藥卽爲劑煎以入,而人蔘黃茋湯,則姑爲停止矣,敢啓。答曰,知道。
刑曹,李喜鼎文川郡定配。啓。
備邊司,訓鍊大將李基夏。
中宮殿·世子宮·嬪宮,藥房·政院·玉堂夕問安。答曰,知道。
正言李東彦啓曰,臣昨以三件事論啓矣。今聞物議,皆以爲,身在臺職,不思自反,而徑論遴簡之失。曾經堂後,差擬必夥,而反有生色之譏。至於鄭必東事,輕佻躁輕等語,雖涉切中,冷熱反復之目,俱是過聞云。臣於是,不勝瞿然之至。臣竊覵近來臺閣之選,日漸猥駁,堂後之擬,多不愼擇,大乖爲官擇人之義。故略擧其表表不叶人望者,槪陳官方混淆之弊,而如臣之樸鄙疲鈍,亦叨言地,則自顧慙恧,何暇論人?五載堂後,差擬非一,則一一中才,臣亦難保。物議之譏臣以不自反者,其亦宜矣,而若夫鄭必東事,不但臣一人之耳聞,見必東者,未必不知其卑賤,而非斥之言,四面沓至,臣不敢知必東步履操守,果有士夫之風,而人之疑謗,若是其紛如耶?其所廁列淸班,決知其猥雜不似,而反藉其名宦之履歷,遽畀以南中名邑者,恐不免僭侈不稱之歸矣。雖然,今若以曾經臺侍之人,無論其行己之如何,一麾外郡,未爲不可,而罷職之請,或近太甚爲言,則臣亦不敢截然自是矣。況又聞,以臣啓辭中李聖肇事,衆議譁然。或以爲,從前金始徽之卑諂濫吹,趙錫周之附勢冒占,此等冗瑣者流,俱是一世之所嗤罵,不啻若聖肇之事而已,而皆不擧論,獨於聖肇,如是偏斥,頗失輕重之序,亦涉刻激之歸云。然則臣之論事疎略,益著矣。臣新忝言責,觸事生疏,只知有聞必劾,有懷必陳而已。曾不學隨世軒輊,點檢較量,故濫冒此職,未浹一旬,而詬謗溢世,疵釁百出。今此一着,又招非議,臣何敢一刻晏然於臺次乎?請命遞斥臣職。答曰,勿辭,退待物論。朝報
太僕寺啓曰,本寺箭串屯田中,諸宮家菜田,依免稅兩位不存,則減數之規,舊家兩位不存處還減之意,旣已稟定矣。還減與仍存之數,別單書入,而當初,仍各其宮奴呈狀,本寺題給例,不過五日耕,而其後增爲七八日耕者有之,此則雖在仍存中,竝爲減數之意,敢啓。傳曰,知道。太錄
入侍時,吏曹判書李畬曰,本寺箭串牧場屯田之數,不可謂不多,而旣以此,爲逐年馬場排朴之役,又分給牽抄諸員一百十五名,以爲資生之地,內農圃劃給,又至一百六十餘日耕,而司圃署,又方請得矣。新舊諸宮家,以菜田所給,又合爲百日耕許,此則已成規例。每有新宮,必呈狀本寺而得之,至於舊宮所受,仍存不減,其中或有久遠之處,卽今屯田之數漸縮,宜有變通。上曰,依爲之。太錄
禮曹啓曰,宗廟夏享大祭親行事,已爲啓下矣。禮文內,有大祀後陳賀訖,行飮福宴之文,而近來竝爲停止矣。今此親祭時,飮福宴等節目,何以爲之?敢稟。傳曰,權停。燼餘
以李基夏爲訓鍊大將。
朴明義啓曰,新除授訓鍊大將李基夏,卽爲牌招,命召傳授之缺啓。傳曰,知道。
朴明義啓曰,卽者都摠府郞廳,來呈草記,以停朝市,不得捧入,而觀其措語,則副摠管錦川君榰,都摠管晉平君澤,以上下番,方爲入直矣。澤以親病陳疏,適値停朝市,不得捧入,當以他摠管,替直出去,而或未肅拜,或有親病,或身病不輕,或式暇,日勢已晩,他無推移交替之人,宿衛重地,勢將闕直,令政院急速變通云。澤之親病旣重,勢難仍留,則不可無變通之道,除身病·親病·式暇外,未肅拜人員,竝卽牌招,以爲推移替直之地,何如?傳曰,允。
又啓曰,卽者備邊司郞廳來言,御營大將李基夏遷轉代,領左相,俱在呈告中,不得薦望云,何以爲之?敢稟。傳曰,卽爲薦望。
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,日氣陰濕,伏未審聖體,受灸後調攝,若何?中宮殿症候,伏聞醫女來傳之言,昨日所進,水刺僅二合,菉豆粥一升,湯劑無事進御,夜間寢睡,比前夜差勝,痛候亦至苦劇云。湯藥依前煎入,貼付諸方,亦爲連次試用矣,敢此問安。答曰,知道。無事矣。
領議政徐文重二十二度呈辭,及左議政李世白七度呈辭。入啓。傳曰,安心調理。
備邊司,以李弘述爲御營大將。
執義尹趾仁啓曰,臣之忝叨本職,已逾半月,間承牌召,而適曹朞慽,伊日情境,實有不可趨赴於禁裏者。未免違逋嚴命,而勿罷之恩,出於格外,臣誠感激隕越,置身無所,揆以分義,尙有餘惶,且臣頃在諫院,以黃釗之提擧注擬,請推政曹而蒙允矣。厥後,伏見吏曹判書李畬疏本,則辨釗之事,稱釗之才,而至以臺啓中卒然擧擬之語,有所不平。臣於是,不勝瞿然之至。蓋釗之治郡循良,非所曾聞,亦不足論,而旣黨於不逞之徒,同入於聚貨之中,致令國言喧藉。臣之愚意以爲,若此等輩,痛加斥絶而後,朝廷可尊,人心可服,而釗之名,不見於政目者久矣。今忽見擬,此臣所以訝其卒遽,而規其誤着者也。銓長何不容受,而乃爲此爲釗分疏之語耶?臣竊惜之,臣妄論一事,至被重臣之反咎,以罪以情,俱不可晏然苟冒於臺席,而始拘制限,且緣賤疾,縮伏瘝曠,靡所容措。今始來避,所失尤大,請命遞斥臣職。答曰,勿辭,退待物論。
傳曰,史官一員待命,騎馬三匹,卜馬二匹立之。
假注書吳命增改,代以朴鳳齡爲之。
中宮殿·世子宮·嬪宮,藥房·政院·玉堂問安。答曰,知道。
昨日受灸時,吏曹判書李畬所啓,小臣,以侍從父推恩事,有所懷,敢達矣。侍從父年七十者加資,固出於體下優老之意,而旣非法典所載,且續續陳請,實爲煩猥,以此曾有徐文裕之疏,而廟堂回啓禁抑。臣意則煩請固未安,而一切防塞,永杜其路,亦有不均之歎。且徐文裕疏意,不專以推恩爲非,而以煩請爲不可。今若定式,每於歲初,該曹抄出侍從父年滿七十之人,列錄入啓,而自上命下,或加資或否,此外則毋得煩陳,似乎得宜。至於已陞堂上者,若至八十,則亦曾陞資矣。徐文裕疏及廟堂回啓,尤以此爲混雜,此固然矣。以法典觀之,年滿八十者,雖公私賤,皆給一階,曾經四品職者,陞堂上,以八十高年可貴故也。旣以侍從父陞資,而至八十,更不加階,則似欠推恩之意,而嘉善爲命德之器,法典老職,只言堂上,此則當勿論耶?上曰,此言,何如?都提調崔錫鼎曰,七十推恩,元非故事,莊烈大妃周甲之歲,仍廣推優老之典,施及於侍從之人,蓋盛典也,厥後仍以爲例矣。頃日徐文裕之疏,只以其續續陳請,爲未安,元非永防其路之意也。如吏判所達,每於歲初,列書年當推恩之人,上稟施行,未爲不可矣。至於年八十,則尤是稀有之壽,嘉善之資,雖曰命德之器,曾前已多蒙恩之人。況人壽之至八十者絶少,則其在國家優老之盛典,亦何可塞其路乎?上曰,自今侍從父年七十者,每於歲初,該曹抄啓,至於年八十者,尤爲稀有,竝爲抄啓,可也。李畬曰,侍從父旣如是,則閫帥父,亦當一體爲之矣。上曰,令兵曹一體爲之。
政院啓曰,吏曹判書李畬,以內局提調,入直藥房矣。以執義尹趾仁避辭,情勢難安,陳疏徑出,原疏,以停朝市,不得捧入,而議藥竝直之地,不可暫曠,卽爲牌招入直,何如?傳曰,允。
吏曹判書李畬,牌不進。
備邊司,以尹就商爲摠戎使。燼餘
以領議政徐文重呈辭,傳于朴明義曰,安心調理。
以左議政李世白缺,傳于朴明義曰,安心調理。
朴明義,以都摠府言啓曰,今日入直軍士,當爲中日習射,而停朝市相値,不得爲之之意,敢啓。傳曰,知道。
又啓曰,事變假注書兪彦明,以宿病之人,累日行公之餘,添得寒疾,症情不輕,勢難察任,姑爲改差,他假注書,差出,何如?傳曰,允。
以金相元爲事變假注書。
又以御營廳郞廳,以都提調意啓曰,今日本廳習陣爲之事,昨已啓下,而大將時未差出,不得行操之意,敢啓。傳曰,知道。
上在昌德宮。停常參·經筵。
下直,松羅察訪具莢,東里僉使李萬葉,會寧萬戶高尙岌,珍海縣監南宮銆。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺四合,菉〈豆〉粥九合,湯藥無事進御,夜間寢睡,稍得安穩,脚部痛候,亦似少減云。湯藥依前煎入矣,敢此問安。答曰,知道。無事矣。
掌令兪命弘啓曰,臣於尋單縮伏之中,伏見右僚避辭,則以前在諫職時,請推政曹事,有所論列,臣於此,不勝瞿然也。伊日之啓,臣亦隨參,而臣意則以爲,黃釗之當初所坐,關係非細,年久廢置之餘,今始擧擬,論以政體,不可無一番規警,而其後兩銓宰之疏,雖有發明之語,別無侵斥底意,則因此引避,反涉疲勞,故姑且泯默矣。今者右僚,引以爲嫌,臣以參啓之人,自處之道,不宜異同,其何敢獨爲晏然而已乎?且臣頃以北虞侯李漢章改差事,論啓矣。漢章,以常調武夫,本無履歷,且乏聲望,一朝遽授以北略裨閫之任,物情固已譁然,而至於疵累一款,則聞漢章,曾除守令時,以此未免越署經云,故竝及於啓辭中矣。追後詳聞,則此事曾因金吾推辨,得蒙伸雪云。雖其謗言,不無苗脈,而臣之只憑風聞,下語不審之失,無以自解。昨緣賤疾適苦,今始瀆擾於靜攝之中,臣罪至此尤大,請命遞斥臣職。答曰,勿辭,退待物論。
政院啓曰,正言李東彦,引避退待,已至三日,而正言李㙫,連日呈告,尙未處置,事甚未安。李㙫,卽爲牌招,使之處置,何如?傳曰,允。
假注書朴鳳齡出使,代以沈宅賢爲假注書。
領議政徐文重二十三度呈辭,及左議政李世白八度呈辭。入啓。傳曰,遣承旨敦諭,因與偕來。
右副承旨任胤元三度呈辭。入啓。遞差。
工曹參議李彦紀再度呈辭。入啓。加給由。
大司諫金鎭圭再度呈辭。入啓。加給由。
中宮殿·世子宮,藥房·政院·玉堂夕問安。答曰,知道。
吏曹判書李畬辭職上疏。入啓。答曰,省疏具悉卿懇。意外侵詆,何必深嫌?卿其勿辭,從速行公。
正言李㙫,牌不進,依承傳罷職。
政院啓曰,吏曹判書李畬,疏批已下,卽爲牌招,使之入直藥房,何如?傳曰,允。
政院啓曰,承旨及臺諫有闕,政事,取稟。傳曰,過國忌後爲之。燼餘
自午時,缺日暈。
李世載,以弘文館言啓曰,本館下番副修撰權尙游,以禁衛營郞廳,今日坐起時,盡仕出去,而頃日,校理任守幹,副校理李觀命,皆違牌不進,勿罷命下之後,連日陳疏,無意行公,下番之一向姑陞,極涉未安。校理任守幹,副校理李觀命,卽爲牌招入直,何如?傳曰,允。
又以義禁府言啓曰,卽接月令朴世泰手本,則保放罪人金垕·朴商任·朴安道等病勢,今已向差云,還囚之意,敢啓。傳曰,知道。
又以義禁府言啓曰,卽接月令朴世泰手本,罪人李秀哲病勢,萬萬危急之狀,逐日手本,而昨夜今朝,連爲看審,則肌缺如火,點汗不出,壯熱上衝,譫語無數,缺浮大,口舌盡焦,黑苔如漆,連以冷藥,缺淸用數椀,而有同烘爐雪點,熱勢缺神迷亂,摸衣撮口,全無知覺,直視喘缺是熾盛,極涉可疑。八行半缺仍令校書館刊出後缺,而序文則主文之人,當爲製進矣。卽今缺學,何以爲之?敢稟。傳曰,令弘文提學缺進。
沈枰啓曰,領左相處,敦諭偕來缺命下矣。右承旨洪受疇式暇,右副承旨缺三度呈辭入啓,廳中,只有臣枰及左副承旨朴明義,同副承旨李世載,兩處敦諭進去之後,無推移入直之員,洪受疇,雖有式暇,旣已行祭云,卽爲牌招察任,何如?傳曰,允。
朴明義,以兵曹言啓曰,今月二十日,私婢千春稱名人,自丹鳳門入來,差備門外擊錚,極爲駭愕,令攸司囚禁治罪,同門守門將黃孝童,常時不能禁斷雜人,以致闌入,亦難免其責,推考,何如?傳曰,允。
又以兵曹言啓曰,新除授柔遠僉使金正伯呈狀內,父年八十四歲,人子情理,不忍遠離赴任,斯速入啓處置云。邊將親年七十五歲以上者,許遞缺職,已有定式,依近例改差,何如?傳曰,允。
李世載,以漢城府言啓曰,以宗親府草記缺奴樓院懿惠公主墓山,呂必宣父,偸缺令該府摘奸後,掘移事命缺。今當發送郞廳及書八行缺今姑改差,其代以成均缺慶差下,使之察任。堂上一員,兪缺監司而北路諸邑新增冊子,辭朝時缺修正上送郞廳中高陽郡守金楺茂·愼惟益,其分授冊子,皆已畢刪節,不缺外職,姑勿出代,何如?傳曰,允。
朴明義,以兵曹言啓曰,今日將官朔試射時,闕內入直訓鍊都監把摠·哨官及禁衛營哨官等,依例以他員代直,出射之意,敢啓。傳曰,知道。
朴明義啓曰,慶州討捕使崔鎭漢啓本中,有字犯御諱處,而矇然修啓,不察甚矣,從重推考,何如?傳曰,允。
又啓曰,事變假注書金尙元,昨日受點之後,或諉以情迹難安,或稱以病勢難强,不肯入來,累次往復,終不回聽,若以日昨臺啓,謂之難安,則臺啓了當之後,追後見差之人,元無可嫌,若以身病爲言,則相元之無大段疾病,人所共知,不可以此稱頉,而堂後緊任,無意行公,年少缺不念事體,强執己見之習,殊甚駭然。不可缺別樣警責之道,而本院推考之外,無他缺規金相元,從重推考,何如?傳曰,缺郞廳來言,承旨及臺八行半缺種種危惡之症,缺猥缺促虛汗,尙未差減,半面喎斜,時有缺者如此,將何以擧顔朝行,復入於具缺也。前頭陽和漸生,日氣稍暖,醫家鍼缺在此時,日夜所祝,惟在解得職名,安意缺任便調治,則或不無一分之效矣。疾痛之呼缺天地好生之德矣。不意承宣降臨,與之偕來之命,出於此際,臣誠驚惶霣越,罔知攸措。而病勢如右所陳,不能趨承明命,席藁私次,惶恐俟罪之至云,而臣旣承偕來之命,姑爲仍留之意,敢啓。傳曰,偕來之命,意非偶然,卿其念國事之可憂,勿以疾病爲辭,亟斷來章,幡然造朝,毋孤虛佇之望事,更爲傳諭。
同副承旨李世載啓曰,臣敬奉聖旨,傳諭于議政府左議政李世白處,則以爲,臣之冒昧請急,實出於疾勢之萬分難强,而亦所以爲國事也。爲國體也,豈敢爲一身私便之計哉?兪許久靳,悶蹙方深,不意缺聖旨,愈往愈隆,近侍臨諭,前後至三,缺之偕來之敎,尤是絶異之恩數,以臣缺以得此於聖明之下哉?莊誦隕越,感缺萬萬無狀,到此地頭,固缺犯七行半缺。
李畬疏曰,七行缺語甚重,臣之不堪居銓,此亦可缺疏,具經睿覽。臣則實不自省其有不缺咎之言,且無片辭爲釗分疏,只陳臣擬望缺而已。不知臺臣之言,何故而至於此也?銓曹之缺久廢之人,將欲檢擧,則先置殿末,以聽物缺如何而取捨之例也?釗同坐之人,旣皆還通仕路,未聞以此罪銓曹,又其以聚貨告釗者。曾被陷人之罪,至於釗之善治,則世所共稱,此臣之所以擬望,而若朝議以爲非,則固當捨之,臣於釗,寧有一毫係着之心哉?今釗之用捨,至微細,固不足呶呶,而至於不自好三字,實士夫之至羞恥也。臣抑情犯分,冒據銓地,因循逶迤,以至今日,一世嗤點。夫豈在明,畢竟因一微事,句斷至此?其不容强顔復齒於士夫之列,決矣。況可仍冒銓任,以重爲淸朝之辱乎?當此坤聖患候彌留之日,忝在議藥之地,尤增煎迫,惟欲顚仆爲期,以盡犬馬之誠矣。今臣所遭,實非泛然侵詆之比。顧念朝廷大體,不可蒙恥而居冢宰,玆不敢仍缺直,徑出闕門。臣罪至此,萬殞猶輕,僅缺闕下,祗俟斧鉞之誅。伏願聖明俯賜缺亟命先遞臣本職及兼帶內局缺藥院無曠,仍治臣罪。以下缺
上在昌德宮。停常參·經筵。
辰時至未時,日暈。
右承旨洪受疇書啓,臣敬奉聖旨,敦諭于領議政徐文重,則以爲,臣一疾沈淹,已經時月,近侍三臨,前後敦諭,辭旨諄至,有非微分所敢承當,奉讀未半,不覺涕淚之交頤,而駭汗之沾背。臣雖愚蠢,其何敢罔念國事,一向偃伏,辜負聖上勤摯之盛意也哉?第臣賤疾,非如外感之比,衰老之餘,氣血虛敗,痰火用事,種種危惡之症,煩猥不敢悉陳,而喘促虛汗,尙未差減,半面喎斜,時有所加,見於外者,亦且如此。將何以擧顔朝行,復入於具瞻之地也?前頭陽和漸生,日氣稍暖,醫家鍼砭,正在此時,日夜所祝,惟在解得職名,安意靜處,任便調治,則或不無一分之效,疾痛之號,祗望天地好生之德矣。不意承宣降臨,與之偕來之命,出於此際。臣誠驚惶隕越,罔知攸措,而病勢如右所陳,不能趨承明命,席藁私次,惶恐俟罪之至云,而臣旣承偕來之命,姑爲仍留之意,敢啓。
同副承旨李世載書啓,臣敬奉聖旨,敦諭于左議政李世白,則以爲,臣之冒昧請急,實出於病勢之萬分難强,而亦所以爲國事也,爲國體也。豈敢爲一身私便之計哉?兪許久靳,悶蹙方深,不意聖眷,愈往愈隆,近侍臨諭,前後至三,而況與之偕來之敎,尤是絶異之恩數。以臣賤分,何以得此於聖明之下哉?莊誦隕越,感淚交迸,臣雖萬萬無狀,到此地頭,固不敢一向撕捱,甘自陷於辜恩犯分之誅,而卽今賤疾,實無一分强起之望,豈但以區區情地,猶有所不安而然也?違慢至此,伏地待譴之外,不知所達,惟冀天日之少垂下燭而已云。臣旣承偕來之命,仍留之意,敢啓。傳曰,偕來之命,意非偶然,卿其念國事之可憂,勿以疾病爲辭,亟斷來章,幡然造朝,毋孤虛佇之望事,回諭。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,白粥一合,水刺七合,菉豆粥九合,夜間寢睡,頗得安穩云,湯藥依前煎入矣,敢此問安。答曰,知道。無事矣。
右承旨洪受疇書啓,臣敬奉聖旨,傳諭於領議政徐文重,則以爲,昨於嚴命之下,病不能趨命,繞壁彷徨,終宵耿結。伏承恩諭,辭旨愈切,臣驚惶震惕,罔知措躬之地也。人臣之罪,莫大於慢命,而强策病骸,顚仆官次,亦非所以爲恭之義也。今臣賤疾,實非暗昧之症,決無駭人瞻視,復起造朝之望。伏地惶蹙,恭俟嚴誅,謹當以一箚,仰暴微忱矣。臣旣承偕來之命,姑爲仍留之意,〈敢〉啓。傳曰,知道。
同副承旨李世載書啓,臣更以聖旨,傳諭于左議政李世白,則以爲,臣於病伏昏昏之中,伏蒙近侍傳宣聖諭。臣誠隕越,卽當竭蹶趨承之不暇,而顧此病狀,實無自力之望,終陷於違慢之誅,而神精茫昧,又未能悉暴危悃,只自伏地戰兢,恭俟鈇鉞之加。伏奉聖旨,責勉愈隆,促臣造朝。噫,國事可憂,臣豈敢不念,一身疾病,亦何暇自恤,而卽今危綴之形,雖欲扶曳强起,實無其路,區區迫隘之情,亦難以言語覼縷,謹當以一文字,猥徹於仁覆之下,以請嚴誅云。臣姑爲仍留,以待批下之意,敢啓。傳曰,知道。
玉堂箚子。大槪,請正言李東彦,執義尹趾仁,掌令兪命弘竝命出仕事。入啓。答曰,依啓。
中宮殿·世子宮·嬪宮,藥房·政院·玉堂夕問安。答曰,知道。
左議政李世白箚子。大槪,荐被非常恩數,惶蹙益無所措,冒陳危悃,乞收偕來之命,仍鐫職名,以幸公私事。入啓。答曰,省箚具悉卿懇。心腹之事已竭,而巽讓之章愈懇,愕然且慙,不知所以爲諭。目今鼎席一空,機務多滯,此時望卿造朝,不啻大旱雲霓,而近侍相守,視事無期,予將不免抑鬱而成疾也。予不多誥,卿毋困我,從速偕來,勉副如渴之望。仍傳曰,遣史官傳諭。
領議政徐文重箚子。大槪,恩數荐被,益切惶蹙,更陳病狀,乞蒙遞改,毋使近侍,久留委巷,以辱君命事。入啓。答曰,省箚具悉卿懇。備悉勤摯之意,而情志未孚,莫回卿心,愕然且慙,無以爲諭。目今鼎位一空,機務積滯,憂念國事,若恫在躬,卿胡不念及於此,每以疾病爲辭,以孤至意耶?況卿之調息已久,神明所相,勿藥有喜,須勿撝謙,從速偕來,用副如渴之望。仍傳曰,此批答,令偕來承旨傳諭。燼餘
仁宣王后忌辰齋戒。
藥房都提調崔錫鼎,提調李畬,副提調李墪。啓辭見上
校理任守幹,副修撰李坦等箚曰,伏以,正言李東彦,以措辭在上,執義尹趾仁,以措辭在上,掌令兪命弘,以措辭在上,竝引嫌而退,官方請擇,守宰論劾,槪其大矣。要在澄汰人言之來,在我何損?當初論啓,旣得其臺體,銓長之疏,何必爲嫌?改差之論,自有苗脈,下語不審,元非大段,不可以此輕遞言官。請正言李東彦,執義尹趾仁,掌令兪命弘,竝命出仕。取進止。答曰,依啓。
領議政徐文重箚曰,伏以,臣疾病沈綿,請急乞解,已涉旬月,而辭語拙蕪,誠意淺薄,不得回天日之照燭,而今者近侍來守,促臣造朝,臣驚惶震慄,矯首激昂,恨不得束帶趨朝,致身於丹陛之下,以俟聖明之所處分,祗自悲泣而已。臣之病狀,已陳於前後章箚,煩不敢塵瀆,而雖無朝夕叫痛之患,衰年風痰,症係類中,不可冒觸風邪。醫言趁此未甚,急施鍼灸,則庶不至於專廢。臣齒迫稀年,榮過微分,誠無缺之心,而其在聖明,顧何惜一兪八行半缺難强也,廉隅難冒也。若缺不能自盡於進退之義,則此不但人臣之失,亦非君上使臣之道,臣嘗爲朝家深惜也。不意如臣無狀,五六年來,再被誤恩,前以人言,終未祗赴,幸蒙聖明,矜許遞職,得遂微忱。今又疾病如此,不得趨命,自陷於違慢之律,臣罪至此,可勝誅哉?伏乞聖明,亟命遞解臣職名,卽使近侍還朝,庶毋久留委巷,以辱君命,重爲微臣臨死之罪,千萬幸甚。取進止。批答見上
左議政李世白箚曰,伏以,臣猥以萬萬無似,謬忝萬萬匪據,荏苒之間,倏及四載,塵露莫裨,愆咎徒積,居恒懍惕,若坐針氈,而惟是聖恩如天,便訣未忍,遲回至今,以速蹲鳳之譏。況又膏缺經歲沈痼,幸其乍歇,缺或黽勉缺曾未有一日全安之時。八行缺彌隆,覆蓋至厚也。半行缺之所罕覯,夫豈賤劣如臣,所敢缺當者哉?臣雖無狀,固不敢以禮遇輕重,爲一時進退。如有一分可起之勢,初卽顚倒趨命之不暇,又何待於一諭再諭,以至有偕來之敎,然後始敢爲出脚之計哉?第此牀席危喘,朝夕懍懍,實難望其復造周行,坐使近臣,竟夜相守,違慢至此,斧鉞寧逭?且懼且悼,惟有涕淚。噫,聖明之必欲致臣者,豈徒榮臣之身哉?謂或少補於國事也,而今臣百爾忖量,已不可爲矣。設令抗顔復進,思欲少效職責入侍前席,則前嫌後畏,莫吐其所懷,出坐朝堂,則心怵目瞿,無面於對人。安有如此,而可以據百僚之上,膺百責之萃者乎?至於前後聖諭,每以人言輒煩,開釋,臣於此,益不勝惶愧之至。夫人必自侮而後人侮之,則朝廷之終至羞辱,此是臣反訟之處。臣雖疲劣,元不復置諸胸中,爭較是非,又何敢一毫有嫌於明鑑之萬有一翳,而乃敢一向撕捱爲哉?卽今機務之久曠,臣之一念耿耿,亦在於此,尤何敢只懷私便,有若越視者然哉?若早許遞臣之職,改命缺鼎席,不患不備矣,而乃於必可退之臣,混缺敢當之寵,使微臣重犯八行半缺也。缺批答見上
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺一升,白甘粥一合,菉豆粥九合,寢睡不如前夜之安穩云。湯藥依前煎入矣,敢此問安。答曰,知道。無事矣。
藥房再啓曰,中宮殿脚部痛候,爲卽今最悶之症,而伏聞醫女所傳之言,自昨日環跳穴近處,尤爲酸疼,有難堪忍云。臣等與諸御醫詳議,則以爲,脚部痛候,乍苦乍歇,今已累月,而環跳穴痛候,旣是柢本所在,且爲腰脚諸脈之總會,不可不及時受灸,以爲行氣止痛之地云。右邊環跳穴,今日爲試,爲受灸,而時刻則隨時爲之之意,敢啓。答曰,知道。
同副承旨李世載書啓,臣敬奉批旨,傳諭于左議政李世白,則以爲,臣於昨日再諭之下,自速慢命之誅,惶隕蹙迫,置身無地,不得不猥陳一箚。自謂罄竭底蘊,庶幾天日之明,少垂照燭,而誠意淺薄,不能感激天聽,不唯不賜斥退,反下溫批,責勉而警飭者,愈益嚴切,至有臣子所不敢聞者。臣擎讀未半,不覺惶汗浹背,一倍戰越,覓死不得。臣欲趨走承命,則疾勢誠無以自力,一向違拒,則分義亦有所不敢,到此地頭,勢窮理極,誠不知所以爲計。只自徊徨跼蹐,伏地涕泣云。臣則仍留敦勉之意,敢啓。傳曰,屢悉予意,更何多誥?卿其念一體相須之義,毋執撝謙,卽起視事,少安予心事,更爲傳諭。
右承旨洪受疇書啓,臣敬奉批旨,傳諭于領議政徐文重,則以爲,臣之連章請急,非敢爲解職投閑之計。身有重病,不能供職,唯願釋去重負,乞得數月之暇,從事醫藥,以尋生路而已,而危篤之症,未蒙矜察哀籲之懇,終歸飾讓,卄告三箚,已踰一朔,而處分未降,異數彌隆,分義之虧,逋慢之誅,與日俱深。聖批恩諭,備至敦勉,益切惶隕罔措,義不俟駕,而顧此病喘,致身無地,撫躬自悼,情勢窮蹙,伏地涕泣,不知所達云。臣則仍留敦諭之意,敢啓。傳曰,罄竭予意,復何多誥?卿其念一體相須之義,亟斷來章,出而視事,少安予心事,更爲傳諭。
同副承旨李世載口傳啓曰,臣更奉聖旨,傳諭于左議政李世白,則以爲,近密之臣,來守陋巷,前後溫諭,若是勤懇,揆以分義,惶蹙無地,一身私計,有不敢自恤,從當强疾趨命云,而使臣先還,故卽爲還來之意,敢啓。傳曰,知道。
中宮殿受灸〈後〉,中宮殿·世子宮,藥房·政院·玉堂·二品以上·六曹問安。答曰,知道。嬪宮,政院·玉堂問安。答曰,知道。
右承旨洪受疇書啓,臣敬奉批旨,傳諭于領議政徐文重處,則以爲,近侍來守陋巷,綸札相續於街路,而臣偃伏私次,不得承命者,已有日矣。情雖窮蹙,跡涉傲慢,其於傷損國體,虧闕分義,爲如何哉?臣非如木石之全無知識,身上疾病,苟有一分可出之勢,則何敢坐違嚴命,自速罔赦之誅哉?病狀如此,終不得强起。一日不得遞,則增臣一日之罪。日夕祈祝,惟望天地父母生成之大德,情窮勢迫,惶恐俟罪之至云矣。臣仍留敦諭之意,敢啓。傳曰,今觀書啓,引疾愈懇,而造朝愈邈,是豈貴相知心之道哉?益用愧恧,無以爲諭。卿其克遵前旨,從速偕來,毋孤虛佇之望事,更爲傳諭。燼餘
仁宣王后國忌。
藥房都提調臣崔錫鼎,提調李畬,副提調李墪。啓辭見上
朴明義,以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。
朴明義,以兵曹言啓曰,今月二十五日,禁軍等戎器點考,設行於盤松亭矣。入直禁軍等,依前例,除標信,出來逢點之意,敢啓。傳曰,知道。
上在昌德宮。停常參·經筵。
巳時至申時,日暈。
左議政李世白,身病出仕。
下直,全羅兵使李昌肇,茂山府使李弘喆,丹城縣監朴其良,魚有澗僉使金昌夏。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺六合,白粥一合,菉豆粥一合,白甘粥二合,夜間寢睡,煩轉不安云。湯藥依前煎入,而環跳穴受灸,亦當隨時爲之矣,敢此問安。答曰,知道。無事矣。
傳曰,左議政留待引見。
大司諫金鎭圭,工曹參議李彦紀三度呈辭。入啓。遞差。
執義尹趾仁,獻納趙泰老初度呈辭。入啓。給由。
吏曹判書李畬辭職上疏。入啓。答曰,省疏具悉。卿勿過辭,安心行公。
中宮殿受灸後,中宮殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
府前啓,請革罷宮庄事。措辭見上答曰,勿煩。
院前啓,請還收丙子科獄罪人及差備官等,竝爲放送之命事。措辭見上請己巳增廣殿試入場諸人,自壯元李師尙以下,削去仕版。措辭見上請前參判李萬元削奪官爵。措辭見上請前判書吳道一爲先拿問事。措辭見上請新除授錦山郡守鄭必東罷職事。措辭見上答曰,不允。末端事,依啓。
右承旨洪受疇書啓,臣敬奉批旨,傳諭于領議政徐文重,則以爲,臣之病勢,不能自力之狀,業已登徹於聽卑之天,而乞解之請,尙靳兪音,近侍之臣,久住陋巷,敦諭日再,而辭旨愈隆,賤疾沈淹,而起動無路,虛辱盛禮,慢棄分義,人臣負此罪辜。雖非疾病,何以得逭於鬼責也?精神昏迷,氣力困乏,跼蹐危忱,不能悉暴,從當謹構一箚,冒死仰陳云矣,臣姑爲仍留之意,敢啓。答曰,知道。
京畿監司書目,龍仁呈,以右參贊崔奎瑞辭職上疏上送事。啓。答曰,省疏具悉。卿其勿辭,上來行公。
全羅監司書目,古阜郡守南延年,與其座首宋之文,稱以充補逋糴,侵督不干之民,聚斂狼藉,一境之民騰怨,爲先罷出,其罪狀,令攸司稟處事。
政院啓曰,今日開政事,命下矣。卽者吏曹郞廳來言,判書李畬以情勢難安不來,參判李寅燁以病呈辭,參議權尙夏在外,不得開政云。判書李畬,疏批旣下之後,一向引嫌,無意開政,事體未安,參判李寅燁,雖未知病勢之如何,而呈告引入,亦已多日,竝牌招開政,何如?傳曰,允。
吏曹判書李畬,參判李寅燁,牌不進。
中宮殿·世子宮·嬪宮,藥房·政院·玉堂問安。答曰,知道。
政院啓曰,吏曹判書李畬,參判李寅燁,牌不進,推考傳旨,今方捧入,而政事命下之後,日勢已晩,尙未得開政,其在事體,殊涉未安,判書李畬,參判李寅燁,竝更爲牌招,何如?傳曰,允。
今日左議政留待引見時,戶曹判書金鎭龜牌招察任事,及江原監司柳以復,廣州府尹南正重,光州牧使沈最良,長淵府使李翼年,長城府使洪萬紀,順天府使沈樘,鏡城判官崔煊竝遞差事,榻前定奪。以上朝報
入侍時,左議政李世白曰,備局堂上中,以武臣二員,例以兩局大將差下矣。訓鍊大將〈李〉基夏,則曾任御營大將時,旣已差下,而御營大將李弘述,未及啓下,依例差下,何如?上曰,依爲之。
都承旨李墪啓曰,歸厚署,有大段變通之事非一,故敢達矣。本署,全管國用棺板。凡板商入峽時,必有本署公文,然後許入,乃流來之例也。近來人心巧詐,國綱解弛,只圖得戶曹帖文,不告本署,任自往來,規免本署之稅,故本署不得成樣。自今以後,勿論諸宮家各軍所屬之人,必令受出戶曹帖文及本署公文,然後許入事,奉承傳,分付于本道監司,而其或只持戶曹帖文,而不受本署公文者,屬公事,定式施行,何如?上曰,依爲之。御錄
左議政李世白啓曰,楊州平丘地,有定祖朝淑愼翁主及其駙馬判敦寧金世敏之墓,標石尙存,而子孫孱微在於嶺南,而墳墓崩頹,樵牧不禁。故勿論兩班·常漢,逼近入葬者多。分付該曹,修其墳墓,禁其逼葬,似宜,故方當寒食修墓之節,敢達矣。上曰,所達是矣。分付着實擧行,可也。
漢城府啓曰,禁標投葬人崔自江·河世興·朴贊興·尹貴奉·李景星·李興萬等,定日納招之後,久不掘移,誠極痛駭。令刑曹捉囚,依律科罪,斯速掘移,東道亭子洞,偸葬新埋之人,終不現出。依前日懷陵峴偸葬處例,卽爲平土,至於延曙館近處國葬置簿之地,亦有偸葬者,而不得現出,尤爲絶痛,不可無別樣變通之道,分付洞里,使之急速掘移於禁標之外,何如?傳曰,允。以上漢錄
入侍時,左議政李世白啓曰,宣廟朝都元帥權慄壬辰年幸州之捷,最著中興之績。故贈職領議政,賜諡莊烈矣。徽陵上諡之後,卽當改諡,而其子孫,不能上達,至今因循云,決不可仍置不改,分付該曹,使之斯速改議,何如?上曰,依爲之。禮錄燼餘
朴明義啓曰,備邊司郞廳,以大臣意來言,今日賓廳坐起日次,而堂上不齊,不得來會云矣,敢啓。傳曰,知道。
又啓曰,僚員近甚不齊,出納之際,事多苟簡,今日政,新除授承旨,卽爲牌招察任,何如?傳曰,允。
又啓曰,今曰爲政事,命下矣。廳中只有臣明義及同副承旨李世載。兵批則臣當進去,而吏批無推移進參之人,何以爲之?敢稟。傳曰,吏兵批兼進。
又以兵曹言啓曰,今二月二十二日,都摠府郞廳內乘,以樞府郞廳·訓鍊院實官·宣傳官,武臣缺宣傳官,部將缺廳將官八行缺,何如?傳曰,允。
又以禁衛營言啓曰,入番海西別驍衛逢點實數五十六名,步軍標下一名,已爲整齊矣。來三月初一日,與本營入直別驍衛,依例替代後,舊軍放送之意,敢啓。傳曰,知道。
掌令兪命弘啓曰,請乙亥定式後,諸宮家冒濫折受之處,一倂革罷,以除生民一分之弊。措辭同上答曰,勿煩。
兵批啓曰,都摠府經歷朴錫昌,前僉使朱景顔·趙完璣,及第具右翼,副司果李始斌,閑良金尙曄·成是璧·陳後良·李盛蕃·張雲相·朴明遇·李明培·田萬秋,業武金瑞龍·李時興,騎兵李進方,鄕吏金鼎休等,以賊人指捕之功,俱有加資之命矣。朴錫昌·朱景顔·趙完璣,雖已資窮,未經準職,具右翼·李始斌,俱未經資窮準職,金尙曄·成是璧·陳後良·李盛蕃·張雲相·朴明遇·李明培·田萬秋·金瑞龍·李時興·李進方·金鼎休,係是閑良,何以爲之?敢稟。傳曰,竝特爲加資。
有政。
吏批,判書李畬進,參判李寅燁病,參議權尙夏在外,左副承旨朴明義進。
兵批,判書金構進,參判閔鎭厚進,參議尹缺在外未肅拜。八行缺郡守,李景華爲缺郡守,任胤元爲江原監司,李周徵爲光州牧使,嚴纘爲長城府使,洪受寅爲白川郡守,申㶅爲順天府使,李光著爲鏡城判官,李台望爲長淵府使,申瑞華爲工曹正郞。權斗紀單付承文著作,前牧使尹謐,今加通政,右副承旨李世載,同副承旨李寅炳。
兵批,以金南煌·朴世遠爲訓鍊主簿,李瀗爲宣傳官,崔瑋爲兼司僕將,尹淰爲柔遠僉使,礪山君枋爲都摠管,元德徽爲京畿水使,申益恬爲黃海兵使,姜昌翊爲黑山島召募別將。金鎭圭·李彦紀·任胤元·洪重夏·丁時潤付副護軍,尹星駿付副司直,朴珽·柳煌付副司果,金相元付副司正,崔弘甸爲副司猛。
吏批啓曰,廣州府尹有闕,依近例,令備邊司議薦,何如?傳曰,允。
朴明義,以都摠府言啓曰,副摠管李宇恒,方以上番入直矣。差祭北郊,明日受香,而都摠管臨昌君焜,副摠管李光迪,受由在外,副摠管李弘述·李寅燁,身病陳疏,錦川君榰,身病猝劇,缺察任,一員未差,只有臣缺壽入直,而啓。八行缺
吏曹判書李畬疏曰,伏以,臣之情跡,難復强顔於周行,退出闕外,冒死陳暴,而伏承聖批,以不必深嫌,從速行公爲敎。繼以藥房入直,嚴召又降,此時議藥之地,誠不敢暫曠,分義所在,不得不承牌就直,非以本職,猶可以仍冒也。臣不肖無狀,有負忠孝,中心抱恤,無意榮途,一行繼誤,轉輾拘攣,淟涊因循,以至今日。對人慙靦,臨事怵惕,以此情事,當此職責,求諸古今,實無臣比。噫,使臣才識,苟有一分可以報效於涓埃,則初豈有亡父之戒,臣亦何苦,欲自廢於淸時哉?今臣居職屬耳。種種謬錯,殆難悉數,以前後臺中彈擊,可知也。每有一失,私心增痛,無以自容,臣罪日深,臣情日蹙,其不堪久居於銓任,固不待人言而決矣。況臺避所論,語意深峻,呈院傳看,有異私草,臣之爲世賤惡,於此可見。在臣廉義,何得自掩,而復齒於士夫之列哉?顧念冢宰之職,權衡一世,爲四方所觀瞻,是不惟臣不敢蒙恥而仍蹲,其在朝廷大體,亦不宜强令苟據,缺爲淸朝之辱,玆敢瀝血申籲於天地父母之前。伏乞聖明,俯賜諒察,亟缺本職,以重銓衡,以存大缺,不勝八行缺
缺諭以將母上來矣。明旨之下,趁卽缺,豈不兩全恩義,而只緣老母,病狀沈缺,亦嘗屢承將母之敎,而不敢爲轉動一缺,矧今年紀,更加一兩歲,疾病之纏身,時缺其眞元之日就消鑠,筋力之日就澌頓,推之理勢而必然,豈容臣一毫欺瞞哉?今臣母病,旣不能登程,人子情理,又未忍離側,則顧其勢,不得不犯於違逋之誅。每承恩除,罪戾輒增,非但臣心惶怖,萬萬無容身之地。其在國體,豈可以一微臣之故,壞損綱紀,至於如此哉?伏乞天地父母,俯賜鑑諒,亟命攸司,治臣前後負犯,仍令削臣朝籍,永勿檢擧,使公法無屈撓之失,私情得終養之便,不勝千萬至幸。臣無任煎迫祈祝之至,謹昧死以聞。答曰,省疏具悉。卿其勿辭,上來行公。疏批重出
忠淸監司李震休疏曰,伏以,臣空疎譾劣,素乏剸劇之才,澌敗沈綿,久抱濱死之疾,雖閑漫職任,曾無稱塞之效。況按察旬宣,豈有承堪之望乎?不意湖藩新命,遽及於俟罪縮伏之中。顧臣廉義才分,決難抗顔冒出,而適當屢遞促送之時,不敢爲效尤圖免之計。承缺恩,馱疾强赴者,纔有日矣。得見持平鄭維漸疏本,則其八行缺務,玆敢冒萬死仰籲於缺之下。伏乞聖慈,察臣情勢之萬分臲卼,憐臣疾病之漸至危綴,亟許遞臣職名,俾卽解官調治,以尋生路,以安私分,千萬幸甚。臣無任惶霣戰灼之至,謹昧死以聞。批答見入侍說話
持平權疏曰,伏以,臣祗受前月二十八日右副承旨成貼有旨,以臣爲司憲府持平,斯速乘馹上來者,臣聞命惶悈,罔知措身之所也。臣本以庸碌,百不如人,粗習觚墨,倖忝科第,歷試郞署,再叨佐幕,蔑效涓埃,徒積瘝曠,至於無鶻擊之姿,乏敢言之風,則非惟臣自知者明,抑亦通朝之所共知也。揆分守拙,屛伏丘園,絶意榮進,甘心踸踔。不料柏府新命,遠賁鄕廬,此豈平日夢寐所期耶?伏想政曹,必以近日乏人之故,備數充擬,而聖明不諒,有此誤恩也。臣若貪榮戀寵,靦然趨命,則播聞遠邇,嗤笑必多,一身顚沛,固不足道,而其如玷名器辱淸朝,何哉?況紀綱之地,不比閑局,風憲之職,異於庶僚,任評彈之寄,操糾察之權,則以臣疲骫選愞,其可一朝居於此乎?臣竊伏聞,國家用人之道,必量才而授官,人臣缺之義,八行缺人器不稱之外,更有病勢缺難强者。臣自少善病,尫羸特甚,不得比於常人者,久矣。纔經草土,氣虛血枯,少有蠢動,眩症輒發,畏風塞竇,有若坏戶之蟄蟲。以此癃孱,其不能出氣力酬世務也,決矣。重以年深偏母,夙嬰痼疾,委頓牀席,寧日無多,藥餌扶將,必須臣手。顧瞻西日,居常懍懍,誠不可一日捨去,以增其憂念,臣之情勢,可謂蹙矣。以此以彼,俱不敢冒進,退處惶窘,自陷違命之誅,臣罪實合萬死。伏乞聖慈,曲垂矜察,亟許鐫免,仍治臣逋慢之罪,不勝幸甚。臣無任瞻天仰聖,戰灼祈懇之至,謹昧死以聞。批答見入侍說話
午時。二月二十五日上御時敏堂。左議政李世白留待引見入侍,左議政李世白,同副承旨李世載,假注書沈宅賢,記事官尹樟·金興慶。上曰,大臣一時引入,鼎席一空,國事誠爲可慮,故纔遣承旨,令與偕來矣。卿不遐棄,幡然造朝,忻幸曷喩?李世白曰,臣以萬萬不似之身,多年待罪鼎席,一言一事,不能補裨國家,徒使朝廷漸輕,國體虧損,至以向日榻前所陳之說,竟遭無限毁詆。臣雖疲劣,不欲呶呶爭較,而旣被人言,則卽當解職退在,朝著人心八行缺有不可盡達矣。上曰,以情勢爲言,則大成之疏語,全無士夫貌樣,人臣告君之辭,少無委曲底意。其時筵中諸臣所陳之言,箇箇爭辯,有若鬪鬨者然,若以此引以爲嫌,則反傷事體,以病勢爲言,則大臣之職,不以筋力奔走之勞爲責,且卿精力尙旺,須勿固讓,安心行公。李世白曰,先爲下敎,故臣未及仰達矣。近日風氣不佳,頃有咳嗽之候,且經受灸,伏未審聖體,若何?上曰,無事矣。李世白曰,今日賓廳日次,而諸臣皆有故,不得來會,且臣久爲引入,故凡干公事,未能詳見,亦未及往復首相,無他稟定之事,而戶曹最是多事之地,而判書金鎭龜,累日出往山城,入來之後,連呈辭單,未知鎭龜,以何事爲不安,而劇地不可久曠,卽爲牌招察任,何如?上曰,依爲之。榻前定奪李世白曰,備局堂上中,武臣堂上,例以兩局大將差下矣。訓鍊大將李基夏,則曾任御營大將時,旣已差下,今雖移授訓局,自當仍前啓下,使之察任,而御營大將李弘述,未及啓下,亦依例堂上差下,何如?上曰,依爲之。已見上擧行條件李世白曰,頃者咸鏡監司兪得一辭陛時,以南兵使春秋移缺甲山行營事,陳八行缺則道內各邑隔絶,邊缺等事,亦不無可慮云,其言亦似然矣。當依辛未年所定奪,南兵使則勿爲移住,擇差虞侯,使之代送,似當,故敢達。上曰,事勢誠然,依爲之。出擧行條李世白曰,伏見京畿監司柳之發狀啓,以爲,儒校生考講,每年春秋爲之,而若値凶年,則或有權停之時矣。上年秋,纔經考講,今春又當擧行,而今年年事,雖曰稍稔,民間形勢,竭盡於公私債,且當方農之時,民多未遑,今春考講,則姑爲停止,待秋兼行,爲當云。民間形勢,果爲如此,事當依施,而此不獨畿邑爲然,諸道亦依此例,春講則姑停,待秋兼行事,分付,何如?上曰,一體分付,可也。擧行條李世白曰,臺臣,以己巳增廣入場諸人削版事論啓,自上姑不允從,而其中無職者居多,卽今在職者十餘人,而監司·守令,亦多有之。旣被其彈,則自上雖不允從,自處之道,不宜晏然在職。臺啓收殺,姑未知其遲速,當此春務方殷之時,曠廢職務,民事可慮。江原監司柳以復,廣州府尹南正重,光州牧使沈最良,長城府使洪萬紀,順天府使沈樘,長淵府使李翼年,鏡城判官崔煊,今姑改差,速出其代,俾無曠官之弊,何如?八行缺念奉行,誠可寒心,缺還上未捧之弊,多由於春糶不能撙節,秋捧不能着實,以致漸成積逋矣。今年年事稍豐,民食之艱,必不如前,一半留庫之法,不可不各別申飭矣。且還上名色甚夥,有常平廳·賑恤廳等各衙門,及各營門會付之數,而各邑,於一半留庫之數,不過以元會付塞責而已。其他各項會付穀,則任意散給。今年則從其名色,各以其一半,竝爲區別留庫之意,嚴飭分付,仍令本道監司,常加嚴飭,時或摘奸,不遵朝令者,別樣論責,則庶可爲着實奉行之道,更以此分付諸道,何如?上曰,各別嚴飭,着實擧行,可也。擧行條李世白曰,臣之父母丘壟,在於楊州地,頻數往來,故嘗有所目見者,每欲陳達而未果矣。楊州平丘地,有定宗朝淑愼翁主,及其駙馬判敦寧金世敏之墓,標石尙存,而聞其子孫,在於嶺南,孱微不振,樵牧亦不能禁,墳墓盡爲崩頹,勿論兩班·常漢,或有逼近入葬者,而無人守護,誠可愍惻。先朝翁主·駙馬之葬,朝家宜加軫念,分付該曹,其墳墓崩頹處,特爲修築,逼近入葬者,一切禁斷,似宜。故方當寒食之節,敢以所懷,仰達矣。八行缺啓行會,而各邑,以閑缺不能盡充其代矣。頃因全羅監司金時傑狀啓,凡逃故無立案者,捧招其隣族,成給立案,竝許代頉事,自備局回下,大小民情,莫不感祝,而但念外方之事,率多始勤終怠,遷就爲事,則朝家軫恤之澤,終難免屯膏之歎。宜令各邑抄出其逃故久遠未代定者,兩件成冊,各其名下,以某式年入籍,某式年逃故,詳細懸錄,一件上送備局,一件營上,限以今年春夏,使之畢代定,而考其勤慢處之,則各邑,自當惕慮奉行,而民怨亦可少抒矣。且白骨徵布,不但軍役爲然,內各寺奴婢之逃故,而未成立案,侵及隣族,殆有甚於良役,亦合一體査頉,以存實惠矣。上曰,依爲之。內各寺奴婢,亦一體施行,可也。出擧行條李世載曰,良民公賤之困於飢饉而流散者,老弱皆不免塡于丘壑,而壯者則投入於賊黨,被捕於各鎭各道者,多是有役之人。承服正刑之類,旣不問其役名,通報所居官,減頉本役,則未承款而斃於杖下者,尤無擧論之理。良民有役者,罪死於他道他官,而所居之官,漠然不知,仍徵其身布於隣族,其怨如何?宜令各鎭營將,限前十年,賊徒之正刑及斃於杖下,缺住八行缺,大抵各邑閑丁,難缺代定,其勢固然,而良民之投入驛保,其麗不億,此弊已難勝言。且各驛吏卒之給復給保,蓋慮其役重難支,而驅馬應役,專責奴卒,以吏爲名者,終年閑遊,元無奔走之勞,而亦給二名保,一保之布,以代身布,一保之布,以爲己用,故以卒陞吏,極其紛紜。使監營各別嚴査,冒陞吏役者,還屬卒役,俾無驛卒減縮之弊,無論吏卒,其應役者,則依例給保,其閑遊者,倂奪其保,以定其逃故之代,似乎得宜矣。且原從功臣,各給錄券,書名券頭者,爲防日後冒濫之弊,而世代旣久之後,外方奸細之徒,或其祖先,與錄券缺同名,則便稱爲祖先,圖出口傳者,實爲寒心。臣在嶺營時,因慶州府所報,枚擧啓聞,今方行査,成冊上來,則其中有錄券之人,自當區別嫡庶,且定代數,或汰或存,而至於無錄券之人,則必是冒屬之類。雖有口傳,令各邑充定逃故之代,則此亦良丁搜括之缺。李世白曰,各道驛保,自有定數,直路缺僻路,則二保,而數外濫雜特甚,守缺覈搜出,則閑丁所失不多。忠贊衛,則缺世載狀啓,慶州爲一千餘名云,道內八行缺紙地,則前期料理上納缺他出處,該邑自備上送,而京衙門所屬缺,外方色吏之被侵,其弊不可勝言。前缺自本道擇差員於守令中,曾經缺者使之領納,一如砲保差員,而與該曹缺同捧上,如有紙品不合之邑,則封標還送,使之改備,如有該曹所屬,點退索賂之擧,告知堂上,隨現治罪,則可無各邑難支之弊,亦無中間防納之患,而紙品自可精好云。此是一道邑之所缺,故敢此仰達。李世白曰,白綿紙,紙品漸缺,易致生事,故有此變通,而昨年則事出急遽,外方固以爲難辦,而此後則自可預爲料理,可無此弊矣。京人情則此爲痼弊,雖難一切禁革,而固當別爲申飭,痛加禁斷,而差員,則守令中,各別擇定,使之檢察領納,則似有愈於只送下吏矣。上曰,事勢如此,則依此分付,可也。出擧行條李世白退出。上曰,承旨進來。李世載進伏,上令宦侍出給狀啓及上疏等文書曰,承旨讀而奏之。世載,讀忠淸監司李震休疏。原疏在上上曰,省疏具悉。卿勿過嫌,從速察職。世載,又讀持平權疏。原疏見上八行缺事,分付。又讀黃海監司缺啓本,忠淸監司李震休啓本,咸鏡監司兪得一狀啓,忠淸監司李震休狀啓。上曰,啓下。又讀忠淸監司李震休狀啓,大司憲宋奎濂,病重,上去不得事。上曰,春煦漸和,昔疾宜瘳,須勿固讓,從速上來察職。又讀北兵使洪夏明荒唐船狀啓。上曰,啓下。又讀香室單子。上曰,代押。諸臣遂以次罷出。
上在昌德宮。停常參·經筵。
未時申時,日暈,內暈兩珥。五更,流星出織女星下,入東方天際,狀如甁,尾長四五尺許,色赤,光照地。
中宮殿·世子宮·嬪宮,藥房·政院·玉堂問安。答曰,知道。
藥房啓曰,數日來,春寒復峭,伏未審聖體,若何?中宮殿症候,伏聞醫女來傳之言,昨日所進,水刺七合,菉豆粥九合,夜間寢睡,比前夜稍勝云。諸御醫等以爲,醒脾育胃湯,已進七貼,今姑停止,環跳穴受灸,依前爲之,而阿是穴痛處,亦爲受灸,宜當云。受灸時刻,當隨時爲之矣,敢此問安。答曰,知道。無事矣。
忠淸監司書目,臣於臺臣之疏,決不可抗顔仍冒,病勢且劇,又無自力供職之望,乞蒙恩遞,以便公私事。入啓。答曰,卿勿過嫌,從速察職。又書目,連山呈,以持平權辭職上疏上送事。啓。答曰,省疏具悉。爾其勿辭,上來察職。又書目,懷德呈,以大司憲宋奎濂,病重,上去不得事。啓。傳曰,春煦漸和,昔疾宜瘳,須勿固讓,上來行公事,回諭。
領議政徐文重箚子。大槪,悉暴病勢不得趨命之狀,懇乞亟收近侍偕來之命,仍許遞解臣所帶本兼諸任事。入啓。答曰,省箚具悉卿懇。卿之疾恙,予非不知,而年齡未至遲暮,從容調理,自可差愈,不宜一向引疾,以孤至意也,決矣。卿毋困我,卽起視事,用副企望。仍傳曰,此批答,偕來承旨傳諭。
戶曹判書金鎭龜上疏。大槪,臣之情事,不宜晏然於官次,昨承嚴召,趨詣闕外,而終不得致身天陛,冒呈一疏,見阻喉司,狼狽悶蹙,更此申籲。伏乞亟遞臣本兼職任,以安私義事。入啓。答曰,省疏具悉卿懇。此等邪說,何足掛齒?安心勿辭,從速行公。
中宮殿受灸後,中宮殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
同副承旨李寅炳,牌不進,依承傳罷職傳旨。傳曰,只推勿罷。
府前啓,請革罷宮庄事。措辭見上新除授司諫院大司諫尹德駿,時在京畿水原地,請斯速乘馹上來事,下諭。科獄罪人,實是輿情之所共憤,邦憲之所難貸,究覈正法,不容少緩,而前後攸司之臣,相繼辭避,訖未了當,經年滯囚之弊,已不勝言,而間日嚴刑之敎,反歸虛套,豈不大可寒心哉?卽今堂上備員,無故行公者亦多,而本府開坐之稀闊,未有甚於此時。雖未知其間事故之如何,而其在申飭按獄之道,不可無規警,請禁府堂上從重推考。答曰,不允。下諭事,推考事,依啓。
傳曰,京畿監司·下直守令留待引見。引見時,工曹正郞李景華移除外任之代,卽爲口傳差出,兼春秋啓下,使之察任事,榻前定奪。
執義尹趾仁,獻納趙泰老再度呈辭。入啓。加給由。
中宮殿·世子宮·嬪宮,藥房·政院·玉堂夕問安。答曰,知道。
江原監司任胤元上疏。大槪,臣於千萬夢寐之外,猥叨藩臬之任,驚惶震駭,不知置身之所。人器之不稱,物議之如何,姑置勿論。臣與前監司柳以復,有婚家應避之嫌,亟令該曹,照例處置事。入啓。答曰,省疏具悉。疏辭,令該曹稟處。
左承旨沈枰上疏。大槪,臣於數日來,重得感冒,强疾供仕,未卽和解。昨晩還家之後,病勢卒劇,頭疼喉閉等症危惡,時月之內,難望痊何。懇乞亟賜鐫遞,以尋生路,且令緊任,毋致暫曠事。入啓。答曰,省疏具悉。爾其勿辭,調理察職。
吏曹口傳政事,以成璹爲工曹佐郞兼春秋。燼餘
李世載,以都摠府言啓曰,副摠管李益壽,以啓聖廟開基始役事,除標信,成均館進去之意,敢啓。傳曰,知道。
朴明義啓曰,假注書沈宅賢,素患胸腹痛,夜間復發,症勢危重,不得察任,今姑改差,他假注書,差出,何如?傳曰,允。
以洪萬通爲假注書。
朴明義,以義禁府言啓曰,今二十五日,判義禁臣金構,戎器點考進,知義禁臣金鎭龜呈辭,同義禁臣李光迪受由在外,堂上不齊,二十六日缺香,二十七日正日,此三日缺,罪人不八行半缺,罪人崔秀峻,病至十缺省人事,看守診脈,則三部脈俱浮缺乍止,渾身壯熱,舌有白苔,食物全廢,萬缺口連用冷藥而吐出,氣息奄奄,症情俱涉可疑云。自前罪人病勢如此,則例有保放救療之規矣,敢此仰稟。傳曰,依爲之。
朴明義啓曰,假注書洪萬通,時無職名,付軍職,冠帶常仕,何如?傳曰,允。
敎京畿觀察使徐文裕書。王若曰,觀察是古方岳之官,畿甸爲國根本之地,論其任則遴揀最難於八路,得其人而政化可敷於一方。由是觀之,艱其選矣。惟卿,明識穎悟,雅度沖夷,簪組蟬奕於累朝,家近三象,棣華輝映於一代,人稱二難,盛之玉堂,早擅演綸之手,試諸下邑,更推製錦之才,參銓衡而志存公平,處喉舌而力殫夙夜,華貫歷遍。卿心雖戒於滿盈,時望漸隆,輿情尙歎於淹滯,進爵陞秩,簡惟在於予心。視邦選侯,纔欲試於方面,睠玆畿輔,寔惟神皐,作翰作屛,王室之倚毗最重,納總納銍,民賦之供億不貲,此正五百里甸服之疆,難得二千石循良之吏,出守左輔,誰是蕭傅之賢,保釐東郊,缺畢公之政,玆授卿以京畿觀察使兼兵馬水軍缺察使,開城府留守,江華府留守,卿其祗缺卽乃封察民生之艱難,克勤中丞之問缺宣風攬轡澄淸八行半缺然而臣亦不以後缺尙在身上缺疾病,不能自由,上不能趨承聖上虛佇之盛眷,下不得專意醫藥以缺之喘,情勢窮蹙,撫躬悲悼,惟恐一死之猶遲,缺臣嚴畏分義,雖欲力疾强出,冒觸風邪,再發之缺不至喎斜而已,則微臣死生,固不足恤,而豈不有歉缺聖明使臣之道乎?臣痼疾嬰身,已無人世之念,而臣之形迹,不能有無於廊廟者久矣。其何以扶曳殘骸,復廁於周行之間哉?風痰之病,症情弛緩,收效未易,臣之不可供職,已決矣。所叨之職,係是上相,責任甚重,不宜閱歲瘝曠,一任臣虛帶養病。伏乞聖明,俯垂哀矜,亟收近侍偕來之命,仍許遞解臣所帶議政及軍門提調之任,公無廢職之慮,使臣得以少延殘喘,千萬幸甚。取進止。批答見上
戶曹判書金鎭龜疏曰,伏以,頃者李喜鼎等之疏,誣毁臣先祖文元公臣金長生,極其無嚴。臣私心痛缺,何可勝言?旋賴聖明,明辯痛斥,而編配喜鼎,此缺出於聖朝重斯文抑邪說之盛意,雖不敢缺區區私家之幸,而臣之感篆攢頌,又當如何也?缺毁,旣莫逃於明鑑之下,且此事本缺從享缺,則當否之間,自有公議,非缺亦不宜八行半缺羸善病,又當衰邁之缺恙侵尋,强病供仕,顚仆是期,常有缺敢自同恒人矣。卽今病狀如許,症兆危缺望痊可,所帶之職,非比閑漫,一日虛曠缺,玆敢冒死仰籲於仁覆之天。伏乞聖明,缺加體諒,亟命遞臣職名,俾得及時醫治,以尋生路,且令緊務,毋致久曠,公私幸甚。臣無任祈懇之至,謹昧死以聞。批答見上
午時,上御時敏堂。監司·營將·守令留待引見入侍,京畿監司徐文裕,錦山營將李順坤,龜城府使權諄,左副承旨朴明義,記事官李明浚·尹樟·金興慶,諸臣進伏。上曰,京畿監司進前。徐文裕進前伏。上曰,畿甸,國家之根本,惕念國事,可也。徐文裕曰,小臣待罪近密,素知聖上恤民之意,故雖他人之爲監司·守令者,尋常戒缺,方面之任,敢不盡心職事乎?第臣才智八行缺。上曰,上年秋,已爲點閱,而卽今則似有客使先聲,只爲巡歷,而點閱,則待秋爲之,可也。徐文裕曰,頃者朝家,令各道抄出流亡絶戶,成冊上報,有蕩減還上之事,而楊州則抄報之際,厥數過多,以此備局退送,使之減報,而旣捧成冊,知委民間之後,則不可失信於民。故當時守令,不得已減其石數,而分錄餘數於流亡元戶之中,以此楊州一邑,則獨未蒙全減之恩,誠可矜憐矣。臣頃聞此事,欲爲陳達而未果,缺臣適忝本道方伯,又此登對,故敢達,特令廟堂,更爲稟處,何如?上曰,依爲之。出擧行條
李順坤進伏曰,小臣,錦山營將李順坤也。上曰,營將之任,不輕而重,且兼討捕使,而移住錦山,意有所在,太嚴則貽害良民,太緩則有傷討捕,必須盡心爲之,可也。權諄進伏曰,小臣,龜城府使權諄也。上曰,守令,例有七事,着實修擧,可也。今番則別有分付之事,各別惕念爲之。諄曰,到任後,鳩聚財力,着實擧行事,旣聽分付於廟堂矣,敢不盡心爲之乎?上曰,到任後從便爲之。承旨曰,監司·守令辭朝,缺何以爲之?以下缺
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺四合,菉豆粥六合,寢睡之不安,與前一樣,脚部痛候,亦無顯然差減之效云。阿是穴兩處,今日亦爲受灸,而時刻則當隨時爲之矣,敢此問安。答曰,知道。無事矣。
右承旨洪受疇書啓,臣敬奉聖旨,傳諭于領議政徐文重,則以爲,臣纔上一箚,罄竭微忱,惟冀日月之明,有所下燭,而天地好生之德,庶垂矜憐矣。伏承批旨,辭意愈隆,責勉益切,臣驚惶震越,罔知攸措也。近侍來守,日宣諭旨,促臣偕還,而偃伏私次,違越嚴命,今至累日。其傲慢驕蹇之罪,至此而極矣。論以王章,有不容誅。臣何敢以疾病爲辭,以求自解之地哉?臣以七十之年,遘此風痰之症,心神昏瞀,若在煙霧之中,不但外貌之不全而已,閉戶蟄伏,畏劫風寒,得有今日,亦云幸矣。復安有驅策殘骸,一分供職之望也?此生已矣,報效無路,北望雲霄,只自沾灑而已云,而臣仍留敦諭之意,敢啓。傳曰,大臣職責,不在於筋力奔走,則臥閤論道,是所望於卿者。卿宜體諒,勉副至意事,更爲傳諭。
今月二十五日,左議政留待引見時所啓,伏見京畿監司柳之發狀啓,以爲,儒校生考講,每年春秋爲之,而若値年凶,則或有權停之時矣。上年秋,纔經考講,今春又當擧行,而今年年事,雖曰稍稔,民間形勢,竭盡於公私債,且當方農之時,民多未遑,今春考講,則姑爲停止,待秋兼行,爲當云。民間形勢,果如此,事當依施,而此不獨畿邑爲然,諸道亦依此例考講,則姑停待秋兼行事,分付,何如?上曰,一體分付,可也。又所啓,臣以還上一半留庫申飭事,曾已陳達分付,而每視以循例分付,多不能惕念奉行,誠可寒心。蓋還上未捧之弊,多由於春糶不能撙節,秋捧不能着實,以致漸成積逋矣。今年年事稍豐,民食之艱,必不如前,一半留庫之法,不可不各別申飭矣。且還上各邑甚夥,有常平廳·賑恤廳各衙門,及各營門會付之數,而各邑,於一半留庫之數,不過以元會付塞責而已。其他各項會付穀,則任意散給,今年則從其名色,各以其一半,竝爲區別留庫之意,嚴飭分付,仍令本道監司,常加嚴飭,時或摘奸,不遵朝令者,別樣〈?〉責,則庶可爲着實奉行之道矣,更以此分付諸道,何如?上曰,各別嚴飭,着實擧行,可也。重出
同副承旨李世載所啓,臣有所懷,敢此仰達。四年嶺藩,詳察民情,則隣族·白骨侵徵,實是小民之至冤。若能變通,則足以導迎和氣,而道內殘民之流散者,或死於乙丙飢饉,或死於戊己癘疫,還歸故土者,絶無而僅有。以其逃頉下,旣有年限,物故代定,亦無尸狀。各邑不得已侵及白骨·隣族者,誠爲矜惻。故臣於己卯秋,以此辭緣馳啓,則自備局回啓行會,而各邑,以閑丁難得,不能盡充其代矣。頃因全羅監司金時傑狀啓,凡逃故無立案者,捧招其隣族,成給立案,竝許頉下事,自備局回下。大小民情,莫不感祝,而但念外方之事,率多始勤終怠,遷就爲事,則朝家軫恤之澤,終難免屯膏之歎。宜令各邑,抄出其逃故久遠未代定者,兩件成冊,各其名下,以某式年入籍,某式年逃故,詳細懸錄,一件上付備局,一件營上,限以今年春夏,使之畢代定,而考其勤慢處之,則各邑,自當惕慮奉行,而民怨亦可少紓矣。且白骨徵布,不但軍役爲然,內各司奴婢之逃故,而未成立案,侵及隣族,殆有甚於良役,亦合一體査頉,以存實惠矣。上曰,依爲之。內各寺奴婢,亦一體施行,可也。以上見二十五日筵說
執義尹趾仁,獻納趙泰老三度呈辭。入啓。遞差。
同副承旨李寅炳辭職上疏。入啓。答曰,省疏具悉。爾其勿辭,調理察職。
傳曰,召對爲之。入侍,承旨李世載,玉堂李觀命·李坦,假注書金相元,兼春秋成璹,史官金興慶。
假注書沈宅賢改,代以洪萬通爲之。
中宮殿·世子宮·嬪宮,藥房·政院·玉堂夕問安。答曰,知道。
藥房口傳啓曰,今日受灸事,朝已啓達矣。差後晩,痛處阿是穴,自內先爲受鍼,痛候似有少減,一日之間,鍼灸竝行,亦涉重難,故受灸則今日姑停之意,敢啓。傳曰,知道。
備邊司啓曰,訓鍊大將李基夏,御營大將李弘述,新授將命之後,皆以爲惶蹙不安,連日陳疏,尙不行公。不但軍門凡事,必多稽滯,至於本司坐起,因堂上不齊,出令還止,亦以累日,事體殊甚未安。訓鍊大將李基夏,御營大將李弘述,竝卽牌招,使之行公,何如?傳曰,允。
吏曹啓曰,臺諫有闕,政事,取稟。傳曰,明〈日〉爲之。
謝恩,刑曹參判李基夏。朝報
入侍時,侍讀官李觀命所啓,向者朝家,褒奬成三問之後,其籍沒田畓奴婢,令忠勳府,出給於洪州書院矣。其後連山士子輩,亦建祠宇於遺墟,陳疏請額,仍請其地所在田畓奴婢,以爲守護之資,該曹覆啓以疊設,防塞其賜額,而至於田畓奴婢,則不爲擧論矣。賜額則朝家雖以疊不許,而田畓奴婢,則今於褒奬之後,不可仍屬該府,且聞其田畓,係是落漏云。更爲分付忠勳府,出給於連山書院,一如洪州書院之例,似合矣。上曰,依所達,分付出給,可也。禮錄燼餘
藥房都提調崔錫鼎,提調李畬,副提調李墪。啓辭見上
朴明義,以義禁府言啓曰,卽接月令醫員李善慶手本,則時囚罪人安䡾,本以抱病之人,聞其父病,晝夜用慮,全廢食飮,病勢添劇矣。聞其父訃,仍以昏窒,不省人事,多試藥物,其無其效,卽今症情,十分危重,方在奄奄中云。自前罪人,病勢危重,則例有保放救療之規,敢此仰稟。傳曰,依爲之。
同副承旨李寅炳疏曰,伏以,臣於日者長路撼頓之際,觸冒風雨,重得外感,僅僅納府之後,適値宗廟修理之役,力疾趨詣,又以殿講試官,早起進參,仍復添劇,扶舁還家,日夜叫痛,殆不省事,素患痰症,乘時轉異,兩手麻木,不利屈伸,疸病夾發,渾身痿黃,肢體倦惰,神氣困苶,寢食全廢,日就澌綴,跬步之間,不能運動,委頓牀席,無望生全,陳章仰籲,見阻喉司,方在縮伏惶悶之中矣。不意玆者,新命遽下,召牌繼降,臣聞命缺,揆以分義,所當竭蹶趨承之不暇,而欲起還仆,八行缺陳暴於天地父母之前。伏乞聖慈,俯諒危懇,亟賜鐫改,仍治臣罪,以爲人臣逋慢者之戒,不勝萬幸。臣無任祈懇戰灼之至,謹昧死以聞。答曰,省疏具悉。爾其勿辭,從速察職。
午時,上御時敏堂召對。入侍,參贊官李世載,侍講官李觀命,檢討官李坦,假注書金相元,記注官成璹,記事官金興慶。觀命讀自皇明通紀武宗皇帝紀,至國子監祭酒未至卒。上曰,下番讀之。坦讀自正德四年,至諸路軍馬討賊。上曰,承旨讀之。世載讀自正德七年,至減死謫遼東。上曰,兼春秋讀之。璹讀自正德十一年,至督率諸兵討賊。上曰,下番讀之。興慶讀自正德十三年終編。觀命進文義曰,此時凡事,朝令夕改,民不取信,以至於國事日非,卽今朝家政缺此弊,凡諸施爲,參以事情,預先講究,則似八行缺,豈特死節缺而已?若使漢武,專任汲黯,則必無虛耗之弊矣。坦曰,劉瑾專權自恣,非一朝一夕之故,自出入靑宮時,慣知武宗指意,且導非義,終至於擅恣,此實爲輔導春宮之一大戒也。周召則尙矣難言,而設置宮官者,非徒敎誨文辭而已。講劘義理,俾盡誘掖之功,而近年書筵引接,不過暫時,居常入處于內,日夜所昵侍者,宦官姬妾而已,其何以聞正言行正道乎?自內別加勸戒,實爲國家無窮之福矣。上曰,當留意爲之。坦曰,司馬光曰,天之生財,不在官則在民,劉瑾家籍沒財貨,若是其多,此則非特不在官,在於權臣家也。若使武宗,任用得宜,以此財物,不專於一人之家,而以爲賑民養士之資,則國其庶幾,而假人權柄,貪虐至此,後世可戒矣。觀命曰,流賊征討之費,不啻鉅萬,凡良民爲賊者,槪出於不得已也。非以本心之不良也。以此戰費,預先賑貸,則必無賊患矣。坦曰,保民之道,全在得人,得人委任,以盡懷保之道,則民豈爲盜乎?近來竊發之患,多多有之,誠非細慮,方伯·守令,各別擇用,宜矣。上曰,然矣。觀命曰,李五,以妖術惑衆,我國不無此弊,僧尼之徒,聚居於京中數處,故先王朝,撤毁其居,作爲學舍。其後法禁漸弛,僧尼之徒,居在城外江上,出入閭家,惑亂婦孺,且聞外方,其弊尤甚,別爲嚴禁,宜矣。坦曰,我國本無左道之害,僧尼亦無大段惑衆之事,八行缺掩卷,諸臣亦掩卷。世載進曰,摠戎使尹就商,時未上來,本廳無句管之人,使御將李弘述,姑爲兼察,似宜,大臣之意如此,故敢達。上曰,分付兼察,可也。以榻前下敎出又曰,再昨大臣入侍時,臣所達,軍兵久遠逃故,定限充定,各司奴婢逃故,査頉,驛卒陞吏,驛保査正,忠順衛無錄券者,爲先充軍,討捕使治盜時,勿論正刑與杖斃,詳問役名,報于巡營,巡營歲末報于備局,行會賊人所居官,卽爲代定事,似當一體分付於各道。大小好紙白綿紙,定差員上納事,亦當分付於湖西·湖南兩道,而大臣未及定奪,送言本院,以爲更稟之地,故敢達。上曰,竝一體分付,可也。出擧行條又曰,注書朴熙晉,以身病出去,調治已過累日,牌招察任,何如?上曰,依爲之。以榻前定奪出觀命進曰,臣有所懷,仰達矣。向者朝家,褒奬成三問之後,其籍沒田畓奴婢,令忠勳府,出給於洪州書院矣。其後連山士子輩,亦建祠宇於遺墟,陳疏請額,仍請其地所在田畓奴婢,以爲守護之資,該曹覆啓以疊設,防塞其賜額,而至於田畓奴婢,則不爲擧論矣。賜額則朝家雖以疊設不許,而田畓奴婢,缺褒奬之後,不可仍屬該府,且聞其田畓,係是缺云,更爲分付忠勳府,行移本道,一一打量,缺祠宇,奴婢亦一體出給於洪州書院之例,似以下缺
上在昌德宮。停常參·經筵。
下直,慶尙右兵虞侯李震白。
右承旨洪受疇書啓,臣敬奉聖批,傳諭于領議政徐文重,則以爲,臣以庸陋之身,誤蒙盛禮,厚辱君命,臣罪至此,萬死難贖,而恩諭日降,聯翩街路,近侍相守,震駭閭里,病裏殘喘,一縷未絶之時,何敢自安於食息之頃乎?五內悶塞,神精飛越,直欲攢地以入,而不可得也。惶恐震悸,不能悉陳,更當以文字,仰暴危忱云矣。臣姑仍留敦諭之意,敢啓。傳曰,知道。
中宮殿·世子宮·嬪宮,藥房·政院·玉堂問安。答曰,知道。
藥房啓曰,節過淸明,風氣凄冷,伏未審聖體,若何?中宮殿症候,伏聞醫女來傳之言,昨日所進,水刺四合,菉豆粥一升一合,五錢重蔘茶,無事進御,而夜間寢睡,未得安穩,脚部痛候,一樣無減云。蔘茶今方煎入,而鍼灸則當觀勢爲之矣,敢此問安。答曰,知道。無事矣。
吏曹粘連啓目,觀此江原監司任胤元上疏,則與前監司柳以復,有婚家應避之嫌,而令該曹照例處置是乎所,監司交代相避,旣有定式,不可仍令赴任,任胤元,依定式改差,何如?傳曰,允。
政院啓曰,今日爲政事,命下矣。卽者吏曹郞廳來言,判書李畬,以藥房提調,方有時急議藥之事,參判李寅燁,以病呈辭,參議權尙夏在外,不得開政云,參判李寅燁,牌招開政,何如?傳曰,允。
正言宋正明初度呈辭。入啓。給由。
領議政徐文重箚子。大槪,敢陳病勢難强之狀,乞遞職名,毋使近侍久留,以傷事體事。入啓。答曰,省箚具悉卿懇。予意已竭,而卿辭愈懇,實未料情志之未孚,一至於此也。當此國事艱虞之日,予不可捨卿,卿不可棄予,卿其須念盡瘁之義,安心勿辭,速出視事,少慰予日夕思想之心。仍傳曰,此批答,偕來承旨傳諭。
中宮殿·世子宮·嬪宮,藥房·政院·玉堂夕問安。答曰,知道。燼餘
未時,日暈。申時,日暈兩珥。
有政。
吏批,判書李畬進,參判李寅燁病,參議權尙夏在外,右副承旨李世載進。
吏批啓曰,江原監司,今當差出,而擬望之人乏少,承旨·外任,竝擬,何如?傳曰,允。
以尹弘离爲獻納,李震壽爲執義,申處華爲安城郡守,申瑞華爲長城府使,宋相琦爲戶曹參議,金鎭圭爲兵曹參議,洪萬朝爲右尹,朴師東爲兵曹正郞,尹樟爲佐郞,趙相愚爲宗廟提調,鄭澔爲廣州府尹,金德恒爲古阜郡守,李德成爲江原監司,金川郡守洪重楷,陞號事承傳,延安縣監李廷謙,降號事承傳,兼喬桐府使元德徽,兼廣州牧使申益恬,兼春秋單,禮曹佐郞申伯周,左尹洪萬朝,右尹柳之發。
兵批,行判書金構病,參缺,參議未差,參知徐宗憲受由在外,缺以任胤元·尹謐付副護軍。八行半缺
古阜郡守李景華呈狀內,有缺襄陽地,本郡距襄陽,十餘日程,斯速入缺年七十,勿敍三百里外,載在法典,李景華缺。傳曰,允。
又以吏曹言啓曰,金川縣,旣已陞郡,而縣監洪重楷,曾經五品,仍陞郡守,何如?傳曰,允。
朴明義,以義禁府言啓曰,以全羅監司狀啓,刑曹粘目,前古阜郡守南延年,移本府處置事,允下矣。南延年,自任所,時未上來,依例發遣府羅將,拿來,何如?傳曰,允。
李世載,以御營廳言啓曰,本廳,黃海道九番別馬隊五十五名,已爲逢點整齊矣。來三月初一日,與東營入直八番別馬隊,替代後,舊軍放送之意,敢啓。傳曰,知道。
行忠州牧使臣李健命疏曰,伏以,臣本無似,濫受蒭牧之任,夙宵憂懼,圖報萬一,而才疎識淺,觸事憒憒,至於捧糴,朝有頒令,而臣不能嚴督催科,舊糶之未準者,實爲列邑之最。今方惶蹙自訟,以俟譴罰之不暇,固不宜妄有所陳列,而伏見備忘辭旨,有死亡人幼稚獨存,還上蕩滌之令。德音一布,四方聳聽,奉令承敎之臣,孰不欲精査明覈,以副我聖上先四之仁政也哉?第以本州事言之,自有詳略之不同,輕重之相舛者。蓋戊寅年間,朝家爲恤人民之死亡於癘疫者,令外方査出全家合沒,幼稚獨存之類,其後繼査飢死人合歿,而身役還上之減,只及於合沒,不及於幼稚矣。今又有飢死幼稚之事,臣取缺文書,則以本州二萬之缺經五年,無前飢疫,合歿四百戶,而蕩八行缺蕩減時,乙亥還上,則初不敢擧論,其穀數之不多,理勢然也。此臣所謂詳略之不同者也。且伏念,聖上,推若保之恩,特有此非常曠蕩之擧,幼稚之保有其家者,尙蒙恤典,而其流離道路,或徙或亡者,不得與焉。此豈獨非殿下赤子,而必欲徵捧,則害不得不遍及於隣族矣。其視幼稚之尙存者,尤豈不冤甚乎?此臣所謂輕重之相舛者也。臣之愚意,勿論已査與未査,合歿幼稚之類,一從癸酉入籍者,考準於丙子·己卯兩式年戶籍,在前而漏後者,方可爲驗,而流亡之類,亦一體許錄穀物,則不專以丙丁戊統紀爲限。乙亥受出者,亦憑其田結之多寡,酌量許減,則勿論朝家所失之多寡,庶可均一,而無詳略輕重之患矣。噫,國家不幸,五歲荐飢,振古所罕,而疾癘繼作,殣瘠相望,曩日之事,言之於悒,雖經兵燹,人民之死亡,未必過此。幸賴前歲稍稔,黎民少蘇,而舊糴徵捧,雖有多寡之不同,今此特恩之下,豈可不推一視之仁,布均施之澤,以慰我孑遺之望哉?伏乞聖明,下臣此章於廟堂,勿討飢民口吻之毫釐,勿咎前後文簿之互異,合歿之未査者,流亡之見漏者,竝許入錄,而乙亥八結之穀,亦令竝減,査得實狀之後,其應捧之類,徐觀年事,漸次充塡,則朝家所失,未必太濫,而民蒙實惠矣。臣無任激切屛營之至,謹昧死以聞。答曰,省疏具悉。疏辭,令廟堂稟處。
備邊司啓目粘連,啓下是白有亦,觀此忠州牧使李健命上疏,則今因幼稚獨存者査減之令,備陳本州飢疫合歿者,前日査覈時,詳略不同之由,且以爲,幼稚之保有其家者,八行缺是如爲缺置合沒者,田役身布還上,竝許蕩減,旣有當初定奪,知會外方,則只抄有役者云者,全不成說,此不過里任輩欺誣之言是白乎旀,至於八結受食者,戶首身死,結內人,不得擧論事段置,以戶首身死之故,結內雖有生存者,惟患其混被蕩減,而不當慮其不得竝減是白去乙,今此所陳如此,殊未知其故是白在果,合沒査覈,已經四年,其後死亡,亦且何限?稱以落漏,欲其追錄,希望其蕩減者,滔滔皆是。旣已査減完畢之後,又許續續退減,則査覈無時可已,事勢實多難便是白乎等以,前後狀請皆不得施行,今不可有所異同兺不喩,所謂八結之穀,初出於文書之欠詳,而以其難於考準,一倂蕩減,殊涉不當是白乎旀,流亡者段,當初定奪時,旣不擧論是白去乙,外方,因此幼稚特減之命,以一時姑息之政,輒有此請是白在果,當其設賑之時,無田土族屬者,初皆入於白給之中,而還上受食者段,多是有根着之類,則雖未免凶歲流徙,而或有還歸本土者,或有田土餘存兺不喩。且所謂流離者,或因逃役,或欲避糴,姑移接近之地,以爲觀望之計者,亦多有之,則其中雖或有實,不知其去處者,而不當與全家沒死者,比而同之,輕許蕩減,致有無限奸欺之弊是白乎等以,此一款,元不曾開路,則尤不當容易許施是白去乎,疏內辭緣,竝姑置之,何如?啓依允。
上在昌德宮。停常參·經筵。
下直,善山府使朴重圭,全州判官韓永徽。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺僅三合,菉豆粥八合,蔘茶無事進御,夜間寢睡,不至全然不安,脚部痛候,與前一樣云。湯藥,姑待一二日更議,而蔘茶則連次煎入矣,敢此問安。答曰,知道。無事矣。
藥房口傳啓曰,前日醫官入診後,有後日如有入診之事,則啓稟爲之之敎矣。卽今脚部痛候之苦劇,已至多日,或不無膿氣流注,侵淫經絡之慮,醫女等所傳,未能明的,不可不更爲入診,以爲詳察之地。御醫金有鉉,鍼醫權聖徵及白興齡,今日使之入診,宜當,敢此仰稟。答曰,知道。
右承旨洪受疇書啓,臣敬奉批旨,傳諭于領議政徐文重,則以爲,臣伏承聖旨,不惟不賜允兪,至以情志未孚爲敎,有若臣冥頑退伏,罔念國事,托疾丐免,惟圖一身之便者。噫,疾病之發於外者,猶不得自暴於天日之明,若此則將何以瞑目於九泉之下也?臣之疾病,雖非朝夕待盡之症,其不能觸冒風寒,有同平人則遠矣。苟有一分可以供職,而偃蹇違命至此,則請伏顯戮,以爲人臣不忠者之戒。有非然者,疾痛之號,庶蒙矜憐於體下之仁也。聖諭彌隆,臣罪益深,驚惶跼蹐,精魄飛越,伏地涕泣,更無所達云矣。臣姑仍留敦諭之意,敢啓。傳曰,知道。
注書朴熙晉病,代以權斗紀爲假注書。
政院啓曰,今日賓廳日次,兩司例爲來待,而行大司憲宋奎濂,持平權,大司諫尹德駿,司諫林濩在外,正言李東彦,掌令金致龍,持平鄭維漸受由在外,掌令兪命弘呈辭,正言宋正明呈辭受由,執義李震壽,獻納尹弘离未肅拜,今無來待之員,除在外受由人員外,呈告未肅拜人員,竝牌招,以爲推移入侍之地,何如?傳曰,允。
正言宋正明再度呈辭。入啓。加給由。
謝恩,執義李震壽,獻納尹弘离,兼春秋申伯周。
傳曰,大臣·備局堂上引見。引見時,刑曹參判兼帶捕盜大將改差事,榻前定奪。
同副承旨李寅炳上疏。大槪,賤疾一向危苦,冒萬死哀籲,未蒙矜許,惶隕感激,益無所措。顧臣病情,決無供職之望,不得不更暴危悃,伏乞聖慈,俯賜怜察,亟許鐫改,以延殘喘事。入啓。踏啓字。
中宮殿·世子宮·嬪宮,藥房·政院·玉堂夕問安。答曰,知道。
藥房口傳啓曰,中宮殿症候,諸醫女入診,罷出後以爲,卽今痛苦之處,雖無膿汁停滯之形,骨節似爲浮高,痛候,有時苦劇,間間施鍼,以泄毒氣,宜當云矣,敢啓。答曰,知道。
吏曹啓曰,守令有闕,政事,取稟。傳曰,過國忌後爲之。
領議政徐文重箚子。大槪,前後敦勉,辭旨懃懇,而賤疾沈綿,不得趨命,更申危悃,乞遞本兼諸職,以便公私事,入啓。答曰,省箚具悉卿懇。備悉至意,復何多誥?遐心未回,召還近侍,斷無是理,卿無困我,卽起視事,以副如渴之望。仍傳曰,此批答,令偕來承旨傳諭。
兵曹,以李宇恒爲左邊捕盜大將。朝報
大臣·備局堂上引見入侍時,歸厚署提調李墪啓曰,自朝家禁斷板商之後,私家所貯板材,亦無可取用者。卽今貿易未還之前,若有賜給之事,則決無進排之路。自該曹量價於本家,以濟閭家搜括之弊事,依允矣。賜給之處,則所當依此擧行,而至於移送內司之棺板,則將何以爲之乎?凡致賻棺板,依以木綿十五匹代給,移內司賜給者,雖與凡致賻有別,其價,亦依此參定,敢達矣。上曰,亦爲參酌給價,可也。歸錄
入侍時,戶曹判書金鎭龜所啓,宗廟修改,旣以來月初六日,擇吉修改,而諸具,自該曹亦旣備待矣。宗廟十一室神榻漆色,竝皆渝傷,當爲改漆,而今日晷不長。雖以匠手累人入役,一日內事役之際,難免怱卒不精之患。且今日氣尙冷,着漆之後,尤未易乾淨,匠人輩,亦以此爲慮。修改事期,若差退旬餘,則日晷漸長,且將和暖,改漆之事,可無窘束之弊,敢此仰稟。上曰,依爲之。禮錄
入侍時,左議政李世白啓曰,兵判例兼禁衛大將,習陣日期,與賓廳日次相値,故今日亦不得入侍矣。本職之外,兼帶事務亦多,此後則賓廳日次進不進單中,雖以習陣懸頉,罷歸之後,亦可進參,若有及時稟定事,使之追後入侍,何如?上曰,事勢誠然,依爲之。禁錄郞廳李廷重燼餘
藥房都提調臣崔錫鼎,提調臣李畬,副提調臣李墪。啓辭見上
朴明義,以義禁府言啓曰,知義禁金鎭龜戶曹坐起進,同義禁李光迪,受由在外,同義禁李益壽,啓聖廟營建事,成均館進,今日堂上不齊,二十九日朔祭受香,來三月初一日國忌齋戒,初二日正日,此四日,科獄罪人等,不得加刑之意,敢啓。傳曰,知道。又以義禁府言啓曰,以本府議啓罪人李世禎還發配所事,旣已判下矣。依例發遣府羅將,押送配所,何如?傳曰,允。
傳于李世載曰,大臣·備局堂上引見。
李世載,以兵曹言啓曰,當日幼學朴奎老,良人鄭龍翊等稱名人,自宣仁門入來,差備門外擊錚,極爲駭愕,竝令攸司,囚禁治罪,同門守門將金世義,常時不能禁斷雜人,以致闌入,亦難免其責,推考,何如?傳曰,允。
又啓曰,新除授左邊捕盜大將李宇恒,卽爲牌招,命召及大將牌·傳令牌,傳授之意,敢啓。傳曰,知道。
又以戶曹言啓曰,凡國用紬段入染之物,自本曹預爲給價於濟用監,傳給其價物於所謂染契人等處,使之措備,缺國用之時矣。今因宗廟修改各樣帳具改備次,缺數字絲紬,使前日受價染人等,同力備納,則其中金禹鉉,缺但趁不備納,本曹捉致之際,亦不來現,至於歐打缺數字,人事之痛駭,莫此爲甚。所當自本曹從重懲治,而禹鉉,旣是出身堂上,則本曹有難處置,令該曹稟處,何如?傳曰,允。
平安監司書目,熙川郡守崔錫瑞,渭源郡守李象隨,以妻稱妾,冒法濫率,竝只罷黜,其罪狀,令該曹稟處。
缺記注官成璹,記事官金興慶。
李世白曰,邇來日氣向和,寒暖不適,聖體若何?上曰,無事矣。
李世白曰,京畿監司徐文裕,以楊州還上蕩減事,榻前陳達,令廟堂稟處事,命下矣。今此所達,似已前日査覈,全家合沒者,誤認爲流亡絶戶,而有所陳達矣。當初査覈時,大抵畿邑所報穀數甚多,缺則多至二千餘石,其餘小邑,亦有過千餘石者,不無虛實相蒙之弊,使之更査矣。及其更査之後,楊州所減,猶過一千餘石,此不爲不多矣。當初所謂二千餘石,亦何知其十分精査乎?今若依此許減,則非但楊州而已,畿內各邑,亦多如此,畿邑如此,則外方又必皆然,事勢漸至難處,決難施行,似當置之,故敢達。上曰,勿施,可也。出擧行條李世白曰,慈山居前郡守趙缺學,李熙芳等,以慈母山城事,陳疏,啓下已久,而將欲缺榻前尙缺啓,故敢達矣。其疏大意以爲,順川郡缺於所謂古順州,順川邑內五面,則劃屬於慈山,以本邑守令,爲管城將,陞號移邑於城中,而監營所送別將,則停罷宜當云矣。臣待罪關西時,詳審其山城形勢,則實爲西路之第一關防,而使本道監司主管,爲他日住箚之地。故守城別將,例以監司軍官差送,而軍官輩,雜以卑微缺令留住山城,自不能彈壓列邑,且與缺官角立八行半缺使之典守監營雜物而已。非有設施缺,似爲便當矣。至於順川之移設古順州,此亦缺之屢訴者,而觀其事勢,實多不便,旣難施行。且所謂邑內五面,雖曰本是慈山地,而到今累百年後,何以知其必然,輕易劃屬乎?此則置之宜當,分付本道,何如?李基夏曰,臣待罪兵營時,淸北,則因朝令停巡,未及巡審,而至於慈城,形勢甲於淸北,且其處群情,咸願地方之兼察城將,大臣缺爲便好矣。上曰,依所達,分付爲之,可也。出擧行條李世白曰,訓鍊大將李基夏,前拜御將時,仍兼捕將矣,及差訓將,兼帶依舊,非但本局軍務浩大,所兼刑參·捕將,俱是劇地,實有難兼察者,在渠私情,旣以爲憫然,而且以國體言之,一人兼任,至於如此之多,各衙事務之積滯,亦甚可慮,合有變通之道矣。上曰,捕將,許遞,可也。出榻前定奪李世白曰,兵判例兼禁衛大將,習陣日期,與賓廳日次相値,故今日亦不得入侍矣。本缺之外,兼帶事務亦多,此後則賓廳日次,進不進單缺,雖以習陣懸頉,罷歸之後,亦可進參,若有及時稟定之事,使之追後入侍,何如?上曰,事勢誠然,依爲之。重出出擧行條李世白曰,臣有所懷敢達。臣曾前待罪承宣時,屢蒙諸承旨持公事入侍矣。近來廢閣已久,實爲欠典,各樣文書,種種書啓,終不如口達之便,缺今雖頻設晝講召對,加定賓廳日次,而猶不無公事八行缺獄,看覈處置,未爲不可,以此分付似當,故敢此仰稟。上曰,依爲之。出擧行條金鎭龜曰,宗廟修改,旣以來月初六日擇吉,修改諸具,自該曹亦幾備待矣。宗廟十一室神榻漆色,竝皆渝傷,當爲改漆,而卽今日晷不長,雖以匠手累人入役,一日之內,畢役之際,難免其怱卒不精之患。且今日氣尙甚陰冷,着漆之後,尤未易乾淨,匠人輩,亦以此爲慮,修改日期,若差退旬餘,則日晷漸長,缺和暖,改漆之事,可無窘束之弊,敢此仰稟。上曰,依爲之。重出出擧行條金鎭龜曰,頃日歸厚署提調李缺所啓以爲,自朝家禁斷板商之後,私家所儲板材,亦無可取用者。卽今貿易未還之前,若有賜給之事,則決無進排之路。自該曹量宜給價於本家,以除閭家搜括之弊事,依允矣。賜給之處,則所當依此擧行,而至於移送內司之棺板,則將何以爲之乎?凡致賻棺板價,以木綿十五疋代給,移內司賜給者,雖與凡致賻者有別,其缺亦依此酌定,故敢達。上曰,亦爲參酌給價,可也。重出出擧行條金鎭龜曰,臣因大臣所達,慈母山城事,有所懷敢達。南漢留營別將,自前不以兩班武臣擇差,而其任,實係不輕,南漢所在本廳及戶曹財貨別將,專爲典守,且本府軍餉之外,營庫亦有還穀,將校軍民等處,分給還捧之事,別將亦皆主管,缺城缺別將缺堞城廊,及城內凡公廨寺刹營作修補之八行缺其任缺而至於城機別將,則修繕城堞,禁缺樹木之外,大小營作,無不句管,其勤苦尤甚。在昔徐頎男缺城機別將,能擧其任,至今山城之得以完護,皆稱此人之功勞,故戊辰擧動時,頎男孫必成,特授邊將。今此別將監官中,若有表表可稱之事,則守禦使,考其勤慢,以爲激勸之地,似宜矣。上曰,守禦使,考其勤慢,以爲激勸之道,可也。鎭龜曰,四任缺其善其職者,大政時,或爲文移該曹,以爲擧行之地乎?缺兵曹久勤,置簿甚多,尙患其難於盡用,今若於每都目,依他久勤例爲之,則事甚難便,此則擇其中功勞最著,間或以別例爲之,勿復歲以爲常,有若久勤之例,似當矣。上曰,大政時,不可一如久勤遷轉,以別例用之,可也。出擧行條金鎭龜曰,南漢山城有四大門,且有暗門,而所謂暗門,蓋爲缺兵出入之地,其制甚爲低窄。自前城內居民送死缺東大門出送,而他大門則有不得出送之事矣。近於東缺禁斷,只令以東暗門出送。其門旣甚低窄,僅容一人,故喪柩出送之際,極爲苟簡,其民等,莫不悶迫,齊聲號訴。今若於東門近處,別出一門,比諸暗門,稍大其制,則事可便好,而莫重防守之地,又出一門,亦涉虛疎,若或閉塞卽今暗門中不緊一處,而新出一門,以爲送葬缺,則似缺事雖微細,亦係民情,故敢此仰達。缺世八行缺其暗缺處,開出一門,可也。出擧行條李震壽缺請乙亥定式後,諸宮家冒濫折受之處,一倂革罷事。措辭見上上曰,勿煩。
尹弘离啓曰,臣以庸陋無似,屢叨風憲,效蔑絲毫,譏積尸素,心常悚懼,如負重何,矧玆薇垣新除,等是缺,其不能稱塞,猶夫旣往,而論其地望,比前有別,臣何敢缺,以益其瘝曠之罪哉?且臣於丙子科獄之缺拿問之請,有不可參涉者。頃當獄囚之議放,適缺爭執,竟被彈駁。昨年道一之被論,以臣缺章,置對金吾,卽今本院,有此二啓,臣缺加矣。自量愚賤,無一毫可堪之望,參以情勢,有萬分難冒之嫌,何可忘廉喪恥,一刻抗顔於臺次乎?請命遞斥臣職。缺勿辭。
李世載曰,獻納尹弘离,再啓煩瀆,退待物論。缺
領議政徐文重箚曰,伏以,臣以病痼當遞之身,刳肝瀝血之疏,亦已累上矣。微誠淺薄,不能回蓋高之聽。疾痛之號,缺父母之憐,臣之情理,其亦慽矣。臣自立朝缺言病,以曠公務,今者垂死之年,位忝三事,缺盡瘁之義,而甘爲托病欺君之計哉?缺勉,辭旨懃懇,恩禮非常,前古所罕。雖以缺豸之微,尙或知感,而況如臣之沐浴休澤,毫髮皆缺之賜者哉?每奉綸音,莊誦未畢,涕泗橫集。臣於是,缺敢以一身死亡爲念也。顧臣譾劣,本不合輔相之任,缺今則缺神精內鑠,思慮語言,又不如其舊,其何缺人亦謂臣爲如何也?方今陽和,八行半缺批答見上
李寅炳疏曰,伏以,臣賤疾缺減,冒死哀籲,冀蒙矜憐,不惟不許,反有調理察職之命,臣惶霣感激,益無所措。如有一分自力之勢,則缺爲引疾圖便之計哉?顧臣病情,種種危急,其中最缺痰成塊,往來于胸脅之間,轉動之際,缺窒倒,兩手麻木,不利屈伸,臨紙把筆,不缺劇,食飮全廢,肢體倦怠,神氣困苶,跬缺動,此外諸症,固不敢一一枚擧,以浼聖聽,而旬月之間,萬無差歇之望,出納之地,亦無久曠之理,卽今僚缺不齊,事多苟簡,尤不可一日虛帶職名,不得不更暴血懇。伏乞聖慈,俯賜憐察,亟許鐫改,俾延殘喘,不勝缺。臣缺祈懇屛營之至,謹昧死以聞。踏啓字。
淸州牧使魚思徽疏曰,伏以,臣猥以無似,濫蒙洪造,缺榮耀旣極,忝分州符,便養又侈,兢惶感涕,一缺圖報涓埃,而顧此本州,處於兩營之間,物缺加以半年三遞之餘,官事不成模樣,荐缺蘇醒,種種弊瘼,固難毛擧。姑以及時缺數事,惟聖明之試垂擇焉。臣竊惟,王缺保民,保民之道,莫如均施其惠,而向者己卯,缺爲軫飢癘闔死之慘,特有還穀蕩減之令,缺欣感泣,扶杖相賀曰,我聖上深仁厚缺旣骨之類,則今此孑遺餘氓,庶可以咸囿於缺也。道臣,惟以八行半缺者也。一年稍稔,缺已所食之穀,尙難備納,今又以闔沒缺隣里,誠有所不忍。臣嘗日夕悶惻,罔知攸處,缺備忘辭旨,則飢疫後幼稚獨存者,還穀缺十行絲綸,德意洋溢。臣莊誦再三,若半行缺風力士夫,及風憲尊位,宣示備旨,仍爲半行缺殿下遇災恤民之誠,若是懇惻。凡有血氣者,半行缺想聖意所在,蓋以闔死之類,曾已蕩半行缺幼稚獨存者,宜加矜恤,有此蠲減之澤。缺闔死旣骨者,前漏而後掩,終不蒙一視之惠耶?缺怨咨之狀,一一登聞於天聽,則其所以軫恤之缺幼稚之後,而九重邃遠,特未聞知耳。今於缺一或疎漏,一或欺瞞,其罪當死,縷縷開諭,分査缺十三面所報成冊之數,幼稚獨存者,半行缺而不入於蕩減者,二千四百戶,而隨其名下半行缺,各年分糶之官案,親執叩算,摠以計之,半行缺,各穀之數,至於一萬四百四十一石零,而本州半行缺數通計七萬一千二十七石,則今此所半行缺之一也。當初成冊之時,面任輩,不能遍訪於各半行缺,而不得載錄者,或有流丐顚壑,而故里隣缺者,或有受食於己卯之前,而闔死於己卯半行缺,均是闔死之類,俱無九行缺千六百餘石,今若半行缺千餘石,而木一疋,六斗米,乃其常定也。缺一疋之價,少不下錢文三兩餘錢,而錢一兩缺十五斗,可作一疋木。此則朝家,以六斗缺至三倍也。均是一州之民,而作米作木之缺怨咨固不暇言,而王者賦民之道,恐缺該曹更爲詳量,許以本米,盡數上納,則國缺其惠矣。有司之臣,如以錢布,緊於經用,缺亦願作錢以納,而第考該曹關文,則以缺爲一疋之直,以米計之,此亦三倍也。若於缺一兩,捧以二兩三錢,則其視六斗常定,猶缺比之作木,所減不貲,於公於私,實爲兩便。缺本州各邑軍兵摠數,凡六千三百九十四缺五百四十名,積年逃亡未代定者,亦缺家事目,各項未收番布,一倂蕩半行缺怨自此可少紓矣。其在體半行缺,而乙丙以來,死者太半,幼者未長。半行缺同無麪之不托,終無塡充之勢。半行缺策,而第觀本州軍案,名數浩多,有半行缺袱直·落講·餘丁·馬兵·保率者,此蓋新半行缺之枝指也。以軍爲名,不編行伍。半行缺不緊之類,以充九行缺不堪用也。果如半行缺,則一百十四位所用鍮簠簋半行缺兩,似此物力,實非凋弊一邑之所可辦備,半行缺參量,特許蠲出大同,以備其器用,而半行缺納,以爲拮抾添補之地,則莫重祀典之半行缺,且本校奴婢,甚爲凋殘,將不得半行缺先朝。庚戌年間,領府事臣南半行缺枚報巡營,則其時監司故驪陽半行缺具由啓聞,請得奴婢各十口,以屬於半行缺來荐遭飢癘,死亡殆盡,卽今現存者,不過缺典守聖廟之勢,今若一依先朝半行缺本州者,量宜劃給,則實有光於崇重缺政之四也。凡此四者,莫非矯弊之不可已者,缺右文之日,尤可變通。故玆敢不揆僭缺速賜裁處,則民事幸甚,士林幸甚,臣缺昧死以聞。缺疏辭,令廟堂稟處。郞廳申一淸校正。燼餘添書。
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺僅一合許,菉豆粥四合,湯麪少許,而臨進,有惡心之候。夕間吐出淸痰,寢睡比前夜稍勝,脚部痛候,雖不至苦劇,亦無差減之勢云。臣等不勝悶慮之至,與諸御醫詳議,則以爲,水刺厭進,近日特甚,苦口湯劑,有難强進。卽今所進蔘茶,去黃茋,加蓮肉三錢,白茯苓一錢,連次進服,亦爲扶元補脾之道,時進薑茶湯,以鎭嘔氣,宜當云。蔘茶·薑茶湯,依此煎入矣,敢此問安。答曰,知道。無事矣。
昨日引見時,獻納尹弘离所啓,臣以庸陋無似,屢叨風憲,蔑效絲毫,譏積尸素,心常悚懼,如負重何,矧玆薇院新除,等是言責,則其不能稱塞,猶夫旣往,而論其地望,比前有別,臣何敢遽爾忝竊,以益其瘝曠之罪哉?且臣於丙子科獄之啓,吳道一拿問之請,有不可參涉者。頃當獄囚之議放,適以憲職入侍,不能爭執,竟被彈駁。昨年道一之被論,以臣同爲考官,名入臺章,置對金吾,卽今本院,有此二啓,臣之不自安,有非一二層加矣。自量愚賤,無一毫可堪之望,參以情勢,有萬分難冒之嫌,何可忘廉喪恥,一刻抗顔於臺次乎?請命遞斥臣職。上曰,勿辭,退待物論。
執義李震壽所啓,請革罷宮庄事。措辭見上上曰,勿煩。
院前啓,引嫌而退,拿問之啓,雖非可嫌,不論科獄,初旣見斥,則揆以臺體,勢難參涉,請獻納尹弘离遞差。答曰,依啓。
中宮殿·世子宮·嬪宮,藥房·政院·玉堂夕問安。答曰,知道。燼餘闕
上在昌德宮。停常參·經筵。
辰時至午時,日暈。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺三合,米飮六合,菉豆粥七合,夜間寢睡,煩轉不安,金銀花茶,調進牛黃二分,脚部環跳穴近處痛勢乍歇,而氣沖穴近處,又爲作痛,左邊脚部,亦有微疼之候云。痛處則隨其發作,觀勢施針,而加味人蔘茶,連次煎入矣,敢此問安。答曰,知道。無事。
右承旨洪受疇書啓,臣敬奉批旨,傳諭于領議政徐文重,則以爲,臣之請急乞免,安有一毫他意?只是疾病重發,不得趨赴嚴命,非出於愛惜軀命,事勢有所不能也。不意聖明之尙此靳許,恩眷彌隆,臣罪漸重,無非微臣,平日立朝無狀,不能取信於君父,一至於此。臣反躬追愆,駭汗遍體,跼地蹐天,求死不得,惶恐震怖,伏地俟罪之至云矣。臣旣承偕來之命,仍留敦諭之意,敢啓。傳曰,知道。
領議政徐文重箚子。大槪,病勢情地,危迫窮蹙,更暴瀝血之懇,冀蒙恩遞事。入啓。〈答曰,〉卿之前後章箚,輒以疾病之難强,縷縷陳懇,一向敦迫,亦有所未安,故近侍今姑召還,卿其須體此意,安心勿辭,俟間視事,毋孤至望。仍傳曰,此批答,偕來承旨傳諭。
傳曰,明日諸承旨,持公事入侍。
傳曰,晝講正時,定以午初。
成均館官員,以同知館事意啓曰,今三月初三日,儒生課製,當爲設行,而大提學未差,政府西壁,無行公之員,限內不得設行,今月內無故日,退行之意,敢啓?傳曰,知道。
中宮殿·世子宮·嬪宮,藥房·政院·玉堂夕問安。答曰,知道。
館學儒生申錫華等上疏。大槪,臣等,伏見李喜鼎等,誣辱先正臣文成公李珥,文簡公成渾,文元公金長生等三賢之疏,不勝駭憤,齊聲叫閽,以效申辨之忱事。入啓。答曰,日者李喜鼎等,乃敢祖述邪論,醜詆先正,不有餘力,極可痛心,纔施投畀之典,明示好惡矣。爾等之封章辯明,寔出尊賢之誠,予用嘉尙,可不留心焉?燼餘闕
上在昌德宮。停常參·經筵。
下直,居山察訪洪夏錫。
中宮殿·世子宮·嬪宮·藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺五合,菉豆粥一合,初昏有煩熱之候,金銀〈花〉茶,調進牛黃二分,寢睡比前夜稍勝,脚部痛候一樣云,諸御醫等以爲,湯劑停止,今已多日,不可不更爲議藥,而淸肝解鬱湯,乃是八物湯加味之劑,非但雙補血氣,癰疽潰後,久不差愈者,亦有用此之法。且當春時,不無疎肝之功,本方,加便香附七分,砂仁炒硏五分,連進宜當云。此藥自今日煎入,而人蔘茶,亦爲煎入矣,敢此問安。答曰,知道。無事矣。
傳曰,明日晝講爲之。
正言宋正明三度呈辭,入啓。遞差。
府前啓,請革罷宮庄事。措辭見上答曰,勿煩。
兵曹參議金鎭圭上疏。大槪,李喜鼎等誣毁先祖之狀,聖明旣已洞燭嚴治,士林亦又明辨痛斥,而顧臣情理,猶有所不敢自安,玆用仰暴臣兄前疏之未悉陳者,伏乞俯垂照察,許鐫職名,以申私義事。入啓。答曰,省疏具悉。已諭於戶判疏批矣。爾其勿辭,從速察職。
執義李震壽上疏。大槪,敢陳病難供職之狀,乞蒙恩遞事。入啓。答曰,省疏具悉。疏辭亦有意見,令廟堂稟處,爾其勿辭,調理察職。
院前啓,請還收丙子科獄罪人等及差備官竝爲放釋之命事。措辭見上請己巳增廣殿試入場諸人,自壯元李師尙以下,竝命削去仕版。措辭見上請前參判李萬元削奪官爵。措辭見上請判書吳道一爲先拿問事。措辭見上將領,國之重任,不可不愼簡也,明矣。新授訓鍊大將李基夏,人望素輕,徒藉先蔭,前後踐歷,亦云叨冒,前任御將,已多濫吹之譏,及授本任,尤致物情之駭。至於御營大將李弘述,本以宗派,義同休戚,而昨年之事,勿論輕重,旣有人言,則其在事體,今不可遽加簡拔,荐授將任,除命之下,公議愈激。請訓鍊大將李基夏,御營大將李弘述改差。答曰,不允。末端事,兩臣之一時論劾,已是不意,而措語亦欠穩當,予實未曉也,亟停勿煩。
正言李東彦啓曰,伏承聖批,以一時論劾,已是不意,亦欠穩當爲敎,臣不勝惶惑之至。將領之權,爲任最重,而除命之下,物情未協,則公議所在,不可無規劾之擧。故略摭其冒濫不稱之實狀,以存臺閣之體而已。遣辭措語,元無過當之語,未安之批,實出意外。此無非如臣疲劣,猥忝言責,觸事疎迂,言不見信於君父之致,而深夜之中,引避煩瀆,臣罪至此,益無所逃,其何敢一刻冒居於臺次乎?請命遞斥臣職。答曰,勿辭,退待物論。朝報
有政。吏批,以權龜老爲直講,朴泰恒爲獻納,洪萬恢爲茂朱府使,李敏英爲弼善,鄭維新爲監察,金萬鎰爲渭原郡守,宋元材爲熙川郡守,鄭覺先爲工曹正郞,尹趾仁爲軍資正,柳泰明爲正言。
兵批,以柳星樞爲統制使。燼餘
藥房都提調崔錫鼎,提調李畬,副提調李墪。啓辭見上
洪受疇啓曰,假注書權斗紀,身病猝重,勢難行公,今姑改差,他假注書,差出,何如?傳曰,允。
以洪重休爲假注書。
吏批,判書李畬進,參判李寅燁病,參議權尙夏在外,左承旨沈枰進。兵批,判書金構式暇,參判閔鎭厚病,參議金鎭圭未肅拜,參知徐宗憲進,右副承旨李世載進。
吏批啓曰,諫院闕員,今當差出,而缺外任竝擬,何如?傳曰,允。又啓曰,卽接成均館牒呈,則司藝金始慶,身病甚重,不得行公云。依受缺差,何如?傳曰,允。
洪受疇啓曰,同副承旨,除授日肅謝,例也。新除承旨任舜元,卽爲牌招察任,何如?傳曰,允。
沈枰啓曰,明日常參·經筵,取稟。傳曰,只晝講。
沈枰,以禮曹言啓曰,宗廟修改日期,差退旬餘事,定奪矣。更令日官推擇,則今三月十六日卯時,爲吉云。永寧殿·永禧殿·宗廟·永昭殿春奉審,有頉雜物,當於其日,竝爲改備,原粘目中,改付標以入之意,敢啓。傳曰,知道。
又以纂修廳言啓曰,本廳堂郞,多至十餘員,而着實修正者,不過四五員而已。其餘或稱疾病,或稱他故,率多遷延缺慢之弊,事甚未安。至校理宋徵殷,以己巳榜,方在缺不得行公,纂修之事,委屬可慮,郞廳未差,一缺洪禹績差下,使之察任,何如?傳曰,二行缺何如?傳曰,允。
又以兵曹言啓曰,訓鍊都缺直把摠柳沺,身病猝重,今日入直之後,一倍添劇,方在危急中云。不得已原單子中,改付標以入之意,敢啓?傳曰,知道。又以御營廳言啓曰,今此舊番別馬隊·別破陣等試才賞格,從分數多寡,以本廳所儲木綿面給後,別單書入之意,敢啓。傳曰,知道。
又以御營廳言啓曰,本廳無軍將官朔試射時,哨官李後說,未滿四矢,依例汰去,何如?傳曰,知道。
朴明義,以司僕寺官員,以提調意啓曰,本寺箭串屯田中,諸宮家菜田免稅,兩位不存,則減數之規,舊宮兩位不存處,還減之意,旣已稟定矣。還減與仍存之數,別單缺入,而當初因各其宮奴呈狀,本寺題給,例不過五日耕,而缺增爲七八日耕者有之,此則雖在仍存中,竝爲減數缺。傳曰,知道。
朴明義,以兵曹言啓曰,興仁缺發遣本曹郞廳與戶曹郞廳·繕工監監役官缺摘奸,則門樓上全體傾側,其餘上下層椽木付椽,及缺方木,亦已年久腐傷,不可不趁卽修改,而上下層蓋瓦,盡爲撤下,然後可以措手,起其傾側云。莫重都城門樓,有此傾側腐傷之患,誠爲可慮。卽令日官擇日,趁卽修改,何如?傳曰,允。
答大司諫尹德駿疏曰,省疏具悉。爾其勿辭,上來察職。
答執義李震壽疏曰,省疏具悉。疏辭亦有意見,令廟堂稟處,爾其勿辭,調理察職。
答兵曹參議金鎭圭疏曰,省疏具悉。已諭予意於戶判疏批矣。爾其勿辭,從速察職。重出
答殷栗幼學洪允采疏曰,省疏具悉。憂愛進言之誠,予甚嘉尙,可不體念焉?缺以變通事,令廟堂議而處之。以上原疏在下
掌令兪命弘啓曰,本府以宮庄革罷事,爭執已久,而聖明不賜缺爲敎,臣不勝悶鬱焉。前後折受定式二行餘缺廣占,地部財貨,反歸於冗剩,宿弊自缺一弊,豈不有乖於當初定奪之本意哉?夫以殿下之明聖,寧不思民怨之益深,弊端之無窮,而猶且靳固不許,一任因循者,其或以宮家形勢亦有所難支而然歟?昔我太祖大王時,功臣等請於王子諸宮,本科外,加賜土田,太祖大王下敎曰,本科百餘結,亦不至饑寒。世宗大王,亦嘗遇災,下敎曰,其減親王子科田,以答天譴。我二祖至誠勤民,大公無私之意,至矣盡矣。臣聞舊四宮戊辰以後折受,多者四千餘結,少者亦至千餘結,以此推之,新四宮乙亥以後折受,亦不知其幾千結。其視百餘結,多寡之懸殊,爲如何哉?卽今缺宮事勢,比之國初,固難槪以一例,而該曹給價之缺,亦可以買取累百結之田,則以此支用,何憂不足,而缺物,又許折受,使宮家專其厚利,窮民失其缺弊,無大於此者。矧今天變洊酷,民憂孔殷,國缺岌嶪,已至十分地頭,則凡係革弊救民之策,惟缺汲汲,如救焚拯溺也。殿下誠以太祖之心爲心,而以百餘結猶以爲多,以世宗之政爲政,而不以減田爲難,則豈不增聖德之光輝,而聳四方之觀聽乎?請乙亥定式後諸宮家冒濫折受之處,一竝革罷,以除窮民一分之弊。答曰,勿煩。
正言李東彦啓曰,本院,以丙子科獄罪人等放送還收事,爭執旣久,而尙未蒙兪,臣不勝悶鬱焉。大凡治獄之道,罪雖難明,情有可疑,則必也嚴覈窮問,得其實狀,果有罪犯,則明示典刑,苟爲冤枉,則洞加伸雪,然後方可以嚴國體服人心矣。今此缺事,專由於閔時俊之招,而時俊變辭之後,方爲刑訊。缺不宜徑先放釋,至於夤緣用奸,都在於差備缺疑之端,而尙未覈出,則尤不可不更加究問,二行缺刑政乖舛,輿情憤鬱。請還收科獄缺差備官等竝爲放送之命。風節名義,士夫立身之大本,況於發軔之初,尤不可不砥礪自飭也,明矣。頃當己巳年坤宮位傾之日,擧國臣庶,雖婦嬬之無知,輿儓之至賤,莫不痛迫飮泣者,誠以秉彝之天,人所同故也。獨其時,增廣文科殿試入場諸人,孰非以士夫爲名者,而特以牽於榮利,撓於禍福,恬然赴試,若不聞知,聚首大庭,操弄觚墨,分占名次,自同平日。且其應榜謝恩,政當坤聖出宮之日,章甫守闕而慟哭,閭巷拾業而奔號,遠近慌忙,景象如何,而一榜諸人,獨何心腸,恩牌前導,呵從後擁,溢目榮耀,得意揚揚,一路之中,忻慽判異,以臣子毋缺之義,胡寧忍此,縱不畏人,獨不愧天,擧世唾罵,缺其在淸朝廷礪一世之道,宜有澄汰之缺今十年之後,尙無聲罪之論。淸途華貫,曾缺礙,義理之晦塞,搢紳之恥辱,莫此爲甚。至於壯元李師尙,則大暢藻思,巍占魁甲,比諸他人,已極可羞,而方當榜會之日,榜下之人,或欲齊聲疏籲,則百般規避,終至罷會。及其邦禁旣嚴之後,唱第在卽之際,始乃刪削疏語,僅備塞責之文具,喉司退却之後,登時應榜,惟恐不及,其處義之無狀,發身之不正,尤極憤惋。如此得名敎之輩,不可混齒仕籍,以汚淸朝。事雖旣往,義在必劾,請己巳增廣文科殿試入場諸人,自壯元李師尙以下,竝命削去仕版。臣以前參判李萬元削奪官爵事論啓矣,聖明不賜允兪,而只下罷職之命,臣竊惑焉。近來懲惡不嚴,餘孽缺,今此萬元,敢因乞免之章,陰售護黨之計。有曰缺出群情之外,上自大臣,下至三司,伏閤庭二行缺之別。噫,當時群壬之半日庭請,暫時伏閤,缺蔑倫樂禍之心,强勉塞責之狀,已難掩其肺肝。若夫權大運·睦來善·李玄逸等誣辱悖慢之言,有非臣子所不忍言所不忍聞。況所謂涕泣之閔黯,竟發謀害國母之凶計,則此輩掩藏之心腸,路人所知,而今乃以交爭不已等語,肆然分疏,敢以其時擧措,專歸聖躬,又以是非彼此之說,變亂黑白之分,隱然置群奸於無罪之地。以此槪之,則萬元之當初樹立,非出於本情,灼然可知。其侮弄君上,探試朝廷之狀,萬萬切痛。此而置之,將無以嚴討罪之典,明淑慝之別,罷職薄罰,不足以懲其罪。請前參判李萬元削奪官爵。前判書吳道一,前冬自別疏中,所謂敎誘順億,構陷臣身,獨缺知等語,雖未及歷擧人名,顯有指目之意。似若有缺之人私惡,道一,構捏虛無,故爲指嗾鍛鍊者然。缺道一之言,則其敎誘者之奸情慝態,誠有浮於士缺換封考官之用情,而道一,若不的知其人,則身爲重臣,必不敢做出白地之言,載諸自明之疏,爲一時淸脫之計,而樂陷於欺弄君父,疑亂獄情之罪,此其所言,斷有明據。今若不問於道一,則敎誘之人,終無覈得之日,而適中奸細者陷人之計也。若其憑問之後,果有事實,則法當嚴治,而如其反是,則罪有所歸,而今乃因順億之招,只査其用情之根因而已。所謂敎誘順億一款,則尙今掩置,不問其敎誘者誰某,是重臣奏御之疏,反有輕於罪人納款之語也。其在獄體,殊涉顚倒,不可不嚴問明覈。請前判書吳道一,爲先拿問,鉤得敎誘之奸人,以嚴獄體,以正國法。將領,國之重任,不可不愼簡也,審矣。新授訓鍊大將李基夏,人望素輕,徒藉先蔭,前後踐歷,缺御將,已多濫吹之譏。及授本任,尤致物情二行缺除命之下,公議愈激。請訓鍊大將李基夏,御營大將李弘述,竝命改差。答曰,不允。末端事,兩臣之一時論劾,已是不意,而措語亦欠穩當,予實未曉也。亟停勿煩。
大司諫尹德駿疏曰,伏以,臣頃缺之命,敢以母病身病,不堪離違起動之狀,冒上辭缺反蒙恩批,申以勿辭上來之敎。寵重而益增惶霣,情溢而冞深窮蹙。母病尙無差復之期,身病亦在沈頓之境,遲待累日,無望祗詣,不得不代奴狀訴於府官,有以轉達情勢,未及徹聞,又有諫職之命。自惟空疎之賤臣,乃蒙頻煩之異數,榮感震越,不知置身之所也。臣陞資七年之間,五膺是命,而自量人器,不敢冒承。蓋臣見識言論,無以稱塞,間嘗一番妄言,重拂天意,得免重譴,良由包容,而愧惕至今,夢寐猶驚。今臣更欲開喙,則有懲羹之戒,仍以結舌,則有素餐之懼,若是而其敢進據言責之地耶?不但此也,心方焦煎於溫淸,身又困篤於床第,離側登途,俱無其勢,玆不得不疾聲申籲於乞缺遞臣職名,仍治臣前後違傲之罪,不勝幸甚。臣無任俟缺昧死以聞。
兵曹參議金鎭圭疏曰,伏以,二行缺聖廡腏享之事,則惟當以俟公論,不宜遽缺義,而亦不可晏然於職次。是以泯默屛伏,呈告解免,此固不特爲陰陽之爲寇,職事之久曠耳。日昨我殿下,洞察其欺誣之狀,亟施以投畀之罰,聖明斥邪堲讒之意,可謂至矣。今者館學章甫,抗章夬辨,士林之公論,亦已伸矣。爲子孫者,宜無餘憾,而然於私義,尙有不敢自安者,則亦安得終自外於仁覆之下哉?夫喜鼎誣毁之言,今不必一一論辯,而至其子姓多顯云者,尤極悖慢。竊念臣家,蒙缺朝之大造,席先世之餘蔭,通籍登朝者,蓋亦不少,而若乃從祀之論,實係斯文重典,士林之所以陳請,朝廷之所以處分。夫豈以其子姓之盛衰,有所左右,而今乃隱然歸之於私門之形勢,此輩若有嚴畏朝廷之心,安敢乃爾?然則此缺不但爲侮辱臣先祖而已也。無倫之言,固不足與較,而只缺不肖,濫廁通顯,致令嫚辭,上及先祖,慙痛之極,缺生如是,而尙可冒齒周行,以益其罪戾乎?昨者臣兄鎭龜,略暴危悃,過蒙恩言,以臣感激攢戴之誠,似不敢復事瀆浼,而臣兄之於伊時,迫於嚴召,未暇悉陳。玆用仰籲於天地父母之前,伏乞聖慈,俯諒臣區區情理,亟命鐫臣職名,俾令私義粗安,千萬幸甚。臣無任隕越之至,謹昧死以聞。
執義李震壽疏曰,臣於乞免之章,不宜贅以他說,而旣有所懷,不容泯默,猥塵宸聽,惟殿下垂察焉。日昨筵中大臣,因東萊府使報狀,以營獄見囚譯官朴再興移拘萊府之意,陳達蒙允,臣意以爲不然也。再興之情犯輕重,臣未知其如何,而初欲置之極罪,以懲日後,則再興今日,卽一死囚,豈可以當初監董之故,而遽使輿聞於折價之事乎?命令之顚倒,事缺苟且,莫此爲甚。藉令論直高下之際,誠有所賴於缺壞損國威,則臣恐得不能補其失二行缺,臣於入侍時遽聞,而未諳委折。今者招缺舌,始聞其槪,終有所未安於心,故敢此俯陳。伏願殿下,勿以成命爲拘,特加睿察,使之仍囚營獄,俾令朝家處分,務歸得當焉。臣無任屛營之至,謹昧死以聞。
□時,上御時敏堂。左承旨沈枰,右承旨洪受疇,左副承旨朴明義,右副承旨李世載,記事官李明浚,記注官成璹,記事官金興慶,諸承旨,各持公事進伏。沈枰讀褒貶等第啓本,上曰,啓下該曹。洪受疇讀纂修廳草記,上曰,允。朴明義讀全羅監司狀啓,上曰,啓下該院。上曰,啓字誤踏,長番內官推考。沈枰曰,小單子,未及持入,使注書出去持來,何如?上曰,唯。李明浚遂趨出,持小單子及兵曹省記與將官缺單子,更爲入侍,自缺下敎曰,此單子,必須趁速出給,可以二行缺。洪受疇讀禮曹草記,上曰,知道。沈枰讀禮曹草記,上曰,依所啓施行。洪受疇讀御營廳草記,上曰,允。洪受疇讀金鎭圭疏,上曰,省疏具悉。已諭予意於戶判疏批矣,爾其勿辭察職。洪受疇讀海西儒生疏,上曰,省疏具悉。憂時進言之誠,予甚嘉尙,可不體念焉?可以變通事,令廟堂議而處之,啓下備局。朴明義讀李震壽疏,上曰,省疏具悉。疏辭亦有意見,令廟堂稟處,爾其勿辭,調理察職。上曰,冬至使先來,例於二月晦間入來,而至今過時不來,缺爲怪訝,自備局分付平安監司,送人灣上,探問,可也。朴明義曰,禁府及刑曹滯囚,未有甚於缺,禁府罪人八十餘人,而刑曹罪人,亦至一百三十餘缺,請令該府該曹,頻數開坐,疎放輕囚,何如?上曰,依爲之。出榻前下敎諸臣遂退出。
上在昌德宮。停常參,只晝講。
下直,獒樹察訪朴泰三。
中宮殿·世子宮·嬪宮,藥房·政院·玉堂問安。答曰,知道。
藥房啓曰,日氣陰濕,伏未審聖體,若何?中宮〈殿〉症候,伏聞醫女來傳之言,昨日所進,水刺五合,菉豆粥二合,湯麪一合許,髖骨環跳,痛候稍減,而夜間,膝部痛勢又苦,寢睡因而不安云。湯藥依前煎入,痛處觀勢鍼灸,而蒼耳子湯,乘熱薰洗,已試有效,亦當施用矣,敢此問安。答曰,知道。無事矣。
假注書權斗紀改,代洪重休爲之。
京畿監司書目,水原呈,以大司諫尹德駿辭職上疏上送事。啓。答曰,省疏具悉。爾其勿辭,上來察職。
晝講入侍時,特進官金鎭龜,同知事李益壽,承旨沈枰,玉堂李觀命·李坦。假注書洪重休,兼春秋成璹,史官金興慶,武臣李澤。
中宮殿·世子宮·嬪宮,藥房·政院·玉堂夕問安。答曰,知道。無事矣。
府前啓,請革罷宮庄事。措辭見上引嫌而退,論劾之意,爲存臺體,則未安之批,不必爲嫌,請正言李東彦出仕。新除授司諫院獻納朴泰恒,時在全羅道羅州地,正言柳泰明,以全羅都事,時在任所,請竝斯速乘馹上來事,下諭。答曰,不允。處置及下諭事,依啓。
領議政徐文重箚子。大槪,前後處分,恩眷隆重,而病狀沈篤,終未趨承,惶蹙益切,更陳危忱,乞蒙恩遞事。入啓。答曰,省箚具悉卿懇。積瘁之餘,所患如此,縱未能卽起視事,從客調理,在家酬應,少無損於事體。卿其體予至意,安心勿辭,臥閤論道,以濟時艱。仍傳曰,遣史官傳諭。燼餘
藥房都提調崔錫鼎,提調李畬,副提調李墪。啓辭見上
沈枰啓曰,明日常參·經筵,取稟。缺
朴明義,以都摠府言啓曰,今日入直軍士,當爲中日試射,而雨勢如此,不得爲之之意,敢啓。答曰,知道。
沈枰,以吏曹言啓曰,侍從臣父年七十及年八十人,自今每於歲初,抄啓稟旨事,榻前定奪矣。今年年滿七十者,及曾已陞資,而年滿八十者,別單書入之意,敢啓。答曰,知道。竝加資。
洪受疇,以兵曹言啓曰,本曹所管各津津船中,廣津津船三隻,松坡津津船二隻,漢江津船四隻,楊花渡津船三隻,孔巖津船一隻,今年改槊當次,而破傷太甚。當用許多材木,故量其容入,貿易次,差人缺送于峽中,時未貿來,待其流下,卽爲改造之意,敢啓。答曰,知道。
朴明義,以義禁府言啓曰,今初缺孝陵修改告祭,受香初四日,正日初五日,先蠶祭缺初六日,正日,此四日,科獄罪人等,不得加刑之意,敢啓。答曰,知道。
朴明義,又以兵曹言啓曰,當日禁衛軍高缺種稱名人,自丹鳳門入來,差備門外擊錚,極爲駭愕,令攸司囚禁治罪,同門守門將李熙齡,常時不能禁斷雜人,以致闌入,亦難免其責,推考,何如?傳曰,允。
傳于朴明義曰,歸厚署棺板一部,送于內需司事,言于該曹。
朴明義,以咸鏡監司狀啓,慶興等官鹽漢申後孫等囕死,北靑等官海尺金仝·應金等渰死事。傳曰,囕死·渰死人等,令本道恤典擧行。
洪受疇,以宣惠廳言啓曰,今二月十九日受灸入侍時,行都承旨李墪所啓,本署一年所貿棺板,元數十部,而每部價米十五石內,三石五斗,則除給貢物主人,缺責應於勅使時雜役,科擧時應辦,及本署缺十一石十斗,分給棺槨廛人,貿納板材矣。二行缺不可無變通之道,令該廳添給其價,俾無廛民呼冤難保之弊,何如?上曰,令該廳稟處事,命下矣。近來板材之價,比前踊貴,誠有如本署提調之所達,而第本廳上下之數,旣是十五石,則以此盡給廛人,而若患其不足,然後更請加給,猶或可也。今於其十五石之內,除出三石五斗,移用於雜役,又欲加責其移用之數於本廳,實是難繼之道。且本廳則以板價上下,而本署則支放於他處,隨其不足,輒增其給價,則卽今蕩殘衙門,非獨此一署而已。若開此路,將不勝其紛紜之弊,添給板價誠難。今後則本廳上下十五石,盡數出給廛人,使備國用之板,本署雜物,則自本署料理支用之意,分付,何如?傳曰,允。
朴明義,以戶曹言缺,參議宋相琦丁丑年奏請使書狀官,恩賜田結缺受矣,忠淸道沃川郡數外官屯田畓竝二結二缺本家望呈願受,依例折給,何如?傳曰,允。
又以兵曹言啓曰,禁軍禁制,曾因傳敎,本曹與刑曹相議,缺鍊定式,別單啓下,而法司禁吏,一自以禁軍禁亂缺雜事,受罪之後,每欲執頉,侵責備至,禁軍無以支堪,故上年冬間,又有受敎內勿禁之事,禁吏有作弊者,別爲治罪事受敎,而今日禁軍金南龜,因雨着蹄屐,爲禁吏所捉,有所呼訴矣。蹄履亦入於勿禁別單之中,明白移文,捧甘於法司,則憲吏之因嫌橫侵,誠極痛駭,令該曹囚禁,依受敎各別治罪,何如?傳曰,允。
領議政徐文重箚曰,伏以,臣昨伏承聖批,恩旨隆缺,曲軫微悃,前後處分,俱出常格之外,臣誠惶感震越,不覺涕泗之交下也。臣之請急也,乃有近侍偕來之盛禮,及其病未趨承,又不欲敦迫,收回成命,召還近侍,其不徒維縶,而眷遇殊特之意,愈往而愈重,此豈庸陋如臣,所可得之於君父者哉?第臣之病狀,近臣之所目覩,其傷於外面者,猶未得完復,則況其氣血之虛敗於內者乎?衰年治疾,異於少壯之時,醫藥之功,難責於時月之間,俟間視事之敎,聖意諄切,而臣無以仰體缺旨,分義虧闕,罪戾如山。伏乞天地父母,特遞臣所帶本兼諸職,俾得專意醫藥,以蒙終始生成之澤,千萬幸甚。取進止。批答見上
答海州生員崔沈等疏曰,省疏具悉。疏辭,令該曹稟處。原疏在下
缺時,上御時敏堂,晝講。入侍,特進官金鎭龜,同知事李益壽,參贊官沈枰,侍讀官李觀命,檢討官李坦,假注書洪重休,記注官成璹,記事官金興慶,武臣李澤。進講聖學輯要爲政篇,自臣按天生,止勉勵焉。李觀命陳文義曰,人君察建極之功,以治國家,則臣民庶可觀感矣。李坦曰,後世之君,不知敎化之本而爲治,故未見其實效,而三代以上之治,必以敎化爲本,故民皆觀感,人無犯罪者,此是體念處也。上曰,兪。李坦曰,人之性,本無貴賤之別者,槪人皆同得乎天故也。人君必先明德新民,躬行導率,則民俗丕變,三代之治,不難致矣。勉强之道,惟在缺矣。李益壽曰,漢文帝時,富庶極矣,而躬行之實,猶缺,槪先末後本之故也。爲人君者,必以孝悌爲本,則二行缺水原時,粗知民弊矣。卽今最可急者,白骨徵布之弊也。守令非不知此弊,而他無責出之處,故不得已侵徵於隣之隣·族之族。以此民不支堪,如在水火,猶患救死不贍,奚暇治禮義哉?李坦進曰,靈原正櫶,頃日所進冊子,已有刊出之命,故今方校正,而其時事蹟,詳載於其序文中,亦爲考出,一體刊出,何如?上曰,依爲之。李觀命進曰,今此御製中贊揚之揚字,誤以襄字書下,改付標以入之意,敢達矣。上曰,依爲之。
上在昌德宮。停常參·經筵。
傳曰,史官六員待命,騎馬十八匹,卜馬十二匹立之。
中宮殿·世子宮·嬪宮,藥房·政院·玉堂問安。答曰,知道。
藥房啓曰,雨後餘寒,伏未審聖體,若何?中宮殿症候,伏聞醫女來傳之言,昨日所進,水刺六合,菉豆粥三合,湯藥不爲進御,寢睡比前夜稍勝,脚部痛候,亦無加減云。湯藥依前煎入矣,敢此問安。答曰,知道。無事矣。
傳曰,明日晝講爲之。
領議政徐文重二十四度呈辭。入啓。傳日,安心調理。
今月初三日諸承旨入侍時,右副承旨李世載所啓,卽者全羅監司,以戶曹納白綿紙·大小戶紙,依前例以廛人備納事,陳達矣。臣頃以此事,有所陳達,而大抵大同設立以前,則白楮及所入灰擣砧軍,出於民結,紙匹權給,復戶楮田,亦多培養。故紙地不貴,上納不難,僧徒·小民,亦以爲生業矣。自大同設立之後,紙役盡歸市廛,僧與小民,無種楮之事,各邑亦罷紙所,卽今外方紙價之騰踊,皆由於此矣。三色紙,自上年折半分定於三南,則各邑不敢違越。大同事目,大同前收合民間之事,不得復故,而只給定式米布於僧徒,及殘弊紙匹,使之備納,各邑難支之弊,果如全羅監司狀啓矣。今若變通其價本,而不至於難堪,則楮田培養,復如大同前,而紙匹僧徒,專業其業,上納與私用紙地,亦將不貴矣。右承旨洪受疇曰,頃者淳昌郡守權,以白蠟紙地等事,亦爲陳疏,而該曹回啓,盡爲防塞,只以致力楮田爲言,誠爲落莫。道臣今又狀聞,紙地分定,爲大段民怨,槪可想矣。此事雖難容易變通,參酌加給其價,本以爲一分慰民之道,似乎得宜矣。上曰,右副承旨,新自嶺南來,詳知此事,而前已稟啓,又有此陳達,出於擧行條件,令該曹稟處,可也。
掌令兪命弘啓曰,臣伏見兵曹草記,則以本府吏誤捉禁軍事,有所陳達,至請囚禁法吏,已允下矣。臣於此,切不勝瞿然,而繼之以訝惑也。夫朝家之設立禁制者,所以別貴賤防濫僞也。上自朝士,下至民庶,皆各有制,而獨於禁軍,不爲拘禁,作一無賴之民,長其怙縱之習,踰越名分,頹亂風敎,事之寒心,莫此爲甚。軍服則異於常服,雖是僭制,固宜勿禁,而至於蹄屐,則本是內庭所用之物,其不合於軍士,尤較然矣。當初稟定之時,混入於勿禁條者,未知其果合於法理,而此則姑舍勿論,凡出禁之規,雖限時呈課,而必待茶時推閱後,或爲治罪,或爲分揀,自是例事。設令禁吏,誤捉不當禁之禁,本府自可推問懲治,而今者重臣,不先文移相報,乃反汲汲焉徑呈草記,未知此事,其果不容少緩,而必煩上聽耶?草記中所謂每欲執頉,侵責備至者,良可笑也。本府禁吏,曾以禁軍捉禁事,至被刑杖,則爲禁吏者,又豈肯故爲犯科,自速其重戾哉?況此被捉之人,元非禁軍,而乃禁軍之族屬云,其誤聽禁軍之瞞告,曲爲此庇護之計者,尤未可曉也。因一禁吏之事,如是呶呶,反涉疲勞,而如臣無似,忝居言地,見輕至此,其何敢淟涊冒居於職次乎?請命遞斥臣職。答曰,勿辭,退待物論。
大司成李益壽金吾堂上辭免上疏。入啓。答曰,省疏具悉。卿其勿辭察職。
平安監司,義州府尹書目,冬至使先來出來,而正使在玉河館,二月初六日卒逝事。
院前啓,請還收丙子科獄罪人及差備官等竝爲放送之命。措辭見上請己巳增廣文科殿試入場諸人,自壯元李師尙以下,竝命削去仕版。措辭見上請前參判李萬元削奪官爵。措辭見上請前判書吳道一爲先拿問事,措辭見上請訓鍊大將李基夏,御營大將李弘述竝命改差。措辭見上答曰,勿煩。
左副承旨朴明義上疏。大槪,敢陳病重實狀,冀蒙恩遞,仍附區區所懷,以備裁察事。入啓。
中宮殿·世子宮·嬪宮,藥房·政院·玉堂夕問安。答曰,知道。
禮曹,冬至使知中樞府事李光夏,去二月初六日卒逝云。停朝市弔祭,則喪柩上來後擧行,而致賻,則依前例,令該曹題給,何如?啓依允。奉使出疆,身逝異域,驚悼曷已?其令該曹,喪葬等需,考例題給。
政院啓曰,明日晝講爲之事,命下矣。停朝市相値,頉稟之意,敢啓。傳曰,知道。
左承旨沈枰,右承旨洪受疇,右副承旨李世載上疏。大槪,臣等,旣被同僚之非斥,不可晏然,請遞事。入啓。答曰,省疏具悉。爾等別無所嫌,勿辭察職。
備忘記,今觀左副承旨朴明義上疏,力扶邪論,意在熒惑,不美之習,不可不懲,姑先罷職。
禮曹啓曰,冬至使李光夏卒逝,自今月初六日至停朝市事,已爲入啓矣。取考法典,則正二品,停朝一日,已經參贊·判書,二日事載錄,李光夏,未經參贊·判書,則停朝二日,有違法意。臣曹不能致察,極爲惶悚,以二日原單子中,改付標,何如?傳曰,允。
政院啓曰,因禮曹草記,冬至上使卒逝,停朝市一日,改付標啓下矣。明日便是無故日,晝講,何以爲之?敢稟。傳曰,爲之。
燼餘昧爽,灑雪,有霧氣。
藥房都提調臣崔錫鼎,提調臣李畬,副提調臣李墪。啓辭見上
沈枰啓曰,明日常參·經筵,取稟。傳曰,只晝講。
李世載啓曰,備邊司郞廳來言,今日賓廳日次,而大臣有故,不得來會之意,敢啓。傳曰,知道。
假注書洪重休出使,代以李廷濟爲假注書。
洪受疇啓曰,冬至上使李光夏卒逝,停朝市二日,因禮曹草記,纔已允下矣。卽者禮曹缺,光夏,未經參贊·判書,停朝市一日,元單子中付標事,又爲草記,難免不察之失,不可無警責之道。禮曹當該堂上,推考,何如?傳曰,允。
缺成李益壽疏曰,伏以,臣受任董事,不敢言病,作氣缺策,來往看督,方今斧鉅趨功,事役旁午,昭攝程檢,殆不自暇,而第臣金吾兼任,亦非閑漫官務之比,逐日開坐,成命旣久,臺劾之來,公議益嚴,而顧玆所關緊迫,理難兼察,揆以事義,早合變通,臣前疏中區區情迹之不安,有不容贅陳。伏乞聖明,俯賜鑑燭,亟遞臣金吾之職,以便公私,不勝幸甚,謹昧死以聞。答曰,省疏具悉。卿其勿辭察職。
左副承旨朴明義疏曰,伏以,臣待罪隷院也,宿疾危綴,無望供仕,尋單乞免,已過十箇日,而終不得一徹,遂不敢一向撕捱,自力赴衙,非以病勢有一分可强矣。銀臺謬命,適下於此際,不得不肅恩承命,而種種添傷,僅僅度日。及今日久,而舊疴復發,症情轉篤,有時氣塞,則四方易位,五官皆引,特一魂未散之鬼耳。連日不能仕進,致有召命,不敢坐違,忍死趨承,而出納之地,難容缺,實由於萬不獲已。伏乞聖慈,亟命遞改,以延二行缺。從古以來,有國所重,莫踰於尊聖重道。至于後賢,則非有升堂入室之學,繼往開來之功,其不可輕議於從祀者,決矣。如或非其人而廁其間,其所以辱前聖而羞後世,當如何哉?乃者鄕儒崔雲翼等若干人,猝然投疏,請以故參判臣金長生,從祀於夫子之廟。自上便卽令該曹稟處,擧措輕遽,全無愼重之意。忠淸道儒生李喜鼎等四百餘人,相率叫閽,言其不可。夫言其可者,儒也,言其不可者,亦儒。在喉司出納之道,唯當一竝捧入,以俟夫睿斷之如何耳,其何敢先有取舍,至於煩啓,陳其不可捧之意也?如臣罷劣,忝叨一院,見其非而不能力執,此臣不職甚矣。愧恧惶汗,無以自逭,繼伏見聖上,乃降嚴旨,還給其疏,而加之以罪,又命如此疏章,更勿捧入。噫,喜鼎何罪也?夫從祀之典,聖朝事缺斯文事也,彼儒也,以聖廟爲師,以斯文爲業,見其有從祀於聖廟者,不協於斯文,乃敢上疏言之,此不過尊聖廟而閉壁,衛斯文而擁盾,是其職耳,抑何罪哉?使金長生,可合於從祀,而喜鼎妄論也。猶當寬裕而開導之,如其不合,而喜鼎能言也,尤宜翕受而敷施之。今殿下,何獨聲色於喜鼎等,而乃如是厭薄耶?厭薄之不足而摧折之,摧折之不足而竄逐之。旣令出其疏,又令罪其人,又令杜方來之言。臣竊爲聖明朝,惜此處分也。臣欲一疏,以效愚忠,而適會賤疾苦劇,又緣院中多事,遲回未果矣。且伏見全羅道儒生七百餘人,封章到院,以有禁令,却而不捧,臣於此,已不勝慨然。卽者嶺南儒生二千餘人聯名之疏,又抵闕下,不許徑入,致令遠方多士,裂裳裹足,千里虛還,氣像愁慘,輿情訝惑。噫,聖廟從祀,何樣重事,何樣盛禮,而乃可鉗一世而俾不言,縶多士而俾不通,以雲翼輩若干人偏見私意,力脅而威制之耶?一時聽聞之駭惑,惟不足恤,其於後世之譏議,何哉?臣微衷所激,言不知裁,固知大拂時論,重觸文罔,而猶有所耿耿者。臣請爲殿下,冒萬死罄缺。古昔明王·聖帝之爲天下國家也,莫不以開言二行缺以待四方之士曰,敎寡人以道者,擊鼓,喩以義者,擊鐘,告以事者,振鐸,語以直者,擊罄,爲獄訟者,搖鞀。漢文帝有詔曰,古之治天下,朝有進善之旌,誹謗之木,所以通治道而來諫也。今法有誹謗妖言之罪,益使衆臣,不敢盡情,而上無由聞過失也,將何以來遠方之賢良,其除之?夫獄訟,細務也,猶必懸鞀而導之語,誹謗,邇言也,猶必除罪而誘之來。玆二君所爲,豈非萬世人主之龜鑑耶?今此從祀之論可否,視獄訟誹謗,其輕重大小,較然矣。噫,古之於言,懸鞀而求之,今也則設禁而却之,古之於事也,除罪而來之,今也則加罪而斥之。其有害於言路,而敗累於聖德,豈尠尠也哉?臣不獨爲從祀一事憂也。政化至繁,事變無窮,若於施措之間,有言逆耳,則不求於道,不謀於衆,乃惟曰,爲禁令以沮之,雖有忠言至論,可以尊主庇民,保國家而缺者,亦安得自進於堂陛之下也?夫士者,國家之元氣也,言路,國家之血脈,曷嘗有元氣苶而不死者乎?血脈壅而能存者乎?使人缺惟是之畏,屈萬乘之尊,收雷霆之威,盡誠而求之,康色而受之,士猶恐懼而不敢盡其言,而況壓之以尊,震之以威,罪之禁之,使不得言之耶?國之存亡安危,亶在於此。伏乞聖明,建中和之德,廓包容之量,收還前旨,公聽竝觀,則四方聞之,孰不感仰於日月之明,鼓舞於天地之大也?臣竊附擊磬之義,敢暴漆室之憂。儻蒙殿下,矜其愚察其忠,而少垂採納焉,則臣雖萬萬被狂僭之誅,是臣之大榮也,謹昧死以聞。以備忘記,傳于李世載曰,今觀左副承旨朴明義上疏,力扶邪論,意在熒惑,不美之習,不可不懲,姑先罷職。
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺八合,菉豆粥七合,湯麪三合,夜間寢睡,稍得安穩,脚部痛候,不無少減云。湯劑,依前煎入矣,敢此問安。答曰,知道。無事矣。
政院啓曰,冬至上使李光夏卒逝,停朝市二日,因禮曹單子,纔已允下矣。卽見禮曹,以李光夏未經參贊·判書,停朝市一日,元單中付標事,又爲草記,難免不察之失,不可無警責之道,禮曹當該堂上,推考,何如?傳曰,允。重出
領議政徐文重二十五度呈辭。入啓。傳曰,安心調理。
吏曹啓曰,承旨有闕,政事,取稟。傳曰,明日爲之。
假注書洪重休出仕,代以李廷濟爲之。重出
都承旨李墪上疏。大槪,敢復申暴歸厚署板價變通之事,乞下該廳,更卽稟處事。入啓。答曰,省疏具悉。疏辭,令廟堂稟處。
兵曹判書金構上疏。大槪,重被憲臣詆斥,勢難晏然於職次,乞蒙鐫免,以存事體,以謝人言事。入啓。答曰,省疏具悉。昨日草記,實遵受敎,意外侵斥,在卿何嫌?安心勿辭,從速行公。
修撰李肇上疏。大槪,敢陳血懇,冀蒙矜察,以少伸人子至情事。入啓。答曰,省疏具悉。疏辭,令該曹稟處。
忠淸監司書目,臣之情迹,萬分臲卼,疾病一向撕綴,復陳血懇,冀蒙恩遞事,上疏上送事。啓。答曰,卿勿固辭,宜速察職。又書目,淸風呈,以吏曹參議權尙夏,病重,上去不得事。啓。傳曰,屢悉予意,而固讓至此,缺然且慙,無以爲諭,而第一向强迫,亦有所未安,本職今姑許遞,宜體思想之意,趁此春和,幡然上來,以補不逮事回諭。
院前啓,請還收丙子科獄罪人等,及差備官等竝爲放釋之命。措辭見上請己巳增廣文科殿試入場諸人,自壯元李師尙以下,竝命削去仕版。措辭見上請前參判李萬元削奪官爵。措辭見上請前判書吳道一爲先拿問事。措辭見上請訓鍊大將李基夏,御營大將李弘述竝命改差。新啓,臣卽伏見前承旨朴明義疏本,臣不勝駭惋之至。先正臣文元公金長生陞配聖廟之議,實一世公共之論,人無異辭,士無異見,而不幸一種醜正之徒,蜂起其間,詆毁誣辱之言,靡所不至,以至延及於已從享兩賢臣。此聖明所以深惡痛疾,明辨夬斥。旣已薄施投畀之典,繼有此等疏草勿捧之命。我殿下尊賢斥邪之盛德,孰不欽仰,而今者明義,身居出納之地,不思奉承之義,乃反左袒於邪說,肆然投疏,用意叵測。初以擧措輕遽,全無愼重之意等語,侵攻聖躬,又以尊聖廟閉壁,衛斯文擁盾之說,伸救喜鼎。其闔闢眩亂之態,直與喜鼎,同一圈套,重以虛張兩南疏儒之名,目以爲力戰公議之欛柄。一則曰,千里虛還,氣像愁慘,一則曰,鉗一世而縻多士,末乃以言路一款,出沒今古,費辭張皇,其儔張幻弄,變亂黑白之狀,有不忍言。噫,此豈明義之本心哉?特以撓動於私黨之詬喝,爲此乘機立幟之擧者,尤極可惡,而明義,旣已職在邇列,則本與愚頑貿貿之鄕儒,所處判異,顧何敢扶植私黨,熒惑天聽,若是其無嚴乎?罷職之命,益可見明好惡辨邪正之聖意,而如此黨邪誣賢之輩,不可不嚴加罪罰,以懲日後。請前承旨朴明義削奪官爵。答曰,不允。末端事,依啓。
府前啓,請革罷宮庄事。措辭見上新啓,引嫌而退,援例出禁,未及査閱,徑先煩啓,責有所歸,在我無失,何必爲嫌?請掌令兪命弘出仕。答曰,不允。處置事,依啓。
中宮殿·世子宮·嬪宮,藥房·政院·玉堂夕問安。答曰,知道。
掌令兪命弘避嫌。大槪,臣於承牌就職之後,得見重臣疏本,則反攻之言,極其張皇,無非如臣無似,忝居臺列,自侮人侮之致,不可晏然仍冒,請遞事。呈政院,還出給。
冬至副使書目,臣等一行,今月十五日,自北京離發,還渡江之期,當在開月十四五日間事。
同副承旨任舜元上疏。大槪,臣來伏松楸,賤疾適苦,而銀臺新命,遽出意外,自揣微分,決難承當,所患且劇,斷無登程之望,不得不冒死哀籲,而適値道臣遠出,縣道封章,必致遲延,玆敢專人直呈,冀蒙恩遞事。入啓。答曰,省疏具悉。爾其勿辭,上來察職。燼餘
觀象監,今月初六日夜五更,流星出貫索星下,入輸星上,狀如拳,尾長三四尺許,色白。啓。
藥房都提調臣崔錫鼎,提調臣李畬,副提調臣李墪。啓辭見上
沈枰啓曰,假注書李廷濟,時無職名,付軍職冠帶常仕,何如?傳曰,允。
李世載,以義禁府言啓曰,以平安監司狀啓刑曹粘目,前熙川郡守崔錫瑞,前渭源郡守李象隨等,移本府處置事允下矣。崔錫瑞·李象隨,俱在任所,時未上來,依例發遣府書吏,拿來,何如?傳曰,允。
李世載,以兵曹言啓曰,當日私奴貴萬稱名人,自宣仁門入來,差備門外擊錚,極爲駭愕,令攸司囚禁治罪,同門守門將李熙齡,常時不能禁斷雜人,以致闌入,亦難免其責,推考,何如?傳曰,允。
李世載啓曰,禁府書吏及羅將之以罪人拿來出去時,自兵曹□上公文,來呈本缺牌單子,啓下之後,兵曹成給草料,尙瑞院出給馬牌,例也。今此赴燕譯官李松年,拿來羅將韓大承,不問馬牌之啓下與否,旋受草料,而馬牌今已發程,大承所爲,誠極駭然。待其回還,令攸司從重科罪,草料成貼之後,任意出給之該曹書吏,只憑草料,出給馬牌之該院書員,亦難免其罪,竝令攸司囚禁治罪,何如?傳曰,允。
洪受疇啓曰,明日常參·經筵,取稟。傳曰,停。
兵曹判書金構疏曰,缺一行瞿然之至,其欲別貴賤而禁濫僞者,誠是矣。蹄屐之不合於軍士之着云者,亦似矣。然旣定式勿禁,則未及改令之前,固當在勿禁之科,而禁吏故爲執捉,肆其侵暴,誠可痛惡。在禁吏之捉人,如鴟鳶之搏鷄,劫迫拘係,困苦多端,推問之後,雖有冤狀,不過分揀放送而已,禁吏橫侵之罪,例不問也。民人已受之困苦難償,而禁吏將來之濫雜無已,其於禁軍,尤所深怨,必欲橫侵,其來已久。若非入啓重治,隨現痛懲,則莫可禁戢。故臣於前冬,入侍前席,仰陳禁吏與禁軍結嫌之由,仍請此後假托橫侵者,定式論罪,則自上敎,以輦下親兵,待之自別,軍未及昨年,皆有定奪申飭之事。此後受敎勿禁之事,禁吏或有作弊者,別爲治罪,可也。缺日禁吏,自犯此令,而臣之啓辭,亦是奉行此令而已。昨年陳達之時,臣何以逆料今日之事,有輕視臺臣之意哉?再昨禁軍之來訴也,臣亦欲送言於臺臣,使之治罪,而論其事體,終不如移之有司,據法懲治之爲重,故未及往復,直爲陳啓矣。以此謂之處事不能宛曲,則臣固無辭,然此自禁吏之罪,禁吏之出外作弊,何與於臺臣,草記措語,亦無挨逼於臺臣。意謂,臺臣,必將深惡禁吏,嚴飭方來,而乃反盛氣擔當,怒色相加,誠是意外。且其所謂本府禁吏,曾被刑杖,豈肯故爲犯禁,自速罪戾云者,有若爲禁吏分疏,而實不知禁吏之弊也。禁吏之有嫌怨於人者,憑藉報復,自是常態,若一被刑,便能知戒,則世豈有作弊之禁吏哉?今此禁吏,果是昨年以酒被罪之人也,再昨革記之後,缺推閱之際,禁吏稱以着蹄屐者,非禁軍二行缺,臺臣之避辭如彼,雖未知誤聽曲護,果誰當之,而其詬辱則甚矣。臣以無似,忝位列卿,欲治作弊之禁吏,以申受敎之本意,而不覺其觸忤於臺臣,重被凌藉,有愧周行,缺不敢抗顔仍冒於職次。伏乞聖明,俯賜諒察,冀命鐫臣職名,以存事體,以謝人言,千萬幸甚。臣無任愧恐憫蹙之至,謹昧死以聞。批答見上
同副承旨任舜元疏曰,伏以,臣有事先壟,來省松楸,而賤疾適苦,淹滯村廬,已有日矣。銀臺新命,遽及於千萬夢寐之外,榮召遠降,諭臣以乘馹上來。臣奉讀恩旨,驚惶感激,不知所以自處也。顧玆喉舌之任,職在近密,地望自別,決非如臣庸魯生疏者,所可塵忝。況臣素患痰火之症,挾感重發,寒熱交作,胸膈痞塞,一日之內,缺出鮮血,幾至一椀。食飮全廢,精神昏瞀,委頓床席,人鬼莫分,旬月之內,斷無起動之望。雖欲强疾登程,其勢末由,適値道臣遠出,縣道封章,必費多日,不得已專人直呈,臣罪萬死。伏乞聖慈,俯垂諒察,將臣新授職名,亟賜恩遞,以安微分,以延殘喘,不勝幸甚。臣無任屛營祈懇之至,謹昧死以聞。批答見上
忠淸監司李震休疏曰,伏以,臣情跡臲卼,疾病澌綴,猥將難冒之勢,敢干體下之仁,竊冀聖明,有以俯燭,而卽賜矜許矣。伏承批旨,以卿勿過辭,從速察職爲敎,臣惶隕震越,益無所措。夫臺臣疏語,非出泛論,有意譏斥,揆以廉義,決難晏然。今若視同等閑相規,猶欲淟涊仍據,則卽一冒缺持苟簡之誚而已也。旣失自靖之道,其何二行缺長日涔涔,與死爲隣。設令賴天之靈,得延縷命,顧此病狀,實無復起供職之望。本道藩任見曠,已閱累朔,臣之新到廢務,亦且多日,公私澌涯,殊涉狼狽。玆敢冒萬死復申瀝血之懇,伏乞聖慈,察臣情病,俱難冒據,亟賜遞臣職名,俾得歸家調治,獲尋生路,以終天地生成之澤,不勝萬幸。臣無任戰灼祈懇屛營之至,謹昧死以聞。批答見上
都承旨李墪疏曰,伏以,臣愚無似,承乏待罪歸厚署提調,目見本署蕩殘之狀,廛人難保之弊,適會入缺前席,敢以其中最緊且急者數款事仰達,而或令依施,或令該衙門稟處,庶幾本署,將有蘇殘之望矣。昨伏見惠廳覆啓,則以板價添給事,措辭防塞,而不過以本署之減給價米,添價之勢難開路爲辭,而此則事勢規例,有不可以一槪論者,故不避煩瀆,更此申暴,此豈臣私敢所掌,可已而不已者哉?板價元數十五石內三石零於貢物人者,未知創於何時,而蓋以本署始有板子貢物之故,如勅使時及應辦所需用等事,與他司有貢物者,一體竝定,此皆公用之不可已者也。又其時國用之板價,不至如近來之踊貴,故除給若干石,以應貢物之役者,實出於一時裁量之意,而其所由來者,亦已久矣。本署非如有貢物他司之比,國家設立本署者,只爲國用棺槨,而當初則近峽各邑,以板子輸納之人,自設大同之後,給價貿用缺國家除弊,便民之一大惠也。然時異古今,板有貴賤,二行缺給十五石之數,猶不滿四分之一,此亦上下人員之所共聞也,而抑配於廛人,責出其國用,名雖貿納,實同白奪。如此而保其無破産號冤之弊乎?其不可與貢物他司一視,而慮其有開路紛紜之弊者,較然矣。大抵國用不可不備也,板子不可不貿也,而以如是絶少之價,求如是絶貴之板,逐年抑配,臨急勒徵,其於國體何如也,其於民隱何如也?勢窮理極,不宜膠守前例,此其不得不變通者一也。棺槨本廛,一經乙丙飢疫之後,餘存應役者,比往時太半減少,而責以決不可堪之役,使應必不得已之用,以促其日漸流亡,若復仍循,必將空其廛而後已,此其不得不變通者二也。本署之所藉以爲成樣者廛民,而孑遺應役之廛民,不得支撑而潰散,則徒擁虛號,誰辦國用?此其不得不變通者三也。本署如許事狀,該廳未及照管,泛然看過,泛然防啓,臣於職事所關,不敢撥置度外,輒復陳列至此。伏乞聖明垂察,下臣此章于該廳,劃卽變通,俾廛民得以存保,國用得以無闕,千萬幸甚。臣無任戰恐之至,謹昧死以聞。批答見上
上在昌德宮。停常參·經筵。
夜一更,月入東井星。
下直,碧潼郡守李綱,南原府使柳龜徵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審暮春,天氣峭寒,聖體,若何?中宮殿症候,伏聞醫女來傳之言,昨日所進,水刺八合,菉豆粥六合,湯麪二合,夜間寢睡,似不及於前夜,脚部痛候亦一樣,湯劑味苦,連日不得進御云。湯藥姑爲停止,加味人蔘茶,今方煎入矣,敢此問安。答曰,知道。無事矣。
領議政徐文重二十六度呈辭。入啓。答曰,安心調理。
副校理崔昌大辭職上疏,入啓。答〈曰〉,省疏具悉。爾其勿辭察職。
政院啓曰,卽者吏曹郞廳來言,今日爲政事,命下矣。判書李畬,方在藥房,有議藥之事,參判李寅燁,以病呈辭,不得開政云。若待議藥之後開政,日勢漸晩,事涉未安,參判李寅燁,雖有身病,調治已久,卽爲牌招察任,何如?傳曰,允。
院前啓,請還收丙子科獄罪人及差備官等竝爲放送之命。措辭見上請己巳增廣文科殿試入場諸人,自壯元李師尙以下,竝削去仕版。措辭見上請前參判李萬元削奪官爵。措辭見上請前判書吳道一爲先拿問事。措辭見上答曰,勿煩。
政院啓曰,數日前,嶺南儒生數十人,來呈一疏。觀其大槪,則與李喜鼎等疏一般,旣有前日勿捧之命,故開諭退却矣。尙今留在闕外,無意退去,至以壅蔽等語,改其疏槪,侵攻政院,必欲呈徹其疏,多有可駭之擧,而成命已下,不可捧入,旣稱疏儒,亦難迫逐,何以爲之?敢稟。傳曰,勿爲捧入。
府前啓,請革罷宮庄事。措辭見上答曰,勿煩。
院前啓,訓鍊大將李基夏,御營大將李弘述改差事,停啓。
掌令兪命弘上疏。大槪,臣於重臣之疏,尤有所不敢自安者,懇乞亟許鐫免,以安微分事。入啓。答曰,省疏具悉。爾其勿辭察職。
中宮殿·世子宮·嬪宮,藥房·政院·玉堂夕問安。答曰,知道。
兵曹判書金構上疏。大槪,敢陳至懇,乞解職名,往省病母事。入啓。答曰,省疏具悉卿懇。卿其安心,勿辭往來焉。朝報
有政。吏批,以柳命才爲廣興守,呂光周爲工曹佐郞,金載文爲安奇察訪,李彦紀爲大司諫,朴師東爲全羅都事,李世機爲奉常判官,李敏英爲掌樂正,尹憲柱爲司憲府監察,鄭宇柱爲兵曹佐郞,李肇爲楊根縣監,李世華爲工曹判書,尹德駿爲吏曹參議,尹趾仁爲弘文校理。
兵批,以趙東陽爲五衛將,南澤爲都摠經歷,徐文縉爲永宗僉使,以趙龜祥爲翊衛,全百祿爲北虞侯,尹澤爲曹司五衛將,以趙行彬爲副率。
燼餘藥房都提調臣崔錫鼎,提調臣李畬,副提調臣李墪。啓辭見上
李世載,以都摠府言啓曰,今日入直軍士中日習射,請出標信。傳曰,知道。
又以都摠府言啓曰,副摠管李光迪,除標信,義禁府坐起,進去之意,敢啓。傳曰,知道。
以咸鏡監司狀啓,二月分薦新生松魚,限內不得封進,待罪,傳于李世載曰,勿待罪事,回諭。
沈枰啓曰,今日廳中,只有承旨二員,出納之際,無以成樣,而右承旨洪受疇呈病不來,事甚未安,卽爲牌招察任,何如?傳曰,允。
李世載,以兵曹言啓曰,閫帥臣父年七十及八十人,侍從臣父,一體抄啓,敢稟旨事命下矣。卽今只有一人,別單書入之意,敢啓。傳曰,知道。加資。
洪受疇啓曰,近日廳中,位甚不齊,今日政除授承旨,卽爲牌招察任,何如?傳曰,允。
李世載,以兵曹言啓曰,當日匠人韓哲,江界居院生缺稱名人,自丹鳳門入來,差備門外擊錚,二行缺
吏批,判書李畬進,參判李寅燁進,參議未差,左承旨沈枰進。兵批,判書金構進,參判閔鎭厚,參議金鎭圭進,參知徐宗憲式暇,右副承旨李世載進。
以李濟爲承旨,鄭翊時單付典籍,行副護軍李后昉,前縣監李志傑,察訪金時獻,前郡守朴之相,以上年七十,侍從臣父加資事承傳,以沈宅賢單付承文正字,方濈單付校書著作,李彦紀爲大司諫,左副承旨李世載,右副承旨任舜元,同副承旨李濟。
吏批啓曰,侍從臣父年七十·八十人,自本曹缺啓,有加資之命矣。其中故持平安如岳父弼星,今年七十九,而本曹不能詳察,誤以八十抄啓,不勝惶恐。年旣未滿,則推恩重典,不可混施,原單子中安弼星,改付標減去之意,敢啓。傳曰,知道。
以鄭省三爲僉知,成虎贇爲部將,申渼·李遂令爲部將,梁楫·李始盛·沈逵爲武兼,成大顯·趙東陽·朴由蔮五衛將。副護軍權尙夏·閔涵·朴錫昌,副司直鄭忠源,副司果宋正明·洪禹績,副司正李廷濟,行副護軍李震白,折衝,今加嘉善。八十,閫帥李澤父,加資事判下,同知單,崔瑋,僉知單,柳命雄·崔萬尙。李千萬·李末揆爲慶德假衛將,洪世範缺衛將,金堂羽爲忠翊衛將,鄭維咸爲忠二行缺尙夔等,賊人指捕之功,俱有加資之命矣。沈應元·吳相夏,未資窮未準職,金命錫·徐尙夔·李起敏,係是閑良,何以爲之?敢稟。傳曰,竝特爲加資。
吏批啓曰,本曹參議,今方差出,擬望之人乏少,外任竝擬,何如?傳曰,允。
兵批啓曰,北虞侯,今當差出,而擬望之人乏少,外任竝擬,何如?傳曰,允。
沈枰啓曰,明日常參·經筵,取稟。傳曰,停。又啓曰,來十一日,輪對日次,取稟。傳曰,允。
院啓,正言李東彦啓曰,前啓丙子科獄事,己巳榜削版事,李萬元削奪官爵事,吳道一拿問事。措辭竝見上答曰,勿煩。
校理崔昌大疏曰,臣待罪邊幕,逖違京輦,時月荏苒,已過半年。上懸禁闥之戀,神情馳越,下念晨昏之曠,私悃懇迫,引領西望,惟思及瓜之代。不自意館職新除,遽及斯際,催召之旨,遽降於窮荒絶徼之外,光榮所及,惶感無地。拜命之後,俶裝上道,昨者始抵京城,來伏私次,以臣感激之私,固宜登時出謝之不暇,而長路跋涉,重觸風霧,擔舁驅策,寸寸取路。及夫歸臥私室,一倍越添,肌體如束,喘嗽無算,連宵呻叫,殆不省事。除非旬月調治,實無趨走供職之望,經筵輪直之地,有不容引日虛帶。伏乞聖慈,亟賜遞免,俾官無瘝曠之失,私得將理之便,不勝大幸。臣無任屛營祈懇之至,謹昧死以聞。答曰,省疏具悉。爾其勿辭察職。
兵曹判書金構疏曰,伏以,臣之老母,頃往高陽郡臣弟二行缺職名,不比閑漫,旣不敢循例請暇,所受密符,又不可仍帶下鄕。玆敢冒死仰籲於天地父母之前,伏乞聖慈,俯諒至情,將臣本兼諸任,亟命遞改,俾得任便往來,救護母病,千萬幸甚。臣無任懇迫祈祝之至,謹昧死以聞。答曰,省疏具悉。卿其安心,勿辭往來焉。
掌令兪命弘疏曰,伏以,臣本無似,猥忝憲職,絲毫無補,尸素有譏,自顧悚恧,人謂斯何?再昨因兵曹草記之事,引避退待,處置請出,出於意外,不得不承牌就職,而愧懼之私,固已多矣。又伏見兵曹判書金構疏本,則辭說張皇,譏斥備至,至以盛氣擔當,爲禁吏分疏爲言。臣於此,尤不勝瞿然也。夫禁吏橫濫之弊,其來已久。爲臺臣者,孰不嚴加禁飭,隨現痛治,缺病其不能杜其弊,誰肯任其侵暴,而不之問缺日昨蹄屐出禁之時,適有閑雜人,相會於醫局,而禁吏捉一犯禁人於其門外,卽醫人邊伋爲名者也。蹄屐本主,雖是禁軍,而其時借着者,乃是醫人,則禁吏執捉,不是異事,翌朝査閱之時,詳問事狀,則禁吏及被捉人,互相推諉之說,俱不可準信,而雖以各人等自明之事。言禁吏則曰,被捉者,旣是醫人,借屐與否,非所當問。禁軍則曰,蹄屐果是己物,而被捉時,渠則不着。醫人則曰,爲其求藥,適來醫局,而蹄屐則不敢着,參以彼此之言,自有難掩之跡,而今此重臣,偏聽禁軍瞞告之言,以爲歸罪法府之計,乃曰,醫人則元無干涉,至以足樣屐體之大小爲證,臣竊未曉也。雖然,此不足論也。設令禁吏,初不省其爲禁軍,眞有誤捉之事,缺推問處置,而不肯相及於文移,徑先二行缺見輕之事爲辭,則重臣所謂昨年陳達之時,何以逆料今日之事,而輕視憲臣者,恐不成說話也。且所謂此自禁吏之罪,何與於臺臣之云者,臣尤未知其何說也。夫出禁者,臺臣也,捉禁者,法吏也。法吏之有罪,豈非臺臣之所預知耶?雖以外府事言之,監司之於守令,其上下體貌之逈別,爲如何哉?然而各邑該吏,雖有罪過,如非事涉官員,關係重大,則令本官推治,自是相敬之道,臺閣之臣,古人謂之與宰相等,則不可以其人之可輕而易之也,審矣。今乃不問其事之曲直,不待本府之推閱,未時呈禁,申時草記,捉囚法吏,迫於星火,乃曰,此無與於臺官,反以臣引嫌之事,爲若替當禁吏之罪,而爲此分疏者然,未知事體之果如何也。且於昨日之朝,重臣招缺憲吏,問以此事顚末,至謂之一時借着,何可捉禁缺。當初未及推閱之前,只憑禁軍之言,有此煩缺猶可諉也。及其詳問實狀之後,又不肯相貸,直欲驅臺臣於誣罔之科,雖出於謹遵敎令之意,而其不有損於待臺臣體面耶?如臣庸陋,何足比數於臺臣之列,而因一引嫌之事,反被詛斥,至於如此,其何敢冒沒廉恥,晏然仍居於職次乎?昨於就職之後,以此又呈避章,而喉司據例不捧,臣之情勢,到此益復窮蹙。玆敢疾聲仰籲於宸嚴之下,伏乞聖明,曲加恕諒,亟許鐫削臣職名,以安私分,以謝人言,不勝萬幸。臣無任屛營祈懇之至,謹昧死以聞。批答見上
上在昌德宮。停常參·經筵。
夜一更,月暈。
下直,春川府使李筬,杆城郡守睦天獜。
領議政徐文重二十七度呈辭。入啓。傳曰,安心調理。
中宮殿·世子宮·嬪宮,藥房·政院,玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺八合,間進肉味,夜間有煩熱之候,金銀花茶,調進牛黃二分,寢睡與前夜一樣云,加味人蔘茶,依前煎入矣,敢此問安。答曰,知道。無事矣。
謝恩,同副承旨李濟。
奉敎尹志和上疏。大槪,敢暴疾病沈淹之狀,冀蒙恩遞,兼陳史局變通之事,以備財察事。入啓。答曰,省疏具悉。疏辭令廟堂稟處,爾其勿辭,察職。
校理任守幹上疏。大槪,臣於朝者起居之班,胸膈之痛,猝然復發,扶曳出來,昏倒不省,旬月之內,決無起復供職之勢,冀蒙斥免,一意調治,以尋生路,且附區區所懷,以備裁幸事。入啓。答曰,省疏具悉。相繼紛紜,殊未穩當,爾其勿辭,察職。
中宮殿·世子宮·嬪宮,藥房·政院·玉堂夕問安。答曰,知道。
院前啓,請還收丙子科獄罪人及差備官等,竝爲放釋之命。措辭見上請己巳增廣文科殿試入場諸人,自壯元李師尙以下,竝命削去仕版。措辭見上請前參判李萬元削奪官爵。措辭見上請前判書吳道一爲先拿問事。措辭見上答曰,勿煩。
傳曰,明日晝講爲之。
府前啓,請革罷宮庄事。措辭見上答曰,勿煩。
謝恩,左副承旨李世載。朝報
政院啓曰,兵曹判書金構,方以親病,受由,下去高陽縣,本兵及兼禁衛大將,命召來納,何以爲之?敢稟。傳曰,仍佩往還。禁錄燼餘
藥房都提調臣崔錫鼎,提調臣李畬,副提調臣李墪。啓辭見上
兵曹啓曰,每夜人定,例於敦化門打鼓之後,方打鐘閣之鐘,而今夜敦化門未及打鼓之前,鐘閣鐘聲先動,不勝驚駭。招問禁漏官員,則以爲,敦化門打鼓,例在戌正一刻,而今夜鐘閣,徑先打鐘於戌正一分矣。漏局與闕內各處傳漏,則無誤打之事,故自敦化門,至鐘閣各處,傳漏軍及鐘閣守直官習讀廉以興,捉來闕門外査問,則以興言內,匙前傳漏軍交河居私奴貴贊,打更點,京居私奴先一,傳呼打鐘,故未知敦化門之未及打鍾,信其傳呼之言,以致徑先誤打云。故貴贊·先一等推問,則以爲,泛聽路上行人之傳言,遂致誤打誤傳云。莫重更點與人定,初不詳審,誤打傳呼之狀,已極可駭。守直習讀之只憑傳漏軍傳呼之言,更不致察,徑先打鍾,亦不爲無罪,貴贊·先一及廉以興,竝令攸司,囚禁推治,何如?傳曰,允。
李世載,以都摠府言啓曰,都摠管嚴緝,除標信,刑曹坐起,進去之意,敢啓。傳曰,知道。
又啓曰,禁衛大將金構,以親病受由,下去高陽郡矣。取考前例,則大將之受由下鄕時,本營凡事,都提調當爲擧行,而都提調臣徐文重,方在呈告中,不得依例草記云,何以爲之?敢稟。傳曰,依例擧行。
又啓曰,錦山鎭營將所佩發兵符,靑山縣監所佩發兵符,改造以送之意,自兵曹草記允下矣,兩處發兵符缺造成,依例定禁軍,給馬齎送于二行缺
沈枰,以弘文館言啓曰,本館下番副修撰臣柳尙游,以禁衛營郞廳,今日坐起時,晝仕出去之意,敢啓。傳曰,知道。
李世載,以兵曹言啓曰,當日保人朴先元稱名人,自金虎門入來,差備門外擊錚,極爲駭愕。令攸司囚禁科罪,同門守門將許鎭,常時不能禁斷雜人,以致闌入,亦難免其責,推考,何如?傳曰,允。
李濟,以兵曹言啓曰,卽者南山烽燧軍等,來告于闕門外曰,今夕例擧烽火之後,忽見烽臺下,有兩人持炬照火,不勝驚怪,卽爲捉來,而取考兩人號牌,則乃是靑山騎保徐日立·崔余尙,而自稱抱冤欲訴,果爲擧火云,此實前所未有之事,極爲駭愕,移送刑曹,囚禁嚴覈,依律科罪,何如?傳曰,允。
校理任守幹疏曰,伏以臣,至愚極陋,百不猶人,猥蒙天地之洪私,不鄙菅蒯之微物,濫吹華躔,昵侍經幄,人微責鉅,萬無稱塞之望,加以稟賦虛薄,疾病侵尋,兩年匪據,長事引疾,供職之日,蓋亦無多。向者再逭違慢之誅,復承嚴召之命,惶隕感泣,忍死出肅,而素患胸膈之痛,往往作苦,僅免顚仆於禁中,朝者起居之班,痛勢復作,扶舁出來,頹臥床席,移時昏倒,纔得稍定,臣之此病,根盤已深,苦歇無常。强疾從仕,黽勉隨行,未有錙銖之效,仰裨聖朝,徒以狗馬之疾,累瀆宸聽,尋常蹙恧,若隕淵谷,卽今癃廢之狀,無復一分自力之望。玆敢仰籲於慈覆之天,伏乞聖明,亟許鐫斥臣職,使之引分投閑,一意調治,賴天之靈,得延殘喘,則不勝缺乞免之章,不宜復有贅陳,區區忠赤,二行缺夫子之庭廡者,千百世僅或有焉。若先正臣李珥·成渾,儒林宿望,殆非文元公金長生之比,至於從享之請,累聖持難,未肯允從者,良以事當難愼,未可輕許,而可不相爭,殆近百年。當初則未嘗輕施罪罰,亦以人各有見,不可勒令歸一也。金長生造道淺深,臣不敢輕議,而槪之斯文,無甚彰著可稱之功,不料聖明,因一鄕儒之一疏,不加斟停,遽下該曹,仍令稟處,輿情之訝惑,無足怪矣。若疏儒之語近憤詆,臣亦不取,至於朴明義之意見差異,胡大罪也?聖旨旣嚴,特令罷職,臺章繼發,終至削職,殆將鉗制一世之人,莫敢復議,臣竊恐前古先賢從享之際,無此擧措也。鄒聖言,尋常慶刑,必待國人之僉同,然後方爲取決,況此文廟從享,何等大事,而擧國之人,異辭者過半,豈可苟缺一時之浮議,不恤百世之辭乎?臣固知聖上,慮有紛紜之弊,此等儒疏,旣有禁令,而人臣進言之道,惟當盡其誠意,冀或感回,豈以君父之初不容受,而遽爲含默乎?且今者大論方生,機牙俱張,臣不量脆弱,妄觸其鋒,言發禍隨,亦所不辭。伏願聖明,察臣愚戇之忱,復加聖思,博採衆議,收還該曹稟處之命,以示難愼祀典之意,則斯文幸甚,臣無任戰懼祈懇激切之至,謹昧死以聞。批答見上
上在昌德宮。停常參,只晝講。
辰時,日暈兩珥。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺六合,菉豆粥八合,湯麪少許,寢睡似不及於前夜,腫口膿汁,連次流出,而或多或少,脚部痛候,亦一樣云,臣等不勝悶慮之至。湯藥停止,今已多日,不可不更議當進之劑,方外解醫術者六七人,今方招集,當與諸醫等,從容商確,而加味人蔘茶,則連次依前煎入矣,敢此問安。答曰,知道。無事矣。
晝講,入侍,同知事李寅燁,特進官李光迪,承旨洪受疇,玉堂李觀命·權尙游,假注書李廷濟,兼春秋成璹,史官金興慶,武臣洪夏臣。
領議政徐文重二十八度呈辭。入啓。傳曰,安心調理。
傳曰,明日晝講爲之。
藥房口傳啓曰,中宮殿脚部痛候,一樣無減之中,腫口膿汁,甚爲稠濁,腫口以下環跳穴近處,外面浮高,不無成膿之慮。醫官入診,雖涉重難,不可以醫女未詳之言斷定,御醫崔聖任,鍼醫權聖徵及白光璘等,今日使之入診詳察,宜當,敢此仰稟。答曰,知道。
左承旨李世載上疏。大槪,敢陳懇迫之情,冀得省掃之暇,仍暴病難供劇之狀,乞蒙鐫遞,俾得調治事。入啓。答曰,省疏具悉。爾其勿辭往來焉。
藥房再啓曰,中宮殿症候,醫官入診,罷出後以爲,髖骨以下環跳近處,雖似浮高,別無成膿之候,舊腫下邊一處,似有停水之形,此則觀勢施鍼,爲宜云。且與諸御醫,方外諸人,商議當進之劑,則以爲,托理消毒飮,加麥門冬·貝母·遠志製各一錢,連次進服,以爲補元疏經之地,宜當云,施鍼則自內間間爲之,而湯藥,今方劑煎以入之意,敢啓。答曰,知道。
中宮殿·世子宮·嬪宮,藥房·政院·玉堂夕問安。答曰,知道。
正言李東彦啓曰,臣於日昨,以前承旨朴明義削奪事,論罪蒙允矣,昨伏見校理任守幹疏本,臣不勝駭惑也。朴明義之曲護喜鼎,力扶邪論,不但聖明之所深斥,在臺閣者,理宜嚴辭痛懲,則削奪之啓,不可但已,而儒臣之必欲置明義於全然無罪之科,以臣所論,至謂之鉗制一世者,抑何意哉?設令臣草草一啓,果能鉗制一世之邪喙,則實爲斯文之大幸,而今乃不然,至如徘徊邪正,路岐龍斷,是非場間,依違回互,搖樣瞻顧之論,亦莫能鉗制而杜絶,致此紛鬧,臣之負職責,亦已多矣,而詆斥之言,乃反如此,自顧慙靦,何敢晏然於臺次乎?昨緣日暮,今始來避,所失尤大,請命遞斥臣職。答曰,勿辭。
院前啓,請還收丙子科獄罪人及差備官等竝爲放釋之命。措辭見上請己巳增廣文科殿試入場諸人,自壯元李師尙以下,竝命削去仕版。措辭見上請前參判李萬元削奪官爵。措辭見上請前判書吳道一爲先拿問事。措辭見上先正臣金長生躋享聖廟之請,實是多士之公議,一世之輿誦,而誣毁譏侮之言,換面迭出,鄕儒倡之於前,承宣復踵其後,句語雖有淺深,言脈實出一套,聖明之所以痛斥者,可見尊賢抑邪之至意,而校理任守幹,復掇喜鼎·明義之餘臆,投進一疏,用意回伏,遣辭抑揚,欲售其陰護邪黨之計,始謂之槪之斯文,無彰著可稱之功,又謂苟循一時之浮議,不恤百世之評論,卒之以還收稟處之命爲言,有若以今日擧措,不出於公共之議,而鉗一世,勒令歸一者然,旋轉兩間,疑亂是非,此等伎倆,乃其素習,而身居近密之班,誣先賢沮公議,若是其無嚴,其在扶植正論之義,不可無警勵之道。校理任守幹,請命罷職。答曰,不允。
領府事南九萬上疏。大槪,賤疾日漸危篤,朝夕待盡,而太廟修改不遠,伏乞卽遞臣都提調之任,俾無臨事闕員顚倒之弊,仍乞竝鐫兼帶諸司及扈衛等任,及於未死之前,得蒙許休之恩命事。入啓。答曰,省疏具悉卿懇。有疾未參,別無所傷,休致之請,決難允許,卿其體予至意,安心勿辭,從容善攝。仍傳曰,遣史官傳諭。朝報
太僕寺啓曰,本寺養牧場全羅道興陽縣內·外羅老島,上年二月,爲新生王子房所折受,而旁近諸島,則不入於啓下公事中,非本宮所當混受,故曾前羅老島別將所管,濟里·愁泰·城頭串三島,則仍屬於興陽監牧官矣。本宮差人,不有啓下定奪,竝其舊時別將所管養馬處,皆稱折受,勒徵稅穀,本寺因牧官所報,今以一從啓下公事施行之意,知委於差人,則至於驅逐牧吏,任自占奪云,事甚駭然,方欲入啓科罪矣。卽見內需司判下牒呈,則本宮掌任手本,稱以羅老島別將所管,擧大摠折受,而濟里·愁泰·城頭串,不爲擧名於當初公事中,慮有日後執言之端云,當初啓下,本止於無馬廢場,內外羅老兩島,則別將所管,擧大摠折受之云,專出於宮差冒濫之言,其中城頭串,則乃是卽今牧養之場,養馬之數,多至二百二十餘匹,尤非宮家混受之地,而僞稱廢場,至於冒達天聽,尤極驚駭。揆以事體,所關不輕,當初啓下內·外羅老島,外宮差所濫三島,則竝爲仍屬本寺,宮差冒濫之罪,令該曹懲治,何如?傳曰,城頭串外,竝屬該宮,宮差治罪,安徐。燼餘
藥房都提調崔錫鼎,提調李畬,副提調李墪。啓辭見上
藥房啓曰,今日入診時,以醫官白光燐,醫女·織女入侍之意,敢稟。傳曰,知道。
以朴鳳齡,爲假注書。
缺時,上御不知幾行缺淪喪,私意大行,自上以大公爲心則好矣。觀命曰,公字固爲本,而卽今救民之策,莫急於節用,若自宮禁,無一分浮費之弊,則賦役於民自輕,而爲安民之道矣。尙游曰,觀命所達,儘好言,用道廣則賦斂自不能輕,節用之道,自上導率則爲好矣。上曰,然矣。觀命曰,伯者之民驩虞云者,不過一時干譽之致,此所以違王道也,以淺近事言之,朝廷之擇守令,不得慈諒愷悌之人,得所謂能吏者用之,則一二政令之間,務欲悅民,後必爲弊,此後則必擇端方之士,差除字牧,則初雖無赫赫之稱,有益於治化大矣。尙游曰,觀命守令之說,不足明王伯之辨,而亦其一段也。臣在鄕時,詳知之,以能吏爲名者,不過除民間應行之役,以求一時之治聲,而此實難繼之道,不至爲違道干譽之歸,推而極之,人君之行伯道者亦然矣。且王伯之辨,不但於政令施爲間省察也。卽學問上工夫,合天理底是王道,悖天理底是伯道,宜早夜省察而精擇焉。凡刑賞喜怒,不由於正,則皆非天理,今有進言於上者,若觸忤上意,而不思必求諸道,遽加推折,則便違天地造化,伏願殿下,體念焉。上曰,然矣。尙游曰,所存者神之云者,卽感應自速,縱欲以治之謂也。觀命曰,聲名洋溢乎四海,乃聖王功德及遠之效,臣於是,有戚戚之心,敢達。文王百里,湯七十里,皆能爲政於天下,而卽今以數千里山河,受人之役,卽君臣上下,腐心痛骨之處,而十餘年來,復讐之義,寂然無聞,一分天理,旣盡滅絶,誠願殿下,惕然存心,每以燕昭弔死問孤,句踐缺事,念念不忘,則國勢自强矣。尙游二行缺忍痛含冤迫不得已底意,存諸胸中,則一脈天理不絶,豐享豫大之事,自不能爲之矣。上曰,然矣。觀命曰,受祿于天云者,天道雖遠,視聽自我,善惡在人,報施不忒,自然之理,而後世人辟,不能祈天永命,天降災異,歸之氣數,甚至曰,不有命在天,此所以天不保佑,亂亡相繼者也。尙游曰,蒼蒼在上,其實不遠,誠存對越之心,非但保有邦家,抑亦學問之極工,苟不畏天,則無所不爲矣。光迪曰,天德王道,貴自謹獨上做工夫也。尙游曰,沒世民不忘,可見古聖王致治之效,不但澤及乎當時,民愈久而愈不忘,豈不盛哉?後世則政令無常,朝夕變改,便民甚少,害民常多,沒世不忘,已無可望,而曷喪之歎,亦且不免,豈非後王之當戒哉?觀命曰,四方其訓之者,蓋言國有賢人,則四方效之云爾,蓋治國之道,人才爲先,而卽今人才眇然,或由於菁莪之化,未盡而然耳。才不借於異代,古語有之,苟盡敎育之方,則不患人才之不生矣。尙游曰,取人以身,信格言也,苟欲得人,必先修身,自我之尺度權衡,一循天理,則用舍之間,賢邪自分矣。寅燁曰,先正臣李珥,作此書以進,而人君修齊治平之道,天理人彝之常,無不具載,廣大悉備,體用兼該,自古辯論聖學,無逾此書,不宜止於臨筵講論,宴閑之間,常目在之,則所益必多矣。上曰,然矣。尙游曰,講論與存養,不宜偏廢,唯念念不忘於學問,則不知不覺之中,自有進就之效矣。上掩卷。參贊官洪受疇進曰,特進官李光迪,曲拜時失禮,推考,何如?上曰,缺審之失,不必推考矣。又啓曰,臣有所懷,二行缺一經之後,此禮之廢,亦欠典也。趁此春陽和暖之日,一者設行,使百僚瞻仰,實爲盛擧矣。且夕講,間或爲之,朝講久廢,丙子後,不復行矣。上微〈笑〉曰,兪。李寅燁進曰,國家不幸,赴京正使,殞逝異域,先來自北京,十五日始到柵門,自柵門,四日始到京,殊甚稽緩,治罪警責,何如?上曰,令攸司科罪,可也。出榻前定奪諸臣,以次退出。
上在昌德宮。停常參,只晝講。
未時申時,日暈。
下直,全羅左水使趙爾重,新塘萬戶鄭憲。
領議政徐文重二十九度呈辭。入啓。傳曰,安心調理。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺四合,菉豆粥四合,湯麪肉味,間進少許,湯藥無事進御,寢睡則三更以後,始得入睡,而亦未安穩,脚部痛候,亦無所減云,湯藥依前煎入,加味人蔘茶,亦爲煎入矣,敢此問安。答曰,知道。無事矣。
工曹判書李世華上疏。大槪,一病沈綿,經年彌留,委頓床席,奄奄垂盡,無路祗謝恩命,玆敢哀籲於天地父母之前,懇乞亟賜鐫免,以便公私事。入啓。答曰,省疏具悉卿懇。卿其安心勿辭,調理行公。
注書李明浚病代,以朴鳳齡爲假注書。
晝講,入侍時,特進官嚴緝,同知事李寅燁,承旨李濟,玉堂崔昌大·權尙游,假注書朴鳳齡,兼春秋成璹,史官金興慶,正言李東彦,武臣張宇相。
殷栗幼學洪允采等上疏。大槪,自附古人憂治世危明主之意,敢陳一道民弊,以備裁察事。入啓。答曰,省疏具悉。憂時進言之誠,予甚嘉尙,可不體念焉?可以變通事,令廟堂議以處之。
海州儒生崔沈等上疏。大槪,本州首陽山下,營立二子祠宇,玆敢相率仰籲於天鑑之下,請命該曹宣賜廟額事。入啓。答曰,省疏具悉。疏辭,令該曹稟處。
中宮殿·世子宮·嬪宮,藥房·政院·玉堂夕問安。答曰,知道。
今日晝講時,視事溫繹間頉稟事,榻前定奪。
東西道各陵內摘奸執頉處,徽陵·崇陵·思陵·光陵·英陵·齊陵·敬陵·昌陵·恭陵·順陵·禧陵·孝陵·長陵·翼陵·厚陵陵官,勿論出入番,竝爲拿推,各陵守僕,令攸司囚禁科罪事,榻前下敎。燼餘
李世載啓曰,明日常參·經筵,取稟。傳曰,停。
又啓曰,備邊司郞廳,以大臣意來言,今日賓廳坐起日次,而堂上不齊,不得來會云矣,敢啓。傳曰,知道。
李濟啓曰,行大司憲宋奎濂,持平權在外,執義李震壽,掌令兪命弘呈辭,掌令金致龍,持平鄭維漸受由在外,今日以監司茶時之意,敢啓。傳曰,知道。
藥房都提調崔錫鼎,提調李畬,副提調李墪。啓辭見上
李世載,以都摠府言啓曰,今日入直軍士,中日習射,請出標信。傳曰,知道。
任舜元,以義禁府言啓曰,今初九日,寧陵修改告祭受香,初十日正日,此二日,科獄罪人等,不得加刑之意,敢啓。傳曰,知道。
李世載,以都摠府言啓曰,副摠管李光迪,除標信,戶曹坐起,進去之意,敢啓。傳曰,知道。
任舜元,以兵曹言啓曰,當日私婢千業稱名人,自丹鳳門入來,差備門外擊錚,極爲駭愕,令攸司囚禁治罪,同門守門將金世義,常時不能禁斷雜人,以致闌入,亦難免其責,推考,何如?傳曰,允。
李濟啓曰,各陵內摘奸時,有頉處察處事,命下矣。陵上莎草稀疏,丁字閣仰土剝落,薍簾地衣破傷等處修改事,原單子,下送該曹,依例擧行之意,分付,何如?且兩門守直軍士有頉處,考見衛將所文書,則果有分軍取用之事,今此有頉軍士等,似無可罪之端,竝此仰稟。傳曰,依啓。軍士分揀。
工曹判書李世華疏曰,伏以臣自數年以來,疾病轉甚,筋力都盡,已無一分自力供劇之勢,仰惟日月之明,亦庶下燭矣。又於前年六月,猝得奇疾,肢體全不運用,語音全不相通,精神迷眩,氣息綿綴,奄奄經年,百般治療,而病生於氣血耗鑠之餘,復起爲人,實無其望,而尙今支保,亦賴天地父母生成罔極之德,日夜感祝之中,不意水部新命,遽下於千萬夢寐之外,臣誠驚惶震悸,不覺涕淚之交集也。念臣縷喘尙延,當此坤宮患候閱歲彌留之日,豈不欲祗謝恩命,一參起居之班,而跬步運動,亦無其路,臣之情事,良亦慽矣。瞻望宸極,但自哽咽,臣之病狀,非但通朝儕友,所親見聞,前秋,猥蒙遣醫頒藥之命,生死肉骨之恩,縻粉難酬,而抑其醫官書啓中,種種危綴之症,仰瀆睿鑑,或者聖明,亦已垂矜矣。臣豈敢爲一毫假飾之辭哉?伏乞聖慈,俯察微懇,亟遞臣所帶之任,俾得安意就盡,千萬幸甚。臣神缺存若亡,倩人把筆,略構此草,語不成脊,益自悲隕。旡以下缺
午時,上御時敏堂晝講。入侍,特進官嚴緝,同知事李寅燁,參贊官李濟,侍讀官崔昌大,檢討官權尙游,假注書朴鳳齡,記注官成璹,記事官金興慶,武臣張宇相,正言李東彦,亦爲入侍。上曰,以人主之尊,太廟將事之辰,必爲趨蹌,人臣於人主之前,雖高官及名士,何敢不爲趨蹌?昔在仁廟朝,筵臣有不趨蹌者,故以爲其所着之靴,不利行步,分付工曹,造靴以給,實非循例推考之比矣。近來入侍時,秩高宰臣及出入三司之類,行步緩緩,殊無敬謹之意,且父母之前,不敢唾洟,今日廷臣,非不知此,而入侍之際,多有唾洟之聲,此實前所未有之事,殊甚駭然。副校理崔昌大,副修撰權尙游,假注書朴鳳齡,兼春秋成璹,竝推考。今後則如此之類,承旨察推,可也。疊出十一日擧行條上曰,昔在先朝引見時,缺耳掩,則諸臣,必脫毛掩於楹外而入侍矣,今年正月,擧二行缺推考以上出擧行條,疊出十一日擧條。上曰,朝家紀綱不行,廷臣狃於恬憘,前年五月,政院擅止問安,至於兩次,此皆自便成習,少無飭勵之意也。近侍之臣,尙且如此,外方之官,又何責乎?上曰,自前有各陵伐木摘奸之事,而近來久廢矣。今番各陵摘奸時,樹木斫伐,處處狼藉,事之可駭,莫此爲甚。陵寢樹木,雖一株一枝,陵官何可任其斫伐乎?徽陵·崇陵·敬陵·昌陵·恭陵·順陵·禧陵·孝陵·長陵·翼陵·齊陵·厚陵·寧陵·英陵·思陵·光陵參奉,勿論出番·入番,竝爲先拿問,以爲分輕重定罪之地,各陵守僕,亦令攸司,囚禁科罪,可也。出擧行條上進講聖學輯要爲政章,讀前受音一遍訖。崔昌大進講,自臣按止萬世幸甚。崔昌大曰,異日之大憂吐,當以爲古讀之矣。上讀新受音一遍訖。昌大進釋文義曰,天德王道二文字,是爲綱紐,分而言之,天德本也,王道末也。以大學論之,則格物·致知·誠意·正心,爲天德,修身·齊家·治國·平天下,爲王道矣。若曰,允德未終之前,何以治國云爾,則有不然者,蓋成德,旣非一朝一夕之可爲,則未及成德之前,何可束手而不思爲治之道哉?一邊修德,一邊治國,天德王道,竝行不悖,則自可底於德日修而治日隆矣。權尙游曰,天德爲王道之本,本不立而能行其末者,未之有也。是以,古昔聖王,莫不克修天德以行王道矣,蓋君德之要,莫切於納諫,人君雖有一時之過擧,察納忠言,沛然改過,則天德之全體,自可復矣。昌大曰,大本不立,則千枝萬葉,散亂無統,百事不可做矣。尙游曰,人君,外有聽諫之貌,內無改過之實,則雖日進千言,終無益矣。昌大曰,如堯·舜·周·孔大聖人,爲能充得天德之全體,後世帝王·儒者,未能擴充,故王道終不行焉,寧不可惜?此書之意,則以爲,一心向道,便是天德,積漸充盡,如浩然之氣,集義以生,立心立志,必以正大爲本,而萠動之際,善惡皆察,其合天德者,勿以私意間之,則天德之全,自可充得,而王道之行,亦在其中矣。尙游曰,聖王之治法政謨,百世可知,如設爲庠序學校以敎,亦在缺得以導率之如何耳?必也先立規模,然後可以成一代之治,二行缺然而徒欲通革更變,則禍敗立至,或者之言,符矣。宋神宗,求治之心,非不至矣,而排逐君子,進用小人,卒至於顚隮,此可爲後世之監戒矣。文成公李珥,以正大之學,命世之才,遭遇聖祖,宜若大有爲也,而不幸爲黨論所擠,齎志而沒,豈不大可惜哉?惟此一書,亦可見其平生立朝事君之道,憂國愛君之念,勤勤懇懇於文字之間,殿下,誠能沈潛尋繹,則嘉言善謨,無非日用間事也。此書雖曰不如經傳,惟其切實於我朝,則或有過於經傳矣。尙游曰,必有規模,然後治道可立,雖富國强兵之君,亦皆有一代規模,君臣上下,協力同心,乃可爲也。後世不然,人主未嘗與群臣講論長計,而明日有事,今日不思,再明有事,明日不思,故終無成功,日漸委靡矣。文成公李某,遭遇聖祖。語未終,上曰,凡於榻前奏事之時,程·朱之外,如我國先儒,曾無諱名之事,而權尙游,不擧文成公李某之名,而稱李某,事極未安,推考,可也。尙游曰,小臣習於口頭,率爾妄發,極爲惶恐矣。復申前說曰,昔我宣廟,有大有爲之志,故李珥作爲此書以進,今以殿下繼述之孝,日進此書,則非但聖明,復行烈祖之志,李珥之學,亦可行於今日矣。上掩卷。諸臣皆掩卷。
崔昌大曰,小臣新從北塞來,敢有所達矣。此以下,出十一日擧條同知事李寅燁曰,頃日,以江都木四百同先送事,敢達矣。近間新木有來到者,舊木亦有餘數,故加一百同,合計五百同已送之意,敢達。上曰,唯。正言李東彦啓曰,請己巳文科殿試入場諸人,自壯元李師尙以下,竝命削去仕版。措辭見上上曰,朝家旣已設場,則非諸人私自入見之科也。乃爲此不當之論,必欲削版而後已,殊甚非矣。若以啓辭中所臚列者觀之,則流放竄殛,無所不可,豈止削板而已?何不直請罷榜而快心乎?東彦曰,雖是國試,其日,乃臣子罔極之日也。何可晏然就試,自同平日乎?且殿試,旣與初會試有異,則伊日罷場,以俟朝家處分,未爲不可,分占坐次,豈無他日?雖以父母之喪言之,葬後與初喪有異,以至於初朞再暮之後,漸次有間,因而自同平人,則今此諸人,不爲赴試於其日,以待他日之設場,乃可也,不此之爲,必於是日,入場較藝,惟恐不及,故公議之嚴,至今未已,此臣所以發削版之論也。若夫罷榜之論,非所可論於此科,而實非臣意慮之所及也。上曰,予非眞以罷榜爲可也。朝家設場,諸人入見,此非私科,而乃爲此削缺以發此言也。
李東彦啓曰,臣新入言地,全昧時政得二行缺啓辭中臚列者觀〈之〉,雖流放竄殛,未爲不可,奚止於削版而已,又何不請罷全榜而快心爲敎,辭旨極嚴,臣於此,不勝惶惑焉。蓋己巳之事,豈非臣子罔極處耶?伊時增廣殿試諸人,已捷之第,不患立落,而至於殿試,不過分排坐次而已。諸人之矇於義理,汲汲赴試者,其於母事之義,果何如哉?諸人之必於其日,入場製述,又於上下奔遑之際,繼應其榜,此所以一世公議,久而愈激者,夫科第,乃士子發身初程,苟有一毫不合於義者,不免公議之嚴。故凡於大小科場,設令題語,有些觸諱之語,爲章甫者,終至罷場,雖分京外,設諸所之科,一場罷場,而諸所同然,況此殿試,不比他科,伊時之事,亦復如何,而旣皆入場,終又應榜,則臣所以憤惋者此也。至於何不罷榜之敎,有不然者,凡諸科榜之罷削者,或以場屋之不正,考官之用情,而若如己巳之科,則自初試至會試,旣無科場可論之事,獨其殿試,則臣子之義,有不思入場者,故削版之啓,所以發也,而罷榜之啓,卽臣意慮之所不到也。臣雖疲劣,只以公議所在,不得不論此蔑義無恥之輩,而誠意淺薄,旣不能回天,聖敎之嚴峻,愈往愈切,何敢一刻仍冒於臺席?請命遞斥臣職。上曰,勿辭。參贊官李濟所啓,正言李東彦,再啓煩瀆,退待物論矣。上曰,知道。疊出十一日擧條
李濟所啓,今日旣已畢講,縕繹間視事頉稟之意,敢達。上曰,唯。諸臣以次退出。
上在昌德宮。停常參·經筵。
一更至四更,月暈。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺八合,菉豆粥一合,肉味及麪食,間進少許,湯藥無事進御,寢睡未得安穩,脚部痛候一樣云,湯藥及加味人蔘茶,依前煎入矣,敢此問安。答曰,知道。無事矣。
昨日晝講時,正言李東彦所啓,請還收丙子科獄罪人及差備官等,竝爲放送之命。措辭見上上曰,勿煩。請己巳增廣文科殿試入場諸人,自壯元李師尙以下,竝命削去仕版。措辭見上上曰,朝家旣已設科,則非諸人私自入見之科也,乃爲此不當之論,必欲削版而後已,殊甚非矣。若以啓辭中所臚列者觀之,則流放竄殛,無所不可,豈止削版而已,何不直請罷榜而快心乎?又所啓,臣新入言地,全昧時政得失,敢以平日憤痛之事,有所論啓矣,前後聖敎,已極嚴切,又於今日榻前之啓,伏承聖批,至以以啓辭中臚列者觀之,雖流放竄殛,未爲不可,奚止於削版而已,又何不請罷全榜而快心爲敎,辭旨極嚴,臣於此,不勝惶惑焉。蓋己巳之事,豈非臣子罔極處耶?伊時增廣殿試諸人,已捷之第,不患立落,而至於殿試,不過分排坐次而已,諸人蒙於義理,汲汲赴試者,其於母事之義,果如何哉?諸人之必於其日,入場製述,又於上下奔遑之際,繼應其榜,此所以一世公議,久而愈激者也。夫科第,乃士子發身之楷梯,苟有一毫不合於義者,不免公議之嚴,故凡於大小科場,設令題語,有似觸諱之語,爲章甫者,終至罷場,雖分京外設諸所之科,一場罷榜,而諸所同然,況此殿試,不比他科,伊時之事,亦復如何,而旣皆入場,終又應榜,則臣所以憤疾者此也。至於何不罷榜之敎,有不然者,凡諸科榜之罷削者,或以場屋之不正,考官之用情,而若如己巳之科,則自初試至會試,旣無場科可論之事,獨其殿試,則臣子之義,有不忍入場者,故削版之啓,所以發也,而罷榜之敎,卽臣意慮之所不到也。臣雖疲劣,只以公議所在,不得不論此蔑義無恥之輩,而誠意淺薄,旣不能回天,聖敎之嚴峻,愈往愈切,臣何敢一刻仍冒於臺席乎?請命遞斥臣職。上曰,勿辭,退待物論。
侍讀官崔昌大所啓,小臣新從北塞來,敢有所達矣。吉州以北十邑,爲北道,而去京師絶遠,王化不沾,政弊民瘼,固多可達,而先以懲勸一道言之,前北虞候李厚全,其妻邊奴婢,在於鏡城地,贖良已十餘年,而厚全,稱以贖良時幼稚落漏,推捉其奴婢,徵責無度,刑杖隨之,小民㤼於威令,備納稱其所欲,聞一家所納,多至數同布,故怨言朋興,人皆傳說,別星推奴,未知朝家禁令之有無,而雖自己奴婢,身爲別星,不當推責徵求,況其妻家奴婢乎?武臣爲別星,如虞候·討捕使,八路皆有,不可無懲一勵百之道,李厚全,輕重間論罪,以防後弊,恐不可已,勿論文·南·武,別星推奴,現發者論罪事,別爲定式,似可矣。上曰,李厚全,罷職,可也。崔昌大曰,別星推奴者論罪事,何以爲之?勿論文·南·武大小官,隨其現發,嚴加罪罰,然後可爲激勵之道矣。同知事李寅燁曰,別星推奴之禁,已有成式矣。上曰,然則別星推奴之禁令,該曹申明嚴飭,可也。又所啓,北關一路,治績最著者,富寧府使崔鼎鉉也。鼎鉉,持身律己,廉約淸簡,學士大夫,莫能過之,非但一境之人,無不愛頌,隣邑士民,亦皆欽多,以爲如此之人,朝家亦無由聞知,曾無擢褒之事,此莫非北路遐遠之致,衆口一談,稱歎不已,至於城隍烽櫓之類,亦多修築,凡事一新,而亦不勞一民,只役官屬之輪番者,磨以歲月,漸至成就,此亦爲民譽之一段,亦可見其有才具矣。且其爲治,廉平淸淨,非如世所稱能吏之比,此尤可貴。頃日尹趾仁爲司諫時,旣已薦聞,而今若仍加擢用,則非但北路民情之聳動,武臣爲邊地守令者,以廉潔,顯被擢用,亦爲風動邊臣之要道,故敢達矣。上曰,治績表著者,則不可無褒用之道,令該曹稟處,可也。
拿推現告,齊陵參奉金世重·沈元浚,厚陵參奉許混·李萬稷,英陵參奉李休成·金錫曾,思陵參奉鄭一宇·李秀憲,光陵參奉李德邵·朴㯙,敬陵參奉李鎭周·尹聖任,昌陵參奉尹世恒·趙永期,恭陵參奉愼爾憲·李增華,順陵參奉鄭纘憲·崔昌翼,禧陵參奉趙九齡·崔商鳳,孝陵參奉宋信吉·尹昌來,長陵參奉尹沆·李晠,徽陵參奉李寶臣·李宜華,寧陵參奉黃處臣·李尙謙,崇陵參奉朴弼純·洪禹瑞,翼陵參奉沈泰元·具夏柱。
傳曰,史官五員待命,騎馬十五匹立之,津船內摘奸。
領議政徐文重三十度呈辭。入啓。傳曰,安心調理。
中宮殿·世子宮·嬪宮,藥房·政院·玉堂夕問安。答曰,知道。
昨日晝講時,上曰,以人主之尊,太廟將事之時,必爲趨蹌,人臣於人主之前,雖高官及名士,何敢不爲趨蹌乎?昔在仁廟朝,筵臣有不趨蹌者,故以爲其所着之靴,不利行步,分付工曹,造靴以給,實非循例推考之比矣。近來入侍時,秩高宰臣,出入三司之類,行步緩緩,殊無敬謹之意,且父母之前,不敢唾洟,近日廷臣,非不知此,而入侍之際,多有唾洟之聲,此實前所未有之事,殊甚駭然。副校理崔昌大,副修撰權尙游,假注書朴鳳齡,兼春秋成璹,竝推考,今後則如此之類,承旨察推,可也。上曰,凡於榻前奏事之時,程·朱之外,如我國先儒,則曾無諱名之事,副修撰權尙游,進講文義之際,文成公李珥,不擧其名,只稱李某,事極未安,推考,可也。上曰,昔在先朝引見時,先王若不着耳掩,則諸臣必脫毛掩於楹外,而入侍矣。今年正月擧動時,予則不着耳揜,而自宰臣以下,至于偃月刀差備及禁軍輩,皆着耳掩,承旨當爲致察,而終無禁斷之擧,殊甚不察,其時當該承旨,從重推考。燼餘
巳時午時,日暈。
李世載啓曰,大司憲宋奎濂,持平權在外,執義李震壽,掌令兪命弘呈辭,掌令金致龍,持平鄭維漸受由在外,今日以監察茶時之意,敢啓。傳曰,知道。
李濟啓曰,史官五名待命事,命下矣,史官不備,宣傳官三員,代送之意,敢啓。傳曰,知道。
藥房都提調崔錫鼎,提調李畬,副提調李墪。
以備忘記,傳于李濟曰,史官五員待命,騎馬十五匹立之。
以領議政徐文重三十度呈辭,傳于李濟曰,安心調理。
任舜元,以都摠府言啓曰,都摠管嚴緝,除標信,刑曹坐起,進去之意,敢啓。傳曰,知道。
李濟啓曰,昨日入侍擧行條件中,上敎多有落漏差誤處,屢勤點下,當該注書,殊極疎漏,不可無警責之道,推考,臣亦有不察之失,惶恐待罪。答曰,依啓。勿待罪。
李濟,以禮曹言啓曰,各陵參奉二員,竝爲一時就拿,陵寢重地,不可暫時空虛,守直假官一員,爲先差送,使之入直,何如?傳曰,允。
任舜元,以司僕寺官員,以提調意啓曰,近來法禁不行,箭串馬場,每當夏秋,不惟閭閻蒭草,多取於此,至以私馬牛,放牧於場內,以致國馬所喫,不能飽足,殊極痛愕。如有私刈蒭草者,一依松禁治之,私放牛馬,竝爲屬公事,曾於已亥年間,入啓定法,而年久解弛,自今申明知委,着實擧行,私放牛馬,牛馬之主,亦爲隨現移送攸司,科罪嚴治,何如?傳曰,允。
上在昌德宮。停常參·經筵。
卯時,日暈兩珥。
下直,自如察訪李震煥,上土僉使朴時顯。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺六合,菉豆粥三合,肉味間進少許,金銀花茶,調進牛黃二分,寢睡似勝於前夜,脚部痛候,猶未減歇云,湯藥及加味人蔘茶,依前煎入矣,敢此問安。答曰,知道。無事矣。
行訓鍊都正李弘述上疏。大槪,臣之無狀,居常自訟之不暇,而新命荐降,措躬無地,公議不伸,臣罪益重,縮伏累日,未有處分,夙夜兢惕,罔知所措,玆冒萬死,敢干嚴誅。伏乞聖慈,削臣職名,以重臺體,以安微分事。入啓。答曰,省疏具悉。過當之論,不必深嫌,卿其勿辭,從速察職。
刑曹參判李基夏辭職上疏。入啓。答曰,省疏具悉。過當之論,不必深嫌,卿其勿辭,從速察職。
領議政徐文重三十一度呈辭。入啓。傳曰,安心調理。
政院啓曰,正言李東彦,引避退待,已至三日,本院無行公之員,憲府當爲處置,而執義李震壽,掌令兪命弘,俱爲呈告,尙未處置,且茶時連以監察代行,亦甚未安,憲府呈告人員,竝卽牌招,何如?傳曰,允。
備邊司啓曰,今日本司之坐,只堂上二員來參,其餘皆稱病不進,將不得備員開坐,事體殊甚未安。戶曹判書金鎭龜,吏曹參判李寅燁,竝推考,卽爲牌招,而訓鍊都正李弘述,刑曹參判李基夏,雖以情勢難安爲言,而身帶重任,不可一向引入,一體牌招,使之行公,何如?傳曰,允。
府前啓,請革罷宮庄事。措辭見上新啓,引嫌而退。削版之啓,旣循公議,則聖敎雖嚴,不必爲嫌。請正言李東彦出仕。答曰,不允。處置事,依啓。
執義李震壽啓曰,臣頃陳一疏,略暴病狀,獲蒙恩由,將攝數日,而分義所在,亦不敢一向偃伏,强疾供仕,以致添劇,復尋辭單,誠不獲已,今以茶坐之替行,置處之經宿,牌召降臨,不得不忍死趨詣,而第諫臣之避,實由於己巳榜削版之啓,榜中人前府尹南正重,與臣有婚家應避之嫌,臣何敢有所可否於其間乎?且臣伏見邸報,以正月擧動時,陪衛諸臣之不脫暖帽,至有當該承旨特推之命,臣於是,實不勝惶俱震越之至。臣本抱病,居常怕寒,春不脫掩,夏或重衣,臣自病之,人亦愍然。頃當太廟展拜之日,適忝侍臣之列,倉卒趨扈之際,有未遑念於脫着之節,及至廟庭,瞻望寶扆,心有不安,始乃脫去,臣之不敏之罪,於此益著。以此以彼,俱不敢一刻仍冒於臺次,請命遞斥臣職。答曰,勿辭,退待物論。
中宮殿·世子宮·嬪宮,藥房·政院·玉堂夕問安。答曰,知道。朝報
禮曹啓曰,齊陵·敬陵·昌陵·長陵陵上莎草有頉處,奉審事,命下矣。臣與禮官,今當進去,而自前諸陵,若有一時奉審之事,則從其道路形勢,次第奉審後,一時復命,今亦依此例擧行乎?敢此仰稟。傳曰,依爲之。禮錄
政院啓曰,以禮曹草記,宗廟提調變通之道,令政院稟處事,允下矣。修改日期急迫,而提調皆有故,無推移進參之員,提調趙相愚,改差,其代,令該曹卽爲口傳差出,以爲及期修改之地,何如?傳曰,允。禮錄燼餘
藥房都提調崔錫鼎,提調李畬,〈副〉提調李墪。啓辭見上
傳于任舜元曰,今下弓矢,上土僉使朴時顯處,給送。
任舜元,以禁府言啓曰,知義禁金鎭龜呈辭,同義禁李光迪摠府入直,同義禁李益壽啓聖廟營建所進,今日堂上不齊,科獄罪人,不得開坐加刑之意,敢啓。傳曰,知道。
又以禁府言啓曰,卽接月令醫員金德三手本,則罪人崔元緖,本以中風之人,兩月處濕,風漸大作,左邊手足不用,右邊頭項隱痛,痰塞胸膈,言語蹇澁,時時昏絶,症情危急云,罪人病勢如此,則例有保放救療之規,敢此仰稟。傳曰,依爲之。
又以備邊司言啓曰,執義李震壽,以慶尙道營獄所囚譯官朴再興,仍囚營獄事陳疏,令廟堂稟處事,命下,而將於登對時陳達,未卽覆啓矣。當初陳達之時,辭語有未能分曉者,而蓋其大致,則實出於若有可問之事,移囚停當之意,故其時本司分付關文中,有曰,畢役論價之際,事若順成,則別無移囚之事,若果有參差不順之弊,則依定奪移囚,使之停當,而旣是缺不可便同平人,嚴加拘禁之款,亦不可少忽云云,則此與二行缺更以此意,申明分付該道,何如?傳曰,允。
又以備邊司言啓曰,冬至使李光夏喪柩出來時,平安道則道臣狀啓中,旣已別定差使員,檢飭凡事云,而更以擔軍題給,各別護送之意,所經黃海·京畿兩道,一體行關分付,何如?傳曰,允。
又以備邊司言啓曰,曾以東萊任譯所捉囚營獄嚴査啓聞之意,定奪,分付矣。今觀慶尙監司崔錫恒査覈啓本,則許多推問辭緣,雖不敢一一擧論,而似當有王獄罪人等處,更推歸一之端,原啓本,移送禁府,使之憑閱推覈後,稟處,何如?傳曰,允。
李濟,以漢城府言啓曰,因內官所報,後苑各處盤松·眞松撑柱,長松木六十株,依例進排之意,分付四山矣,卽接四山監役所報,則一自蟲損之後,四山濯濯,雖有些少餘存之松,實不合於撑柱之木,推移進排,其勢末由云,不但四山所報之如此。蟲災之後,始有稚松之生,姑無可合於撑柱木之狀,衆所共知,雖欲責納,決無擧行之路,不可無變通之道,限生松長養間,令繕工監擇其長大椽木,姑爲進排,何如?傳曰,允。
又以禮曹言啓曰,永寧殿·宗廟·永禧殿春奉審,有頉雜物改備吉日,以今月十六日,推擇,啓下矣。卽接宗廟署牒報,則都提調領中樞府事南九萬,以病未進參之意,旣已陳箚,提調司直趙尙愚在外,亦不得進參云,在前都提調有故,或有退日改擇之時,而今則親祭擧動不遠,修改日子急迫,提調合有變通之道,令政院稟處,何如?傳曰,允。
又以承文院官員,以都提調意啓曰,本院前正字洪萬通,方在罷職中,依例隷習官啓下,付軍職,冠帶常仕,何如?傳曰,允。
又啓曰,兵曹郞廳來言,闕內各處,入直軍士,夜巡檢云矣,敢啓。傳曰,知道。
刑曹參判李基夏疏曰,伏以臣之駑劣,最居人下,其不合於將領之狀,不待人言,自知甚審,仰惟日月之明,亦已照燭而無餘矣。惟其承藉先蔭,濫荷洪造,夤緣攛掇,驟躋通顯,內外歷敭,罔非踰分,而至於摠戎·御營之任,尤是萬萬不近似者,此豈如臣庸調武夫,所敢擬議於其間哉?聖明謬擧,嚴命敦迫,逃遁不得,黽勉冒承,居常愧懼,若隕淵谷,不意訓局新命,又出於夢寐之外,驚惶震越,益無所容,軍門將領,孰非重任,而訓局爲最,欲免重任,人情所同,而豈有如臣切至者乎?瀝血之懇,未得登徹,則身爲武夫,職是將任,分義所在,不敢終拒朝令,而只俟早晩䮕正之論矣。乃者臺啓果發,其所以歷數臣平生者,無非切中,公議之嚴,槪可見矣。雖未知聖明之終靳允兪者何故,臺啓之旋卽停止者何意,而豈欲其尙示優容其自處乎?臣雖無狀,一端廉義,不至全泯,初之濫叨,已極羞愧,矧今公議旣發之後,尤何可一刻仍冒,自使罪戾漸重,增誤國事乎?窘迫危蹙,如坐缺冒萬死疾聲呼籲於天地父母之前,伏乞聖慈,曲賜二行缺。批答見上
訓鍊都正李弘述疏曰,伏以臣,初迫嚴命,祗受信符,後因草記,冒昧承牌,臣之前後承命,皆出嚴畏分義之意,而若其惶恐不安之心,則不敢食息少弛矣。臣之常調賤品,萬萬不合於將任,固不待臣一二臚列,而受國厚恩,曾無絲毫報效,處事無狀,自陷於不測之誅,居常自訟,寢驚夢愕。惟願杜門永廢,少贖愆尤,而新命荐降,以罪爲寵,臺〈?〉遽停,公議不伸,臣之罪戾,愈往愈重,陳章乞免,亦所不敢,夙夜兢惕,罔知所措,玆冒萬死,敢干鈇鉞之誅。伏乞天地父母,將臣新授將任,亟行罷免,以存公議,以重國體,不勝幸甚。批答見上
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺九合,菉豆粥二合,饅頭肉味,間進少許,湯藥無事進御,金銀花茶,調進牛黃二分,夜間寢睡,未得安穩云,湯藥及蔘茶,依前煎入矣,敢此問安。答曰,知道。無事矣。
領議政徐文重三十二度呈辭。入啓。傳曰,安心調理。
政院啓曰,以禮曹草記,宗廟署提調變通之道,令本院稟處事,允下矣,修改日期急迫,而提調皆有故,無推移進參之員,提調趙相愚,改差,其代,令該曹卽爲口傳差出,以爲及期修改之地,何如?傳曰,允。重出
吏曹口傳政事,以李益壽爲宗廟提調。
府前啓,請革罷宮庄事。措辭見上臣於日昨茶坐,見忠淸道槐山居喪人孫迪道呈狀,則以其父故郡守孫志,被害於反奴事訟冤者也。蓋孫志,於戊辰年間,尙州居反奴已奉等,多率徒黨,明火作賊,僅得免死,幸而譏捕賊黨七人,移囚淸州之時,其中李莫龍稱名者,故爲落後,顯有逃躱之狀,孫志之奴檢山者,以馬鞭撻脛二度,而偶得暑癨,因以致死,以此莫龍之子李命,誣呈本官,構成殺獄,而因本道査啓,移囚禁府,其時禁府議讞,以孫志之不能呵禁其奴,止於決杖徒配矣。上年冬末,孫志,下往尙州反奴所居處,與借去奴一人,同被亂碏斫而死,其作變人反奴五三·得龍等,自安東討捕營,卽爲搜得囚禁,而李命,過三十日後,始乃自現於尙州官,諉以爲其父報仇云,夫孫志反奴,仇視其主,綢繆謀害之迹,昭不可揜,而李命,以反奴族屬,同謀行凶,及其反奴等被捉之後,乃敢挺身自當,欲藉自己復讐之名,巧揜反奴弑主之罪,外倡義聲,內濟陰謀,參以情迹,萬分痛惡。設令李命,專出於爲父復讐之計,其借僕一人之竝殺,自不免償命之典,而況其父莫龍之致死,不由於孫志打殺之狀,昭載於禁府文案,而其符同反奴,殺害上典之迹,又如是明白,則此實干犯綱紀之罪,非如尋常殺獄之比也。究覈之道,不可不十分詳悉,而外方治獄,例多稽緩之弊,且可考文書,方在禁府,請尙州殺主同黨罪人李命等三人,拿致京獄,取考禁府文案後,嚴刑究問,明示邦刑,俾無莫重殺獄疎漏未盡之弊。引嫌而退。婚家相避,自是法例,則不敢可否,其勢固然,筵席嚴敎,殊極未安,事在旣往,不可輕遞,請執義李震壽出仕。答曰,不允。第二件事,及處置事,依啓。
備邊司啓曰,昨以本司堂上不齊,刑曹參判李基夏,訓鍊都正李弘述,竝請牌招,皆不承命,必以其情勢不安,不敢遽出,而疏批旣已開釋,不宜一向引入,軍門事務,曠廢累日,亦甚可慮,更爲牌招,使之趁卽行公,何如?傳曰,允。
中宮殿·世子宮·嬪宮,藥房·玉堂夕問安。答曰,知道。
龍仁忠烈書院儒生幼學沈鼎熙等上疏。大槪,故監察鄭保,卽麗朝大儒文忠公夢周之孫也。當景泰丙子大獄方張之日,親鞠嚴刑之下,抗言直供,終至減死竄配,而有司,據法破瀦矣。保之墓,與其祖夢周,同其兆域,而夢周俎豆之祀,又在於其墓下,故敢陳腏享之請,冀蒙恩許事。入啓。答曰,令該曹議處。
忠淸監司書目,懷德程,以大司憲宋奎濂辭職上疏上送事。啓。答曰,省疏具悉。卿勿固辭,從速上來行公。又書目,戶曹參議宋相琦辭職上疏上送事。啓。答曰,省疏具悉。過當之論,不必深嫌,爾其勿辭,俟得親癠少間,上來察職。又書目,尼山呈,以左參贊尹拯,病重,上去不得事。啓。傳曰,春日載陽,講筵頻開,予之思想,此時益切。須體至意,亟回遐心,賁然來思,以補不逮事,回諭。
忠淸道生員鄭溫等上疏。大槪,敢陳館疏之未盡辨破者,以自先正臣文成公李珥,文簡公成渾,文元公金長生所被之誣謗事。入啓。答曰,省疏具悉。已諭予意於太學諸生之疏批,而兩南儒疏,旣未登徹,不可罪也。燼餘
昧爽有霧氣。
下直,慶興府使尹世衡,古阜郡守金德恒,夞怪萬戶趙隨。
藥房都提調崔錫鼎,提調李畬,副提調李墪。啓辭見上
傳于任舜元曰,今下弓矢,慶興府使尹世衡,高山里僉使李墇,夞怪萬戶趙隨等處,給送。
任舜元,以義禁府言啓曰,卽接月令醫員朴尙謙手本,則罪人安䡾,病勢今已向差,卽爲還囚之意,敢啓。傳曰,知道。
傳于任舜元曰,兼司僕閑良李信達,柳葉箭五中,直赴殿試。
任舜元,以兵曹言啓曰,當日軍官梁澈沙稱名人,自丹鳳門入來,忠義衛李東楊稱名人,自金虎門入來,差備門外擊錚,極爲駭愕,竝令攸司,囚禁治罪。丹鳳門守門將鄭碩道,金虎門守門將許鎭等,常時不能禁斷雜人,以致闌入,亦難免其責,推考,何如?傳曰,允。
忠淸道生員鄭溫等疏曰,伏以臣等,跧伏鄕曲,逖聞李喜鼎等,投上邪疏,誣毁先賢,不勝駭憤。思欲辨白,糾合同志,宿舂重繭,來詣京輦,則聖上已加嚴斥,編配其疏頭,其所以崇賢距邪,明示好惡者,可謂至矣,而館學多士,亦卽封章陳辨,以伸士林之正論,則聖批痛快,逈出尋常,此誠斯文之大幸,昭代之盛節。臣等之忻聳攢抃,爲如何哉?第觀館學之疏,所以劈破喜鼎等熒惑疑亂之狀,猶有所未盡者。故玆敢齊籲於宸嚴之下,惟聖明察之。竊惟先正臣文元公金長生,道德之純正,學術之精邃,有非後生末學之所敢管蠡者,而我殿下,聖學高明,深知其賢,旣命裒進其遺文,使之刊布,又於腏食聖廟之請,許以稟處,士林鼓舞,佇見盛禮之耑擧矣。凶邪餘孽,潛懷怨嫉,敢肆譸張之說,騁其探試之志,乃以尊聖廟重祀典等語,爲欺蔽天聰之計,臣等竊痛焉。其疏曰,陞配廟庭者,非明夫子之道,傳夫子之統者,羽翼發揮,大有功於斯文者,莫能與焉。噫,缺賢繼起,後五賢而得其傳者,實惟先正臣文成公李珥,文缺二行求道之勇,處變之義,媒蘖構誣,振後·㮨·玄齡,前後授受,一套相襲,而今於長生,則洗瘢吹毛,不得痕疵,乃以凡資虛譽,假托禮說,自媒蔭階等語,肆然欺誣,其誰欺,欺天乎?長生之天資篤實,造詣純深,詳著於諸賢紀實之文,而聖明,業已知之審矣。長生禮學之精博,一世名公碩士,莫不推服,苟有節文之可疑,義意之難解,擧皆與問而取決焉,其論辨解釋,皆出於躬行心得之實,則謂之假托,果何說也?古昔聖賢之於委吏·乘田·抱關·擊柝,亦有所勉就,則長生,以世祿之臣,非避世之士,而況于從仕之初,尉薦之目,有曰,沈潛聖經,篤信古訓,又曰,才行卓異,此可見當時僉擧之公議,自媒之云,何爲而發也?若夫所謂道學工夫,尤非喜鼎輩之所敢論,而長生一生所以操存省察,眞知實踐者,其次第節目,具在於其遺書及門人之所纂述,則亦非臣等之所可一二談也。至於文辭翰墨,乃是儒者之所不屑,游·夏之文學,本不如顔·閔之德行,況其下者乎?長生之博學明辨,詩書雅言,無非文者,此固非摛華藻工筆札者之所可比倫,而其發爲文字者,的確簡質,皆從六經中出來,則今玆短拙之譏,尤不足多辨矣。雖以已從祀先正論之,文獻公鄭汝昌,文敬公金宏弼,未見有遺文之表著者,而固無損於傳統明道之功,況長生,則成書之可傳,非〈止〉一二,則以文字有無,妄加訿議者,其果成說乎?至於兩件冊子等說,尤極誣悖。夫禮者,本乎天理綱紀,人道之大端,而三百三千之文,至微至繁,苟非講明之功,則無以措諸日用事物之間,使民彝物則,咸得其正。是以朱子,於訓釋經書之間,尤致意於禮學,而天不假年,事有未遑,有遺恨千古之歎,雖幸家禮一書,得於草創亡失之餘,吉凶常變之際,儀文品節之間,學者多昧於本旨,此長生所以著備要·問解者也。蓋備要,實遵家禮之規模,而參以儀禮之節目,斟酌古今,允合情文,此雖初出於申義慶之所編,而增刪修潤,累易其本,卒可以永久遵行者,實長生之功也。若其序文所云,亦可見抑謙之盛德,而今欲以爲口實,其亦誣罔之甚矣。春秋一經,本係魯史,而夫子,加以筆削而已,然今以亂賊之知懼,歸功於魯史臣則其可乎?至於問解,則博考前代禮書,旁採諸家論說,有問有答,熟講素定,使疑文變節,燦然昭晣,文正公金尙憲,缺不待聚訟,一開卷而渙然氷釋,有若明師益友,近在左右者,誠二行缺淹貫,爲世儒宗者也。夫問答之際,援引經傳,程·朱亦然,乃以含糊䑃朧,依樣效顰,譏姍於長生,未知師心而臆斷,果賢於窮經而信古者乎?至於淺陋之誚,尤爲可笑。君子之言,所貴平易明白,何必爲艱險隱晦之辭而後,方可爲有識見耶?又以文敬公金集之校讐刊行,謂之杜撰傅會,隱然欲歸之於爲親溢美之科,若如此言,則朱子疑禮通解之繕錄,皆出於其子,在此,亦可謂之傅會顯親,而非朱子之所自爲耶?且其科儒類聚云者,亦甚無謂。周禮旣分六官之職掌,禮儀亦以家鄕學,邦國王朝,品以彙之,禮書之以類編輯,尙矣,此輩安足以知之?述而不作,夫子攸行,長生之於禮書,一遵考亭規模者,實先聖法門,而此輩反誣以都竊粃糠,頓無理會,此已無嚴,而禮無巨細,皆有至理,始於灑掃應對,終於敍人倫經天地者,階級嚴密,不容踰躐,死葬與祭,尤當謹者,長生之毫分縷析,曲通旁暢,實有得於姬聖之遺旨,而乃謂止於儀章度數之末者,是不但侮賢,其亦蔑禮之甚矣。且曰,專據家禮中喪祭二門,略添煩瑣之目。又曰,今之舍家禮用備要者幾人,考信問解者幾家?由前言觀之,則備要,便從家禮中出來,由後言觀之,則備要與家禮,判爲二書,何其急於誣詆,而不自覺其言之矛盾也?近世士夫之所以愼終追遠者,莫不以備要·問解,爲準的,家講戶讀,大小咸由,雖以聲氣臭味之不同者,亦皆遵用,且聞此輩之謀爲邪論也。其儕流,亦有以用備要,難於同參云,而今乃欺罔之至此哉?噫。我東,自被八條之敎,人文始開,至于本朝,儒賢輩出,道學大闡,而若乃禮經,猶未盡明,及夫長生,極意硏究,啓發穾奧,而天敍天秩,炳煥於左海之外,他日中原,有王者起,必來取法,論其功德,實非戴聖后蒼之倫,所可比矣。雖止此一事,亦足以擧崇報之典,況其道德全備,得眞儒之嫡傳,則其所謂傳經承統者,固非長生之謂歟?至於理氣之說,亦有可辨者,先正臣文純公李滉,嘗與古儒臣奇大升,論四端七情,以爲四端,理發而氣隨之,七情,氣發而理乘之,引朱子理之發氣之發之語以證之,大升,以爲不然,其後李珥,又與成渾論辨,而珥之言曰,發者,氣也,所以發者,理也。朱子之意,不過曰四端專言理,七情兼言氣,非曰,四端則理先發,七情則氣先發也。理氣不能相離,不可謂互有發用,其詳,實在珥遺集,臣等又何必煩複爲哉?蓋道理無窮,是非至公,李珥論難先師之緖言,實係吾儒思辨缺使李滉在世,而相與講論,則以其好問樂取之德,必其沕然而相合矣。今若以珥之論辨互發,爲攻滉,則尊信程子,孰如朱子,而本義之與程傳異同者,不特珥理氣說缺然則珥之所辨論,旣有契於朱子本旨,而初非攻滉也。長生之謹守師二行缺近道,亦得與焉,況長生,親承大賢之統,上接洛閩之緖,卓然爲百世師表,而其禮書之講明,又是諸賢之所未暇者,則躋配聖廡,孰敢有異議哉?曩者士林,陳請珥·渾之從祀也,已欲竝擧長生,逮至文正公臣宋時烈之疏論,遂及於長生,而諸大臣,亦無異議,自是中外縫掖之同聲申請,又不知其幾矣。雖以臣等缺陋,亦知長生之爲長生,唯以未睹曠典之亟成爲恨,則今玆腏享之議,固謂之大同,而喜鼎等,乃以太半退步,竊笑嗤點等說,幻弄百端,有若以今日此論,只出於阿好者然,何其欺誣之此極,而其所謂黨議沈痼,心腸顚倒者,正自道也。至於門徒子姓云者,尤未滿一哂也。自壬戌以後,中外章甫,以長生從祀,相繼陳請者,爲斯文也。今日聖明,特令稟處者,亦爲斯文也。士林正論,國家鉅典,夫豈以門徒之多少,子姓之盛衰,有所前却哉?喜鼎等,以此藉口者,不但侵辱長生,乃所以辱聖朝也。嗚呼。以珥·渾之道德學問,而媢嫉之徒,接跡而起,及其躋享之後,群壬復逞,血食中輟,致令聖德,旣光而復晦,何幸陽道必復?聖心祗悔,不待章甫之勤籲,旋復俎豆之儀,士林得輿,斯文增重,而惟彼邪黨之慍憾,視前倍蓰,其蹢躅之志,槪未嘗須臾忘也。今因從享之議,遽上醜正之疏,究其旨意,不在於誣辱長生而已。在於誣辱兩賢臣,又不在於誣辱兩賢臣而已。蓋欲熒惑天聰,疑亂黑白,以售其奸計者,殆不可掩,何以明之?其疏曰,朝議橫潰,政令廢弛,固有之矣。未聞有以慢聖廟者,今殿下之諸臣,誤君誤國,尙且不足,輒以不當配之人,貽辱於夫子之廟,噫嘻。此輩奸情慝態,於此盡露無餘矣。外以陞配之當否爲言,而實則撓憾朝著,隱然以今日廷臣,歐入於欺君誤國之罪,此何意耶?自有長生從享之論,此輩未嘗敢觝戱,而今忽如此,豈其有鼓煽而指使者歟?其指使者,別有所覬覦而然耶?是固不難知也。念昔賊臣仁弘,先排李珥·成渾,繼而侵攻李滉·李彦迪,竟使義理滅絶,綱常掃地,蓋小人侮賢之害,其流必至於禍人國家,顧今此輩,因誣長生,竝與珥·渾而毁之,言意氣脈,與仁弘相符。臣等之區區所憂憤者,豈獨爲斯文爲先賢而已哉?且章甫陳章,事體重大,而今此輩,則嘯呼飮羊關轂之徒儷,誘怵里任農隷之子弟,受人嗾囑,謄人字句,實不知從祀之如何事,豈可以儒士論也?若乃湖南·嶺表無賴之輩,則不有禁令,力戰喉司,渠等如有嚴畏朝廷之心,則安敢乃爾?此輩之蚩蚩,猶不足深誅,而至於任出納之職者,投間抵隙,迭相響應,朴明義則兄弟慢賢,如襲家業,任守幹則瞻缺誠可惡而亦可哀也。然而此亦豈盡其本情哉?蓋邪議所驅,二行缺盡燭之矣。緝熙單心,聖學日躋,其於長生之道德,素所篤信而尊尙,則雖有喜鼎·明義等百數寸雲之點綴,何損於太陽之明,而臣等,目見先正被誣,邪黨肆兇,不任其慨惋之忱,有此云云。伏乞聖明,益嚴懲惡之方,兩南倡疏之類,竝以喜鼎之罪,罪之,飭勵廷臣,使無有繼明義·守幹而起者,申敎有司,亟擧腏享之典,國家幸甚,斯文幸甚。批答疊出答曰,省疏具悉。已諭予意於太學諸生之疏批,而兩南儒疏,旣未呈徹,不可罪也。
大司憲宋奎濂疏曰,伏以臣之忝叨職名,今已五箇月矣,以臣病狀,旣無陳力之望,而聖慈不諒,日昨辭疏之批,其所慰諭,逈出尋常,臣雖冥頑無靈,豈不感激思奮?奉讀以來,且汗且涕。噫,臣之狗馬之疾,一生沈痼,到今望八之年,日益危惙,神精已盡消矣,筋力已盡廢矣。平居人事,十抛八九,至於時節上墓,朔望參廟,私家情禮,俱不容已,而今至廢闕者,有年于玆矣。此其不可以生人之道,責之者久矣。似此形狀,見臣者,無不知之,亦無不哀之,而只緣朝臣之引疾,已成例套,緩急輕重,不免相混,雖以日月之明,或未能盡燭其實狀,臣於此,誠不勝跼蹐悶塞,置身無所,而苟求其故,亦莫非臣誠意淺薄,不能上格天心之致,反躬慙悼之外,尙復何言哉?臣於近來,又以隣里癘患,遷避栖遑,不能調息,素患諸症,一倍增劇,僵臥枕席,昏昏欲絶,眼疾兼劇,殆成半盲,身事到此,能不悲哉?顧身涯分已過,運限已盡,螻蟻殘命,死無足惜,而惟是受國家之厚恩,荷聖明之殊私,而終無一分報答,生爲慢命之人,死作孤恩之鬼,含痛茹恨,將不得暝目,念及于此,臣亦無以爲懷矣。膏肓之疾,無可望於更起,肝膈之辭,本不出於飾讓,而莫重天工,不可緣臣,而一向瘝曠,況且經筵之任,當此法講將開之日,尤不容一日虛帶,以益罪戾。伏乞聖慈,俯諒血懇,亟遞臣本兼兩任,使臣得以安意就盡,千萬幸甚。批答見上
戶曹參議宋相琦疏曰,伏以臣於前冬,洊被秋曹國子之命,而父母病劇,情理切迫,冒陳辭章,略控哀懇,未及上徹,本職徑遞,在臣私分,雖獲少安,前後逋慢,罪戾實大。一味悚惕,若無所容,不意今者,又叨地部新除,臣誠感激凌兢,益不知所以自措也。如臣無狀,受恩深厚,〈竭〉蹶趨命,分義當然,而顧缺於他人者,臣之父母,年踰七旬,痼疾在身,平居懍懍,若不保二行缺捨去離違,以爲立朝奔走之計乎?苟非然者,臣旣無難强之身病,又無難進之志節,區區願忠之誠,亦臣平日之所自勉者,則何苦捨此榮顯,一力求退,上孤聖渥,下孤宿心,而終自陷於違傲之罪乎?卽今臣父之病,失於調適,症勢方苦,臣母則自昨年以來,氣力一倍綿綴,床笫之間,亦不能運動,有時眩昏,殆不省事,臣日夜憂惶,方寸靡定,如是而若復貪戀榮寵,割情離親,身縻朝籍,濡滯拘牽,而萬一其間,病勢增劇,或未能及時歸省,則臣雖滅死萬萬,何以贖其罪伸其恨,而其有累於聖朝之風化,不亦甚乎?且臣頃伏見臺臣之啓,其論己巳殿試入場諸人之罪,辭意凜凜,有曰,淸途華貫,曾不少礙,又以終無駸正之擧,而甄拔之不暇爲辭,臣於甲戌秋間,待罪別兼春秋,乃以其中一人,薦進於史局,則甄拔之失,臣亦有之,不但不能駸正而已,其何敢諉以年久事往,而有所晏然乎?至於槐院副提調之任,本來萬萬不似,一之已誤,其可再乎?累日虛帶,愧懼益切,雖不敢單擧此任,輒煩祈免泯默,以至于今,而本院凡事副提調,例多句管,則其在事體,不當因仍冒授,以辱名器。伏乞聖慈,將臣本兼兩任,竝許遞免,千萬幸甚。批答見上
龍仁幼學沈鼎熙等疏曰,伏以天高地下,人位於中,天之道陰與陽,地之道柔與剛,而舍仁與義,則亦無以立人之道,斯乃三綱之要,五常之本,人倫天理之至者也。故自古聖主賢臣,主張世敎,必眷眷於此,苟有捐軀授命,成仁就義者,則旌之表之,扶之奬之,以新一世之耳目,以樹百代之風聲,不如是則三綱淪,九法斁,中國爲夷狄,人類爲禽獸,其禍將有甚洪水猛獸也。君子之扶世敎,亦有術焉,若朱夫子,生於南渡之世,則益以表章節義,爲大事業,以鎭東·高登之請誅六賊,至比於夷惠之請和,至於五臺僧惠寶之死虜,亦汲汲旌褒,蓋以當時天下,陸沈胡虜,義理晦塞,必如是而後,庶可以扶植國家生民之命脈,而使人道不至於全晦,此誠春秋衰世之意也。由是宋雖蹙處江南,未能半有中國之土地人民,又累經奸臣凶賊之手,而猶延宗廟社稷於百有餘年,至於崖山之亡,猶有二三忠義之臣,以死報國,此莫非朱夫子,表章節義之餘功也。斯我孝廟,的知天意之所在,一二臣同,建立人道,旌褒節義,煥赫震曜,環東土數千里,不歸於夷狄禽獸之域,而至今國家大倫,大缺聖上,遹遵祖武,其所以闡明仁義,扶樹世敎者,可謂二行缺亦褒其節義,贈以美秩,凡我一國稍有血氣之倫,無不欣踊鼓舞,欽仰聖德,太平萬世,庶幾由此而爲之基矣。然臣等於此,竊不無所憾於天地之大,敢冒萬死,伸白於黈纊之下,而仍有所建請,以贊我殿下扶奬節義之道焉。蓋故監察臣鄭保,乃麗朝大儒文忠公夢周之孫也。早傳家學,性本剛毅,與端廟忠臣成三問等,爲知己友,逮丙子獄起,慷慨欲死,往見其庶妹爲韓明澮之妾者曰,今公若殺此人,當爲萬古罪人,明澮聞之,卽詣闕告曰,鄭保有亂言,光廟親鞫問之,供曰,嘗以成三問·朴彭年等,爲正人君子,故實有是言,光廟怒甚,命轘之,仍問此何人?左右對曰,鄭夢周之孫也。光廟遽命曰,忠臣之後,特爲減死竄配,而有司據法破瀦焉。此蓋當時祕史所書,而文忠公臣李廷龜,因考先朝實錄,竊記其記,而特著於忠烈書院壁記,院卽夢周之妥侑所也。文正臣宋時烈,又爲表章於夢周墓文,人孰不目見而心服之耶?嗚呼,當其時天威震疊,獄情嚴急,有一言一事,疑涉於其間,則輒碎其家,人無不屛氣囚舌,以自遠禍,而保乃勇往直前,奮氣抗言,至於嚴問之下,亦不顧刀鋸鼎鑊之在前,而揚辭吐實,以暴其志,苟非其所學之正,所養之直,捐死生辨熊魚,以自樹其天降之彝者,則何以辦此哉?彼六臣等所樹立,誠亦至矣。然此則受英廟六尺之托,其死職耳。雖知天命人心,已有所歸,而亦有所不得已者矣,若保則以微官下僚,元無與於其事,雖隱忍韜晦,以全其軀,夫誰有非之者哉?顧乃自蹈斧鑕,以成就義烈,而要與六臣等,生同其志,死同其傳,若論其自奮卓立之志,則雖謂之加於六臣,亦恐非過論也。然則當時減死之典,實亦嘉其義,繼乃祖之忠烈,有以扶國脈於無窮,而與成三問等萬世忠臣之敎,爲一揆,此固百世祀之而不可泯者也。矧以乃祖之孫,襲美傳芳,以不墜其家聲,而又其墓,與夢周同其兆域,此臣等之所以聞風服義,久益不忘,必欲配侑於夢周之祠,以寓高仰景行之誠,而特以幽冤未灑,事有所待,不敢遽遂其計矣。及聞殿下,斷自宸衷,特復端廟位號,繼以表章當時忠義之人,至下金·元二人之贈典,臣等不勝喜踊。以爲金·元旣如此,則若保之精忠徽烈,當次第蒙其表章矣,最後筵臣,以寂寥缺只有復官之命。噫。身後貤贈,何足以加損於保,而其於二行缺天閽,伏乞殿下,俯詢廷臣,特加褒贈,仍許配享於夢周之祠,以慰多土之至願,以聳一世之群聽,以闡明仁義之道,則斯文幸甚,世道幸甚。答曰,省疏具悉。疏辭,令該曹議處。
上在昌德宮。停常參·經筵。
領議政徐文重三十三度呈辭。入啓。傳曰,安心調理。
大司柬〈諫〉李彦紀初度呈辭。入啓。給由。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女所傳之言,昨日所進,水刺八合,間進肉味,湯藥及蔘茶,無事進御,寢睡比前夜差勝云,湯藥及蔘茶,依前煎入矣,敢此問安。答曰,知道。無事矣。
司僕寺官員,以提調意啓曰,近來法禁不行,箭串馬場,每當夏秋,不惟閭閻芻草多取於此,至於私牛馬放牧於場內,以致國馬所喫,不能飽足,殊極痛惡。如有私刈芻草者,一依松禁治之,私放牛馬,則竝爲屬公事,曾於己亥年間,入啓定法,而年久解弛,自今申明知委,着實擧行,私放牛馬之主,亦爲隨現移送攸司,科罪嚴治,何如?傳曰,允。
中宮殿·世子宮·嬪宮,藥房·政院·玉堂夕問安。答曰,知道。
備邊司啓目,觀此忠淸監司李震休狀啓,則以爲,牙山倉漕船凡事,都事以判官,申飭擧行,而都事沈得良,以前任兵曹佐郞時事,就理,尙無結末,漕運日子已迫,點船裝發等事,勢難及期,令廟堂急速稟旨,分付,而都事沈得良,方在就理中,不可無急速變通之道,今姑改差,其代,令該曹口傳差出,催促下送,以爲及時看檢之地,何如?傳曰,允。
吏曹口傳政事,以柳百乘爲忠淸都事。
府前啓,請革罷宮庄事。措辭見上新啓,臣於日昨,見京居故士人南旭妻鄭氏呈狀,則其世傳使喚婢庚介·奴順建等,猝生反主之計,與明禮宮奴崔守京·守民等,締交舞奸,投屬本宮,稱有傳旨,多發宮差,公然作挐於鄭氏家,扶曳婦女,恣意亂打,虐執其子,累朔牢囚,前後橫暴之狀,非止一二云。設令此奴婢,果是本宮奴婢,而時執者,旣是鄭氏,則彼此曲直,當待該院推辨,可定其立落,而況傳來文記,不啻明白,而使其奴婢等,憑藉宮家形勢,侵暴上典,一任其放肆而無忌,若此不已,則其流之弊,將不可勝言。請明禮宮奴守庚等,付之攸司,依法重治,其投屬奴婢等,使該院兩造推閱,從公決析,俾無被奪呼冤之弊。答曰,不允。朝報
政院啓曰,卽伏見禁府照律公事,前兎山縣監柳尙連等奪告身下,不書某等,致勤點下,莫重議讞文書,如是疏漏,不可無警責之道,禁府當該堂上·郞廳,竝推考,臣亦難免不察之失,惶恐待罪。傳曰,依啓。勿待罪。禁錄燼餘
卯時,有霧氣。
藥房都提調崔錫鼎,提調李畬,副提調李墪。啓辭見上
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺一升,菉豆粥二合,湯藥無事進御,金銀〈花〉茶,調進牛黃二分,夜間寢睡之稍安,似不如前夜云,湯藥依前煎入矣,敢此問安。答曰,知道。無事矣。
政院啓曰,今日賓廳日次,兩司當爲入侍,而大司柬〈諫〉李彦紀,呈辭受由,司柬〈諫〉林濩,獻納朴泰恒,正言柳泰明,俱在外,正言李東彦,連呈辭疏,時無行公之員,正言李東彦,卽爲牌招,使之入侍,何如?傳曰,允。
領議政徐文重三十四度呈辭。入啓。傳曰,安心調理。
忠淸監司書目,今月初四日夕,雨雪交下,至翌朝乃止,而雪積或至三四寸,或至五六寸,兩麥傷損,雖未至大段,三月大雪,事係異常事。
中宮殿·世子宮·嬪宮,藥房·政院·玉堂夕問安。答曰,知道。
大臣·備局堂上引見。引見時,右參贊崔奎瑞,今姑遞差,其代,後日政差出,進參都試事,奉敎尹志和牌招事,及全羅都事朴師東,除署經給馬發送事,榻前定奪。
大司諫李彦紀再度呈辭。入啓。加給由。朝報
入診時,都提調崔錫鼎所啓,臣有區區所懷,敢此仰達。我朝文書之規,本來支繁,雖以天縱之聖資,萬機酬應之際,豈無勞傷精神之患耶?日昨下藥房之批,有繙閱文書,水刺過時之敎,民臣之憂悶,當復如何?唐李德裕曰,莫如淸中書之務,凡係緊重文書外,閑漫可以減省者,令各其長官,參酌條列,就議廟堂,稟旨擧行,則可便於乙覽,而無害於事理矣。上曰,相議擧行,可也。惠廳燼餘
沈枰啓曰,臣與右承旨洪受疇,議政府聖節望闕習儀進去,下直。傳曰,知道。
藥房都提調崔錫鼎,提調李畬,副提調李墪。
午時,上御時敏堂,大臣·備局堂上引見。入侍,右議政申琓,行兵曹判書金構,刑曹判書嚴緝,吏曹參判李寅燁,右副承旨任舜元,掌令兪命弘,校理李觀命,正言李東彦,假注書朴鳳齡,事變假注書金相元,記事官申伯周·金興慶。右議政申琓進伏曰,近間風日不和,聖體,若何?上曰,無事矣。申琓曰,小臣,北道純陵改封築後,新爲入來,而改封時新石排設緣由,前後已啓聞矣。坐向則子坐午向矣,北道日寒,初意浮土,尙未解凍,工役似難矣,及其施役,則外土雖未解凍,而內土則不凍,故工役易就矣,今則封土築石,甚爲完固,似無後慮矣。缺月內,工役易訖,新石排設,亦且完固,可無後慮也。申琓二行缺築時,自去年至月,始爲浮石於南關,民人等,累朔赴役,奔走曳運,仍爲封築之役,前後工役,頗爲浩大矣。自前京陵修改時,或有民役蠲減之時,工匠輩,亦有施賞之例,而北路則以其地遠之故,前日陵役時,雖無前例,今番工役,比前浩大,則似當有拔例軫恤之道,遠方之民,亦當有慰悅之擧,前後赴役民人,令本道監司,量其可減之役,參酌蠲役,工匠等,亦令量宜施賞,何如?上曰,依爲之。出擧行條,疊見十七日又所啓,臣於今番北道往來時,民人等處處聚會,各以弊端,擁路號訴者,不可勝記,而其中有可以大段變通者,故敢達。朝家旣許乙·丙·丁饑饉合沒,所食還上蕩減,且許戊·己兩年癘疫合沒,而至於飢疫合沒人,幼稚獨存之類,竝許蕩減,其爲恤民之政,至矣盡矣。以其各有年條,且以北路因年飢,甲戌以後戶籍,竝爲停止,各邑必欲考準於戶籍,故雖有物故公文,以其旣不得憑準於戶籍,且以年條之有定,皆不得蒙惠,十口之家,九人已死於乙·丙·丁,而一人死於戊·己,則以其一人之未及死亡於乙·丙·丁,不入於飢饉合沒之中,五夫之家,一人死於乙·丙·丁,而四人死於戊·己,則以其一人之死於乙·丙·丁,不得入於癘疫合沒之中,幼稚之類,亦皆如此,同是合沒,而以其年條之有限,皆不得入於蕩滌之中,以此民皆號冤,處處環擁馬首,呼訴不已。如此之類,宜令本道監司,各別精査啓聞,有可據公文者,則勿以年條爲拘,竝許蕩減,宜矣。上曰,令本道監司,詳査啓聞,可也。出擧行條
又所啓,永興,以南關大邑,近甚凋弊,弊端甚多,而其中有不可不變通者,故敢達。本府耀德社,有相訟田畓屬公者一千四百餘日耕,而以其兩邊不當,自監營屬公之後,設立養士廳,仍爲劃給田結之役,則責徵於本府民結,而收稅則自養士廳爲之,民不支堪云,監司守令,若有勸奬儒生之意,則或自拮据,給糧勸學者則有之矣,豈有劃給千有餘日耕田畓者,而儒生輩,亦安用如此許多田結乎?徒貽民怨,且關後弊。令本道監司與本府相議,從長善爲區處,俾無民人呼冤之二行缺使崔鼎鉉之治績,著聞於道內,故欲得其詳,訪問道內物情,則鼎鉉到任,治效已著,律已淸白之外,軍民之政事,無不修擧,其爲善政,不可殫擧,而及其歸路,民人等,或有不遠千里,來頌其治績,皆有願留之請,臣許其還朝後,啓達仍任矣。今聞方伯,啓請仍任,而該曹防啓云,瓜滿遞代,自是金石之典,該曹防啓,不無所據,而臣意則邊民之願留至此,方伯亦爲啓聞,則特爲仍任,以慰邊民,似合事宜,且古有璽書增秩,十年居官者,豈可以瓜滿爲拘,使邊民落莫也?臣已許奏於朝廷,使之仍任,故敢此仰達,如此等事,似當於法典之外,特從其願留之請,以慰邊民矣。吏曹參判李寅燁曰,守令之瓜滿遞代,自是法例,善治者,更畀以他大處,則非但無不職之歎,且出代已久。故該曹只據法防啓矣。疊見十七日上曰,守令之瓜滿遞代,自是金石之典,該曹防啓,事體固然,而大臣所達如此,限一年仍任,可也。出擧行條
又所啓,忠淸·全羅兩道都事,例兼海運判官,故漕船裝載,都事主管爲之,而漕運於三月晦間爲之矣。頃因忠淸監司狀啓,忠淸都事沈得良,姑爲改差,其代,昨已口傳差出,而全羅都事朴師東,則除拜多日,而不爲署經於憲府,故尙未下直云。朴師東,除署經發送,宜矣。右副承旨任舜元曰,朴師東,不但不爲署經,夫馬尙不上來云,旣已除署經發送,則給馬,可矣。上曰,朴師東除署經給馬發送,可也。出定奪
右所啓,兵曹都試,定於今月二十一日,而政府有合坐爲之之規矣。卽今左右參贊,皆無行公之人,右參贊崔奎瑞,姑爲改差,其代,後日政差出,使之進參,可矣。上曰,依爲之。出下敎
上曰,頃日黃海道儒生等,以首陽山夷齊祠賜額事陳疏,啓下該曹矣。山名首陽,洞號兄弟,故儒生輩,因其地名而立祠,有此請額之擧,想像遺風,實多曠世之感矣,特爲賜額事,分付該曹,可也。出擧行條,疊見十七日
上曰,烽燧乃報警重事,而北道烽燧,十數年來,一不候望,烏在其設置之意?曾前發遣備局郞廳摘奸,而終無其效,脫有警急,傳缺誠非細慮矣,何以則可無阻塞不通之患耶?右議政申琓二行缺不得傳通,殊無設置之意矣。臣曾於燕行時,見遼·廣則皆是平原廣野,故設置煙臺,有若星羅碁布,如有警急,則次次傳警,頃刻達於山海關,而我國則地勢不同,烽燧之不得相準,雖出於事勢之固然,而莫重傳警之具,元無候望之時,事極寒心,而實未知如何,而變通則可也。行兵曹判書金構曰,北道烽燧之阻塞,誠如大臣所達,北道山川間闊,樹木叢鬱,常時不得傳烽,自京距北道道里,尤爲絶遠,雖淸明之日,南山擧烽時,勢難及到,且西水羅烽火,至茂山,雲霧蔽塞,每每斷絶,臣意每於初昏,自茂山之南,別爲擧烽,則似宜矣。吏曹參判李寅燁曰,謹烽火,固是有國所重,故曾以申飭變通之意,有所仰達矣。龜城府使權詢,詳知北路烽臺形勢,故聞其所言,則北道烽燧,起自西水羅,至茂山西,山高霧深,傳烽甚稀,至於江原道與京畿烽臺,則旣無烽軍,且無器械,雖自茂山傳來,勢將中絶云,報警之道,若是疏緩,誠可寒心矣。卽今變通,無他道理,事當擇送武士,摘奸變通,而卽今北虞候金百祿,本以北關之人,必慣知其處形勢,分付本道兵使,使虞候,詳審其形止便否,以爲從長變通之地,似宜矣。申琓曰,李寅燁所達,誠是矣。上曰,分付本道兵使,使虞候詳細摘奸後,善爲變通,更無如前阻塞之患,可也。出擧行條
行兵曹判書金構所啓,本府獄囚彌滿,間數不足,故作假家以處之,而今番陵官之就囚者,其數甚多,原情則旣以議處判下,而其中斫伐株數,或有多少之懸殊者,守直日子,亦有淺深之不同者,法文則無分等照勘之律,頃日筵中,有分輕重定罪之敎,本府當爲一體勘律,以俟處分,而第其原情中,多有推諉前官者,槪除拜則在近,而斫痕則陳久,不知何年所斫,則渠輩之稱冤固宜,而然若以此請拿前官,則輾轉蔓延,終無止泊之處矣。大抵罪犯,有只論當該者,或有以事發日當之者,今亦只以現發者,勘罪,前官則一切勿問,似爲得體,故敢達。上曰,依爲之。出擧行條,疊見十七日金構曰,未及裁處之前,預有陳達,極知惶恐,而其中之缺皆是舊斫也。頃年,臣以封陵都監堂上往見,則其前以二行缺金構曰,公事則不爲持入,而明知其無罪,則株數多少,日子淺深,亦不可論,似當有別樣裁處之道,故敢達。上曰,所達,是矣。金構曰,思陵參奉鄭一寧·李秀憲,亦爲一體議處耶?上曰,議處時,論列意見以啓,可也。
又所啓,禁府罪人閔重三,旣已刑推一次,非渠所中,則固已承款,而同情與否,終始發明,至於差備官,則互相推諉,無路覈出,其間事勢,誠難的知其出於何人之所爲,而一向滯囚,亦涉可愍。閔重三,則自有當施之律,而差備官,則似當有酌處之道,沈得良,則以都廳郞官,勿論差備與否,都廳,不過爲不察之失,尤似有間矣。上曰,然則閔重三之罪,當爲何律乎?金構曰,科場代射等罪,論以科場用情,例爲充軍,似當論以此律矣。上曰,閔重三,照律差備官,竝削職放送,沈得良,罷職放送,可也。出擧行條,疊見十七日
又所啓,前兵曹判書吳道一,曾於筵中,以癸酉弑夫罪人愛女捕捉人鄭文熙·文周兄弟二人,俱占加資,不當一以首捕,依法加資,一以助捕,論以次資,而鄭世雄則旣失正犯,似無論賞之事,仰達而蒙允矣。其後吳道一,卽遞本職,而當初陳稟時,不言文熙兄弟中,誰爲首捕,誰爲助捕,故尙未擧行,而第臣意見無異,故欲爲仰稟而處之矣。文熙兄弟,一時同爲捕捉,則未知何者爲首,何者爲助,若以文熙等言之,則當以兄弟次爲定,而朝家事體,則必不拘於此也。旣難分別升降,則俱爲加資,似無不可,且鄭世雄,若初無指示之事,則愛女之弑夫,何以得知而捕捉耶?以此言之,世雄,亦不可全然無賞,而文熙等兄弟中,何人爲首捕,必有定奪,然後可以擧行,故仰達。上曰,以其兄弟之次,論以首捕·助捕,鄭世雄,亦參酌論賞,可也。出擧行條
又所啓,近來盜賊,處處熾發,實難禁捕,故捕得三名者,許以加資,而指示捕捉助捕,各自受賞,則其實每一名各受賞也。以此賞典侈濫,金玉滿路,卽今各道討捕使,論賞狀啓,未回啓者,多至百餘度,不勝其紛紜矣。以三名定式之後,亦無盜賊襄息之效,似當有加定名數,缺刑曹判書嚴緝曰,近來捕賊加資之弊,漸至濫觴,金玉殆遍,二行缺判所達,誠是,今後則捕得五名者,加資,可也。金構曰,事有令前令後,勿論外方及聞與否,自今日爲始,定式施行,何如?上曰,依爲之。出擧行條,疊見十八日
又所啓,頃日判敦寧崔錫鼎,以入啓文書不緊者裁減事,陳達矣。捕賊賞典公事,啓下刑曹後,以令該曹稟處,啓〈下〉兵曹,兵曹,以似當依事目論賞,而不敢擅便,上裁何如,入啓,則以考例稟處,判下,兵曹,考例,又以上裁入啓,則以依回啓施行,判下,則政院,還判付書入,踏啓字始下,故前後文書,甚爲繁複。槪他餘賞典公事,則必須累次入啓,以俟處分,而至於捕賊加資,則旣有一定之式,本曹考例之後,以何如結辭,依例判下,則可省還判付繁複之弊,故敢達。上曰,他餘賞典公事,以上裁啓稟,而捕賊賞典,則旣有一定之式,以何如結辭,啓稟,可也。出擧行條
又所啓,曾前內外中日沒技之類,皆許直赴矣,中間承旨以外中日直赴,似爲過濫之意陳達,而其時有臨時啓稟,施以他賞之敎矣。其後外中日祿試射,沒技有之,故判書啓稟,則自上問其閑良,又爲直赴矣。卽今內禁衛·羽林衛中,別試射及外中日柳葉箭·騎芻沒技者,有三人,而只憑禁軍別將一張文報,許其直赴,其在事體,殊非愼重,而前規如此,故渠輩不無希望,且旣有臨時啓稟之敎,故敢達。上曰,內中日則兵曹·都摠府,眼同試射,故許其直赴,而外中日則異於是,兵判所謂一張文報,事體不重之言,誠是矣。自今爲一定之規,外中日沒技之類,勿爲直赴,論以他賞,可也。金構曰,今此三人,施以何賞耶?祿試射則高品付料,別試射則米布題給,此則例給之本賞,而旣有啓稟之擧,則或自上別爲施賞耶?上曰,單巡沒技之類,只以循例施賞,則必有落莫之心,熟馬賜給,可也。出擧行條
又所啓,靑山騎保徐日立等事。見十八日擧行條
又所啓,近來人才眇然,今則科擧亦稀,前冬宣傳官被薦者,只有一人,今春使之新薦,則出身中無一人可薦云,舊薦若干人,六月都政,盡爲入仕,則此後宣傳官,絶無充差之人,誠可慮也。槪弓馬技藝,則兩班不及中人,勢所固然,或謂講書,則兩班當勝云,而臣於試所見之,三略·將鑑·大學等冊,若其文義之深奧處,則兩班·中人,皆不通知,其淺處,則中人輩,伶俐善講,反有勝焉。以此家門子弟之登科者,每不及於中·庶,宣傳官可合之人,如是乏絶,外議皆以爲悶慮矣。臣意則兩局勸武廳,勿問勇力之如何,兩班中可合人,盡爲抄入,中·庶不與焉,此類則凡於內中日試射,及他可以直赴之試,皆許參射,以廣登科之路,則宣傳官可合之材,可於此中得來,必無前頭乏絶之慮矣。詢于廟堂,別爲定式,似宜,未知,何如?上曰,兵判所達,誠是矣,令廟堂相議爲之,可也。出擧行條
又所啓,各司上納米布錢文,自外方上來京中,未及納官,而中間化消,其弊甚多,此皆由於各其司上納之物,接置於其司書吏之家,有同使猫守肉,致有許多奸蠧之端,事勢固然。自今定法,各司書吏,有接置外方上納米布錢文於其家者,刑推定配,定式施行,似宜矣。上曰,所達,然矣,依爲之。出擧行條
上曰,甲子·乙丑年間,各處松木蟲損之後。此筵說,出十七日擧行條
上曰,咸興陵,距監營幾里耶?右議政申琓曰,海曲四十里也。各處諸陵則皆不高,而此陵則最高矣,遷封在癸酉年,太祖大王創業之明年也。上曰,然。
掌令兪命弘所啓,請乙亥定式後冒濫折受之處,一倂革罷,以除窮民一分之弊。措辭同上上曰,勿煩。
又所啓,臣昨以宮奴守庚等依法重治事,有所論列,而聖明不賜允兪,臣竊不勝悶鬱焉。夫庚介等,謀叛其主,投屬宮家之狀,宮奴之稱有傳旨,前後作挐之事,非但寡婦呈狀之可以取憑,抑亦該部民人之所共見聞,而至於扶曳婦女,恣意亂打,虐執其子,累朔牢囚,事之驚駭,莫此爲甚。如使宮差之事,出於缺發令之間,未免於失當矣。如或不有傳旨,而有此作二行缺漏落寡家則缺爲世傳文記,彼此曲直,自可〈?〉,而乃使其奴婢等,憑藉宮家,形缺上典,一至於此,此而置之,則其日後無窮之弊,將不可勝言,請明禮宮奴守庚等,付之攸司,依法重治,其投屬奴婢等,令該院兩造推閱,從公決析,俾無無勢寡家被奪呼冤之弊。上曰,頃見內司手本,則奴婢等,與南哥符同,稱以奴良妻所生,隱匿不見云,故有發差推捉之擧矣。一邊之言,亦不可盡信,奴婢等,令該院詳査稟處,可也。
正言李東彦所啓。見十六日
右副承旨任舜元所啓,奉敎尹志和以病呈辭,而藥房,連以兼春秋入直,事甚未安矣,尹志和,呈辭多日,想已病愈,牌招察任,何如?上曰,依爲之。出榻前定奪諸臣,以次退出。
上在昌德宮。停常參·經筵。
下直,全羅都事朴師東,鉢浦萬戶金錫悌。
大司柬〈諫〉李彦紀三度呈辭。入啓。遞差。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進,水刺九合,菉豆粥一合,湯藥無事進御,金銀花茶,調進牛黃二分,夜間寢睡,頗得安穩云,湯藥依前煎入,蔘茶亦爲煎入矣,敢此問安。答曰,知道。無事矣。
今月十五日引見時,掌令兪命弘所啓,請革罷宮庄事。措辭見上上曰,勿煩。又所啓,請明禮宮奴守庚等,付之攸司,依法重治事。措辭見上上曰,頃見內司手本,則奴婢等,與南哥符同,稱以奴良妻所生,隱匿不現云,故有發差推捉之擧矣。一邊之言,亦不可盡信,令該院詳査稟處,可也。
正言李東彦所啓,臣樸陋疏庸,與世齟齬,忝迹臺端,已過一朔,前後論列,無一事合於時樣,槪於聖心者,嚴旨非止一再,引避今至幾許,尙逭譴罰,此皆覆幬之恩,至於日昨前席之嚴敎,思之至今,惶汗猶涊,處置請出,旣是意外,而聖度如天,恩召遽宣,黽勉出仕,蓋出分義之所不敢已,而顧臣情勢,終無蹲冒之理,封章控籲,見阻喉司,跼天蹐地,縮伏私次,不意此際,召牌又降,感激恩私,不得不冒沒趨承,而揣量情地,其不可因仍苟據也,決矣。且伏見日昨兩大將疏批,以臣所論,歸之過當之科,臣於此,益不勝駭悚也。夫三軍司命,何等重權,而兩臣之不叶人望,俱有物議,非獨臣一人之淺見,則一番論劾,所以存臺體而伸公議,數啓則停,蓋亦慮國事而重軍務也。顧何嘗有一毫過當之語,而聖明,不諒臣本意,似此尋常規正之論,亦疑其過激,此無非臣人微言輕,隨事觸忤之致,以此以彼,俱不敢冒居於臺席,請命遞斥臣職。上曰,勿辭。又所啓,請還收丙子科獄罪人等竝命放釋之命。措辭見上上曰,勿煩。又所啓,請己巳增廣文科殿試入場諸人,自壯元李師尙以下,竝命削去仕版。措辭見上上曰,亟停勿煩。又所啓,請判書吳道一爲先拿問事。措辭見上上曰,勿煩。又所啓,請校理任守幹罷職。措辭見上上曰,依啓。又所啓,請前參判李萬元削奪事,停啓。
府前啓,請革罷宮庄事。措辭見上答曰,勿煩。
中宮殿·世子宮·嬪宮,藥房·政院·玉堂夕問安。答曰,知道。
領議政徐文重三十五度呈辭。入啓。傳曰,安心調理。
院前啓,請還收丙子科獄罪人等放釋之命。措辭見上請己巳增廣殿試入場諸人,自壯元李師尙以下,竝命削去仕版。措辭見上請前判書吳道一爲先拿問事。措辭見上新啓,陵官之職,所以守護寢園,禁伐樹木,而近來陵官,擧職者少,禧陵參奉趙九齡,不謹守直,或當番次時,身在其家,而使其子,替直於齋所,其在分義,已極無嚴。且其入直之日,斫盡陵內前日長養之林木,率來其家奴馬,及親舊奴馬,陸續駄去,以數多人馬,蒭藁糧太,一皆徵責於陵卒,此而不足,勒令下番陵卒,滿負柴木,輸致京家,貧殘陵卒,至廢耕農,怨聲嗷嗷,若不保朝夕,其他毒虐鄙瑣之事,不一而足。及至今月初二日忌辰祭時,祭官齊會之際,至有登山叱辱,擧名數罪之變,上下諸人,無不駭惋,而九齡則佯若不聞,咆喝陵卒,殘虐尤甚,適於此際,以內摘奸時木根現捉之事,方在拿推中,而此等罪狀,不可不各別重究,此數款,更爲添入於問目中,以爲從重科罪之地。近來人心不古,奸偸日甚,陵寢傍近,村民百逕偸斫,禁斷之道,日益爲難,而爲陵官者,又從而不謹,如趙九齡者,間或有之,此蓋由於不擇初仕之致也。請申飭銓曹,前頭作闕陵官差出時,各別極擇備擬。今番各陵內摘奸,蓋出於重園寢嚴禁防之聖意,奉命之人,所當十分警惕,各別奉承,而摘奸之後,衆議譁然,皆以爲,各陵中間,有多數執捉木根處,而終至於全然漏落,或實數猥多,而減損於書啓中者有之,隨其賂物之多少,低仰株數之增減,虛實相蒙,眞僞混雜云,莫重摘奸之擧,反貽幻濫之弊,若使奉命諸人,果能一一嚴謹,不撓於下輩之私囑,而從實書啓,則此等人言,必不若是喧藉,其在事體,不可無警勵之道。請今番各陵摘奸中使·史官,竝命先罷後推,別監以下下人等,令攸司從重科罪,以懲日後。昨日筵中,有頃日南山僞擧烽火人,依軍律處斷之命,此實出於慮後嚴懲之意,而第此擧烽軍人,特一無知鄕兵,如許妖惡之事,非渠一迷漢所可獨辦,自擊錚至擧烽,其間必有指嗾導誘,乘便圖利之人,不可不嚴明覈出,一體正法。請擧烽軍人,爲先嚴刑窮問,覈得指嗾同謀之人,一倂依軍律處斷。答曰,不允。趙九齡事及陵官擇擬事,依啓。
奉敎尹志和上疏。大槪,臣之病狀,決無暫時在直之勢。伏乞聖慈,特許鐫免,俾得全意調治,以尋生路事。入啓。答曰,省疏具悉。爾其勿辭,調理察職。
副校理崔昌大上疏。大槪,敢陳愚見,請寢擧火人梟示之命事。入啓。答曰,僞擧烽火,情狀絶痛,決不可容貸也。
全羅監司書目,辭職上疏上送事。啓。答曰,省疏具悉。卿辭至此,本職當許遞焉。又書目,羅州呈,以司諫林濩辭職上疏上送事。啓。答曰,省疏具悉。爾其勿辭,上來察職。以下缺,燼餘
上在昌德宮。停常參·經筵。
下直,楊根縣監李肇。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進,水刺五合,菉豆粥二合,肉味間進少許,寢睡之稍安,似不如前夜,膝部痛候,夜來復苦云,諸御醫等以爲,水刺之加減,痛候之往來,有若例症,醫治之法,不當續續變改,卽今所進湯藥,非但以托裡爲主,兼行有消毒止痛之功,仍爲連進痛處,則間間施鍼,兼行外治,爲宜云。湯藥依前煎入,而薰熨之方,亦爲施用矣,敢此問安。答曰,知道。無事矣。
吏曹啓曰,臺諫有闕,政事,取稟。傳曰,明日爲之。
領議政徐文重三十六度呈辭。入啓。傳曰,安心調理。
今月十五日引見時,上曰,頃日黃海道儒生等,以首陽山夷齊祠賜額事陳疏,啓下該曹矣。山名首陽,洞名兄弟,故儒生輩,因其地名而立祠,有此請額之擧,想像遺風,實多曠世之感矣,特爲賜額事,分付該曹,可也。
右議政申琓所啓,今番純陵改封築時,自去年至月爲始,浮石於南關,民人等累朔赴役,奔走曳運,仍爲封築之役,前後工役,頗爲浩大矣。自前京陵修改時,或有民役蠲減之時,工匠輩亦有施賞之例,而北路則以其地遠之故,前日陵役時,雖無前例,今番工役,比前浩大,則似當有拔例軫恤之道,遠方之民,亦當有慰悅之擧,前後赴役民人,令本道監司量其可減之役,參酌蠲役,工匠等,亦令量宜施賞,何如?上曰,依爲之。又所啓,咸鏡道,南·北關絶遠,雖監司·守令之治不治,無以詳知,況一時奉命之臣乎?臣於今番之行,行入北路之後,聞富寧府使崔鼎鉉之治績,著聞於道內,故欲得其詳,訪問道內物情,則鼎鉉到任,治效已著,律已淸白之外,軍民之政,無不修擧,其爲善政,不可殫擧,而及其歸路,民人等,或有不遠千里,來頌其治績,皆有願留之請,臣許其還朝後,啓達仍任矣。今聞方伯,啓請仍任,而該曹防啓之瓜滿遞代,自是金石之典,該曹防啓,不無所據,而臣意,則以民之願留至此,方伯亦爲啓聞,則特爲仍任,以慰邊民,似合事宜。且古有璽書增秩,十年居官者,豈可以瓜滿爲拘,使邊民落莫也?臣已許歸奏於朝廷,使之仍任,故敢此仰達。如此等事,似當於法典之外,特從其願留之請,以慰邊民矣。吏曹參判李寅燁曰,守令之瓜滿遞代,自是法例,善治者,更畀以他大處,則非但無不咸之歎,且出代已久,故該曹,只據法防啓矣。上曰,守令瓜滿遞代,自是金石之典,該曹防啓,事體固然,而大臣所達如此,限一年仍任,可也。
兵曹判書金構所啓,本府獄囚彌滿,間數不足,故作假家以處之,而今番陵官之就囚者,其數甚多,元情則旣以議處判下,而其中斫伐株數,或多少之懸殊者,守直日子,亦有淺深之不同者,法文則無分等照勘之律,頃日筵中,有分輕重定罪之敎,本府當爲一體勘律,以俟處分,而第其元情中,多有推諉前官者,槪除拜則在近,而斫痕則陳久,不知何年所斫,則渠輩稱冤固宜,而然若以此請拿前官,則輾轉蔓延,終無止泊之處矣。大抵罪犯,有只論當該者,或有以事發日當之者,今亦只以現發者勘罪,前官則一切勿問,似爲得體,故敢達。上曰,依爲之。又所啓,各司上納米布,自外方上來京中,未及納官,而中間化消,其弊甚多,此皆由於各其司上納之物,接置於其司書吏之家,有同使猫守肉,有許多奸蠧之端,事勢固然,自今定法,各司書吏,有接置外方上納米布於其家者,刑推定配事,定式施行,似宜矣。上曰,所達然矣。依爲之。又所啓,禁府罪人閔重三,旣已刑推一次,非渠所中,則固已承款,而同情與否,終始發明,至於差備官,則互相推諉,無路覈出,其間事務,誠難的知其出於何人之所爲,而一向滯囚,亦涉可悶,閔重三則自有當施之律,差備官則似當有酌處之道矣。沈得良,以都廳郞官,勿論差備官用情與否,都廳,不過爲不察之失,尤涉有間矣。上曰,然則閔重三之罪,當爲何律乎?金構曰,科擧代射等罪,論以科場用奸,例爲充軍,似當論以此律矣。上曰,閔重三,照律,差備官,竝削職,沈得良,罷職放送,可也。上曰,甲子·乙丑間各處松木蟲損之後,自闕內望見,則四山童兀,景色不佳矣。近來稚松漸長,山頂蔭覆,前者濯濯之處,漸有蒼蒼之色,比諸往年,所見頗好矣。年前李濡漢城判尹時,作爲事目,着實禁松,頗有其效矣,其後連爲嚴禁耶?非但京山,予於陵幸時見之,稚松方生,頗有蔥鬱之望,若於此時,不善看護,則稚松異於長松,易爲斫伐,豈有餘存者乎?各別禁斷,以爲長養之地,可也。刑曹判書嚴緝曰,臣於頃者,待罪京兆,略知其弊,禁松是本府職任,則豈不欲嚴明禁斷,而近來松木蟲損之後,都民無落葉取用之路,害及枯松,枯松旣盡之後,又犯餘存生松及稚松,而其害日甚,誠可寒心矣。山直契坊之弊,其來已久,而所謂契坊,則恣意偸斫,而山直輩,視而不禁,不罷契房,則松禁終難行矣。本府又有五日呈課,而犯禁被捉者,或因請囑而放之,或捧贖錢而放之,山直輩,若未得執捉犯禁者,則輒以契坊軍代現,此蓋不爲治罪,只捧贖錢之故也。今若請囑不行,而又罷收贖之規,隨其現捉,從重決杖,則人必畏犯禁,而契坊亦或可罷,此可爲禁松之一道矣。上曰,契坊不罷,則禁令難行矣,今若一任因循,不爲另加禁斷,則稚弱之松,幾何不至於刈盡乎?右議政申琓曰,契坊之弊,誠如刑判所達,而京兆尹,如得人,久任責效,令行禁止,則契坊之弊,自可祛矣。嚴緝曰,各軍門出別牌以禁,雖不無弊端,亦似有效,而近來出禁,漸至稀闊,更爲申飭軍門,似好矣。大抵松禁之道,紀綱爲本,得人次之,苟得其人,則可以察其弊而善處之,契坊亦有可罷之道矣。右承旨任舜元曰,以此傳敎,當出擧行條件,各別申飭矣。上曰,漢城府及各陵稚松別樣禁斷事,嚴明分付,可也。
政院啓曰,來二十一日,輪對日次,取稟。傳曰,爲之。
府前啓,請革罷宮庄事。措辭見上答曰,勿煩。
刑曹判書嚴緝上疏。大槪,復申前席未盡之說,冀蒙財察事。入啓。答曰,省疏具悉。已諭予意於前席矣。
中宮殿·世子宮·嬪宮,藥房·政院·玉堂夕問安。答曰,知道。
忠淸監司書目,牙山呈,以判尹李彦綱辭職上疏上送事。啓。答曰,省疏具悉卿懇。卿其安心勿辭,上來行公。
全羅監司書目,今月初四日,雨雪交下,事係變異事。燼餘闕
上在昌德宮。停常參·經筵。
下直,安城郡守申處華。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進,水刺二合,白甘粥四合,菉豆粥二合,夕時有嘔氣,吐出淸痰,金銀花茶,調進牛黃二分,夜間寢睡,稍得安穩云,諸御醫等以爲,托裡消毒飮,已近十貼,元方,連翹·金銀花,依入門,改一錢爲七分,加入麥門冬,代砂仁炒硏五分,連進宜當云,此藥自今日劑煎以入矣,敢此問安。答曰,知道。無事矣。
假注書朴鳳齡改代,以趙以進爲之。
慶尙監司書目,玄風呈,以今月初三日地震,新寧等官呈,以今月初三四日,雨雪交下,事係變異事。
今月十五日引見時,刑曹判書嚴緝所啓,臣以日昨靑山騎保徐日立·崔余尙等南山擧火事,欲有所仰陳矣,金構,今已發端,故敢達。軍士輩以身自立番事,二次擊錚,已極無嚴,而不待該曹回啓,又爲擧火於南山,此實前所未有之變,本曹請刑公事,以嚴刑徒配判下,而此輩所爲,極其縱恣,且關後弊,別樣論罪,然後可懲日後,而法文中,旣無相當之律,下詢于入侍諸臣而處之,何如?上曰,凡干擊錚,必有極冤而後,乃可爲之,而近來則以微細之事擊錚,甚爲紛紜,其在事體,誠極寒心,而今此騎保等,再次擊錚,未回啓之前,又擧僞烽於南山,此實亂軍也。日昨該曹公事判下後更思之,刑推徒配之律,難懲其縱恣驕悍之習,故將欲以別樣勘罪之意,下敎矣。刑判有此所達,大臣之意,何如?右議政申琓曰,臣新自北路入來,今於筵中,始爲聞知,而騎保等連次擊錚之後,至於擧烽,極可驚駭。烽火乃是報警之擧,而敢以此爲驚動之擧,毋論情犯之如何,律文之有無,別樣論罪,斷不可已矣。上曰,此輩敢生擧烽之意,誠極怪駭,城中不知如此,必一場騷動矣。如或於入夜後擧之,則其爲驚動,如何哉?兵曹判書金構曰,其時禁衛營入直將士等,初亦驚駭,探問於闕門,然後始乃鎭定,外議以爲,此輩施以梟示之律,亦無不可云矣。曾前北道通引,出給道里遠近於副都統,似出於無知迷劣之致,而尙且梟示,今此騎保等,雖稱訴冤,若不施重律,則設或有包藏凶謀,欲爲先亂人心者,至擧僞烽,及其被執,稱以訴冤,則情僞莫分,後弊難防,如此之人,不可不從重勘律矣。吏曹參判李寅燁曰,僞擧烽火,本無律名,此輩本情,雖出無知妄作,然烽燧所以通邊警者,而稱以訴冤,每每僞擧,則日後之弊,有不可言矣。烽燧亦係兵事,則僞擧之罪,施以梟示之律,似未太過矣。嚴緝曰,此輩擧火之罪,不可不從重勘斷,而至於梟示,則實爲過重,曾前騎兵等,定數上番之初,皆以爲便,而無自願立番,如今日之爲者,近來屢經飢饉,木花亦甚稀貴。故以措備身布之難,有此紛紜呈訴,屢次擊錚之擧,聞金構之言,則其輒許立番,誠有所防礙者,然渠等則不能詳知此曲折,以爲軍士之立番,自是其役,該曹之不許,實爲冤抑。故至於再度擊錚,其習可惡,其情則可哀。今此擧火,實是莫大之變,不可以無知妄作,而有所容貸矣,然此乃法文之所無,而自今爲法,則日立等,今姑減死後,或有犯此者,則論以死罪,永爲定式,似好矣。右副承旨任舜元曰,臣於再昨,伏見判付公事,則徐日立等嚴刑徒配之律,果爲太輕,稟啓之意,與諸僚相議,而賓廳日次不遠,故姑待登對時,欲爲仰達矣。日立等,因其訴冤,擧火於烽臺近處,極爲驚駭,不可不別樣勘罪,而原其本情,則不過愚蠢無知之致,且無律文之可據,而遽以一罪論斷,實涉過重,參酌定罪,似宜矣。掌令兪命弘曰,騎保等所犯,雖出於訴冤之意,烽燧報警,何等重大,而乃敢作此僞烽之變,依軍律施行之言,似不爲過矣。校理李觀命曰,今此南山擧火人,所犯雖重,論其情則只出於無知妄作,今若直施以梟示之律,實有歉於好生之德矣。且使其時,直就煙臺,非時擧火,以致城中之驚動,則其情雖有可恕,其在國法,不可少貸,此則旣非擧火於煙臺,只於其近處擧火,且其本情,非有他意。欲因此暴其冤苦之狀而已,豈無可恕之道乎?斷人死命,國之重事,雖是在法當死者,必待考覆而後殺之,其審愼之意,爲如何哉?設令此人情犯,俱無可恕,旣無法文之可據,而創始於今日,欲以軍法論斷,則固當廣詢諸議,皆曰可殺,然後乃可殺之,更詢於未入侍大臣,群議歸一,然後定罪,宜當矣。嚴緝曰,儒臣所謂非煙臺之言,誠是矣,擧火煙臺近處,與煙臺擧烽,稍似有間,梟示亦是國家重刑,則更問于在外大臣而處之,實合於審愼之道矣。正言李東彦曰,凡原情定罪之道,若如他罪則或可也,今此騎兵,本係軍兵,烽燧所以報警,而仍一微事,僞擧烽火,其夜都內之人,頗甚驚動,此雖出於無知妄作,而末世防奸之道,不可不嚴,日後設有不軌之徒,若或藉此擧烽,以爲疑亂人心之凶計,則將何以堤防?臣於年前,以假注書入侍,啓覆引見矣,見一印信僞造罪人文案,則蓋以松皮,戱造印信,因以現發,故伊時筵臣,或以無知妄作,欲爲寬恕,而諸議皆以爲,情雖如此,法當至死云,且各陵石物作變人,其心則初不過欲陷陵官,而例以一罪論斷,則今此擧僞烽之人,豈可以無知妄作,有所容貸乎?臣意則直依軍律處斷,似可矣。上曰,宋太祖,仁厚立國,而川班四十餘人,以其妄訴,一時盡斬,當此末世,如此之類,不可不別樣勘律,以懲日後,靑山騎保徐日立·崔余尙二人,移送禁衛營,梟示,可也。上曰,日昨南山擧火罪人徐日立·崔余尙等刑曹回啓公事,以嚴刑徒配判下,其律失之太輕而政院,居出納之地,不爲稟啓,難免不察之失,當該承旨,推考。
政院啓曰,南山擧火罪人徐日立·崔余尙,移送禁衛營梟示事,當爲分付,而臺諫,方以嚴刑鞫問論啓,不得分付之意,敢啓。傳曰,知道。
領議政徐文重三十七度呈辭。入啓。傳曰,遣承旨敦諭。
中宮殿·世子宮·嬪宮,藥房·政院·玉堂夕問安。答曰,知道。
謝恩,弼善尹弘离。朝報
禮曹啓曰,各陵祭享時,齋郞祝史,例以本陵參奉爲之矣,今三月二十四日,乃是英陵王后忌辰祭,而本陵參奉二員,俱在拿推中,守直假官,已爲差送,而行祭時,以假官,代行齋郞祝史之任,事體未安,令本道差送,何如?傳曰,允。禮錄
入侍時,兵判金構啓曰,近來盜賊,處處熾發,實難禁捕,故捕得三名者,許以加資,而指示·捕捉·助捕,各自受賞,則其實每一名受賞也。以此賞典侈濫,金玉滿路,卽今各道討捕使論賞狀啓,未回啓者,多至百餘度,不勝其紛紜矣,以三名定式之後,亦無盜賊衰息之效,似當有加定名數之擧矣。上曰,三名捕捉,許以加資者,蓋爲必捕之地,而予意亦以爲過濫,欲一變通矣。兵判所達誠是,今後則捕得五名者,加資,可也。金構曰,事有令前令後,勿論外方及啓聞與否,自今日爲始,定式施行,何如?上曰,依爲之。兵錄
政院啓曰,卽伏見京畿監司徐文裕狀啓,則坡州牧校村失火,火焰迫近聖殿,倉遑奉出位版,權安於淨潔處,火滅後移安於明倫堂,仍請慰安還安等祭香祝矣。當初火患卒急之時,奉出權安,實出於事勢之不獲已,而及其火焰止息,聖殿終得無事,則宜爲還奉,啓請慰安,方合於處變之道,而今乃權安於明倫堂,揆以事體,殊涉未安,不可以事出之無情而置之。坡州牧使權尙夏,推考,聖殿還安,一日爲急,令該曹,斯速稟旨擧行,何如?傳曰,允。禮錄燼餘闕
上在昌德宮。停常參·經筵。
卯時,日有右珥。午時,日暈。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,白粥三合,水刺三合,湯麪四合,白甘粥三合,蔘茶無事進御,夜間寢睡,稍得安穩云,湯藥依前煎入,加味人蔘茶,亦爲煎入矣,敢此問安。答曰,知道。無事矣。
左承旨沈枰書啓,臣敬奉聖旨,敦諭于領議政徐文重,則以爲,日者承宣之來守傳諭也,臣病不能趨承,及其收回成命,召還近侍也。臣又不能調疾出仕,尋單請急,已浹三朔矣。聖明之終始曲軫,出於天地生成之德,而臣之偃蹇逋慢,一至於此,其在人臣分義,罪不容誅也。臣之衰年重病,日就沈痼,春日向暖,少無回蘇之望,只以解釋重負,乞得殘骸爲期者,非爲一身軀命之地,臣竊恐負病曠職,重傷朝廷事體也。微誠淺薄,天日高遠,恩兪尙靳,復有此近侍敦諭之命,臣於是,情窮勢迫,赴召無路,點檢形骸,生意索然,瞻望雲霄,只自涕泣而已云矣。敢啓。傳曰,知道。
領議政徐文重箚子。大槪,承宣敦諭之命,復出於日者召還之後,驚惶震惕,罔知容措,更陳疾病沈篤之狀,乞賜遞免,以尋生路事。入啓。答曰,省箚具悉卿懇。罄竭至意,更何多誥?予志已定,日呈十章,無益於準請,而有損於事體,卿無困我,卽起視事,勉副虛佇之望。仍傳曰,遣史官傳諭。
忠淸監司書目,臣再疏,未蒙矜許,賤疾日漸危篤,冒萬死,復陳崩迫之情,乞賜遞改,俾得專意調治,以尋生路事,上疏上送事。啓。答曰,省疏具悉。疏辭令廟堂稟處。
政院啓曰,各陵參奉拿推之後,以假官差定替直矣,昨日禁府公事判付,削職放送者十二人,當爲照律者四人等,及未及議處者九人,莫重陵寢,累日假官代直,事體未安,不可等待開政,其中削職之代,政官卽爲牌招,開政差出,其餘則待其結末,連次開政差出之意,分付,何如?傳曰,允。
中宮殿·世子宮·嬪宮,藥房·政院·玉堂問安。答曰,知道。
正言李東彦啓曰,臣於日者,以禧陵參奉趙九齡事,論啓蒙允矣。退聞物議,則以爲,啓辭中臚列,俱是實狀,而至於替直一款,則其所替直者,元非其子,乃是他人,況闕直之時則雖多,替直之時則頗罕,而一切以替直爲言,殊涉疏漏云。且於摘奸時奉命諸人請罪之啓,諸議皆以爲,漢南諸陵,及東道諸陵,元不執頉之處,厚招人言,其摘奸之不謹,視他陵尤重,而不爲別白擧論,混圇論啓,語涉儱侗云,臣之論事欠詳之失,於此益著,而適緣賤疾方苦,未卽自列,今始來避,所失尤大,請命遞斥臣職。答曰,勿辭,退待物論。朝報
有政。吏批,以申弼貞爲敬陵參奉,李宜相爲長陵參奉,尹爾楫爲禧陵參奉,閔鎭東爲英陵參奉,金益秌·郭萬績爲徽陵參奉,丁時潤爲順天府使,金是洛·嚴慶遇爲孝陵參奉,兪崇·鄭赫先爲昌陵參奉,尹揆·崔邦彦爲光陵參奉,金載海爲英陵參奉,李眞養爲崇陵參奉,徐文澤爲禧陵參奉。燼餘缺
領議政徐文重箚,缺不知幾行泣涕,不知死所,臣於是,苟有一分可以强起承命者,則何敢偃伏私室,屢辱嚴召,自陷於慢君命蔑臣義之誅哉?臣之疾病沈篤之狀,已悉於前後箚單中,臣不敢更煩,而日者近侍之召還也,聖明旣已洞燭微臣病狀,有此軫念之敎,臣誠感祝喜幸。意謂允許之命,朝夕且降,而臣之得釋重負有日,病裏至情,庶幾有更尋生路之望矣。夫何恩旨,至今尙閟,職名虛帶病身,臣復憂惶震怖,不知所以獲戾于上者也。臣嘗得見宣廟朝故事,相臣許遞,常在呈告十度之內,或至三四度,而至于近世,恩禮過優,度數多至七八十度,臣嘗慨然以爲,上下相持,不但虧闕人臣分義,其於損傷國體,亦多矣,豈意如臣無狀,濫叨大臣之列,獲此難醫之疾,自蹈心常慨然之地,此臣益復危懍兢惕者也。伏乞聖明,俯諒微臣病狀,終難自力,特垂哀憐,亟許遞免臣所帶議政之職及軍門提調,俾得任便調疾,以延螻蟻之命,千萬幸甚。取進止。批答見上
忠淸監司李震休疏曰,伏以臣,頃以情勢病狀,瀝血封章,再籲天聽,而微誠未格,尙靳允許,臣竊悶鬱抑塞,無地自措也,顧臣所遭,卽一彈章,揆以廉隅,雖難苟冒,一向撕捱,亦涉猥惶,今不敢復有所煩瀆,而第臣素患消渴,積漸沈綿,形骸僅存,肌肉大脫,中經痰腫,幾死獲甦,齒牙半落,缺臂麻攣,全不運用,居恒凜凜,生意索二行缺精力,則寧有一分供職之勢,而惟是聖恩如海,涓埃莫補,區區願忠之誠,亶在驅策駑鈍,死生以之,此臣所以前後除拜,不量才分,黽勉承命者也。今臣痼疾,着在膏肓,一縷幸延,萬念都灰,剸煩理〈?〉,決非所堪,而乃者行役撼頓,舊病越添,風寒觸感,新症更劇,氷炭互攻,氣息萎苶,風痰甚盛,語言艱澁,口吻焦燥,如在熱火之中,頭目暈眩,怳登船檣之上,晝不撤飮,夜不交睫,奄奄床褥,作一僵尸,種種危症,實難枚擧,顧此朝夕濱死之喘,實無復起爲人之路,況可望酬應簿書,驅馳原濕,以少效旬宣之責哉?藩臬重任,決非養病之坊,尤不可一任曠癏,以益罪戾,玆敢不避鈇鉞之誅,復申疾痛之呼,伏乞聖明,察臣病狀之危篤,亟許遞臣職名,以尋生路,不勝萬幸。批答見上
上在昌德宮。停常參·經筵。
下直,神光僉使金晉鼎。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺八合,白甘粥三合,蔘茶無事進御,金銀花茶,調進牛黃二分,夜間寢睡,似得稍安云,湯藥及蔘茶,依前煎入矣,敢此問安。答曰,知道。無事矣。
領議政徐文重三十八度呈辭。入啓。傳曰,安心調理。
下直,忠淸都事南就明。
吏曹啓曰,今三月初十日晝講時,侍讀官崔昌大所啓,上曰,治績表著,則不可無褒用之道,令該曹稟處事,命下矣。崔鼎鉉,廉平淸淨,治績特著,至於城隍烽櫓,不煩民力,修築一新,不惟前後評事,一辭稱譽,大臣亦以善治,特請仍任,此與泛然褒啓,事體有別,北塞遐遠之地,盡心奉職,治理優異,且其砥礪淸操,尤爲可尙。所當超格奬用,而旣已仍任,合施增秩之典,以爲風勵之地,而恩賞重典,臣曹不敢擅便,上裁,何如?傳曰,特爲加資。
義州府尹書目,冬至使一行,本月十六日,還渡江事。
傳曰,明日晝講爲之。
明日輪對官落點,宗簿主簿李明徵,司僕主簿南宅夏,內贍直長鄭鎬,東氷庫別檢張梡,東活人署別提金有章。
政院啓曰,今日賓廳日次,兩司當爲來待,且正言李東彦,引避退待,處置經宿,柬〈諫〉院無他行公之員,正言柳泰明,卽爲牌招,何如?傳曰,允。
謝恩,正言柳泰明。
傳曰,大臣·備局堂上引見。
中宮殿·世子宮·嬪宮,藥房·政院·玉堂夕問安。答曰,知道。朝報
入侍時,開城留守金昌集所啓,摠戎廳束伍,實爲本府之痼弊,民不支保,愁怨朋興,前留守洪受瀗,曾已枚擧啓聞,姑未知朝家變通之如何,而束伍收米之規,良民則一石,私奴則十三斗,身役苦重矣。如此卽今已上納者千餘石,戊寅以上未收,皆蒙蕩減,而己卯·庚辰兩年條未捧者,至於三百餘石,此皆逃故無族之類,指徵無處,而該廳催督,急於星火,不得已責徵於各里,而民間自己身役,各樣還穀,竭力備納之餘,今方赤立,呼冤徹天,實無徵捧之路,與其終始未捧,徒貽民弊,無寧快施蕩減,以示德意之爲愈矣。上曰,未收米,特爲蕩減,且束伍米之弊,不但留守陳達,南門樓親問時,首以此弊爲言,而摠戎廳形勢,亦不可不慮。故不得變通矣,更思善變之道,稟處可也。金昌集曰,己·庚兩年條,皆當蕩減乎?上曰,依爲之。燼餘
李濟啓曰,明日常參·經筵,取稟。傳曰,只晝講。
藥房都提調崔錫鼎,提調李畬,副提調李墪。啓辭見上
任舜元,以吏曹言啓曰,昨日政,昌陵參奉鄭赫先,崇陵參奉李眞養,備擬受點矣,今聞本曹參議尹德駿,與鄭赫先,同姓四寸妻娚妹夫,與李眞養,同生妻娚妹夫,俱有相避云,臣等難免不察之失,不勝惶恐。昌陵參奉鄭赫先,崇陵參奉李眞養,竝改差,何如?傳曰,允。
又以兵曹言啓曰,今三月二十一日,武臣賓廳講書日次,而禁軍都試開場相値,差備官勢難推移,不得爲之之意,敢啓。傳曰,知道。
又以禁府言啓曰,判義禁臣金構身病,同義禁臣李光迪·李益壽,俱以式暇,今日科獄罪人等,不得加刑之意,敢啓。傳曰,知道。
李濟,以弘文館言啓曰,本館下番副修撰臣李怛,以訓鍊都監郞廳,今日坐起時,晝仕出去之意,敢啓。傳曰,知道。
以備忘記,傳于任舜元曰,今下弓矢,神光僉使金晉鼎處給送。又傳于任舜元曰,綵段銀子,竝王子房賜給。
午時,上御時敏堂,大臣·備局堂上引見。入侍,左議政李世白,戶曹判書金鎭龜,刑曹參判李基夏,開城留守金昌集,吏曹參判李寅燁,右副承旨任舜元,執義李震壽,正言柳泰明,校理李觀命,假注書趙以進·金相元,記事官申伯周·金興慶。
李世白進伏曰,近來風日,連爲不好,上體,若何?上曰,無事矣。李世白曰,臣於今番諸陵奉審時,莎草有頉處,則旣已書啓矣,此外石物,雖不至大段,亦不無傷破處,係是陵寢事故,玆當登對,不敢不達矣。長陵魂遊石下,磚石二立,南邊頗低於北邊,而尺量缺且卯方駕石下,屛風第一石北邊上端,缺二行缺寸,而以灰塗之云云,今日所見,恐是前所奉審處矣。齊陵則以封陵年久之故,石物折傷處頗多,戌亥子癸丑卯辰午申方,臺石·屛風石·裳石,或石理缺起,或石縫拆罅,若塗油灰,不過二三尺許,而合而計之,則至於十三處,若刮去塗灰,則可以詳知,而初不爲稟啓,且無塗灰之具,故不敢輒去其灰,而只是外面所見,及守僕之言,如此矣。以卽今觀之,雖不至大段,而陵寢事重,故敢達,而取考禮曹文書,則壬寅年,屛風石,多有破缺處,初欲改之,差出堂上矣,大臣更審後,以爲重難而未果云。今番則傷缺處,比其時爲尤多,前頭改莎草時,傷缺之輕重大小,大臣詳細奉審後,更爲稟處,似當矣。上曰,齊陵則前頭改莎草不遠,依大臣所達,更爲詳審輕重後,書啓,可也。出擧行條
李世白曰,頃日咸鏡監司兪得一辭朝時,榻前陳達數條,有令廟堂稟處之命,而有所商確,尙未回啓,故敢達矣。蓋三·甲之民,生理極艱,至於鹽路尤難,南關防軍布,勿爲入送,以此貿鹽,輸置于北靑·咸興等處,分給於三·甲之民,待秋作米留儲,以備前頭所用,爲便云,此言誠有意見矣。第朝家亦嘗軫念三·甲,自備局行關于本道,問其貿鹽便否,則本道以爲,三·甲之於北靑,道里旣遠,重嶺阻絶,民人之輸去爲難,南關鹽戶,則柴路不便,煮鹽亦不易,彼此民情,俱不以爲便云,故仍寢不行矣。卽今事勢,未知比前如何,而所謂防軍布,雖曰,多歸浪費,而豈至於專意私用乎?若自監營,一朝盡奪而有之,則兵營鎭堡之事,果無難便之端否耶?且貿鹽一款,自南關輸置北靑,自北靑輸入三·甲,皆缺爲之,則似無民弊,若使民人等,各自輸去,則二行缺乙丑年蔘禁之後,江邊之民,無路得鹽,故自營門,斫取樹木於海島,仍以煮鹽,輸致安州,令江界等處民人輸去,則雖不責其價,而猶不能運去,故不能再試矣。本道卽今形勢,臣固未能詳知,而此等設施,必當審量而爲之,防軍布用處多小,更與兵使相議,運路之難易,民情之便否,亦加詳察,更爲枚擧啓聞,或論報備局後稟處,似當矣。以此分付,何如?上曰,然矣,依爲之。李世白曰,又一條以爲,北道以窮荒之地,文敎武略,不可偏廢,至於武藝,尤當勸課,而無他施賞之資,請得遼軍木八九同云,自前或有移給之規,而乙·丙以後,全未收捧,卽今所存無多,有難推移,而旣爲勸奬武士,有此所請,則亦不可不參酌題給,遼軍木五同,依前例移送北道事,分付平安道,何如?上曰,依爲之。李世白曰,又一條以爲,丙·丁設賑時,各邑諸般貢布,仍留本道,以補賑資,而自賑廳,分送錢文於各衙門,其代,以本色布,使之上納矣,卽今未納者尙多,而北路民力未蘇,勢難備納本色布,今若勿令上送,以其布換作穀物,仍爲留儲各倉,名爲賑廳之穀,以爲凶年之備,則似好云。若如是爲之,則豈不便好,而第自前所謂料理之事,多不如所料,以移轉穀言之,稱以捧留者,有名無實,此事若終至於不能着實,則無益於京外,而賑廳徒有所失矣。臣未知利害如何,問于該廳主管堂上,則其意亦頗以爲難,自當有所陳達矣。李寅燁曰,本色布徵捧曲折,前已仰達,而曾因差使員等所達,累有稟處之命,故相臣閔鎭長,爲本廳堂上時,輒防啓不許者,蓋欲以此推移,還報於江都木之代矣。前持平黃一夏,新自北關來,又以此陳缺得變通,頃者咸鏡監司兪得一,亦復有私相二行缺豈不爲幸,而但以移轉穀觀之,其有名無實,誠如大臣所達。從前外方事,例多如此,在本道,旣不能添餉於本廳,亦多有亡失,則其無益於彼此,果如何哉?此則勢難劃給,而本道民情,若以本布爲難,則從民願,或錢或布徵納,似爲便當矣。上曰,事勢如此,勢難劃給,而若以本色布爲難,則從民願以錢代捧,可也。出擧行條
李世白曰,北道犯越罪人,當初已承款者,前監司時,只以殺害一款,變辭矣,新監司到任後更問時,則竝與犯越,而擧皆變辭,蓋罪人等,自知所犯至重,且因按問之官遞易,有此變辭之弊矣。今此啓本中,爲慮久囚徑斃,刑推訊問,而率不過十餘度而止,其老病易於徑斃者,則固難驟加重刑,而犯死罪者,旣是變辭之後,豈可以十餘度訊杖,得以輸情乎?其中不至有徑斃之慮者,不可不嚴加訊問,且正犯之類旣如此,則參證諸人,亦當次第鉤問,以覈其隱情,而亦以正犯未輸情之故,姑爲仍囚不問,治獄之道,似不當如是疏緩,監司兪得一,推考,正犯中徑斃可慮者外,其餘可問者,各別嚴加訊問,土兵軍官中參證諸人,反覆究問,速爲得情啓聞事,分付,何如?李寅燁曰,本道之姑未施重刑者,蓋慮其徑斃,而非出於疏緩也,然諸囚一倂變辭之後,其近於徑斃者,雖停刑,而他餘諸囚,則所當嚴刑鉤問,覈得其實,而只恐徑斃,略加訊問,如此而豈有輸情之理乎?今後依大臣所達,各別嚴刑窮問,期於得情之意,分付,宜矣。李世白曰,固知其非出於疏緩之意,而正犯之類,豈皆至於徑斃,土兵諸人中,亦豈無可問者乎?上曰,監司則推考,各人等,一體究問,速爲得情後啓聞。缺出擧行條李世白曰,咸鏡監司兪得一,又以穩二行缺兵使,則尙今不爲啓聞,事極稽緩,北兵使洪夏明,從重推考,速爲査啓事,分付,何如?上曰,依爲之。出擧行條
李世白曰,近來外方,凡於朝令之下,趁不擧行,全羅監司金時傑,以咸平還上誤爲蕩減事,有所査啓,猶有未盡之端,更令詳査啓聞矣,分付之後,殆將周歲,而尙無査啓之事,外方凡事,類多如此,殊甚非矣。金時傑,推考,使之從速査啓,何如?上曰,殊甚不當矣,從重推考,斯速査啓事,分付,可也。出擧行條
李世白曰,忠淸監司李震休辭疏,有令廟堂稟處之敎矣。臺諫疏中,苟簡差遣云者,蓋言累次遞易,朝家事體之苟簡,未必爲指斥震休之言,而文字間下語如此,則當之者,固難晏然,旣已屢疏不許,故不敢更以此控免,又以病難察任之狀,縷縷爲言,震休之素有疾病,亦是實狀矣。上曰,震休以病爲辭,而實則情勢難安也。任舜元曰,震休素有消渴症,病勢不輕矣。李世白曰,震休本來有病,卽今症勢,未知輕重之如何,而赴任未久,今又許遞,則本道之事,亦極可慮矣。第曾前如此之類,朝廷雖不許遞改,監司異於他職,自處苟或未盡,則難以糾檢下官,輒思必遞乃已,如是撕捱之際,反未免無益而有損。以此言之,則固當許遞,而屢遞之餘,不敢循例回啓,欲爲稟旨而處之,敢此仰達。上曰,臺臣上疏,以苟簡差送爲言,故意謂震休,必以此引嫌矣,辭疏果屢至矣,震休非不合於方伯之人,而臺臣疏語,不能稱停如此,震休之赴任,不過數月,又爲許遞,則何可責效乎?且臺臣之言,非專指震休而發,則缺遞之事,仍爲察任事,分付,可也。出擧行條,重出二十三日
二行缺,當新舊監司交遞之際,故未果請推矣,判付,有當該監司請推之命,臣於回啓時,未能致察,不勝惶恐矣。厥後,聞前監司李思永所言,則營將巡歷定奪公事,正月念後,始爲下去,故卽爲行關分付,且又面言於南兵使,使之擧行,仍以交龜事,離營上來,新監司到營後,則正與陵役相値,勢必未遑云,以此觀之,兵使營將,趁不擧行,以致如此矣,不可不一體警責,南兵使洪時疇,及各營營將,竝推考,何如?上曰,一體推考,可也。出擧行條
金鎭龜曰,頃日諸承旨入侍時,右副承旨李世載,因全羅監司金時傑狀啓,以三南紙地變通事陳達,啓下臣曹矣。蓋大同設立以前,則白楮等物及擣砧軍,皆出於民結,紙匠,權給復戶,楮田,亦多培養,故紙地備納不難,大同設立之後,則紙役,盡歸於廛人等,故外方紙匠輩,不以楮田爲業,久矣。近因各樣紙品漸劣,勢難專責於廛人,不得已自上年,白綿等三色紙一半,則分送於三南,一半則仍責於廛人,此實出於參酌變通之意矣。卽今外方,以此多以爲難堪之弊,必以久廢紙業,猝難備納之故,而其所給價本,亦果似不足,臣亦以此,有所問議于大臣矣。大好紙價,給米一石,小好紙價,給米七斗,白綿紙,米五斗,此乃定式也。大好紙米一石,不爲不足,而白綿紙價五斗,甚少,似當參酌加給,而白綿紙加給,則小好紙亦宜加給,白綿及小好紙一卷,各宜加給一斗,而今此紙匠輩之稱冤,亦必由於卽今年事稍稔,米價頗賤之致,今姑權宜變通,加給一斗,而此後年事,若値失稔,則兩色紙價,竝依前減給,似當。且於外方加給之後,則京中廛人等,不宜異同,紙地本出於外方,缺買來上納,其勞亦多,若不竝爲加給,則二行缺倍蓰於前,故紙廛紙契之蕩殘,職由於此,煩訴於備局及惠廳者,甚爲紛然,而大同科條,不可隨時更改,故姑未敢仰達矣。蓋三南大同設立之時,紙價適賤,磨鍊甚少,而猶不能推移備納,自乙·丙飢癘以後,外方紙匠及僧徒,盡爲流散,紙價亦隨而騰踊,以卽今所給之價,決無貿納應役之勢,不但京中廛契人之呼冤,一半還送本道之後,外方之弊,罔有紀極云,此係大段民怨,亦不可無變通之道,小好紙及白綿紙之價,尤爲不足,特爲參酌,各加一斗,則在朝家,所失雖多,於民生,頗有所益,外方旣有所加,則京民亦不可不一體加給矣。李世白曰,今此紙地一事,不但京民之稱冤,外方,以其無上納之事,不復以種楮爲業,以致紙品漸下,彼中每以爲言,而紙價亦至漸高,國中公私行用,亦甚苟簡。故還送本道,使之上納,蓋出於此,而京民雖稱落本難堪,若一倂還送,則渠輩年久資生之餘,必多呼冤之弊,故一半則仍給京民,實出於參酌京外事勢之意矣。初若寬限責納,則外方之事,必不至此,而久廢之餘,事若猝然,故外方備納之弊,固未免如許,而若知爲每年應行之役,稍過數年,則其弊似不至如今矣。大同元定之價,固不當隨時增減,而卽今米價甚賤,民怨如此,則亦不可一切膠守,終無變通之道,依戶判所達,京外一體加給其價,似爲宜當矣。然此出於一時權宜之政,而大同本價,則亦不可仍爲永變,若値年凶米貴,則更依本價計給事,定式施行,亦當矣。上曰,旣已變通下送之物,今不可更爲取來,京外紙價,一體加給,可也。出擧行條金鎭龜曰,上年冬,淳昌郡守權,以紙地白蠟事陳疏,而臣曹有所覆啓矣。頃日,承旨洪缺該曹,泛然防啓之意陳達,臣不勝惶悚。白蠟二行缺亦多,諸島及海邊,多少間皆爲産出,峽中亦頗有之,至於野邑,則罕有所出,而自監營分缺各邑之際,不爲詳細區別,海邑及峽邑所定之數,無缺同野邑,亦或一體分定,以此郡邑,難於辦備,蓋戶曹則只以斤數,卜定於本道,而監營則以其斤數,分定於各邑故也。今若自監營詳細區別,其多出與罕出之邑,以其前日所分定,加減其斤數,而至於不産之邑,則勿爲分定,俾無列邑難辦之弊,似合事宜,此後自臣曹,以卜定事,行關監營時,以此意分付,何如?上曰,依所達分付,可也。出擧行條李世白曰,年分事目中,楮田·柒田·甘草等田修治事,每每磨鍊分付,而守令敬差官,視之尋常,不爲申飭。故曾前種楮之處,盡爲耕墾之地,外方紙貴之弊,蓋以此也。自今以後,各邑楮田,各別修治栽植,視其勤慢,另加勸懲之意,別爲分付外方,何如?上曰,依爲之。金鎭龜曰,以此下敎,分付三南,而金時傑狀啓及李世載所啓,則不爲覆啓之意,敢達。上曰,知道。李寅燁曰,今因申飭事,臣亦有所懷,敢達矣。靑大竹,實爲兩南莫大之弊,而竹田之不能收拾,殆甚於楮田,蓋大竹,若著實長養,則不過五年,可缺封進云,而各邑守令,慢不置念,抛棄至此,與楮田缺申飭,似好矣。上曰,一體申飭,可也。出擧行條,重出二十三日
金鎭龜曰,黃海監司兪集一啓本,以司圃署折受金川縣大小南面火田,仍給本縣事,令該曹稟旨分付事,啓下矣。前監司□□炳,在任時,以此事,粘移戶曹,而旣已入啓,折缺該曹,不可有所處置矣。蓋本縣在於海西,缺凡干責應,有倍列邑,大興二行缺衙門,近來凋弊最甚,不成貌樣,金川位田,見奪於管理廳之後,不得已有此缺間事勢,實甚切急,故提調閔鎭厚,纔已缺下去本縣,與縣監眼同打量,今秋爲始,自本署收稅事,啓達允下,且已打量以來,則今此本道啓本,似無更爲稟處之事,何如爲之?敢達。上曰,仍屬司圃署,可也。出擧行條
金昌集曰,摠戎廳束伍,實爲本府之痼弊,民不支保,愁怨朋興,前留守洪受瀗,曾已枚擧啓聞,姑未知朝家變通之如何,而蓋束伍收米之規,良民則一石,私奴則十三斗,身役之苦重,無如此者,卽今已上納者千餘石,戊寅以上未收,皆蒙蕩減,而己卯·庚辰兩年條未捧者,至於三百餘石,此皆逃故無族之類,指徵無處,而該廳催督,急於星火,不得已責徵於各里,而民間,自己身役,各樣還穀,竭力備納之餘,今方赤立,呼冤澈天,實無徵捧之路,與其終始未捧,徒貽民弊,毋寧快施蕩滌,以示德意之爲愈矣。李世白曰,今此束伍事,誠爲難處矣。良民之外,皆以私賤有身役者充定,每名納米,至於此多,則有非他役之比矣。聞其立役之初,本府束伍,爲長湍營所屬,而其時則本府居民,皆是富饒,納米不難,故厭其編伍赴操,自願納米,仍以爲例。到今事勢,與舊時大異,反爲痼弊云,前留守洪受瀗,陳啓以爲,朝家,某條推移劃給千餘石米於摠戎廳,其束伍則俾屬大興山城,則公私俱便云,其言誠是矣。第以卽今國儲,千餘石之米,逐年劃給,實無其策,反復思量,他無善變之道,迄未得回啓,而其爲缺朝家,亦非不知矣,至於未收蕩減事,當初定奪之時,戊寅缺蕩減之中,而己卯條,則或有翌年未納之類,二行缺無別樣顧恤之擧,則將何以慰民心乎?摠戎廳,則雖無此數百石,猶可支用,而本府分徵各里之弊,誠不可不念,若以特恩,參酌蕩減,則恐無不可矣。上曰,束伍之弊,非今斯今,曾前親臨詢問之時,首以此爲言矣。金昌集曰,本府之弊,莫此爲甚,居民或有涕泣而道者,可見其冤痛之甚矣。李世白曰,臣於今番齊陵奉審回還時,取路松京,則居民老少,咸聚呼訴,以爲束伍之弊,若得變通,則大幸矣。如或未易,未收米分徵里中之弊,願得歸奏變通云,仍言擧動時南門樓殿坐之事,至有垂涕者,其情誠可慽矣金昌集曰,卽今未收,非一二石穀物,而缺徵里中,誠可惻矣。上曰,此弊自前有之矣,頃年殿坐時,有所慰諭,而摠戎廳,亦以此米支保,而旣不可減除,且不可逐年劃給之言,誠如大臣所達,摠戎廳,若有接濟之道,則可以變通,而其代劃給之米,實無出處,故此弊每如是矣。金昌集曰,此外諸般身役,己·庚未收米,不無因此請減者,而自上旣以駐蹕之地,在所優恤,特許蕩減,以示德意,則故都民情,必倍感激鼓舞,而其他身役,亦不援例請減矣。上曰,未收米,特爲蕩減,且束伍之弊,不但留守陳達,南門樓親問時,首以此弊爲言,而摠戎廳形勢,亦不可不慮,故不得變通矣。更思善處之道,稟處,可也。金昌集曰,己·庚兩年條,皆當蕩減乎?上曰,依爲之。出擧行條,重出金昌集曰,本府山城軍餉穀物,元數不過三萬石,而連値凶歉,盡數分給,無一石留儲,昨年年事稍稔,始爲收捧,而積年逋欠,豈能一一盡捧乎?其中又有難處事,蓋朝家事目,勿許出給於外方之人,而缺軍摠攝次知穀物,多有他官受食之人,至於長湍距缺素多士夫墳山農庄。故夤緣請囑,懸保受食二行缺之人,或稱不食,或稱不知,甚者,至於歐逐本官,又從以稱以他官作弊,至杖差吏,使不得接足,自本府實無徵捧之路,各邑受食人抄出成冊,上送備局,使各其邑收捧,仍爲會錄事,論報得請矣。今聞京畿監司,以成冊中,旣無懸保之人,又受食之人,亦以爲不食,有難擧行,還送成冊,莫重軍餉,將未免公然見失,似當有別樣變通之道矣。李世白曰,因京畿監司報狀,自備局使之還送成冊,蓋以長湍府,實難査出收捧云,故欲令本府,更爲指的移文也。若其懸保明白,可以現出徵捧,則不當會錄於各其官,令各邑一一收捧,輸納於山城,似宜矣。金昌集曰,各邑所捧之穀,似當納于玄化倉矣。上曰,此非各其邑捧留之穀,一一捧納于山城事,嚴明分付,可也。出擧行條
金昌集曰,山城鉅弊,在於籃輿軍,以此僧徒,不得保存,城內各寺,所置軍器雜物,將無守護之人,事極寒心。曾自朝家,別立事目,有先文公行,只許城內,籃輿私行之責立者,一倂禁斷事,前後申飭,非止一再,而事目,視爲尋常,責立籃輿之弊,愈往愈甚,至於別星守令之往來者,所缺子弟友客所乘籃輿,亦竝責出,少不如意,輒加鞭扑,僧徒廢業,逐日奔走,實無支當之勢,若干餘存之類,亦有渙散之意,若無別樣禁斷之擧,則關防重地,未免一空。山城道路,不甚艱險,足容騎馬往來,毋論公行·私行,一切禁斷,犯禁者,啓聞論罪事,定式施行,何如?上曰,依爲之。出擧行條金昌集曰,本府山城,寺僧不滿百數,旣罷肩輿之役,則已散者必將還集,餘存者亦可安保,而第臣曾在江都時,得見事目,則僧人中募入僧徒數多者,特爲論賞事,定式矣。卽今山城寺刹,殆至空虛,事缺若依江都事目,以開募入之路,亦必有聳動二行缺得數三上佐,亦得加資,事甚不當矣。李世白曰,若定其募得名數,方許論賞,則可無濫雜之弊,且僧徒加資,與俗帖有異,有何所關乎?南漢則尋常有之矣。金昌集曰,僧徒加資,與俗有異,且定其名數,一遵江都之例,似可矣。上曰,定數,可也。出擧行條李震壽所啓。見二十一日柳泰明所啓。見二十一日罷出。
上在昌德宮。停常參·經筵,只晝講。
夜五更,月暈。
下直,長淵府使李台望。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺八合,白甘粥三合,湯藥無事進御,金銀花茶,調進牛黃二分,寢睡之稍安,似不及於前夜云,湯藥依前煎入矣,敢此問安。答曰,知道。無事矣。
傳曰,明日晝講爲之。
領議政徐文重三十九度呈辭。入啓。傳曰,安心調理。
晝講入侍,同知事李寅燁,特進官金鎭龜,承旨沈枰,玉堂李觀命·李坦,假注書趙以進,兼春秋申伯周,史官金興慶,武臣白時耉。
藥房口傳啓曰,中宮殿症候,腫口下髖骨上,有膿汁停滀之形,前日醫官入診時,以不便轉側之故,未能詳細診察矣,不可不更爲入診,以定其鍼破與否。御醫崔聖任,鍼醫權聖徵·白興齡·崔尙熽等,今日使之入診,以爲詳細審察之地,宜當,敢此問安。答曰,知道。
吏曹啓曰,臺諫有闕,政事,取稟。傳曰,明日爲之。
中宮殿·世子宮·嬪宮,藥房·政院·玉堂夕問安。答曰,知道。
昨日引見時,正言柳泰明所啓,請還收丙子科獄罪人等,竝命放釋之命。措辭見上上曰,勿煩。又所啓,請己巳增廣文科殿試入場諸人,自壯元李師尙以下,竝命削去仕版。措辭見上上曰,勿煩。又所啓,請前判書吳道一爲先拿問事。措辭見上上曰,勿煩。又所啓,請今番各陵摘奸中使·史官,竝命先罷後推,別監以下下人等,令攸司科罪事。措辭見上上曰,書啓全然落漏者,以多爲少,以少爲多者,臺諫必有所聞,某陵某官,何不明白論列乎?漢南及東道諸陵摘奸中使·史官先罷後推事,及別監下人等囚禁科罪事,竝依啓。又所啓,請擧烽軍人嚴刑窮問事。措辭見上上曰,南山擧火,情狀絶痛,故已有梟示之命,可以誅一礪百矣,何必鉤問其敎誘之人乎?又所啓,引嫌而退。隨聞論啓,臺體當然,而以子替直,未免爽實,請正言李東彦遞差。上曰,依啓。又所啓,新除授大司諫金時傑,時在全羅道監營任所,請斯速乘馹上來事,下諭。上曰,交龜後自當上來,勿爲下諭。
執義李震壽所啓,請革罷宮庄事。措辭見上上曰,勿煩。
政院啓曰,今日晝講事,命下矣。知經筵·同經筵竝六員內,二員在外,四員方在京,而知經筵金構,同知經筵李益壽,儒生陞補進去,無他無故之員,李寅燁,雖進都試,開場之後,可以先爲入來,牌招入侍,何如?傳曰,允。
掌令金致龍啓曰,臣伏蒙恩暇,往省丘墓,而未及復路,重感風寒,旅泊村廬,症情危重,俟得少間,今始入來,送了由限,殆至月餘,私心惶悚,已不可言,而論以法例,自有應遞之科。且臣頃以春川府使崔瑋改差事,論啓蒙允矣。蓋瑋之曾前陞資,本因技藝而致之,非有聲望之可稱,故物情之未允者,此也,而近聞瑋,累經州邑,至擬摠管之望,啓辭中所謂履歷亦少者,未免過當云,而至有臺臣,對言於公廳,論一武弁,而致令救解之言,紛然而至,臣何必自以爲是,而仍在職次乎?請命遞斥臣職。答曰,勿辭,退待物論。
中宮殿·世子宮·嬪宮,藥房·政院·玉堂夕問安。答曰,知道。
府前啓,請革罷宮庄事。措辭見上新啓,故判書金徽之庶子肅萬,居在江村矣。自捕廳稱以賊黨,發遣軍官及邏卒,揜捕結搏,恣意歐打,厚索賂物,殆無限節,幸賴相識士夫,極力救解,得以脫危,而瞻聞俱駭,道路喧傳。此輩之乘時徵賂,作一痼弊,若不隨現重究,則日後之弊,有不可勝言。請當該捕盜軍官及邏卒等,令攸司囚禁,各別嚴治,以爲徵礪之地。臣聞捕廳所屬之作挐,徵賂於金肅萬家,欲知委折,招問該廳書員,則因一訴牒,致有此事,而元狀中,始稱火賊,末云徵債,語意相盭,實極虛疏。其在捕廳之道,固宜詳審,而矇不致察,泛題捉來,終令嗜利之輩,作爲受賂之芳餌,其處事之謬率,束下之不嚴,莫此爲甚。請當該捕盜大將從重推考。引嫌而退。下款引嫌,姑置勿論,由限已過,在法當遞。請掌令金致龍遞差。答曰,不允。第二件三件事,及處置事,依啓。
正言柳泰明啓曰,臣於日昨筵中,各陵摘奸論啓事,蒙允,聖批,以犯斫執頉,全然落漏者,及以多爲少,以少爲多之類,何不明白論列爲敎,而仍卽蒙允,故聖敎之下,不能仰復而退,今聞物議,則當爲引嫌云,臣於此,不勝瞿然之至。臣新從下土,昨才入城,而得聞則各陵樹木之犯斫被捉者,無處無之,而陵卒輩,欲免重罪,收錢行賂,不啻狼藉,至於漢南·東道,比他尤甚云,而同僚旣以此論啓,人言又如是譁然,故臣亦隨例論啓矣。蓋臣於此事,初非目見,只憑傳說,則歷陳誰某,枚擧株數,非但意慮之所不及,實亦事勢之所不能,而聖敎如此,臣何敢自以爲無失,而晏然於臺次乎?昨於倉卒之際,未及自列,今始來避,所失尤大。請命遞斥臣職。答曰,勿辭,退待物論。燼餘
沈枰啓曰,明日常參·經筵,取稟。傳曰,只晝講。
藥房都提調崔錫鼎,提調李畬,副提調李墪。啓辭見上
二品以上單子問安。答曰,知道。
李濟,以義禁府言啓曰,臣構·同義禁李光迪,今日來參禁軍都試,陵官等照律議處公事,則隨便擧行,而知義禁金鎭龜,晝講入侍,同義禁李益壽,陞補進,科獄罪人等,不得開坐加刑之意,敢啓。傳曰,知道。
又以兵曹言啓曰,當日私婢貴禮稱名人,自丹鳳門入來,差備門外擊錚,極爲駭愕,令攸司囚禁治罪,同門守門將李熙齡,常時不能禁斷雜人,以致闌入,亦難免其責,推考,何如?傳曰,允。
任舜元,以義禁府言啓曰,判義禁金構身病,知義禁金鎭龜入侍,同義禁李光迪式暇,今日堂上不齊,科獄罪人等,不得加刑之意,敢啓。傳曰,知道。
同日午時,上御時敏堂。晝講引見入侍,特進官金鎭龜,同知事李寅燁,參贊官沈枰,侍讀官李觀命,檢討官李坦,武臣白時耉,假注書趙以進,記事官申伯周·金興慶。上讀聖學輯要前受音一遍訖。李觀命讀自聖賢道統第五止萬民以察。觀命曰,與地之間,有天字矣。上受而讀之一遍訖。李寅燁曰,與字下,入天字讀之,宜矣。上曰,有之矣。觀命曰,仰觀俯察,萬物陰陽之理,不離于方寸之中,善端爲陽,而惡端爲陰也。是以聖人,必察陰陽消長之幾,一念之善,一念之惡,充之克之,以至缺也。李坦曰,上古,大朴未散,生民貿貿,神農氏知缺不生也,創爲耒耟之制,以敎天下,而此二行缺方也。上曰,然矣。李觀命曰,聖人仁民愛物之意,至矣。洪荒之世,禽獸爲民之害,故田獵以除其害,又嘗百草爲醫藥,以濟夭死,是以周禮醫之十全十爲上,十全八爲中,四以下則罪之,近來技藝之流,亦甚不精,惠民署之設,所以爲民,而醫員輩,全不知方,不能有利於民,自上各別申飭,宜矣。李坦曰,君臣之義,截然於天地之間,上古如神農黃帝,觀法天地之義,至矣。爲君上者,當使萬物,各遂其生,無一夫不得其所,人君之責,亦重矣。上曰,然矣。李坦曰,臣因儷皮爲禮之文,有所懷,敢此仰達。婚姻者,人倫之始,而親迎之禮,今世絶無行之者,自上若加申飭,俾古禮得行,則亦有益於於變之政矣。上曰,史官出去,招輪對官入來。假注書趙以進出去,率輪對官,以次入伏于前。同日輪對官引見入侍,司僕主簿南宅夏,宗簿主簿李明徵,內贍直長鄭鎬,東氷庫別檢張椀,東活人別提金有章。南宅夏進伏曰,小臣,司僕主簿南宅夏也。上曰,有弊端則仰達,可也。宅夏曰,雖有弊端,而提調入啓變通,故別無可達之事矣。李明徵進伏曰,小臣,宗簿〈?〉也。上曰,宗簿有弊端否?明徵曰,有提調在焉,故小臣別無大段可達之事矣。鄭鎬進伏曰,小臣,內贍直長鄭鎬也。上曰,直長所掌,何事?鎬曰,小臣所掌,米麪也。上曰,留在米,幾何?鎬曰,留在米一百三十七石九升矣。上曰,只此耶?鎬曰,米則只此,而雜穀留在之數,小豆六十八缺三十九石零,小麥一千一百三十六石零,木麥二行缺豈無弊端,而提調缺戶曹,續續變通,故無可達之事矣。張椀進伏曰,小臣,東氷庫別檢張椀也。上曰,有可達之事耶?椀曰,小臣所掌,祭享氷丁,而別無可達之事矣。金有章進伏曰,小臣東活人別提金有章也。上曰,病人,幾何?有章曰,出幕者八人,而向差者四人矣。
沈枰曰,臣有所稟處事矣。昨日臺啓之批,以爲啓辭中,不以某陵某官,明白論列爲敎,而漢南·東道諸陵摘奸中使史官先罷後推事,依啓矣。當以此捧傳旨,而臺啓則大都請罪,以全不執頉處,中使·史官,捧傳旨耶?上曰,昨日臺啓之批,已言之矣,以全不執頉處,中使·史官,捧傳旨,可也。罷出。
上在昌德宮。停常參,只晝講。
自卯時至申時,日暈。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺二合許,白甘粥五合,蔘茶無事進御,寢睡比前夜差勝云,湯藥及蔘茶,依前煎入矣,敢此問安。答曰,知道。無事矣。
領議政徐文重四十度呈辭。入啓。傳曰,安心調理。
晝講入侍,同知事李寅燁,特進官李思永,承旨任舜元,玉堂李觀命·權尙游,假注書趙以進,兼春秋申伯周,史官金興慶,武臣南崙。
府前啓,請革罷宮庄事。措辭見上引嫌而退。當初論啓,出自僚席,而新從外幕,未及詳悉,聖敎雖勤,不必深嫌。請正言柳泰明出仕。新除授掌令崔啓翁,時在全羅道南原地,請斯速乘馹上來事,下諭。答曰,不允。處置事及下諭事,依啓。
同副承旨李濟,廣州地掃墳呈辭。入啓。給由。
中宮殿·世子宮·嬪宮,藥房·政院·玉堂夕問安。答曰,知道。
持平權上疏。大槪,縣道陳章,未蒙恩遞,曳疾登途,來伏城外,而情勢病狀,俱無供職之望,冒死陳籲,乞賜鐫改,兼附所懷,以備財察事。入啓。答曰,省疏具悉。縷縷陳戒,出於忠愛之誠,予甚嘉尙,可不留心焉?可以議處事,令該司稟處,爾其勿辭,從速察職。
忠淸監司書目,瑞山呈,以令翁巖,今月初六日午時量,雲霧中猝然雷碎,事係變異事。朝報
晝講時,同知事李寅燁所啓,目今邦內乂安,無兵革之警,殆近百年,故山障海戍,無不疏虞,脫有緩急,將無以成樣,豈不大可寒心乎?古人有云,安不忘危,及此閑暇,政宜預講陰雨之策,而積久昇平之餘,朝家精神,未能及此,顧瞻中外,無一可恃,誠爲慨然。蓋聞慣識北路形勢者之言,則關防要害處,無過於磨天·鐵嶺及城津,而城津,卽臣祖父臣時發,爲監司時所經營,其設置方略,尙在遺集中矣。今則關防形勢,與古有異云,若復收拾經營,爲防守之計,則必有早晩得力之時。李思永所達,監司行營,雖不可猝然設置,而城津僉使,則必須極擇差遣,以作閫守階梯,而觀其勤慢,嚴加黜斥,則庶有補於固圉之道矣。若失磨·鐵兩嶺,是天設之險,而曾無一人防守,一味抛置,誠爲可惜。固宜講究其控禦之道,至於西關嶺隘,亦多要衝之地,臣於頃年奉命時書啓中,略陳愚淺之見,而尙未回啓,今與此事,一體覆啓,似好矣。上曰,令廟堂稟處,可也。燼餘
沈枰啓曰,明日國忌齋戒,明明日國忌正日,此兩日,視事頉稟。傳曰,知道。
任舜元啓曰,臺諫出仕事,命下,而今日已暮,明日待開門,牌招之意,敢啓。傳曰,知道。
藥房都提調崔錫鼎,提調李畬,副提調李墪。啓辭見上
任舜元啓曰,卽伏見原州討捕使李益著啓本,則旌善郡守李世勉之勉字,誤以冕字書之,且賊人陳㖙同·崔鳴先物故後,檢屍狀,不爲書塡者,有違規例,莫重啓聞文書,如是不察,殊甚疏漏,原州討捕使李益著,推考,何如?傳曰,允。又啓曰,卽者弘文館副校理李觀命,以身病猝重,陳疏徑出,雖未知病勢輕重之如何,而不待替直,徑先出去,殊甚未安,推考,何如?傳曰,允。
又以義禁府言啓曰,判義禁臣金構,同義禁臣李充迪,禁軍都試進,知義禁臣金鎭龜,戶曹坐起進,今日堂上不齊,二十三日國忌齋戒,二十四日正日,此三日,科獄罪人等,不得開坐加刑之意,敢啓。傳曰,知道。
又以弘文館言啓曰,卽者副校理李觀命以身病,陳疏徑出,上番無他推移入直之員,勢將以下番姑陞,而副修撰李坦,方在呈告中,卽爲牌招,使之入直,何如?傳曰,允。又啓曰,副修撰李坦,牌招不進,罷職傳旨,今方捧入,而經筵上下番,不可不備員入直,副校理李觀命,卽爲牌招,使之入直,何如?傳曰,允。
李世載,以兵曹言啓曰,武臣堂上朔試射時,折衝嚴錫興,上年十二月朔,邊二十五中,貫一中,缺邊二十七中,貫五中,三月朔,邊十九中,貫二行缺敢稟。缺
又以都摠府言啓曰,今日入直軍士中日缺射,請出標信。傳曰,知道。
任舜元,以京畿監司狀啓啓曰,坡州居幼學李相基家出火,李相基等三人燒死事。傳曰,燒死人等,令本道恤典擧行。
執義李震壽啓。啓辭見上
有政。吏批,判書李畬,藥房入直,參判李寅燁進,參議尹德駿在外,左承旨沈枰進。兵批,行判書金構,禁軍都試坐起進,參判閔鎭厚病,參議金鎭圭進,參知徐宗憲,禁軍都試坐起進,左副承旨李世載進。
吏批啓曰,判書李畬,方在藥房,參議尹德駿,在外,小臣獨政未安,何以爲之?敢稟。傳曰,仍爲之。
崔奎瑞爲禮曹判書,崔啓翁爲掌令,姜履相爲正言,洪重夏爲濟用正,學正吳守經,富寧府使崔鼎鉉,今加嘉善,善治,副司直金致龍,副司果李東彦,副司勇鄭萬興·鄭世榮。
吏曹參議尹德駿疏曰,伏以,臣再辭除命,自積逋慢,得逭嚴譴,曲荷聖度,不意今者,又承缺之命,冞重罪戾,而置之不問,蘄免職名,而缺臣惶感之極,繼以憂悸也。臣於榮途,不欲冒二行缺以易知之事,缺忍違聖上之寵渥,俯不敢越一身之分義,缺不審,有命輒赴,畢竟寵辱俱極,則其爲公私之害,當如何也?造化生成之道,亦宜早有裁節也。政曹之任,目以銓衡,度量人物,稱錘輕重,其事何等事也,雖居佐貳,亦與可否,當此議論潰裂,朝廷淆亂,雖名論素重之人,未見淸脫於譏評之中,不但好惡不公。間亦不免於當局之迷,外坐傍觀,已多危懍,況臣孤危之跡,易爲人擠,抗拙之性,恥隨時議,自畫不進,庶爲尠罪寡悔之地也。噫,臣從仕本意,旣淺且拙,只以俸祿,爲供養偏母之計,而匪意榮宦,每到身上,心事緯繣,一味危蹙,或就或辭,有同擇官,身又多病,疏於陳力,偏母年齡漸高,疾病轉甚,甘旨不備,藥餌難繼,顧崦嵫頹景難住,常恐烏鳥之哺,不得如意,而奄結無涯之恨,中夜念及,未嘗不起坐撫枕而咽泣也。臣之不能趨命,專由於母病身病,不堪離側就道,而惟其職名,旣係濫越,情事不堪鬱抑,不能自裁於疾聲之呼也。臣之構此疏,就投縣道也。府官移病,下吏替報,而巡營,以越例不捧,齎付家便,直呈政院,則又以違式退送,情阻澈聞,罪添癏曠,嚴畏分義,餘不暇顧,離違母病,强策病軀,初爲進詣輦下,陳情乞免之計,墮馬傷損,止於中路,僵臥痛苦,進退俱妨,臣之狼狽窮迫,至此極矣。伏乞聖慈,細賜鑑諒,命遞臣政曹之職,仍治臣累違寵旨之罪,千萬幸甚。批答見二十三日
午時,上御時敏堂。晝講引見入侍,特進官李思永,同知事李寅燁,參贊官任舜元,侍讀官李觀命,檢討官權尙游,武臣南崙,假注書趙以進,記事官申伯周·金興慶。上讀聖學輯要前受音一遍訖,觀命,讀自臣按黃帝之後,止見其巍巍。尙游曰,允執厥中者,三代傳授之心法,而卽未發之中也。未接事物之前,若或差誤,失之空寂,則流於禪佛,必也未發之前,常察于不偏不倚,庶無差失之患也。上曰,然矣。觀命曰,惟天爲大,惟堯則之,天地大德,生生萬物之理,莫非仁也。元者,善之長,而於人爲仁,堯之仁如天,故民之就之也如日矣。至於刑政之具,如缺風霜,雖主肅殺,而能使萬物,成實,聖人之二行缺仁愛之心,故生人缺一體也。觀命曰,無爲而治者,舜也,聖人,德盛而民化,又得八元八凱,列于衆職,自外人觀之,雖若無爲,而聖人之心,自以爲德未嘗至也。四海平治,而心未嘗弛也。尙游曰,雖外若無爲,而聖人之心,常存抑畏,未嘗一時小弛,故貴爲天子,而與處深山之時,無異矣。觀命曰,尙游之言,是矣。舜爲天子而不與焉,若或恃天子之貴,四海之富,而用心或弛,則必流於奢侈,而不能如堯之土階矣。
李思永曰,臣待罪北路,二年于玆,今才上來,北路民役,別無大段弊端,而邊上防守之規,有不可知者矣。卽今之規,邊上有警,則北兵使,入守鍾城行營,南兵使,入守甲山行營,蓋自前蕃胡,散處江北,或以百餘名數十名,劫掠一堡一村,故行營於六鎭,皆不過一日程,北兵使居中,接應助援之計也。今則事勢非蕃胡之比,南·北兵使,入居行營,各官,收合兵民,與各堡土兵,各自守城,脫有警急,自會寧,不顧各城,直馳大路,則鐵嶺以北千餘〈里〉地,無一人防守於要害之處,監司以一枝孤兵,何能支當乎?不過爲避亂之計而已。此時平時,此等事,非所可達,而陰雨之計,必須平時預備,臨急可以得力,故敢此仰達,令廟堂詢問,習知北邊之武將,預爲講定分付,宜矣。上曰,分付廟堂,商確稟處,可也。出擧行條
思永曰,臣於己卯秋冬,巡歷北關,略知形勢矣。朴下川,在茂山府西南四十里,卽今奸民之冒入者,百餘戶云,而散處山谷,實不知其數,或過百餘戶矣。朴下川,不但土地之沃饒,貂蔘之利,過於三·甲,奸民爲此冒入者,多矣。自朴下川,至白頭山,不過三四日程,無溪澗之阻,朴下川之民,缺岐路無數,自朴下川,至漁游澗八十里,自二行缺自然陷賊矣。此路防守之計,廟堂亦當留念,可也。上曰,朴下川事,兵使曾已狀啓矣。思永曰,朴下川事,聞邊地武士之言,則旣已開路,雖驅出冒入之民,而他道江界·咸興·鏡城·北靑越採之人,恣意往來,毋寧以朴下川爲一鎭,不必煩作別名,玉連萬戶,卽今爲不緊之鎭,移其名於朴下川,仍以冒入之民,爲土兵,爲防禁之地,移給土兵於漁游澗,似好云矣。上曰,分付廟堂,商確稟處,可也。
李寅燁曰,今因李思永所達,臣亦有所懷,敢此仰達。目今邦內乂安,無金革之警,殆近百年,故山障海戍,無不疏虞,脫有緩急,將無以成樣,豈不大可寒心乎?古人有云,安不忘危,及此閑暇時,政宜預講陰雨之策,而積久昇平之餘,朝家精神,未能及此,顧瞻中外,無一可恃,誠爲慨然。蓋聞慣識北路者之言,則關防要害之處,無過於磨天·鐵嶺及城津,而城津,卽小臣祖父臣時發,爲監司時所營築,其設置方略,尙在遺集中矣。今則關防形勢,與古有異云,而若復收拾經營,爲防守之計,則必有早晩得力之時,李思永所達,監司行營,雖不可猝然設置,而城津僉使,則必須極擇差遣,以作閫帥階梯,而觀其勤慢,嚴加黜陟,則庶有補於固圉之道,若夫磨·鐵兩嶺,實是天設之險,而曾無一人防守,一味抛棄,誠爲可惜,固宜講究其控禦之道。至於西關嶺隘,亦多要衝之地,臣於頃年奉命時書啓中,略貢愚淺之見,而尙未回啓,今與此事,一體覆啓,似好矣。李思永曰,僉使,雖以有聲望者差送,而至於僉使,則遐方之人,每有輕視之弊,升其名號爲防禦使,缺使體似重矣。一行半缺一晝夜,可以過嶺,缺不守,則鐵嶺以北千餘〈里〉之地,無一處可守,而鐵嶺有三大路,亦難守之地也。磨天嶺,一夫當關之地,雖以若干兵守之,賊難過去,而磨嶺龜峯,南走至海邊,山盡處爲城津,城津一路,過磨天嶺而出端川,賊不得志於磨天嶺,則城津,爲必爭之地也。萬曆乙卯,李時發,爲監司時,始築此城,而其時城東山隴,樹木茂盛,賊難逾越,故只截海邊築城,而今則山隴濯濯,數萬兵可以過去,而非城津所可防禁之勢也。城津西邊數百步之內,有一隴,揷入海中,居北南向,山下平衍,可以築城之處也。吉州本是監司行營,卽今奴婢數百口,尙在其地,若使監司,設行營於其地,經營城舍,分貯營穀爲軍餉,收合奴婢而居此,凡百一如營門貌樣,與城津協守,則不但城津形勢壯大,監司,一年內數月留住,則北道守令,亦有所忌憚,民情亦有所恃矣,有變則行營軍兵,與城津僉使協守,南兵使,領兵分守磨天嶺,賊豈能飛渡耶?近來僉使,以秩卑之人差送,吉州牧使,以文武堂上爲之,僉使不敢與牧使相抗,土兵,皆是漁夫,被侵於本州及官吏,勢難保存,僉使,極擇差送,可也。上曰,所達之事,皆是親見之言,亦不無意見,竝令廟堂,商確稟處。出擧行條
李思永曰,居山察訪,乃北路巨驛也。察訪,雖以馬政爲任,而自朝家,抄出驛卒六百人,作隊爲兵,擇其中爲哨官·敎鍊官,渠輩皆樂爲之,而近來察訪,以不可爲守令者爲之,不過老敗與無用之武夫也。馬政亦不能修擧,則何敢望修鍊軍兵乎?自今察訪以年少有聲望者,擇差宜缺寅燁曰,今番則以都摠都事差送,而前頭二行缺可也。出擧行條
李思永曰,咸鏡道六陵參奉,皆以生·進爲之,而瓜滿之後,還爲儒生,或三四巡五六巡爲之,而尙未免書生,事甚冤抑。計遷奉事,雖不可望,而準朔之後,以次遷差濬源殿參奉,俾爲朝官,可以慰悅北路士子之心矣。上曰,所達是矣。令該曹稟處。出擧行條罷出。
上在昌德宮。停常參·經筵。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺三合,菉豆粥一升一合,白甘粥三合,時有煩渴之候,金銀〈花〉茶,調進牛黃一分,夜間寢睡,雖不如前夜,亦得稍安,脚部痛候,不如向日之苦劇云。諸御醫等以爲,湯劑連數日不得進御,當此水刺厭進之時,苦口之藥,有難强進,今姑停止,生脈散,加竹葉五分,代茶進服,宜當云。此藥,自今日劑煎以入矣,敢此問安。答曰,知道。無事矣。
今月二十日引見時,左議政李世白所啓,年分事目中,楮田·柒田·甘草田等修治事,每每磨鍊分付,而守令·敬差官,視之尋常,不爲申飭,故曾前種楮之處,盡爲耕墾之地,外方紙貴之弊,蓋以此也。自今以後,各邑楮田,各別修治栽植,視其勤慢,另加勸懲之意,別爲分付外方,何如?上曰,依爲之。戶曹判書金鎭龜曰,以此下敎,分付三南,而金時傑狀啓及李世載所啓,則不爲覆啓之意,敢達。上曰,知道。吏曹參判李寅燁曰,今因申飭事,臣亦有所懷,敢達矣。靑大竹,實爲兩南莫大之弊,而竹田之不能收拾,殆甚於楮田,蓋大竹,若着實長養,則不過五年,可以封進云,而各邑守令,慢不置念,抛棄至此,與楮田一體申飭,何如?上曰,一體申飭,可也。又所啓,忠淸監司李震休辭疏,有令廟堂稟處之敎矣。臺諫疏中,苟簡差遣云者,蓋言累次遞易,朝家事體之苟簡,未必爲指斥震休之言,而文字間下語如此,則當之者固難晏然。旣已累疏不許,故不敢更以此控免,又以病難察任之狀,縷縷爲言,震休素有疾病,亦是實狀矣。上曰,震休以病爲辭,而實則情勢難安也。右副承旨任舜元曰,震休素有消渴症,病勢亦不輕矣。左議政李世白曰,震休本來有病,卽今症勢,未知輕重如何,而赴任未久,今又許遞,則本道之事,亦極可慮矣。第曾前如此之類,朝廷雖不許遞改,監司異於他職,自處或有未盡,則難以糾檢下官,故輒思必遞乃已,如是撕捱之際,反未免無益而有損。以此言之,則固當許遞,而累遞之餘,不敢循例回啓,欲爲稟旨處之,敢此仰達。上曰,臺臣上疏,以苟簡差送爲言,故意謂震休,必以此引嫌矣,辭疏果累至矣。震休非不合於方伯之人,而臺臣疏語,不能稱情如此,震休之赴任,不過數月,又爲許遞,則何可責效乎?且臺臣之言,非專指震休而發,則尤無可遞之事,仍爲察任事,分付,可也。
領議政徐文重四十一度呈辭。入啓。傳曰,安心調理。
京畿監司書目,果川呈,以吏曹參議尹德駿辭職上疏上送事。啓。答曰,省疏具悉。爾其勿辭,上來察職。
政院啓曰,卽者弘文館,以上番闕直,令政院稟旨變通事,旣已允下矣。卽今玉堂上·下番見存之員,或在外,或被論,俱不得請牌,則以闕員差出之外,無他變通之道。在前如此之時,雖値齋戒日,有政官牌招開政差出之例,今亦依此擧行乎?但玉堂擬望之人,多在罷散中,將無以推移備擬云,似當別爲變通,何以爲之?仰稟。傳曰,依啓。罷散人員,別單書入。
中殿·世子宮·嬪宮,藥房·政院·玉堂夕問安。答曰,知道。
傳〈曰〉,前正郞李晩成,副校理李觀命·崔昌大,副修撰李坦敍用。
吏曹啓曰,來二十五日,祿都目政事爲之之意,敢啓。傳曰,知道。燼餘
昭憲王后忌辰齋戒。
藥房都提調崔錫鼎,提調李畬,副提調李墪。啓辭見上
李世載,以都摠府言啓曰,副摠管李弘述,禁軍都試坐起事,除標信,慕華館進去之意,敢啓。傳曰,知道。
沈枰,以弘文館言啓曰,昨日,副校理李觀命,副修撰李坦,違牌罷職,而校理宋徵殷,方在被論中,修撰蔡明胤在外,更無推移變通之路,上番未免闕直,當此開筵之日,上·下番不得備員,事極未安,令政院斯速稟旨變通,何如?傳曰,允。
吏批,判書李畬進,參判李寅燁進,參議尹德駿在外。兵批,行判書金構,禁軍都試坐起進,參判閔鎭厚進,參議金鎭圭進,參知徐宗憲,禁軍都試坐起進,左副承旨李世載,吏兵批兼進。李培爲昌陵參奉,李明觀爲崇陵參奉,張震煥爲齊陵參奉,李志尹爲齊陵參奉,李宗岳·任璟爲寧陵參奉,申爲順陵參奉,崔昌大爲副校理,李坦爲修撰,李觀命爲副修撰,李晩成爲副校理,學正邊攸。
備忘記,淑儀朴氏爲貴人。
兵批啓曰,無政事之意,敢啓。傳曰,知道。
李世載,以弘文館言啓曰,本館上番,今方闕直,新除授副校理崔昌大,卽爲牌招入直,新除授副校理李晩成,時在京畿高陽地,經筵入番事緊,請斯速乘馹上來事,下諭。傳曰,允。
持平權疏曰,伏以,臣縣道控辭,冀蒙鐫改,得以少安私分,及承聖批,不但不卽遞免,反以上來察職爲敎,臣誠惶隕感激,不知置身之所。偃息鄕廬,迹涉逋慢,嚴畏分義,曳疾登途,觸冒撼頓,風眩猝劇,東倒西顚,痛定作行,到處滯留,寸寸前進,才得來伏城外,而臣之癃孱實狀,已盡於前疏中,伏想天鑑,有以下燭,不敢以狗馬之疾,疊擧屢引,仰瀆宸聽,而抑臣有區區不安於私分者。日昨諫臣,盛陳臺憲之職,多不精擇,擧名指斥,雖不及於臣身,而當此淸朝澄汰之日,其敢自以爲霜棱風力,可以振肅頹綱,而淟涊苟居,晏然在職乎?且臣於諫院己巳全榜削版之啓,尤有所不堪冒出者,臣兄臣忭,亦其榜中人也。兄被重劾,弟據臺席,其在私義,萬分難缺玆敢冒死仰籲於宸嚴之下。伏乞聖慈,諒臣敝帚缺由中之至懇,亟命斥罷臣職,以便公私,不勝缺半行狂瞽之言,而殿下之半行缺明目達聰,要聞野外之攸伏,缺疎逖自外,交淺爲懼,以孤我殿下之盛意,缺臣於畎畝之中,嘗抱愛君之誠,蔀屋之下,恒存憂國之忱,上自天災地異,下至民憂國計,粗有一斑之窺,千慮之得,輒敢悉智殫慮,少效愚忠,伏願殿下,恕其僭妄,而試垂察納焉。臣竊伏念,人事失而妖孽興,仰觀俯察,天之譴告,亦已多矣。日食虹貫之變,地震巖崩之災,俱可以駭人目,而人聽者,且自近年以來,日月無光,黑祲漫空,寒暑愆候,四序失次,至於松枯竹死,山童澤渴,亦皆衰季之象,亂亡之徵,而客冬陽月之雷,今春嘉月之雪,吁亦怕矣。是何聖人在上,而變異之踏至,至於此極耶?災不虛生,必有所召,伏願殿下,勿以天象爲茫昧,玄理爲幽遠,益加對越之誠,常持兢惕,以至回天威怒,轉災作福焉。臣竊伏念,周衰,處士橫議而卒招焚坑之禍,漢未淸流,標榜而馴致黃巾之亂,唐家白馬之禍,出於牛·李傾奪之餘,宋室金狄之變,作於寧祐翻覆之後,班班靑史,前事可徵。逮至我國,黨論漸痼,及夫今日,乖激益甚,擧一國而結不共天之讐,通一世而懷不竝立之心,氣象如此,而國安得不亡乎?人心若是,而禍安得不烈乎?臣恐周漢唐宋季葉之變,迫在朝夕,而人莫之悟也,而況近年虎患,或傳來自彼中,嶺東魚族,亦多移産西海,重之以荒之妖,螃蟹之災,率皆兵象,罔非凶兆,而若夫陰雨之備,待暴之具,廟謨視之尋常,朝議置諸度外,臣於此,竊不勝其泄泄沓沓也。伏願殿下,勿以時事爲無憂,講究詰戎之政,預求撤土之謨焉。臣竊伏念,比年諸道狀聞剽竊之患,以臣愚慮度之,恐非潢池盜弄之比也。臣試以耳剽於道路者言之,太白之下,安東·三陟之間,自古流傳有黃池,洞深谷邃,周遭幾三百里,舊無人居,蓊翳蔽天,自十數年來,落草之賊,據爲巢穴,村落不絶,煙火相接,托迹內司,漏缺出沒,寔繁有徒,南連湖·嶺,北跨關·畿,重賄半行缺動靜,祕關譏捕,無不先知,預爲半行缺今聞廟議,以武缺以爲抄捕之方便,如果得人而責效,則張綱缺之績,虞詡縫裾之效,或可以再見,而以臣淺慮,朝家有別樣聳動之擧,然後此賊可以撲滅也。我國施賞於捕賊者,不過一張空名資級而已,未有賞賚之厚,仕宦之增,爲守令討捕者,體懈心怠,玩時愒日,雖明知徒黨之出入里閭,無設機必捕之意,若是而可望殲賊之期耶?臣爲今之計,莫如就其中捕賊表著者,閑良則授以相當實職,出身則授以萬戶僉使,已經堂上守令·營將者,雖閫臬之重,無所靳恡,超階越序,顚倒調用,則咸思奮勵,殫竭智慮,不過數年,必有勦絶之□,伏願殿下,勿以狗鼠之竊視之,早絶其根,毋使滋蔓焉。臣竊伏念,荒唐船之往來西洋,頃日儒臣之疏,已盡之矣。臣繼因海曲居生者聞之,則天朗霧屛,風靜波平,則布帆牙檣,掠過外洋者,歷歷可見云,此非細慮,安知不爲他日宵旰之憂也耶?不特此也。近來畵器,賤如舊磁,未知出自何地,買自何處,而雖鄕曲匹士之家,無不蓄貯,臣於此,亦不無訝惑之心焉。我國家昇平,已過六十年,極則必變,此其時也。海防撤警,要害無備,臣竊憂之。夫湖西之安興鎭,卽三南通漕咽喉之地也。脫有意外事變,而安興爲梗,則雖有如京之粟,無以救涸轍之急矣。臣意,若移設水營於安興,嚴其關防,壯其鎖鑰,以爲控引南北之計,沿海鎭堡僉使·萬戶,勿循常套,各別擇採,不懈瞭望,使之乘障守壕,則庶幾防患於未然,弛禍於將來,伏願殿下,不見是圖,思患而豫防焉。臣竊伏念,我國家,一自龍蛇亂後,兵制大壞,軍政不修,識者之寒心,固已久矣。夫五衛法大軍籍,便是國初美制,而名存實無,一向不講,非特流品賤孽,竝皆閑遊,下至僕隷私賤,謀脫軍額,好衣美食,自享公侯之樂,安居奠枕,不知執殳之勞,求之古今,寧缺輦下三廳軍卒之外,外方則只有束伍牙半行缺便處編伍者,流丐無依,荷一行缺或有換面逢點者,器械朽鈍,或有假借免罪缺平居無事,若是疎略,倉卒臨變,將何爲恃耶?如不急時變通,大段更張,則臣恐國不爲國,而終無固圉之日也。以臣愚意,今日所難得者良丁,而私賤則不乏,外方牙兵·束伍軍,依兩都監例,給奉足除煙役,使得專意於操鍊,則軍政不至疎虞,而庶有同仇偕作之望矣。臣於沿海舟師,尤有所未曉者,一船所屬能櫓軍摠百五十名,責立於船隻所在地,然後可以緩急有賴,而今則不然,散在各邑,或一二日程,或數三日程,假令患生所忽,變出急遽,則徵發不及,無以得其力,豈不有誤於兵機耶?且水軍之在山郡者,其數亦夥,身役之繁重不可堪者,必曰水軍,況山郡水軍之弊,不勝言者哉?非特峽氓,不解操舟,當年身役之外,許多徵責,罔有紀極,在在破産,不能圖存,充役不過一二年,便卽撤家逃走,侵及隣族,怨聲撤蒼,其在一視同仁之義,豈可使偏苦,至於如此耶?水陸軍換定,自無窒礙難行之事,而自前有此議者,每每見阻,臣實未知其由也。凡此數節,合有商量,伏願殿下,熟講而善處焉。臣竊伏念,近來制閫之臣,負殿下者多者,夫統制使·兵·水使,武弁之極選也。受恩罔極,宜思一分報效之道,而戎政機務,一籌淫刑毒杖,濟以慘刻,垂涎於肥己之資,役意於鞭鞾之物,除立役之軍而徵其布,罷防守之卒而責其貨,無單兵隻卒,持尺棰阻關守隘者,此豈非可駭之甚者乎?尤可痛者,每年賞軍布,其數不貲,而施賞多不過半疋,小則僅至數三尺,其餘則盡歸私橐,以充壑慾,重賞得死士之義,果安在哉?伏願殿下,擇帥臣十分難愼,如有復踵前習者,亟擧烹阿之典,以爲懲礪之方焉。臣竊伏念,我國之置山城,不爲不多,而非但不能堅守,缺闊遠,制度太廣,臨急得力者尠焉,良可半行缺着實防護之卒,此甚可慮。半行缺盜乘虛,據有倉積,則缺防遏其勢乎?臣竊見南漢及嶺南柒谷山城缺城中,民安其業,吏習乘城,平時守備有素,臨急,自無恇懹失措之患,臣意則諸道有山城處,一切移其邑里官屬於城中,不別設置將任,使其守令,專管山城之事,則增陴築壕,不大勞而自可就緖,鑿池蒔樹,不大費而自可整理,雖有些少撤移之苦,倉卒捍禦,終必賴其力矣。伏願殿下,勿以迂儒妄談而斥之,下詢秉樞之臣而商確焉。臣竊伏念,雖三代隆盛之際,尙有才難之歎,況今日汚下之已極乎?雖同寅協恭之日,尙有乏人之慮,況朝論岐貳之至此乎?甄拔人才,與共天職,誠爲目今之切務,而政化日敝,俗尙漸訛,惟以善黨論排異已者,爲名流,審去就善俯仰者,爲佳士,毋論其人之才不才賢不肖,華貫膴仕,如拾地芥,夫沈沒草莾,懷寶不售者,何由登進耶?殿下之中批超擢,亦皆世胄華閥,未嘗拔一士於草澤寒畯之中,臣於此,不能無慨然於中也。粤在成廟朝,立賢無方,不係世類,或擧之於館學下齋,或拔之於藝閣微品,不碍淸途,置諸崇班,使之吐氣揚眉,展布其才,得人之盛,莫尙於此,豈非殿下今日之所當法者?臣聞漢唐取人之道,以治理優長者,入爲大司農·御史大夫·丞相者,用人之公,得賢之多,其有過於漢氏者乎?夫治民治國,本無二致,旣優臨民,則善於他事,可以推類而知,伏願殿下,求人才於善治民中,奬拔而寵用焉。臣竊伏念,昔在勝國,惟以恤民爲重,以郞將等,不習民事,不知治道,不授親民之官,至於我國,平時亦有勿差武弁內地之令,而自近年來,稱以軍門辟送,虎臣之占據內地者,與文南幾乎參半,官制之壞,莫甚於此,夫麗氏之制,國初之禁,豈無所見而然也?武弁之中,不可謂全無一二人廉謹可取者,而大率貪饕,乃其習性,侵漁剝割,民不聊生,苞苴輦缺向時文憲之鄕,變爲麤暴,舊日完好之邑,擧皆半行缺臣竊恐國家慮遠之一行缺伏願殿下,自今以後,內地武差之邑,因闕無補,一缺舊制,一以慰民情焉。臣竊伏念,以吏胥亡國,故徵士臣曹植,已慮之至,達於章奏間,夫植,當中廟·明廟朝全盛之日,已有此慮,況今紀綱之日頹,人巧之日滋乎?我國衙門之設太廣,而員數之置大濫,朝除夕遷,未嘗有終年淹者,苟充庸碌之類,救過不贍,苟冀無事,一應曹務,仰成於吏胥,前事之謬引,無所違覆,舊例之無據,視爲當然,甘受欺罔,一任恣睢,巨猾宿慝,因緣作奸,壞弄憲章,盜竊簿書,官長稍加操切,則必因事而鎦銖,苟涉利已,則必文飾而成之,府庫帑藏,視爲自已囊橐,外方上納,先看賂物厚薄,低仰決於口吻,伸縮在其掌握,至於助成科賊而極矣,可不痛哉?冠履倒植,上下失序,若此不已,無所革刷,則曹植所謂吏胥亡國,果非妄見也。今若得其人而不許數遞,久於職而責其成效,則庶幾戢其奸濫,絶其蠧害,伏願殿下,勿以微細而忽之,更加澄省焉。臣竊伏念,今之言者,每以國用匱竭,經費難支爲慮,而所以致此者,蓋有由焉。臣曾忝嶺南佐幕,試以本道事言之,元田畓結數合二十四萬結,除出許多雜頉,應稅之數,不過十五萬結,以此推之,八路結數,太半減縮,可知也。結數之減縮,如此,則稅入之不足,固也。頃年八方阻飢,萬民顚壑,以千乘國,無一年蓄,雖傾囷倒廩而救之,尙不能接濟,言之於悒,良可痛心。古昔帝王,給一年租或半年租者有之,此實出於一時惠民之政,而非如我國諸宮,免稅田之無復限節也。雖以國朝法言之,諸宮家免稅田,限以代數,代盡則還爲出稅,今則不計代數之久近,一竝免稅,是豈法例本意耶?問有符同官吏,巧作名目,因循僞冒者,而諸宮亦豈盡知乎?連歲飢荒之餘,又失一半之租,我缺爲貧國,無足怪也。裕財足國之道,莫若亟罷限盡免稅缺國之需,伏願殿下,審問其便否而裁處焉。臣竊二行缺宮家折受,殆遍八路,至於穹壑深谷,巨浸滄缺擧入諸房,邑邑受病,官庫虛竭,寸絲尺布,旣無出處,而上司責應,則每以隨便料理爲言,今之爲守令者,亦艱矣。何殿下,肥私室而瘠公家,曾莫少恤耶?況且宮差之侵虐,罔有紀極,寸地尺土,不遺餘利,荒田廢菑,勒令收稅,宮納不過毫芒,而私利則盈溢囊橐,殘民無不破産,赤子以是重困,言之可謂痛心,本府之請罷乙亥定式後,冒濫折受者,蓋欲爲生民除一分之害,而殿下,一向持難,久靳允許,此豈大聖人蕩蕩無私之意?臣於天地之大,不能無憾也。臣於歷路,詳問山郡受弊之端,峽邑大同錢布,春秋分運上納,已成近例,今年米價賤而錢布翔騰,一結所納之錢布,以海邑大同十二斗例計之,則其價不啻倍蓰,而朝令不許分運,一時責納,峽中殘氓,決無支保之勢,其所以不樂豐年者,良以此也,可不悲哉?趁今行會,則猶可及止,伏願殿下,推若保之恩,垂惠之澤,許其依近例分運上納焉。臣竊伏念,天下萬事,無不本於人主之一心,今玆衆弊群瘼,若是紛紛,人心世道,日益波蕩者,無乃殿下,未能擴充本原之地,加意精一之功,動不徯志,隨處生病而然耶?屋漏在上,知之在下,臣請冒斧鉞之誅,盡言而不諱,可乎?殿下,自踐祚以來,于今二紀有餘,內無聲樂之好,外絶弋獵之娛,頻御經筵,勤接臣僚,酬酢萬機,不遑中昃,出納文書,或至甲夜,凡此數事,罔非聖人之極工,帝王之盛節,庶幾聳動群聽,大副衆望,而試看朝著景象,民間愁苦,則大不如所嘗料者,臣未知是曷故焉。臣竊瞷殿下,英斷有餘,而欠持久之意,求治雖切,而少振作之志,臨朝端拱,未見吁咈之美,橫經淵默,無復難疑之問,喜怒暴發,刑賞失中,好惡未定,黜陟太遽,事關掖庭則讜言見斥,語缺宮家則臺議難言,優游之習已成,經遠之謨罔聞,終不能缺日嚴祗敬之德,殿下,儻於淸燕之暇,一一點半行缺,伏願殿下,益懋心學,勉進二行餘缺內,內外截然,宮闈肅穆,然後主勢尊而國缺,今則不然,殿下之一動一靜,勿論虛實,卽播遠邇,以至販夫酤女,無不顯言而公誦,宮闈之不嚴,莫此時若也。以此推之,則外庭嘻笑慢罵之語,閭閻瀆屑猥雜之事,安保其一一不徹於聖聰乎?夫贄御之臣,宜若無朋比黨援,而或夤緣疑似,得售其計,或投抵間隙,敢逞其謀,苟非測微之聖,何以審其然哉?伏願殿下,嚴防宮禁,痛絶私逕,克昭淸明之治焉。臣竊伏念,殿下以無上之尊,居自肆之地,春秋鼎盛,嬪御漸繁,近日聖候之頻數違豫者,或不無受傷而然耶?臣時因搢紳間所傳,伏聞玉色銷疲,無復曩時之華腴,臣益不勝其憂悶煎灼之至,雖以日者所下備忘記觀之,受病源委,已非朝夕矣。殿下托身於億兆之上,爲宗社臣民之主,所付畀若是其重,可不愼哉?伏願殿下,節宣起居,保嗇天和,以享維祺之體焉。臣竊伏念,書筵隔歲不開,春坊便作閑局,臣於此,尤不勝其悶鬱焉。惟我春宮,年迫志學,血氣漸剛,正人與遊,薰陶德性,誠不容一日暫緩,雖緣坤候閱歲違和,未遑於接宮僚開書卷,而第念帝王家事體,自與匹庶不同,雖在嘗藥憂灼之中,日一開筵,恐不可已也。伏願殿下,念古聖惜寸陰之義,勿拘常例,時因間隙,而特命開筵焉。臣以滓穢賤品,叨被鴻渥,置諸從班,畀以言責,臣雖糜身粉骨,無以報殿下生成之恩,只緣才智淺短,不能稱酬萬一,僅以草草寂寥之辭,仰干震極,語無倫脊,觸冒至此,臣罪萬死。臣無任惶悚震灼激切祈懇之至,謹昧死以聞。答曰,省疏具悉。縷縷陳戒,出於忠愛之誠,予甚嘉尙,可不留缺可以議處事,令該司稟處,爾其勿辭,從速察職。批答疊出
上在昌德宮。停常參·經筵。
辰時,日有右珥。申時,日暈。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺七合,菉豆粥四合,湯麪二合,寢睡與前夜一樣云,加味生脈散,依前煎入矣,敢此問安。答曰,知道。無事矣。
領議政徐文重四十二度呈辭。入啓。傳曰,安心調理。
中宮殿·世子宮·嬪宮,藥房·政院·玉堂夕問安。答曰,知道。燼餘昭憲王后忌辰。
藥房都提調臣崔錫鼎,提調臣李畬,副提調臣李墪。啓辭見上
洪受疇啓曰,假注書趙以進,缺身病猝重,勢難察任,今姑改差,他假注書差出,何如?傳曰,允。
以洪萬通爲假注書。
上在昌德宮。停常參·經筵。
下直,廣州府尹鄭澔。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺八合,白甘粥三合,菉豆粥八合,金銀花茶,調進牛黃一分,夜間寢睡,未得安穩云,生脈散,依前煎入,而昨日臣等,與諸醫及儒醫等,反覆論難,使之各陳所見,則所論不無參差,而至於破腫經年,膿汁長流,元氣之虛脫可知,脚部流注心痛之候,往往苦劇,托裏消毒之劑,最切於治法云者,大抵同然,姑觀一兩日,議進湯劑,宜當,敢此問安。答曰,知道。無事矣。
修撰李坦初度呈辭。入啓。給由。
領議政徐文重四十三度呈辭。入啓。傳曰,安心調理。
傳曰,明日晝講爲之。
假注書趙以進改代,以洪萬通爲之。
工曹判書李世華辭職上疏。入啓。答曰,省疏具悉卿懇。卿其安心勿辭,調理行公。
判決事趙泰東辭職上疏。入啓。答曰,省疏具悉。爾其勿辭,調理察職。
府前啓,請革罷宮庄事。措辭見上答曰,勿煩。
京畿監司書目,楊州呈,以工曹參判趙相愚辭職上疏上送事。啓。答曰,省疏具悉。卿其勿辭調理,上來察職。
掌令兪命弘上疏。入啓。答曰,省疏具悉。進言之誠,予用嘉尙,可不體念焉?吳道一事,當與大臣議處,乙亥定式,旣已申明,軍人立番,事多掣肘,不必更議也。爾其勿辭,從速察職。
中宮殿·世子宮·嬪宮,藥房·政院·玉堂夕問安。答曰,知道。
院前啓,請還收丙子科獄事。措辭見上請己巳增廣文科殿試入場諸人,自壯元李師尙以下,竝命削去仕版。措辭見上御營大將李弘述,昨年負犯,干係科獄,用奸情迹,不啻昭著,其時臺劾,蓋出於公議之齊憤,而罷職之罰,固已輕矣,曾未距幾,汲汲牽復,已是意外,而目今見帶將任,比前尤重,日昨論啓,深得臺體,而措語大寬,停論且遽,其在自處之道,固當跼縮辭免之不暇,而彈墨未乾,冒出行公,以人言不足恤,國論不足畏,廉隅一節,固不當責之於如此之人,而事體所關,豈容如是?況此科獄,尙不收殺,尤不可輕遽收敍,畀以□國之重任,請御營大將李弘述罷職不敍。新除授正言姜履相,以冬至使書狀官,時在西路,請斯速乘馹上來事,下諭。答曰,不允。姜履相,自當上來,勿爲下諭。朝報
有政。吏批,以李晩成爲文學。
兵批,以金鑀爲文兼,申命益爲武兼,崔鎭樞爲宣傳官,崔擎宇爲五衛將。
禁衛營啓曰,來六月,黃海·忠淸兩道軍兵,當爲次第上番,而係是農月,故依事目,二番前部右司黃海道五哨,則六月一朔立番,三番前部後司黃海道三哨,忠淸道二哨,則七月一朔立番,而當其番次,每於前月二十五日,京中逢點,十一番,十二番黃海道別驍衛,一體調送,逐朔立番之意,兩道監·兵使處,預爲知委,何如?傳曰,允。燼餘闕
上在昌德宮。停常參·經筵。
領議政徐文重四十四度呈辭。入啓。傳曰,安心調理。
修撰李坦再度呈辭。入啓。加給由。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺一升四合,菉豆粥六合,夜間有虛煩之候,金銀花茶,調進牛黃一分,寢睡亦未安穩云,加味生脈散,依前煎入矣,敢此問安。答曰,知道。無事矣。
傳曰,明日晝講爲之。
晝講入侍時,同知事李益壽,特進官洪萬朝,承旨李世載,玉堂崔昌大·權尙游,注書朴熙晉,兼春秋申伯周,史官金興慶,武臣丁益燾。
正言柳泰明啓曰,臣卽伏見掌令兪命弘疏本,則有曰,臺閣,不能深惟大體,是非亦無準的。又於吳道一拿問論啓之事,一則曰,或以爲深文,一則曰,徒傷事體,臣於此,不勝瞿然之至。臣以無似,猥叨匪據,來從湖外,新入臺閣,觸事憒憒,自視歉然,日者登對,誠當得言之秋,而徒謄故紙,未有己見,不深惟無準的之譏,臣實當之,而至於吳道一疏中,所謂敎誘等語,似有指的之人,則一番究覈,未爲不可,故臣果連啓,而日事爭執,有傷事體,昨才停論矣。今者臺臣之言,乃以深文傷事體,非斥備至,臣何敢自以爲是,而晏然仍冒於臺次乎?請命遞斥臣職。答曰,勿辭,退待物論。
中宮殿·世子宮·嬪宮,藥房·政院,玉堂夕問安。答曰,知道。
備忘記,夫烽火,有國所重,而日者騎保徐日立·崔余尙等,乃敢稱以抱冤,僞擧烽火於再度擊錚之後,以爲必勝之計,情狀絶痛,若不別樣處斷,日後之弊,有不可勝言,梟示警衆之命,蓋以此也。第念蠢玆鄕兵,不知僞擧之爲死罪,有此妄作,遽依軍律,似有乖於三令五申之道,特用寬典,竝減死絶島定配,從今定制,凡奸民之稱以訴冤,僞擧烽火,驚動人心者,勿論煙臺與他處,一倂梟示,以嚴軍律。
吏曹口傳政事,以金相稷爲兵曹正郞。
全羅道生員朴大復等上疏。大槪,請以先正臣文元公金長生從享聖廡事,特詢大臣及儒臣,速擧曠典,以完盛禮,使邪說不敢復作事。入啓。答曰,省疏具悉。已諭予意於太學諸生之疏批矣。
執義李震壽上疏。大槪,敢陳賤見,仰備裁察事。入啓。答曰,省疏具悉。憲臣疏批中,旣曰與大臣議處,則非直爲論斷之意也。
備邊司啓曰,今日賓廳日次,將爲開坐,而本司堂上在外,及公故外無故者,只有三四員,而刑曹判書嚴緝,參判李基夏,俱以病不進,雖未知病勢輕重之如何,而旣無陳疏受由之事,則輒請牌招,似涉煩瀆,以此稟頉,終涉未安,以不可不進參之意,累次送言,而終始不動,遂致不得備員,以至頉稟,已不勝惶恐。常時本司之坐,每不得備員,而至於賓廳頉稟,亦非一再,近來百隷怠官,已成弊習,而身居卿列,職在籌司者,尙且如此,則庶僚小官,更何足言?事體所在,誠極未安。刑曹判書嚴緝,參判李基夏,竝從重推考,此後則勿論本司與賓廳坐起,除衆所共知實病,及情勢不安,公故應頉之外,進不進單子中,俾不得以病懸頉事,定式施行,違者,隨卽請推,以爲警責之地,何如?傳曰,允。
京畿監司書目,果川呈,以吏曹參議尹德駿,病重,上去不得事。啓。傳曰,爾勿過辭,從速上來察職事,回諭。燼餘闕
上在昌德宮。停常參·經筵。
下直,白川郡守洪受寅,渭原郡守金萬鎰。
京畿監司書目,果川呈,以吏曹參議尹德駿,病重,上去不得事。啓。答曰,爾勿過辭,從速上來察職事,回諭。重出
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺一升四合,菉豆粥五合,夜間寢睡,比近來最爲安穩云,加味生脈散,依前煎入矣,敢此問安。答曰,知道。無事矣。
平安監司書目,平壤等八邑呈,以今三月十五日下雪,事係變異事。
領議政徐文重四十五度呈辭。入啓。傳曰,予誠已竭,而巽辭至此,一向强迫,亦有歉於待大臣之道,本職今姑勉副焉。仍傳曰,遣史官傳諭。
晝講入侍,特進官金鎭龜,同知事李益壽,承旨洪受疇,玉堂崔昌大·李觀命,注書朴熙晉,兼春秋成璹,史官金興慶,武臣柳星彩。
吏曹啓曰,大臣處置,政事,取稟。傳曰,當日爲之。
政院啓曰,卽伏見刑曹判下公事,內官李東卨及房子月今等,有減死定配之命,臣竊以爲不然也。所謂房子,雖與內人有間,而旣是掖庭所屬,則踰越宮墻,潛相交通之罪,卽不可謂之私婢,有所容貸矣。綢繆相通之迹,渠輩之招,亦不得隱諱,則論其情犯,俱無可恕之道,而不待輸情,遽下酌處之敎,恐有乖於嚴法懲後之慮。臣忝在該房,區區所懷,惶恐敢啓。傳曰,不允。
昨日晝講時,參贊官李世載所啓,昨日都摠府番省記中,以空書塡,三更後,始爲牌招,留門入番,事甚未安矣。旣非落點入直之番,則例有不齊之患,而至於昨夜,李弘述,旣遭臺啓,勢難仍置,則無故摠管,固當推移替直,而互相推諉,以至於深夜留門之境,殊極未安。此後則三日替直,無得撓改事,更爲定式施行,摠府堂上,竝爲推考,何如?且草記之規,非陳疏·呈告·受由者,不得任意懸頉以入,而昨日摠府草記中,臨昌君焜·晉平君澤等,稱以病重,區別懸頉,不請牌招,事體極爲不當。當該入直堂上,宜有警責之道,亦爲推考,何如?上曰,承旨所達,是矣,依爲之。又所啓,臣伏聞光海君墓,在於楊州地,其外孫奉祀者,將欲加土,而事力不逮,軍丁難得,呈于禮曹及備局而啓達,有所未安,未能聽施云矣。光海君廢置後,聞有疾病,則仁廟,必賜予藥物,其死也,以治喪不謹,其時宰臣,有陳疏云,到今墳墓加土時,有此呈狀之擧,則朝家,合有題給軍士之事矣。上曰,參酌題給之意,分付,可也。又所啓,臣於頃日受由下鄕時,聞楊·抱之間,虎患特甚,非但入山者見囕,村閭中,或排戶而入,恣意攫去,故兩班家,亦有遇害者云,極爲驚慘矣。前後囕殺者旣多,故里任視之尋常,多不報官,地方官,玆不得一一牒報監營云,抱川縣監,見臣而言曰,此與冬節有異,草木向茂,實難尋蹤,必別樣設機,可以捕得,而原州地出身李廷獜者,有妙於弓弩之設,遇虎輒捕,若自朝家,分付下送,則可以爲民除害云。當此農節,虎患尤爲可慮,所謂李廷獜,起送抱川縣後,果有機捕之效,則試之於各邑,似好,故敢達。上曰,分付起送,可也。
今日晝講時,知經筵李畬,間間入參經席事,榻前定奪。
中宮殿·世子宮·嬪宮,藥房·政院·玉堂夕問安。答曰,知道。
掌令兪命弘啓曰,臣竊伏念,科獄淹滯,實爲近日痼弊,私切隱憂,敢以淺見,略陳於疏中矣。卽伏見右僚疏本,則乃以獄事未及出場,徑請收殺,爲非,或謂之矇矓苟且,或謂之反招譏議,侵斥之言,一節深於一節,臣已不勝其瞿然之至,而且於諫臣之避,尤有所難安者,臣於此,不得不一暴焉。吳道一試院循私之迹,當初外議,已極譁然,而及其同時考官之章疏及原辭出,然後尤可見其放肆無忌矣,而況趙大壽之疏,謂之臣亦言其可取?吳道一·趙大壽之與擧子,交相親密之狀,世所共知,而諸試官之外,惟此兩人,獨言其可取,終至於力戰群議,必取乃已。雖諉以末稍等第,出於首席之裁斷,而其綢繆用私之狀,已自難掩,到今大壽交通擧子之跡,透露無餘,則以兩人交密之間,豈有大壽獨知,而道一獨不知之理乎?交通則雖在大壽,而與知則道一亦難自解,然則道一,雖或無交通弄奸之事,而其可免循私用情之罪乎?雖使右道一者言之,亦不敢謂道一,果不知其人,而只以其文而公取之也。以此爲罪,彼亦無辭,而必欲以交通之迹,鉤得於罪囚,而勘其罪,則實有難焉,當其考官獄事之初發也,大壽之名,則卽出於罪囚之口,而拿問之後,衆證歸一,無復可問之端。至於道一,則其名雖出於罪囚之供辭,互相牴牾,事情之鉤得,尙未易期。如使罪囚面質之後,又未得實狀,則必將嚴訊,而窮覈訊問,而亦不吐實,則又將經月經年,淹滯無限,豈不爲無益於究覈,而徒傷事體乎?臣意以爲,如大壽之旣已承款者,不得不施以科場用情之罪,而如道一之未易究覈者,不必以交通弄奸,求其罪狀,而祗以循私用情,勘其罪名,使受罪者,知其厭服,而獄事不至於延拖,可矣。且如道一拿問之啓,果鉤得其敎誘者爲誰,則是爲道一淸脫之機,如其不然,終不得敎誘之人,則其欺罔之罪,自有所歸,諫臣論啓之意,蓋出於此。第其疏中所言眩亂獄情之狀,雖極無嚴,而至於因其自明之疏語,發爲問目,期於輸情,則竊恐有損於國體,且關於後弊也。議者擬以深文,蓋無足怪,而臣所謂不必究問者,亦以此也。臣之愚慮,實出於參酌定罪,收殺獄事之意,而不敢自是己見,妄有詢問廟堂之請矣。今此右僚之疏,譏斥備至,而諫臣之避,又至於此,此恐不諒臣本意之致,而亦莫非臣言議輕蔑,不能見信於同朝之過也。臣何敢抗顔仍冒於職次乎?請命遞斥臣職。答曰,勿辭,退待物論。朝報
有政。吏批,以朴弼明爲司書,尹樟爲平安都事,權煜爲司僕主簿,李晩成爲校書校理,趙泰老爲司書。
禮曹啓曰,啓聖祠,未久當爲畢役,祭器品式,方爲磨鍊,而取考明朝圖書編,則啓聖公位器數品式,與大聖位一體,而所減者,牛一也,四聖位器數,比大聖位,牛一籩二,而啓聖公配位,則又減殺於四聖,故所減者,羊一簠簋各一籩豆各四也。我朝之大聖位與配位一體,則啓聖公與配位,亦當一體,而器數則不可無降殺之節,圖書編所載啓聖公位,則帛一羊一豕爵三,配位則各帛一爵三猪肉二矣。從啓聖公位器品,則所減者一牛,太無減殺之意,從配位器品,則與圖書編所載十哲從享儀,相同而無一羊矣。羊豕則從啓聖公同用,而器品則從配位與十哲從享儀磨鍊,而享官則從圖書編所載,以國子三品官定送,宜當。大臣之意亦如此,依此擧行,而器數則別單書入,斯速造成事,分付各該司,何如?傳曰,允。燼餘闕
上在昌德宮。停常參,只晝講。
自昧爽至辰時,有霧氣。
下直,京畿水使元德徽。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺一升三合,菉豆粥六合,寢睡,四更以前,乍睡乍覺,五更以後,頗得安穩云,湯劑,姑觀一兩日更議事,曾已定奪矣。諸醫等以爲,近日以來,水刺寢睡之節,似爲差勝,苦口之劑,不必强進,仍爲姑停,數日後議定,宜當云,加味生脈散,依前煎入矣,敢此問安。答曰,知道。無事矣。
藥房口傳啓曰,中宮殿腫處,頃日醫官入診時,舊腫口下邊受鍼,而旣有其效,新腫口近處,又有毒氣壅滯之慮,必須更爲入診,可定治法,今日首醫等,又爲入診,審察議定,宜當,敢稟。傳曰,知道。
傳曰,京畿水使元德徽,留侍引見。
忠淸監司書目,鎭岑呈,以大司憲宋奎濂,病重,上去不得事。啓。傳曰,須勿撕捱,從速上來行公事,回諭。
晝講入侍,同知事李寅燁,特進官李光迪,承旨李濟,玉堂崔昌大·李觀命,假注書金相元,兼春秋成璹,史官金興慶,武臣李奎成。
冬至副使李壄,書狀官姜履相,入來。
謝恩,僉知李壄,正言姜履相,司書朴弼明。
吏曹口傳政事,以李尙說爲兵曹佐郞。
傳曰,冬至副使·書狀官,留待引見。
中宮殿受鍼後,中宮殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
注書李明浚上疏。大槪,臣於直廬,重蠲風寒,齒痛食積之症,一時俱劇,氣息奄奄,若將垂絶,玆不避僭越之罪,疾聲仰籲於天地父母之前。伏乞聖明,亟遞臣職名,俾得及時調治,以延殘喘事。入啓。答曰,省疏具悉。爾其勿辭,調理察職。
執義李震壽啓曰,臣伏見僚臺之避,因臣一疏,費辭自列,乃至於此,臣不勝瞿然之至。僚避中,歷擧吳道一循私之迹,不啻縷縷,藉令道一所犯,一如其所論,揆以獄體,固當一一査閱,得其情實,然後據律勘罪,處分光明,豈可執其形跡,直成斷案,失按獄之道,而啓無窮之弊乎?況當初究覈,十分嚴重,盤問旁午,情僞易辨,而諉以持久,卒然收殺,使受罪者不服,旁觀者竊議,其擧措之顚倒,爲如何哉?此臣之必欲反覆究問,務加詳盡,使情罪無頗照法得當也。且今所覈,契訂俱存,彼此虛實,自可立判,而若其輸情遲速,則責在攸司,臺閣之慮以遷延,而早爲之地,固非臣意慮之所及也。然僚臺引避,實由於臣,臣何敢獨爲晏然而已乎?請命遞斥臣職。答曰,勿辭,退待物論。
今日冬至副使·書狀官留待引見時,正言姜履相所啓,臣銜命出疆,僅僅還朝,而素患腰脚之痛,添劇於五朔撼頓之餘,渡灣以後,無路跨馬,曳疾上來之際,或有乘轎之時,其冒犯邦禁之罪,實無所逃。且僚臺處置,歸於臣身,而其所引避,卽前判書吳道一事,而道一,卽臣之姨從姊夫也。雖無應避之法,而旣有一家之嫌,何可參涉於其間乎?以此以彼,俱難忝居於臺端,請命遞斥臣職。答曰,勿辭,退待物論。
江原監司李德成上疏。大槪,才疎病深,不敢再誤藩畀,且陳不安情勢,冀蒙恩遞事。入啓。答曰,省疏具悉。卿其勿辭,速往欽哉。
中宮殿·世子宮·嬪宮,藥房·政院·玉堂夕問安。答曰,知道。
禮曹判書崔奎瑞上疏。大槪,臣母病,萬分危急,遑遑煎泣之中,伏聞有春曹新命,且於親享時,塡差執事,而臣之情理,旣無上去之勢,速宜變通,俾無窘急之患,故玆以家僮,直呈政院,乞蒙孝理之恩,以盡人子之情事。入啓。答曰,省疏具悉。卿辭至此,本職當勉副焉。燼餘闕
上在昌德宮。停常參·經筵。
辰時未時,日暈。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺六合,菉豆粥一升八合,向夕有煩熱之候,金銀花茶,調進牛黃一分,夜間寢睡,比前夜稍勝,痛候一樣稍減云,加味生脈散,依前煎入矣,敢此問安。答曰,知道。無事矣。
政院啓曰,大司憲宋奎濂,掌令崔啓翁,持平鄭維漸,俱在外,執義李震壽,掌令兪命弘,引避退待,持平權呈辭,憲府無行公之員,處置旣已經宿,且監察茶時,事甚未安,持平權,卽爲牌招,何如?傳曰,允。
京畿監司書目,果川呈,以吏曹參議尹德駿辭職上疏上送事。啓。答曰,省疏具悉。爾勿固辭,須速上來察職。
持平權啓曰,臣之病狀情勢,已悉於前疏中,竊想聖鑑,亦已下燭矣。嚴畏分義,黽勉祗肅,而自列見阻,益復窮蹙,尋單請急,一倍惶憫。卽於嚴召之下,又復詣臺,而第臣於諫院處置,大有所不安者。本院,方以己巳增廣榜諸人削版事論列,而臣兄臣忭,卽其榜中人也。諫臣之避,旣有徒謄故紙之語,削版之論,亦其前啓,則臣以被劾人之弟,決不可可否於論啓之諫官,何敢晏然參涉,苟冒臺席乎?請命遞斥臣職。答曰,勿辭,退待物論。
中宮殿·世子宮·嬪宮,藥房·政院·玉堂夕問安。答曰,知道。
注書李明浚病代,以金始煥爲之。
政院啓曰,宗廟親享大祭時,禮儀司,例以禮曹判書爲之矣。來初一日,當爲受誓戒,隷儀亦在於初四日,禮曹判書未差之代,必須趁今差出,可以進參,而今·明日以國忌,將不得開政,不可無變通之道。政官,似當待明朝,牌招開政,何以爲之?敢稟。傳曰,依爲之。燼餘闕
上在昌德宮。停常參·經筵。
辰巳時,日暈。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺一升三合,菉豆粥一升二合,金銀花茶,調進牛黃一分,新腫口下髖骨上前日阿是穴受鍼處,夕時,鍼穴自開,膿汁流出,寢睡與前夜一樣云。諸御醫等以爲,此是近日刺痛之處,而間間受鍼之餘,新有出膿之候,腫毒自可消散,誠爲多幸云,外治之法,觀勢施用,而加味生脈散,依前煎入矣,敢此問安。答曰,知道。無事矣。
假注書金始煥改代,以兪彦明爲之。
謝恩,奉常直長□□□。
中宮殿·世子宮·嬪宮,藥房·政院·玉堂夕問安。答曰,知道。
政院啓曰,禮曹判書嚴緝,旣已開政差出矣。大祭受誓戒,在於明日曉頭,卽爲牌招肅拜,以爲進參之地,何如?傳曰,允。
玉堂箚子。大槪,請正言柳泰明,執義李震壽,持平權出仕,掌令兪命弘,正言姜履相遞差事。入啓。答曰,依啓。朝報
有政。吏批,嚴緝爲禮曹判書,李文興爲軍資正,李晩成兼南學敎授,宋宅相爲禮曹佐郞。燼餘闕申一淸校正添書。郞廳李廷重書。
臺次乎?請命遞斥臣職。答曰,勿辭,退待物論。
禮曹判書嚴緝辭職上疏。入啓。答曰,省疏具悉卿懇。卿其勿辭,安心行公。
全羅監司書目,薇垣長席之命,決非臣才無寸長,病且垂死者,所可堪承,乞賜鐫改,以幸公私事,上疏上送事。啓。答曰,爾其勿辭察職。
又書目,礪山等十五邑呈,以今三月初四日雨雪交下,事係變異事。
院前啓,請還收丙子科獄罪人及差備官等,竝爲放送之命。措語見上請己巳增廣文科殿試入場諸人,自壯元李師尙以下,竝命削去仕版。措語見上請御營大將李弘述罷職不敍。措語見上答曰,勿煩。
領府事南九萬上疏。大槪,敢陳賤疾危劇之狀,伏乞鐫改宗廟署都提調之任事。入啓。答曰,省疏具悉卿懇。所患如此,予用深念,以病不得進參,有何所傷?卿其須體至意,安心勿辭,從容善攝。仍傳曰,遣史官傳諭,遣御醫看病。
持平鄭維漸上疏。入啓。答曰,省疏具悉。疏辭令廟堂稟處,而下款事究問之論,得體,不必議于大臣矣。爾其勿辭,從速察職。
中宮殿·世子宮·嬪宮,藥房·政院·玉堂夕問安。答曰,知道。燼餘闕
上在昌慶宮。停常參·經筵。
下直,慶源府使趙世晟。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺五合,菉豆粥一升,生脈散進御,而湯藥則不爲進御,微有寒熱之候,痛候多有苦劇之時,寢睡稍勝於前夜云。諸御醫等以爲,腫口出膿,已至三處,食治又爲減少,惡寒之症,亦是氣虛之致。湯劑已不得進服,而生脈散扶元之方,似不及於獨蔘,以一兩重濃煎頻進,以爲勖補元氣之地,宜當云。湯劑則今姑停止,獨蔘湯,依此劑煎以入矣,敢此問安。答曰,知道。無事矣。
工曹判書李世華初度呈辭。入啓。給由。
副校理崔昌大上疏。大槪,舊患內傷之疾,添劇於遠役之餘,而近因僚員之不齊,連在直次,不敢言病,忍死奔走,再感風寒,症狀危苦,僵臥直廬,無望起動,玆敢不避猥越,冒昧陳懇。伏乞亟賜恩遞,俾占時月之間,得以專意調治,以延微喘事。入啓。答曰,省疏具悉。爾其勿辭,調理察職。
傳曰,今日晝講停。
持平鄭維漸啓曰,臣伏蒙恩暇,往省丘墓,長路撼頓之餘,素患痰火之症,挾感添重,旅寓荒涼,將攝失宜,逡巡之頃,淹延時日,今始擔舁入來,而計其由限,欻已過了,私心悚蹙,已不可言,而論以法例,固在應遞之科。且臣伏見頃日引見時擧行條件,則因忠淸監司李震休之情勢難安,自上有臺臣疏語不能稱停之敎,臣不勝瞿然惶悚之至。頃於湖伯之迭相遞改也,臣竊自慨然於朝家擧措之顚倒,有所疏陳,而其所謂苟簡云者,只就事體上而言之,非以震休爲承乏苟充之謂也。臣之命意下語,尋其脈絡,實出泛論,而觀者有礙眼目,致令藩臬之臣轉輾不安,一疏再疏,辭避甚力,至謂之有意譏斥,何其不量臣本意,而臆逆至此耶?臣於疏章文字,不能點檢,以至於瀆擾之境,此已固難晏然,而卽又伏見右僚避辭,以書出獄中一款,縷縷自辨,而至以謂遽爾成獄,壞損國體,在後則欲其詳覈,在前則謂當不問,此不幾於語相矛盾,半相上落下耶?臣以此意,略及於疏末矣,右僚乃以臣竊異之等語,深加譏斥,此無非忝居言地,觸事疎迂之致,其何敢自以爲是,而仍冒於臺席乎?請命遞斥臣職。答曰,勿辭,退待物論。
正言柳泰明啓曰,臣以己巳增廣殿試入場諸人削版事,有所連啓矣。今聞物議,皆以爲,權忭則其後自處,誠可尙而不可罪,混請刊削,有乖激揚之道云。臣之論事混圇之失,於此著矣,臣何敢晏然於臺次乎?請命遞斥臣職。答曰,勿辭。
院啓,本院以丙子科獄罪人等放送還收事,爭執旣久,尙未蒙允兪,臣不勝悶鬱焉。大凡治獄之道,罪雖難明,情有可疑,則必也嚴覈窮問,得其實狀,果有罪犯,則明示典刑,苟爲冤枉,則痛加伸雪,然後方可以嚴國法,而服人心矣。今此獄事,專由於閔時俊之招,而時俊變辭之後,方爲刑訊,則諸囚旣不宜徑先放釋,至於夤緣用奸,都在於差備官及監試官,而可疑之端,尙未覈出,則尤不可不更加究問,而今乃不究情犯之虛實,無論援訂之有無,惟以歲月旣久,端緖未露,置之疑信之間,混施疏決之典,是豈折獄嚴明之道耶?刑政乖舛,輿情憤鬱,請還收丙子科獄罪人及差備官等,竝爲放釋之命。本院以己巳增廣文科殿試入場諸人削版事,閱月爭執,而天聽愈邈,兪音尙閟,臣竊不勝訝惑也。夫士子立身,風節爲重,人主勵世,名敎益尙,今此罪人所坐,關係名義,澄汰之論,實是一國之公誦,而前後聖旨,庇護太過,其爲諸臣地則至矣,獨不念名敎之重乎?諸人之初赴大庭,不知慼者,旣是臣子之所不忍,而汲汲應榜,有若平常無事之時,義理之晦塞,莫此爲甚,而況身爲榜首,規避疏擧,處義無狀,實倍他人,一竝刊去,在所不已,而今過一紀,尙不論覈,厭然掩置,榮顯自若,全昧引罪自處之義,搢紳之羞,至此而極矣。其中權忭一人,則初雖入場,旋卽悔恨,終不應榜,十年自廢,其所善補,有足可尙,惜乎一榜諸人,不見此大義,而終不免爲權忭之罪人也。其在激揚之道,宜有區別之擧,請權忭外,自壯元李師尙以下,竝命削去仕版。御營大將李弘述,昨年負犯,干係科獄,用奸情迹,不啻昭著,其時臺劾,蓋出於公議之齊憤,而罷職之罰,固已輕矣。曾未距幾,汲汲牽復,已是意外,而目今見帶將任,比前尤重,日昨論啓,雖卽停止,其在自處之道,固當跼蹜辭免之不暇,而彈墨未乾,冒出行公,以人言不足恤,國論不足畏,廉隅一節,姑舍勿論,事體所關,豈容如是?況此科獄,尙未收殺,尤不可輕遽收敍,畀以戎閫重柄,請御營大將李弘述,罷職不敍。臣伏見刑曹判付文書,則有內官李東卨·申遇碩·金俊完·朴重慶及房子英業·月今減死定配之命,臣竊不勝訝惑也。東卨等之假稱娚妹,頻通書札,潛越宮墻,乘夜聚會者,畢露無餘,其爲情狀,萬萬痛駭,輸情正法,不可但已,而不復窮覈,徑先自處,抑何故也?特以房子與內人有間之故,有所酌處,而房子·內人,其號雖殊,交通內豎,厥罪惟均,況且踰越宮墻,亦有當律,以此以彼,斷不可撓貸矣。此而置之,則將無以杜後弊而嚴國法,請還收內官李東卨·申遇碩·金俊完·朴重慶及房子英業·月今減死定配之命,亟令該曹,嚴刑得情,夬伸王法。答曰,不允。
副修撰李觀命·權尙游上疏。大槪,臣等於執義李震壽之再避,有不敢晏然者,請遞臣等之職事。入啓。答曰,省疏具悉。爾等勿辭,從速察職。
中宮殿·世子宮·嬪宮,藥房·政院·玉堂夕問安。答曰,知道。
備忘記,海州首陽山夷齊廟,特以御筆賜額曰淸聖廟,聊寓千載起敬之意。
有政。吏批,以李坦爲校理,鄭載禧爲刑曹判書,金栽爲典籍,李東彦爲正言。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺八合,菉豆粥三合,獨蔘湯和牛黃一分,無事進御,夜間寢睡,亦得安穩,痛候比再昨稍減云。諸御醫等以爲,獨蔘湯限數貼,連進宜當云,蔘湯依前煎入矣,敢此問安。答曰,知道。無事矣。
忠淸監司書目,天安郡守李觀漢陳弊上疏上送事。啓。答曰,省疏具悉。憂愛進言之誠,予用嘉尙,令廟堂稟處。
政院啓曰,臣等敬奉頒下海州首陽山夷齊廟御筆扁額,且伏讀備忘記,辭旨激切,有以見聖上曠世相感之盛意,臣等奉翫莊誦,不勝感歎之至。取考日記,則戊寅正月文會書院額號,有以御筆頒降之事,其時本院啓請,自本院直爲模寫,仍令京匠刊刻,遣近侍陪進懸揭矣。今亦依此例擧行乎?敢稟。傳曰,依爲之。又啓曰,執義李震壽,持平鄭維漸,引避退待,已至經宿,而大司憲宋奎濂,掌令崔啓翁·元聖兪俱在外,持平權呈辭,無他行公之員,不得處置。都事·守令之諫院未署經者,至於三人,而大司諫金時傑,司諫林濩,獻納朴泰恒俱在外,正言李東彦未肅拜。卽今行公之員,只有正言柳泰明,不得備員開坐,兩司呈告未肅拜人員竝牌招,以爲處置署經之地,何如?傳曰,允。又啓曰,大祭隸儀,只隔一宵,而禮曹判書嚴緝,辭疏批下之後,尙不出肅,事甚未安,牌招察任,何如?傳曰,允。
政院啓曰,禮曹判書嚴緝牌不進,推考傳旨,今方捧入,而明日隸儀時禮儀使,不可不進參,更爲牌招,何如?傳曰,允。
正言李東彦啓曰,臣頃忝諫職也,有數件論啓矣。臣旣見遞之後,所論之事,一竝改轍,而其中李弘述事,當初臺劾直勘以罷職,情節端緖,旣無覈發之擧,事之虛實,雖難追後洞辨,而渠之干涉科獄,厚招人言,則遽畀將權,大駭物情,改差之啓,所以發也。臣所謂人言二字,可見公議之至嚴,況彼耐彈冒沒,自喪廉隅者,非由於措語之寬峻,停論之淹速,而今乃以太寬且遽等語揷入,而暗譏者,何耶?己巳殿試入場人削版之啓,關係甚重,宜不可以臣已遞之故,輕加刪削,隨自低昂,而文字稍緊,則間多刊拔,語辭頗稜,則或至全削,此又臣之所未解也。至於吳道一拿問之啓,則日昨停論之前,同僚以欲停未知何如等說,書問於臣,竝及他臺之言而爲訂者,豈不以重發之論,必欲待當初發論人可否,而處之者耶?臣雖已遞,彼旣有問,則不可不詳悉可否,故臣果以不可遽停之意,縷縷酬答,而質難方始,寢論在卽,同僚若以此啓爲不當,則出仕之日,何不立異於首登前席之初,若以爲當,則僅連一啓,何故徑停於科獄未收殺之前耶?況初若不問於臣則已,旣問之後,不復有無,寢撤無難者,何耶?其在事理,臣未知其如何也。且臣於前掌令兪命弘疏中所論吳道一一段語,尤有所未曉者。夫道一疏語,顯有指的,特未及擧名耳,若於拿覈之際,其言果驗,則敎誘奸人,當伏常刑,其言不售,則虛罔之罪,自有所歸,隨其事之虛實,判其罪之有無,則拿問之請,蓋亦擊其原頭而已,旣非爲地,又非深文,而今反以徒傷事體爲言,臣未知如許莫重之獄,必不究覈,徑先勘斷,然後方可以不害於事體耶?此皆臣平日言議,不能見重於同僚之致,勿論僚臣處事之當否,憲疏主意之是非,在臣難冒之勢,旣非一二,而又伏見日昨同僚以權忭事引避之語,則其所謂論事混圇之失,臣實爲首。以此以彼,俱不可淟涊復玷於諫列,請命遞斥臣職。答曰,勿辭,退待勿論。
府前啓,請革罷宮庄事。措辭見上新除授掌令元聖兪,時在京畿衿川地,請斯速乘馹上來事,下諭。竝引嫌而退。泛及湖藩,本無深意,拈論僚疏,蓋欲商量,而由限已過,在例當遞,請加詳覈,旣得臺體,語雖牴牾,可見大意,則人言之來,不必爲嫌,請執義李震壽出仕,持平鄭維漸遞差。答曰,不允。下諭及處置事,依啓。
中宮殿·世子宮·嬪宮,藥房·政院·玉堂夕問安。答曰,知道。
正言柳泰明啓曰,臣卽伏見僚臺避辭,則以前日論啓,一竝改轍,大加非斥,而其論李弘述事,則以太寬且遽等語,謂之揷入暗譏。其論己巳榜論啓之事,則以文字間略加刪潤,謂之隨自低昂,其論道一停論之事,則以遽停重發之論,謂之其在事理,未知如何,滿紙覼縷,無非譏切之言,今若一一辨破,則語涉支離,事且煩猥,而亦安得不爲之略陳其梗槪也?當初李弘述論啓中,寬遽二字,不過措語間偶下文字,則暗譏之言,實是情外,而弘述賣爵行奸,不啻昭著,僚臺前啓中,有雖未知虛實等語,則太寬之語,蓋指此也,曷嘗有一毫侵斥底意也?至於己巳諸人削版之啓,實惟擧國公誦之論,淸議所激,莫敢容議,以臣膚淺之見,固不當有所添刪於其間。第人之所見,各自不同,論人之道,貴在平反,屈其己見,徒謄故紙,臣實羞之,故其中語涉過重者,則臣果略刪,若以此謂之妄率,則亦無以自解,若謂之隨自低昂,則不已太深?若其吳道一停論一款,則亦有說焉。道一之前冬疏中,所謂敎誘搆陷等語,顯有指斥之人,則覈其誰某,辨其虛實,在所不已,拿問之請,因此而發,則處臺閣者,固無立異之端,而第同僚旣以此閱月爭執,臣以新入連啓之人,不必愈久相持,故仍卽停論,而已遞之後,雖無簡問之規,相敬之道,宜有報知之擧,私書往復,良以此也。雖不能循其所言,而不復有無之斥,何其不諒之至此耶?此等譏斥,固皆臣難冒之端,且臣於昨日內官房子等減死定配還收之啓,內官朴重慶之重字,誤書以全字,至有點下之擧,莫重奏御文字,有此昏謬不察之失,而聽批之時,漠然未聞,及其還家,始得聞知,適緣病劇,不卽自列,經宿之後,今始來避,所失尤大。請命遞斥臣職。答曰,勿辭,退待物論。
左尹洪萬朝上疏。大槪,卒被訟者之侵侮,決不可抗顔仍冒,乞遞臣本職,以存事面事。入啓。答曰,省疏具悉。面詆法官,極可寒心,卿勿引嫌,從速察職。燼餘闕
上在昌慶宮。停常參·經筵。
下直,光州牧使李周徵。
工曹判書李世華再度呈辭。入啓。加給由。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺五合,菉豆粥一升七合,蔘湯和牛黃一分進御,膿汁連次多出,痛候與昨一樣,夜間寢睡,未甚安穩云。湯劑停止,今已多日,參湯勖補之劑,亦不可一向連進,方與諸御醫及方外儒醫等,更加商確,議定當進之藥,而加味生脈散,依前方爲先煎入矣,敢此問安。答曰,知道。無事矣。再啓曰,臣等與諸御醫及儒醫等,商議則皆以爲,膿口出膿,至於三處,內托之劑,不容少緩,卽今痛候猶未減歇,且有夜分肌熱之候,疏散腫毒之方,亦不可偏廢,前日所進托裏消毒飮,加貝母一錢,柴胡·牧丹皮各七分,連進宜當云,此藥劑煎以入之意,敢啓。答曰,知道。
吏曹啓曰,臺諫有闕,政事,取稟。傳曰,明日爲之。
持平權燧啓曰,臣性質樸遬,識見寡陋,新入臺端,無所裨補,一味惶懼,若隕淵谷,昨於嚴召之下,不得不黽勉供職,適當同僚處置,妄有所立落矣。卽伏聞玉署論思之地,乃有處置乖當之議,以李震壽再避中,虧損國體等語,比初避尤不擇發,而强請出仕,大加非斥云,臣於此,益不勝其瞿然之至。夫震壽避辭中,按治率爾於前,而收殺太遽於後云者,語勢逕庭,不能湊泊,而若其末梢歸宿,在於請加詳覈,以明其罪,則大意不悖,臺體亦然,故臣於處置之際,加之以牴牾之目,而請其出仕者,蓋以此也。大凡臺閣處置,必略其剩語,而挈其大致,則今此請出,臣未知其大段違戾,而物議譁然,斥以乖當,臣何敢自以爲是,而晏然在職乎?且諫院處置,歸於本府,而正言李東彦避辭中,以臣兄忭事,爲引嫌之一段,則尤不可參涉於可否。以此以彼,俱難一刻苟冒,請命遞斥臣職。答曰,勿辭,退待物論。
中宮殿·世子宮·嬪宮,藥房·政院·玉堂夕問安。答曰,知道。朝報
備邊司啓曰,因平安監司趙泰采狀啓,慈母山城別將,勿以監營自辟爲拘,依前定奪,必以兩班中,曾經守令實職人,極擇差送事,備邊司覆啓判下。兵錄燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺六合,湯粥一合,菉豆粥一升一合,生脈散幾半進御,湯劑不爲進御,膿汁一向多出,寢睡似勝於前夜云,昨日湯劑雖不得進御,今依前煎入,以冀其强進,加味生脈散,亦爲煎入矣,敢此問安。答曰,知道。無事矣。
政院啓曰,正言李東彦·柳泰明,持平權燧,引避退待,今已經宿,而兩司之官皆在外,玉堂亦有嫌礙之端,尙不得處置,事涉未安,且親祭擧動,只隔一日,而兩司無行公之員,亦甚可慮。今日政新除臺官,卽爲牌招,以爲處置之地,何如?傳曰,允。
注書朴熙晉病代,以朴鳳齡爲之。
謝恩,執義李敏英,持平朴弼明。
中宮殿·世子宮·嬪宮,藥房·政院·玉堂夕問安。答曰,知道。
政院啓曰,執義李敏英,肅拜後呈辭,持平朴弼明,謂有式暇出去,多官處置,又將經宿,殊涉未安。日勢已暮,明日待開門牌招,以爲處置之地,何如?傳曰,允。
吏曹口傳政事,以柳成運爲右通禮。朝報
有政。吏批,以李敏英爲執義,朴弼明爲持平,吳命峻爲修撰,李允文爲右通禮。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺四合,菉豆粥八合,湯藥及生脈散,無事進御,而夜間有嘔氣,吐出淸痰少許,寢睡不得安穩,大便滑泄,至於五度云,臣等不勝悶慮之至。與諸御醫,商議則以爲,水刺厭進,已至多日,而嘔氣泄候如此,此是脾胃虛弱,不能調和之致。托裏和中湯,加白芍藥炒一錢,藿香·神曲炒各七分,砂仁炒五分,連進數貼,以爲定嘔止泄之地,兼用加味人蔘茶,隨時進服,宜當云。湯藥及蔘茶,依此劑煎以入矣,敢此問安。答曰,知道。無事矣。
明日宗廟夏享大祭親臨時,出宮正時,卯正三刻,開門罷漏後。
府啓,竝引嫌而退。削版之啓,大意旣同,則措語刪改,不必相較,而御將論劾,未免徑停,更發之後,勢難在職。請覈之論,意見無異,則不復消詳,獨自寢停,揆以臺體,終歸疎漏。人名誤書,亦在當遞,處置請出,亦有所執,則非斥之言,不必深嫌。嫌難可否,其勢亦然,不可以此,輕遞臺官。請持平權出仕,正言李東彦·柳泰明竝遞差。答曰,依啓。
政院啓曰,明日太廟擧動時,兩司不可不備員,而諫院之官,或未差或在外,無一行公之員,在前如此之時,雖値齋戒日,未差之代,或有政官牌招開政之事,今則何以爲之?敢稟。傳曰,依爲之。
判中樞府事尹趾善箚子。大槪,臣於御營廳草記,有率爾不察之失,伏乞聖慈,亟遞臣御營都提調之任,且治臣妄率之罪,以重事體,以安私分,不勝萬幸事。入啓。答曰,省箚具悉卿懇。中軍代行,似無所妨,卿其安心勿辭,亦勿待罪。仍傳曰,遣史官傳諭。
政院啓曰,明日太廟擧動時,諫院無隨駕之員,旣已變通差出矣。今日政新除諫官,竝卽牌招肅拜,何如?傳曰,允。
吏曹口傳政事,以鄭維漸爲兵曹正郞,以李東彦爲佐郞。
謝恩,正言李宜顯·呂必重。
中宮殿·世子宮·嬪宮,藥房·政院·玉堂夕問安。答曰,知道。燼餘闕
上在昌慶宮。停常參·經筵。
自卯時至未時,日暈兩珥。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺僅一合,菉豆粥二合,白甘粥二合,餠麪及肉味各少許,藥湯無事進御,加味人蔘茶,亦爲分半進御,夜間雖有煩轉之候,寢睡似勝於前夜,泄候度數稍減云。湯藥及蔘茶,依前煎入矣,敢此問安。答曰,知道。無事矣。
大駕詣宗廟,入齋室後,藥房·政院·玉堂問安。答曰,知道。望廟禮後,藥房·政院·玉堂問安。答曰,知道。明日親祭正時,四更一點,開門二更一點。
中宮殿·世子宮·嬪宮,藥房夕問安。答曰,知道。燼餘闕
上在昌慶宮。停常參·經筵。
夜一更,月入軒轅星。五更,流星出天棓星下,入乾方天際,狀如拳,尾長二三尺許,色赤。
親祭罷後,藥房·政院·玉堂·二品以上·六曹問安。答曰,知道。
大駕還宮時正時,卯正二刻。
大駕還宮後,藥房·政院·玉堂問安。答曰,知道。
中宮殿·世子宮·嬪宮,藥房·政院·玉堂問安。答曰,知道。
藥房啓曰,雨中將事太廟,徹曉勞動,伏未審此時,聖體,若何?中宮殿症候,伏聞醫女來傳之言,昨日所進水刺三合,菉豆粥八合,白甘粥三合,夕後有嘔氣,吐出所進及淸痰,泄候亦無所減,煩熱之候,比前有加,人蔘茶調進牛黃二分,夜間進胎水二合,寢睡未得安穩云,臣等不勝煎悶之至。與諸御醫及儒醫等,商議則以爲,水刺厭進,今已累日,苦口湯劑,有難强進,一兩日姑爲停止,更觀日間症候,議定當進之藥,宜當云。加昧人蔘茶,依前煎入矣,敢此問安。答曰,知道。無事矣。
判府事徐文重箚子。大槪,病勢尙此沈綿,未得趨參於隨駕之列,伏地待罪事。啓。答曰,省箚具悉。有疾未參,別無所傷,卿其安心勿待罪。仍傳曰,遣史官傳諭。
政院啓曰,來十一日文臣殿講日次,取稟。傳曰,爲之。
中宮殿·世子宮·嬪宮,藥房·政院·玉堂夕問安。答曰,知道。燼餘闕
上在昌慶宮。停常參·經筵。
下直,錦山郡守權慜,柔遠僉使尹淰。
中宮殿·世子宮·嬪宮,藥房·政院·玉堂問安。答曰,知道。
藥房啓曰,雨後風日不佳,伏未審聖體,若何?中宮殿症候,伏聞醫女來傳之言,昨日所進水刺四合餘,米飯四合,菉豆粥一升八合,人蔘茶無事進御,金銀花茶調進牛黃一分,熱候稍似減歇,寢睡亦得稍安云。加味人蔘茶,依前煎入矣,敢此問安。答曰,知道。無事矣。
注書李明浚初度呈辭。入啓。給由。
工曹判書李世華三度呈辭。入啓。遞差。
全羅監司書目,潭陽府使金盛最,身病甚重,癏曠可慮,不得已罷黜事。
政院啓曰,伏見禁府草記,則罪囚中,捕廳書員宋文璧,刺項致斃,臣不勝驚駭之至。今此科獄,經年閱歲,枝葉層生,了當無期,至於捕廳校隷,不過一時訂援,而久繫牢狴,不堪其愁鬱,以至於自刎,事之驚心,莫此爲甚。罪囚多滯,最爲近日之痼弊,拘係滿獄,輕重一科,疏決之擧,一日爲急,此前後聖敎之累申於金吾也。按獄之臣,不能奉承,或引嫌或呈告,備員開坐之日常少,以致一向淹囚,有此前所未有之變。禁府諸堂上,難免其責,伊日入直郞官,亦有不能檢察之失,竝推考,今後逐日開坐,斯速按治,疏決事,更爲申飭,何如?傳曰,允。
府前啓,請革罷宮庄事。措語見上凡擧動時朝班,各置品牌者,蓋所以隨其品秩,不失班次也。日昨太廟擧動望廟禮時,東·西班自從三品至四五品,不過侍從五六人,六七品以下,則雜遝紊亂,全無倫序,國綱之陵夷,於此一事,亦可知已事。當査出論罪,以警日後,而事過之後,有難摘發,請自今以後,擧動時東·西班,嚴加申飭,俾無雜亂失序之弊,如有現發者,從重科罪,以嚴國體。答曰,不允。末端事,依啓。
同義禁李益壽上疏。大槪,臣於囚人殞斃,有不敢自安於職次者,乞蒙鐫罷,仍治臣罪事。入啓。答曰,省疏具悉。卿其勿辭察職。
兵曹判書金構上疏。大槪,同僚以禁府罪囚自刃之事,旣以陳疏自列,臣以首席,尤不敢一刻晏然,乞蒙見罷,以重事體,以安微分事。入啓。答曰,省疏具悉卿懇。卿其勿辭行公。
中宮殿·世子宮·嬪宮,藥房·政院·玉堂夕問安。答曰,知道。
全羅監司書目,羅州呈,以獻納朴泰恒辭職上疏上送事。啓。答曰,爾其勿辭,上來察職。
京畿監司書目,楊州呈,以工曹參判趙相愚辭職上疏上送事。啓。答曰,卿勿過辭,上來察職。又書目,高陽呈,以副校理李晩成辭職上疏上送事。啓。答曰,省疏具悉。爾其勿辭,上來察職。又書目,果川呈,以刑曹判書鄭載禧辭職上疏上送事。啓。答曰,省疏具悉卿懇。卿其安心勿辭,上來察職。
咸鏡監司書目,穩城府使金道鳴與柔遠僉使朴崑爭鬨,至以發軍,驚動邊地,誣人論報於兵營,殊涉駭然,罷黜事。
京畿監司書目,衿川呈,以掌令元聖兪辭職上疏上送事。啓。答曰,省疏具悉。疏陳之事,予當體念焉。爾其勿辭,上來察職。燼餘闕
上在昌慶宮。停常參·經筵。
昧爽下霜。申時始雨,下雨如注。雨雹,狀如小豆。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺九合,菉豆粥四合,時有煩渴引飮之候,夜間寢睡,未得安穩,肌體烘熱,一樣無減云。諸御醫等以爲,水刺厭進之中,肌體烘熱之症,近日尤劇,此是血虛火伏,陽氣抑遏之致。升陽散火湯,加連翹·地骨皮各一錢,連進二三貼,以爲及時升散之地,宜當云。儒醫之見亦然,此藥劑煎以入,加味人蔘茶,亦爲煎入矣,敢此問安。答曰,知道。無事矣。
明日文臣殿講時,考官二,洪受瀗·李寅燁,參考官四,尹德駿·任舜元·權尙游·兪命雄。
備邊司啓曰,上年諸道還上,尤甚未捧守令,依前定奪,使之査出啓聞矣。各道査啓,今始畢到,一依近年已行之例,居末守令,江原道三陟兼任討捕使尹一商,忠淸道延豐縣監朴錪,黃海道金川前縣監尹礎,全羅道昌平前縣監具昌柱,兼任同福縣監李萬葉,慶尙道鎭海前縣監孫湜,咸鏡道德源府使李東振,平安道渭原郡守李象隨竝決杖,京畿則通津府使李道源,亦爲居末,而曾經二品職,與他守令,一體決杖,事體未安,依近例罷黜。其餘諸道守令,新舊還上收捧未準定式者,勿論數之多少,一倂推考,令各該道發緘取招,指名啓聞,居末邑則守令論罪之外,次知鄕所色吏,亦令本道各別懲治,而今此決杖之類,遞歸者令禁府擧行,在官者令各其道,竝拿致營門,決杖之意,分付于該府·該曹及諸道,何如?傳曰,允。
府前啓,請革罷宮庄事。措語見上答曰,勿煩。
政院啓曰,明日文臣殿講時命官,何大臣進去乎?敢稟。傳曰,右相進去。
注書李明浚再度呈辭。入啓。遞差。
吏曹啓曰,守令有闕,政事,取稟。傳曰,明日爲之。
中宮殿·世子宮·嬪宮,藥房·政院·玉堂夕問安。答曰,知道。
觀象監,今月初九日夜四更,白雲一道如氣,起自天中,漸移巽方,長竟天,廣尺許,良久乃滅。啓。燼餘闕
上在昌慶宮。停常參·經筵。
下直,長城府使申瑞華。
左副承旨李世載上疏。大槪,太廟親祭陪從之後,素患痰病,一倍添重,旬月之內,萬無供職之望,乞遞臣職,以尋生路事。入啓。遞差。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺四合,菉豆粥一升四合,粉麪肉味,間有所進,藥物無事進御,寢睡比前夜差勝,而肌熱之候,姑無所減云。湯藥及蔘茶,依前煎入,敢此問安。答曰,知道。無事矣。
江原監司李德成上疏。大槪,乞蒙恩暇,往省父母墳山事。入啓。答曰,省疏具悉。卿其依疏辭往省焉。
傳曰,明日常參·夕講爲之。
府前啓,請革罷宮庄事。措語見上黃海都事李冉相,前秋覆審時,多率推奴徵債之人,所經各邑,勒令供饋,而不分虛實,一聽其言,推捉旁午,鞭仆狼藉,其恣行不法,貽害民間之狀,罔有紀極,而校生考講,亦不謹愼,請囑紛紜,立落顚倒,至有欲推賂物,呈訴官門之擧,道路傳說,無不唾罵,一道佐幕之任,不可仍畀於如此之人。請黃海都事李冉相,罷職不敍。答曰,不允。
中宮殿·世子宮·嬪宮,藥房·政院·玉堂夕問安。答曰,知道。
備忘記,今日文臣殿講時,佐郞丁惟愼易通,半熟馬一匹,文學閔鎭遠,校理崔昌大禮通,各兒馬一匹賜給。
政院啓曰,明日常參,兩司當爲入侍,而諫院時無行公之員,除在外人員外,呈告未入啓之人,竝卽牌招,何如?傳曰,允。
明日宣政殿常參時,殿坐正時,卯初三刻,開門差早。
兵曹判書金構上疏。大槪,臣於憲臣之疏,有不敢晏然者,冒陳血懇,乞鐫臣職,仍治臣罪,以謝人言,以肅朝綱事。入啓。答曰,省疏具悉卿懇。卿其勿辭,從速行公。
戶曹參判李光迪上疏。大槪,臣於罪囚之自刃,憲臣之非斥,俱不敢晏然於職次,乞命先罷臣金吾之任,仍勘臣滯獄之罪,以嚴國法,以謝臺議事。入啓。答曰,省疏具悉。爾其勿辭,從速察職。
正言李宜顯啓曰,方有丙子小科罪人放釋還收事及御營大將李弘述罷職不敍之啓,而第向於榻前裁決科獄之時,臣父臣世白,以酌處無妨之意,有所仰達。至於李弘述之薦擬將任,牌招察任,俱出於廟堂,則今此兩啓,臣實有不敢參涉之嫌,何可一刻苟冒乎?適緣病勢危苦,未卽自列,嚴召之下,今始扶曳來避,所失亦大,請命遞斥臣職。答曰,勿辭,退待物論。
藥房啓曰,伏聞御醫之言,自上進御加減心腎丸,旣已畢進,前頭竹瀝枳朮丸繼進次,劑入事有傳敎,而此是年前累次進服之丸劑,而加入或有前後之異,故卽與諸御醫等,商議則以爲,前加入羌活·防風,雖有通利關節之功,係是風藥不必恒用,只以黃柏鹽酒炒一兩爲宜云。當依此劑入矣,敢啓。答曰,知道。
戶曹判書金鎭龜上疏。大槪,强疾奔走,旣難堪任劇務,金吾事尤有難安之端,而陳章未徹,方切悶蹙。卽於臺臣所論兩款事,蓋不勝其惶悚,伏乞亟先遞臣本兼兩任,仍治臣罪,以嚴國體事,及大司成李益壽上疏。大槪,臣於憲臣之疏,有不敢晏然於職次者,乞賜譴罷,以爲人臣玩獄者之戒事。入啓。
謝恩,司書尹憲柱。
答戶曹判書金鎭龜疏曰,省疏具悉卿懇。卿其勿辭,從速行公。
答大司成李益壽疏曰,省疏具悉。卿其勿辭,從速察職。
右副承旨趙泰耉上疏。大槪,臣頃被憲臣疏論,其所詆斥,不比尋常,何可諉以事在旣往,而晏然榮次乎?召牌之下,不得不趨詣闕下,而顧臣情勢,決無冒進之勢,亟賜遞改,以謝人言,以安微分事。入啓。答曰,省疏具悉。爾其勿辭,從速察職。朝報
有政。吏批,以兪命弘爲潭陽府使,崔樸爲通津府使,尹憲柱爲司書,孫萬雄爲穩城府使。燼餘闕
上在昌慶宮。停常參·經筵。
忠淸監司書目,懷德呈,以大司憲宋奎濂辭職上疏上送事。啓。答曰,省疏具悉。卿其俟病少間,安心上來行公。又書目,牙山呈,以判尹李彦綱辭職上疏上送事。啓。答曰,省疏具悉卿懇。卿勿過嫌,從速上來行公。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺四合,菉豆粥一升四合,金銀花茶調進牛黃一分,夜間寢睡,與前夜一樣,而肌熱之候,亦無顯然所減云。湯藥,依前煎入矣,敢此問安。答曰,知道。無事矣。
假注書金相元罷職代,以權斗紀爲之,兪彦明改代,以金始煥爲之。
今日常參時,羅州牧使宋廷奎,今姑改差事及近來呈告,甚爲紛紜,政院各別申飭事,榻前下敎。
傳曰,今日常參諸臣罷出之時,敦禮門外下人輩,極其紛踏,事甚可駭。此後則各別申飭禁斷,而各司下人,使之待令於宣政門外事,分付。
夕講入侍,知事金構,特進官金鎭龜,承旨趙泰耉,玉堂李坦·權尙游,假注書金始煥,史官尹志和·金興慶。
中宮殿·世子宮·嬪宮,藥房·政院·玉堂夕問安。答曰,知道。
校理崔昌大上疏。大槪,疾病未蘇,强起趨班,陪祭奔走之後,諸症復劇,乞蒙恩遞,得便調治。附陳北關事數條,以備財幸事。入啓。答曰,省疏具悉。條陳之事,令廟堂稟處,爾其勿辭,調理察職。朝報
入侍時,知事金構所啓,捉虎之賞,以所捉多小及囕殺人命與否,分等施賞,自有事目,其應爲加資·陞職·邊將除授·免賤等賞典者,固當啓聞稟處,至於米布題給微細之事,自可依事目擧行,而外方捉虎,每以米布題給之事,至煩啓稟,臣嘗訝其失體矣。近觀慶尙道狀啓,捉虎之類,加資·除職·免賤等典,則啓稟,而米布,則直爲分給之意,擧論啓聞中矣。問於前監司李世載,本道則前例如此云,慶尙道之事,最爲得體。自今分付各道,依慶尙道例施行,則其於減省繁文之道,亦似有益,故敢達。上曰,依爲之。兵曹夕講時,上曰,將官試射時,以年七十懸頉者,有前例耶?兵判金構曰,年七十試射頉免,未有定奪之事,而曾前判書以七十老人,非試射之時,故不載於單子中,近來因以爲例云,而臣意直爲拔去,尤涉未安,故從實懸錄,以俟後日稟定矣。未及陳達,先承下問,不勝惶恐矣。上曰,年至七十,不能運動者,可以懸頉,而如有不然,則臣爲武士,以年老爲頉,事甚不當。自今以後,雖過七十,筋力可勘試射者,則毋得懸頉事,申飭擧行,可也。御錄燼餘闕
上在昌慶宮。停常參·經筵。
下直,安義僉使咸有福。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺八合,肌熱等症,姑無所減,而寢睡似勝於前夜云。諸御醫等,以爲升散之劑,已進三貼,更當議淸補之方,而苦口湯劑,有難趁日進服,姑以加味生脈散煎入矣,敢此問安。答曰,知道。無事矣。
昨日常參時,左承旨沈枰所啓,今此常參之禮,出於年久停廢之餘,應參各司之官,當爲一齊來參,而各衙門中儀賓府堂上及禮曹堂上,俱無進參之員,雖未知病故輕重之如何,而其在事體,殊涉未安,當該不參堂上,竝推考,何如?上曰,依爲之。又所啓,常參儀註,有稟定之事,故敢達。常參節目,大典所載及五禮儀,有牴牾不同處,故曾在孝廟朝辛卯年,政院,參考大典,五禮儀各項節目,多有稟旨變通之處,如承旨由東西戶分入,對伏於殿內,翰注各一員,隨承旨先入等項,是也。昨日儀注入啓時,日已向暮,倉卒未及稟改,而先朝定奪之事,不可不遵依擧行矣。其時啓下文書,方在政院,令該曹取考後,以五禮儀及辛卯定奪節目,更加參酌磨鍊啓下,以爲日後常時儀注書入之地,何如?上曰,依爲之。
持平朴弼明所啓,請革罷宮庄事。措語見上又所啓,請黃海都事李冉相,罷職不敍。措辭見上上曰,依啓。修撰權尙游曰,都事雖非極望,然其體貌實爲一道守令上官,其爲任,不輕而重矣。若其所犯,果如臺啓所臚列,則其罪宜不止於罷職,臺啓擬律,似爲太輕矣,拿問定罪,何如?上曰,儒臣所達,是矣。拿推,可也。又所啓,無狀小臣,待罪言地,不得進一言補益,乃以黃海都事李冉相罷職不敍事,有所論啓矣。卽者儒臣,以擬律失當,峻加非斥,臣不勝慙恧之至。凡臺閣風聞,易歸爽實,臣嘗以不爲詳審,泛然論人爲戒,而今此冉相,則覆審時推捉旁午,民不堪命,考講時請囑紛紜,一道唾罵之狀,人言狼藉,不啻若目見,不待其拿覈而後知之,設令拿覈而罪之,似不過於罷職不敍,此臣之以罷職不敍爲請者也。至於欲推賂物,呈訴官門云者,非謂其親受賂物也,其所率之人,受賂而不能禁,又從而聽其所囑,則其罪與親受者,有何間乎?儒臣之必以拿問爲請,有若分疏,臣實未曉也,雖然臣論一不法之人,重被儒臣之斥,何敢晏然仍冒於臺次乎?請命遞斥臣職。上曰,勿辭,退待物論。
正言呂必重所啓,請還收丙子科獄罪人等及差備官,竝爲放釋之命。措辭見上上曰,勿煩。又所啓,請御營大將李弘述,罷職不敍。措辭見上上曰,再啓似甚過重,勿爲煩論。又所啓,請還收內官李東卨·申遇碩·金峻完·朴重慶及房子英業·月今等減死定配之命,亟令該曹,嚴刑得情,夬伸王法。措辭見上上曰,勿煩。又所啓,引嫌而退。兩款嫌碍,勢所固然,不爲聯名,自有近例,何可以此,輕遞言官?請正言李宜顯出仕。上曰,依啓。前啓,己巳增廣文科入場諸人事,停啓。
持平權燧啓曰,臣忝叨憲職,已踰三朔,情病難强,日尋長單,蔑效埍埃,心切愧悚。伏聞昨日筵中,以近日呈告之紛紜,有別樣申飭之敎,臣於此切不勝瞿然之至。臣之前後請急,爲日最多,癏曠之誅,臣固爲首。且臣於同僚處置,有敢參涉者,日昨同僚之劾罷黃海都事李冉相也,以私書有通問於臣者,臣以方在呈告,雖不敢依例可否,而略有所酬酢矣。今者同僚,以擬律失當,見斥於儒臣,引避退待,則臣以當初與聞之人,終不可晏然處置,何敢仍冒於臺席乎?請命遞斥臣職。答曰,勿辭,退待物論。
修撰權尙游上疏。呈院。出給。
院前啓,請還收丙子科獄罪人等及差備官,竝爲放釋之命。措辭見上請御營大將李弘述,罷職不敍。措辭見上請還收內官李東卨等及房子英業等減死定配之命。措辭見上答曰,勿煩。
昨日常參時,右承旨洪受疇所啓,臣聞外方之言,今年米賤,船隻絶不下往三南漕運,似難及期到泊,誠爲可慮。羅州,以地大物衆之邑,空官已至半年,官事之虛疎,亦可想矣。蓋牧使宋廷奎,以邑人柳萬齡之弟打殺事,令本道査覈,而臺啓又從而峻發,廷奎不安職次,上京已久,査事早晩,殊未可知,而藉令廷奎,果爲殺人,自有其律,雖得白脫,重被臺彈之官,不可還任,合有變通之道。吏曹判書,今方入侍,下詢處之,何如?吏曹判書李畬曰,以事體言之,部民之言,若出於搆陷,則不待査處,輕遞其倅,殊未妥當矣。上曰,吏判所達,自有意見,而査事無期,曠官可慮,宋廷奎,今姑改差,其代速爲差出,可也。又所啓,柳獄,上年冬間,因擊錚,令本道査覈,今至半年,迄無馳啓之事矣。設令元告逃走,無憑可問,猶可據實狀聞,而至今寂然,結稍無期,本州曠官之弊,全不爲念,殊甚非矣。本道監司推考,何如?都承旨李墪曰,旣不査啓,又不催促,致此瘝曠之患,道臣宜有警責之道矣。上曰,推考,可矣。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺一升一合,菉豆粥一合,夜間寢睡,稍得安穩,泄候及肌熱,似得少減云,諸御醫等以爲,湯藥,限數日仍爲姑停,宜當云。加味生脈散,依前煎入矣,敢此問安。答曰,知道。無事矣。
今月十二日常參時,吏曹判書李畬所啓,臣伏見頃日下本曹擧行條,則禮曹參判李思永,以咸興六陵參奉,以其處生·進差出,而瓜滿後還爲儒生,若於準朔後,陞差濬源殿參奉,俾爲朝官,則雖未得計仕遷轉,亦可以慰悅北路士心事,令該曹稟處矣。此係官制變通,不可率爾回啓,故敢此仰達。槪濬源殿參奉,以其地遠之故,與京陵參奉,相換準仕,論其設立之意,則與京陵殿,少無異也。今若以六陵參奉移差,而不許遷轉,則畢竟與卽今六陵參奉,同歸,殊非當初設立之意,事體極爲未安,若以六陵參奉陞差,仍爲遷轉之階,則仕路有猥雜之慮,實爲重難矣。且六陵參奉,雖非落點之職,啓聞批下,成送官敎,與實職無異,科時錄名,戶籍稱號,皆當以此書之,渠之自處,與官吏接待,宜與書生不同,自今監司與守令,使以朝官待之,禮貌之間,有加於書生,而其中如有才行表著者,監司別爲啓聞,本曹更加詢訪,間間擇差濬源殿參奉,仍以陞遷,則似乎合宜矣。都承旨李墪曰,李思永所達,雖出於慰悅北人之意,而係是官制變通,不可輕易處之矣。上曰,依所達分付本道監司,可也。又所啓,頃日改宗系時,馬維銘詩及御製與諸臣應製詩,作序印布事,命下,而第此冊子,名號未定,定名然後可以作序印出矣。其時勳號,是光國,則此冊名,以光國志慶錄,似好,而須稟旨可定,故敢達。上曰,以此爲名,可也。
右副承旨任舜元所啓,臣取考禁府刑曹都囚徒,則獄囚之多滯,未有甚於近日,禁府堂上,以滯囚之弊,本院才已請推矣。刑曹罪囚,則必待判書之開坐處決,例也,而判書鄭載禧,上來行公,未易,許多罪囚之淹滯,誠非細慮。自前如此之時,有輕囚令次官稟處之事,今亦依此例,次官之可以議決者,使之擧行,何如?上曰,回啓及重獄處決,次官例不得爲之,而至於明火賊公事,次官回啓,已有前例矣卽今滯囚可慮,循例回啓及輕囚之可以議處者,令次官擧行之意,分付,可也。上曰,曾有科獄干連人榻前議處之命,而何以尙不爲之耶?兵曹判書金構曰,以小科獄事,臺啓方張,物議以爲事段雖異,臺啓未收殺之前,不當擧行云,不敢爲之耳。上曰,事段旣異,不可一向淹滯,後日大臣登對時稟處,可也。兵判金構所啓,臣因羅州牧使改差,全羅監司請推,竊有欲陳之事矣。全羅新監司,頃以灣尹移拜,而新灣尹治裝辭朝,下去交代後,舊灣尹上來,又有下直治裝等事,自爾留連日久而後下去,則計其日子,湖南交龜,似當在七月末。其間事故,有未可知,若或不能節節順來,則或將至於八月初。監司新迎,異於守令,且兼府尹,夫馬之數甚多,驛人馬則又循次分定,則或有南海邊人馬上來者,遠赴灣上,農節四五朔,全然失之,其弊甚巨,義州夫馬之弊,亦不可不念。朝家軫念民事,雖小邑守令之新差者,每當農月,必催促發送,有除署經給馬等事,況監司兼府尹乎?且聞舊監司病勢極重,自冬至今,全廢事務,營下守令·都事,皆不見面,今雖得代,生還未可必云,本營之事,亦極可慮。臣意則義州府尹李三碩,則仍任,差出新監司,催促赴任,則可除農時兩處迎送之弊。方面重任,有不敢直請變通,詢于廟堂而處之,似或得宜,旣有所懷,敢此仰達。都承旨李墪曰,灣尹已出其代,朝廷若催促下送,則道里雖遠,湖伯交代,豈至於七八月之久乎?且方伯爲任,甚重,豈以夫馬之有弊,有所拘礙?至於兵判之直請變通,則臣未知其於事體,得當矣。吏曹判書李畬曰,參判獨政時,以李三碩,有幹局首擬,而夫馬之弊,則金構之言,是矣。但初未卽變通,今則似已晩矣。上曰,本道之事,可慮,而新尹辭朝,舊尹上來,又卽下去,皆未可預知,令廟堂稟處,可也。
政院啓曰,持平朴弼明·權燧,引嫌退待,已至經宿,而大司憲·兩掌令,皆在外,執義李敏英,呈辭,他無行公之員,不得處置,事甚未安,李敏英,卽爲牌招,以爲處置之地,何如?傳曰,允。
執義李敏英牌不進,依承傳罷職傳旨。傳曰,只推勿罷。
吏曹啓曰,守令有闕,政事,取稟。傳曰,過國忌後爲之。
執義李敏英上疏。呈院。還給。
中宮殿·世子宮·嬪宮,藥房·政院·玉堂夕問安。答曰,知道。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺九合,菉豆粥八合,夜間有煩轉之候,寢睡亦未得安穩,環跳近處,阿是穴受鍼後,似有停水之候云,臣等不勝悶慮之至。與諸御醫,商議則以爲,膿汁下流,浸淫之患,固是從前所慮,而卽今形症如此,不可不更加詳察,以定試鍼與否云。姑令女醫先爲診察,以爲稟定之地,加味生脈散,依前煎入矣,敢此問安。答曰,知道。無事矣。
中宮殿·世子宮,藥房·政院玉堂夕問安。答曰,知道。燼餘闕
上在昌慶宮。停常參·經筵。
執義李敏英,正言李宜顯初度呈辭,及說書李晩堅,龍仁地掃墳呈辭。入啓。給由。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺一升二合,菉豆粥一升,寢睡比前夜一樣,腫口下近處浮高似加,痛勢不至苦劇,一向無減云。臣等與諸御醫,商議則以爲,浮高疼痛之處,不無膿水停滯之慮云。女醫診察,未能詳審,醫官入診,似不可已,御醫·鍼醫等,今日使之入診,以爲審察之地,宜當,敢此問安,竝爲仰稟。答曰,知道。無事矣。
備邊司啓曰,以兵曹判書金構榻前所啓,新除授全羅監司李三碩,變通仍任當否,令廟堂稟處事,命下矣。方伯之任,異於守令,一時夫馬之有弊,雖不可顧念,若其事勢之不便,誠果如此,且聞前監司金時傑,病勢漸至危重,廢務今已累月,而灣尹之此往彼來,將費一朔許,其後又卽下去,未可預知,亦誠如聖敎,如此之際,幾何不至七八月之間乎?勿論迎送之有弊與否,湖南之事,殊極可慮。李三碩,今姑遞改,差出新監司,速令赴任,似合於變通之道,而李三碩,旣遞監司,則亦令仍存前任,以爲終始責效之地,宜當。以此分付該曹,何如?傳曰,允。
兵曹判書金構上疏。大槪,臣有按獄嫌碍之端,乞遞判義禁之任,以便公私事。入啓。答曰,省疏具悉卿懇。當令次官擧行,卿其勿辭,安心行公。
正言呂必重啓曰,陋劣如臣,濫蒙洪造,忝職言官,無望報效,適當太廟將事之日,召牌下降,嚴畏分義,黽勉出肅,仍復趨參於駿奔之列,而所患嘔吐之症,增劇於積年沈痼之餘,症情危惡,形骸日削,實無自力供仕之望,故尋單請急,過了數四箇日,雖出病勢之萬不可强,而揆分震惕,無地自容。又於常參受朝之日,承牌强進,罷出之後,始聞以近日呈告紛紜,致勤聖敎,臣於此冞增悚恧,方欲自列之際,憲臣以被斥儒臣及呈告事,相繼引避,處置歸於本院,而臣之呈告,爲日亦多,則難冒之勢,與憲臣無異。且於被斥一款,有不敢晏然可否者。常參之日,與憲臣·儒臣,列坐外班,儒臣先發救解李冉相之言,臣以爲,此言似然矣。冉相自是果剛之人,前秋覆審時檢括災田,不循常套,致有列邑之怨謗,今此所論,或由於謗言之流聞耶?憲臣答謂此雖風聞,十分明白,無異目見云,臣不復强詰,仍徑入侍而退矣。旣非同臺之事,又是語次間偶發之言,而三人共坐,與之酬酢,則今於兩臣之避,何敢冒嫌參涉,有所立落乎?以此以彼,決難仍冒於職次,請命遞斥臣職。答曰,勿辭,退待物論。
中宮殿·世子宮·嬪宮,藥房·政院·玉堂夕問安。答曰,知道。
藥房口傳啓曰,伏聞入診醫官來傳之言,腫口下浮高疼痛處,別無膿水停蓄之形,而毒氣下注於肉裏間,浸淫漸廣,今姑隨其毒氣所注處阿是穴,自內連次受灸,更觀前頭形症,議定治法,宜當云矣,敢啓。答曰,知道。朝報
有政。吏批,以趙相周爲長湍府使,洪萬朝爲全羅監司,盧世夏爲兵曹正郞,徐敬祖爲沃川郡守,鄭復先爲咸興判官,李晩成爲羅州牧使,李三碩爲義州府尹。燼餘闕
上在昌慶宮。停常參·經筵。
下直,統制使柳星樞。
執義李敏英,正言李宜顯再度呈辭。入啓。加給由。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺六合,菉豆粥一升三合,夜間寢睡,未得安穩云。湯劑停止,今已多日,不可不更議當進之劑,故臣等與諸御醫及儒醫等,反覆詳確則以爲,癤疽潰後,久未收拾,此由於水虧火旺,不能滋養,而肌體烘熱,夜分尤劇,亦是陰虛之致,加減八味元,乃是滋水鎭陽之劑,而亦有助生脾肚之功,而丸劑有妨進御,元方材料,的定錢數,加麥門冬一錢,作湯進服最合於卽今症情云。加減八味湯,自今日劑煎以入,加味生脈散,亦爲煎入矣,敢此問安。答曰,知道。無事矣。
傳曰,統制使留待引見。
傳曰,明日朝·晝·夕講爲之。
賑恤廳啓曰,本廳事務之繁重,非如他廳之比,連歲賑貸之餘,許多文書釐正,且有營葺庫舍之役,郞廳鄭復先,專管此事,多有修擧之效,而今日移拜咸興判官,本廳未了之事,不可付之生手,致有疎漏之弊,鄭復先咸興判官,今姑改差,使之仍察本廳郞廳之任,何如?傳曰,允。
刑曹啓曰,法曹禁令不行,未有甚於此時,蓋緣如臣無狀,不能奉法之致,而亦未必不由名官而毁之,或使禁吏,私減犯禁者,或以書吏,降定罰陪,其弊有不可勝言者。日者禁吏,執捉神祀,旣已納贖之後,諫院之官,勒令還給,禁吏不敢違越,渠自備還,其在事體,已極不當,而又因跟隨下人之誣訴,招致二吏,使之留待,則跟隨輩,以爲留待者,乃是罰陪云,而乘時侵虐,罔有紀極。責辦酒食,至於數次,及移他職,猶不放送,第六日後,始令退去,此出於跟隨輩中間縱弄之弊,而事之寒心,莫此爲甚。罰陪防塞,曾有受敎,臺閣執法之人,不能奉行,以至於此,自今以後,更加申明,奉承傳施行,何如?傳曰,依啓。臺官所爲,極可寒心,罷職。
罷職現告,李東彦。
明日朝講正時,寅正初刻。
玉堂箚子。大槪,請持平朴弼明·權,正言呂必重竝命出仕事。入啓。答曰,依啓。
中宮殿·世子宮·嬪宮,藥房·政院·玉堂夕問安。答曰,知道。
全羅監司書目,南原呈,以掌令崔啓翁辭職上疏上送事。啓。答曰,爾其勿辭,上來察職。
持平朴弼明啓曰,臣論一不法之人,忽被儒臣之斥,冒瀆宸嚴,恭俟物議,處置請出,召牌降臨,不得不黽勉就職,而儒臣,以臣之避辭,陳疏自列,原疏雖未上徹,固已不安於心。繼伏見正言呂必重之避,則以外班酬酢之言,爲嫌難處置之一款,臣竊訝惑焉。蓋伊日外班列坐時,諫臣果有所云云,而未嘗直謂由於謗言之流傳,今者至以此筆之於奏御文字,有若臣信聽列邑之怨謗,捏成冉相之罪狀者然,臣實未曉也。夫都事檢括災田,自是職責,雖有過剛太刻之事,苟無一毫非法之擧,則爲守令者,惟當畏憚之不暇,其何說而白地造謗乎?況臣所聞,未必出於列邑,而海西一道之民,如在水火之中,怨罵之聲,盈滿道路,流播京中,有耳皆聞,有口皆言,臣敢以輿誦之言,有所論啓,以爲懲勵之地,而諫臣今乃揷入剩語於避辭中,必欲歸之於謗言,豈諫臣未聞其恣行不法之事,而曲爲此分疏耶?雖然諫臣,旣以過剛等語,顯示周護之意,臣何敢自以爲是而晏然苟冒於臺次乎?請命遞斥臣職。答曰,勿辭,退待物論。燼餘闕
上在昌慶宮。停常參,只晝講。
下直,安奇察訪金載文。
注書朴熙晉服制代,以沈宅賢爲之。
昨日政院啓曰,上注書朴熙晉服制代,新差注書沈宅賢,朝以槐院揀擇之坐,來詣闕外,及差假官,托以家有病憂,不肯入來,累度催促,終不回聽。上假注書金始煥,槐院回刺出去,再三往復,終始牢拒,槐院回刺,雖曰常例,藥房省記,將未免塡空,則其在事理,不宜終執私見,今日國綱,雖曰解弛,年少新進之習,豈有如是之理乎?似當有別樣警飭之道,而本院推考之外,無他請施之罰,沈宅賢·金始煥,竝推考,他假注書差出察任,何如?傳曰,依啓。事甚可駭,竝拿推。
假注書沈宅賢改代,以朴鳳齡爲之。
朝講入侍,領事李世白,知事金構,特進官柳之發·李光迪,承旨任舜元,玉堂崔昌大·李觀命,持平權燧,正言呂必重,假注書朴鳳齡,史官尹志和·金興慶。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所陳水刺一升一合,菉豆粥九合,夜間寢睡頗得安穩,湯藥因嘔氣不得進御云。諸御醫等以爲,今番湯藥,亦是治本之方,非出於隨症救急,藥味不便於進服,至有臨進發嘔之候,有難連次强進,今姑停止,更觀數日議進他藥宜當云。加味生脈散,依前煎入矣。敢此問安。答曰,知道。無事矣。
執義李敏英,正言李宜顯三度呈辭。入啓。遞差。
政院啓曰,來二十一日輪對日次,取稟。傳曰,爲之。
全羅監司洪萬朝上疏。大槪,新授湖臬之命,決非已試僨敗者,所可復叨,乞賜遞改,以重藩任事。入啓。答曰,省疏具悉卿懇。卿其勿辭,速往欽哉。
傳曰,明日晝講爲之。
晝講入侍,同知事李益壽,特進官李思永,承旨洪受疇,玉堂崔昌大·李觀命,假注書朴鳳齡,史官尹志和·金興慶,武臣高應文。
今日晝講時,夕講時刻,以申時差退事,榻前定奪,前判書姜鋧敍用事,榻前下敎。
今日朝講時,領事李世白所啓,昨日新薦史官取才事,開坐于備邊司,首薦人李明浚,不爲進參,故仍爲罷坐,今日朝講後,又將開坐,累度催促,無意來詣,未知其有何所執,而新進怠慢之習,殊甚可駭,自前如此之類,有拿推之例,今亦拿問處之,似宜矣。上曰,依爲之。
持平權燧所啓,臣於同僚之避,有不可參涉之端,引避退待矣。處置請出,召牌繼降,嚴畏分義,不得不黽勉就職,而今者同僚,以諫臣自列,又爲引避,臣當處置,而第臣於冉相事,私札酬酢,初旣與聞,則不敢可否之嫌,與前無異,何可晏然苟冒於臺次乎?請命遞斥臣職。上曰,勿辭,退待物論。
正言呂必重所啓,臣於昨者承牌就職之後,伏見持平朴弼明避辭,以臣揷入剩語於避辭中,曲爲李冉相分疏,顯有周護之意,大加非斥,臣不勝瞿然慙恧之至。兩臣自列,各擧李冉相事,而臣旣有外班酬酌之語,則其爲嫌難處置之一段,固其勢然也。蓋冉相覆審時,過剛取謗之事,是臣曾所稔聞者,或慮憲臣之啓,因此而發,有所質問而已,何嘗以憲臣所聞,直歸之於謗言耶?此雖偶發於語次之間者,而引避之際,自不得不有所說破,則臣於其間,有何深意,而憲臣不曾究察,費辭臚列,乃以分疏周護等語,勒加於臣身,臣實未曉也。然旣被其斥,何可晏然蹲居於言地乎?昨緣日暮,今始來避,所失尤大,請命遞斥臣職。上曰,勿辭,退待物論。
副修撰權尙游上疏。大槪,臣於兩司之臣前後之避,終有所不敢自安者,玆敢略陳其委折,伏乞亟罷臣職,以安微分事。入啓。答曰,省疏具悉。爾其勿辭,從速察職。
夕講入侍,知事李畬,特進官李思永,承旨李濟,玉堂崔昌大·李觀命,假注書朴鳳齡,史官尹志和·金興慶。
中宮殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。傳曰,明日爲之。
今日晝講時,羅州牧使宋廷奎,以罷黜改捧傳旨事,榻前定奪。
京畿監司書目,果川呈,以刑曹判書鄭載禧辭職上疏上送事。啓。答曰,卿勿固辭,上來行公,毋使獄訟久滯。
今日夕講時,文廟謁聖,令該曹,待秋稟旨擧行事,及安州牧使金演仍任事,榻前定奪。
再明賓廳日次引見時,科獄干連稟處事,及禁府諸堂上,竝爲入侍事,榻前定奪。燼餘闕
上在昌慶宮。停常參,只晝講。
左承旨沈枰,夷齊廟御筆懸板陪進揭額後,仍爲致祭事,海州地出去。
下直,江原監司李德成,茂長縣監愼惟益。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺一升一合,夜間寢睡,未得安穩云,加味生脈散,依前煎入矣。敢此問安。答曰,知道。無事矣。
昨日朝講時,左議政李世白所啓,赤裳山城史閣修改事,曾已定奪矣。擇日在今月二十七日,數日內史官當爲下去,而卽今史官,只有左右史,新薦人應講付職後,將欲推移下送矣。新薦取才,趁不得爲之,日子迫近,事甚苟簡,修改日子,今姑差退,就前後所擇吉日,觀勢進退,則似無窘急之患,故敢達矣。上曰,依爲之。又所啓,卽今朝著之人,六卿尤爲苟簡,而漢城判尹·刑曹判書,皆在外,亦未上來,故繁劇之地,久有曠官之弊矣。前判書姜鋧,當初所坐,雖有做錯之失,而朝家旣施編配之罰,未得準限之前,特令放釋,可見聖意之包荒矣。當此乏人苟簡之時,亦不可一向廢置,自上更加量度,有所處分,未知,何如?上曰,罰已經年,敍用,可也。參贊官任舜元所啓,光國志慶錄,弘文館,旣盡校正,今當入梓云,而自前御製,則每令宗簿寺刊印矣。今亦依此例,使宗簿寺提調,主管入梓,何如?上曰,依爲之。知事金構曰,書冊印出,是校書館所掌,而今若令宗簿寺印出,則物力必當倍入,頃日觀象監天文地理命書卜書印出時,弊亦不貲,蓋非印冊衙門,而創設冊印之役,其勢自爾如此,且有員役等憑倚耗費之事,故終不如本館之印出矣。任舜元曰,兵判所達,蓋慮物力之濫費,而御製之自宗簿寺開刊,自是前例,則些少所費,固非可論,況宗簿寺官員,着實主管,則亦何有濫觴之弊乎?上曰,今宗簿寺着實主管,開刊印出,可也。
晝講時,參贊洪受疇所啓,凡守令遞改相避之外,皆用罷黜之律,而頃者羅州牧使宋廷奎之變通也,以今姑改差下敎,故以改差捧入傳旨矣。旣因特敎,則以改差仍存乎?上曰,罷職,可也。又所啓,頃日因羅州牧使宋廷奎殺人不卽査覈事,全羅監司金時傑,旣已推考矣。擊錚人,雖已逃遁,柳萬齡一族捉囚嚴覈,則誣罔擊錚人,可以現出,而迄今半年,了無擧行之事,人情頗爲憤鬱,自刑曹別爲行關,刻日行査,斯速啓聞之意,分付,何如?上曰,分付刑曹,可也。
夕講時,同副承旨李濟所啓,常參入侍時,科獄干連人,後日登對時稟處事,命下矣。再明賓廳日次,使之入侍稟處乎?以他無故日使之入侍稟處乎?上曰,賓廳日次入侍,使之稟處,可也。李濟曰,賓廳引見,備局堂上之外,例不得入侍,而今此稟處時,禁府諸堂上,不可不同參分付,使之竝爲入侍,何如?上曰,依爲之。
傳曰,江原監司李德成,留待引見。
晝講入侍,同知事李益壽,特進官李光迪,承旨趙泰耉,玉堂崔昌大·權尙游,假注書朴鳳齡,史官尹志和·金興慶,武臣李汝柱。
中宮殿·世子宮·嬪宮,藥房·政院·玉堂夕問安。答曰,知道。
禮曹啓曰,今月十一日晝講時,檢討官李觀命所啓,海州廟位版,曾前士子輩,以孤竹伯子·叔子書之,故今聞宣額致祭祭文,亦以伯子·叔子書之云。孤竹是國名,而非其姓,則稱之以孤竹伯叔子,甚無意義,考見大明一統志,則灤河夷齊廟,註有曰宋時,封伯夷曰淸惠候,叔齊曰仁惠候,今此祭文中,以此書之,位版亦以此改題,似合事宜,敢達矣。參贊官洪受疇曰,事體重大,當令禮曹考出,雖承旨下去之後,追後下送,宜矣。上曰,令禮曹稟處可也事,傳敎矣。取考大明一統志,永平府夷·齊廟所記,則宋時,封伯夷曰淸惠候,叔齊曰仁惠候,今當依此稱之,而只書淸惠候·仁惠候三字,似爲欠詳,依文廟東西廡位版封號下書名例,以淸惠候伯夷,仁惠候叔齊稱之,似爲合當,祝文與位版,以此改題之意,分付于香室及本道,何如?傳曰,允。
僉知李墪上疏。入啓。答曰,省疏具悉。爾其勿辭。
今日晝講時,侍讀官崔昌大所啓,竝引嫌而退。諫臣避辭,初無深意,何必以此,引以爲嫌?論劾之事,初旣與聞,嫌難處置,其勢固然,外班酬酢,意非周護,憲臣之斥,不必爲嫌,請持平朴弼明·權,正言呂必重出仕。上曰,依啓。
副修撰李觀命上疏。大槪,乞蒙恩遞,俾得救護母病事。入啓。答曰,省疏具悉。爾其勿辭,救護母病。朝報
有政。吏批,以洪受瀗爲繕工提調,金鍰爲黃海都事,鄭宇柱爲咸興判官,許埰爲典牲主簿,金構爲惠民署提調,李世晟爲漢城庶尹,李晩成爲吏曹正郞,金致龍爲執義,金演爲安州牧使,成璹爲禮曹正郞,李彦綱爲工曹判書,李鳳徵爲漢城左尹,兪命凝爲正言,李世奭爲司僕正,嚴纘爲星州牧使,南巘爲濟州牧使,宋宅相爲兵曹佐郞,柳星彩爲會寧府使。
禁義營啓曰,再昨,禁松本營日次,故定送將校矣。捉得犯松僧人一名於眞館,而所斫之松,殆過數百株,積置於其處,推問於僧人,則以爲,近處寺僧輩,欲爲燻造,山直等處,給賂締結,有此犯斫云。數百株松木,非一二僧人之所能獨斫,亦非潛隱難知,則山直之締結僧徒,有此狼藉犯禁之擧,事之痛駭,莫此爲甚,所捉僧人,則旣已移刑曹,而當該山直及僧徒等,亦不可不別樣嚴治,以懲日後,令刑曹,竝爲捉囚,推問科罪,何如?傳曰,允。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺一升二合,菉豆粥四合,夜間寢睡,頗得安穩云,痛候肌熱,亦爲減歇云。諸御醫等以爲,湯藥停止,今已七八日,似當更爲議藥,而苦口之劑,有妨於進御,卽今寢食之節,幸得少勝,更觀數日議進,宜當,加味生脈散,依前煎入矣,敢此問安。答曰,知道。無事矣。
平安監司書目,敢陳悶迫私情,冀蒙恩遞,以伸至情事,上疏上送事。啓。答曰,省疏具悉。卿其勿辭,抑情察職。
傳曰,明日晝講爲之。
明日輪對官落點,兵曹正郞南迪明,司藝朱格,軍資主簿姜聖復,東部主簿李鶴齡,西部主簿李商徵。
傳曰,大臣·備局堂上引見。
中宮殿·世子宮·嬪宮,藥房·政院·玉堂夕問安。答曰,知道。
今日引見時,羅州牧使李晩成,星州牧使仍任,羅州牧使,以無故人口傳差出,催促發行事,榻前下敎。
京畿幼學李壽聃等上疏。大槪,敢伸京外章甫未盡之餘意,請亟擧先正臣金長生腏食文廟之典,使成命無至久閣,邪說不復抵隙,以重斯文,以幸國家事。入啓。答曰,省疏具悉。爾等尊賢斥邪之意,溢於言表,予用嘉尙焉。
京畿監司書目,楊根縣監李肇,邑弊上疏上送事。啓。答曰,省疏具悉。疏辭,令廟堂稟處。
吏曹口傳政事,以李萬東爲羅州牧使。朝報
入侍時,兵判金構所啓,縣房二十坐筋角,自訓局盡爲取用,其中五坐,則中間劃給守禦廳矣。禁義營,以新設軍門,物力不敷,劃給五坐筋角,以爲補用之地,何如?訓鍊大將李基夏曰,訓局與禁衛營,事體自別,當初專用之意,蓋以此也。到今有難變通,若貸用則容或,可也,似不當永給矣。金構曰,軍器不足之處,互相補用,未爲不可,依守禦廳例,許令分用,有何不可乎?上曰,懸房五坐,限二年分送,可也。禁錄
入侍時,兵判金構所啓,近間宣傳官薦出身,無一人得參者,南行則至於四十餘人之多,卽今具爀,以勸武事,旣有別傳敎,沈澍·李森等,亦當調用,而南行窠甚窄,且無窠闕,曾在丙辰萬科後,以出身數多,南行一窠,換作出身窠矣,今亦南行數多,出身一窠,換作南行窠,未知,何如?左議政李世白曰,武班南行窠,旣有定數,而在前武班數多,則移用於南行窠,南行數多,則移用於武窠,已有其例云,依此爲之,未爲不可矣。上曰,出身數多,則南行窠,旣有移用於出身窠之例,隨時變通,未有不可,南行一窠加出,可也。兵錄燼餘闕
上在昌慶宮。停常參,只晝講。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺一升二合,菉豆粥五合,寢睡如前夜之稍安云,加味生脈散,依前煎入矣,敢此問安。答曰,知道。無事矣。
傳曰,明日晝講爲之。
昨日引見時,正言呂必重所啓,請還收丙子科獄罪人等,竝爲放送之命。措辭見上上曰,勿煩。又所啓,請御營大將李弘述,罷職不敍。措辭見上上曰,李弘述用奸情迹,如果昭著,則其罪豈止於罷職耶?武臣自處,旣與文官有異,而且因廟堂啓辭,再牌之後,始爲出仕,則此非冒沒行公,而乃曰人言不足恤,國論不足畏云者,大是情外,殊甚不當,亟停勿煩。又所啓,請還收內官李東卨等及房子英業等減死定配之命。措辭見上上曰,勿煩。又所啓,新除授正言兪命凝,時在江原道春川地,請斯速乘馹上來事,下諭。上曰,依啓。又所啓,御營大將李弘述罷職不敍之啓,實出公議之所在,而科獄用奸之狀,畢露於伊時臺啓中,至於重被臺劾之後,旋復行公,雖緣召命之連降,而揆以廉隅,豈容如是?臣玆敢仍傳前啓矣。聖旨嚴峻,至以情外爲敎,且大臣,以趙完石見差將官之事,月日相左,非其實狀爲言,此尤有不然者,弘述,預爲庇護科獄之計,有此啗誘完石之事,則情狀可謂昭著,而大臣之言如此,臣實未曉也。然旣承嚴敎,且被大臣之斥,何可晏然供職乎?請命遞斥臣職。上曰,臺諫,凡於前人所發之啓,則不分是非,維事連啓者,是近日之弊習,予常以爲非矣。今者臺啓,不明其事之是非,只曰仍傳前啓云者,未知其可也。勿辭,退待物論。
持平權燧所啓,前正字李道原,給倩於茂朱民人,而年久不能準捧,則遽生橫徵之計,自上年以來,凡有茂朱人之因公私事上來者,雖是不干之人,輒皆縱奴捉去,結縛私拘,恐喝威䝱,計其前後所捧之數,則公私馬竝十匹,餘丁木十四匹,兵曹納錢十四兩,雖仍茂朱府之文移刑曹,餘丁木及錢兩,則或已徵納,或令還給,而至於馬匹,則奪取之際,減價折錢,成給手記,掩其奪馬之事,有若只徵其倩錢者然,臣聞來殊極怪駭。取見茂朱府文移與該曹各人等供辭,則道原掠奪之狀,昭不可掩,前後所爲,俱極無狀。道原,以年少文官,自書手記,給倩徵錢,已極不美,而況橫侵鄕人,恣行不法,劫奪馬匹,減價成文,此豈士大之所忍爲者乎?其汚辱衣冠,莫此爲甚,如此牟利駔儈之輩,決不可齒諸朝籍。請前正字李道原,削去仕版。上曰,此豈止於削版乎?拿問處之。又所啓,咸陽郡守李會元,本以濫猾之人,不識羞恥之事,曾在太常,已多鄙瑣之言,及典嶺邑,益肆貪饕之習,符同奸黠之吏,專事牟利,媚悅上官之意,掠殺民牛,馱載絡繹,徵斂無藝,親舊之非理推奴,京客之挾簡干囑,小無持難,一竝曲施,囚繫經冬,怨讟載路,如此不法奸濫之人,決難置諸字牧之任,請咸陽郡守李會元,罷職不敍。上曰,更加詳察處之。又所啓,臣於李道原削版之啓,伏承擬律失當之敎,固當引罪自列,而新入臺端,未諳體例,不卽避辭,致勤聖敎,臣之矇然不察之失,著矣,決不可一刻苟冒於臺次,請命遞斥臣職。上曰,勿辭。退待物論。
前啓,革罷宮庄事,停啓。
晝講入侍,同知事李益壽,特進官李基夏,承旨任舜元,玉堂李坦·權尙游,假注書朴鳳齡,史官尹志和·金興慶,武臣李世璜。
藥房啓曰,伏聞醫官所傳之言,王世子,自昨夕有感冒之候,寒熱頭疼,脈度浮數,進人蔘敗毒散一貼,旋卽嘔吐,達夜煩轉,少無汗氣,朝來症候,一樣云,臣等不勝驚慮之至。不可不趁時用藥,以爲解表之地。臣等卽與諸醫等入診後,議定當進之劑,宜當,敢此仰稟。答曰,問于醫官,勿爲入診。
大殿,政院·玉堂問安。答曰,知道。
中宮殿·世子宮·嬪宮,藥房·政院·玉堂問安。答曰,知道。
藥房再啓曰,問于醫官議藥,勿爲入診事,下敎矣。卽與入侍醫官等商議,則以爲,人蔘敗毒散,今朝已進一貼,而感冒之候,頗重,不可不更用一二貼,以收汗解之效云,元方加葛根·黃芩各一錢,荊芥穗七分,二貼劑入之意,敢啓。答曰,知道。
中宮殿·世子宮·嬪宮,藥房·政院·玉堂夕問安。答曰,知道。
持平朴弼明啓曰,昨朝就職之時,同僚以前正字李道原削版事,構草示臣,臣以果有是事,則誠極駭然,論啓宜當,爲答,而適緣賤疾卒苦,尋單而退矣。同僚乃於筵中,以擬律失當,引避退待,處置歸於臣身,而臣旣有參聞酬酢之語,則何可諉以不爲聯名而晏然可否於立落乎?臣忝叨臺職,無所裨補,運事瀆擾,臣罪尤大,請命遞斥臣職。答曰,勿辭。退待物論。燼餘闕
上在昌慶宮。停常參,只晝講。
五更,月暈回木星。
下直,茂朱府使洪萬恢,黃海兵使申益恬,順天府使丁時潤。
今月二十日引見時,左議政李世白所啓,水原府使申銋,累次呈狀于備局,以爲病勢情狀,不可赴任云。蓋以頃日持平鄭維漸疏中,以守令移差事,有所云云,故引以爲嫌,與忠淸監司李震休辭免之意,一義矣。臺臣疏中,視饒瘠便否等語,槪言近來弊習,實非的指某人之事,而以當之者言之,豈無難安之心乎?呈狀于監司,監司不爲處置,以此亦連呈本司,本司,以斯速還任之意題送,而一向相持,無意還官。本府,曾因前府使趙泰耉之情勢不安,曠官已久之餘,申銋,到任未幾,又如是辭免,當此還上分給,農務方殷之時,本邑曠官之弊,已不可言。若許遞申銋,則亦將有如此守令相繼解歸者,此亦可慮,前以李震休事,聖敎開釋,不許遞改,今亦不當許遞,使之催促,還爲赴任,何如?上曰,與向日李震休事,一義矣。李震休,旣已開釋,而不爲許遞,則宜無異同,水原府使申銋,催促下送,可也。又所啓,賓廳日次,異於外司坐起,而每緣備局堂上不齊,有時頉稟,事甚未安矣。吏曹判書李畬,入直藥房,連在闕內,如非議藥之時,則臨時來詣閤門外,以爲入侍之地,似宜,故敢達。上曰,依爲之。又所啓,臣往來齊陵時,有所聞而關係紀綱,故敢達矣。開城前敎授康友諒,前冬遞歸時,到長湍府,酗酒作弊,擧措怪妄,有若轉輾相鬨,本府下吏二人歐打友諒,傷處狼藉,友諒呈于本府,則府使怒其作弊,不爲聽理,故呈于監營,不過刑問一次後放送,其後臺諫聞之,欲爲論啓而中止,故府使朴慶後之必至遞歸,蓋出於此云矣。友諒之事,雖甚無形,若有可罪之事,則監司啓聞,或自朝廷,隨聞論罪,可也。官員下吏,分義截然,其在事體,豈容如是?決不可以草草治罪,置而不問,分付本道,更爲推治,依法定罪,似當矣。上曰,依爲之。
刑曹參判李基夏所啓,金天義,李秀哲奴子,而不可以奴證主,故當初因判付內辭緣,停刑仍囚矣。此亦一體酌處耶?戶曹判書金鎭龜曰,天義,非元軍,而冒入場中,自有其律,而不可以奴證主,則更無可問之事,不宜一向因囚,亦當有酌處之道矣。上曰,以奴證主,事體不當,故前已停刑仍囚矣。今無更問之端,依事目,以其律處之,可也。又所啓,洪旣濟干連人,事情最緊,已經推覈,或被刑訊者外,禮曹庫直·使令輩,至今因囚,以待結末,而其中亦有入啓保放者矣,此則未知,更爲仍囚耶?似當有處分之道矣。行兵判金構曰,臣意則如此之輩,設有些少可問之端,何可一向等待乎?以寧失不經之意,處之,參酌放送,似可矣。左議政李世白曰,其中干係緊重之類,則先爲疏釋,似當矣。上曰,如此之類,今無更問之事,放送,可也。又所啓,辛聖民,以場中用奸軍士,前已依事目,以邊遠充軍定律,而有參涉於金麟至之事,故尙今因囚矣。此亦參酌處分,未知,何如?戶判金鎭龜曰,辛聖民,旣以科場用奸事,承款,定以邊遠充軍之律,而因金麟至,尙未承服,姑爲因囚,以待麟至結末矣。麟至之罪狀已著,更無可問於聖民者,且文次星等,今已勘律定配,則此亦不可一向仍囚,以當初所定本律,發送,宜矣。上曰,金麟至雖爲承款,別無更問於辛聖民之事,則辛聖民,不可一向仍囚,依前定律,邊遠充軍,可也。
大殿,政院·玉堂問安。答曰,知道。勿爲問安。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺一升二合,菉豆粥八合,夜間有煩虛之候,金銀花茶調進牛黃二分,寢睡稍得安穩云,加味生脈散,依前煎入矣。王世子患候,伏聞昨夕入侍醫官之言,昨日劑入人蔘敗毒散,午後進服一貼,旋又嘔吐,頗有汗氣云,夜來其已更進湯劑,而夬得汗解之效乎?臣等終宵憂慮之至,卽與醫官等入診後,更議當進之藥,宜當,敢此問安,竝爲仰稟。答曰,知道。無事。世子患候,已言於醫官矣,勿爲入診。再啓曰,世子患候,問于入侍醫官,則以爲人蔘敗毒散一貼,去夜分二次無事進服,連有汗氣,肌熱稍減,仍爲間間入睡,朝來諸症,比昨差勝,而餘熱猶未盡祛,小柴胡湯,加乾葛·麥門冬各一錢,山梔炒七分,黃連薰炒五分,連用二三貼,以爲淸熱和解之地,宜當云,此藥劑入之意,敢啓。答曰,知道。
政院啓曰,憲府無行公之員,連以監察茶時,且兩司多官,引避退待,尙未處置,事甚未安。除在外人外,未肅拜之人,竝卽牌招察任,何如?傳曰,允。
假注書朴鳳齡改,代以李廷濟爲之。
禮曹判書嚴緝初度呈辭。入啓。給由。
晝講入侍,知事李畬,特進官閔鎭厚,承旨洪受疇,玉堂李坦·權尙游,假注書李廷濟,史官尹志和·金興慶,武臣趙東陽。
謝恩,執義金致龍,掌令元聖兪。
中宮殿·世子宮·嬪宮,藥房·政院·玉堂夕問安。答曰,知道。
府前啓,請咸陽郡守李會元,罷職不敍。措辭見上竝引嫌而退。請罷之啓,實循公議,則未安之敎,大臣之斥,不必深嫌,削版擬律,未見失當,而前席倉卒,不卽引避,亦出偶然,參聞酬酢,意見旣符,則處置之際,嫌難可否,其勢亦然。請正言呂必重,持平權燧·朴弼明,竝命出仕。答曰,依啓。
今日晝講時,祈雨祭設行事,榻前下敎。鏡城判官李光著罷黜事,榻前下敎。
忠淸監司書目,鴻山呈,以今月初四日巖石轉移,事係變異事。
正言呂必重啓曰,臣之忝叨諫職,已浹二旬矣,埍埃莫裨,瀆擾相續,心常愧懼,若無所容。日昨筵席,以李弘述罷職不敍事,連啓也,適承聖問,卽擧趙完石見差哨官之事,出於啗誘之陰計,伊時臺啓,可見公議之所在,至於廉隅一款,蓋其所遭,關係甚重,召命雖勤,不宜冒出之意,有所仰對矣。雖緣臣生疏於臺例,拙訥於言語,不能有以夬部明析,感回聖聽,而若其是非之辨,不至全沒,及至自列之際,復申其意,而日月之明,猶有所未盡諒察,至以不明其事之是非,只傳前啓爲敎,臣於此尤不勝瞿然慙恧,繼之以悚慄也。夫職居言責,昧於是非,只以因循前人之論爲事,則是尸居其職耳,將焉用諫官爲哉?臣誠譾劣無狀,仰對之言,引避之辭,俱不能有槪於聖心,致有此未安之敎,何敢一刻晏然於職次乎?請命遞斥臣職。答曰,勿辭,退待物論。燼餘闕
上在昌慶宮。停常參·經筵。
二更,流星出天紅星下,入巽方天際,狀如鉢,尾長三四尺許,色赤。
中宮殿誕日,政院·玉堂·二品以上·六曹問安。答曰,知道。
世子宮·嬪宮,藥房·政院·玉堂問安。答曰,知道。
中宮殿,藥房問安。答曰知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺一升,菉豆粥一升一合,夜間有虛煩之候,金銀花茶調進牛黃二分,寢睡比前夜稍勝云,加味生脈散,依前煎入矣。王世子患候,伏聞醫官所傳之言,昨日劑入湯藥,無事進服,諸症頗得和解云,夜間益有夬解之效,而夜間寢睡,亦得安穩乎?臣等憂慮未已,敢此問安。答曰,知道。無事。世子患候,差勝矣。自今日提調,輪回直宿。
禮曹啓曰,祈雨祭設行事,命下矣。今月初十日得雨,雖不得周洽,而一旬之間,不至久旱,故有所等待矣。近日凄風連吹,雨意漠然,節迫芒種,播種愆期,前頭民事,極爲可慮。依定奪,初次祈雨祭,風雲雷雨山川雩祀·三角山·木覓山·漢江等處,不卜日來二十五日設行之意,知委,何如?傳曰,允。
今月二十日引見時,判義禁金構所啓,大科獄干連罪囚中,文次星·金時興·辛馨馥三人,則當初先爲承款,而以換封人等未結末之故,尙未勘律而仍囚矣。上曰,文次星等三人,旣已承款,考律處置,宜矣。金構曰,科獄元無律文,換封人,雖已承款,當有別爲定律之事矣。干連人,似當隨其元獄結末,與之同律,而第當初已有自首者,本律減一等之敎,則文次星等,是初頭承服之人,先爲參酌定律,何如?持平權燧曰,今此科獄罪人情迹,萬分絶痛,正犯未勘罪之前,干連人先爲酌處,決知其不可,且與受同罪,律不可低昂。文次星等,先爲酌處,則正犯在囚者,亦其擬律之無異,竝或承款,則其將以此律論斷耶?此事節節妨礙,終涉苟且,臣以今日酌處爲重難者,亦以此也。正言呂必重曰,凡議讞獄囚,參酌定律,乃是有司之責,今此稟處之擧,旣未知其爲十分洽當道理,況此文次星等,則元獄尙未承款,法文且無當律,不可輕先酌處,且念旣曰酌處,則應爲分配於遠地,元獄鉤問之際,若使辭連於此輩,則勢將還爲拿致,往返之間,當費幾許日字耶?獄事三年延拖,輿情以此鬱抑,而又因此多費日字,則尤極可慮,臣意則姑爲仍囚,以待正犯之輸情,同爲處決,似可矣。上曰,大臣之意,何如?左議政李世白曰,今此科獄,所坐甚重,臺臣之言,不無意見,且當初自首者減律事,稟定之時,臣以病不得入參,而其時已不無畢竟難處之慮矣。此輩罪犯,雖難容貸,而旣有當初減等之敎,且其情節,與正犯稍似有間,擧子則以名家子弟,作此奸慝之事,誠爲萬萬絶痛,而常漢輩之受賂行奸,尙何足責乎?先爲酌處,不知其大段不可矣。右議政申琓曰,臣於科獄,有親嫌,故前日下詢之時,不敢仰達,此雖與科獄罪人有異,旣是干係科獄,故有不敢可否矣。上曰,禁府堂上,以次陳達。知義禁金鎭龜曰,文次星等,雖已承服,而正犯猶未結末,故尙不得勘律矣。臣在刑曹時,辛聖民,非元軍而冒入場中,渠且承款,其律,當爲邊遠充軍,而以其干連於金麟至,故尙今仍囚矣。以按律事體言之,則正犯未結末之前,如文次星等干連之類,亦不可先爲酌處,而但獄囚彌滿,經年閱歲,此自上所以軫念,而有此酌處之擧也。換封罪人,情迹彰著,更無可問,時未承款而已,文次星等之仍囚,與勘罪實無輕重於元獄,而第臺閣執法之論,旣以仍囚爲言,有司之臣,更無可達矣。金構曰,今此酌處,出於不得已,非應行之事也。文次星等,厥罪旣服,則在渠更無可問之端,正犯雖皆承服,不過服此三人之言,今雖仍置,小無所關於科獄,如權繼昌先爲處決之例,似無異同矣。同義禁李光迪曰,文次星等三人之罪,受賂用奸於科場,情迹畢露,旣皆承款,法當依律勘斷,不必待元獄結末,而受銀用奸,情狀絶痛,但以科場用奸之律,勘罪,則未免爲失刑,將無以懲勵於日後矣。同義禁李益壽曰,文次星等,旣已承款,更無參干於罪囚質問之事,先爲酌處,固無不可,而法文中若無相當之律,則問于大臣,生死輕重間,速爲勘斷,臣意則獄囚淹滯,疏決爲急,雖有網漏之患,參酌處決,可矣。上曰,以士爲名者,聚銀換封,爲此不忍爲之事,情狀極爲絶痛,而至於無知下輩之受賂和應,固無足怪,所犯雖重,視諸擧子,稍似有間,且當初鉤問時,旣有自首者,本律減一等之敎,文次星·金時興·辛馨馥等,減死,何如?李世白曰,參酌處分,此外無他矣。金構曰,文案浩多,不能詳記,而三人之中,有初頭卽爲自首者,或有因人現發而承款者矣。左副承旨趙泰耉曰,三人中先自直招者,依當初傳敎減死,容或可矣,其中亦有因他人招辭,語窮而輸情者,此則似與先爲直招者,有異,似不當竝在減死中矣。上曰,承旨之言,何如?李世白曰,初頭直招,從後輸情,亦似有異,承旨之言,是矣。金構曰,三人雖同律,而就其中,文次星·金時興,初頭自首,辛馨馥之一次刑訊後吐實,似當稍有分等之道矣。上曰,文次星·金時興,減死極邊定配,辛馨馥,減死絶島定配,可也。金構曰,此三人,當初皆以刑曹罪人,移來禁府矣。更爲移送刑曹,何如?上曰,移刑曹定配,可也。
全羅監司書目,去三月二十五日以後,大雨連注,兩麥多被損傷,南原等五邑,今四月初九日霜降,立苗麥·粟·木花,亦被其害,民事可慮事。
黃海監司書目,正當各穀落種立苗之時,閱月久旱之餘,兩巡得雨,僅至一犁許,旋卽開霽,凄風連吹,前頭民事,極爲可慮事。
忠淸監司書目,公州等七邑,今月初十日,僅得一犁雨,木川等七邑,今月初十日,亦得犁雨,而初九日十日,連夜霜降,天安·尼山兩邑段,初十日雨雹,此時霜雹,事係變異事。
政府翰林取才,李明浚·朴鳳齡,綱目略。
忠淸監司書目,尼山呈,以左參贊尹拯病重上去不得事。啓。傳曰,須勿撝謙,安心就道,以副虛佇之望事,回諭。
吏曹口傳政事,檢閱單,李明浚。
中宮殿·世子宮·嬪宮,藥房·政院·玉堂夕問安。答曰,知道。
京畿監司書目,楊州呈,以左尹李鳳徵辭職上疏上送事。啓。答曰,省疏具悉。卿其勿辭,上來察職。朝報
政院啓曰,今此禮曹,啓聖祠奉安時,節目磨鍊啓目中,曾點·孟孫氏位次,當爲在西東向,而誤以在東西向,書塡,莫重祀典磨鍊啓下之際,奏語之事,所當十分詳察,而有此錯誤,致勤聖敎,當該堂上郞廳,不可無警責之道,竝從重推考,臣亦有不察之失,惶恐待罪。傳曰,依啓。勿待罪。禮錄燼餘闕
上在昌慶宮。停常參·經筵。
辰時,日暈左珥。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺七合,菉豆粥一升,夜間有虛煩之候,金銀花茶調進牛黃一分,寢睡稍得安穩,加味生脈散,依前煎入矣。王世子患候,昨有差勝之敎,又聞入侍醫官之言,湯藥連次進服,感候幾盡和解云,夜來其有夬安之效乎?敢此問安。答曰,知道。無事。世子患候,今已差愈矣。
今月二十二日晝講時,知事李畬所啓,鏡城判官李光著,本曹亦知有老父,而未詳其年歲幾何,備望受點矣。光著居在海州,而以邊倅之故,不敢在家呈狀,上來肅謝後,連呈所志,以爲老父,有積年痼疾,莫保朝夕,情理決難赴任云。聞其父年今六十八,果有實病,沈痼已久,而旣未滿法限,則邊倅以情理許遞,有違法例,故以待其少差赴任之意,連次題送,而其父病差歇未易,本府不可一向曠官,曾前爲此任者,若親老病甚,衆所共知,則年歲雖未滿法限,本曹亦有啓罷之時,而此則事未妥當,故不敢變通矣。曾經侍從之人,情理如右,强迫催送,有所可矜,而至於啓遞,則未安,故敢此仰達矣。上曰,有難强迫,罷黜,可也。
參贊官洪受疇所啓,近來旱災太甚,欲雨不雨,凄風連吹,杲日下曝,將來之憂,有不可言,連見狀聞,或聞人言,則湖南則雨水太過,嶺南不至乾涸,兩西·畿湖,旱氣太甚,祈雨祭,似不可已,而節候尙早,該曹未及啓稟矣。丁丑年臣待罪本院,陪從聖上,親禱社壇,卽四月二十二日,適丁今日,伊時臣僚疏章,不卜日設行矣,今亦分付該曹,何如?上曰,旱災太甚,凄風連吹,甚可悶也,祈雨祭設行,可也。又所啓,臣方待罪戶房,故敢達。朝見黃海監司狀啓,則飢疫沒死成冊,松禾縣則新舊遞改之際,未免漏落云,而今始更査成冊上來矣。外方如此之患,固不足言,而畿甸亦有此事,楊州牧癘疫合沒成冊,當初自備局退送,故本官,就合沒人所食中,則去石數以報,以致未蕩減四百石,侵徵於合沒之隣族,飢饉合沒,且千戶,又爲査報,則巡營,以無沒死時公文,都退之,所謂沒死之類,離家取食於賑廳設粥之所,安有沒死時公文乎?其時楊州牧,不能爭執,以無一戶合沒爲報,以楊州物衆地大,乙丙大殺之年,豈無一戶之合沒乎?到今本官,或上疏,或論報,或粘移爲宜,而事關上司,不無窒礙處,卽今更査,似非其時,而預爲釐正,方可及於秋捧之磨鍊矣。知事李畬曰,楊州事,臣亦聞之,此實難處矣。自上特施非常大霈之典,民皆鼓舞,而各邑絶戶之入於成冊者,甚少,不能均被惠澤,以此民甚缺望,今若使之改成冊,則必無限節,亦何可蕩然盡減乎?紀綱解弛,朝令不行,當初成冊之時,不能精査,以致如此,廟堂爲慮虛實相蒙,不許追錄,此固然矣。但楊州,則民戶將至七八千,爲廣州·水原之亞,而聞丙子戶籍,比癸酉所減,爲一千五百戶,己卯戶籍,比丙子,又減九百戶云,其所減之戶,固宜有流移者,未必盡爲沒死,而至於無一戶飢饉合沒,則決無之理也。聞以廣州之大,亦無一戶入於成冊,其不實甚矣。楊州,以陵寢所在之地,理宜加恤,且初捧成冊處,則勢難盡改,而至於全無成冊所報處,則恐合有變通之道矣。特進官閔鎭厚曰,臣亦聞此事矣。癘疫合沒之類,所食穀物,勒令減數,其未入於蕩滌中者,還爲分徵於隣族云,此一款,尤極不可矣。參贊官洪受疇曰,臣之所聞,只是楊州一邑,而以楊州推之,他邑可知,而査整之路一開,則紛紜之弊必多,此亦甚可慮也。臣意則勿論邑之大小,癘疫飢饉之間,以無一戶合沒稱冤處,則不可不別爲更査,以示聖上之德意,以解死者之含冤,似宜矣。上曰,令廟堂,稟處。
府啓,引嫌而退。仍前傳啓,旣循公議未安之敎,何必深嫌?請正言呂必重出仕。答曰,依啓。
中宮殿·世子宮·嬪宮,藥房·政院·玉堂夕問安。答曰,知道。
傳曰,史官三員待命,騎馬九匹立之,祈雨祭等處內摘奸。燼餘闕
上在昌慶宮。停常參·經筵。
未時,日暈。
下直,通津府使崔樸。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺五合,菉豆粥九合,時有煩渴引飮之候,夜間寢睡,稍得安穩云。湯藥停止,已過十日,而食治近又減少,熱候猶未盡祛,膿汁出流,一樣無減,不可不更議當進之藥,故臣等與諸御醫商確,則以爲,肌熱煩渴之候,又復如此,有難專用純補之劑。前日所進托裡消毒飮,加貝母一錢,柴胡·防風各一錢,升麻五分,連進宜當云,此藥自今日劑煎以入矣。世子患候,伏聞昨日入侍醫官之言,已臻平復,更無議藥之事云,臣等不勝喜幸之至。夜來氣候,一向安寧乎?敢此問安。答曰,知道。無事。世子氣候平穩矣。
禮曹判書嚴緝再度呈辭。入啓。加給由。
傳曰,明日晝講爲之。
京畿監司書目,道內各邑,旱乾比酷,凄風連吹,田疇龜坼,播種愆期,至於兩麥及木花,根葉漸枯,民事可慮事。
傳曰,大臣·備局堂上引見。
領敦寧府事南九萬上疏。大槪,更陳前日休致之請,伏乞亟許哀懇,以全終始之恩事。入啓。傳曰,遣承旨敦諭。
大臣·備局堂上引見入侍時,執義金致龍所啓,故進士兪碩基,娶尹姓人之女,生一子彦聖之後,碩基疎棄其妻,不與相見者,二十餘年,碩基身故,至于今春,碩基父命觀,又死,而碩基子彦聖,代服其喪,尹氏又自其家,聞喪而來,則命觀之弟若子及其親黨,無一人異議者,而獨命觀妹婿沈益謙,恣意作梗,拒塞尹女,使不得接迹於家內,彦聖所服之衰麻,勒令脫去,則尹女痛哭彷徨,出無所適,直抵于家後山其夫葬處,手裁諺書,懸於墓木,折取樹枝,揷頸而死,隣里見者,莫不痛傷慘切,事之驚駭,莫此爲甚。設令尹女,眞有當黜之惡,自其一家,相議處置,明其爲罪,事理當然,益謙,以外人,何敢挺身擔當,驅迫斥絶,以至於自裁之境乎?其悖理蔑義,逼人致死之罪,不可不嚴加懲治。至於命觀之弟命謙,以其一家之長,不能善處,致有此家變,亦難免其罪,請沈益謙·兪命謙,令該曹,囚禁究問,以爲明覈處置之地。上曰,依啓。
正言呂必重所啓,凡臺官承牌,與大臣相逢於路中,則下馬相揖,禮也。臣於昨者承牌詣闕之際,逢大臣於曲路,命牌已先遠過,卽當下馬進揖於大臣,而倉卒之際,誤爲掠過,大臣,以此招致所帶院吏,言其未安之意,臣之壞損體例,大矣,何可以該吏之免於替治,爲幸而晏然在職乎?請命遞斥臣職。上曰,勿辭,退待物論。
中宮殿·世子宮·嬪宮,藥房·政院·玉堂夕問安。答曰,知道。朝報
入侍時,校理崔昌大所啓,端川牧場事,臣亦欲有所達矣。牧場,例有避雨雪假家,而必趁點馬之行,造成矣。材木則北靑以北,明川以南五邑,分力輸送,而端川爲邑,在磨雲·磨天兩嶺之間,馱載牛馬,輸越峻嶺,耗費民力,不可勝數,而牧馬野性,素不調馴,雖値冬節,尠或入處,假家之設,只爲逢點於點馬之行,旋卽撤毁,盡歸牧子輩私用之資,而數邑民弊,罔有紀極,臣之承召上來也,五邑之民累百餘名,齊聲號訴,而臣以過去別星,無由變通,或令不設假家,或令仍存勿毁,隨毁隨補,宜令太僕,從長變通矣。右議政申琓曰,臣曾待罪太僕,亦知此事,此亦不可無者也。或値風寒雨雪,以爲馬群休息之所,故京畿及諸處牧場,皆有之矣。上曰,牧場皆有避雨雪假家矣。左副承旨趙泰耉曰,臣於頃年奉使時,詳知此弊,故亦爲備陳於書啓中矣。大凡山野放牧之馬,冬深雪積之後,無所食之草,吃齧樹皮,以致骨立致死者,有之,牧場假家之設,蓋爲此也,而無益於實效,徒爲弊端,旣如崔昌大之所達,且穀草,歲給許多,以爲三冬飼秣之資,而北馬性品剛勁,雖當冬疲敗,春開草茂,旋卽充健,且雖有些少所益,此本近於率獸食人,非王政之所可爲,況無實效乎?遠邑之民,踰嶺涉險,搬輸極難,其勢不得不收合錢文,防塞於牧所,盡歸私用,而貽弊各邑,則罔有其極,此不可不變通矣。右相申琓曰,當初設置,意有所在,而濫觴浪費之弊,誠如是矣。若或參酌變通,則可也,而不可全然革罷矣。上曰,京畿諸牧,亦皆爲假家矣。崔昌大曰,穀草運送之弊,臣未及盡達矣,誠如趙泰耉之言,而呈訴者之言,皆謂千餘同穀草,元無一束養馬之實,蓋放牧之馬,不肯食故也。此言則有不可信,而臣又聞諸牧子輩,則亦言放牧之馬,實無吃穀草之事云,此尤無謂之甚,穀草所當先減,不令輸送矣。上曰,令太僕稟處。太錄
入侍時,右議政申琓所啓,四山松木殆盡,新長兒松,漸有向茂之望,卽今蟲災,又爲熾盛,東北尤甚,餘存者又將盡矣。此係天災,難容人力,古人亦或有捕滅之擧,且前捕拾,不無其效,枝枝葉葉,決不可盡捕,五六月作繭後摘取,則易爲功,而人不傷云,此言頗然。昨年則旣未及爲之,今年則分付漢城府,預待五部坊民,待其作繭,限日捕拾,則庶有寢息之效,以此分付漢城,何如?上曰,依爲之。兆錄
引見時,戶曹判書金鎭龜所啓,內三廳免身例納禁斷之後,鋪陳債,自兵曹磨鍊上下,而通禮院及訓鍊院祿官權知等廳,則亦爲禁斷免身例納,自戶曹一年上下之數,合計木五同五匹矣。內三廳免身例納,比前稍減云,而今已復舊,鋪陳債,兵曹不爲上下,通禮院·訓鍊院免身例納,亦爲許其復舊,俾不得如前濫觴,而鋪陳債,則本曹亦依兵曹例,勿爲上下,何如?上曰,依爲之。通錄燼餘
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺,未滿一合,菉豆粥三合,饅頭·湯麪·肉味等物,間進少許,胎水調進牛黃一分,湯劑則不爲進御,夜間寢睡稍安云,近日水刺之節,稍勝,方以爲幸矣。昨日則頓無所進,便道滑數,累日不止,臣等不勝憂悶之至。與諸御醫及儒醫等商議,則以爲,卽今進食止洩之方,最爲緊急,托裡消毒飮,今姑停止,異功散,加白芍藥酒炒一錢,神麯炒七分,砂仁炒硏,升麻各五分,連進三貼,宜當云,此藥劑煎以入,加味生脈散,亦煎入矣,敢此問安。答曰,知道。無事矣。
禮曹判書嚴緝三度呈辭。入啓。遞差。
同副承旨李濟書啓,臣承命敦諭于領府事南九萬,則以爲,臣之乞退,不但以年至而已,疾病昏耗,更無餘地者,已多年所,不欲仍據職秩,斃於京中者,乃是區區宿計,此非但爲賤臣一身之私而已,亦恐貽累於朝廷,耿耿一念,結在心腑,何敢游辭飾讓,以欺天日之明哉?今玆入京留滯,至於二載者,專爲坤候之未復,今聞嘗藥諸臣,有輪直之命,伏想症候,有一分稍減之效,而臣之病勢,誠有朝暮溘然之狀,臣恐不日殞絶,有負歸死畎畝之私心,從前積年之哀籲,又將盡歸虛套,情理崩迫,不得不冒死陳情,而非但未蒙矜許之命,乃有此非常之特恩,承宣夜臨,傳諭十行,魂驚涕迸,罔知所出,震慄之中,辭不成說。謹當更陳一章,以請鈇鉞之誅云矣,敢啓。傳曰,知道。
傳曰,今日晝講停。
禮曹,再次祈雨祭,社稷·宗廟·北郊,不卜日來二十八日設行事,知委,何如?啓依所啓施行。
政院口傳啓曰,今聞領府事南九萬,出城仍向前路云,係是大臣去就,敢達。傳曰,此備忘,遣史官傳諭于南領府事處。
備忘記,昨見卿疏,知卿長往之志,已決,不覺愕然。卽遣近侍,諭予至意,庶幾卿之諒予誠而回遐心矣,不料承宣纔還,去國蒼黃,是何情志之不相孚,一至於此哉?缺然此慙,如失左右手也。噫,卿以宿德元老,誠深體國,義同休戚,小子之平日倚毗尊信,爲如何,而今玆多難之秋,不思所以夾輔王室,汲汲然引年求退,棄予邁邁,是豈所望於卿者,而於卿心亦果安耶,不安耶?卿若熟思之,則必惕然而悟,幡然復路矣。予不多誥,卿毋困我,卽速就道,勉副至望。仍傳曰,遣史官傳諭。
中宮殿·世子宮·嬪宮,藥房·政院·玉堂夕問安。答曰,知道。
府啓,引嫌而退。路遇大臣,直爲掠過,雖承召牌,未免失體,請正言呂必重遞差。答曰,依啓。
京畿監司書目,楊州呈,以左尹李鳳徵病重上去不得事。啓。傳曰,卿勿過辭,從速上來,察職事,回諭。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺,朝前一合,午間三合,旋卽嘔吐,兼出淸痰,菉豆粥一升,人蔘粟米飮一升,湯藥不得進御,肌熱午後頗盛,夜間稍安,寢睡亦稍安云。經年未寧之中,扶接元氣,只在於水刺一節,而厭進之候,近日特甚,而湯劑亦連日未得進御,臣等不勝煎悶之至,與諸御醫相議,則以爲,此時湯劑,旣難强進,人蔘粟米飮,和薑汁進御,最切於扶元定嘔之道云,人蔘粟米飮,今方煎入矣。日昨有提調輪直之命,而卽今症候,有加無減,臣等暫時退伏,亦甚未安,仍前竝直,宜當,敢此問安,竝爲仰稟。答曰,知道。無事矣。
假注書權斗紀書啓,臣敬奉聖旨,馳往往十里領府事南九萬所到處傳諭,則以爲,去夜承宣之回,敢陳賤臣情勢,萬分崩蹙之狀,庶幾天地父母,俯垂鑑諒,且念賤臣,以情以病,決無仍因留滯京中之勢,不得已扶曳殘骸,將欲退伏江郊,以爲進退之計矣。不意史官,追到城外,傳宣諭旨,丁寧十行,聖意勤篤,凡諸引諭之敎,無非賤臣萬萬不敢承當者,恩降身眇,禮踰事舛,誠不勝震慄罔措之至。私心悃款,更欲仰暴,而路次倉卒,不得措說,臣罪尤不勝容誅。就伏寓次之後,謹當陳章俟命云矣,敢啓。傳曰,知道。
吏曹啓曰,臺諫有闕,政事,取稟。傳曰,明日爲之。
傳曰,明日晝講爲之。
政院啓曰,來初一日輪對日次,取稟。傳曰,爲之。
今月二十五日引見時,右議政申琓所啓,自前刑曹·漢城府官員,或因些少公事,或非公法之所當囚者,而稱以拘留,留民於鎖匠房及使令房,或過累日,幽置鎖蟄,無異嚴囚,都下之民,多受其害,曾前亦有禁止之令,而亦不遵行,此後則一切防禁,何如?兵曹判書金構曰,臣亦前日待罪秋曹堂上,故略知委折,此事不可一切禁斷,或係決訟徵債等事,推覈方始,不可盡爲囚禁者,若無拘留之事,則或致逃失,事多不行,故不得不如是,若有憑藉濫觴之弊,則誠不可不禁矣。申琓曰,或不係公事,而爲私拘留者,甚多,堂上不知,而郞廳擅爲者,亦衆,此民怨之所由興也。今後則大段事外,勿爲拘留事,分付,似宜矣。上曰,依爲之。又所啓,生民休戚,實係守令之賢否,守令之得人,甚難,至於大州牧難治處,則難其人,故曾前善治守令,自該曹別爲抄錄,稱以州牧被抄,以此調用矣。年歲旣久,餘者無幾,每當州牧之窠,常患乏人。判敦寧崔錫〈鼎〉在銓時,將欲依此抄啓,而未及爲之,臣之待罪銓席也,亦欲別擇善治之人,議於廟堂,抄啓而用之,亦未及爲之矣。頃日該曹,以御史·監司之累次褒啓及聲績表著者,更加抄出,議于廟堂啓下後,以此隨差州牧之窠,則似無苟簡之患矣。上曰,此事曾欲爲之而未及擧行矣,爲之,可也。又所啓,臣自北關來時,以沿路所聞,敢達。端川牧場牧子等,乙丙飢死之餘,僅存十餘人矣,司僕遺故失木未收者,殆至數十同,而此則因戊寅以上身布蕩減之令,入於其中,而虎囕贖木,則因其時監牧官,不識事體,只報監營,不報本司之故,本寺一向徵納,若干牧子,將不能支吾云。不報本寺,是乃監牧官之罪,而牧子則誠爲可矜矣。且國家特軫民事,戊寅以上諸般身役,一竝蕩減,而此輩獨不蒙惠,實爲稱冤之端,分付太僕,一體蕩減,爲宜矣。上曰,令太僕稟處。
戶曹判書金鎭龜所啓,向日咸鏡監司兪得一,以各邑還上捧未捧,區別啓聞,其中居末德源府使李東振,自備局回啓,令本道決杖矣。且北道異於他道,田稅無上納之規,盡爲捧留本官,故田稅捧未捧,竝錄於啓本中,而其居末,則明川府使李命徵也。此則只是北路之事,故無他可據之例,而與還上居末守令,似無異同,事當一體,令本道決杖,故敢達。上曰,一體決杖,可也。
傳曰,史官三員待命,騎馬九匹立之,祈雨祭所內摘奸。
中宮殿·世子宮·嬪宮,政院·玉堂夕問安。答曰,知道。
領府事南九萬上疏。大槪,再承誤命,惶恐罔措,更陳瀝血之忱,冀蒙恩許事。入啓。答曰,省疏具悉卿懇。纔諭至意,更何多誥?自卿去國,缺然思想,望卿改圖,政如今日之望雨,其不可一向恝然,以孤側席如渴之意也,決矣。卿其毋執撝謙,安心登途,少慰予心。仍傳曰,遣史官傳諭。燼餘闕
上在昌慶宮。停常參,只晝講。
自辰時至未時,日暈。
下直,長湍府使趙相周。
右尹柳之發再度呈辭。入啓。加給由。
大殿·中宮殿·世子宮,政院·玉堂·二品以上·六曹問安。答曰,知道。
中宮殿·世子宮,藥房問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺五合,菉豆粥四合,夜間寢睡稍安,而大便度數,比前頻數云,臣等不勝憂悶之至。諸醫等以爲,水刺厭進,元氣虛脫之中,泄候又復如此,前日議定異功散,不可不及時進用云,此藥依前加入,劑煎以入,人蔘粟米飮,牛黃六一散,亦爲煎入矣,敢此問安。答曰,知道。無事矣。
政院啓曰,右副承旨任舜元,服制已行四日,出仕,何如?傳曰,允。
假注書李廷濟書啓,臣敬奉聖旨,馳往纛島江村領府事南九萬所住處傳宣,則以爲,臣瀝盡肝血,仰叫天閽,而猶未蒙聖慈之矜許,自傷誠意之淺薄,寧欲溘然而不可得也。且念螻蟻微臣之去來,何所關係於朝家,而三承聖敎,一向敦勉,有若爲國輕重者然,臣於此尤不勝慙惶戰悸之至,伏地悲泣,不知所達云矣,敢啓。傳曰,勤摯之旨屢宣,而遐心之回逾邈,自愧誠淺,無以爲諭。卿其體寡昧之思想,念藥院之竝直,從容去就,以副予望事,更往傳諭。
全羅監司書目,金堤郡守李呈病歸家之後,症勢添重,還任無期,不得已罷黜事。
江原監司書目,襄陽府使南致熏病重罷黜事。
兵曹參判閔鎭厚上疏。大槪,丁時鳳等呈疏之時,騎省卽許入送,而乃以壅蔽爲言,公肆無限醜辱,只此一事,亦可見此輩欺天之情態,誠可痛惋。喉司旣以此陳啓,則臣亦不可晏然,乞遞臣職,以夬人心事。入啓。答曰,省疏具悉。卿其勿辭,從速察職。
兵曹參議金鎭圭辭職上疏。入啓。答曰,省疏具悉。爾其勿辭,從速察職。
府啓,都事爲任甚重,不可不擇差,而近來多不愼簡,致人竊議,久矣。新除授平安都事尹樟,黃海都事金鍰,或素乏聲望,或全無履歷,而遽爾擬差,除目之下,物情爲駭,佐幕一道,彈壓列邑之責,不可付諸如此之人,請平安都事尹樟,黃海都事金鍰,竝命遞差。滯囚幽鬱,爲今日痼弊,而宋文壁自刎,實爲前古之所未有,聽聞所及,莫不驚愕,王獄事體,至嚴且重,設有罪大於文璧者,任其自裁,莫之知禁,則關係不輕,後弊難防,伊日入直郞廳,不可問備而止,請禁府入直當該郞廳,罷職。答曰,不允。
晝講入侍,同知事李益壽,特進官李基夏,承旨李濟,玉堂李坦·李觀命,注書朴熙晉,兼春秋申奎,史官李明浚,武官金淮。
忠淸監司書目,忠州牧使李健命,母病甚重,受由上京,連次呈狀,無意還任,罷黜事。
假注書李廷濟書啓,臣承命更往于纛島江村領府事南九萬所住處,傳宣聖旨,則以爲,無狀賤臣,於朝廷有何毫末裨補,而乃因一去來,上煩聖敎之勤摰,至於再三,恐懼之極,方欲攢地以入。又不意夜分之後,史官跋來,更宣恩旨,奉讀流涕,不知所言。伏聞坤候,復有未寧,藥院竝直,朝廷問安,其在臣子情理分義,不敢仍尋前路,瞻望象魏,不勝惝怳之至云矣,敢啓。傳曰,今觀書啓,有不敢仍尋前路之語,予甚欣幸。卿其亟遵前旨,安心入來之意,更往傳諭。
政院啓曰,三次祈雨祭,自前遣近侍設行矣。今亦似當依此例擧行,以此意分付該曹乎?敢稟。傳曰,三次祈雨祭,風雲雷雨雩祀,遣重臣,三角·木覓山·漢江,遣近侍,自是前例,依此擧行。又啓曰,三次祈雨祭,遣近侍設行事,允下矣。都承旨李墪藥房直宿,左承旨沈枰奉命未還,臣受疇及左副承旨趙泰耉,右副承旨任舜元,分詣三處祭壇,則廳中只有同副承旨李濟,對直無以移推,何以爲之?敢稟。傳曰,左承旨沈枰改差。
傳曰,啓聖祠營建時,堂上以下員役等,竝書啓。
吏曹啓曰,承旨有闕,政事,取稟。傳曰,明日爲之。
中宮殿·世子宮·嬪宮,藥房·政院·玉堂夕問安。答曰,知道。朝報
有政。吏批,以李世華爲氷庫提調,嚴緝爲漢城判尹,黃一夏爲正言,金栽爲兵曹佐郞,李景華爲工曹正郞,殷夢相爲禮曹佐郞,李觀命爲兼中學敎授,李敏英爲掌樂正,洪柱震爲司成,任堂爲襄陽府使,李允文爲右通禮,洪受瀗爲禮曹判書,宋相哲爲金堤郡守,申奎爲咸陽郡守,南彦昌爲鏡城判官。
上在昌慶宮。停常參·經筵。
大殿,政院·玉堂·二品以上·六曹問安。答曰,知道。勿爲問安。
中宮殿·世子宮·嬪宮,藥房·政院·玉堂問安。答曰,知道。
中宮殿·世子宮,二品以上·六曹問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺七合,養元粥三合,人蔘粟米飮一升五合,湯藥不爲進御,而夜間寢睡,頗得安穩云,異功散及人蔘粟米飮,依前煎入矣,敢此問安。答曰,知道。無事矣。
假注書李廷濟改,代以金相元爲之。
假注書金相元書啓,臣敬奉聖批,馳往于廣州西面押鷗亭南九萬所住處傳諭,則以爲,臣之情理病狀,苟有萬分之一可以淹留京輦,初何敢故爲矯飾,嘗試君父,甘心自陷於萬戮猶輕之罪哉?卽今臣之遲留江上,實欲住在近地,速伏聞坤殿症候,更得稍安之報,而亦緣臣賤疾之苦劇,肢體麻痺,頭目暈眩,小有運動,輒有垂絶之狀,雖欲趁日作行,亦不可得故耳。此則前後來臨史官所共目見者,今者恩旨稠疊,史官絡繹,斷非愚分所堪承當,責遵前旨,安心入來,必以違命,又犯天誅,左右思量,均爲命卒之時。蹢躅路次,雪涕於悒,精神飛散,不知所對,謹當俟得稍定,更陳血懇云矣,敢啓。傳曰,知道。
政院啓曰,今日賓廳日次,兩司當爲來待,而諫院多官皆在外,新除授正言黃一夏,時未肅拜,卽爲牌招,何如?傳曰,允。
謝恩,正言黃一夏。
傳曰,大臣·備局堂上引見。
備忘記,啓聖祠營建時,堂上大司成李益壽,參議尹世紀,各半熟馬一匹賜給。監造官學正邊攸,假監役沈廷老,竝陞敍,算員洪載源,上弦弓一張賜給。奏時官以下員役工匹等,令該曹,米布分等磨鍊題給。
禮曹,三次祈雨祭,不卜日來五月初二日設行事,知委,何如?啓依所啓施行。
中宮殿·世子宮·嬪宮,藥房·政院·玉堂夕問安。答曰,知道。
今日引見時,濟州牧使南巘遞差事,榻前下敎。
執義金致龍所啓,請平安都事尹樟,黃海都事金鍰,竝命改差。措辭見上上曰,依啓。請禁府當該入直郞廳,罷職。措辭見上上曰,不允。
正言黃一夏所啓,請御營大將李弘述,罷職不敍。措辭見上上曰,亟停勿煩。又所啓,請還收內官李東卨等及房子英業減死定配之命,嚴刑得情事。措辭見上上曰,勿煩。前啓,丙子科獄罪人等及差備官事,停啓。朝報
有政。吏批,以尹世紀爲承旨,朴慶承爲禁府都事,宋正明爲兵曹佐郞,柳德三爲會寧府使,鄭是先爲忠州牧使。
入侍時,左議政李世白曰,頃日兵判金構所達,武士中人才乏少,宣傳官尤爲苟簡,兩局勸武軍官,兩班中可合人,盡爲抄入,凡於內中日·內試射時,使之一體試射,依他例,許令直赴,似宜云,則自上有令廟堂商議爲之之敎。卽今宣傳乏人,果如金構所達,而第內中日,則例有當射之人,內試射,則外人例不得入參矣,自前有勸武廳別試射之規,兵判及兩局大將,主管試才,其中優等者,特令直赴矣。武將等皆以爲內中日試射入參,事涉未安,依此例爲之,宜當。金構,亦以爲未及詳察而陳達云,今若依舊例擧行,則似好矣。上曰,近來久無勸武之科,而在前兵判及兩局大將,眼同試抄者,例也。加設考講,似好矣,而三技取二技,可也。訓將李基夏曰,當初勸武試才,定以六兩騎蒭,意非偶然,今添考講,三技取二技,則規矩頗歇,以得人之道言之,則可謂好矣,而臣意則依舊例試取,似爲便當矣。趙泰耉曰,旣云爲試才,則何但只取騎蒭六兩而已乎?柳葉箭·片箭等平才,亦爲竝試,似好矣。上曰,訓將所達,不無意見,六兩欲觀膂力,騎蒭欲觀馳射,自先王朝只取兩技,意有所在,今亦依舊例爲之,可也。燼餘闕申一淸校正。郞廳李廷重書。
上在昌慶宮。停常參·經筵。
巳時至申時,日暈。
中宮殿·世子宮·嬪宮,藥房·政院·玉堂問安。答曰,知道。
〈□殿,〉藥房·政院·玉堂·二品以上·六曹問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺僅一合,養元粥一升四合,人蔘粟米飮五合,夜間寢睡稍安,而便道滑泄,一向無減,湯劑不得進御云。粥飮雖有所進,水刺全然厭却,泄候久未止息,臣等不勝悶慮之至。諸御醫等以爲,異功散,乃是開胃止泄必用之劑,不可不勉强進御云,此藥及人蔘粟米飮,今日亦依前煎入矣,敢此問安。答曰,知道。無事矣。再啓曰,伏聞醫女之言,中宮殿今日所進,只是水刺二合,粟米飮五合,餠肉少許,而午後有嘔氣,吐出所進及淸痰,泄便三度,而全是水泄云。元氣積久虛敗之中,食治幾乎全廢,便道又復滑泄,臣等不勝悶慮之至。卽與諸醫商議,則以爲,昨今煎入湯藥,連不得進御,此時苦口之劑,有難强進,蔘苓粳米飮,一邊煎入,以爲代茶進服之地,而單方參朮湯,和薑汁繼進,最合於鎭嘔止泄云,此藥亦爲煎入之意,敢啓。答曰,知道。
京畿監司書目,果川呈,以刑曹判書鄭載禧病重上去不得事。啓。傳曰,卿辭至此,本職今姑勉副事,回諭。
傳曰,史官一員待命,騎馬三匹,卜馬二匹立之。
傳曰,史官三員待命,騎馬九匹立之,祈雨祭所等處內摘奸。
中宮殿·世子宮·嬪宮,藥房·政院·玉堂夕問安。答曰,知道。
前承旨沈枰,淸聖廟御筆懸板陪進,仍爲致祭後入來。
謝恩,護軍沈枰。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
中宮殿,二品以上·六曹問安。答曰,知道。勿爲問安。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺,未滿一合,夜間異功散及參苓粳米飮進御之際,竝爲嘔吐,泄便二次,元氣益復困苶,寢睡乍睡乍覺,未得安穩云,臣等不勝憂遑煎迫之至。卽與諸御醫商議,則以爲,藥物旣不得進御,而元氣之困苶如此,五錢重蔘茶,加蓽橃五分與粟米飮,今方煎入矣,卽今症候,有加無減,日益沈重,不可不更設議藥廳,以重事體,敢此問安,竝爲仰稟。答曰,知道。無事。姑觀一兩日,更稟設廳,宜矣。
右尹柳之發三度呈辭。入啓。遞差。
院前啓,請還收內官李東卨等及房子英業等事。措辭見上答曰,勿煩。御營大將李弘述罷職事,停啓。
去月二十九日左議政李世白所啓,頃因諸臣陳達,以楊州牧飢饉合沒,無一戶入錄事,有令廟堂稟處之命矣。當初癘疫合沒之類,自朝家別爲軫恤,還上身役,一竝蕩減之意,旣已分付各道,而査出之際,不無混雜之弊,且未知前頭,又有飢饉沒死査減之擧,勿論癘疫飢饉,凡係沒死者,竝爲抄錄者,大抵皆然。及其飢饉沒死,使之査報後,各邑或以實狀,稱以盡報,或云前報之外,應以飢死追錄者數多。其中守令之不善擧行者,又以不當入者混入於成冊中,前京畿監司柳之發,亦嘗以此爲言,則今此楊州之無一戶云者,未知有何曲折,而大抵本州,地大物衆,合沒之類,不爲不多,且因就食於京城賑所,以致死亡者,亦多,亦無公文,故不入於蕩減中云,而此弊,八路郡邑,亦多有之,行査四年,亦已完畢,若又一開此路,則紛紜難處之端,將無紀極,實難更爲變通,而第楊州則其時事勢,異於他邑,且是諸陵寢所在,朝家軫恤之道,自前旣有所別,他餘各邑,雖不當擧論,此則所謂饑死無一戶云者,更令明査,特許蕩減似當,故敢達。吏曹判書李畬曰,楊州事,臣亦曾已仰達矣。聞本州則當初所報合沒之類頗多,而監營,以無公文不許,終爲無一戶之歸云,累年飢饉之餘,民或流移,或死亡,如經亂離,而本邑己卯戶籍,減於癸酉者,爲一千五百戶,則合沒之多,大略可知,今以此參量査考,庶不至於大段混雜矣。上曰,楊州則更爲精査啓聞後,稟處,可也。
吏曹判書李畬所啓,本曹郞廳,久無實官,頃聞李晩成入城,擬差正郞,爲日已久,而尙不出肅,今春大政時,稱以情勢難安,故以不然之意,陳達榻前,別爲請推,使之行公矣。今於除名之下,又不行公,其在事體,殊甚未安,推考,使之速爲行公,何如?上曰,都政時,因吏判陳達,推考行公矣,每每引嫌,殊涉太過,今亦推考,使之速爲行公,可也。
政院啓曰,以端午帖製述官出韻科次事,弘文提學李畬牌招矣。卽者藥房,以議藥設廳之意,啓稟,故不得擧行云。自前如此之時,有別出試官,出韻科次之例,今亦依此爲之乎?敢稟。傳曰,依爲之。又啓曰,端午帖,別出試官啓下後,卽爲牌招,使之出韻科次,何如?傳曰,允。
注書朴熙晉受由,代以尹東魯爲之。
端午帖出韻科次試官二,洪受瀗·李益壽。啓。
知事姜鋧上疏。大槪,特蒙恩宥,惶恐罔措,而西樞新命,又及意外,所當卽謝恩命之不暇,而罪累之蹤,終不敢晏然,病勢且重,無計自力,冒死哀籲,乞蒙譴罷事。入啓。答曰,卿其安心勿辭,從速行公。
政院啓曰,端午帖,別出試官李益壽,牌招不進,推考傳旨,今方捧入,而日勢已晩,出韻科次,漸至遲延,更爲牌招,何如?傳曰,允。
府前啓,請禁府入直當該郞廳,罷職。措辭見上春曹郞僚,地望稍別,而新除授佐郞殷夢相,本以鄕曲鄙微之人,三曹郞官,亦未曾經,而遽授此任,題目之下,物情爲駭。請禮曹佐郞殷夢相遞差。同樞之職,乃是宰列,固不可以猥雜之類,苟然充數,而此輩之因緣圖占,已成其習,識者之寒心,久矣。新除授同知中樞府事吳相良,特一駔驓之徒,而濫授是職,其官方之淆亂,名器之汚辱,莫甚於此,請同知吳相良,改正,自今以後,申飭銓曹,切勿以譯舌煩雜,備擬西樞之望。答曰,不允。
開城留守書目,旱氣日熾,凄風連吹,高燥之畓,太半未付種,一兩日內如不得雨,民事渴悶事。
江原監司書目,道內各邑,近因旱乾,凄風連吹,兩麥枯損,前頭民事,誠爲可慮,而原州等五邑,夏月降霜,事係變異事。
禮曹,四次祈雨祭,楊津·德津·五冠山·甘岳山·松岳山等處,遣重臣不卜日來初六日設行事,知委,何如?依所啓施行。
中宮殿·世子宮·嬪宮,藥房·政院·玉堂夕問安。答曰,知道。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺三合,粟米飮四合,蔘茶以味苦不爲進御,夜間寢睡稍安,泄候別無所減云,諸御醫等以爲,蔘茶之味苦,由於五錢重太多之致,改以三錢重,加蓮肉·白茯苓各一錢,蓽橃三分,伏龍肝水,煎進宜當云,蔘茶及粟米飮,竝爲煎入矣。敢此問安。答曰,知道。無事矣。
正言兪命凝啓曰,臣於頃者,以先山改莎之役,未暇請由,擅出近畿,旋聞妹病危篤,轉向峽裡,新除召命,遽降此際,惶恐感激,罔知攸處。顚倒復路,傷暑甚重,扶曳入城,黽勉出肅,而第臣旣有帶軍銜下鄕之失,已難晏然,且臣情勢,有不敢仍冒者。臣於前冬,忝在憲職時,以不論吳道一事,重被儒臣李晩成之疏斥,臣意以爲論人之道,貴在詳愼,不可以疑似之跡,直驅於用情之科,故臣之避辭,只明其不言之故而已,何嘗有一毫偏護底意,而玉堂處置,儒臣再疏,俱以分疏斥之,譏侮侵詆,無復餘地,至今思之,訝惑未已。臣不欲提起往事,與之呶呶,而其不可淟涊,更叨於臺端,則審矣,請命遞斥臣職。答曰,勿辭。退待物論。
假注書金相元受由,代以柳敬時爲之。
院啓,引嫌而退。〈帶〉軍銜下鄕,旣非大段,提起往事,亦涉太過,請正言兪命凝出仕。答曰,依啓。
中宮殿·世子宮·嬪宮,藥房·政院·玉堂夕問安。答曰,知道。燼餘闕
上在昌慶宮。停常參·經筵。
卯時,有霧氣。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺七合,菉豆粥三合,粟米飮三合,夜間寢睡稍安云加味蔘茶及粟米飮,依前煎入矣,敢此問安。答曰,知道。無事矣。
咸鏡監司書目,道內各邑,數次得雨,而會寧則去月初八日雨雹交下,初十日連夜霜降,北靑·利城則初八日山腰以上,大雪遍下,茂山則初九日夜,雪下寸許,俱係變異事。
忠淸監司書目,道內燕岐等邑,今月初十日小雨之後,一向旱乾,且有惡風嚴霜,田穀無不被傷,畓亦擧皆龜坼,今方分付列邑,不卜日祈雨祭設行事。
傳曰,史官二員待命,騎馬六匹立之,卜馬四匹立之。寧陵忌辰祭所內摘奸。
中宮殿·世子宮·嬪宮,藥房·政院·玉堂夕問安。答曰,知道。燼餘闕
上在昌德宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,則昨日所進水刺一升三合,粟米飮四合,夜間寢睡,頗得安穩云,臣等不勝喜幸之至。諸御醫等以爲,加味人蔘茶,連日煎入,而不爲進御,今姑停止,宜當云,人蔘粟米飮,依前煎入矣,敢此問安。答曰,知道。無事矣。
傳曰,史官一員待命,騎〈馬〉三匹立之,祈雨祭所內摘奸。
黃海監司書目,四月初七日若干得雨之後,一向旱乾,田疇龜坼,各穀枯損,言念民事,誠極渴悶。名山靈驗處,各別虔誠,不卜日祈雨祭急速設行之意,分付事。
假注書權斗紀出仕,代以李命世爲之。
中宮殿·世子宮·嬪宮,藥房·政院·玉堂夕問安。答曰,知道。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺一升,菉豆粥三合,菉粖粥三合,粟米飮五合,泄瀉則止息,而寢睡達宵不安,肌熱煩渴,脚部疼痛等症,又復如前云,臣等不勝憂悶之至。諸御醫等以爲,卽今症候如此,所當議進湯劑,而近來煎入湯藥,連不得進御,姑以輕淸味好之劑,代茶進服爲宜云,加味生脈散及粟米飮,竝爲煎入矣,敢此問安。答曰,知道。無事矣。
備邊司啓曰,兵曹判書金構,連日呈告,久不行公,本曹事務之外,金吾廢坐,亦至累日,滯獄之弊,實深可慮。吏曹參判李寅燁,專察本司有司之任,而尋單引入,殆近數十日,本司之坐,一不來參,殊甚未安。漢城判尹嚴緝,除授亦久,尙不出肅,辭訟之地,不宜久曠,竝卽牌招察任。且秋曹之長,作窠亦有日,而近無開坐之事,尙未差出,久曠之餘,不可一向遷就,前頭連有齋戒,令政院,今日內稟旨開政,以爲趁速差出之地,何如?傳曰,允。
吏曹啓曰,新除授穩城府使孫萬雄,忠州牧使鄭是先,俱以戶奴呈狀于本曹,而孫萬雄則家有九十一歲老母,疾病沈綿,情難遠離云,鄭是先則與本道監司李震休,異姓四寸兄弟,法當相避云·親年七十五歲,雖邊倅亦許遞改,旣有定式,監司·守令內外兄弟相避,亦係法典,孫萬雄·鄭是先,竝改差,何如?傳曰,允。
禮曹,五次祈雨祭,不卜日來初十日楮子島·龍山江·冠岳山,遣重臣,朴淵·禾積淵·渡迷津·辰巖焚柴,同日依例設行事。啓。傳曰,社稷·宗廟·北郊,遣大臣,以初九日設行。
忠淸監司書目,懷德呈,以大司憲宋奎濂病重上去不得事。啓。傳曰,須勿固辭,從速上來行公事,回諭。
府前啓,請禮曹佐郞殷夢相遞差。請中樞府事吳相良改正。措辭見上答曰,不允。改正事,依啓。
前啓,禁府當該入直郞廳罷職事,停啓。
傳曰,史官一員待命,騎馬三匹,卜馬二匹立之。
正言兪命凝上疏,入啓。答曰,省疏具悉。進言之誠,予用嘉尙,而不待究覈,徑先勘斷,未知其得當,春川之專以武臣差遣,意有所在,決難變改也。田政事,令該曹稟處,爾其勿辭,從速察職。
政院啓曰,以備局草記,刑曹判書有闕之代,令本院稟旨開政事,允下矣。政官竝卽牌招,何如?傳曰,允。
中宮殿·世子宮·嬪宮,藥房·政院·玉堂夕問安。答曰,知道。
訓鍊都正李弘述上疏。大槪,得罪公議,重被臺評,當初冒出,實由於嚴畏分義,不敢坐逋召命之致,而不恤人言,又添一案,身爲武夫,職忝將任,而不畏國論,亦近驕蹇,則雖蒙重誅,何以塞罪?情窮勢蹙,尤有所萬萬惶怖,臣何敢自幸臺啓停止,偃然行公,以益其罪戾哉?席藁私次,恭俟鈇鉞之誅,下臣司敗,勘臣罪名,以存國體,以謝人言,千萬幸甚事。入啓。答曰,省疏具悉。卿其勿辭,安意察職。
兵曹判書金構上疏。大槪,臣於扈衛廳啓辭及禁府郞官請罷之論,俱有難冒之嫌,方在蹙伏俟罪之中,今於憲府新啓,又有不敢自安者,一日之內,召牌荐降,不得不趨詣闕外,而臣之情勢,終不可抗顔冒進,伏乞亟命鐫削臣職,仍治臣罪,以安微分,以肅朝綱事。入啓。答曰,省疏具悉卿懇。醫譯通擬,自古然矣,於卿有何所失?安心勿辭,從速察職。
有政。吏批,以金始徽爲平安都事,李壄爲禮曹參議,嚴緝爲刑曹判書,趙錫周爲黃海都事,尹冉和爲穩城府使,朴星錫爲濟州牧使,權持爲忠州牧使。朝報
禮曹啓曰,健元陵陵上階砌石,年久動退,間或破碎,因京畿監司奉審時執頉啓聞,發遣監役,浮石運致陵下,寒食日始役,去其舊階石,堅築基址,排列新石,四月初四日,旣已完役,依例發遣郞廳,摘奸書啓,何如?傳曰,允。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖禮,若何?中宮殿症候,伏聞醫女來傳之言,昨日所進水刺一升一合,粟米飮一升,金銀茶調進牛黃二分,夜間膝部疼痛寢睡,以此全然不安云。加味生脈散及粟米飮,依前煎入,而痛處薰熨貼付之方,亦爲施用矣,敢此問安。答曰,知道。無事矣。
持平權燧啓曰,臣職在言地,適値聖上憫旱之日,不揆僭猥,敢以寂寥一二語,尾陳乞免之章,竊附納約之義,固知拙訥陳腐,不足以有槪於聖心矣。伏承聖批,乃以殊涉妄率爲敎,臣於此竊不勝惶駭震悚之至。夫科獄之延拖,實爲今日痼弊,正犯之奸狀畢露,無所容貸者,備數加刑,了當無期,干連之囚繫經年,宜若疏滌者,一向拘縶,淹滯至此,除非有別樣擧措,則此獄恐無收殺之日,故臣妄以漢史所載明帝決獄事,有所援據而陳列,竊冀隨其罪之輕重,速賜睿裁矣。不惟無所裨益,乃反致勤嚴敎,妄言之罪,實無所逃,將何顔面,冒居於臺端乎?請命遞斥臣職。答曰,勿辭,退待物論。
持平朴弼明啓曰,臣伏見兵曹判書金構疏本,則以譯舌西樞改正之啓,引以爲不安之端,而一則曰從前擬差西樞,指不勝屈,一則曰輪回付職於西樞,定以爲式,臣竊不勝瞿然,而繼以訝惑也。夫西樞擬差之前事,輪回付職之定式,臣雖新進迷暗,亦豈獨不聞知,而臣之愚意,嘗以爲西樞,雖曰閑局,品秩係是宰列,而自前以譯舌擬差者,旣有官方猥雜之譏,至若定式輪付者,尤非愼惜名器之道,一番矯革,在所不已,而吳相良西樞之除,適當臣待罪言責之時,果以常所慨然者,乃有所論列,而啓辭中,旣以已成弊習爲言,仍請自今以後,勿爲備擬,則非謂今日政官,循私意而創新規者,自可見矣。而今此援據前規,費辭引咎,非臣意慮之所及也。且醫譯,固是同類,而責任本來懸殊,醫官,旣在御藥重地,不無保護聖躬之功,朝家所以待之者,亦自有別,至於衆胥之徒,自是駔儈之流,設有通語隣國,探知事情之勞,加資酬報,亦云足矣,其何可比同於御醫,而必授之宰樞崇秩乎?此尤臣之所不敢知也。雖然,重臣,緣臣論啓,陳疏自列,而聖批亦以醫譯通擬,自古而然,爲敎,則臣何敢自以爲是,而苟然仍冒於臺端乎?請命遞斥臣職。答曰,勿辭。退待物論。
中宮殿·世子宮·嬪宮,藥房·政院·玉堂夕問安。答曰,知道。
政院啓曰,以御營都提調啓辭,本廳事務積滯,大將李弘述辭疏批下,不可一向引入,令政院,稟旨擧行事,允下矣。御營大將李弘述,卽爲牌招察任,何如?傳曰,允。
兵曹參議金鎭圭,牌不進,依承傳罷職。燼餘闕
上在昌慶宮。停常參·經筵。
備忘記,今此五次祈雨祭祭文製述官分排啓下,在於昨朝,而今日昏黑之後,始爲製進,事之怠緩,莫此爲甚,不可無警責之道。知製敎崔昌大·李敏英,竝推考。
備忘記,御營大將李弘述,情勢雖曰難安,武臣自處之義,與他自別,而召牌再降,終不趨承,此實前所未有之事,而弘述肆然創行,略不顧彈,苟究其由,未必非臺臣啓之也。揆以事體,極可寒心,其在駕御之道,宜加重責,而今姑末減,從重推考,使之卽出察任。
中宮殿·世子宮·嬪宮,藥房·政院·玉堂問安。答曰,知道。
藥房啓曰,小雨旋霽,凄風不止,伏未審聖體,若何?中宮殿症候,伏聞醫女來傳之言,昨日所進水刺一升一合,菉豆粥二合,肌熱脚痛之候,姑無所減,夜間寢睡,未得安穩云。近日水刺之節,雖似稍勝,而諸症大抵一樣,昨日則生脈散·粟米飮,俱不得進御,最爲切悶。日間與內外諸醫,連有商確議定當進之藥,而此時有難强進,生脈散及粟米飮,姑爲依前煎入,以冀隨時代茶進服矣,敢此問安。答曰,知道。無事矣。
掌令元聖兪啓曰,臣衰朽魯鈍,虛叨言責,當此聖上悶旱宵衣之日,曾無一言半辭,裨補闕遺,心常愧懼,若隕淵谷。昨伏見持平權燧疏本,以臺閣之上,言議沮消爲言,臣於此,已不勝慙悚之至,況其疏中,引用漢明帝親詣洛陽獄故事,致勤嚴敎,至於引避。臣曾於在鄕時,目見亢旱太甚,滯囚可慮,冒陳一疏,亦用此說,雖其結語差殊,大意略同,妄率之罪,正是一般,臣何敢諉以已往,獨爲晏然而已乎?且伏見持平朴弼明避辭,因吳相良改正,重臣陳箚故也。蓋譯舌西樞,雖有前規,如非有表表功勩者,不宜循例差擬,一如太醫之爲,則今此臺章之發,不過爲體例間事,而政官之引咎太過,同僚又以此自列,臣亦聯名同參之人,決不可苟冒於臺次,請命遞斥臣職。答曰,勿辭。退待物論。
執義金致龍啓曰,日昨同僚,以吳相良改正事,論啓也,臣亦參啓蒙允矣。伏見兵判金構上疏,以譯舌西樞,曾有定式爲言,臣亦不勝訝惑也。蓋此輩之輪付西樞,雖有前規,如非功勞表著者,莫宜循例擬差,此今日臺啓之所以發也,而亦不過淸官方惜名器之意也。不料重臣,過自引咎,同僚亦以此自列,臣以參啓之人,何可晏然於職次乎?請命遞斥臣職。答曰,勿辭。退待物論。
藥房口傳啓曰,伏聞晩後醫女來傳之言,中宮殿新腫口下,膿毒侵淫之勢漸廣,疼痛浮高,比前有加,顯有凝聚停膿之形云。不可不令醫官入診詳察,以定治法,今日首醫等,依前日傳敎,使之入診宜當,敢稟。傳曰,知道。
正言兪命凝啓曰,如臣無似,忝叨言責,悶天災之沓臻,慨王獄之多滯,玆因辭疏,略陳淺見矣。伏承聖批,乃以不待究覈,徑先勘斷,未知其得當爲敎,臣不勝瞿然慙恧之至。噫,今玆科獄,不但換封之輩,頑忍不服,且緣按治之臣,互相規避,延拖歲月,了當無期,至於干連之徒,勿論情犯之輕重,囚係滿圄,淹滯經年,其幽鬱愁苦之氣,亦足以傷和而召災也。今計莫若奮發聖志,廓揮乾剛,詗照其情罪,參究其輕重,速賜裁處之爲得當,故妄有所論列於疏中,臣之本意,豈敢輕先勘斷於未究覈之前哉?緣臣誠淺辭拙,不能有槪於聖心,反承未安之敎,此則臣之罪也。且臣伏聞持平權燧疏本,則至以近日臺閣之上,言議消沮爲言,臣之忝居臺職,前後非一,而未嘗出意見論是非,匡救聖德,糾劾官邪,則憲臣非斥之言,正爲如臣而發也。反顧循省,寧不汗顔?以此以彼,決不可一刻仍冒,而昨緣賤疾添苦,今始來避,所失尤大,請命遞斥臣職。答曰,勿辭,退待物論。
中宮殿·世子宮·嬪宮,藥房·政院·玉堂夕問安。答曰,知道。
藥房再啓曰,伏聞入診醫官之言,中宮殿新腫口下,浮高疼痛之處,詳細診察,則果有成膿之勢,而膿在深處,未及上透,爲先貼付消毒膏,一兩日後觀勢施鍼,宜當云,敢啓。答曰,知道。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺六合餘,夜間寢睡,比前夜稍勝,而亦未安穩云,加味生脈散及粟米飮,依前煎入矣,敢此問安。答曰,知道。無事矣。
備忘記,亢旱此酷,民事渴悶。躬禱社壇,不容少緩,不卜日以十三日定行。
傳曰,親祭擧動時,由弘化門出入作路事,分付。
傳曰,今此擧動時,道路川渠,淨潔修治事,分付五部。
慶尙監司書目,道內農形,四月初七日以後,點雨不下,凄風連吹,至於霜降,春牟發穗後,因卽委黃,木花幾盡枯死,民事渴悶事。
江華留守書目,本府境內,前月十一日小雨之後,一向旱乾,芒種已過,雨意邈然,兩麥萎黃,畓庫雖已付種之處,弱苗漸枯,前頭民事,誠極悶慮,祈雨祭設行事。
全羅監司書目,泰仁·同福呈,以去四月十八日·二十二日至,連夜降霜,事係變異事。又書目,本道,自四月旬後,點雨不下,晩耕兩麥,被旱自枯,水根付種注秧之畓,幾盡龜坼,木花亦皆焦爛,民事誠爲可慮,祈雨祭一邊設行事。
中宮殿·世子宮·嬪宮,藥房·政院·玉堂夕問安。答曰,知道。
玉堂箚子。大槪,請持平權燧·朴弼明,執義金致龍,掌令元聖兪,正言兪命凝竝命出仕事。入啓。答曰,依啓。
政院啓曰,都承旨李墪陳疏到院,而以國忌齋戒不得捧入,觀其疏語,自四五日前,偶感風寒,症勢極重,職在侍藥,不敢言病,卽今精神眩暈,聾病且劇,當此親祭之日,末由陪從云。左承旨尹世紀,亦以重得泄瀉,決難行公之意,呈疏不得仕進,已多日矣。今此擧動時,承旨不可不備員,而李墪·尹世紀,俱有實病,斷無察任之勢,合有變通之道,何以爲之?敢稟。傳曰,竝改差。又啓曰,都承旨·左承旨改差事,命下矣。擧動當前,承旨不可不備員,藥房直宿,亦不宜暫曠,而連以齋戒,無無故開政之日,自前如此之時,雖値齋戒,有變通差出之例矣。政官卽爲牌召開政,以在京無故人差出,牌招察任,何如?傳曰,允。
執義金致龍,掌令元聖兪,持平權燧·朴弼明,正言兪命凝就職。
有政。吏批,以李思永·李壄爲承旨,李世載爲兵曹參議,姜鋧爲漢城判尹,李益壽爲禮參判,洪重夏爲羅州牧使。朝報
禮曹啓曰,今月十三日祈雨親祭設行時,亞獻官,王世子例爲行之,而方在沖年,且當侍藥之日,勢難行禮,出還宮時,祗迎祗送節目,竝依近例不爲磨鍊之意,敢啓。傳曰,知道。燼餘
李濟,以兵曹言啓曰,今五月十二日社稷擧動時,各樣差備軍之數,至於七百九十六名之多,而其中扈輦隊及各處泒定軍,竝二百六十八名,除出,則其餘不足,五百二十八名,他無推移之路,依例給價次坊民調用之意,敢啓。傳曰,知道。
李濟,又以兵曹言啓曰,擧動時三軍門軍兵,其不爲隨駕者,則或結陣於街路,或留待於本營,當有區處,而考見丙子正月初四日社稷新穀親祭時謄錄,則因兵曹判書徐文重所啓,近年社稷擧動時,御營軍兵,皆不隨駕,至於辛酉年,則侍衛於訓鍊軍兵尾局,故今番以不爲隨駕磨鍊矣。第不爲隨駕時,結陣處所,不爲擧論,在前或於鍾樓結陣,或於本營留待,今番何以爲之?上曰,本營留陣,可也。此則猶有文書之可據,而至於禁衛營,則乃是新設衙門,又自乙亥,停其軍兵之上番,而設或有上番之時,未必與社稷擧動時相値,故遍考謄錄,元無可據之例,此則何以爲之,而御營軍,則依何年例爲之乎?敢稟。傳曰,今番則竝本營留陳,可也。
上在昌慶宮。停常參·經筵。
謝恩,左承旨李壄。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺一升二合,菉豆粥一合,金銀花茶,調進牛黃一分,夜間寢睡,比前夜稍勝,新腫口下,停水之處,昨日醫女入診時,施鍼則別無膿汁,只出血水,似是肌肉間相離之致云。雖無出膿之候,此爲痛處阿是穴,不無疏通之效,而惟是生脈散·粟米飮之類,亦不得進御,苦口湯劑,尤難遽議,諸御醫等以爲,數日間旣姑停藥,而今則嘔氣已定,粟米飮,亦爲停止,加味生脈散,則不可不代茶進服云,今方依前煎入矣,敢此問安。答曰,知道。無事矣。
政院啓曰,都承旨李思永,朝者牌不進之後,陳疏到院,而以國忌不得捧入矣。卽者,內醫院掌務官,以都提調意來言,卽今藥院提調竝直之時,副提調連日曠職,事甚未安,自本院,宜有稟旨更召之擧云,何以爲之?敢稟。傳曰,更爲牌召。
謝恩,都承旨李思永。
中宮殿·世子宮·嬪宮,藥房·政院·玉堂夕問安。答曰,知道。朝報
禮曹啓曰,今此啓聖祠祭儀品式,一依十哲例磨鍊,而十哲位,則元無祝文,只依聖廟祝式擧行,則亦無隆殺之節,祝辭中只以朝鮮國王書塡,似爲合宜,而此是創行之例,臣曹不敢臆定,敢稟。傳曰,依爲之。燼餘任舜元啓曰,備邊司郞廳,以大臣意來言,今日賓廳坐起日次,而國忌正日相値,不得來會云,敢啓。傳曰,知道。
李濟啓曰,社稷親祭散齋日,似當爲頉稟,而取考己卯年日記,則祈雨祭親祭,在於六月初三日,而五月晦日,視事取稟,至六月初一日,以明日親祭齋戒,明明日正日,此兩日視事頉稟,缺數字例啓稟矣。以齋戒日視事,取稟,致勤聖敎,臣不能深究,率爾取稟,不勝惶恐。明日散齋,再明日致齋,三明日親祭正日,此三日視事頉稟之意,敢啓。傳曰,知道。
李壄啓曰,社稷親祭時,祭文,大提學當爲製進,而卽今大提學未差,弘文提學李畬,明日待開門牌招,使之製進,何如?傳曰,依啓。罪已責躬之意,添撰,可也。以下缺
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,雨意未夬,日氣蒸熱,伏未審聖體,若何?中宮殿症候,伏聞醫女來傳之言,昨日所進水刺五合餘,間進餠肉,夜間寢睡頗得安穩云。湯藥停止,今已多日,而輕請代茶之劑,亦無所進,下情尤爲悶切。昨日生脈散,雖得進御,或不無隨時勉進之望,今日亦依前煎入矣,敢此問安。答曰,知道。無事矣。
明日社稷親臨擧動正時,出宮辰初三刻,開門差早。
開城留守書目,今月初六日始雨,未滿一鋤而止,萎黃牟麥·黍粟·木花,庶有所賴,而水田終未浹洽,芒種已過,不得付種,前頭農事,誠爲渴悶事。
忠淸監司書目,道內各邑,一向旱乾,雨意漠然,今方連次祈雨,而牟麥及各樣田穀,已盡枯損,已付種,未移秧畓庫,擧皆龜畿,川渠乾涸,井泉枯渴,民事節節罔措事。
京畿監司書目,道內楊州等三十二邑呈,以本月初六日下雨,或得一鋤,或得浥塵,而乾涸水田,旣不生水,枯黃牟麥,亦難蘇盛,驪州等三邑,雨雹交下,木花·禾穀,俱被傷害,民事可慮,非時雨雹,事係變異事。
領中樞府事南九萬上疏。大槪,臣方宿留江郊,以爲頻承藥房起居之地,又伏聞有親祭社壇之命,臣方帶本署提調,而不得進參於灑掃陪從之列,伏乞亟命鐫罷臣虛帶諸司提調之任,仍置臣畔官離次之罪事。入啓。答曰,省疏具悉卿懇。緣予誠淺,莫回卿心,缺然慙恧,無以爲諭,卿其須體前後之至意,安心勿辭,亦勿待罪,從速入來,以副企望。仍傳曰,遣史官傳諭。
中宮殿·世子宮·嬪宮,藥房·政院·玉堂夕問安。答曰,知道。燼餘李壄啓曰,缺祈雨親祭時,諸承旨各有執事,都承旨李思永,當爲陪從缺藥房問安時,有承傳色接待之事,承旨一員,不可不進缺爲之,敢稟。傳曰,右承旨留直。
李壄又啓曰,禮曹判書洪受瀗陳疏到院,以齋戒不得捧入,而觀其疏辭,脚病甚重,禮儀使,決不可察任云。洪受瀗之素有脚病,衆所共知,以五禮儀所載見之,則判書有故,參判以預差當爲替行,而近來親祭,無如此之時,何以爲之?敢稟。傳曰,以預差替行。
李濟啓曰,南領府事上疏到院,而親祭齋戒留院之意,敢啓。傳曰,入之。
以南夏明爲守宮假注書。
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺一升二合,間進肉味,生脈散,亦爲進御,夜間寢睡,頗得安穩,神氣亦似差勝云,加味生脈散,依前煎入矣,敢此問安。答曰,知道。無事矣。
假注書尹東魯書啓,臣敬奉聖批,馳往于廣州西面押鷗亭領府事南九萬所住處傳諭,則以爲,眇末賤臣,有何毫毛仰補於朝家,而一出城外,溫諭沓至,至於四五而未已,誤恩謬眷,匪寵伊罪,情窮神蹙,求死不得,跼天踖地,罔知攸措,如或賴天之靈,不卽死減於江干,從當更暴危悃,以俟鈇鉞之誅云矣,敢啓。傳曰,知道。
大駕詣社稷,入幕次後,藥房·政院·玉堂問安。答曰,知道。
明日親祭正時,四更一點。
傳曰,禁酒·禁南草,各別申飭事,分付。
傳曰,昔者漢之明帝,以楚獄多濫,夜起彷徨,親詣洛陽獄,多所決遣,誠千古之美事,而然此等之擧,出於人主之特命,則可也,有非在下者所可直請者,故日昨持平權燧疏批中,妄率云者,蓋以此也。卽今金吾時囚罪人,至於八十餘人之多,囹圄狹隘,露處者多,一年二年,了當無期,勿論有罪無罪,幽鬱之氣,豈不干天和而召災沴乎?每一念至,我心惻怛。噫,王獄近百之囚繫,實是前古之所無,則雖在常時,宜有非常之擧,矧此悶旱之日乎?明日還宮輦路,當過金吾門外,欲倣古事,親詣錄囚,以爲疏滯鬱導和氣之地,本院知悉擧行。
中宮殿·世子宮·嬪宮,藥房·政院·玉堂夕問安。答曰,知道。
政院,請對入侍。入侍時,明日還宮時親臨錄囚事,榻前下敎。
傳曰,朝者禁酒禁南草事,各別申飭事,傳敎矣。使別監,察視各處,則平市署官員一人及部將二人,吸草見捉,特敎申飭,不啻丁寧,而一日之間,不能忍耐,肆然犯禁如此,小小禁令,尙不能行,則況有大於此者乎?事極可駭,竝汰去。汰去現告,部將金葵·趙壽享,平市奉事鄭津。
左議政李世白,右議政申琓,藥房提調李畬及三司請對入侍。
傳曰,明日義禁府親臨擧動時,雖有狹隘之處,不可以一時擧動,毁撤民家,以此意申飭,分付。燼餘傳于李壄曰,史官一員待命。
李壄啓曰,臣與同副承旨李濟,肄儀進去下直。傳曰,知道。
趙泰耉啓曰,訓鍊都監知彀官,禁衛營敎鍊官來言,日暮後懸灯,人定後刁斗之意,敢啓。傳曰,知道。
李思永啓曰,臣與左副承旨趙泰耉,右副承旨任舜元缺請對矣。傳曰,引見。以下缺
午時,上御社稷幕次,都承旨李思永,左副承旨趙泰耉,右副承旨任舜元,請對入侍。記事官朴熙晉,記注官李景華,記事官李明浚·李思永曰,缺卽今王獄罪囚之多滯,曾所未有,自上深軫於此缺數字疏釋之擧,有令政院擧行之敎,中外臣民,孰不曰甚盛缺數字第,依倣古事,將親詣爲敎,此則斷不可矣。禁府,豈至尊入臨之地耶?不過依丁丑年例,設次街上,仍行疏決,可矣。上曰,丁丑年則不過某罪放,某罪不放,區別而已。今番與其時懸殊矣,此乃缺予之欲親臨,未知其不可,況漢帝亦有親詣者乎?趙泰耉缺等,亦豈不知,而第卽今久囚,半生半死,不無穢缺不淨之端,公事出納,有啓稟經宿之擧,此缺四行勢,亦異於前,至尊之入臨,豈非詳審缺上曰,入臨王府缺以見文書,可以詳審爲之矣。思永·泰耉,合辭達曰,街上缺四五字預請,而入臨禁府,則決不可矣,罪囚之血肉陋形,旣不忍見,穢惡之氣,亦不當觸矣,豈非重難之甚乎?上曰,此乃承旨之過慮,漢帝亦行之矣。向者權燧之疏,非以本意爲妄率也,此乃人主一時所當特敎而行之者,非自下當請之事,故以妄率斥缺三字漢帝之事,亦謂之誤也。禁府罪人滯囚者,八十餘名,有罪無罪,幽鬱之氣,上干而爲天災,疏釋之擧,豈可緩也?禁府有虎頭閣,可坐於此,依傳敎擧行,可也。思永曰,此閣,可以殿坐,而門路卑狹,決非乘輿入臨之所矣。舜元曰,今番則多有重囚,決非洞開獄門之時,還宮後從文案疏決,未爲不可,金吾則決不宜親臨也。上曰,不可無一時非常之擧,不必一箇論也。諸承旨逐罷出。
申時,上御社稷幄次,大臣·藥房提調·三司請對,入侍,左議政李世白,右議政申琓,藥房提調李畬,左承旨李壄,執義金致龍,持平朴弼明,正言兪命凝·黃一夏,校理李坦·崔昌大,修撰權尙游·李觀命,假注書柳敬時,記注官李景華,記事官李明浚。李世白進伏曰,日候甚熱,風氣不佳,勞動之餘,聖體若何?上曰,無事矣。世白曰,伏見備忘記,憫旱恤獄之意,溢於辭旨,群下孰不感動,而第有親臨禁府之敎,此則事體有重難缺政院旣已陳達,而未蒙允許,故臣等敢來請對矣。自古人君,有軫念獄囚,而未聞有親幸王獄,如漢帝親詣缺七字儀制,雖未之詳,而亦未必親入獄中之謂也,缺四行獄,設令不問輕重,而直爲疏決,半日之內,尙難編擧,況缺不無區別勘斷之事耶?還宮之後,卽御便殿,從容審處,似乎得宜矣。申琓曰,聖上憫旱恤囚之盛意,雖成湯之罪己,夏后之泣辜,無以加此,而至於親臨王獄者,雖漢帝故事,亦豈親入獄中之謂耶?漢之洛陽獄,意與今日禁府有異矣。當此夏節,獄中凶穢之氣,切不可近,至尊之臨御,實爲重難,而況且獄囚許多,非如丁丑之比,則不可以暫時裁決,還御便殿而後,處之,可矣。李畬曰,臣忝居保護之地,敢有仰達矣。獄中癘氣,近雖稍淨,而此地素多幽鬱之氣,烏鵲之所不棲,此豈至尊親臨之所耶?設於事理,在所當臨,猶必有桃茢祓除之事,況於事理之不當臨者乎?且恤刑之道,必察其有罪無罪,然後乃爲應天以實也。今者禁府罪囚之多,至於八十餘人,則其在明愼折獄之道,不可以造次勘斷,唯願聖上,不釋此心,還宮之後,卽使獄官,具進文案,與諸大臣議處,其可罪者罪之,可宥者宥之,則乃合於應天之道矣。下敎之必欲親臨者,雖出於靡不用極,而至尊之動靜,尤不可不愼也。金致龍曰,聖上憫旱,有此下敎,凡在臣僚,孰不感仰,而王獄決非親臨之所,況罪囚許多,不可以丁丑年之例,爲之,惟在還宮後處決矣。畬曰,殿下,一心對越上帝,而至發於下敎,不但此一事也。事事而推此心,則天人寧不感動乎?朴弼明曰,近來滯囚之弊,誠如聖慮,而至於親臨禁府,則不但事體之未安。今日獄囚,旣不可竝爲疏釋,亦當區別輕重而爲之處分,還宮後量處,爲當矣。兪命凝曰,遇非常之災,宜有非常之擧,而必欲缺衆囚,不可容易勘定,姑待缺四行禁府臨御,固非其所,而還宮後處之,似爲得宜矣。黃一夏奏語低微,上曰,高聲以達。一夏更進曰,今次親臨之敎,實出憫旱之意,而禁府常有陰穢之氣,況聞拘忌之疾,寧淨屬耳,決不可片時臨御,宜待還宮後處決矣。權尙游曰,備忘記親臨錄囚之敎,實慮滯獄之傷和召沴,而救焚之意,急於一刻,此所謂不忍人之心,而以事體言之,則終有所未安者,況倉卒之擧,似難詳審,未足以慰悅人心,還宮之後,卽爲疏決,先自禁府典獄,竝及外缺數字人心可慰,而天意可感矣。弼明曰,不親臨則終無疏決,親臨尙爲未安,況不待親臨,而亦有疏決之道耶?李觀命曰,今日聖敎,孰不欽仰,而人君動靜,固當愼重,雖曰有漢帝故事,何足法乎?且以審獄之道言之,從容講究適其情法,然後允合天心矣。若於造次之間,不論輕重而處決乖當,則終非應天之道矣。尙游曰,天心感應,一理而已,理得而後,天意可感。今此親臨,雖有一時聳動之效,而徐究事理,終未穩當矣。李壄曰,臣以習儀進去,未得與僚員同對,而禁府凶穢之地,決非親臨之所,缺三司之請對力爭者,蓋以此也,群下之請,所當允從矣。尙游曰,群下之不欲親臨者,不但爲保護聖躬而已。以大體言之,必待親臨,然後始可疏決,則臣等不敢固爭,還宮之後,自有從容善處之道,則何可屈至尊之重,而親臨有司之府乎?昌大曰,太宗朝有親臨決囚之事云,而此出於野史,未可傳信矣。尙游曰,昌大之言,非矣。祖宗朝故事,非明的可信,則何可援據以達乎?上曰,今番之欲爲親臨禁府者,非謂無論罪之輕重,一竝疏釋,如丁丑年之爲也。刑曹則殺人强盜之類,死罪名目甚繁,故自前例多罪囚,而近來禁府罪人,至於八十餘人,禁府,其非士大夫獄耶?昔漢明帝缺彷徨,明日親詣洛陽獄錄囚,則可見其非缺五行上曰,禁府罪囚缺無出一年二年,尙未決折,曾未知又過幾箇月幾箇年矣。頃於權燧之疏,引親詣洛陽獄故事,而此必由於君上之特敎,非臣子之所可爲請,故謂之妄率矣。今此憫旱禱雨之際,路過其門,暫時臨御,有何所妨乎?且按獄之規,必待査覈,故自多節目,而親臨則可以無此節目,予之必欲親臨者,以此也。在下之言,雖如此,而在上之道,似無不可,況金吾,亦王府衙門,何害之有耶?李世白曰,今日罪囚許多,半日之內,似難畢勘,自上以親臨之意,還宮後卽爲處決,似便矣。李畬曰,群下固爭,而上敎如此,必不獲已,則門外設幄次,容或可也,非獨臣之意爲然,群情皆如此矣。昌大曰,還御法宮,則大善不得已,則幄次亦可矣。尙游曰,此言非也,歸御仁政門殿坐,可也,何必以幄次爲請乎?坦曰,幄次與親臨王府,猶有間矣。弼明曰,下敎以滯獄爲慮,而此事惟當申勅有司,使之速爲擧行,至於親幸,則臣知其不可矣。尙游曰,刊落曲折而裁決,則下敎至當,而其中不無區別勘律之事,亦難容易處決矣。李世白曰,親臨,不但事理之未安,事勢亦多難便,節節妨礙,還宮之日,修整文書,卽爲疏決,則亦足以示曠蕩之典矣。上曰,此爲定式,則非矣,而因一時災異,倣古爲之,未知其有妨也。坦曰,人君必居其所,王府決非親臨之地,群下之望,惟在還宮後處決,而不得已,則以幄次爲請者,以其視王府猶有間也。李畬曰,非以必設幄次爲請,只爲王府之決不可親臨也。且漢之楚獄,異於今日,連累者至於累千人,此非有司之所可按治,故至有親詣錄囚之擧,而今此獄事,有司自當勘斷,何待親臨缺其中重罪,決末固未易,而除外輕囚,不宜如是,缺五行爲言耶?漢明帝事,雖稱美談,而不足法也,文王必不爲矣。命凝曰,自上旣以異於丁丑年爲敎,則必當參酌輕重,而定其罪,此非倉卒之間,所可詳盡矣。上曰,一日之內,若未畢勘,則還宮後繼爲之,何妨也。李世白曰,人君一動一靜,固當愼重,何可臨幸於不當幸之地耶?況罪囚聞親臨之擧,皆望其疏釋,若於一日之內,不能徧決,而或放,或未放,則雖待明日,人心猶悶鬱矣,終不如還宮處決之爲得宜也。以大體言之,旣爲未安,而以事勢言之,亦多難便,群下之情,豈勝悶慮也?上曰,須勿過慮。坦曰,錄囚之盛意,臣等固將順之不暇,而至於王府親臨,若有一毫違越於事理,則決不當爲之,路次帳設之請,雖出於不獲已,而似或可矣。弼明曰,今日之事,不在多言,必欲用曠蕩之典,則親臨與還宮,似無異同矣。李壄曰,輦過之際,必欲親臨者,實出於泣辜之意,而群下之所爭者,不欲以至尊之重而親入王府也。且以小小節目言之,王府大門甚窄,不便於乘輿出入,此雖小節,而亦不可不慮也。李世白曰,今日諸臣之所爭者,只是大體,而其他小節,則妨礙之端,固不一矣。上曰,前日則一時駐輦於路左,而今則門外幄次,未知其便好也。申琓曰,竊悶玉體親臨王府,而有此不得已之請矣。李世白曰,非以幄次爲便好也,只爲曾有駐輦之例,故不得已以此爲請,此與親御府中,似有間矣。李壄曰,大體則宜待還宮,而不獲已有帳殿之請矣。大臣·三司,相繼固爭,而聖意堅定,臣等不勝悶鬱。上,不答。諸臣以次退出。
上在昌慶宮。停常參·經筵。
午時至申時,日暈。
大駕祭罷後,藥房·政院·王堂·二品以上·六曹問安。答曰,知道。
還宮正時,寅正三刻。
大駕親臨,禁府錄囚後,還宮正時,午正三判。
還宮後,大殿·中宮殿·世子宮·嬪宮,政院·玉堂問安。答曰,知道。
藥房啓曰,伏未審夜來,聖體,若何?憫旱憂勤,親擧玉趾,徹曉將事於社壇,還宮時躬臨王府,疏釋罪囚,經日勞動之餘,不瑕有傷乎?臣等不勝區區仰慮之至。中宮殿症候,伏聞醫女來傳之言,昨日所進水刺一升二合,間進六味生脈散,亦爲進御,夜間寢睡,與前夜一樣云,生脈散,依前煎入矣,敢此問安。答曰,知道。無事。誠未格天,雨意愈邈,憂悶罔措矣。
今日義禁府錄囚時,刑曹時囚罪人,則今明日內修正文書,十五日賓廳日次,引見時疏決事,榻前下敎。
罪人沈益昌,還發配所,李礥遠配,趙大壽邊遠充軍,羅弘佐·柳重起極邊定配,安翼星·楊遇漢·丁元燾·尹以就徒三年,盧大濟·崔文徵·李秀儁徒配,洪旣濟·任尙尹·金澤南·咸龜齡·金與澤·田萬疇·金世烈·田義英·朴震瑾·崔秀峻·黃德弼·張後翰·柳㵑·姜履相·李冉相·楨·李象隨·鄭泰寧·柳濟·姜晦·安巘,竝放送,李尙豪放送議處,李長輝決杖放送,李汝柱·崔斗齡·鄭輪益·李東郁·張善漢,削職放送,崔尙雲·李贊基·田有成·崔元緖·李道源,罷職放送。
中宮殿·世子宮·嬪宮,藥房·政院·玉堂夕問安。答曰,知道。朝報
禮曹啓曰,啓聖祠每年春秋二·八月祭,恒用祝文,令藝文館,撰出,何如?傳曰,允。朝報
上,自社稷壇祈雨祭所,親臨義禁府錄囚時,自大門外至望門內,訓鍊都監設布帳,四面墻外,軍兵扈衛,大廳狹窄,虎頭閣,排設補階,掇三門設帳幕,大駕詣望門外,乘步輦而入,御坐大廳。入侍諸臣,判府事徐文重,左議政李世白,右議政申琓,都承旨李思永,左承旨李壄,左副趙泰耉,右副任舜元,同副李濟,注書朴熙晉,假注書柳敬時,檢閱李明浚,兼春秋李景華,執義金致龍,掌令元聖兪,持平朴弼明·權燧,正言黃一夏·兪命凝,兵曹判書金構,校理李坦,修撰李觀命,都摠管臨昌君焜,副摠官礪山君榰,判義禁金構,知義禁金鎭龜,同義禁李克迪·李益壽,持公事入侍。李光迪親承聖敎,科獄罪人等,推問時節次,預爲待令事,分付于刑房都事。刑房承旨任舜元,立於補階上,刑房都事辛轂,立於補階下東邊,尹世綏,立於補階下西邊,羅將四十名,持朱杖排立,因傳敎科獄罪人等,次第拿入,呼望散杖親問後,放釋議處罪人等,隨呼名俯伏聽敎。以次出送門外,當日所釋罪人,凡四十五人。午後大駕還宮。燼餘四更一點,上自幄次步詣壇所板位,行四拜禮,禮儀使,導上先詣國缺神位前,次詣后土氏神位前,次詣國稷神位前,又次詣缺稷氏神位前,行奠禮。禮訖,降復位,禮儀使,導上缺次詣各位缺五行胙畢,降復位,行四拜禮。大祝,撒籩豆,又行四拜禮,禮儀使,缺前向,禮畢,導上出壇門外,降步。李思永進曰,此去幄次稍間,請乘步輦。上曰,自前無乘輦之事矣。仍步至幄次,旣入幄次後,藥房·政院·玉堂問安。答曰,知道。
王世子,遣宮官問安。答曰,知道。
朝廷二品以上·六曹單子問安。答曰,知道。
趙泰耉啓曰,內乘來言,捲簾,取稟。傳曰,捲三面。
李壄啓曰,明日常參·經筵,取稟。傳曰,停。
李濟啓曰,卽者弘文館官員,來呈草記以爲,本院下番,副修撰權尙游·李觀命,今日陪駕還宮之後,或稱情勢不安,或稱身病猝重,俱自闕下徑退,將未免闕直,上番輪直,近甚苟簡,而校理宋徵殷,臺啓旣停之後,俱不行公,竝請牌招云,草記則以祈雨親祭正日不得捧入,而莫重禁直,任意徑退,俱極未安,權尙游·李觀命,竝卽牌招以爲入直之地,宋徵殷,亦爲牌招,何如?傳曰,允。
寅時,大駕自幄次離發,判義禁金構進伏曰,親臨禁府,實是無前之擧,臣等無狀,久居按獄之任,而延拖至此,使聖上有此擧,不勝惶恐待罪。昨日大臣三司請對時,亦未敢隨缺大臣三司,相繼固爭,而未蒙允兪,故臣不避猥越,而敢有所仰達。金吾,名雖王府,而在於圓土之中,其實獄也,至尊親臨,極爲未安,雖是盛擧,而恐未免爲過擧也。漢時楚獄多濫,故明帝,親詣錄囚,而旣謂之洛陽獄,則非必親入獄中之謂也。以獄制言之,古之於今,中華之於我國,不無異同,如卽今秋曹掌邦刑,而罪人則係在典獄,意者洛陽獄,亦如此耶?或其親臨,別有次所耶。此不可援以爲例矣。且今日獄囚罪犯雖重,而與逆獄猶有異,連繫雖多,而不至累千人之濫,則以此親臨,實爲太過,缺必淸道而後往,有不祥,先以桃茢祓除之,可缺五行丁丑年駐輦之例,暫設帳殿,亦未爲不可,自上更加三思,從群下之請,乃區區之望也。同義禁李益壽進伏曰,臣以情勢難安,久曠職事,尤極惶隕,而判義禁金構,旣有所達,臣不敢更煩矣。只是禁府幽鬱之地,決非至尊臨幸之所,必不得已,則別設帳殿於門外,如丁丑年駐輦之例,似乎可矣。吏曹參判李寅燁進伏曰,金吾堂上,旣已仰達,而臣亦有懷敢陳矣。自上遇災憂勤,徹曉將事於社壇,又將親臨錄囚,甚是盛意也。遇非常之災,固當有非常之擧,而卽今王府,在於獄中,主尊之臨,決非其所也。親臨之外,他無錄囚之道,則亦不敢固爭,而輦過之際,暫設帳殿,似得其便,群下之情,大都如此。易曰,象允悔亡,今日之擧,宜從衆議。金構曰,事貴得當,人君臨幸於不當幸之地,事體不亦重難乎?昨日玉堂諸臣,退而語臣曰,陳達之際,不敢直以獄中爲言云,形言於口,尙有所不敢,況可臨御其中耶?臣等竊以爲憫焉。上曰,親詣洛陽獄云者,乃是自幸之謂也。金構曰,雖有古事,而不無古今之異宜,且帳殿之設,無異於親臨矣。李寅燁曰,中國之獄,意如刑曹典獄之規,而與今之禁府有異矣。今之禁府,便是親入獄中,是以爲悶矣,門外帳殿,雖咫尺之間,猶有間隔矣。李益壽曰,今此盛擧,將順不暇,而群下之所悶,只爲非其處所也。上曰,雖在獄中,而便是王府,未知其大段,不可也。三臣遂退。
卯時,大駕,自社壇親臨義禁府,都承旨李思永,左承旨李壄,左副承旨趙泰耉,右副承旨任舜元,同副承旨李濟,注書朴熙晉,假注書柳敬時,記注官李景華,記事官李命浚,先爲入侍。趙泰耉曰,今日侍缺數字一體入侍乎?李思永曰,此無前規,略倣常參例爲之,似可矣。上曰,唯。任舜元曰,禁府堂上,先爲召入,及都事,亦使之待令,何如?上曰,唯。判義禁金構,知義禁金鎭龜,同義禁李光迪·李益壽,以次入侍。上曰,原任·時任大臣及三司諸臣入侍事,使史官分付。敬時趨出,傳敎,判府事徐文重,左議政李世白,右議政申琓,執義金致龍,掌令元聖兪,持平權燧·朴弼明,正言兪命凝·黃一夏,校理李坦·崔昌大,修撰李觀命,竝爲入侍。李思永曰,使金吾堂上,持缺四行科獄滯囚,已至三年,必先問科獄而後,可及其他,罪人吳碩夏缺以下八人,先爲拿入,金致龍進曰,罪人凶穢之狀,切不可近,何可親問乎?有文案具在,以此處決,可矣。三司諸臣,相繼爭之。上曰,此異於親鞫,而只欲問其情也,諸臣未知本意也。徐文重曰,三司所爭,是矣。罪人,不必以面目而究覈,以其文案可決矣。上曰,丁丑年疏決缺自召見,今亦何傷乎?元聖兪曰,先爲疏決而後,召見無缺則異於是矣,啓覆亦以文案勘罪,今以文案,下詢于金吾堂上,及諸大臣而處之,可矣。若逐人親問,則事體甚未安矣。朴弼明曰,今日獄囚,聞大駕親臨,莫不歡忻鼓舞,以爲死者得生,而其中重囚,決難疏釋,又何必親問耶?上曰,昨日傳敎之意,科獄經年未決,其中死者死,放者放,不可一向淹滯也。今日欲親問而處之,大臣之意,何如?李世白曰,三司之言,不無所執,此輩情節已著,具在文案,以此處決,似當矣。上曰,下詢之意,非以此也,碩夏輩情狀現露之後,迄不承款,故欲親問其隱情不發之罪也,大臣三司,皆未喩予意耶?兪命凝曰,下敎至當,而缺數字重罪之類,未可輕處,其外輕囚,先爲疏釋,似可矣。徐文重曰,科獄罪囚,非造次之間所可勘斷也。金構曰,若用次律,則缺而必欲正法,則非今日所可決矣。李世白曰,親問之下,缺數字輸情,則處決固當,而此輩頑忍不服,雖親問之下,未必得情,此爲難處矣。權燧曰,罪人必加訊問而後可服,而今日則不得施刑,恐難得情矣。金鎭龜曰,臣亦待罪本府,而遲延按獄,至使聖上有此無前之擧,已極惶恐,而臣意則今日殿坐之下,奸狀之畢輸,亦未可必,而徒傷事體,誠如大臣所達矣。致龍曰,下敎之意,非謂不分輕重,盡爲疏釋也。近緣金吾開坐缺刑訊之不嚴,故當服正律者,亦且淹滯,以文案而速缺四行今日罪囚,雖缺親問之下,而未必其輸情也。徐文重曰,罪囚八十人之中,科獄外罪名尙多,此輩先爲酌處,則亦疏決之道也。任舜元曰,洞開獄門,固是曠蕩之典,而今日則以科獄不可矣。金構曰,必不得已親問,則八人不可一時竝入,先入各二人而問之,何如?朴弼明曰,三司爭執未已,而遽請先問,此言非矣。金構曰,上敎旣欲親問,故臣以獄官,不敢固爭矣。上曰,非謂推案有所未審,而必欲躬問也。只以未承款一節,問之,此意已言之矣,丁丑年則路次駐輦,而今則親臨禁府,所以必欲親問也。李世白曰,丁丑年所疏決者,皆是輕罪,故處之不難矣。上曰,丁丑年則滯囚不多,罪目且輕,故放者放之,削者削之矣,今則異於其時矣。權科獄無律文,故罪囚未知定律,終始掩諱,今日下詢于諸大臣及三司,議定當律而後,問之則或可得情矣。上曰,豈以定律而有益於承款乎?徐文重曰,親臨下敎,若有差減,則或可承款,而今此科獄,國人皆曰可殺,旣知其必死,則似無承款之理,臺臣之請先定律者,以此,然此非造次間所可議定,從後審處,宜當矣。上曰,非以科獄缺而一竝原恕也,其中直招者則罪之,未服者則仍之,以缺殺之地,三司之固爭,未知其可也。三司諸臣,遂退伏。上曰,吳碩夏·洪受禹,先爲拿入,今日必須先立一節而後,可治此獄也。李光迪進曰,吳碩夏·洪受禹拿入矣。上曰,誰是吳碩夏耶?金構曰,在東者碩夏,在西者受禹也。上曰,汝輩符同用奸於國試,做出無前之事,而終始隱諱,情狀可惡,今日則從實現告之意,嚴問,可也。該房承旨任舜元,以上敎問之。碩夏·受禹,俱稱擧子元無識面之人,符同之說,出於順億之搆缺四行不必過爲引嫌,而至於今日,又不入參,極爲不當,請推考,何如?上曰,終始引避,殊甚非矣,依所達推考,使之入參,可也。出擧條,李光迪進曰,宋晟·李聖輝拿入矣。任舜元,以上敎問之。晟請以文字仰達。上曰,猥濫矣。諸臣皆曰猥濫,直以言語納供。晟以所納字號,爲發明之計,聖輝,謂渠與豐基儒生換封云,而豐基儒生,元無參解者,以爲稱冤之端,俱不吐實。上曰,竝仍。李益壽進曰,金麟之·朴泰晦拿入矣。任舜元,以上敎問之。麟之缺之端,而未得面質,他無所達,泰晦亦稱冤,俱不吐實。上曰,竝仍。李益壽進曰,李秀哲·李道徵拿入矣。任舜元,以上敎問之。道徵以爲,見欺於順億,而未得自首,實無符同之事。秀哲則稱冤而已,俱不吐實。上曰,此等罪人,竝爲仍囚嚴刑,其餘次次拿定,可也。金構曰,朴弼渭之科,其父泰晦之所弄,而渠則不知,故仍囚矣。上曰,又達其次,金構達李秀儁罪目。上曰,秀儁罪狀,無顯著之事,故頃於筵中,亦已下詢矣,今果,何如?金構曰,有順億處面質一款,而未及更推矣。上曰,其時有更缺今日疏決,異於其時,未知其仍囚也。徐文重曰,臣未見獄辭缺爲刑推,則如此之類,疏決似可矣。任舜元曰,秀儁,爲科賊之稱,物議狼藉,不可輕釋矣。李世白曰,秀儁逮繫數年,尙無究覈之端,故頃以順億處更推事,陳達矣。凡獄囚有罪無罪,若甚明白,則有司存焉,自可勘斷而罪疑者,惟在聖上之參酌處分焉耳。上曰,榻前疏決,則必待覈處,而今日親臨,異於掌例,平時之不當全釋者,亦當釋之矣。金致龍曰,秀儁罪狀,現露於其婢招辭,雖當疏決,全釋則不可矣。徐文重·李世白曰,臺臣所執,亦不無意見矣。金致龍曰,秀儁非死罪,而臣之所爭者,全釋一款也。缺五行金構達順億罪目曰,旣已承款,今姑停刑,而干係處甚多,似難處矣。上曰,科獄未決之前,順億仍囚,可也。金構達李礥罪目曰,礥之連逮以小科獄事,而且係於金戩私札相通之事,而何以處之乎?上曰,曾於筵中,以不可全釋之意下敎,而今日則亦可酌處矣。徐文重曰,朝家於韓舜錫,任詡之類,皆施重譴,此亦不當全釋也。上曰,遠配。金構達旣濟罪目。上曰,此亦已發缺果何如耶?徐文重曰,換封輩試券,有禮曹印信盜踏之迹,故臺臣缺此事,未知其必爲旣濟之所操弄,此可疑矣。上曰,旣無現發之事,似當酌處矣。金構曰,尙瑞院馬牌印信,常時不能堅藏,似有疎虛之患,而禮曹印信,亦然,擧子盜踏,未必官員與知,而旣濟,旣是其時色郞,則不可全釋,式施徒配之律,何如?上曰,罪狀未著,何可勘定乎?放送之外,無他道矣。金構達李盛蕃·趙世雄罪目。上曰,觀其供辭,互相推諉,而今日則參酌決罪,何如?金構曰,盛蕃又有印信僞造之罪,不可容易處之矣。上曰,世雄更推中,有此云耶?金構對曰,然。徐文重曰,偸用稅錢,旣非輕罪,而僞造印信缺未可輕議也。李世白曰,兩段罪目俱重,似難輕處矣。金構曰,兩人缺相推諉,以盛蕃之招觀之,則罪歸於世雄,以世雄之招觀之,則歸罪於盛蕃,詳覈極難矣。上曰,然矣。考律則,何如?金構曰,以律言之,世雄是贓汚,而盛蕃是偸竊矣,世雄若是無識常流,則酌處無妨,而世雄起自武弁,致位州牧·禁軍將,其情誠冤,則困當伸雪錄用,若果有所犯,則當服其律,似不與他罪同矣。上曰,推覈後處之,可也。金構達趙大壽罪目。上曰,缺更推缺金構曰,姑未更推矣。缺四行更問,而此疑終不吐實,則獄事收殺無期矣。金鎭龜曰,臣與長官,累議此獄,而知情不知情,輕重缺數字本府旣請更推,似不可徑先處決矣。李光迪曰,一致德中之說,殊涉可疑,而此獄歸宿無期,有司難以究覈矣。李益壽曰,小臣方在請推之中,極知猥越,而敢有所達矣。臣與李長輝爲嫌家,朝臣皆知之,此事則下詢于他堂上而處之,何如?任舜元曰,趙大壽旣已承款,不可一向幽囚,今日似當處決矣。金構曰,益昌缺五字不更推,而大壽初以文頭字號潛通之迹,全然掩諱,窮覈之缺實,卽今所問者,惟在於見其潛通後,用情與否,而立落間缺術隱微之間,非他人之所得知,今雖更問,難以得其情,而但以前後所供觀之,始則牢諱而後乃漸次綻發,此已難掩其用情之迹矣。上曰,雖未更推,而亦可見其用情,以此定罪,何如?李世白曰,考官與擧子,果非親切之間,則何可直以文頭字號相通乎?大壽,當初旣云,臣亦言其可取,終則曰見而裂破,此其情狀已露,更無可問矣。上曰,科場用情,則分明,以此定律,可矣。金構曰,當初首實,猶或可恕,而始諱終露,此尤非矣。上曰,渠以侍從之臣,始諱終吐,殊甚不直矣,此事不必回啓,直當定律,下邊遠缺五字金構曰,然則自本府只定配所乎?上曰,依爲之。缺罪目,上曰,何如?李益壽曰,趙大壽旣已勘律,戩亦當次第處決,而臣則未詳文案,下詢于金吾堂上而處之,似宜矣。金構曰,臣與吳道一,雖非讐怨,而不無嫌礙之端,故前者陳章乞免,而未蒙允許,不得已黽勉行公,然今於此獄,何敢出意見乎?只當循例而已。李世白曰,疏批旣下之後,固當行公,而至於今日,又爲引嫌,事體未安矣。上曰,然矣,各以所見達之。金構曰,戩與大壽有間,文頭字號,大壽則只曰見之而已,戩則旣以潛通承款,此異於大壽矣。且以吳道一事,缺五行李益壽曰,臣雖有嫌,敢達所懷,大壽·戩·世基獄事,雖未詳閱文案,而以人情言之,則豈有無他端,而潛通字號乎?臣與金,私嘗以此酬酢曰,此獄,吾見亦以爲疑,而第其本領,乃自獄中出來文書也。此關後弊,不可不審處云,則構亦言以此已達于筵席云。蓋道一之事,果有可疑,則其在法理,不可不究覈,如無可疑,則終歸暗昧,不可不伸辨,而但以王獄事體言之,本領旣失,後弊可慮,故先治承款罪人,而此則不如姑息之意,已言之矣。金構曰,缺有此言,臣亦達于筵中,而大壽·道一·世基之素相缺知之,大壽之事,旣未白上,則其不通於道一,又何可缺益壽,以獄中文書爲言,而此與飛書有異,所謂飛書者,乃無根之謂也。今此獄事旣發之後,顯有端緖,逐節現露,則何可謂之飛書乎?李益壽曰,構之言非矣。臣待罪諫院也,憲臣,以孟萬澤事,簡問于臣,而臣以此路一開,終非美事,防之,臣之所見,本自如此,故今於道一獄事,兄弟異論,臣兄震壽,必欲其窮査,而臣意則不然。蓋本領旣不正大,則雖使按法如皐陶,難免日後之弊,臣之慮,政爲此也。權尙游曰,大壽旣已承款,固無發明之端,而道一事,尙未推覈,其事之虛實,姑未可知。然益壽,旣曰本領缺邪也,益壽,以此獄事,直歸之於邪枉之科,而有若無缺殊甚非矣。李益壽曰,儒臣之言,可謂深文,豈謂罪囚與缺應耶。權尙游曰,罪囚,果如朝廷和應,則固非正大,而臣未知大壽事,誰使承款而承款乎?凡事有其實,則非枉,無其實,則誠冤矣。今此獄事,節節現露,則不可謂之無實,而權是經·尹以道輩,百計掩覆,至諉邏卒,而柳重茂輩,又從而目之以飛書,可謂非矣。旣以此事,謂之不正大,則乃是搆陷成獄之謂也,何可不辨乎?李益壽曰,臣帶此任之後,三疏而未允,故旣與金構同議獄事,頃進宗廟時,亦與鎭龜,以此酬酢矣。缺五行直而不同,臣意則以其端緖雖露,究竟未易,徒傷獄體,故不可不窮覈矣。李益壽曰,無論飛書謄紙,曾言已達於筵席,此則非但金構自云,待敎金興慶,與臣爲一家人,亦以此私語于臣矣。金鎭龜曰,臣與益壽,果有私語之事,而近來筵席不嚴,親知間在外酬酢之言,亦且煩達,殊甚未安,平日筵席之不嚴,臣嘗慨然,故敢達矣。上曰,無發落。金構曰,金戩·洪起男·李時夏·李三夏,一體矣。上曰,竝爲仍缺,可也。金構達羅弘佐罪目。上曰,以各人缺則順億招辭,用意拔去之狀,誠然,極爲無狀矣。李世白曰缺弘佐之言,似無虛實輕重於其間。弘佐雖自稱冤,捕其所屬缺吐實納招,以此處決似當矣。金構曰,弘佐事,或云此是詐不以實,不過爲徒年之罪,干係各人,不當一向刑推矣。上曰,此得直爲詐不以實也,此則輕矣。金構,亦有疑亂獄情之罪,固難輕議,而今此親臨,旣異常例,似當有別樣處分矣。上曰,弘佐,身爲大將,受命按獄,而試官一款,用意隱漏,大將尙且如此,則況他人耶?不可直以詐不以實之律,論之,極邊定配。金構曰,從事官輩,何以處之乎?上曰,弘佐旣已定配,則分輕重處之,可也。金構曰,此輩乃爲詐不以實也。上曰,然矣,竝缺部將書員,何以處之乎?上曰,竝放。金構達缺益昌罪目曰,益昌,只與大壽,有干連之事,此異於世基缺。上曰,還發配所,世基,干係於吳道一事,推覈前仍囚,可也。金構達李長輝罪目曰,曾有照律之命,而以臺啓姑停,且此事,律無明文,近以同僚不齊之故,迄今淹滯矣。上曰,其時有照律之命,而以臺啓果停矣。李世白曰,法文無當律,則何以處之乎?金構曰,律有二條,一曰,見囚禁不得,故擧他事聽理者論缺只曰,聽理者論罪,則無故擧者論罪之事矣。以下皆缺
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,聞旱憂勞之餘,丙枕想益不安,伏未審聖體,若何?中宮殿症候,伏聞醫女來傳之言,昨日所進水刺七合餘,間進肉味,夜間寢睡,頗得安穩,神氣亦一樣云,加味生脈散,依前煎入矣,敢此問安。答曰,知道。無事矣。
傳曰,祈雨祭連次設行事,分付。
江原監司書目,原州牧使李益著罷黜,其代,令該曹擇差,催促下送事。
平安監司書目,道內農形及朔州等,五邑降霜,寧邊等十一邑雨澤緣由事。
咸鏡監司書目,道內各邑旱災太甚,祈雨祭今方設行,而封啓之際,咸興則自本月初六日午後至翌日朝,霈然下雨,時未開霽,民事喜幸事。
開城留守書目,今初十日十一日連得雨澤,而僅至一犁許,萎黃牟麥,庶有回蘇之望,龜坼水田,猶未周洽,民事切悶事。
全羅監司洪萬朝上疏。大槪,乞蒙恩暇,俾伸至情事。入啓。答曰,省疏具悉。卿其依疏辭往省焉。
判府事柳尙運上疏。大槪,宿疾之外,添重項直脅痛之症,末由起動,竟未進參於陪從之列,臣罪至此,無所逃免,伏乞亟命鐫削臣本兼職名,仍治臣罪,以警具僚,以安微分事。入啓。答曰,省疏具悉卿懇。有疾未參,別無所傷,卿其體予至意,安心勿辭,亦勿待罪,從容善攝,仍傳曰,遣史官傳諭。
右副承旨任舜元上疏。大槪,臣於昨日申退之後,卒患暑瘧,症勢危劇,胸膈痞塞,頭痛大作,加以素患吐血之症,挾火重發,昏倒欲絶,殆不省事,以此病狀,萬無自力之望,玆敢不避煩猥,冒死哀籲,乞蒙恩遞,俾尋生路事。入啓。答曰,省疏具悉。爾其勿辭,調理察職。
昨日錄囚時,左議政李世白所啓,從前科獄之淹滯,實由於金吾堂上之輒皆引嫌規避,以至延拖至今矣。今於親臨錄囚時,疏釋者已多,而亦尙有應問而仍留者,自今以後,申飭該府堂上,無故日則雖有本職事務,姑爲一切勿拘,必使之開坐推覈,而凡於開坐時,干係科獄之類,亦令爲先按治,次及他囚,以爲從速收殺之地,何如?上曰,各別申飭,可也。
判義禁金構所啓,同義禁李益壽,前後引避,不爲行公,今當親臨錄囚之日,異於常例,而禁府堂上,不得備員,事甚未安矣。判府事徐文重曰,判義禁所達,是矣。次官旣非獨斷,則不必過爲引嫌,而至於今日,又不入參,極爲不當,請推考,何如?上曰,終始引避,殊甚非矣。依所達,推考,使之入參,可也。
行司直李世華上疏。入啓。答曰,省疏具悉。卿其安心勿辭,調理察職。
京畿監司書目,楊州呈,以工曹參判趙相愚辭職上疏上送事。啓。答曰,省疏具悉。卿勿固辭,上來察職。
忠淸監司書目,牙山呈,以工曹判書李彦綱辭職上疏上送事。啓。答曰,省疏具悉卿懇。卿其安心勿辭,上來行公。
全羅監司書目,羅州呈,以獻納朴泰恒所懷上送事。啓。答曰,省疏具悉。疏辭,令該曹稟處,爾勿過辭,上來察職。
禮曹啓曰,傳敎矣。六次祈雨祭。不卜日來十八日楮子島·龍山江·冠岳山,遣重臣,朴淵·禾積淵·渡迷津,辰巖焚柴,同日亦爲設行,何如?啓。依所啓施行。
院前啓,請還收內官李東卨等及房子英業等事。措辭見上答曰,勿煩。
中宮殿·世子宮·嬪宮,藥房·政院·玉堂夕問安。答曰,知道。
府前啓,請禮曹佐郞殷夢相遞差。措辭見上近來王獄之多滯,曾所未有,幽鬱之氣,足以上干天和,喉司之申飭疏滌,臺章之請推該官,前後凡幾度,而有司之臣,一向延拖,無意勘斷,至於三年之久,輿議之憤駭,固已久矣,及至今日,致有聖上降屈威尊,親自錄囚之擧。噫,近日獄囚,雖曰浩多,比諸楚獄,則不啻相懸,登時議讞,一獄吏足矣,而按治之官,終不體聖上委任之意,各別嚴刑之敎,每歸虛套,尋常裁處之事,亦不擧行,以致丙枕憂勞,法駕親臨,烏在朝家設官按獄之意,而事體之未安,當如何哉?究厥所由,莫非有司之責,終不可無論罰之道,請禁府堂上,竝命罷職不敍。李秀儁罪狀,初旣狼藉於閔時俊捕廳招辭,所當究覈勘律,而時俊變辭之後,秀儁則一番捧招而已,更無究問之擧,仍因遷就,以至于今,卽因疏決,有徒配之命,獄體之乖舛,輿情之憤惋,爲如何哉?若使秀儁,眞無干犯之狀,則全釋固可也,如果一如時俊之招,則其罪奚但徒配而止哉?未究覈之前,決不可徑先酌處,請還收李秀儁徒配之命,更令該府得情定罪。昨日疏決時,有罪人洪旣濟放送之命,臣等竊以爲不可也。符同擧子,盜踏印信之說,果爲狼藉,此當初臺啓之所以發也,而渠之招辭,符同一款,爲稱冤之端,設令旣濟,眞無符同之事,其見失官印,盜踏試券之跡,明白無疑,渠以本曹郞官,不能典守之罪,終不可全然幸免,請還收洪旣濟放送之命,更令該府擬律定罪。答曰,不允。遞差事,依啓。
政院啓曰,刑曹時囚罪人,明日賓廳日次引見時,疏決事,命下矣。時任大臣·刑曹堂上及三司各一員,當以賓廳日次入侍,而在前疏決,時·原任大臣,或參或不參,承旨一員,或二員入參,今則何以爲之?敢稟。傳曰,原任大臣,亦爲入侍,承旨一員入侍。
副修撰權尙游上疏。大槪,臣於昨日,重被同義禁李益壽詆斥之語,情勢有萬萬難冒者,陪駕還宮,徑歸私次,意外嚴召下降,趨詣闕下,略陳危衷而不果上徹,敢復呼籲於黈纊之下,乞命亟削臣職,以安微分事。入啓。答曰,省疏具悉。爾其勿辭,從速察職。燼餘闕
上在昌慶宮。停常參·經筵。
下直,安州牧使金演。
備忘記,噫,予眇躬忝主神人,德涼政庬,災害竝臻,前冬〈之〉震電,今夏之霜雪,罔非可驚可怕,夙宵靡寧,若隕淵谷。噫噫,今玆亢旱,亦孔之酷矣,彌月恒暘,大地焦赤,兩麥旣萎,百穀未播,萬姓魚喁,大命近止,東作已失,西成可望,靡神不宗,圭璧旣卒,而視天夢夢,雨意愈邈,噫,比歲飢荒,民未蘇息,而旱又此極,爲民父母,當作何懷?昨詣社壇,代犧親禱,而微誠未格,出日杲杲,言念民事,心焉如灼,靜思厥故,罪在不辟,反躬省愆,奚止六哉?一倍陒慄,幾忘寢食也。自今日避正殿,益加寅畏之心,承旨代予草敎,宜自政府,廣求直言,以匡無德,言雖不中,予則優容。噫,今日召災,直由一人,而亦豈無勅勵群工,交相儆戒之道乎?咨爾大小臣僚,體予宵旰之憂,痛革忨愒之習,精白一心,奉法率職,以答天譴,弘濟時艱,減膳禁酒事,令該曹擧行。
政院啓曰,臣等卽伏見備忘記,十行絲綸,丁寧痛怛,悶旱憂民之敎,責躬求助之語,無非出於對越憂勤之至誠,臣等奉讀未半,不覺感涕之交零,殿下之言及此,何憂天怒之難回,災沴之不消乎?目今亢旱踰時,西成望斷,乙丙年來,飢饉了遺之民,又將有顚連流莩之憂,國家興亡之判,正在今日,自上夙夜焦憂,若恫在己,連遣大臣·近臣,竝走群望,靡神不擧,而昨又躬詣社壇,露禱終宵,誠已至矣,禮已備矣。至於親臨王獄,庭問諸囚,輕重讞議,次第疏釋,此又千古所罕有之盛擧也,與成湯之責己,夏后之泣辜,異世而同符,兼美而匹休,則庶幾天心默祐,感應斯疾,而密雲乍集,杲日旋出,尙靳千里之霈,天人相孚之理,一何乖舛之至此耶?臣等方切憂悶,罔知所爲,今者聖敎,又下此際,謙挹警惕之意,溢於辭表,有足以動天地感鬼神,仍有避正殿,求直言之命,繼之以飭勵之旨,交修之諭,反覆開陳,如父詔子,凡在臣隣,孰不聳動,粹勵精白奉承,以體我殿下之盛意也哉?第有令臣等代草之敎,以臣等短拙之文,旣不足以宣揚聖意之萬一,其在應天以實之道,直以備忘記,播告中外,亦合事宜,惶恐敢啓。傳曰,文辭蕪拙,代草,宜矣。又啓曰,臣等伏承聖批有仍令代草之敎,有以見聖上謙挹之聖意也,今此十行天札,丁寧懇惻,一字一涕,有足以格天心,而消災沴,以臣等荒雜之文,强爲代草,決非應天以實之道,反覆思惟,終不敢承命,不避煩猥,惶恐敢啓。傳曰,知道。
中宮殿·世子宮·嬪宮,藥房·政院·玉堂夕問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進水刺一升,菉豆粥五合,肉味間有所進,夜間寢睡,未得安穩云,諸御醫等以爲,湯藥停止已久,生脈散,亦不得連日進御,而神聖酒,非但有古方,亦多經驗,故間間進服,而已近旬日,近來症患及神氣之稍勝,似不無應效,三物散和酒一方,亦是最要之當劑,自昨日始爲進服,生脈散,則今姑停止,連用此兩方爲宜云,神聖酒連次造釀,以爲繼進之地,三物散,亦隨時調進,敢此問安。答曰,知道。無事矣。
京畿監司書目,果川縣監李世最,祈雨祭官不參,罷黜事。
判中樞府事徐文重上疏。大槪,今日疏決時,病不得進參,惶恐待罪事。入啓。答曰,省疏具悉卿懇。有疾未參,別無所傷,卿其安心勿待罪,從容善攝。仍傳曰,遣史官傳諭。
傳曰,明日晝講爲之。
京畿監司書目,道內各邑,本月初十日始雨,十一日乃止,而或鋤或犁或浥塵,俱未周洽,民事可慮事。
江華留守書目,本府境內雨澤及農事形止事。
傳曰,大臣及備局堂上引見。
中宮殿·世子宮·嬪宮,藥房·政院·玉堂夕問安。答曰,知道。
今日引見時,同義禁一員改差,卽爲口傳差出事,榻前下敎。
吏曹口傳政事,以柳之發爲同義禁。
吏曹啓曰,新除授會寧府使柳德三戶奴呈狀內,奴矣上典,年今七十,精力已耗,守令年限,自有定式,不可冒法赴任,入啓處置云,邊上擇遣之任,雖與泛然守令有異,而外敍年限,旣有定法,則有難使之赴任,柳德三改差,何如?傳曰,允。
禮曹判書洪受瀗上疏。大槪,臣之情病,俱難仍冒,呈單見阻,一倍危蹙,不得不申暴至懇,冀蒙矜諒,伏乞聖慈,亟遞臣職,仍治臣罪,以幸公私事。入啓。答曰,省疏具悉卿懇。卿其勿辭,調理行公。
政院啓曰,同義禁柳之發,旣已口傳差出,今已日暮,明日待開門牌招察任,何如?傳曰,允。
有政。吏批,以柳之發爲同義禁。朝報
禮曹啓曰,卽伏見下政院之敎,自上悶旱憂民,社壇親祀之餘,又有避正殿減膳禁酒之命矣。撤樂等事,依例擧行,而勿擊鼓一款,則依前定奪,安徐,何如?傳曰,允。
禮曹啓曰,以李商徵上疏,古戰場及四門外饑死者埋葬處,特爲設祭,令該曹擧行事,命下矣。取考前例,則所謂古戰場,錦山·晉州等,竝十二處,一時設祭,亦涉煩褻,依丁丑年例,西郊愍忠壇及險川·雙嶺三處,遣近臣,先爲設行,辛亥·丙子餓死人致祭事,則東·西·南三郊淨潔處,依前卜日設行,何如?傳曰,允。
司譯院啓曰,黃海道所捕荒唐船九名還送事,及齎咨官入送事,纔已回啓,蒙允矣,其後外議不一,或云旣已捉得,當爲入送,或云彼人若給本船還送,則票文亦爲還給,只以謄本齋送爲宜云,禮部回咨中,只云査驗船票·人數·姓名·籍貫以報,別無解送等語,則今不必違其言,而一竝押送,且以事勢言之,當初所捉九人外,又有所捉五人,若連續捉得,則每以齎咨官隨卽押送,旣不可爲,若待累次所捉,一時入送,則不但供饋之弊不貲,久留客地,疾病死亡,亦甚可慮,大船入去後,則尤爲難處矣,所捕人則依前覆啓,給船還送,似爲得宜,而票文則謄本,終不如本票之齎送矣,此事關係彼中,不可不更爲稟定後擧行,故敢此仰達。上曰,不但今番咨文爲然,曾前亦有勿爲押送之言矣。右議政申琓曰,前日以必爲捕捉之意,稟達者,蓋以捕捉船人,奪得票文,然後可爲憑信之資故也,到今多數捕捉之後,則反爲難處之端矣,外議或以爲越界之人,例爲捉送,彼人之自西北越境者,則盡爲捕送,海路·陸路,犯越則一也,雖卽捉送,必無生事之慮云,而咨文中旣無解送之語,不必捉送,只送票文,足爲憑信之資矣。上曰,所捉之人,給船還送,而以本票入送,可也。左議政李世白曰,齎咨官雖已差定,而今無押送之事,不必汲汲入送,姑待數月,前頭若有所捉,則收合其票文而送之,似當,且於還送時,覓給糧饍,以示優待之意,亦以此分付本道,何如?上曰,依爲之。
入侍時,典牲提調嚴緝所啓,本署祭享時所用生猪,多有苟簡之患,卽今書員庫子輩,無面,至於五百餘頭之多,而無路徵納,各人等今方拘留本署,嚴加督責,而一年所捧,不過三四頭,以此實無繼用之路,自上年引用壬午條者,已至百餘頭,此皆不給本直,而取用於貢物,主人等呼冤,已不可言,而其形勢亦難支堪,不可無變通之道。刑曹參判李基夏曰,生猪及羊羔,自典牲署曾有豢養之事,故祭享時所用,不至窘乏矣,近來所給之價,本署下人輩,私自受用,不卽備納,致有此無面之多,莫重祭享所需,未免臨時取辦於閭家,誠爲未安矣,蓋本署貢物,乃當年條,而今若預給翌年條,則此路一開,後弊難防,而卽今事勢如此,今年難預給,而後勿爲例,其無面之數,使之着實徵用,似好矣。上曰,依爲之。燼餘闕
上在昌慶宮。停常參·經筵。
下直,潭陽府使兪命弘,金堤郡守宋相哲。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進水刺一升四合,菉豆粥四合,肉味間有所進,夜間寢睡安穩,脚部浮疼·煩渴·肌熱等症候,頗得減歇云,臣等不勝喜幸之至,藥酒及散藥,連次進服矣,敢此問安。答曰,知道。無事矣。
晝講入侍,知事李畬,特進官閔鎭厚,承旨李壄,玉堂李坦·李觀命,假注書柳敬時,史官尹志和·李明浚,武臣李行成。
昨日引見時,執義金致龍所啓,請禁府堂上,竝命罷職不敍。措辭見上上曰,從重推考。又所啓,請還收李秀俊徒配之命。措辭見上上曰,勿煩。又所啓,請還收洪旣濟放送之命。措辭見上上曰,勿煩。
正言兪命凝所啓,請還收內官李東卨等及房子英業等事。措辭見上上曰,勿煩。又所啓,安岳郡守李碩寬,爲人濫猾,行己悖妄,到任以後,一無善狀,詬辱隣宰,略不顧藉,慢罵佐幕,大壞事面,此等擧措,已極駭異,而蠱惑邑妓,請托公行,沈湎麯孽,官事曠廢,況於頃者,濫殺人命,以致被殺者之子,擊鼓訟冤,因有行査本道之擧,而晏然在官,益肆殘虐,其放恣無忌之狀,莫甚於此,決不可仍置字牧之任,以貽生民之害,請安岳郡守李碩寬,罷職不敍。上曰,不允。又所啓,江東縣監崔世珪,門地卑賤,而濫通顯職,世累難洗,而自齒恒人,行身處事,率多悖理,見棄鄕黨,固已久矣。及授本邑,物議喧藉,而冒沒赴任,專事貪虐,買取京第,廣占庄土,闔境嗷嗷,如在水火,西來之人,莫不傳說,其辱官方而害生民,莫此爲甚,請江東縣監崔世珪,罷職不敍。上曰,不允。
吏曹啓曰,守令有闕,政事,取稟。傳曰,當日爲之。
府前啓,請禁府堂上罷職事。措辭見上請還收李秀儁徒配之命。措辭見上請還收洪旣濟放送之命。措辭見上答曰,勿煩。
中宮殿·世子宮·嬪宮,藥房·政院·玉堂夕問安。答曰,知道。
西部主簿李商徵上疏。大槪,敢以輪對時發端之說,仰應明旨,請申舊事目,仍紓新弊瘼事。入啓。答曰,疏辭令該曹稟處,而下款事,令該曹擧行。
正言黃一夏啓曰,日昨輦過金吾時,臣亦入侍,少頃出外之際,同義禁李益壽,以趙大壽等獄事,有所陳達,而臣未及與聞,及今經日之後,始得其詳,則益壽,以大壽等獄事,本領不爲正大等語,縷縷於前席云,臣於此不勝駭惑也,蓋此事綻發之初,臣在言地,適被李師尙之疏斥,臣之避辭,略陳考官用私之迹,王獄嚴査之道矣,今益壽所達如此,臣何可默然?大抵試院用情之事,出於囚人之供,而禁府兩堂上,全然掩諱,必欲欺蔽,逮其事發,柳重茂諸人,群起和應,先事眩撓者,無非所以爲大壽地也,至以匿名飛書等語,熒惑宸聰,而天鑑孔昭,燭其幾微,嚴敎一下,奸情始露,碩夏·順億·世基·戩等及大壽,次第就服,則向所謂謄紙一張,不須論其出處之如何,而其後諸臣章奏,猶且藉口於此,娓娓不舍者,大都出於疑亂獄情,庇護私黨之計耳,今者益壽,身爲獄官,乃於法駕降臨,律典親裁之時,營救之心,翹然隲發,而欲訟其冤,則無辭了解,外托泛論獄體,而實襲師尙輩餘套,敢以躛言漫說,欺弄於咫尺之前。噫,苟以此獄,爲不正大,則大壽之被罪,便歸冤枉,聖上之用法,亦係抑勒而然也耶?夫匿名飛書云者,捏造虛僞,沒名投傳之謂也,當初金吾之掩諱玆事也,同在獄中者,有所參聽,書通姻婭,以至於傳播,此在獄囚,固有不能謹愼之罪,以朝家事體言之,則祗當嚴覈其言之虛實,無則舍之,有則罪之而已,今於獄情狼藉,罪名勘斷之後,乃敢以本領不正之說,肆然陳達,其亦無嚴矣,其所謂不正者,不過以書出獄中,謂非公案,而伊時罪人所供,獄官不載於公案,若以爲必待公案而按治,則考官罪犯,終無究覈之日矣。噫,試院行私,如彼放恣,而互相欺隱,不敢指斥而後,方可謂之正大耶?其言之無謂,如此,而一儒臣之外,在言議之列者,擧皆含默,物議以此大加非斥,而臣之前避,旣涉此事,自列不暇,何可反論?如臣疲劣,因前一避,機括一觸,鋒鏑四至,危怕之謗,至今未已,按獄宰臣,又以不正爲言,則臣之向前所陳,不免爲邪枉之歸,其在廉義,決難仍冒,而適緣賤疾,今始來避,所失尤大,請命遞斥臣職。答曰,勿辭,退待物論。
有政。吏批,以沈枰爲刑曹參議,徐宗泰爲瓦署提調,李寅燁爲奉常提調,尹天成爲禮曹佐郞,宋夏錫爲昌陵參奉,安壽冉爲平市奉事,李晩成爲副校理,任鎭元爲原州牧使,尹弘离爲濟用正,李基夏爲軍器提調,徐宗泰爲右參贊,李墪爲漢城右尹,尹世紀爲禮曹參議,蔡以章爲中和府使,宋正明爲果川縣監,鄭瑞爲敬陵參奉,柳漢明爲會寧府使。
吏批,判書李畬進,參判李寅燁陳疏,參議尹德駿病,左副承旨趙泰耉進。
兵批,判書金構進,參判閔鎭厚病,參議李世載病,參知徐宗憲進,左副承旨趙泰耉進。
兵批,以徐宗泰付副護軍,李東杓付副司果。
午時,上御時敏堂晝講,入侍,知事李畬,特進官閔鎭厚,參贊官李壄,侍讀官李坦,檢討官李觀命,假注書柳敬時,記事官李明浚,武臣行副護軍李行成。上讀前受音,自規圓矩方,止成德尤著,一遍迄,李坦進讀,自橫渠之學,止一毫及之,一遍迄。上受而讀之畢,坦進釋文義曰,橫渠之學,最以苦心得之,橫渠氣質英毅,初泛濫於兵家,中入於釋·老,晩而大悟,終日危坐,俯讀仰思,而有得則識之,或中夜起坐,當時如兩程,孰非勉於學,而勤苦力素缺橫渠也。李觀命曰,橫渠一見兩程,而便信吾道之自足,平居講易缺於聽從者衆,而及與兩程論易,覺其不及,卽爲之撤座輟講,可見其缺於從善之義,此過人處也。閔鎭厚曰,曲,一偏也,以學而致其極,乃中庸之道也。李畬曰,晩逃之逃字,是晩棄佛·老,而歸於吾道也。缺五行終爲安石所誤,如橫渠之賢,而未免屛退,良可惜也。缺質文之所尙各異,而其受授者,精一之心法,其爲政也,必以德,而如北辰之居其〈?〉所代之治也。己不正而求以正人者,乃後世之治也,至於申·韓之法,又何足與缺一字神宗,有求道之心,而用人太驟,作事太銳,以一時虛名,見誤於安石,而覺悟,故悅橫渠之言,而不果用,此可慨也。上曰,唯。鎭厚曰,神宗,思得才哲之士,而呂公著,以橫渠應薦,公著,可謂得以人事君之義,而神宗捨之,反用安石,此由於不勉學也。畬曰,人君必有誠正之學而後,賢邪是非,洞達無疑,而神宗,無誠正之功,徒有作用之心,故爲小人所蔽,此學不明之致也。觀命曰,橫渠西銘,以天地萬物爲一體,人君若取法於西銘,則無一物不得其所。畬曰,西銘,說一箇仁字,廣居,卽仁也,仁則天地萬物,皆得遂其性,不仁則天地萬物,皆不得遂,如手足痿痺,便是不仁矣。坦曰,訂頑則西銘也,頑是寘頑不仁,而無物我感通之理者也,訂者,辨明之謂也,天地萬物,一視而後便爲仁矣。鎭厚曰,橫渠之學,以尊禮爲先,故學者有所持循,最爲有益矣。畬曰,康定用兵之時,范文正,在西邊,而橫渠,以功名自許,上書請謁矣,時有談兵者,故橫渠見而悅之,及見二程而後,反而求道,以橫渠之賢,而初尙如此,則人君亦當親近正人矣,至於異端者,玄竗處,與吾儒論學近,故入之甚易,而資稟高者,亦未免焉,然儒道則誠實而平易,異端則隱僻而虛遠,儒道在於日用之間,而異端求於虛無之外,此其所以相反也。觀命曰,亦在於公私之分而已。坦曰,變化氣質之要,在於學問,人性皆善而質有偏駁,矯者偏而復其本性之善者,學問之功也,人非堯·舜,誰能盡善?以聖躬言之,愛憎喜怒,或有所偏,發時不覺,而後乃覺之,旣覺之後,深思痛祛,而使不萠,則善矣。畬曰,坦之所達是矣,人之痛病,不可自祛,有偏則思寬,懦則思剛,如病之用藥,此變化氣質用力之緊要也。鎭厚曰,古人佩弦佩韋,亦所以變化氣質也。畬曰,凡事有本有末,缺五行從前章奏之間,或不無忠言讜論,每降優批,有曰缺而見於行事者,卒無聽施之效,此於應天求言之道,可謂以實缺如宮庄一事,臺臣爭執屢屢,大臣亦已陳達,而終不允兪,缺於憂災求諫之日,此一款,先爲革罷,曲從群下之情,則臣僚莫不悅服,而諫者自來矣。上曰,此事曲折,曾已言之矣。觀命曰,前日之所持難,一朝允從,則不遠千里,言路大通矣。畬曰,今此亢旱,前古所無,孑遺之民,廑廑支撑,而又値此災,卽聞兩麥大無,播種愆期,前頭民事,誠爲可慮,天災流行,古或有之,而去年小登,今又如此,極無之餘,又有極備,則年事之失稔,可以占矣。臣中夜思之,罔知攸濟也,昨於親祈之日,有祭文中以罪已責躬等語,添撰之敎,而臣辭短拙,未能摹寫其萬一,然此奚但發之於文辭,實遇災警懼之盛意,而至誠未格,天意愈邈,上下憂惶,不知所以弭災之策也,夫對越上常之道,不在於他,而在於其心,惟聖上,以罪已之意,恒存於此心曰,某事果合於天理,某事果不合於天理乎?合於天理,則天怒可弭,不合於天理,則天怒宜至,念玆在玆,戒玆在玆,推以至於事事皆合於天理,則天人一理,豈無感應之效乎?區區之望,惟在於此矣。上曰,旱災至此,憂悶罔措,言出忠告,可不留念焉?畬曰,儒臣旣以宮庄一款,有所陳達,而臣亦於此,常懷慨然矣,頃於朝參時,伏承下敎,始詳其曲折,而旣有定式之後,一向因循,未知其可也,凡事不覺其非,則無如之何,旣覺而後,因循不改,於學問上,爲害不少矣,以聖學之高明,深加省察,以橫渠勇撤之意,夬然改之,則大善矣。坦曰,臣以此事,曾有所達矣,人君之愛民也,如保赤子,在常時尙然,況當無前之災,將有顚壑之慮乎,子有疾病飢渴,父母之心,爲如何也?惟此一事,足除民生一分之弊,若於今日,夬允此請,則民生可保矣。上曰,當初亦已參酌爲之矣。畬曰,人君之德,節儉爲先,而缺五行懸慮,政爲此也。上曰,所達是矣,當體念焉。畬曰,頃日權燧疏中,略及宮中浮費之事,此出於有聞必達之意也,宮闈之事,人臣不易言而言之,其在褒容之道,宜加優奬,親臨洛陽獄之言,雖似妄率,聖上亦終用其言,而其時疏中他語,俱無所答,獨以此一事,至下未安之批,此於宮闈之事,似有厭聞之意,竊恐有損於聖德,小臣惶恐敢達矣。上曰,本意不然,而卿知之過也。
鎭厚曰,近有王姓人呈狀于兵曹,以爲王氏後裔,勿定軍保事,曾有列聖受敎,而各邑或有侵責者,誠爲冤抑云,取考寺中文書,則別無可據事目,而但以高麗王陵廟守護軍,禮曹啓稟中,有子孫勿定軍保之語,槪缺國初,必有此受敎矣,然本朝大王子孫,亦以八代爲限,則王氏之竝缺蠲役,似或太過,而限代數之法,又不可用於王氏,宜有一定之規,以爲遵行之地,下詢廟堂而處之,何如?上曰,令廟堂稟處。
坦曰,本館上下番,連有病故,僚位不齊,經筵事緊,輪直苟且,無論銓曹郞官,今日政差出,卽爲牌招察任,何如?上曰,依爲之。出榻前定奪諸臣遂退出。以上燼餘
上在昌慶宮。停常參·經筵。
傳曰,明日晝講爲之。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺一升二合,菉豆粥三合,肉味間有所進,夜間寢睡,亦得安穩,藥酒及散藥,連次進服云矣,敢此問安。答曰,知道。無事矣。
傳曰,史官三員待命,騎馬九匹,立之。
備邊司啓曰,今日本司之坐,諸堂上多有故,來參者只是二員,而禮曹判書洪受瀗,刑曹判書嚴緝,訓鍊都正李弘述,皆以病不進,雖未知其病勢輕重之如何,頃者纔以事體未安,毋得以病懸頉之意,啓達定式,而今又一向如此,殊涉不當。洪受瀗·嚴緝·李弘述,竝推考,卽爲牌招,以爲參坐之地,何如?傳曰,允。
正言兪命凝啓曰,臣昨伏見僚臺避辭,以日昨金吾輦過時,同義禁李益壽陳達之語,或謂之躛言,或謂之無嚴,末乃以在言議之列者,擧皆含默,物議以大加非斥爲言,臣於此竊不勝駭惑也,蓋人之意見,各自不同,益壽以按獄之臣,咫尺詢間之下,不敢有隱畢陳,不害爲論事爲可否之道,而況於趙大壽事,明言其罪狀已著不可容貸之意,則直驅之於營救之科者,臣實未知其穩當也,緣臣所居僻左,且乏儕友未聞時議之果如何,而同僚旣以含默之失,爲引嫌之端,則臣何敢獨自晏然,一刻仍冒於臺次乎?請命遞斥臣職。答曰,勿辭,退待物論。
持平朴弼明啓曰,臣伏見正言黃一夏避辭,則乃以輦過禁府時,同義禁李益壽所達之言,直歐之於無嚴之科,而結之以擧皆含默,物議非斥,臣未知所謂物議,出於何處,而誠不勝駭惑也。蓋伊日李益壽·權尙游,各主己見,互相爭辨,辭氣之間,大失和平,勿論所執之如何,終爲胥失之歸,人之意見,本自難合,各陳所懷,未爲不可,有不必辨說於其間者,臣果未能論列矣,若以不卽竝加規警,謂失臺體,則臣固受以爲罪,而若以不爲專咎益壽,斥以含默,則臣實未信其物議之果出公心也,然諫臣旣稱物議,引以爲嫌,則臣何敢自以爲無失而宴然在職乎?請命遞斥臣職。答曰,勿辭,退待物論。
忠淸監司書目,道內各邑,一向旱乾,秋牟雖不如常年之成實,不至全棄,春牟·小麥·木花·黍粟等穀,日就枯黃,本月十一日公州等邑,幸得一陣驟雨,而未滿一鋤而止,卽又開霽,烈日旋曝,節序漸晩,移秧愆期,言念民事,誠極渴悶事。
中宮殿·世子宮·嬪宮,藥房·政院·玉堂夕問安。答曰,知道。以上朝報
趙泰耉,以都摠府言啓曰,入直軍士,中日試才,今當爲之,而因旱災有避正殿減膳之敎,依前例姑爲停止之意,敢啓。傳曰,知道。
李壄,以禮曹言啓曰,以李商徵上疏,古戰場及四門外餓死者埋葬處,爲設祭,令該曹擧行事,命下矣。取考前例,則所謂古戰場缺晉州等竝十二處,一時設祭,亦涉煩褻,依丁丑年例,西郊愍忠壇及險川·雙嶺三處,遣近臣先爲設行,辛亥·丙丁前後餓死人致祭事,則東·西·南三郊淨潔處,依前卜日設行,何如?傳曰,允。
李濟,以禮曹言啓曰,卽接穆陵參奉牒報,則本陵懿仁王后陵上,酉·戌·亥方新莎草,間間萎黃,子·丑方·辰方,亦爲間間萎黃,仁穆王后陵上,丑方舊莎草萎黃處,長九尺,廣五尺五寸云,依例政府以下進去奉審後,稟處,何如?傳曰,允。以上燼餘
上在昌慶宮。停常參·經筵。
申時酉時,日暈。
中宮殿·世子宮·嬪宮,藥房·政院·玉堂問安。答曰,知道。
藥啓啓曰,伏未審夜來,聖體,若何?中宮殿症候,伏聞醫女來傳之言,昨日所進水刺一升九合,菉豆粥二合,肉味間有所進,寢睡與前夜一樣,神聖酒及散藥,連次進服云,諸御醫等以爲,三物散已進累日,不必一向連進,更議他藥宜當云,湯劑停進,今已多日,且有曾所議定之藥,而卽今水刺之節,日漸差勝,姑觀一兩日議進,而三物散,則今姑停止矣,敢此問安。答曰,知道。無事矣。
政院啓曰,來二十一日輪對日次,取稟。傳曰,爲之。
右副承旨任舜元初度呈辭。入啓。給由。
傳曰,今日晝講停。
執義金致龍啓曰,日昨金吾輦過之時,同義禁李益壽,承問仰對也。雖與儒臣之言,有所徑庭,而若其趙大壽等論罪之際,別無伸救之語,至謂之不可容貸,其無營護之意,此可知矣,雖在言議之列者,誠未知其必可論斥,且臣於近來考官獄事,果有應避人嫌礙之端,此等是非,一未嘗參涉,雖欲容喙,亦不可得矣,此臣所以泯默無言,今者諫臣之避,引之以物議,斥之以含默,致有諸臺之相繼引避,臣何敢獨爲晏然乎?昨緣賤疾深重,今始來避,所失尤大,請命遞斥臣職。答曰,勿辭,退待物論。
吏曹判書李畬上疏。大槪,臣於再昨罷政歸院之後,病勢卒劇,難復自力,冒死呼籲,乞蒙遞免本兼職名事。入啓。答曰,省疏具悉卿懇。卿其安心勿辭,調理行公。
左副承旨趙泰耉上疏。大槪,臣於昨夕,卒患暑毒,達夜苦痛,委席昏昏,病情此劇,實無供職之勢,伏乞亟許遞改,以尋生路事。入啓。答曰,省疏具悉。爾其勿辭,調理察職。
掌令元聖兪啓曰,日昨聖上悶旱慮囚,親臨王府,實前古所未有之擧也,此時在廷臣僚,惟宜協心共濟之不暇,有罪無罪,曰可曰否而已,李益壽·權尙游之互相爭辨,聲色俱勵,咫尺天威之下,景象不佳,臣目擊其事,竊不勝慨然於懷,到今若以不卽竝劾爲非,則臣固甘心,如其出力於辨論之際,驅人於營護之科,非臣意慮之所及也,況伊日諫臣,同在一席,初不擧論,今始强避,稱以物議,斥以含默,所謂物議,亦安知一出於公心也?雖然諸臺,旣以此相繼引避,臣何敢獨爲晏然於臺次乎?請命遞斥臣職。答曰,勿辭,退待物論。
刑曹判書嚴緝上疏。大槪,摠府僚員,適皆有故,不得已扶病入直,而種種諸症,漸至添劇,昏倒不省,若將垂盡,冒萬死敢此呼籲,伏乞亟許先遞臣摠管兼任,俾得生路,兼附區區所懷,以備財察事。入啓。答曰,省疏具悉卿懇。疏辭正合予意,可不依施焉,卿其安心,勿辭行公。
持平權燧啓曰,臣猥陳一疏,致勤嚴批,追惟至今,心骨猶悸,頃於備忘之下,乃以有非在下者之所可直請爲敎,臣之妄言之罪,實無所逃,初旣自列,雖不敢更瀆,而若其惶蹙不安,則固已多矣,尋單縮伏之中,得見諫臣避辭,則以日昨同義禁李益壽所奏達,爲營護趙大壽等獄事,至以在言議之列者,擧皆含默,物議大加非斥爲言,臣於此竊不勝瞿然之至,伊日金吾入侍,臣之班次稍遠,前席奏對之語,雖不能一一領略,而槪聞按獄之臣,强引剩語,提起本領,其所爲說,首尾逕庭,而若論其大體,則不過詢問之下,有懷必達之意,以此糾擧,臣實未曉,今者諫臣,引以物議含默自劾,而諸臺相繼引避,則臣安得獨爲晏然苟冒於職次乎?昨緣賤疾方苦,今始來避,所失尤大,請命遞斥臣職。答曰,勿辭,退待物論。
校理李坦上疏。大槪,敢陳蕘說,以應明旨事。入啓。答曰,省疏具悉。應旨陳言,亶出於忠愛,深用嘉尙,可不留心焉?疏中用人事,當申飭銓曹,至於輕重差偏之說,微意可知,況考官用情,何等重獄,而救解之言,四面而至,亦一世變也。
副校理李晩成上疏。大槪,臣於兩司多官處置,有不敢可否之嫌,乞命遞斥臣職名事。及副修撰李觀命上疏。大槪,臣於兩司多官處置,有不敢晏然可否者,乞遞事。入啓。答曰,省疏具悉。爾其勿辭察職。
中宮殿·世子宮·嬪宮,藥房·政院·玉堂夕問安。答曰,知道。
傳曰,明日日子急遽,再明日乃祈雨祭齋戒,二十一日疏決事,分付義禁府·刑曹。燼餘闕
上在昌慶宮。停常參·經筵。
去夜,政院啓曰,右副承旨任舜元,以身病呈辭受由,諸承旨必備員,然後方可以推移,受香伴直,而必須明日內變通,似無宭急之患,何以爲之?敢稟。傳曰,右副承旨改差。又啓曰,今二十一日疏決事,命下矣。禁府諸堂上,方在被論中,只有同義禁一員,莫重疏決,禁府堂上,不可不備員,何以爲之?敢稟。傳曰,判義禁·知義禁·同義禁,竝今姑改差。
校理崔昌大初度呈辭。入啓。給由。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺一升二合,菉豆粥三合,夜間寢睡,似不如前夜之安穩,神聖酒連次進服矣,敢此問安。答曰,知道。無事矣。
吏曹啓曰,承旨有闕,政事,取稟。傳曰,當日爲之。
政院啓曰,兩司多官,引避退待。處置歸於玉堂,而玉堂又全數引嫌,不爲處置,非但經宿之爲未安,疏決在於再明,兩司當爲入侍,而退待諸臺之外,兩司之官,皆在外,無他推移變通之道,何以爲之?敢稟。傳曰,掌令崔啓翁改差。又啓曰,左副承旨趙泰耉,身病卒重,昨日陳疏,承調理之批矣,今聞夜來,添得泄痢,症情有加,數日之內,勢難察任,祈雨祭受香,在於明日,不可無變通之道,何以爲之?敢稟。傳曰,改差。
備邊司啓曰,戶曹判書金鎭龜,參判李光迪,方在被論中,參議宋相琦,受由下鄕,曹中凡事,擧行無人,不但事務之曠廢可慮,各倉漕船,不日當到,而將不得點檢收捧云,卽今事勢,不可無變通之道,參議宋相琦,今姑改差,卽爲差出其代,牌招察任,何如?傳曰,允。
中宮殿·世子宮·嬪宮,藥房·政院·玉堂夕問安。答曰,知道。
政院啓曰,憲府之官,旣已變通差出矣,新除授掌令尹憲柱,卽爲牌招,以爲處置之地,何如?傳曰,允。
謝恩,知義禁洪受瀗。
右議政申琓,禮曹判書洪受瀗,正郞金遇華,繕工副奉事鄭至祥,穆陵莎草有頉處奉審事出去。
謝恩,掌令尹憲柱,右副承旨李世載。
左副承旨尹世紀,牌不進,依承傳罷職傳旨。傳曰,只推勿罷。
府前啓,請禁府堂上,竝命罷職不敍。措辭見上請還收李秀儁徒配之命。請還收洪旣濟放送之命。措辭見上竝引嫌而退。宰臣所論,語意謬戾,在我無失,何必爲嫌?不爲糾擧,亦自有見,不可以此輕遞言官。本領是非,全不擧論,游辭引避,未免苟且。請正言黃一夏,持平權燧,竝命出仕,正言兪命凝,持平朴弼明,執義金致龍,掌令元聖兪,竝命遞差。答曰,不允。處置事,依啓。
謝恩,戶曹參議趙泰東。
有政。吏批,李畬爲判義禁,趙泰東爲戶曹參議,尹世紀·李世載爲承旨,尹憲柱爲掌令,權詹爲兵曹佐郞,洪受瀗爲知義禁,李世奭爲弼善,李昌齡爲漢城判官,李鳳徵爲同義禁。燼餘闕
上在昌慶宮。停常參·經筵。
昨日政院啓曰,藥房提調李畬,旣已入省記之後,以判義禁下批,不敢晏然,卽爲出去云矣。藥房竝直,任意徑出事極未安,推考後卽爲牌招,何如?傳曰,依啓。明朝牌招。
中宮殿·世子宮·嬪宮,藥房·政院·玉堂問安。答曰,知道。
藥房啓曰,旱炎比酷,伏未審夜來,聖體,若何?中宮殿症候,伏聞醫女來傳之言,昨日所進水刺一升五合,菉豆粥四合,夜間微有煩虛之候,金銀花茶調進牛黃二分,而寢睡則頗得安穩云,頃日以姑觀一兩日,更議湯劑啓達矣。諸御醫等,以爲卽今寢膳之節,幸得少安,苦口湯劑,不必繼進,仍爲姑停宜當云,神聖酒,連次進服矣,敢此問安。答曰,知道。無事矣。
堤川幼學尹宗殷上疏。大槪,敢陳應旨之疏,以備財察事。入啓。答曰,省疏具悉。應旨進言,予用嘉之,而復科之說,殊未得當,昭雪之請,極其無嚴也,餘他事,令該曹處之。
謝恩,左承旨尹世紀。
假注書柳敬時改,代以李廷濟爲之。
正言黃一夏避嫌。大槪,臣於諸臺之避,有不敢晏然於臺次者,請遞事。呈院還給。
政院啓曰,明日疏決時,禁府堂上,不可不備員,知義禁洪受瀗與判義禁李畬,有婚家應避之嫌,合有變通之道,何以爲之?敢稟。傳曰,知義禁改差,口傳差出。又啓曰,疏決事,命下矣。自前疏決時,時任大臣·禁府·刑曹堂上·三司各一員,例爲入參,而原任一員,或參或不參,承旨或一員,或二員入參,今則何以爲之?敢稟。傳曰,原任大臣,亦爲入侍,該房承旨,入侍,可也。
吏曹啓曰,臺諫有闕,政事,取稟。傳曰,當日爲之。
慶尙監司書目,自四月初七日以後,點雨不下,惡風連吹,豆太木花,根苖已枯,畓穀移秧,漸至愆期,祈雨祭連次設行,而雨意愈邈,民事渴悶事。
黃海監司書目,還上·捧上居末,平山府使朴思敦,曾經二品,決杖事體未安,依例罷黜事。
政院啓曰,卽者左承旨尹世紀,承牌肅謝之後,以其病重,陳疏出去,原疏則以齋戒不得捧入,受香時刻,漸晩,無他推移之道,何以爲之?敢稟。傳曰,在職承旨中,推移付標,而左承旨,今姑改差,其代,以無故人差出,牌招入直,可也。且藥房提調李畬,兼帶判金吾,則勢難仍察藥院之任,今姑改差,今日政差出其代,牌招入直。
政院啓曰,疏決事,命下矣。禁府·刑曹時囚罪人,旣已區別疏釋,今番則勿爲擧論乎,敢稟。傳曰,依爲之。
傳曰,史官五員待命,騎馬十五匹立之,祈雨祭所內摘奸。
中宮殿·世子宮·嬪宮,藥房·政院·玉堂夕問安。答曰,知道。
禮曹判書洪受瀗,知義禁減下肅拜。
政院啓曰,判義禁李畬,朝者以藥房提調,牌招不進,推考傳旨,今方捧入,而疏決在於明日,禁府諸堂上,旣已變通差出,而尙未肅拜,殊甚未安。判義禁李畬,同義禁李鳳徵,及今日政親除授知義禁姜鋧,明日待開門竝卽牌招,以爲入侍之地,何如?傳曰,允。
謝恩,左承旨沈枰。
有政。吏批,以趙泰耉爲禮曹參議,任胤元爲兵曹參議,李敏英爲執義,金致龍爲司僕正,洪受瀗爲內醫提調,姜鋧爲知義禁,南世珍爲黃海都事,金相稷爲持平,朴弼明爲正言,崔啓翁爲掌令,李宜顯爲司書,沈枰爲承旨。燼餘闕
上在昌慶宮。停常參·經筵。
校理崔昌大再度呈辭。入啓。加給由。
中宮殿·世子宮·嬪宮,藥房·政院·玉堂問安。答曰,知道。
嬪宮誕日,政院·玉堂問安。答曰,知道。
藥房啓曰,日氣蒸濕,伏未審聖體,若何?中宮殿症候,伏聞醫女來傳之言,昨日所進水刺一升五合,夜間,金銀花茶,調進牛黃二分,寢睡與前夜一樣,神聖酒連次進服云矣,敢此問安。答曰,知道。無事矣。
謝恩,同義禁李鳳徵。
知義禁姜鋧,牌不進。
判中樞府事徐文重箚子。大槪,伏聞今日疏決時,有入參之命,而臣之情勢窮隘,不敢進參,惶恐待罪事。入啓。答曰,省箚具悉卿懇。卿之引嫌,實涉太過,須體至意,安心勿待罪。仍傳曰,遣史官傳諭。
玉堂箚子。入啓。答曰,應旨陳戒,辭意懇至,忠愛之誠,嘉歎不已,可不留心焉?第宅事,曾諭予意,而他餘事,令廟堂商確稟處。
左議政李世白箚子。大槪,自夜間疾勢頓劇,日晩猶不少歇,今日疏決之時,未得趨參,惶恐席藁俟罪事。入啓。答曰,省箚具悉卿懇。有疾未參,別無所傷,卿其安心,勿待罪,從容善攝。仍傳曰,遣史官傳諭。
吏曹判書李畬辭職上疏。入啓。答曰,省疏具悉卿懇。今玆陞擢,實循公議,卿其勿辭,安心行公。
弼善李世奭辭職上疏。入啓。答曰,省疏具悉。爾其勿辭,從速察職。
政院啓曰,判義禁李畬疏批已下,而方在闕外,不爲入肅,疏決入侍,漸至日晩,事甚未安,更爲牌招,何如?傳曰,允。
謝恩,判義禁李畬。
京畿監司書目,高陽郡守金楺,今番大臣陪行,都差使員差定之後,稱以身病,不爲待令,罷黜事。啓。傳曰,只推勿罷。
中宮殿·世子宮·嬪宮,藥房·政院·玉堂夕問安。答曰,知道。
假注書李廷濟改,代以李東魯爲之。
政院啓曰,知義禁姜鋧,牌不進推考傳旨,今方捧入,而今日疏決入侍時,金吾堂上,不可不備員,知義禁姜鋧,更爲牌招,何如?傳曰,允。又啓曰,今日疏決時,原任大臣,竝爲入侍事,命下,而判中樞府事柳尙運·徐文重,俱有身病,不得進參,判敦寧府事崔錫鼎,方在藥房,不敢任意離次云,原任大臣,不得入侍之意,敢啓。傳曰,崔判敦寧入侍。
謝恩,知義禁姜鋧。
校理李坦上疏。大槪,臣冒陳瞽說,過蒙批奬,有非賤分所敢承當,而至於末端勤敎,惶恐戰慄,久而靡定,嚴召之下,不敢坐違,不得不趨詣闕外,而臣之情勢危蹙,決難復廁邇列,乞遞臣職,仍命刊名仕籍,以爲人臣妄言者之戒事。入啓。答曰,省疏具悉。爾其勿辭,從速察職。
傳曰,明日晝講爲之。
副修撰權尙游,牌不進,依承旨罷職。朝報
入侍時,右議政申琓所啓,李義培之陣亡,擧世皆知,而以其不見於公家文書,故未得褒贈,今因大臣陳達,始行贈典,其在國家褒崇之道,誠爲得宜矣,且古相臣金瑬,卽牧使汝岉之子也,汝岉,殉節於壬辰之亂,瑬以靖社功臣,丙子之亂,其妻柳氏及庶母與子婦孫婦,同時殉節,一家五旌門者,今照人耳目,而卽今子孫衰微,門戶凌替,不可無軫念之道。上曰,依所啓令該曹給復,可也。判府事崔錫鼎曰,丙子之亂,慶尙左兵使許完,右兵使閔栐及忠淸兵使李義培三人,領兵覲王,來到雙嶺,合爲一陣,與賊相戰,兵敗皆死之,許·閔,則已爲贈職,而李義培,則獨未蒙恩典矣。上曰,一體褒贈,可也。燼餘闕
上在昌慶宮。停常參,只晝講。
下直,忠州牧使權持,果川縣監宋正明,咸興判官鄭宇柱。
校理崔昌大三度呈辭。入啓。遞差。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺僅三合,菉豆粥一合,大便泄滑,度數頻數,腹中時或陣痛,辰砂益元散一貼進御,夜間寢睡,煩轉不安云,臣等與諸御醫商議,則以爲泄候頻數,從前累發之症,當此暑月,或不無添傷濕熱之候,辰砂益元散,姑爲連進,而更觀午間氣候,議進湯劑,宜當云矣,敢此問安。答曰,知道。無事矣。
京畿監司書目,楊州呈,以工曹參判趙相愚病重,上去不得事。啓。傳曰,卿辭至此,本職許遞事,回諭。
持平權相稷啓曰,臣於前秋,參居本職,以獄官不爲論劾事,見斥於儒臣,而愚臣避辭,略論謄紙當問之意,蓋其謄紙,雖出於獄中,該府堂上,旣已陳疏請覈,則推問虛實,事理當然,況考官行私,所犯不細,而舍此則亦無以究得者乎?嚴覈之擧,斷不可已,而一種營救之言,群起而沮撓之,其習誠爲可惡,故臣於自列之辭,有所云云矣。今者宰臣,乃於獄情旣露之後,至以本領不正之說,有所陳達於前席,豈意宰臣所論,亦至於此耶?臣竊惜之,然其爲言旣如彼,則臣之當初論列,自不免爲不正之歸矣,同時引避之諫官,旣以此爲嫌,臣之難冒之勢,宜無異同,且臣頃忝諫職時,以橫城縣監朴安道拿問,鄕校至近之地入葬處,摘奸堀移事,有所論啓矣,及見朴安道招辭,及本道摘奸狀啓,以隔崗越坪,登望所不及爲言,臣於是尤不勝瞿然之至,蓋其時傳說,不啻狼藉,往來之人,旣有目見而來言,僚席之間,亦且詳聞而發論,故臣果爲論啓,而厥後査事,乃至於此,未知學宮數百步之地,果可合於士夫入葬,而末終處決,終至於白脫,則臣之所論,自歸於不審之科,其何敢一刻晏然於臺次乎?以此以彼,俱難仍冒,請命遞斥臣職。答曰,勿辭,退待物論。
晝講入侍,同知事李寅燁,特進官李基夏,承旨沈枰,玉堂李坦·李觀命,假注書尹東魯,史官尹志和·朴鳳齡,武臣張漢相。
正言朴弼明上疏。大槪,纔遞憲府,復叨諫院,驚惶愧恧,靡所容措,所當卽謝恩命,以伸分義,而憲府處置措語,卽一彈文,臣雖疲劣,受此醜詆,決不可抗顔復入於言議之地,且臣病勢危劇,尤無以起動行公,玆敢冒死仰籲於宸嚴之下,伏乞聖慈,諒臣危懇,怜臣病狀,亟遞臣職,以夬人心,以延殘喘事。入啓。答曰,省疏具悉。爾其勿辭察職。
吏曹判書李畬上疏。大槪,所叨職秩,斷無靦然仍據之理,疾勢兼劇,鬼事不遠,冒死申懇,乞蒙鐫遞事。還給。
判府事柳尙運上疏。大槪,臣於弼善李世奭之疏,有不敢一日晏然於京輦之下者,敢陳一疏,擔曳退歸,伏乞亟削臣職,仍治臣罪,以嚴邦憲,以安微分事。入啓。答曰,省疏具悉卿懇。過激之言,何足介懷,而今乃仍此而決去就,心切愕然,無以爲諭,卿其須體至意,安心勿辭,亦勿待罪,毋孤予望。仍傳曰,遣史官傳諭。
昨日疏決時,蒙宥放歸田里罪人李玄逸·沈秀良,定配罪人朴世雄·張英弼·全汝胄·閔重三·金後甲,徒配罪人崔休·吳義英·李天挺·李塡·李日章·孟養浩·李以峻·李弘勩·柳星昌·成碩藎·趙完碩·朴紭·黃鑌·金命圭·金萬增·金俶·金龜瑞·金成業·尹沆·李晠·金錫曾·黃處信·李尙謙·鄭纘憲·梁聖揆·金世重·沈元俊·李商任,竝放送。
左副承旨洪受瀗上疏。大槪,日昨同僚之見遞,臣以該房,尤有所不安者,請遞事。入啓。答曰,省疏具悉。爾其勿辭察職。
右承旨李壄,同副承旨李濟上疏。大槪,臣等於僚員見遞事,見非臺議,不可一刻冒居於榮次者,伏乞亟命遞改臣等之職,以謝人言事。入啓。答曰,省疏具悉。爾等勿辭察職。
右副承旨李世載上疏。大槪,旣有難强之痼疾,又有難安之情勢,亟遞臣職,以謝人言,以尋生路事。入啓。答曰,省疏具悉。爾其勿辭察職。
禮曹參議趙泰耉上疏。大槪,臣情病尙苦,實無供職之望,且於日昨儒臣疏批,有所不敢自安於中者,不得不冒死陳懇,伏乞聖慈,亟遞臣職,以安愚分,仍治臣罪,以爲人臣安言者之戒事。入啓。答曰,省疏具悉。爾其勿辭察職。
禮曹,八次祈雨祭,宗廟·社稷·北郊,遣重臣,不卜日來二十五日設行事。啓依允。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺一升,寢睡雖未安穩,稍勝於前夜,大便亦不至於滑泄云,臣等與諸醫及儒醫等商議,則以爲水刺厭進之中,苦口湯劑,有難强進,泄候亦似稍勝,姑以辰砂益元散,隨時進服,湯劑,則更觀數日,徐議爲宜云矣,敢此問安。答曰,知道。無事矣。
傳曰,史官一員待命,騎馬三匹立之,健元陵忌辰祭所內摘奸。
今月二十一日疏決時,掌令尹憲柱所啓,請還收李秀儁徒配之命。請還收洪旣濟放送之命。措辭見上上曰,勿煩。又所啓,今此疏決時,有充軍罪人吳弼雄·閔重三等,放送之命,臣竊以爲不然也。弼雄則試射時,以其五中之鞭蒭,圖錄以六中,至於重三,則試射時,潛奪其同僚所中之矢,換錄於其名,論其情狀,與換封竊科之類,少無異同,而編配未幾,遽爾放釋,揆以王法,豈容若是?請還收充軍罪人吳弼雄·閔重三等放釋之命。上曰,不允。又所啓,定配罪人李天挺,當初罪名,因文頭潛通於試所,見捉於羅將事,則論以獄體,所當嚴覈其欲通之處,而不復窮覈,遽爾編配,輿情之憤駭,固已久矣,今因疏決之擧,混入於放釋之中,嚴科場杜後弊之道,斷不可徑先放送,請還收罪人李天挺放送之命。上曰,不允。又所啓,睦來善通天之罪,昭載於文案中,亦已聖明之所洞悉,不可彈擧,而其不恭不敬等說,乃是人臣之極罪,論以王章,不容假息於覆載之間,而朝家失刑,漸次減等,終至於放歸田里,輿情之憤鬱,愈久而愈激,凡爲今日殿下之臣,孰敢有營救之意,而卽者同義禁李鳳徵,陰懷黨比之心,乃於咫尺前席,敢以兩目俱盲,年迫九十等說,肆然救解,其縱恣之習,不可置而不論,請同義禁李鳳徵罷職。上曰,李鳳徵所達,非爲救解睦來善之地,而朝家亦已不用其言矣,勿煩。又所啓,先正臣文元公金長生之道學,淵源有自,門路旣正,講明禮學,尤有功於斯文,實爲聖明之所尊信,士林之所矜式,此聖上因多士之請,旣有從祀稟處之命矣。乃者李喜鼎等,不有公議,肆然誣詆,眩惑天聽,已極無嚴,而至於詆毁兩賢,略無顧忌,凡在聽聞,孰不扼腕而竊痛哉?幸賴天鑑孔昭,施以投畀之典,瞻聆所及,莫不爲夬矣。卽者疏決時,遽有放釋之命,臣竊不勝駭惑,悶旱疏放,實爲聖世之美事,而此等罪人,若或混圇被放,則適足爲小人之幸,而不必爲弭災之道,請還收定配罪人李喜鼎放釋之命。上曰,不允。又所啓,朝見三角山祈雨祭祭監·監察呈課,則大祝學諭李命大讀祝之後,出來之際,行步不謹,以致覆酌云,莫重祭享,不能敬謹之罪,不可置而不論,請學諭李命大,拿問定罪。上曰,依啓。又所啓,新除授掌令崔啓翁,時在全羅道南原地,請斯速乘馹上來事,下諭。上曰,依啓。前啓,禁府堂上罷職不敍事,停啓。
正言黃一夏所啓,昨伏見諸臺之避,以爲宰臣所達之言,明言其罪狀已著,不可容貸,直驅營救之科,未知其穩當云,臣於此駭惑滋甚,伊日宰臣之言,或有云云等說,若乃指意之歸宿,則以本領之不正,爲其斷案,凡治獄之道,本領果不正,則其所被罪,便係冤枉,此臣所以略其游辭,而只辨其本指也。旨意如此,而謂非營救,其誰信乎?至於物議,臣之所聞,不啻譁然,則安知二三臺臣,獨未及聽聞耶?臣以當初干涉之人,不得不有所辨破,而仍及於物議矣。今其爲言,有若假稱物議,故令延及於諸臺者然,臣於此尤不勝慨然之至,言之是非,唯在事理之如何,何不直論本旨,以明己見,而顧乃以物議之聞不聞,譏切至此耶?吁亦異矣。臣言不見信,被人輕侮,更以何顔,獨自揚揚於臺端乎?請命遞斥臣職。上曰,勿辭。又所啓,請安岳郡守李碩寬,罷職不敍。措辭見上上曰,先罷後推。又所啓,請江東縣監崔世珪,罷職不敍。措辭見上上曰,依啓。又所啓,放歸田里罪人李玄逸,其黨私悖理之罪,不可毛擧,而往年中宮殿出處私幸之日,投進一疏,語意凶悖,宜置極典,而尙今容貸者,不過繼廩設衛,似非出於侵逼謀害之計也,而至於不順坤彝,自絶于天等語,乃人臣之極罪,幸蒙恩赦,至有放歸田里之命,累年偃息於家鄕,此亦未免爲失刑之歸,一國輿情,久而猶鬱,沈季良則隨時諂附,巧於構陷,當坤聖出宮之時,蔡以章,通文將校,欲爲中壺陳疏者,實出於秉彝之良心,而汲汲誣達,有若上變者然,噫噫,此豈人情之所忍爲者哉?放歸田里之命,旣出於寬典,而今因疏決,又有全釋之擧,兩人所犯,俱係名義,則斷無一毫容貸之道,請還收李玄逸·沈季良放釋之命。上曰,勿煩。
判敦寧府事崔錫鼎所啓,江東縣監崔世珪,雖非顯閥,而自是鄕中士族,不是卑賤之人,曾經宣傳官及監察,積仕而爲守令,宣傳,是武弁中淸選,監察,亦經兩司署經及本縣署經,其非秩卑而無世累,可知矣。且臣於丁戊兩年,往來西路時聞之,爲政淸簡善治,而今已八考八上矣。前後方伯,皆稱其治績云,臺諫風聞,未必事事皆實,則今此諫臣所聞,亦或由於不悅世珪者,構誣之致,臣之所聞如此,故敢達。上曰,臺諫風聞,未必其盡信,而大臣旣已詳知,有此陳達,江東縣監崔世珪,勿爲罷職,仍存,可也。
正言黃一夏所啓,臣以江東縣監崔世珪罷職不敍事,陳啓蒙允矣,今者大臣以爲論其治績,則八考八上,且其門地卑賤,世累難洗等說,似非實狀,人多稱冤云,果如此則與臣所論,未免爲相反,臣於此不勝瞿然之至,凡臺閣論人,出於風聞,旣非目覩,則例多失實之患,今此世珪之事,安知其傳說之必可盡信也?蓋僚臺,頃於登對之日,首發此論,構送啓本,觀其措語,非臣攸聞,論人之道,貴在詳審,故不無趑趄之意,而同僚峻發之論,亦難崖異於其間,果爲隨忝矣,厥後詳聞,則所謂世累,其父少也,逃禪還俗後,乃生世珪,以此得謗於鄕黨云,審如是則,臣之聯名,恐不至於誤着,而非所爽實,亦可知也。然今者大臣所達如此,臣何敢自以爲是,而冒居於臺次乎?請命遞斥臣職。上曰,勿辭,退待物論。
院前啓,請內官李東卨等及房子英業等事。措辭見上停啓。
掌令尹憲柱啓曰,臣伏見正言朴弼明疏本,則以臣日昨處置措語,盛加慍怒,至以脅持凌沓爲言,臣不勝訝惑,繼之以慨然也。蓋黃一夏之避辭,初因李益壽本領不正之說而發也,諸臺之避,又因黃一夏含默之斥,則固當以本領是非,明白辨破,以立意見,而不此之爲,乃反以宰臣·儒臣互爭胥失等說,張皇爲辭,何其舍所當辨,別得剩語,强爲此題外之言耶?夫公朝是非,爭論上前,不是異事,臣未見其必可竝論,而且是一夏避辭之所不及,則弼明之必欲斷斷於此,而一夏所斥之事,則元不提起,此果臺閣引避之規耶?此臣所謂游辭苟且,而今乃不思自反,拈出處置中數句語,反復侵弄,不遺餘力,其亦異矣。噫,黨習之錮,果已久矣,朝廷之上,公議不行,是非之間,好惡不明,勿論事之大小,必爲兩是兩非之說,惟以周遮掩護爲辭,終不免爲糢糊苟且之歸,臣嘗痛恨於斯,今者諫臣,自許以無所係着,而乃於是非彼此之間,旣不敢顯救,又不忍直斥,求其說而不得,從而爲之辭,以至怒人議已,反加人以黨比之目,不爲阿好者之言,果如是耶?臣竊哂之,至於金吾堂上罷職之啓,雖是事體之不可已者,而前已累啓,被劾諸臣,皆遞其職,則似不當一向爭執,故臣一番連啓之後,果以當停之意,書問於諫臣,則答以停論與否,惟在時任之量處,不必勤問於已遞之人,爲言,其所謂時任之量處,不必勤問云者,蓋欲使收殺之意也。臣何以逆揣言外之意,更爲往復,了當無期耶?當初書問,蓋出於委曲相敬之意,而反稱以見凌,旣答以量處,又稱以不待許可,此尤臣之所未曉也,然旣被其無限醜詆,已不可淟涊冒居於臺次,以貽淸朝之羞,且臣於諸承旨辭疏,有不得默然者。蓋前承旨尹世紀,承牌出肅之後,旋卽出去,勿論病勢輕重之如何,其在事體,已涉未安,諸承旨之不思推移,必使陳疏退去,受香之際,致有啓稟窘急之患,俱不可無糾警之道,臣果欲以問備之罰,竝爲論啓,書問委折於政院,則伊日事狀,與臣所聞相左,故寢而不論,今者紛紜陳疏,至謂之見非臺閣,曾所未料,微有侵斥之意,臣於此,亦安得晏然而已乎?請命遞斥臣職。答曰,勿辭,退待物論。
左副承旨李世載牌不進,依承傳罷職傳旨。傳曰,只推勿罷。
中宮殿·世子宮·嬪宮,藥房·政院·玉堂夕問安。答曰,知道。
忠淸監司書目,泰仁縣監朴澄,家有八十老父,病勢甚重,累月曠官,不得已罷黜事。
假注書李命世書啓,臣承命馳往于廣州大旺面栗峴村行判中樞府事柳尙運所住處,傳宣聖批,則以爲,臣於言者之言,欲言則無辭可對,有靦于面,欲不言則自以前避中人,驅入於群小之慍,恬然厭然,有若掩臧者然,無此道理奔迸之計,蓋出於勢窮之致,而若論邦憲,合被重誅,第切悚蹙,方在待譴之中矣。不惟不加之罪,溫批反下,至遣史官傳諭於江外遠地,臣誠驚惶感激,不知所以爲措也。在臣分義,惟當不俟駕屨,以承明旨,而臣之情地,如上所陳,已無復入脩門之望,賤疾危苦之狀,不暇更瀆,嚴命之下,未免違慢,聖恩如天,臣罪如山,伏地涕泣,祗俟鈇鉞之誅云矣,敢啓。傳曰,纔諭予意,更何多誥,而卿其體予如渴之旨,亟回遐心,從速就道,用副虛佇之望事,更往傳諭。燼餘闕
上在昌慶宮。停常參·經筵。
辰時至申時,日暈。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺五合,菉豆粥四合,肉味間有所進,夜間寢睡,亦得安穩云,益元散,連次進服矣,敢此問安。答曰,知道。無事矣。
今月二十一日疏決時,右副承旨李世載所啓,徒配罪人,竝皆蒙宥,而全家之不得擧論者,以其罪名之重也,第於其中,實有可矜者,全家罪人旣死之後,寡妻·稚子,不得還歸故土,無依丐乞者,比比有之,臣待罪嶺南也,每當頒赦之時,拘於法例,不得啓稟,全家之法,雖出於實邊之意,孑孑餘存之妻孥,似無益於實邊之道,且全家中亦有罪犯輕重,則當此疏決之時,合有區別寬赦之典矣。上曰,全家,所以實邊,而罪名重大,故前日疏決時,不入於擧論中矣,承旨之言,何如?判敦寧崔錫鼎曰,臣曾於西路往來時,多有以此訴冤者,而不敢仰達矣,全家罪人,則在法不當擧論,元戶身死之後,其寡妻·弱子之無依,情理可矜,或施寬大之典,似無不可矣。李世載曰,全家子孫,仍居配所,旣是成憲,不可一竝疏釋,分付各道,使之區別罪人所犯輕重,啓聞後,其妻子,稟處,何如?上曰,分付各道監司,依所啓施行,可也。又所啓,臣有所懷故敢達矣,戊寅監試時,各道鄕儒冒赴者,査出之後,罪狀現露者,降定水軍,情狀未著者,限三年停擧,而被停者,多至七十餘人矣。大抵此類換道赴擧者,或取便道,而論其實情,則別無行私用情之事,而其中亦有抱才稱冤者,則來秋大比之科,不得觀光,尤涉冤痛,今此疏決時,李天挺輩,亦有放釋,則此輩獨不得蒙宥,宜有抑鬱之患矣。上曰,承旨之言,何如?刑曹判書嚴緝曰,近來士習不美,每於科場,希望私逕,已成風習,京試官或有相知之分,則擧皆圖出頉公文移錄他道者,極其紛紜,其用意,誠甚可惡,雖無顯著行私之迹,若不嚴防此弊,則士習日漸壞敗,不可不慮矣。判敦寧崔錫鼎曰,刑判之言好矣,科場士習,固當嚴防,而今此儒生,多出於取近冒赴,而別無行私用意之迹,容有可恕矣。右議政申琓曰,士子之不遵朝令,冒赴他道者,雖無用情行私之著現者,其習則誠爲可惡,不可不懲矣。李世載曰,其時錄名官,旣以此被罪,儒生輩被停者,已至累年,儒生與錄名官,必有懲畏之道,而必無復踵前習之弊矣。上曰,今此疏決時徒配之類,旣皆放釋,而被停之士,旣無情迹之涉於行私者,則不無寬恕之道,分付該曹,使之解停,可也。
執義李敏英啓曰,臣於情勢之外,病狀且苦,陳章乞免,實不得已,而見阻喉司,未獲登徹,一向瀆擾,分義惶悚,力疾趨詣,祗謝恩命,而第臣於本府諸臺處置,有不可參涉者,蓋金相稷避辭中,朴安道事,臣曾添本職之時,旣已與聞,措語之間,亦有所相議,則到今行査白脫,同僚自列之後,不可以偶不聯名,獨爲晏然。尹憲柱之避,則又涉於停啓是非,而臣之姊夫金構,卽其被劾中人,則在法應避,尤不敢冒沒可否於其間,以此以彼,俱難仍居臺席,請命遞斥臣職。答曰,勿辭,退待物論。
正言朴弼明啓曰,臣伏見掌令尹憲柱避辭,則滿紙張皇,恣意凌踏,誠不勝駭然也。臣不欲與之呶呶,同歸一套,而其所醜詆,更加一層,則臣安得默然而已乎?當初黃一夏之引本領爲避者,蓋以其參論於獄事始發之初故也,惟此一款,諸臺本無可避之嫌,而其所謂擧皆含默,物議非斥云者,出於張大其事,惹起鬧端意,故臣之避辭,只以所謂物議,非出公心,爲言,而至於本領二字,不當,非臣之所可提論,亦未知其爲處置之緊關也,今此憲臣之必欲使臣參涉於元不相干之事,强爲擔當辨破者,豈非可笑之甚者乎?且伊日兩臣之互爭,終未免爲胥失,而憲臣之以專攻一人,爲夬,譏臣之竝加非斥者,果出於是非之公心,而獨能免周摭揜護之歸耶?臣之素志,本不欲隨人好惡,定其是非,以自陷於黨論之臼,故今於兩臣之事,亦不蹈襲世套,有所左右,唯以斟酌裁量,務歸公平,爲意,而乃斥之以不敢顯救,不忍直斥,無乃臣於前疏中,阿好成風,是非互奪等語,正中其病,有所觸激,而乃以萬萬不近之說,勒加於臣身耶?良可異也,至於停啓事,以臣答書中量處二字,爲收殺之明訂,而夫所謂量處云者,詳量可否,處之得宜之謂也,臣若有許可之意,則豈不曰停當,而必爲此持疑之言也?臣意所在,不待逆揣而可知,而急於停論,不復爲難,則臣烏得不以見凌,爲難冒之端乎?噫,金吾堂上,延拖獄事,致令聖上親臨錄囚,公議尙今憤鬱,至以罷職之啓,擬律太輕,爲非,臣方且瞿然慙恧之不暇,寧有輕許寢停之理,而今乃以旣稱量處,又稱不待許可,爲語,有若臣旣許旋悔者然,此尤臣之所不可曉也,臣不量時勢,妄有所論,酷被無限詆斥之辱,見輕同朝,言不取信,致有徑停重論之擧,臣將何顔面,一刻苟冒於言地乎?請命遞斥臣職。答曰,勿辭,退待物論。
傳曰,史官三員待命,騎馬九匹立之,祈雨祭所內摘奸。
持平權燧啓曰,臣之待罪言地,首尾五朔,埍埃無補,情病難强,尋單見阻,一向縮伏,瘝曠之罪,實無所逃,卽者兩司多官,相繼引避,處置歸於臣身,而掌令尹憲柱避辭中一款,卽日昨處置事也,臣亦伊時處置中人,則固當自列之不暇,其何可晏然可否於其間乎?以此不可仍冒於臺次,請命遞斥臣職。答曰,勿辭,退待物論。
中宮殿·世子宮·嬪宮,藥房·政院·玉堂夕問安。答曰,知道。
假注書李命世書啓,臣敬奉聖旨,馳往于廣州大旺面栗峴村判府事柳尙運所住處,傳諭,則以爲,臣於昨日恩批之下,未免祗承,雖出於情勢臲之致,而揆以分義,不勝兢惶戰懼之至矣,卽於千萬意外,史官跋來,傳宣聖敎,臣是何人,膺此異數,臣誠惶感,不覺涕淚之交迸也,臣雖無狀,亦豈全昧不俟駕之義,而顧臣所遭非常,至今慙駭未定,加以沈痼之疾,添劇於撼頓之餘,全身痿痺,方在委頓之中,雖欲不計死生,仰承明命,其路無由,而神思迷錯,不知所以仰對,只自伏地以俟威命之至云矣,敢啓。傳曰,予意再諭,而卿心莫回,自愧誠淺,無以爲諭,卿毋困我,從速造朝,以副如渴之望事,更往傳諭。燼餘闕
上在昌慶宮。停常參·經筵。
下直,全羅監司洪萬朝。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺八合,菉豆粥三合,夜間乍睡乍覺,不至全然不安,便道又復泄滑,時有肌熱腹痛之候云,諸御醫等,以爲湯劑停止,已近一朔,元氣虛弱之中,水刺減少,大便滑泄等症,近又如此,異功散,加白芍藥酒炒一錢,砂仁炒硏,乾干炒黑各五分,連進二三貼宜當云,此藥今方煎入,益元散,亦當兼進矣,敢此問安。答曰,知道。無事矣。
吏曹參判李寅燁上疏。大槪,以臨政做錯之失,重被物議,懇乞亟遞臣本兼諸任,以幸公私事。入啓。答曰,省疏具悉。卿其勿辭察職。
校理李坦上疏。大槪,臣於兩司處置,有不敢冒當者,請遞事。入啓。答曰,省疏具悉。爾其勿辭察職。
吏曹判書李畬上疏。大槪,臣之情病,俱難仍據於本兼重任,連呈辭疏,未得上徹,而又有不敢自安於心者,冒昧陳暴,乞蒙斥退事。入啓。答曰,省疏具悉卿懇。卿其安心勿辭,從速行公。
中宮殿·世子宮·嬪宮,藥房·政院·玉堂夕問安。答曰,知道。
京畿監司書目,驪州牧使許墀,冒占葬地於境內,旣犯禁令,與部民爭訟,亦損事體,罷黜事。
禮曹,九次祈雨祭,楊津·德津·五冠山·紺岳山·松岳山,遣重臣,不卜日來二十九日設行事,知委,何如?啓依所啓施行。
假注書李命世書啓,臣敬奉聖旨,馳往于廣州大旺面栗峴村行判中樞府事柳尙運所住處傳諭,則以爲,臣於兩日之內,再承恩諭,已不勝惶懼戰兢之至,又於千萬夢寐之外,近侍三臨,聖旨荐降,此豈微賤之分,所敢承當者哉?感激無地,唯有血涕交迸,第臣素患風痺之外,項直脅痛之症,觸風轉劇,方在不能屈伸之中,明命之下,末由趨承,臣罪至此,無所逃死,而亦不敢以言語,有所仰對,姑俟神思少定,當具一疏,仰請違逋之罪云矣,敢啓。傳曰,知道。
慶尙道進士朴尙古等上疏。大槪,臣等,竊痛夫本道人金侃輩,假托儒疏,醜辱先正臣文元公金長生,敢陳辨暴之章,請施屛裔之律,仍乞申命有司,亟行從祀之典,以幸國家,以重斯文事。入啓。答曰,省疏具悉。縷縷陳說,出於尊賢之誠,斥邪之意,予用嘉尙焉。
政院啓曰,兩司多官,相繼引避,處置歸于玉堂,而玉堂仍前引嫌,校理李坦,以當初監試官,凡干科獄事,不當參涉,爲言,修撰李觀命,以孟萬澤請査事,與本領之說一款,爲言,而含默之譏,元無異同,而引嫌之端,差有輕重,故使李觀命處置,則欲守已見,一向固執,終日往復,不爲回聽,在外臺官之變通,亦不可每以爲例,多官退待,已至多日,尙未處置,殊甚未安,何以爲之?敢稟。傳曰,使李觀命處置。朝報
引見入侍時,刑曹判書金構所啓,各衙門鑄錢,皆已停止,而錢貨日賤,此實由於民間私鑄,而至於峽中·島中,其弊尤甚,至於浮船海中盜鑄,船上私鑄之多,實由於此云,朝家宜嚴立科條,分付於統制使·僉萬戶處,各別跟捕,則雖不能盡禁,亦可以少戢矣。上曰,依爲之。燼餘闕
上在昌慶宮。停常參·經筵。
下直,沃川郡守徐敬祖。
中宮殿·世子宮·嬪宮,藥房·政院·玉堂問安。答曰,知道。
藥房啓曰,旱餘得雨,日氣陰濕,伏未審聖體,若何?中宮殿症候,伏聞醫女來傳之言,昨日所進水刺八合餘,間進餠肉小許,夜間寢睡,稍得安穩,便道滑數一樣云,昨日煎入湯劑,雖不得進御,今日更爲煎入,以冀其勉進,養元粥,亦爲竝入矣,敢此問安。答曰,知道。無事矣。
判尹姜鋧初度呈辭。入啓。傳曰,還出給。
弼善李世奭初度呈辭,入啓。給由。
戶曹啓曰,卽接廣興倉所報來六月朔領料次,倉官進去于領中樞府事南九萬,判中樞府事柳尙運所住處,請受祿牌,則領中樞府事南九萬,以爲身在江外,勢難晏然受祿云,判中樞府事柳尙運,亦以爲旣已出在江外云,而祿牌竝不出給,係是大臣祿俸,何以爲之?敢稟。傳曰,令倉官輸送。
吏曹啓曰,守令有闕,政事,取稟。傳曰,明日爲之。
傳曰,明日晝講爲之。
備邊司啓曰,吏曹判書李畬,陞授判義禁之後,藥院之任,特令遞改,俾得專察金吾之事,聖意實非偶然,而纔經疏決,旋卽引入,尙不行公,判尹姜鋧,知義禁出肅之後,亦又連日呈告,事體未安,竝卽牌招察任,何如?傳曰,允。
中宮殿·世子宮·嬪宮,藥房·政院·玉堂夕問安。答曰,知道。
刑曹判書嚴緝上疏。大槪,臣所患諸症,日漸危重,委頓枕席,全廢公務,已難免瘝曠之罪,而卽者又差臣祈雨祭獻官,而以此垂盡之筋力,決無近百里地進去將事之望,玆敢疾聲哀籲於仁覆之下,伏乞先遞臣所帶之任,仍治臣僭越之罪,以肅朝綱,以安微分事。入啓。答曰,卿其勿辭,安心調理。
玉堂箚子。大槪,請正言黃一夏,掌令尹憲柱,持平權燧出仕,持平金相稷,執義李敏英,正言朴弼明遞差事。入啓。答曰,依啓。
刑曹參判李基夏上疏。大槪,臣於頃日入侍前席時,伏聞因大臣建白,有臣曾祖父故兵使臣義培褒贈之命,臣感激悲喜,不覺涕淚之橫流,而第其當時實狀,有未盡被燭於天日之下者,故不避煩猥,略陳梗槪,伏乞聖明,下臣此章于該曹,援據實狀,奉行明旨,昭示一世,以爲風勵之地事。入啓。答曰,省疏具悉。疏辭知道。
京畿監司書目,長湍呈,以右參贊徐宗泰上疏上送事。啓。答曰,省疏具悉。卿其安心勿辭,上來行公。
臨陽君桓上疏。大槪,臣宿病之外,卒生髮腫,病勢危劇之中,見差紺岳山祈雨祭獻官,斷無受香之望,玆敢呼籲,亟令該曹變通,仍置臣罪,以重享事,以安微分事。入啓。答曰,省疏具悉。卿其安心勿待罪,從容調理。燼餘闕
上在昌慶宮。停常參,只晝講。
下直,黃海都事南世珍。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺七合餘,養元粥七合,湯藥無事進御,大便度數頗減,寢睡亦得安穩云,異功散,依前煎入,養元粥亦爲連進矣,敢此問安。答曰,知道。無事矣。
弼善李世奭再度呈辭。入啓。遞差。
政院啓曰,今日爲政事,命下矣,卽者吏曹郞廳來言,判書李畬,參判李寅燁,參議尹德駿,俱以病不來,不得開政云,竝卽牌招,何如?傳曰,允。又啓曰,九次祈雨祭四處受香,當此今日,而大雨方注,在前如此之時,有啓稟停止之事,何以爲之?敢稟。傳曰,停止。
江原監司書目,伊川府使金儁相,淮陽府使申懹,身病俱重,受由就醫,而差復未易,勢難還任,不得已罷黜事。
全罷監司書目,本道自四月旬後旱暵此酷,無物不枯,雨意漠然,移秧愆期,數日之內,若不得雨,則農事更無可望,極爲渴悶事。
忠淸監司書目,今月二十一日下雨,公州等十邑段,或鋤或犁,溫陽等五邑,浥塵而乍雨旋晴,終靳沛澤,節序漸晩,民事渴悶事。又書目,牙山呈,以工曹判書李彦綱,懷德呈,以大司憲宋奎濂,病重上去不得事。啓。傳曰,須勿固辭,從速上來行公事回諭。
右副承旨李世載上疏。大槪,臣之所患痳痺之症,數日來陡劇,實無供仕之望,而且伏見備局回啓,則臣有處事不審之失,敢將病勢·情勢,仰籲於天地父母之前,伏乞聖慈,亟許鐫改臣職名,俾得調治,少延殘喘,仍命攸司,治臣做錯之罪事。入啓。答曰,省疏具悉。爾其勿辭察職。
政院啓曰,吏曹判書李畬,參判李寅燁,參議尹德駿,牌不進,推考罷職傳旨,今方捧入,而政事命下之後,吏曹三堂上,俱爲違牌,不得開政,極爲未安,判書李畬,參判李寅燁,更爲牌招,何如?傳曰,允。又啓曰,今日晝講爲之事命下矣。知事李畬,同知事李寅燁,以開政事,今方請牌,而晝講時刻,漸晩,有難等待,知事金構,同知事李益壽,因向日臺啓,久不行公,竝卽牌招,以爲推移入侍之地,何如?傳曰,允。
傳曰,明日晝講爲之。
吏曹判書李畬上疏。大槪,半日之內,嚴召疊降,不敢自顧軀命,忍死扶曳進伏闕下,而疾勢頓劇,更無自力參政之望,席藁哀籲,乞蒙鐫遞本兼職名事。呈〈政〉院還給。
戶曹參判李光迪上疏。大槪,臣之負犯旣重,臺啓峻發,趨伏金吾之外,恭俟鈇鉞之誅,而罪罰不行,彈章旋寢,不得不露章控訴,伏乞聖明,付臣司敗,勘臣當律,以重事體,以謝物議事。入啓。答曰,省疏具悉。卿其勿辭,從速察職。
吏曹判書李畬,再牌不進。
晝講入侍,同知事李寅燁,特進官李基夏,承旨李濟,玉堂李坦·李觀命,假注書尹東魯,史官李明浚·朴鳳齡,武臣白時耉。
兵曹判書金構上疏。大槪,罪名至重,席藁待命,而臺章旋寢,嚴誅不加,情勢崩隘,不知所出,卽因晝講入侍,牌召下降,本罪之外,又犯違慢之科,冒萬死瀝血哀籲,乞蒙先削臣職,仍下司敗,勘定臣罪,以嚴天憲,以安賤分事。入啓。答曰,省疏具悉。疏辭,當令金吾之官,知悉擧行,卿其安心勿辭,從速行公。
中宮殿·世子宮·嬪宮,藥房·政院·玉堂夕問安。答曰,知道。
今日晝講時,羅州牧使洪重夏,依近例罷黜事,榻前定奪。
戶曹判書金鎭龜上疏。大槪,臣奉職無狀,負犯甚重,席藁囹圄之外,恭俟鈇鉞之加,而威命久閟,臺啓遽停,玆敢冒死仰籲,伏乞聖明,付臣有司,勘臣當律,以伸王法,以快人心事。入啓。答曰,省疏具悉。卿其安心勿辭,從速行公。
判敦寧府事崔錫鼎箚子。大槪,賤疾苦劇,有難强起趨走於起居議藥之地,亟遞內局之任,以便公私,兼陳難安情勢,乞賜罪斥,以爲妄言之戒事。入啓。答曰,省箚具悉卿懇。所患如此,予用慮念,箚中引嫌,實涉太過,卿其須體予意,安心勿辭善攝。仍傳曰,遣史官傳諭。
有政。吏批,以張成漢爲伊川府使,柳泰明爲正言,兪命凝爲持平,柳星漢爲泰安縣監,金斗明爲驪州牧使,李文興爲執義,李彦瓀爲平山府使,元聖兪爲掌樂正,李敏英爲弼善,李彦紀爲刑曹參議,李墪爲宗廟提調,李麟徵爲判決事,徐景祖爲羅州牧使,安垕爲淮陽府使,金重九爲軍器僉正。燼餘闕
上在昌慶宮。停常參,只晝講。
京畿監司書目,廣州呈,以領府事南九萬上疏上送事。啓。答曰,省疏具悉卿懇。今玆月廩輸送之命,意非偶然,卿其安心勿辭領受,從速入來,毋孤予望。仍傳曰,遣史官傳諭。
傳曰,八次祈雨祭獻官以下,竝書啓。
中宮殿·世子宮·嬪宮,藥房·政院·玉堂問安。答曰,知道。
藥房啓曰,雨意未霽,日氣蒸鬱,伏未審此時,聖體,若何?中宮殿症候,伏聞醫女來傳之言,昨日所進水刺六合,間進餠肉,而湯劑無事進御,益元散·神聖酒,亦爲進服,寢睡似不及於前夜,泄候猶未夬祛云,異功散,依前煎入矣,敢此問安。答曰,知道。無事矣。
右副承旨李世載,持平權燧初度呈辭。入啓。給由。
傳曰,明日晝講爲之。
修撰李觀命上疏。大槪,臣於前後兩大臣之箚,實有萬分難安之勢,伏乞亟賜鐫遞,仍治臣妄率昏錯之罪事。入啓。答曰,省疏具悉。爾其勿辭察職。
晝講入侍,同知事李寅燁,特進官李基夏,承旨洪受疇,玉堂李坦·李觀命,注書朴熙晉,史官李明浚·朴鳳齡,武臣南崙。
今日晝講時,險川·雙嶺祈雨祭獻官以下,竝書啓事,假注書尹東魯罷職事,榻前下敎,羅州牧使徐敬祖,除朝辭赴任事,榻前定奪。
中宮殿·世子宮·嬪宮,藥房·政院·玉堂夕問安。答曰,知道。
京畿監司書目,廣州呈,以判府事柳尙運上疏上送事。啓。答曰,省疏具悉卿懇。累悉至意,復何多誥?不腆常廩,不必過辭,卿其安心領受,卽日就途,用慰予思想之心。仍傳曰,遣史官傳諭。
假注書李命世書啓,臣承命馳往于廣州西面押鷗亭領府事南九萬所住處,傳宣聖批,則以爲,臣之遲留江外,只爲頻承坤殿症候之計,非敢更有希進之意,而不料又有月廩輸送之命,非分之恩,無名之錫,其在臣子之道,有死而已,決不敢冒受,昨日陳疏,備悉血悃,而誠未上格,未蒙開許,又辱史官遠宣批旨,感激殊渥,誠無窮已,而至若月廩之不可受,不但虞人之不得往旌招而已也,伏地呼泣之外,不知所達云矣,敢啓。傳曰,知道。
禮曹參判李益壽上疏。大槪,情勢迫隘,冒死陳暴,乞賜誅譴,以嚴邦憲事。入啓。答曰,省疏具悉。卿其勿辭,從速察職。
副校理李晩成上疏。大槪,病情日加,無望供職,且有難安之勢,乞蒙鐫斥,以謝物議事。入啓。答曰,省疏具悉。爾其勿辭察職。燼餘闕
上在昌慶宮。停常參,只晝講。
下直,襄陽府使任堂。
右副承旨李世載,持平權燧再度呈辭。入啓。加給由。
中宮殿·世子宮·嬪宮,藥房·政院·玉堂問安。答曰,知道。
藥房啓曰,霖雨連宵,日氣蒸濕,伏未審聖體,若何?中宮殿症候,伏聞醫女來傳之言,昨日所進水刺七合,餘間進餠肉,湯劑無事進御,益元散二貼,神聖酒二合,亦爲進服,寢睡頗得安穩云,湯藥依前煎入矣,敢此問安。答曰,知道。無事矣。
備忘記,獻官判尹姜鋧,宗廟獻官東陽君潗,北郊獻官臨昌君焜,各熟馬一匹,山川獻官正趙爾翰,半熟馬一匹,典禮官學諭南夏明,典籍鄭翊時,副奉事尹佑甲,大祝直講權龜老·崔宇泰·權大臨,各兒馬一匹,監察以下諸執事,各上弦弓一張賜給。
備忘記,險川致祭獻官正李文興,雙嶺致祭獻官副司果李彦經,各半熟馬一匹賜給。
假注書尹東魯罷職,以柳敬時爲之。
持平兪命凝啓曰,臣於日昨在諫職時引避也,憲臣處置,斥之以游辭,目之以苟且,且伏見諫臣再避,則拈出臣避辭中數句語,謂之駭惑滋甚,更捉宰臣本領之說,至以謂非營救,其誰信之,爲言,臣於是又安得默然而已乎?夫宰臣所謂本領不正者,蓋以其書出獄中,有異公案故也,以獄官論獄體,不是異事,而至於罪狀已著之考官,明有請罪之言,則直歐於營護之科者,其果穩當乎?言之是非,惟在聖明之鑑別,而今此諫臣,觸激於異己之言,斥之太刻,持之不已,必欲箝一世之口,而使不敢言,吁亦異矣。臣之前避,只陳宰臣承問陳見,不必爲罪之意,寧有一毫近似於游辭苟且之目?憲臣處置,題外下語,勒加譏斥,尤未滿一哂也,因一避辭,群咻沓至,臣之呶呶爭辨,亦涉疲勞,其不可晏然也,固已決矣。且臣以江東縣監罷職不敍事,曾有所發論,而他臺連啓蒙允矣,不料大臣爲之申白,聖上特令勿罷,昨又伏大臣箚子,援臣堂兄泛然酬酢之語,證其被劾之冤,至引故相臣引嫌之辭,斥臣妄論之失,臣不勝慙悚慨然之至,噫,目今官方日淆,仕路不淸,鄕曲武夫來歷所未知者,因緣攀附,濫典郡邑,善事肥,己罔有紀極,實爲近日之痼弊,臣嘗痛惋於斯,而風聞不可盡信,論人實在詳審,故臣之從前入臺,亦未嘗妄彈一人矣,至於世珪事,臣之攸聞,不啻明白,世珪之父,削髮爲僧,殆近數十年,還俗後乃生世珪,則其所云云,出於卑微,此可知矣,而世珪,厭然自掩,欺世誣人,武弁淸選,曾不少礙,及授本職,專事貪虐,衆口喧傳,莫不唾鄙,臣之擧劾,蓋亦出於淸仕路,除民害之意也。夫豈爲夬心於彈論,廢人之前塗哉?然大臣所陳,旣曰熟知其冤狀,則臣何敢自以爲是,而抗顔復入於臺閣乎?以此以彼,決難復冒,請命遞斥臣職。答曰,勿辭,退待物論。
政院啓曰,今日晝講事命下,而經筵廳下吏來言,知事李畬·金構,同知事李寅燁·李益壽,或以身病,或以情勢,俱不來云,竝卽牌召,以爲推移入侍之地,何如?傳曰,允。
知經筵金構,同經筵李寅燁·李益壽,牌不進。
晝講入侍,知事李畬,特進官李墪,承旨李壄,玉堂李坦·李觀命,假注書柳敬時,史官李明浚·朴鳳齡,武臣柳星彩。
禮曹啓目,全羅·忠淸·慶尙道儒生崔雲翼等,以文元公金長生,從祀文廟事,有此陳籲,而金長生,早得師傳之竗,道學醇正,發揮天秩之敍,經變得中,爲世所宗,有補風敎,之功之德,宜有崇報之典,則多士之請,實出一國公共之論,而莫重聖廟腏享之擧,有非臣曹所可輕斷,詢問于諸大臣及在外儒臣,而稟處,何如?啓依允。
中宮殿·世子宮·嬪宮,藥房·政院·玉堂夕問安。答曰,知道。
今日晝講時,修撰蔡明胤改差事,榻前下敎。
府前啓,請還收李秀儁事。請還收洪旣濟事。措辭見上請還收吳弼雄·閔重三等事。措辭見上請還收李天挺事。措辭見上引嫌而退。臺閣論事,隨其見聞,在我無失,譏斥何妨?大臣箚辨,亦不必嫌,請持平兪命凝出仕。答曰,不允。處置事,依啓。前啓,李鳳徵·李喜鼎事,停啓。
昨日晝講時,參贊官洪受疇所啓,八次祈雨祭獻官,因傳敎纔已書啓,險川·雙嶺兩處致祭,雖行於同日,不得循例書入,故敢此仰達矣。上曰,一體書入,可也。又所啓,今番祈雨祭時,往見漢江祭壇,則荒廢蕪沒,墻垣頹圮,箭門傾側,莫重致祭之所,如是抛棄,事極未安,自前壇直,每門二名式,八名充定給復,以爲修灑之地,饑饉癘疫之餘,死亡殆盡,其後更無充給之事,餘存二名,所居稍遠,無益於守護之役,當此閑丁難得之日,有難充其額數,每年春秋宮城摘奸之時,繕工監,發遣郞廳,隨毁修改,事甚便當,他祭壇一體擧行,何如?上曰,所達是矣,依爲之。又所啓,今曉判敦寧府事崔錫鼎箚批傳諭時,臣以當直,分付廳注書,使之往傳,則廳注書送言曰,曾前有藥房注書往傳之例云,今亦依此爲之,何如?臣以果有前例,則依此爲之無妨,答送矣。朝來聞之,則廳注書,使下吏送書於藥房注書,以爲傳諭之地云,極爲驚駭,當初送言之際,藥房注書,親來受去於本院,或廳注書,親往傳給於藥房注書與否,臣亦疎漏不能詳問停當,不勝惶恐,而廳注書之不爲親進,使下吏傳送批旨,殊甚駭然,不可無警責之道,從重推考,何如?上曰,當該注書罷職,可也。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺一升一合,餠肉間有所進,湯劑無事進御,神聖酒·益元散,亦爲進服,寢睡稍安云,湯藥依前煎入矣,敢此問安。答曰,知道。無事矣。
藥房口傳啓曰,近來腫口,比前頗似減少,形色異前,脚部浮疼之候,亦爲稍減云,而女醫所傳,終欠明白,醫官不爲入診,今已累日,不可不一番診察,以審其形之如何?首醫·鍼醫等,今日使之入診,宜當,敢稟。傳曰,知道。
傳曰,明日晝講爲之。
奉敎尹志和書啓,臣承命馳往于廣州大旺面栗峴村判府使柳尙運所住處,傳宣聖旨,則以爲,臣之情勢·病勢,實無一分承命之望,猥將肝膈之辭,仰徹宸嚴之聽,分義惶恐,靡所容措矣,聖批溫諄,史官來傳,窮巷蓬蒿之下,近侍之銜命辱臨,今已四次,自惟當罪之身,得此非常之寵,戰慄欲隕,糜粉難酬,顧臣所患痿痺之症,逢此暑濕之後,日益加重,左邊手足,全然不遂,頭目眩昏,視聽俱廢,委頓床席,起居須人,此是經年沈痼之疾,方在奄奄朝夕之中,雖欲强起趨命,其路無由,瞻望雲宵,唯有涕淚,至於常祿,乃是仕者之俸,朝家旣不當虛授,人臣亦不可冒受,聖敎之下,不敢祗承,尤增死罪之至云矣,敢啓。傳曰,知道。
戶曹啓曰,依傳敎領府事南九萬,判府事柳尙運六月朔領料,更令倉官輸送,則領府事南九萬以爲,身在江外,冒受祿俸,分義道理,決有所不敢,日昨陳疏,備悉情勢矣。又有此再次輸送之命,不勝惶恐,而終不得冒受云,判府事柳尙運以爲,纔已陳疏,不敢冒受云,而又不領受,何以爲之?敢稟。傳曰,上來後輸送。
安邊儒學李世文上疏。大槪,敢應求言之旨,猥陳狂瞽救時之說,冀蒙採納事。入啓。答曰,應旨進言,深嘉其誠,而第追配廟庭,非可輕議,科獄貸死,斷無是理然,他餘事,令該曹稟處。
正言黃一夏上疏。大槪,臣於大臣之箚,有不敢自安者,詣臺引避,而喉司,托以一事再避,從中阻搪,公然不奉,不得已略陳抑鬱之懷,伏乞聖明,亟許斥罷,毋貽臺閣之羞,俾慰大臣之心,不勝萬幸事。及掌令尹憲柱上疏。大槪,臣於僚臺之避,有不敢晏然者,乞遞臣職,以謝人言,略附所懷,以備財察事。及吏曹參判李寅燁上疏。大槪,重被儒臣之疏詆,決難更冒於職次,嚴召之下,竟未祗赴,臣罪萬死,懇乞亟罷臣本兼諸任,仍治臣違慢之罪,以謝人言,以安微分事。入啓。
左副承旨洪受疇,同副承旨李濟上疏。大槪,臣等,重被諫臣之疏斥,決難一刻冒居於職次,玆敢陳章徑出,伏乞先遞臣等之職,仍治臣等之罪,以謝人言,以安微分事。入啓。答曰,省疏具悉。爾等勿辭,從速察職。
右副承旨李世載,持平權燧三度呈辭。入啓。遞差。
中宮殿·世子宮·嬪宮,藥房·政院·玉堂夕問安。答曰,知道。
正言黃一夏上疏。踏啓字。
答掌令尹憲柱疏曰,省疏具悉。李文興之獨停重發之論,良可駭然,特罷其職,以示糾警之意,爾其勿辭察職。
答吏曹參判李寅燁疏曰,省疏具悉。卿其勿辭察職。
政院啓曰,卽伏見正言黃一夏疏本,踏啓字以下,臣竊以爲未安也。一夏疏語,槪□□□□□□其難安之情,而遣辭之□□不□發,此聖上所以不少假貸,而第因其辭疏,卽下譴斥之命,恐非大聖人優容臺閣之道,伏願聖明,更加深思,特爲收還,不勝幸甚,臣以代房,惶恐,敢啓。答曰,不允。
吏曹啓曰,承旨及臺諫有闕,政事,取稟。傳曰,明日爲之。燼餘闕□晉鐸燼餘添寫申一淸校。郞廳李廷重書。
上在昌慶宮。停常參,只晝講。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺六合,餠肉間有所進,湯藥無事進御,益元散·神聖酒,亦爲進服,寢睡稍安云。諸御醫等以爲,□□□□進五貼,而腹痛之候,旣□差減,前加入中□乾薑,加神麯炒五分,仍爲連進宜當云,依此劑煎以入矣。敢此問安。答曰,知道。無事矣。口傳啓曰,昨夕伏聞入診醫官之言,內殿腫候,前日浮高酸痛處,顯有差減之勢,而中腫處瘡口狹窄,出膿不順,不可不更爲□鍼,稍廣其穴,環□□□□□酸痛處□□當觀勢更鍼,爲疎通之地宜當云,敢啓。答曰,知道。
傳,前府使李碩根·李道源·李夏禎·李泰龜·任弘望·朴昌漢·南弼星·申㶅·朴慶後·朴思敦·金儁相·申懹·李文海·李彦維·金盛最·李徵龜,前郡守安績·崔錫瑞·李象隨·金俶·李東亨·鄭必東·洪九齡·李堂·南延年·白漢相·南五熏·金夏鼎·呂謙齊,前牧使安世徵·宋廷奎·李健命·李益著·金萬增·許墀·李翊周·李萬東·洪重夏,前府尹李善溥,前參判李萬元,前參議金鎭圭·尹德駿,前縣監李纘源·金聖源·曺善徽·閔宗魯·尹世綱·金垕·洪以周·梁澐·李龍徵·尹趾慶·李世最·朴澄·鄭德徵·魚震陟·宋世泰,前察訪趙鳳徵,前奉事崔慶湜,前直長洪處宙,前校理李師尙·宋徵殷·尹趾仁,前修撰權尙游·吳命峻,前司書趙泰老,前正言李㙫,前執義李震壽,前都事沈得良·鄭寅賓,前韓原副正樞,西陵都正煜,前正字洪萬通·李道原,前博士吳命禧,假注書尹東魯,前判官李光□·崔寔,內官姜渭重·趙尙璧·金千鎰,前假衛將鄭斯玄,前萬戶方以直·金麗健·柳濟·韓櫶,監役李明三,前僉使崔尙雲·鄭太英·李泰長·權管姜晦·安轍·李鼎鉉,司果李聖肇·趙泰一,司正金相元,監牧官文道器,護軍張萬里·元徽·柳㵑·趙囿春·張安民,副摠管鄭弘佐,兵使洪以度,虞候李厚全等,竝敍用,僉使高後良·李日章·全汝胄·金瑀,兵使元徽,萬戶吳義英·李時馝·權管李埴,權知奉事崔始興·嚴漢耉·李華益·韓成仁,宣傳官崔斗齡,前府使黃鑌,牧使金萬增·李浚,郡守金俶·南延年,縣監宋墁·金聖源·韓世讓·柳尙連·金垕,別提任泂,參奉李寅漢,假注書沈宅賢·金始煥,內官金成業等,竝職牒還給,前牧使韓聖佑·李寅錫,郡守具鳳昌,府使河重圖,水使李溶等,竝降資還授事,下吏·兵曹。
判敦寧府事崔錫鼎箚子。大槪,乞削職名,以存事體,仍復臺臣之職,以優言路事。入啓。答曰,省箚具悉卿懇。黃一夏之因一□事,侵凌大臣,誠可駭然,只遞臺職,有何不可?於卿少無所嫌,安心勿辭,從速入來,以副予意。仍傳曰,遣史官傳諭。
正言柳泰明上疏。大槪,敢陳情勢之難安,病狀之難强,乞蒙恩遞,兼陳區區所懷,以備裁察事。入啓。答曰,省疏具悉。今玆疏陳,大意則好,而至於徐敬祖事,未知其得當也,爾其勿辭察職。
兵曹判書金構辭職上疏。入啓。答曰,省疏具悉卿懇。本兵重任,決難許改,須勿固辭,安心行公。
晝講入侍,知事李畬,特進官閔鎭厚,承旨沈枰,玉堂李坦·李觀命,假注書柳敬時,史官李明浚·朴鳳齡,武臣丁益燾。
中宮殿·世子宮·嬪宮,藥房·政院·玉堂夕問安。答曰,知道。
今日晝講時,視事,縕繹間頉稟,吏曹參議勿拘解由擬望事,榻前定奪。
副修撰李觀命上疏。大槪,臣於直廬,重得寒疾,達夜苦痛之際,適値開講之時,不敢言病,忍死入侍,罷出之後,精神昏塞,頃刻難保,乞蒙恩遞,以延殘喘事。入啓。答曰,省疏具悉。爾其勿辭,調理察職。
禮曹佐郞申伯周,宣陵松木摧折處摘奸後,入來。
今日晝講時,上曰,頃因戶曹草記,南領府事,柳判府事祿俸,以上來後輸送爲敎,而未上來,前則月廩,自本道依前繼給事,分付,可也。
副校理李晩成,牌不進,依承傳罷職傳旨。傳曰,只推勿罷。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺僅一合餘,菉豆粥一升三合,養元粥五合,肉味間有所進,益元散一貼進御,寢睡似不及於前夜,腹部時或不平,便道滑利,膈間亦有惡心之候云,諸御醫等以爲,此是添傷暑熱,脾胃不和之致,淸暑六和湯,加白芍藥酒炒一錢,神麯炒五分,連進數貼,宜當云,此藥劑煎以入,辰砂益元散,亦當兼用矣,敢此問安。答曰,知道。無事矣。
平安監司書目,臣之情勢,轉益憫蹙,不得不更冒嚴誅,仰申前懇,乞速處分,以便公私事,上疏上送事。啓。答曰,省疏具悉。卿勿過嫌,宜速察職。
忠淸監司書目,臣冒陳三疏,未蒙矜許,反承開釋之敎,惶蹙罔措,力疾行公,而今於儒臣之疏,有不敢晏然仍冒者,乞賜遞改,以重藩任,以安私分事,上疏上送事。啓。答曰,省疏具悉。卿勿過嫌,從速察職。
政院啓曰,新除授右副承旨任舜元,時在京畿廣州地,斯速乘馹上來事,下諭,何如?傳曰,允。
正言柳泰明啓曰,臣於昨日辭疏之末,妄陳率爾之語,而無一事可以裨補,自顧慙恧,方且惶蹙俟罪之中,伏承聖批以徐敬祖之事,未知得當爲敎,臣於是不勝瞿然之至,夫敬祖之謗言,臣於曾在嶺郵時,旣有所聞,且見洛下士友之間,多有嗤點者,而今此除目之下,物情爲駭,故臣果略有所陳,而臣人微言,輕致勤聖敎,固已不可晏然於職次,且臣聞任鎭元之陞資,非是捕賊之事,而乃是軍器別備之勞云,捕賊與別備,雖非有關於履歷之輕重,而臣之不能詳審之失則著矣,以此以彼,何可一刻冒則於臺端乎?請命遞斥臣職。答曰,勿辭,退待物論。
中宮殿·世子宮·嬪宮,藥房·政院·玉堂夕問安。答曰,知道。
吏曹參判李寅燁上疏。大槪,尋單屛縮之中,又被諫臣之疏斥,辜愆益重,情地轉蹙,不得不露章自列於宸嚴之下,懇乞亟賜譴罷,以謝臺議,以安微分事。入啓。答曰,省疏具悉。卿其勿辭,從速察職。以上朝報燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,霖雨不止,日氣蒸鬱,伏未審聖體,若何?中宮殿症候,伏聞醫女來傳之言,昨日所進水刺一升,菉豆粥三合,餠肉間有所進,益元散·神聖酒,亦爲進服,湯藥不得進御,而香薷散,則連日進御,腹部不平,便道滑泄等症,頗似減歇,寢睡亦稍安云。諸御醫等以爲,湯劑苦口難進,諸症旣已少減,淸暑六和湯,今姑停止宜當云,今日不爲煎入矣,取此問安。答曰,知道。無事矣。
中宮殿·世子宮·嬪宮,藥房·政院·玉堂夕問安。答曰,知道。
吏曹判書李畬上疏。大槪,臣病勢頓加,更無供職之望,且有難安情勢,乞蒙鐫遞本兼職名事。入啓。答曰,省疏具悉。卿其勿辭,安心行公。以上朝報燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,天氣連日陰濕,伏未審聖體,若何?中宮殿症候,伏聞醫女來傳之言,昨日所進水刺一升二合,菉豆粥四合,餠肉間有所進,益元散·神聖酒,亦爲進御,夜間寢睡,頗似安穩云,湯藥,姑觀數日更議矣,敢此問安。答曰,知道。無事矣。
政院啓曰,正言柳泰明,引避退待,處置歸於憲府,而憲府之官,或在外或未肅拜,掌令尹憲柱,持平兪命凝,連日呈告引入,昨以前事來避,還出給之後,仍卽呈辭退去,不爲處置,且監察茶時,亦甚未安,竝卽牌招,何如?傳曰,允。
今月初一日晝講時,知事李畬所啓,本曹於先賢子孫,不敢泛然收用,列錄名賢,成置一案,故不載其錄中,則不得擧擬其子孫矣。先正臣宋時烈,有一子,而老病在鄕,不得從仕,嫡孫又早死,今其曾孫,年已及壯,實主祀事,合有收用之典,而不得入於先賢子孫擧擬之中矣,前者先正臣宋浚吉,雖未入於先賢案,而因筵臣陳白,奉祀孫持命收用,今亦依此爲之,似宜,故敢達。上曰,一體爲之,可也。
左副承旨洪受疇再度呈辭。入啓。加給由。
政院啓曰,詞訟之淹滯,實爲近日痼弊,而刑曹判書嚴緝,漢城府判尹姜鋧,皆以首堂上,累日引入,久不開坐,事甚不安,掌隷院,亦是詞訟衙門,而判決事李麟徵,除授已久,尙不肅謝,竝卽牌招,以爲察任之地,何如?傳曰,允。
又啓曰,今日以處置及茶時事,憲府呈告人員,啓請牌招矣。掌令尹憲柱,持平兪命凝,旣已承牌來到,只行茶時,不爲處置,仍卽呈辭退去,雖未知所執之如何,而此實前所未有之擧,事甚未安,竝更爲牌招,使之處置,何如?傳曰,允。
判尹姜鋧,牌不進。
中宮殿·世子宮·嬪宮,藥房·政院·玉堂夕問安。答曰,知道。
持平兪命凝避嫌。大槪,臣於政院啓辭,有不敢晏然者,請遞事。呈政院。政院啓曰,朝者諫官處置事,憲府呈告人員,啓請牌招,掌令尹憲柱,持平兪命凝,來詣臺廳,不爲處置,旋又呈單而退去,不得已更請牌招矣。卽者持平兪命凝入來引避,而觀其措語,則以本院啓辭,爲大加非斥,至謂之見輕受侮云,旣以處置事承牌,則不爲處置而歸,此前所未有之事,故以此下語,元非非斥之意,而因此引嫌,實是意外,所當還給,而旣有侵及本院之語,不敢任意退却,何以爲之?敢稟。傳曰,勿爲捧入。
兵曹判書金構上疏。大槪,冒萬死更暴危悃,亟賜鐫削,許令屛退,以全終始生成之澤事。入啓。答曰,省疏具悉卿懇。過當之言,不必處嫌,安心勿辭,從速行公。以上朝報燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺一升四合,菉豆粥一升,益元散·神聖酒,亦爲進御,夜間寢睡安穩云,便道滑數之候,猶未快祛,而益元散隨時進服,湯藥則仍爲停止矣,敢此問安。答曰,知道。無事矣。
掌樂主簿李萬亨上疏。大槪,敢陳太廟樂章,致謬戾之弊,竝引廟制失昭穆之序,請釐正廟樂·廟制之非禮,冀蒙採納事。入啓。答曰,省疏具悉。疏辭,令該曹稟處。
祥原幼學周昌遠上疏。大槪,應旨敷陳民瘼事。入啓。答曰,省疏具悉。進言之誠,予用嘉尙,可以議處事,令該曹稟處。
政院啓曰,今日賓廳日次,兩司當爲入侍,而憲府無行公之員,或在外或呈告,或未肅拜,除在外人員外,呈告未肅拜人員,竝卽牌招,以爲推移入侍之地,何如?傳曰,允。
左副承旨洪受疇三度呈辭。入啓。遞差。
戶曹判書金鎭龜辭職上疏。入啓。答曰,省疏具悉。卿勿過辭,安心行公。
判尹姜鋧辭職上疏。入啓。答曰,省疏具悉。卿其勿辭,調理察職,
刑曹參議李彦紀辭職上疏。入啓。答曰,省疏具悉。爾其勿辭,調理察職。
謝恩,持平李台佐。
持平兪命凝上疏。大槪,臣於昨日政院之啓,不勝駭惑,已難苟冒於臺端,而且臣老父宿患,遇暑添劇,晝夜叫苦,氣息綿綴,臣獨身不忍離側,乞蒙恩遞,俾得專意救護事。入啓。答曰,省疏具悉。爾其勿辭,救護父病。
吏曹啓曰,承旨有闕,政事,取稟。傳曰,明日爲之。
傳曰,大臣·備局堂上引見。引見時,戶曹判書金鎭龜,兵曹判書金構,吏曹參判李寅燁,訓鍊都正李弘述,竝牌招察任事,及驪州牧使金斗明,羅州牧使徐敬祖,原州牧使任鎭元,伊川府使張成漢改差事,榻前下敎,鍾城府使沈仲良,甲山府使洪璛罷職事,榻前定奪。
兵曹判書金構,戶曹判書金鎭龜,吏曹參判李寅燁,牌不進。
中宮殿·世子宮·嬪宮,藥房·政院·玉堂夕問安。答曰,知道。
右承旨李壄上疏。大槪,臣於臺臣之疏,有不敢晏然於近密之地者,玆敢陳疏徑出,伏乞亟遞臣職,以謝人言,以安微分事。入啓。答曰,省疏具悉。爾其勿辭察職。
吏判李畬啓曰,臣待罪司譯提調,故敢達。譯官雖卑微,用於事大交隣之際,關係頗重,故大典雜技中,有醫學·譯學·術業精通者,得爲顯官,意非偶然也。其於西樞之職,與醫官宜無異同,以渠輩先生案見之,自祖宗朝,多爲之,至於宣廟朝,則爲中樞者尤多,不惟以此酬勞,亦所以勸奬也,若爲中樞,則有追贈之例,故渠輩所望,只在於此,頃者臺啓請定式防塞,此路永塞,則不無缺望之心矣。上曰,其時臺啓批答,不曰依啓,而只曰改正事依啓,則此事自當在於不允中矣。
又啓曰,頃因原任大臣所達,雙嶺戰亡忠淸兵使李義培,依許完·閔栐例,一體褒贈事,命下矣。許完·閔栐,則自朝家,俱贈兵曹判書,又有賜祭,錄用子孫之典,而義培,以定社勳臣恩例,已贈兵判,兵判便同本職,循例加贈,則當爲從一品,而今此贈典,出於褒忠,似宜加等施恩,由六卿爲三公,亦未爲過,而議政初贈,亦非本曹所可擅便,故敢達矣。閔栐事,則臣未見文字所記,而許完事,因家狀,得知其槪矣,當完之赴難也,或勸之徐行則完曰,君父在於何地,而敢徐行乎?進與賊戰,矢盡力屈之後,軍官扶而上馬,執鞚將走,則完欺之曰,汝步我騎,汝宜先走,其軍官出陣外回見,則完卽下馬,而鞭其馬逐之,因自刃云。李義培之將覲王也,行纏以靑絛爲綦曰,欲以此爲志也,此可見其有必死之志,而及其軍敗也,散卒或登山而望之,則義培衣虎皮裘,射賊不已,營奴曺丑生,在前進矢,俄頃義培中箭而仆,與丑生同死,故丑生妻覓尸時,將卒之尸,同在一處,其立節明白,而丑生,以常漢,不曾講明義理,又非受國厚恩,而爲主將盡節,同死於敵者,出於秉彝之天,其事尤奇,臣聞李基夏之言,則義培設祭之日,家人感夢,則必有從來之人云,此尤可異矣。上曰,父子死節,世所罕有。李義培,可追贈議政賜祭,而與許完·閔栐,一體旌閭,李穆及曺丑生,亦爲旌閭,丑生之子孫,錄用,可也。李畬曰,許完·閔栐子孫,則旣已錄用,而李義培,則有曾孫基夏奉祀,而官秩已高,何以爲之乎?上曰,一體錄用,可也。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進水刺一升一合,朝水刺後,暫有嘔吐,而旋卽鎭定,菉豆粥九合,神聖酒·益元散,亦爲進御,夜間寢睡安穩云矣,敢此問安。答曰,知道。無事矣。
昨日引見時,持平李台佐所啓,請李秀儁事。措語見上上曰,勿煩。又所啓,請洪旣濟事。措語見上上曰,勿煩。又所啓,請吳弼雄·閔重三等事。措語見上上曰,勿煩。又所啓,請李天挺事。措語見上上曰,勿煩。又所啓,日者李世奭春坊辭疏,滿紙張皇,語意眩幻,臣不勝駭然也。蓋科獄用奸,時俊爲魁,憲吏之數殆近七十,擧子之陰與賂結者時俊也。世奭之拈出帶入者,亦時俊也。若使擧子輩,不能的知世奭之率入,時俊則何如是預爲相約,潛設機關,而時俊終得越次差入,幻弄手段,生出許多奸慝之計,則當初帶入之臺官,雖自以爲無干預,人心之疑惑,亦何以自解乎?此臺啓之所以發,而人言之喧藉久而未已也。昨年被逮雖獲脫出,時俊未勘斷之前,銓曹之徑先檢擧,已失政體,而在世奭自處之道,惟當悚惕引罪,以俟公議之不暇,而今乃粧撰不成之說,欲以遮護難掩之迹,隱然以臺閣共公之論,歸之於醞釀鼓煽之科,謂可以眩天聰而誣一世,其用意之不正,遣辭之無嚴,莫此爲甚,終不可置而不論,請前弼善李世奭,罷職不敍。上曰,此事纔已下敎,而臺諫,今又論啓,査覈脫出之後,一向致疑,則將焉用査覈爲哉?其在事體,誠爲不當矣。勿煩。又所啓,李世奭之拈出時俊,辛勤帶入,其爲情迹,終涉可疑,被逮倖脫之後,人言之喧藉,久而未已,公議所存,渠亦自知,惟思眩惑,而自脫不覺肝肺之盡露,其疏所謂醞釀·鼓煽等語,旣甚不正,亦涉無嚴,其在臺體,不可不論劾,故臣敢有所論列矣。伏承聖批,不惟不賜允兪,反以事體不當爲敎,此莫非臣言,不見信於君父之致,何可一刻晏然仍冒於臺次乎?請命遞斥臣職。上曰,勿辭。退待物論。
正言李德英所啓,請李玄逸·沈季良等事。措語見上上曰,勿煩。又所啓,引嫌而退。未安之敎,姑置勿論,論人不審,在例當遞。請正言柳泰明遞差。上曰,依啓。
院啓,請李玄逸·沈季良等事。措語見上答曰,勿煩。
中宮殿·世子宮·嬪宮,藥房·政院·玉堂夕問安。答曰,知道。
副校理趙泰老,牌不進,依承傳罷職。
修撰權尙游上疏。大槪,臣之情勢·病勢,俱有難强者,嚴召之下,不敢祗承,舁到闕外,冒死陳籲,伏乞亟鐫臣職事。入啓。答曰,省疏具悉。爾其勿辭察職。以上朝報
有政。吏批,趙泰東爲承旨,尹德駿爲工曹參議,安節爲參禮察訪,權尙游爲副修撰,趙泰老爲副校理,趙泰一爲正言,金弘楨爲原州牧使,尹趾仁爲校理,任胤元爲安岳郡守,張萬里爲甲山府使,柳尙載爲驪州牧使,嚴纘爲淸州牧使,權燧爲兵曹正郞,權成運爲京畿都事,崔擎宇爲伊川府使,鄭悏爲罷州牧使,成璹爲兵曹佐郞,元聖兪爲鍾城府使。政軸
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,夜來雷雨大作,伏未審聖體若何?中宮殿症候,伏聞醫女來傳之言,昨日所進水刺一升二合,菉豆粥一升一合,別味頗有所進,益元散進御,寢睡初二更未得入睡,而夜中以後,則頗安,近來腫口痛勢差減,膿汁順出,而比前淡少,神氣一樣稍勝云矣,敢此問安。答曰,知道。無事矣。
同副承旨李濟上疏。大槪,宿患痰火之症,挾發於暑癨,方在昏塞危綴之中,力疾陳章,乞蒙恩遞,毋曠緊務,俾尋生路事。入啓。踏啓字
政院啓曰,大司憲宋奎濂,執義魚史徽,掌令崔啓翁,在外,掌令尹憲柱呈告,持平兪命凝陳疏受由,他無行公之員,持平李台佐,引避經宿,尙未處置,且連日監察茶時,事甚未安,掌令尹憲柱,卽爲牌招察任,何如?傳曰,允。
院啓,請李玄逸·沈季良等事。措語見上答曰,勿煩。
修撰崔昌大,副修撰權尙游,牌不進,依承傳罷職傳旨。傳曰,只推勿罷。
京畿監司書目,長湍呈,以右參贊徐宗泰辭職上疏上送事。啓。答曰,省疏具悉。卿勿固辭,安心上來行公。
吏曹啓曰,承旨有闕,政事,取稟。傳曰,明日爲之。
中宮殿·世子宮·嬪宮,藥房·政院·玉堂夕問安。答曰,知道。
掌令尹憲柱上疏。大槪,敢暴難冒之勢,乞蒙鐫遞事。入啓。答曰,省疏具悉。爾其勿辭察職。
大司諫金時傑上疏再呈。入啓。答曰,爾其勿辭,調理察職。朝報
入侍時,左議政李世白啓曰,觀此平安監司,義州府尹狀啓,則收稅官以不許後市之故,圖送禮部咨文云,而今見咨文,則雖無後市等語,所謂賣買人處收稅云者,其意專在於後市也。前年以收稅官事,咨文出來時,有當卽奏文之議,而難於措辭,冬至使行,加定首譯,使之探來事情,則使臣別單中以爲,大通官言內,言于戶部官,則若於後行奏文,則當善爲覆奏云矣。今此咨文,則只是謄送舊咨,而別無新語,蓋因義州譯學金澤,得送禮部咨文事,或可成之言,而有此擧也。渠不知朝廷意旨,而敢爲如此之言,事甚可駭,金澤則不可不拿問定罪,而彼中回答,諸議以爲,今番循例回咨,前頭使行時陳奏爲可,或以爲今此咨文,似非新命令,而不過出於禮部也。不爲回咨,徑先奏文,或致激怒於禮部,則非便,此事不成,凡事皆關禮部,此亦不可不念矣。此回咨則善爲措辭答送,而收稅官有弊之事,則冬至使行,別爲奏文,而似當通議于原任大臣,則其意皆如此,故敢達。此不過欲開後市之意,今若牢塞無所得利,則收稅官自然罷掇矣。今春開市時,彼人怒其不許後市,直欲毆打差員云,而義州府尹,不得已許其若干賣買,而馳啓矣。雖略干賣買,初不當輕許,而不能終始堅守,以示我先塞後許之意,至有此移咨之擧,其時義州府尹所爲,誠極非矣。元開市外,別爲賣買,旣非約條,而此不但爲一時之弊而已。今亦不可不一切禁斷,而前頭秋開市前,此事勢未及了當,初頭則使之依前防塞,而必至於萬分不得已然後,或可觀勢,以若干塞責,似當矣。上曰,大臣所達是矣。今番答咨,則循例爲之,奏文則冬至使行時爲之,可也,義州訓導金澤,亦依所達,拿問定罪,可也。燼餘闕
上在昌慶宮。停常參·經筵。
下直,沃川郡守李世晟。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進水刺七合,菉豆粥四合,間進別味,益元散進御,夜間寢睡,未得安穩,膈間時有惡心之候,便道一向滑數,腹中還復不平云,諸御醫等以爲,此是添傷暑熱之致,淸暑六和湯,加白芍藥酒炒一錢,神麯炒七分,本方厚朴,減五分,連進數貼宜當云,此藥今方劑煎以入矣,敢此問安。答曰,知道。無事矣。
禮曹參判李益壽辭職上疏。入啓。答曰,省疏具悉。卿其勿辭察職。
政院啓曰,卽者吏曹郞廳來言,判書李畬,參判李寅燁,俱以病不來云,爲政命下之後,政官一時稱病,事甚未安,判書李畬,參判李寅燁,竝卽牌招開政,何如?傳曰,允。
又啓曰,持平李台佐,引避退待,已至三日,而憲府無行公之員,尙未處置,監察茶時,亦甚未安,掌令尹憲柱,昨日牌招,而以情勢難安,自闕下陳疏退去矣。今則疏批已下,持平兪命凝陳疏,受由,亦已累日,竝牌招,使之處置,何如?傳曰,允。
吏曹判書李畬,參判李寅燁,牌不進。
院啓,請李玄逸·沈季良等事。措語見上近來臺閣之職,多不擇人,上無以見信於君父,下無以取重於儕流,識者之憂,固已深矣。旣往已矣。來者可戒,則操進退之柄者,所當精白一心,十分愼簡,務歸於協公議副人望,而春間新通時,如李鼎相之趢趗怪駭,人所嗤點者,亦得與焉,至於春坊參下,地望自別,而乃以名稱未著,都無可取之趙權臨政猝發,汲汲充擬,銓注不公,擧措顚倒,其厚招物議,姑舍勿論,淸班華秩,不復掄選,日就陵夷,則末流之弊,豈止於羞朝廷而辱官方乎?所失不輕,關係甚重,其在事體,不可無懲勵淘汰之擧,請當該銓郞罷職,李鼎相·趙權,分付該曹,勿復提擬臺閣·春坊之職。翰苑乃是參下榮選,近來人才,雖曰渺然,承乏苟簡,曾未有如今番新薦者,其中檢閱李明浚,出自名閥,且有家行,故前後累入於史薦擬議之中,爲一二先進所尼而止,其所持疑,雖未知十分恰當,而及今充薦也,適値其人俱不在朝,更未得其可否,則明浚自處之道,尤爲臲卼,而一番就拿,旋卽出仕,人皆疑怪,多以爲言,至於末薦兩人,則固皆新進聰敏,而若夫秉筆之任,則實出於人所期待之外,名論不協,物情未允,請檢閱李明浚以下三人,竝命削薦。大司諫金時傑之在湖藩也,其子令行隨往任所,多有怪駭悖妄之擧,頃於春間,勒調驛馬,公然濫騎,來遊於三禮驛邊亭榭,發怒遞馬之不善,捶打下吏,罵詈郵官,前察訪都永成,方欲据法狀聞,時傑知機先發,尋事啓罷,聽聞俱駭,喧藉都下,若使傳播之言,果非虛妄,則令行之倚勢作拿,蔑法犯禁之罪,時傑之欲爲彌縫,用意逐去之狀,有非尋常過失之比,不可無一番査治之擧,請大司諫金時傑,幼學金令行,前察訪都永成,竝命拿問覈處。副率洪禹寧,頃年見差都監監造官也。重被臺劾,至以崎嶇用計爲目,其造意巧慝,忘廉苟得之狀,擧世之人,莫不唾罵,事敗之後,渠當羞愧縮伏,不敢自齒於恒人,而蠅營狗苟,攀緣乞憐,復玷蔭路擇差之地,人皆駭憤,搢紳爲恥,如此之人,決不可置諸衣冠之列,請副率洪禹寧,削去仕版。答曰,不允。
持平兪命凝啓曰,臣情地危蹙,已難供職,而父病甚重,不忍離側,陳章控免,蓋出血懇,而恭承批旨,聖恩如海,臣與老父,相對感泣,撫已揣分,惶悚冞切,不意此際,召牌降臨,分義是懼,不得不趨詣,而臣伏見右僚疏本,提擧臣日昨未徹之避辭,强爲引嫌,至以其所爲言,不但譏斥爲語,臣之駴惑,至此而滋甚矣。臣於向日之避,直陳己見,無少依違,而每以苟且之目,爲脅持之欛柄,侵斥不已,臣所謂勒加詬辱,復襲前套者此也。今者右僚,何其不自反而呶呶至此耶?且臣於右承旨李壄之疏,終有所不可泯默者,蓋伊日之疏,不過辨明其體例,自列其難冒而已。一言半辭,有何近似於慍憾怒色,而乃反逆揣言外之旨,譏斥轉深,臣竊未曉也。以此以彼,決不可淟涊仍㨿於臺端,請命遞斥臣職。答曰,勿辭。退待物論。
政院啓曰,卽者吏曹判書李畬,參判李寅燁,牌招不進,推考傳旨,今方捧入,而日勢尙晩,尙未開政,揆以事體,極涉未安,竝卽更爲牌招,何如?傳曰,允。
中宮殿·世子宮·嬪宮,藥房·政院·玉堂夕問安。答曰,知道。
吏曹判書李畬上疏。大槪,再牌之下,惶駴罔措,忍死扶曳,進伏闕下,而銓郞請罪之啓,罪名至重,獨漏長官,尤增悚蹙,敢暴危懇,乞蒙罷斥,仍治臣違命之罪,以淸選部,以嚴朝綱事。入啓。答曰,省疏具悉。卿其安心勿辭,從速行公。
吏曹參判李寅燁上疏。大槪,一日之問,嚴召荐降,而情勢·病勢,俱難冒進,席藁私次,恭俟鈇鉞之誅,懇乞亟削臣本兼諸兼,仍治臣前後員犯,以肅朝綱,以謝臺議事。入啓。答曰,省疏具悉。卿其勿辭,從速察職。
修撰權尙游,奉敎尹志和,牌不進,依承傳罷職。
政院啓曰,卽者吏曹判書李畬,承牌陳疏而退去,參判李寅燁,違牌陳疏,政事命下之後,尙未開政,事極未安,今則疏批已下,所當更請牌招,而非但日勢已暮,一日三招,亦傷事體,何以爲之?敢稟。傳曰,明日牌招開政。
京畿監司書目,廣州呈,以領府事南九萬上疏上送事。啓。答曰,省疏具悉卿懇。今玆本官繼粟之命,意非偶然,卿其安心勿辭,領受,須速就途,勉副至望。仍傳曰,遣史官傳諭。以上朝報燼餘闕
上在昌慶宮。停常參·經筵。
下直,咸陽郡守申奎。
吏曹判書李畬,參判李寅燁,牌不進。
中宮殿·世子宮·嬪宮,藥房·政院·玉堂問安。答曰,知道。
藥房啓曰,炎蒸轉甚,伏未審聖體若何?中宮殿症候,伏聞醫女來傳之言,昨日所進水刺一升二合,菉豆粥二合,間進別味,益元散進御,夜間寢睡安穩,泄候亦似少減云,諸御醫等以爲,便道滑泄等症,頗爲減歇,暑感,似非大段,昨日煎入湯劑,不爲進御,則姑爲停止宜當云,今日不爲煎入矣,敢此問安。答曰,知道。無事矣。
掌令尹憲柱啓曰,臣昨伏見,持平兪命凝避辭,則又擧臣日昨疏語,有所呶呶,而臣曾因此事,或避或疏,非止一二,今不欲更爲覶縷,而其不可冒當處置則決矣。請命遞斥臣職。答曰,勿辭。退待物論。
政院啓曰,吏曹判書李畬,參判李寅燁,今日又爲違牌不進矣。爲政之命,已至兩日,而一向引嫌,不爲擧行,事之未安,莫此爲甚,在前政官之遭如許情勢者,非止一二,而初雖不進,及其召牌屢降之後,則不得不出而開政者,蓋以事體爲重,有不敢膠守一身之廉義故也。今此李畬·李寅燁所遭,雖曰難安,非如身遭臺參決難行公之比,則如是撕捱,尙不承命,殊涉太過,旣稟之政,終不可因此而廢閣,李畬·李寅燁,竝推考,更爲牌招開政,何如?傳曰,允。
注書朴熙晉病,代假注書洪重休·趙以進·洪萬通。
黃海監司書目,去月二十七日,谷山鄕校西廡頹壓,至於三位板櫝傷破,同府使鄭來祥,其不能審察聖廟,以致頹壓之變,爲先罷黜事。啓。傳曰,只推勿罷。
正言李德英啓曰,臣於本院新啓,有不可苟然隨參者,凡人之名望,有萬不同,苟非品流卑微疵累顯著者,則不可以一人一時之見,斷其平生決矣。李鼎相·趙權等,俱以門閥之人,旣無瑕玷之可指,且爲儕友之稱許,則置之淸選,未見爲忝,而今者僚臺,乃以趢趗怪駭,都無可取之等語,一筆句斷,何其待人太薄也?銓曹擧擬之後,不聞公議之未允,而至以銓注不公,擧措顚倒爲言,肆意侵詆,必欲迫逐而後已,雖謂之無所挾雜,其誰信之?設令新通之人,未允於輿議,苟無顯然循私之迹,則一時規警,猶或可也。至於勒加劾罷,是何過重也?臺官之糾劾刺擧,是固其職,今此直請分付該曹,勿復擧擬者,亦前例之所未聞也。翰苑削薦,事體重大,蓋當初論薦可否之擧,已極愼重,不可輕易請削故新薦三人,俱是一時之選,僚臺旣加推許,旋謂之名論不協,自不覺其語意之逕庭,此臣之所未曉也。洪禹寧則當初被劾,固爲其累,而此何至於不齒恒人?亦豈可以此,永錮於聖世乎?恐非論人平允之道也。至於金時傑之請拿,其在事體,尤爲未安,凡臺閣之臣,苟有罪過之可問者,則必先遞職而後,始爲拿推者,乃國朝舊例也。時傑所犯,雖未知虛實之如何,而不先論遞,直請拿問,實前所未有之事,臣竊訝焉。臣之意見不同,已難參啓,且其啓辭中所謂近來臺閣多不擇人云者,未必非指如臣疲劣者而發,以此以彼,何可仍冒於臺席乎?請命遞斥臣職。答曰,勿辭。退待物論。
中宮殿·世子宮·嬪宮,藥房·政院·玉堂夕問安。答曰,知道。
政院啓曰,卽者吏曹判書李畬,參判李寅燁,俱到闕下,又爲陳疏退去,而其所引傔,雖與名登白簡者有間,臺啓未收殺之前,亦難行公,今不可一向强迫,爲政之命,已至兩日,尙不得擧行,極涉未安,而自本院,他無變通之道,何以爲之?敢稟。傳曰,明明日開政。
正言趙泰一啓曰,臣卽伏見正言李德英避辭,卽擧臣昨日所論四件事,逐條厓異,大加侵斥,臣不勝駭惑也。夫李鼎相·趙權等之萬萬不合於所通之職,擧世之所共駭嘆者,則不聞公議之未允,且爲儕友之稱許云者,恐非誠實之言也。噫,政路日淆,私意橫流,僅免瑕累,苟係士族,則不計人器之如何,無不吹噓,汚穢華貫,實是近來之痼弊,則臣之深憂,政在於此,待人厚薄,固不可計也。若夫銓郞擬律一款,尤有可言者,如李鼎相之濫通淸路,施以問備,足示公議,而至於春坊參下,地望自別,臨政直通,事體尤重,銓郞初不就議於堂上,及其臨政,始爲提起,判書·參判,曾未聞其擧論,相與酬酢之際,欻忽揮霍,望草已成,忙忙汲汲,擧措顚倒,此豈體例間過差之失而已乎?罷職之請,終未見其過重也。今乃以迫逐爲恐動之計,挾雜爲詬罵之資,恐非淸朝佳氣像也。翰林削薦,亦豈得已而不已也?今以旣加推許,旋謂不協等語,譏臣之語意逕庭,此又可笑也。門閥家行,不能掩其輕出之失,新進聰敏,豈盡合於秉筆之任也?臣之此論,正以其事體重大也。洪禹寧事,僚臺旣曰固有其累,又曰豈可永錮,何其急於救解,自不覺其矛盾耶?尤不足多辨也。金時傑之直請拿問,謂非舊例,此亦有不然者,夫臺閣之必先遞職,始爲拿推云者,官在臺省者,不得帶職就拿之謂也。非謂不得直請拿問也。啓辭蒙允之後,政院自有捧傳旨遞職之規,則豈可以適爲諫職,而遂廢前事之勘問乎?此不過罪狀明著,欲救則無辭,乃爲此苟且之言也。吁亦異矣。然,臣旣被其斥,則何敢自以爲是,而晏然在職乎?請命遞斥臣職。答曰,勿辭。退待物論。以上朝報燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺九合,菉豆粥三合,間進別味,益元散進御,夜間寢睡稍安云,湯藥更當觀勢,議進矣。敢此問安。答曰,知道。無事矣。
京畿監司書目,廣州府尹鄭澔,處事妄率,傷損體面,不可仍置,罷黜事。
傳曰,明日晝講爲之。
校理李坦上疏。大槪,臣於兩司處置,有不敢可否者,乞遞臣職,以便公私事。入啓。答曰,省疏具悉。爾其勿辭察職。
修撰崔昌大上疏。大槪,臣於兩司處置,有不敢可否者,乞遞臣職名,以安私分事。入啓。答曰,省疏具悉。爾其勿辭察職。
傳曰,大臣·備局堂上引見。
政院啓曰,兩司處置,歸於玉堂,而玉堂上下番,俱有嫌礙之端,陳疏不爲處置,校理尹趾仁,纔遭服制,副修撰李觀命,以病呈辭,而此兩人外,無他處置之員,竝卽牌招,以爲處置之地,何如?傳曰,允。
又啓曰,今日賓廳日次,兩司當爲入侍,而兩司之官在外人員外,皆引避,退待,處置,歸於玉堂,而卽者玉堂上下番,引嫌陳疏,不爲處置,今日引見時,兩司不爲入侍之意,敢啓。傳曰,知道。
中宮殿·世子宮·嬪宮,藥房·政院·玉堂夕問安。答曰,知道。
副修撰李觀命牌不進,依承傳罷職傳旨。傳曰,只推勿罷。以上朝報燼餘闕
上在昌慶宮。停常參·經筵。
中宮殿·世子宮·嬪宮,政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進水刺三合,菉豆粥一升二合,間進別味,益元散進御,淸暑六和湯二巡進御,夜間寢睡稍安云,湯劑今日亦爲煎入矣。敢此問安。答曰,知道。無事矣。
政院啓曰,今日開政事,命下,而吏曹郞廳來言,判書李畬陳疏,參判李寅燁呈辭,不得開政云,爲政之命再下,而每每煩稟,殊極未安,政官旣以臺啓爲嫌,累度違牌,則臺啓未收殺之前,不可更請牌招,何以爲之?敢稟。傳曰,姑待臺論之收殺,可也。
又啓曰,今日書講事,命下,而經筵廳下吏來言,知事李畬陳疏,知事金構,同知事李寅燁·李益壽,俱呈辭,晝講無入侍之員云。李畬·李寅㦊則以臺啓方張爲嫌,故今日政事,頉稟,亦不得循例請牌,而金構·李蓋壽引入已久,莫重法講,不可以經遙官之有故而無端癈閣,知事金構·同知事李蓋壽,竝卽牌招,以爲推移入侍之地,何如?傳曰,允。
玉堂箚子。大槪,請持平李台佐,正言趙泰一出仕,正言李德英遞差,掌令尹憲柱,持平兪命凝,前後進退,殊涉苟且,竝命遞差事。入啓。答曰,依啓,劾罷之請,不專由於疏語之失,則混請出仕,未免乖當也。
知經筵金構,同知事李益壽,牌不進。
政院啓曰,知經筵金構,同知事李益壽,竝牌不進,推考傳旨,今方捧入,而晝講時刻已迫,經筵官他無推移入侍之員,何以爲之?敢稟。傳曰,停。
吏曹判書李畬上疏。大槪,政期再退,終無冒承之勢,罪戾益重,萬殞是甘,且於諫臣避辭,竊不無訝惑者,冒陳政席實狀,仍乞罷斥臣職,勘正臣罪事。入啓。答曰,省疏具悉。過激之言,不必爲嫌,安心勿辭,從速行公。
持平李台佐牌不進,依承傳罷職。
中宮殿·世子宮·嬪宮,藥房·政院·玉堂夕問安。答曰,知道。
慶尙監司書目,情勢難安,疾病且苦,辭職上疏上送事。啓。答曰,省疏具悉。卿勿過嫌,從速察職。
正言趙泰一啓曰,臣之庸陋,忝居言地,知識淺短,聞見不周,雖不能一言裨補,而若其持論之必欲公平,言事之務爲白直,卽臣平日所素自勉者也。伏聞昨日筵中,以臣日昨所論四件事,致勤嚴敎,已不勝悚惕,而至於大臣,逐節非斥,毆之於不直之科,筵席語祕,雖不得其詳實,是臣意慮之所不到,未知臣之所論,有何彷彿於不直,而遽得如許題目耶?臣實慨然也。夫所謂不直云者,謂臣之意在擊去銓長,而不欲顯斥大官,陽論同事之郞僚,陰致首席之不安也。噫,殿下不知臣不肖,畀之言責,臣不自揣量,妄有論列,冀有補於政道邦憲之萬一,而不問其言之是非,不究事實之顚末,臆探言外之情,勒加不韙之目,誠非所望於大臣者也。夫堂下通塞,專在郞官,而堂上則不過提檢,大體稍加消詳而已。且銓長,久居田里,鼎相連在外官,宜不得親熟,則其非夾帒之貯也,明矣。郞官以一時名勝,且居銓量之地,保其可用,則堂上安得不聽信而從乎?惜乎,郞官之所推擧,不過私昵,萬萬不合之人,豈惟取駭於物情?抑亦有負於堂上依靠之意也。至於趙權事,臣日昨避辭,旣已備陳,今不必量架,而臣之所以請罷者,正以其初不就議,卒發苟充,簸弄銓柄,事近專擅也。至於臨政直通之不無前例,雖非大家子弟,其孰不知?但未聞如趙權者,亦能與於是選也。究其委折,責有所歸,臣何敢囫圇糊塗,混及於堂上哉,若使堂上?眞有可論之失,則臣雖疲駑,獨以官盛而有所顧攝也哉?始則有意於區別,今反受疑於敲撼,此無非臣之誠信,未孚於同朝,致有此非情之斥,臣誠自恧也。勿復提擬一款,昨者僚臺之避,謂無前例,而職在封駁,而爲此苟且之論,固爲可恥之甚,而此則,臣疲於辨析,略而不擧矣。今者聖敎,又以此爲非,臣安得默然而已乎?臣旣以鼎相·權等,爲不合於所通之職,則不請勿擬,而又何請耶?唯當論臣言之得失而已。格例無有固非可論,況臺閣論事,初無拘限於格例,此等之請,前後比比者耶?臣又聞大臣,以李明浚所失,不過出處間事,至於削薦,極爲不當云。噫噫,是何言也?士夫所勵者,廉義,廉義,莫重於出處,舍是無以立於世矣。凡官庶僚,尙不可放倒,翰苑爲任,何等淸選,進退關頭,未免失着,而過加寬恕,反咎相規,不意表率之地,有此姑息之言也?金時傑父子,事一而罪殊,則臣不可不竝請拿問,且非父母交訂之事,則尤無同拿嫌礙之端,父子竝拿,臣未知其不可也。噫,時傑,以外臺風憲,按察一路,而縱子作拿,至犯邦禁,弄黜陟之柄,杜議己之口,其縱恣不法之狀,節節難掩,斷不可貸,則臣之請拿,實由於此,大臣所謂責敎子不善云者,無亦近於緦小功之察耶?殿下於作奸犯科者,徵治必嚴,凡有臺論,輒卽夬許。今於時傑事,獨靳允兪,臣固慨然,而大臣,又從而爲之辭,無乃包容之量,視以小事而忽之耶?臣實未曉其所以也。洪禹寧事,言之汚口,聞亦爲恥,終身廢錮,固無足惜,救解之言,至及於此人,將何以徵奸細於日後哉?噫,臣之所論,不過淸仕路糾官邪,草草數事而止耳。若以不能極言竭論,以補朝政,見笑於當世之君子,則臣亦無辭,而誠不料片言脫口,群怒溢世,便成一場大是非,抑勒捃摭,無所不至,時議之疑臣斥臣,固也。無可異者,斷斷危衷,猶未蒙聖上之照燭,則臣安得無憾於日月之明哉?寂寥數語,元非觸忤,而臣身狼狽,猶尙如此,設令今日,果有犯顔批鱗,指侫斥奸之士,則未知朝廷,將何以待之耶?臣恐若此不已,則能言之士,逝將結舌而退,不諱之朝,轉成喑啞之世也。臣承牌詣闕之後,得見吏曹判書李畬之疏本,則盛稱通淸時曲折,至以實狀相左爲言,有若預先論確者然,夫喧傳之言,專咎銓郞,而今其質言如此,無乃銓長,引以自當,欲爲分謗之地耶?第李鼎相事則,明言其來問,只於趙權則,只引郞官之言,而無酬答可否之語,殊欠別白,臣未知郞官,果以剡牘,回議於兩堂上,一如舊例之爲耶?苟已詳確停當於私次,則又何用更得其詳於臨政之日乎?此又臣所未解也。然,旣勤聖敎之嚴切,大臣·重臣,相繼非斥,臣何敢一刻晏然於臺次乎?請命遞斥臣職。答曰,勿辭。退待物論。朝報
吏曹判書李畬疏曰,缺銓曹不公,重劾銓官,則臣忝爲一曹之長,缺僚罪而罷職之律,只歸郞僚,若曰缺二行冒進於政席,決無此理,兩日缺此豈臣之所得已者哉?臣罪戾疊積,缺日者冒死陳籲,反承溫批,不賜開許,臣□□悶蹙,無地自措,至於喉司之啓,則直以爲雖曰□□非如身遭臺參,決難行公之比,臣於是,良不勝缺臣雖微賤,職是冢宰,朝廷使臣,禮義爲重,以冢宰冒彈開政,果非難行,則尙何士夫廉恥之足□哉?今臣雖萬被罪,更無承命之勢,而朝廷,不早賜處分,以致政期再退,若有等待,事體壞傷,至此而極矣。以臣未解職名之前,無非抵冒缺罪之日,情隘勢窮,萬殞是甘,天日昭臨,庶缺燭,伏乞聖明,俯察崩迫之懇,先將臣本職,亟賜罷斥,以重銓任,以謝臺言,仍治臣連日違命之罪,以警具僚,不勝幸甚。臣方呈此疏,未得上徹,伏見諫臣避辭,竊不無訝惑者,敢此附陳焉。李鼎相·趙權,固未曾相識,而今春大政時臨急,命佐郞李晩成之出仕,又在臣後,其時臺擬乏少,缺定新通,而事勢急迫,務要簡當矣。李鼎相族有文藝,外雖貌寢,中實剛介,士友之間,多有□□者,晩成以新擬數人來問,而鼎相亦在其中,臣缺之至於擬望,趙權,亦士流家也。以恬雅見稱,晩成缺已入翰注者外,此人可取,而惜其以孤蹤缺洪重休以曾議翰薦之人,尙不通淸,缺三行若曰,參下淸選,臣所不缺郞官之幻弄,非其實也。未知諫官,從何缺有此言也。且世議乖張,人物衰減,苟係士族,缺就其中奬用,理勢然也。觀人各異,毁譽無定,苟曰不稱,固不害於各論所見,而若以此爲銓官之大罪,則今日任銓之人,不亦難乎?臣於前後屢□侵攻,而本不言與人相較,只得遜謝而已。至於政席間事實,則有不得不仰暴者,然,此職由臣居銓無狀,使諫臣,致疑至此,其不容因據於此益著矣。更乞聖明,裁諒焉,臣無任惶隕窘隘之至云。批見上
慶尙監司崔錫恒疏曰,伏以,臣本以百不猶人,凡於世務,尤所昧昧,至於藩維按察,缺徒自視歉然,同朝之間,亦未當以此見許,況此本道,號稱難治,自受謬恩,一味惶懼,辭避不得,黽勉缺然於私分,豈敢一日而安於心乎?適於此際,伏聞缺陳疏,以銓曹不擇方面之任,資級相當,則循例缺爲言云,雖其本旨,出於泛論,如臣等輩,亦缺選,則其所爲言,切中時病,顧臣私義,亦安敢以缺指斥爲解,而晏然於職次乎?伏乞聖慈,察臣情地之難安,將臣所帶職名,亟賜鐫改,公私幸甚,臣無任云云。批見上燼餘
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,霖雨支離,伏未審此時,聖體若何?中宮殿症候,伏聞醫女來傳之言,昨日所進水刺一升,菉豆粥一升二合,湯藥分二巡進御,神聖酒,亦爲進御,夜間寢睡稍安云,湯劑,今日亦當進御矣。敢此問安。答曰,知道。無事矣。
今月初十日引見時,左議政李世白所啓,頃者濟州牧使南至熏狀啓以爲,本州遠在海島中,故儒生輩,難於出陸,赴擧初試,獨無試取之事,實涉不均,文科初試,依武科初試例,試取若干之意,有所啓聞,故以全羅道文科初試一額,依武科初試例,移送濟州之意,曾已覆啓分付矣。其後聞禮曹堂上之言,則濟州設科節目,多有難便之端,濟州本是文武交差之處,雖當文臣牧使時,已不得備員,至於武臣差送之時,則試官,尤無以備員,曾前此事,亦已見塞云,旣已移送,初試一額,又復還寢,則絶島之人,必有落莫之嘆,臣意則文臣牧使時,則與敎授,一同試取,雖未滿三員,似無所妨,若於武臣牧使時,則判官,當爲文臣,與敎授可以試取,雖曰望輕,三邑擧子公都會事體,豈至於不可爲乎?況大靜·旌義,亦或有文臣差送之時,如此時則,亦足以備員,以此定式分付,何如?上曰,依爲之。右議政申琓曰,旌義·大靜,自前間以文臣差送,而近來則不然,今後則申飭銓曹,以文武交差以送,則其於撫字,海外殘氓,不無其效,而且於試士之時,亦可備員試取,似無苟簡之患矣。上曰,依爲之。
禮曹啓目,議于大臣則,左議政李世白以爲,以臣蔑學賤識,當此斯文重事,猥承下詢,臣實茫然,莫知其所對也。第臣伏見壬戌年間,先正臣文正公宋時烈之疏,有曰故文元公臣金長生,得程·朱之學於文成公李珥,旣盡受其說,晩年專意於禮書,其所纂喪禮備要·家禮輯覽·疑禮問解·禮記質疑等書,毫分縷析,置水不漏,使國家典章,私家經變,皆有所折衷,而一主於程·朱之說,雖趨向异道之家,無不遵用其功,可謂盛矣。夫以鄭衆諸儒,只以註釋周禮之文,而尙且與於聖廡之享,況文元公,是東方禮家之大成耶?又曰臣亦非敢欲聖明,獨斷於上,必須博議搢紳館學,又廣詢於外方章甫,俟其無有議然後,必須財擇於古義,而行之似宜矣。其時諸大臣所獻議者,雖有詳略之不同,而要皆不出於文正公宋時烈之疏意,則文元公金長生之學之功之無愧於聖廡腏享之典,可以見矣,而其欲審量而愼處之者,亦所以重其事體也。臣何敢不揆妄率,更有所容喙於其間哉?近來一種醜正之徒,相繼而起,公肆詆辱,及於已祀之兩賢,此誠世道大變,不可不痛加斥絶,以彰聖明尊賢衛道之誠,而至於玆事也,必須折衷於先正諸大臣之言,博詢熟講而行之,使斯文莫大之擧,無有未盡之懷,恐或得宜矣。臣僭論及此,不勝惶悚,伏惟上裁。右議政申琓以爲,聖廟腏食,實是國家之重典,斯文之盛擧,如臣謏識蒙陋以其忝在大臣之列,濫承下詢,臣實惶蹙僭猥,不知所對,然,念如文元公金長生德性之渾厚,學問之純深,固爲一世之所宗,而至其所纂修諸禮等書,集成諸儒之說,折衷程·朱之論,毫分縷析,成一大典,無論公私曲禮,若有疑難,無不考據而取正,有所持循,如指諸掌,其有功於禮學,實是我東諸儒之所莫能先者也。其視兩漢群儒,傅會經傳,注釋訓誥,而以其尊經之功,竝列於聖廟者,不翅過之,則俎豆聖廡,夫誰曰不可,而近來一種醜正之徒,接踵而起,公肆詆辱竝及·己祀之兩賢臣,此實聖明所當闢而廓之也。道德高明之敎,旣出於先朝從祀聖廟之議,又始於先正,則至於今日,孰敢異辭,而以其時聖敎及諸大臣之議見之,則以其事體之重大,必欲其博訪熟講,審量愼處者,誠以如此,而後事體尤重故也。臣於此,何敢更爲容喙,以益僭妄之罪哉?伏惟上裁。判府事尹趾善·徐文重,判敦寧崔錫鼎,病不收議,在外大臣·儒臣,收議時未上來,而在京大臣之意如此,上裁,何如?啓。病不收議大臣處,更爲問議。又啓目,更議于病不收議大臣,則判府事尹趾善以爲,臣積年沈病,與死爲隣,至於前後擧動起居之班,亦不能一番進參,分義掃盡,生不如死,其何望與論於朝家之典禮刑政乎?是以,從前詢問之下,俱不得仰對,不敢以生人自處矣。今者以文元公金長生文廟從祀之議,至有再詢之擧,臣誠惶恐愧悚,罔知所以爲對,而第念論後賢之道學,享先聖之廟廡,實是莫重莫大之典,我朝三百年來,僅再有之,而五賢從祀之請,至百年而始許,兩賢臣從祀之擧,亦過五十年後乃行,則列聖之持難靳惜者,夫豈有歉於尊賢重道而然哉?蓋所以重斯文也,重典禮也。前日故相臣金壽恒獻議中,事體尤重,姑俟後日云者,蓋亦此意也。伏惟上裁。判府事徐文重以爲,臣於近日情迹危怖,杜門席藁,惟俟邦憲之日加,頃於禮官之來問也,不敢循例仰對矣。今者至有更詢之命,臣於是,益復惶悚,無所容措,如臣無狀,忝居大臣之列,見援於儒臣之論囚,至入於罪人之爭辨,其爲累犯重矣,汚衊極矣。何敢自同諸臣,晏然於獻議之列乎?屢違明旨,悚慄不知所達。判敦寧崔錫鼎以爲,今此聖廟典禮,如臣蒙識,誠不知所以爲對,而再辱下詢,不敢終默,竊伏念後賢之配食文廟,事體至重且大,不可不十分審愼,諸大臣獻議,所謂必須博詢熟講,審量愼處者,誠是也。文元公金長生,資質淳厚,學問篤實,且有纂輯禮書之功,允爲一代之所宗仰,而至於聖廡腏享,容有未可輕議者,夫以楊·羅·李三賢,繼程門之統,黃幹接朱門之緖,而俱未得與列於從祀,中朝諸人,累以爲言,而事久未行,及至弘治中,始許楊時陞配,羅·李以下猶未也。我國則,竝皆未遑焉,然則從祀盛典,不專以淵源門路之正,爲斷,蓋可見矣。金長生學問造詣之淺深,有非末學所敢知,而宋朝諸賢之事,旣如彼,則今於近世儒賢,何可率爾行之,致有未盡之悔耶?愚臣淺見如此,妄有所論,伏惟上裁。大臣之意如此,上裁,何如?啓。姑待收議畢到後,稟處。
政院啓曰,正言趙泰一,引避退待,兩司俱無行公之員,處置歸於玉堂,而修撰崔昌大,又引前嫌,不得參涉於此事,校理尹趾仁,因昨日處置乖當之敎,亦不敢晏然處置,俱陳疏到院,以停朝市,不得捧入,而處置經宿,實涉未安,修撰李觀命,雖以病呈辭,臺諫處置,不可遲延,卽爲牌招,使之處置,何如?傳曰,允。
中宮殿·世子宮·嬪宮,藥房·政院·玉堂夕問安。答曰,知道。
修撰李觀命牌不進,依承傳罷職傳旨。傳曰,只推勿罷。
今月初十日引見時,上曰,予於正言趙泰一新啓,只言其言之過當而已,未當有摧折譴罰之意,而校理李坦,遽以不能優容薄待臺臣等語,敢爲陳達,予之待臺臣則薄矣,而臺閣論事,果皆得當乎?人君之待臺閣,固當優容,而亦豈優於不當優容之地耶?是欲使人君,不得開口於臺閣之言,不論是非,一任其所爲,而默然拱手而已也。人臣之言,豈容若是其放恣也?校理李坦,罷職。以上朝報
上在昌慶宮。停常參·經筵。
下直,中和府使蔡以章。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進水刺一升二合,菉豆粥六合,湯藥及益元散神聖酒,竝爲進御,夜間寢睡,一樣稍勝云,諸御醫等以爲,淸暑六和湯,已進三貼,更觀症候議定他藥,今日姑爲停止宜當云矣,敢此問安。答曰,知道。無事矣。
左尹李鳳徵上疏。大槪,妄觸時忌,合被重誅,乞速削臣職,勘臣罪,以伸臺議事。入啓。答曰,省疏具悉。卿其勿辭,從速察職。
右承旨李壄上疏。大槪,臣自數日來,前患泄痢之病,中暑添劇,症勢不輕,決無自力供職之望,伏乞亟遞臣職名,俾得及時調治,以尋生路,附陳區區所懷,以備省納事。入啓。答曰,省疏具悉。收還之請,殊未穩當也,勿辭察職。
江原監司書目,敢陳不安情勢,乞蒙恩遞事上疏上送事。啓。答曰,省疏具悉。卿勿過嫌,從速察職。
校理尹趾仁辭職上疏。入啓。答曰,省疏具悉。爾其勿辭察職。
修撰崔昌大辭職上疏,入啓。答曰,省疏具悉。爾其勿辭察職。
玉堂箚子。大槪,敢陳淺見,請還收校理李坦特罷之命事。入啓。答曰,李坦之言,極其放恣,人臣放恣之習,決不可長也。
右議政申琓箚子。大槪,觸忤諫臣,重速譏斥,不可靦然仍冒於具瞻之地,乞賜斥退,以重臺議,以安微分事。入啓。答曰,省箚具悉。意外侵凌,不必介懷,卿其安心勿辭,從速行公,以副至望。仍傳曰,遣史官傳諭。
判敦寧府事崔錫鼎箚子。大槪,臣於獻議中,有措語欠詳之失,惶恐待罪事。入啓。答曰,省疏具悉卿懇。偶然錯認,何至引嫌?安心勿待罪。仍傳曰,遣史官傳諭。
中宮殿·世子宮·嬪宮,藥房·政院·玉堂夕問安。答曰,知道。
慶尙監司書目,知禮縣監成至行,受由歸家,病勢甚重,還任無期,不得已罷黜事。
玉堂箚子。大槪,請正言趙泰一出仕事。入啓。答曰,依啓。
校理尹趾仁疏曰,伏以臣猝當兩司多官之處置,敢以愚陋之見,有所立落矣,伏承聖批,以劾罷之請,不專由於疏語之失,混請出仕,缺爲敎,臣不勝瞿然惶悚,冒呈辭疏,冀缺見阻喉司,不得上徹,禁直將闕,缺狼狽悶縮罔措矣。憲臣缺二行旣非査白之端矣。實由疏語之缺不必爲嫌者,正以此也。臣文辭拙澁,措語缺明白開陳,致勤聖敎,臣方且惶懼俟罪,缺不意此際,諫臣處置,又歸本館,臣以處置□當之人,決無復當處置之理,玆敢冒死陳籲,伏乞聖明,亟命鐫臣職名,以便公私,千萬幸甚云云。批見上
右承旨李壄疏曰,伏以臣稟賦虛弱,自少善病,少失將攝,輒復發作,夏月之泄痢,冬月之咳喘,乃其素患,而尫羸脆弱,不齒恒人,通朝之所共知,缺臺之命,又及於此際,感激恩數,不敢言病,缺劇,已至兩朔矣。自數日來,前患泄痢,又復添劇,以此病狀,實無自力仕進之勢,而出納重地,不容久曠,伏乞聖慈,亟許遞改臣職名,俾得及時調治,千萬幸甚。臣方以病請急,不宜贅及他說,而竊有區區之懷,敢此附陳,伏惟聖明,垂仁而恕察焉。臣於校理李坦特罷之敎,竊不勝慨然也。正言趙泰一所啓,數件事,措語之間,雖或有一二過激處,年少諫官敢言之風,固可尙也,而聖上,不惟不卽開允,未安之敎,至發於前席,大臣又從以逐節訾議,歸之缺斷非諫臣之本情,故職在論思,缺二行登筵奏事者,密邇威顔,語缺人之所不免,在聖上採納之道,只宜恕缺其忱,以示優容寬假之意,何必輕加聲色,施缺也哉?殿下於諫臣,旣敎以不曾摧折薄待,而獨缺臣之一言,不賜舒究,乃有此過重之處分,儒臣所缺因語言之差,原其本意,只在於伸白諫臣之無他,以此被譴,則烏在其不爲摧折言者也?伊日同僚,縷縷陳白於筵中,冀還威命,而未得回天,臣以同時對□之人,固當申請反汗,而瀆擾是懼,趦趄不敢矣。反覆思之,終有所不釋然於愚衷者,敢干鈇鉞之誅,冒貢肝鬲之言,伏乞聖明,特加三思,還收儒臣罷職之命,不勝幸甚云云。批見上
左尹李鳳徵疏曰,伏以臣疎遠也,蒙荷聖上之恩,得有今日願忠之志,殞結爲期,豈有一毫偏□哉?第旱暵無歲無之,而未有如昨昔之極無也。冬天水泉涸名木死,及至春夏,烈炎敲爀,金石亦流,則彼缺之坼禾穀之之焦,可視都而知,哀我民斯,大命近至,故聖明爲是之慮,躬禱社壇,輦過金吾,又有疏決缺擧,其夙宵憫旱之誠意,可方之成湯·宣王,高目下聽之天,必有孚應之感,而一日二日,終無其驗,此聖念之無所不用其極,而爲王左右者,亦宜仰體上心,以贊缺生之德也。撥已事論之傳之死比者或至全釋,缺律歲月旣久,禁綱漸解,其在事例,首宜缺終未補塞聖上之所須,缺二行惠文隨激,此亦臣滄浪也,缺伸請之語,而憲臣之詬罵,獨及於臣,缺以停論引入,而在他僚,則直請夬賜處分,有缺撼新臺,則又提臣爲攻擊之具,是果無挾雜乎?誠使臣黨比,有如憲臣言者,伊日筵奏,必不缺寂寥也。臣平日深念黨禍,必亡人國,絶意游道缺窮巷於時政,直聾瞽耳。若謂之專昧忌諱,則缺惟此云云,萬萬不類,古人所謂發笑,自點實先缺然,峻議不拾,危蹤益縮,而側耳累日,更無缺臣之進退,可謂狼貝,伏乞天地父母,憐臣悶臣本兼諸任,亟許鐫改,仍治臣罪,千萬幸甚云云。批見上
右議政申琓箚曰,伏以臣,伏見正言趙泰一避辭,缺臣頃日筵中所達,滿紙張皇,無非譏切之語,缺然,繼之以訝惑也。臣於伊日入侍之時,猥承下詢,缺相相繼陳達者,蓋以諫臣所論,多不拘常格,誠有缺可知者,銓官之以注擬之失當,被劾者何限,而若非缺循私之事,則不過以問備之罰,竝論堂郞,以示警責之意而已,今此罷職之啓,實非一時規警之比,則缺郞官,自謂意不在堂上者,其果成說乎?朝家用人,非一端末世論人,解得其中人之所見,亦各不同,缺之一時所論,不可遽爲其人之斷案,故自古立節缺於沈屈下流平日疎斥之人,則雖以近世之事,言之,缺三行遽欲獨任已見破除規例,缺乃啓後日之弊,而亦可見乘氣務勝之過矣。缺狀果是實狀,則隨聞擧劾,誠得臺體,而竝缺於一啓,實爲未安,外議亦多非之故,敢於語次陳達者,爲朝廷惜事體,而非爲時傑分疏也。噫,世道迫隘,黨議成習,可否從違,取舍黜陟,唯觀其議論之異同,以爲左右扶抑之地,誠一世變也,臣以孤危之蹤,缺軸,揣量才分,實無鎭定之望,朝政得失,目前是非之外,缺開口於彼此爭鬨之場,誠不敢置身於黨議之中,缺聖明者,此臣平日所自期者,而適於前席賜問之下,不敢自隱,一言妄發,觸忤諫臣,遭此侵辱,固不當與之爭辨,以傷事面,而顧臣所處,乃是具瞻之地,誠有缺靦然因冒者,伏乞聖明亟賜斥退,以重臺言,以安微分,不勝幸甚云云。批見上以上燼餘
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候若何?中宮殿症候,伏聞醫女來傳之言,昨日所進水刺一升四合,菉豆粥九合,間進別味,神聖酒進御,夜間寢睡稍安云矣,敢此問安。答曰,知道。無事矣。
京畿監司書目,廣州呈,以領府事南九萬,月廩不受事。啓。傳曰,更爲輸送事,分付。
正言趙泰一,牌不進,依承傳罷職。
政院啓曰,日昨本院政事,啓稟之批,以姑待臺論之收殺可也,爲敎矣。卽者正言趙泰一,違牌罷職,兩司之官在外人員外,皆有闕未差,臺啓收殺,姑無其期,承旨·臺諫及守令作窠,今已多日,而尙未差出,事之未安,莫此爲甚,自下他無變通之道,何以爲之?敢稟。傳曰,參議未差之代,問于大臣差出。
中宮殿·世子宮·嬪宮,藥房·政院·玉堂夕問安。答曰,知道。
備邊司,以李健命爲吏曹參議。
京畿監司書目,水原呈,以工曹參議尹德駿辭職上疏上送事。啓。答曰,省疏具悉。爾其勿辭,上來察職。
政院啓曰,吏曹參議,旣已差出矣,開政命下,已經多日,事甚未安,李健命卽爲牌招察任,何如?傳曰,明朝牌招。
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進水刺一升三合,菉豆粥八合,間進別味,神聖酒進御,夜間寢睡安穩云,諸御醫等以爲,卽今寢饍之節,幸得少安,苦口湯劑,仍爲停止宜當云矣,敢此問安。答曰,知道。無事矣。
吏曹參議李健命上疏。大槪,新授職名,萬不近似,召牌之下,分義是懼,不得不趨詣闕下,而顧臣駑劣,決無唐突承當之望,且有難安情勢,冒死陳懇,乞賜遞改,以重名器,以安私分事。入啓。答曰,省疏具悉。爾其勿辭,從速察職。
政院啓曰,吏曹參議李健命,承牌來到闕下,陳疏退去矣。疏批已下,更爲牌招開政,何如?傳曰,允。
謝恩,吏曹參議李健命。
中宮殿·世子宮·嬪宮,藥房·政院·玉堂夕問安。答曰,知道。
謝恩,右副承旨趙泰東,同副承旨任舜元。
京畿監司書目,長湍呈,以右參贊徐宗泰,病重上去不得事。啓。傳曰,卿勿過辭,從速上來行公事,回諭。
左承旨尹世紀上疏。大槪,臣頃忝本職也,以病不得參祭,猥陳辭疏,得蒙恩遞,逋慢之罪,實無所逃,物議之來,烏得免乎?縮伏俟罪之中,新命遽下,嚴召繼降,臣誠惶隕感激,趨詣闕門之外,而顧臣情勢,決難復叨於榮次,且臣昔疾未瘳,餘症尙苦,伏乞天地父母,俯諒危悃,亟遞臣職,以謝公議,以安微分事。入啓。答曰,省疏具悉。爾其勿辭,從速察職。
申時,日暈。
吏批,以尹世紀爲左承旨,沈枰爲右承旨,李壄爲左副承旨,趙泰東爲右副承旨,任舜元爲同副承旨,尹弘离爲掌令,鄭維漸爲正言,吳命峻爲正言,柳泰明爲持平,李德英爲持平,李□□爲通川郡守,高可寅爲知禮縣監,李世載爲□□參議,李寅炳爲兵曹參議。
兵批,以閔銓單付□□□夏瑞·鄭善綱·尹澤,竝單付僉知,李英萬缺鼎來·尹憲柱·李濟·李後晟,竝單付副缺,李德英,單付副司□。
吏批啓曰,新除授平安都事金始徽,呈狀內,脚氣之症甚重,兼得泄瀉,人事莫省,且有情勢之難安,決難赴任云,病勢如此,有難强迫,平安都事金始徽改差,何如?傳曰,允。
吏曹參議李健命疏曰,伏以臣於昨年,缺鴻造,授以便近之邑,俾遂烏鳥之願,母子相聚,感激天恩,而母年過七十,宿疾沈淹,今春以後,一倍危篤,不得不就醫入城,臣之情勢,有不可頃刻離側,缺道臣狀聞,卽蒙遞罷去來,莫非殊渥,此□□□糜粉所可仰酬者哉?不意今者,恩敍未幾,缺貳之命,遽及萬萬無似之臣,臣誠惶惑,不知措躬之所,而亦不敢知聖明,何取於臣,有此□□也?臣徒藉先蔭,從前履歷罔非踰分,而至於銓曹之職,何等地望何等責任,今乃擺脫常格,擢登人先,臣身狼貝,雖不足恤,其於輕朝廷之選,來四方之譏何哉?且臣伏聞儒臣之疏,盛陳近日守令數易之弊,至有去就任情投紱太遽等語,缺邑初旣乞養,遞僅周歲,則在臣私情,缺而論斥之來,臣何以自解乎?此則在臣缺難安之一端,召牌之下,分義缺顧臣情勢。以下缺批見上以上燼餘
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進水刺一升四合,菉豆粥七合,間進別味,神聖酒進御,夜間寢睡,與昨一樣云矣,敢此問安。答曰,知道。無事矣。
政院啓曰,憲府無行公之員,監察茶時,已經多日,事甚未安,新除授掌令尹弘离,持平李德英·柳泰明,竝卽牌招察任,何如?傳曰,允。
謝恩,掌令尹弘离,持平李德英·柳泰明。
府前啓,請李秀儁事。措辭見上請洪旣濟事。措辭見上請吳弼雄·閔重三等事。措辭見上請李天挺事。措辭見上請李喜鼎事。措辭見上新除授,執義魚史徽,時在忠淸道淸州任所,請斯速乘馹上來事,下諭。答曰,不允。下諭事,依啓。
持平柳泰明啓曰,臣頃忝言職,猥陳一疏,其所論列,不過注擬間數事,而章牘迭出,非斥踏至,臣誠愧恧,不知所出矣。不意夢寐之外,新命遽降,召牌繼降,嚴畏分義,不得不抗顔趨詣,而第臣於吏曹參判李寅燁之疏,終有所不敢泯默者,金斗明所坐,旣非微眚,而甄敍太遽,分疏甚勤,至諉之於一時過誤,臣之所以爲世道惜之者此也。至於徐景祖之行己卑汚,諂事權要之狀,有口皆言,有耳皆聞,雖以亞銓之疏觀之,其向來之受謗,亦可知矣,豈可以不能顯絶妻屬,曲爲之寬恕乎?且伏聞日昨筵中,諫臣旣陳親嫌,又復營救,筵說嚴祕,雖未得其詳,而臣於是,竊不勝訝惑也。宗道·聃命,固是景祖之妻黨,而未知閔黯,亦其妻屬耶?藥果別饋,妙箑內遺,已是士夫之羞恥,而牽拘往餉鄙陋極矣。一番糾劾,在所不已,而救解之言,左右而至,吁亦異矣。且任鎭元則,陞躐太驟,官方無漸,名府大州,有若拾芥,物議所在,不得不論列矣。伸救之言,又是意外,而若其聽瑩溢惡等語,何其臆逆之太甚也?臣又伏見諫院之啓,則近來臺諫之職,以多不擇人爲言,而至有銓官罷職之請,所謂不擇人者,安知非指如臣疲劣者而發也?以此以彼,俱難苟冒於臺端,請命遞斥臣職。答曰,勿辭。退待物論。
修撰崔昌大上疏。大槪,臣於直中,聞母病卒重,醫治甚急,玆敢冒死哀鳴,乞蒙鐫遞,俾得及時調護事。入啓。答曰,省疏具悉。爾其勿辭,救護母病。
中宮殿·世子宮·嬪宮,藥房·政院·玉堂夕問安。答曰,知道。
政院啓曰,卽伏見平安監司趙泰采,江華留守金錫衍,京畿水使元德徽,江原監司李德成,忠淸水使金重三,全羅左水使趙爾重,慶尙左水使黃震文等,邊將褒貶,無一人居下,殊無嚴明殿最之意,竝推考,何如?傳曰,允。
副修撰李觀命,牌不進,依承傳罷職傳旨。傳曰,只推勿罷。朝報
假注書洪重休病,代趙以進爲假注書。燼餘
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,溽暑轉甚,伏未審聖體,若何?中宮殿症候,伏聞醫女來傳之言,昨日所進水刺一升四合,菉豆粥六合,間進別味及神聖酒,寢睡不及於前夜之安穩,而神氣則一樣云矣,敢此問安。答曰,知道。無事矣。
假注書洪重休,改代以趙以進爲之。
院前啓,請李玄逸·沈季良等事。措辭見上幼學金今行,頃者往在其父時傑湖臬任所也,歷過三禮驛,使之遞馬,而怒其不卽聽從,至於捶打驛吏,察訪都永成,欲爲據法狀聞之際,爲時傑先事啓罷,人言傳播,聽聞駭惑,玆事虛實,不可不一處明覈,而時傑,方帶臺職,不宜徑囚,父子竝拿,亦爲未安,且永成究覈之後,自當有次第憑問之端,請幼學金今行,察訪都永成,拿問,大司諫金時傑,先罷後推。答曰,不允。末端事,依啓。
掌令尹弘离啓曰,臣於昨日,承召詣闕,缺啓,而第有不可冒居之失,年前文科初會,缺參考官之任,故凡於科獄等事,不敢干預,缺,酬應之煩多,且緣日月之旣久,忽爾忘却,不能覺察,李世奭罷職停論之議,矇然參涉,李天挺等數件還收之請,率皆連啓歸家之後,□□醒悟,雖出無情之致,難免昏謬之責,何可晏然於臺次,適値日暮,經宿乃避,所失尤大,請命遞斥臣職。
持平李德英啓曰,日昨臣缺筵席也,以臺疏所論,四邑守宰變通事缺所達,而至於徐敬祖事,則皆以虛實未缺臣與敬祖爲異姓六寸之親,平日明知敬祖爲不悅者所搆捏,惹得情外唇舌,而若其事實,則缺孟浪,故心常寃之矣。言端旣出,無人申白,□□不勝其慨然,且念雖有親嫌,旣非應避,則缺嫌澁不言,亦非有懷必陳之義,故敢將當初□由,略有所卞暴矣。今者臺僚,又復提論,其□□狀敬祖者,更加一層,至斥臣以旣陳親嫌,又缺臣不勝瞿然,繼之以訝惑也,法外之親缺其所自陳者,欲其別白也,指事陳實,明□□出於無隱之忱,則營救之斥,何其意缺慨然於僚臺者,當初所論,不缺三行牽拘之說,終始之所不聞,何其缺也,寡居姻親之記存,何至爲咎,而轉輾缺非親屬,而內遺,吁亦異矣。敬祖雖欲諂事,缺非親屬而贈遺及內者,決知其無是理也。惜乎,□信流言,不復徐究也,僚臺旣以親嫌爲言,而□□固知添一罪謗,而旣被其斥,不敢泯默,臣之情理,不可一刻仍冒於臺席,請命遞斥臣職。答曰,勿辭。
任舜元啓曰,掌令尹弘离,持平李德英,再啓煩瀆,退待物論矣。傳曰,知道。以上燼餘
上在昌慶宮。停常參·經筵。
申時,日暈。
中宮殿·世子宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所傳,水刺一升二合,菉豆粥,間進別味及神聖酒,夜間有虛煩之候,進牛黃一分,夜中以後則,寢睡稍安云矣,敢此問安。答曰,知道。無事矣。
左議政李世白箚子。大槪,敢陳病狀情勢,乞削臣職,亟許斥退,以謝言者,以全危喘事。入啓。答曰,省箚具悉。意外侵處,何足深嫌,卿其安心勿辭,卽出視事,以副至望。仍傳曰,遣史官傳諭。
傳曰,明朝左右相命招,使之卜相。
中宮殿·世子宮·嬪宮,藥房·政院·玉堂夕問安。答曰,知道。
院前啓,請李玄逸·沈李良等事。措辭見上竝引嫌而退,隨聞論列,誠得臺體,諫臣泛論,不必爲嫌,各陳所聞,未爲不可,分疏太過,有傷事體,前旣引嫌,今乃參涉,事雖無情,難免不察,請持平柳泰明出仕,持平李德英,掌令尹憲柱遞差。答曰,不允。處置事依啓。
漢城府啓曰,今四月二十五日引見時,右議政申琓所啓之言,分付命下之後,卽爲分付四道矣,卽見四道監役官齊報,則上年則,此時幾盡作繭,而今年則適値潦水,蟲勢少挫,近始間間作繭,而作繭例有先後之差殊,則拾蟲坊民,亦爲分先後二次調發,恐合事宜云,四山蟲災,實係天災,固非人力之所可禁止,而至於趁時拾繭,最有關於殄滅種類之方,上年已行之事,亦不無其效,不可不及此時齊發坊軍,依四道所報,分先後二次拾取,而蓋聞上年各其坊里,逐戶出軍事,非不申飭,而近來國網不嚴,或有落漏不出者,或有謀免,當部下吏者,殊無着實擧行者,今年則士大夫各衙門軍兵,與常時除役之類,一從戶數,各出壯實人一名,各其部官,點考領赴,而若有如前漏落謀免軍數不齊之弊,則當該部官,隨現論罪,其中士夫與常漢,或有拒逆不出者,則使部官,一一指名,報于本府,以爲入啓定罪之地,而中部則,依上年例,分半移送於東北道民戶不足之處,宜當,此意竝爲分付五部,赴役則今月二十一日爲始,限三日拾取,而三日之內,或有未盡拾取之處,則使其當道,看其形止,報本府,以爲加定日期之地,初巡拾取之後,更觀前頭作繭之勢,一如初巡,調發坊民之例,隨所報擧行,何如?傳曰,允。
上在昌慶宮。停常參·經筵。
下直,泰安縣監柳星漢。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進水刺一升二合,菉豆粥七合,間進別味及神聖酒,夜間寢睡安穩,腫處神氣一向差勝云矣,敢此問安。答曰,知道。無事矣。
政院啓曰,今日爲政事,命下矣。卽者吏曹郞廳來言,判書李畬,參判李寅燁,呈辭,參議李健命陳疏,不得開政云,竝卽牌招開政,何如?傳曰,允。
又啓曰,本兵之長·度支之任,職務甚重,不宜暫曠,而兵曹判書金構,戶曹判書金鎭龜,累日引入,尙不行公,事務之積滯,委屬可慮,竝卽牌招,何如?傳曰,允。
賓廳,卜相封入。
吏曹判書李畬,參判李寅燁,兵曹判書金構,戶曹判書金鎭龜,牌不進。
府前啓,請李秀儁事。措辭見上請洪旣濟事。措辭見上請吳弼雄·閔重三等事。措辭見上請李天挺事。措辭見上請李喜鼎事。措辭見上請李坦事。措辭見上答曰,勿煩。
忠淸監司書目,尼山呈,以左參贊尹拯辭職上疏上送事。啓。答曰,省疏具悉。屢悉至意,復何多誥,卿其體寡昧之寤寐思想,亟回遐心,幡然登途,補予不逮。
禮曹判書洪受瀗辭職上疏。入啓。答曰,省疏具悉。卿其勿辭,調理行公。
刑曹參議李彦紀辭職上疏。入啓。答曰,省疏具悉。今玆疏陳,出於爲國長慮,可不與廟堂商確,而處之焉,爾其勿辭,調理察職。
中宮殿·世子宮·嬪宮,藥房·政院·玉堂夕問安。答曰,知道。
謝恩,兼春秋李尙說。
副校理李晩成上疏。大槪,罪名至重,臺啓遽停,臣尤悚惕,跼蹐靡容,玆敢露章自列於宸嚴之下,乞命下臣司敗,勘定臣罪,以爲人臣簸弄專擅者之戒事。入啓。答曰,省疏具悉。爾其勿辭察職。
吏批啓曰,判書李畬,參判李寅燁,俱以病不來,小臣獨政未安,何以爲之?傳曰,只出緊任。以趙泰耉爲大司諫,鄭維漸爲□□,兪命凝爲持平,吳命峻爲副修撰,洪□□□參議,徐文淑爲漢城庶尹,李碩亨爲禁府都事,□世夏爲平安都事,李濟爲廣州府尹,李尙說單付兼春秋,崔錫鼎拜領議政承文都提調,權樸爲正言,金相稷爲正言,尹弘离·李德英爲副□□。
副校理李晩成疏曰,伏以臣於銓任,萬無叨冒之理,前後除旨之下,□死控免者,不但爲情勢之危迫而已,誠以□全昧物情,早晩顚躓,勢所必至也。只緣聖敎至嚴,不得不冒昧暫出,仍參政席,釁尤百出,□責四至,今於半載之後,果致惠文之追論,□□□峻,詆斥備至,盛陳銓注之不公,擧措之顚倒,□避之辭,直斷以簸弄專擅,其所罪狀臣者,殆無餘地,臣誠危怖悚栗,不覺心骨之俱寒,噫,□選所重,臣雖鑑識昏暗,不自信其得人,□趙權等,自是公議之所共許,臣則知其□□臺臣則謂之不合而斥之,人之聞見各異,□□□覆,固無不可,而又何以勒加不公私昵等題□□□氣也哉?至於初不就議於堂上一款,蓋亦□□出謝銓郞在於大政前數日,先詣長官商□□□之事,次詣左堂家凡再次,而不遇,大政日早□就見於摠府,直以先問鼎相等五六人之可□□,則無所歧貳,及議春坊參下,臣歷擧趙權洪□□左堂言李命浚之亦可臣以爲,可擬者非獨□方擧擬翰注,不必擬此,如是酬酢而退,及其□□左堂,雖以趙·洪之望次高下有言,而若以爲不可,故遂至正書入啓矣。未知□□爲此言耶?設令臣之不先議定缺三行選職臣而陵夷,終不免爲簸弄□□□□此罪名,雖滅身湛宗,不足以贖其辜,□□□□寬貸,而顯戮不加,臺啓遽停,臣尤凜然□□,玆敢露章,自列於天地父母之前,伏乞聖明,下臣司敗,勘□□□,以爲人臣簸弄專擅者之戒,不勝幸甚云云。批見上
刑曹參議李彦紀疏曰,伏以臣半年□□驅策從宦,斷無其路,陳章乞免,實出於萬缺,聖鑑不諒,尙靳允許,臣誠惶隕悶迫,不知所措。缺諸月前不無分寸之減,而根柢旣痼,主症□□□□攝輒致增劇,居常危凜,自分病發,苟有□□之勢,何敢不念分義之嚴,自圖便身之計哉?□□殘喘,無路自振,稽謝恩命,重速違慢之罪,缺情勢益復窮蹙,且臣所叨之職,係是詞訟劇務,□□□重,雖與長僚有間,亦不宜一向虛帶,以貽瘝曠之罪,伏乞聖明,曲垂矜憐,亟許遞免,以便公私,千□□□病伏中竊有,區區愚見,輒敢贅陳於辭缺人必爲笑,而儻或採納,則未知缺三行怪兆妖象,大段可憂者顧□□□,頃年以來,猝有白鳥,來巢於法宮□□□群分飛,遮天松林,蒼翠一變爲白,望之□□高張,臣不敢知此何徵象,而以前古之已事□□□祥善事也,鸜鵒之來巢,六鷁之退飛,宜若□□也,而聖人筆之春秋,以記其異,先儒釋之曰,□□□也,而當時魯宋之應驗,若合符契,江鷗狎殿□□□飛路,卒皆爲金革之兆,宋治平中,杜鵑鳴□□□康節邵雍之言曰,天下將亂,地氣自南而北,禽鳥得氣之先南方地氣至矣,及夫熙寧靖康□□□驗,我國丙寅年間,有野鴨數千,北飛來上□□未幾,丁卯之亂,兵鋒及於臨津,庚寅年□□□□盡移於西,至於遼海,亦産靑魚,尋□□國糜爛,兵燹之慘,遍及關西,由是觀之,此□□所毆苟有其兆,必有其應,誠可畏而不可□也,今此鳥,蓋水種也,本當翔集於洲渚,原□□近於城市囂塵之中,而今乃捨其所,而入禁林之深處,亦安知非氣之所驅,而況白屬□□兵象,此豈可歸之於偶然,而付之無奈何,而□□南魚族,多徙西海,恰與壬辰之事,相符,噫,□□可愕之象,今旣形見如此,豈非大可懼者耶?□□唐船之出沒海邊,實曾所未有之事,而□□外列鎭草敢誰何,臣竊以爲殆矣,蓋聞□□昨歲始自海西,迤及湖右,近又浸缺三行眞無凶狡之心,使敵人,深入我境,國之深忌,況彼見我海防之無備,恣意□□□□□,亦難保其必無,慢藏誨盜,政爲今日之事,□□□以此添入奏文,則回咨中泛言禁斷之意,缺今又現捉於兩西方,以此事,專差齎咨,□□宜其犯境深入,橫行作挐之狀,更請嚴立約條,□□□邊,申飭海邊列戌,另加呵禁,如是而猶踵前習,□□□事,不可不驅逐海外,無犯我境而後已也,今□□□爲如此,則橫挑厲階,將有難言之憂,可謂□□□□與其日致滋蔓,終至勢大難制,曷若先期□□闖覬之路也?兵志曰,不虞敵之可勝,而先爲不可勝,以待敵之可勝,誠哉是言也,國家邊方牢固,缺,有意外之變,自當談笑而鎭之,惟彼游□□□張皇,而目今濱海列郡,城池頹廢,舟楫□□□□器,無一可恃,萬一匹夫登岸而狂呼,則土崩之勢,可立而待也,往年甲寅之虛驚,亦可謂前事之鑑□□□南,臣未嘗身親經歷其間關防形勢之如何,□□□論也,至於江都,卽國家第一保障,而蓋其地利萬全之所,自丙·丁以來,致力於甲津,算無遺策□□□繕器械積置類糧,以需不時,自外觀之,宜其□□可恃,而三面空虛,無非登泊之處,見在軍額,□□以江都而疎虞如此,其他海防,可推而知□□□可駭,如今日邊事之有可憂,如今日□□□□尋常,惟以恬憘爲事,此識者所以缺三行,乃肖其言,則實爲國家深缺殿下勿以人廢言,亟與廟堂諸臣,從容□□,則國家之幸,臣亦與焉,謹昧死以聞。批答見上以上燼餘
上在昌慶宮。停常參·經筵。
申時酉時,日暈。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進水刺一升二合,菉豆粥四合,別味神聖酒,亦爲進御,三更少有虛煩之候,調進牛黃二分,寢睡如前夜之稍安云矣,敢此問安。答曰,知道。無事矣。
政院啓曰,賓廳日次,兩司當爲入侍,而大司諫趙泰耉,正言金相稷,未肅拜,司諫林濩,獻納朴泰恒,正言權,俱在外,諫院無行公之員,大司諫趙泰耉,正言金相稷,竝卽牌招,以爲推移入侍之地,何如?傳曰,允。
兵曹判書金構,戶曹判書金鎭龜,辭職上疏。入啓。答曰,省疏具悉。卿勿固辭,從速行公,毋曠職務。
右副承旨李壄,再度呈辭。入啓。加給由。
謝恩,正言金相稷。
大司諫趙泰耉上疏。大槪,新授之職,萬不近似,而且有嫌礙之端,不可一日僥冒者,嚴召之下,不得不趨詣闕下,而情迹臲卼,陳疏徑退,亟遞非分之職,仍治違慢之罪,以重官方,以戒具僚事。入啓。答曰,省疏具悉。爾其勿辭,從速察職。
禮曹佐郞尹天成,在外大臣·儒臣處,文元公金長生從祀當否,收議後入來。
傳曰,大臣·備局堂上引見。引見時判義禁李畬,兵曹判書金構,戶曹判書金鎭龜,牌招察任事,及玉堂罷散人員出入事,及解由勿拘事,榻前下敎。
中宮殿·世子宮·嬪宮,藥房·政院·玉堂夕問安。答曰,知道。
校理李晩成,副修撰李觀命·吳命峻,文臣朔試射時,稱病不進,依承傳罷職。
午時,上御時敏堂。大臣·備局堂上引見入侍時,左議政李世白,右議政申琓,刑曹判書嚴緝,刑曹參□□□夏,訓鍊都正李弘述,右副承旨趙泰東,□□□□大,持平柳泰明,正言金相稷,假注書趙以進,事變假注書李命世,記事官李景華·申□□。李世白曰,潦雨稍霽,而朝晝異候,午間聖體,若何?上曰,無事矣。世白曰,首相時未出仕,缺相議,且無時急定奪之事,而有數□□□□日昨筵中,以濟州文科初試缺聞禮曹堂上之言,則試取缺武科,亦有試取之例,而別缺可異同,增廣則與大比科時一例付何如?申琓曰,式年增廣初中□□□□表策,今亦以此輪回製述宜當,而□□□□人多有製之者,而表箋則非其所長,□□□能作矣。上曰海外之士,必不知作表,以論賦策試取,可缺賦策連三日製述,增廣時,亦依式年□□。上曰,依爲之。世白曰,以義州中江後□□□□齎咨官入去時,將付回咨以送矣,自前□□□□市外,不敢私相買賣,而近來元缺持雜貨隨往者甚多,以致彼我人缺何事不有,固已可慮矣。前春開市缺加禁斷,則商賈等持物貨入往灣缺得售,至以數萬餘兩,來留義州,而爲缺得買賣云,故致有今番禮部咨文云,缺駭矣。今番咨文中,旣以物貨絶乏爲辭,缺可不痛禁,平壤,卽商賈往來之初缺令本道監司,元開市商賈外,其他隨缺禁,若非受監司公文者,自義州府缺得接迹於灣上,則使無濫雜入去之□□□行關申飭,而必有定奪啓下,嚴立缺擧行,商賈畏戢,非如自下分付之比。申琓曰,後開市未知出於何時,缺三行有物貨交易之事,蓋出缺貨而去,互相交易,此與後市無缺令平安監司,嚴加禁斷,使無如前之弊矣。上曰,今後則着實分付,可也。世白曰,寧陵奉審時,行到慶安驛,則水原府使缺已三日矣。水原異於他邑,實爲畿輔重鎭,缺兵馬則其重,與京軍門何異?主將在京缺朝廷報知主將往來京中,固無所妨,而缺本邑之距慶安八十餘里,往來留待之缺,若每如此,則脫有不幸,緩急分付□□□擧行乎?此甚未安,自今以後,境外出缺親往列定鄕色以送,而鄕色不可往缺送兼官水原送兼官水原府使,則勿論出站與他缺離鎭,似合於重關防之道,以此永爲缺是保障重地,一體定式施行,何如?上曰,依爲之。世白曰,頃者江都地圖□□一件,使之上送于備局,則模寫頗爲缺臺鎭堡道里遠近,不爲備載,故更爲來矣。江華留守金錫衍來言,□□進缺錄與備局所送之件,有所異同,何缺內入地圖於備局,更令精寫以進,則缺,敢此仰稟。上曰,依爲之。四條出擧條以上燼餘
上在昌慶宮。停常參·經筵。
午未時,日暈。
左副承旨李壄,三度呈辭。入啓。遞差。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進水刺七合,菉豆粥九合,別味神聖酒,亦爲進御,初昏,調進牛黃一分,寢睡稍安云矣,敢此問安。答曰,知道。無事矣。
昨日引見時,持平柳泰明所啓,請李秀儁事。措辭見上上曰,勿煩。又所啓,請洪旣濟事。措辭見上上曰,勿煩。又所啓,吳弼雄·閔重三等事。措辭見上上曰,勿煩。又所啓,請李天挺事。措辭見上上曰,勿煩。又所啓,請李喜鼎事。措辭見上上曰,勿煩。又所啓,請還收校理李坦罷職事。措辭見上上曰,勿煩。
正言金相稷所啓,請李玄逸·沈季良等事。措辭見上上曰,勿煩。又所啓,新除授正言權,時在忠淸道韓山地,請斯速乘馹上來事,下諭。上曰,依啓。請咀呪罪人仁禮事。措辭見上上曰,不允。
吏曹判書李畬上疏。大槪,臣之情勢·病勢,更無冒進之望,兩日之內,再違嚴召,罪合萬殞,席藁陳章,申暴危懇,乞蒙罷斥臣本兼職名,仍正臣罪事。入啓。答曰,省疏具悉。乖激之論,不必深嫌,卿其安心勿辭,從速行公。
戶·兵判及判義禁,昨日牌招,又爲不進,俱是緊任,不宜久曠,且非一向引嫌之事,戶曹判書金鎭龜,兵曹判書金構,判義禁李畬,竝更爲牌招。
傳,前校理任守幹,副校理趙泰老,副修撰權尙游,敍用。
謝恩,左副賓客金鎭龜。
禮曹啓目判下,議于在外大臣·儒臣,則領中樞府事南九萬以爲,臣非但疾病老耗,神識昏昧,且遲留江外,不卽趨命,方俟鈇鉞之嚴誅,惶恐戰慄,不敢獻議,判中樞府事柳尙運,病不收議。領敦寧府事尹趾完以爲,文元公金長生之造詣淺深,道德高下,固非如臣謏聞寡識者之所敢容喙,而但以事體言之,則文廟從祀之典,至重且大,必待擧國力請,多歷年所而後,方可定其當否,其在愼重之道,似難卒然輕議,伏惟上裁。左參贊尹拯以爲,臣之庸陋衰朽,終不當儒臣之命,乞蒙汰去問議之列者,前已累籲於天聽矣。不意今者,禮官又臨,臣誠惶悶,置身無地,臣以溝壑踐分,不敢輒與朝廷之末議者,卽臣之本分然也,而加以癃殘如許,精神知識,日益茫昧,尋常酬酢,亦且失後忘前,無有倫理,此臣所以每於淸問之下,罔知所對者也。今玆先正臣之德學行業,固爲士林之所宗仰,而至於國家祀典,實非微分蒙見所可妄論,尤何敢有所容喙,重犯僭踰之誅乎?虛辱詢問,每至於此,罪戾增積,萬殞難贖,惶恐伏乞俟罪而已。副司果權尙夏以爲,草莾賤臣,病篤濱死,神識渾忘,人事都絶,不意王人,銜命遠臨,乃以朝家莫重典禮,下詢焉,臣惶駭震越,罔知所措。第臣竊伏念文元公金長生,全體大用之學,實承文成公李珥之嫡傳,而尤於禮家,用功極深,朱子之所未遑,勉齋之所未備者,悉皆發揮釐正,靡有餘減,大有功於斯文。故臣師文正公臣宋時烈,曾於辛酉疏中,首發從祀之論,夫臣師所見,足以知德,汚不至阿其所好。愚臣今日之義,唯當謹誦師說,仰裨采擇,豈容別有所論列哉?伏惟上裁。大臣儒臣之意如此,上裁,何如?啓。傳曰,南領府事,柳判府事左參贊處,更往問議。
禮曹判書洪受瀗上疏。大槪,臣之所患痁疾,漸至危苦,卽今症勢,萬無回蘇之望,不得不更申前懇,冀蒙矜諒。伏乞亟遞內局之任,俾得安意調治,以尋生路事。入啓。答曰,省疏具悉。所患如此,內局提調之任,當勉副,卿其安心調理行公。
院前啓,請李玄逸事。措辭見上請咀呪罪人仁禮事。措辭見上答曰,勿煩。
府前啓,請李秀儁事。措辭見上請洪旣濟事。措辭見上請吳弼雄·閔重三等事。措辭見上請李天挺事。措辭見上請李喜鼎事。措辭見上請還收校理李坦罷職之命。措辭見上答曰,勿煩。
中宮殿·世子宮·嬪宮,藥房·政院·玉堂夕問安。答曰,知道。
吏曹啓曰,承旨有闕,政事,取稟。傳曰,當日爲之。
吏曹判書李畬,兵曹判書金構,牌不進。
持平兪命凝上疏。大槪,敢暴難冒之情,冀蒙恩遞,略附區區所懷,以備省納事。入啓。答曰,省疏具悉。特罷還收之請,良可異也,爾其勿辭察職。
傳曰,兵·吏·戶判中,戶判則,承牌出肅,而兵·吏判則,尙不承牌,亦無牌不進,推考傳旨捧入之事,自闕下陳疏退去乎?職務之久曠,大政之遷就,俱極可慮,其不可一向撕捱也,明矣。明朝更爲牌招。
平安監司書目,母病一向沈重,情勢轉益悶蹙,不得不更暴危懇,冒死呼籲,乞蒙恩遞,及時歸護事,上疏上送事。啓。答曰,卿辭至此,令廟堂稟處。
政院啓曰,藥房都提調,以新命未肅拜,退去闕外,提調洪受瀗,纔已遞差,副提調獨爲直宿,當此朝夕問安之時,提調之不得備員,事甚未安,今日政,新除授提調,卽爲牌招入直,何如?傳曰,允。燼餘闕
上在昌慶宮。停常參·經筵。
禮曹正郞吳羽晉,在外大臣·儒臣處,更爲收議事,出去。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進水刺一合,白粥三合,蕩粥六合餘,菉豆粥四合,別味神聖酒,亦爲進御,脚部時有牽痛之候,而不至大段,寢睡稍安云矣,敢此問安。答曰,知道。無事矣。
今月二十日引見時,左議政李世白所啓,日昨筵中,以濟州文科初試試取事,定奪矣。其後禮曹堂上之言,則試取節目,當爲磨鍊入送,而只以全羅道初試一額移送,則額數旣少,不成科體,當以公都會例試取,而所試某文,幾巡試取與否,不可不定式。且於大比之科,有此試取之擧,如增廣別試時,則何以爲之云,式年規式,論義賦表策文,分三場試取,今雖不成科體,以論賦策等文,分三日,於製述計畫,而定其等第,則似爲合宜,至於增廣時則,武科亦有試取之例,而別試則無此例云。文武不可異同,增廣則與大比科時,一體試取事,定式分付,何如?右議政申琓曰,式年·增廣,初中終場,例出論賦表策,今亦以此,輪回製之者,而表箋則,非其所長,海外之人不能作矣。上曰,海外之士,必不知作表,以論賦策試取,可也。李世白曰,論賦策連三日製述,依增廣例爲之,何如?上曰,依爲之。
副修撰權尙游上疏。大槪,臣於日昨,屢違嚴召,罪戾山積,而聖恩天大,坐罷未幾,恩除又降,在臣分義,固當竭蹶趨承之不暇,而顧臣末疾,症甚危惡,不能行動,擔詣闕下,冒死呼籲,伏乞聖慈,亟遞臣職名,俾得專意調治,仍勘臣前後慢命之罪,以肅朝綱事。入啓。答曰,省疏具悉。爾其勿辭,調理察職。
吏曹判書李畬上疏。大槪,臣方俟違逋之罪,又被特召之命,震慄隘塞,莫知所出,席藁闕外,冒死申籲,乞蒙罷斥,仍正臣罪,以嚴憲章,以肅朝綱事。入啓。答曰,省疏具悉。已悉予意,而卿胡不諒,連章撕捱至此乎?少無益於準請,而大有損於事體,須勿固辭,卽出行公,無使公務曠廢。
領議政崔錫鼎上疏。大槪,千萬夢寐之外,猥承新命,驚惶罔措,冒陳不敢當之衷懇,伏乞亟賜鐫罷,改卜賢德,以重國體,以安私分事。入啓。答曰,省疏具悉卿懇。卿之才德,允合首席,何用撝謙若是其過乎?須體至意,安心勿辭,速出論道,用副上下之望。仍傳曰,遣史官傳諭。
兵曹判書金構上疏。大槪,伏承召牌,驚惶罔措,進伏闕下,席藁陳章,見阻喉司,不敢輕退,仍留待命,而威罰不加,恩召又降,益復震越,不能自定,臣之情勢,雖復冒出,違慢之罪,萬戳是甘,瀝血申籲,仰干鈇鉞之誅,伏乞亟鐫臣職,仍勘臣罪,以伸國法,以警具僚事。入啓。答曰,省疏具悉。已悉予意,而卿胡不諒,連章撕捱至此乎?少無益於準請,大有損於事體,須勿固辭,卽出行公,無使公務曠廢。
府前啓,請李秀儁事。措語見上請洪旣濟事。措辭見上請吳弼雄·閔重三等事。措辭見上請李天挺事。措辭見上請李喜鼎事。措辭見上請還收校理李坦罷職之命。措辭見上答曰,勿煩。
院前啓,請李玄逸·沈季良等事。措辭見上請咀呪罪人仁禮事。措辭見上答曰,勿煩。
傳曰,吏曹判書李畬,兵曹判書金構,疏批已下,更爲牌招察任。
校理趙泰耉,牌不進,依承傳罷職。
中宮殿·世子宮·嬪宮,藥房·政院·玉堂夕問安。答曰,知道。
吏曹判書李畬,兵曹判書金構,牌不進。
備忘記,吏曹判書李畬,兵曹判書金構,雖有情勢難安,而朝家業已開釋,則其在分義,不宜一向撕捱,而昨今連違召牌,無意行公,揆以事體,殊涉未安,竝推考,明朝更爲牌招察任。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進水刺一合,白粥六合,神聖酒肉味,亦爲進御,而夕間,因嘔氣,幾盡吐出,腹中不便,滑便至於四度,夜間所進菉豆粥一升七合,而肌體頗熱,脚膝酸痛,寢睡乍睡乍覺,不得安穩云。與諸御醫商議,則以爲此是從前間發之症,而亦不無因暑添感之患,淸暑六和湯,加乾葛白芍藥酒炒,澤瀉各一錢,連進數貼宜當云,此藥,今方劑煎以入矣。敢此問安。答曰,知道。無事矣。
校理尹趾仁辭職上疏。入啓。答曰,省疏具悉。爾其勿辭察職。
吏曹判書李畬上疏。大槪,臣情迹窮隘,負犯增疊,嚴誅不加,反承溫批,恩諭踰分,惶懼益增。身伏闕外,再違特召於一日之內,揆以分義,萬殞猶輕,走詣金吾,祗俟刑章,而責旨冞勤,召牌又降,不得不復進闕下,伏地哀鳴,乞蒙遞奪臣職,勘正臣罪事。入啓。答曰,省疏具悉。固讓至此,與其一向相持,久曠公務,毋寧暫許遞改,本職,今姑勉副焉。
兵曹判書金構上疏。大槪,臺啓旣已擬律擧劾,則雖於停啓之後,曾無仍帶職名之例,臣之難冒之大段,惟在於此,非爲被彈未久,情勢難安之故,而區區血懇,未蒙諒察,九違嚴召,罪合萬殞,而恩旨絡繹,敦招不置,惶感震越,置身無地,窮迫抑塞,計無所出,不得已走伏金吾之外,恭俟鈇鉞之誅矣。特推又下,仍命更招,益復惶震,趨詣闕外,到此地頭,一身廉隅,有不暇言,而臣之前後負犯,宜被顯戮,不容終始倖免,伏乞亟削臣職,仍付有司,勘臣罪名,使國法獲申,私義粗安,不勝萬幸事。入啓。答曰,省疏具悉。固讓至此,與其一向相持,久曠公務,毋寧暫許遞改,本職,今姑勉副焉。
府啓,請李秀儁事。措語見上請洪旣濟事。措語見上請吳弼興·閔重三等事。措語見上請李天挺事。措語見上請李善鼎事。措語見上伏聞日昨筵中,有校理李坦特罷之命,臣於此,竊不勝慨然也。夫人君聽言,可用則用之,雖有不可用者,亦宜寬假,而不可輕加摧折也決矣。伊時諫臣之啓,固無乖激者,而儒臣所達,不過欲使聖上,優容言者之意,則在聖上聽納之道,唯當開陳是非,使群下曉然而已,何必遽施譴罰,以駭四方之聽聞哉?況其放恣之目,何等罪名,而今以一言之故,加之於經幄論思之臣,未知殿下,有所激惱,而不少假借也耶?臣恐繼今以往,設有聖朝之過擧,又有大於此者,誰肯爲殿下言之哉?群情慨惜,關係非細,請還收校理李坦罷職之命。答曰,勿煩。
刑曹判書嚴緝上疏。大槪,臣猥叨內局之任,方在待藥之列,本職及摠府兼任,勢難仍帶,伏乞亟許一倂鐫改,以幸公事。入啓。答曰,省疏具悉。卿辭如此,本職,今姑勉副焉。
中宮殿·世子宮·嬪宮,藥房·政院·玉堂夕問安。答曰,知道。
吏曹啓曰,吏·兵曹判書有闕,政事,取稟。傳曰,明明日爲之。燼餘闕
上在昌慶宮。停常參·經筵。
下直,驪州牧使柳尙載。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進白粥七合,菉豆粥一升一合,神聖酒二合,湯劑亦爲無事進御,而肌熱脚痛等症,與昨一樣,夜間寢睡,不得全安云,湯劑依前煎入矣。敢此問安。答曰,知道。無事矣。
政院啓曰,判義禁李畬,旣遞本職,則今無難安之段,本府之坐,曠廢已久,卽爲牌招,使之開坐,何如?傳曰,允。
傳曰,明日爲政事,命下矣。過國忌後爲之事,更爲分付。
持平兪命凝啓曰,臣復玷臺端,情地益蹙,陳疏未蒙鐫遞,尋單見阻喉司,一倍惶悶,罔知攸處。昨伏見校理尹趾仁疏本,則提臣疏語,譏斥轉加,臣於是,駭惑滋甚也。臣於頃日忝在本職也,欲晏然行公,則情勢有所難安,欲坐違嚴召,則分義有所不敢,臣之承牌而進,呈告而退者,蓋出於萬不獲已,而若其前後,則或詣臺引避而退,或赴闕陳疏而歸,儒臣之竝論前後斥以苟且者,不亦抑勒之甚者乎?果如其言,則凡在臺閣者,雖有難冒之情勢,必皆包羞忘廉,隱忍不言然後,方可合於臺體,而得免苟且之目耶。此尤臣之所未可曉也。緣臣自處昧方,前後被斥,不比尋常,則其不可晏然也,決矣,且臣於日昨,以前校理李坦,特罷還收之請,略陳於辭疏之末,草草一語,雖不足有槪於聖心,區區愚衷,竊自效匡救之義,不惟不賜省納,反下未安之批,此亦臣誠意淺薄,不見信於君父之致,以此以彼,何敢一刻仍冒於臺職乎?請命遞斥臣職。答曰,勿辭。退待物論。
兵曹口傳政事,副護軍李畬。
領議政崔錫鼎上疏。大槪,冒萬死,更申危懇,冀蒙矜許事。入啓。答曰,省疏具悉卿懇。才諭至意,更何多誥?卿其須念國事,毋執撝謙,安心視事,以副如湯之望。仍傳曰,遣史官傳諭。
府啓,請李秀儁事。措語見上請洪旣濟事。措語見上請吳弼興·閔重三等事。措語見上請李天挺事。措語見上請李善鼎事。措語見上請李坦事。措語見上臣於本府茶時,得見故佐郞李耉妻閔氏呈狀,則以爲其夫之從兄故進士李召妻洪氏,與姪子李晩馨,潛相謀議,誣呈上言,而全諱閔氏之生存實狀,請以李耉之第二子允馨,立爲養子,而前後一不言及於閔氏,故閔氏母子,漠然無聞,晩始聞知,以其誣呈勒奪之由,再度上言,一度擊錚,請爲罷養事,下該曹,而于今五六年之間,迄無覆啓之事,備陳痛迫之情,願得論啓罷養,而一邊之言,有難推信,取考該曹所留洪氏上言,則其措辭中,有曰,就議於其兄惟馨,則兄弟異於父子,不得擅許云,而其母之生存與否,全不擧論,洪氏之初不相議於閔氏者,從可知矣,而伊時該曹,初又防啓,則其越法上言,此亦可見矣,凡立後之規,必待其兩家父母同命立之然後,方可子之,而若無父母,無處受諾,則上言請繼,乃是法例也。父子天屬,何等重倫,而不爲相議,其母誣呈勒奪,旣非允馨之大宗,又非勳臣後裔,則揆以法例,決不可拂其情願,勒令爲子,而事係重大,又不可率爾斷定,請閔氏長子幼學李惟馨,洪氏姪子前都事李晩馨,竝命拿覈後,許其罷養,以正倫彝。引嫌而退,旣往之事,不必更論,未安之批,尤無可嫌,請持平兪命凝出仕。答曰,不允。拿覈事及處置事,依啓。
中宮殿·世子宮·嬪宮,藥房·政院·玉堂夕問安。答曰,知道。燼餘闕
上在昌慶宮。停常參·經筵。
禮曹參判李益壽,再度呈辭。入啓。加給由。
中宮殿·世子宮·嬪宮,藥房·政院·玉堂問安。答曰,知道。
藥房啓曰,大雨達曉,庚熱轉甚,伏未審此時,聖體若何?中宮殿症候,伏聞醫女來傳之言,昨日所進白粥九合,菉豆粥五合,神聖酒二合,湯藥,亦爲無事進御,而膝部酸疼,頗有虛煩之候,寢睡不得安穩云,湯劑依前煎入矣,敢此問安。答曰,知道。無事矣。
戶曹啓曰,卽接廣興庫所報,則來七月朔頒料次,倉官進去于領議政崔錫鼎家,請受祿牌,則以爲時未肅拜,而祿牌不爲出給云,係是大臣祿俸,何以爲之?敢稟。傳曰,令倉官,輸送。
左尹李鳳徵辭職上疏。入啓。答曰,省疏具悉。卿其勿辭察職。
府啓,請李秀儁事。措語見上請洪旣濟事。措語見上請吳必雄·閔重三等事。措語見上請李天挺事。措語見上請李善鼎事。措語見上請李坦事。措語見上答曰,勿煩。
戶曹判書金鎭龜辭職上疏,再呈,入啓。答曰,省疏具悉。卿其勿辭,安心行公。
兵曹口傳政事,副司直嚴緝。
中宮殿·世子宮·嬪宮,藥房·政院·玉堂夕問安。答曰,知道。
謝恩,副修撰權尙游。
待敎金興慶上疏。大槪,臣於前正言趙泰一,請削翰苑新薦之啓,有不可晏然蹲据,而銜命遠出之故,尙帶應削之職,臣之狼狽,到此極矣。玆於反命之後,不得不冒陳危懇,徑出禁門,乞削臣職,仍治臣誤薦之罪事。入啓。答曰,省疏具悉。爾其勿辭察職。
政院啓曰,待敎金興慶復命之後,陳疏出去,莫重史局,任意徑出,殊涉未安,推考,卽爲牌招入直,何如?傳曰,允。
待敎金興慶,牌不進,依承傳罷職。朝報
禮曹啓曰,來七月初五日巳時,乃是立秋節,還御正殿,復常膳等事,依例擧行之意,分付,何如?傳曰,允。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女之言,昨日所進白粥六合,菉豆粥一升,神聖酒五合,湯劑,不爲進御,而寢睡比前夜稍勝云,諸御醫等以爲,淸暑六和湯已進二貼,膈裏滯氣,腹中不平等症,幾盡差愈,則苦口湯劑,不可强進,今姑停止,更觀症候,議定繼進之藥,宜當云矣,敢此問安。答曰,知道。無事矣。
戶曹啓曰,卽接廣興倉所報,則來七月朔頒料,依傳敎,令倉官,輸送于領議政崔錫鼎家則,以爲方在陳疏,乞免之中,不敢承受云,何以爲之?敢稟。傳曰,更令倉官,輸送。
藥房再啓曰,卽伏聞醫女來傳之言,中宮殿環跳穴下四五寸,尤甚酸痛,疼處受鍼之際,腫汁見於針端,仍爲破腫,則膿汁之出,幾至數合云,臣等不勝驚慮之至,生脈散一貼,今方煎入,而湯劑與諸御醫等,商雄議定之意,敢啓。答曰,知道。
中宮殿受針後,中宮殿·世子宮,藥房·政院·玉堂·二品以上·六曹問安。答曰,知道。
嬪宮,藥房·玉堂問安。答曰,知道。
領議政崔錫鼎上疏。大槪,再控血懇,未蒙開許,更暴才分不逮之實狀,乞釋重負,俾得專意於侍藥,以幸公私事。入啓。答曰,省疏具悉。卿懇勤摰之旨再宣,而巽讓之章三上,是何情志之不孚,一至於此哉?心切愕然,無以爲喩,卿其體小子倚毗之誠,安心勿辭,卽起視事,勉副虛佇之望。仍傳曰,遣史官傳諭。
藥房三啓曰,中宮殿破腫後,當進之藥,與諸御醫商議,則以爲今此新腫,發於從前酸疼受針之處,此乃舊腫毒氣,流注散漫之致,托裏消毒飮,加貝母·麥門冬一錢,連續進御,以爲淸熱生肌之地,宜當云,此藥今方劑煎以入之意,敢啓。答曰,知道。
中宮殿·世子宮·嬪宮,藥房·政院·玉堂夕問安。答曰,知道。
宗簿寺官員,以提調意啓曰,頃因本寺啓辭,璿源譜御牒所書御諱之諱字仍用當否,議大臣稟處事,允下矣。議于大臣則,判敦寧崔錫鼎以爲,諱非名之謂也,乃忌諱之義,後世諱君父之名,視古例加謹,則其稱名某諱某之際,不曰名,而曰諱,亦固宜也,以見於載籍者言之,東漢許愼著說文,光武諱秀字,至安帝諱祐字下,竝大書上諱愼,當安帝永初中年卒,遣其子沖,投進此書,而御名稱上諱,此豈非明證乎?許氏,乃漢代名儒,而其所著說文,係是奏御冊子,後來朱子採入於經書集註,其書足可徵矣。國朝璿錄御牒,每式年修正,而當宁御諱,書以諱某,此是邦家典章,已成遵行之例,今於璿譜中,稱謂仍用諱字,恐無可疑,伏惟上裁。左議政李世白以爲,諱字之稱,其來蓋久,至於公朝不刊之文,亦多襲用,曾無所變改,則聖敎仍用,似非偶然,而第旣有以爲未安者,則事體亦重,唐宋以後,至于明朝,或似稱以御名之例,而臣病昏,未能詳記,令儒臣,博考群書,援据舊事,稟旨以定,恐或合宜,伏惟上裁。右議政申琓以爲,名與諱,義固有別,以春秋爲尊爲親之義觀之,則乃是忌諱之謂也,君父之名,稱之以諱者,亦出於忌諱之意也,考見歷代史帝王記,或於前代,皆稱名,或當宁亦稱諱,自唐·宋至皇明,凡於郊祀廟社尊號玉冊儒臣撰進之文,固多稱名之處,而亦或稱諱,則名與諱之稱,元無一定之規,至於我朝則,遵用稱諱之例,以至三百年之久,而未嘗變改者,蓋出於諱君父之名,視古尤勤之意耶。當此璿譜修正之時,若有以爲未安之議,則令儒臣,博考典籍,援据稟定,以重事體,恐合事宜,伏惟上裁。判府事尹趾善·徐文重,病不收議,領府事南九萬,領敦寧尹趾完,判府事柳尙運,在外不得收議,大臣之意如此,上裁,何如?啓依領議政議施行。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進白粥一升二合,菉豆粥一升一合,間進別味,生脈散亦爲進御,而新腫口膿汁,連日多出,寢睡比前夜稍勝,湯劑不得進御,而今日亦爲煎入矣,敢此問安。答曰,知道。無事矣。
觀象監,今月二十六日夜二更,流星出織女星下,入南方天際,狀如拳尾,長四五尺許,色赤,光照地。啓。
中宮殿·世子宮·嬪宮,藥房·政院·玉堂夕問安。答曰,知道。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,庚炎蒸溽,比來轉甚,伏未審此時,聖體若何?中宮殿症候,伏聞醫女來傳之言,昨日所進白粥一升二合,菉豆粥八合,間進別味,及神聖酒,而湯藥無事進御,夜間寢睡,未得安穩,腫口膿汁,一向流出,脚部痛候,不至大端云,臣等與諸御醫及儒醫,更加商確,則托裏消毒飮,固是破腫後應用之劑,而勖補有力,猶不如十全大補湯,本方,加麥門冬一錢,連進宜當云,此藥今方劑煎以入矣。王世子·嬪宮,當此盛熱,氣候亦何如?敢此問安。答曰,知道。無事矣。
備邊司啓目,粘連觀此平安監司趙泰采上疏,則備陳母子相離情理切迫之狀,乞蒙哀憐,而趁速處分,而臨年老母,自營還家,疾病纏綿,有加無減,而不能躬親扶護,則情事悶切,誠可矜念,觀其疏辭,有足感動矣。西藩重地,不當輕易遞改,而其在體下之道,有難强令察任,今姑許遞,何如?啓依允。
中宮殿·世子宮·嬪宮,藥房·政院·玉堂夕問安。答曰,知道。朝報
廚院啓曰,日下生鮮漁夫主人等齊訴本院曰,各殿日下生鮮,無弊封進矣。卽今潦雨已至四旬,江水漲溢,漁船不得出海,故明日日下生鮮,無路封進,斯速入啓變通,俾免闕供之患,卽今形勢,誠如所訴,如此之時,或有雜魚及鷄兒一半代捧之例,而莫重御供代捧,自下不敢擅便,惶恐敢稟。傳曰,依爲之。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進白粥九合,菉豆粥八合,間進別味,湯藥不爲進御,而益元散,和蜜水進服,夜間寢睡頗似安穩云,湯藥,今日亦依前煎入,以冀其勉進矣,敢此問安。答曰,知道。無事矣。
備忘記,前吏曹判書李畬,兵曹判書金構,復授本職,用示委任責成之意。
持平兪命凝,初度呈辭。入啓。給由。
吏曹參判李寅燁,再度呈辭。入啓。加給由。
禮曹參判李益壽,三度呈辭。入啓。只遞本職。
備邊司啓曰,本司堂上,無故行公之人絶少,不得備員開坐,事甚苟簡,行副護軍李畬,右參贊徐宗泰,竝本司堂上差下,使之仍察有司之任,何如?傳曰,允。
全羅監司書目,南原呈,以掌令崔啓翁辭職上疏上送事。啓。答曰,省疏具悉。爾其勿辭,上來察職。
府啓,請李秀儁事。措語見上請洪旣濟事。措語見上請吳弼雄·閔重三等事。措語見上請李天挺事。措語見上請李善鼎事。措語見上請李坦事。措語見上答曰,勿煩。
中宮殿·世子宮·嬪宮,藥房·政院·玉堂夕問安。答曰,知道。
校理李徵龜,牌不進,依承傳罷職傳旨。傳曰,只推勿罷。
禁府啓曰,李學標拿囚。
謝恩,兼漢學敎授尹趾仁。
吏曹,前校理吳尙文身死。啓致賻。燼餘闕黃燼餘添書。申一淸校。郞廳李廷重書。
上在昌慶宮。停常參·經筵。
下直,參禮察訪安節。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審初秋已屆,潦雨不絶,此時聖體若何?中宮殿症候,伏聞醫女來傳之言,昨日所進水刺九合,菉豆粥九合,湯藥及神聖酒別味,亦爲進御,夜間寢睡,頗得安穩云,湯藥依前煎入矣,敢此問安。答曰,知道。無事矣。
判義禁姜鋧,初度呈辭。入啓。給由。
持平兪命凝,再度呈辭。加給由。
府前啓,請李秀儁事。措辭見上請洪旣濟事。措辭見上請吳弼雄·閔重三等事。措辭見上請李天挺事。措辭見上請李喜鼎事。措辭見上伏聞昨日筵中,有校理李坦特罷之命,臣於此,竊不勝慨然也。夫人君聽言,可用則用之,雖有不可用者,亦宜寬假,而不可輕加摧折也決矣,伊時諫臣之啓,固不無乖激者,而儒臣所達,不過欲使聖上,優容言者之意,則在聖上聽納之道,唯當開陳是非,使群下曉然而已,何必遽施譴罰,以駭四方之聽聞哉,況其放恣之目,何等罪名,而今以一言之故,加之於經幄論思之臣,未知殿下,有所激惱,而不少假借而然耶,臣恐繼今以往,設有聖朝之過擧,又有大於此者,誰肯爲殿下言之哉,群情旣惜,關係非細,請還收校理李坦罷職之命。春間嶺南儒疏之上京也,行到湖西,所經各驛,不但徵索其供饋柴草等物,至於責立馬匹人夫,捽曳毆打,一路騷然,驛卒輩,㤼於威風,各發本驛,立待人馬,次次傳送,有若乘傳公行,此誠前所未有之擧也,今日國綱,雖曰解弛,豈有名稱章甫,恣行不法,至於如此哉,其時該驛察訪,據實枚報于方伯則,以從當定査官爲題,而今過數朔之久,迄無行査啓聞之擧,夫儒生濫騎,事係非常,則其在一道風憲之職者,所當趁卽據法査治,而淹過時月,遷延至此,其稽緩之失,所在難免,忠淸監司李震休,請命從重推考,使之從速嚴査,犯禁儒生,依律科罪。左水運判官李濟夏,爲人庸騃,全不曉事,站船漕運之時,供饋需索,已多鄙瑣之誚,水夫役價收捧之際,斗量過濫,當納一石者,必以二十餘斗充數,沿江居民,擧皆唾鄙,傳說藉藉,莫不爲駭,請左水運判官李濟夏,罷職不敍。答曰,不允。第七件事,依啓。
執義魚史徽上疏。大槪,臣之老父,自昨夕,重患暑痢,度數無算,貼身床席,氣息淹淹,情勢煎迫,冒進血懇,乞蒙恩遞,俾得專意救,護父病事。入啓。答曰,省疏具悉。爾其勿辭,救護父病。
吏曹判書李畬上疏。大槪,臣才解銓職,遽被復授之命,震越駭惑,莫知所出,疾病兼苦,難復供仕,乞蒙收還新命,竝解兼帶諸任,以全終始之恩,以延螻蟻之喘事,及兵曹判書金構上疏。大槪,負罪倖免,蒙恩得遞,分願獲遂,惶感方切,千萬意外,忽有復授前職之命,驚惑震駴,罔知攸措,恩數非常,分義至嚴,徊徨踧踖,晷刻靡安,不敢遲待,徑先號籲,伏乞亟許收還成命,以重事體,以安微分事。入啓。
中宮殿·世子宮·嬪宮,藥房·政院·玉堂夕問安。答曰,知道。
答吏·兵判疏曰,省疏具悉。今玆復授,意非偶然,卿勿過辭,卽出行公。朝報
有政。吏批,以李台佐爲持平,洪禹圭爲貞陵參奉,魚史徽爲執義,柳之發爲工曹參判,崔昌大爲修撰,李挺哲爲厚陵參奉,金重潤爲西部主簿,李咸齡爲東部主簿,朴廷元爲北部主簿,徐宗泰爲藝文提學,韓璛爲康陵參奉,李泰顯爲濟州判官,李世晟爲沃川郡守,鄭維漸爲軍資正,權詹爲兵曹正郞,李德英爲正言。燼餘闕
上在昌慶宮。停常參·經筵。
一更,有霧氣,五更,黑雲一道如氣,起自坤方,直指巽方,長十餘丈,廣尺許,良久乃滅。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進水刺七合,菉豆粥三合,湯藥及神聖酒·別味進御,寢睡不如前夜之安穩云,湯藥依前煎入矣,敢此問安。答曰,知道。無事矣。
持平兪命凝,三度呈辭。入啓。遞差。
吏曹參判李寅燁,三度呈辭。入啓。只遞本職。
政院啓曰,因吏·兵判引入,遞易金吾本兵,事多積滯,都目大政,亦且遷就至今,事甚未安,吏曹判書李畬,兵曹判書金構,復授本職之後,陳疏批下,而今日不爲出肅,竝卽牌招察任,何如?傳曰,允。
謝恩,兵曹判書金構。
吏曹判書李畬,牌不進。
吏曹啓曰,臺諫有闕,政事,取稟。傳曰,明日爲之。
右承旨沈枰辭職上疏。入啓。踏啓字。
府前啓,請李秀儁事。措辭見上請洪旣濟事。措辭見上請吳弼雄·閔重三等事。措辭見上請李天挺事。措辭見上請李喜鼎事。措辭見上請還收校理李坦罷職之命。措辭見上請左水運判官李濟夏罷職不敍事。措辭見上答曰,不允。
中宮殿·世子宮·嬪宮,藥房·政院·玉堂夕問安。答曰,知道。
禮曹啓曰,去四月十八日,夕講入侍時,文廟謁聖,令該曹,待秋稟旨擧行事,榻前下敎矣,今秋節已屆,當爲啓稟擧行,而前頭式年監試初試,定在八月二十日,待科儒齊會監試開場前,似當擇日設行,何以爲之?敢稟。傳曰,依爲之。
又啓曰,去正月十五日引見時,咸鏡道設科,待秋擧行事,榻前定奪矣。別遣重臣,文·武科試取吉日,令日官推擇,則來九月初一日爲吉云,以此日,知委擧行,何如?傳曰,允。朝報
摠戎廳啓曰,本廳旗手崔墨先,自內需司熟手啓下,旗手之役,卽爲頉下事有牒報矣。兵軍工匠爲業者,各司之不得啓下,意有所在,而本廳物力疲殘,常時元無給料之事,故人皆厭避,隨闕代定,其勢誠難,此路一開,則許多軍兵中工匠爲業者,必將效尤,而竝皆投屬於各司,誠非細慮,今此崔墨先,仍存本役,以杜日後之弊,何如?傳曰,允。燼餘闕
上在昌慶宮。停常參·經筵。
自昧爽,沈霧,申時,日暈。
下直,淸州牧使嚴纘,平山府使李彦瓀。
禮曹啓曰,去正月十五日引見時,咸鏡道設科,待秋擧行事,榻前定奪矣。別遣重臣,文武科試取吉日,令日官推擇,則來九月初一日爲吉云,以此日知委擧行,何如?傳曰,允。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進水刺八合,白粥三合,菉豆粥四合,湯藥及神聖酒·別味進御,寢睡比前夜差勝云,湯藥依前煎入矣,敢此問安。答曰,知道。無事矣。
吏曹判書李畬辭職上疏。入啓。答曰,省疏具悉。卿勿固讓,安心行公。
判尹姜鋧,再度呈辭。入啓。加給由。
弼善李敏英,初度呈辭。入啓。給由。
政院啓曰,今日爲政事,命下矣。卽者吏曹郞廳來言,判書李畬陳疏入啓,參判未差,參議李健命,病不來,不得開政云,參議李健命,卽爲牌招,何如?傳曰,依啓。判書疏批已下,竝爲牌招。
傳曰,召對爲之。
京畿監司書目,加平縣監趙得重,春川府稅船,致敗於境內,而不爲親往摘奸,又不趁卽馳報,爲先罷黜,其罪狀,令攸司稟處事。
謝恩,吏曹判書李畬。
傳曰,召對停。
府前啓,請李秀儁事。措辭見上洪旣濟事。措辭見上請吳弼雄·閔重三等事。措辭見上請李天挺事。措辭見上請李喜鼎事。措辭見上請還收校理李坦罷職之命。措辭見上請左水運判官李濟夏,罷職不敍。措辭見上答曰,不允。末端事,依啓。
中宮殿·世子宮·嬪宮,藥房·政院·玉堂夕問安。答曰,知道。
禮曹啓曰,文廟謁聖,監試初試開場前,擇日設行事,啓下矣。吉日,令日官推擇,則來八月十三日·十八日,國忌十四日至十六日,皆有拘忌,十一日爲吉云,以此日擧行,何如?傳曰,允。
左承旨尹世紀上疏。大槪,母病猝劇,情理決難離側供職,伏乞天地父母,俯垂矜怜,亟許遞改,俾得專意調治事。入啓。答曰,省疏具悉。卿其勿辭,救護母病。
謝恩,右承旨趙泰東,知事嚴緝,同知尹就商。
京畿監司書目,長湍呈,以右參贊徐宗泰辭職上疏上送事。啓。答曰,省疏具悉。連章祈免,實涉太過,須勿撕捱,上來行公。
謝恩,右副承旨南弼星。朝報
有政。吏批,以尹弘离爲濟用正,李萬亨爲禁府都事,尹訓甲爲禮曹正郞,李望雲爲古阜郡守,南宅夏爲左水運判官,朴景承爲加平縣監,權詹爲持平,成虎臣爲軍資正,尹行敎爲副修撰,金普澤爲典籍,李震壽爲掌樂正,尹憲柱爲直講,沈枰爲戶曹參議,南弼星爲承旨,金鎭圭爲吏曹參議,趙泰采爲吏曹參判。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,積雨新霽,伏未審聖體,若何?中宮殿症候,伏聞醫女來傳之言,昨日所進白粥二合,水刺三合,湯藥無事進服,夜問寢睡,稍得安云,蕩藥依前煎入矣,敢此問安。答曰,知道。無事矣。
平安監司李世載上疏。大槪,西藩寵擢之命,出於千萬夢寐之外,驚惶震駴,不知置身之所,冒死哀籲,悉暴臣才分,決難堪承之情實,亟命改正新授職名資級,以重藩任,以安微分事。入啓。答曰,省疏具悉。卿其勿辭,速往欽哉。
京畿監司書目,廣州呈,以判府事柳尙運上疏上送事。啓。答曰,省疏具悉卿懇。月致廩粟,意非偶然,卿其安心,勿辭領受,幡然登途,以副予望。仍傳曰,遣史官傳諭。
府前啓,請李秀儁事。措辭見上請洪旣濟事。措辭見上請吳弼雄·閔重三等事。措辭見上請李天挺事。措辭見上請李喜鼎事。措辭見上請還收校理李坦罷職之命。措辭見上答曰,勿煩。
中宮殿·世子宮·嬪宮,藥房·政院·玉堂夕問安。答曰,知道。
吏曹啓曰,來初七日,祿都目政事爲之之意,敢啓。傳曰,知道。
謝恩,五衛將鄭翔周。
吏曹口傳政事,以丁惟愼爲兼春秋。
謝恩,兼春秋丁惟愼。
弼善李敏英,再度呈辭。入啓。加給由。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進白粥三合,水刺二合,菉豆粥三合,間進別味,湯藥不爲進御,夜間寢睡,頗得安穩云,湯劑依前煎入矣,敢此問安。答曰,知道。無事矣。
全羅監司書目,務安縣監李熊徵,受由上京之後,身病一向沈重,連次呈狀,還任無期,不得已罷黜事。
政院啓曰,今日賓廳日次,兩司當爲入侍,而大司諫趙泰耉,正言金相稷,呈辭,司諫林濩,獻納朴泰恒,正言權撲,俱在外,諫院無行公之員,大司諫趙泰耉,正言金相稷,竝卽牌招,以爲推移入侍之地,何如?傳曰,允。
兵曹啓曰,謁聖吉日,以來八月十一日,啓下矣。武科初試吉日,令日官推擇則,今七月二十一日爲吉云,以此日擧行,而額數依前例,分兩所各取五十人之意,敢啓。傳曰,知道。
判尹姜鋧,三度呈辭。入啓。只遞兼任。
弼善李敏英,三度呈辭。入啓。遞差。
假注書趙以進受由,代以兪彦明爲之,兪彦明病,代以吳命增爲之。
傳曰,大臣·備局堂上引見。
中宮殿·世子宮·嬪宮,藥房·政院·玉堂夕問安。答曰,知道。
今日引見時,謁聖退定於來八月念後事,榻前定奪。朝報
兵曹判書金構所啓,捕盜部將,預差則只食禁軍本料,升實差後加料,而此役最著勞苦,晝則窺伺,夜則徼巡,不分寒暑風雨,不暫休息,且外方有劇賊,則必以善窺伺定送事,而自備糧馬往返,勤勞如此,而無久勤遷轉之事,故擧皆呼冤,秩高武弁,則皆謂久有變通之道,各軍門久勤甚多,每患無以調用,固難添加,而此輩勤勞,則實是各軍門之所未有,合二廳居首久勤一窠,遷轉,未知何如?御營大將李弘述曰,小臣,待罪捕廳已久,捕盜部將之晝夜勞勞,實如兵判之所陳達,而無遷轉之事,極爲冤抑。上曰,此言然矣,合二廳居首久勤,遷轉,宜矣。燼餘闕
上在昌慶宮。停常參·經筵。
下直,廣州府尹李濟,原州牧使金弘楨。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?中宮殿症候,伏聞醫女來傳之言,昨日所進白粥五合,水刺七合,菉豆粥三合,湯藥不爲進御,夜間胸膈痞滯,吐出宿食,寢睡轉輾不安,向曉之後,膈氣稍似開利,腹中不平之候,猶未減歇云,諸御醫以爲,此是暑月脾胃不和之致,淸暑六和湯,加便香附一錢·枳殼神曲炒各七分,進服一二貼宜當云,此藥劑煎以入矣,敢此問安。答曰,知道。無事矣。
今七月初五日引見入侍時,大司諫趙泰耉所啓,請李玄逸·沈季良等事。措辭見上上曰,勿煩。又所啓,昨日筵中,有咀呪罪人仁禮減死定配之命,臣竊以爲不然也。夫謀害上典,罪犯綱常,預聞陰謀,和進骨末等情節,初旣承款,則今豈可諉之於供辭之變,年歲之久,而遽爾減等乎,且魘魅蠱毒,皆不入於赦令之中,則決不可獨爲容貸,請還收咀呪罪人仁禮減死定配之命。上曰,勿煩。
持平柳泰明所啓,請李秀儁事。措辭見上上曰,勿煩。又所啓,請洪旣濟事。措辭見上上曰,勿煩。請吳弼雄·閔重三等事。措辭見上上曰,勿煩。又所啓,請李天挺事。措辭見上上曰,勿煩。又所啓,請李喜鼎事。措辭見上上曰,勿煩。又所啓,請還收校理李坦罷職之命。措辭見上上曰,依啓。又所啓,朝士之衣公服入公衛,自是法例,而近來國綱解弛,百隷怠慢,不有公法,惟事自便,凡諸坐衛替直之際,多以便服往來,而恬不爲怪,轉成弊風,事之寒心,莫此爲甚,請自今以後,復踵前習,便衣赴衛之人,隨現重究事,申飭各司,一切禁斷。上曰,依啓。
院前啓,請李玄逸·沈季良等事。措辭上同請咀呪罪人仁禮事。措辭上同答曰,勿煩。
府前啓,請李秀儁事。措辭上同請洪旣濟事。措辭上同吳弼雄·閔重三等事。措辭上同請李天挺事。措辭上同請李喜鼎事。措辭上同答曰,勿煩。
戶曹判書金鎭龜,初度呈辭。入啓。給由。
兼春秋申伯周書啓,臣承命馳往于廣州西面栗峴村判中樞府事柳尙運所住處,傳諭聖批,則以爲臣以區區私悃,每每塵瀆,而豈不知僭猥,而匪分之賜,終不敢晏然冒受,不得不一暴情實,冀蒙諒察矣。恩批下降,史官臨宣,臣誠一倍悚惕,不知所措,臣於宿疾之中,近爲暑濕所傷,委頓床席,無望起動,旣不能祗承明命,以伸臣子之恭,螻蟻微賤之分,輒復干冒於宸嚴之聽,亦有所不敢瞻望雲霄,但有涕淚伏地震越,不知所達云矣,敢啓。傳曰,知道。
成均館官員,以同知館事意啓曰,今七月初七日儒生課試,當爲設行,而大提學·大司成,未差,限內不得爲之之意,敢啓。傳曰,知道。
中宮殿·世子宮·嬪宮·藥房·政院·玉堂夕問安。答曰,知道。
禮曹正郞吳羽進,在外大臣·儒臣處,文元公金長生文廟從祀當否,更爲收議後,入來。
昨日引見時,冬至使,都目大政前,趁速差出事,榻前定奪。
忠淸監司書目,懷德呈,以大司憲宋奎濂辭職上疏上送事。啓。答曰,省疏具悉卿懇。卿辭至此,本職,今姑勉副焉。以上朝報燼餘闕
上在昌慶宮。停常參·經筵。
下直,淮陽府使安垕。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進白粥,不滿三合,益元散及牛黃調進,而胸膈支滿,頓無思食之念,夜間嘔吐屢次,曉進人蔘粟米飮,亦爲嘔出,寢睡全然不安云。諸醫等以爲,嘔吐頻數之症,有似癨亂之候,不可不及時進藥,藿香正氣散,加香薷薑炒一錢,枳角·黃連麩炒各五分,本方白朮,代用蒼朮,連進一二貼,五錢重人蔘茶,和薑汁,間間進服,以爲鎭嘔扶元之地宜當云,此藥,今方劑煎以入,蔘茶亦爲煎入矣,敢此問安。答曰,知道,無事矣。
禮曹啓曰,今七月初五月引見時,謁聖,退定於來八月念後事,榻前定奪矣。謁聖吉日,令日官推擇,則來八月二十二日·二十六日,國忌二十一日·二十五日,國忌齋戒二十三日·二十四日,有拘忌,二十七日爲吉云,以此日擧行,何如?傳曰,拘忌不至大段耶?又啓曰,命下矣,更問日官,則二十三日,月忌,而月忌則,不至大段,二十四日拘忌則大段云矣,敢啓。傳曰,以二十七日定行。
禮曹啓目,粘連判下,而更議于在外大臣及儒臣,則領府事南九萬以爲,文廟從祀,是朝家莫大之重典,誠非矇暗如臣所敢容議,況臣方伏江郊,未趨召命,恭俟誅譴之不暇,決不可與論於朝家之事,而下詢再及,不敢不冒昧略陳,不勝死罪。竊伏念,國朝諸賢之從祀,自祖宗朝以來,及今朝有二度,而必待中外士林,大小朝臣,交謁迭請,歷累朝積年所然後,乃行,惟其事重,是以,許遲顧念,事體不得不如是也。且伏聞諸大臣之意,皆以難愼爲對云,似難容易擧行,伏惟上裁。判府事柳尙運以爲,臣病不能獻議,方在悚蹙之中矣,伏承再詢之命,不敢不對。朝家擧措,必須務爲持重,況以我東儒賢,腏食文廟,是何等典禮,此先正首發之論,所以有俟其無異說,然後財度古義而行之之語,諸臣獻議,亦皆以姑俟後日爲辭,此豈非百世以俟之意耶,今去其時,二十年間,人物日下,未聞有知德者出,可以仰贊我聖朝崇儒重道之盛意,而乃用一方之請,遽議莫大之禮,揆以朝家事體,恐非愼重之道,伏惟上裁。左參贊尹拯以爲,臣昨於詢問之下,不敢有所仰對,方切兢惶矣,不意禮官復臨,有更往問議之命,臣誠不勝悸恐之至。夫先賢之德學行業,固人人之所共宗仰,而至於祀典可否,有非人人蠡管之見所敢預議,縱令賤臣,不揆本分,從他獻議,其於此等大段義理,有何見識,敢有僭論,詢蕘之命再降,極知朝廷鄭重之意,而臣之微分之不敢,迷見之不逮,實如前日所陳,又不知所以爲對,實情至此,爲罪彌深,惶恐隕越,伏地俟罪而已。大臣儒臣之意如此,上裁,何如?啓。從祀體重,似難容易,今予靳許,匪曰不合,惟其愼重,故不得不如此,徐待後日。
今月初五日引見時,吏曹判書李畬所啓,近來風習委靡,臺閣無敢言之人,而前正言李東彦,頗有諫臣之風力矣,頃仍刑曹草記,自上有特罷之命,歲抄時,亦未蒙敍,而刑曹草記有未安,故敢以所聞仰達矣。刑曹,乃是法司,苟在職事所關,則草記,固無不可,而臺官異於庶職,所當詳察事狀,或直問於當身,或捉致其廳直,推問後啓達,事體當然,而顧乃只憑曹吏忿憾之言,直論其官員,而不議右僚,獨自草啓,此甚顚倒,且聞刑曹禁吏,一邊受賂,一邊捉告,故東彦招,責其濫雜,又以別事東彦下人與刑曹書吏,私相鬪鬨,見拘被侵,而非盡出於刑官之令,故招致刑吏詰問後,使之待令於臺廳,其後卽遞臺任,不復問云。東彦雖爲臺官,旣異憲職,下輩私鬪,只當付之法司,而使之待令於諫院,此固失體,而若以此謂東彦發怒云爾,則非其實狀矣,兵曹判書金構曰,其間曲折,李畬旣已詳達,而刑曹草記,措語首尾,有自相矛盾處,初則曰待令便是罰陪,又曰此是跟隨輩所爲,而末端結語,乃以罰陪有禁令,而身爲臺官,反自犯禁爲言,夫待令異於罰陪,跟隨輩乘勢作弊,容或有之,以此謂之不戢下人則可也,旣曰跟隨所爲,而直以臺官身犯罰陪之禁爲罪,則誠爲不可矣。上曰,罰陪之說,似非實狀,敍用,可也。
左尹李鳳徵,初度呈辭。入啓。給由。
左承旨尹世紀上疏。大槪,煎迫之私情,特蒙救護之恩命,扶持病母,得抵少愈之境,含恩感激,宜卽趨造供職之不暇,而臣之宿患疾病,添劇於侍湯焦灼之餘,旬朔之內,斷無差可之望,伏乞亟許遞改,俾得及時醫治,以延殘喘事,入啓。遞差。
中宮殿·世子宮·嬪宮,藥房·政院·玉堂夕問安。答曰,知道。
府前啓,請李秀儁事。措辭見上請洪旣濟事。措辭見上請吳弼雄·閔重三等事。措辭見上請李天挺事。措辭見上請李喜鼎事。措辭見上答曰,勿煩。
院前啓,請李玄逸·沈季良等事。措辭見上請咀呪罪人仁禮事。措辭見上司諫林濩,獻納朴泰恒,除授本職,已至五六朔之久,而迄無來肅之意,雖未知其疾病事故之如何,而揆以事體,殊涉未安,不可以臺臣進退異於庶僚,而終無規警之擧,請司諫林濩,獻納朴泰恒,竝命遞差。答曰,不允。末端事,依啓。
今月初五日引見時,北道武科,依甲辰年例,限三百人試取事,榻前定奪。
兵曹,謁聖武科,初試規矩,六兩三矢,百十步騎蒭,一次二中,講書,武經七書中,除吳子,自願一書,取粗以上,取二技落點。朝報
有政。吏批,以崔昌大爲吏曹佐郞,李明徵爲禁府都事,崔奎瑞爲大司憲,朴弼明爲兵曹正郞,尹趾仁兼中學敎授,崔昌大兼司書,李寅燁爲知義禁,權爲務安縣監,金普澤爲監察,洪重夏爲弼善,洪萬通爲連源察訪,鄭翊時爲監察,金鎭圭爲大司成,姜鋧爲冬至使,李善溥爲副使。
兵批,行判書金構□參判閔鎭厚病,參議洪受疇進,參知徐宗憲進,左數字缺承旨南弼星進。
以閔後慶爲五衛將,鄭是先爲數字缺朴仲徵爲訓鍊副正,元徽爲內禁衛將,李世數字缺慶德假衛將,申命元爲文兼,鄭文燮爲部將,李數字缺爲部將,金嗣昌爲守門將,李后數字缺爲副護軍,朴之數字缺爲副護軍,前縣監田有成,今加折衝,缺數字韓永祚爲副率。
南弼星啓曰,今日爲政事數字缺,左承旨尹世紀,右承旨趙泰東,俱□病不來,廳中,只數字缺,右副承旨任舜元,同副承旨李寅炳,臣弼星,兵批政廳進參,而吏批政廳,則何承旨進參乎?敢缺
徐宗憲啓曰,來十一日,文臣二行缺退去之意,敢啓。缺憲啓曰,近日廳中,位甚不齊,出納之際,缺今日政新除承旨,卽爲牌招察任,何如?缺
任舜元,以備邊司言啓曰,宣惠廳堂上一員缺之代,以吏曹判書李畬差下,使之察任,何如?缺
兵批啓曰,世子翊衛司副率洪宇寧,病重不得缺累次呈狀,陪衛輪直之地,不可缺差病,今姑缺差,何如?缺
以黃海監司,以長淵等官居御營軍車士明等渰死事,狀啓,傳于南弼星缺令本道,恤典擧行。
今七月初五日,大臣·備局缺引見時,北道武科額數,依甲辰例,限二百人缺前定奪。重出
任舜元,以兵曹言缺退定於來八月二十二日事,缺日,更令日官推擇,則八月初三日爲吉,缺擧行而額數則分兩所,各取五十人規缺前期書入等事,一依頃日定奪擧行之意,敢啓。傳曰,知道。重出
徐宗憲,以工曹言啓曰,各缺柴草薍,舊自京畿刷船載運,庚午年間,京畿監司狀啓,其柴草薍,一缺令本曹刷京缺載運,備局覆啓,亦請缺啓施行,而司缺院漁夫及各軍門,自備給料缺外毋論各宮缺船隻一倂責役事,定奪分付,缺年以來歲飢缺人民凋耗,船隻之數,比古半減,缺船隻者奸缺投入各宮,各宮聽其私囑,偏加庇護,公家缺不堪其苦,多有破船而逃走者,前頭柴缺役,無以推移,事之苟簡,莫此爲甚,舟缺入屬之後,則雖御供進上二行缺弛未限節,今依受敎,大君缺京外所屬船,定以四缺毋得加數,如有缺之船,則隨現刷出,還屬本曹,以爲通應公缺諸宮家如有爭辯之事,則告缺內司,使之文移,缺捉致該吏,私自侵責事,竝奉承傳施行,何如?缺
掌令鄭維漸,持平柳奉明啓曰,李秀缺罪狀,日昨疏決時,有罪缺濟放送之缺日昨疏決時,有充軍缺吳弼雄·閔重三等,缺送之命。措辭見上定配缺李天挺事。措辭見上缺臣文元公金長生之道學,自有淵源,門路甚正,缺禮學,大有功於斯文,允爲缺尊信多士之所矜式,此殿下所以因多缺祀稟處之命,而乃者李喜鼎等。措缺
正言金相稷啓曰,本院以罪缺等放釋還收事。措辭見上日昨筵缺罪人仁禮減死定配之命。措辭見上司缺
左承旨尹世紀疏曰,伏以臣猥陳煎迫之私情,缺護之恩缺扶持病母,得抵少愈之境,聖德如天,不知死缺含恩感激,宜卽趨走供職之未暇,而第臣痼缺身不以生人自處,已有年所,少失調攝,輒至缺通朝之所共矜憐也。近緣母病侍湯,焦缺方在萬分危境,情緖飛越,不能自定,當缺達宵而不得交睫,有時昏悖,忽缺二行不及時醫治,則恐難望復起,爲人缺天地父母,俯諒危悃,亟賜遞改,俾得安缺以延殘喘,千萬幸甚,臣無任惶隕祈懇屛缺至謹昧死以聞。踏啓字。以上燼餘
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進米飮三合,菉豆粥七合,湯藥,分二巡無事進御,夜間寢睡,稍勝於前夜,嘔吐更不發作,腹部不平之候,亦似稍減,而上脘近處,有停聚之狀,按之作痛云。諸御醫等以爲,此候似是濕痰凝滯之致,令醫女更加診察,定其受灸當否,而藿香正氣散,加進一貼宜當云,湯藥,今方煎入矣,敢此問安。答曰,知道,無事矣。口傳啓曰,中宮殿患候,上脘七壯,趁早受灸之意,敢啓。答曰,知道。
中宮殿受灸後,中宮殿·世子宮,二品以上·六曹問安。答曰,知道。
中宮殿·世子宮·嬪宮,藥房·政院·玉堂問安。答曰,知道。
吏曹啓曰,臺諫有闕,政事,取稟。傳曰,過國忌後爲之。
大司諫趙泰耉啓曰,卽者掌吏來言,中宮殿受灸,朝廷卽行起居之禮云,臣聞卽驚惶,疾驅來詣,纔到闕庭,問安之班,已罷黜矣,雖緣臣家在城外,聞報差遲,未能及時進詣,單子旣入之後,不得趨參,所失甚大,何可晏然仍冒於臺次乎?請命遞斥臣職。答曰,勿辭,退待物論。
傳曰,史官三員待命,騎馬九匹立之,大祭所等處內摘奸。
今月初五日引見時,領議政崔錫鼎所啓,卽見黃海監司狀啓,則方田之法,先試於三邑,大綱已立,所得結數,初則意謂幾至五倍矣,詳察其文書,則僅至一倍,而卜數旣如是多報,則民安得不怨,民者,不可與慮,始則始事者,不得不任怨擔當,此法之仍行諸邑與否,姑未可斷定,而量田則不可停止,前頭當詳議稟定,而第此事,一年之內,難以就緖,主事之人,遽爾遞歸,則群情解弛,無以善成,瓜期,更退一年,以責其來效,何如?左議政李世白曰,量田利害,姑未可知,而三邑田結加起之數,如是倍多,則出賦之際,不可不參酌爲之,一道遍行與否,雖未及斷定,今此三邑之事,亦當令首事者,終始擔當,監司,勿以瓜滿爲拘,使之仍留卒事,似當矣。右議政申琓曰,前頭利害,雖難預料,而三邑旣已先試,則從此列邑,當次第行之,而不可付之新手,限畢量,姑爲仍任,似當矣。上曰,始事之初,甚爲着實,觀其前頭,勿拘瓜限,仍存,可也。吏曹判書李畬所啓,禁府斷獄,法文中有可疑處,不可不稟定,故敢達矣。大典,喪前所犯徒流以下罪,發於喪後者,除十惡外收贖,而雖自願受罪者,亦待過百日決罰,以立法本意觀之,實出於恤喪之義也,而其中發覺後遭喪者,勘斷在於喪後,或以喪前所犯例收贖,或以其發於喪前,不用收贖之法,曾無一定之規,此宜下詢于大臣,以爲定式遵行之地矣。上曰,此事,何如?領議政崔錫鼎曰,法文則如此,而大意出於恤喪之義也。法者,當觀其制法本意之如何,豈可徒拘於文字間哉?左議政李世白曰,以百日後一款觀之,制法本意,專在於恤喪,則似當以勘斷時施行矣。右議政申琓曰,用法當推原其本意,法文雖不明白,槪其本意,出於恤喪,則當原其本意,勘斷似宜矣。兵曹判書金構曰,喪前所犯,發於遭喪日久之後者,猶許收贖,實出於重有喪之義,則況在囚遭喪,尤宜隱恤,法文所謂喪前所犯,發於喪後者許贖,似是擧輕以該重也,且收贖元非全釋之事,發於喪之前後,似當勿論矣。上曰,原其法文本意,大臣所達從勘斷時施行之說,誠爲得宜,以此定式,可也。
中宮殿·世子宮·嬪宮,藥房·政院·玉堂夕問安。答曰,知道。
院啓,引嫌而退,所居旣遠,聞報且遲,則未及進參,其勢固然,不可以此輕遞言官,請大司諫趙泰耉出仕。答曰,依啓。
兵曹啓曰,謁聖吉日,退定於來八月二十七日事,啓下矣。武科初試吉日,更令日官推擇,則八月初三日爲吉云,以此日分付擧行,而額數則分兩所,各取五十人,規矩單子,前期書入事,一依頃日定奪擧行之意,敢啓。傳曰,知道。
任舜元,以都摠府言啓曰,副摠管李宇恒,除標信,捕缺坐起進去之意,敢啓。傳曰,知道。
又啓,缺三員待命事,命下矣。史官不備,宣傳官一缺送之意,敢啓。傳曰,知道。
任舜元啓曰,大司諫趙泰耉,再啓煩瀆,缺待物論矣。傳曰,知道。
正言金相稷啓曰,缺趙泰耉以措辭見上引嫌而退,所居遠聞報缺進參,其勢固然,不可以此輕遞言官,請缺出仕。答曰,依啓。重出
徐宗憲。缺二行以上燼餘
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,菉豆粥七合,薏苡粥五合,養元粥三合,湯藥分二巡進御,人蔘麥門冬茶,向夕進服,夜間寢睡,乍睡乍覺,不得全安,腹中不平之候稍減,而胸膈痞滯之症,一樣無減云。諸御醫等以爲,藿香正氣散,加便香附一錢,枳角·神麴·黃連薑汁炒各五分,加進一二貼,上脘受灸,今日亦乘早爲之,宜當云,此藥,今方煎入矣,敢此問安。答曰,知道。無事矣。
中宮殿受灸後,中宮殿·世子宮·嬪宮,藥房·政院·玉堂問安。答曰,知道。
中宮殿·世子宮,二品以上·六曹·大司諫問安。答曰,知道。
今月初五日引見時,吏曹判書李畬所啓,頃日筵中,以兵曹參判閔鎭厚所啓,曾經侍從及堂上實職人年八十者,嘉善加資事,命議于他大臣稟處矣。領相今方入侍,故敢達矣。崔錫鼎曰,年八十曾經四品實職人,例陞堂上,至於嘉善,則有旨乃授,載在法典,以嘉善是命德之器故也,八十乃稀貴之年,則許其陞品,似不必靳惜,而若以堂上實職人陞品,定式施行,則如僉知,亦是實職,此則似與有旨乃授之法,似或相左,所謂有旨乃授云者,或因上言陳疏,及筵中陳達等事而蒙允之謂,旣有此路,則法典之外,別爲定式,臣實未知合當矣。上曰,嘉善乃命德之器,而八十之年,雖曰稀貴,恩典似不可如是大濫,只以曾經侍從之人許之,可也。李畬曰,堂上實職,如六曹參議,則與僉知等職有間,雖或於堂下,未經臺侍,而宜不下於侍從矣。崔錫鼎曰,吏判之言似好,宜有參酌之道矣。上曰,僉知乃實職,而盡許如此泛然實職之類,則其路太廣,曾經侍從,及六曹參議之人許之,可也。領議政崔錫鼎所啓。臣才具不如人,猥當重任,本以世祿遺裔,受恩隆厚,豈不欲殫竭心力,以圖一分報效,而才分必有不逮,以是惶恐,臣有所懷,敢此仰達。治國譬如治病,不進則退,卽今方內粗安,目前雖若無事,而若復因循度過,國勢漸益衰替,目下本分,亦不可保得,況今外而民生困悴,怨咨日深,內而朝廷渙散,情志睽阻,外虞之可慮,亦異於前日,必須自上先立聖志,責於己曰,國勢到此,何可一向如此,以此自勵則群下,孰敢不奔走率職,以副上志乎?人君不能獨任聰明,寄耳目於臺閣,古者諫無官,今則言責,只在於數三臺臣,臺臣之言,未必皆當,而其職則匡救君德,糾正官邪,其言雖不合於聖心,固當嘉納而從之,設有妄率之言,亦當優而容之,河海處地卑下,衆流之歸,靡不容受,故能就閎深之德,經曰,好問則裕,自用則小。近來聖明,於臺臣之言,未卽開納,亶由聖量之未弘,今宜廓然澄省,深察事理,勿復與臺臣較其得失,惟以虛受直言,俾得盡言爲務,惟此立志從諫兩事,實爲君德上第一件矣,人君不能獨理庶務,必與群下共治天職,今日人才,雖不如古,人各有一長,足於一世之事,苟能聚會精神,共濟國事,則其國可庶幾也。乃者元老大臣,退在荒野者多,列卿在鄕之人,亦非一二,今宜竝加敦召,置之朝列,其中或有老病不來之人,而至於崔奎瑞,旣非老病,且無情勢難安之事,其所執,實涉無名,向日上敎,誠爲允當。但見其前後疏辭,每以情理難於離親爲言,以國朝故事觀之,故相臣盧守愼,奉母退在鄕曲,朝家以別恩給人夫致之,故判書李時發,爲咸鏡監司時,有年老偏母,雖無疾病,爲其路遠,朝家亦命以人夫將往,監司之於卿相,亦有間矣,以其宰臣,眷遇如此云,今奎瑞之母,雖老病,居在近畿,輦來不難,聖明如欲必致,則豈無善處之道乎?國朝右文,敦尙儒術,當此春宮講學之日,左右賓僚,備員而輔導,左參贊尹拯,方爲贊善,而一品官,仍帶三品之職,有妨體例,當品貳師之窠,虛位已久,若今陞附此職,以重其任,則恐或得宜。前參議權尙夏事,臣亦欲陳達,而李畬先已仰陳矣,如此之人,竝宜復召,雖未得趁卽幡然,亦可羽儀於朝,頃年,臣在銓朝時,請選書筵官,適有人言,旣已抄啓之後,事未果行,臣嘗慨然,數年之間,閔以升·李世龜數人,已有喪亡之歎,此外數人,竝宜依前收拾,其中或有見在外職人,此則以相當職,隨窠內遷,俾有勸講之效,爲益豈少哉?朝廷職任,儘多緊要,而守令爲最要,生民之苦樂係焉,從前愼擇守宰事,累騰於宰疏,自上亦屢加申飭,而臣有思得之事,敢達。監司,雖不必與守令頻數相接,道內守令之治績能否,宜無不知,卽今大官以下曾經監司之人,多在於朝,宜令各就其按道時善治守令,精擇薦聞,各擧一二人,如西南大處,或至四五人亦不妨,單子中註其行能,如此則其於擇守令之道,似爲着實矣。州郡抄啓,屢有成命,該曹今將擧行,若以薦單,就議廟堂,更加商擇則恐好矣。選擇將材,亦是有國之所重,在前頻有將領不次抄啓之事,近年以來,久而不行,凡武臣功能,必見於臨難之日,李舜臣,以井邑縣監,陞爲右水使,未久超陞統制使,其時人無異議者,以戰功表著故也,平時武臣之選用,惟以家世履歷,爲之輕重,擧世每以無將材爲嘆,豈其然乎?臣在銓時,以差出武承旨爲請,而僚議難之,未果差出,臣嘗限之。武臣雖當觀家世履歷,至於邊將守令及閫帥時,治行必有能否之可言,其爲軍門諸將官,亦有撫御之善不善,兼採此等公論,別擇將領及不次,以爲儲養之地,似宜矣。凡此數條,別無表表擧行之事,而先論其大體如此矣。上曰,大臣所達,誠爲切實,當留心體念焉。武臣擢用,廢閣已久,宜有抄啓之事,而曾經監司·守令薦及春宮賓僚等事,竝依所達施行。崔奎瑞無端下去,縷縷呈辭,終始不來,揆以分義,殊甚未安,予當量處焉。
中宮殿·世子宮·嬪宮,藥房·政院·玉堂夕問安。答曰,知道。
江原監司書目,都事李廷揆,母病甚重,久不還任,罷黜事。
李寅炳,以都摠府言啓曰,今日入直軍士,當爲中缺而國忌齋戒相値,不得爲之之意,敢啓。傳曰,知道。以上燼餘
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進白粥二合餘,菉豆粥一升六合,生脈散進御,夜間寢睡稍得安穩云,諸御醫等以爲,昨日湯劑,雖不得進御,今日當爲加進一貼,上脘穴受灸,參乘早爲之宜當云,湯藥依前煎入矣,敢此問安。答曰,知道,無事矣。
中宮殿受灸後,中宮殿·世子宮,藥房·政院·玉堂問安。答曰,知道。
嬪宮,藥房·政院·玉堂·二品以上·六曹·大司諫問安。答曰,知道。
中宮殿·世子宮·嬪宮,藥房·政院·玉堂夕問安。答曰,知道。
徐宗憲啓曰,備邊司郞廳,以大臣意來言,今日賓廳坐起日次,而國忌相値,且無大段變通之事,不得缺會云矣,敢啓。傳曰,知道。
李寅炳,以都摠府言缺摠管柳星彩,以禁軍別將禁軍等操鍊事,除缺露梁進去之意,敢啓。傳曰,知道。
又以兵缺啓曰,今七月十一日,賓廳武臣武經七書講書缺相値,不得爲之之意,敢啓。缺以上燼餘
上在昌慶宮。停常參·經筵。
下直,鏡城判官南彦昌。
中宮殿·世子宮·嬪宮,藥房·政院·玉堂問安。答曰,知道。
藥房啓曰,日氣蒸濕轉甚,伏未審聖體,若何?中宮殿症候,伏聞醫女來傳之言,昨日所進白粥九合,薏苡粥四合,水麪二合,夜間寢睡,頗得安穩,諸症亦似稍減云。諸御醫等以爲,湯藥二貼進服後,連日不得進御,而寢膳之節,稍似差勝,苦口之劑,今姑停止,更觀數日氣候議藥,而上脘受灸,已滿三七,當此暑熱,不宜加灸,亦爲姑停宜當云矣,敢此問安。答曰,知道,無事矣。
校理李坦上疏。大槪,臣負犯甚重,譴罰太輕,杜門循省之中,又聞有牽復之命,惶隕感激,無地自容,顧此釁累之蹤,決不可復叨邇列,懇乞刊臣姓名於朝籍,以卒生成之澤事,入啓。答曰,省疏具悉。爾其勿辭察職。
府前啓,請李秀儁事。措辭見上請洪旣濟事。措辭見上請吳弼雄·閔重三等事。措辭見上請李天挺事。措辭見上請李喜鼎事。措辭見上新除授大司憲崔奎瑞,時在京畿龍仁地,請斯速乘馹上來事,下諭。答曰,不允。下諭事,依啓。
吏曹判書李畬辭職上疏。入啓。答曰,省疏具悉。卿其勿辭,從速行公。
戶曹判書金鎭龜,再度呈辭,及左尹李鳳徵,再度呈辭。入啓。加給由。
左副承旨李寅炳,辭職上疏。入啓。遞差。
政院啓曰,京兆,係是詞訟重地,不宜暫曠,判尹姜鋧,引入已久,事多積滯,卽爲牌招察任,何如?傳曰,允。
監察李泰錫,沔川地病親呈辭。入啓。給由出去。
中宮殿·世子宮·嬪宮,藥房·政院·玉堂夕問安。答曰,知道。
黃海監司書目,敢陳病重實狀,冀蒙恩遞,以幸公私事,上疏上送事,啓。答曰,省疏具悉。卿勿過辭,從速察職。
備邊司啓目,粘連啓下,而曾因大臣陳達,江原道南三官近處,賊徒之熾發形止,某邑之可置武倅等事,詳察啓聞之意分付,觀此江原監司李德成啓本,則三官之中,以地境之四闊,討營之隔遠,賊徒之多接言之,可遣武倅之處,旌善爲宜,若於旌善,設討捕使,勿論文武南蔭堂上堂下,擇差以送,所屬各邑,從附近改定,則似合於緝捕之道,令廟堂審量稟處,而累年饑疫之餘,盜賊竊發之患,無處無之矣,今此寧越等三官,地多隘阻,賊易藏伏,原州三陳兩討營,相距隔遠,賊徒無所憚懾,加設討捕之議,出於事勢之不可已,旌善,地勢雖似居中,寧越陞爲府使,地望較重,新設討營,不可捨此而取彼,旌善·平昌,俱在寧越近處,指揮緝捕之際,亦無遙遠不及之慮,寧越府使,定爲討捕使,俾專治盜之責矣,峽邑異於他處,武臣差送,或涉不便,文蔭中隨闕擇差宜當,以此意,該曹竝以分付,何如?啓。依允。
弼善洪重夏,兼司書崔昌大,牌不進,依承傳罷職傳旨。傳曰,推考傳旨捧入。朝報
宗親府啓曰,本府賜給奴婢四百口,望呈受出之後,發遣色吏,査得虛實於各邑,則身病·病廢·逃亡·丐乞之類,多至一百八十口矣,此則雖已移屬本府,決無收貢之勢,其代,改望呈受出,何如?傳曰,允。
趙泰東啓曰,今缺事,命下缺,右承旨南弼星式暇,左副承旨任舜元遭服制,右副承旨李寅炳病重陳疏,俱未入缺廳中只有臣泰東缺,同副承旨徐宗憲,吏·兵批政廳,何承旨進去乎?敢啓。傳曰,同副承旨,吏兵批兼進。
吏批,行判書李缺疏,參判趙泰采在外,參議李健命進,同副承旨徐宗憲進。
兵批,行判書金構病,參判閔鎭厚病,參議缺,參知未差,同副承旨徐宗憲進。
吏批,缺疏,參判趙泰采在外,小臣獨政未安,何缺。傳曰,只出緊任。
又啓曰,刑曹判書,今方差出,而擬望之人乏少,政府西壁竝擬,何如?缺
以李懋爲承旨,尹趾仁爲檢詳,兪命雄爲司缺柱震爲獻納,李國芳爲兵曹參知,李東彦爲兵曹正郞。承文提調三單,徐宗泰·趙相愚·姜鋧,宗簿主簿李明徵,仍任事承傳。李彦綱爲刑曹判書,尹缺爲江原都事,鄭德基爲監察,李震壽爲輔德,舍缺尹趾仁。
宋奎濂·尹世缺李敏英·李益壽缺來遠爲副護軍,李寅炳·朴缺爲副司直,申命缺爲副司正。
徐宗憲,以都摠府言啓曰,副摠管李宇恒,缺除標信,捕盜廳坐起進去之意。缺
又啓曰,京兆係是詞訟重地,不宜暫曠,而判尹缺已久,事多積滯,卽爲牌招察任,何如?缺
承文院官員,以都提調意缺二行趁大政前,將爲設行,臣錫鼎,方在缺而在前侍藥設廳時,褒貶坐起,則藥缺有晝仕進參之例,今當依此爲之,或値議藥之缺則都提調二員亦可開坐,侍講缺本院提調無故行公之員,其數無多,不可不差出參坐,而參贊徐宗泰,判尹姜鋧,行副護軍趙相愚,竝本院提調差下,使之察任,何如?傳曰,允。
又以弘文館言啓曰,本館下番缺修撰臣權尙游,以禁衛營缺廳今日坐起時,晝仕缺去之意,敢啓。傳曰,允。
又以宗簿寺官員,以提調意啓曰,璿源譜略訛誤處,盡爲釐正,刻缺盡完畢數日內,當爲印出矣。進上五十件,改缺之張,當依曾前定奪,皆以改印出添入,而缺十二件改板之張,不得不改印出,而改字之缺意,亦已定奪矣。其中洗補字數,多至缺五六行之類,亦皆洗補,則此與數三缺異,甚爲不精,譜牒,旣是莫重傳後之缺在事體,亦不當如是苟且,缺字張中,數三字缺洗補外字行數多字,竝皆改印出頒布,宜依此擧行,而所入紙地,令該曹,斯速進排,何如?傳曰,允。
又以宗簿寺官員,以提調意啓曰,璿源譜略訛誤處,幾盡釐正,今方改刻,工役方興,而正呂必容,纔遭重戚,服制未盡,不得仕進,主簿李明徵,頃日移拜禁府都事,分房監董之際,事多苟簡,呂必容,依前設廳纂修之例,除服制仕進,而李明徵,亦令該曹限畢役仍任,俾無莫重譜牒校讐之役缺手之患,何如?傳曰,允。
趙泰東缺位甚不齊,出納之際,事多苟簡,今日政新缺牌招察任,何如?傳曰,允。
又以缺二行召對之際,無以推移備員,事甚苟簡,缺弼善洪重夏,兼司書崔昌大,竝卽牌招察任,何如?傳曰,允。
李壄,以兵曹言啓曰,殿最居中居下之類,大政差出,自是法例,而本曹多事之地,郞官不可不備員,前頭大政,遲速未可預料,合有變通之道,本曹佐郞李尙說居中,今日政差出,何如?傳曰,允。
徐宗憲,以吏曹言啓曰,本曹所屬司饔院·宗簿寺缺今春夏等褒貶,當爲等第磨勘,而提調皆有病,不得磨勘之意,敢啓。傳曰,知道。
吏曹判書李畬疏曰,伏以臣所叨銓曹金吾之任,實非臣筋力精神之所能堪,而遁避無路,冒沒承命,惟以朝暮顚仆爲期矣,備局有司之兼,添一重擔,臣方狼狽慄懼,有如蚊力負山,立俟糜碎,不意宣惠提調之命,又下於此際,臣益不覺惶駴失圖,莫知所出。竊念明君使人,各以其器,人臣任職,自有其缺用,違缺爲虛授缺越其分爲濫受,此上下之所必愼,缺性拙缺幹具,素不通曉事務,至於錢穀料量,尤所昧昧,缺來未曾經財賦之職,臣亦未曾以此自期,古所謂缺算者,正指如臣者流也。顧今國家田賦,雖總缺句檢實在於惠廳,一有失誤,國用之盈缺焉,此雖在平常之時,亦宜極擇才,猷全缺之人,以任其職,乃能有濟,況如比歲水旱交缺俱匱之日乎?今以臣當此任,殆有甚於小兒之缺其僨事決矣,然此只以臣才分而言也,臣受氣虛薄,缺病羸向衰之後,重嬰釁禍,形慤缺精魂都消,居常凜凜,朝不保夕,手足缺瘓視缺遇事見缺,失前忘後,最苦膈火升降,少有接應,輒致鬱塞,入都八朔,不能靜處調息,缺心神迷亂,常缺在煙霧中,近又添患,暑感轉缺,食飮金廢,下缺無數氣息苶然,若將頓盡,連缺居之班一未得赴參,臣罪已合萬死矣,以此筋力缺精神,雖專,心缺無辦事之望,況强其未能,疊受重委,晨夕缺酬應,決知顚斃在卽,其身之未保,尙缺臣茶毒不死,軀命至輕,雖一朝溘然,缺二行俱無可堪之理,先解臣新兼惠缺重邦費,以安愚分,不勝幸甚,臣無任悶缺之至,謹昧死以聞。批答見上
禮曹參判李寅燁疏曰,伏以臣於日昨,伏蒙天缺洪恩,得以解免銓任,方且收拾筋骸,循省愆尤,缺以自靖於冗散之地,不料數日之間,恩旨缺始除以春官貳席,缺又有金吾兼帶之命,臣於此,駭惶悶縮,益不知所以自措也。念臣迂拙鈍劣,缺百不猶人,缺地部而多矣,缺謬兼管機要而蔑效,故塵露缺在進退之科也,且於科囚之中,有與臣爲至親之人,缺前席鞫問之下,輒引嫌而不得仰對者,蓋缺雖新有定式,而今日滋蔓之諸事,無不缺或參或不參,終爲苟簡之政,王府奏讞缺使如臣無似,冒嫌而承當,以重損淸缺乎?此尤臣之寧被重誅,而決不敢晏然缺伏乞聖慈,俯諒至懇,亟先削臣職缺義禁之任,夬賜鐫遞,以重國體,以安私分,缺千萬幸甚,臣無任激切屛營之至。批答見上以上燼餘
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,白粥一合,水刺四合,薏苡粥一升二合,夜間寢睡,頗得安穩云,受灸進藥,更當觀勢議定矣,敢此問安。答曰,知道,無事矣。
承文院官員,以都提調意啓曰,本院褒貶,趁大政前設行事,旣已啓達矣。其前例有文置簿之坐,而卽今提調,無故之員絶少,除行公外,竝牌招,以爲推移參坐之地,何如?傳曰,允。
承文院提調洪受瀗·姜鋧·趙相愚·李寅燁,牌不進。
政院啓曰,傳曰,凡印信所踏,字畫分明而後,可辨其某處印信,而京畿及黃海監營印信,字畫不明,有若只爲塗朱者然,政院何不致察事,下敎矣。兩道前後啓聞所踏印畫,果爲漫漶不明,而本院不能致察,至勤下敎,不勝惶恐。仍念印畫,雖年久刓甚,若令刷洗精踏,則必不如是模糊,而其不爲檢飭之失,不可置之,京畿監司徐文裕,黃海監司兪集一,竝推考,此後則各別惕念精踏,勿爲如是事分付,何如?傳曰,允。
院啓,請仁禮事。措語見上答曰,勿煩。
謝恩,輔德李震壽。
中宮殿·世子宮·嬪宮,藥房·政院·玉堂夕問安。答曰,知道。
弼善洪重夏,牌不進,依承傳罷職。
政院啓曰,獻納洪柱震,今日詣臺,遽停李玄逸·沈季良等放釋還收之啓,何其肆然無忌憚,一至於此也?玄逸等負犯,係干名義,還收之請,公議至嚴,處臺閣者,唯當以准請爲期,而洪柱震,乘時挺身,汲汲擅停。噫,近來一番之人,全昧扶倫之義,徒懷死黨之心,前日丁道徽·李文興,俱當重發之論,獨自停止,伊時聖敎嚴截,竝施譴罷之罰,如其有一分畏憚之心,則縱恣之習,庶可少戢,而今者洪柱震,又襲前套,爲此可駭之擧,情態可惡,姑舍勿論,其爲世道之害,有不可以勝言哉?玄逸等放釋傳旨,不得不捧入,而區區所懷,敢此仰達。傳曰,知道。
府啓,請李秀儁事。措語見上請洪旣濟事。措語見上請吳弼雄·閔重三等事。措辭見上請李天挺事。措語見上請李喜鼎事。措語見上請洪柱震事。措語見十三日答曰,不允。洪柱震,削奪官職。
今月初五日引見時,領議政崔錫鼎所啓,冬至節使,例於六月都目政差出矣。銓曹若有故,大政差遲,則使臣之辨治行具,似有窘速之患,今後冬至使臣,必於六月內差出,而議于廟堂而爲之,似宜矣。上曰,六月內,無故行大政,則依前差出,若有故,大政遷延,則先爲差出宜當,依所啓爲之,可也。
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,白粥三合,水刺八合,薏苡粥五合,夜間寢睡,一樣安穩,膈間痞滯之候,亦漸減歇云矣,敢此問安。答曰,知道。無事矣。
戶曹判書金鎭龜,三度呈辭。入啓。只遞本職。
左尹李鳳徵,三度呈辭。入啓。遞差。
同經筵李益壽,校理李坦,初度呈辭。入啓。給由。
右承旨趙泰東上疏。大槪,敢陳痛迫情理,冀蒙恩遞事。入啓。答曰,省疏具悉。爾其勿辭往來焉。
院前啓,請李玄逸·沈季良事。措辭見上請咀呪罪人仁禮事。措辭見上答曰,勿煩。
政院啓曰,獻納洪柱震,削奪官爵事,命下矣。臺諫方以門外黜送論啓,削奪官爵傳旨,不得捧入之意,敢啓。傳曰,知道。
中宮殿·世子宮·嬪宮,藥房·政院·玉堂夕問安。答曰,知道。
府前啓,請李秀儁事。措辭見上請洪旣濟事。措辭見上請吳弼雄·閔重三等事。措辭見上請李天挺事。措辭見上請李喜鼎事。措辭見上請李玄逸·沈季良事。措辭見上李玄逸·沈季良等罪犯,干係名義,有難容貸,而討罪不嚴,漸次減等,以至今日,乃有全釋之命,朝家失刑,莫此爲甚。臺閣還收之請,實出於扶植倫彝之義,則爲今日臣子者,所當同聲合辭,期於准請,而獻納洪柱震,瞰其僚臺之呈告,汲汲詣臺,擅停重論,蓋此輩,不顧公議,惟懷護黨之心,一當言地,挺身立幟者,卽其伎倆也,向者李文興之獨停兩啓,已極縱肆,而罷職之罰,不足以懲勵,故今此柱震,接迹繼起,以售其計,可謂無忌憚之甚者也,況此玄逸等負犯之深重,不特喜鼎輩之比,而急於營護,甘心自陷於滅名義壞倫彝之科,則論其罪狀,不可削奪而止,請洪柱震,門外黜送。冬至正使李光夏,奉命出疆,身逝旅館,公私悼惜,可勝言哉?殯斂返櫬之節,一付於裨譯之手,渠等,所當十分小心,使死生無憾,而乾糧譯官吳相良,軍官白興善等,凡於喪事,全不致謹,至於祭奠之需,乞貸一行,麤薄莫甚,及其行喪之際,惜其房錢,必入廢院,或有橫棺道側之時,上無蓋障,風雨難防,沿路之人,亦莫不唾罵,則爲其裨譯者,恬不動念,已極痛惋,而陪行首譯韓錫祚,遠遠隨行,略不護視,一路餐宿之所,旣有露柩之患,偃臥私次,少無檢飭之意,軍官李萬翼,惟以殉貨營利爲急,其視主師之病,有若越人之視秦瘠,及其以先來出來之時,所當急傳凶報,而任便徐行,過期渡灣,又復落後於陪持齎啓之行,頃因筵臣奏達,雖施薄罰,而不足以懲其罪惡,請正使乾糧譯官吳相良,軍官白興善,首譯韓錫祚,軍官李萬翼,竝令攸司,囚禁科罪。頃者冬至正使之行,一行裨譯輩,凡於祭奠之節,行喪之際,全不致謹,則副使書狀,亦難免不能檢飭之失,請其時副使李壄,書狀官姜履相,竝從重推考。答曰,不允。末端兩件事,依啓。燼餘闕
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?伏聞昨夕入侍醫官之言,自上進御竹瀝枳朮丸,今已盡服,一劑加劑以入事,傳敎矣。此藥依前加入,當爲劑入矣。中宮殿症候,伏聞醫女來傳之言,昨日所進,白粥六合,菉豆粥五合,薏苡粥一升二合,朝後有膈間上氣之候,煩悶作痛,良久始定,九氣湯一貼進服,旋卽嘔吐,多出淸痰,夜間寢睡,頗得安穩云,諸御醫等以爲,痛候旣已鎭定,日氣如是蒸熱,灸藥兩事,有難輕施,姑觀數日,更議宜當云矣,敢此問安。答曰,知道,無事矣。
校理李坦,再度呈辭。入啓。遞差。
判尹姜鋧,辭職上疏。入啓。答曰,省疏具悉。卿其安心勿辭,調理行公。
傳曰,召對爲之。入侍承旨徐宗憲,玉堂李徵龜·權尙游,假注書吳命增,兼春秋朴萬普·丁惟愼。
忠淸監司書目,韓山呈,以正言權辭職上疏上送事。啓。答曰,省疏具悉。爾其勿辭,上來察職。
院前啓,請李玄逸·沈季良等事。措辭見上請咀呪罪人仁禮事。措辭見上答曰,勿煩。
府前啓,請李秀儁事。措辭見上請洪旣濟事。措辭見上請吳弼雄·閔重三事。措辭見上請李天挺事。措辭見上請李喜鼎事。措辭見上答曰,勿煩。前啓,獻納洪柱震門外黜送事,停啓。
中宮殿·世子宮·嬪宮,藥房·政院·玉堂夕問安。答曰,知道。
今日召對時,承文提調陳疏,受由人外洪受瀗·趙相愚·李寅燁,牌招察任事,榻前下敎。
承文提調洪受瀗·趙相愚,牌不進。
吏曹啓曰,臺諫有闕,政事,取稟。傳曰,過齋戒後爲之。
慶尙兵使書目,蔚山居驛奴道生,其同生道立及寧海良女徐召史等三名,至機張碁浦前洋,逢風渰死事。
京畿監司書目,果川呈,以貴分等雷震致死事。朝報
入侍時,左參贊徐宗憲所啓,臣有所懷,敢此仰達,大小科試紙之過好,誠爲近日痼弊,曾前禁令,非不申嚴,而一時雖似有效,久則輒復如前,且或臨時定式之故,許多試紙,已爲浮出之後,亦不無難處之端矣。今此監試初試及謁聖取士定日,前頭尙有一朔,趁此方當浮出之時,分付該曹,大小科試紙,一依昨年定式,知委京外,俾無如前侈濫之弊,何如?上曰,此言誠然,各別申飭,可也。
下直,伊川府使崔擎,釜山僉使邊是泰。燼餘闕
上在昌慶宮。停常參·經筵。
夜一更二更,月有食之。三更,月暈,廻木星。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,白粥一升三合,湯飯三合,薏苡粥五合,夜間寢睡,一樣安穩云矣,敢此問安。答曰,知道。無事矣。
漢城府啓曰,四山松蟲作繭之後拾取時,五部坊民,逐戶調發之意,曾已啓下,分付始役,而其中蟲災甚盛之處,則或五六日赴役,不甚熾盛處,四日赴役之後停止矣。厥後聞之,則五部書員輩,夤緣受賂之弊,罔有紀極,都下人言喧藉云,不勝驚駭。五部當該書員,爲先囚禁後,以其各部當初逐日所報,赴役軍數與闕軍數,及各樣應頉戶,計除後,比準於元戶之數,則無端不赴役,東部則三百二名,北部則四百十六名,中部則五百三十一名,南部則三千二百五十一名,西部則六千一百一名矣。大槪,今此査出見闕之都數,不可謂之盡數受賂減除,而無端見闕之數,旣如此,坊里喧傳之言,又如此,則其受賂之多少,雖難覈出,而中間用奸之迹,亦有所難掩者,當此國綱解弛之日,以微末部官,誠難責其檢下禁奸,而旣在其任,則亦不可全然置之,各其部當該官員,則竝推考警責,書員則令攸司照法科罪,以懲日後。且今此拾蟲,乃啓下五部通行之大役,而各部闕軍都數中,或有一二日闕者,三四五日闕者,終始全闕者,若欲治之,則有不可勝治,仍置之則亦有關於後弊,而他無可施之罰,此後大段坊役出用時,隨其見闕日子之數,使其當部,抄定罰役宜當,竝此仰稟。傳曰,依啓。
傳曰,永禧殿酌獻禮,以今月念後推擇以入事,分付該曹。
昨日召對時,參贊官徐宗憲所啓,臣有所懷,敢此仰達。大小科試紙紙品之過好,誠爲近日之痼弊,曾前禁令,非不申嚴,而一時雖似有效,久則輒復如前,且或臨時定式之故,許多試紙,已爲浮出之後,亦不無難處之端矣。今此監試初試及謁聖取士定日,前頭尙有一朔有餘,且當積月霖雨之後,京外造紙之役,必未及預先爲之,趁此方當浮出之時,分付該曹,大小科試紙,一依昨年定式,知委京外,俾無如前侈濫之弊,何如?上曰,此言誠然,各別申飭,可也。
上曰,吏曹佐郞崔昌大,除授有日,不爲肅謝,曾已推考,催促出仕,而厥後無意行公,大政因此遷就,事體所在,殊甚未安,崔昌大爲先從重推考,各別申飭,使之趁明日出肅,可也。
傳曰,大臣·備局堂上引見。引見時,謁聖試所,以春塘臺設行事,及明日大提學圈點事,及吏曹佐郞崔昌大,以兼司書,明朝牌招察任,及右參贊徐宗泰,今姑改差,其代明日政差出事,及前縣監朴鐔準期蕩滌事,榻前定奪。
中宮殿·世子宮·嬪宮,藥房·政院·玉堂夕問安。答曰,知道。
禮曹啓曰,命下矣。酌獻禮吉日,令日官推擇,則今月二十六日爲吉云,以此日擧行,何如?傳曰,允。
政院啓曰,明日大提學圈點事,命下矣。大臣及六曹判書·判尹,依前例待開門牌招,而政府無西壁,明日政差出後牌招,以爲開坐圈點之地,何如?傳曰,允。又啓曰,大提學圈點時,前大提學,例爲薦望矣,前大提學崔奎瑞·徐宗泰,俱在外,明日圈點時,前前大提學李畬,一體牌招,使之薦望之地,何如?傳曰,允。
京畿監司書目,道內各邑,今月初六日雨澤,及坡州等四邑蟲災熾發,民事可慮事。
全羅監司書目,金後日渰死事。朝報
有政。吏批,以李德英爲持平,柳泰明爲持平,尹弘离爲掌令,高可寅爲知禮縣監,李寅炳爲兵曹參議,李世載爲戶曹參議,鄭維漸爲正言,吳命峻爲正言,李昌齡爲通川郡守。朝報
入侍時,吏曹判書李畬所啓,臣因淸馬事,有仰達矣。卽今太僕各牧場馬,不但厥數耗減,時存取種者,皆是駑駘,故其所孶息絶少,佳品逐年漸甚,若復數年,則殆無可用之馬,實爲寒心。會寧開市時,間有未騸馬及雌馬可以取種者,自太僕買來,放牧於海島有水草處,以爲孶息之地,已以此意,言於會寧新府使,而道里絶遠,自太僕難於送價,若自本道劃給穀物,則可以買來,此於馬政,所關緊重,故敢達矣。上曰,吏判所達,是矣,依此爲之,可也。領相崔錫鼎曰,買取彼國好馬,以資我國戰馬,不可形諸文字以煩他眼,且未騸馬則彼國嚴禁賣買,自下當相議善處,勿出擧條,何如?上曰,勿出擧條,可也。太錄入侍時,禮曹參判李寅燁所啓,場屋之設棘圍,其來已久,而棘圍所入,使繕工監官員,私自措備,許多場屋棘圍,不但私力之難逮,事體亦涉苟且,故中間變通,以草薍把子,代其棘圍者,亦且年久,而今番則本曹草記,以依前設棘圍事蒙允矣。第聞外議,則科場妨奸之道,不係於棘圍·把子,而曾前革罷之事,卒然復設,多有難處之端云,若高其把子,則何遽不若棘圍乎?下詢大臣而處之,何如?崔錫鼎曰,棘圍之法久,而中間改以把子者,蓋出於事勢之不獲已也。參下微官,雖極力爲之,不能着實,而事體亦涉苟簡矣,故先正臣宋浚吉陳達,變改以把子,中間又改以棘圍,而亦不久改之,今番該曹草記如此,而形勢必多難處矣。李世白曰,棘圍之使官員擔當自備,未知始者何時,而朝家事體,不當如是苟簡,且棘圍與把子,固無優劣,依近年變通之例,仍以把子爲之,似當矣。申琓曰,棘圍之法,初則自兵曹給價,而其後繕工官員,擔當自備云矣。曾前則擧子不甚多,場屋不甚廣,今之場屋,與前倍廣,決非微末一官員所可自備矣。曾在己酉年間,先正臣宋浚吉榻前定奪,以草薍代以棘圍矣。戊午年間,廢而不行,壬戌年,因故相臣李尙眞陳達,又以草薍爲之矣。科屋之嚴不嚴,固非棘圍與草薍之有間,而以事體言之,則使官員自備,極爲不當矣。上曰,把子爲之,可也。李畬曰,棘圍則事體苟簡,故改以把子,科時則每每爲之,此亦有弊,若高築垣墻,則一築之後,可以久存,以事體言之,亦無苟簡之患,而其於科場妨奸之道,當勝於把子,莫如堅高築墻也。上曰,禮曹墻,高下未可知,而泮水堂則墻卑易越,高其墻之說,然矣。申琓曰,雖不可盡築,就其卑下處而築之,無妨矣。上曰,墻役異於作室,不費多日,可以爲之,築墻,可也。
禮曹啓曰,上年八月,因本曹啓辭,殿庭軒架,永昭殿大祭時軒架,姑待明秋稟處,命下矣。秋節已過,前頭擧動時及聖誕稱賀之時,動樂一節,何以爲之?敢稟。傳曰,待明秋稟處。禮錄
徐宗憲以備邊司言啓曰,諸道暗行御使,令廟堂抄啓事,榻前下敎矣。侍從諸臣中,抄擇十二人缺書入之意,敢啓。傳曰,知道。
趙泰東,以禮曹言啓曰,今此永禧殿酌獻禮時,缺當有隨駕祗迎之節,而方在侍藥之中,不爲磨鍊缺,敢啓。傳曰,知道。
南弼星,以都摠府言啓曰,都摠府缺澤,以璿源譜略句管堂上,除標信,宗缺之意,敢啓。傳曰,知道。
缺堂大臣·備局堂上引見入侍時,領議政崔錫鼎,左議政李世白,右議政申琓,兵曹判書金構,吏曹判書李畬,御營大將李弘述,開城留守金昌集,禮曹參判李寅燁,右承旨趙泰東,執義魚史徽,校理李徵龜,正言金相稷,假注書尹東魯,事變假注書李命世,記事官朴萬普,記事官丁惟愼。錫鼎進伏曰,秋炎比甚,聖體,若何?上曰,無事矣。錫鼎曰,今日別無大段緊關可達之事,而有定奪之事,故敢達矣。黃海道量田事,因其道監司狀啓,欲爲稟定,而新結一款,亦當知委於民間,姑待戶曹之差出行公,而可以議定矣。伏見兪集一狀啓,則三邑打量結卜之數,比前四五倍,而缺陳處及川反浦落之多,故計其實數,則缺然方田與直田缺以不無騷擾之端。且缺民役倍於他缺二行三邑之前頭處量缺可見矣。世白曰,缺狀啓而觀之,方田之法,專無落漏,法固美矣,而不但新法之民不便,結數倍前,則民必不堪其苦,量宜□之,則似好,而第一道之中,此法未盡行,而前頭多夥贏縮,必有不一者矣。若爲預減其二邑結數,則他邑之民,擧皆顒望其大減,而亦不無難處之端,姑待其新戶判之出,而秋成年分之後,相議爲之,亦未晩也。若於此時,草率定式,則慮或有紛紜難處之患,以此回答於道臣,可也,而今日所達,不必無爲準定規法,徐徐議定,似爲便當矣。錫鼎曰,戶判差出後議定之言,似好矣。後政當差戶判,而昔尹鐸爲晉陽,請減其戶數,而民皆悅服,有益於保障,參酌減等,未爲不可,而草草定式,則似爲太過矣。缺數字方田之法,黃海道數三邑,旣已先試,而提調當爲次知,若以數三邑結卜缺減法,則其他多少贏縮之不一,不無拘礙之端,不如初頭之周缺相議稟定,可也。
錫鼎又曰,御使抄啓事,臣已議定缺南左右道各一員當送,而不可酌定其數,故加抄缺湖西四道,則先送,而兩南·關東·北道,則從後送之。缺治績之善否,可見於田政軍政,而田政軍政,每於歲抄磨缺可以知之,至於貢賦,亦在於秋成後,可知其實數,今若趁早行之,則未知便當,參酌早晩,先後出送,好矣。上曰,然矣。錫鼎又曰,不但前頭之有科,謁聖重科不遠,而主文之人,久不差出,事涉未安,而不敢自下擅便,故敢達矣。上曰,前頭科事,不可無主文之人,大提學趁速差出,可也。錫鼎又啓曰,當此炎熱,姑停經筵,而經筵長官久曠,亦涉未安,副提學亦當差出矣。上曰,差出,可也。錫鼎又曰,春間將兵之臣,以將官減額復舊之意,有所陳達云,而臣答之以不然也,御營將官,以八十減爲四十,而四十亦減缺禁衛將官,亦不可復舊,故今此登對時,敢此仰達矣。卽今將官缺盡出,而以近來形勢觀之,將官之數浩多,則有關經費軍門缺米布不可無餘儲,以其經費之有弊,而不爲汰去,亦涉苟簡,缺上曰,四十將官,亦似缺,不可,每每縮數缺二行經費之數,亦未知缺如何也。曾有御營缺將官書缺之敎,而一時復舊之重難,果如缺之所達,姑不爲缺出,而加出二十,又加其數,則便是冗官料布雖無匱乏之患,缺其餘儲可知,若因其減數,而仍存,則不無經費之減數矣,脫有事缺不可不預爲區畫,差出預差,使之習鍊,則好矣。一年一度之鍊習,缺疏闊,苟無常時私習之事,而猝然當之,則無可爲矣。李弘述曰,臣待罪摠戎使,未知如何,而御營將官,都數一百四十,而減其六十矣,因連歲凶歉,又減四十,而李基夏量其物力之相當,以復舊之意敢達,而大槪軍門,武士所聚之地,而近來科擧頻數,出身甚多,故欲於平常無事之際,多置將官,使之鍊習,則似無臨亂窘急之不贍,經費之有關,實如領相所達,而兵判之所達,誠然矣。歲時操習,遞相不缺頗有益矣。錫鼎曰,兩大將之所陳,意有所在,武士不可盡用,卽今缺非不足也,亦不可容易變通,以卽今之數,姑爲仍存。缺錫鼎曰,承文院殿最,異於他例,今缺未備者,參贊徐宗泰,今姑改差,其代,明日政差出。缺上曰,依爲之。榻前定奪缺當爲變通矣,近來史官,久未備員,以兼春秋代行,苟簡甚矣。錫鼎曰,臣在外時,相議變通,而未及陳達矣,臺啓實過,坐罷宜矣。事已至此,無他道理,當出別兼春秋,而卽今無故之人尠少,退而相議,當有本館草記之稟達矣。上曰,臺啓之後,新薦未及爲之,而至於尹志和輩,引嫌不出,苟簡甚矣,速出別兼春秋,使之完薦,可也。世白曰,如此然後,可以完薦,卽出別兼,似當矣。上曰,依爲之,榻前定奪錫鼎曰,翰林尹志和,曾有陳疏,而其中一款,則史官時政記所缺於煙火易以香室爲便云,而臣意則有不然者,史記所藏,旣有定處,不可以一史官之言,而猝難變通,香室亦重地,不可泛然移易,而勢有拘礙,故敢達矣。上曰,然矣。錫鼎曰,臣方入直,藥房缺前後引見,皆得入侍,蓋邇席出入,異於闕缺安矣。嚴緝亦入缺方帶備局缺二行坐起後,當有稟定之缺。錫鼎啓曰,丙丁年間,都下生松以缺故別有禁令,而漢城府及四山,不能專當,使各軍門出別牌缺一時爲之,旣非軍門可爲之事,而亦不當永久仍行,別缺宜令京兆,依前缺而軍門等處,別缺二行體不輕,不敢容易缺日筵中大臣,以曾缺人,使各薦其按道時善治人,臣缺後按道人則缺頗多,或在數十年之前,其時守令,今皆年滿,不可復用,或按缺而遞,守令治否,必未及審察,此宜限以年數,且必經一二殿最缺可作薦主,以此文議于廟堂,抄出當薦之人,啓下分付,缺其畢薦本此以其薦增減取舍,議于廟堂,抄錄啓達缺當矣。上曰,依爲之。出擧條李畬曰,頃於筵中,差出二師,大臣有所陳達,而以大典吏典見之,贊成之兼二師,如三公之例兼師傳,差出贊成,而兼行二師,未知何如。錫鼎曰,吏判之言好矣。臣曾以春宮輔導之得其人,有所陳達,官不必備,惟其人,差出贊成,而兼行二師之職,則好矣。上曰,贊成差出,可也。李畬曰缺筵官,曾前抄啓人中,爲外任者,有隨窠內遷之命,臣等當缺幸行,而前洪川縣監朴鐔,亦以書筵官被抄之人,爲縣一缺而歸,仍以遞職,以此入於準期不敍之科,朴鐔旣缺仕,則與常調不同,而一例準期,似未妥當,臣曾欲缺未及矣,今因書筵官內遷事,敢此竝達,朴鐔準期蕩滌缺,何如?上曰,準期蕩滌,可也。出擧條李畬曰,曾以武承旨差出事,大臣有所陳達,而不可容易爲之矣。上曰,武臣承旨,有可合之人乎?錫鼎曰,臣雖未知某武臣可當此任,而見其家世及才諝,相議抄出而擬望,則似好矣。畬曰,武承旨自古稀罕,不可猝然爲之矣。上曰,卽今武臣,有可合之人,則爲之無妨,而無可合之人,則不必爲之,而不可常常爲之矣。畬曰,用人之道,得其人則當用之,而不但得人之爲難,名器亦當愼惜,不可輕議矣。上曰,金有鉉·丁時悌·崔聖任等,有除外任承傳,而尙未施行,大臣曾達於筵中,崔聖任除授外任,可也。李畬啓曰,外邑軍門自辟,因臺臣疏,廟堂回啓,有循次革罷之命,臣等固當自今大政奉行,而臣於此,有區區所懷,敢達矣。缺戰兵束伍軍,亦疲弊無形,緩急缺都監軍不過缺更無可用之兵。缺二行金構曰,初則雖授武職,而出六之缺便作南行,必能使之操弓矢,着武服習武事,然後可爲武臣矣。上曰,出身無文武,而具爀之至今厭避,極爲無嚴,朝家雖無紀綱,豈不能制一具爀,而渠何敢終始不遵朝令耶?紀綱不能行於具爀,則於何用紀綱乎?事之寒心,莫此爲甚,渠若終始不出,依之以軍律,亦可也。錫鼎曰,武職中,訓鍊院不可爲,而如都摠內乘,皆可爲之,使之服武服行武事,而終始厭避,則重究,可也。畬曰,朝家之於具爀,待之甚重大,故惶恐不敢出,而必欲用之,先授職名,如宣傳·部將之任,而使之勸武則可也,臣之所達,與兵判之意異矣。構曰,勸武軍官,曾有傳敎,而不可勒使之從其武事,故缺此仰達矣。畬曰,渠於平時,專不習武事,以此持難,而初授武職,缺及其出六之後,連差武職,則渠何以南行,自處耶?缺勿除蔭官,專以武職除授,如此而更若違拒。缺弘述曰,曾聞其訓將李基夏之言,則具爀,終無現缺云,訓將不得入侍,玆無所達,而具爀厭避之事,甚爲不可,終若缺爲現身於大將,則罪之何如?構曰,旣有傳令,又有傳敎,而除官使之行公,可也。上曰,初授是職,而出六之後,亦以武職差授,永塞其蔭職之路,可也。世白曰,外方則僉萬戶,內職則都摠·宣傳·內乘除授,可也,聖敎至當矣。上曰,永塞南行之路,不但具爀而已,他武弁亦以此例用之,可也。兵判親承傳敎,故不出擧發金構啓曰,近來我國無好馬,濟州及各道牧場,良品幾絶種,見武弁所騎馬,則無一可乘者,禁軍所騎,非胡馬則皆駑駘,而太僕所分給如此,故不得致責矣。頃者咸鏡監司兪得一,啓請嚴禁,邊倅之以耗穀買淸馬,而臣意則以爲不然,耗穀雖多,例爲邊倅之所用,北邊倅將,皆是武弁則以耗穀買戰馬,有何不可,開市不遠,勿爲防禁事,申飭兩界監司,何如?缺耗穀果濫用之,則缺終始守令缺三行則專不可防塞矣。上曰,缺瘦瘠太甚,至於濟州馬則皮骨相連,甚不似禁軍馬之無形,據此可知矣。西北開市,胡馬買得之路,又爲禁,則戰馬好品,從何得來,勿爲防塞,可也。錫鼎曰,買取彼國好馬,以資我國戰馬,不可形缺且未騸馬,則□□彼國嚴禁買賣,自下當相議善缺。上曰,勿出擧條,可也。寅燁啓曰,乙丙缺宣惠廳江都木六百餘同,啓下取用,而至今未償者,一百缺餘同,南漢取用之數,亦至五百餘同,而亦未之償,故相臣閔鎭長,以此爲慮,使兩南作木三百同,且以本廳所餘二百同,頃纔陳達下送,而卽今又有用餘二百餘同,江都木爲先準償,戶曹所貸之木,亦爲分付,一體還償,何如?上曰,依爲之。出擧條又啓曰,三南儲置米,散在各邑,守令易於下手,故不能遵奉事目,或以改色貸民,或自官家貸用,而其不能留置,則列邑大抵同然,朝家雖每每申飭,而有名無實,至於如此,誠極寒心,湖西楊津·黃津·安興,設倉儲穀之後,朝家多有所賴,今此三南沿邊及山郡中,可合設倉處,設置倉庫,儲置米,逐年量宜收儲,以爲日後不時之需,誠合便宜,而亦不可不以此意,詢問兩道缺,何如?崔錫鼎曰,儲置米,姑無急用之事,散處民間,缺着實矣。以西路田稅,缺三行初則至嚴,故守令其不缺斂散,而亦無未缺弊矣,近年以來,紀綱解弛,不以儲置,而或散民間,或自缺貸用,大槪,皆歸虛疎,脫有及時需用之事,將何以取資,缺極寒心矣,若令設倉收儲之事,似着實,雖未知其各道事勢之如何,而楊津·黃津倉,設立之初,論議亦多不一,而到今朝家之得力甚多,以此言之,則捧留各邑,有名無實,終不如別爲設倉之着實矣。湖南則監司洪萬朝下去時,言及此事,則其意本來如此,三南監司處,詢問便否後處之,似當矣。申琓曰,各邑儲置米,朝家意有所在,而守令任意斂散,留庫無多,事甚可駭,故從前或有別遣京官摘奸之時,今亦依此爲之,似有所益矣。李寅燁曰,臣亦欲以此仰達而未及矣,曾前亦有發遣郞官摘奸之時,今年缺後發遣郞廳,抽栍摘奸,則似爲着實矣,缺郞廳抽栍摘奸爲宜,而使兩南監司啓聞,可也。李寅燁缺兩道田稅收米,關西缺等身布作米,今方缺難保其留儲與三南缺設倉別儲之意,分付缺鐵瓮·慈母兩城附近邑穀物,輸納於兩處,似爲便當,且精三壯等今年身布,亦令依上年例,從自願作米之意,分付,何如?上曰,依爲之。出擧條李寅燁啓曰,前頭兩科,試所有所拘礙,敢此仰達。泮水堂,別設監試試所,則缺望前決難出場,合有變通之道,下詢大臣,何如?上曰,何如?崔錫鼎曰,泮水堂,爲監試試所,則未出場之前,殿坐有所拘礙,監試試所,當設他處,而在前漢城府東學狹窄,難於設場,故以禮曹與泮水堂,定爲設場之所,此外無他處變通之地,酌獻禮後,移御春塘臺,仍爲設科,似爲便好矣。李世白曰,謁聖前監試,決難出場,監試試所,雖欲移設,久廢之地,不可猝然設場,酌獻禮後,春塘臺設科,缺惟在自上參酌處分矣。申琓曰,謁聖擇日,退定缺三行甚少,而各鎭戰船修改缺又以江都缺船,逐年改造之故,船材日就乏絶,而民間受弊,亦莫甚於此矣。三南諸營鎭舊退船,六年之後,以五十石折價,欲減於新造之價,而若善爲修改,則可用十餘年云,江都待變船,亦以戰船舊材改造,則雖或速朽,可支六七年,而非但除弊於民間,亦頗有益於長養船材之道,下詢于大臣而處之,何如?上曰,大臣之意,何如?崔錫鼎曰,船材之弊,臣亦欲陳達而未及,李寅燁之言,誠爲得當,待變船,戰船舊退改造似好,而不必仍爲定式,或限年爲之,宜矣。李世白曰,待變船,用之於急遽之時,誠爲重大,若以船材絶乏,一向以舊退船改造,則似不堅實,如不得已,則其中若干隻,以退船之稍完者,姑爲改造,無不可矣。金昌集曰,臣待罪江都,詳知缺船之弊,故敢此仰達矣。待變船,五年改槳,十年改造,而缺次第修改,故有若逐年改造者然矣,且船隻,若置缺朽敗,故例付浦民,春夏則缺秋冬則待變,而送缺載穀物往來之際,缺洋或棄置遠地,因缺多,而本府則不可不値缺隨補,故有此難處之端矣。年缺大臣陳達,欲減其數,而上敎以關係海防持難,故未果矣,卽今船材之絶乏,實如李寅燁之言,雖不可盡以舊退改造,而似有參酌變通之道矣。金構曰,待變船設置,意有所在,若每以戰船舊材改造,則不出數年,盡爲舊船,而無一新造,豈不虛疎?崔錫鼎曰,姑試數年,以觀前頭利害,似爲無妨矣。上曰,姑試爲之,可也。竝出擧條金昌集啓曰,大興山城各邑所缺倉穀,一依江都·南漢例,專屬本府句管糶糴事,前已狀聞矣,及見備局回啓,則只許泰安倉專屬本府,此蓋由臣之辭不達意之致,而蓋各邑分授之後,如白川一邑,越海轉輸,固多民弊,而各邑糶糴之際,多不着實,積成逋欠,缺授各邑山城,北倉,及長湍玄化倉缺三行軍査出啓聞,從重論罪後缺。錫鼎曰,各樣物件,厥數甚夥,現存者可以徵出,而死亡缺可徵出,以此責徵於一二邑監色,事體不當,若使其監色督捧,卽可捧者,定限嚴督,則似可矣。金昌集曰,木布則或有年久改色之事,而至於鉛鐵,則雖久無傷,而任自貸下,極爲無據矣。上曰,依爲之。金昌集又啓曰,臣待罪松都,有區區所懷,敢達。曾在癸酉年行幸時,臣以太祖陵遣官致祭之擧,大小人民,孰不欽仰聖德哉,第念麗朝後裔,今無一人立朝,曾在孝廟朝,先正臣宋時烈,陳達錄用之意,先朝收用一人,其後朝家更無檢擧之事,今若依先朝例,分付銓曹錄用,則益有光於聖德矣。上曰,所達誠是,分付銓曹,可也。竝出擧條趙泰東啓曰,臣於昨年,待罪楊州時,目見合沒幼穉等事,至爲矜惻,方欲陳疏之際,遽移他職,未果上聞矣。今聞乙·丙年飢饉合沒,缺筵臣陳達,已有査處之命,而第其戊巳癘疫合沒之事,缺四行或減或存,缺此豈朝家本意,而揆諸事缺當如是,且戊巳癘疫,幼稚則姑以三百十口査報,自營門見退,其後旋以元無論報,遂未蒙均惠,以本州幅員之大,豈無一戶幼稚哉?聞其數只是三十餘戶,而所出還上各穀,不過九十餘石,錢文十五兩云,此亦一體査處,俾孑遺殘氓,無向隅之嘆,實是朝家均惠之道,故敢此仰達矣。崔錫鼎曰,承旨所達誠是,更爲査處,何如?上曰,詳査後,一體蕩滌,可也。
趙泰東又啓曰,己卯秋楊州歲抄時,以備局抄送冒屬人數百名,竝爲充定,而本官初不推托,問其身役之有無,直爲簽補於各樣軍保。及至上年,徵其身布,則皆稱前有身役,輒以帖文現納,考其歲月,果皆曾前有役之人,其中以守護軍疊定缺十餘名,他軍疊役,固爲可矜,而至於缺軍,尤無疊徵之路,缺以定,則今年以後,身布當徵於缺無他可徵之處,若欲缺異於他軍,尤不當疊徵,似可有査覈變通之道矣,缺該曹査處,可也。趙泰東又啓曰,東萊,是賊路初程,而旣無城池,又無軍卒之可恃,設有警急,難責死守之義,卽今雖無南顧之慮,而邊圉則亦可謂十分疏虞矣。東萊有束伍五哨,而全屬兵使,本府則無一親兵,故故相臣閔鼎重爲府使時,以此狀啓,聞創設牙兵,初僅一二哨,厥後漸次添補,以至四哨。軍制必備五哨,然後方爲一司,而不及習操貌樣,故臣等待罪本府時,加簽一哨,缺成一司,軍器等物,亦皆備置,而在前此兵一不點閱,只藉軍簿而已,儻無朝家命令,則必將因循度日,缺意牙兵逃故之類,盡數充補,自今年爲始,與束伍一體習操,習操後報知兵營,以爲轉聞之地。以此定式,別爲分付似合缺矣。崔錫鼎曰,東萊事,極涉虛疏,臣常以此爲缺趙泰東所達,誠合事宜,依此施行,可矣。缺擧條趙泰東又啓曰,倭難近纔缺二行之不善,實由於瓦落雨漏之致,蓋其館缺高削,而只排撤子,初不仰土,每當大風,瓦缺落,瓦毁則雨漏,雨漏則不出數年,棟宇腐傷,其缺且倭人,以其修葺之在我,任其毁劃缺自巡營,劃給若干燔瓦之資,而使釜山僉使,每年缺秋親自省審雨漏破傷之處,這這改瓦修補,則其費不多,而可以經久無弊矣。崔錫鼎曰,萊府變通之事,時府使金德基,與前監司李世載,商確馳啓,而條陳節目甚詳,此一款,不入於其時廟堂,從當相議稟定矣。上曰,依此施行,可也。
趙泰東又啓曰,臣於沿路所聞,多有緊關缺可慮者,而最其中切急者有之,故敢達矣。古則北關驛路,甲於諸道,而今則凋殘太甚,缺以爲以其藥材價缺黃價而武察訪,亦使之缺牛黃等價,旣以缺雖有其弊,不可抄缺除此役,且驛路缺多有逃走之患,仍以作隊伍使之保護者,欲其無逃散之弊也。旣有作隊,則武察訪之所以差送,而武弁之作弊於驛中,不可勝言。聞其缺之言,則驛人作隊,可爲有用之軍,而不可容易革罷,致驛路之凋殘,日以益甚,以此以彼,決難支撑,臣意則以爲莫如以文官差送察訪,一以撫摩保護爲心,則庶有蘇殘之望,而可慰驛路之所望矣。錫鼎曰,趙泰東往來外方,多有所聞,備陳弊端,而驛人作隊,不可革罷,武臣差送,以其有作隊,則亦不可猝變也。泰東曰,武臣差送,雖不可革罷,而文武交差,有所妨也。上曰,擇差武臣,可也。世白曰,例以摠府差送矣。
魚史徽啓曰,以月食齋戒,不敢連啓缺有民弊之前爲緊切者,故敢達矣。頃有幼稚獨存,蕩滌缺則八路生民,孰不感泣,而臣在官時,申飭其里任缺之事,而有防啓之端,故未能變通矣。缺三行朝家實惠,終不及於缺以各別申飭,道臣,依各邑所報施行缺惠也。淸州,大邑也,一面無異小〈邑〉各官,厥數甚夥,而缺施行,則豈不大乖於朝家恤典之盛意,而殘民之冤愍缺鼎曰,監司爲上官,而各邑所報,不爲施行,則是亦一弊,至於缺爲也不能着實査報者矣。魚史徽深知此弊,而玆有所達矣。問於缺道而使之施行,可也。上曰,問而爲之,可也。李徵龜曰,當初缺減之命一下,而民間莫不感悅,臣在官時,一一査出,論報道臣,而至於幼稚獨存,有二口則不缺稚施行,擧家之人,皆已病後,而有一老嫗在,則亦不以合沒施行。自朝家雖施曠蕩之仁政,而民不得蒙其實惠,一邑之內,死亡之數甚衆,則合家合沒,亦多有之,而守令不能着實査報,則道伯亦不缺各邑所報,且以無公文,而不得缺合沒之類,流離死亡,寧有公文乎?錫鼎曰,李徵龜所陳如此,缺,何如?上曰,一體問之,可也。魚史徽曰,毋論己卯缺各邑軍布,旣未代丁,則無可徵出,而隣族侵徵之弊,最不可勝言,申飭道臣,一體蕩減,則民可以蒙其實惠矣。錫鼎曰,隣族侵徵之弊,誠如所達,戊寅以上死亡之類査出,俾免侵徵之弊,而戊寅以下,亦爲一體査出,可也。趙泰東曰,如欲査出,則八路一體爲之,可也。李世白曰,旣已分付,査之後,不可更擧,而每每如是,則不勝其紛紜,而今年又如是,明年又如是矣,國體不宜如此,姑觀數三年形勢,而爲之未晩也,幼稚獨存,則以淸州言之,新太守下去之後,必有處置,而特使道臣査出,事體不當,名官之爲太守者,每每如是則是亦弊也。金構曰,大臣所陳,不失大體,而李徵龜所達,又有不然者,幼稚獨存之類,只有一口則可以施行,若於一口之外,有所分揀,則不勝其紛紜之弊,而父母雖老,旣有生存,則亦不可以合沒施行,不可種種更擧,而如是則罔有限量,而魚史徽缺目見其弊,而敢有所達矣。大臣意見,極以爲非,不勝惶恐矣。缺金相稷曰,書筵官入侍,自是盛事,缺二行。上曰,此言,似缺。崔錫鼎曰,翊衛司官員差出之言似宜,而其除則拜其可合者爲之,則似得宜,先賢亦有經筵入侍之事,書筵官不爲入侍,似好矣。上曰,以翊衛司官員爲之,而入侍無妨也。相稷又曰,東宮春秋未盛之時,不可頻開書筵,而今則春秋漸盛,開筵不可稀闊。或朝夕,或日月,使翊衛司之爲書筵官,頻頻入侍,則頗有益矣。上曰,此言最好,當留意焉。諸臣遂罷。以上燼餘
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,白粥一升三合,間進肉味,夜間寢睡安穩,神氣亦漸差勝云矣,敢此問安。答曰,知道。無事矣。
文學閔鎭遠,說書李晩堅上疏。大槪,王世子所講通鑑蜀漢紀,今已垂畢,伏乞聖明,下詢于師傅賓客,命以大學繼講,一遵丙申·癸丑已行之成法事。入啓。答曰,省疏具悉。疏辭得宜,可不聽納焉。
戶曹參判李光迪,初度呈辭。入啓。給由。
同經筵李益壽,再度呈辭。入啓。加給由。兼司書崔昌大,牌不進,依承傳罷職。
大司成金鎭圭辭職上疏。入啓。答曰,省疏具悉,爾其勿辭,從速察職。
忠淸監司書目,辭職上疏上送事,啓。答曰,省疏具悉。卿其勿辭,從速察職。
傳,前校理李晩成·趙泰老,前佐郞崔昌大,敍用。
假注書吳命增病,代以吳命禧爲之。
府前啓,請李秀儁事。措辭見上請洪旣濟事。措辭見上請吳弼雄·閔重三事。措辭見上請李天挺事。措辭見上請李喜鼎事。措辭見上答曰,勿煩。
院前啓,請李玄逸·沈季良等事。措辭見上請咀呪罪人仁禮事。措辭見上答曰,勿煩。
中宮殿·世子宮·嬪宮,藥房·政院·玉堂夕問安。答曰,知道。朝報
有政。吏批,以尹世紀爲禮曹參議,李寅炳爲刑曹參議,丁道復爲兵曹佐郞,金普澤爲禮曹佐郞,金致龍爲弼善,李坦爲修撰,金鎭龜爲右參贊,成虎臣爲判校,尹弘离爲獻納,李相成爲典籍,崔昌大爲兼文學,李益壽爲左尹,崔昌大爲吏曹佐郞,尹拯爲左贊成,李德運爲典籍,金錫昌爲禁府都事。以上朝報
徐宗憲以禮曹言啓曰,咸鏡道別遣重臣文武科試才事,自今年正月旣已磨鍊,啓下矣。依前啓下擧行之意,移文知委,何如?傳曰,允。
吏曹啓曰,本曹佐郞崔昌大罷職事,命下矣。大政時,不可無實郞官,今日政所當差出,而前擬之人,未滿三望,罷職人員,則不敢循例請敍,何以爲之?敢稟。傳曰,敍用。
兵批,判書金構病,參判閔鎭厚式暇,參議李國芳進,參知洪受疇病,左副承旨南弼星進。以徐宗泰爲副護軍,李鳳徵·李坦爲司直。
任舜元,以義禁府言啓曰,判義禁臣李畬段獨進,知義禁臣徐宗泰在外未肅拜,同義禁臣李寅燁病,堂上不齊,今日科獄罪人,不得開坐加刑之意,敢稟。傳曰,知道。
院啓。本院以罪人李玄逸·沈季良等放釋還收事,閱月爭執,而兪音尙閟,臣等不勝悶鬱,而繼之慨然也。今此兩人負犯,干係名義,有萬分難貰之罪,無一毫可恕之端,而聖明之持難若此者,何也?不順坤彝,自絶于天等語,造語絶悖,有非人臣所敢萌於心而發諸口者,通天之罪,萬戮猶輕,而蔡以章等,通文將校,實出於秉彝之天,而汲汲誣達,有若上變者然,亦豈人情之所忍爲乎?此輩良心牿亡,義理晦塞,不能碎首力爭於上下遑遑之日,而亦何忍爲此誣辱之言,絶悖之擧乎?論以王法,決難容貸,而討罪之典,旣不嚴於前,寬貰之恩,又頻下於後,一誤再誤,終至全釋,而臺閣執法之論,亦且久靳兪音,至使死黨之徒,敢售扶護之計,臣恐若此不已,則蔑倫斁義之徒,益無所懲畏,其爲世道之憂,爲如何哉?扶常正義,不容終泯,擧國輿憤,亦難强遏,請還收放歸田里罪人李玄逸·沈季良等放釋之命。頃日筵中,有咀呪罪人仁禮減死定配之命,臣等竊以爲不然也。夫謀害上典,罪犯綱常,而與聞陰謀,和進骨末等情節,初旣承款,則今豈可諉之於供辭之變,年歲之久,而遽爾減等乎?且魘魅盡毒,皆入於赦令之中,則決不可獨爲容貸,請還收咀呪罪人仁禮減死定配之命。批答在上
缺大司成金鎭圭疏曰,臣之待罪夏官,因檢飭宿衛之事,遂致大臣之缺聖明,不加誅責,只施薄罰,繼降嚴召,是宜竭蹶趨承之不暇,而情實未白,理難冒進,略陳危悃,見格喉司,缺自速違傲之罪,恩敍旋下,職名又加,私心感隕,不可量已。缺事狀已具緘辭,區區愚意,亶在守職,及其所行之實遵舊例,容光之明,想有以照燭耳,固不必復事覼縷,而釁咎之餘,蹤迹靡安,春曹前除,猶且踧踖,而不敢輒就。今玆新命,忽及夢想之外,臣誠震惕愧懼,不知措身之所也。竊惟有國所重,莫先學校之政,而師儒之長,實尸造士之柄,其爲任之不輕而重,果何如也?是以缺之世,必得如尹祥·三金輩之長德䆳學,俾擧其職,而輓近之所遴缺,亦莫非文學之士,卽今人材,藉曰日下,然其前後經歷者,豈有如臣缺而濫吹代斲哉?念臣失學,不缺才質無所底重,以缺迷方,顚躓相續,訿毁無已,以此尙不可爲童子之缺乃令據皐比,訓章甫,畀之以導迪作成之任,是何異於責跛蹇以致長途,强僬僥以擔重負也?況比來臺閣之章,韋布之疏,皆憂士習之不正,學制之不修,請擇師儒,而廟堂亦以抄選久任爲言,則今之宜加難愼,又非他日比矣,而猥以無似之臣,遽辱越次而除,不意聖明,乃有此差事也。噫,向所謂導迪作成之非可擬議於賤臣,不特臣自知者明,實輿人之所共誦也。聖明授臣以此職,亦豈有意於責成而望效哉?是不過爲擧行有常製講之事耳。然而臣於經傳之句讀,顔面俱生,科門之體制門路全昧,如是而强顔以考多士,則必致頭腦各烘之譏,缺取笑受侮,雖不足恤,其於辱淸朝而羞當世,何哉?此臣所以深思熟量,期期不敢承當者也。臣自聞命以來,精爽靡主,危缺章控辭,亦有所不能爲者,徊徨跼蹐,以過累月,今始露缺願聖明,俯垂體諒,亟收臣缺二行情迹難安,累瀆宸缺塞惶蹙,無地自措,而一向撕捱,分義不敢缺撫躬自恧,人謂斯何,臣之素患渴疾,源委深重,炎蒸缺傷益甚,當夏以來,一倍添劇,食飮專廢,眞元澌脫,頭痛缺泄瀉等症,一時兼發,委頓牀席,作一僵屍,以此病狀,旬缺無起動供職之望,不避鈇銊之誅,復申疾痛之呼,煩浼之罪,實無所逃。且臣以嶺儒査事之遷就,重被臺評,至有問備之命,在臣私分,惟當席藁官次,以俟勘處,而第玆事遲滯,不無委折,何可以猥越爲懼而囁嚅不暴乎?臣於向者,得見連源前察訪金普澤文報,則以嶺儒拜疏過去時,侵擾驛村,責立大馬爲言,而引嫌不肯自當,仍請移他官行査,勿論事之虛實,旣曰儒生濫騎,則不可不査得實狀,據法處置,故定査官。於陰城推捉驛人之際,縣監李世瑾,適有親病,蒼黃上洛,前月之初,始乃還官,日字奄缺而及觀査狀中驛人所拱,則儒生等雖無騎馹之缺立貢持等事,與流傳之言,頗有逕庭,不得已更令缺官,移文嶺邑,推致對辯者,蓋出於審愼明覈之意也,而今者彈文,辭意深峻,有非尋常規警之比,則臣之稽緩不職之責,難以自解,豈敢以獲免譴罰爲幸,而忘廉喪義,仍冒職次,晏然行査,自取笑罵乎?玆敢冒萬死仰籲於紸纊之下,伏乞聖慈,憐臣疾病之危篤,察臣情勢之臲卼,特諒由中之懇,曲推體下之仁,亟先鐫削臣職,仍令勘定臣罪,俾藩任無曠,査事得正,公私幸甚。答曰,省疏具悉。卿其勿辭,從速察職。以上燼餘
上在昌慶宮。停當參·經筵。
一更,月暈,廻木星。五更,有霧氣。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺六合,白粥七合,辰砂益元散調進,夜間寢睡,安穩云矣,敢此問安。答曰,知道。無事矣。
左承旨李壄上疏。大槪,臣之情勢,有不可冒沒仍據於邇列者,伏乞聖明,亟許鐫遞臣職名,以安愚分,以謝公議事。入啓。答曰,省疏具悉,爾其勿辭察職。
慶尙監司書目,惡虎囕殺人命,至於二名,極爲驚慘事。
平安監司書目,自六月初二日,至于今,大雨連注,閱月不霽,田畓各穀,累被其害,竝皆蹲蹜,消瀜萎黃,斷無回蘇之望,以目今形勢觀之,必未免凶歉,一道生靈,擧將塡壑,而雨勢尙無開霽之望,民事節節可慮事。
承文院官員,以都提調意啓曰,本院褒貶,定於明日,而提調進參之員無多,吏曹判書李畬,昨日政,新帶大提學,今日不爲肅謝,禮曹判書洪受瀗,判尹姜鋧,行副司直趙相愚,俱有病故,不爲行公,竝卽牌招,以爲參坐之地,何如?傳曰,允。
院前啓,請李玄逸·沈季良等事。措辭見上請咀呪罪人仁禮事。措辭見上答曰,勿煩。
左副承旨南弼星,請對入侍時,兩局大將勿爲待命事,榻前下敎。
京畿監司書目,楊州牧使李喜朝,今月十七日,母在喪事。
中宮殿·世子宮·嬪宮,藥房·政院·玉堂夕問安。答曰,知道。
吏曹判書李畬,牌不進後上疏。大槪,臣以殘骸瑣力,疊擔重任,而又忝文衡,不敢當之任,決無堪承之勢,疾病兼苦,未赴嚴召,罪合萬死,冒陳血懇,乞蒙收還新命,仍勘臣罪事。入啓。答曰,省疏具悉。卿勿過辭,安心行公。
政院啓曰,罪人曺永植,以當初問目,嚴刑訊問事,親承下敎,而判書李彦綱在外,參判李基夏待命,纔已退去,參議李寅炳未肅拜,明朝,參議牌招察任,何如?傳曰,允。朝報
入侍時,吏曹判書李畬所啓,外邑軍門自辟,因臺臣疏,廟堂回啓,有循次革罷之命,臣曹固當自今大政奉行,而臣於此,有區區所懷,敢達矣。我國五衛軍,旣不爲戰兵,束伍軍亦疲與無形,緩急非可恃,都監軍,不過用於宿衛,脫有域外之警,更無可用之兵,臣每思之澟然。惟御營·禁衛兩軍,合爲數萬精鍊之兵,若干上番之外,皆散在列邑,平日若加節制,存其紀綱,使之臨急可卽招集,則國家他日得力,必在於此軍。臣常以卽今節制不備爲恨,今若竝革本軍門自辟,則當益解弛矣。此必別加商量,定其軍制,然後可革,自辟不宜卒罷矣。但自辟之規,只用久勤,故全不擇人,若自曹就武臣中擇送,則似好矣。御營大將李弘述曰,兩營自辟之規,其意深長,如軍器等物,多有主管者,而若以文南差送,則脫有緩急,不無虛疏之患矣。領議政崔錫鼎曰,軍門自辟之規,只計久勤,不問爲人之如何,不當膠守此規,故前日回啓如此。凡武臣,雖合於將官,不必善字牧,若以將官不擇而除守令,則豈能善治乎?仁智異見,廟堂則以民事爲重,而吏判之言,亦有意見,銓曹若於本營武臣中,擇其可合守令人差送,則亦似好矣。上曰,兼把摠之說,昨年筵中,亦有此語矣。李畬曰,雖以文蔭差送,若兼把摠,則亦似可以檢束,而終不如自軍差出,使四散之兵,常知其所掣,屬以爲緩急之用,若仍用軍門把摠,而自銓曹,竝招見其爲人後擇差以送,則似與自辟無異矣。上曰,吏判之言,爲慮深矣。自吏曹本營把摠中,別擇差送,可也。御錄
徐宗憲,以侍講院言啓曰,缺鑑蜀漢紀,今已垂畢,繼講之冊,本院官員承缺師傅及諸賓客,則師領議政崔錫鼎,傅左議政李世白,皆以爲學問之道,雖以通古今爲主,而窮理正心之法,莫切於大學一書,故累朝成例,皆於通鑑蜀漢紀之後,繼講大學,此豈非今日春宮之所當取法者乎?前頭宜以大學進講,而通鑑蜀漢以下,或於夕講召對,間間講論,亦似合宜云。諸賓客之意,每以大學繼講宜當云矣。師傅賓客之意如此,何以爲之?敢稟。傳曰,依爲之。
南弼星以義禁府言啓曰,判義禁臣李畬兼帶未肅拜,知義禁臣徐宗泰在外未肅拜,同義禁臣李寅燁身病,缺堂上不齊,今日科獄罪人等,不得開坐加刑之意,敢啓。傳曰,知道。以上燼餘
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,白粥一升,水刺三合,薏苡粥六合,辰砂益元散調進,夜間寢睡,與昨一樣云矣,敢此問安。答曰,知道。無事矣。
左承旨李壄初度呈辭。入啓。給由。
同經筵李益壽三度呈辭。入啓。遞差。
戶曹參判李光迪再度呈辭。入啓。加給由。
正言金相稷上疏。大槪,本以虛弱之人,重爲暑濕所傷,食飮全廢,委頓度日,加以素患眼病,遇暑添劇,敢陳血懇,冀蒙恩遞,兼陳區區所懷,以備裁察事。入啓。答曰,省疏具悉。疏辭,令該曹稟處,而雖有他司公故,必先開府坐,然後使及他事事,可不依施焉,爾其勿辭,從速察職。
刑曹參議李寅炳,牌不進,依承傳罷職傳旨。傳曰,只推勿罷。
院前啓,請李玄逸·沈季良等事。措辭見上請咀呪罪人仁禮事。措辭見上答曰,勿煩。
今月十五日引見時,禮曹參判李寅燁所啓,前頭兩科試所,有所拘礙,敢此仰達。泮水堂,若設監試試所,則謁聖前,決難出場,合有變通之道,下詢大臣,何如?上曰,何如?崔錫鼎曰,泮水堂,爲監試試所,則未出場之前,殿坐有所拘礙,監試試所,當設他處,而在前漢城府東學狹窄,難於設場,故以禮曹與泮水堂,定爲設場之所,此外無他變通之地,酌獻後移御春塘臺,仍爲設科,似爲便好矣。李世白曰,謁聖前監試,決難出場,監試試所,雖欲移設,久廢之地,不可猝然設場,酌獻禮後,春塘臺設科,亦有前例,惟在自上參酌處分矣。申琓曰,謁聖擇日退定時,事勢有所拘礙,故使該曹,措辭啓稟矣,該曹不爲之矣。酌獻禮後,春塘臺試士,亦有前例,依此設行,似宜矣。上曰,在前亦有春塘臺設行之時,今亦依此設行,可也。領議政崔錫鼎所啓,丙丁年間,都下生松,以蟲損之故,別爲禁令,而漢城府及四山,不能專當,使軍門出別牌巡禁。此事雖或有一時爲之,旣非軍門可爲之事,而亦不當永久仍行,別牌巡禁之際,且多民怨,宜令京兆,依前專管禁松,而軍門等處別巡則罷之,何如?上曰,依爲之。
開城留守金昌集所啓,臣待罪古都,有區區所懷,敢達。曾在癸酉年行幸時,麗太祖陵,有遣官致祭之擧,大小人民,孰不欽仰聖德哉?第念麗朝後裔,今無一人立朝,曾在孝宗朝,先正臣宋時烈,陳達錄用之意,先朝收用一人,其後朝家,更無檢擧之事,今若依先朝例,分付該曹錄用,則益有光於聖德矣。上曰,所達誠是,分付銓曹,可也。
全羅監司書目,龍安縣監尹尙績,今月十一日,遭母喪事。
備邊司啓曰,昨日承旨請對時,兩大將勿爲待罪,其罪人,更加訊問後,考律處斷事,下敎云。處分誠爲允當,而第念,罪囚之言,雖甚虛妄,其在事體,不可不急速究問,以正其罪,然後兩大將亦可安心,而卽今秋曹長官在外,參議李寅炳身病方重,勢難行公,參判李基夏,亦難晏然開坐,參判·參議,今姑改差,卽爲口傳差出,以爲趁卽推問之地,何如?傳曰,允。
吏曹口傳政事,以姜鋧爲左參贊,以李墪爲刑曹參判,以尹德駿爲參議。
政院啓曰,以政府備局草記,左參贊及刑曹參判·參議,旣已變通差出矣。明日政府褒貶之坐,西壁不可不備員,而秋曹罪人之訊問,亦且緊急,新除授左參贊姜鋧,刑曹參判李墪,參議尹德駿,卽爲肅拜,何如?傳曰,允。
中宮殿·世子宮·嬪宮,藥房·政院·玉堂夕問安。答曰,知道。
副護軍徐宗泰上疏。大槪,戶曹新命,萬萬非臣所堪,惝怳惶駭,不知所爲,賤疾危惙,尤無强顔承當之理,伏乞俯察血懇,下詢廟堂,亟賜處分,以幸國事事。入啓。答曰,省疏具悉。卿其安心勿辭,役速行公。
政院啓曰,吏曹判書李畬,兼帶大提學之後,陳疏辭免,不爲行公,大政之遷就,委屬可慮,今則疏批已下,卽爲牌招,佐郞崔昌大,特敍還除,亦多有日,而尙未出肅,郞官無牌招之規,以兼文學牌招察任,何如?傳曰,允。以上朝報
南弼星,以備邊司言啓曰,昨日承旨請對時,缺勿爲待罪,其罪人更加訊問後,考律處斷事,下敎云。處分誠爲缺當,而第念罪囚之言,雖甚虛妄,其在事體,不可不急速究問,以正其罪,然後兩大將亦可以安心,而卽今秋曹長官在外,參議李寅炳,身病方重,勢難行公,參判李基夏,亦難晏然開坐,參判·參議,今姑改差,卽爲口傳差出,以爲趁卽推問之地,何如?傳曰,允。
弼星,又以備邊司言啓曰,倭館缺有別樣申飭之事,故東萊府使金德基,作爲節目,轉報備局,頗似詳盡。今若依此句檢,則可無如前疎漏之患,而事係交隣,自下申飭,事體不重,別爲啓下分付之意,旣已榻前定奪矣。自廟堂就其節目,更加刪定,別爲書入之意,敢啓。傳曰,知道。
缺徐宗泰疏曰,伏以臣,自少孱羸虛弱,不能如人,雖爲母病,不得不策名求仕,而身抱積病,黽勉供職之狀,同朝之所共知也。至痛在身,而冥頑特甚,雖免泯滅於苫塊之日,而免喪以來,益復綿綴,精神筋力,都已消脫,恒居不能自攝,接人酬應,惝怳忙悸,一縷溘盡,似在朝夕之間,以是往歸墓下,欲爲靜處將息之計,偃伏近地,屢違嚴命,此豈臣之本心也哉?數月以來,病情日就沈痼,形骸益枯,食飮專廢,神志氣力,漸覺澌苶,見者莫不危之,臣亦不得不爲軀命之慮。擔舁數日,來伏江村,欲爲尋醫調治,而道途撼頓之餘,疾勢添劇,委頓牀席,昏昏綴綴,時月之內,萬無復起供世之望,千里鞍馬之勞,累朔掌試之役,以此病狀,意思所不能到,只深惶隕,祗俟罪戾而已。日昨夢寐之外,地部新命,忽及於濱死之臣,臣五情爽惑,不知所措,今日明日,缺人豈可使此職,及於臣哉?臣未嘗缺二行北路試官,委寄亦重,亦不可等待賤疾之差復,伏乞竝命遞改,以便公私,臣無任煎迫兢惶涕泣祈懇之至,謹昧死以聞。批答見上以上燼餘
上在昌慶宮。停常參·經筵。
下直,通川郡守李昌齡。
左承旨李壄再度呈辭。入啓。加給由。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進白粥八合,水刺一合,間進別味,大便微有滑數之候,辰砂益元散調進,夜間寢睡安穩云矣,敢此問安。答曰,知道。無事矣。
禮曹,冬至使拜表吉日,來十月二十九日,方物封裹,同月二十七日推擇。啓。
今月十五日引見時,吏曹判書李畬所啓,臣素不解錢穀事,猝當宣惠廳重任,姑未知其顚末,而以戊寅以上諸般身布蕩減之故,內司貢物下人,有自惠廳代給役價之命,而明禮·壽進·於義·龍洞宮,四宮奴婢役價,亦令一體代給。內司則貢物下人,有應役之事,故曾有役價代給之例,而四宮則只是任掌等奴婢收貢時所食之物,今無所食,而已與內司貢物下人不同,似不宜代給役價。且以今年水旱觀之,其不免凶歉已決矣,國計民事,罔知攸爲,雖係舊例,亦宜預慮撙縮,以備災害,況此前例所無之事,非可創始,故惶恐敢達矣。領議政崔錫鼎曰,臣方帶賑恤廳都提調,而堂上專爲主管,臣未能詳知,然內奴婢身貢,有內間需用之事,蠲減之後,用度匱乏,勢所然矣,而國有定制,事體亦重,雖均是府庫之財,賑廳則公財也,內司諸宮則私財也,吏判之言,誠然矣。上曰,私宮役價,前例所無,勿給,可也。禮曹參判李寅燁所啓,三南儲置米,散在各邑,守令易於下手,故不能遵奉事目,或以改色貸民,或自官家貸用,而其不能留置,列邑大抵同然,朝家雖每每申飭,而有名無實,至於如此,誠極寒心。湖西楊津·貢津·安興,設倉儲穀之後,朝家多有所賴,今此三南沿邊及山郡中可合設倉處,設置倉庫,儲置米,逐年量宜收儲,以爲日後不時之需,誠合便宜,而亦不可不以此意詢問兩道而處之,下詢大臣,何如?領議政崔錫鼎曰,儲置米,姑無急用之事,而散處民間,不如設倉留置之爲着實矣。以西路田稅觀之,定都會捧留之後,糶糴甚爲不便云,此亦宜有些少弊端,然以積儲預備之道言之,設倉似好矣。左議政李世白曰,李寅燁,嘗以此爲言,臣嘗聞之矣,大同儲置之法,初則至嚴,故守令不敢任意斂散,而亦無未收之弊矣。近年以來,紀綱解弛,名以儲置,而或散在民間,或自官家貸用,大抵皆歸虛疏,脫有及時需用之事,將何以取資乎?誠極寒心矣。若令設倉收儲,則事似着實,雖未知各道事勢之如何,而楊津·貢津設立之初,論議亦多不一,而到今朝家之得力甚多,以此言之,則捧留各邑,有名無實,終不如設倉之着實矣。湖南則洪萬朝下去時,言及此事,則其意本自如此云,三南監司處,詢問便否後,處之似當矣。右議政申琓曰,各邑儲置米,意有所在,而守令任意斂散,留庫無多,事甚可駭,故從前或有別遣京官摘奸之時,今亦依此爲之,似有所益矣。李寅燁曰,臣亦欲以此仰達,而未及矣,曾有發遣郞廳摘奸之時,今年秋後,發遣郞廳,抽栍摘奸,則似爲着實矣。上曰,遣郞廳,抽栍摘奸爲宜,而使兩南監司,啓聞,可也。李寅燁又所啓,西北兩道田稅收米及關西精三壯等身布作米,今方散在各邑,此又難保其留儲,與三南一體設倉別儲之意,分付,而關西則鐵瓮·慈母兩城附近邑穀物,輸納於兩處,似爲便當。且精三壯,自今年身布,亦令依上年例,從自願作米之意,分付,何如?上曰,依爲之。吏曹判書李畬所啓,善治守令抄薦事,命下,所當擧行,而事體不輕,不敢容易爲之矣。頃日筵中大臣,以曾經監司之人,使各薦其按道時善治人,臣曹抄出前後按道人,則其數頗多,或在數十年之前,其時守令,今皆年滿,不可復用,或按道未久而遞,守令治否,必未及審察,此宜限以年數,且必經一二殿最者,然後可作薦主。以此更議于廟堂,抄出齊薦之人,啓下分付,待其畢焉,本曹以其薦,增減取舍于廟堂,抄錄啓達,似當矣。上曰,依爲之。
吏曹判書李畬上疏。大槪,臣之腐朽昏耗,決無再當文任之理,又以金吾事,臺斥峻嚴,召牌之下,不敢冒進,謹詣闕外,席藁陳懇,乞蒙鐫遞臣職,仍勘臣罪事。入啓。答曰,省疏具悉。卿其勿辭,安心行公。
府前啓,請李秀儁事。措辭見上請洪旣濟事。措辭見上請吳弼雄·閔重三事。措辭見上請李天挺事。措辭見上請李喜鼎事。措辭見上臣等,卽見刑曹罪人曺永植所供,則其所爲言,雖涉虛妄,而凶險不道之說,極其狼藉,至有指告之端,則凡在聽聞,莫不驚愕,當初之移送秋曹,雖出於顚妄不足治之意,而到今凶言旣發,將兵兩宰臣,泥首金吾之外,則事體所在,決不可但自該曹草草刑訊,請罪人曺永植,移送王府,依法鞫問。慶尙左水使黃震文,到任以後,抛棄軍情,自知年老,前路無幾,家且同道,馱載絡繹,軍民困於剝割,營屬疲於輦輸,怨聲載路,傳說喧騰,海防重任,不可付諸如此之人,請慶尙左水使黃震文,罷職不敍。高敞縣監韓益相,爲人昏劣,政委奸吏,侵虐小民,罔有紀極,還上捧收之際,乙丙以來,折米已納者,混同出徵,而民人等有以已納尺文來訴官庭,則稱以其時色吏身故,無憑可覈,一體督捧,怨聲載路,今春大同米,因稱念,許載私船,而船人輩,與色吏符同,過半偸食,未及發船,故爲沈水,則不曾査治其船格色吏,而更爲分徵於民間,闔境嗷嗷,如在水火,請高敞縣監韓益相,罷職。全州討捕使閔聖濬,爲人癡濫,全昧事體,逮捕賊黨之際,折辱守宰,騷擾閭里,刑杖輕重,一視賂物之多少,鄙瑣之誚,已不勝其喧藉,而以略干價物,分給寺刹,勒徵厚紙,厥數倍蓰,緇徒呼怨,多有離散,南來之人,莫不唾罵,請全州討捕使閔聖濬,罷職。答曰,不允。曺永植事,依啓。
院前啓,請李玄逸·沈季良等事。措辭見上請咀呪罪人仁禮事。措辭見上答曰,勿煩。
右承旨趙泰東,牌不進,依承傳罷職。
吏曹啓曰,承旨有闕,政事,取稟。傳曰,明日爲之。
兼文學崔昌大牌不進,依承傳罷職傳旨。傳曰,只推勿罷。
禮曹判書洪受瀗,辭職上疏。入啓。答曰,省疏具悉。事勢之妨礙,誠如疏辭,合有變通,謁聖進定於二十三日,卿其勿辭,調理行公。
傳曰,謁聖試場,移設於春塘臺者,以其妨礙於監試試場故也。今則謁聖進定於二十三日,監試退定於二十七日,更無拘礙之端,謁聖試所,仍爲設行於成均館事,分付。
左承旨李壄再度呈辭。入啓。加給由。
中宮殿·世子宮·嬪宮,藥房·政院·玉堂夕問安。答曰,知道。
備邊司啓曰,大政過限,應遷者積滯之弊,委屬可慮,而銓官之長,連有辭疏,不爲行公,兼帶文衡,係是曾經之任,泛論王獄,亦無可嫌之端,疏批已下,不當一向引入,吏曹判書李畬,卽爲牌招,俾無大政遷就之患。地部事務,不啻緊重,秋節已屆,必多區畫之事,而新判書徐宗泰,自鄕上來,不卽出仕,辭疏亦已批下,一體牌招,使之察任,何如?傳曰,允。
今月十五日引見時,別兼春秋,速爲差出,使之新薦事,榻前下敎。
禁府啓曰,刑曹罪人曺永植,移本府依法鞫問事,傳旨啓下矣。今方拿囚,而依法設鞫之意,敢啓。傳曰,知道。
傳曰,今日設鞫,則必有夜深之弊,且此非緊急之鞫獄,明朝待開門設鞫事,分付。
禁府,問事郞聽四,尹趾仁·南迪明·李東彦·尹憲柱。啓。
謝恩,大提學李畬。朝報
有政。吏批,以李濟爲廣州府尹,洪受疇爲兵曹參議,趙泰耉爲大司諫,吳命峻爲副修撰,徐文淑爲漢城庶尹,兪命凝爲持平,李碩亨爲禁府都事,盧世夏爲平安都事,鄭維漸爲掌令,權爲正言,金相稷爲正言。以上朝報
徐宗憲,以弘文館言啓曰,本館下番副修撰臣權尙游,以承文院隷習官,今日議政府褒貶坐起時,出去進參之意,敢啓。傳曰,知道。
又以觀象監官員,以領事·提調意啓曰,本監,專掌欽天曆象之事,一自大統曆變爲時憲之後,三曆日課,則曾在孝廟朝,天文學官金尙范,節使之行,入送北京,學得時憲法,且得書冊以來。自甲午爲始,我國家亦以時憲法,推算印布,而至於七政行度,則時憲法,未能學得,且無方書之可以推步。以此之故,近來行用,缺連以大統法推算,一監曆法,或以時憲印出,或以大統印出,揆以事體,極爲未安,頃於先朝癸丑年間,驪陽府院君閔維重,爲缺
李畬疏曰,伏以,臣以最下賤品,垂死殘骸,曾無尺寸才能,尺寸勞效,猥竊名位,厚缺主恩,自檢平生,無非罪戾,到今形殼雖存,神精都消,如將顚之木,皮甲無改,心腹朽盡,少有撼撓,摧敗立至,尙何可論於楹杗之用哉?自入朝之後,宿火添動,昏昏瞀瞀,作一行屍,對人迷茫,遇事惝怳,聽言則得尾忘首,作書則臨字失畫,顚倒錯謬,有同醉人。惟以症異疾痛,身未顚仆之故,迫於朝命,强起供職,銓曹半年,已非始意所到,而及重以王府之務,則臣寧有可堪之理哉?然臣目見國家不幸,大獄發於搢紳之間,若不速了此獄,殆無以爲國,臣實不自量,欲限其筋力所及,不住開坐,期速完結,此臣之一念所存,而亦不能自辦矣。至於軍國訏謨之任,錢穀料量之職,層疊委重,則臣雖欲强其一線之力,以當數日之責,而更不可得。況此詞苑提衡,爲任尤重,士習之汚隆,文敎之盛衰,非所敢論,而一時缺三行其必見僨敗,不待移缺而可知也。臣之日時陳章,實出懇迫之情,而溫批開勉,視若缺臣益增窘蹙,無地自措。且伏見諫臣之疏,深有慨於科獄之淹延,獄官之不肯任怨擔當,至以爲前日臺章旣已峻發,而後之繼此任者,亦無惕念開坐之意,臣於是,不勝瞿然悚慄之至。臣自受缺之命,已至五旬,中間行公之日,則固不敢無故廢坐,而逮遭狼狽,輾轉遷就,又緣僚席不齊,若一有故,更無推移之勢,以致停坐居多,臺臣之以此陳論,固其所也。然臣爲按獄之臣,若無惕念之意,則其爲罪,誠有不可勝誅者,揆以邦憲,死有餘責矣。臣方祗俟刑章之不暇,召牌之下,亦無承命之勢,謹詣闕外,席藁陳籲,伏乞聖明,察賤臣肝膈之懇,缺臺閣公議之嚴,先遞臣新兼文任,以重辭令,仍治臣金吾失職之缺以謝人言,不勝幸甚,臣無任震惕惶怖之至,謹昧死以聞。批答見上
禮曹判書洪受瀗疏曰,伏以,臣稟賦虛薄,自少善病,中年以後,患得奇疾,手脚缺腰膂牽掣,强起行動,輒至數日委頓,居常呻痛,缺蘇醒之時,自量病情,分宜廢捐,而戀德貪恩,遲回至此,缺致傷,理所難免。昨於藥院直廬之中,猝患毒痁,症情十分危惡,連痛六七次,幾至死域,離却之後,諸症百出,食飮專廢,元氣日漸虛脫。伏塊在胸,呼吸有時短促,支節麻痺之症,又復乘虛添劇,伏枕昏昏,喘喘欲死,職任所係,有不容含默者,亦不能收召精神,撰次文字,一日二日,已至後時。蓋臣之所欲言者,今番謁聖擇日之時,臣爲慮監試之未及出場,故以九月初六日擇入矣,政院以榻前所定奪,只在八月念後,還退草記,故以二十七擇進,而終有所難行者矣。大臣,以試士則設於禁院爲請,而自上允許,則可無大小兩科設場妨礙之患,而缺不無不便之端,蓋西泮堂之於聖殿缺三行後之山麓,以開新路,然後方可爲祭官,缺凡此數款,或妨礙於事體,或煩弊於工役,皆可念也。監科試場,曾因東學之地窄,多士蹂躙,致缺爲拓南宮,定以與泮宮竝設,而今年以有視學之擧,鄕儒輻輳,京試者必倍於前,以此兩所,尙患其難容,舍此則固無他可議,缺科日猶可以推移變通,今若或就前所擇定,而進行謁聖於缺退設監試於二十七日,或以二十七日行謁聖,而退行監試於九月之初,則兩科俱便,無可妨礙煩弊之慮矣。在前科日,固多屢改,況此兩日之相距不遠,日者之行會亦未久,追後分付,亦無所難,惟在聖明之裁處焉耳。此等缺之所當言,而臣之病勢如此,欲言未言,遷就至今,臣之缺固已多矣。況數日之內,連違四牌,逋慢之罪,在法難逭,伏乞缺諒臣疾勢之危毒,職事之逋負,亟命鐫削臣職名,仍勘臣罪,以幸公私,不勝大願,臣無任屛營祈懇之至,謹昧死以聞。答曰,省疏具悉。事勢之妨礙,誠如疏辭,合有變通,謁聖,進定於二十三日,監試,退行於二十七日,似或得宜也,卿其勿辭,調理行公。以上燼餘
上在昌慶宮。停常參·經筵。
禮曹啓曰,北道別設科吉日,推擇草記,傳曰,當初所定九月初一日,予意則當以爲稍晩矣。因北伯狀啓,有退定之擧,而九月念後,則北方早寒,無異深冬,日晷亦短,不便於試取。且武科之旬望間畢試,有未可必,而寒事之漸緊,不可不慮,其間事勢,更爲參酌,進定日字事分付事,命下矣。北方形勢,非如他道之比,日晷且短,不便試取,誠如聖敎,所當依聖敎進定日字,而式年監試·初試,定於八月二十日,文武科初試,定於九月初十日,今此別科試取日字,則取衷而定於九月初一日矣。今若進定於監試之前,則日子促迫,凡百應行之事,似難周旋。且監試試所,與別科試所,相距中間遠近,有難的知,擧子往來,亦必妨礙,故不得不定於九月初一日者,此也。監試之前,事勢旣如此,監試之後,必量其擧子往來之路程然後,可無窘急之患,而九月初一日之前,則日字亦爲太迫,似當以前定初一日仍行,而聖敎如此,何以爲之?敢稟。傳曰,依爲之。
京畿監司書目,楊根呈,以下吏金仲業渰死事。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺五合餘,薏苡粥一升一合,糯米元糜三合,夕間進肉味,仍以吐出,淸痰滑便,度數頻數,夜間寢睡,不如前夜之安穩云。臣等與諸御醫及儒醫等商議,則以爲膈間不平,便道滑數等症,乃是脾胃不和,且有停痰之致。六君子湯,加白芍藥煨·澤瀉酒蒸各一錢,神麴炒七分,砂仁炒硏五分,連進宜當云。此藥,今方煎入矣,敢此問安。答曰,知道。無事矣。
戶曹參判李光迪三度呈辭。入啓。只遞本職。
左承旨李壄三度呈辭。入啓。遞差。
司書李宜顯上疏。大槪,臣於直中,得聞母病危苦,情理煎迫,冒死呼籲,乞蒙遞免,以伸至情事。入啓。答曰,省疏具悉。爾其勿辭,救護母病。
府前啓,請李秀儁事。措辭見上請洪旣濟事。措辭見上請吳弼雄·閔重三事。措辭見上請李天挺事。措辭見上請李喜鼎事。措辭見上請黃震文,罷職不敍事。措辭見上請韓益相罷職事。措辭見上請閔聖濬罷職事。措辭見上答曰,不允。
中宮殿·世子宮·嬪宮,藥房·政院·玉堂夕問安。答曰,知道
春秋館官員,以領監事意啓曰,近來上下番翰林,連以兼春秋代行,事甚苟簡,曾經翰林中,別兼春秋啓下,使之從速新薦事,命下矣。所當卽爲擧行,而在前如此之時,翰林及被薦人,遭臺論者,必須先爲變通陞六,然後方議新薦。今此李明浚·朴鳳齡·沈宅賢等,被論之後,未有處分,尙在參下,別兼雖或啓下,有難卽爲新薦。李明浚等三入,時在罷職中,特爲變通,依前例送西,陞付司果後,差出別兼春秋,使之議薦,何如?傳曰,依啓。竝敍用。
京畿監司書目,龍仁呈,以大司憲崔奎瑞辭職上疏上送事,啓。答曰,省疏具悉。卿其念君臣之大義,更勿撕捱,俟母病間,上來行公。
推鞫問事郞廳尹憲柱外任,代李德英,啓。
左承旨李麟徵,右承旨尹世紀,牌不進,依承傳罷職傳旨。傳曰,只推,勿罷。
禮曹郞廳,以右議政意啓曰,穆陵·王后兩陵上莎草有頉處奉審事,臣與禮曹堂上,明將進去矣。觀象監提調及繕工監提調,皆有故,以禮曹·工曹堂上代行事,旣已啓下,而禮曹判書洪受瀗,病不得行公,參議未差,參判李寅燁,工曹參判柳之發,皆以禁府堂上,進參鞫廳之坐,無他推移之路,禮曹參議未差之代,令該曹卽爲口傳差出,工曹參議李彦紀,竝爲牌招,使之推移進去,何如?傳曰,允。
吏曹口傳政事,以李壄,爲禮曹參議。
館學儒生等黃夏弼上疏。大槪,臣等於文元公金長生從祀中寢之敎,竊有所慨然者,玆敢齊聲申籲於紸纊之下,伏願聖明,卽命有司,亟擧盛禮,使斯文增重,公議得伸,以副士林之望事。入啓。答曰,省疏具悉。從祀之請,予所靳許者,蓋出於愼重之意,而爾等益篤尊賢之誠,陳情不已,予用嘉尙焉。
罪人鄭金山·黃千金·全好一·金永男·朴次乭屎元情。傳曰,推鞫,姑罷。朝報
有政。吏批,以尹憲柱爲楊州牧使,高應文爲吉州牧使,趙以進爲司錄,李翊漢爲兵曹佐郞,尹趾仁爲校理,姜銑爲左尹,李彦紀爲工曹參議,宋相抃爲龍安縣監,李壄爲禮曹參議。以上朝報燼餘闕
上在昌慶宮。停常參·經筵。
下直,知禮縣監高可寅。
中宮殿·世子宮·嬪宮,藥房·政院·玉堂問安。答曰,知道。
藥房啓曰,朝來新涼乍動,伏未審聖體,若何?中宮殿症候,伏聞醫女來傳之言,昨日所進白粥五合,薏苡粥五合,辰砂益元散調進,湯藥一半進御,夜間寢睡,比前夜差勝,大便度數稍減云。臣等與諸御醫商議,則以爲元氣虛敗之中,脾胃不和,膈間痞滯之症,每每發作,而苦口湯劑,有妨進御,頃月上腕受灸後,不無滯氣消散之效。近日膈間及腹部,餘症間發,中腕受灸,亦合於卽今治法,而數日內頗覺涼生,自今日趁早受灸,宜當云。湯藥亦爲依前煎入,以冀其勉進矣,敢此問安。答曰,知道。無事矣。
中宮殿受灸後,中宮殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
禮曹判書李寅燁上疏。大槪,臣於科期進退,不無愚賤之見,敢此陳稟,伏願下詢廟堂,速賜裁處,俾無科事掣肘之弊事。入啓。答曰,省疏具悉。疏辭,令廟堂稟處。
兵曹口傳政事,副司果閔鎭遠。
府前啓,請李秀儁事。措辭見上請洪旣濟事。措辭見上請罪人吳弼雄·閔重三事。措辭見上請李天挺事。措辭見上請李喜鼎事。措辭見上請黃震文事。措辭見上請韓益相事。措辭見上請〈閔〉聖濬事。措辭見上答曰,不允。臺閣論人,事係武臣,則必曰馱載絡繹,寧有以武爲名者,率皆貪虐之理哉?似此措語,予嘗病之,至若閔聖濬事,頃年因嶺伯褒啓,有調敍之命,則今玆所論,亦安知不由於風傳之爽實乎?竝勿煩論。韓益相事,依啓。
中宮殿·世子宮·嬪宮,藥房·政院·玉堂夕問安。答曰,知道。
左承旨李麟徵上疏。大槪,滓穢之蹤,決難復廁邇列,且緣疾病倍苦,嚴召之下,未得趨承,誅罰不加,異恩荐至,惶恐感泣,無以報答。其在臣分義,宜卽祗謝,而顧臣情勢,萬萬難冒,猥將血懇,仰溷宸聽,乞速鐫改職名,仍勘臣違慢之罪事。入啓。答曰,省疏具悉。爾其勿辭,從速察職。
持平柳泰明啓曰,臣以慶尙左水使黃震文及全州討捕使閔聖濬事,有所連啓矣。卽伏承聖批,則以似此措語,予嘗病之爲敎,一則亦安知不由於風傳之爽實爲敎,臣於是,不勝瞿然之至。臣以無似,猥叨言地,絲毫無裨,浹月蹲冒之餘,只論一二武弁,臣固自知疲軟之甚,而然其貪饕不法之狀,旣有所聞,無異目見,則其在臺體,亦何可以諉武弁,而闊略其罪,不爲之刺擧乎?夫震文之爲人庸懦,年紀且衰,不合閫任之狀,通朝之所共知也。曾莅峽邑,目見火賊之隳突邑底,而龜縮衙中,不爲追捕,及除此任,卽遭臺評,公議所在,亦可見矣。逮夫到任之後,不少懲畏,家在柒谷,馱載絡繹,傳說狼藉,人皆唾罵,則尙可以以武弁爲名,而爲之寬恕乎?至於聖濬之事,臣固稔聞之久矣。猶慮夫風傳之言,或未盡信,方欲更加探問而處之,適於政府參謁之際,三僚齊坐,所聞如一,請罷之論於完席,而其非爽實,此焉可知。若夫頃年褒啓,臣固未詳其事狀之如何,而設令聖濬,果有可褒之事,盡如方伯之啓,而伊後所犯,若彼喧藉,則亦可以此之故,曲加容貸乎?以一事蓋一人,古訓所戒,況當此國法不嚴,貪風不戢之日,旣知其有實狀,而徒以一時褒啓,不爲論執,則臣未知臺體果如何也。噫,殿下於武弁之啓,固疑臣之凌蔑武臣,而臣之愚意,竊恐殿下於聽納之際,反有輕視臺閣之病也。臣於悚恧之餘,亦不能無憾於天地之大也。臣旣仰承未安之敎,不啻縷縷,此無非如臣庸陋不能見信於君父之致,將何顔面,晏然苟冒於臺端乎?請命遞斥臣職。答曰,今玆臺批中云云,有何輕視底意,辭氣不平至此乎?近來臺閣論事,一有開陳,其是非,則或謂之薄待,或謂之輕視,輾轉乖激,惟事好勝,似此氣習,予實不取也。勿辭,退待物論。
禁府罪人曺永植,刑問第四度,承服。朝報
有政。吏批,以羅重器爲刑曹正郞,徐宗泰爲知義禁,李彦經爲兵曹正郞,權尙游爲副修撰,趙泰老爲副校理,嚴緝爲內醫院提調。
南弼星,以都摠府言啓曰,今日入直軍士,中日習射,請出標信。傳曰,知道。
徐宗憲,以弘文館言啓曰,本館上番校理臣尹趾仁,以推鞫問事郞廳,今日坐起時,晝仕出去之意,敢啓。傳曰,知道。
又以內醫院官員,以都提調意啓曰,文學閔鎭遠,以內殿病患,連日留待於闕中,朝夕有入侍之事,昨日以朔試射不進,罷職,令該曹,口傳付軍職,以爲冠帶出入之地,何如?傳曰,允。
南弼星,以兵曹言啓曰,今七月二十六日,永禧殿酌獻禮擧動時,各樣差備軍之數,至於五百四十一名之多,而各處派定軍士,除出定送之外,其餘不足二百八十二名,他無推移之路,依前例給價次,坊民調用之意,敢啓。傳曰,知道。
又以義禁府言啓曰,今日鞫廳相値,科獄罪人等,不得加刑之意,敢啓。傳曰,知道。
傳于南弼星曰,日昨引見時,訓鍊·御營兩大將勿待命事,下敎矣。昨見御營廳草記,則習陣,以大將待命頉啓矣。今則獄事幾至收殺,勿待命事,兩大將處,更爲分付。
左議政申琓,禮曹參議李懋,工曹參議李彦紀啓曰,臣等進詣穆陵奉審,則懿仁王后陵上莎草萎黃處,前日書啓中,自申方至辛方,自寅方至巽方,自丑方至寅方等處,經潦之後,多有根莖抽蔓之處,今不必擧論,而自申方至子·丑方莎草,或有間間枯損之處,亦有雜草茂盛之處,雖不得一一尺量,擧其大處而言之,則或有廣十三尺·高三尺之處。或有長廣數尺之處,根莖枯損,更無接續之望。仁穆王后陵上莎草,自癸方至丑·寅方,枯損處廣十二尺·高十一尺,其餘亥·子方及乙卯方,枯損處缺無復蔓延之勢矣。夏間奉審時,以爲缺二行更爲細察,則潦水之後,雖或有庫庫萌生相接之處,而其他執頉之處,尤多於前日。潦雨旣霽,秋節已屆,則已枯之根莖,前頭更無接連茂盛之理,修補之擧,誠不可已,令該曹擇日擧行,何如?傳曰,依啓。
禮曹參判李寅燁疏曰,伏以,昨因本曹判書洪受瀗陳疏,有謁聖進退,監試退行之命矣。竊念今此兩科之進退者,蓋緣啓聖祠香路之難便,而當初營建之時,缺明倫堂北墻,別拓他逕之議,而未及矣。今若缺聖旨焉。夫監試,旣退於八月二十七日,則距東堂,不過一旬,京中監試之出榜於其前,固未可必至於外方。兩科試所相近,則已若在數三日程,則京試官之出榜轉赴,尤似有窘速之患,此不可不變通也,而況北道別科,則乃在於監試終場翌日,南·北關監試試場,與別科試場,中間遠近,不能的知,而雖定在隣邑,其赴監試者,必不及往赴於別科也審矣。四五年經營之餘,試期又如是促迫,使不得觀光於希闊之科,則原初慰悅之擧,恐爲落莫之歸,此尤不可不慮者也。誠宜速開啓聖祠香路,而仍存諸科前定之日,則事體無苟簡之弊,擧子有往來之便,而若以退定之命,難於反汗,則東堂與北道別科,宜令次次少退,俾無科事掣肘之患。伏願聖明,下詢廟堂,速賜裁處焉。臣無任激切屛營之至,謹昧死以聞。答曰,省疏具悉。令廟堂稟處焉。以上燼餘
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓〈曰〉,伏未審夜來,聖體,若何?中宮殿症候,伏聞醫女來傳之言,昨日所進水刺二合,白粥三合,薏苡粥一升,湯藥不爲進御。夜間寢睡,不至全然不安,腫口膿汁,或淡或濁,連次流出,脚部痛候,近來姑不發作云。湯劑雖不進御,亦當煎入矣,敢此問安。答曰,知道。無事矣。
平安監司李世載上疏。大槪,臣一出關外,丘墓隔絶,區區霜露之感,有所不能自堪,未辭天陛之前,願得恩暇,往省父母墳山,以伸人子至情事。入啓。答曰,省疏具悉。卿其依疏辭往省焉。
右承旨尹世紀辭職上疏。入啓。答曰,省疏具悉。爾其勿辭,調理察職。
江原監司書目,道內農事亢旱之餘,又繼以浹月潦雨,川反覆沙,水沈之患,在在皆然,餘存各穀,無不被害,前頭民事,節節可慮事。
罪人曺永植,年四十五矣。今此矣身所告,專出嫉怨,同類必欲構殺之致,而矣身除下之後,累年失料,無以資生,不勝怨毒,出此凶計,許多辭說,皆是矣身捏造陷人之計。至於援引兩大將及金春澤事,蓋以將兵之臣,異於他人,易致人驚動。全好一等,俱是金知事陪羅將,則亦異於他羅將,故必欲使好一等,入於死地,所謂訓將家旌門一款,旣立之後,人所共知,而急於陷人,不覺其日月先後之差違矣。中宮殿問安時,黃千金不道之言一事,此亦出於矣身誣陷之計,白地構出,各項凶言,旣無指嗾之人,皆是矣身之所做出,誣告的實。只罪斬不待時,籍沒家産事。
中宮殿·世子宮·嬪宮,政院·玉堂夕問安。答曰,知道。
掌令鄭維漸啓曰,日昨諸僚之齊會也,以慶尙左水使黃震文,全州討捕使閔聖濬事,相議論啓矣。昨承聖批,責之以措語之過當,疑之以風傳之爽實,臣不勝瞿然慙恧之至。夫閫帥之職,責任難於稱塞,脂膏易於自潤,故近來居是任者,鮮免肥己善事之誚,臺閣之隨聞彈劾,以勵其餘者,固其職耳。此豈偏惡武弁而然哉?今此震文臨老黷貨之狀,已悉於同僚之避,不必疊牀,而至於聖濬之恣行不法。旣如彼,則何可以前日之猥被褒啓,有所容貸乎?凡人之行己居官,得失能否,前後異同者,例多有之,則又何可以一時褒奬,斷其平生也哉?此無非如臣無似,忝叨臺席,言不見信之致,其何敢晏然仍冒於言議之地乎?請命遞斥臣職。答曰,勿辭,退待物論。
執義魚史徽啓曰,臣於日昨,與同僚齊會於政府參謁之坐,而有以黃震文·閔聖濬事,發論於席上,臣略以消詳之意,有所酬酢,則僚臺所聞,不啻明的,故果爲相議論啓矣。昨伏見答本府啓辭之批,則不惟不賜允兪,反下未安之敎,臣不勝瞿然慙恧之至。臺閣論人之際,非不十分詳審,而遠外傳聞,或不無事實之差爽,則聖敎所謂安知不由於風傳之爽實者,臣亦不以是爲不然,而若因一時之褒啓,斷定其人之到處善治,則臣未之信也。至於黃震文事,同僚之避,旣已備陳所聞,則臣不必更爲疊牀之語,而隨聞論劾,臺體則然,何可諉以事係武臣,而曲爲之容貸乎?如臣無似,忝叨言地,曾不能出一言畫一策,以效匡救糾正之責,而草草論啓之事,只及於一二武弁,疲軟甚矣。今承聖敎,警責至此,則決不可强顔仍冒於臺次,請命遞斥臣職。答曰,勿辭,退待物論。
備邊司啓曰,以禮曹參判李寅燁上疏,前頭諸科日字變通事,令廟堂稟處事,命下矣。今此謁聖及監試,互換進退,因禮曹判書洪受瀗陳疏,一則爲啓聖祠香路之不便,一則爲棘圍前輦過之未安,而第以明倫堂北墻香路拓開,元無妨礙之端,泮水堂前路,步輦行過,亦無未安之事,而在泮考官,自有臨時下庭之前例,則玆數件事,恐非可論。至於監科之與東堂北科之日字,俱甚迫窄,鄕試考官之轉赴都會,北路擧子之竝觀兩科,其勢誠難,果如疏內辭意,不但科期累次變改之爲未安而已。若依前定監試初試,行於八月二十日,謁聖八月二十七日,則旣無形勢難便之慮,亦無事體苟簡之患,使之依此擧行,何如?傳曰,允。
禮曹判書洪受瀗上疏。大槪,臣之病勢沈篤,萬無復起爲人之望,況當永禧殿展謁之時,尤不可暫時仍冒,伏乞亟賜遞免,以幸公私事。入啓。答曰,省疏具悉。替導之任,當令次官替行,卿其安心勿辭,調理察職。
訓鍊都正李弘述上疏。大槪,蒙被恩私,得保微命,汚衊罔極之冤,雖已洞燭,狼狽悶迫之情,猶未獲畢伸,不避猥越之誅,敢此呼籲。伏乞亟賜遞削臣本兼諸任,以尊國體事。及韓城君李基夏上疏。大槪,臣卒被凶言,精魂盡喪,席藁金吾,恨不能便卽引決,尙自容息於覆載之間矣。天鑑孔昭,罪人伏辜,特敎荐降,使勿待罪,臣感激涕泣,不知死所。顧臣所遭,職帶將任之致,決不可仍冒於職次,玆敢冒死呼籲。伏乞聖慈,亟許鐫改,仍命刊名朝籍,置之冗散,以終天地生成之澤事。入啓。答曰,省疏具悉。此等虛妄之言,何足掛置?卿其體予至意,安意察職。
館學儒生黃夏弼等再疏。大槪,臣等以文元公金長生從享文廟之意,有所申請,及承聖批,乃以予所靳許者,蓋出於愼重爲敎,臣等尤有所抑鬱,而不能自已者。玆敢不避煩瀆,更籲於宸嚴之下,伏願聖明,夬從公議,亟擧縟儀,以副中外士林之望事。入啓。答曰,省疏具悉。昨者之批,已諭予意矣。朝報
議政府司錄趙以進,以三公意啓曰,本府坐起,三公入來時,東西壁及舍檢以下,例爲祗迎於階庭,而曾前謬規,舍人不爲折腰,只下庭平立云。凡大小諸各司官長起坐,則郞屬之折腰祗迎,自是通行之法例,況相府事體,與諸司自別,舍人偃然自如,事極未安,故今當本府褒貶之坐,申飭下吏,俾勿如前失體,舍人投刺時,亦以言及矣。臣等循次入門之際,舍人尹趾仁,立在庭中,終不折腰,自以爲不墜古風。設有中間謬規,本不當膠守,前輩名公爲舍檢時,不待分付,致敬迎送者,間多有之,則趾仁之旣聽分付之後,不肯奉行,猶襲前謬規,殊極未安,不可仍以置之。尹趾仁從重推考,自今定式,勿循謬規,送迎如例,少革年少名官驕蹇之習,何如?啓依允。以上朝報
徐宗憲,以弘文館言啓曰,本館下番副修撰臣權尙游,以禁衛郞廳,今日坐起時,晝仕出去之意,敢啓。傳曰,知道。
南弼星,以義禁府言啓曰,誣告罪人曺永植,不待時處斷事,承傳啓下之後,卽當行刑,而法典內,夜未明勿行死刑,故去夜鞫廳罷還時,預書草記,使之待承傳啓下,卽爲進呈矣。今聞承傳旣下後,中間羅將,稽滯不傳,書吏亦不致察,所書草記,不卽進呈,以致日明,而其間無啓稟之擧,不勝惶恐待罪。書吏·羅將,則今方移刑曹推治,而入直都事,亦難免不察之失,推考警責,何如?傳曰,依啓。勿待罪。
又以備邊司言啓曰,以禮曹參判李寅燁上疏,前頭諸科日字變通之事,令廟堂稟處事,命下矣。今此謁聖及監試初試,互換進退,因禮曹判書洪受瀗陳疏,一則爲啓聖祠香路之不便,一則爲棘圍前輦過未安,而第以明倫堂北墻香路拓開,元無妨礙之端,泮水堂前路步步行過,亦無未安之事,而在泮考官,自有臨時下庭之前例,則玆數件事,恐非可論。至於監科之於東堂北科日字,俱甚迫促,鄕試考官之轉赴都會,北路擧子之竝觀兩科,其勢誠難,果如疏內辭語,不但科期累次變改之爲未安而已。若依前定監科初試,行於八月二十日,謁聖行於八月二十七日,則旣無形勢難便之慮,亦無事體苟簡之患,使之依此擧行,何如?傳曰,允。重出
以黃海監司狀啓,瑞興等官居嚴貴永等渰死事,傳于李麟徵曰,渰死人等,令本道恤典擧行。
又以禮曹言啓曰,大臣奉審後啓辭,穆陵王后兩陵莎草枯損處,擇日修補事,啓下矣。修補吉日,令日官推擇,則來十月十二日卯時爲吉云。以此日時擧行,而事目則臨時磨鍊之意,敢啓。傳曰,知道。
又以禮曹言啓曰,來八月十五日,大殿誕日陳賀時,王世子進箋·陳賀等事,當爲依例磨鍊擧行,而王世子方在侍藥之中,陳賀一節,何以爲之?敢稟。傳曰,勿爲磨鍊。
又以禮曹言啓曰,因備局啓辭,謁聖退行於前定八月二十七日事,允下矣。文廟酌獻禮後試士,則依前定奪,春塘臺設行乎?敢稟。傳曰,依爲之。
又以義禁府言啓曰,誣告罪人曺永植,旣已承服正刑,依律文籍沒一款,令各該司奉承傳擧行,何如?傳曰,允。
又以禮曹言啓曰,卽接宗廟署牒報,則外大門,例以部將卒軍士三名,守門看檢矣。今二十七日早朝,白馬超入門內,事甚驚駭,卽爲驅出,而守門軍士等,難免不能看檢之罪,此實曾所未有之事,不勝驚駭。守門部將罪狀,令攸司稟處,軍士及馬主,竝令該曹從重治罪,何如?傳曰,允。
又以禁府言啓曰,今日罪人行刑,科獄罪人等,不得開坐加刑之意,敢稟。傳曰,知道。
南弼星啓曰,行大司憲崔奎瑞,掌令崔啓翁在外,執義魚史徽,掌令鄭維漸,持平權詹呈辭,持平柳泰明避嫌,退待今日,以監察茶時之意,敢啓。傳曰,知道。
右承旨尹世紀疏曰,伏以,臣以病遞職屬耳。病情彌重,有加無減,南宮恩命,無望出肅,尋單請啓,實出不獲已也。不意銀臺新命,又下於負席俟罪之中,臣誠撫躬自悼,罔知容措。顧臣賤劣,無分寸事君長物,惟以筋力奔走,竭誠供職,思效塵露之補。不幸中歲,深傷土祟,病不離身,少失將攝,輒抵危劇之境,重以禍釁餘喘,浦柳易衰。比年以來,病狀日就沈痼,醫治少無見效,種種危惡之症樣。煩猥有難悉陳,恩除之下,亦不敢每每言病,黽勉乍出,旋卽乞遞,間或有坐速逋慢之誅,究其情則實甚矜憐,論其迹則合被重譴,而仁天宏覆,不置罪科。臣非木石,寧不感激,未死之前,期盡區區犬馬之誠,而第臣卽今所患,本病之外,添得暑瘧之疾,食飮專廢,眞元大敓,委倒不省。方在人鬼未分中,實無扶將自力之望,昨於嚴召之下,竟未趨詣。只推之命,特下於常格之外,臣是何人,荐蒙誤恩,乃至於斯耶?缺病裏惶蹙,若添一恙,伏乞天地父母,俯諒缺二行。
平安監司李世載疏曰,伏以,臣忝備藩任,啓行有日,一出關外,丘墓隔絶,區區霜露之感,誠有所不能自堪者,欲於行前,一得省掃,而臣之父母墳山,各在於廣州·抱川之地,兩處往來,當費四五日字,係官之身,不敢私自作行,玆敢不避猥越之罪,仰瀆於天地父母之前。伏乞聖慈,洞諒悲懇,特給恩由,俾此螻蟻微臣,得申人子至情,不勝幸甚,臣無任兢惶懇祝之至,謹昧死以聞。答曰,省疏具悉卿懇。卿其依疏辭往來焉。
吏曹參判趙泰采疏曰,伏以,臣母病深重,情理悶迫,不避嚴誅,屢上辭章,瀆擾之罪,自知難免。幸賴悶天之下,曲副由中之懇,使臣得有歸覲病母之日,感戴洪私,隕結難酬,不意天官亞席之除,遽及於萬萬無似之身,臣誠驚惶踧踖,不知措躬之所也。臣本庸陋,百不猶人,猥蒙拂拭,躐躋宰列,從前玷冒,已多竊吹之譏。況今所叨之職,地望自別,如臣無狀,尤豈有一分可堪之理哉?凡副貳之官,率皆參佐剩優,而至於銓曹,則異乎諸司。人物之進退,仕路之通塞,無不與知,苟非才識素著望實俱稱者,則莫宜居之。臣則與世齟齬,素罕交遊,時議物情,有同聾瞽,初不自量,冒昧承當,則嗤點之來,固不暇恤,而僨敗之至,自可立現,臣何敢不揆才分,若己固有以貽名器之辱哉?且大政不遠,而緣臣在外,致令僚席不備,以公以私,尤不可一日虛帶,玆敢出聲呼籲於宸嚴之下。伏乞聖慈,諒臣之言出肝膈,讓非虛飾,遞臣新授職名,以重官方,以安微分,不勝幸甚。臣無任屛營之至,謹昧死以聞。答曰,省疏具悉。卿其勿辭察職。
李基夏疏曰,伏以,臣猝聞不忍聞之凶言,驚駭震慄,心神錯莫,不知所出,席藁泥首。俯伏金吾之外,只恨㤼懦無勇,不能便卽引決,以明其心,而猶且容息於覆載之間也。凶人之計,靡所不有,當此之時,臣之得保家族,復見天日,亦不敢必,而乃者天鑑孔昭,鬼蜮莫逃,淑問之下,情節畢露,曾不移日,罪人伏辜,缺臣感激攢祝,涕泗橫迸,不知死所,尙缺二行誣罔,謂臣或可加以此名,此臣所以涕泣而自傷者也。今臣被此凶誣,蓋緣身帶將任,則尙可知戒,斂迹回避。其在聖朝,亦宜收臣兵柄,以爲終始保全之地,豈容一刻仍冒,復尋已覆之轍哉?且臣震驚之餘,忸悸成疾,數日之內,精魂都消,惝怳癡保,便同喪性之人,卽此一款,亦無任職居官之望。玆敢刳肝瀝血,冒死呼籲於天地父母之前,伏乞聖慈,特加哀憐,將臣所帶將任,亟先遞改,仍命刊名朝籍,置之冗散,以卒生成之澤,千萬幸甚。臣無任涕泣懇迫之至,謹昧死以聞。批答見上
禮曹判書洪受瀗疏曰,伏以,臣毒痁餘症,種種危惡,沈淹牀席,不能起動,前後召命之下,輒犯違慢之罪,憂悶慄恐,只俟嚴譴之加,不意猥陳辭疏,反承調理之命,臣尤增惶蹙,不省所以容措也。近者因服妄藥,諸症日臻沈篤,元氣大虛,糜飮專廢,精神皆瞀,如在夢境,肢體痿弱,不識痛痒,胸膈痞滯,目視眩亂,喘發氣促,若將垂絶。以此病狀,實無復起之望,仍致曠廢,已浹兩旬,揆以私分,萬萬惶悚。況永禧殿展謁之期,只隔數日,臣之職任,尤不可暫時仍冒。伏乞聖明,諒臣疾勢之難强,察臣血懇之由中,亟命鐫遞臣職名,以重國事,以安私分,不勝幸甚。臣無任屛營祈懇之至,謹昧死以聞。批答見上
訓鍊都正李弘述疏曰,伏以,臣雖萬萬無狀,義則國家休戚之臣也。聖明不察臣不肖,猥加拂拭,謬膺重寄,臣自受任以來,夙夜憂懼,若負譴尤。不但人非必有鬼責之憂,居常耿耿于中,每欲一暴微忱,得以釋負歸死松楸,是臣蓄積,而只以國恩未報,私悃難達,黽勉承當,蓋不獲已,一日二日,時月已多,不能早自決焉,固臣之罪戾也。不意今此罔測之言,遽出於凶賊之口,臣猝聞此言,魂飛魄散,肝膽如割,席藁金吾,求死不得。聖明在上,天日鑑臨,言之凶狡,事之虛妄,業已洞燭無餘,勿令待罪,使之察任之命,旋下於蒼黃罔極之中,聖渥如天,必欲全安,銜感恩私,涕淚盈衿。微臣汚衊之冤,雖已蒙洞雪,而狼狽悶迫之情,猶未獲畢燭,臣誠惶恐,益無所措。第念朽木生蟲,空穴來風,實是善喩,亦理之常,歷數中外,武弁何限,而凶賊之擧臣而騰諸口舌者,以臣所帶之職,將領也,所掌之任,則重任,故隱然揣摩,肆然閃弄,自以爲一言發口,易以惑衆,而曾不知天鑑孔昭,魑魅莫逃,妖賊吐實,邦刑斯正,而然臣所帶,非此衆任,則彼賊何由而擧臣?臣旣發於賊口,則重任,決不敢仍帶,快賜辨釋,依舊職任。在聖上體下之仁,則天覆海涵,顧微臣自處之道,則何敢偃然無所顧忌乎?古人與惡人言,猶云若將浼焉,如以朝衣朝冠,坐於塗炭。況此妖賊之喙,所汚缺塗炭,人臣一聞此言,不可一日偃息於覆載之間,缺二行哀憐,終始濟活。臣本職及御營大將·捕盜大將之任,竝命鐫削,俾臣危蹤,得免顚沛,安分待盡,則雖死之日,如生之年,不勝瞻望踧踖血泣祈懇之至,謹昧死以聞。批答見上
生員黃夏弼等疏曰,伏以,臣等竊惟,先正臣文元公金長生從享文廟之請,實士林公誦之論,百世以俟而不惑者也。乃者縟儀將擧而中寢,臣等竊不勝慨然之至。乃敢相牽呼籲,以冀天聽之感回者,實恃我聖上,學明於知德,誠篤於尊賢,初雖持疑於致愼之論,終必快允於共公之請矣。及承聖批,乃又以予所靳許者,蓋出於愼重之意爲敎,臣等相顧訝惑,悼心失圖,繼之以抑鬱也,臣等請冒萬死,更明其不然也。臣等謹按,魯論季文子三思而行,子曰,再,斯可矣。程子釋之曰,再則已盡,三則私意起而反惑矣。朱子又以爲,君子務窮理而貴果斷,不徒多思之爲尙。今我殿下,於長生從祀之論,前因先正之議,有收議之命,後於多士之疏,下稟處之命,殿下之思,可謂審矣。今因諸大臣之議,有所持難,而終靳夬許,則不幾於三思之過,而不歉於果斷之明耶?大凡事在是非,疑信之間,則從違之際,不害爲審愼,而缺從祀之請,則內自館學,外至八路,相繼陳章二十餘年,則一國之公議,固缺長生之道學,景慕尊德之意,溢於前後批旨,缺今日不若徐俟百世也耶?噫,不世之盛典,固有待於聖明之時,以殿下之聰明睿智,必欲振起斯文,挽回世道,凡諸曠闕之典,無不次第修擧,而獨於長生腏食之禮,有遲回等待,而不卽斷行,則臣等安得無憾於天地之大,而亦恐斯禮也,終無可行之日也。臣等俱以蒙學晩生,其於長生宏道邃學,雖不敢側窺妄論,祗以昭在人耳目者言之,其所纂禮家諸書,實朱子之所未遑,勉齋之所未備,而天秩民彝,毫分縷析,大小由之,公私通行,卓然爲萬世法程,則其有功於世敎,雖謂之擴前賢所未發,不爲過矣。在漢儒鄭衆諸人註釋周禮,未免傅會之譏,而猶以尊經之功,列於聖廡之享。況長生,以淵源門路之正,道德學問之盛,兼有集成禮書之功,而崇報之典,有所未盡,則不但爲一時士林之痛恨,千載之下,亦必竊議而爲殿下深惜之矣。抑臣等,尤有所未曉者,殿下不知長生之道學淺深,初無肯允之意,則臣等固無所冀望,而殿下旣令該曹稟處,則是欲將以擧盛禮也。今玆中寢之擧,蓋由於大臣之獻議,而以其獻議觀之,不過無事體之較重而已。若其道德學問,則未嘗敢容議焉,折衷群議,斷而行之,其不在於殿下乎?莅君師之位,任敎化之責,衛護斯文,扶植正論,亶在今日,而過於留愼,不循公論,致令士氣益沮,邪說益肆,則其爲世道之憂,有不可勝言。以殿下之明聖,何不念及於斯,而翻然改圖也歟?臣等忝居賢關,久沐聖化,目見斯文莫大之禮,廢閣而不擧,聖上尊賢之誠,有始而罔終,實有所憂歎,而不能自已者。玆敢不避煩複,齊聲仰陳於宸嚴之下,伏願聖明,深戒於季文之三思,勿撓於群議之持重,夬回乾斷,速賜兪音,俾縟禮亟擧,斯文增重,則士林幸甚,國家幸甚,謹昧死以聞。批答見上以上燼餘
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺六合,白粥二合,薏苡粥一升,夜間寢睡稍安云。諸御醫等以爲,湯劑連日煎入,不爲進御,今姑停止,中腕穴受灸,今日趁早爲之宜當云矣,敢此問安。答曰,知道。無事矣。
平安監司書目,新授職名,萬不近似,乞遞職名,以重名器,以安微分事,上疏上送事。啓。答曰,省疏具悉。卿其勿辭察職。
中宮殿受灸後,中宮殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
黃海監司書目,瑞興等官呈,以人物渰死,至於五名之多,事極驚慘事。
黃海監司書目,金川呈,以金召史等,爲虎囕殺事。
政院啓曰,京兆,詞訟重地,不宜久曠,且擧動,當爲導駕,而判尹未差,左尹姜銑,右尹李益壽,除授累日,尙不肅拜,竝卽牌招察任,何如?傳曰,允。
吏曹啓曰,來二十七日,都目政事爲之之意,敢啓。傳曰,知道。
左參贊金鎭龜上疏。大槪,日月至明,凶賊伏辜,而危怖之餘,不得不仰暴血懇,冀蒙鐫遞臣本職及守禦使之任,仍命刊名朝籍,以安私分事。入啓。答曰,省疏具悉。凶人誣罔之言,何足爲嫌?須體至意,安心行公。
領議政崔錫鼎上疏。大槪,儒疏,論諸大臣獻議之事,臣亦難晏然,乞遞職名事。入啓。答曰,省疏具悉卿懇。儒疏云云,別無深意,卿勿過嫌,安心行公。仍傳曰,遣史官傳諭。
備邊司啓曰,今日本司坐起出令,而堂上應參者,只二員。除在外及實病應頉外,左參贊金鎭龜,戶曹判書徐宗泰未肅拜,訓鍊都正李弘述,韓城君李基夏,禮曹參判李寅燁,皆稱病不進,不得備員開坐,事甚未安。將臣等數人,今無情勢難安之事,地部公務之積滯,亦涉可慮,未肅拜及病不進人員,竝卽牌招察任,何如?傳曰,允。
府前啓,請李秀儁事。措辭見上請洪旣濟事。措辭見上請吳弼雄·閔重三等事。措辭見上請李天挺事。措辭見上請李喜鼎事。措辭見上請黃震文事。措辭見上請閔聖濬事。措辭見上臺閣重發之論,卽係一時之公議,則不可以一人偏私之意,遽爾停止也,決矣。近年以來,公議不嚴,臺體漸乖,已所不欲參涉,則不問公私是非,輒卽停止,此所以有丁道徽·李文興·洪柱震輩之伺間,擅停重論之駭擧,而啓日後無窮之弊者也。前後臺臣之蔑公議擅遏重論者,今雖不可一一追劾,而試就近日尤甚不韙者論之。己巳一榜削版之啓,關係名義之重,至如金吾堂上請罷之啓,翰苑諸人削薦之論,或出公共之議,或係重發之論,爲臺官者所見,苟爲不同者。唯當以不欲隨參之意,措辭自列,以俟公議之許否,而停之亦未晩也。其何敢乘時闖發,强自獨停,以爲取諛於被劾者之計哉?三司言議之地,軟熟成習,迄未有一言規警者,臺體所關,不可以事在旣往而置之。請當該停啓臺官呂必重·尹憲柱·鄭維漸,竝命罷職。禁府都事魚史周,以重囚之妹壻,自齋郞移授本職,劾正之論,至發臺席,而冒沒行公,不知辭避,物情莫不爲駭,請禁府都事魚史周汰去。竝引嫌而退。馱載之語,旣據實狀,貪暴之政,竟背前褒,則隨聞糾刺,職所當爲,未安之敎,不必爲嫌,請持平柳泰明,執義魚史徽出仕。答曰,不允。近來臺閣論議,日漸乖激,風波累起,寧息無期,予之慨惋,固已久矣。今玆停啓臺官罷職之論,雖托以臺體,而實有挾雜之意,殊甚不韙,而至於取諛於被劾者之說,尤可笑也。勿爲煩論。處置事,依啓。
中宮殿·世子宮·嬪宮,藥房·政院·玉堂夕問安。答曰,知道。
忠淸監司書目,尼山呈,以副修撰尹行敎辭職上疏上送事。啓。答曰,省疏具悉。爾其勿辭,上來察職。又書目,道內各邑付種移秧各穀,多被風蟲雨災,所傷非細。及其風止雨霽之後,日氣甚熱,庶有回蘇之望,木花則潦雨所害,結顆頗稀,黍粟最爲不實,豆太漸向茂盛,而今月以後,亦有數得暴注之雨,水邊田畓,覆沙浦落之患,又加一層民事可慮。新昌縣海溢,亦係變異事。
吏曹啓曰,本曹都目大政時,不可無實郞廳,而佐郞崔昌大,特敍復授之後,亦不出肅,至於不參槐院褒貶,終無行公之意。勢當更出他郞官,然後可爲大政,而前擬之人,本曹堂上相避外,無故可擬之人絶乏。前文學閔鎭遠,又以朔試射不進,見罷,無以備望,合有變通之道,而臣曹不敢循例請敍,何以爲之?敢稟。傳曰,敍用。
傳,前文學閔鎭遠,敍用。
持平權詹啓曰,臣竊病夫近日臺閣之上,所論輒加於單寒之人,若其名流之言議得失,未嘗有論列者,故玆敢請罷擅停重論之諸臣,思有以嚴公議而正臺體矣。伏承聖批,諄諄開諭,不翅若慈父之詔子,臣雖愚迷,寧不感泣,第臣之愚衷,只在於矯弊習勵廉義,而聖明,乃疑臣以托臺體而有挾雜之意,責之以不韙,斥之以可笑,臣竊不勝悶鬱,而繼之以慨然也。顧臣本以拙訥之性,猥玷臺憲之職者,非止一二,未嘗爲乖激之論,以作推詖助瀾之勢者。此則通朝之所共知,而竊想日月之明,或未之照燭耶?如使臣,果有挾雜之意,則今此所論劾諸人,皆臣素識,何苦不思私相庇議之計,而爲此逆耳之言,上以得罪於君父,下以委身於衆鏑哉?誠以臺體所關,有不得不論者耳,取諛於被劾者之語,臣之所論,蓋亦有以其所被論者,俱係名流與宰臣,故其意以爲,寧遏公議,不敢斥宰臣之罪過,寧壞臺體,不敢指名流之疵累,如此而其不可謂之取諛乎哉?臣不敢支離其辭語,强聒於昏黑之後,重犯瀆擾之誅,而有言責者,不得其言則去,古之道也。將何顔面,復立臺端,以事君父乎?請命遞斥臣職。答曰,勿辭,退待物論。
禮曹啓曰,謁聖退行,前定八月二十七日之事,允下矣。文廟酌獻禮後試士,則依定奪春塘臺設行乎?敢稟。傳曰,依爲之。
京畿監司書目,果川呈,以左尹姜銑辭職上疏上送事。啓。答曰,省疏具悉。卿其勿辭,上來察職。
吏曹,京試官,慶尙左道李敏英·金㘽,忠淸左道李大成·權世恒。
徐宗憲啓曰,今七月二十七日,都目政事爲之之意,敢啓。傳曰,知道。
又以禮曹言啓曰,卽接宗廟署牒報,則去夜大雨後,宗廟第六室道里上滲漏,因流於第四椽木,自其滲濕於第五椽木,下道里微透於內面,西門道里·南邊樑上,雨漏。永寧殿第四室後面簷下第十一椽木末端及兩邊仰土滲濕云。臣等與本署提調,眼同奉審後,稟處之意,敢啓。傳曰,知道。
任舜元,以義禁府言啓曰,今日中宮殿受灸,明日弦日,科獄罪人等,不得加刑之意,敢啓。傳曰,知道。
徐宗憲,以吏曹言啓曰,三南及平安道京試官,今當差出,而無故可擬之人乏少,自前如此之時,間或有以二望備擬之事。今亦依此例,以二望備擬以入之意,敢稟。傳曰,知道。缺三行
徐宗憲,以禮曹言啓曰,臣寅燁,進詣宗廟署,與本署提調李墪,眼同奉審,則宗廟第六室後面內外道里上滲漏處,及永寧殿第四室後簷滲漏處,果如本署所報,不可不及時修改,而宗廟西門樑上雨漏處,亦當一體修改,故卜日,來二十七日,而始役吉時,同日卯時爲吉云,以此時擧行,而先告事由祭,同日曉頭,行移安,同日同時還安,及還安祭祀,事畢後,臨時設行,而所用雜物,令各該司,急速措備進排。臣等與戶曹堂上,本署提調,眼同修改,而宗廟自第一室,至第十室及永寧殿自第一室至第三室,則同是一殿之內,先告事由,移還安祭,竝依例設行。永寧殿,自第五室至第十一室,則先告事由祭,一體設行事,分付,何如?傳曰,允。
領議政崔錫鼎箚曰,伏以臣,伏見日昨館學儒生疏本,申請文元公金長生從祀,仍論向來諸大臣獻議之事,多有辯斥之言,而至以謂大臣愼重之言,必爲一番人之嚆矢,臣於此,良切瞿然也。竊念文廟腏享,事體至重,諸大臣之請加難愼,蓋以此也。雖以中朝近事言之,以薛瑄名儒,諸臣屢請從享,遂有公卿博議之敎,而其言當祀者二十矣。請姑緩者,學士董承敍·浦應麟二人。謂不當祀者,郭希賢一人。皇上詔曰,末世道學不明,士習日趨於俗,朕嘗慨然。薛瑄能自振發,可謂卓然,而然論必久而後定,從享之典,宜俟將來。夫二十餘人當祀之言,近於公共之論,一二臣姑緩之言,宜若不能輕重於其間,而其時朝家處分,畢竟姑寢盛典,以俟將來,是豈以董·浦數人之論,爲重於數十人衆多之言哉?良以事體所在,務欲詳愼,而未聞其有以過爲愼重之論,咎董·浦諸人,亦以各陳所見,不害於事君,缺三行一人而發,亦無顯然侵詆之事,而初旣曰四大臣,則臣固與在其中,末乃曰必爲一番人之嚆矢,則其爲詆斥輕侮,亦不少矣。臣愚,〈不〉自量妄論典禮之重,而遽被泮儒之疏斥,其何敢循默自如,以重損其事面乎?伏乞聖明,俯垂諒察,亟命削〈臣〉職名,以存國體,以安私分,不勝幸甚。答曰,省疏具悉卿懇。儒疏云云,別無深意,卿勿過嫌,安心行公。傳曰,遣史官傳諭。
重出左參贊金鎭龜疏曰,伏以,日者誣告之獄,前所未有之變怪也。不料臣之賤息,亦在於所告中,其時驚悸慄怖之私,何可盡言?旣而妖情莫逃,天討卽行,其虛妄誣悖之狀,悉著於爰書,苟非日月之明,何以臻此?凡在輿情,莫不欣快,況於其被誣者哉?臣之闔門,相與攢手宸極,感激涕泣而已,兇人誣妄之言,本不足辯白,又不敢塵瀆,而抑臣崩迫之懇,亦有所不能自已者。念臣賤息,若如寒微家子弟,不爲人所識者,則豈與兩宰臣,而同入於兇人之告,而彼兩臣之橫罹,亦以其方在將任故也。如臣蹤迹,本多嫌礙,情勢備經臲卼,久宜循分斂退,以全微軀。況玆軍門兼任,尤不宜冒據,而只以感恩私畏義分,未能便訣而固辭,顧其跼蹐危慄,何嘗少弛於食息哉?今日之事,臣名雖不入援引,父子猶一身也,臣所叨之職,與兩將等耳。懲羹者,自不覺吹虀,傷弓而猶驚乎曲木,臣安得恬然晏然,不思所以避遠駭機之道也哉?伏乞聖慈,俯諒肝膈之悃,亟許遞免臣本職及守禦使之任,仍命削臣名於朝籍,以安私義,不勝大幸。臣無任兢惶戰灼之私,謹昧死以聞。答曰,省疏具悉卿懇。兇人誣妄之言,何足爲嫌?須體至意,安心行公。
副修撰尹行敎疏曰,伏以,臣於頃年下邑承召,歸到家鄕,賤疾適苦,竟未祗赴,雖蒙聖恩寬暇,不賜譴罰,而罪戾實深,惶悚在心,至今靡定矣。意外新命,遠下於蓬蓽之中,驚惶震惕,不勝隕越之至。臣以庸愚顓蒙,百不猶人,而前後叨忝,踰缺尤增,俄蒙收錄,感激洪恩,罔知所措。顧臣缺三行今則年益衰病益深,氣息之澌綴,非復昔年之比,則臣之私情,固已有倍於往日,而遇暑以來,益以奄奄,若不可支吾,尤有不可以相離者,臣之素患痰嗽,暈眩之症,已餘十年。頃忝南邑,又得水土之疾,腹塊脚瘇,右身全痺,蹣跚跛躄,不成恒人,幾作病廢之物,更無陳力就列之望。情病之外,又有難安蹤迹,不可復廁於邇列者,爲緣猥越,未敢冒瀆,而亦不敢有隱於天地父母之前也。臣之情勢病狀,旣如右,蹤迹難安,又如此,此臣之年來,自分於私心。惟願以事親日短之語,乞恩於孝理體下之仁,而收攝病軀,遠迹榮途,以收微分者,寔區區螻蟻之衷也。竊惟君臣,猶父子也,父子之間,不容自阻,敢悉陳臣之情實,僭猥之罪,實無所逃。臣拜辭天門,倏過五載,一趨恩召,復瞻耿光,旣是葵誠之不能自已者。坤聖違豫,已踰周歲,擧國臣民,普切憂遑,駿奔趨班,參問起居,亦不容少緩,而臣又近添暑感,瘧痢相繼,方在委伏之中,雖欲馱曳登途,旬日之間,末由自力,虛席曠日,又不堪以一日安。玆冒萬死,縣道陳章,雖出於萬不獲已,而迹涉偃蹇,罪合萬殞。伏乞聖慈,特垂憐察,亟命鐫削臣匪分職名,仍治臣違慢之罪,以肅朝綱,以安賤分,不勝幸甚。臣無任瞻天望聖戰灼屛營之至,謹昧死以聞。答曰,省疏具悉。爾其勿辭,上來察職。
左尹姜鋧疏曰,伏以,臣疾病沈綿,精神消亡,自量筋力已絶,供世之望,迹阻朝班,日月已多。時或暫爲出入,則必賴人扶,而勞動之後,則症情輒復添劇,薾然昏倒者數矣。西樞之除,已至半年,而實無自力祗謝之路,尙今虛帶,一味惶蹙,而京兆貳席之命,遽及於意外,臣聞命以還,措躬無地。仰惟聖德如天,無物不容,遺簪墜履,尙且不忘,感激恩私,糜粉難酬,不計死生,竭蹶趨承,是臣分義之當然,而顧念往歲跌傷之症,尙未完復。膝却拘攣,行步蹣跚,雖於戶庭之間,猶不能隨意運用,而又自夏初,重傷於暑濕,缺症情難狀,酌飮專廢,人鬼未分,缺二行病伏鄕村,無計進參於陪衛之列。臣罪至此,缺猶輕,若不及今變通,則臨時窘急之患,勢所必至,區區危悃,不得不冒死仰籲。伏乞聖慈,俯垂矜憐,將臣職名,亟賜恩遞,以延殘喘,無曠職事,千萬幸甚。臣不勝戰灼屛營之至,謹昧死以聞。答曰,省疏具悉。卿其勿辭,上來察職。以上見燼餘
上在昌慶宮。停常參·經筵。
下直,連源察訪洪萬通。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,水刺三合·白粥五合·薏苡粥一升,間進肉味,辰砂益元散,調進,夜間寢睡,似不及於前夜,大便度數頗減云,諸御醫等以爲,今日受灸,以拘忌姑停,而滋補湯劑,連日不得進御,蔘苓粳米飮代,茶進服爲宜云,今方竝入矣,敢此問安。答曰,知道。無事矣。
執義魚史徽啓曰,臣與本府新啓所劾禁府都事魚史周,旣有親嫌,理難參涉,則卽此一款,已不可冒居,而且於停論臺官進劾之啓,至以言議之地,軟熟成習,迄不規警爲言,臣於是,竊不勝駴惑也。大凡臺閣論事之體,首發者方在僚席,而所論有不合意,則引避立異,以盡自處之義,而首發者已遞,則觀其事之是非,是則連之,非則停之,此皆守己見,而伸公議也。自其臺體,本來如此,而向者金吾史局之論,或出於深咎,或未免乖激,而首發者,旋已見遞,則繼其後而停論,實合體例,至若己巳榜事,固是名義之所關,公論之所許,率爾獨停,誠有其失,而事在數月之後,臣之入臺屬耳。追咎旣往,必爲摘劾,亦未知果爲穩當,臣故置而不論矣。今者同僚,湊合不同之事,强衒無私之迹,而究其指意所在,則設置許多機關,惹起無限鬧端,已不勝其慨惋,而況同僚之除拜本職,亦已多日,苟有此見,何不卽論,而必伺諸僚之引避,而闖然間發者,吁亦異矣。然而如臣無似,猥蒙恩召,擢置臺端,而尙未能發一言論一事,以救渝薄之風習,則軟熟之斥,在所難免,其何敢晏然苟冒於言地乎?諸命遞斥臣職。答曰,勿辭,退待物論。
持平柳泰明啓曰,臣於日昨,伏承未安之敎,引避退待矣。處置請出,出於意外,不得不承命趨詣,而臣於伊日自列之際,復蒙嚴旨,臣誠惶隕,無地自容,而取其乖激之責,勅諭之敎,固知出於警悔之意,而其言之不槪於聖心者,實是倉卒之中,辭不達意之致,曷敢有一言不平底氣也?臣爲人譾劣,無他裨補,因一微事,累勤嚴敎,此又臣之罪也。一避旣猥,再啓則瀆,情地危蹙,悶默而退,今雖就職,其可晏然而已乎?且臣伏見本府新啓,極言近來擅停重論之弊,因及三司不爲規警之失,而斥以軟熟,譏切備至,今臣所帶之職,實惟三司之一也,出而供仕,爲日最夥,碌碌隨行,一味循默,則軟熟之責,臣實當之,然臣於僚臺之論,亦有所未可曉者,蓋其主意若出於體例間規警,則至以不韙取諛等語,不辨是非,直驅之於丁道徽等,伺間逞私擅停大論之科者,抑何過歟?金吾堂上之啓,初出於欲存事體之意,而伊時臺官,一番連啓之後,與發論人,有所往復而停之,則到今追論,臣未知其恰當,而至於翰苑停論之事,則其時臺官所停之啓,非止一二事,而只擧其中,翰薦一事,混謂之取諛,未知所諛者何人,而所停者若是其較重耶?語意歸宿,臣未之解也。若夫己巳榜停論之擧,則比此數事,固爲重大,而事過之後,必爲追劾,亦非臣意慮之所到也。況臣於春間,亦有輕停重論之事,擅停之罪,宜先及臣,以此以彼,俱難一刻苟冒於臺席,請命遞斥臣職。答曰,勿辭,退待物論。
戶曹判書徐宗泰辭職上疏。入啓。答曰,疏辭,試令廟堂稟處,卿其安心行公。
正言金相稷啓曰,臣昨伏見憲府啓辭,則以前日停啓臺官不爲論劾事,竝斥三司,語意甚峻,臣於是不勝瞿然之至。夫己巳榜削板之啓,關係名義,而其時諫臣,一不參啓,遽爾停止,論以臺體,實涉未安,而旣與首發之人,有所簡議之擧,則追論於事過之後者,恐涉太過。金吾堂上請罷之啓,係是重臣論劾,事體不輕,其時憲臣,旣又連以停論之意,問於發論人,則臣未見其有乖於臺體,至於翰薦請削之啓,當初發論之人,一番論啓之後,卽爲引避,旋又坐罷,則繼是任者,觀其所言之當否,或連或停,其在臺體。自不得不然矣。今者臺臣,一倂驅之於不韙取諛之科,而至以軟熟成習,迄無一言等語,峻斥三司之臣,是臣迷滯之見,所不能及者也。臣之疲軟,累叨言責,不能出一言有所裨補,雖無人言,臣實自愧。況今臺臣所論,極其嚴峻,實非尋常者乎?官以諫爲名,而旣以不言之故,至謄白簡,則其不可一刻仍冒也,決矣。請命遞斥臣職。答曰,勿辭,退待物論。
中宮殿·世子宮·嬪宮,藥房·政院·玉堂夕問安。答曰,知道。
司直李世華上疏。大槪,臣方待罪社稷提調之任,本署方有修改之役,而廢疾之人,末由監董,伏乞亟賜遞改,以重國事,以安微分事。入啓。答曰,省疏具悉。卿其勿辭察職。
獻納尹弘离啓曰,臣伏見持平權詹論劾三臣之啓,其意極深,其辭過峻,至以前後臺官之蔑公議停重論者,今不可一一追劾爲言,其所擧姓名請罷者三人,而大都近年以來,凡臺閣停重論者,盡入於其中,而靡有漏者。臣亦自數歲以來,數忝臺諫,參涉停啓之論,前後非一,則其乖損臺體,取諛被劾者之罪,固已多矣,亦安得晏然而已乎?第其臺閣停論,其道不一,所發之論,雖甚緊重,或有日月旣久,傷於事體而停止者,或緣公議所在,不敢獨立而停止者,停之遲速,蓋未嘗不出於公議,其挾一己之私,懷死黨之計,挺身攘臂,縱恣無忌,如丁道徽之流者,果幾人哉?今此憲臣,不分輕重淺深,隱然驅之於一臼,而略不顧藉,恣意凌踏,臣未知憲臣,取諛於何人,而若是其語不擇發也。至於向日三啓,固是重發之論,而史局·金吾等事,俱未免爲太深之歸,則追後更發,臣未知必得臺體。己巳榜之啓,雖是名義之所關,累月爭執,公議旣伸,則深咎停論之臺官,亦未知必合於穩當底道理,而今者憲臣,湊合摘抉,假托公議,惹起鬧端,必欲使三司一空而後已,似此言議,非臣意慮之所及,而不能無慨然於人心世道之刻薄淆漓也。然臣前處臺端,旣有停論之失,卽今含默,厚招不言之斥,何可一刻抗顔於職次乎?請命遞斥臣職。答曰,勿辭,退待物論。
兵曹判書金構上疏。大槪,臣之情勢,已無仍冒之理,而擧動迫頭,不可不急速變通,敢冒萬死徑先陳籲,伏乞亟命鐫改,以幸國事事。入啓。答曰,省疏具悉。權詹之欲惹起鬧端,追劾臺諫,斷非出於公心,人孰不知,而托以臺體,欲掩私邪之迹,其誰欺,欺天乎。噫,世道至此,無復可爲,豈特卿之不幸而已,實國家之不幸也,於卿有何所嫌?安心勿辭,從速行公。
大司諫趙泰耉啓曰,臣中暍甚重,浹旬彌留,尋單請急,一味縮伏,近日起居之班,未克進參,分義惶恐,靡所容措。昨伏見憲府請罷停論臺官之啓,至以三司言議之地,軟熟成習,迄未規警爲非,臣不勝瞿然之至。臣於此三件事,俱有嫌礙之端,毋論其停論當否之如何,臣固不敢容喙於其間,而臣之忝居諫職,已閱月矣。曾未有一言裨補,一事彈論,其負職責大矣。今於憲臣軟熟之誚,亦何可晏然乎?請命遞斥臣職。答曰,勿辭,退待物論。
司諫兪命雄啓曰,臣伏見持平權詹啓辭,則請罷停啓之人,而至以三司軟熟,迄未規警爲非,臣於是竊不勝瞿然之至。夫臺閣重發之論,不可以一人之意,遽爾停止云者,固是臺體之當然,而第於其中,亦不無當連當停者,則何可執一而論之哉?向日停論臺官,固未知果有牽爾之失,而蓋日月旣久之後,遽加追劾,實非臣意慮之所及也。雖然,其所糾劾之言,實非尋常,則臣何敢晏然仍冒乎?請命遞斥臣職。答曰,勿辭,退待物論。
吏曹判書李畬上疏。大槪,臣之情迹,實難復據於銓席,冒死陳懇,乞蒙察諒事。入啓。答曰,省疏具悉。不正之論,爽實之言,於卿俱無所嫌,安心勿辭,從速行公。
館學儒生黃夏弼等上疏。大槪,臣等,以文元公金長生從祀文廟之請,仰瀆,而天聽愈邈,兪音尙閟,臣等不勝抑鬱之至,玆敢不避煩猥,相率更籲。伏願聖上,夬從公議,亟擧褥儀,以彰聖明尊賢之美,以副多士顒望之心事。入啓。答曰,省疏具悉。三章力請,深嘉其誠,予之欲俟將來者,亦不害爲愼重之道也。
副校理李徵龜上疏。大槪,兩司處置,歸於本館,而臣亦被斥之人,不可晏然處置,亟遞臣職事。及副修撰權尙游上疏。大槪,旣被憲臣之斥,有不可晏然處置者,乞命遞斥職名,以安私分事。入啓。答曰,省疏具悉。爾其勿辭處置。朝報
觀象監官員,以領事提調意啓曰,本監所掌,乃欽天時之事,而其法,本於算術,自先朝,多費盤纏,赴京學來之後,先進已盡老死,後學亦不勸奬,其術廢墜,事極寒心。乙亥年領府事南九萬,爲領事時,抄出年少聰敏十數人,定訓長敎誨,而貧寒之類,多在鄕曲,勢難就業,故覓得米穀百餘石,使之供饋隷習,値丙丁凶荒而中輟,五六年之間,其時訓長,相繼死亡,新學之輩,日益遺忘,卽今曉解其法者,不過數人,若不及時學習,則將無以傳算法,而成曆紀。臣等爲此之慮,抄其生徒中聰悟可敎者十六人,擇算師四人,自數日前爲始,逐日來會,隷業勿怠,而本監,素來淸寒,供饋之資,無以辦出,雖不得如前料理,不可不參酌顧恤。戶曹·宣惠廳,恒有會外餘米,兩衙門各米二十石及兵曹布二同,使之除出共濟,以爲訓誨成才之地,何如?傳曰,允。以上朝報
任舜元,以都摠府言啓曰,今此永禧殿酌獻禮擧動,只隔一日,寶劍單子,明將書入,而都摠管嚴緝,以藥房提調,方在竝直之中,副摠管李益壽,以身病,本職時未出肅,李寅燁見差,贊禮李宇恒·柳星彩進去,軍門無故之員,只是臣矣。除寶劍守衛,則駕前駕後,無推移侍衛之員,令該曹,考例稟處,以爲備員侍衛之地,何如?傳曰,允。
尹世紀以弘文館言啓曰,校書館新印禮記類編一件六冊,旣已進上,頒賜諸臣矣。前頭有進講之事,而此冊,只錄正文,不書註說,繙閱之際,未易領要。依類編大文,次第以大全陳氏註,逐段分書,而類編卷下附註,亦入逐段連書,以便於覽閱,恐或得宜,御覽件及上下番所看竝三件,磨鍊寫出,自本館,精加考準,以爲投進及留藏之地,何如?傳曰,允。
徐宗憲啓曰,卽者漢城府郞廳來言,擧動時本府堂上,例爲導駕,而判尹未差,右尹姜銑在外,左尹李益壽身病方重,不得缺判尹未差之代,令該曹,趁明早口傳差出,卽爲牌招察任,何如?傳曰,允。缺
缺啓曰,本司堂上行公之人絶少,昨日違牌缺二行入來,揆以分義,實涉不當,而缺日期已迫,尤不可一向引入,訓鍊大將李基夏,御營大將李弘述,竝卽牌招,使之察任,何如?傳曰,允。
又以兵曹言啓曰,都摠府啓辭,今此永禧殿酌獻禮擧動,只隔一日,寶劍單子,明將書入,而都摠官嚴緝,以藥房提調,方在竝直之中,副摠管李益壽,以身病,時未出肅,李寅燁見差,贊禮李宇恒·柳星彩進去,軍門無故之人,只是臣而已矣。除寶劍守宮,則駕前駕後,無推移之侍衛之員,令該曹,考例稟處,以爲備員侍衛之地,何如?傳曰,允事。命下矣。擧動已迫,侍衛之官,不可不備員,其中有實故人員,似當變通,差出其代,而本曹臣金構,方在陳疏引入中,不得循例回啓,何以爲之?敢啓。傳曰,都摠管嚴緝,副摠管李益壽,竝改差,其代,口傳差出,可也。
以咸鏡監司狀啓,甲山等官居烽軍金叱同渰死事,傳于徐宗憲曰,渰死人等,令本道,恤典擧行。
以平安監司狀啓,理山等官居軍士朱永哲等渰死,缺山等官居良女論化等囕死事,傳于徐宗憲曰,渰死人等·囕死人等,令本道,恤典擧行。
兵曹判書金構疏曰,伏以,臣猥當金吾之任,殆近周歲,日以陳章對辯,爲事,畢竟重違臺評,幸蒙恩遞,而宿業未盡,今又峻發取諛之云,尤更醜惡,言之汚口,聽者塞耳,噫,亦甚矣。臣以孤危之蹤,冒風波於險途,衆謫旁午,左支右綴,應接不暇,而尙欲隱忍遲回,廁迹其間,苟且極矣,羞辱多矣,而更出迭入,不去不支,到此地頭,臣雖欲靦然蹲據,而不可得,殿下雖欲曲賜保全,而不可得。在臣私義,惟當縮伏恭俟,不宜輕先陳暴,而第念眞殿酌獻期日已迫,臣見帶侍衛之直,不可不急速變通,玆敢不避猥越,冒死仰籲,伏乞聖慈,亟鐫臣職,俾無臨時窘束事體虧失之患,千萬幸甚。臣無任懇迫祈祝之至,謹昧死以聞。批答見上
行副司直李世華疏曰,伏以,臣忝帶社稷提調之任於疾病垂死之中,首尾十餘朔,一向瘝曠,前後疏籲,未蒙恩遞,居常悚惕,而惟是職任,姑無大段緊關,故仍因冒據矣。卽聞本署,有□安香廳修改之役,功力浩大,事體甚重,中間節目,不無稟裁。聖旨文移諸司之事,員役·工匠,指使監董,提調皆宜主管,而都提調臣南九萬,方在江外,只有臣一人,臣之經年奇疾,不能酬酢言語,署押文簿之狀,亦已聖明之所洞悉,決不可一任虛帶,以妨事役。伏乞聖慈,將臣社稷提調之任,亟許遞改,無誤重事,以安私分,不勝千萬。缺無任祈祝之至,謹昧死以聞。答曰,省疏具悉。卿缺。
缺判書李畬疏曰,臣於昨日臺啓缺二行今者臺臣,歷擧前後停論之缺至以爲被諛於被論之人,此其關係誠重矣。翰苑削薦,銓官劾罷,發於一時,停於一時,便是一段事也。理宜竝擧,而臺啓之只以削薦事爲言者,何也?未知臺官,果以爲銓官劾罷之論,在所可停,故獨置之耶?抑擧一該二,因輕著重,意實竝論,而言有闕略耶?誠恐臺閣直截之體,不當若是,臣反復思惟,莫曉其故也。臣以無似,猥竊匪據,陰嘲顯譏,訾議溢世,特聖明有未深察耳。始之咎在首席,而只論郞僚,今焉理無異同,而獨擧傍事,若有所掩遮者然,臣雖頑鈍,何得盤礴仍據,以重辱淸朝乎?至於魚史周事,其罪不在於臣,臣之初入銓也,意欲極擇金吾郞,聞魚史周敏於文筆,曾不省其有獄囚姻嫌,而擬差焉,此實臣之謬也。旣見差之後,史周頗狼狽,難於去就,而終以府中近格不得遞,此豈所自求,而得之哉?竊聞臺啓,初以史周圖占爲言,旣呈而追改,而然其大意,則可見也。臣之任銓無狀,於此益著,圖占者有罪,則因其圖占,而與之者,可獨無罪乎?臣本無冒處銓要之理,而只爲感激恩數,嚴畏分義,遞脫無路,居然八朔,旣遞還蹲,爲再過大政之計,每竊自念,怵惕驚心,而四方公議之嗤點,豈待言知?今臺臣之論,雖含蓄不露,不欲爲迫切之辭,而在臣廉義,則其爲難安,尤有加於顯被詆斥,不得不冒死自暴於天鑑之下,伏乞聖明,俯賜察諒,亟命鐫斥臣本兼職名,容臣斂身守分,俾不至於重獲罪戾,則實天地父母生成之大德也。臣無任惶隕懇祈之至,謹昧死以聞。答曰,首疏具熏卿懇。正立論爽亥之言,於卿俱無所嫌,安心勿辭,從速行公。
副校理李徵龜疏曰,伏以臣猥以謭劣,獲蒙鴻造,待罪館職,前後非一,而曾無一言半辭,出意見論是非,辜負職矣,至此極矣。尋常愧懼,若隕淵谷,昨伏見憲臣之,啓以近來三司軟熟成風,無一言警糾,大加非缺諸臣相繼引避,臣於是,尤不任驚惶恧縮之至。只緣館僚異於缺,而軟熟之斥,正中臣病,反軀省愆,罔知攸措,缺謹昧死以聞。批答見上
副修撰權尙游疏曰,伏以臣,猥以無似,忝叨論思之職,目見論議携貳,庶事乖張,其爲聖朝之憂漸大,而才識薄劣,見識蒙昧,曾不能明言正議,使衰叔少有振肅,只得碌碌,隨逐貪冒榮寵,此固臣之尋常愧恧,靡所容措者也。昨伏見憲臣之啓,果以軟熟等語,深加非斥。臣於此,方且自顧知罪,何暇多辯,而第今臺啓所論列,三頭兩緖,儘多有不可知者,就中金吾事停啓一款,尤可訝惑。蓋此科獄,久未了當,致有親臨錄囚之擧,則以事體一番論啓,似無不可,而至欲把作大罪,深論不捨,乃以當時停啓臺官,比之於擅停玄逸等請討之論者,實非恒情所及到也。臣之意見如此,何遽自枉,而强同時議也哉?雖然臣旣以臺斥,而其所斥之言,又切中臣病,則其不可苟冒於榮次也,決矣。況玆諸臺處置之際,尤無抗顔參涉之理,伏乞聖明,特賜諒察,亟命鐫削臣職名,以安微分,不勝幸甚,臣無任激切屛營之至,謹昧死以聞。答曰,省疏具悉。爾其勿辭察職。
缺疏曰,伏以臣所叨之職,卽古所稱治邦賦經國缺二行鑑燭矣,而虛縻彌日,不卽改命,時急缺多廢中外之衆聽愈惑,此豈但微臣狼狽之憂而已哉?不肖賤臣,實無一分才力,雖微疾病,本不敢冒當財計之任,以僨誤國事。況今賤名窮毒,危病瀕死,已絶陳力之望哉?聖渥愈隆,而無由承命,其迹近於偃蹇,臣子圖報盡瘁之義廢矣。臣誠悚懼掩抑,或至中夜汍瀾而已矣。瀝血陳暴,未得賜遞之命,數日之內,召牌再臨於江郊之外,臣伏地戰慄,精爽飛越,臣雖不能以奔走供職爲念,如可少有運動,則舁進闕下,畢陳情實,分義當然,而數月沈篤之疾,息氣如綫,四支委廢,貼席澌綴,自力欲起,輒至昏仆。終又自陷於違慢之誅,臣罪實合萬死,瞻望雲闕,不勝席藁兢惶之至。臣之卽今情地,逃遁無路,則惟有求死而已矣。悃臆迫隘,復申疾痛之呼,伏乞聖慈,察臣崩迫之至懇,諒臣危苦之病,亟命鐫改臣新授本任,以重愼簡之政,或者天鑑,有所未盡下燭,以臣所陳,俯詢於公朝,則公議可見矣。且臣所差北路試官,受任之重,固非臣所堪,而旣當遠役,又忝本職,臣之病勢,則毋論遠近,彼此俱未有自强祗承之望,而兩任沓至,終難俱行,朝家宜亦爲之亟有處分矣。臣之違逋之罪,不被嚴誅,則無以勵臣義,而尊國體,伏乞重勘,以安私分,不勝幸甚,臣無任震越煎迫涕泣祈懇之至,謹昧死以聞。答曰,省疏具悉卿懇,疏辭,試令廟堂稟處,卿其安心行公。
生員臣黃夏弼等疏曰,伏以臣等,連以先正臣文元公金長生從祀聖廟事,陳章仰籲,而天聽愈邈,兪音尙閟,臣等聚首抑鬱,益不勝慨然之至。噫,殿下以今日爲何等時耶?士趨多歧,而正論不伸,邪說肆行,而人心陷溺,當此之時,上之人,雖崇重儒學,表率當世,猶懼其不能挽回世道,以淑人心。況殿下,不循士林公共之論,終靳先賢崇報之禮,曾不思正士趨辟邪說之道,此臣等所以始焉訝惑,終焉憂歎,一疏二疏而不之止者也。今夫從祀之請,實一國不可遏之公論也。章甫之相繼陳請,有數十年之久,而殿下諉以愼重,不肯斷而行之,臣等或慮殿下,猶未燭於長生道德學問之淺深,玆敢不避煩瀆,更爲殿下略陳之。我東性理之學,在麗朝則文忠公鄭夢周始倡之,至我朝,列聖繼作,文敎大行,有若臣金宏弼·鄭汝昌·趙光祖·李彦迪·李滉五賢臣,蔚然輩出,闡明斯道。厥後文成公臣李珥,文簡公臣成渾,實紹缺長生卽文成公之嫡傳,則其淵源門路之正,有自來矣。在長生缺管窺之見所敢妄論,而抑聞於先生長老者,則缺二行潛自得之妙,動而行諸外,則有渾厚公溥缺兩至,純粹無雜,其於尊德性·道問學之功,可謂盡其力,而造諸極矣,其道德學問之盛,有如是者。且長生,當宣廟之世,諸儒蔚興,而以沈潛聖經,篤信古訓,薦聞於朝,光海政亂,幾不免禍,屛居山樊,卷懷忘世,潛心聖學,守道自靖。仁廟反正之初,首蒙憲職之命,至以曾在閭邸,聞學業高明,茂有宿德爲敎。長生以老病,陳疏力辭,而仍論澄化源,革弊政,淸愼自律,激勵朝著之義,貽書於當時諸宰,而其書,遂因諸臣陳達,轉入於乙覽。仁廟亟稱其至論,尊禮益篤,必致乃已。長生感激恩遇,間嘗就徵,而反復開陳於筵席之上章奏之間者,無非出於堯·舜君民之志。及其懇辭還鄕,仁廟又下敎曰,卿,國之大老,德行超倫,今若來在京中,非但士夫矜式,必有啓沃之益,予方側席而待。大哉,聖人之言,古人所謂知臣,莫如君者,正謂此也。此其出處行業之彰明較著,而昭在人耳目者,焉可誣也。若其纂輯禮書,大有功於世敎,則臣等前疏,略有所陳列,而殿下亦嘗取覽其遺書,以殿下之高明,何待臣等一二談,而知其人哉?大抵長生之淵源門路,道德學問,出處行業,夫旣如是,而兼有禮家之功,實辭過於我朝已享之諸賢矣。是故,曾在仁廟乙亥年間,兩賢臣從祀之請,始發,其時長生之沒,僅踰五歲,而一時士類,皆欲竝擧而合請,先輩長老,或以爲徐待兩賢臣從祀準請後,次第而擧,未爲晩也。以是議遂寢,逮至辛酉,殿下始許兩賢之從祀,先正臣宋時烈,遂發此議於章奏之間,而此非時烈創始之言,實循乙亥士林已定之論,自上特令收議於伊時在庭之大臣。有若臣金壽恒·金壽興·鄭知和·閔鼎重諸大臣之議,或以爲禮學之大有功於吾東,不啻勉齋禮書之傳,則誠無愧於聖廡之祀,或以爲其功其學,視兩漢群儒,以尊經之功訓誥之學,而竝列於聖廡者,不缺腏食之享,誠無所愧。或言其有功於世敎,實非東方缺所當施,或稱其我東禮學之精熟,至缺二行重大,有姑待後日之議矣。今去辛酉,已過百有餘年,而自館學,外至八路,縫掖之倫,交章迭請,公議輿情,愈往愈激。若使伊時大臣,獻議於今日,其必體殿下尊賢之至意,贊成其盛典,而無少遲待也,決矣,而今之諸大臣獻議,乃又以輕遽爲言,則無亦失於愼重之大過耶?臣等,嘗聞皇朝故事,歷代諸儒之從享文廟,與夫增損去就,或因儒臣之陳達,或因章甫之抗言,苟其公議之所歸,則斷行無疑,未嘗以事體之重,留時延拖。況長生從祀之論,國言僉同,公議已定,而殿下尙今留難而莫之行,臣等誠未知聖意之所在也。嗚呼,濂·洛·關·閩之後,儒道之盛,未有如我朝,而繼七賢之緖者,舍長生無他先輩,定論著在簡編,此非臣等之言,實國人之公言也。從今以後,世無從祀之典則已,如其不然,則以長生之道德學問不與於聖廡之享者,豈非聖朝之闕典,士林之至恨也哉?夫尊賢尙德,帝王之盛節,而治化之汚隆係焉。殿下今日之處分,未免有始而罔終。臣等,竊恐士趨無自而正,邪說無自而息,已陷之人心,無以復淑,已乖之世趨,無以復挽,將至於義理晦塞,國隨而危矣,豈不大懼哉?臣等疏成欲上之際,得伏見領議政臣崔錫鼎箚本,則以臣等之疏,謂之詆斥輕蔑,而引以爲難安之嫌,又擧皇朝薛瑄從享時諸臣之議,以證獻疏之本意,臣等,於此誠有所訝惑者。臣等前後之疏,只論諸大臣過愼之意而已,何嘗有一毫輕蔑之語乎?大臣旣曰無顯然侵詆之事云,而至於引咎陳箚,實是臣等意慮之所未到者。薛瑄從祀之議,當初雖因數三人之持重,未免姑寢,而及至嘉靖中,斷然行之,薛瑄去嘉靖,不過數十年矣。誠以公論,不可久拂,故夬許陞配,無復致疑。長生之歿,今已七十餘年,公議之發,自辛丑于今數十餘年,則比諸薛瑄從祀之時,年數之久,不啻倍之,趁今日修擧縟禮,未見其爲輕遽也。伏願缺,睿思,快從公議,亟命有司,速擧盛典,以彰聖朝缺國家幸甚,臣等無任激切祈懇之至。缺以上燼餘
上在昌慶宮。停常參·經筵。
下直,濟州牧使朴星錫。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺五合,白粥二合,薏苡粥二合,粳米飮四合,夜間寢睡煩轉不安,而四更以後,頗得安穩云。今日中腕穴受灸,趁早爲之,而蔘苓粳米飮,亦爲煎入矣,敢此問安。答曰,知道。無事矣。
備邊司啓辭,兩局大將牌招察任事,允下。
謝恩,韓城君李基夏。
明日永禧殿酌獻禮時,擧動時出宮正時,辰初一刻,開門差早。
政院啓曰,漢城府郞廳來言,擧動時本府堂上,例爲導駕,而判尹未差,左尹姜銑在外,右尹李益壽身病甚重,不得行公云。判尹未差之代,令該曹趁明早口傳差出,卽爲牌招察任,何如?傳曰,允。
中宮殿受灸後,中宮殿·世子宮,藥房·政院·玉堂·二品以上·六曹問安。答曰,知道。
嬪宮,藥宮·政院·玉堂問安。答曰,知道。
吏曹口傳政事,以姜鋧爲判尹。
傳曰,大臣·備局堂上引見。
政院啓曰,以兵曹草記,判書金構方在引入中,摠府有闕之代,不得差出,令本院稟旨擧行事,允下矣。兵曹判書金構,疏批已下,卽爲牌招,使之口傳差出,何如?傳曰,允。
吏曹啓曰,都目政事,今二十七日爲之事,允下矣。本曹判書李畬,兵曹判書金構,俱以情勢不安,陳疏引入,定日不得爲之之意,敢啓。傳曰,知道。假注書尹東魯改,代以吳命禧爲之。
謝恩,判尹姜鋧。
左參贊金鎭龜上疏。大槪,昨暴危懇,聖批開釋,固不敢爲終始撕捱之計。而遽聞臺臣,以向日金吾事,至於請罷停論之臺官,臣之情勢,轉益難安,不得趨承嚴召。方且杜門席藁,不宜徑先陳籲,而違召後,不可晏然,明日擧動時,亦無以趨造陪從。伏乞亟賜鐫遞臣本兼諸任,仍治臣違慢之罪事。入啓。答曰,省疏具悉。不正之論,不必深嫌,安心勿辭,從速行公。
平安監司書目,理山等官呈,以人物渰死六名,爲虎囕殺四名事。
咸鏡監司書目,本道各邑,自六月初三日以後,至七月望前,霖雨陰霾,重以惡風大吹,田畓各穀,無不沈腐損傷,亦皆摧偃,災害種種如此。農事將未免凶,極爲悶慮事。
黃海監司書目,道內今年旱澇不適,各穀失稔之中,惡風蟲損,非時雹災,節節爲害,前頭民事,誠渴悶事。
慶尙監司書目,大丘呈,以今月十五日地震事。
左水使書目,釜山僉使李時宰,今七月十七日,身死事。
中宮殿·世子宮·嬪宮,藥房·政院·玉堂夕問安。答曰,知道。
京畿監司書目,竹山府使朴泰圭,今月二十二日,母在喪事。
今日引見時,戶曹判書徐宗泰本職,今姑許遞事,及明日永禧殿擧動時刻,姑觀雨勢,隨時更稟事,及咸鏡北道初試試官,以都事代行。南道則京試官差送事,及瓜滿殿·最守令及瓜滿都事之代,吏曹判書牌招差出事。榻前定奪。
校理尹趾仁上疏。大槪,尋單縮伏中,又被憲臣譏斥,嚴召之下,不得不趨詣闕外,而有不敢冒當處置者,請遞事。入啓。答曰,省疏具悉。爾其勿辭處置。
右議政申琓箚子。大槪,重得毒痁,症情危惡,今日賓廳之坐,旣不得進參。明日眞殿酌獻之時,尤無致身班行之望,惶恐待罪事。入啓。答曰,省箚具悉卿懇。有疾未參,別無所傷,卿其安心勿待罪,從容善攝。仍傳曰,遣史官傳諭,遣御醫看病。
政院啓曰,今日引見時,吏曹判書李畬,牌招開政,瓜滿殿最見遞守令差出事,命下矣。政官待明朝牌招,以爲擧動還宮後開政之地,何如?傳曰,允。
兵曹口傳政事,以李墪爲都摠管,東善君炳爲副摠管。
玉堂箚子。大槪,請持平權詹,執義魚史徽,持平柳泰明,正言金相稷,獻納尹弘离,大司諫趙泰耉,司諫兪命雄,竝命出仕事。入啓。答曰,依啓。權詹所論,殊涉不韙,揆以臺體,宜在落科,遞差。以上朝報
校理尹趾仁疏曰,伏以,臣之缺不敢冒昧於榮次者,尋單見阻,惶縮罔措。缺以三司言議之地,軟熟成習,缺三行職,何望出意見論是非?以缺臺閣之上哉?雖微人言,臣猶自愧,今於譏斥之來,唯當引罪俟譴之不暇,而卽者兩司多官之處置,歸於本館,繼而有嚴召之命,臣分義是懼,不得不趨詣於闕門之外,而顧臣以被斥之人,固不敢晏然於職次,妄於諸臺之是非立落,至於己巳榜削版之事,臣尤有不敢參涉之端。臣曾任銓郞,再參大政,以其牓中諸人,手自擬注於淸途華躔,而未嘗有持疑之意矣。及今論議轉加,追劾之章,至及於停論之人,則臣之難安之情,又加一層,而其不敢冒當處置也,決矣。玆敢冒死陳箚於宸嚴之下,伏乞聖明,俯賜諒察,亟命鐫遞臣職名,以安賤分,千萬幸甚。臣無任屛營祈懇之至,謹昧死以聞。批答見上
右議政申琓箚子,伏以,臣稟賦虛脆,素多疾病,而最其注夏之症,遇暑輒發,每當夏月,將攝加愼,少有所傷,輒生大病。近日暑濕異於常年,脾胃受傷,食飮全廢,雖不敢一日言病,居常懍慄度日矣。適當本府殿最之坐,終日不得休息,仍赴鞫廳之坐,夜深罷歸。旋以喬山奉審之行,冒暑往返,復命之後,素患暑感,轉成毒瘧,寒如入水,熱如傳火,頃刻之間,氷炭交戰,頭目眩轉,支節疼痛,强呷粥飮。近口卽吐,委頓牀席,作一偃尸,今日賓廳之坐,旣無進參之望。永禧殿酌獻之禮,在於明日,而以此病狀,起動無路,忝在大臣旣缺周衛之間,又未免闕禮於瞻拜之列。其在分義,缺箚陳仰請譴罰,乞正臣罪,以缺。以上燼餘
上在昌慶宮。停常參·經筵。
中宮殿·世子宮·嬪宮,藥房·政院·玉堂問安。答曰,知道。
藥房啓曰,夜雨如注,伏未審聖體,若何?中宮殿症候,伏聞醫女來傳之言,昨日所進水刺四合,白粥二合,薏苡粥五合,夜間寢睡,不得安穩云。諸御醫等以爲,大便度數,雖似減歇,膈間痞滯之候,近日猶苦,不可不以湯藥責效,六君子湯,加便香附一錢,神麴炒·枳殼·山梔仁·薑汁炒各七分,砂仁硏五分,元方白朮代,蒼朮連進,數三貼爲宜云。此藥劑煎以入,中脘受灸,則日氣尙熱,姑爲停止矣,敢此問安。答曰,知道。無事矣。
吏曹判書李畬,牌不進。
大駕詣永禧殿,入幕次後,藥房·政院·玉堂問安。答曰,知道。
酌獻禮正時,巳正初刻。
酌獻禮後,藥房·政院·玉堂·二品以上·六曹·大司諫問安。答曰,知道。
大駕還宮正時,初嚴午初一刻,二嚴午初二刻,三嚴午初三刻,還宮後,藥房·政院·玉堂問安。答曰,知道。
判府事徐文重上疏。大槪,杜門蟄伏之蹤,疾病又篤,問安擧動之列,俱不得進參,席藁私次,惶悚俟罪。伏乞亟命鐫削臣所帶西樞職名,許令退歸,省愆田廬,以贖餘罪事,及副校理李徵龜上疏。大槪,臣獨當多官處置,敢以己見,竝請出仕矣。致勤聖敎,至有權詹特遞之命,臣之處置乖當之失,著矣。何敢晏然仍冒於榮次乎?請遞事。入啓。
政院啓曰,瓜滿殿·最見遞守令及瓜滿都事之代,吏曹判書李畬,牌招開政差出事,榻前定奪,而今又違牌,尙不開政,事甚未安,更爲牌招,趁卽開政,何如?傳曰,允。
中宮殿·世子宮·嬪宮,藥房·政院·玉堂夕問安。答曰,知道。
副修撰權尙游上疏。大槪,臣於今日酌獻禮時,有倉卒失禮之罪,亟命攸司,勘臣罪名事,及吏曹判書李畬上疏。大槪,臣一日之內,再承嚴召,而臺議方生之時,終無冒進之理,席藁闕外,祗俟刑章,伏乞聖明,速賜處分,使事體不至重傷,開政不至久稽事。入啓。
京畿監司書目,廣州呈,以領府事南九萬上疏上送事。啓。答曰,省疏具悉卿懇。所引之嫌,實涉太過,卿其須體至意,安心勿辭,須速登途,用副虛佇之望。仍傳曰,遣史官傳諭。
答判府事徐文重疏曰,省疏具悉卿懇。有疾未參,別無所傷,謬戾之言,何足介懷?卿其須體至意,安心勿待罪,從容善攝。仍傳曰,遣史官傳諭。
答吏曹判書李畬疏曰,省疏具悉卿懇。卿勿過嫌,速出行公。
答副校理李徵龜,副修撰權尙游疏曰,省疏具悉。爾其勿辭察職。燼餘闕
上在昌慶宮。停常參·經筵。
下直,加平縣監朴慶承。
中宮殿·世子宮·嬪宮,藥房·政院·玉堂問安。答曰,知道。無事矣。
藥房啓曰,伏未審夜來,聖體,若何?昨日行禮眞殿,冒炎勞動之餘,不瑕有傷乎?中宮殿症候,伏聞醫女來傳之言,昨日所進水刺五合·白粥二合·薏苡粥七合,間進肉味,湯藥則二巡進御,夜間寢睡,稍得安穩云。湯藥依前煎入矣,敢此問安。答曰,知道。無事矣。
政院啓曰,瓜滿殿·最已遞守令差出事,爲政命下之後,尙不擧行,臺諫有闕,而久不得出代,事甚未安。吏曹判書李畬,參議李健命,竝牌招開政,何如?傳曰,允。
說書李晩堅上疏。大槪,臣於直廬中,猝聞老母中暑病劇,方寸焦灼,不能自定,不得不陳疏徑出。伏乞聖慈,曲加矜諒,遞臣職名,俾得及時救護,仍治臣擅離直次之罪事。入啓。答曰,省疏具悉。爾其勿辭,救護母病。
左承旨李麟徵上疏。大槪,乞得恩暇,加土父母墳事。入啓。答曰,省疏具悉。爾其勿辭往來焉。
同副承旨徐宗憲上疏。大槪,臣於昨日酌獻禮時,有昏謬失儀之罪,而昨緣病劇,今始自列,伏乞亟遞臣職,仍命有司,勘正臣罪事。入啓。答曰,省省具悉。爾其勿辭察職。
吏曹判書李畬,牌不進。
今月二十五日引見時,領議政崔錫鼎所啓,卽聞北道監試試所,定於穩城云,北評事卽當發送,而兵判今又引入,未卽差出。自前如此之時,則北道則例以本道都事代送,南道則別遣京試官矣。今亦依此爲之,何如?上曰,依爲之。又所啓,頃者咸鏡監司兪得一狀啓中,別科文試定額一款,以臨時稟定之意,覆啓,故今有所仰稟矣。武科則旣定額數,而文科則自前例取三人矣。今累年廢閣之餘,添數廣取,似合慰悅之道矣。上曰,通南北只取三人耶?領議政崔錫鼎曰,曾前連取三人矣。頃年西關別擧,洪旣濟入格時,用四人矣。左議政李世白曰,臣於頃年,奉命西關也,南北道各取二人,而試取之際,南北無別,則慮有不均之弊。使擧子,各其試紙,頭書南北字以表之,此蓋用北道前例矣。今亦依此爲之似當矣。上曰,依爲之,而南北各取二人,可也。又所啓,以吏曹判書箚子,自備局覆啓,有陵參奉計朔變通之事,而其中又有難處之端矣。考見經國大典所載,則次次調敍,各有其方,而中間或多增減,參上則減者過百,參下則增者近百。卽今則與古又異,直長近二十員,奉事二十六員,參奉七十五員,以此調遷,無患淹滯矣。曾於先王朝,爲慮此弊,參奉則減其數,奉事則增其數,推移調敍,不過三四窠,而故判書趙復陽,亦有陳達變通之事矣。卽今莊·思陵·長寧殿加設之後,則尤有所積滯者,故臣於頃日,以多出奉事·直長,而減參奉之意,上箚論列矣。陵廟一體,陵官之置直長·奉事,少無未安之事,前朝,有寢園署,而令職,以五品官爲之矣。凡事窮則當變,前日覆啓,所謂不失古意,而令今可行,意亦如此,廟堂與銓曹,相議變通,何如?左議政李世白曰,陵參奉,雖減其朔數,其積滯,則與前無異,宜有變通之道。而法制外創設之事,不可草草講定,待吏曹判書行公,從容商確後稟處,似當矣。上曰,商確稟處,可也。
司書李宜顯,初度呈辭,入啓。給由。
中宮殿·世子宮·嬪宮,藥房·政院·玉堂夕問安。答曰,知道。
全羅監司書目,道內農事,旱澇不適,災損多端,毋論嶺上下,早移秧水庫。蟲災日甚,萎黃蹲踏,晩移秧高燥處,豆太·黍粟·木花,被旱焦枯,數日之內,若不得雨,則更無可望事。
平安監司書目,祥原呈,以人物渰死四名,壓死七名,事極驚慘事。
忠淸監司書目,淸州·淸安等官呈,以御營保宋武尙等十八名渰死,而其中陰城段,去月二十九日大雨,人家漂沒,亦至於六十三家之多,極爲驚慘事。又書目,保寧呈,以藥夫金日承女息尙禮十三兒,爲虎囕死事。
行副護軍徐宗泰,辭職上疏,再呈。入啓。答曰,省疏具悉。疾病如此,則有難强迫,令廟堂稟處。燼餘闕
上在昌慶宮。停常參·經筵。
下直,古阜郡守李望雲。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺七合,白粥三合,薏苡粥五合,間進肉味,湯藥無事進御,夜間寢睡,頗得安穩云。中脘穴受灸,今日趁早爲之,湯劑依前煎入矣,敢此問安。答曰,知道。無事矣。
文學李德英上疏。大槪,臣於昨日陪班,重被踶傷,扶舁還家,僵臥叫痛。不意此際除命遽下,召牌繼降,嚴畏分義,不敢坐違,忍死來伏於闕門之外。而病狀決無屈伸拜跪,祗謝恩命之望,伏乞亟許鐫改,以幸公私事。入啓。答曰,省疏具悉。爾其勿辭,調理察職。
司直李世華上疏。入啓。答曰,省疏具悉。卿辭至此,提調之任,當勉副焉。
司書李宜顯,再度呈辭,入啓。加給由。
中宮殿受灸後,中宮殿·世子宮·嬪宮,藥房·政院·玉堂問安。答曰,知道。
中宮殿·世子宮,二品以上·六曹問安。答曰,知道。
禮曹啓曰,今夏霖雨支離,涉秋不霽,雖不無少霽之日,而每有恒雨之意,黍粟,正當發穗成實之日,多有損傷之患。如此之時,例有祈晴祭設行之擧,故臣曹方欲啓稟,而大臣之意如此,依前例四門禜祭,不卜日今月三十日爲始,三日而止事,知委擧行,何如?傳曰,允。
中宮殿·世子宮·嬪宮,藥房·政院·玉堂夕問安。答曰,知道。
政院啓曰,瓜滿都事,例於銓長參政日差出,而今則監試初試定日不遠,慶尙都事瓜滿之代,不可不趁速差送,令次官口傳差出事,分付,何如?傳曰,允。
校理尹趾仁上疏。大槪,略陳區區愚悃,以備澄省事。入啓。答曰,省疏具悉。今玆陳疏,大意則好,而至於要其旨意,自附公平等說,予未信也。
吏曹,口傳政事,慶尙都事尹會。燼餘闕
上在昌慶宮。停常參·經筵。
下直,穩城府使尹鼎和。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進水刺八合·白粥三合·湯藥無事進御,夜間寢睡稍安云。諸御醫等以爲,日氣如是蒸熱,受灸不必連日爲之,姑停數日宜當云。湯藥依前煎入矣,敢此問安。答曰,知道。無事矣。
持平李彦經啓曰,臣以湖邑査事未了,屢叨言地,輒復遞免,到今難安之勢,與前無異。且大司憲臣崔奎瑞,卽臣之姨兄也。法有應避之嫌,不可一日冒居,請命遞斥臣職。答曰,勿辭,退待物論。
政院啓曰,因備局草記,開城留守及瓜滿殿·最守令之代,爲先開政差出事,允下矣。吏曹判書李畬,參議李健命,竝卽牌招開政,何如?傳曰,允。
判尹姜鋧,公州地掃墳,呈辭,入啓。給由。
大司諫趙泰耉,再度呈辭,入啓。加給由。
司書李宜顯,三度呈辭,入啓。遞差。
吏曹判書李畬,牌不進。
吏曹參議李健命上疏。大槪,以瓜滿殿·最守令差出事,有政官牌招之命,而長席不進,則次官,無獨爲開政之規。玆詣闕外,略暴事狀,伏乞亟寢開政之命,使政例,無至壞損事。入啓。答曰,省疏具悉。爾其勿辭開政。
中宮殿·世子宮·嬪宮,藥房·政院·玉堂夕問安。答曰,知道。
備邊司啓曰,行副護軍徐宗泰,疏陳疾病難强之狀,見差北路試官,乞命變通事,令廟堂稟處事,命下矣。日昨本職之許遞,爲其事務之緊急,不可等待其調理出仕,有所變通,而北路掌試之行,謂可以待差往赴矣。今其疏辭如此,有如一分自力之勢,則必不至於連章陳懇,而考官之行,當於開月旬間發程,其前日子無多,旣不得强起承命,則不可不趁卽變通。徐宗泰別科試官之任,今姑改差,令該曹差出其代,何如?傳曰,允。
吏曹口傳政事,咸鏡道別科試官,李彦綱,兼春秋宋宅相。
政院啓曰,吏曹參議李健命,辭疏批下後,不卽開政,又以本曹規例,瓜滿殿·最守令之代,非長席,則不得差出爲辭。陳疏到院,纔已退却不捧,而不但日勢已暮,一日再招,事體未安。明日及再明,以私忌不得開政,過私忌後,判書李畬,參議李健命,牌招開政,何如?傳曰,允。朝報
有政。吏批,以李世載爲平安監司,林世儉爲監察,鄭載道爲漢城判官,崔宇泰爲萬頃縣監,崔奎瑞爲刑曹判書。燼餘闕
上在昌德宮。停常參·經筵。
夜四更,流星出胃星上,入巽方天際,狀如拳,尾長二三尺許,色白。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,白粥一合,薏苡粥一升,泄便度數頻數,寢睡未得全安。諸御醫等以爲水刺厭進之中,嘔吐泄瀉兼發,此由於胃氣虛脫,不爲調和之致,七味白朮散,加蓮肉·山藥炒各一錢,連進宜當云,此藥劑煎以入矣。加味生脈散,亦爲煎入矣,敢此問安。答曰,知道。無事矣。
玉堂箚子。大槪,請持平李彦經遞差事。入啓。答曰,依啓。
楊州牧使李弘肇,謝恩後,仍爲下直。
吏曹判書李畬,牌不進。傳曰,史官一員待命,騎馬三匹立之,社稷大祭所內摘奸。
政院啓曰,武科初試開場,兩司當爲進參,今日政新除授臺諫,竝卽牌招察任,何如?傳曰,允。
領議政崔錫鼎箚子。大槪,請差退陵幸日子,以便民事事。入啓。答曰,省箚具悉卿懇。箚辭如此,令該曹拜陵日期,以今月晦間,開月旬前,更爲涓吉焉。仍傳曰,遣史官傳諭。
中宮殿·世子宮·嬪宮,藥房·政院·玉堂夕問安。答曰,知道。
明日謁聖武科初試,一所試官三,柳之發·尹就商·朴宣興,參試官三,金始慶·姜泰相·朴仲徵,二所試官三,李寅燁·鄭弘佐·李後晟,參試官三,李震殷·朴齊華·魚震成。
謝恩,執義金致龍,司諫李敏英,正言李宜顯,持平兪命凝·李東彦。
監試官,一所,李宜顯·兪命凝,二所,金致龍·李敏英。
謝恩,司書李彦經。朝報
禮曹啓曰,光陵本無御齋室,壬申年分行幸時,以本陵齋室,修理經宿矣。今亦依前例,以參奉齋室,預爲修理之意,分付戶曹,何如?傳曰,允。又啓曰,壬申年光陵行幸時,供上茶啖等事,因本曹啓稟,京各寺〈司〉擧行矣。今亦依前例,自京各司擧行乎?敢稟。傳曰,依爲之。燼餘闕
上在昌德宮。停常參·經筵。
下直,吉州牧使高應文,務安縣監權燧。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,薏苡粥三合,養元粥五合,水麪二合,湯藥及生脈散,一半進御,夜間進粟米飮二合。而前後所進,幾盡嘔吐,大便滑泄之候,有加無減,自午後,神氣昏昏,不能收拾,夜間一樣沈困,寢睡未得全安云。近來食治頓減,元氣虛脫之中,吐瀉兼發,症勢比前添劇,臣亦不勝煎悶之至。與諸御醫等商議,則以爲,卽今治法,定嘔止泄,扶接元氣,最爲緊務,蔘茶一兩重,入薑·棗·黃土水濃煎,連次進服,七味白朮散,亦爲連進,宜當云。蔘茶及湯藥,竝爲煎入矣,敢此問安。答曰,知道。無事矣。
禮曹啓曰,命下矣。光陵展謁吉日,令日官推擇,則今八月二十七日,來九月初一日,初六日,爲吉。而二十七日謁聖,初一日寧陵陵上改莎草日相値,此外無他吉日,以何日定行乎?敢稟。傳曰,以初一日定行。傳曰,今番陵幸,當初以八月初十日推擇矣。日字太近,多有窘迫之事,退定於九月初吉。而前者光陵擧動時見之,則道路平坦,亦無田畓侵犯之處。且己卯年思陵擧動,定行於八月初四日,而別無修治道路,蹂躙田畓之弊。光陵程道稍遠,而道路形勢則同也。今番陵幸,雖以窘急退定,而道路果爲平坦,田畓亦不至於蹂躙,則暫退日字。若不然,大段有弊,則退行於九月初一日,爲宜。知其道路形勢,然後可以爲之,詳細問啓。
大司諫趙泰耉三度呈辭。入啓。遞差。
忠淸監司書目,牙山呈,以刑曹判書李彦綱辭職上疏上送事。入啓。答曰,省疏具悉卿懇。秋曹劇任,不宜久曠,所引而嫌,未免太過,安心勿辭,從速上來行公。
又書目,臣之情病,決難仍冒,再陳血懇,乞蒙恩遞事,上疏上送事。啓。答曰,省疏具悉。卿勿過嫌,從速察職。
兵曹判書金構上疏。大槪,臣於頃日擧動,旣闕陪從之禮,前後召牌,屢犯違慢之誅,方此縮伏俟譴。而不意玆者,召牌又降,尤增隕越,顧念臺議,方生而未已,臣之不敢冒出,與前無異,竟未得祗赴,罪戾日積,萬殞難贖,況此陵幸期近,本兵事務,曠廢甚多,尤不可不急速變通。伏乞亟鐫臣職,以幸國事,仍正臣罪,以肅朝綱事。入啓。答曰,省疏具悉卿懇。已諭予意於前疏之批矣。本兵重任,斷無許改之理,安心勿辭,從速行公。
右議政申琓箚子。大槪,累日苦痛之餘,氣力綿綴,長在負席之中,實無旬月間起動之望。乞賜鐫免,俾得及時將息,以尋生路事。入啓。答曰,省疏具悉卿懇。所患如此,深用慮念,從容調理,勿藥有喜,卿其安心勿辭,益加善攝。仍傳曰,遣史官傳諭,遣御醫看病。
禮曹郞廳,以左議政意啓曰,臣以章陵陵上莎草有頉處奉審事,今日擬與禮官進去。連日大雨之餘,今雖少霽,處處阻水可慮,故稍得一兩日,將欲觀勢進去矣。繕工提調有故,工曹堂上,當爲代行,而參判柳之發,以武科初試試官,判書·參議,俱未差,無推移之員云。闕員未差之代,令該曹卽爲口傳差出,以爲進參之地,何如?傳曰,允。
中宮殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。傳曰,明日爲之。
吏曹口傳政事,工曹判書徐宗泰,參議安世徽,正郞李龜齡。
持平李東彦上疏。大槪,臣負犯至重,譴罰猶輕,聖度含容曲加剪拂,牽復未幾,復玷臺憲。在臣廉義,決無冒出之勢,適緣試期隔宵,迫於嚴召,黽勉趨承。而更鼓已深,未及自列,尋單見阻,一倍惶蹙,不得不疾聲呼籲於仁覆之下。伏乞聖慈,察臣辜釁之難貰,諒臣情勢之難安,亟命鐫削臣職,毋使重汚淸朝之臺閣事。入啓。答曰,省疏具悉。爾無所失,勿辭,從速察職。
漢城參軍金浣書啓,臣卽奉傳旨,馳往本府所掌十里內道路,詳細看審,則近日大雨之餘,川流橫潰,路面圯割,處處皆然。數字缺各其左右田夫,開導水道後,且發坊民,修治道路。數字缺而最是沙阿里川,山水大至,橫被廣野,雖用民力,數字缺流,而勢自今日,至擧動時,天若不雨則幸矣。不然,數字缺沒膝,猝難修治,田畓禾穀,則去路稍遠,似無被傷之慮矣。傳曰,知道。
刑曹判書李彦綱上疏,伏以臣於日昨,因縣道封疏,備陳情病,數字缺命之實狀,乞解見職,疏未及徹。又有秋數字缺惶霣感激,益不知措躬之所也。仍竊伏念,數字缺本圖祿仕,性又躁淺,不能舒緩養名,通籍數十年。數字缺職則拜之,有缺召則赴之,雖其人器之不相稱,情迹之缺難安,不敢爲遜避撕捱之計,畢境釁咎之集,顚頓數字缺必不由於此,區區數字缺顧自謂無歉於分義。到今白首缺頹之日,狼狽奔送之餘,伎倆已窮矣,身名已喪矣,有何盤桓希覬之念,乃反托疾而求退,以息缺要君,有若矜厲風節,脫略榮利,遽然有長往之計者哉?此固非臣平日之所以爲心,而亦臣之義所不敢出者也。噫,山藪藏疾,一行缺頓停,留於人家庭戺之間,則不得六七字缺汚衊滓賤,不翅若糞土灰礫,尙可容其一日廁跡於明庭薦紳之列,以重辱於淸朝也哉?此臣所以寧被違慢之罪,不敢冒沒復進者,非專爲一身廉隅計也。而況終年淹病,了無起色,種種陋穢之狀,不合逐一指陳,冒慁天聽,而要之爲數字缺間朝暮物耳。犬馬之力,旣不堪驅策,螻蟻之情,又未蒙侑,則信乎命之窮矣。臣之此言,實出肝膈,非有一毫矯飾,伏乞聖慈,俯加矜察,將臣本兼諸任,一倂鐫免,俾臣得數字缺不勝幸甚。臣於病伏中,仄聞金吾久囚,新四五字缺於爰書,兩囚爭詰,尙未歸一云,卽毋論其言虛實,缺臣自處之道,固當泯默靜俟。而第念獄事未易就勘,劇任不容久曠,疾痛之號,他不暇顧,亦乞聖明,竝加矜諒焉。臣無任戰灼祈懇之至。謹昧死以聞。答曰,省疏具悉卿懇。秋曹劇任,不宜久曠,所引兩嫌,未數字缺安心勿辭,從速上來行公。
忠淸監司李震休上疏,伏以臣,疾病一向危篤,末由自力供職,蹤跡萬分狼狽,決難抗顔行査,冒陳血懇,仰于宸嚴,庶幾日月之明,有所俯燭,伏承聖批,未蒙矜許,臣誠兢惶悶塞,不知所措也。如使賤疾,不至澌苶,猶堪莅事,情勢不甚難安,尙可冒居,則其何敢終始撕捱,連章祈籲,以自陷於瀆擾之誅哉?臣素抱水土之疾,中罹消渴之病,輾轉沈痼,數字缺此矣。眞元已耗,肥肉大脫,年齡未暮,齒牙盡落,精力數字缺餘地。尋常起居,有同癃老,暫失將攝,百恙交侵,數字缺屢添暑感,頭痛腹脹,眩暈泄瀉等症,頓四五字缺廢食三旬,飮冷無算,旅館長缺伏枕涔涔,四五字缺煩擾。而强欲酬應,輒卽昏倒,長時藥餌,未或數字缺而效無分寸,益就綿綴,人鬼未分,與死爲隣,縷喘雖延,特一未冷之屍耳,設令賴天之靈。近日諸症,或得數字缺尙何望收拾殘骸,驅馳原濕,少效旬宣之責乎?數字缺略陳前疏,固不當復有所煩浼,而臺評甚峻,數字缺在臣廉義,其何可只以承命爲恭,不恤笑罵,晏然二字缺乎?大凡行査之道,務得實狀,不必拘於遲速,玆事稽滯,儘有委節,初遲於査官之請由上路,再遲於驛人輩稟令於在京之察訪,三遲於缺移嶺外之遠邑,元非無端淹延,故爲遷就者。而今此臺啓,勘之以不卽據法,責之以從速査啓,非時日汲汲之事,而有若督促脅迫者然,臣實未曉也。以此觀之,假使臣數字缺行公,完了査事,據實勘斷,幾有一毫不滿於時議,則缺更起交攻,謂臣不公,此臣所以寧被違命之律,終不容仍冒完査者也。玆敢不避鈇鉞之誅,再申疾痛之呼。伏乞聖慈,憐〈臣〉病狀之奄奄垂死,察臣情迹之萬萬難强,亟命削臣之職,治臣之罪,俾臣舁疾歸家,專意醫治,以終天地生成之澤,且無藩任久曠之廢,不勝萬幸。臣無任惶霣戰灼祈懇之至。謹昧死以聞。答曰,省疏具悉。卿勿過嫌,從速察職。
右議政申琓一行缺所患之病,數日以來,幸得少歇。而屢日苦痛之餘,餘症尙苦,熱勢猶盛,膈痞而痰火壅滯,胃虛而嘔吐兼作,粥飮之不得近口者,今數字缺餘日矣。眞元虛脫,氣力綿綴,精神茫昧,長在昏倒不數字缺貼身牀席,作一僵屍。以此病狀,決無旬月間起動之望,數字缺聖明,亟賜鐫免,俾得及時調治,以尋生路,不勝幸甚。取進止。答曰,省箚具悉卿懇。所患如此,深用五六字缺勿藥有喜,卿其安心勿辭,益加善攝。仍傳曰,此下六七字缺。
持平李東彦上疏,伏以臣,負犯至重,譴罪數字缺省愆,分甘棄捐,不謂聖度包荒。五六字缺郞署,繼叨臺憲,在臣廉義,決不可貪榮戀數字缺出,祗緣試期隔宵,恩召遄降,迫於嚴命,不得不登時詣闕,欲陳一疏,略暴私悃。而適拘於齋戒,無階卽徹,黽勉祗謝之後,更鼓已深,又不及自列,進退維谷,泯默徑歸,尋單見阻,情志悶蹙,玆敢疾數字缺蓋高之聽,恭俟鈇鉞之誅焉。臣之夏間所遭,不數字缺事過之後,聖明業已照燭,則臣不必呶呶追辯,而第缺曹之臚列臣罪狀者,不翅狼藉,臣安得包羞忍恥,喑無片辭,自數字缺仁覆之下哉?蓋於彼時秋曹禁吏,有於一處先受六七字缺禁吏之豪橫,類多如此,爲法官者,亦不能七八字缺秋曹首吏。略言其濫雜之弊,使之八九字缺當該禁吏,則初不招致,而其所謂勒還贖錢,數字缺持之甚者乎?至於罰陪云者,尤未可曉,臣之下率,有與數字缺二吏,私相鬪䦧者,而未詳其虛實。招問二吏,則彼數字缺有乘藉之端,而有不可辨覈於私次者,故使渠姑竢。臣後日詣闕,待令於臺廳,卽令退去,又飭臣跟隨輩,切勿敢更鬨。蓋欲明覈彼此曲直於公廳,商量處之,曾未數日,臣卽見遞於處置,移拜騎郞,則事歸筌蹄,不復省記矣。將及一旬,暗弩倏發,滾得兩事,團作一圈,有若臣怒於二字缺移乙於他胥者然,始一行半缺逕庭至此耶?雖閭巷,常氓之事,法司若無挾雜,數字缺必欲從公處置,則決不當偏聽一邊之言,勒加罪名。而此則數字缺旣不問於臣,又不推問於臣之下率,吏言先入,草記猝發,怱怱慌急,如有不及,豈法司之待士夫太薄耶?抑胥吏之權,較輕重耶?向臣下率之乘時操縱,設皆如草記中云云。此不但臣耳目之有所不及,五六字缺相關。今乃以一時烏合跟從者之所爲,橫被其罪,數字缺況罰陪之說,旣不出臣口,則受半行缺,而但臣之至今悔罪自責者,半行缺司,而招警首吏,下輩私鬪,何等零八九字缺旣不能束下,又不能燭幽,致令法曹胥吏之數字缺司寇執法之淸議,至煩天聽,落在蔑法之科,是臣自取,更誰咎哉?雖然,緣臣行己之乖方,處事之錯盭,身居諫省,反缺法曹之糾擿,使聖明臺閣之重,由臣一人而壞了,日後無窮之弊,實數字缺羞朝廷辱臺端,甚矣。縱賴聖心含容,過加四五缺情迹,其不可抗顔盤礴,重累淸班也審矣。抑臣尤有所缺騂縮瑟者,向日筵臣,奏白臣事也,怒臣太寬,語又過實,其在私分,已極惶恧。今若冒昧趨承,揚揚呼唱,日復一日,恬若固有,則雖婦孺之賤。數字缺嗤點曰,是夫也,以臺官而見駁於該司,曾不知恥。自數字缺舊,齒列於臺職云爾,則臣之一身廉隅,雖不遑數字缺國體,玷汚名途,何哉?揣分量勢,實不敢耐恥仍冒。伏乞聖慈,察臣釁負之難貰,諒臣情勢之難强,亟命鐫削臣職名,以重臺閣,以安愚分,不勝幸甚。臣無任屛營祈懇之至。謹昧死以聞。答曰,省疏具悉。爾無所失,勿辭,從速察職。已上燼餘
上在昌德宮。停常參·經筵。
卯時,有霧氣。申時,日暈。
下直,平安都事盧世夏,江原都事尹天成。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,養元粥一升,薏苡粥五合,湯藥無事進御,夜間別無虛煩之候,而寢睡不安,嘔吐泄瀉,比昨稍減云。諸御醫等以爲,蔘茶一兩重,加竹茹二錢,進服宜當云。湯藥及蔘茶,竝爲煎入矣,敢此問安。答曰,知道。無事矣。
政院啓曰,大司憲崔奎瑞,掌令崔啓翁在外,執義金致龍,持平兪命凝武科試所進去,掌令鄭維漸被論,持平李東彦呈辭。連日監察茶時,事甚未安,持平李東彦,卽爲牌招察任,何如?傳曰,允。
禮曹判書洪受瀗三度呈辭。入啓。踏啓字。
左副承旨南弼星上疏。大槪,臣之老病,不堪供仕之狀,通朝之所共知,黽勉供劇,今至一朔,此非臣平日所自期於臣身者。而前月晦前,猝得暑癨,症情危苦,陳章乞免,未及登徹。嚴召又臨,不得不力疾祗赴,連日直宿,病情添劇,頹臥直廬,作一僵尸,玆敢擔舁徑出,疾聲哀籲於天地父母之前。伏乞聖慈哀之憐之,亟遞臣職名,俾得及時調理,少延殘喘事。入啓。踏啓字。
持平李東彦啓曰,滓穢微臣,復叨言責,適當試期,又迫召命,黽勉出肅,狼狽已極。而顧臣情勢,終有所不敢冒居者,呈單未徹,繼上辭疏,不意溫批纔宣,恩牌繼降,感激洪私,又不敢不竭蹶趨承。而第臣負犯,不是細故,不可以事實之略暴,聖批之優容,而仍因苟據也,決矣。且於本府前啓中,前正言呂必重之事,尤有所不敢晏然者。蓋於夏初,臣則移拜騎郞,必重則新拜臺職,適當於太廟擧動之日,急於肅謝,俱會於闕內稠廣中,在坐儕友,有以己巳榜論啓收殺事,問於臣,臣答以此吾首發之論。而公議粗伸,則亦不必一向相持,設令我仍在臺席,則匪久自當收殺云爾而已,元無與必重問答之語矣。其後常參之日,臣在禁喧之次,諸官入庭之後,院吏來傳必重書。而直以今日停啓之意報知,臣欲書答,則院吏告以必重,旣已入侍,傳書無及云,故臣不爲酬答。而伊時停論委折,大略如斯,必重於此,雖不無疎率之失,此非出於無端擅停。而到今事過時久之後,有此追劾,殊涉過重,臣前旣有與人酬酢之語。後又有接見簡報之事,則今於此啓,自不無難安之端,以此以彼,俱難仍冒,請命遞斥臣職。答曰,勿辭,退待物論。
中宮殿·世子宮·嬪宮,藥房·政院·玉堂問安。答曰,知道。
京畿監司書目,果川呈,以左承旨李麟徵辭職上疏上送事。啓。遞差。
忠淸監司書目,大興呈,以良女金名吏,爲虎囕死事。
左副承旨李壄,牌不進,依承傳罷職傳旨。傳曰,只推勿罷。
藥房再啓曰,中宮殿症候,自數日前,吐瀉諸症,一時兼發,間進藥物,亦無應效。眞元大脫之中,水刺厭苦,所進只是米飮水漿之屬,腫口諸處,一向出膿,了無完合之期。而昨日以來,神氣大不如前,症候一倍添劇,臣亦不勝憂惶煎迫之至,頃日請設議藥廳,而有姑觀更議之敎矣。卽今症患,如是沈篤,臣等雖已率諸醫竝直,不可不設廳議藥,敢此仰稟。答曰,姑觀夜來症候,更稟設廳,宜矣。
玉堂箚子。大槪,請持平李東彦出仕事。入啓。答曰,依啓。
藥房詣閤門外,以承傳色口傳啓曰,中宮殿患候,胸膈痞塞之症,猝重云。故兵曹參判閔鎭厚,卽今入侍之意,敢啓。傳曰,知道。
吏曹口傳政事,禮曹參議趙泰耉。
吏曹啓曰,承旨有闕,政事,取稟。傳曰,明日爲之。
兵曹,咸鏡道別遣重臣武科試取時規矩,六兩三矢九十步,柳葉箭一巡一中,騎蒭一次二中,三技取二技,落點。
任舜元啓曰,行大司憲崔奎瑞,掌令崔啓翁在外,執義金致龍,持平兪命凝武科試所進去,掌令鄭維漸被論,持平李東彦呈辭。連日監察茶時,事甚未安,持平李東彦,卽爲牌招察任,何如?傳曰,允。
又啓曰,今日數字缺命下,而左承旨李麟徵,受由下鄕,右承旨尹世紀,數字缺副承旨南弼星,身病甚重,陳疏出去。廳中只有臣舜元,同副承旨徐宗憲,吏·兵批政廳,無推移進去之員,何以爲之?敢稟。傳曰,吏·兵批兼進。
有政。
吏批,判書李畬病,參判趙泰采在外,參議李健命進,右副承旨任舜元進。
兵批,判書金構病,參判閔鎭厚進,參議李國芳數字缺洪受疇病,任舜元進。
吏批啓曰,判書李畬病不來,參判趙泰采在外,小臣獨政未安,何以爲之?敢稟。傳曰,只出緊任。
吏批,以宋相琦爲大司諫,徐宗泰爲禮曹判書,黃一夏爲弼善,柳百乘爲兼春秋,李壄爲左副承旨。
兵批,以趙泰耉爲副護軍。
徐宗憲啓曰,右承旨尹世紀,同生妹幼學李衡輔妻尹氏身死,服制已行四日,出仕,何如?傳曰,允。
又啓曰,近日廳中,位甚不齊,出納之地,不成貌樣。今日政新除授承旨,卽爲牌招察任,何如?傳曰,允。
任舜元,以義禁府言啓曰,判義禁臣李畬,因臺啓引入,知義禁臣徐宗泰,未肅拜,同義禁臣十餘字缺燁,武科二所試官進,堂上不齊,六七字缺等,開坐加刑之意,敢啓。傳曰,知道。
以左副承旨李壄,牌不進罷職傳旨,傳于任舜元曰,推考傳旨捧入。
任舜元,以武二所差備官,以試官意啓曰,今此謁聖武科初試錄名字數,一所則四十四字,二所則九十一字,兩所錄名之數,若是二字缺自前如此之時,例有字數割送之規。今亦依例,自羽字至位字合二十字,移送一所之意,敢啓。傳曰,知道。
徐宗憲,以侍講院言啓曰,新除授弼善黃一夏,時在京畿廣州地,書筵入番事緊,請斯速乘馹上來事,下諭。傳曰,允。
吏曹口傳政事,以趙泰耉爲禮曹參議。
兵曹正郞柳百乘,京畿都事柳成運書啓,臣等,奉承傳旨,昨日辰時,離發看審道路,則自興仁門外至乭串峴,別無大段修治之處。而至於少松溪及松溪橋前後,路及乼兀川,則川水橫流,路通穿破,數三日內,有難修治。至於兎院川,則大水方漲,水勢甚急,七八日內,勢難修治是乎旀,蓋自東郊,至於兔院前坪,則別無禾穀數字缺而但於新峴,有略干黍粟所耕,在於曾前御疏,缺未成熟。而自大晝停所,至陵所洞口,則前日御路處,太平民田所種各穀,皆未成實是白置,一從所見,敢此書啓。傳曰,知道。
徐宗憲,以禮曹郞廳,以左議政意啓曰,以章陵奉審事,工曹堂上闕員,昨已啓請差出,將於今日內,肅拜進去矣。禮曹參議李壄,以應進之員,今又移拜他職,參判李寅燁,以武科試官進去,判書徐宗泰,方有身病,未易出肅,將無以推移進去云。陵上奉審,累日遷就,事涉未安,禮曹參議有闕之代,令該曹卽爲口傳差出,仍令政院牌招,以爲趁時進參之地,何如?傳曰,允。
又以司饔院官員,以提調意啓曰,本院匠人諸員番布·番米,乃是御供之用。從前事目中,闕役二名以下,守令解由拘礙,三名以上,守令先罷後推,邑吏定配者,乃是一行缺規。而近因連歲飢疫,本院亦不得一一依法五六字缺御供重地,不成貌樣,誠極憫慮。而自朝家旣施曠蕩之典,戊寅以上番役未收,竝令減除,則外方官吏,仰體朝家德意。且念御供事重,自己卯以後,所當隨闕代定,收納番役,以爲本院繼用之地。而卽接延安縣諸員番米庚辰條上納報狀,及成冊元數二百七十九名內,實捧,只是一百二十九名而已。其餘則逃亡四十三名,物故五十名,罷定他役四十名,未收十七名,合一百五十名。而己卯條未收一百七十八名,則元不擧論,事之可駭,莫此爲甚。雖曰飢疫之後,人民散亡,而諸道諸邑,無不皆然,則延安一邑之有頉,如是獨多,必無其理。設令與本官所報,無一奸僞之弊,爲守令者,果能惕念官事,隨闕代定,則卽今有頉之數,亦豈至於如此之多耶?無論頉報之虛實,闕額則日日漸多,代定則全不致意。若此不已,則今之些少餘存者,將不日而盡爲有頉,誠可寒心。卽今本院,惟當依事目,啓請官吏之罪,而本邑積年闕額,旣如是數多,誠難以一邑守令之罷職。一番邑吏之定配,可得以盡充其額,不可數字缺置之道,且所謂罷定他役者,年前査正廳,京外有數字缺釐正時,本院都案與各官成冊比準。凡其名字,有一畫一字之誤書,及音同字異之相左者,盡以額外冒屬抄出,使之移定他役。以此延安一邑諸員,載錄都案,屢年應役,而猝然移定者,至於四十名之多,若干名移定,則他邑亦多有之。故本院竝擧緣由,報于備局,則備局以爲,仍存新定之役,以他閑良代給云。他邑則依備局分付代定,而至於延安縣,於其逐年有闕,應卽代定之類,亦且一向抛棄,有頉之數,至於過百。今此移定之代,豈有一毫動念,以他閑良,隨卽充定之理乎?且以延安一邑之力,本闕百餘名之外,備局移定者,四十名,又充其代,其勢實難。卽今形勢,此四十名,若自備局,許令還給本院,則在本院,或可補一分之用,在本邑,亦可舒一分之力。今若仍令本邑,以他閑良代給,則徒煩彼此虛文往復而已。終必無代給之理,事勢之窮極至此,亦不可無通變之道。上項延安縣官吏闕額闕役之罪,本事目一行缺額代邑,以爲塡充之地,宜當。罷定他役者四十名,本出數字缺正廳之誤抄,勿論卽今新定役之緊歇,竝爲還給本院,以救目前之急,宜當。而此等處置,俱非本院所敢擅便仰請者,請竝令廟堂斯速稟處,使御供重地,不至於蕩敗之歸,何如?傳曰,允。
任舜元啓曰,持平李東彦,再啓煩瀆,退待物論矣。傳曰,知道。
中殿,藥房·政院·玉堂夕問安。答曰,知道。
世子宮·嬪宮夕問安。答曰,知道。
副校理李徵龜箚子,伏以持平李東彦,以滓穢微臣,措辭見上引嫌而退,伊時簡問,不爲酬答,以此引嫌,殊涉太過,請持平李東彦出仕。取進止。答曰,依啓。
左承旨李麟徵上疏,伏以臣,五六字缺恩由,怵惕天門,感淚自零,今已俶裝,發向丘墓。而第念經紀改莎草之際,節近秋夕,感結霜露,勢將澆灌後復路,臣持負癃病,寸尺前進,滯雨江郊,繞到果縣。以此計之,多費日字,喉司緊任,不可緣臣久曠。伏乞聖慈,終始垂憐,特許遞臣職名,以便公私,不勝萬幸,臣無任激切祈懇屛營之至。謹昧死以聞。踏啓字
左副承旨南弼星上疏,伏以臣,稟賦虛薄,素多疾病,加以中年水土,受傷非細,痰火之症,源委已痼。每當四時交節之際,輒復重發,藥餌將攝,僅延殘喘,今已數十年于玆矣。矧今犬馬之齒,已滿七十,舊痾新恙,疊加層數字缺耗特甚,無一餘地,尫羸換脫,人所共憐。前冬之坐違召命,至於罪罷者,實由於衰疾之難强,而自前罪戾深重,尙今惶霣,欲死而不得矣。頃日銀臺除命,又及於千萬夢寐之外,恩牌繼降,促臣赴召,自量筋力,決難承當夙宵奔走之任。而每每違逋,分義之所數字缺扶舁,黽勉出肅。日者再次入侍前席,數字缺耿光,榮幸次骨,死亦無憾,而臣之凋朽疲癃之狀,聖明,或已俯察,而哀憐之矣。且臣强扶衰苶,冒沒供劇者,已踰數旬,此非臣所自期於平日臣身,而蓋緣感激天恩。未敢數字缺且値眞殿擧動之期迫近,不敢言病,愍默度日矣。日昨隨駕,將事駿奔,至敬至嚴之地,出萬萬死力,僅免顚頓。而百骸俱脆,筋力殆盡,陪駕還宮,仍爲特被〈?〉,又當僚位不齊,兼進吏·兵政廳,夜深歸家。飮冷無節,未及交睫,嘔氣猝發,頑痰塞胸,火熱上升,達宵煩懣,奄奄垂盡,急邀醫人,雜施鍼藥,嘔吐無算,僅得回甦,而粥糜不呑,差復無期。出納重地,瘝曠累日,臣罪至此,合被重誅,陳章丐免,期延微命。而適値私忌及大祭齋戒之日,未及登徹,嚴召下臨,嚴畏分義,力疾祗赴,呻吟供職。若將顚仆,此則一院諸僚之所共目覩,一行缺頭目眩暈,如在煙霧,頹臥直廬,作一僵屍。數字缺治,則將未免頃刻溘然而後止,不得不擔舁徑出,疾聲哀籲天地父母之前。伏乞聖慈,哀之憐之,亟遞臣職名,俾得及時調治,以尋生路,千萬幸甚,臣無任屛營祈懇之至。謹昧死以聞。踏啓大槪字見上
徐宗憲啓曰,吏曹郞廳來言,承旨有闕,政事,何以爲之?敢稟。傳曰,明日爲之。
上在昌德宮。停常參·經筵。
下直,竹山府使元萬衡。
中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體,若何?中宮殿症候,伏聞醫女來傳之言,昨日所進,養元粥一升五合,薏苡粥二合,蔘茶三巡進御,而湯藥不爲進御,昏後有胸膈痞塞之候,移時乃定。夜間寢睡不安,便道滑泄十餘度,手足時或厥冷,症勢一向沈篤云。臣等一倍煎悶之至,湯劑旣不得進御,姑爲停止,蔘茶一兩重,連次煎入,而卽今症候,有加無減。議藥廳,不可不趁卽排設,敢此問安,竝爲仰稟。答曰,知道。
開城留守李彦紀上疏。大槪,故都留守之命,出於千萬夢寐之外,驚惶踧踖,靡所容措,人器不稱,姑舍勿論,年老病痼,萬無堪承之望。伏乞聖明,亟遞臣新授職名,仍收資級,以重名器,以安愚分事。入啓。答曰,省疏具悉。卿其勿辭察職。
大殿·中宮殿·世子宮,議藥廳·政院·玉堂·二品以上·六曹問安。答曰,知道。
左副承旨李壄上疏。大槪,臣自十餘日前,猝得患毒痁,症情危惡,多方醫治,不能見效,貼身床席,氣息奄奄,昨日是當次之日,而又不得免終日昏倒,不省人事。章陵奉審之行,臣以禮官當進詣,而以此病狀,決無自力作行之路,必將生事,方切悶蹙之餘,銀臺新命,又出於意慮之外,召牌繼降,揆以分義,固當竭蹶趨承之不暇。而顧臣病勢,萬分沈重,頭眩不能擧,掉戰而不能定,欲起還仆,竟未秪赴,逋慢之誅,在所難逃,勿罷之命,出於常格之外,愚衷驚感,不能自已。卽今賤疾,不能離却,斷無起動供職之望,不得不冒死呼籲於仁覆之下。伏乞聖明,俯諒臣病重實狀,亟賜遞改臣職名,俾得調治,以尋生路事。入啓。答曰,省疏具悉。爾其勿辭,調理察職。
全羅監司書目,今月二十三日驟雨暴注,二十四日又爲大注,道內均霑與否,姑未可知,而各穀之被旱焦枯,庶有回蘇之望,誠爲多幸事。
忠淸監事書目,金百承女息尙憲,爲虎囕殺事。
黃海監司書目,載寧等官呈,以人物囕殺,至於五名之多,事極驚慘事。又書目,黃州·遂安·谷山三邑水災之慘,振古所無,人物之壞塌致死四十八名,家舍之頹壓漂失,一百二十八戶,驚心慘目,如經兵亂,田畓川反覆沙,有不暇論,今年農事,節節渴悶,罔知所措。白川·新溪·黃州三邑,渰死三名緣由事。
兵曹判書金構上疏。大槪,臣之情迹,一向危蹙,不以臺啓之乍停而有間,當此坤殿症候增劇,議藥設廳,百僚憂遑之中,亦不敢入參於問安之班。禮缺義虧,無所逃罪,進伏闕外,冒死哀籲。伏乞亟削臣職,仍治臣罪,以安微分事。入啓。答曰,省疏具悉卿懇。卿勿固辭,速出行公,毋使大政,一向遷就。
吏曹判書李畬上疏。大槪,臣積逋君命,罪戾如山,縮伏惶悚之中,伏聞坤殿違豫之候有加,至於復設議藥廳,驚遑之極,進詣闕外,而亦不得進參於起居之班,臣罪益重,萬殞難贖。且於臺啓之急停,尤有不敢自安者,冒昧陳暴,乞命遞臣職名,治臣罪犯事。啓。答曰,省疏具悉。卿勿固辭,速出行公,毋使大政,一向遷就。
政院啓曰,命下矣。兵曹·漢城府郞廳,及監營營吏,卽爲發牌招問,則皆以爲,光陵道路,非朝夕往來之地,故道路形勢,全然不知,而事知兼司僕,以道路摘奸事,兵曹昨已發送,待其還來,可以詳知云,而今者下敎如此,事體重大,不可使一禁軍,循例摘奸而止。兵曹郞官,今日內發送,與本道都事,各別看審後,使之詳細書啓,何如?傳曰,允。
兵曹正郞柳百乘,京畿都事柳成運書啓,臣等奉承傳旨,昨日辰時離發,看審道路,則自興仁門外,至乭串峴,別無大段修治之處,而至於小松溪及松溪橋前後路,及乼兀山,則川水橫流,路面穿破,數三日內,有難修治。至於兔院,則大水方漲,水勢甚急,七八日內,勢難造橋,而蓋自東郊,至於兎院前坪,則別無禾穀傷損處。而但於新峴,有若干黍粟所耕,在於曾前御路,時未成熟,而自大晝停所,至陵所洞口,則前日御路處,太半民田所種各穀,皆未成實矣。一從所見,敢此書啓。傳曰,知道。
政院啓曰,陵幸日子,必須急速定奪,然後凡干擧行之事,庶無窘迫之患。道路摘奸兵曹郞官,京畿都事,旣已入來,日字尙無明白定奪之事,何以爲之?敢稟。傳曰,仍以初一日定行。
大殿·世子宮·嬪宮,議藥廳·政院·玉堂夕問安。答曰,知道。
大殿·中宮殿·世子宮,二品以上·六曹夕問安。答曰,知道。
議藥廳口傳啓曰,首醫金有鉉及主簿許塖,直長愼爾定,學生李眞相·洪等,自今日別省記入直,使之同參議藥之意,敢啓。答曰,知道。
備邊司啓曰,兩銓之長,因臺啓引入,不得行公已久,以致大政遷就至今矣。今則臺啓旣停,不宜一向難安。且初旬以後,則無故之日絶少,若不趁今初旬前擧行,又至於遷過今月,則事甚可慮,兵曹判書金構,竝卽牌招察任,何如?傳曰,允。
謝恩,左承旨尹世紀,右承旨任舜元,右副承旨徐宗憲,同副承旨尹趾仁。
兵曹判書金構,牌〈招〉不進。
傳曰,兵曹判書金構,明日更爲牌招。
夜二更,月犯氐右二星。
中殿,藥房·政院·玉堂朝問安。答曰,知道。
世子宮·嬪宮朝問安。答曰,知道。
藥房都提調臣崔錫鼎,提調臣嚴緝,副提調臣李思永啓曰,伏未審夜來,聖體,若何?中宮殿症候,伏聞醫女來傳之言,昨日所進養元粥一升五合,薏苡粥二合,蔘茶三巡進御,一行缺寢睡不安,便道滑泄十餘度,平足五六字缺一向沈篤云。臣等一倍前悶之至,湯劑旣不得進御,姑爲停止,蔘茶一兩重,連次煎入,而卽今症候,有加無減。議藥廳,不可不趁卽排設,敢此問安,竝爲仰稟。答曰,知道。無事矣。重出
議藥廳排設後,大殿,政院·玉堂問安。答曰,知道。
中殿問安。答曰,知道。
世子宮·嬪宮問安。答曰,知道。
大殿,朝廷二品以上,口傳問安。答曰,知道。
中殿,單子問安。答曰,知道。
徐宗憲啓曰,下番兼春秋丁惟愼,稱以有病,欲爲圖遞於堂上齊會之前,而不爲聽許,則言辭勃慢,仍卽拂袖而去。今日國綱,雖曰解弛,其在事體,安敢乃爾?年少新進之習,不可不警責,下番兼春秋丁惟愼,從重推考,何如?傳曰,允。
又啓曰,明日常參·經筵,取稟。傳曰,停。
任舜元啓曰,備邊司郞廳,以數字缺言,今日賓廳日次,而大臣有故,堂上不齊,不得來會云矣,敢啓。傳曰,知道。
任舜元,以禮曹郞廳,以左議政意啓曰,數字缺上莎草有頉處奉審事,啓下之後,連日大雨,道路難通。且因該曹堂上有故,未免累日遷就,事體殊涉未安。將於今日,拜辭出去,臣等旣已來詣闕庭,而卽今雨勢,又復如許,初一日以後,大雨之餘,江津潦漲之外,自陽川至陵所,數三大川浦水相連之處,水深沒頂,行旅亦不得通行云。若連日開霽,漸至水落,則猶可跋涉往返,而以今雨勢觀之,姑未知其開霽之遲速,奉命發行之後,若未免處處阻水濡滯,則必多狼狽之端,而各邑支待之弊,亦云可慮。更觀数日拜辭進去,恐或合宜,肅拜單子,雖已入啓,而事勢若此,似不可無變通之道,惶恐敢稟。傳曰,依爲之。
又啓曰,今日爲政事命下,而數字缺旨未差,左副承旨李壄未肅拜,右承旨尹世紀,今日仕進之後,吐血猝劇,不得起動。吏·兵批政廳,無推移進去之員,何以爲之?敢稟。傳曰,右副承旨,吏兵批兼進。
有政。
吏批,判書李畬病,參判趙泰采在外,參議李健命進,右副承旨任舜元進。
兵批,判書金構病,參判閔鎭厚病,參議李國芳進,參知洪受疇病,右副承旨任舜元進。
吏批啓曰,判書李畬病不來,參判趙泰采在外,小臣獨政未安,何以爲之?敢稟。傳曰,只出緊任。
以承旨望,傳于吏批曰,校理尹趾仁除授。
左承旨尹世紀,右承旨李壄,左副承旨任舜元,右副承旨徐宗憲,同副承旨尹趾仁。
兵批,以李麟徵·南弼星爲副護軍,洪受憲爲副司直。
傳于李壄曰,在前奉審時,陵上莎草,某方枯損,某方稀疎,一一尺量,令畫員圖形以進,乃是規例也。數字缺以來,畫員則依例率往,而方位及莎草枯損處,只數字缺中圖形一款,廢却不行。今後則枯損稀疎,某某位方,依數字缺圖形以進事,分付。
尹世紀啓曰,廳中之位不齊,未有如近日,新除授承旨,卽爲牌招察任。傳曰,允。
數字缺啓曰,陵幸日字,必須急速定奪,然後凡干擧行之事,庶無窘迫之患。道路摘奸兵曹郞官·京畿都事數字缺入來,日字尙無明白定奪分付之事,何以爲之?敢稟。傳曰,仍以初一日定行。重出
中殿,朝廷二品以上單子問安。答曰,知道。
大殿,議藥廳·政院·玉堂夕問安。答曰,知道。
中殿,議藥廳·政院·玉堂夕問安。答曰。知道。
持平李東彦啓曰,李秀儁五六字缺時俊捕廳招辭,所當嚴飭其虛實,而時俊變辭之後,秀儁則一番捧招而已,更無究問之擧,仍因遷就,以至于今,乃因疏決,有徒配之命,獄體之乖舛,輿情之駭惋,爲如何哉?若使秀儁,其無干犯之狀,則全釋固可也。如果一如時俊之招,則其罪奚但徒配而止哉?未究覈之前,決不可輕先酌處,請數字缺李秀儁徒配之命,更令該府,究覈得情,勘定罪律。數字缺頃日疏決時,有罪人洪旣濟放送之五六字缺同擧子,盜踏印信之說,果爲狼藉。臺五六字缺渠之招辭,則以符同一事,爲稱冤之端。設令六七字缺見失官印,盜踏試券之迹,則終有所難掩,四五字缺全然倖免。請還收罪人洪旣濟放送之命,更令該府,擬律定罪。□□頃日疏決時,有充軍罪人吳弼雄·閔重三等放送之命,臣竊以爲不然也。弼雄則試才時,以其五中之鞭蒭,圖錄以六中,至於重數字缺才時,潛奪其同僚所中之矢,換錄於其名,論其數字缺爲奸慝,而編配未幾,遽爾放釋,揆以王法,豈容如是?還收充軍罪人吳弼雄·閔重三等放送之命,定配數字缺挺當初罪名。因文頭潛通於試所,見數字缺則論以獄體,所當嚴覈,其所欲通之處五六字缺爾編配,輿情之駭憤,固已久矣。今因五六字缺釋之中,其在嚴科場杜後弊之道,斷不可徑先處置,請還收罪人李天挺放送之命。先正臣文元公金長生之道學,自有淵源,門路甚正,且深明禮學,大有功於斯文,允爲聖上之所尊信,多士之所矜式,此殿下,所以因多士之請,有從祀稟處之命,而迺者李喜鼎等,鼓扇邪論,蔑視公議,肆然投疏,欲誣天聽,至於詆毁兩賢臣,略無顧忌。幸賴天鑑孔昭,施以投畀之典,而頃於疏決之日,遽有放釋一行缺黨之人,扶植醜正之論,乘時用意,七八字缺敎,有快聽聞,而醜詆先賢之罪,決不可仍置不論,請還收遠竄罪人李喜鼎放送之命。慶尙左水使黃震文,到任以後,抛棄軍政,自知年老,前路無幾,家且同道,馱載絡繹。軍民困於剝割,營屬疲於輦輸,怨聲載路,傳說喧騰,海防重任,不可付諸如此之人,請慶尙左水使黃震文罷職不敍。□□全州營將閔聖濬,全昧事體,擧措顚倒,逮捕賊黨之際,折辱守宰,騷擾閭里,刑杖輕重,一循私囑,嗤罵之言,已極喧騰。而又以廉價,分給寺刹,徵捧厚紙,斂怨緇徒,南來之人,傳說狼藉,不可以曾入褒啓,有所容貸,請全州營將閔聖濬罷職。禁府都事魚史周,移拜本職之後,旣有臺議,則無論其言之是非,其在廉隅,所當自處,而數度呈旬之後,旋又行公,到今駁正之論,旣已重發,則不可仍置其職,禁府都事魚史周,請命罷職。新除授司諫院大司諫宋相琦,時在忠淸道懷德地,獻納朴泰恒,時在全羅道羅州地,請竝斯速乘馹上來事,下諭。答曰,不允。下諭事,依啓。
吏曹判書李畬上疏,伏以臣,自遭前後狼狽以來,違拒明旨,殆不知爲幾度。數字缺一身至微,雖萬被戮,固無以當其罪矣。然廉恥大防,實有國之所重也,臣之本情,亦非出於慢命,此聖明所以終始曲貸,而俾有今日者也。臣任職無狀,愆咎層著,合被顯黜,以淸選曹,而臺啓之發,每若蓋覆之爲,只發其事,不擧其人,然其指意所歸,則上下共見之,實非臣所得以自掩也。於是而自謂免於臺劾,貪冒不已,則恥莫大焉,其辱淸朝壞士風,當如何哉?臣之情迹,斷無抗顔周行之理,而瀝血申懇,未蒙開諒,召牌連降,促令開政,臣益增窘蹙,莫知所出,席藁闕外,陳章請譴,而又輒爲喉司所阻,旣未能速就於刑章,又無以自達其衷悃。至於守令多窠之差出,命下已久,而緣臣尙帶職名,僚席亦不一行缺抑塞,救死無所,臣之情勢,可謂窮隘矣。竊伏聞坤聖違豫之候,夜來頓加,至有議藥廳復設之命,臣驚惶之極,不敢退伏私次,進詣闕下,祗候起居,而亦未得趨參於問安之班,臣罪至此,益無所逃。且臣卽見所報,尤有不敢安於心者。當初臺啓,引而不發,若將次第竝及,而一啓之後,遽又爲臺官之所獨停,公議之增激,從可知矣。臣之恧縮難進,於此益甚,伏乞聖明,更加諒察,亟命遞臣職名,使重任不至久曠,大體不至重損。仍治臣前後負犯,以嚴邦憲,不勝萬幸,臣無任戰恐俟罪之至。謹昧死以聞。大槪批答見上
兵曹判書金構上疏,伏以臣有萬萬不可冒出之情勢,再度陳籲,輒承溫批,倍切惶隕,一味悚縮矣。伏聞夜來,坤聖違豫之候有加,至於復設議藥廳,驚慮煎灼,進詣闕外,以爲承候便近之地矣。卽見所報,臺啓已停,而竊念缺事,初旣重發,雖有中間徑停一節,停啓之臺官,至數字缺則物議之嚴峻,居可知矣。臣便是方在臺論之中,前數字缺足謂之停止,而後啓亦一啓之後,一人獨停,則又與前事相缺臣之不可一日仍冒於職次,往而兪甚,當此百僚憂遑奔走之日,亦不得進參於起居之班,禮缺義虧,罪無所逃,玆敢疾聲仰號於愍覆之下。伏乞聖慈,亟命鐫臣本兼諸務,以重國事,仍治臣罪,以安微分,千萬幸甚。臣無任戰灼崩迫之至。謹昧死以聞。大槪批答見上
傳于尹趾仁曰,兵曹判書金構,明朝更爲牌招。
以黃海監司狀啓,黃州等官居私奴先伊等五十一名渰死事,傳于尹趾仁曰,事極驚慘,令本道各別恤典擧行。
左副承旨李壄上疏,伏以臣自十餘日前,猝患毒痁,症情危惡,多方醫治,不能見效,飮啖專廢,眞元大脫,奄奄若垂盡者數矣。昨日是當次之日,而又不得免自早朝始發,症勢越添,終日昏倒,不省人事,二行缺命。又下於此際,召牌繼降,揆以分義,固當竭蹶趨承之不暇,而顧此病勢,萬分沈重,頭眩而不能擧,脚掉而不能定,貼身狀席,欲起還仆,竟未祗赴,惶悚之忱,已不可言,而違慢之誅,在所難逃,只推勿罷之命,遽出於常格之外,愚衷驚感,不能自己,臣是何人,得此異數於聖明之下哉?感激恩私,不計死生,趨走供劇,以盡臣職,而卽今賤疾,不得離却,朝雖少歇,而餘症尙苦,精神昏聵,有若如在煙霧中者。蓋緣臣遠役之後,勞憊未蘇,疾病交侵之餘,痁疾乘間而發,實非一朝偶感之比。旬月之內,斷無差復之望,出納重地,不容暫曠。況伏聞坤殿患候,近來添重,方有議藥廳復設之啓,當此百僚憂遑,朝夕問安之日,身居近密者,如非實病之難强,何敢偃息私次,爲自便圖免之計哉?臣情至此,其亦戚矣。玆不得不冒死呼籲於仁覆之下,伏乞聖慈,俯諒臣病重實狀,亟賜數字缺名,俾得調治,以尋生路,千萬幸甚。臣無任屛營祈懇之至。謹昧死以聞。大槪批答見上
開城留守李彦紀上疏,伏以臣,空疎譾劣,百無一能,濫蒙鴻造,歷職內外,忝竊已多,絲毫蔑效,尋常愧懼,若隧淵谷。迺者寵擢之命,出於千萬夢寐之外,臣誠驚惶震越,罔知所以致身之所也。竊念國家用人之道,必以才諝而任之,或以久次而進之,此所以難愼於簡修之際者也。如臣者,旣非久次,又乏才諝,則自愧何以得此於聖明也。故都居留之任,秩是亞卿,委寄不輕,固不當人人而冒居也審矣。臣雖至愚,亦有所自知者,揣分量力,萬無承當之理,而今若銜恩畏義,虛受冒進,則其如羞朝廷辱名器,何哉?且臣年衰癃廢,又經今春死疾,精力殆盡,已無供世之望,況此非分之職,尤無可堪之勢。伏乞聖慈,諒臣危懇,亟命鐫改職名,收還資一行缺。謹昧死以聞。大槪批答見上
上在昌德宮。停常參·經筵。
夜二更,月犯氐右二星。
下直,鍾城府使元聖兪,會寧府使柳漢明。
中宮殿·世子宮·嬪宮,議藥廳·政院·玉堂問安。答曰,知道。
議藥廳啓曰,伏未審夜來,聖體,若何?中宮殿症候,伏聞醫女來傳之言,昨日所進養元粥七合,薏苡粥五合,蔘茶三巡進御,寢睡徹夜不安,向晩始得小睡,脚部有浮疼之候,嘔氣小定,而諸症一樣云,蔘茶連次煎入矣。敢此問安。答曰,知道。無事矣。
持平李東彦上疏。大槪,臣職在言責,猥陳區區所懷,以備裁處事。入啓。答曰,省疏具悉。科期退定,儘多難處,而試令廟堂稟處,兩所武試,不宜中寢也。
刑曹判書李彦綱上疏。大槪,北路掌試之命,遽及於病劇危死之中,萬無自力趨承之望,分義虧闕,罪合萬殞。試所絶遠,科日且迫,縣道陳疏,慮致沈閣,不得已使家人,齎進直呈,事異常規,尤增死罪。伏乞聖明,俯賜矜察,亟遞臣北路別遣試官之任,仍命有司,議臣罪名,以爲人臣違命者之戒事。入啓。
政院啓曰,刑曹判書李彦綱,使其家僮,呈疏到院,觀其措語,則以北路絶遠,試期且迫,而病不能承命,必須速賜處分爲言。此與泛疏有異,不得不捧入,而私人直呈,旣違朝令,其在事體,殊甚未安,〈推〉考,何如?傳曰,允。
答刑曹判書李彦綱疏曰,省疏具悉卿懇。疾病如此,試官之任,當許遞焉。
傳曰,北道試官,令該曹卽爲口傳差出。
大殿·中宮殿·世子宮·嬪宮,議藥廳·政院·玉堂夕問安。答曰,知道。
中宮殿·世子宮,二品以上·六曹夕問安。答曰,知道。
吏曹啓曰,來初九日,都目政事爲之之意,敢啓。傳曰,知道。又啓曰,本曹無行公實郞廳,大政時,更出他郞官之意,曾已啓達矣。大政今將定行,而其前姑無急速開政之事,在前本曹郞官,亦有口傳差出之時,今亦口傳差出,何如?傳曰,允。
吏曹口傳政事,吏曹佐郞權尙游,咸鏡道別科試官,嚴緝。
大殿,議藥廳·政院·玉堂朝問安。答曰,知道。
中殿,議藥廳·政院·玉堂朝問安。答曰,知道。
世子宮·嬪宮,議藥廳·政院·玉堂朝問安。答曰,知道。
大殿,朝廷二品以上問安。答曰,知道。
中殿,單子問安。答曰,知道。
議藥廳都提調臣崔錫鼎,提調臣嚴緝,副提調臣李思永啓曰,伏未審夜來,聖體,若何?中宮殿症候,伏聞醫女六七字缺養元粥七合,薏苡粥五合,蔘茶三巡進御,數字缺夜不安,向曉始得少睡,脚部有浮疼之候,嘔氣少定,而諸症一樣云,蔘茶連次煎入矣,敢此問安。答曰,知道。無事矣。
尹趾仁啓曰,明日常參·經筵,取稟。傳曰,停。
任舜元,以都摠府言啓曰,今日入直軍士,當爲中日習射,而議藥廳排設,限罷出間姑停之意,敢啓。傳曰,知道。
又以禮曹言啓曰,寧陵大王·王后兩陵上莎草修補吉日,來九月初一日,推擇啓下矣。其日,與陵幸日相値,故修補吉日,更令日官推擇,則今八月二十三日辰時,爲吉云。以此日時擧行,而原事目中,改付標以入之意,敢啓。傳曰,知道。
以備忘記,傳于任舜元曰,今下弓矢,鍾城府使元聖兪,會寧府使柳漢明等處給送。
任舜元啓曰,事變假注書李命世,累朔供劇之餘,身病猝重,勢難察任,今姑改差,他假注書,差出,何如?傳曰,允。
以金始煥,爲事變假注書。
尹趾仁啓曰,來初九日,都目政事爲之之意,敢啓。傳曰,知道。
任舜元,以兵曹言啓曰,當日私奴欣先稱名人,自丹鳳門入來,差備門外擊錚,極爲駭愕。令攸司囚禁治罪,同門守門將李天翊,常時不能禁斷雜人,以致闌入,亦難免其責,推考,何如?傳曰,允。
傳于尹趾仁曰,北道別科試官,令該曹卽爲口傳差出。
任舜元,以備邊司言啓曰,以持平李東彦上疏,科期退定與否,令廟堂稟處事,命下矣。前頭大少科試,當爲次第設行,而坤聖未寧之候,比前沈篤,至設議藥廳,以臣子憂惶之心言之,此時開場設科,誠似未缺第念朝家之設科。十餘字缺有大段事故之時,亦有設科取人之擧,五六字缺也。然或因國家多事,或値年事失稔,則大小科期之退行,非止一再,而皆因試期之稍遠,春科或退於秋間,秋科或退於明春,分付擧行之際,無有掣肘妨礙之端。而今此監試初試,日字已近,西北遠道試所,在於邊邑,雖欲分付差退,其勢難及,兩南及中道,猶可趁科前分付。而一道擧子,皆已贏糧,往赴都會,各邑亦爲整待諸具,臨場還罷,弊端甚多,監試初試日期,決難差退。至於謁聖,非如京外分設之科,臨時觀勢差退,恐無不可。且兩所武試之仍行,雖似未安,在數字缺時有緊司勿廢開坐之例,奉命開場之後,旋卽停罷,亦涉重難,不宜中寢之敎,誠爲允當,臣等之意如此,敢啓。傳曰,依爲之。
持平李東彦啓曰,李秀儁事,措事見上洪旣濟事,措辭見上吳弼雄·閔重三等事,措辭見上李天挺事,措辭見上李喜鼎事。措辭見上答曰,勿煩。
大殿,議藥廳·政院·玉堂夕問安。答曰,知道。
中殿問安。答曰,知道。
世子宮·嬪宮問安。答曰,知道。
中殿,二廷二品以上單子夕問安。答曰,知道。
尹趾仁啓曰,刑曹判書李彦綱,使其家僮,呈疏到院,觀其措語,則以北路絶遠,試期且迫,而病不能承命,必須速賜處分爲言。此與泛然疏辭有異,元疏不得不捧入,而私人直呈,旣違朝令,其在事體,殊甚未安,推考,何如?傳曰,允。以上燼餘
上在昌德宮。停常參·經筵。
下直,平安監司李世載。
傳曰,平安監司李世載,留待引見。
大殿·中宮殿·世子宮,二品以上·六曹問安。答曰,知道。中宮殿·世子宮·嬪宮,議藥廳·政院·玉堂問安。答曰,知道。
大殿,政院·玉堂問安。答曰,知道
議藥廳啓曰,伏未審夜來,聖體,若何?中宮殿症候,伏聞醫女來傳之言,昨日所進,養元粥五合,菉豆粥三合,御米粥二合,蔘茶兩巡進御,夜間寢睡稍安,大便度數頗減云,蔘茶依前煎入矣,敢此問安。答曰,知道。無事矣。
兵曹參判閔鎭厚上疏。大槪,再明大政,實無進參之勢,乞賜遞改,俾免苟簡之事。入啓。答曰,卿其勿辭察職。
傳曰,明日晝講爲之。
掌令鄭維漸三度呈辭。入啓。遞差。
備邊司啓曰,以持平李東彦上疏,科期退定與否,令廟堂稟處事,命下矣。前頭大小科試,當爲次第設行,而坤聖未寧之候,比前沈篤,至設議藥廳,以臣子憂遑之心言之,此時開場設科,誠似未安,而第念朝家設科之擧,本爲採取人才,曾前國有大段事故之時,亦有設科取人之擧,則其義可以推知也。然或因國家多事,或値年事失稔,則大小科期之退定,非止一再,而皆因試期之稍遠,春科或退於秋間,秋科或退於明春,分付擧行之際,無有掣肘妨礙之端。今此監試初試,日字已迫,西北遠道試所,在於邊邑,雖欲分付差退,其勢難及。兩南及中道,猶可趁科前分付,而一道擧子,皆已裹糧,往赴都會,各邑亦爲整待諸具,臨設還罷,弊端甚多,監試初試日期,決難差退。至於謁聖,非如京外分設之科,臨時觀勢差退,恐無不可。且兩所武科之仍行,雖似未安,在前議藥設廳時,有緊司勿廢開坐之例,奉命開場之後,旋卽停罷,亦涉重難,不宜中寢之敎,誠爲允當。臣等之意如此,敢啓。傳曰,依爲之。
傳曰,陵幸,頃因下敎,以今月晦間,開月旬前,排日推擇以入,故以開月初一日定行事,分付矣。更思之,初一日,似爲太遠,且寧陵改莎草,雖定於今月二十三日,此則節候亦似太早。陵幸,進定於二十三日,寧陵改莎草,退定於來月初六日事,更爲分付,可也。
假注書李命世改,代金始煥。
慶尙監司書目,靑松呈,以驛吏趙應晳等,爲虎所咬事,驚慘事。
忠淸監司書目,忠州呈,以私奴成立等四名渰死事。
平安監司書目,道內農事,連被水災之慘,田畓各穀,竝皆萎黃漸枯,秋節已屆,霖雨尙今不霽,晩付種田畓各穀,胚胎無期,前頭民事,誠爲可慮。陽德·成川兩邑,人物爲水頹壓,致死之數三十五名。成川府箕子影幀奉安殿宇,沙汰覆沒,聖像,未及崩頹之前,移安傍近小刹,而咸從·龍岡兩邑,七月初七日,大風振作,雨雹交下,雹體大如鳩卵,小如鳥卵,經過多被其害,鳥雀亦爲打斃緣由事。
知事嚴緝上疏。大槪,臣之老病,筋力已無餘地,而自前月重患暑泄,轉成血痢,全廢飮食,氣息如縷,朝夕起居之列,僅僅出參,而長在委頓中矣。玆者北路掌試之命,遽及於臣身,臣之死於道路,顧不足恤,而數千里嶺外,試期有限,今此病狀,決無及時馳赴之望。情迫勢急,不得不疾聲仰籲於仁覆之下,而若其任重人微之嫌,有不可論者矣。伏乞亟命變通,以幸公私事。入啓。答曰,省疏具悉。所患如此,則有難强迫,試官之任,當許遞焉。
左議政李世白箚子。大槪,北路試官事,敢陳所懷,以備裁處事。入啓。答曰,省疏具悉卿懇。箚辭可不留意焉。仍傳曰,遣史官傳諭。
大殿·中宮殿·世子宮·嬪宮,議藥廳·政院·玉堂夕問安。答曰,知道。
中宮殿·世子宮,二品以上·六曹夕問安。答曰,知道。
今日平安監司李世載留待引見時,玉堂罷散人員,爲先書入事,及刑曹判書李彦綱罷職,禮曹判書徐宗泰,仍差咸鏡道別科試官,及期下送事下敎。玉堂官員仍直,牌招入直事,榻前定奪。
傳,前副修撰李觀命·吳命峻,修撰李坦,弼善洪重夏,竝敍用。
修撰趙泰老,牌不進,依承傳罷職。
武二所參試官朴齊華病,代安世衡落點。朝報
禮曹啓,各陵殿參奉試暇假官,以付祿忠義差送矣。卽接忠義廳所報則以爲,前頭謁聖時,當爲付祿忠義差送,而二十員內,除各陵參奉試假之代,實無盡數差送之路云,其不足之代,依前例以三醫司差送事,分付,何如?傳曰,允。
兵曹啓曰,前頭大政時,郞官不可不備員,而正郞一員,有闕未差,正郞孟萬澤,實病危篤,尙不出肅,合有變通之道,今姑改差,其代,竝令該曹,卽爲口傳差出,何如?傳曰,允。
吏批啓曰,玉堂闕員,今當差出,而擬望之人乏少,相避竝擬,何如?傳曰,允。又啓曰,樂安郡守元始亨,以捉虎之功,前郡守李文長,前縣監鄭稷·鄭箕濟等,以捕盜之功,俱爲加資事,命下矣。已雖資窮,未經準職,何以爲之?敢稟。傳曰,竝特加資。又啓曰,前後按道人員,守令薦主,依榻前定奪抄出,別單書入,而京中則以今月晦前,近道則來月旬前,中道則來月念前,遠道則來月晦前定限,使之依年例守令薦規具單,京則直呈政院,外方則令本道收合,上聞之意,敢啓。傳曰,知道。
有政。吏批,以吳羽進爲兵曹正郞,任守幹爲兵曹正郞,黃一夏爲掌令,李晩成爲校理,吳命峻爲修撰,權斗紀爲監察,宋昌爲左尹,趙泰老爲修撰,權尙游爲吏曹佐郞,沈枰爲承旨,任寬幹爲修撰。
以平安監司狀啓,陽德等官,次丹等三十五名壓死事,傳于李壄曰,事極驚駭,令本道各別恤典擧行。
李壄啓曰,今日爲政事,命下矣。廳中只有臣壄及同副承旨尹趾仁,臣以代房,當進吏批政廳,而兵批政廳,無進去之員,何以爲之?敢稟。傳曰,吏兵批兼進。
有政。
吏批,行判書李畬進,參判趙泰采在外,參議李健命式暇,右承旨李壄進。
兵批,行判書金構進,參判閔鎭厚進,參議李國芳進,參知洪受疇進,右承旨李壄進。
兵批,以金重器·鄭維漸爲副護軍,朴弼明爲副司直,金始煥爲副司正。
尹趾仁,以兵曹言啓曰,武二所差備官,以試官意啓曰,參試官都摠府經歷朴齊華,重得暑感,兼暴泄瀉,症情不輕,不得參試,而今試冊文書,多有積滯之患,勢難等待其差歇,朴齊華改差,其代,令該曹卽爲變通差出,何如?傳曰,允事,命下矣。在前如此之時,有令政院還入前望單子改受點之規,今此參試官朴齊華改差之代,令政院依例擧行,何如?傳曰,允。
中殿,議藥廳夕問安。答曰,知道。
世子宮·嬪宮問安。答曰,知道。
持平李東彦啓曰,李秀儁事,措辭見上洪旣濟事,措辭見上吳弼雄·閔重三等事,措辭見上李天挺事,措辭見上李喜鼎事。措辭見上。答曰,勿煩。
左議政李世白箚子,伏以今此北路掌試之任,至於三易其人,朝家事體之苟簡,已不可言,而揆以人臣不擇夷險之義,亦豈容如此也?日者徐宗泰度支辭疏之下詢廟堂也,臣意以爲,度支數字缺掌試日久,勢難兼行,而旣有疾病,雖不得卽出行公,稍可調理,猶可以奉命登程。故以度支變通之意,與首相一體仰陳於榻前,乃蒙允可。意謂掌試之行,自可趁期而發,其後又竝與此任而控免,疏下廟堂,首相,通問其遞否,臣答以雖不知病勢輕重之如何,而旣遞本職,又免此行,事體未安云。右相之意亦然,而終至覆奏見遞,臣或意其病實難强矣。後乃聞之,則前職旣遞,旋入京家,聞有新除,還出江上云。出入往來,曾不二行缺一向難進,有何所執,而論以召之役,則往役之義,自與奔走供劇有間,而必至於終始力辭,臣竊以爲未安也。且李彦綱之當初退去,已極悻悻,旣退之後,亦難無端還入,則前後除拜,宜乎再三控辭。而及時春使之任,亦又托疾不來,此亦豈事體所宜也?今者雖已差出,而其有疾,則與宗泰等耳。若其地望,則曾任文衡者,尤當畀以試事,臣以爲北路試官之任,仍以徐宗泰差遣,以稍存國體,致免終始苟簡,似或得宜。伏惟聖明財處。取進止。大槪批答見上
知中樞府事嚴緝上疏,伏以臣,犬馬之齒,今已六十七矣。形羸骨露,喘急脚痿,出入闕庭之際,時或顚仆者累矣。且自前月,重患暑泄,轉成血痢,專廢飮啖,氣息如縷,而適當設廳議藥之時,不敢言病,忍死出參於朝夕起居之列,而無日不在於危頓之中,上自同僚,下至數字缺莫不憐憫,而以死生爲慮者也。不意玆者,北路掌試之命,缺易,而及於臣身,臣竊不勝憫蹙之至。臣以王事,死於道路,固不足恤,而數千里嶺外,試期有限,以此病狀,決無及期馳赴之望,莫重試士之擧,終不免因臣僨誤,則此豈但一身之私憂而已?情迫勢急,疾聲仰籲於仁覆之聰,而缺任重,人微之嫌,有不可論者矣。伏乞聖明,諒臣病情之危劇,且軫科事事體之至重,亟令變通,公私幸甚。臣無任祈懇屛營之至。謹昧死以聞。答曰,省疏具悉。所患如此,則有難强迫,試官之任,當許遞焉。重出
兵曹參判閔鎭厚上疏。伏以臣,近因議藥廳啓辭,連在別省記入直之中矣。竊聞都目大政,期日已定,臣忝西銓亞席,例當進參,而卽今形勢,實難暫離於侍藥之地。伏乞聖明,亟命遞臣職名,移授他人,俾政官備員,無致苟簡之患,千萬幸甚。臣無任惶懼屛營之至。謹昧死以聞。大槪批答見上
草莽臣尹拯疏曰,伏以臣於前五六字缺臣,傳諭聖批,不許遞改,溫諭彌勤,臣誠惶感罔措,內躔疾病,外懼煩瀆,訖未能申籲,唯日夜戰灼矣。不意今者,寵命特降,陞授以贊成貳師之職,聖旨別諭,又極隆重,臣不勝驚惑震掉,精爽隕越,累日而不能自定也。臣之罷病垂死缺居餘氣,無復有生人之事者,前後呼號,非敢有一毫矯飾,天日之明,豈不下燭於斯耶?啓沃挽回之責,春宮賓師之任,決非如臣陋劣,所敢承當,每於恩諭丁寧之下,不知所以仰答臣子螻蟻之忱,只有感激流涕而已。況臣本末情狀,通朝之所共知,只是孤恩負罪,不試無用之一箇微物耳。誤恩之加,加而又加,一至於此,此果何事耶?伏聞大臣,於前席,提擧賤名,以職品體例爲言,當初崇資,已是猥濫之甚者。臣於其時,實不敢承,而以數字缺所蒙,無非分外,故又不敢連章瀆撓,泯默至此。數字缺其虛資,陞畀實職,空委莫重天爵於糞土數字缺以苟榮臣身則可矣,其於朝議之玷累,名器之屑越,何哉?仍竊伏念,臣之虛蒙恩禮,自有徵召之禮以來,所未有也。臣不暇遠引古昔,只以近世儒臣之進用者言之,或陳言論事,或造朝就列,莫不進退踐歷,望實著顯而後,方有遷擢,未聞如臣之迹蟄圭竇,名躋宰列,無端超躐,至於此極者也。虛名僥冒,有類倖門,世道以卑,士風以壞,賤臣平生欺負之罪,固已死不可贖,而四方之嗤笑,後世之譏議,豈不竝及於朝廷耶?臣今不敢覼縷猥陋之辭,以溷天聽,只得席藁私次,祗俟缺義之誅而已。伏乞聖慈天地父母,特垂哀憐,亟命將臣資級及新授職名,一倂改正,以尊朝廷,以安微分,千萬幸甚。臣無任慙恩畏義,戰慄祈懇之至。謹昧死以聞。答曰,省疏具悉卿懇。今玆陞拜,予意非偶,須體如渴之誠。一行缺仍傳曰,遣史官傳諭。
全羅道咸平幼學五六字缺臣海隅賤士,迹遠京輦,而憂深漆室,誠切芹曝,每念國事,流涕痛哭,不知自止。玆敢裹足千里,不避時諱,決一死仰陳於紸纊之下焉。嗚呼,殿下以今日爲安耶危耶,上則天心未豫,而災異荐臻,人俗委靡,而紀綱頹敗,疑舶往來於湖海,而有潛覬數字缺盜賊聚散於郡縣,而有竊發之憂,朝令不行於中外,黨論未靖於朝著,堂堂聖明之世,反數字缺奄奄垂亡之兆,此其故何也?夫刑政者,人君之所以御下而制治者也。刑政失其道,則君臣之義滅,而人倫不正,上下之分紊,而綱紀不立,寢而至於人不爲人,國不爲國,豈不大可懼哉?方今謀害國母之賊,尙有假息於覆載之下者,而上自大臣,下至臺閣,尙未聞有一人沐浴請討者,其爲刑政之失,固不可言矣,天災之荐臻,人心之頹敗固也,無足怪也。嘻噫,張希載陰凶情狀,臣雖不得其詳,而竊伏聞當初,殿下發其諺簡,親降明旨,則其謀害我坤宮,缺昭然,畢露而無餘矣,爲今日臣子者,卽宜上體殿下之心,亟討凶賊之罪,而其時一二不忠不義之徒,遂懷瞻前數字缺力主慮後之說,使聖明快斷之心,終不得行焉,此臣所以流涕而痛哭者也。嘻噫,今之所謂深長慮者,臣實未曉其說也。貸一國之凶賊,敗一國之倫彝者,方可謂深長之慮,而討一國之凶賊,缺一國之人心者,獨不爲深長之慮耶?嗚呼,侫臣之設巧辭欺君父,乃如是,夫容護國賊,衆口難掩,則輒以深長慮。數字缺爲恐動君父之計,此豈爲人臣而所忍爲者耶?仰惟我王世子,天資仁孝,睿智夙成,令聞普覃於遐陬,人心咸切於願戴。況今年數字缺長,誠孝益彰,其於謀害中殿之賊,必不以戚畹之故,有一毫容貸之心矣。若今言者之言,則非但重貽累於世子仁孝之德,其不忠於坤殿者,又何如也,亦安有不忠於國母,而忠於世子者哉?殿下,若不於今,斷自宸衷,快正其罪,而使我世子,反有一行缺同事,亦有所痛惋者,埋沒私墓十餘字缺坤殿之餘謀,論以三尺,宜卽置惡逆之科,而罪人旣得手脚盡露之後,猶且周旋掩護,久稽誅討,此則有何深長慮,而不爲之正其法也?嗚呼,今日之天災,若何以消弭,今日之人心,若何以鎭服?我殿下,深居九重,獨慮社稷,而無一人出一言以助者,此臣所以重爲國家,流涕而痛哭者也。昔虞舜誅四凶,周公誅管·蔡,以缺聖人好生之德,豈不欲含容而竝生哉?誠以罪人而不誅,則上以違天,下以咈人,而國漸臻於必亡,固也。今我殿下之所可法者,其不在於虞舜與周公乎?禮曰,君父之讐,不與共戴天。臣雖草野愚昧,亦知乾父坤母之義,義不敢與謀害國母之賊,共戴一天,不顧鈇鉞之誅,敢陳千慮一得之說,臣死而人倫正綱紀立,天災消人心服,轉危爲安,國家治平,則臣雖萬殞,尙賢於生。天地鬼神,臨之在上,質之在傍,臣所數字缺伏願殿下,不以草莽之言而廢之,特命有司,亟數字缺快正王法,以洩神人之憤,不勝幸甚。臣無任激切屛營之至,謹昧死以聞。備忘記,近來鄕生之假托儒名,受人指嗾,敢干朝廷數字缺非一非再,予嘗切齒痛心矣。今觀咸平幼學李仁華上疏,乃敢托以討罪,而一篇精神,專在於傾軋,其所以構陷元老大臣者,罔有紀極,此豈一鄕儒之可辦耶?其輕君父蔑朝廷之狀,萬萬駭痛,決不可墮其術中也。嚴問指嗾,在法當然,而姑從寬典,邊遠定配。
同日未時,上御時敏堂,平安監司李世載留待引見入侍。平安監司李世載,同副承旨尹趾仁,假注書吳命禧,記事官朴萬普,記注官李景華。上曰,方面之職,爲任儘重,而至於關西,則比他尤重,須盡心職事,可也。世載曰,小臣曾在嶺臬,無一善狀,又於意外,濫典西藩,安有一分可堪之望乎?臣曾未經西關守宰,雖未知物情之如何,而連歲大侵之餘,倉穀無儲,軍務又疎,關防凡事,節節可慮,何以則可以收拾乎?到任後,當隨事狀聞而稟處矣。財帛比軍政差輕,而其數字缺遠人接公幹之道,所需亦緊,而卽今財帛,蕩盡如是,收拾之道,宜不放過,而今年水災,振古無比,一道之全被其災者,不可知,而淸南益甚云,雖國家經費之需,亦宜有變通之道矣,未知何以則可也。上曰,以前監司狀啓觀之,可知其被災,而田政貴於從實。此下半行缺
落頭紛紜甚矣。今年關西農事,未免失稔,不可以此擾民,本道推奴,限明秋防禁,何如?上曰,依爲之。出擧行條件
又所啓,關西財帛,未免蕩盡,此由於伹儈之徒,多數貸出,牟利取息之後,不爲還報。前後監司,每每督徵,則輒多逃匿京中,京中赴燕賈人,亦多貸出,而不卽還報,雖或移關該曹,欲爲捉去,此非定奪之事,故該曹不爲施行,而仍有因循未捧之弊。自今而後,則本道關文中,推捉之人,一一現出,以爲押送事,分付該曹,何如?尹趾仁曰,臣亦知有此弊矣。所謂四五字缺是富商,而及其自本營推捉時,逃避不現,已成痼弊,不可無別樣處置之道矣。上曰,待本道關文捉送事,分付該曹,可也。出擧行條件
又所啓,一族侵徵之患,非獨爲一道之痼弊,而以一人之所食,害及無辜之隣族,不亦痛哉?有勢之人,多食公穀,而終不還報,輒必分徵於遠族,以此本土農民,竝受其害。數字缺不支保,極爲過甚矣。上曰,外方守令,災實相混,實或爲災,災或爲實,只在數字缺察也。生民休戚,係於守令,守令賢否,在於監司,所當嚴明黜陟,可也。
尹趾仁曰,監司處,依例讀宣傳敎別諭,何如?上曰,唯。趾仁,俯而讀,世載離席而跪,上使中官,賜弓矢·藥物,世載拜受而退。
尹趾仁所啓,弘文館下番作闕,入直無人,故本館來呈草記,欲令政院稟旨變通,而卽今無無故行公之員,或在外方,或在罷散,至於褒貶,乃是考績之法,極嚴且密,未開坼之前,雖當之者,不敢知中下考,故亦不敢徑自辭免矣。頃者崔昌大,以褒貶不參,亦在下考,其他不知在何考,而不能行公者,亦多有之,而祗緣禮制之有故,不得開坼磨勘,故入其中者,事多難處矣。上曰,罷散人員,爲先書入,可也。出榻前下敎趾仁曰,罷散人員,別單書入,批下後,政官卽爲牌招,開政差出闕員。此下一行缺
上在昌德宮。停常參·經筵。
夜一更,月暈。
中宮殿·世子宮·嬪宮,議藥廳·政院·玉堂問安。答曰,知道。大殿·中宮殿·世子宮,二品以上·六曹問安。答曰,知道。大殿,政院·玉堂問安。答曰,知道。
議藥廳啓曰,伏未審夜來,聖體,若何?中宮殿症候,伏聞醫女來傳之言,昨日所進,養元粥五合,白粥二合,蔘茶一巡進御,夜間脚部疼痛,寢睡仍以不安云。元氣虛脫之中,食治如是頓減,湯藥亦不進御,臣亦不勝煎悶之至。諸御醫·儒醫等以爲,滋補氣血,無如瓊玉膏,時時進服爲宜云,故昨日發遣醫官於淨處,使之劑來,而蔘茶今日亦爲煎入矣,敢此問安。答曰,知道。無事矣。
忠淸監司書目,尼山呈,以左贊成尹拯辭職上疏上送事。啓。答曰,省疏具悉卿懇。今玆陞拜,予意非偶,須體如渴之誠,趁此秋涼,幡然造朝,以匡不逮,輔翼春宮。仍傳曰,遣史官傳諭。
禮曹啓曰,命下矣。今月二十三日,雖於改莎草爲吉,而乃是月忌,不宜行幸陵上。改莎草,則初六日,方書中,亦有拘忌,陵幸與改莎草,俱非吉日,何以爲之?敢稟。傳曰,然則陵幸,勿爲進定,改莎草,開月內,推擇吉日,可也。
咸平幼學李仁華上疏。大槪,請討謀害國母罪人,以洩神人之憤事。入啓。
備忘記,近來鄕生之假托儒名,受人指嗾,敢干朝議,惹起鬧端,非一非再,予常切齒痛心矣。今觀咸平幼學李仁華上疏,乃敢托以討罪,而一篇精神,全在於傾軋,其所以構陷元老大臣者,罔有紀極,此豈鄕儒之可辦耶?其輕君父蔑朝廷之狀,萬萬駭惋,決不可墮其術中也。嚴問指嗾,在法當然,姑從寬典,邊遠定配。已見上
校理李晩成,牌不進,依承傳罷職。
刑曹,李仁華朔州府邊遠定配。啓。
左承旨尹世紀辭職上疏。入啓。踏啓字。
昨日平安監司李世載留待引見時,李世載所啓,奴主亦關綱常,推奴雖不可防禁,六七年廢閣之餘,自昨年開路,則其爲紛紜甚矣。今年關西農事,未免失稔,不可以此擾民,本道推奴,限明秋防禁,何如?傳曰,依爲之。
同副承旨尹趾仁所啓,平安監司趙泰采枚擧安州士人文狀,有祠宇請額之啓,道臣之因士子輩呈狀,啓聞請施,未有前規。且書院疊設,旣有朝家禁令,而一則以創立已久爲言,一則以竝享三臣爲言,俱未免苟簡,其在事體,殊甚不當。趙泰考推考,其狀啓,已下該曹,而使之勿施,何如?上曰,依爲之。又所啓,書院疊設之弊,前後諸臣,多有陳達,已有定式禁斷之命,而若係多士之疏,則政院難於退却,循例捧入。捧入之後,自上又爲多士之陳請,每下該曹,以觀該曹回啓之意,而該曹,亦不能一切禁斷,未免有紛紜疊設之弊矣。自今以後,書院請額之疏,苟係疊設,則政院勿爲捧入事,捧承傳施行,未知,何如?上曰,承旨所達,是矣。書院疊設之狀,若下該曹,則該曹亦不峻防,是以雖有疊設之禁,而猶多繼起更請之弊,此後則若有書院請額之疏,則政院審其疊設與否,捧承傳勿爲捧入,則似除外方一分之弊矣。
政院啓曰,今日晝講事命下,而玉堂只有上番李徵龜。昨日政,新除授修撰趙泰老,違牌罷職,校理李晩成,亦爲牌不進,罷職傳旨,今方捧入,而修撰吳命峻在外,上下番,無以備員入侍,何以爲之?敢稟。傳曰,停。
武一所監試官持平兪命凝病,代持平李東彦,改落點。
謝恩,吏曹佐郞權尙游。
戶曹判書金昌集上疏。大槪,度支陞擢之恩,出於千萬意慮之外,驚惶震駴,靡所容措。旣承不待交代上來之命,不得不來伏城外,而臣之情勢才分,決無冒進承當之理。玆令幕裨,替納密符,悉陳危懇,仰于宸聽,新授職名資級,亟命改正,回授可堪之人,以幸公私事。入啓。答曰,省疏具悉卿懇。今玆升擢,實循公議,安心勿辭,從速行公。
政院啓曰,昨日政,新除授修撰趙泰老,校理李晩成,相繼違牌,坐罷,修撰吳命峻在外,玉堂下番,將未免連日闕直,事極未安。大政雖在明日,不可等待,政官卽爲牌招,差出闕員,以爲牌招入直之地,何如?傳曰,允。
大殿·中宮殿·世子宮·嬪宮,議藥廳·政院·玉堂夕問安。答曰,知道。中宮殿·世子宮,二品以上·六曺夕問安。答曰,知道。
江原監司書目,今年旱災,八路想同,而水患則峽中甚矣。田畓各穀,荐被其害,而黍粟尤爲蕩盡,言念民事,誠極可慮事。
修撰任守幹,牌不進,依承傳罷職傳旨。傳曰,只推勿罷。
李壄啓曰,明日常參·經筵,取稟。傳曰,停。
大殿·中殿·世子宮·嬪宮,政院·玉堂朝問安。答曰,知道。以上朝報
議藥廳都提調臣崔錫鼎,提調臣嚴緝,副提調臣李思永啓曰,伏未審夜來,聖體,若何?中宮殿症候,伏聞醫女來傳之言,昨日所進,養元粥五合,白粥二合,二行缺諸御醫·儒賢等以爲,滋補氣血,無如瓊玉膏,時時進御爲宜云。故昨日發遣醫官於淨處,使之劑來,而蔘茶,今日亦爲煎入矣,敢此問安。答曰,知道。無事矣。
中殿,議藥廳夕問安。答曰,知道。
中殿,朝廷二品以上夕問安。答曰,知道。
假注書吳命禧出使,代以金興慶爲假注書。
李壄啓曰,假注書金興慶,時在罷散中,依例付軍職,冠帶常仕,何如?傳曰,允。
有政。
吏批,行判書李畬病不進,參判趙泰采在外,參議李健命進,右承旨李壄兼進。
吏批啓曰,判書李畬,病不得參政,參判趙泰采在外,小臣獨政未安,何以爲之?敢稟。傳曰,只出緊任。
以沈枰爲左承旨,以任守幹爲修撰。
兵批,行判書金構進,參判閔鎭厚進,參議李國芳進,參知洪受疇進。
尹世紀付副護軍,姜銑付副司直,金興慶付副司正。
李壄啓曰,同副承旨尹趾仁,昨見李仁華疏本,稱以情勢難安,且有身病,數字缺朝者,陳疏徑出,原疏纔已退却,而當此多事之時,僚數字缺苟簡,尹趾仁,卽爲牌招,何如?傳曰,允。
又啓曰,今日晝講事,命下,而玉堂只有上番李徵龜。昨日政,新除授修撰趙泰老,違牌罷職,校理李晩成,亦爲牌不進,罷職傳旨,今方捧入。修撰吳命峻在外,上下番,無以備員入侍,何以爲之?敢稟。傳曰,停。
又以弘文館言啓曰,新除授修撰吳命峻,時在京畿廣州地,經筵入番事緊,請斯速乘馹上來事,下諭。傳曰,□□
又以吏曹言啓曰,本曹佐郞權尙游,除授之後,不卽行公,大政在明,而今日亦不肅謝,其在事體,殊甚未安。權尙游推考,令以今日內出肅察任,何如?傳曰,允。
又以吏曹言啓曰,前後按道人員守令薦主,依榻前定奪抄出,別單書入,而京中則以今月晦前,近道則來月旬前,中道則來月念前,遠道則來月晦前定限,使之依年例,守令薦規具單,京則令直呈政院,外方則令道臣收合,上聞之意,敢啓。傳曰,知道。
李壄,以禮曹言啓曰,今月二十三日,不宜行幸陵上,改莎,初六日爲拘忌,何以爲之事,草記。傳曰,然則陵幸,勿爲進定,改莎,開月內推擇吉日,可也事,命下矣。陵幸則依前定以九月初一日擧行,而陵上改莎之役,則九月乃是拘忌之朔,九月節未入之前,無他吉日,不得已以二十三日,推擇啓下矣。今無推移之道,依前啓下,以今月二十三日擧行乎?敢稟。傳曰,依爲之。
又啓曰,昨日政除授修撰趙泰老,校理李晩成,相繼違牌,坐〈罷〉,修撰吳命峻在外,玉堂下番,將未免連日闕直,事極未安。大政雖在明日,不可等待,政官卽爲牌招,差出闕員,以爲牌招入直之地,何如?傳曰,允。
以同副承旨尹趾仁,牌不進罷職傳旨,傳于李壄曰,推考捧入。
李壄啓曰,今日爲政事命下矣。廳中,只有臣壄及左副承旨任舜元。吏·兵批政廳,一時進去,則無守廳之員,何以爲之?敢稟。傳曰,右承旨,吏兵批兼進。
以黃海監司,以數字缺吳遂雄啓覆罪人,越獄見失,今過數朔,終不捕得,依法罷黜事,狀啓,傳于李壄曰,只推勿罷。
以平安監司,以朔州等官居良女香進等缺死,渰死事,狀啓,傳于任舜元曰,囕死·渰死人等,令本道恤典擧行。
任舜元啓曰,前開城留守金昌集,來到城外,使其軍官,替納密符,事極未安,推考,何如?傳曰,允。
以修撰任守幹牌不進,罷職傳旨,傳于李壄曰,推考傳旨捧入。
李壄啓曰,修撰任守幹推考傳旨,今方捧入,當爲更請牌招。而今已夜深,明日待開門,牌招之意,敢啓。傳曰,知道。
左承旨尹世紀疏曰,伏以臣於頃日入直之時,猝患吐血,幾至數升,精神怳惚,不能自定,急用藥餌,雖得止息,而自是以後,點血不絶於垂涎之際矣。纔遭同氣慘毒之喪,累日摧痛哭泣之餘,未暇加意於將攝之節,昨又嘔出數椀生血,委倒床席。一行缺不計死生,扶將病狀,蒼黃赴闕,而及五六字缺起居之班,竟未祇參。卽今所患血病之外,元氣積脫,虛汗如槳,食飮專廢,作一僵屍,有時惛塞,不分人鬼。臣若有一毫自力之望,則當此擧朝憂遑,朝夕問安之時,何敢罔念分義,冒陳辭疏也哉?臣之病重實狀,一院諸僚,目覩而所共矜憫者也。伏乞天地父母,俯垂哀憐,亟遞臣職,俾得及時醫治,以尋生路,不勝幸甚。臣無任惶隕祈懇屛營之至。謹昧死以聞。踏啓字。
戶曹判書金昌集疏曰,伏以臣,去七月二十九日,伏奉敎旨,以臣爲資憲大夫戶曹判書者,旣又得接備局關文,令臣勿數字缺斯速上來,臣始焉驚惶,繼而憂恐,莫知所以自措也。臣之區區情事,本不堪立朝從宦,而向在更化之初,一出祗命,只欲少伸微悃,以見臣子之義而已。及其後再赴州郡,則亦以中間,屢辭除命,分義未安,寧從外職自效,且以便老母朝夕之養,蓋亦不得已也。旣出之後,輾轉推遷,遂至忝亞卿列,再膺留守之寄,無論心事大乖,兼亦才分不逮,臣於是,正宜力數字缺以守本志,而顧其荏弱庸懦,不能辦此。且謂其尙異數字缺卒又冒昧就之,其前後自處,誠亦無所據矣。每一念之未嘗不汗發沾衣,不謂今日,乃復有此命,其進擢之驟,委寄之重,雖使無故之人當之,亦宜逡巡而不敢前,在臣又安得不驚惶憂媿也哉?臣於向來,旣不堅誓墓之表,又不效循墻之節,失計一出,冥升不止,辜負素心,亦已多矣。今若不懲前事,一向冒進,終爲貪榮役利之歸,則其所煢煢於方寸者,更無以自白,而一時之笑罵,後世之譏議,將有不可勝言者矣,臣雖頑鈍,何以堪此?至於人器之不稱,視臣情勢廉義,尙爲餘事,宜亦有不可言者。然而大臣之薦望,聖明之除授,類若不以臣爲無似者,臣苟不自陳暴,則將遂厚誣朝廷,請更得以畢言之,臣賦性迂拙,尤短於吏術,前後待罪外職,亦旣累年,而爲政憒憒,無一善狀,謗讟囂然,方且未已,蓋其智不足以周事務,材不足以勝煩劇,聰明不足以察姦欺,以此任職居官,固無適而可矣。況今之戶曹,卽唐宋之度支三司,使國計之盈二行缺筦鑰察簿書,出入調度,能無漏失,若是者,豈無其人,而顧以數字缺短拙百無一能者,拔擢而授其任,擧措之謬,莫此爲甚,僨敗之患,可立而俟,臣身雖不足恤,其如國事何哉?臣旣承催促之命,不敢盤桓,僅已來詣城外,而反復揣量,終無冒進之勢,玆令幕稗,替呈密符,輒又瀝血哀籲於凝旒之下。伏乞聖明,諒臣情事之可愍,察臣才分之難强,將臣新授職名資級,亟行鐫改,仍治臣違慢之罪,公私不勝萬幸。臣無任屛營祈懇之至。謹昧死以聞。大槪批答見上以上燼餘
上在昌德宮。停常參·經筵。
下直,慶尙都事尹會。
中宮殿·世子宮·嬪宮,議藥廳·政院·玉堂問安。答曰,知道。
大殿·中宮殿·世子宮,二品以上·六曹問安。答曰,知道。
議藥廳啓曰,伏未審夜來,聖體,若何?中宮殿症候,伏聞醫女來傳之言,昨日所進養元粥四合,雪榚粥七合,蔘茶三巡進御,寢睡雖未安穩,差勝於前夜云,蔘茶連次煎入矣,敢此問安。答曰,知道。無事矣。
假注書吳命禧出使,代金興慶。
平安監司書目,朔州等五邑呈,以渰死五名事。
黃海監司書目,遂安郡守吳遂雄,印關僞造罪人金義廷,越獄見失,而跟捕日限已過,尙不捕捉,罷黜事。啓。傳曰,只推勿罷。
政院啓曰,北道試期未遠,試官必須趁今下去,可無窘速未及之患,禮曹判書徐宗泰,尙未出肅,事甚可慮,卽爲牌招,何如?傳曰,允。
修撰任守幹上疏。大槪,臣之情迹,決不可復玷淸朝之名器,伏乞聖慈,亟許刊名朝籍,以安微分事。入啓。答曰,省疏具悉。爾其勿辭,從速察職。
備邊司啓曰,年分事目,例於七月晦前,磨鍊啓下,而近因度支之長,久不行公,尙未擧行。其餘公務之積滯可慮,戶曹判書金昌集,纔已上來,陳疏批下,卽爲牌招察任,何如?傳曰,允。
禮曹判書徐宗泰上疏。大槪,罪名至重,不被誅殛,席藁震越,措躬無地。意外嚴召下降,只怵分義,不得不力疾赴詣闕外,而負此罔加之罪,終無泯默承命之理,乞伏刑章,以嚴國體,以礪臣義事。入啓。答曰,省疏具悉。卿其勿辭,從速行公。
領中樞府事南九萬上疏。大槪,伏聞咸平人陳疏上徹,其所云云,皆臣沒身沈宗之罪,伏乞聖慈,亟加嚴命,以正王法。乞罪之章,不敢迂送縣道,有此直呈,尤不勝惶恐事。入啓。答曰,省疏具悉卿懇。仁華,以幺麼狐·鼠之輩,乃敢受人指嗾,恣意構誣,寧不痛心哉?旣施投畀之典,以示深惡之意,則於卿有何引咎之事乎?安心勿待罪,從速入來,用副至望。仍傳曰,遣史官傳諭。
大殿,政院·玉堂夕問安。答曰,知道。
中宮殿·世子宮,議藥廳·政院·玉堂·二品以上·六曹夕問安。答曰,知道。
嬪宮,議藥廳·政院·玉堂夕問安。答曰,知道。
修撰任守幹,牌不進,依承傳罷職。
領議政崔錫鼎箚子。大槪,臣於僚相箚陳之事,有不敢晏然者,惶恐待罪事。入啓。答曰,省疏具悉卿懇。於卿別無所嫌,安心勿待罪。仍傳曰,遣史官傳諭。朝報
吏批啓曰,今都目政,各歧仕滿應遷者,相避及未準朔監察·禁府都事·刑曹·掌隷院郞官·各司久任時推人員,竝擬,何如?傳曰,允。又啓曰,今都目政,守令之窠,例有禁軍將啓請之規,今亦依例,未準朔禁軍將,竝擬,何如?傳曰,允。又啓曰,玉堂·春坊闕員,今當差出,而擬望之人乏少,相避,外任,竝擬,何如?傳曰,允。
傳曰,十考十上,五考五上連次褒啓守令·邊將及討逆時別單人員,各別錄用事,分付兩銓。
傳曰,前後扈從有功勞人,及淸白吏·戰亡子孫,各別錄用事,言于兩銓。
傳曰,初入仕各別擇擬事,分付。
任舜元啓曰,明日常參·經筵,取稟。傳曰,停。
又啓曰,行大司憲崔奎瑞,掌令崔啓翁,執義金致龍,武二所進,掌令黃一夏未肅拜,持平兪命凝呈辭,李東彦武一所進,今日以監察茶時之意,敢啓。傳曰,知道。
議藥廳都提調臣崔錫鼎,提調臣嚴緝,副提調臣李思永啓曰,伏未審夜來,聖體,若何?中宮殿症候,伏聞醫女來傳之言,昨日所進養元粥四合,雪〈榚〉粥七合,蔘茶三合進御,寢睡雖未安穩,差勝於前夜。此下缺
任舜元,以備邊司言啓曰,年分事目,例於七月晦間,磨鍊啓下,而近因度支之長,久不行公,尙未數字缺其餘公務之積滯,亦涉可慮,戶曹判書金昌集,纔數字缺疏批〈已〉下,卽爲牌招察任,何如?傳曰,允。
又啓曰,玉堂數字缺今已累日,事甚未安,修撰任守幹,疏批已下,卽爲牌招察任,何如?傳曰,允。
以咸鏡監司薦新生鰱魚,限內不得封進,待罪狀啓,傳于尹趾仁曰,勿待罪事,回諭。
假注書金興慶出使,代以李嘉運爲假注書。
領中樞府事南九萬疏曰,伏以臣,歸死故巢,一日爲急,而尙此留滯江干,只爲坤候未及平復,故瞻望遲依,不忍更向前途矣。卽伏聞有人,陳疏上徹,其所云云,皆臣沒身湛族之罪。臣於此,所當伏於金吾之門,恭俟鈇鉞,而自念冒此罪名,不敢更近城闕,又當屛於荒裔之地,自同流放,而今方設廳議藥,不敢離違遠去,進退路窮,無所止泊,晝則臨路躑躅,夜則繞壁彷徨,自痛冥頑,殘喘不絶,念臣自處之道,未及正法之前,二行缺淸聽,伏乞聖明,亟下嚴命,以正國家之大法,以伸草野之士論,不勝幸甚。臣無任伏地俟命戰灼之至,臣不敢以乞罪之章,迂送縣道,使傔徒,急步直呈,尤不勝惶恐。謹昧死以聞。大槪批答見上
領議政崔錫鼎箚曰,伏以臣於左相箚陳之事,有缺不安者,玆以略暴委折焉。頃日徐宗泰之辭北試也,四五字缺命臣見其疏辭,所陳病狀,不翅危重,殆若不可强起數字缺年在直,與宗泰久未相接,其未闋服前。人或傳其柴毁綿惙之狀,意其纔經草土,病勢必非輕歇,時月之間,難望其差復。關塞遠役,誠非抱病者所堪,而北科日期漸近,如復廝捱拘掣,恐有愆時害事之患,故以此通議于缺相,則初有云云,再次往復之後,兩相,亦無持難之言,遂數字缺遞差。近來卿列,雖甚乏人,尙有數人可往,如宗泰新數字缺弱之人,强迫催赴,致有添病頓踣之慮,似乖於體恤之道,缺爾後事會蹉跌,至易三人,殊非始料所及,而到今朝家事體,未免數字缺歸,則咎實由臣,臣安得晏然而已乎?當此坤聖數字缺小憂遑之日,身帶藥院之任,離次上章五六字缺祗伏直廬,恭俟罪罰,無任恐懼之至。取進止。大槪批答見上
禮曹判書徐宗泰疏曰,臣病伏江郊,猥承儀曹除命,而不能爲自力趨承之計,陳疏未徹,倍切兢惶。伏聞坤殿病候添重,議藥廳復設,臣驚惶之極,不敢退在,舁疾來詣禁門之外矣。日昨伏見大臣箚本,論臣罪狀,刺剟至深,不啻狼藉,臣已極悚慄,背汗及踝。筵席語祕,翌日又伏聞聖敎,辭旨極嚴,臣心骨俱竦,直欲鑽地以入,而不可得矣。行止黮黯,託疾欺謾,此何等罪名?至於厭避君命之敎,有非臣子數行缺危蹙,其爲傷損,益復如何?伏乞聖明,亟命有司,勘臣罪犯,以彰王憲。臣罪名旣重,固不敢有所陳列,而區區情實,亦不能自阻於父母之聽,臣之病情,雖極枯瘁虛敗,而不至於全然委頓,不能運動,只是膈塞危症,發輒昏絶,往往寢食全廢,將息殆絶,而數字缺見之,形殼猶存,人之不相諒察者,固無足怪矣。試官之任,臣數字缺固當袛赴,而只慮在途之後,病發顚仆,則試事恐至妨數字缺一身死生之慮而已,病懷㤼弱,冒昧陳情,而幸蒙恩遞,有非始設二字缺矣。行期不遠,易致窘急,入城而後,可以略治行事四五字缺家廟,蹔欲展省,戶部蒙遞之後,强疾一入京家,復還□寓,歷日而有水部春曹之除,今箚辭至核矣,而此等處無亦訴告者過耶?國恩罔極,臣豈敢欲全廢公義,而身負罪惡,不欲復齒平人,痛迫情事,前旣累疏陳暴,伏惟聖明,或有所記念矣。疎弱無材,殘敗且極,已絶數字缺之望,身無定居,棲遑岐路,誠出於萬不得已,而人堪數字缺督過,則誰復察其情地而矜憐之哉?臣誠有罪,不敢數字缺之意也。人臣之義,君命所在,湯火有所不避,今此掌試之役,缺有耀則可矣,無端規避,必非常情。臣旣無父母,年不至耄老,外方奉命,又是入缺以來始有之事,豈敢有一毫厭憚之念,而畢境罪犯,至於如此,四五字缺之人,旣被譴罪,臣尤是相臣論罪之人,獨自晏然四五字缺家事體,宜不容異同,在臣廉義,亦何敢泯默承命?席藁私次,二字缺無地,臣宜卽往詣金吾,以待嚴命,而昨在闕下,四五字缺連廢,舁歸昏惙,不能起動,益增死罪。臣方具此疏之際,意外召牌下降,怵畏分義,强起趨詣於淸禁之外,而廉隅旣重,病勢亦痼,無以入肅天陛,懇乞亟治臣前後罪犯,以肅朝綱,以安私分,不勝幸甚。臣無任戰灼祈懇之至。謹昧死以聞。大槪批答見上
修撰任守幹疏曰,伏以臣頃叨論思之職,自付無隱之義,不瑩時勢,略有所論列矣,酷被其時諫臣之醜詆,因蒙恩寵,杜門蟄伏,迨今累月,則爲淸朝之二行缺第,當初臺評甚峻,其橫加臆勒,俱不成說。緣臣疲劣,且損三司之體例,臣每一念至,缺浹背,終不可一向泯默,玆敢略陳一二,唯聖明察焉。夫文元公金長生文廟從享之議,擧國之人,從違未定,而臺臣,乃敢以人無異辭,缺無異見等語,上慢天聰,無所顧忌,軒眉攘袂,乘勝椎鋒,箝制一世之缺自許爲能事。臣私心慨然,略有論辨,則臺臣旣已引避,不爲退待,反戈攻人,辭語絶悖,臣雖無狀,不足顧藉,而職叨三司之末,則獨不念體例之壞損乎?蓋臣之本意,惟陳文廟從享之不可輕議,而缺侮前輩,亦所不取,故雖無貶毁之語,至於該曹稟處之命,則欲請還收,有何依違回互?搖様瞻顧等意,而人之爲言,乃至於此。且缺不過日,旣不能如我尊崇,而又不能從他詬斥,至以臣爲龍斷是非之場,臣誠付之一哂,不欲與呶呶也。臣雖駑下,寧與此等無識之輩,較其拳踼,以傷事面乎?噫,如臣無似,濫取淸途,數字缺隨行,無所短長,一觸時議,顚沛至此,臣雖厚甲在顔,豈敢靦缺首,復廁班行之中乎?且臣情勢難進之外,宿疾已痼,數字缺召牌之下,未克祗赴,而只推之命,出於格外,繼而嚴召又降,臣銜恩畏義,扶舁病軀,不得不趨詣闕門之下。而臣數字缺不可復施簪裾,玷汚淸朝之名器,玆敢瀝盡肝血,仰籲於天地父母之下。伏乞聖明,將臣職名,刊去朝籍,俾令退伏田野,以安微分,千萬幸甚。臣無任戰懼祈懇之至。謹昧死以聞。大槪批答見上以上燼餘
上在昌德宮。停常參·經筵。
大殿,政院·玉堂問安。答曰,知道。大殿·中宮殿·世子宮,二品以上·六曹問安。答曰,知道。中宮殿·世子宮·嬪宮,議藥廳·政院·玉堂問安。答曰,知道。
議藥廳啓曰,伏未審夜來,聖體,若何?中宮殿症候,伏聞醫女來傳之言,昨日所進雪榚粥七合,菉豆粥二合,蔘茶不爲進御,夜間寢睡不安云。諸御醫等以爲,卽今最悶之症,在於膈間滯氣,苦口湯劑,旣不得進御,膻中一穴氣會之處,艾灸不無通滯之效云。今日受灸五六壯,趁早爲之,而蔘茶亦爲煎入矣,敢此問安。答曰,知道。無事矣。又口傳啓曰,中宮殿受灸之意,纔已稟啓矣。卽聞醫女所傳之言,膈間滯氣,稍似間歇,姑待後日爲之,爲敎云。今姑停止之意,敢稟。傳曰,知道。
江華留守書目,本府境內,本月初一二日,大雨暴注,大小川渠,無不漲溢,川邊人家,亦至漂沒覆沙,餘存之處,幾盡潰決,各穀亦皆被害,前頭民事,誠極可慮事。
傳,前校理李晩成,修撰趙泰老·任守幹竝敍用。
戶曹判書金昌集辭職上疏。入啓。答曰,省疏具悉卿懇。卿勿過辭,從速行公。
傳曰,戶曹判書金昌集,牌招察任。
假注書金興慶改,代李嘉運。
謝恩,戶曹判書金昌集。
中宮殿·世子宮,議藥廳·政院·玉堂·二品以上夕問安。答曰,知道。大殿·嬪宮,議藥廳·政院·玉堂夕問安。答曰,知道。
謝恩,五衛將朴錫昌,應敎李徵龜。朝報
禮曹啓曰,世子宮及嬪宮,京各司所進供上,姑以素膳捧入之意,分付,何如?傳曰,允。
尹趾仁啓曰,明日常參·經筵,取稟。傳曰,停。
又啓曰,備邊司郞廳,以大臣意來言,今日賓廳日次,而都目政相値,不得來會云,敢啓。傳曰,知道。
徐宗憲啓曰,行大司憲崔奎瑞,掌令崔啓翁在外,執義金致龍武二所進,掌令黃一夏未肅拜,持平李東彦武一所進,兪命凝呈辭。今日以監察茶時之意,敢啓。傳曰,知道。
以黃海兵使,黃州·金川等邑病人金連鎰及其子婦等,爲賊被殺,謁聖擧子等渰死事,狀啓,傳于尹趾仁曰,事極驚慘,令本道各別恤典擧行。
傳于尹趾仁曰,戶曹判書金昌集,牌招察任。
有政。
吏批,判書□□□進,參判趙泰采在外,參議李健命進,左承旨沈枰進。
兵批,判書金構進,參判閔鎭厚議藥廳進,參議李國芳進,參知洪受疇進,左副承旨任舜元進。
以李數字缺爲軍資數字缺尙熽爲瓦署別提,吳基周爲引儀,柳敬時·呂渭良·兪彦明爲典籍,李垕爲奉常主簿,韓塾爲禁府都事,張梡爲監察,許缺爲戶曹正郞,韓宗建爲刑曹正郞,林世儉爲戶曹佐郞,黃夏善爲軍資判官,鄭維升爲假監役,李德英爲弼善,李彦經爲兵曹正郞,李明浚爲禮曹佐郞,洪數字缺爲相禮,李稷爲司藝,半行缺李喜夏爲司畜別提,金益輝六七字缺夏爲光州牧使,李挺天·林煜爲監察,金裕慶爲工曹佐郞,趙益彬爲平市令,尹之贇爲假監役,李晩成爲兼校書校理,崔昌大爲兼西學敎授,嚴緝爲工曹判書,洪九範爲引儀,李岐爲昌原府使,李徵龜爲數字缺鄭維漸爲文學,金栽爲司書,南極杓爲禁府都事,李河數字缺金命衡爲保安察訪,趙數字缺爲副提學,五六字缺鄭維升爲監役,金鎭龜爲刑曹判書。五六字缺李喜夏爲監察,李勛相爲五六字缺司䆃主簿,曺廷善爲司藝,趙泰采爲兼半行缺爲掌樂正,權尙游爲兼中學敎授。七八字缺爲成均博士,李勛相爲禁府都事。數字缺爲監察,具泰柱爲司宰主簿,崔天壁爲平丘察訪,數字缺浚爲兵曹佐郞,禮賓別提玄大齡本院去官,張翊文爲內贍主簿,沈璜爲司畜別提,朴尙夏爲造紙別提,李數字缺爲典牲主簿,李敏夏爲典獄主簿,徐五六字缺璹爲直講,吳守經爲成均博士,趙爾翰爲數字缺閔鎭遠爲司僕正,朴萬鼎爲濟用正,朴見善爲開城經歷,閔鎭厚爲戶曹參判,尹世紀爲參議,金鎭龜爲掌樂提調。數字缺爲觀象提調,徐宗泰爲繕工提調,姜鋧爲社稷五六字缺爲司䆃提調,林世恭·趙元卿爲禁府都事。半行缺爲童蒙敎官,朴光一爲內侍五六字缺爲禮曹佐郞,朴鳳齡爲兵曹佐郞,金重禹爲大丘判官,金缺爲長興庫主簿,金益炳爲廣興主簿,數字缺爲童蒙敎官,尹缺爲典設別檢,鄭泰廷爲莊陵參奉,尹春敎爲繕工假監役,朴數字缺爲繕工假監役,宋一源爲氷庫別檢,鄭赫先爲永禧殿參奉,洪九采爲徽陵參奉,鄭洊爲慶安察訪,李眞卿爲數字缺參奉,尹殷瑞爲南部參奉,王萬世爲東部參奉,趙彝和爲假引儀,李基夏爲兵曹參判,金日省爲禮賓正,尹東魯爲成均博士。
以李晩成爲北評事,一行缺爲訓鍊判官,金載輝爲訓鍊副正。五六字缺鼎夏·邊相詡·李九齡·林遇碩爲武兼,李順命爲訓鍊主夫,鄭翊周爲蝟島僉使,李世祥爲都摠經歷,丁益燾·朴錫昌爲五衛將,金重寶·鄭翊載·元震說·崔峻碩·金尙瑜爲守門將,姜泰尙爲兼羽林衛將,李景膺爲都摠都事,朴宗發·李暉爲副護軍,金五生爲車嶺僉使,金瓚爲武兼,具爀爲宣傳官,申潝·閔鎭斗爲部將,金鼎夏·李晦根爲武兼,李檝爲守門將,柳以彬·尹珹·金一鐸·白時謙爲護軍,吳纘起爲訓鍊僉正,姜泰相爲副護軍,崔賢爲山羊會萬戶,邊數字缺夷萬戶,李再英爲武兼,韓信哲爲平安兵虞侯,劉數字缺爲五衛將,盧數字缺·南泰年爲武兼,朴繼興爲威鳳山城別將,朴宗夏爲吾叉浦萬戶,李天賚爲守門將,金命彬爲中樞經歷,丁敏道爲黃海兵虞侯,朴世遠爲龍煤萬戶,金重器爲阿吾地萬戶,曺國相·姜晊爲武兼,吳夢奎爲訓鍊主簿,鄭楷爲南村別將。權管秩,同仁權管沈繼徵,崇義堡申興,吾村李松缺,宣化堡趙褉,梁永萬洞金弼明,安原柳星輝,大吉數字缺志望,甲巖劉萬興,楸仇非申汝淳。
傳于徐宗憲曰,具爀數字缺於勸武軍官,而終不隨行矣。今日政,除授宣傳官,而旣不取才,罷格除拜。若任其自爲去就,則又不無遷延之弊,明日內,使之肅拜事,分付。
尹趾仁啓曰,玉堂下番累日闕直,事甚未安。新除授副修撰李坦在外,副提學趙相愚,卽爲牌招,使之推移入直,何如?傳曰,允。
又啓曰,今月十二日宣武祠節祭受香,在於明明日,祭監當爲進去。而武科兩所監試官,及受由下鄕者外,二員則除拜已久,而尙未署經。今番大政,新除授八員,雖於明日肅拜,亦難及時署經。在前如此之時,亦有署經前察任之例,何以爲之?敢稟。傳曰,依爲之。
又以禮曹言啓曰,卽接社稷署安香廳重建監役官牒報,則本署安香廳,今方改建,坐向依前造成,而舊閣前庭狹窄,而後庭頗寬,趁此改建時,隨其地勢,稍後開基,似爲便當之意,論報矣。從前擧動時,或値冬節,則御齋室,則設於半行缺旣如是不齊,依所報,稍後開基之意,敢啓。傳曰,知道。
又以弘文館言啓曰,新除授副修撰李坦,時在京畿楊州地,經筵入番事緊,請斯速乘馹上來事,下諭。傳曰,依啓。
戶曹判書金昌集疏曰,伏以臣,猥蒙寵擢,惶駭靡定,封章懇辭,實出衷赤,而天鑑不諒,反降溫批,至今從速行公,臣誠狼狽憫蹙,益無攸措。不意此際,召牌忽降,其在不俟駕之義,固當竭蹶趨赴之不暇,而第臣區區情勢,終不敢冒進者,不但爲才分之不稱而已。苟使臣有一分可進之勢,則當此坤候添劇,百僚憂惶之日,何敢爲一向撕捱之計,違拒明命,以自陷於逋慢之誅。而數字缺虧闕事務之積滯,都不顧恤也哉?臣聞古之人君,量才授任,不强其所不能,爲臣者,量己受任,不冒其非據,故上無虛授之數字缺免僨事之患,苟或不然,終必瘝厥官而害于國。今臣情勢,雖不如此,若其空疎譾劣之狀,卽聖明之所洞燭,而今乃不諒其才,强委重任,其所僨敗,可立而待。臣之一身顚仆,固不足惜,而其於國數字缺此臣所以跼蹐回徨,終不敢唐突者也。伏乞聖慈,察臣危懇,亟收新授職資,仍治臣違牌之罪,不勝幸甚。臣無任屛營祈懇之至。謹昧死以聞。批答見上以上燼餘
上在昌德宮。停常參·經筵。
下直,萬頃縣監崔宇泰。
大殿·中宮殿·世子宮,二品以上·六曹問安。答曰,知道。
中宮殿·世子宮·嬪宮,議藥廳·政院·玉堂問安。答曰,知道。
大殿,政院·玉堂問安。答曰,知道。
議藥廳啓曰,天氣乍涼,伏未審此時,聖體,若何?中宮殿症候,伏聞醫女來傳之言,昨日所進,雪榚粥九合,蔘茶一巡進御,寢睡稍勝於前夜,諸症姑無加減云。臣等與諸御醫及儒醫等商議,則以爲,卽今症患中,膈間滯鬱之候爲最苦,梔橘湯,限數日進服,舌上生刺,小便赤澁等症,皆是燥熱之致,蔘茶一兩日姑停,爲宜云。梔橘湯,今方煎入矣,敢此問安。答曰,知道。無事矣。
京畿監司書目,道內各邑,自今月初三日,大雨暴注,田畓各穀被害之慘,有倍於前,民事渴悶事。
慶尙監司書目,大丘判官柳述,病情危苦,不可一任其瘝曠,不得已罷黜事。又書目,星州呈,以庶孽朴希眞,爲虎所咬,驚慘事。又書目,草溪呈,以良女承女,雷震致死,婢三丹等,雷火被傷,而不至死境緣由事。又書目,東萊呈,以私奴以宗渰死事。
掌令黃一夏啓曰,臣於夏間,忝居諫職,因論武弁之猥玷守宰者,遂被大臣之反斥,引以爲嫌,而未得登徹,情窮勢蹙,妄陳一疏,幸蒙恩遞,至今惶悚,其在廉義,已不可抗顔於榮次,而日昨,前持平權詹,論劾二三停論之臺官,而至謂之三司軟熱,迄未規警。夫前正言呂必重之獨停重論,雖有差失,而臣之曩叨言官,在於事過之後,追論旣往,亦未知其穩當,故不爲論列矣。然而其所非斥,旣非尋常,則臣亦何可晏然而已哉?且臣得伏見湖儒李仁華之疏自附討罪之義,乃以臺閣,未有一人沐浴請討爲言,而遣辭森嚴,令人愧怍,臣於是,誠不勝瞿然也。噫,玆事之關係倫常,苟非昧於義理者,則莫不知之,其所慨惋於刑政之失道,豈下於一鄕儒,而丁丑停論以來,臺閣之臣,更未能抗論者,蓋以處分旣定,歲月寢久,不得不量度其事勢故耳,此豈不念於義滅分紊而然哉?然其援据,旣極重大,且所呵責,亦甚緊切,則如臣之累忝臺閣,罪積尸素者,雖有三尺之喙,其何以自辨乎?今臣情勢,參以彼此,俱不可仍冒言地,請命遞斥臣職。答曰,勿辭,退待物論。
司書金栽上疏。大槪,臣以鄕曲賤蒙,無所肖似,冗官庶品,尙踰涯分,春坊新命,遽及於千萬夢寐之外,驚惶震越,措躬無地。胄筵之選,地望自別,如臣庸陋,本不合於濫吹其間,而臣之情勢,尤有所萬萬不敢承當者。臣頃忝說書之擬,重被臺臣之斥,今此所叨,卽是向日之淸班,而難冒之端,則今益切,惟當杜門縮伏,恭俟物議,而第臣方差湖南掌試之任,期日已迫,有難等待,若不急速變通,必有狼狽之患,玆敢不避猥越,疾聲仰籲於天地父母之前。伏乞聖慈,亟鐫臣職,以安私分,以重試事事。入啓。答曰,省疏具悉。爾其勿辭察職。
別兼春秋閔鎭遠上疏。大槪,臣於頃日槐院殿最之坐,病不得進參,應在居下之科,雖以文書未及入啓,罪名尙未勘斷,決難抗顔冒進於近密之班。且臣方入直於議藥廳,則兼察史局,亦有掣肘難便之段,伏乞聖明,下臣此疏于本館,速賜變通,俾無史局遷就之患事。入啓。答曰,省疏具悉。疏辭,令該館稟處。
大殿·中宮殿·世子宮·嬪宮,議藥廳·政院·玉堂問安。答曰,知道。
中宮殿·世子宮,二品以上·六曹夕問安。答曰,知道。
政院啓曰,以弘文館草記,本館下番闕員,勿論吏曹郞官,移差入直事,令政院稟旨變通事,允下矣。玉堂下番之累日闕直,極爲未安,政官卽爲牌招開政,差出闕員,仍直牌招入直,何如?傳曰,允。
禮曹啓曰,因備局啓辭,北路別科,定日外數三日,差退推擇,預差日字,以爲觀勢推移之地事,啓下矣。預差吉日,卽令日官推擇,則來九月初三日平吉云,以此日推擇擧行事,知委,何如?傳曰,允。
謝恩,兵曹參判李基夏,校理權尙游。
有政。吏批,以兪遃爲衿川縣監,權尙游爲校理。
尹趾仁啓曰,明日國忌齋戒,明明日正日,十四日誕日前日,十五日正日,十六日後日,十七日國忌齋戒,十八日正日,此七日,視事頉稟。傳曰,知道。
又啓曰,來十五日,儒生殿講日次,而誕日相値,頉稟。傳曰,知道。
中宮殿,議藥廳·政院·玉堂朝問安。答曰,知道。二品以上·六曹單〈子〉問安。答曰,知道。
世子宮·嬪宮,政院·玉堂問安。答曰,知道。
中宮殿,議藥廳·政院·玉堂夕問安。答曰,知道。二品以上·六曹單子問安。答曰,知道。
世子宮·嬪宮,政院·玉堂夕問安。答曰,知道。
尹趾仁,以弘文館言啓曰,數字缺由闕直,已至四日,其在事體,極爲未安。自前如此之時,勿論吏曹郞數字缺移差入直之規,令政院稟旨變通,何如?傳曰,允。
又啓曰,全羅道京試官金栽,昨日政,除授侍講院司書,而陳疏辭而不爲辭朝,監試日期漸迫,事甚可慮。明日待開門,牌招催促發送,何如?傳曰,允。
又以弘文館言啓曰,本館下番見存三員,俱在外,時無行公之員,不得已以上番,姑降入直之意,敢啓。傳曰,知道。
以忠淸監司,早紅柿子,未得及期封進,待罪事,狀啓。傳于尹趾仁曰,卿其勿待罪事,下諭。
沈枰啓曰,今日開政事,命下矣。兵批政廳,則左副承旨任舜元,當爲進參,而右承旨李壄,以身病不來,臣枰,與右副承旨徐宗憲,同副承旨尹趾仁,方在廳中,吏批政廳,何承旨進去乎?敢稟。傳曰,左承旨進去。
有政。
吏批,判書李畬呈辭受由,參判趙泰采在外,參議李健命進,左承旨沈枰進。
兵批,判書金構呈辭受由,參判李基夏進,參議李國芳進,參知洪受疇進,左副承旨任舜元進。
吏批啓曰,昨日政,東部參奉王世萬,誤以萬世書塡,備擬至於受點,不勝惶恐,元單子中,改付標以入之意,敢啓。傳曰,知道。
以權尙游爲副校理,半行缺啓曰,無政事之意,敢啓。傳曰,知道。
徐宗憲,以義禁府言啓曰,卽接月令醫員黃世耉手本,則罪人李惟馨,重得傷寒,頭痛身熱,四肢不仁,飮冷無數,方在苦悶中,罪人趙世行,本以抱病之人,添得寒疾,專廢食飮,症情危劇矣。聞其母訃,仍以昏塞,不省人事,方在奄奄中云。自前罪人病勢如此,則例有保放救療之規,敢此仰稟。傳曰,依爲之。
任舜元,以備司言啓曰,北路別科試官,以徐宗泰仍差以送事命下後,旣已肅謝除命,將於明間發行,而宿病之外,添得痁患,時未離却云。數字缺程之際,趁期下去,或未可必,定日外數三日差退,推擇預差日字,以爲觀勢推移之地宜當,敢啓。傳曰,知道。
以黃海監司渰死人狀啓,傳于尹趾仁曰,猪灘渰死擧子及撥軍等,旣因兵使狀啓,令本道各別恤典擧行事,分付矣。他餘渰死人等,亦令本道恤典擧行。
徐宗憲啓曰,掌令黃一夏,再啓煩瀆,退待物論矣。傳曰,知道。
掌令崔啓翁疏曰,伏以臣之病狀,已陳於前日之疏,而上還恩命,未奉兪允,萬倍惶蹙,不知所爲,席藁私次,恭俟譴責。仄聞年前,新有在外之臣累疏之敎,臣何敢終默,以重逋慢之誅乎?竊念二行缺之誠,未有涓埃之報,臣之所以撫躬自悼,而永恨者也。使臣如有缺氣力,可以供仕,則奔走蹇蹇,乃是職分,又惡敢避事偸閑,私便其身□哉?自憐殘喘,血氣旣衰,不能與病爲敵,所患臂脅痰瘀之痛,日以益甚,委身牀席,長作僵屍,只俟言善之期而已,復何所望?伏惟一物之不得其所,諒非聖世之美數字缺臣之進退維谷,措躬無地,數字缺得其所矣。伏乞聖慈,特垂矜憫,亟許恩遞,以全天地生成之德,則庶幾僥倖,終保餘年,隕首結草,恐或有效忠之日也。臣無任章皇隕越戰慄祈懇之至。謹昧死以聞。踏啓字。
別兼春秋閔鎭遠疏曰,伏以臣,頃日槐院殿最之坐,病不得進參,應在居下之科,而特以文書未及入啓,罪名尙未勘斷,方此惶縮以俟矣。此際銓曹,以臣差下別兼春秋,臣誠狼狽憫蹙,莫知所出。臣旣怠慢之誅,自有當坐之律,則銓曹固不宜破格而差下,臣亦何敢抗顔冒居於近密之班乎?且臣今方入直於議藥廳,則兼察史局之任,數字缺有掣肘難便之端。伏乞聖明,下臣此疏于本館,速賜數字缺臣罪,俾無史薦遷就之患,公私不勝幸甚。臣無任惶悚屛營之至。謹昧死以聞。大槪批答見上
司書金栽疏曰,伏以臣鄕曲顓蒙,無所肖似,幸竊科第,濫通朝籍,冗官庶品,尙踰涯分。乃者春坊新命,遽及於千萬夢寐之外,驚惶震駭,罔知所以致此之由也。夫胄筵之選,地望自別,苟非博聞有道,端方自修之士,莫宜居之。況伏聞王世子,睿質夙成,學問自就,勤接官僚,進勉不怠。當此之時,尤宜妙遴一世之望,以畀勸講之責,如臣庸陋,本不合濫吹其間,而抑臣區區情勢,尤有所萬萬不敢承當者。蓋臣頃數字缺說書之擬,重被臺臣之疏斥,其所爲言,皆臣實狀,臣於慙恧數字缺猶竊自幸,臣之碌碌可笑者,底蘊畢露,不能遮掩,庶免於僥冒濫竊之譏矣,豈意其漸次因循,遂至於弄假成眞之歸哉?今臣才智,非有增益於後日,而所叨職名,卽是向時之淸班,則公議之嚴,與前無異,難冒之端,到今益甚。竊想擧正之論,不待臣自列之章,在臣私義,惟當縮伏恭俟之不暇,而一行缺期日已迫,難容等待,若不急速變通,則必有狼狽數字缺不避猥越,疾聲仰籲於天地父母之前。伏乞聖慈,察臣才分之難强,諒臣情地之危縮,亟鐫臣職,以安私分,以重試事,千萬幸甚。臣無任隕越祈懇之至。謹昧死以聞。大槪批答見上以上燼餘
上在昌德宮。停常參·經筵。
中宮殿·世子宮·嬪宮,議藥廳·政院·玉堂問安。答曰,知道。大殿·中宮殿·世子宮,二品以上·六曹問安。答曰,知道。大殿,政院·玉堂問安。答曰,知道。
議藥廳啓曰,伏未審夜來,聖體,若何?中宮殿症候,伏聞醫女來傳之言,昨日所進,雪榚粥八合,梔橘湯分二巡進御,夜間脚部疼痛,寢睡不安,曉頭始得小睡云。臣等,與諸御醫及儒醫等商議,則以爲,口舌生瘡,小便赤澁等症,乃是心胃壅熱之致,移熱湯,加麥門冬·山梔仁各一錢,一二貼進服宜當云。此藥今方劑煎以入矣。敢此問安。答曰,知道。無事矣。
謝恩,司書金栽。
備邊司,粘目,延安諸員番米有頉未捧之數甚多,依事目,縣監李廷謙,先罷後推,色吏定配,何如?傳曰,允。
政院啓曰,掌令黃一夏,引避退待,今已經宿,而憲府之官,或在外,或進試所,持平兪命凝,亦爲呈告,尙未處置,卽爲牌招,使之處置,何如?傳曰,允。
持平兪命凝啓曰,日昨新除,適當試期隔宵,承牌出肅,仍叨監試之命,晨夜往來,重患感冒,擔曳還家。呈單未徹,悶蹙方切,嚴召遽降,不得不力疾趨承,而右僚處置,歸於臣身,其避辭中一款,卽鄕儒疏論事也。托以討罪之義,侵及諸臺,則難安之端,與僚臺一般,其不敢冒當處置也,決矣。且臣之頃忝諫職也,以前安岳郡守李碩寬罷職不敍事,與同僚相議發論,而僚臺連啓,以至罷推矣。得見其緘辭,則或謂之欲加之罪,何患無辭?或謂之言之屑屑,不足呶呶,敢飾讆言,自奮拳踢,置其身於十分恪勤之地,歐臺啓於一倂差爽之科,臣看來不勝駭然也。蓋當初論劾者,隻字半辭,儘皆摭實,及其罷遞,物情爲快,而乃反肆然掩匿,誣眩天聽,何其縱恣無嚴之至此也?臣不欲與之相辯,以傷事面,而第於本府勘律之啓,至有分揀之命,日月之明,猶未能昭燭其情狀耶?此莫非臣言議輕淺,不能有無之致,更將何顔,復入臺端乎?以此以彼,決難仍冒,請命遞斥臣職。答曰,勿辭,退待物論。
吏曹啓曰,臺諫有闕,政事,取稟。傳曰,過國忌後爲之。
中宮殿·世子宮·嬪宮,議藥廳·政院·玉堂夕問安。答曰,知道。中宮殿·世子宮,二品以上·六曹夕問安。答曰,知道。
武一所出榜,詣闕。
正言李宜顯啓曰,本院,方有咀呪罪人仁禮,減死還收之啓,而頃日筵中,臣父,因刑官陳稟,以此正犯差間之意,有所仰對,仍有酌處之命。今於繳還之論,決難參涉。且伏見湖儒之疏,極論討賊之義,竝斥臺閣之臣,臣亦屢叨諫職,曾未有一言,則譏斥之來,無以自解。以此以彼,俱不可仍冒職次,請命遞斥臣職。答曰,勿辭,退待物論。
持平李東彦啓曰,臣於日昨,得見湖儒疏本,則提起討賊之說,至以臺閣無一人沐浴請討爲言,直驅之於昧義蔑倫之科。臣之近忝臺閣,非止一再,而曾無一言及此,則今於譏斥之來,不敢以事在旣往,言出鄕儒,晏然在職。方欲詣臺引避之際,適差董試之任,卽往試所,盤礴到今,只此一款,已是難冒之端。繼伏見校理任守幹辭疏,滿紙張皇,譏詆臣身,恣意凌蹴,無有餘地,臣於此,益不勝駭惑焉。當初儒臣之托以承宣之事,暗挑邪論之餘瀾,臣實惡其旋轉之色態,初旣引避,繼卽論劾者,蓋欲扶植斯文,糾正官邪,而今乃以三司自高,反罵言者,斥之以辭意絶悖,脅之以壞損體例,誠可笑也。噫,職是三司,則設有便侫側僻之徒,介於其間,可以三司之故,而莫敢誰何耶?臣則知混圇邪正,依違疑亂者,爲上慢天聰,怒人劾己,游辭逞憾者,爲反弋攻人,而顧反以此等題目,替加於臣身,末乃以無諳二字,公肆詬辱,有若賈豎輩之忿爭誶詈者然。臣未知似此風習,方可爲有諳之歸耶。豈臣龍斷徘徊等語句,猫寫太切,故必欲以惡聲相報耶?經幄自重之人,豈不念體例而爲此說耶?直見臣人微言輕,傲然冷看之致,臣雖疲苶,亦何忍坐受其無限詆侮,而抗頭蹲居於臺次乎?請命遞斥臣職。答曰,勿辭,退待物論。
應敎李徵龜,牌不進,依承傳罷職傳旨。傳曰,只推勿罷。
政院啓曰,北道別科試官徐宗泰,陳疏到院,觀其措語則以爲,試期已迫,畢治行具,將於明日辭朝矣。素患毒痁,痛勢尤劇,雖因備局啓辭,差退日子,而痛勢連發,則實無支撐作行。莫重試事,恐致違誤,欲望變通試期,以爲往赴之地云,而旣自朝家退日之後,又復請退,殊涉不當,故退却不捧矣。今日不爲辭朝,試期只隔一望,計其程道,將不免窘急之患,其在事體,殊甚未安,徐宗泰推考,明朝辭朝,何如?傳曰,允。
全羅監司書目,南原呈,以掌令崔啓翁辭職上疏上送事。啓。遞差。
世子宮·嬪宮,政院·玉堂問安。答曰,知道。
大殿,政院·玉堂問安。答曰,知道。
中宮殿,議藥廳·政院·玉堂問安。答曰,知道。二品以上·六曹單子問安。答曰,知道。
世子宮·嬪宮,政院·玉堂夕問安。答曰,知道。
任舜元啓曰,卽者應敎李徵龜,以頃日李仁華疏,有稱難安情勢,自直所陳疏出去,元疏則旣已退却,而莫重禁直,任意徑出,殊涉未安,推考,卽爲牌招入直,何如?傳曰,允。
以弘文館應敎李徵龜牌不進,罷職傳旨,傳于尹趾仁曰,推考傳旨捧入。
尹趾仁啓曰,應敎李徵龜牌不進,傳旨已有勿罷之命,推考傳旨,今方捧入,而玉堂上番,又將闕直,應敎李徵龜,更爲牌招,使之入直,何如?傳曰,允。
李壄啓曰,北道別科試官徐宗泰,明日辭朝云。明朝,大提學李畬命招,使之書入書題之意,敢啓。傳曰,知道。
徐宗憲啓曰,掌令黃一夏,引避退待,今已經宿,而憲府之官,或在外,或進試所,持平兪命凝,數字缺呈告,尙未處置,卽爲牌招,使之處置,何如?傳曰,允。
左議政李世白書啓,臣等,進詣章陵大王陵上莎草稀疏處奉審,則壬方一處長一尺廣一尺三寸,又一處長一尺廣二尺,又一處長廣各一尺,子方長一尺廣二尺,癸方長二尺廣三尺,丑方長廣各一尺,丑艮間長廣各一尺,艮方長廣各一尺,竝圖形以進。此外片片稀疎處,間或有之,而俱非大段,不爲擧論於圖形中,缺所謂稀疎處,非如根莖竝枯,全無生意之比,而陵上莎草,元非不爲茂盛,而新葉之間,陳核相雜,致有此稀疎之患,問于莎土匠則以爲,雖莖葉之枯,一行缺處,明春則可一體茂盛云。雖以所見言之,四五字缺於土色呈露。且兩陵上石物塗灰,雖有小小剝落處,而亦無生缺之痕。以此陵上動役,似涉重難,姑令陵官,依匠人所言而爲之,更觀前頭稟處,何如?傳曰,依啓。
李壄啓曰,吏曹郞廳來言,臺諫有缺政事,何以爲之?敢稟。傳曰,過國忌後爲之。
李壄啓曰,持平李東彦,再啓煩瀆,退待物論矣。傳曰,知道。
李壄啓曰,右相李宜顯,再啓煩瀆,退待物論矣。傳曰,知道。以上燼餘
上在昌德宮。停常參·經筵。
去夜,議藥廳口傳啓曰,卽者醫女來言,中宮殿症候,六脈低微,手部厥冷,元氣大虛云。人蔘一兩重煎入。閔鎭厚兄弟,亦爲入侍之意,敢啓。答曰,知道。
大殿·中宮殿,政院·玉堂·二品以上·六曹問安。答曰,知道。
中宮殿·世子宮,議藥廳問安。答曰,知道。嬪宮,議藥廳·政院·玉堂問安。答曰,知道。
議藥廳啓曰,伏未審夜來,聖體,若何?中宮殿症候,伏聞醫女來傳之言,昨日所進,雪榚粥九合,菉豆粥五合,湯藥分二次進御,夜間神氣,昏昏不能收拾,脈度自數三日來,有止代之候,今夜尤似微伏,額上及腰部有冷汗,症勢危重云。臣等不勝煎慮悶迫之至,與諸御醫及儒醫等相議,則此時扶接元氣之外,更無他道。蔘茶雖已煎入,蔘附湯不可不急用,以爲回陽之地云,連次煎入矣。敢此問安。答曰,知道。無事矣。
備邊司啓曰,頃日臺臣疏請退科,而其時坤殿患候,不至危重,意其前頭,或漸差歇,且監試則遠道勢未及分付,故以有難退定之意,相議覆啓矣。卽今患候,日益危篤,此時京外科試之設行,誠爲未安。式年大小科初試,竝退行於明春,北路別科,亦爲一體退行宜當。令該曹急速發馬知委,何如?傳曰,允。
武二所出榜詣闕。
謝恩,都摠經歷安世衡。
執義金致龍啓曰,臣伏見湖儒之疏,自附討罪之義,乃以臺閣未有一人沐浴請討爲言,臣於是不勝瞿然之至。夫懲討不嚴,王法未伸,而如臣無似,忝居言地,終未能力爭回天,則譏斥之來,固所難免,何可諉以言出鄕生,事係旣往,而晏然於職次乎?適緣承命監試,今始來避,請命遞斥臣職。答曰,勿辭,退待物論。
司諫李敏英啓曰,日者伏見湖儒李仁華之疏,極言沐浴請討之義,竝斥臺官,語意森嚴,臣不勝瞿然之至。大熟漏王法未伸,而如臣疲劣,屢叨言地,曾未能力爭回天,以洩神人之憤,則不職之罪,臣實有之。今於譏斥之來,無以自解,何敢晏然於臺次乎?適承監試之命,今始來避,請命遞斥臣職。答曰,勿辭,退待物論。
大殿·世子宮·嬪宮,議藥廳·政院·玉堂夕問安。答曰,知道。中宮殿·世子宮,二品以上·六曹夕問安。答曰,知道。
玉堂箚子。大槪,請掌令黃一夏,持平兪命凝·李東彦,正言李宜顯,執義金致龍,司諫李敏英竝命出仕事。入啓。答曰,依啓。
府·院前啓,今日國忌,姑停。
議藥廳口傳啓曰,中宮殿症候,午後有加,故藥物當爲待令於閤門外,而閔鎭厚兄弟,今日入侍四次,而夜間或有時急入侍之事,則隨時入侍之意,預爲敢啓。傳曰,知道。
以承傳色口傳下敎曰,中宮殿昇遐,藥房知悉。
八月十三日四更一點,大行王妃昇遐。
藥房啓曰,中宮殿患候,經歲彌留,症情深重,而臣等職在保護,全昧醫方,未奏藥石之效,竟遭罔極之痛。臣等之罪,萬殞難贖,臣等伏地待罪,惶恐敢啓。答曰,勿待罪。
政院·玉堂,擧哀後,大殿問安。答曰,知道。世子宮·嬪宮問安。答曰,罔極。百官擧哀後,大殿問安。答曰,知道。世子宮問安。答曰,罔極。
吏曹,摠護使左議政李世白,殯殿都監提調三徐宗泰·金鎭龜·閔鎭厚。都廳二閔鎭遠·權尙游。郞廳六金遇華·尹憲周·林世儉·朴尙淳·任命元·李明徵。國葬都監提調三金構·徐宗泰·金昌集。都廳二趙泰老·李徵龜。郞廳六朴鳳齡·金普澤·趙益彬·李鼎華·呂光周·鄭鎬。山陵都監堂上三嚴緝·洪受瀗·趙相愚。都廳二李震壽·崔昌大。郞廳六李彦經·黃爾章·洪禹采·呂必重·李相成·申轂。朝報
大行王妃,四更一點,昇遐于昌德宮景春殿,第一日襲,第三日斂,第五日大斂,第六日成服,成服後十三日公除。
傳曰,今番則扈衛重大,分付兩局,把守宮門。
敦化·丹鳳·金虎·曜金門,訓局次知把守。弘化·宣仁·通化門,御局次知把守。訓將留在敦化門外,御將留在弘化門外。禁錄
有政。吏批,以權守經爲儀賓都事,許琡爲司圃別提,蔡獻徵爲右通禮,宋光涑爲庶尹,閔處重爲軍資主簿,洪大猷爲沃溝縣監,鄭東虎爲典籍,李光朝爲司評,朴泰成爲司畜別提。以上朝報
神德王后忌辰。
中宮殿,議〈藥〉廳問安。答曰,知道。
中宮殿,政院·玉堂·朝廷二品以上,亦爲問安。答曰,知道。
李壄啓曰,數字缺李嘉運卽聞其母病極重,呈辭留院出去。數字缺書,卽爲差出察任,何如?傳曰,允。
以李廷濟爲假注書。
李壄以觀象監官員,以提調意啓曰,前日內下天元玉曆,今纔摸寫,故還入之意,敢啓。傳曰,知道。
中殿,議藥廳·朝廷二品以上·六曹單子夕問安。答曰,知道。
李壄啓曰,行大司憲崔奎瑞在外,執義金致龍武二所進,掌令黃一夏,持平兪命凝·李東彦避嫌退待,掌令一員未差。今日以監察茶時之意,敢啓。傳曰,知道。
又啓曰,執義金致龍,司諫李敏英,再啓煩瀆,退待物論矣。傳曰,知道。
二更,議藥廳口傳啓曰,卽者醫女來言數字缺症候,六脈低微,手部厥冷,元氣大虛云。數字缺兩重煎入,閔鎭厚兄弟,亦爲入侍之意,敢啓。傳曰,知道。重出
三更一點,醫女來言于議藥廳曰,中宮殿症候,呼吸遄促,而響漸低微云。令醫官更進蔘茶·竹瀝·淸心元等藥。
三更三點,醫女來言于議藥廳曰,中宮殿症候,呼吸漸微,而呻痛之響,微有之云矣。
三更四點,醫女來言于議藥廳曰,中宮殿症候,呻痛之聲尤微細,而移時無聞云矣。
副校理權尙游箚子曰,掌令黃一夏,持平兪命凝·李東彦,正言李宜顯,執義金致龍,司諫李敏英,竝引嫌而退。兩辭竝見上大臣臺官之斥,旣係前事,推緘自明之言,不足爲嫌。儒臣之反缺罵詈,所失在彼,前啓之嫌不聯名,自有其例。至於湖儒之疏,雖有混斥之語,以此引嫌,尤涉太過,請竝命出仕。取進止。答曰,依啓。以上燼餘
上在昌德宮。停常參·經筵。
大殿,藥房·政院·玉堂·二品以上·六曹問安。答曰,知道。世子宮問安。答曰,罔極。嬪宮,藥房·政院·玉堂問安。答曰,罔極。
備邊司啓曰,國恤未葬之前,事係不得已者外,大小擧動,禮當停廢。內喪雖不可比同於宅恤,齊體義重,事異傍期,而前頭謁聖及拜陵,適當大行王妃初喪才過之後,揆以情禮,事勢有難仍行於定日。且念畿內諸邑,以治道造橋等役,動民方急,陵幸在所當停,則此時民力之一日虛費,實涉可慮。拜陵之禮,退行於明年,急速分付,俾停畿民之力役,恐合事宜。謁聖則齊喪之初,將事文廟,有乖於吉凶不相干之義,而遠近儒生,來赴者多矣,不可不急速定奪,以紓其弊,亦卽停止,徐議他日,宜當,敢啓。傳曰,知道。
擧哀後,大殿,政院·玉堂·百官奉慰問安。答曰,知道。世子宮問安。答曰,罔極。嬪宮,藥房·政院·玉堂奉慰問安。答曰,罔極。
傳曰,曾在庚申年看山時,敬陵火巢內兩崗,有一山二穴,此亦最好之敎。今無更爲奉審定山之事,以酉坐之崗定用,而虛右之制,一依長陵。
藥房啓曰,自上累月憂念之餘,遭此重蹙,聖心哀痛,曷有其已?王世子侍藥憂煎之中,遽罹罔極之痛,氣體大段傷損,勢所必至。伏願深自寬抑,以慰群下之情,春宮調護之節,亦須十分加愼,俾不至致傷,不勝幸甚,臣亦區區憂慮之至,敢此煩啓。答曰,知道。遽遭齊體之喪,悲怛曷諭?
以承傳色傳曰,襲奠時床卓,例爲新造以入,而今番則累度催促之後,乃以黑漆舊件進排,有違前規,故使之改入,則始以紅漆進排,而亦甚色渝傷破,皆不合用。當該監造官所爲,誠甚痛駭,拿問定罪。
拿問現告,繕工奉事李宇春。
政院口傳啓曰,領府事南九萬,判府事柳尙運,來在闕外散班云,係是大臣去就,敢啓。傳曰,知道。
吏曹,魂殿參奉二,閔厚重·宋堯佐,山陵參奉二,朴鏜,李喜聃。
大行王妃襲奠後,大殿,藥房·政院·玉堂·百官奉慰問安。答曰,知道。世子宮問安。答曰,罔極。嬪宮,藥房·政院·玉堂奉慰問安。答曰,罔極。
府·院前啓,公除間姑停。
夕哭後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·二品以上·六曹問安。答曰,罔極。嬪宮,藥房·政院·玉堂問安。答曰,罔極。朝報
禮曹啓曰,大殿誕日及秋夕,政府·六曹所封物膳,今日自本曹看品,明日當爲封進,而大殿物膳中,雉鮮魚肉,似不當仍爲封進,使之成服後封進,而嬪殿秋夕物膳,則依常時例,仍爲封進之意,分付,何如?傳曰,允。又啓曰,諸道所封箋文及方物,不可還送,成服後,當爲看品以入,而倉黃之際,未能詳察,初以大殿物膳,待成服後封進之意,構出啓草,而更考前例,則曾於庚申年國恤時,有竝停之敎,故方改書啓辭之時,前草混爲入啓,至於允下。臣等不察之失,在所難免,不勝惶恐,敢啓。傳曰,知道。
御營廳啓曰,曾前把守宮門之時,有仍番之例,而今番則未明把門,故未及替代矣。追聞他營已爲替直,本廳亦宜一體擧行,而日勢已晩,不得已東營·新營軍兵,仍爲入直之意,敢啓。傳曰,知道。朝報
政院啓曰,卽今外哭班,在於弘化門外,而在外大臣,皆參於外班。戊辰國恤時,亦有啓稟開門之例,今亦除標信開閉,何如?啓允。御錄
大行王妃昇遐于昌慶宮之景春殿,時四更一點丑初初刻也。上以承傳色,口傳下敎曰,中宮殿昇遐,藥房知悉。
藥房都提調以下,就庭擧哀後,大殿奉慰問安。答曰,知道。
世子宮·嬪宮〈缺〉,答曰,罔極。
政院·玉堂,未及變服,擧哀于延英門外,大殿奉慰。數行缺
政院·玉堂,由建陽峴,越來明政殿庭中。
朝廷二品以上·六曹·宗班,入來明政殿庭中,擧哀後,大殿奉慰問安。答曰,知道。
卯初一刻,大殿擧哀後,政院·玉堂奉慰問安。答曰,知道。朝廷二品以上·六曹·宗班單子問安。答曰,知道。
世子宮·嬪宮,政院·玉堂問安。答曰,罔極。以辰正一刻,定沐浴時,午初三刻,定襲時。
傳曰,前長番內官申晐敍用。
以政院宮門把守啓辭,傳于任舜元曰,宮門把守事,庚申謄錄中,亦有之乎?相數字缺達,而今番凡事,一依庚申例擧行。
以政院謄錄考啓,傳于任舜元曰,扈衛則重大,分付大局大將,把守宮門。
任舜元,以訓鍊都監言啓曰。數字缺扈衛則重大,分付兩局大將,把守宮門事,命下矣。敦化門·丹鳳門·金虎門·曜金門砲手各五十名,缺官領率把守,禁斷雜人之意,敢啓。傳曰,知道。
襲奠後,政院·玉堂·朝廷二品以上·六曹·宗班,大殿,單子問安。答曰,知道。世子宮·嬪宮,答曰,罔極。
以承傳色口傳下敎曰,自前國恤襲奠時牀卓,例爲新造以入,而今番則屢度催促之後,乃以黑漆舊件進排,有違前規,故使之改入,則始以紅漆者進排,而亦云色渝傷破,皆不合用。當該監造官所爲,殊甚可駭,拿問定罪。重出
李思永啓曰,吏曹郞廳來言,過國忌後爲政事,命下矣。國恤未成服前,不得爲政之意,敢啓。傳曰,知道。
以礪山君枋爲守陵官,內官申晐爲缺陵官。
左議政李世白爲摠護使。金構·徐宗泰·金昌集差國葬都監提調。李徵龜·趙泰老·趙益彬·李鼎華·金普澤·朴鳳齡·呂光周·鄭鎬差郞廳。徐宗泰·金鎭龜·閔鎭厚差殯殿都監提調。閔鎭遠·權尙游·金遇華·尹憲周·林世儉·朴尙淳·任命元·李明徵差郞廳。嚴緝·洪受瀗·趙相愚差山陵都監提調。李震壽·崔昌大·李數字缺黃爾章·數字缺呂必重·李相成·申轂差郞廳。金鎭圭差銘旌書寫官,豫差海昌尉吳泰周。
李壄啓曰,明日誕日,政府·六曹所封物膳,因該曹草記,成服後封進事,允下矣。至於表裏箋文,則係是缺不可比諸平常之時,似當有變通之道,待成服後,自本院直捧內入乎?敢此仰稟。傳曰,依爲之。
又以禮曹言啓曰,五禮儀只有朝夕上食,而無晝茶禮。庚申·癸亥·戊辰國恤時,則朝夕外,皆設晝茶禮矣。今亦依前例,設晝茶禮之意,敢啓。傳曰,知道。
又以殯廳都監言啓曰,曾前國恤時,欑宮造作所用板子,以數字缺在不用板取用矣。今亦依前例,不用板回數字缺之意,敢啓。傳曰,知道。
又啓曰,下番兼春秋李景華,以長生殿郞廳,梓宮奉進事,出去,其代兼春秋丁惟愼,當爲改付標啓下,而聞丁惟愼。二行缺
李壄,以禮曹言啓曰,王世子服制,今當磨鍊以入,而取考五禮儀,卒哭前,進數字缺白直領·不黑笠·黑絛兒·白皮靴·衣數字缺白衣·翼善冠·黑角帶,進見時同。凡干數字缺服,自祥至禫,深染玉色衣·翼善冠·黑角帶,進見時同。自禫至再朞,無揚赤色黑衣·翼善冠·黑角帶,心喪三年云云。此外無他古禮之可據,乙亥年國恤時,王世子服制,可爲今日遵行之規,而乙亥謄錄,經亂閪失,今無所考推,而曾於仁順王后國恤卒哭後,宣廟所御服色,仍儒臣建議,帽帶皆變黑爲白,厥後遵行,遂爲定制。今此王世子卒哭後服色,似亦依此以素翼善冠·布數字缺帶,參酌磨鍊,而有違於五禮儀舊文,自卒哭至祥,變除之際,遽用深染玉色,與古者喪制,其缺有漸之義旣不同。自禫至再朞,無揚赤色之服,亦恐未安,似當用淺淡之服,而旣無可據前例,臣曹不敢擅便。二行缺
二十二字缺此亦最好之敎,今無更爲奉審定山之數字缺酉坐之崗定用,而虛右之制,一依長陵。
又傳曰,戶曹參判閔鎭厚,司僕正閔鎭遠,幼學閔鎭永,大小斂時入參,而缺事,常入來奉審事,分付。
李思永,以吏曹言啓曰,因承政院啓辭,禮曹兼春秋佐郞丁惟愼,今姑減下,其代口傳差出事,命下矣。本曹正郞尹訓甲,長生殿郞廳金遇華,恤殿都監郞廳洪大猷,自大同任所,未及上來,佐郞沈宅賢與知春秋徐宗泰相避,金普澤國葬都監郞廳,更無無故可兼春秋之員,丁惟愼雖差祭禧陵,今日當還,姑爲仍存,何如?傳曰,允。
李壄,以禮曹言啓曰,寧陵兩陵上,莎草修補吉日,以今月二十三日推擇始役,先告事由祭,十七日設行事,啓下矣。本曹郞廳及各數字缺官,當日辭朝進去,然後可以及期始役,而數字缺成服之前,不可辭朝出去,修改吉日,不容不變通差退,依前擇日,以九月初一日定行。光陵兩陵上,石物塗灰修改之日,在於今月十九日,本曹堂·郞,前一日出去,則亦是未成服之前,亦不可不差退。問於日官,則九月初七日卯時爲吉云,以此日擧行,而原事目及單子中,竝改付標以入之意,敢啓。傳曰,知道。
李思永,以司饔院官員,以提調意啓曰,魂殿祭器及山陵祭器,今當及時,別缺而年數字缺楊口土,不合於祭器燔造,故每以宣川·慶州等邑土,掘取燔造矣。今亦依甲寅年例,兩邑白土各二十石,水飛九斗作石,罔夜陸運上送之意,慶尙·平安等道監司處,移文知委,何如?傳曰,允。以上燼餘
上在昌德宮。停常參·經筵。
傳曰,戶曹參判閔鎭厚,司僕正閔鎭遠,幼學閔鎭永,大小斂時入參,而常常入來奉審事,分付。
昨日,政院啓曰,吏曹郞廳來言,政事過國忌後爲之事,命下矣。國恤成服前,不得開政云矣,敢啓。傳曰,知道。
朝哭後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·二品以上·六曹問安。答曰,罔極。嬪宮,藥房·政院·玉堂問安。答曰,罔極。
大殿誕日。大殿,政院·玉堂·二品以上·六曹問安。答曰,知道。世子宮·嬪宮,政院·玉堂問安。答曰,知道。
政院啓曰,卽今外哭班,在於弘化門外,而在外大臣,皆參於外班。戊辰國恤時,亦有啓稟開閉之例,今亦除標信,開閉,何如?傳曰,允。
夕哭後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·二品以上·六曹問安。答曰,罔極。嬪宮,藥房·政院·玉堂問安。答曰,罔極。
今月十四日,大行王妃昇遐。
明日,大行王妃小斂正時,巳初三刻。
觀象監,夜一更,白雲一道如氣,起自南方,直指艮方。長五六字缺漸移東方,良久乃滅。
禮曹啓辭,王世子半行缺五禮儀,卒哭前進見時,白直領·黑笠·黑絛兒·白皮靴。卒哭後,白衣·翼善冠·黑角帶,進見時同。凡干喪事,服衰服,自祥至禫,深染玉色衣·翼善冠·黑角帶,進見時同。自禫至再朞,無揚赤色黑衣·翼善冠·黑角帶,心喪三年云云。此外無他古禮之可據,乙亥年國恤時,王世子服制,可爲今日遵行之例,而乙亥謄錄,經亂閪失,今無所考推,而曾於仁順王后國恤卒哭後,宣廟所御服色,因儒臣建請,帽帶皆變黑爲白,厥後遵行,遂爲定制。今此王世子卒哭後服色,似亦依此,以素翼善冠·布黑烏犀帶,參酌磨鍊,而有違於五禮儀舊文。自卒哭至祥,變服之際,遽用深染玉色,與古者喪制其變有漸之義,旣不同。自禫至再朞,無揚赤色之服,亦恐未安,缺用淺淡之服,而旣無可據前例。臣曹不敢擅便,缺臣定奪,何如?傳曰,允事傳敎矣。議于大臣,則行判中樞府事徐文重以爲,五禮儀,殿下視事服,以烏紗帽·烏角帶,行之累朝,至于宣廟朝,改爲白布帽帶之制云。王世子進見時之服,而黑笠·黑絛帶,乃是五禮儀小註所載之文。數字缺改不同,惟在禮官參商擧行,伏惟上裁。領議政崔錫鼎,左議政李世白,右議政申琓以爲,王世子服制,五禮儀以卒哭前進見時及卒哭後,黑色冠帶磨鍊,而宣廟朝改用儒臣閔純之言,殿下服色,純用素服,則王世子居憂之服,不可因用舊制,用黑之文亦明矣。禮曹乙亥謄錄,經亂閪失,而政院日記猶可考推,其時主上冠服,十三日前,常御白頭冕·素帶·素一行半缺稟,因傳敎,以淺淡服改磨鍊。王世子服色,雖無現出處,而亦可因此而推知矣。今以禮制隆殺之節論之,齊·斬之服,飦粥之食,自天子達於庶人。世子之於王妃,雖以壓尊之義,降爲杖朞,而本是齊衰三年,則卒哭前後進見燕居之服,何可用黑冠·烏帶之制乎?惟在禮官援據中間改定制,一例稟定,伏惟上裁。領中樞府事南九萬,行判中樞府事尹趾善,行判中樞府事柳尙運病不收議,領中樞府事尹趾完在外,不得收議。大臣之意如此,上裁,何如?傳曰,依三公議施行。
李壄,以禮曹言啓曰,自上服制及王世子服制,昨日所當磨鍊以入,而王世子卒哭前後數字缺與變除服色,有所疑礙,而不敢以臆見,遽變五禮儀舊文,略以議大臣定奪,啓稟蒙允矣。大臣處今方收議,而收議之際,自致遷延,事甚未安。今所稟請定奪者,係是成服以後事,則可容今月後消詳。且莫重喪服,不可率爾講定,必當遵行先朝已行之制。乙亥謄錄,雖見閪失,無所考據,而春秋館與江華等史閣,隨後趁卽考出後,更稟定奪,宜當。王世子服制中服色,今姑一依五禮儀,磨鍊以入之意,敢啓。傳曰,知道。
李壄,以禮曹言啓曰,咸鏡道七月令宗廟·永禧殿薦新生鰱魚,今日入來,明日當爲薦進,而取考前例,則凡干薦新之物,若到於國恤未成服之前,則以薦進未安之故,有一兩日退行之規。二行缺道封進,在於國恤之前,故殯殿鰱魚,不爲別封,其勢固然,急速追封之意,分付,何如?傳曰,允。
又以殯殿都監言啓曰,在前國恤時,奉常·內資·內贍等寺造果廳,例設於闕內矣。今亦以舊兵曹及舊賓廳排設之意,敢啓。傳曰,知道。
傳曰,戶曹參判閔鎭厚,司僕正閔鎭遠,幼學閔鎭永,大小斂時入參事,纔已分付矣。金川郡守洪重楷,亦爲入參事,分付。
假注書吳命禧啓曰,臣承命馳往于尼山酉峯里議政府左贊成尹拯所居處,傳諭聖批,則以爲,臣昨蒙分外恩命,不勝惶殞,冒死拜章,方日夜煎灼以俟罪矣。不意近侍,又下諭聖批,臣誠惶恐悸慄,益不知措躬之所也。臣糞土微物,猥蒙朝廷恩禮,一至此極扺死,嗚呼,非敢有一毫虛飾,而螻蟻微忱,上格無路,萬不堪當之敎,愈往愈勤,伏地感泣,震悼靡定,臣之血懇,只在前疏,從當申暴,更乞聖慈之哀憐而寵諭之下,無以仰對。只以一般猥陋辭說,瀆浼天聽,臣罪至此,萬死有餘,惟祈速就死滅,以塞萬一而已云矣,敢啓。傳曰,知道。
任舜元,以都摠〈府〉言啓曰,今日入直軍士,中日習射,而依前國恤時例,限卒哭間,姑停之意,敢啓。傳曰,知道。以上燼餘
上在昌德宮。停常參·經筵。
朝哭後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·二品以上·六曹問安。答曰,罔極。嬪宮,藥房·政院·玉堂問安。答曰,罔極。
假注書吳命禧書啓,臣承命,馳往于尼山酉峯里左贊成尹拯所住處,傳諭聖批,則以爲臣昨蒙分外恩命,不勝惶隕,冒死封章,方日夜戰灼,以俟罪戾,不意近侍又臨,傳諭聖批,臣誠驚恐悸慄,益不知措躬之所也。臣糞土微物,猥蒙朝廷恩禮,一至此極,扺死鳴號,非敢一毫虛飾,而螻蟻微忱,上格無路,萬不敢當之敎,愈往愈勤,伏地感泣,震掉靡定。臣之血懇,只在前疏,從當申暴,更乞聖慈之哀憐,而每於寵諭之下,無以仰對,只以一般猥陋辭說,瀆浼天聽。臣罪至此,萬死有餘,惟祈速就死滅,以塞萬一而已云矣,敢啓。傳曰,知道。
敬陵火巢內酉坐之崗,以卯坐改付標。
府啓,大行王妃違豫症候,經年沈淹,職在太醫之列者,所當竭誠彈技,期奏殊效,而自初至終,全昧症源之所在,鍼灸藥餌,只爲目前之救急,一日二日,漸至危篤,竟遭罔極之慟,臣民之哀痛憤惋,爲如何哉?其在邦憲,決難容貸,請首醫以下議藥諸醫等,竝命拿問定罪。答曰,依啓。
院啓,大行王妃違豫之候,經年彌留,內局諸醫等,苟能審察源委,對症用藥,則庶幾神人保佑,獲見回春之慶,而全昧醫理,藥石乖方,以致症情日臻危篤,竟使臣民,抱此罔極之痛,輿情之痛惋,爲如何哉?邦憲至嚴,有難容貸,請首醫以下終始議藥諸醫,竝命拿問定罪。答曰,依啓。
政院啓曰,藥房都提調領議政崔錫鼎以下,卽因臺啓,待命于金吾,領府事南九萬,判府事徐文重,亦以曾經都提調,一時待命云。係是大臣去就,敢啓。傳曰,竝勿待命事,分付大臣處,遣史官傳諭。
傳曰,小斂時,閔鎭厚三兄弟及洪重楷入參事,旣已分付,而或慮有生疎之事,海昌尉吳泰周入參事,亦爲分付。
禮曹,大行王妃議諡吉日,令日官推擇,則今八月二十日爲吉云。大臣及政府堂上,六曹參判以上,館閣堂上,命招會議,而陵號·殿號,亦爲議定,何如?啓依所啓施行。
禮曹,行知中樞府事李世華,今月十五日卒逝云。弔祭段,追後擧行,禮葬段,時未復古,棺槨役軍,令該曹題給,何如?啓依允。喪需·葬需及擔軍,別爲題給,以表予意。
傳曰,小斂定以巳時矣。自內有未備之事,更擇吉時以入。
拿問現告,金有鉉·崔聖任·丁時梯·鄭斗俊·韓俊興·李應斗·李時聖·權聖徵·崔萬尙·白興齡·白光璘·崔尙熽·朴星瑞·吳重卨·鄭麟祥·全世弘。
以御醫等拿問傳旨,傳曰,首醫二人中金有鉉,則自任所,間間往來議藥,與崔聖任有間。且兩首醫,一時竝拿,則藥房無待令首醫,傳旨中,金有鉉拔去。
小斂正時,以申初二刻,改啓下。
領議政崔錫鼎上疏。大槪,臣侍藥半年,終未奏湯劑之效,論其不職之罪,合被重誅,而勿待命之敎,遽下於意外,臣誠惶感罔措。當此諸醫被罪之日,以藥院首任,有不可幸免。伏乞聖明,亟命有司,明勘刑章,以嚴邦憲,以勵官守事。入啓。
領府事南九萬,判府事徐文重上疏。大槪,議藥諸醫,旣已拿囚,則臣等曾以內局都提調,參於嘗藥之列,爲日亦多。今雖已遞其任,不可獨免,來伏金吾,恭俟嚴命,而伏承勿待命之敎,尤增惶恐,不知所出。敢此更進乞罪之章,請伏邦憲事。入啓。
小斂後,大殿,政院·玉堂·百官奉慰問安。答曰,知道。世子宮,政院·玉堂·百官奉慰問安。答曰,罔極。嬪宮,政院·玉堂奉慰問安。答曰,罔極。
夕哭後,大殿,政院·玉堂·二品以上·六曹問安。答曰,知道。世子宮,政院·玉堂·二品以上·六曹問安。答曰,罔極。嬪宮,政院·玉堂問安。答曰,罔極。
答領議政崔錫鼎疏曰,省疏具悉卿懇。卿其安心勿待罪,速出行公。仍傳曰,遣史官傳諭。
答領府事南九萬,判府事徐文重疏曰,省疏具悉卿懇。卿其安心勿待罪,速出行公。仍傳曰,遣史官傳諭。
禮曹啓曰,公除日字,初以自初喪始計,十三日書入矣。更考謄錄,殿下服制,一從乙亥已定之例,自成服日始計,至十三日除衰,則當以此爲公除之限。自成服日始計,則九月初二日,滿十三日之限。初三日爲始,各司開坐,刑殺文書擧行之意,知委,何如?傳曰,允。
傳曰,群臣進見時衰服,雖載於五禮儀,而自上服盡前,御黑頭冕,則諸臣以衰服進見,有違於從上服之意,故乙亥年以淺淡服改定制。今此判付中,十三日後服色,依乙亥年例磨鍊云者,乃指諸臣服色而言也。且收議中,自上服十二日前常御以下,至因傳敎,以淺淡服改磨鍊等語,似指上服,然則與諸臣服,同爲淺淡服。今番亦係此例,一體磨鍊爲宜。若非謂上服,而只是諸臣服色,有所改磨鍊之事,則今亦缺服,別無變改之事。當以白木綿團領三數字缺除群臣服色,則仍爲淺淡服,政院考出日數字缺乙亥年例,磨鍊擧行事,下敎矣。取考乙亥日記,則十二月初十日,禮曹啓辭,以爲自上遭內喪,當爲變改之禮,而大明會典與五禮儀,俱無明文,故取考庚子年懿仁王后國恤時謄錄,則其時本曹,亦未得明白可據之文,只取五禮儀服制條註,請行變服擧哀之制,而變服服色,則別無現出處。常時擧哀節目,以素袍·翼善冠·烏犀帶·白皮靴行之,今亦依此爲宜。傳曰,變服服色,似未穩當矣。同日禮曹再啓,以爲五禮儀中,全無爲內喪變服節目,而惟爲外祖父母變服條,具素服·烏紗帽·烏犀帶。今此變服一節,略倣爲外祖父母擧哀磨鍊矣。今承聖敎如此,以淺淡服行禮,則未知何如。傳曰,允事二行缺進見時服色,日記中亦無明白擧論之處,缺此傳敎內辭意,自本院無以考據仰達,更令禮官博考典禮,稟旨擧行,何如?傳曰,除衰後群臣進見服色,已有庚申收議判付,依此擧行。自上淺淡服一款,令該曹考出,可也。
李壄啓曰,內醫院掌務官來言,都提調崔錫鼎,陳疏入啓,提調嚴緝,副提調李思永,亦爲陳疏還給,而俱在待命中,藥房問安,不得爲之云矣,敢啓。傳曰,提調·副提調勿待命事,分付。
又以禮曹言啓曰,因政院啓辭。傳曰,除衰後群臣進見服色,已有庚申年收議判付,依此擧行,自上淺淡服一款,令該曹考出可也事,命下矣。昨日數字缺麟祥·朴星瑞·白光璘·崔尙熽·吳重卨等,竝罷職放送。別判付。
尹趾仁啓曰,伏見備忘記,有就理諸醫等參酌處分之命,臣竊以爲太遽也。今此太醫等兩年議藥,終罔奏效,至於今日,遭此罔極之痛,則兩司請拿之啓,事體甚重,而不待法府議讞,徑先酌處,揆之法例,旣涉未安。況與庚申議藥之時有異,恐不當援以爲例,區區所懷,敢此仰達。傳曰,兩司議藥諸醫拿問之啓,非今創始,不過重事體之意也。且以流來之規言之,則數字缺侍藥醫官,皆被編配之典,而甲寅春癸亥·戊辰數字缺庚申議藥諸醫等,不無日字久暫之別,而前後直爲六七字缺與他就理有異,不必待供辭故也。今觀六七字缺是言及矣。
李壄以奉常寺官員,以提調意啓曰,今此大行王妃虞主造成桑木,依前例,本寺官員敬差官稱號,發遣兩西,卽爲斫來之意,敢啓。傳曰,知道。
尹趾仁以奉常寺官員,以提調意啓曰,大行王妃議諡,定於明日,從前自本寺,有擇取可合數字缺禮曹轉呈政府之規,而都提調南九萬,朝者成服之後,自闕下直出江外云。莫重諡字,不可以提調一員擇集,何以爲之?敢稟。傳曰,提調擇集。
假注書李廷濟出使,代以南夏明爲假注書。
任舜元,以刑曹言啓曰,京案付各司奴婢,元數不多,而上缺典僕不得出用,只以諸各司奴婢,諸處水工定送,故曾數字缺令尙衣院,依此擧行,何如?傳曰,允。
任舜元,以備邊司言啓曰,庚申年國恤時告訃使,以節使兼差以送矣。前頭節使拜表,定於十月,其間日字,不甚遼遠。今亦依前例,兼差以送,似合事宜,而前後國恤時,例有自義州通報鳳凰城之事,依此擧行,何如?傳曰,允。
沈枰,以戶曹言啓曰,禮曹啓辭內,不接典牲署牒報,啓聖祠春秋祭享時,犠牲磨鍊之數,羊牲實預差竝四口,持數字缺實預差竝四口,而此外或有親臨謁聖數字缺祭之擧,則不可無預備之道,猪四口加定,俾無臨時苟簡數字缺云。曾前別祭犧牲加定,亦有前例五六字缺傳曰,允事命下矣。犧牲應入之數,則缺各道書入之意,敢啓。傳曰,知道。
沈枰,以戶曹言啓曰,領中樞府事南九萬,行判中樞府事柳尙運,去六月朔祿俸,上來輸送事,旣有傳敎,而兩大臣今已上來,數字缺七月八月朔祿俸,依前敎一行半缺傳曰,更令倉官輸送。
李壄以魂殿都監郞廳,以摠護使意啓曰,禮曹參議徐宗泰,魂殿·國葬兩都監提調,自吏曹依禮文啓下,而前頭都監事務漸劇,勢難兼察魂殿都監,數字缺吏曹判書李畬差下,使之察任,何如?傳曰,允。
李壄以魂殿都監郞廳,以摠護使意啓曰,監造官三員,依數字缺差出,各所分掌,別單書入,而二三房郞廳各一員,亦爲減下之意,敢啓。傳曰,知道。
又啓曰,都目政除授守令,未署經者二十餘員,而公除未過,兩司不得開坐署經。不但秋務方殷之日,曠官可慮,況此國恤之時,各邑責應,異於常時,事當急速下送,而許多守令,不可以除署經發送。公除前開坐,亦非自下所敢直請,何以爲之?敢稟。傳曰,特爲開坐署經。
傳于徐宗憲曰,今此就理諸醫等,似當依庚申年例,分首從參酌處分。崔聖任·丁時梯·李應斗·權聖徵等,竝罷職放送,鄭斗俊·韓俊興·李時聖·白興齡·崔萬尙,數字缺。以上燼餘
上在昌德宮。停常參·經筵。
朝哭後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·二品以上·六曹問安。答曰,罔極。嬪宮,藥房·政院·玉堂問安。答曰,罔極。
社稷告文祭獻官密昌君樴兒房啓曰,今日社稷告文時,國社氏·后土氏神位祝文,以國稷氏·后稷氏神位祝文,大祝相換誤讀,事極驚駭。此雖出於壇司及守僕,預先換排之致,而莫重祭享,如是不察,臣不勝惶恐待罪。當該大祝及壇司,竝從重推考,守僕令攸司囚禁科罪,何如?傳曰,依啓。勿待罪。當該壇司拿推。
拿推現告,社稷參奉姜錫齊。
政院啓曰,傳曰,群臣進見時衰服,雖載於五禮儀,而自上服盡前,旣御黑頭冕,則諸臣以衰服進見,有違於從上服之義,故乙亥年,以淺淡服改定制。今此判付中,十三日後服色,依乙亥年例磨鍊云者,乃指諸臣服色而言也。且收議中,自上十二日前常御以下,至因傳敎,以淺淡服改磨鍊等語,似指上服,則上服與諸臣服,同爲淺淡服,今番亦依此例,一體磨鍊爲宜。若非謂上服,而只是諸臣服色,有所改磨鍊,則今亦上服別無變通之事,當以白木綿團領,三十日而除,群臣服色,則仍爲淺淡服。政院考出日記,一從乙亥年例,磨鍊擧行事,下敎矣。取考乙亥日記,則十二月初十日禮曹啓辭,以爲自上遭內喪,當有變服之禮,而大明會典與五禮儀,俱無明文,故取考庚子年懿仁王后國恤時謄錄,則其時本曹,亦未得明白可據之文,只取五禮儀服制條註,請行變服擧哀之制,而變服之色,則別無現出處,常時擧哀節目,以素袍·翼善冠·烏犀帶·白皮靴行之,今亦依此爲宜。傳曰,變服色,似未穩當矣。同日禮曹再啓曰,五禮中,全無爲內喪變服節目,而惟爲外祖父母變服條,具素服·烏紗帽·烏犀帶。今此變服一節,略倣爲外祖父母擧哀磨鍊矣。今承聖敎如此,以淺淡服行禮,則未知何如。傳曰,依啓事,載錄矣。此則乃是昇遐初擧哀節目,而其他因傳敎,淺淡服改磨鍊之事,終無載錄處,至於諸臣進見服色,日記中亦無明白擧論之處。今此傳敎內辭意,自本院無以考據仰達,更令禮官,博考典例,稟旨擧行,何如?傳曰,除衰後,群臣進見服色,已有庚申年收議判付,依此擧行。自上淺淡服一款,令該曹考出,可也。
禮曹啓曰,命下矣。昨日服制單子,依庚申年例書入,而其中自上除衰後服盡前,改御黑頭冕,而文武百官進見時服色則矇然,以當初節目中,衰服磨鍊啓下矣。今因下敎,更考庚申謄錄,則因本曹草記,諸大臣獻議後判付內,十三日後臣僚服色,以烏帽·烏帶行之。不但有乙亥已行之例,旣已除服之後,更用黑頭冕,則群臣仍着衰服,有違於從上服之義,故不得不用烏帽·烏帶之制。上曰,若只加烏帽,而帶則用白,亦未知其恰當也,依乙亥年例,擧行可也事,判下。伊時本曹卽以十三日除衰後,三十日服盡前,臣僚闕內及進見服色,則以烏帽·白衣·烏帶,改付標以入。又以三十日服盡後,近臣闕內淺淡服進見,吉服出外,衰服一款,曾已磨鍊啓下,則其他臣僚之出入闕中,進見時服色,宜無異同。以此意知委各該司之意,啓稟蒙允。此則載於謄錄,而至於淺淡服一款,則遍考乙亥·庚申兩謄錄,無明白現出之處,而自上十三日除衰前常御服色,及三十日後卒哭前常御服色,則曾有庚申年改定奪別單書入之事,而忙急之中,未暇詳考顚末,節目之間,有此錯誤,致勤下敎,不勝惶恐待罪。今則原單子中,竝依此改付標以入之意,敢啓。傳曰,知道。勿待罪。又啓曰,公除日字,初以自初喪始計,十三日書入矣,更考謄錄,殿下服制,一從乙亥已定之例,自成服日至十三日除衰,則當以此爲公除之限。自成服日始計,則九月初二日,滿十三日之限,初三日爲始,各司開坐,刑殺文書始行之意,知委,何如?傳曰,允。
明日,大行王妃大斂正時,午初一刻。
昨日,政院啓曰,內醫院掌務官來言,都提調崔錫鼎,陳疏入啓,提調嚴緝,副提調李思永,亦爲陳疏還給,而俱在待命中,藥房問安,不得爲之矣,敢啓。傳曰,提調·副提調勿待命事,分付。
山陵都監郞廳呂必重病,代李臣龍。
夕哭後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·二品以上·六曹問安。答曰,罔極。嬪宮,藥房·政院·玉堂問安。答曰,罔極。
禁府,姜錫齊拿囚。啓。
館學儒生申思永等上疏。大槪,請於大行王妃之喪,文武百官之服,一遵衰裳冠絰之古禮,以重喪例事。入啓。答曰,國朝古典,今不可變改也。
李壄以殯殿都監郞廳,以摠護使意啓曰,魂殿今當修理,殿閣中可合處,必待下敎,然後可以奉審始役,敢此仰稟。傳曰,定於文政殿。
又以殯殿都監郞廳,以摠護使意啓曰,梓宮上字書寫官東平數字缺適有身病,將不得書寫云。七八字缺吳泰周書寫之意,敢啓。傳曰,知道。
又以殯殿都監郞廳,以摠護使意啓曰,本都監郞廳呂必重,身病極重,不得察任,今姑改差,其代以數字缺李臣龍差下,付軍職,冠帶常仕,何如?傳曰,允。
又以禮曹言啓曰,癸亥·戊辰國恤時,靈牀四五字缺梓宮吉時,俱爲推擇以入矣。今亦擇吉數字缺敢啓。傳曰,知道。
又以禮曹言啓曰,五禮儀,成服時,有禮曹判書跪待成服之文,而乙亥節目,今不可考,庚申謄錄,亦無此一節。抑因喪出別缺而然歟?大抵自上旣有成服之節,則勿論喪服輕重,似當有啓請之〈事〉。依禮文,自上成服之日,禮曹判書進詣,跪待成服似當。王世子成服時,雖無乙亥謄錄之可據,而亦宜有贊請之節似當。以宮僚擧行儀註,以此磨鍊以入,何如?傳曰,允。
又以禮曹言啓曰,大斂缺。領議政崔錫鼎疏曰,伏以臣民無祿,坤聖禮陟,率土爲之震驚,在庭群僚,莫不奔走遑遑,普深痛隕。況如臣者,忝藥院之地,當保護之責,而違豫積月,終未奏醫藥之效,不職之罪,更何以自解,而情地之崩迫,實有萬倍於他人者。初頭草草待罪之後,宜繼陳自劾之章,而上下遑楚之中,有不敢遽爾瀆冒,泯默趨班,第切危蹙之悰。伏聞兩司有請罪醫官之啓,臣之情迹,尤四五字缺安,泥首席藁於金吾門外,方俟威罰之加矣。乃者特遣史官,諭以勿待罪,臣於此,兢惶震越,感懼交集,益不知措身之所也。竊念大小官職,各有所司,而其或失其任掌,則隨其輕重,而罪罰加焉。況此議藥調護之任,其重大如何,而半年侍藥,愆度日臻,終至於不可四五字缺其罪狀,滅死不足以一行半缺諒情懇之甚切,深惟事體之至重,亟命有司,明勘刑章,以嚴邦憲,以礪官守,不勝幸甚。臣無任屛營戰灼之至。謹昧死以聞。答曰,省疏具悉卿懇。卿其安心勿待罪,速出行公。仍傳曰,遣史官傳諭。領府事南九萬,判府事徐文重疏曰,伏以大行王妃違豫之候,始於上年數字缺都提調相繼隨參於議藥之列,雖曰全昧醫藥,而其取舍用藥,其間日月,亦皆累經時序,而終至此罔極之痛,誠難免不能竭誠保祐之罪。今者兩司,有醫官請拿之啓,臣等不可諉之於諸醫,得逭刑章,方此來伏禁門之外,恭俟嚴命矣,意外近侍來臨,傳宣勿待命之敎,感激惶恐,不知所措。自念臣等雖不知醫方,職則曾居一院之長,今雖遞任,嘗藥之日,已自不少,則到今倖免,決無是理。伏乞聖明,亟正臣等之罪,與拿囚諸醫,一倂論斷,以嚴邦憲,不勝幸甚。臣等謹昧死以聞。答曰,省疏具悉卿懇。卿等安心勿待罪,速出行公。仍傳曰,遣史官傳諭。以上燼餘
上在昌德宮。停常參·經筵。
朝哭後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·二品以上·六曹問安。答曰,罔極。嬪宮,藥房·政院·玉堂問安。答曰,罔極。
明日成服正時,辰初一刻,開門差早。
政院,以承傳色口傳啓曰,銘旌紅絲索,尙方不爲進排,自內累度催促,而趁不來納,下吏亦無待令之事,極爲可駭。當該官員從重推考,下吏令攸司囚禁治罪,何如?傳曰,知道。官員拿推。
拿推現告,尙衣僉正閔挺柏。
傳曰,殯殿所進銀鉢里·匙貼·茶器等物,制造不精,殊甚可駭。當該下人,令攸司囚禁科罪。
禁府,閔挺柏拿囚。啓。
成服後,大殿,藥房·政院·玉堂·百官奉慰問安。答曰,知道。世子宮,藥房·政院·玉堂·百官奉慰問安。答曰,罔極。嬪宮,藥房·政院·玉堂奉慰問安。答曰,罔極。
藥房口傳啓曰,王世子方在沖年,異於盛壯之時,初喪哭泣之中,粥飮亦必不頻進,臣等憂慮,何可盡喩?今日旣已成殯,伏望勸諭,勉進水刺,何如?答曰,自內水刺勸進矣。
李壄以長生殿郞廳,以都提調意啓曰,外梓宮合木着漆,一日爲急,合木吉日,令日官推擇,則來九月初二日坤時爲吉云。今八月二十一日爲始,始役之意,敢啓。傳曰,知道。
又以禮曹意啓曰,成服日,當有自上成服位次,而五禮儀半行缺國恤時,成服於別殿,與今日差異。五六字缺則自上成服位次,似當設於殿內,儀註中以此磨鍊,王世子成服儀節,五禮儀及前後謄錄,亦無的當可據之文,不得已略倣五禮儀,參酌磨鍊以入之意,敢啓。傳曰,知道。
徐宗憲,以禮曹意啓曰,今此國恤時,世子宮·嬪宮輿輦,當裹以白綿布,以此分付,何如?傳曰,允。
又以承傳色口傳啓曰,銘旌紅絲索,尙方不爲進排,自內累度催促,而趁不來納,下吏亦無待令之事,極爲可駭。當該官員,從重推考,下人令攸司囚禁治罪,何如?傳曰,知道。官員拿推。疊出
以巳初初刻巽時爲靈牀奉移正時,以午時爲斂正時,未初一刻爲奉下梓宮正時。
成服缺顯徵·宋善涵·朴㻐·李廷弼·李齊尙·南泰運缺濰·李進觀·李繼興·安重仁·朴尙彧·李鳳陽·申應泗·徐宗賢·李誠一·嚴漢徵·金楚寶·尹師敎·李詵·金胄,幼學朴世杓·金臣鑑·尹□起·鄭載亨·吳瑞鳳·金鳳瑞·金潤河·趙數字缺李翼龍·張見龍·黃垕·韓永徵·尹鼎和·文彩九·金重明·李震□·禹錫九·張愼喜數字缺以軍號。傳于沈枰曰,曾前軍號中,有歌哭字,大臣以哭字之不當,至於啓達矣。今此軍號,乃以兩位二字書入,雖是國恤之時,達夜呼應之際,位字甚爲不當,此軍號還給,使之改入。
沈枰啓曰,卽伏見還下軍號單子,乃以位字書入,致勤聖敎。莫重軍號,數字缺念,殊甚不當。當該兵曹堂上,推考,何如?傳曰,允。
夕哭後,藥房·政院·玉堂·朝廷二品以上,大殿問安。答曰,知道。世子宮·嬪宮,答曰,罔極。以上燼餘
上在昌德宮。停常參·經筵。
自二更至五更,月暈。
大行王妃成服後,大殿,藥房·政院·玉堂·百官奉慰問安。答曰,知道。世子宮,藥房·政院·玉堂·百官奉慰問安。答曰,罔極。嬪宮,藥房·政院·玉堂問安。答曰,罔極。
藥房啓曰,自上悲撓之中,御素膳已多日,臣等不仼憂慮之至。平日胃氣不調,卽今連進丸劑,則素膳,有難仍爲進御,而大行王妃成殯已過,又經成服,伏望自今日,命進常膳,何如?答曰,啓辭如此,可不允從焉?
謝恩,校理吳命峻,正言權,侍直崔邦彦,司評鄭鎬。
政院啓曰,都目政除授守令,未署經二十餘員,而公除未過,兩司不得開坐署〈經〉,不但秋務方殷之日,曠官可慮。況此國恤時,各邑責應,異於常時,事當急速下送,而許多守令,不可以除署經發送,公除前開坐,亦非自下所敢直請,何以爲之?敢啓。傳曰,特爲開坐署經。
執義金致龍,掌令黃一夏,持平兪命凝·李東彦啓曰,國恤初喪時,臺啓之姑停,例也,故日昨,因府吏之告知,以公除間姑停,書出矣。追考庚申前例,則成服後,卽連前啓,臣等,初未諳規例,泛以公除間姑停,書出。此雖異於奏御文字,其爲不審則甚矣,何敢晏然仍冒於臺席乎?請命遞斥臣等之職。答曰,勿辭。退待物論。
司諫李敏英,正言李宜顯啓曰,自前國恤初,臺啓例不得仍傳,故日昨悲撓之中,未暇考據前例,以公除間姑停,書出朝報矣。追聞物議,成服後卽當連啓,而以公除間書出,大段失着云。臣等昏謬做錯之失,著矣,決難一刻晏然於職次,請命遞斥臣等之職。答曰,勿辭,退待物論。
戶曹啓曰,領中樞府事南九萬,判中樞府事柳尙運,去六月朔祿俸,上來後輸送事,旣有傳敎,而兩大臣,今已上來,六月朔及七八月朔祿俸,依例令倉官輸送,則皆以爲,在鄕時旣受月廩,今不可疊受,辭而不受,何以爲之?敢稟。傳曰,更令倉官輸送。
政院啓曰,大行王妃議諡及陵號·殿號議定吉日,以二十日啓下矣。明朝,三公·原任大臣及政府堂上·六曹參判以上·館閣堂上,竝依例命招,而領中樞府事南九萬,行判中樞府事柳尙運,旣已入來,一體命招,會議之意,敢啓。傳曰,知道。
全羅監司書目,南原呈,以私婢時春,其母爲虎所咬,而投身於虎咬之中,能濟母命於垂死之地,其在激勸之道,不可無旌表之擧,令該曹稟處事。又書目,道內各邑,前月二十三日以後,今月初二日,三日,雨澤不均,或一鋤或一犁,或爲周洽,酷旱之餘,各穀焦枯者,庶有回甦之望,而水沈與未移秧處,今方發遣臣軍官,使之摘奸,被災尤甚邑,別爲啓聞計料事。又書目,順天呈,以名不知行人及良女金召史等二名,惡虎囕殺事。
黃海監司書目,金川呈,以正兵盧尙民等,爲虎囕殺事。又書目,今年農事水旱極備,田畓之穀,慘被災害,未免大侵,金川·新溪兩邑段,今月初一日大雨,人家之水沈漂流者,一百二十五戶,仍爲頹壓者,亦至四十戶之多,至於平山府段,山嶽崩頹,亦係變異事。
右議政申琓箚子。大槪,臣於昨日,尙方郞吏囚治之命,有不敢晏然者,乞賜譴罷,以安私分事。入啓。答曰,省箚具悉卿懇。卿無所嫌,安心勿待罪。傳曰,遣史官傳諭。
傳曰,今此就理諸醫等,似當依庚申年例,分首從參酌處分,崔聖任·丁時梯·李應斗·權聖徵等,竝削職放送,鄭斗俊·韓俊興·李時聖·白興齡·崔萬尙·全世弘·鄭麟祥·朴星瑞·白光璘·崔尙璛·吳重卨,竝罷職放送事,分付。
政院啓曰,伏見備忘,有就理諸醫等參酌處分之命,臣等竊以爲太遽也。今此太醫等,兩年議藥,終未奏效,至於今日,遭此罔極之痛,則兩司請拿之啓,事體甚重,不待法府議讞,徑先酌處,揆之法例,旣涉未安。況與庚申議藥之時有異,今不可援以爲例,區區所陳,敢此仰達。傳曰,兩司議藥諸醫拿問定罪之啓,非今創始,不過重事體之意也。且以流來之規言之,則甲寅秋侍藥醫官,皆被編配之典,而甲寅秋·癸亥·戊辰侍藥,庚申議藥諸醫等,不無日字久暫之別,而前後直爲處分,俱止於削罷,蓋與他就理有異,不必供辭故也。今觀啓辭,未諳舊例,故如是言及也。
殯殿都監堂上徐宗泰改,代李畬改啓下。
政院啓曰,領中樞府事南九萬,判中樞府事柳尙運,朝者自外哭班成服後,卽爲出城,仍向江東云,係是大臣去就,敢啓。傳曰,纔過成服,又出江干,缺然之懷,曷可云諭?須體此意,安心入來,毋孤如渴之望事,遣史官傳諭。
工曹判書嚴緝,都承旨李思永上疏。入啓。答曰,省疏具悉。卿等安心勿待罪,從速察職。朝報
都監郞廳,以摠護使意啓曰,監造官三員,依前例差出,各所分掌,別單書入,而二三房郞廳各一員,亦爲減下之意,敢啓。傳曰,知道。燼餘闕
上在昌德宮。停常參·經筵。
下直,忠淸都事韓以原。
禮曹參判李寅燁上疏。大槪,太常諡字之擇集,有不敢承當者,乞寢成命,以重國體,以安私分事。入啓。答曰,省疏具悉。卿其勿辭擧行。
藥房啓曰,伏未審夜來,聖體,若何?累日悲擾之餘,不瑕有傷?王世子·嬪宮纔過成服,氣力之傷損必多,臣等區區仰慮之至,敢來問安。答曰,知道。無事。世子·嬪宮,姑無大段傷損矣。
大殿,政院·玉堂問安。答曰,知道。世子宮·嬪宮,藥房·政院·玉堂問安。答曰,罔極。
謝恩,吏曹參判趙泰采。
政院啓曰,政事,成服前不得爲之之意,旣已稟啓矣。庚申年,雖有公除前開政之例,而無明白定奪之事,則當此各司廢坐之日,該曹亦不敢循例開政云,何以爲之?敢稟。傳曰,明日開政。
假注書李廷濟出使,代南明夏。
政院啓曰,兩司多官,引避退待,今已經宿,正言權,呈告不爲處置,事甚未安,卽爲牌招,使之處置,何如?傳曰,允。
政院啓曰,明日開政事,命下矣。與國忌齋戒相値,何以爲之?敢稟。傳曰,過國忌後爲之。
院啓,竝引嫌而退。姑停久速,非係大段,未暇考例,蓋緣倉卒,不可以此,輕遞多官。請執義金致龍,掌令黃一夏,持平兪命凝·李東彦,司諫李敏英,正言李宜顯竝命出仕。答曰,依啓。
領府事南九萬上疏。大槪,臣罪名旣重,不可近處京輦,不得不奔迸出外,而且有不擧職之罪,念臣所犯,不可解職而已。伏乞亟正臣罪,以嚴朝綱事。入啓。答曰,省疏具悉卿懇。才付至意於史官之行,復何多誥?卿其體予虛佇之誠,亟回遐心,蟠然登途,用副如渴之望。仍傳曰,遣史官傳諭。
兵曹口傳政事,司果鄭倬·權順泰·李煒·趙泰老,司勇金道濟·李箕翊·魚史周·兪正基·鄭津。
吏曹口傳政事,禮曹正郞權聖大,佐郞兪彦明。
府院前啓,日暮姑停。
副提學趙相愚,牌不進。
大行王妃諡號,仁顯·莊懿。殿號,敬寧。陵號,明陵。
判府事尹趾善上疏。大槪,臣之宿疾,觸冷添劇,僵仆不省之中,以大行王妃議諡事,有牌招之擧,而竟未得進參,臣之罪戾益重。伏乞聖慈,察臣至懇,竝解職名,凡於朝廷問儀之事,勿復提擧臣名,俾得安意就盡,以全終始之恩事。入啓。答曰,省疏具悉卿懇。病不赴召,有何所傷?危險之說,尤不足掛齒,卿其安心勿辭,從容善攝。仍傳曰,遣史官傳諭。
修撰吳命峻,牌不進,依承傳罷職。
備忌記,凡國恤公除前,則雖大臣疏章,必以留院之意,稟達後入啓,例也,而今日兩大臣上疏,直爲入啓,至於奉常提調李寅燁上疏,亦當措辭,而無端捧入,其爲不察甚矣。當該承旨,從重推考。
傳曰,殯殿朝夕奠上食·晝茶禮,依點下,減其器數,而朝夕奠,餠則三器中一器減去,而二器中三色餠,輪回備進,實果則四器中二器減去,而二器中四色,輪回備進。朝夕奠上食器數,則依點下永減,而湯則四器,隨其節物備進。晝茶禮,餠二器中一器減去,而兩色餠,輪回備進,實果則四器中二器減去,而二器中四色,輪回備進事,分付。
傳曰,殯殿朝夕奠上食·晝茶禮,依點下,減其器數,進香祭物,特減其半,用示大行王妃恤弊之意。朝報
都監郞廳,以摠護使意啓曰,都監二房·三房工役排設之處,闕中無可合空廨,不得已二房則設於北所,三房則設於忠翊衛,將入接處之意,敢啓。傳曰,知道。
任舜元啓曰,備邊司郞廳,以大臣意數字缺日,賓廳坐起日次,而議諡相値,及以公除前,不得開坐云矣,敢啓。傳曰,知道。
徐宗憲啓曰,行大司憲崔奎瑞,四五字缺掌令黃一夏,持平兪命凝·李東彦,五六字缺一員未差,今日以監察茶時之意,敢啓。傳曰,知道。
李壄啓曰,卽伏見諸道誕日陳賀箋文,則咸鏡監司兪得一箋文中,措語有未安處,皮封踏印,亦甚不明。北兵使洪夏明數字缺於三行,忠淸兵使黃銓所付紅籤,色麤且廣,洪州牧使鄭推,綾州牧使趙持恒,印迹漫漶,俱難免不察之失,竝推考,何如?傳曰,允。
又啓曰,卽者玉堂下吏來言,下番吳命峻,以有身病,徑出直廬,雖未知病勢輕重之如何,而任意徑出,殊涉未妥。吳命峻,推考,卽爲牌招入直,何如?傳曰,允。
徐宗憲啓曰,兩司多官,引避退待,今已經宿,而正言權,呈告,不爲處置,事甚未安,卽爲牌招,使之處置,何如?傳曰,允。
李壄,以禮曹意啓曰,宗廟·各陵,卒哭前,雖廢祭享,朔望焚香,則不可停廢,依前例擧行,缺啓下矣。殿下服盡後,行祭如常,則朔望焚香數字缺服盡前,而忙急之中,未免差誤,不勝惶恐,五六字缺服盡前擧行之意,分付,何如?傳曰,允。
又以六七字缺意啓曰,臣以新陵看審事,與禮曹·觀象監堂上及本都監堂上,明當出去,而都監堂上洪受缺旣兼觀象監提調,使之兼進。地官,則觀象監敎授朴振門,兼敎授南世郁,前僉正鄭倬,及前縣監崔斗明,數行缺傳付軍職,使之冠帶常仕,何如?傳曰,允。
又以禮曹言啓曰,本曹郞廳六員內,正郞金遇華·尹訓甲,佐郞沈宅賢,都監及長生殿郞廳缺差,佐郞丁惟愼,兼春秋,下番入直,正郞洪大猷,自任所五六字缺以槐院褒貶不參,不得行公。時無五六字缺寧陵改莎始役之日,亦無進去郞廳,當此多事之時,不可無變通之道。正郞洪大猷,佐郞金普澤,竝改差,以在京無故人,卽爲口傳差出,以爲推移察任之地,何如?傳曰,允。
又以國葬都監郞廳,以摠護使意啓曰,本都監都郞廳趙泰老,及三都監監造官中,前參奉金道濟·李箕翊,前都事魚史周·兪正基,前奉事鄭津,俱無職名,令該曹口傳付軍職,使之冠帶常仕,何如?傳曰,允。
吏曹口傳政事,以權聖大爲禮曹正郞,兪彦明爲禮曹佐郞。
徐宗憲,以兵曹言啓曰,以山陵都監啓辭,地理官崔斗明·李藎廷·鄭倬·權順泰·李煒等,口傳付軍職事,命下矣。崔斗明,方帶副司勇,李藎廷,方帶副護軍,今無更爲數字缺事,鄭倬·權順泰·李煒等三人付軍職單子,書入之意,敢啓。傳曰,知道。
兵曹口傳政事,以趙泰老·鄭倬·權順泰·李煒付副司果,金道濟·李箕翊·魚史周·兪正基·鄭津付副司勇。
李壄,以山陵都監郞廳,以摠護使意啓曰,臣等率諸地師,明日出往新陵之意,纔已啓達矣。看審之時,不無商量之事,而前參奉愼懋亦以地術,見稱於士夫間云,令該曹卽爲口傳付軍職,使之冠帶隨往,何如?傳曰,允。
兵曹口傳政事,以愼懋付副司勇。
以黃海監司兪集一狀啓,金川等數字缺漂流,仍爲壓死者,至於四十戶之多,極爲驚慘,五六字缺事極驚慘,令本道各別顧恤。
李壄,以春秋館官員,以領·監事意啓曰,別兼春秋閔鎭遠上疏,令該館稟處事,命下矣。槐院殿最,雖不進參,其時方在朝夕侍疾之中,應爲公頉,不當以此爲嫌,而。二行缺
三四字缺魂殿都監數字缺以摠護使啓曰,都監二房·三房數字缺之處,闕中無可合空廨,不得已二房則設於北所,三房則設於忠翊衛數字缺意,敢啓。傳曰,知道。
李壄啓曰,大行王妃諡號·徽號·殿號,旣已啓下,招致禮曹郞廳,出給單子之意,敢啓。傳曰,知道。
又啓曰,修撰吳命峻,旣已違牌,罷。玉堂下番,將未免闕直,副修撰尹行敎·李坦,在外入來,而以其不參承文院褒貶之坐,應在居下之科,陳疏到院,原疏則退却不捧矣。尹行敎·李坦,竝卽牌招,以爲推移入直之地,何如?傳曰,允。
徐宗憲,以戶曹言啓曰,領中樞府事南九萬,行判中樞府事柳尙運,去六月朔及七月·八月朔祿捧,依傳敎,更令倉官輸送事,分付矣。卽接廣興倉所報,領中樞府事南九萬,判中樞府事柳尙運,旣已出往江外云。係是大臣祿俸,何以爲之?敢稟。傳曰,今姑留置。
記注官柳百乘啓曰,臣承命馳往于領中樞府事南九萬所住處,傳諭聖旨,則以爲無狀賤臣,積罪如山,不但自陷於罟獲,亦且孤負於聖朝。當此奔哭國哀之時,亦不敢蹔爲遲留,以益其無忌憚之誅,不得不卽出江外,以爲復尋歸路之計。仍竊自念,臣之進退,何等細瑣,而輒煩籲告於上下受衰哀遑之日,誠有所不敢,只自悶默出城,有若逃遁之爲,臣之罪戾,於是數字缺勝戮,以此挨缺今朝,纔封短章,自請鈇鉞之加矣。不意史官來臨,宣傳聖諭,意旨勤懇,實非負罪之臣,所敢數字缺從不自覺涕泗之交流也。念臣情理,非但旣陳於五六字缺恩命,心神儻怳,肝鬲逼塞,罔知所以爲對。若使數字缺筵時日,則當於歸伏故山之後,更陳乞罪之章云矣,敢啓。傳曰,知道。
假注書李廷濟啓曰,臣承命馳往于廣州栗峴判府事柳尙運所住處,傳宣聖旨,則數行缺赴入城,受衰於闕門之外,而留都下,進參哭班,少伸數字缺分義之所不可廢者,而顧臣痼疾之外,前後所遭人言,一則醜惡,一則危怕,以此情勢,旣不敢爲一日濡滯之計,又不敢以陳情文字,仰瀆於聖明悲哀之前,數字缺縮伏俟罪矣。千萬意慮之外,將遣史官,傳宣聖諭,臣誠惶恐感激,莫知措躬之所。惟當祗承明命,數字缺悉暴微悃,以俟處分,而道途撼頓之餘,宿患添重,數字缺委頓牀席,無計起動。又犯逋慢之科,臣誠死罪,如得少定,當以一疏,仰請鈇鉞之誅云矣,敢啓。傳曰,知道。
傳于李壄曰,殯殿朝夕奠上食·晝茶禮,依點下,減其器數,進香祭物,特減其半,用示大行妃恤弊之意。
李壄啓曰,判府事尹趾善,命招不進矣。傳曰,知道。
又啓曰,修撰尹行敎·李坦牌招事,命下矣。今已夜深,明日待開門,牌招之意,敢啓。傳曰,知道。
數行缺日奔哭闕下,而臣旣被不忠不義之罪名,不敢冒入數字缺外班,展哀受衰矣。又伏聞奉常寺,有集字移送賓廳,以爲會議上諡之缺,臣方帶本寺提調,尙不解免,所當與本寺諸官,相五六字缺滅死,不足以自贖。雖曲被聖恩之涵貸,而尙數字缺情地,決不可晏然參議於朝家莫大之擧。且臣釁數字缺層生,群心不服,衆口難防,醜詈惡言相續而至,誠無數字缺京輦,不得不奔逬出外,以爲沒齒田間,省愆自訟之地。惟是臣旣居其職,不擧其事,使朝家莫重〈之〉禮,有所欠闕,所帶之職,則伏想朝家,必已鐫遞,而自念臣之所犯,有不可解職而已。伏乞聖明,亟命有司,論正臣罪,以嚴朝綱,不勝幸甚。臣於昨日出城之時,竊欲將此危懇,留疏仰瀆,仍又伏念聖明,纔經受服,悲疚方切,而輒以賤言,仰瀆宸聰,誠有所不敢,數行陳情之上達,亦且後時。至此尤不勝危厲戰灼席藁竢罪之至,謹昧死以聞。答曰,省疏具悉卿懇。纔付至意於史官之行,復何多誥?卿其體予數字缺之誠,亟回遐心,幡然登途,用副如渴之望。仍傳曰,遣史官傳諭。重出
判中樞府事尹趾善上疏,伏以,臣日者慘被李仁華之詆斥,至以周旋掩護,爲臣罪案,臣卽宜露章,乞伏重誅,而宿疾沈綿,精神消亡,不敢以恒人自處,泯默度日矣。遽聞中宮殿禮陟之報,驚惶罔極,痛隕靡定,不計死生,輿進闕下,少伸臣子奔哭之義,而所患風痰之症,觸冷添劇,頑痰塞胸,喘息益急,頭目眩昏。全不省事,僵臥奄奄之中,以大行王妃議諡事,有牌招之擧,顧此垂死之身,已無起動之望,竟不得進參於末議。臣之廢疚,雖存視息,旣無一毫有數字缺國,而每當朝家之典禮,或煩下詢,或承召命,數字缺臣之罪戾,漸加於未死之前矣。伏乞聖慈,五六字缺所帶職名,一竝解免,而凡於朝廷問議之事,勿復提擧臣名,俾得安意就盡,以全終始之恩。千萬哀禱之至,謹昧死以聞。答曰,省疏具悉卿懇。病未赴召,有何所傷?危險之說,尤不足掛齒,卿其安心勿辭,從容善攝焉。仍傳曰,遣史官傳諭。以上燼餘
上在昌德宮。停常參·經筵。
下直,甲山府事張萬里,龍安縣監宋相卞。
戶曹啓曰,領府事南九萬,判府事柳尙運,去六月朔及七月八月朔祿俸,依傳敎,更令倉官輸送事,分付矣。卽接廣興倉所報,領府事南九萬,判府事柳尙運,旣已出往江外云。係是大臣祿俸,何以爲之?敢稟。傳曰,今姑留置。重出
記注官柳百乘書啓,臣承命馳往于領府事南九萬所住處,傳諭聖旨,則以爲無狀賤臣,積罪如山,不但自蹈於罟獲,亦且孤負於聖朝。當此奔哭國哀之時,亦不敢暫有遲留,以益其無忌憚之誅,不得不卽出江外,以爲復尋歸路之計。竊自念,臣之進退,何等細瑣,而煩告於上下受衰哀遑之日,誠有所不敢,只自悶默,有若逃遁之爲,臣之罪戾,於是焉又有不可勝戮。以此挨及今曉,纔封短疏,自請鈇鉞之加矣,不意史官先臨,傳宣聖諭,意旨勤懇,實非負罪之臣,所敢承當者,奉讀悲泣,不自覺涕泗之交流也。念臣情理,非但旣陳於疏中,又蒙此以罪爲寵之恩命,心神惝怳,肝膈逼塞,罔知所以爲對。若使驚魂危喘,少延時日,則當於歸伏故山之後,更陳乞罪之章云矣,敢啓。傳曰,知道。
領議政崔錫鼎上疏。大槪,臣之罪狀,終不可倖免刑章,玆敢跧伏闕外,冒死更籲於宸嚴之下。伏乞聖明,削臣職名,勘臣罪律,以嚴公法,以幸公私事。入啓。答曰,省疏具悉卿懇。引罪太過,宜體予意,安心勿辭,亦勿待罪。仍傳曰,遣史官傳諭。
副修撰李坦·尹行敎,牌不進,依承傳罷職傳旨。傳曰,只推勿罷。
謝恩,文學鄭維漸。
副修撰李坦·尹行敎,再牌不進,及司書金栽,牌不進,依承傳罷職。
貞顯王后忌辰齋戒。
李思永啓曰,今日,左承旨臣沈枰,左副承旨臣任舜元,同副承旨臣尹趾仁,俱以病不進四五字缺未安,竝牌招察任,何如?傳曰,允。
李壄,以殯殿都監郞廳,以摠護使意啓曰,殯殿朝夕奠上食·晝茶禮祭物元數,依傳敎今當減進矣。取考癸亥年謄錄,則朝夕奠所設煎蒸雜湯,亦爲輪二行缺器備進,何如?傳曰,允。
以副修撰尹行敎·李坦等數字缺罷職傳旨,傳于李壄曰,推考傳旨捧入。
李壄啓曰,副修撰尹行敎·李坦,牌不進傳旨,旣下勿罷之命矣。玉堂下番六七字缺未安,尹行敎·李坦,竝卽牌招,以爲推移入直之地,何如?傳曰,允。
以同副承旨尹趾仁,牌不進,罷職單子,傳于李壄曰,推考傳旨捧入。
徐宗憲,以祭器數字缺廳言啓曰,魂殿·山陵祭器鑄成時事目,別單書入之意,敢啓。傳曰,知道。
李壄,以侍講院言啓曰,本院上下番十員內,兼輔德·兼弼善·兼司書·兼說〈書〉未差,兼文學崔昌大,不參槐院褒貶,應在下考,輔德李震壽,以山陵都監都廳,除本仕,文學鄭維漸,稱以情勢未安,尙不出肅,司書金栽,亦稱情勢難安,無意行公,只有弼善臣李德英,說書臣李晩堅,連爲入直矣。弼善臣李德英,聞其父病甚重,陳疏徑出,文學鄭維漸,司書金栽,卽爲牌招,以爲推移入直之地,何如?傳曰,允。
任舜元,以弘文館言啓曰,副修撰李坦·尹行敎,再牌不進,下番他無推移替直之員,不得已以上番,姑降入直之意,敢啓。傳曰,知道。
徐宗憲啓曰,領議政上疏到院,以公除前,留院之意,敢啓。傳曰,入之。以上燼餘
上在昌德宮。停常參·經筵。
下直,海美縣監韓濟相。
世子宮·嬪宮,藥房問安。答曰,罔極。
藥房啓曰,伏未審數日來,聖體,若何?王世子沖弱之年,遭此鉅創,哭泣悲哀之中,素膳之進,已近旬日,元氣之損敗,可以想知。伏願自內勸諭,亟從權制,至於禮節之間,亦必量其氣力而行之,以爲保安之地,殯宮從權,一體勸諭,不勝幸甚。臣等區區憂慮之至,敢來問安。答曰,知道。無事,自內當勸諭矣。
摠護使李世白書啓,臣等與諸地師,進詣敬陵火巢內卯坐之崗,詳細看審,則此是庚申年看審時,諸地官等,皆以爲難得之吉地,而今番諸地〈官〉所見,更無異辭,至於酉向·庚向之間,當有商量之事,故使之反覆審察,則卯龍之卯坐,旣不如甲坐之合法,而酉向,且犯三殺,以庚向定用,爲宜。且以聖敎中虛右之制一款,裁度其地勢,則穴場豐廣,雖不無補土之役,而曲墻象設,皆當在於全地之上,小無苟簡之慮云,故謹以圖形及各人書進山論,另單書入,以俟睿斷之意,敢啓。傳曰,今此諸地師之言,亦無異同,以庚向定用,宜矣。
領議政崔錫鼎,左議政李世白,請對入侍。
同副承旨尹趾仁,牌不進,依承傳罷職傳旨。傳曰,只推勿罷。
今日請對時,告訃使,勿以節使兼差,明日政,別爲差出事,榻前定奪。朝報
入侍時,左議政李世白所啓,曾於莊·思陵改封時,筵中下敎,以爲厚陵石物,體制最好,一依厚陵例爲之,而此後仍爲定制,必令依此爲之矣。今番亦當依聖敎奉行,而翼陵石物,其時定奪,以健元陵體制爲之,若用厚陵之制,則與翼陵石物,不無異同,何以爲之乎?上曰,予意必用厚陵體制,今番亦依厚陵例爲之,可也。又所啓,山陵始役後,應造假家,多至四五百間,而近山無取用材木之處,方以爲悶矣。昨往陵所見之,則敬陵·翼陵·順懷墓齋室,相距不遠,足以往來看役,昌陵齋室,雖似稍遠,觀其役事緊歇,亦可分處。若如是爲之,則省弊不少,事甚便當,而事係陵寢,故不敢擅便,敢此仰達矣。上曰,所達誠是,依爲之。上曰,庚申年發引時,路由蜂峴,今番亦當依此爲之。左議政李世白曰,臣亦以此,欲爲仰達,而未及矣。木石輸運,役軍往來之際,似難仍塞其路,而前頭發引時,則亦當由此路,卽今雖防塞,似不可不還開其路矣。上敎如此,當依此爲之,而過國葬後,卽當還塞矣。上曰,依爲之。又所啓,都監事體重大,而至於省弊之道,亦不可不念,故曾前大小木物,取用於京山近處矣。近來京山濯濯,聞見諸處,實無取用之處,故如瓮家材木,丁字閣大樑,不得已分定於黃海·江原等道,而大轝·肩輿長杠,取見前排,則一二箇外,皆有傷處,決不可用,而此亦非京山所可得,勢將分定於外方,故敢達矣。上曰,依爲之,而此等不得已之物,雖不得不分定,而必務省弊,可也。又所啓,山陵看審形止,旣已書啓,而有定奪事,故敢達矣。自前山陵時石物,皆於東西道,浮取以用,而西道諸陵中,長陵用東道石,蓋以西道石品,不如東道故也。翼陵時,以此稟旨,則以用西道石爲敎,故浮取於西道以用云,今番則何以爲之乎?上曰,依翼陵例,以西道石用之,可也。
入侍時,領議政崔錫鼎所啓,國恤時,元無禁葬之令,而在前山陵未定前,士夫家,或多未行葬禮,因而成俗。禮曰,葬,先輕而後重,竝有父母喪者,先葬母而後葬父,以葬是集情之事故也。君重親輕,士夫之先葬親,於禮不違,且大夫·士·庶人之葬期,各有月數,若踰越定期,則便成僭禮,別爲定式分付,使之行葬,似宜矣。上曰,所達誠然,以此意分付,可也。朝報燼餘闕
上在昌德宮。停常參·經筵。
五更,月暈。
傳曰,宗親府別進香,特爲減除,以示予軫念貧寒諸宗之意。
昨日領議政·左相請對入侍時,左議政李世白所啓,山陵看審形止,旣已書啓,而有定奪事,故敢達矣。自前山陵時石物,皆於東·西道,浮取以用,而西道諸陵中,長陵用東道石,蓋以西道石品,不如東道故也。翼陵時,以此稟旨,則以用西道石爲敎,故浮取於西道以用云,今番則何以爲之乎?上曰,依翼陵例,以西道石用之,可也。又所啓,曾於莊·思陵改封時,筵中下敎,以爲厚陵石物最好,一依厚陵例爲之,而此後仍爲定制,必令依此爲之矣。今番亦當依聖敎奉行,而翼陵石物,其時定奪,以健元陵體制爲之,若用厚陵之制,則與翼陵石物,不無異同,何以爲之乎?上曰,予意必欲用厚陵體制,今番亦依厚陵例爲之,可也。重出又所啓,自前國葬時,誌石,多用忠州石,而近來石品,漸不如前矣。戶曹,有前日用餘石十餘部,故使堂上·郞廳,詳細看審,則皆有瑕病,尺數亦不足,決不可用,而平山·金川所産石品,比諸處最優云,當爲分定,而哀諡冊所用靑玉,戶曹亦多有用餘,而或有疵病,可用者無多云,亦依前採取,何如?上曰,竝依爲之。又所啓,都監事體重大,而至於省弊之道,亦不可不念,故曾前大小木物,取用於京山近處矣,近年以來,京山無不濯濯,聞見諸處,實無取用之處,故如瓮家材木,丁字閣大樑,不得已旣已分定於黃海·江原等道,而大輿·肩輿長杠,取見前排,則一二介外,皆有傷處,決不可用,而此亦非京山所可得,勢將分定於外方,故敢達矣。上曰,依爲之,而此等不得已之物,雖不得不分定,而必務省弊,可也。重出又所啓,各陵丁字閣,皆是五間,而有光陵八間,故寧陵以後,皆依此爲之。且四面衝椽,諸議皆以爲,不如風遮矣。翼陵丁字閣,雖不用衝椽,而亦用八間之制,今亦何以爲之乎?上曰,寧陵以後丁字閣之添造,爲不設靈幄殿故也。今番,亦依翼陵例爲之,可也。又所啓,山陵始役,應造假家,多至四五百間,而京山,無取用材木之處,方以爲悶矣。昨往陵所見之,則敬陵·翼陵·順懷墓齋室,相距不遠,足以往來看役,昌陵齋室,雖似稍遠,觀其役事緊歇,亦可分處,若如是爲之,則省弊不小,似甚便當,而事係陵寢,故不敢擅便,敢此仰達矣。上曰,所達誠是矣,依爲之。上曰,庚申年發靷時,路由蜂峴,今番亦依此爲之矣。左議政李世白曰,臣亦以此,欲爲仰達,而未及矣。木石輸運役軍,往來之際,似難仍塞其路,而前頭發引時,則亦當由此路,卽今雖已防塞,似不可不還開其路矣。上敎如此,當依此爲之,而過國葬後,則卽爲還塞矣。上曰,依爲之。重出領議政崔錫鼎所啓,國恤時,元無禁葬之令,而在前,山陵微定之前,士夫家,或多未行葬禮,因以成俗。禮曰,葬,先輕而後重,竝有父母喪者,先葬母而後葬父,以葬是奪情之事故也。君重親輕,士夫之先葬親,於禮不違,且士夫士庶人之葬期,各有月數,若踰越定期,則便成僭禮,別爲定式,分付,使之行葬,似宜矣。上曰,所達誠然,以此意分付,可也。又所啓,國恤時,朝士在喪之人,朝家無定奪之事,故成服衣冠之制,不能齊一。儀註中,堂上則勿論罷散與否,皆以袍帽成服,堂下罷散,則以笠子成服云,喪人朝士,當依罷散例爲之,而在喪人,則無區別定制,故今番國恤,位高朝士,或以袍帽成服,或以平涼子成服云。此則已過之事,今無可論,而前頭士夫家,大小祥節次,須有朝家之定式矣。以禮記言之,曾子曰,君服中,私喪變除。孔子,以除服不當過時,答之。禮意甚明,鄭註不誤,而疏說,以行祭則君服除後,誤解。本朝禮文,則無他援據,而五禮中,有卒哭前大中小祀停廢之文,故據以爲例。今世士夫,多行祭卒哭後,而所謂大中小祀,乃國家祀典,非指士夫家祭祀也。時祭可廢,忌·墓祭,猶可略行。況練·祥·虞·卒哭,是喪中之祭,本無吉凶相襲之嫌,且念今之在喪士夫,無服君喪之事,而仍服過限之私喪,非但不合於禮經本義,亦不合於疏說之意。我東先儒所論,亦多可據,而近世先正臣朴世采所論,頗爲明白,自朝家定制,使之依禮經,行祭除服,似宜矣。上曰,大臣所達,是矣。依此定式,使之遵行,可也。
京畿監司書目,廣州呈,以判府事柳尙運上疏上送事。啓。答曰,省疏具悉卿懇。危險之說,不足掛齒,卿其亟遵前旨,安心勿辭,令勿待罪,宜速就途,毋孤至望。仍傳曰,遣史官傳諭。
政院啓曰,國恤卒哭前,凡干科試等事停廢事,自該曹旣已啓下矣。朔書·朔篆,一體停止之意,敢啓。傳曰,知道。
府啓,請李秀儁事。措語見上請洪濟措語見上請吳弼雄·閔重三事。措語見上請李天挺事。措語見上請李喜鼎事。措語見上請首醫崔聖任等事。措語見上請行副司直鄭載禧罷職。答曰,不允。第六件事,古人云,死生有命,人之壽夭,莫不在天,則況帝王之尊,而欲專咎於醫藥之諸醫,此豈理也哉?不料爾等,以有識士夫,乃有此過當之擧也。昔唐懿宗,以公主之不起,多殺醫人,皇明馬后臨崩,以勿妄殺告戒,二者之事,孰是孰非?予於國恤,請拿諸醫之事,心常不是之。累語于內殿曰,以堂堂國家之尊,而輒歸咎於太醫,實非君子達理之道,旣往之事,非予敢言,而當自我作古,必革此弊云,則內殿,深服予言,今玆削罷,被頗持難,姑從近例矣。卽觀啓辭,措語至深,其意不但在於事體而已。於予心,大有所不服,不得不畢攄所蘊,而旣定于我心,又言于內殿者,若是其明白,則到今變改,萬無此理也。且甲寅秋侍藥醫官,雖被編配,不至於絶島,蓋絶島,乃死律之次也。藉令諸醫,有可罪之事,寧有加於甲寅秋之理乎?輕重倒置,莫此爲甚,尤極未安,而今玆方外諸醫以下,至使不得有無於其間等語意觀之,則此啓之發,可知其所從來矣。亟停勿煩。鄭載禧之居在至近,終不奔哭,分義掃地,奚止罷職?削奪官爵。以上朝報
上在昌德宮。停常參·經筵。
下直,開城留守李彦紀,豐德府使李泰龜,豐基郡守丁思愼,矜川縣監柳遃。
傳曰,今此憲府諸醫請竄之啓,纔已備悉予意矣。仍念戊辰侍藥,殆至半年,而兩司所論,意在事體,故醫官等,就理未幾,皆從削罷,削罷未幾,袍帽出入,而臺議曾無加律之啓,蓋所重存焉故耳。假令甲寅春·癸亥·戊辰之例,一從編配,亦當參酌減等,而憲臣,乃敢創出別見,其所擬律,反有加於甲寅之秋,實是意思之所不到,已極可怪,而且以事體之輕重言之,則卽今藥房,醫官殆空,詳知上候者,只有金有鉉一人,若有不時入診議藥之事,則絶島邊遠,其能招致於一二日之內耶?近來所謂名官者,徒知論議之峻,爲君父深長慮,則漸不如古人,予實寒心,政院知悉。
備忘記,曾前侍藥設廳,非止一再,設廳後則醫官之入直者,亦非一二人,而及其拿問現告之時,未嘗有全數就理,如今番之爲。戊辰藥廳之設最久,而其時現告,亦不多矣。日昨入直醫官,幾盡現告,若無傳敎,則金有鉉,當騈首就理,如有入診,則其將何人爲之耶?凡事周詳,漸不如古矣。其不考舊例,不念事體,殊甚駭然,當該掌務官,罷職,一從前例,更爲現告。
備忘記,自前儒醫及方外人之同參議藥者不多,惟其事軆至重,術業表著者外,不得混入故也。自予丙子未寧之時,遂啓紛雜之路,或不知脈法,或全昧醫理,虛名無實,眞堪一咍。今番此輩之同參者,亦未免猥多,不徒無益而已,從今以後,永罷儒醫及方外人議藥之規。
東平君杭等上疏。大槪,伏承聖敎,軫慮宗戚之貧寒,至有別進香不爲設行之敎。臣等,仰感聖上軫恤之意,夐出尋常,而竊伏念臣等,忝居宗籍,猥荷聖眷,當此聖母禮陟之日,小洩如喪之慟者,只在於設行進香,而停行之敎,出於意外,驚惶泣涕,罔知攸爲。玆敢聚會闕下,仰首哀鳴,伏乞聖明,曲察微誠,許令設行,俾伸臣子罔極之情事。入啓。答曰,省疏具悉卿懇。多宗之陳情,出於忱誠,減半備進,似乎得宜也。
掌令黃一夏,持平李東彦啓曰,臣等以太醫勘罪事,有所論列,聖批開釋,誨責備至,臣等不勝惶駴之至。臣等雖極迷暗,豈不知脩短之有數,而今此議藥醫官等,終始玩忽之狀,輿情之所共憤,王法之所難貸,則竄配擬律,亦出斟量,何嘗有一毫過當之論耶?同昌侍醫之濫殺,非所擬論於聖朝,而明朝馬后之遺敎,雖出於好生之盛往,如使伊時諸醫,恬不致誠,果如今日諸醫所爲,則以皇朝紀律之嚴,寧有一分可生之理哉?向使高后,服藥而不瘳,則雖以其寬仁之聖心,亦難撓三尺之典,故設此權辭,以全衆命,則較諸今日之事,大相懸絶。若夫告語內殿一款,殿下之言及此,臣等一倍悲惶,誠不忍仰對明敎。至若甲寅秋事,則亦有所不然,蓋此醫官論罪一節,惟當隨罪淺深,上下其律,亦安可視喪之輕重,而軒輊其罪律耶?今此國恤,在殿下,則其於情禮,故自有殺節,而以臣子方喪慟隕之義言之,則亦何敢輕重於前後哉?聖批中倒置二字,似未及盡燭臣等之情悃也。方外諸醫以下一轉語,一一據其實狀,夫聖任·時梯·聖徵等,全昧症源,而僥幸其萬一之己功,或恐他醫,纔得別效,甚至治標而塞責,務勝而自用,則設令兪·盧在傍,顧安敢小試其術哉?終始力排等語,寔出擧國之公誦,而殿下,反疑其所來,臣等誠不審聖意之所在也。凡臺閣論事,無論其言之是非,輒疑其所從來,則聖明之視臺閣,無亦太薄,而又安用置臺閣,以資耳目哉?至於鄭載禧事,誠有歉於分義,故臣等商議,以罷職勘論矣。聖敎至以削奪定罪,臣等初不詳審之失,於此益著。昨緣夜深,未及自列,方欲詣臺引避之際,又伏見下政院之敎,臣等益切惶慄,不知置身之所也。藉使甲寅·癸亥·戊辰侍藥諸醫,不謹保護,慢忽玩愒,如今聖任等之事,則其罪,似不止於絶島定配,而削罷編配之外,曾無加律之請者,亦豈無所以耶?今此臣等論列,非直爲循例事體間事,直據其昭著之罪狀,則聖敎中創出別見,已極可怪等敎,實臣等之所未曉也。況臣等前日啓辭中,元不枚擧醫名,且於昨日之啓,始論首醫崔聖任等罪名,則何嘗別爲論及於倖免就理之金有鉉,而聖明,乃反提出難言之處,以爲摧折臣等之斷案,至以徒知論議之深峻,而爲君父深長慮,漸不如古人爲敎。噫,今日臣等所論,只在法義,則有何論議,深憂遠慮,政在於此,而聖明之必欲曲全者,豈以其任使之久,寵待之熟,姑務含容而然耶?此無非臣等誠意淺薄,言不見信於君父之致,而爲君父不爲深長慮者,實爲臣子之極罪,臣等何敢一刻冒居於官次乎?請命遞斥臣等之職。答曰,勿辭,退待物論。
正言權啓曰,臣久在鄕曲,全昧朝著間體例,其齷齪不堪之狀,竊想聖鑑,亦已俯燭矣。授職已久,趨命亦遲,分義所在,惶悚罔措。入城之初,卽遭國恤,未及出謝,仍參闕外散班,而人或有非之者,故出肅之後,詣臺自劾,見阻喉司,泯默而退,旋當臺〈閣〉處置,不敢坐違嚴召,强疾趨造,有所陳啓,而屬遭私慽,未經服制,泛聽院吏之援例,果不仍連前啓矣。今聞物議,以爲國恤公除前,亦不計其私制,不爲謄前啓,大失臺體。至於大臣,峻斥於公坐之中云,臣之做錯,實非尋常,而病伏窮巷,罕接外人,晩始得聞,未卽引避,臣之所失尤大,何可一刻抗顔於臺次乎?請命遞斥臣職。答曰,勿辭,退待物論。
執義金致龍,持平兪命凝啓曰,國恤後醫官論罪,固是前例,臣等果爲請拿蒙允,仍有酌處之命矣。昨自僚臺,又以分等定配之意,構草簡問,而其恬憘玩愒,外面塞責等說,措語至重,至以碁戱狼藉,人所目見爲言。臣等意,以爲此輩之悠泛怠忽,果如此,則其在懲勵之道,不當以常例處之,故臣等,亦連名參啓矣。伏見聖批,辭旨累累,誨責切峻,至以輕重倒置爲敎,臣等於此,誠不勝瞿然悚惕之至。論啓委折,備盡於同僚避辭,今不必疊牀煩複,而祗緣臣等論事妄率,致令聖上輾轉激惱,辭氣失平,至於下政院之敎,而轉益過重,此亦臣等之罪也。至如鄭載禧事,誠有分義之未安,故果以罷職論啓矣,聖敎至以削奪定罪,臣等不能詳審之失,亦著矣。以此以彼,不可一刻仍冒臺席,請命遞斥臣職。答曰,勿辭。退待物論。
謝恩,副提學趙相愚。朝報
都監郞廳,以摠護使意啓曰,今此山陵之役,僧軍使用事,旣已磨鍊於事目中矣。卽今外方事勢,與曾前國恤時有異,比前減數磨鍊。京畿二十名,忠淸道二百名,黃海道五十名,江原道六十名,慶尙道八百名,全羅道八百名,平安道五十名,咸鏡道二十名分定,使之自備糧,一朔赴役,而來點日期,則當自都監,參酌分付,預爲整待之意,諸道監司處,爲先下諭,何如?上曰,允。朝報
夜五更,月暈。
李壄,以山陵都監郞廳,以摠護使意啓曰,臣以新陵裁穴事,依例與禮曹判書·觀象監提調·都監堂上·都廳郞廳各一員及看山諸人,今日先肅拜,明朝當爲出去,而觀象監提調洪受瀗,旣兼山陵都監堂上,使之竝進之意,敢啓。傳曰,知道。
又以內醫院官員,以都提調意啓曰,二行缺人問於臣等會坐處,初欲以崔聖任·金有鉉·丁時梯·李數字缺五人現告。蓋三廳首醫之外,丁時梯,則以金有鉉,在外往來之故,替當都廳首醫之事,權聖徵,再次執鍼,與他醫有別故也。更爲思惟,則今番患候,閱歲彌留,非如一時未寧之比,而臺啓中,旣以終始議藥諸醫請拿爲辭,則只以五人現告,事體未安。且考前例,則曾前國恤時,差備待令醫官,皆盡數被罪,而今番差備待令御醫五人,議藥同參三人,鍼醫六人,員數雖多,有難取舍於其間。白興齡,雖非差備待令,以善於治腫,別爲入屬,累次入侍,故以十五人缺首醫金有鉉現告,缺一須諸人,俱以差備待令,每當議藥時,一不參論,則自下有難更爲區別現告,何以爲之?敢稟。傳曰,崔聖任·丁時梯·李應斗·權聖徵·白興齡等五人,現告,可也。
又以禮曹言啓曰,王世子卒哭前後,進見服色,春秋館乙亥實錄,旣無載錄之處,且攷歷代禮典,未得明白可據之文。大抵王朝之禮,或數字缺庶不同者,宮庭之內,爲尊壓屈之義,雖嚴且重,而梓宮在數字缺之時,練期未屆之前,王世子哭泣號慕,夙夜含恤,而進見之際,遽變衰服,冠帶皆用黑色,揆以情禮,實所未安。第見乙亥國恤時,承旨李敬輿·閔應亨,疏論王世子壓尊衰服之爲非禮,而其疏有曰,王世子進見時,以草笠缺帶爲應行儀註,其爲卒哭前後,與節目之詳,雖無可考,而其時儀註,改黑笠爲草笠,則槪可知矣。自祥至禫,深染玉色,缺自禫至再朞,黑衣之制,其變除無漸,缺服用純吉,似涉未安,而此是五禮儀祥·禫本服,王世子降朞·祥·禫服色,出於放此爲之,則有難率然輕議。惟卒哭前後服色,三公獻議中,以卒哭前後,進見燕居之服,何可用黑冠烏帶之制爲辭,聖敎旣以依議施行,判下矣。今依宣廟朝變黑爲白之制,卒哭前進見服色,則以白直領·白笠·白絛兒,卒哭後進見燕居服色,則以白袍·素翼善冠·布裹烏犀帶,原節目中,改付標以入,何如?傳曰,允。
又以禮曹言啓曰,慶尙道九月宗廟·永昭殿薦新石榴,今日入來,明日當爲薦進,而且數行缺付,何如?傳曰,允。
又以山陵都監郞廳,以摠護使意啓曰,庚申年看山時,同參地官前察訪權順泰,啓請付軍職,而因其在鄕,未及上來,山陵看審之時,未得率往矣。昨日始爲上來,明日出往裁穴,而一體率去之意,敢啓。傳曰,知道。
又以山陵都監郞廳,以摠護使意啓曰,本都監提調行副提學趙相愚,以本職辭免之故,都監之坐,尙不來參,事體殊甚未安,卽爲牌招察任,何如?傳曰,允。
記注官柳百乘啓曰,臣承命馳往于廣州栗峴村判府事柳尙運所住處,傳諭聖批,則以爲,臣之所遭人言,誠不勝危怖之至,不得不猥陳首實之章,方竢鈇鉞之誅矣。聖德愈隆,溫批反降,至遣史官,傳諭於蓬蓽之下,臣奉讀未竟,感涕自零,臣之疾病危苦情勢,窮蹙之狀,前已累悉於章疏,今不一向覼縷,以涗浼宸嚴之聽,而百爾思惟,實無起身承命之望,分義愈往愈缺,罪戾愈往愈積,伏地祈死之外,不知所達云矣,敢啓。傳曰,知道。
徐宗憲啓曰,正言權,執義金致龍,持平兪命凝,再啓煩瀆,退待物論矣。傳曰,知道。
以江原監司李德成狀啓,以鐵原府使李萬枝,來九月當上番騎兵都目,過限不報,罷黜事,傳于徐宗憲曰,只推勿罷。以上燼餘
上在昌德宮。停常參·經筵。
下直,文川郡守朱格,三和府使南巘。
江原監司書目,來九月當上番鐵原騎兵都目,過限不報,同府使李萬枝罷黜事。啓。傳曰,只推勿罷。
正言李宜顯啓曰,日昨憲府醫官加律之啓,前後批諭,極其嚴勵,臣以當初論啓之人,實有所惶悚未安者,何敢參涉於諸臺處置之際乎?且正言權避辭中,大臣峻斥云者,卽指臣父而言,則且有不敢可否之嫌。以此以彼,俱難仍據,而且臣有疎謬之失,須至自列者,蓋頃日權,雖不傳啓,旣爲處置,則元非全然闕啓之比。臺閣體例,又無一日再啓之事,而臣於伊時就職之後,乃以日暮姑停書出,夫所謂日暮姑停者,則在所當啓,而因暮停止之云也,假令其時日勢,未至曛暮,其將復爲傳啓耶?此等事例,本不難曉,而直緣見諳昏甚,未免做得大錯,終至隳臺閣之體,而啓無前之例,已極慙訟而而。況臣以前啓嫌礙,纔已引避,則宜不敢與議於前啓之停否,而前後姑停,輒自書出,其半上落下,苟且無據,莫甚於此。物議之譏斥,實無以自解,尤不可一刻晏然於職次,請命遞斥臣職。答曰,勿辭,退待物論。
司諫李敏英啓曰,兩司諸臺之避,臣當處置,而臣於此,有不敢可否於其間者。蓋諸醫請拿之啓,實出於臣民痛迫之情,畢竟勘罪之輕重,姑舍勿論,未及議讞之前,遽有酌處之命,其在重事體之意,殊甚未安。請寢之擧,在所不已,故臣於日昨諸臺同坐之中,有所酬酌矣。今玆加律之請,重發於憲府,而聖批極其嚴峻,臣以同事之人,何敢晏然參涉於立落之際乎?揆以臺體,已難仍冒。且臣頃於承牌就職之後,本院前啓,以日暮姑停,書出矣,物議皆以爲,伊日同僚,旣傳處置之啓,則一日再啓,元無此例,姑停書出,大段誤着云,臣不勝瞿然自失也。此等臺例,自有定規,本非難知之事,而矇不覺察,做錯至此,譏斥之來,無以自解。以此以彼,俱難在職,請命遞斥臣職。答曰,勿辭,退待物論。
禮曹,告訃使拜表吉日,來九月二十九日,推擇。啓。朝報
莊烈王后忌辰齋戒。
徐宗憲啓曰,行大司憲崔奎瑞在外,執義金致龍,掌令黃一夏,持平兪命凝·李東彦避嫌退待,掌令李敏英未肅拜。今日以監察茶時之意,敢啓。傳曰,知道。
又啓曰,備邊司郞廳,以大臣意來言,今日賓廳坐起日次,而非但國忌齋戒,亦是公除前,且無時急之事,不得來會云矣,敢啓。傳曰,知道。
徐宗憲,以戶曹言啓曰,卽接廣興倉所報,來九月朔頒料次,倉官,進去于領議政崔錫鼎家,請受祿牌,則以爲臺啓醫官請罪事,情勢不安,方在縮伏中云,而祿牌不爲出給。係是大臣祿俸,何以爲之?敢稟。傳曰,令倉官輸送。
徐宗憲啓曰,正言李宜顯,司諫李敏英,再啓煩瀆,退待物論矣。傳曰,知道。以上燼餘
上在昌德宮。停常參·經筵。
戶曹啓曰,卽接廣興倉所報,來九月朔頒料次,以倉官進去于領議政崔錫鼎家,請受祿牌,則以爲以臺啓醫官請罪事,情勢不安,方在縮伏中云,而祿牌不爲出給,係是大臣祿俸,何以爲之?敢稟。傳曰,令倉官輸送。
大司諫宋相琦啓曰,臣民無祿,坤馭上賓,率土含生,莫不奔走悲號,不遑寧處。如臣無狀,忝居侍從之列,哀遑痛隕之忱,固有萬倍於恒人者,而老母之經夏涉秋,症情危劇,莫保朝夕,人子情理,不忍暫離。雜除,下諭之旨,又承於曠日之後,奔問之誠未及,自致及奉諱,道里頗遠,末由趁期趨哭,終至受衰縣門,仍卽登程,疾馳上來,雖急於趨哀,未免戴罪入肅,而顧臣負犯,終難可貰。況伏聞日昨,在外重臣,以不卽奔哭,重被臺劾,聖批極嚴,罪至削職。憲府諸臣,至以此引避,則臣之所居,設有遠近之差別,若論未卽奔哭之罪,則理無異同,其何敢以臺啓之偶不竝論,晏然處置,而且正言權之避,以被斥大臣爲辭,臣於大臣,旣有應避之嫌,尤難可否於其間。以此以彼,俱不可仍冒於職次,請命遞斥臣職。答曰,勿辭,退待物論。
玉堂箚子。大槪,請掌令黃一夏,持平李東彦,執義金致龍,持平兪命凝,大司諫宋相琦出仕,正言權·李宜顯,司諫李敏英遞差事。入啓。答曰,依啓。
傳曰,新陵虛右之制,前已下敎,而今旣裁穴,將爲擇日始役矣。曾前崇陵因山時,用虛左之制,而丁字閣,當中造成,不偏於右邊,魂遊·長明等石,不爲排置,而羊·馬石及曲墻,則竝依例設置。今番新陵始役之時,依此擧行事,分付都監。朝報
莊烈王后忌辰。
徐宗憲啓曰,行大司憲崔奎瑞在外,執義金致龍,掌令黃一夏,持平兪命凝·李東彦避嫌退待,掌令李德英未肅拜,今日以監察茶時之意,敢啓。傳曰,知道。
李壄,以山陵都監郞廳,以摠護使意啓曰,山陵旣已裁穴,擇日一事,令該曹急速稟旨擧行,何如?傳曰,允。
任舜元,以禮曹言啓曰,以摠護使啓辭,山陵旣已裁穴,擇日一事,令該曹急速擧行事,數行缺內書下,旣有前例,敢啓。傳曰,知道。
徐宗憲啓曰,大司諫宋相琦,再啓煩瀆,退待物論矣。傳曰,知道。
應敎臣李徵龜,副校理臣權尙游等啓曰,以掌令黃一夏,持平李東彦,以措辭見上正言權,以措辭見上執義金致龍,持平兪命凝,以措辭見上正言李宜顯,以措辭見上司諫李敏英,以措辭見上大司諫宋相琦,以措辭見上大司諫宋相琦,以措辭見上竝引嫌而退。勘律雖過,所缺旣重,未安之敎,不必爲嫌。公除之前,不計私制,無緣闕啓,有乖臺規。言出姑停,未免違例,揆以臺體,勢難仍在。未卽赴哭,旣非無端,嫌難處置,亦其勢然。請掌令黃一夏,持平李東彦,執義金致龍,持平兪命凝,大司諫宋相琦出仕,正言權·李宜顯,司諫李敏英遞差。取進止。答曰,依啓。
任舜元啓曰,臺諫出仕事,命下矣。今已日暮,明日待開門,牌招之意,敢啓。傳曰,知道。以上燼餘
上在昌德宮。停常參·經筵。
下直,德川郡守李鳴夏,陽川縣令李之星,寧越府使任鎭元,防踏僉使權喜學,兎山縣監鄭德基,龍媒萬戶朴世遠,廣梁僉使邊振漢,召村察訪柳尙重,忠淸水虞侯李仁茂,慶尙水虞候姜汛,於闌萬戶朴萬起。
戶曹啓曰,領議政崔錫鼎九月朔頒料,依承傳,令倉官輸送,則以爲方在悶蹙俟罪之中,不敢晏然承受云,辭而不受,何以爲之?敢稟。傳曰,更爲輸送。
吏曹啓曰,臺諫有闕,政事,取稟。傳曰,明日爲之。
執義金致龍,掌令黃一夏,持平李東彦·兪命凝,牌不進,依承傳罷職。
副司直李鳳徵上疏。大槪,該曹磨鍊服制,及大臣所達變服改節目,有不合於禮經本義者,敢陳區區之忱,仰冀處分事。入啓。答曰,疏辭,令該曹議于諸大臣稟處,而服制事,今玆云云,殊未穩當也。
兵曹口傳政事,副司直李敏英。
領議政崔錫鼎上疏。大槪,醫官請罪事,臺啓再發,情地一倍危臲,而兩度備忘之下,尤有所不安。旣廢藥房問安之禮,且不得承受祿俸,臣誠惶懼,無以自措。今日山陵擇日會議,罪累之蹤,不敢冒進。伏乞聖明,亟命鐫削職名,仍治前後負,以肅朝綱,以安私分事。入啓。答曰,省疏具悉卿懇。竄配之請,終欠穩當,兩度之敎,不必深嫌。卿其安心,勿辭領受,亦勿待罪,速出行公,以副至意。仍傳曰,遣史〈官〉傳諭。
大司成金鎭圭上疏。大槪,敢陳喪服儀註中十三日,三十日之制,及臣僚入闕進見服之非禮,以備裁處事。入啓。答曰,省疏具悉。易月之制,已有舊例,今不可變改也。
山陵始役,九月十三日,斬草破土,九月十九日卯時,告先陵祀后土,同日曉頭行,作瓮家,十月二十日卯時,開金井,十一月初二日午時,穴深九尺,外梓宮陪進,十一月初七日辰時,啓攢宮,十二月初七日卯時,先破西方,發引,十二月初八日丑時,山陵啓欑宮,十二月初九日子時,先破西方,下玄宮,十二月初九日卯時,推擇。啓下。朝報
上在昌德宮。停常參·經筵。
下直,瑞興縣監尹世緯,開城經歷朴見善,金化縣監鄭覺先,蔚珍縣令李世機,黔毛浦萬戶李天海,安骨萬戶鄭繼老,越松萬戶丁萬興,鹿島萬戶朴世重。
戶曹啓曰,領議政崔錫鼎,來九月朔頒料,依傳敎更爲輸送,則以爲方在陳疏,待罪中,不敢承受云,又爲不受,何以爲之?敢稟。傳曰,疏批已下,更爲輸送。朝報
都監郞廳,以摠護使意啓曰,山陵始役之後,堂上·郞廳·監造官及諸員役等支供等事,分定於畿邑,自是舊例,而畿邑物力,實難責辦,甲寅以後,皆令戶曹及惠廳,磨鍊題給,以爲省弊之地矣。今亦依此例,分付擧行,何如?傳曰,允。
入侍時,李世白所啓,自前國葬時,誌石,多用忠州石,而近來石品,漸不如前矣。戶曹,有前日用餘石十餘部,故使堂上·郞廳,詳細看審,則皆有瑕病,尺數亦不足,決不可用,而平山·金川所産石品,比諸處最優云,當爲分定,而哀·諡冊所用靑玉,戶曹亦多有用餘,而或有疵病,可用者無多云。亦依前采取,何如?上曰,竝依爲之。燼餘闕
上在昌德宮。停常參·經筵。
下直,瑞山縣監李世奭,利城縣監李益蕃,咸昌縣監兪道重,文城僉使申世傅,蛇梁萬戶金東奭,群山萬戶吳世周,阿吾地萬戶金仲起。
政院啓曰,吏曹郞廳來言,今日爲政事,命下,而判書李畬,參判趙泰采,俱以病不來,參議李健命,以情勢難安不來,不得開政云。判書李畬,參判趙泰采,參議李健命,竝卽牌招,開政,何如?傳曰,允。
吏曹判書李畬,牌不進。
明日朔祭正時,卯初二刻,開門罷漏後。
政院啓曰,近日藥房都提調以下,因諸醫等竄配之啓,情勢不安,不得行公,藥院起居之禮,仍致停廢矣。明日朔祭後,當有問安之擧,而亦將廢闕,事體誠爲未安。副提調李思永,拘於廳規,不得請牌,而提調嚴緝,卽爲牌招察任,何如?傳曰,竝牌招。
藥房提調嚴緝,副提調李思永,牌不進。
謝恩,分差兼西學敎授呂渭良,弼善李敏英,司書李宜顯。
兵曹口傳政事,副司勇洪處宙。朝報
有政。吏批,以李宜顯爲司書,李敏英爲弼善,任濩爲司諫,尹憲柱爲正言,李彦經爲正言,李震壽爲執義,權爲持平,鄭維漸爲掌令,朴彙登爲持平。朝報燼餘闕魏致亮燼餘添書。申一淸校正。郞廳李廷重書。
上在昌德宮。停常參·經筵。
下直,璿源殿參奉申命一,平安兵虞候韓信哲,軍威縣監曺漢遇。
朔祭後,大殿,政院·玉堂·二品以上·六曹問安。答曰,知道。世子宮,政院·玉堂·百官奉慰問安。答曰,罔極。嬪宮,政院·玉堂問安。答曰,罔極。
戶曹啓曰,領府事南九萬,判府事柳尙運在鄕時,有月廩題給之命,故八月朔月廩,以本道旣已輸送,而上來之後,六月·七月·八月朔祿俸,因傳敎輸送,則不爲領受,因卽下去。此後月廩,更令本道,依前例逐朔輸送乎?敢稟。傳曰,依爲之。
明日大殿,自內除服正時,辰初初刻,開門差早。
府前啓,請李彦儁事。措辭見上請洪旣濟事。措辭見上請吳弼雄·閔重三等事,措辭見上請李天挺事。措辭見上請李喜鼎事。措辭見上新除授持平朴彙登,時在平安道永柔縣任所,司諫林濩,時在全羅道昌平地,請斯速乘馹上來事,下諭。答曰,不允。下諭事,依啓。
山陵都監郞廳,以摠護使意啓曰,自前都監郞廳啓下之後,則雖移拜臺諫,曾無減下之規,因仕都監矣。昨日政,都廳李震壽,三物所郞廳李彦經,移拜兩司之職,今日亦不出肅,都監事務,稽滯可慮,竝卽牌招察任,何如?傳曰,允。
謝恩,執義李震壽。
正言李彦經,謝恩後啓曰,臣自昨歲以還,忝叨言責屢矣,而每因湖邑事引避,蓋身在行査之中,有不能自安於臺次故也。今玆薇院新命,又出於千萬意外,繼因都監草記,至有牌召之擧,嚴畏分義,不得不黽勉出肅,而顧此難安之端,前後無異,其何敢晏然冒處於言地乎?請命遞斥臣職。答曰,勿辭,退待物論。朝報
都監啓曰,因摠護使啓辭,臣相愚,與監造官朴弼揆,率工匠,進詣厚陵,各樣石物體制,看審尺量,別單書入之意,敢啓。傳曰,知道。厚陵石物體制尺量,王后陵,魂遊石,長七尺九寸五分,不施細釘,亦不磨正,廣五尺五寸,厚一尺三寸。下磚石,以五片石,四面安排,中則塡土,片石不爲尺量。鼓石四箇,各高一尺一寸,無彫琢,圓經四尺二寸。望柱石一箇,臺上長四尺六寸五分,面則八面,一面之廣,三寸五分。望臺具,臺上長一尺二寸,臺下入地一尺,廣一尺四寸五分。長明灯,蓋石,長二尺六寸五分,面四面內,一面廣二尺八寸,地臺上中間,長四尺四寸二分,火通四面內,一面長一尺四寸二分,無起花,廣一尺八寸五分,前後面通穴,左右面無穴,火通以下,地臺以上,長三尺,廣二尺一寸五分,臺石入地一尺五寸。文石二,臺上各長五尺一寸一分,臺下入地一尺,上廣一尺九寸,下廣二尺一寸一分,上厚一尺六寸,下厚二尺,冠長八寸,廣八寸,面上長七寸,廣六寸五分。武石二,臺上各長五尺四寸,臺下入地一尺,上廣二尺,下廣二尺二寸,上厚一尺七寸,下厚一尺九寸,胄長一尺二寸,面上長七寸,廣七寸。馬石四,臺上,上高三尺,下高二尺七尺,長四尺五寸五分,上廣一尺五寸五分,下廣一尺七寸五分,臺石入地一尺。羊石四,臺上上高二尺,下高一尺六寸五分,各長三尺三寸五分,上廣一尺二寸,下廣一尺三寸,臺石入地一尺,裳石下磚石二十箇內,前面一箇,廣四尺四寸,柱石十一箇,各長四尺六寸五分,無起畫,廣九寸,厚一尺五分。童子柱石十箇,各長一尺七寸,無起畫,廣八寸五分,厚九寸。竹石二十箇,各一箇長三尺三寸。大王陵,魂遊石,長八尺一寸五分,不施細釘,亦不磨正,廣□尺五寸,厚一尺四寸。燼餘闕
上在昌德宮。停常參·經筵。
夜五更,電光。
大殿除服後,大殿,政院·玉堂·百官奉慰問安。答曰,知道。
世子宮,政院·玉堂·百官奉慰問安。答曰,罔極。
嬪宮,政院·玉堂問安。答曰,罔極。
大司諫宋相琦啓曰,引嫌而退。査事未勘,勢難仍在,請正言李彦經遞差。答曰,依啓。
掌令鄭維漸啓曰,臣之頃忝諫職也,寢停前啓數件事矣,日久之後,持平權詹,拈出其中翰薦一事,追劾臣身,而至以爲取諛於被劾者,蹈藉醜辱,無復餘地,臣誠莫曉其意之所在也。凡臺閣所論,一視其事是非公議之可否,而或連或停者,蓋其體例然也。何必强屈己見,苟然連啓而後,方可合於臺規耶?夫李明浚之家世行誼,當初發論之諫官,亦以爲可取,則豈可以其去就之未盡,而至削已被之薦乎?至於朴鳳齡·沈宅賢,則門閥才華,衆所共許,未聞有疵累之着聞,而乃以一筆,句斷其前塗。似此言議,誠未得當,則臣之停論,有何不可,而憲臣,以此藉手,用意狙擊,志東而言西,擧此而掩彼,臣恐其意,別有所在,而亦不欲索言,以傷忠厚之風也。臣於其時,非不知旋卽陳辯之爲夬,而顧念事體,不與相較,尋單遞免,以盡自靖之道矣。曾未幾何,旋忝宮僚,終不敢悶默,以此情勢,構呈一疏,見阻喉院,適値坤聖禮陟,倉卒悲惶之際,不計區區私義,入參內廷哭班,承問春宮起居之候,而公除未過之前,旣不可陳疏,又不敢違牌,黽勉入直,殆過一旬,適會霜臺新命。及於此際,臣誠一陪惶蹙,益不知置身之所也。顧此臺憲,卽當日被彈之職也。比諸日昨所叨宮僚,其爲臲臲,不啻倍甚,而又復呼唱道路,揚揚出入,則物議其將謂何,而在臣廉義,亦豈含垢忍恥,晏然冒據於臺次乎?請命遞斥臣職。答曰,勿辭,退待物論。
左議政李世白,請對入侍。
傳曰,史官一員待命,騎馬三匹立之,長生殿外梓宮內摘奸。
吏曹啓曰,臺諫有闕,政事,取稟。傳曰,明明日爲之。
府前啓。請李秀儁事,措辭見上請洪旣濟事。措辭見上請吳弼雄·閔重三等事。措辭見上請李天挺事。措辭見上請李喜鼎事。措辭見上引嫌而退。初無所失,事且旣往,則以此引避,殊涉太過,請掌令鄭維漸出仕。答曰,不允。處置事,依啓。
吏曹口傳政事,兼春秋權聖大。
領議政崔錫鼎箚子。大槪,臣於司直李鳳徵之疏,有不容自安者,敢申前席未盡之說,以備證省,仍請鐫削職名,以嚴憲綱事。入啓。答曰,李鳳徵之疏,予亦不以爲是,而其他引咎,尤涉太過,卿其安心勿辭,亦勿待罪,速出視事,勉副至望。仍傳曰,遣史官傳諭。
弼善李敏英,司書李宜顯,說書李晩堅上疏。大槪,敢陳宮僚服色窒礙之端,乞命禮官申稟定奪事。入啓。答曰,疏事,令該曹稟處。
左議政李世白請對入侍時,咸鏡南道敬差官,令該曹卽爲差出事,及北評事李晩成改差事,及司書金㘽,令該曹付軍職事,榻前定奪。朝報
都監啓曰,自前封陵圓徑,或三十五尺,或三十尺,而長陵石刻中,二十九尺,減四尺云。崇陵亦二十五尺,其後仍用二十五尺之制云,而翼陵則三十五尺。蓋長陵石刻減四尺,可見聖慮之深遠矣。今番則何以爲之乎?上曰,今番亦以二十五尺用之,可也。又所啓,自前國葬時,灰隔,例用四尺,而近來則減用三尺五寸云矣。長陵石刻中,亦於四尺,減五寸,今番亦依此用之乎?上曰,依爲之。又所啓,參考癸亥年崇陵謄錄,則虛左之地,從其封陵圓徑,預爲杵築,仍掩石,癸亥年則不爲杵築,仍用其掩石云,而長陵則無此事矣。何以爲之乎?上曰,依崇陵例爲之。
弼善李敏英,司書李宜顯,說書李晩堅疏曰,伏以,臣等伏見禮曹儀註,則殿下除衰後,臣僚闕內及進見時,當服烏帽·白衣·烏帶,而竊念春宮僚屬之入直本院者,與大朝臣僚之出入闕內,似宜有別,而至於入侍之服,亦不當與大朝進見之服,定以一例矣。況今春宮進見燕居之服,旣不用五禮儀,而依宣廟朝定制,改以素冠·素帶,則宮僚之以烏帽·烏帶,入直與入侍,揆以從服之義,尤似未安。凡此節目,必須熟講審處,可無窒礙之端。伏願聖明,申命禮官,參考禮典,稟旨定奪,以爲遵行之地,不勝幸甚。臣等無任屛營祈懇之至,謹昧死以聞。批答見上同日啓下禮曹。
禮曹啓目,粘連啓下是白有亦,觀此弼善李敏英等上疏,則殿下除衰後,春宮僚屬之入直本院,與大朝臣僚之出入闕內,似宜有別,而入侍之服,亦不當與缺一行乎所,卒哭前後宮僚之在直與進見服色,五禮儀,旣無現缺數字乙亥等錄,又未有遵據之例,當初節目中,不得別爲磨鍊者,實有於此是白在果。大抵在下缺雖是禮節之當然,而禁庭壓尊之義,亦嚴且重。缺數字內,不爲擧論者,抑有義意於其間是白乎喩。宮僚之一從大朝臣僚之入直時,烏帽·白衣·烏帶之服,則或似不甚窒礙,而至於入侍服色,則未練之前,王世子,方以素冠·白衣·布裹帶臨筵,而宮僚之先服烏帽·烏帶,果涉未安是白乎矣。服色變通,事係重難,臣曹不敢以臆見裁定,請議于大臣,稟旨定奪,何如?九月初四日,啓依允。禮曹啓目,粘連啓下是白有亦,議于大臣,則行判中樞府事徐文重以爲,講院之官,師傅·賓客外,講官以下,與翊衛諸臣,便是東宮官屬,自宜有從服之禮,與大朝臣僚,事體自別,不可徒以壓屈之義,一例變改其服色。至如入侍進講之時,上下異服,尤似未安,而旣不載於五禮儀,則有不可以淺見臆說,容易斷定,更令禮官,博考典禮,參酌古事施行,宜當。伏惟上裁。領議政崔錫鼎,以爲春宮進見燕居之服,旣不用五禮儀,改以素冠·素帶,則宮僚之入直與入侍服色,宜有熟講審處云者,疏意固好,而第念宮官諸臣,雖爲春宮之僚屬,闕內入直時,爲所尊壓屈之義,與他內直之官,宜無差別,而至於入侍服色,純用吉服,似爲未安。殿下服盡前,則宮官入侍儲宮時,依例用白袍·烏帽帶,服盡後則用烏帽帶·淺淡服,恐或得宜。蓋烏帽淺服,雖與春宮冠服不同,旣非純吉之服。且世子接見之所,同在大內不遠之地,揆以天威不違咫尺之義,壓屈一節,有不容全然弁髦故也。然事係禮節變通,令禮官博考稟處,爲宜。伏惟上裁。左議政李世白,以爲以臣淺見,其於禮節變通,誠難容議,而觀此該曹覆啓,則其所謂宮僚之一從大朝臣僚,入缺一行上裁。右議政申琓,以爲今此東宮官屬入直及入侍服色,有所缺數字則固當熟講審處,而第念宮僚,雖有從服之禮,入直之時,與他臣僚無別者,以其禁直之人,有所缺數字義也。至於進講時服色,上下有異,誠爲未安,而若以烏帽帶缺數字入待,則固與繼用吉服有間。旣不悖從服之禮,又不失壓屈之義,參以體法,庶乎得中,而如此禮節之變改,有不敢以臆見斷定,宜令禮官,博考典禮,參酌古今,有所稟處,似爲得當。伏惟上裁。行判中樞府事尹趾完,判中樞府事柳尙運,在外不得收議。大臣之意如此,上裁,何如?九月初六日,啓領相獻議,正合予意,而參以禮法,亦似得中,依此施行爲良如敎。燼餘
上在昌德宮。停常參·經筵。
下直,延安縣監李彦維,高敞縣監洪楫,葱嶺萬戶尹宲,薪智島萬戶元次周,吾叉浦萬戶朴宗夏。
禮曹判書徐宗泰,參判李寅燁上疏。大槪,臣等於副司直李鳳徵之疏,有不敢晏然於職次者,乞削臣等之職,以安私分事。入啓。答曰,省疏具悉卿懇。意外侵斥,何必爲嫌?卿等勿辭,從速行公。
傳曰,公祭已過,大臣及老病宰臣,依例開素。
忠淸監司書目,淸風呈,以贊善權尙夏辭職上疏上送事。啓。答曰,省疏具悉爾懇。今玆新命,實非偶然,宜體至意,亟回遐心,須速就途,用副虛佇之望。
都承旨李思永上疏。大槪,臣於臺啓之再發,終不可晏然〈於〉職次,乞罷臣職,仍正臣罪,以伸公議,以安私分事。入啓。答曰,省疏具悉。卿勿過嫌,從速察職。
吏曹參議李健命上疏。大槪,臣之顚錯失禮之罪,合被重譴,而陳疏見阻,迫於嚴命,不得不冒昧祗承,而終不可以苟免爲幸,晏然於職次,冒死申籲,乞賜遞改臣職名,仍治臣罪,以嚴典禮事。入啓。答曰,省疏具悉。爾其勿辭察職。
工曹判書嚴緝辭職上疏。入啓。答曰,省疏具悉卿懇。卿勿過辭,安心行公。
吏曹判書李畬上疏。大槪,臣以累朔侍藥之人,終無逭罪之理,且大行王妃誌文製述之任,有萬萬不敢承當者,冒死陳暴〈?〉伏刑章。呈院,還給。
京畿監司書目,龍仁呈,以大司憲崔奎瑞辭職上疏上送事。啓。答曰,省疏具悉。卿勿過辭,從速上來行公。
又書目,楊州呈,以知事朴世堂辭職上疏上送事。啓。答曰,省疏具悉。卿勿過嫌,從速上來行公。
備忘記,今番國恤,廟社諸處告文獻官,當依禮文擧行,而以從二品塡差,不察甚矣,吏曹當該堂上,推考。
全羅監司書目,辭職上疏上送事。啓。答曰,省疏具悉。卿其勿辭,從速察職。
咸鏡監司書目,敢陳病劇垂死之狀,乞遞職名事,上疏上送事。啓。答曰,省疏具悉。卿其勿辭,調理察職。
忠淸監司書目,臣病勢日漸危篤,無望供職,更伸崩迫之懇,冀蒙遞改事,上疏上送事。啓。答曰,省疏具悉。卿其勿辭,調理察職。
府前啓,請李秀儁事。措辭見上請洪旣濟事。措辭見上請吳弼雄·閔重三等事。措辭見上請李天挺事。措辭見上請李喜鼎事。措辭見上伏見副司直李鳳徵疏本,其所論服制一款,誠有大悖於禮義者。夫禮者,所以決嫌疑定名分也。甲戌聖敎,旣斷以國無二尊之義,則名分已定矣。今此大行王妃之喪,上下內外之服,皆有定制,等威旣明,邦禮至嚴,非臣子所敢容議者,而鳳徵,乃敢創出無於禮之說,肆然陳章,欲以紊亂常典,所關非細,不可置而不論。請副司直李鳳徵削奪官爵。答曰,不允。末端事,依啓。
昨日摠護使李世白請對入侍時,兩司罷職人員,別單書入事,榻前定奪。
宗簿寺官員,以提調意啓曰,昊天降割,坤聖禮陟,率土含生,莫不遑遑飮泣,其在衣冠之列者,擧皆奔哭班行,哀慕罔極。宗戚之臣,受恩最厚,哀慟之情,必倍恒人,而或不爲奔哭,不參成服者有之,人臣分義,豈容如是?雖不無老母外居之人,而不可以此,有所容恕。請令宗親府,一倂査出,不參成服人員,罷職不敍,不爲奔哭人員,削奪官爵。傳曰,允。
傳〈曰〉,前執義李興文·魚史徽·金致龍,前持平李台佐·柳泰明·李東彦·兪命凝,前正言趙泰一·金相稷,前司諫兪命雄,前獻納尹弘离,前修撰吳命峻·尹行敎·李坦,前司書金㘽,前掌令黃一夏,竝敍用。
宗親府,現告,元不進參濟昌君得胤,靈順都正浟,巴山都正杉,行驪陽令炯愉,行帶安監重胤,行靈昌副正翼哲,行丹川監良憲,行濟安監重繼,行文城監希福,行錦州副守惟亨,高城副正奭,錦溪副正惟明,靈城令仁天,靑陵副令尙胤,帶恩監昌胤。成服不參,烏川監炯源,濟靈正達胤,益興守溫,西平守橈,平昌副正浚,成平副守渾,蓮城令權。
禮曹參議趙泰耉上疏。大槪,臣於司直李鳳徵之疏,有不敢晏然者,乞遞職名,以安微分事。入啓。答曰,省疏具悉。爾無所嫌,勿辭察職。
延陵君李萬元上疏。大槪,臣聞母病添劇,方寸煎灼,不得不留疏徑還,乞遞軍銜,俾得專意救護事。入啓。答曰,省疏具悉。卿其勿辭往省焉。朝報
入侍時,左議政李世白所啓,刑曹禁府罪人,已多積滯,而自議藥廳更設以後,至于今廢坐矣。今則公除已過,速爲頻數開坐,疏決事,令政院申飭施行,何如?傳曰,依爲之。
尹趾仁,以吏曹言啓曰,忠淸左道災傷敬差官韓配夏呈狀內,家居老母,素病。素病又自前月,重患毒痁,今至月餘,尙未離祛,元氣日漸澌綴,旬月之內,差復無期,人子情理,決難離側云。其母病如此,則不可不變通,韓配夏敬差官之任,改差,何如?傳曰,允。
徐宗憲,以兵曹言啓曰,今九月初二日,忠義衛李萬根稱名人,自宣仁門入來,差備門外擊錚,極爲駭愕。令攸司囚禁治罪,同守門將金重寶,常時不能禁斷雜人,以致闌入,亦難免其責,推考,何如?傳曰,允。
尹趾仁,以禮曹言啓曰,大殿·中宮殿·世子宮所進,咸鏡·黃海等道朔膳,及全羅·慶尙·江原等道朔膳,三名日物膳,自乙亥量減。咸鏡道三名日物膳,自丁丑停封,而上年秋,本曹以一倂復舊之意,啓稟,則朔膳爲先復舊事,命下矣。今年年事,雖未免凶歉,莫重進上,不宜久廢,量減與停封四道三名日物膳,自冬至爲始,復舊封進之意,分付,何如?傳曰,限明秋姑減。
以禮曹言啓曰,上年八月,因本曹啓稟,三名日諸道所封方物,弓帒·筒箇及大鹿皮等六種外,其餘各種,限今秋姑減矣。今年年事,雖未免凶歉,其在享上之道,莫重進上之物,久廢不封,事涉未安。缺數字冬至爲始,各殿所封方物,依例復舊封進之意,分付諸道及開城府,何如?傳曰,限明秋姑減。
又以宗簿寺官員,以提調意啓曰,缺一行痛之情,必倍恒人,而或不爲奔哭,或不參成服者有之,人臣分義,豈容如是?雖不無老病外居之人,而不可以此,有此容恕。請令宗簿寺,一倂査出,不參成服人員,罷職不敍,不爲奔哭人員,削奪官爵。傳曰,允。
又以國葬都監郞廳,以摠護使意啓曰,殯殿都監,因次知中使分付,輪臺板一部迭送事,移文本都監,而取考謄錄,則發靷時所用正輪臺板,則以黃腹板,着全漆造作,習儀時假輪臺板,則用松板連幅,着松煙造作矣。今此內入禁火輪臺板,論其擬用之處,則事體極重,而此是萬無一有之事,以此至於取用黃腹板,固爲重難,只依假輪臺板造入,亦涉未安。以松板連幅造作,松煙漆後,略加眞漆,則似爲得宜,而旣無前例之可考,何以爲之?敢稟。傳曰,依爲之。
又以山陵都監郞廳,以摠護使意啓曰,山陵假家所用材木,諸處松山有處,聞見斫取,而不足之數尙多矣。似聞宣·靖兩陵火巢內蟲損木,諸軍門許斫之外,卽今餘存,亦至於累千餘株云。陵內樹木斫木,雖似重難,旣以蟲損等棄之物,猶且許給於軍門,則況此陵役與軍門所用,尤有所別,斫取移用,恐無未安之事。參以事勢,則似當便順,而事係陵寢,不敢擅便,昨日登對時,未及陳達,敢此仰稟。傳曰,依爲之。
又以山陵都監郞廳,以摠護使意啓曰,以都監草記,山陵假家所用材木,宣·靖陵火巢內蟲損木,斫取以用事,允下矣。監造官一員,與禮曹郞官,一時出送,就其可斫處,參奉眼同,量其所入,斫取以來之意,分付,何如?傳曰,允。
又以奉常寺官員,以提調意啓曰,大小祭享進排中脯,所儲已盡,故預纔造成,而始役未久,旋遭國恤,未免停撤。今則公除已過,日氣又漸寒,不可不及時造脯之意,敢啓。傳曰,知道。
徐宗憲,以義禁府言啓曰,判義禁臣李畬,知義禁臣徐宗泰,同義禁臣李寅燁,俱以陳疏,今日堂上不齊,科獄罪缺不得開缺加刑之意,敢啓。傳曰,知道。
以備忘記,傳于尹趾仁曰,今番國恤,廟社諸處告文獻官,當依禮文擧行,而以從二品愼差,缺月初七日,推擇,先告事由祭,同日曉頭設行事,啓下矣。缺一行在於停祭中,依例只行告文事,知委,何如?傳曰,允。
兵曹口傳政事,以金栽付副司果。
徐宗憲啓曰,兵曹郞廳來言,闕內各處,入直軍士,夜巡檢云矣,敢啓。傳曰,知道。
全羅監司洪萬朝上疏,伏以,臣民無祿,翟褕賓天,攀號莫逮之慟,率土攸均,而如臣受命藩淮,遠隔脩門,望宸摧隕之私,當倍他人。況於冬春,忝叩議藥之列,率諸醫入直,殆將數月矣。鍼灸湯劑,雜試竝進,凡所商確,輒必與聞,其不能殫誠保護之誅,固已倖免,而當此大慽之日,尤何敢偃息於覆載之間,自處以無罪之人乎?竊想臺閣之上,必有執法之論,而道路云遠,訖未有聞,玆敢冒萬死露章自劾。伏乞聖明,亟命有司,勘臣罪名,以爲人臣不謹保護者之戒,不勝幸甚。臣無任席藁待罪,涕泣祈懇之至,謹昧死以聞。批答見上
工曹判書嚴緝上疏,伏以,臣於頃日,陳疏引罪,寔出血懇,而反承溫批,竟逭刑章,此豈賤分之所敢安者,而嚴畏分義,黽勉隨行,秪自愧懼于中矣。醫官請罪之啓,遂至再發,辭意極其嚴峻,臣於是,一倍震駴,不知措躬之所也。臣待罪內局,前後倂九箇月矣。與聞議醫臣缺一行幸,而獨自晏然而已乎?日昨召牌之下,旣不得趨承,今缺數字起居之禮,又未免停廢,此固出於萬不獲已,而其慢君之命則甚矣,事君之道則缺矣。臣之罪廢至此,而又添一案,雖萬被誅殛,實所甘心,席藁私次,冒死自列於宸嚴之下。伏乞聖明,亟命鐫削臣職名,下臣司敗,勘臣罪律,以嚴國法,以謝公議,不勝幸甚。臣無任屛營祈懇之至,謹昧死以聞。批答見上
延陵君李萬元上疏,伏以,大行王妃缺數字違豫,竟至禮陟,臣民之痛,八域惟均。臣之鄕居,稍遠京輦,不得已縣門受衰之後,卽爲登塗,入謝恩命,仍參哭班,小伸臣子分義,而滓穢之蹤,非但不敢久留。臣母素有沈淹之疾,到今年深益痼,日事醫餌,未見分效,離側之後,一倍添重。一日之間,病報疊至,臣方寸煎灼,神魂飛越,不得不留疏徑發,死罪死罪。伏願聖明,亟遞臣君銜,俾得專意救護,千萬幸甚。臣無任煎灼祈懇之至,謹昧死以聞。批答見上
禮曹參議趙泰耉上疏,伏以,臣於日昨,以園陵董役,拜辭詣闕,得見行副直李鳳徵所論服制之疏,語意至深,不是泛論。臣看來,不勝訝惑,而亦有所不敢自安者,業已奉命出外,未暇自列矣。到今判書·參判,先已聯名陳疏,備悉其委折,臣固不必更爲疊床之言,而如臣蒙昧,忝居禮官之末,當其哀遑急遽之時,雖尋常儀節之缺以遵依舊例者,亦不免爲倉卒疎謬之失,臣常以此蹔瞿罪悚,靡所容措。至於典禮之外,別生異見,裁稟取旨,實臣意慮之所未及也。臣未知鳳徵所謂典禮者,果有何明白可據之文,亦將若何而後,方可合於名義,而不悖於禮耶,臣實莫知其意之所在也。凡係喪制,臣無不預缺今於詆斥之來,獨安得晏然而已乎?伏乞聖慈,亟命遞臣職名,以安私分,不勝幸甚。臣無任屛營祈懇之至,謹昧死以聞。批答見上
忠淸監司李震休上疏,伏以,臣情病俱苦,萬難仍冒,瀝血封章,累籲天閽,而微誠未格,溫批反降,臣惶感窮蹙,不知置身之所也。分義不畏,煩浼是懼,雖不敢復情勢一向撕捱,而顧臣賤疾,非一時偶發之症,十載消渴,轉輾沈劇,中經風疾,半身偏枯,須患痰腫,筋脈攣縮,行步有同跛躄,氣力無異癃老,晨夕瓦湯,藥餌爲命,而有加無減,日就澌綴,積熱所攻,臟腑焦煎,頃刻之間,飮冷無缺精神眩暈若墜,朝晝所爲,夕已遺忘。鄕無良醫,診治乖方,誠恐死期將迫,生路難尋,則尙何有驅馳原濕,酬應簿書之望乎?從今秋事方殷,民訴阻滯,而牀席危喘,聽斷無期,公私狼狽,伏蒙天地生成之澤,不勝幸甚。臣無任惶隕戰灼祈懇之至,謹昧死以聞。批答見上
都承旨李思永上疏,伏以,臣侍藥無狀之罪,實與諸醫無異,當初臺啓,雖不竝擧臣名,而諸醫就理之後,臣豈有獨逭刑章之理,卽陳崩迫之缺數字加,而聖度天大,不加之誅,反賜溫批,臣誠惶隕感激。且當百僚哀遑之心,不敢爲退伏控籲之計,冒昧就列,亦旣有日矣。乃者臺章再發,諸醫之罪名甚重,臣於此,一倍惶蹙,靡所容措。席藁私次,恭俟譴訶,嚴召下降,而不得秪赴,臣之罪戾,尤萬萬矣。且臺啓中,論諸醫怠忽之罪,而至謂以博奕爲戱,臣在提擧之末,實與諸醫周旋,則其不能戒責之罪,亦所難逃矣。臣負此罪犯,豈敢晏然自同於平人乎?伏乞聖明,亟罷臣職,以伸公議,千萬幸甚,臣無任祈懇之至,謹昧死以聞。批答見上
禮曹判書徐宗泰,參判李寅燁上疏,伏以,臣等伏見司直李鳳徵疏本,則以禧嬪服制,不稟上旨,不考典禮,無差殊輕重之別,深斥該曹,臣等不勝瞿然之至。今此國恤時,凡干節目,只據禮典及謄錄見在之儀節而磨鍊,至於常文例典之外,有非禮官之所敢擬議也。禧嬪位號,旣降於諸後宮,曾無禮節之區別,則今日服制,亦何所據而爲而,栽稟輕重於其間耶?臣等蒙蔀之見,尤於禮學昧然。若有典禮之可以證援者,則鳳徵,何不明言,而只加咎責於該曹者,抑何意耶?臣等,俱以無似,待罪禮官,不敢缺起於無相禮之禮,被人非斥,至於如此,理難一刻晏然,而露章自列,見阻喉司,尙且蹲冒於職次,此尤臣等之罪也。伏乞聖慈,亟命鐫遞臣等之職,以安微分,不勝幸甚,無任祈懇屛營之至,謹昧死以聞。批答缺
中樞府事朴世堂上疏,伏以,臣民無祿,坤聖上賓,含生之倫,擧切䚰號。況如臣者,受恩尤深,而名叨西樞,宜卽奔詣闕下,少伸至哀,年衰疾痼,委伏牀褥,不齒人數,歲月已多,區區微分,不獲自盡。左扶右舁,近就本州,臨哭之禮,從州官後,論臣罪戾,至此極矣,而歸私以後,因强力勞頓,宿疾增困,神識迷昧,氣息線縷,累日奄奄,僅得少甦。始聞鄭載禧,以不赴闕之故,臺彈峻發,而載禧,因被重譴,臣於垂死之中,魂魄永散,置身無地,自恨溘然之尙遲也。載禧年紀多少,居止遠近,與臣比較,非有大異,則一論一否,恐無此理,必臺章有所彈漏,聖聰未及審察,有此勘罪處分之不免異同,豈不重駭觀聽,而爲刑法之失於不均也哉?臣竊謂此事,當有繼論者,而側聽以來,寂然未聞。大行誌文製述,又以臣名,塡於預差,缺一行聖慈,亟命削改臣誌文製述預差之任,因鐫削臣所叨職名,以正臣罪,以嚴法紀,不勝幸甚。臣無任惶駭戰灼屛營祈懇之至,謹昧死以聞。答曰,省疏具悉卿懇。卿勿過嫌,安心上來行公。
咸鏡監司兪得一上疏,伏以,臣素患胃痛,爲平生難醫之痼癖,七發於十年之間,發輒危惡,幾死僅甦,居常澟澟,誠有朝夕不保之憂矣。又自前月三十日夕,挾感作痛,痛勢視前尤劇,如絞如刺,頃刻難忍,筋脈皆縮,語音全啞,寒熱大作,遂至於萬無一生之域。念臣冗齒,今已五十二矣,死不爲夭,而以臣不才無能,受恩如天,生爲竊祿之臣,死作孤恩之鬼,墜失遺訓,將無以歸見先臣於地下,此臣之恨也。高天所覆,雨露咸濡,臣之爲冷屍者,已一旬,而昨來忽有生意,枯枿回春,死灰復燃,此莫非我聖上天地生成之澤,感泣何可量也?然今症情,尙在危篤中,復起爲人,不可以時月爲期,本道別科文科,道臣爲副試官,此則猶可以秩高守令代差,而秋事之巡審,邊備民隱之裁察管理,亦可替人而行之乎?緣臣疾病,公務之曠廢至此,此尤臣之罪也。急於乞解,略陳疾痛之呼,而神昏氣短,言不覼縷,向日儒臣之疏,不但最後始聞,今亦不暇引以爲嫌,區區廉義,掃地盡矣。伏乞聖慈,俯察至懇,將臣所帶職名,許卽遞免,俾得就醫京輦,更全微命,不勝幸甚。臣無任惶懼祈懇之至,謹昧死以聞。批答見上
前司果權尙夏上疏,伏以,臣於春間,伏蒙聖恩,得解不似職名,雖在奄奄牀席之中,心安意舒,死亦無恨,日夜感祝。數字缺結草爲期,乃者千萬夢寐之外,伏聞有侍講院贊善,成均館祭酒之命,繼以召旨遠降,促臣上來,臣惶駭震越,置身無地。夫是職也,乃朝家爲儒賢別置之官,有其人則授之,無則虛之,非常有之窠也。輔導春宮,表率多士,何等位望,何等責任,而缺數字極是虛浪,前後叨竊,已堪羞死。況今宰臣·大臣,相繼薦缺一行聞講職泮職,一時批下,是臣欺世欺君之罪,萬殞猶輕。臣自聞命以來,雖對村人,無面可顯,其何敢揚臂入都門哉?詩云,瑟彼玉瓚,黃流在中,此言兩美之相宜也。如以臭腐之滓盛之,其爲玉瓚之汚,何如哉?今臣所叨,實類乎此,名器之辱,可謂極矣。臣之爲笑囮,固不足恤,而其於聖朝擧錯,服民之道,何哉?噫,螻蟻微臣,幸逢堯·舜,隆恩異渥,夐絶千古,臣常感激涕泣,糜粉是甘。惟是虛名誤身,狼狽此極,老病濱危,殘喘懍懍,顧念餘生,報答無路,中宵靜念,衋焉傷悲,鬼神在傍,烏可誣也?伏乞天地父母,俯察危迫之悃,亟收臣新授兩職,俾臣得以守志丘壑,安意就盡,實終始生成之大德也。臣無任激切祈懇之至,謹昧死以聞。答曰,省疏具悉爾懇。今玆新命,實非偶然,宜體至意,亟回遐心,須速就途,用副虛佇之望。以上燼餘
上在昌德宮。停常參·經筵。
辰時巳時,日暈。
下直,延日縣監方震說,槐山郡守羅重器,永同縣監李海朝,延豐縣監李萬亨,大丘判官金重禹,古群山僉使魚史忠,銀溪察訪李萬春,昌樂察訪南國翰,保安察訪金命衡。
今月初二日請對入侍時,左議政李世白所啓,山陵栽穴曲折,固欲一番陳達,而今有不可不上聞定奪之事,故敢此仰達矣。裁穴之法,最宜詳審,而今番則又有聖敎,故十分致謹,使諸地官,各盡其所見,則初頗有相爭之端,而畢竟則皆以爲爛熳同歸,故仍爲裁穴以來矣。日者賓廳擇日時,使諸地官,各陳裁穴時山論,將欲上徹睿覽,仍爲載謄錄矣。地官八人中,七人則所見皆同,惟崔斗明,不無少異,故招問其由,則以爲今此裁穴,以穿山透地法論之,渠之所見,十分明的,而他人所言,則以五行生剋,未免有欠云。蓋地家所謂穿山之法,本來微眇,且此所爭,不係於元崗之好否,坐向之變制,而不過氣脈流注,毫分間所爭而已,粗解山家糟粕者,皆以爲不甚大段云。且崔斗明之言,果是眞的,則餘人之是非,皆不足論,諸人之言爲是,則崔斗明一人之有所異同,亦不足關,而第此莫重莫大之事,若或有一毫未盡,則旣聞其言,亦不可仍而置之,彼此是非,必須明白辨別,可以破疑而憑信於後。前參議愼景尹,庚申國恤看山時,旣已來參,詳知此崗形勢,而以年老在鄕,今番則不爲招來矣,到今不可不招致議定。雖曰年老,金川,不過二三日程,使之上來事,分付,宜當。前府使金儁相,地術雖不如愼景尹,而最精於裁穴之法。前司書金㘽,亦於地家,所見精的云。此兩人,亦令一體來參,前頭斬破土時,同往議定,似當矣。上曰,依爲之。李世白曰,愼景尹則分付本道,給馬上送,而金㘽,方在罷職中,令該曹口傳付軍職,何如?上曰,依爲之。
右副承旨徐宗憲所啓,今年農事,自春初至夏半,一向旱乾,播種旣愆,五月晦間,始得雨澤,而仍成長霖,亘至三朔,八路被災之慘,蓋可想矣。伏見該曹年分事目,則四條全災之外,畿甸只給九分災,其餘諸道,無擧論之擧,臣意竊以爲不然也。近見諸道狀啓,參以所聞,則三南雖曰稍勝,嶺南之沿海,及湖南之嶺下,俱以旱災失稔,兩西水災,近古所罕,家舍人物之漂沒,在處慘然,則田畓之被災,可推而知,宜有別樣軫恤之道。嶺東旣是田多畓少之處,慘被水害,將無所收云,旱田元無給災之規,固難變通,而至於畓庫,亦因旱澇之災,皆未得成實,則以若干全災之給,將不得均蒙其惠,兩西及江原道,似當依畿甸例,更給分災矣。左議政李世白曰,災傷事目,該曹旣已熟講而爲之矣,第此所達如此,更令該曹稟處,似當矣。徐宗憲曰,臣年前待罪郡邑時,曾已知之矣,朝家初不給分災,後因道臣狀聞,或臣僚陳疏,不得已有許給之擧,則自致後時,列邑旣已踏驗之後,事多難處。雖曰給災,民亦未蒙實惠,朝家如有許給之意,則不可不速爲行會於未及覆審之前矣。上曰,更令該曹稟處,可也。
左議政李世白所啓,近來三司,罷坐之人甚多,玉堂則不得替直,兩司注擬之際,銓曹每患苟簡云。兩司出入之人,則異於玉堂,雖難變通,而槐院褒貶未參之人,以禮曹褒貶未勘之故,旣不得行公,又無以變通。今則公除已過,催促該曹,使之褒貶,宜當矣。上曰,依爲之。兩司罷散人員,別單書入,可也。又所啓,刑曹·禁府罪人,已多積滯,而自議藥廳更設以後,至于今廢坐矣。今則公祭巳過,速爲頻數開坐疏決事,令政院申飭施行,何如?上曰,依爲之。
政院啓曰,死囚啓覆文案,例於秋分後,預爲修正,臨時啓稟擧行,而自前國恤卒哭前,則有啓稟停止之事矣。今此卒哭前,固不當擧行,而卒哭後歲前,餘日無多,何以爲之?敢稟。傳曰,停止。
領議政崔錫鼎箚子。大槪,侍疾無狀,與諸醫無異,不可見漏於臺章,終逭刑章,玆敢冒死瀆告,乞削臣職名,勘臣罪律,俾王法不至終屈,私分得以小安事。入啓。答曰,省箚具悉卿懇。卿之引罪至此,實涉太過,須體至意,安心勿辭,亦勿待罪,速出行公。仍傳曰,遣史官傳諭。
吏曹判書李畬辭職上疏。入啓。答曰,省疏具悉卿懇。卿其安心勿辭,亦勿待罪,從速撰進。
右參贊洪受瀗辭職上疏。入啓。答曰,省疏具悉卿懇。卿其勿辭,安心行公。
忠淸監司書目,臣於藥院諸臣待罪之事,一倍惶懍,無地自容,席藁官次,恭俟嚴誅事,上疏上送事。啓。答曰,省疏具悉。卿其勿辭,從速察職。
山陵都監郞廳,以摠護使意啓曰,本都監提調右參贊洪受瀗,工曹判書嚴緝,情勢難安,累日引入,今則疏批已下,都監事務緊急,竝卽察任。傳曰,允。
政院啓曰,日昨大臣陳達,令政院申飭禁府,頻數開坐事,命下矣。禁府堂上,或稱情勢難安,或有身病,今日不爲開坐,事甚未安。明早竝卽牌招,使之開坐,何如?傳曰,允。以上朝報
任舜元啓曰,行大司諫崔奎瑞,持平朴彙登在外,執義李震壽都廳進,掌令鄭維漸·李德英,持平權呈辭,今日以監察茶時之意,敢啓。傳曰,知道。
又以都摠府言啓曰,都摠管金昌集,除標信,國葬都監坐起進去之意,敢啓。傳曰,知道。
徐宗憲,缺一行今此卒哭前,固不當奉行,而卒哭後歲前,餘日無多,何以爲之乎?敢稟。傳曰,停止。
有政。吏批,行判書李畬陳疏,參判趙泰采式暇,參議李健命進,右承旨李壄進。
吏批啓曰,判書李畬陳疏,參判趙泰采式暇,小臣獨政未安,何以爲之?敢稟。傳曰,只出緊任。
以李栽爲正言,李晩成爲副應敎,吳命峻爲修撰,閔鎭遠爲兼弼善,黃一夏爲文學,柳泰明爲永柔縣令,兪命雄爲輔德,金錫剛爲幽谷察訪,尹弘离爲忠淸左道災傷敬差官,李龜齡爲咸鏡南道災傷敬差官。
兵批,行判書金構病,參判李基夏病,參議李國芳病,參知洪受疇進,左副承旨任舜元進。
以尹悠期爲副護軍,李坦·丁道復爲副司果。
李壄,以山陵都監郞廳,以摠護使意啓曰,山陵赴役僧軍二千名,預爲整待之意,曾已啓請,下諭於諸道監司矣。大小浮石,旣已始役,京畿二十名,忠淸道二百名,黃海道五十名,九月十七日赴役。慶尙·全羅道各八百名內,一年各四百名,九月二十二日赴役。又一半各四百名,及平安道五十名,咸鏡道二十名,則九月二十八日赴役。差別差使員,次第領赴之意,令該曹急速行會,何如?傳曰,允。
尹趾仁,以工曹言啓曰,本曹缺一行使臣處,亦爲依例定送,以二十名之匠人,無路酬應,在前如此缺數字諸上司,不得任意推捉,明有承傳,而歲久年深,漸至解弛,推捉如前,其弊不貲。若無變通之擧,則實無支堪之勢,該上司·各衙門·諸宮家,不得任意推捉事,更爲奉承傳,何如?傳曰,允。
李壄,以國葬都監郞廳,以摠護使意啓曰,今此都監各樣儀物及腰彩轝諸具,不得不新備者外,前排中可用者,依前例仍修補以用之意,敢啓。傳曰,知道。
又以國葬都監郞廳,以摠護使意啓曰,輪轝排設處,奉審尺量,則自歡慶殿欑宮,至明政殿鳳頭,初橋肩轝替用處,四百三十九尺一寸矣。輪轝前排,仍修補以用之外,不足之數,及上山陵下玄宮時容入之數,有難預度,亦爲參酌新備之意,敢啓。傳曰,知道。
又以國葬都監郞廳,以摠護使意啓曰,發靷時望燭忠贊衛四百八十六名,自兵曹定送,乃是舊例也。庚申國恤時,以事涉文具,實無所益,啓稟減數,以二百名調用,而癸亥·戊辰國恤時,亦用此例。今番則何以爲之乎?敢稟。傳曰,今亦依此爲之。
右參贊洪受瀗上疏,伏以,臣春夏以來,再忝藥院之任,侍疾無狀,致有今日之禍,如喪號隕之餘,訟罪靡容。及夫醫官之被逮也,自知同罪,待命金吾,恭俟誅責,而陳疏未徹,黽勉趨班,危惕懍悸,若無容措,而任在敦匠,義當往役,情實未暴之前,亦不敢退在,往來山陵,自同無事之人,揆以廉隅,罪實有加。卽者臺論雖停,科律旣嚴,公除已過,陳暴有路,玆敢自列罪狀,願伏嚴誅。伏乞聖明,察臣罪戾之難貸,諒臣情懇之由中,亟命有司,與諸醫一體勘斷,以嚴公法,以安私分,不勝幸甚。無任屛營俟罪之至,謹昧死以聞。批答見上
忠淸監司李震休上疏,伏以,臣民無祿,坤聖禮陟,擧號之慟,八域惟均,而臣曾忝議藥之列,全昧保護之方,經歲深劇之餘,竟遭罔極之慟,若論其罪,與今日藥院之臣,宜無異同,而臣職在藩維,末由待罪,缺一行竝無任戰灼死罪之至,謹昧死以聞。批答見上
吏曹判書李畬上疏,伏以,慈天奄傾,擧國纏哀,臺議齊激,擧正議藥諸醫之罪,此輿情悲憤之所發也。如臣初爲藥廳急設,蒼黃入京,當□□症候進退之時,忝受保護之任,管攝諸醫,講究治方,臣子區區之情,所可自盡者,正在於此,而首尾四朔,罔奏寸效,轉輾彌留,竟遭罔極之痛,今日諸醫之罪,實臣之罪也,臣雖萬死,何以自贖?日者諸醫之就拿也,臣亦待譴金吾,而不獲命,及其勘罪也,臣又請被同律,而疏未入,至於臺章益嚴,臚列諸醫怠忽之狀,必欲置之重律,則臣以累朔提携之人,益無所逃其罪矣。固當泥首闕下,祗伏刑章,而公除未過,陳籲無路,敦匠事嚴,不敢廢職,戴罪行公,連進禁庭,日夕悚懍,無地自容。今章可入,玆敢冒死陳籲,終免邦刑,決無此理。至於銓任之不可仍授,病狀之不可復强,亦有所不可言者。伏乞聖明,亟命下臣司敗,與諸醫一體勘律,以嚴邦法,不勝萬幸。且臣伏見都監啓下差目,以臣爲誌文製述之任,臣誠驚疑惶惑,莫知〈所〉措。臣之忝竊文苑,只以家世之故,本無文字才能,可以踰人,則實擧世之所知也。尋常簡牘酬酢,亦且窘滯荒亂,無復規度,至於詞翰結撰,曾不自任,況乎金石傳後之文乎?雖在儕類中,不惟臣未嘗敢當不朽之托,人亦未嘗有托於臣者,況此闡揚坤聖至德懿行,以昭垂百世者,何等重大,而臣敢冒昧而當之乎?且以近例言之,山陵幽誌之撰,類以曾經文衡之大臣任之,誠以敍述之體至重,非他作之比故也,不知今番何獨不然,乃以此任,謬屬於臣身也。臣再忝文任之日,非不知萬萬不稱,而不能力辭,終歸苟承,今不以其人,但以其職,欲使代斲於大匠之前者,實由臣虛竊而致之,此無非臣之罪也。臣兢懼之極,不敢不暴,亦願聖明,亟命改授可堪之人,使莫重撰述,免於玷缺焉。臣無任戰恐祈懇之至,謹昧死以聞。批答見上以上燼餘
上在昌德宮。停常參·經筵。
一更至四更,電光。五更,流星出狼星上,入東方天際,狀如拳,尾長二三尺許,色赤。
世子宮·嬪宮,藥房問安。答曰,罔極。
藥房啓曰,冷雨徹曉,伏未審此時聖體,若何?王世子·嬪宮,悲哀中氣候,亦何如?臣等不勝區區伏慮之至,敢來問安。答曰,知道。無事矣。世子·嬪宮,僅得支過矣。
兵曹判書金構辭職上疏。入啓。答曰,省疏具悉卿懇。卿其勿辭,從速行公,安心寫進。
禮曹參判李寅燁上疏。大槪,嚴召之下,不得不趨詣闕外,而顧臣病勢情勢,俱難冒承,咫尺君門,不敢徑入,臣罪有萬殞難贖者,懇乞亟將臣本職及金吾兼帶,夬先遞解,仍竝免所管諸務,以延殘喘,以安微分事。入啓。答曰,省疏具悉。卿其勿辭,調理察職。
禮曹啓目,議于大臣,則判府事徐文重以爲,臣本以空疎,素昧禮學,而疾病之後,精神消落,尋常事務,尙且矇然,其何敢論列於國家闕遺之典禮也哉?國家折衷古禮,撰成五禮儀,以爲一代之制,公朝之禮,士喪之節,無不備具,而至於士大夫私喪除服之文,獨無所載,其出於禮記者,古今異宜,亦難一切行之,而儒家諸說,亦無明白定論。今若參酌古禮,定爲通行之制,則此豈如臣魯莾,所可容易仰對也?惟在禮官,博考古典,廣詢儒臣,務在得宜而行之,伏惟上裁。左議政李世白以爲,朝士之持私服者,似當與他前御,一體成服,故當初喪之日,與諸大臣意見相同,屢度言及於該曹,今何有他見?至於士夫家小大祥節次,伊日與首相,同侍筵席,伏聞首相據禮陳達之辭,而臣素昧禮文,終不敢明白開陳,而退聞諸外議,皆以爲,禮意未必如此,先儒亦無定論,有難容易變改云。苟如此,則不可不深究禮意,以爲一定之制,惟在朝家,博詢諸大臣,及知禮之臣,而審處之,臣何敢妄容臆說?伏惟上裁。右議政申琓以爲,臣素昧禮學,雖士夫間尋常禮節,亦所昧昧,尤何敢折衷諸儒之說,臆斷朝家闕遺之典哉?領相箚中,引以先聖之訓,訂以諸儒之論,備陳疏家之誤解,而外議多以爲,經文未必如此,參以國典,則且無可據之文也。今將參酌古今,定爲一代之制者,此豈如臣蒙學,所可妄論,以益其僭妄之罪哉?惟在朝家,博詢於諸大臣,及一世之知禮者,以爲邦家通行之典禮,誠爲得宜,伏惟上裁。領議政崔錫鼎以爲,別具一箚,申論前說,玆不得隨衆獻議。判府事尹趾善,病不收議,在外大臣,收議時未上來,而在京大臣之意如此,上裁,何如?啓病不收議大臣處,亦爲問議。
備忘記,國無二尊,而前副司直李鳳徵,以禧嬪事,別生意見,前已陳疏,今又以服制差別之意,敢煩天聰,極可駭異。若不嚴加隄防,則日後之慮,有不可勝言,李鳳徵,遠竄。以上朝報
任舜元啓曰,大司憲崔奎瑞,持平朴彙登在外,執義李震壽都廳進,掌令鄭維漸·李德英,持平權缺一行云矣,敢啓。傳曰,知道。
又以都摠府言啓曰,都摠管金昌集,除標信,國葬都監坐起進去之意,敢啓。傳曰,知道。
李壄,以國葬都監郞廳,以摠護使意啓曰,大轝長杠,依近例,又當着筋以用,故取考謄錄,則癸丑·癸亥,皆以內弓房所儲,下于都監矣。其容入筋膠之數,當爲各百餘斤,有不可專責於軍器寺,而各軍門,亦難如前取用,江華府所儲頗優,倂參酌推移取用,何如?傳曰,允。
又以忠勳府言啓曰,自前國恤時,本府進香設行,祖宗朝以來,已成格例,措辦節目,俱載謄錄,而今此大行王妃殯殿進香,自上有祭物特減其半之敎,故依仁敬王后國恤時例,將爲設行之意,敢啓。傳曰,知道。
又以弘文館言啓曰,新除授修撰吳命峻,時在京畿楊根地,經筵入番事緊,請斯速乘馹上來事,下諭。傳曰,依啓。
又以忠勳府言啓曰,今此大行王妃發靷時,各處差備,當以入番忠義衛定送,厥數甚多,而卽今舊功臣忠義衛付祿遞兒,只二十員,勢難推移,依前例十五遞兒,加出塡差,何如?傳曰,允。
任舜元,以義禁府言啓曰,判義禁臣李畬身病,知義禁臣徐宗泰陳疏,同義禁臣李寅燁身病,今日堂上不齊。初六日永寧殿·宗廟秋奉審有頉雜物改備告文受香,初七日國忌齋戒,初八日國忌正日,此四日,科獄罪人等,不得加刑之意,敢啓。傳曰,知道。
尹趾仁,以禮曹言啓曰,本曹郞廳六員內,正郞尹訓甲,分差長生殿郞廳,正郞金遇華,佐郞沈宅賢,以都監郞廳,正郞權聖大,以兼春秋入番,竝除本寺,佐郞兪彦明,以在外大臣處收議事出去,未及還來,佐郞丁惟愼,以宣陵蟲損斫伐事進去,明日光陵陵上塗灰事進去郞廳,及初七日宗廟·永寧殿·永昭殿修改時進去郞廳,無可推移之勢,合有變通之道。光陵塗灰,及宗廟以下各殿,修改時都監,及長生殿分差郞廳,亦合推移缺一行山陵丁字閣·齋室·安香廳造成所入材木及瓦甎等物,缺數字載運事,自都監捧甘本曹,而在前如此之時,有以津船調發運送之事。今亦依前例,以各江津船,連續運送,而格軍則令漢城府及京畿監營,定送之意,敢啓。傳曰,知道。
又以山陵都監郞廳,以摠護使意啓曰,外梓宮奉安時,先鋪褥席於地灰之上,乃是前例,而甲寅以後,稟旨不用矣。今番則何以爲之?敢稟。傳曰,今亦依此爲之。
又以山陵都監郞廳,以摠護使意啓曰,日昨登對時,厚陵石物中,王后陵魂遊石八尺,比諸大王陵八尺二寸,所減者二寸。今番則從何尺數之意陳達,則自前大王陵,及王后陵,稍有減殺而然耶,或出於偶爾不同耶?審詳他陵尺數而爲之事,下敎。故奉審崇陵,觀其兩魂遊石差減與否後,稟處事定奪矣。退出之後,更顧謄錄,則甲寅秋,崇陵魂遊石,長十尺一寸,廣六尺七寸,厚一尺六寸,癸亥年,則長十尺,廣六尺五寸四分,厚一尺五寸,癸亥所排之石寸分,差減於甲寅秋所排,而癸亥謄錄中,又曰,魂遊石浮出下山時,一隅觸傷,鍊治後更爲尺量,則長·廣·厚,與先陵所排之石,略有寸分不足,而以五禮儀尺數論之,則皆有剩餘,故摠護使,榻前定奪,因前敎仍爲排設云。以此觀之,則其時寸分之差減,只因尺量之不足,而非出於兩陵石,稍有減殺而然也。五禮儀亦曰,石牀長九尺九寸,廣六尺四寸,厚一尺五寸,而內喪別無擧論之事,厚陵兩石之偶然不同,亦可以見矣。厚陵魂遊石,莊陵時見樣,則大王陵八尺二寸,王后陵八尺云,而今番見樣,則大王陵,長八尺一寸五分,廣五尺五寸,厚一尺四寸,王后陵,長七尺九寸五分,廣五尺五寸,厚一尺三寸云。分數之前後差違,似或由於石尺之不精而然矣。且考翼陵謄錄,魂遊石,長十尺,廣六尺四寸,厚一尺六寸云,謄錄所載,旣已明白,則崇陵,似無更爲奉審之事。今番魂遊石尺數長短之缺一行年內,朝夕上食·晝茶禮,依殯殿點下,減數缺事蒙允矣。卽接敬寧殿參奉牒報,則殯殿晝茶禮實果,則四器中二器減去,二器中,以四色輪回,自三司備進,而前頭返虞後,魂殿·山陵三年內晝茶禮進用實果,則有異於殯殿進用實果之數,通四節進用實果六器,隨産進用生實果二器,合八器,而其間存減與否,本殿非不欲入啓稟定,而凡祭物存減,惟在本曹定奪。前頭魂殿·山陵三年內晝茶禮實果,以幾色幾器進用云。殯殿則供進實果四器,而依聖敎減半,魂殿·山陵三年內實果器數,則乃是八器,此亦依聖敎,一體減半,而諸色實果輪回供進,一如殯殿之例乎?敢稟。傳曰,依爲之。
傳于沈枰曰,明善·明惠兩公主房,以祭祀宮家,近甚疲弊,宜有參酌顧助,錢文各五百兩輸送事,分付該曹。
傳于沈枰曰,國恤三年內各樣祭需,壽進·於義兩宮,例爲擔當,依曾前國恤時例,磨鍊輸送事,分付該曹。
任舜元,以刑曹言啓曰,冬至正使軍官李萬翼,因司憲府啓辭,正使喪事,所當急傳凶報,而任便徐行,過期渡灣辭緣,囚禁推覈矣。卽接典獄署牒呈內,罪人李萬翼,累月滯囚,連處冷地,重得浮脹之症,氣息奄奄,水匙不入口,萬分危重,多般救療,少無差歇云。依例保放救療,何如?傳曰,允。
禮曹參判李寅燁疏曰,伏以,臣之素患痰火之症,越添於頃日試院之役,而奄遭國恤,哀遑奔走,諱痛忍死,逶迤至今。又自薄寒中人,症狀益苦,涔涔床簀,間者,已數日矣。除非謝事就閑,積久始息,則萬無復起爲人之望,而本曹酬應,倍於常時,實非抱疢憂死者之所可叨冒,與其僨誤而獲過,莫如早自乞免之爲愈也。至於金吾兼任,尤有所難冒之嫌,前此屢煩章牘,而見阻喉司,迄玆因仍占據,其爲惶蹙悶迫者,不但爲本職之難堪而已。蓋科囚之中,有與臣爲至親者,旣難參於訊問之坐,且臣外兄判府事臣徐文重,名入於囚人供辭之中。又不可與於〈□〉覈之際,卽今缺一行旣苟簡之歸,此臣之劇被重誅,而決不敢冒當者也。缺具此疏,未缺因政院啓辭,召牌遽降,嚴畏分義,不得不强奮病軀,來伏闕外,而臣之情病,旣如右所陳,何可一日虛帶,而增一日癏闕之罪乎?伏乞聖慈,俯賜諒察,將臣本職,及同義禁之任,夬先遞改,其餘所管諸務,次第倂解,以延殘淺,以安微分,不勝幸甚。臣無任屛營祈懇之至,謹昧死以聞。批答見上以上燼餘
上在昌德宮。停常參·經筵。
下直,密陽府使鄭是先,利川府使朴慶後,梁山郡守權龜老,甑山縣令申汝逑,高靈縣監具文游,彌串僉使睦胤先,祥雲察訪申垕,大同察訪申伯周
慶尙監司書目,金海等官呈,以八月十八日地震,事係變異事。
政院啓曰,大司憲崔奎瑞,持平朴彙登在外,執義李震壽都監進,掌令鄭維漸·李德英,持平權呈辭,連日監察茶時,事甚未安,且監察未署經者,至於十人之多,呈告人員,竝卽牌招察任,何如?傳曰,允。
假注書南夏明改,代以金相元爲之。
知事李玄錫上疏。入啓。答曰,省疏具悉卿懇。卿其安心勿辭,調理察職。
禮曹啓目,更議于病不收議大臣,則行判中樞府事尹趾善以爲,臣病情積久,精神消亡,尋常事爲,尙且矇然,況於朝家典禮,其何能出氣力論列哉?臣僅延一縷,屢煩下詢,而終不能仰對,尤增死罪之至云,上裁,何如?啓姑待收議畢到後,稟處。
府前啓,請李秀儁事。措辭見上請洪旣濟事。措辭見上請吳弼雄·閔重三等事。措辭見上請李喜鼎事。措辭見上新除授司諫金㘽,時在京畿廣州地,請斯速乘馹上來事,下諭。答曰,不允。下諭事,依啓。
禮曹判書徐宗泰辭職上疏。入啓。答曰,省疏具悉。語逼大臣,殊欠和平,良可異也,勿辭行公。
持平權,牌不進,依承傳罷職。
忠淸監司書目,尼山呈,以左贊成尹拯辭職上疏上送事。啓。答曰,省疏具悉卿懇。纔諭至意,復何多誥?亟遵前旨,安心勿辭,亦勿待罪,從速登途,毋孤予望事,回諭。
吏曹啓曰,臺諫有闕,政事,取稟。傳曰,過國忌後爲之。朝報
傳于沈枰曰,國恤三年內,各樣祭需封進,於義·明禮·三宮,例爲擔當,依曾前國恤時例,磨鍊輸送事,分付該曹。
知中樞府事李玄錫疏曰,伏以,臣民無祿,昊天降割,大行大妃,閱歲違豫,奄至昇遐,率土如喪妣之痛,哀慕罔極,窮谷深山之中,莫不奔走悲號,而如臣縷命殘骸,無以自運,前後問安,一未進參,闕外哭班,終莫致身。至於成服之日,則必欲冒死進詣,而旣末由跨鞍馬,又不能坐缺二字臥載擔機,有若死尸舁運者然,或冀其萬一缺數字擡擧之際,已爲昏窒,纔行數十步,喘息欲絶,竟不前進,臣之罪戾,萬隕猶輕。臣之前疏所陳,必削奪罪黜,永爲庶人然後,方可以死得無憾云者,卽臣今玆之情境也。臣不勝號慟隕裂之忱,成服翌日,敢呈一疏,以請譴罰,而喉司,以公除前之故,退却不捧,而繼又伏聞抱病宰臣之未赴哭班者,因臺啓至爲削奪之請,臣以同罪之人,萬無獨免之理,伏枕泯默,煎鬱欲死,迺於公除過後,又此呼籲。缺一行答曰,省疏具悉卿懇。卿其安心勿辭,調理行公。
禮曹判書徐宗泰疏曰,伏以,臣罪名至重,合被罪罰,置身班行,萬無此理,而儀曹除命,迫於北路之行,强顔祗謝,仍而國哀罔極,方在初喪之時,言私章牘,一切停閣,臣之危迫之衷,無以更暴,泯默蹲據,名義都喪。言其情則不得不當事酬酢,而憂蹙惶赧,無一刻之暫安,言其病則不得不扶策奔走,而昏憒澌乏,無一日之不痛,逶迤忍耐,已踰月矣。今則公除已過,始敢畢陳於黈纊之下,益增危懍死罪之至。蓋臣日者受北路掌試之命也,重病未復,形貌幻脫,數月不能飮食,而稍能行動於庭戶,雖有顚仆道路之慮,承事祗赴,分義當然,而臣於疾病之外,區區情事,罪惡自廢,不欲復襲冠紳,齒於平人,別遣試官,任隆選重,惟其不克堪承是懼,本以實非出於無端厭避,而乃敢冒瀆,終蒙恩遞,且自江郊,自力一入城裏,雖其爲由而然,而事涉便私,此專臣之罪也。伊後試官更易,國體傷損,而其端自臣而始,臣於此,實有所不敢安矣。大臣之箚,出於顧惜事體,平心論列,臣固無辭,而乃其罪臣者,不究情實,專出督過之意,臚列狼藉,纖悉無遺,不足則又引所聞而爲證者,持之爲束濕,而其脅勒而迫蹙之,如待胥吏,崇位之地,論人章奏,未聞有如是苛且烈者。臣本孤孱,無足顧藉,此固當然耳,於其截嚴之言,豈有致憾之意,而第其托疾欺慢,規避君命,此是何等負犯,此是何等情狀?至今不伏刑章,雖荷聖朝之寬大,揆以私分,負此罪名,何敢一日抗顔,貽辱淸朝?其在綜覈之政,發此罔赦之罪,流放竄殛,合施典憲,還令往赴,已缺一字事體所宜,又何可一向容覆,維縶驅使,使臣節無所懲礪,國綱益致墜壞乎?箚中所論辭遞試官之人,旣被譴罷,臣特以申被朝命,戴罪還赴之故,姑未與之同科,今則試監已輟矣,罪狀尤大,而獨自晏然,朝家用罰,亦豈有是理也耶?今臣病癈癃醜,心神全喪,螻蟻殘命,朝暮待罪,不待蹈藉,而固已不復有冒進之念,況今缺一行臣非不念,當此哀遑之時,職事之身,分義不敢,而情地萬分益隘,卽以萬被誅戮爲期而已矣。伏乞天地父母,俯察崩迫之懇,削臣職秩,使之不復名留朝籍,重加勘斷以欺罔之律,以嚴國體,不勝幸甚。臣無任震越祈懇之至,謹昧死以聞。答曰,省疏具悉。語逼大臣,殊欠和平,良可異也。勿辭行公,重出
待罪臣尹拯疏曰,伏以,國家不弔,大行坤聖,經年違豫,竟未奏勿藥之慶,臣民喪妣,率土哀恫,草莽賤臣,蒙恩至此,殘喘垂死,人望已絶,末由奔哭,以盡臣子之常節。況春宮邸下,嘗藥焦煎之餘,罹此憂疚,臣名忝宮僚,亦不能致躬於奉慰之後,分義所在,萬殞難贖。頃於史官回還之後,卽宜申籲,而螻蟻微衷,無以上格,疏章之上,輒煩恩數,以此惶恐,不免遷延,逋慢日積,局蹐靡措,前後陳懇,臣情已竭,非敢矯飾,以欺天日,今後罪戾越添,法義至嚴,不敢更以區區情勢,仰浼天聽,只將席藁私次,祗俟誅殛而已。伏乞聖慈,天地父母,特賜哀憐,亟命將臣分外爵秩,一改正而勘臣負犯,以肅憲綱,不勝幸甚。臣無任瞻望天闕惶恐戰灼之至,謹昧死以聞。答曰,省疏具悉卿懇。纔諭至意,復何多誥?卿其亟遵前旨,安心勿辭,亦勿待罪,從速登途,毋孤予望。重出以上燼餘
上在昌德宮。停常參·經筵。
世子宮·嬪宮,藥房問安。答曰,罔極。
藥房啓曰,秋序已深,天氣涼冷,伏未審數日來聖體,若何?春邸兩宮,悲哀中氣候,亦何如?臣等無任憂慮,敢來問安。答曰,知道。無事,世子。嬪宮,姑無傷損矣。
禮曹啓目,觀此弼善李敏英等上疏,則殿下除衰後,春宮僚屬之入直本院,與大朝臣僚之出入闕內,似宜有別,而入侍之服,亦不當與大朝進見之服,定以一例,烏帽·烏帶,揆以從服之義,尤似未安,此節目,命禮官參考典禮,稟旨定奪矣。卒哭前後,宮僚之在直與進見服色,五禮儀,旣無現出之處,乙亥謄錄,又未有遵據之例,當初節目中,不得別爲磨鍊者,實由於此。大抵在下從服,雖是禮節之當然,而禁庭壓尊之義,亦嚴且重,禮典內不爲擧論者,抑有意義於其間,而宮僚之一從大朝臣僚入直時,烏帽·白衣·烏帶之服,則或似不甚窒礙,而至於入侍服色,則未練之前,王世子,方以素冠·白衣·布裹帶臨筵,而入侍宮僚之先服烏帽·烏帶,果涉未安矣。服色變通,事係重難,臣曹不敢以臆見裁定,請議于大臣,稟旨定奪,何如?啓依允。又啓目,議于大臣,則判府事徐文重以爲,講院之官,師·傅·賓客外,講官以下,與翊衛諸臣,便是東宮官屬,自宜有從服之禮,此與大朝臣僚,事體自別,不可徒以壓屈之義,一例變改其服色。至如入侍進講之時,上下異服,尤似未安,而旣不載於五禮儀,有不可以淺見臆說,容易斷定,更令禮官,博考典禮,參酌古事,施行宜當,伏惟上裁。領議政崔錫鼎以爲,春宮進見燕居之服,旣不用五禮儀,改以素冠·素帶,則宮僚之入直與入侍服色,宜有熟講審處云者,疏意固好,而第念宮僚諸臣,雖爲春宮之僚屬,闕內入直時,爲所尊壓屈之義,與他內直之官宜無差別,而至於入侍服色,純用吉服,似爲未安,殿下服盡前,則宮官入侍儲宮時,依例用白袍·烏帽帶,服盡後,則用烏帽帶·淺淡服,恐或得宜。蓋烏帽淺服,雖與春宮冠服不同,旣非純吉之服,且世子接見之所,同在大內不遠之地,揆以天威不違咫尺之義,壓屈一節,有不容全然弁髦故也。然事係禮節變通,令禮官博考稟處,爲宜,伏惟上裁。左議政李世白以爲,以臣淺見,其於禮節變通,誠難容議,而觀此該曹覆啓,則其所謂宮僚之一從大朝臣僚入直時服,則或似不甚窒礙,而至於入侍時,先服烏帽·烏帶,果涉未安云者,似乎得之矣。若其變改節目,惟在該曹參量稟行,伏惟上裁。右議政申琓以爲,今此東宮官屬入直,及入侍服色,有所窒礙,則固當熟講審處,而第念宮僚,雖有從服之禮,入直時,與他臣僚無別者,以其禁直之人,有所壓屈之義也。至於進講時服色,上下有異,誠爲未安,而若以烏帽帶·淺淡服入侍,則固與純用吉服有間,旣不悖從服之禮,亦不失壓屈之義,參以禮法,庶乎得中,而如此禮節之變通,有不敢以臆見斷定,宜令禮官,博考典禮,參酌古今,有所稟處,似爲得當矣,伏惟上裁。行判府事尹趾善,病不收議,領府事南九萬,領敦寧尹趾完,判府事柳尙運,在外不得收議,大臣之意如此,上裁,何如?啓領相獻議,正合予意,而參以禮法,亦似得中,依此施行。
禮曹佐郞兪彦明,在外大臣處,收議後入來。以上朝報
世祖大王忌辰祭齋戒。燼餘
上在昌德宮。停常參·經筵。
禮曹啓目,問議于在外大臣,則領中樞府事南九萬以爲,臣頃自闕外哭班退出,不敢一日遲留於京中,卽尋歸路,方伏松楸之下,而所遭非常,餘悸尙憧憧在心,何敢自同平日,與論於朝家之詢問乎?有問不敢對,又一罪戾,伏地涕泣,只俟鈇鉞之加云。領敦寧府事尹趾完以爲,臣頃見李仁華之疏,其所以專斥臣身者,醜辱孔慘,必欲驅之於罔測之科,可以揣知,自有此事以來,魂悸魄戄,求死不得,今於詢問之下,不敢循例獻議,自同平常之人,伏地惶悚,不知所達云。行判中樞府事柳尙運,病不收議,上裁,何如?啓更往問議,而兩儒臣處,亦爲問議。朝報
世祖大王忌辰。燼餘
上在昌德宮。停常參·經筵。
下直,防垣萬戶吳戒成,山羊會萬戶崔賢,多慶浦萬戶崔潤,豐山萬戶蔡時言,光州牧使洪重夏。
左議政李世白箚子。大槪,妄言有罪,乞賜斥退事。入啓。答曰,省箚具悉卿懇。意外侵斥,不必爲嫌,卿其安心勿辭,從速行公,以副至意。仍傳曰,遣史官傳諭。
都承旨李思永,刑曹參議尹德駿三度呈辭。入啓。遞差。
京畿監司書目,交河縣監柳鳳輝,親病極重,久不遠任,不得已罷黜事。
弼善李敏英,兼弼善閔鎭遠,說書李晩堅上疏。大槪,臣等,於大臣獻議宮僚服色事,猶有所未曉者,乞命禮官,更加博議審處,俾無一毫未盡之患事。入啓。答曰,省疏具悉。疏辭,更令禮官稟處。
左尹宋昌辭職上疏。入啓。答曰,省疏具悉。卿其勿辭察職。
吏曹判書李畬辭職上疏。入啓。答曰,省疏具悉卿懇。卿其勿辭,速出行公,毋曠職務。
刑曹判書金鎭龜上疏。大槪,臣旣待罪殯殿監膳之任,不可仍察刑官,乞令該曹,考例處置事。入啓。答曰,省疏具悉卿懇。疏辭,令該曹稟處。
江原監司書目,平康等官呈,以人命虎囕致死,至於十二人之多,渰死·壓死,亦至三人,事極驚慘事。
開城留守書目,昨年待罪關東時,還上文書,有昏謬做錯之失,亟削臣職,仍治臣罪,以爲不職者之戒事,上疏上送事。啓。答曰,省疏具悉。卿其勿辭察職。
府前啓,請李秀儁事。措辭見上請洪旣濟事。措辭見上請吳弼雄·閔重三等事。措辭見上請李天挺事。措辭見上請李喜鼎事。措辭見上答曰,勿煩。
政院啓曰,禁府罪囚積滯,科獄罪人之不得加刑,亦已久矣。公除之後,已過多日,而尙不開坐,事甚未安,判義禁李畬,知義禁徐宗泰,同義禁李寅燁,俱爲引入,不爲行公,竝卽牌招,使之開坐,何如?傳曰,允。
成均館官員,以知館事意啓曰,每年九月九日,例行儒生科製,而今則方在國恤,卒哭前停止之意,敢啓。傳曰,知道。
政院啓曰,新除授都承旨李墪與右承旨李壄,同生兄弟相避,何以爲之?敢稟。傳曰,右承旨改差。
知義禁徐宗泰,同義禁李寅燁,牌不進。
京畿監司書目,龍仁呈,以大司憲崔奎瑞辭職上疏上送事。啓。答曰,省疏具悉。卿勿過辭,從速上來製進。朝報有政。
吏批,以宋廷奎爲刑曹參議,金致龍爲司成,李墪爲承旨,呂光周爲振威縣令。
徐宗憲,以都摠府言啓曰,都摠管金昌集,除標信,國葬都監坐起進去之意,敢啓。傳曰,知道。
又以兵曹言啓曰,內禁衛將張漢相,病重,不得行公,累次呈狀,宿衛重地,不可等待其差病,今姑改差,何如?傳曰,允。
又以義禁府言啓曰,判義禁臣李畬陳疏,知義禁臣徐宗泰,同義禁臣李寅燁,俱以呈辭,今日堂上不齊,科獄罪人等,不得開坐加刑之意,敢啓。傳曰,知道。
又以兵曹言啓曰,當日坡陵都正槮稱名人,自宣仁門入來,差備門外擊錚,極爲駭愕,令攸司囚禁治罪,同門守門將崔峻碩,常時不能禁斷雜人,以致闌入,亦難免其責,推考,何如?傳曰,允。
又啓曰,卽伏見黃海監〈司〉兪集一啓本,則以平安監司移文,平壤府囚推罪人皇甫丁,擬律以流三千里,道內瓮津縣到配事,啓聞矣。皇甫丁,以其四寸妻,咀呪三寸叔致死,私自酷施淫刑,而畢竟以搆陷自服,則其爲情犯,萬分切痛,雖不可於律外加等,似當遠配,以懲其惡,而平壤之於瓮津,不過數三日程,則以流三千里罪人,定配於道里便近之地,殊非嚴明定配之意。揆以法例,實涉乖當,當該平安監司推考,罪人皇甫丁,更令本道,改定配所,何如?傳曰,允。
尹趾仁啓曰,卽者平安道缺一行未免疎謬之失,推考,何如?傳曰,允。
又啓曰,卽者咸鏡道陳慰箋文來到,而吉州牧使高應文,大殿箋文,及世子宮慰狀中,應書極行之處,皆書於平行,又有一字落書處,其爲不察甚矣,推考,何如?傳曰,允。
又啓曰,今此平安監司李世載,世子宮慰狀之外,別有狀進,有違格例,事極疎謬,平安監司李世載,推考。臣於文書紛沓之中,不能致察,混同入啓,致勤下敎,惶恐待罪。傳曰,依啓。勿待罪。
又以殯殿都監郞廳,以摠護意啓曰,取考戊辰年國恤時謄錄,則梓宮銀釘,加漆十度後,用漆布仍爲加漆矣,今日銀釘加漆,已準十度,漆布用否,宜有定奪之事,敢稟。傳曰,依前用漆布。
有政。吏批,判書李畬陳疏,參判趙泰采進,參議李健命病,右承旨李壄進。
吏批啓曰,判書李畬陳疏,參議李健命病不來,小臣獨政未安,何以爲之?敢稟。傳曰,仍爲之。
以姜履相爲持平,金致龍爲司成,林世儉爲振威縣令,洪大猷爲監察,李行道爲典籍,李墪爲都承旨,宋廷奎爲刑曹參議,李萬亨爲海州牧使,金尙鉉爲交河縣監。尹弘离·尹攸期單付兼持平,李龜齡·丁道復單付兼監察,南夏明單付成均學正,洪重休單付承文著作,李震葉單付校書博士。
兵批,判書金構進,參判李基夏病,參議李國芳病,參知洪受疇進,右副承旨徐宗憲進。以張孝源爲訓鍊僉正,張成漢爲慶州營將,趙汝興爲阿山萬戶,金鼎九爲撫夷萬戶,金震昌爲玉浦萬戶,石柱漢爲西平萬戶,金重元爲內禁衛將。尹弘离單付副司果,金相元單付副司正。
以備忘記,傳于尹趾仁曰,缺數字弓矢,防垣萬戶吳戒成,豐山萬戶蔡時言,山羊島萬戶崔賢等處給送。
吏批啓曰,卽接司䆃寺牒報,則僉正李寅爀,身病甚重,不得察任云,改差,何如?傳曰,允。
左議政李世白箚曰,伏以,臣昨伏見禮曹判書徐宗泰之疏,盛氣張皇,極意侵詆,臣誠且駴且愧,繼之以慨然也。惟彼北路之役,雖日易十人,本不係於臣身利害,則其於臣心,有何平不平之可論,而今乃疑之太過,怒之太深,責人之薄於待己,而己加於人者,反又有甚焉者。凡人乘忿之言,類多失中,則其言之如此,亦何足怪也?第觀宗泰前後之事,多與平日所爲,不相類,抑無乃欲因此生一一節拍,爲決其去就之資耶?夫人臣進退,自有其義,不必如此而後,必行己志,況以今日臣子若喪妣之痛,旣受敦匠撰冊之命,而以其怒臣之故,若是其恝然,則未知於道理,果何如也。臣如欲更事論此,則豈無一二可言,而與之相較?非臣本心,惟當以妄言之咎,自引此而已,顧臣無似,謬忝董率百僚之地,略據所聞實狀,只欲稍存國體,而反使國體壞缺一行回至今,又値此國家不幸,猥叨摠護之任,惟思自盡其分義,不欲以陳乞文字,輒混於山陵未畢之前,今忽遭噴薄至此,亦不容全沒廉義,晏然自在,不得不冒昧塵瀆,尤增戰越,不知所措。伏乞聖明,特垂昭鑑,亟許斥退,以尊朝廷,不勝幸甚。取進止。批答見上
吏曹判書李畬疏曰,伏以,臣之叨冒銓任,殆將一歲,始焉迫於嚴命,抑情冒出,只以一經大政爲限,旣經之後,旋叨內局之任,提檢醫藥,臣旣以坤聖未寧,自鄕入京,欲以此粗效臣子之誠,不敢自顧,冒沒累朔,及被金吾之命矣。臣極知因仍踰濫,心迹益乖,非可一日苟承,而身旣在朝,遁避無路,且念卽今此任,人不樂就,目今重囚滿獄,了當無期,心竊慨然,又欲擔任此事,頻數開坐,速得完結,庶爲一分報效之圖,而間遭狼狽,行公無期,終歸遷就,前後兩兼,只爲臣自諉苟蹲之資,而一無裨益,適成罪戾,至於再經大政,則俗所謂銓長瓜期滿也。以臣情事,以臣蹤迹,當此職責,因循不已,以至於此,臣雖自謂不出於貪冒榮利,而人誰信之?士夫廉義,關係不輕,不獨爲其一身之事,到此地頭,不惟臣不容仍復逶迤以羞搢紳,亦在聖朝所以使臣,不宜一向强迫,使全沒廉恥之防也。政後呈告,因爲例規,而臣情實,斷無復出之理,庶幾聖明,有以下燭,而這丁如喪之痛,號隕罔極,不敢曠次例告,亦未滿限,蒼黃供職。今若托以已出,晏然仍冒,則四方聞者,其將謂臣何如,其將謂朝廷何如哉?加之聞見寡陋,知識昏淺,前後注擬,率多謬錯,重則發於章劾,輕則騰於頰舌,臣每上念主恩,下顧父戒,中夜怵惕,罪倍他人,惟有速解匪據,或可自贖於未死之前,臣之情地,其亦慽矣。缺一行曲加寬貰,臣益增惶懼,不敢以倖免自幸,而終缺一字衷曲,且身以瑣力殘骸,輒排重委,左右接應,決知不堪,而辭不獲免,黽勉承命,姑限其筋力,期在顚仆矣。國哀以後,帶痛奔走,又於再昨,適仍私慽,乘曉出動,重致感傷,寒掉如瘧,百節俱疼,頃刻之間,昏倒無省,經宵僅定,而五火鬱塞,頭痛如破,胸膈痞悶,呼吸短急,委身牀褥,作一僵尸。適於此際,以金吾廢坐,牌召促出,而氣息頓逼,旣不能起身趨命,精神迷亂,又未以草章請譴,罪極傲慢,萬戮猶輕,因念臣情迹之外,病狀如此,積傷所發,難望痊可,筋力盡於此矣。誠恐溘死旅邸,永爲負罪之鬼,臣軀命至微,亦不自惜,而所帶諸任,皆係緊重,最是王府詰囚,難復自力,一任曠廢,宜無此理,惠廳兼管賑事,當此艱歉,豈容虛帶?至於誌文之撰,揆以才分,揆以事面,本無可堪之望,而文字構思,尤非病中所能,因一賤臣,稽誤國事,種種至此,懍懼之極,恨不速滅而無知也。伏願聖明,俯加哀憐,亟遞臣本兼諸職,及誌文撰述之任,以重國事,仍治臣違逋之罪,以嚴朝綱,不勝幸甚。且臣於宗社告文祭官事,亦有所不敢自安者,祭員差出,雖因曹例,在於僚席,而臣爲一曹之長,凡事皆當任之,旣有失誤,則理難獨免於郵罰,而問備之命,只及於佐貳,臣尤悚恧,無以自容。伏願聖明,竝勘臣罪,以彰失職之咎焉。臣無任戰恐懇禱之至,謹昧死以聞。批答見上
大司憲崔奎瑞疏曰,伏以,臣於日昨,冒死自列,豈有得逭刑章之望,而聖批溫諄,諭令安心上來,臣於是,且感且懼,氷炭交積,不知所以自措也。臣所帶職名,自古未有,身入臺議,而仍據臺次者,早晩朝家,當有處分,誠不敢缺一行盡力於文字,則尤爲臣莫大之罪,不得不更有陳暴。伏念臣以不肖無狀,受國厚恩,致位卿班,而身居畿服不遠之地,頃當大行王妃,經年違豫,藥廳累設之時,終不得一參於起居之列,以申臣子區區之義,而奄遭罔極之痛,臣於是,尙可以盡誠於終事,追補於前愆者,則雖負土築杵,亦不敢辭,況此文字撰述,其任甚選者哉。只緣臣素無文藻,旣已不敢當詞垣之任,則此爲何等文字,而敢於冒承哉?曾在丙子嘉禮時,適差敎命文書寫官,以筆畫之麤拙,終至力辭,改換他人,比之今日,其事體之輕重,爲任之緊歇,尤豈不相懸哉?自古人臣,於其力之所不能堪,雖尋常職事,亦有抵死而不敢冒受者,況此摹德記行,一有不審,則其罪當與天壤而無極者哉?臣於下來之後,臣母又爲微寒所中,展轉添感,氣息綿綿之中,咳嗽益重,一呼吸之順度,心神稍定,一喘息之急促,擧家驚惶,此非人子暫離跬步之時,而犯分違命,至於如此,畏懼積中,五內交爽,忽忽如狂癡喪性之人,其於救護之節,亦不得安心而專意,臣之情事,其亦急矣。伏乞聖明,俯賜哀憐,亟削臣職,仍以諡冊文製述官,移畀可堪之人,使大事無顚倒之患,而臣亦蒙孝理之恩,得以自盡於人子之心,公私不勝祈祝。臣無任惶怖煎灼之至,謹昧死以聞。批答見上
左尹宋昌疏曰,伏以,臣疾病沈痼,情勢亦蹙,除命之下,久稽祗肅,徊徨怵惕,不知所出,陳章丐乞,計非獲已,而見阻喉司,未得上徹。不意臣民無祿,坤馭賓天,當此上下哀遑之日,旣不敢復以病狀,仰瀆宸嚴,而虛帶職名,引日蟄伏,亦有所不敢,日昨扶曳冒出,只爲一謝恩命,仍參公除奉慰之班,少伸臣子分義,而念臣情勢,決無仍因供仕之望,且素患內傷之症,添劇於累日勞動之餘,咳喘極盛,飮啖專却,貼身牀席,若將垂盡,不得不冒死仰籲。伏乞聖慈,遞臣。缺數行批答見上
弼善李敏英等疏曰,伏以,臣等昨以宮僚服色事,敢陳一疏,仰請變通矣,及伏見該曹覆啓,大臣獻議,則前儀註外,別無變改之節,只合於殿下服盡後,入侍東宮時,着淺淡服烏帽·烏帶。臣等所當遵奉之不暇,而第以臣等愚意,猶有所未盡曉者,復此申浼於天聽焉。臣等竊詳,大臣之意,槪以壓屈爲重,此固然矣。第念王世子之於大行王妃,爲之服朞,而不敢終三年。進見大殿時,以素袍而不敢服衰麻者,已是壓屈之大者,則爲世子僚屬者,只宜從世子壓屈之服而已,豈必於壓屈之中,又爲壓屈,然後方可爲參酌得中之道耶?夫設春坊置僚屬,輪日直宿,俾不與於大朝公會者,皆所以爲世子也。今世子則深居大內,日侍天顔,而猶且素冠·素服,不忍卽吉,宮僚則乃反烏帽·烏帶於入直及入侍時,上下異服,儀章不齊,宮僚壓屈之義,反有加於世子,此豈人情天理所當然者耶?臣等又按,晉武帝泰始十年,楊王后崩,旣葬,帝及群臣,除喪卽吉,博士陳逵,議以爲,皇太子宜終服,尙書杜預,請缺一行卽太子倚廬之所也。以此觀之,則自古僚屬之服色,必從東宮者,灼然甚明,彼以權制除服之世,其嚴於從服之義,猶尙如此,況我朝,喪制近古,卽今東宮進見之服,又改黑而從素,則尤可謂得禮之正,而獨令宮僚,以烏帽·烏帶,入直與入侍者,抑何義耶?當初臣等陳疏,大臣之獻議,皆出一時意見,未有明文之可據,及得此說之後,往質于大臣,則大臣亦謂,此果爲今日之證援,恨不早見於未獻議之前。夫參以情理,而旣如彼,質之古事,而又如此,則今日東宮服色,其不可襲謬不改也,決矣。伏乞聖明,申明禮官,博訪廣議,使之可行於一時,爲法於後來,俾無一毫未盡之患,千萬幸甚。臣等無任惶悚震越之至,謹昧死以聞。批答見上
刑曹判書金鎭龜疏曰,伏以,昊天不祚,坤殿昇遐〈?〉靈,普同哀隕,臣於此際,待罪都監之任,懼無以稱效,以負臣子自盡之誠也。抑臣有不可不仰陳者,今以監視朝夕奠膳爲任,而所忝本職,乃刑殺衙門也,臣欲竝行其事,則非所蠲潔祗戒,以奉殯殿之道也,在前竝受此兩任,如臣今日者,輒辭其本職,而朝家,亦皆允之矣。公除之前,不敢煩請,昨仍囚繫之類,久稽照勘,不得不一二赴坐,而若其察務,則實不任臣心之所敢安也。伏乞聖明,下臣此章於該曹,考例以處,不勝幸甚。臣無任屛營隕越之至,謹昧死以聞。批答見上以上燼餘
上在昌德宮。停常參·經筵。
下直,鐵串僉使李敦五。
正言尹憲柱啓曰,臣冥摘世路,言議狂愚,累玷言地,輒取顚沛,曾於夏間,諸臺之以李益壽事,引避退待也,臣卒當處置,有所立落矣。因此一事,僇辱隨至,情勢難安,尋單引入,而喉司不諒,辭單未徹,每因他臺之處置,混請出牌,臣雖分義是懼,不得不黽勉祗詣,而伊時本府,方有城上所,則傳啓與處置,固宜付之於城上所,非臣所可替當,故承牌而進,詣臺而還者,事勢則然,而伊時儒臣,斥之以空往空來,不啻數四,如許臺體,曾所未聞,臣實未曉其意之所在也。豈臣之避辭,若循例處置,則亦難置之落科,故別出意見,抑勒捃摭,必欲以凌轢詬罵,爲快耶?至於權詹之啓,歷擧近日停啓臺官,至比於丁道徽等一律,而臣名亦在其中,臣於此,有不敢泯默者。蓋當初金吾堂上請罷之啓,雖是事體之不可已,前旣屢啓,被論諸臣,又遞其職,則固不當一向爭執,故臣一番連啓之後,以當停之意,書問於發論諸臺,則答以量處云,故臣果停之,其時委折,備悉於臣之前日避辭,業已聖鑑之所俯燭矣。詹亦豈不知,而不揆是非之如何,混斥以擅停者,抑何故歟?如使詹,不知而爲此論,則是矇矓也,知而爲之,則終不免爲黯黮之歸矣,無乃急於排擊,不暇斟量而然耶?且其取諛二字,士夫醜行,而詹乃勒加於人,不少顧藉,何其言之麤悖,一至此哉?凡臺閣之啓,有發而有停,終古然矣。信如詹言,則末梢停論之人,俱不免於此等題目,而一發之啓,終無可停之日耶?似此汚蠛之言,誠可笑而不足怒也。然被人醜辱,前後再至,則其何可忍詬耐恥,復入臺省,重貽淸朝之羞乎?且臣情勢之外,臣之老母,八耋殘齡,重患毒痁,浹月彌留,症情危劇,臣以單獨一身,不忍暫時離違,旣不得趨參於公除陪哭之列,又未卽祗謝恩〈之〉命,分義掃地,罪戾益增。以此以彼,俱難一刻仍冒於臺次。請命遞斥臣職。答曰,勿辭。退待物論。
吏曹啓曰,承旨有闕,政事,取稟。傳曰,明日爲之。
京畿監司書目,楊根呈,以李信哲等,爲虎囕死事。
大司諫宋相琦三度呈辭。入啓。遞差。
判尹姜鋧辭職上疏。入啓。答曰,省疏具悉卿懇。卿其勿辭,安心往來焉。
副應敎李晚成辭職上疏。入啓。答曰,省疏具悉。爾其勿辭,從速察職。
都承旨李墪上疏。大槪,臣曾忝是任,旣負失職之罪,幸逭刑章,方切悚懍,今不可厭然自掩,復當保護之地。且臣卽今病情,尤無以自力承當於夙夜之任,乞賜遞改,以幸公私事。入啓。答曰,省疏具悉。卿其勿辭,從速察職。
同副承旨尹趾仁上疏。大槪,臣卽伏見諫臣避辭,其所怒臣而斥臣者,實非尋常,顧臣情勢,決不可冒居於近密之地。玆敢冒陳危悃,徑出直廬,伏乞聖明,亟命遞斥臣職名,以安愚分事。入啓。答曰,省疏具悉。爾其勿辭察職。
傳曰,大臣·備局堂上引見。引見時,判義禁李畬,知義禁徐宗泰,同義禁李寅燁,推考,牌招察任事,榻前下敎。
假注書金相元改,代以吳命禧爲之。
左副承旨任舜元,牌不進,依承傳罷〈職〉傳旨。傳曰,只推勿罷。
判義禁李畬,知義禁徐宗泰,同義禁李寅燁,牌不進。朝報
入侍時,兵曹判書金構所啓,國恤卒哭前,凡課試等事,例皆停廢,而至於祿取才,異於他課試,不過坐起之類,與肄習無異,而必經取才,然後方可付祿,諸醫官所望,只是取才付祿,而不得爲之,故渠輩極以爲悶,譯官·律官等亦然,祿取才則似無不可爲之事,而事係前例之變通,祿試,雖當國恤之時,設行似乎無妨矣。上曰,依爲之。譯錄
又所啓,訓鍊都監軍士,則長在輦下,故不廢鍊習,而至於禁衛軍,則每三年一次上番,習操稀闊,全昧坐作之節,其在戎政,已極疎虞,而國恤卒哭前,又廢習陣及私習,替番下去之後,過三四年更爲上番,則其間不爲操鍊,將至七八年矣。事係軍政,異於他餘課試,而曾前,亦有卒哭啓達私習之時,亦令將官,出往郊外私習,未知何如。上曰,禁衛·御營軍,皆已鄕兵,全昧鍊習,殊甚疎虞,一體私習之意,分付,可也。
入侍時,領議政崔錫鼎所啓,臣伏見東萊府使金德基狀啓,則倭館修改之後,別差倭二名,稱以守護,以六名,分三番出來,而自彼中給祿云云,其情狀極可駭異矣。從前例有守館倭一人,則足以守護館,今此差送別倭,事甚不當,交隣之道,宜以謹守條例爲主,何可創開無前之事乎?且旣入吾土,而自彼國給料云者,其言亦涉巧詐,任譯處,嚴責峻防之意,分付,何如?上曰,此乃無前之事,極爲狡詐,使之嚴責峻防,可也。
傳于尹趾仁曰,初喪銘旌,篆畫頗細,字樣且小,金色亦未光潤,與前所見有異,前頭改銘旌時,自都監申飭,而以墨寫篆一字於他紙,御覽後,以爲正書之地。
傳于尹趾仁曰,椑漆準度後,當以御筆寫上字,言于都監,而此是特敎,後勿援例。
沈枰啓曰,同副承旨尹趾仁,因諫臣避辭,陳疏出去矣。疏批已下,卽爲牌招察任,何如?傳曰,允。
尹趾仁,以魂殿都監郞廳,以摠護使意啓曰,二房郞廳戶曹佐郞林世儉,除授外任,其代,以司僕主簿崔昌演差下,使之察任,而本都監則事役不多,郞廳雖或遷動,猶無所妨,至於山陵·國葬兩都監,則郞廳爲任甚緊,始役之後,頻數遷動,代以生手,則事涉可慮。自今以後,兩都監各房郞廳,未畢役之前,則京職外,姑勿以外任遷轉,俾專所掌工役事,分付該曹,何如?傳曰,允。
尹趾仁,以義禁府言啓曰,以京畿監司狀啓,刑曹粘目,加平前縣監趙得重,移本府處置事,允下矣。趙得重,方待命於本府,卽爲拿囚之意,敢啓。傳曰,知道。
徐宗憲,以備邊司言啓曰,本司武郞廳副司果鄭恪,奔走勤仕,已滿十五朔,依例陞敍,或守令除授事,奉承傳施行,何如?傳曰,允。
徐宗憲啓曰,臺諫出仕事,命下矣。今已夜深,明日待開門,牌招之意,敢啓。傳曰,知道。
李墪疏曰,伏以,臣於春夏間,忝叨是任,侍藥藥房,積有月矣,畢竟未奏藥石之效,奄遭坤崩之痛,卽無論臣子悲隕罔極之情,而其失職無狀之罪,固難逃矣,而諸醫俱被譴罰,臣獨尙逭刑章,揆諸王法,已失輕重,而其在私義,尤極悚慄,雖荷聖明曲加包容,而不敢仰恃寬恩,厭然復入於保護之地則決矣。且臣年旣向耄,病又塡髓,筋力精神,有同篤老之人,最是眼視全昏,而不辨細字,聽官殆廢,而尤艱酬酢,似此症樣,猝難醫治,雖尋常職事,亦無以自力,而況此夙夜之任,爲責緊重,元非苟然充位之地,其不可不自量力,淟涊承當者,又已決矣。玆冒萬死,悉暴情勢病狀,伏乞聖慈,特垂矜諒,亟命遞改臣所授職名,以嚴公法,以安私分,千萬幸甚。臣無任屛營祈懇之至,謹昧死以聞。批答見上
同副承旨尹趾仁上疏,伏以,臣卽伏見正言尹憲柱避辭,擧臣在玉堂時請遞之箚,怒意未殺,遣辭太深,臣不勝訝惑焉。大凡臺閣之規,城上所固當處置,而城上所有故,則他臺例爲傳啓矣。伊時憲柱,累度承牌,空進空退,其在臺體,殊涉苟且,豈可以非城上所,而能免其責也耶?此臣所以竝請遞差,而今者憲柱,欲以其失,專歸於城上所,而己無預焉,何其不思之甚也?又以當出而見落,齗齗恨臣,至於捃摭詬罵等語,尤非臣意慮之所及,而其所怒臣缺一行聖明,亟命鐫遞臣職名,以安愚分,千萬幸甚。臣無任惶媿屛營之至,謹昧死以聞。批答見上
漢城判尹姜鋧疏曰,伏以,臣之父母丘墓,各在於公州·溫陽等地,而連因事故,未得省掃,累年于玆矣。秋初乞暇,獲蒙恩由,而適値陵行定日,議藥設廳,未卽辭陛,以至于今日,而臣民不祿,聖母禮陟,因山未完,率土哀遑,此際展掃之請,同是公法私分之所不敢,而顧念臣,方差使价之任,已迫出疆之期,臣若分義是懼,煩曝是懼,終未得一瞻先壟,而仍作異域之行,則霜露之感,無以少伸,區區危悃,不得不冒死哀籲。且念臣所帶之職,本非閑慢,雖於無事之時,尙不宜仍帶遠出,而況今値此國哀,大役傍午,整斯民丁,修治道路,俱係萬分緊慮,此時首席,不宜暫曠,而卽今僚員,亦且不齊,尤無推移之路。伏乞聖明,將臣職名,亟賜恩遞,俾伸至情,無曠職事,公私幸甚。不勝戰慄祈懇之至,謹昧死以聞。批答見上
副應敎李晚成疏曰,伏以,臣向因情地危迫,屢犯違逋之誅,聖度如天,輒加容貸,坐罷未幾,恩敍旋下,繼以有北幕之命,臣銜恩畏義,竭蹶趨謝,行欲俶裝赴任矣,遽聞廟堂,新定條令,在臣私情,大有窒礙,方在痛迫憫蹙之中矣。幸蒙聖明,曲賜軫察,卽許遞改,臣感戴體下之德,祗期殞結之報,不意玉署新除,又及此際,臣誠惝怳驚惕,莫知措躬之所。顧玆東壁,地望尤別,歷數前後,膺是選者,類皆一時之名勝,以臣滓穢之蹤,何敢忝塵於其間哉?且臣於頃日宰臣之疏,實有所慙恧而不安者。玆事委折,臣亦略具於前疏,臣未知日久錯記者,果誰當之,而呼呶較爭?已非士夫之美行,況堂郞缺一行境哉,誠無顔面可以復廁周行,重貽淸朝之羞,況臣曾以芸閣兼任,病未進參於殿最之坐,旣居中考矣,開坼遲時,遽被陞遷,論以勿敍右職之例,其不可冒居也,決矣。臣之情勢,萬萬臲卼,當此聖妃新喪,百僚哀遑之日,敢以微懇,猥瀆宸嚴,臣之罪戾,益無所逃。伏乞聖慈,特垂矜諒,亟命鐫遞臣職名,以安私分,不勝幸甚。臣無任屛營祈懇之至,謹昧死以聞。批答見上
巳時,上御時敏堂。大臣·備局堂上引見,入侍,領議政崔錫鼎,右議政申琓,兵曹判書金構,戶曹判書金昌集,兵曹參判李基夏,右副承旨徐宗憲,掌令鄭維漸,獻納朴泰恒,應敎李徵龜,記事官朴熙晉,假注書金始煥,記注官權聖大,記注官柳百乘。崔錫鼎進曰,近日秋寒,朝晝異候,聖體,若何?上曰,無事矣。錫鼎曰,別無大段定奪事,而賓廳日次,久未行,故敢請入侍矣。黃海監司量田啓本,自戶曹,今始移送廟堂矣。康翎·甕津·殷栗等三邑,今已行量,其他諸邑,未及爲之,而以三邑新結,比較於舊結,則陳起竝或爲四五結,或爲三四結,而新起不過一結,此乃新創之法,故民間缺數行臣等自外商量,則或以爲,旣已量田減結均賦則缺數字怨,或以爲結數雖多,降等出賦,則民役頗舒,或以爲缺數字已打量,不須卽行,諸邑畢量後,一齊出賦,爲宜云。降等出賦之說,儘好,而第三四等,則次次當降,而至於六等,則無可降之道,此似難行,旣已打量,則亦不當姑置新結。因用舊結,臣意則以爲,減結出賦,似爲均一。且本道監司啓本中,亦以爲,或以二結減,作一結,或以一結半,爲一結,則民心可以鎭定云。臣與僚相及諸宰,旣已熟講,而入侍大臣諸臣處,更缺一字下詢,如何?上曰,以此陳達,可也。申琓曰,量田則均賦之意,而末世人心澆漓,小民則雖以爲便,而豪猾之輩,則慮其隱卜之現露,胥動怨言,況値年凶,不當仍行,已打量之邑則豈已?量出之後,當用新結,而降等出賦,亦爲所妨礙之處,減結出賦,似乎得宜,監司之意,亦以此爲便云矣。金構曰,今此量田,創出新法,故小民,或慮賦役之倍重,不無怨苦,而守令則亦多以爲便者矣。分等,卽高下土品之政,因其肥瘠,定其等第,自有一定之品,不可任意移易。臣意以爲,減數出賦,爲便宜,蓋上之人,因一時豐凶,加減出賦,未爲不可,所收旣減,則民之蒙惠與減等,無異矣。金昌集曰,臣意則初以降等爲便,而至於缺數字則更無可減之道,勢將減結出役,而但以本道年凶之故,旣停量役,諸邑未及畢量之前,只於三邑,先用新結,似有不均之歎,而若以民心鎭定之道言之,則爲先出役,亦無不可矣。李基夏曰,頃於賓廳之會,得聞趙泰采之言,自關西上來時,聞其量田之說,則民情極爲騷擾云,已量三邑,雖爲減結出賦,而未量諸邑,今姑停止,以爲鎭定民心之地,得宜矣。錫鼎曰,三邑新結,姑不行用,道內量田畢爲後,一齊缺數字亦似得宜,而第民情,不知朝家處分之如何,若以缺四字出賦爲慮,則不如速行減結之令,以定人心也。且缺數行可徐議,姑令依前勿爲出站,爲宜,且減結之數,若以二結,減爲一結之役,則太歇,以一結半,爲一結之役,則似爲得中,以此參酌減定,爲宜云。金構曰,新得之結,不卽行用,而以舊結出賦,則所得加數之新結,將何以處之乎?爲先行用,勢不可已矣。崔錫鼎曰,且三邑中土瘠之處,間年耕食者,隨起隨稅一款,亦載於道臣狀聞中,此亦依此爲之矣。上曰,三邑則因用新量,而以減結出賦等事,依所達施行,其餘則待年豐爲之,可也。出擧行條崔錫鼎曰,明年年事,雖不缺數字若免缺世,則豈可遽停打量耶?兪集一瓜期,則旣已差退,而使臣之道,久任責成,然後庶有其效,若變通仍兼牧使,以爲挈眷之地,則監司,當以久留爲心,必着力於職事,道內民心,亦知朝家設施,專在於久任,而收殺量田也。且聞海營物力,亦足以設兼牧使云,若果變通差出,缺數字久任方伯,則藩臬,自此亦重矣。上曰,右相之意,如何,申琓進曰,若任二周年,則當設兼牧使之議,果有之,而似難猝行,未知如何。久任責成之道,若定二周年,則形勢似無妨矣。上曰,兼牧使,無妨礙事耶?崔錫鼎曰,臣曾於待罪延安府時,以隣邑之故,詳知海邑形勢,自知管餉之後,物力頗優矣。今番臣以私書,問於海伯,則以雖使挈眷,衙舍及物力,足以相容,似無難事云。且先正臣李文成公,亦有八道方伯,限二周年似好之論矣。金構曰,臣亦曾待罪海西矣。物力形勢,非如湖西殘薄之比,而亦不至甚饒,雖以古事言之,兩南則或有挈眷之時,或除挈眷之時,而海西則初見先生案,國朝以來,曾無兼牧使挈眷時,如欲責成,則只久任,可也。先輩或云,監司乃風憲之任,出巡而觀風察俗後卽還朝,亦一道,若令挈眷,則不無妨礙事云矣,今若設爲兼牧使,則多有講究事,可成規模矣,若爲量田,而久任則可矣,而厥後仍襲爲之,未知如何。只在其人治績之如何,豈缺數行而其他挈眷之妨礙與否,有不敢知矣。李基夏曰,小臣則曾不見海州,故物力如何,及凡干形止,不得詳知,今難臆度仰達,而大抵遞任頻數,故軍政疎闊,設施未究,今若挈眷而久留,則事務有成就之效矣。崔錫鼎曰,聞其形勢,則將官輩止接之處有之,衙屬可以推移容入云矣,諸臣之意,亦不免參差,而無已則只行於量田畢役間,亦可矣。金昌集曰,若永爲定式則或可,而只爲一時量田事而變通,則恐不便矣。金構曰,自此朝家商確分付,則可矣,而便否,不當問於本道也。上曰,兼牧使形勢便否,今難詳知,若永爲定式,則可也,而不當只爲量田而變通,更爲詳議後稟定,可也。
金昌集曰,前日承旨徐宗憲,以兩西及江原道分災許給事,陳達矣。今年諸道水災,雖有輕重之別,間被其害,故年分事目,商確磨鍊,許給各樣全災分災,則專不擧論,而至於畿甸,本來瘠薄,偏被水旱之災,以此特給分災矣。自前分災,元無實惠,今年則所給全災,比前自別,雖不給分災,民可蒙惠,而承旨旣有所達,下詢大臣而處之,如何?崔錫鼎曰,給分災,不爲不好,而守令不善奉行,虛實相蒙,民未蒙實惠。且今年農事,不至全然失稔,而全災許給之條,比常年有加,分數災,不當許給,故以此商議定奪。左相亦曰,當初以給分災,爲不可矣,曾前或因臺臣陳達,年分一事,有屬屬變改之擧,此亦未安,朝家若欲軫恤還上及身役,量宜蠲減,則似可爲實惠矣。徐宗憲曰,分災之給,誠不無虛實相蒙之患,而外方,例有年條比較之事,許給全災,雖有加數,若不給分災,則年分磨勘時,其所給災,必難從優,民不得蒙被實惠,故臣曾有所達,必欲許給分災者,蓋以此也。上曰,旣給全災,軫恤民隱,亦有他道分災之給,未爲實惠,依大臣所達,施行,可也。出擧行條
崔錫鼎曰,臣見東萊府使金德基狀啓,則倭館修改之後,別差倭二名,稱以守護,缺數行倭,事甚不當,交隣之道,宜以謹守條例爲主,何可創開無前之事乎?且旣入吾土,而自彼國給料云者,其言亦涉狡詐,任譯處,嚴責峻防之意,申飭,何如?上曰,此乃無前之事,極爲狡詐,使之嚴飭峻防,可也。重出,出擧行條
崔錫鼎曰,使行路費,諸道則依例備送,畿·湖則自大同計給米穀,而告訃使行期急遽,兩南路費之代,自大同,上使·書狀處,差等題給,已有前規矣。今亦依此爲之,何如?上曰,日子已迫,自大同題給,可也。出擧行條
崔錫鼎曰,暗行御使抄啓中,洪重夏爲外任,南迪明遭父喪,當加抄以啓乎?上曰,數人加抄以啓,可也。崔錫鼎曰,然則單子還下,如何?海防事節目單子,玆以書來矣,小宦,取納於榻前。錫鼎曰,節目,隨所思書納,而自上睿覽後,如有闕漏條件,則或賜添入,似好矣。西關則異於他道,御史潛行時,遍見海防,還歸時則依常例,使之直爲上來,似好矣。上曰,唯。
崔錫鼎曰,以翰薦事,差出別兼春秋,已久矣。今聞閔鎭遠之言,上下番入直,然後可行薦事,而權尙游,以玉堂入直,無他推移之員云。今番則事異常規,使一員獨爲入直,晝則入直玉堂之員,往會議薦,恐無不可,使之依此速行薦事,何如?上曰,依爲之。
崔錫鼎曰,永宗及江都,有待變船,以備不虞,自前諸宮家,勿爲收稅事,定奪施行矣。卽見內需司手本,則待變船,亦入於宮家收稅中,此則異於他船,不可混同侵責,且一處收稅,則諸宮,亦將爲收稅之事,依前定奪,勿爲收稅,宜當,故敢此仰達。上曰,待變船則勿爲收稅,可也。出擧行條
崔錫鼎曰,備邊司船隻,上來陽川項時,橫掛於水淺處,堀浦然後當流下,而可堀處,當犯淑嬪房田畓,故不得堀云,秋收後堀浦流下之意,缺數行院,有海衣申飭之事,而厥後所納,亦不精好,故敢此仰達。大凡海衣浮取時,張薄然後,色靑味好,而進上海衣,旣長且廣,張葉亦厚,故浮出之時,每拘於此,致有不精之弊,減其長廣,且令張薄,則色味可以精好,故詢問於兩南所産處,皆以爲如此,諸提調,皆欲變通而未果矣。厚與長廣旣減,則貼數當倍加,而無斤兩全數,則後或不無貼數不減,而長廣如前之弊,長廣斤兩,磨鍊定式,分付兩南,似爲得宜。卽今海衣,新産不遠,故敢此仰稟。上曰,依爲之。酌定斤數,俾無濫捧之弊,可也。出擧條
金構曰,訓鍊都監軍士,則長在輦下,故不廢鍊習,而至於禁衛軍,則每三年一次上番,習操稀闊,全昧坐作之節,其在軍政,已極疎虞,而國恤卒哭前,又廢習陣及私習,替番下去之後,過三四年,更爲上番,則其間不能操鍊,將至七八年矣。事係軍政,異於他餘課試,而曾前亦有卒哭前啓達私習之時,亦令將官,出往郊外私習,未知何如。上曰,禁衛·御營軍,皆以鄕兵,全廢鍊習,殊甚疎虞,一體私習之意分付,可也。出擧行條
金昌集曰,本曹大小好紙及白綿紙,分定於各邑,故多有稱冤。金鎭龜,曾任本曹時,以此陳達,各樣紙價,添給一斗矣。近來紙貢物主人等,來訴以爲,各樣紙價,皆爲添給,而禮段白綿紙,獨無添給之事,殊涉冤悶云。各樣紙價,旣已添給一斗,則今此禮段白綿紙,亦當一體添給矣。上曰,一體添給,可也。出擧行條
金構曰,昌原府使朴宗發,移拜營將矣。今見慶尙監司狀啓,則以宗發善治,請仍任矣。昔漢宣帝,治郡時,治郡高第者,增秩,賜金璽書褒美,後世則善賑外,無此例,只從前守令仍任,不過當品移拜之類,至於陞擢之人,曾無仍任之例,宗發,若無善治之才,亦何至於陞擢乎?營將爲任,以缺數行緊則加資陞遷後,稱以不緊,狀請仍任,事體未安,聞吏曹姑未回啓云,勿爲仍任,似爲得宜矣。敢此仰達。上曰,孝廟朝,營將設立之意甚重,今者移拜營將,亦是奬擢之意,勿爲仍任,可也。出擧行條
崔錫鼎曰,諸臣御前進見服色,大司成金鎭圭,有疏論之事矣,雖曰從上服,豈無參酌之道乎?自上服盡後,則卽漸吉服,而群下則本是重制,進見時服吉,心豈安乎?此非五禮儀所載,庚子後一時定制,泛然以從上服,而卒哭前,以吉服入侍,似爲未安,闕內入直,旣着淺淡服,則入侍時,亦以淺淡服,未知如何。臣意如此,故敢達。申琓曰,人情之安,卽合於禮,出外則服衰,而入侍時吉服,於人情,實未安,淺淡服,似爲得中,卒哭後,則自有變節矣。上曰,庚子·乙亥·庚申年,有已行之事,到今變改,決不當矣。崔錫鼎曰,宮官論服制疏見之,則似有援據之事矣。聞閔鎭遠之言,永福官屬,似是東宮僚屬,此不可以爲證云,恨未及見於收議之前者,卽左相之言云矣。上曰,左相之言耶?錫鼎曰,然矣。
申琓曰,臣頃於奉審英陵時,伏見羊石耳缺處,不至大段,已悉於書啓中矣。改鍊正,則所縮不過二分,故完邊耳。稍加鍊削,則彼此相敵,無所異矣,此乃書啓稟定事,故敢此仰達。上曰,唯。
金昌集曰,臣伏見京畿監司狀啓,則宜寧稅船,來泊於金浦地,船人等,炊飯失火,一船所載,米太竝八百二十餘石,戶曹納奴婢貢木一疋,盡數燒燼,金浦郡守,親往摘奸,收合餘存之穀,堇得六十五石,分給本道民人,此則當依拯米例徵捧,而其外燒燼收合者,又是一百四十餘石,今玆此累百餘石穀物,船人則決無徵捧之勢,欲徵於本道民人,則又涉冤抑,蕩滌亦關後弊,下詢于大臣而處之矣。缺數行申琓曰,凡諸稅船,大洋致敗,則皆有蕩滌之規,今玆所燒之穀,亦當依此蕩滌矣。上曰,特爲蕩滌,可也。金昌集曰,金浦民人處,分給六十五石,依例計當徵納,此外灰燼之數,一倂蕩滌之意,似當分付于各衙門矣。崔錫鼎曰,此雖缺數字失火之致,而莫重穀物裝載之船,不謹失火之罪,不可不徵,監色·船格等,令本道刑推放送,宜矣。上曰,依爲之。出擧行條
申琓曰,臣於今番奉審之行,敢以歷路所見,有所仰達矣。歷路所經,不過廣州·利川·驪州三邑,以此可以推見一路被災之慘矣。水田被災之處,旣無可望,而至於餘存田穀,旱澇相仍之餘,又傷於惡風,莖殼徒存,實無成實之望矣。朝家旣知此狀,年分事目中,各種全災,固是前日所不給者,而又給分數災,則恤民之意,無以加矣,而第念今此山陵大役,專責於畿民,若無別爲優恤之擧,則畿民,將不得保存矣。還上及諸般身役,當年之外,似不得徵納,因山過後,所當自朝家,別爲蠲役,以示軫恤之意,而第田稅·大同,則例納於來春,而此外或不無冬前徵捧之役,若與因山相値,則奔走應役之民,何暇備納於其時乎?如此等事,不可不預爲講定,使畿民有所措手矣。且聞畿甸民役,雖道路修治等事,皆自宣惠廳給價,而盡爲官吏輩,中間花消,而民不得受價,朝家雖給價,而民無蒙惠之事云。此則宜令惠廳,勿爲給價,明春蠲役之時,使之計減於大同,則民蒙實惠矣。崔錫鼎曰,右相所達,誠是矣。與其役民而給價,無如減其大同之爲實惠也。申琓曰,因山之役,卽他道所無之役,而畿內飢民,獨當之,身役及田稅,別樣蠲減,所不可已者矣。上曰,商確稟處,可也。出擧行條
金構曰,前日醫官削罷,分等爲之矣。其後以現告太多爲敎,有改缺數行矣。上曰,當初現告太多,故使之改現告,而其餘則不爲削罷矣。徐宗憲,顧謂金構曰,其時不爲削罷者,則有付標之事,而該曹未及知耶?上曰,付標者則不罷,以此缺數字矣。
金構曰,鷹師·鷹軍,卽御供生雉進排之役,而缺數字飢疫之後,鷹軍太半逃故,不成模樣,物價貸用於各衙門者已多,而亦難繼給。渠輩願依生鮮例,作爲貢物,而此亦有難行之事,此事終不可不變通,而未得其策,鷹軍者旣多,存者亦不納布,自兵曹,雖行關督促,而未收常多,鷹布未收,各邑無解由拘礙之規,故慢不惕念,逋欠積多,以至難救之域。臣意鷹軍屬於廚院,使之句管,其解由拘礙守令罷職等事,一依本院匠人價布之例施行,旣捧之後,儲之官庫,計給朔下,如有別進排,而價布不足之患,則自戶曹或賑廳等衙門,臨時補給,似合事宜,而此乃大段變通,令廟堂稟處,何如?上曰,令廟堂稟處,可也。出擧行條
金構曰,疊書國恤卒哭前,凡科試等事,例皆停廢,而至於祿取才,異於他課試,不過坐起之類,與隷習講無異,而必經取才,然後方可付祿,諸醫官輩一生所望,只是取才付祿,而不得爲之,故渠等極以爲悶,律官·譯學等亦然。祿取才則似無不可爲之事,而事係前例之變改,不敢擅行,下詢大臣而處之,何如?崔錫鼎曰,祿取才,異於他科試,雖當國恤之時設行,似乎無妨矣。上曰,依爲之。出擧行條
金構曰,安岳郡守李碩寬,被論遞來後,聞其曲折,則與文化縣監鄭拭,公事間相較,論其所失,鄭拭多於碩寬,而碩寬營門辭狀,至於十數番,其時監司處置,無所分別,已極未安,而碩寬之以此見劾,實爲冤抑。旣知其冤,則罷職,雖曰薄罰,恐不當仍置,故敢此仰達矣。上曰,近來文官,每多凌侮武弁,而見李碩寬緘辭,知其冤缺數行站船一隻,使之永爲定送矣。臣聞水運判官之言,則每以缺一字輸運之事,田稅轉運,輒致節晚,或有水塞狼狽之患云。今番則適當國恤,其在事體,不得不擧行,而前者旣有永送一隻,今番則勿爲永送,柴炭輸運,臨時定送,何如?上曰,勿爲永送,使之臨時取用,可也。出擧行條
崔錫鼎曰,小臣極知惶恐,而敢達情實。尋常職事,若擔當而不善奉行,則斥罷固宜也。臣待罪藥房,責任果如何,而醫官等,旣已課罪,則提調,決無獨免之理,若寬貰而不之罪,則是豈安於心也?雖以現告小事言之,春宮勸粥,時提調皆會,故醫官現告,同議書呈矣。罷職之罰,獨及於掌務官,小臣尤無倖免之理,內局提調之任,特命遞改,何如?上曰,自前國恤時,醫官等雖削罷,而曾無提調引罪之事,今日引罪,殊涉太過。且現告,一時偶然之事,尤何有所嫌乎?安心行公。錫鼎,拜而退。燼餘
上在昌德宮。停常參·經筵。
一更,有霧氣。五更,火星入太微右掖門內。
下直,長興府使朴仲徵,知世浦萬戶鄭益徵,平南萬戶李東益。昨日引見時,上曰,禁府堂上,連爲牌招,而違牌尙不行公,事甚未安,推考,更爲牌招察任,可也。
掌令鄭維漸所啓,請李秀儁事。措辭見上上曰,勿煩。又所啓,請洪旣濟事。措辭見上上曰,勿煩。又所啓,請吳弼雄·閔重三等事。措辭見上上曰,勿煩。又所啓,請李天挺事。措辭見上上曰,勿煩。又所啓,請李喜鼎事。措辭見上上曰,勿煩。
獻納朴泰恒所啓,臣民無祿,翟儀賓天,遐荒之陬,婦孺之賤,莫不號泣奔走,況如臣身被國恩,名在臺省者,崩迫之痛,與他自別,則奔哭之節,不容少緩,而顧臣所居程道,非四五日致身之地,故受衰官門,仍卽發行,滯雨中途,今始上來,雖出於事勢之使然,而稽慢之罪,終難倖免。且臣滓穢賤蹤,本不堪從仕,而重以積年癃廢,與死爲隣,前後恩除,一未趨承,彈劾之來,臣實自取,縮伏私次,恭竢嚴譴,乃者恩除,又及於夢寐之外,聞命若驚,惶感卽深,而引過量分,實難冒進,第急於奔哭,戴罪入肅,然而以臣無似,負犯旣重,則言責重地,不宜冒居也,明矣。且臣尤有所惶恐不安者,登程以來,宿病添劇,不能跨馬,越法乘轎,冒犯邦禁,罪戾益深,以此以彼,決難冒居於臺次。請命遞斥臣職。上曰,勿辭。
右副承旨徐宗憲曰,獻納朴泰恒,家在遠途,未及上來,則受衰縣門,其勢固然,且乘轎乘木,不得引嫌,旣有承傳,俱無可避之嫌矣。上曰,已有承傳,勿爲退待。又所啓,請李玄逸·沈季良等事。措辭見上上曰,勿煩。又所啓,請仁禮事。措辭見上上曰,勿煩。又所啓,引嫌而退,儒臣箚論,出於相規,到今之後,不可爲嫌,停啓雖遽,人各有見,不可以此,輕遞言官。請正言尹憲柱出仕。上曰,依啓。
世子宮·殯宮,藥房問安。答曰,罔極。
藥房啓曰,伏未審數日來,聖體,若何?王世子氣候,亦何如?伏聞昨日入侍醫官之言,自上脈度,左寸關帶數,右三部不足,玉色亦頗消瘦,入秋以後,時有眩氣云,臣等無任憂慮之至,與諸御醫入診,議定當進之藥,宜當。且伏聞下醫官之敎,嬪宮所患,症情非細,診察醫治,不容少緩,宜令醫女,詳細診候,以爲議藥之地,敢來問安,竝爲仰稟。答曰,知道。無事。世子姑無傷損矣。
正言尹憲柱,牌不進,罷職傳旨。傳曰,只推勿罷。
執義李震壽三度呈辭。入啓。遞差。
傳曰,椑柒準度後,當以御筆寫上字,言于都監,而此是特敎,後勿援例。重出
左副承旨任舜元上疏。大槪,賤疾卒劇,萬無自力之望,尋單乞免之際,召牌遽降,分義所在,非不欲竭蹶趨承,而委身牀席,竟未祗赴,罪積逋慢,萬殞猶輕,而勿罷之敎,出於格外,驚惶震悸,罔知攸措,固當不計死生,感激供職,而卽今病情,有加無減,旬月之間,差復無期,出納重地,不宜久曠。伏乞亟遞臣職,仍治臣逋慢之罪,以肅朝綱,以延殘喘事。入啓。遞差。
刑曹參議宋廷奎上疏。大槪,臣頃任南邑,酷被部民之構陷,纔出阬阱,尙有餘悸,不敢晏然行公於彈墨未乾之日。臣且出疆之期已迫,秋官劇任,不容虛帶,乞蒙鐫免,仍得恩暇,往看父母墳墓,俾伸至情事。入啓。答曰,省疏具悉。爾其勿辭往來焉。
今日入診時,藥房提調嚴緝改差事,榻前定奪。
藥房再啓曰,臣等入診罷出後,與諸御醫等商議,則以爲,自上脈度之虛數,雖非大段,間有眩氣,此由於血氣不足,痰滯脾胃之致,滋陰健脾湯,加片芩酒炒一戔,天麻·黃連薑汁炒各五分,連進數十貼,宜當云,此藥五貼,爲先劑入。且伏聞入診醫女之言,嬪宮症候前患痛風之外,心神不寧,言語顚錯等症,有時發作云,諸醫等以爲,甘麥大棗湯,限三貼進服,爲宜云,此藥亦當劑入矣,敢啓。傳曰,知道。
獻納朴泰恒上疏。大槪,才分譾劣,宿病沈痼,言責重地,決難承當,亟命遞斥臣職,以安微分,以延殘喘事。呈院。還給。
吏曹判書李畬上疏。大槪,臣連逋嚴召,罪戾山積,敢暴病重實狀,乞蒙鐫遞本兼職,仍勘前後負犯,兼以山陵誌文事,冒陳所懷,冀蒙裁處事。入啓。答曰,省疏具悉卿懇。疏辭,令都監稟處,卿其須勿固辭,俟病少間,安心行公。
山陵都監監造官洪處宙,宣陵·靖陵蟲損木斫伐後,入來。
謝恩,光恩君金鎭龜,左承旨尹世紀。
臨昌君焜上疏。大槪,頃因宗簿寺啓辭,國哀時,不爲奔哭,不參成服宗班,抄出現告矣。前坡陵都正杉·高陵副守濈,爲其父兄擊錚,驚動天聽,臣不勝惶恐,席藁俟命,伏乞聖慈,亟先遞臣所帶宗親府有司堂上之任,及廚院提調,仍治臣罪,以正國法事。及東平君杭上疏,大槪,臣於宗臣擊錚之事,有不敢晏然者,敢陳委折,乞遞宗簿寺提調·宗親府有司堂上之任事。入啓。答曰,省疏具悉卿懇。卿無所嫌,安心行公。朝報
沈枰啓曰,吏批政廳,都承旨李墪進去矣,以藥房副提調入診時,當爲入侍,右副承旨徐宗憲,以代房,兵批政廳進去,廳中,只有臣及同副承旨尹趾仁,吏批政廳,何承旨進去乎?敢稟。傳曰,左承旨進去。
有政。吏批,行判書李畬病,參判趙泰采進,參議李健命病,都承旨李墪進。
兵批,行判書金構都監進,參判李基夏進,參議李國芳病,參知洪受疇病,右承旨徐宗憲進。
吏批啓曰,判書李畬,參議李健命,俱以病不來,小臣獨政未安,何以爲之?敢稟。傳曰,仍爲之。
又啓曰,玉堂闕員,今當差出,而擬望之人乏少,相避竝擬,何如?傳曰,允。
吏批,以尹世紀·宋相琦爲承旨,李寅燁爲大司諫,李益壽爲刑曹參判,李觀命爲副修撰,李光朝爲戶曹佐郞,洪重休爲奉常直長,趙仲明爲奉常參奉,趙缺爲忠淸左道災傷敬差官,李翊漢爲咸鏡南道災傷敬差官,魚史徽缺,尹世紀爲左承旨,沈枰爲承旨,宋相琦爲左副承旨。以刑曹判書望單子,傳于吏批曰,問于大臣,而此中加望,以趙相愚爲刑曹判書。
兵批,副護軍李思永·尹德駿·宋相琦,副司直李壄·任舜元·魚史徽·梁重廈·李震壽·趙九畹。
尹趾仁啓曰,近日廳中,位甚不齊,出納之地,事多苟簡,今日政,新除承旨,下批後,竝卽牌招察任,何如?傳曰,允。
吏批啓曰,忠淸道敬差官尹弘离呈狀內,素患痰火之症,近又添劇,達夜吐痰,身不貼席,一日所啗,不過稀粥數合,肥膚日漸消銷,醫藥未見分效,以此病狀,實無自力登途之望是如,累次呈狀,咸鏡南道敬差官李龜齡呈狀內,年前重得傷寒,醫治失方,六朔鍼灸元氣大脫,疝痛兼發,殆無虛月,近緣奔走於都城築役,諸症一倍作苦,且有腹部浮脹之症,勢難及期登程是如,亦爲累次呈狀。聞其病狀,俱涉危重云,檢田之行,一日爲急,不可等待其差復,尹弘离·李龜岭敬差官之任,竝姑改差,卽爲差出,何如?傳曰,允。
徐宗憲啓曰,行大司憲崔奎瑞,持平朴彙登在外,執義李震壽,掌令鄭維漸·李德英呈辭,持平姜履相未肅拜,今日以監察茶時之意,敢啓。傳曰,知道。
又以都摠府言啓曰,都摠管金昌集,除標信,國葬都監坐起進去之意,敢啓。傳曰,知道。
尹趾仁,以國葬都監郞廳,以摠護使意啓曰,都監始役之後,監造缺數行之際,入直一員,有難兼察,自今每房各一員,輪回直宿,工役垂畢後,更以通三房,一體輪直之意,敢啓。傳曰,知道。
又以山陵都監郞廳,以摠護使意啓曰,山陵始役,在今十三日,提調以下,明將出送,而大小浮石所郞廳監造官,依定奪,先已出送,爐冶所郞廳,在京,鐵炭輸運有弊,仍在打造後,追後出送,宜當,以此分付擧行,依前例京郞廳一員,以兵曹正郞吳羽進差下,使之察任,何如?傳曰,允。燼餘
上在昌德宮。停常參·經筵。
山陵都監堂上嚴緝·洪受瀗,都廳李震壽·呂必容,郞廳李彦經·李臣龍·黃爾章·洪禹采,監造官黃啓河·金鎭玉·兪正基·洪處宙,繕工監役趙以初,分差,長興直長趙命楨,山陵始役事,出去。
下直,珍島郡守南澤,龍宮縣監李壽涵,幽谷察訪金錫剛。
世子宮·嬪宮,藥房問安。答曰,罔極。
藥房啓曰,伏未審夜來,聖體調攝,若何?昨日劑入湯藥,其已進御乎?嬪宮劑入之藥,亦未知卽今進服,而夜間症候,何如?臣等不任憂慮,敢來問安。答曰,知道。無事。湯藥,自今日進御,而嬪宮所患,已言于醫女矣。
政院啓曰,新除守令之未署經,至於六邑之多,而兩司之官,或在外,或未肅拜,或呈辭,無一行公之員,此時秋務,一日爲急,除在外人員外,呈告未肅拜臺諫,竝卽牌招,以爲開坐署經之地,何如?傳曰,允。又啓曰,禁府罪囚之積滯,未有甚於近日,至於科獄罪人,不得加刑,連日頉啓,其在事體,殊極未安。判義禁李畬,知義禁徐宗泰,累度違牌,尙未行公,同義禁李思永,未肅拜,竝卽牌招,使之趁卽開坐,何如?傳曰,允。又啓曰,新除授左副承旨宋相琦,纔已下去于忠淸道懷德地云,斯速乘馹上來事,下諭,何如?傳曰,允。
判義禁李畬,知義禁徐宗泰,大司諫李寅燁牌不進。
山陵都監郞廳,以摠護使意啓曰,自前都監之役,員役工匠等,因緣用奸,弊及於民者,不一其端,故今番別加申飭,俾不得仍襲前套矣。初頭斫木時,領役部將及木手等,多有出外作弊之事,故卽已捉囚,今當分付該曹,別樣重究,以爲徵一勵百之地,而此後員役等,凡物磨鍊收捧之際,徵索人情操縱者,匠人等,虛張工役,濫費糧料,侵責新入匠人,受賂增減者,及領役部將等,任使之際,不遵分付,致有民弊者,隨其現發,繩以重律,雖在前後事過之後,若有所聞,一切痛治,毋得饒貸事,別爲捧承傳施行,三都監,一體分付,何如?傳曰,允。
忠淸監司書目,道內各邑,自去月二十九日,至今月初三日,連夜嚴霜,田畓各穀,酷被損傷,全義等十五邑雹災,亦係非常,民事可慮事。
副修撰李觀命,牌不進,依承傳罷職傳旨。傳曰,只推勿罷。
謝恩,禮曹參判李思永,執義魚史徽,持平姜履相。
院前啓,請李玄逸·沈季良等事。措辭見上請仁禮事。措辭見上答曰,勿煩。
府前啓,請洪旣濟事。措辭見上請李天挺事。措辭見上答曰,勿煩。前啓,李秀儁·吳弼雄·閔重三·李喜鼎事,停啓。
正言尹憲柱上疏。大槪,臣之前後所遭,已難冒昧復出,而母病方在危劇之中,不忍離違供職,伏乞聖慈,亟遞臣職,以便公私事。入啓。答曰,省疏具悉。爾其勿辭,救護母病。
持平姜履相啓曰,臣謀身不臧,行世乖方,卒陷機阱,貽辱淸朝,杜門循省,自分爲聖代之棄物矣。頃者猥膺嶺南掌試之命,兼臺之職,懼甚吹虀,乘傳之行,戒切傷弓,而欲辭不獲,黽勉趨赴,纔到試邑,遽聞大行王妃禮陟之音,遐外號殞,有倍他人,受衰之後,急於奔哭,驅馳千里,僅僅還朝,不意柏府新命,遽及廢斥釁陋之身,驚惶蹙惕,罔知攸措,嚴召之下,分義是懼,不得不冒沒祗肅,而第臣春間所遭,不比尋常,被人嗛怒,毆納重科,憑依形似,架鑿至深,以臣平日奉法之心,卒爲肆然犯禁之歸,置對踰月,鈇鉞是俟,適値親臨錄囚之日,誤蒙霈宥之恩,幸逭當被之律,私心靡安,人謂斯何?俄而拿章果發,以臣之復擬臺望,重詆銓臣,時論之把持臣身,若是嚴矣,聖明之反加剪拂,不其過乎?臣之不敢貪恩冒榮,揚揚自如,以喪其一身廉義者,此焉決矣。至於李世奭自辯之疏,其所以粧撰湊合,張皇詬罵,不遺餘力,至謂之顚倒闔闢,語意陰巧,臣不勝駭然也。夫科賊之所與密謀者,時俊,而時俊之越次換入,出於世奭之違例拈名,則其表裏和應,脈絡貫通,陰祕巧慝之迹,不啻泥中之獸,而謂非有意換率,人孰信之?情節已著,抵賴無辭,則乃以元無循次之前例爲言,流來古規,欲以一言而藏匿,擧世公議,謂之百計而鍜鍊,何若是放肆無嚴也?若其昨年疏避,何與於臣,敢以乘機鼓煽,叶謀同聲等語,公肆醜辱,自不過急於自解,欲售眩惑,而東西拖引,左右牽挽,隱然自歸於爲人擠陷者然,誠可笑而不足辯也。噫,難掩之迹,路人所知,而猶欲自護,乘時幸免,輿議共憤,而乃曰淸脫,雖欲欺人,其敢欺天乎?其所謂淸脫云者,乃場中箚記等事,而至於拈入時俊一款,則不能自明於初逮之日,金吾難於辯覈,泛然覆啓,終以不加糾檢,以售奸計,勘罪,則此實臣之所未曉也。然旣被其詆,理難晏然,且臣以黃海兵使柳星彩,濫用軍布,斫伐松木等事,有所論啓矣,及至行査本道,終歸白脫,則論事不審之失,著矣。以此以彼,俱難一刻仍冒於臺次,請命遞斥臣職。答曰,勿辭。退待物論。朝報
尹趾仁,以京都監郞廳,以摠護使意啓曰,山陵都監,設局於吏曹矣,以國恤時所用遮帳鋪陳等物造作事,典設司·長興庫,分設於吏曹云,京都監則移設於典醫監之意,敢啓。傳曰,知道。
傳于尹趾仁曰,今月十六日,當以大行王妃冊寶,下于都監,政院知悉擧行。
尹趾仁,以國葬都監郞廳,以摠護使意啓曰,以誌文缺官李畬上疏,令都監稟處事命下矣。當初御製行錄之下都監也,臣等諸意皆以爲,今此行錄,體格簡嚴,事實該備,雖詞臣之嫻於金石文字者,必不敢修潤其萬一,況納之幽宮,徵信於萬世,終不若宸翰之爲重,直爲入刻於貞珉,允合事宜,久欲與李畬,同時登對,有所陳稟,而適緣其有病,尙此未果,今其疏辭如此,依此擧行之外,無容更議。缺數行傳曰,知道。
又以戶曹言啓曰,本曹所屬各司,今春夏等褒貶,及長興庫·司圃署戊寅秋冬等,己卯春夏秋冬等,庚辰春夏秋冬等褒貶,內資寺·司贍寺·濟用監庚辰秋冬褒貶,竝爲磨勘以入,而軍資監戊寅春夏秋冬等,己卯春夏秋冬等,庚辰春夏秋冬等,今春夏等褒貶,都提調在外,內贍寺庚辰秋冬等,今春夏等褒貶,司宰監己卯秋冬等,庚辰春夏秋冬等,今春夏等褒貶,提調皆有故,五部庚辰春夏秋冬等,今春夏等褒貶,漢城府堂上有故,竝不得磨勘之意,敢啓。傳曰,知道。
又以戶曹言啓曰,故內官宋尙殷,以徽陵侍陵官,恩賜田結,尙未準受矣,慶尙道昌原府數外官屯畓一結八十一負二束,自本家望呈願受,依例折給,何如?傳曰,允。
大司諫李寅燁上疏,伏以,臣疢疾沈淹,宛轉牀褥,兩日之間,再違嚴召,席藁私次,恭俟誅譴,而不圖玆者,又有薇垣新除,臣於是,驚惶感激,誠不知所以自措也。夫諫省之職,受心目之寄,任繩糾之責,而至於長席,德望尤有重焉,苟非其人,其害豈可勝言哉?如臣蹇拙,最居人下,雖處之以該司冗官,尙不免素餐之譏,況敢望立殿陛爭是非,以之振風采,而肅朝綱乎哉?數年以來,特荷寵眷,淸班顯秩,如拾地芥,不唯臣之涯分已溢,朝家器使之道,亦不當如是之乖且謬也。伏願聖明,深加省念,收回誤授之命,改畀可堪之人,公義私分,不勝幸甚。且臣得見副應敎李晩成疏本,則復提前事,意在角勝,至以日久錯記,果誰當之爲言。臣於此,竊不勝慨然慙歎也。今臣若默而息乎?人必置臣於黮闇,辯而明之,亦必咎臣以爭較,此誠臣之不幸也。蓋玆事委折,已悉於前後章牘,則今不必更爲疊牀之說,以溷天聽,而當初答問於政廳稠坐之中者,非如密室暗居,則其有無虛實,自有公議,臣不欲與之呶呶也。況其事本缺數行否,妄自參涉於通塞之間,語言差爽,堂·郞互質,上而損朝廷之體,下而貽薦紳之羞,前後處銓地者,不知其何限,而蓋未有遭此逆境也。此臣之罪也,此臣之罪也。噫,言行,士夫之大節,苟於此,一有虧缺,則其餘無足論也。今者晚成之猶不舍然於臣言者,寧有他哉?只緣臣樹立素汚,不能取信於同朝而然也。臣誠自悼自嘆,更無顔面於周行之間,玆敢冒死哀籲於天地父母之前。伏乞聖慈,特賜矜諒,憐臣任使之舊恩,察臣危畏之至懇,削臣職秩,放臣田里,俾臣得以保全身名,歸守先人丘墓,則自今至死之年,皆聖主之賜也。臣具此疏未及上,卽者以署經事,召牌又降,其在分義,他不可顧,只合竭蹶趨命,而顧臣病勢·情勢,決無冒進之理,徊徨蹜踖,竟未祗赴,臣罪至此,而尤萬萬矣。亟將臣前後負犯,夬行威罰,以嚴王法,以重國體,臣無任兢惶隕越。伏地俟罪之至,謹昧死以聞。燼餘批答見上
上在昌德宮。停常參·經筵。
下直,禮山縣監金幹。
刑曹判書趙相愚上疏。大槪,千萬夢寐之外,忽叨秋曹寵擢之命,惶殞震惕,罔知攸措。顧臣庸陋滓穢之蹤,決無一分承當之理,且念將赴山陵,不無掣牽廢事之患,玆敢呼籲,乞遞新授職名,仍收資級,俾得專意於敦匠之役,以幸公私事。入啓。答曰,省疏具悉。今玆陞擢,實循公議,卿其勿辭,安心行公。
世子宮·嬪宮,藥房問安。答曰,罔極。
藥房啓曰,伏未審夜來,聖體調攝,若何?湯藥昨已進御,而王世子哀疚居廬,已過旬日,氣力必多傷損,而久未診候,下情憂鬱。今日臣等,與醫官入診,瞻望顔色,察視氣候,似不可已,殯宮症候,服藥後加減,亦何如?臣等無任憂慮,敢來問安,竝爲仰稟。答曰,知道。無事。湯藥昨已進御,嬪宮所患,一樣矣。
府前啓,請洪旣濟事。措辭見上請李天挺事。措辭見上引嫌而退,爰書諱實,公議猶譁,則謂之架鑿,殊失自反,經査白脫,群疑已釋,則持之猶深,意甚不諱,論人不審,亦係應遞,則以此以彼,俱難仍在,請正言姜履相遞差。答曰,不允。處置事,依啓。
今月初十日引見時,領議政崔錫鼎所啓,量田事末端,兵曹判書金構所達,爲先行用,勢不可已矣。下領議政崔錫鼎曰,且三邑中土瘠之處,間年耕食者,隨起收稅一款,亦在於道臣狀聞中,此亦依此爲之,宜矣。上曰,三邑則仍用新量,而以減結出賦等事,依所達施行,其餘則待年豐爲之,可也事,改付標啓下。
右議政申琓所啓,臣於今番奉審之行,敢以歷路所見,仰達矣。歷路所經,不過廣州·利川·驪州三邑,以此可以推見一路被災之慘矣。水田被災之處,旣無可望,而至於餘存田穀,旱澇相仍之餘,又傷於惡風,莖殼徒存,實無成實之望矣。朝家旣知此狀,年分事目中,各種全災,固是前日所不給者,而又給分數災,則恤民之意,無以加矣。第念今者,山陵大役,專責於畿民,將不得保存矣。還上及諸般身役,當年之外,似不得徵納,因山過後,所當自朝家別爲蠲役,以示軫恤之意,而第田稅大同,則納於來春,而出外或不無冬前徵捧之役,而若與因山相値,則奔走應役之民,何暇備納於其時乎?如此等事,不可不預爲講定,使畿民有所措手矣。且聞畿甸民役,雖途路修治等事,皆自宣惠廳給價,而盡爲官吏輩,中間花消,民不得受價,朝家雖給價,民無蒙惠之事云,此則宜令惠廳,勿爲給價,明春蠲役之時,使之計減於大同,則民蒙實惠矣。崔錫鼎曰,右相所達,誠是矣。與其役民而給價,莫如減其大同之役,爲實惠也。申琓曰,因山之役,卽他道所無之役,而畿民獨當之,身役及田賦,別樣蠲減,所不可已者也。上曰,商確稟處,可也。
兵曹判書金構所啓,鷹師·鷹軍,卽御供生雉進排之役,而近年飢疫之後,鷹軍太半逃故,不成貌樣,物價貸用於各衙門者已多,而亦難計給,渠輩,願依生鮮例,作爲貢物,而此亦有難行事,此事終不可不變通,而未得其策矣。鷹軍逃故者旣多,存者亦不納布,自兵曹,雖行關督促,而未收常多,鷹布未收各邑,無解由拘礙之規,故慢不惕念,逋欠積多,已至難救之域,臣意,鷹軍屬於廚院,使之句管,其解由拘礙守令罷職等事,一依本院匠人價布例施行,旣捧之後,儲之官庫,計給朔下,如有別進排,而價布不足之患,自戶曹或賑廳等衙門,臨時補給,似合事宜,此事乃大段變通,令廟堂稟處,何如?上曰,令廟堂稟處,可也。
別兼春秋閔鎭遠上疏。大槪,臣於日昨筵中,史局變通新薦之命,有不敢奉行者,敢陳館中古規,冀蒙更賜處分事。入啓。答曰,省疏具悉。疏辭,令該曹稟處。
明日,大殿自內除服正時,辰初二刻。
世子宮入診後,藥房口傳啓曰,卽與諸醫入診,則王世子脈度,頗爲洪數,似有熱候,夜間寢睡,或有煩轉之時,而不至大段,諸醫等以爲,苦口湯劑,不必進用,姑觀前頭更議,宜當云矣,敢啓。傳曰,知道。
京畿監司書目,廣州呈,以正言金㘽辭職上疏上送事。啓。答曰,省疏具悉。卿其勿辭,上來察職。
副修撰李觀命上疏。大槪,病伏垂死之中,復有情勢之萬分難安者,昨日嚴召之下,竟未祗赴。臣罪至此,萬殞難贖,乞賜鐫削,仍治臣前後負犯,以肅朝綱事。入啓。答曰,省疏具悉。爾其勿辭,調理察職。
吏曹啓曰,臺諫有闕,政事,取稟。傳曰,明日爲之。朝報
燼餘徐宗憲,以都摠府言啓曰,都摠管金昌集,除標信,備邊司坐起進去之意,敢啓。傳曰,知道。
又以義禁府言啓曰,驪州牧徒配罪人李秀儁得情定罪事,臺諫旣已停啓,依前配所押去,啓目書入之意,敢啓。傳曰,知道。
又以義禁府言啓曰,判義禁臣李畬呈辭,知義禁臣徐宗泰呈辭受由,同義禁臣李思永,長生殿外梓宮,加漆進去,今日堂上不齊,科獄罪人等,不得加刑之意,敢啓。傳曰,知道。
又以義禁府言啓曰,卽接月令醫員金以浚手本,則罪人金始南,本以水土積傷之人,久處濕地,一身牽痛,自數日前,重得傷寒,外寒內熱,頭痛上氣,胸脇刺痛,呼吸喘促,四肢拘急,且有右邊膝上,痰腫如桃,日夜苦痛,食飮全廢,症勢日漸危重,方在氣息奄奄之中云,罪人病勢如此,則例有保放救療之規,敢此仰稟。傳曰,依爲之。
沈枰,以禮曹言啓曰,庚申年國恤時,初虞祭,下玄宮返虞後,行於魂殿矣。今亦依此例擧行,而十二月十五日,行四虞祭,與望祭相値,依禮文,只行四虞祭,同月十九日,行六虞祭,亦其臘享大祭相値,似當兼行,祝文中,以兼行之意,措辭撰出事,分付,何如?傳曰,允。
又以禮曹言啓曰,傳曰,今月十六日,當以大行王妃冊寶,下于都監,政院知悉擧行事命下矣。奉下都監時,及還爲內入時,竝用吉儀仗,國葬都監摠護使以下,竝服玄團領·烏紗帽·黑角帶陪行,而奉冊寶官,擧冊寶案者,各二員,令吏曹差出。缺數行殯殿都監郞廳尹訓甲,長生殿郞廳權聖大,兼春秋入直,佐郞沈宅賢,國葬都監郞廳,竝除本仕,丁惟愼,在外大臣·儒臣處收議事,出去,只有佐郞兪彦明,而病勢極重,不能行公,春宮宮僚服色,議大臣公事,昨已啓下,而尙未擧行,事甚未安,佐郞兪彦明,改差,其代,令吏曹,後日政,以在京無故人差出,而姑爲假郞廳一員差出,使之察任,何如?傳曰,允。
又以禮曹言啓曰,初虞祭,返虞後魂殿設行事,已爲啓下矣。下玄宮封鎖之後,題虞主於吉惟宮,立主奠畢,仍爲隨時返虞之意,知悉擧行,何如?傳曰,允。
又以禮曹言啓曰,庚申年仁敬王后國恤山陵立主時,摠護使及本曹堂上·殯殿都監提調各一員·承旨,俱以黑團領·烏紗帽·黑角帶,稍遠入侍奉審矣。今亦依此擧行,何如?傳曰,允。
副修撰李觀命上疏,伏以,臣本虛羸善病,中年又得痰痞之症,針焫累歲,乍歇旋發,着在膏肓,消鑠眞元,常時調養,若保嬰孩,小失將攝,百病迭出,蓋緣胃氣虛敗,人之所以爲根本者,受傷深痼故也。綿延時月,式至今夏,重得毒痁,寒熱之交攻,渾體之刺痛,十倍恒症,晝夜叫苦,缺數行有朝夕之虞矣,臣於病伏中,三違嚴召,雖緣病勢之使然,揆以邦憲,合被重辟,而聖度寬貸,譴罰不加,意外除命又下,召牌繼臨,在臣分義,固當竭蹶趨承之不暇。況此翟御賓天,臣僚號痛之日,如有一分自力之勢,豈敢以賤疾自解,而偃伏於私次乎?顧臣筋力,萬無致身殿陛之望,欲起還仆,竟未祗赴,前後違慢之罪,萬殞難贖,而勿罷之命,又出格外,臣於是,驚惶感激,罔知攸措。臣之難强之疾,如上所陳,而又有情勢之萬分難安者,不意臣夏間陳達一言,重被大臣所疑怒,久而不釋,至謂之抑勒操切,而聖敎又斥之以謬戾,臣不勝惶隕駴惑之至。臣之愚意以爲,受國厚恩,身居將任者,乃敢終始欺誣,而況其容護者,又是大臣之婿,則其罪有倍恒人,而曷嘗以一毫侵斥大臣之語,參錯其間乎?今者大臣,乃以科獄罪囚,屬緣大臣,不但臣家,而容護之斥,獨及於臣爲言,臣未曉其指意之所在也。若使廷臣,容護他囚,復有如弘佐者,而臣於其時,有所畏忌,不爲竝論,則罪不容誅,而如無所聞,只以屬聯大臣之故,無端混及,非臣始慮之所到,至於容護之說,專爲弘佐發也,而大臣之受此爲咎者,抑何故歟?臣兩豎侵尋,久抱難醫之疾,三緘不戒,果速如屋之嗔,今不早自爲所,而驅策殘骸,冥摘世路,則雖不顚仆闕庭,汚衊宸嚴,其必自擠機阱,懺悔莫及矣。玆敢不避鈇鉞之誅,悉暴肝膈之悃,伏乞聖慈,俯賜矜憐,亟遞臣職,俾得安意調治,以尋生路,仍治臣妄言之罪,使之杜門省愆,庶免大何,則天地生成之德,非臣隕結,所可仰酬也。臣無任云云。批答見上
刑曹判書趙相愚上疏,伏以,臣本以無似,幸竊科第,遭遇聖明,猥蒙拂拭,前後踐歷,無非華顯,而才分空疎,志慮淺短,旣不能有所建明,仰裨治道,中歲抱痾,源委漸痼,又不能奔走率職,效其微勞,徒竊祿位,每懷慙恧,重以負乘缺數行不行,當此之時,苟非剛方不撓,勁特自持,言論風裁,足以伏一時之望,而動人主之聽者,誠難上匡下糾,稱塞其職。臣若不量才分,不度時宜,貪戀榮寵,昧然承當,則一身顚沛,有不暇言,其於羞朝廷辱名器,何哉?臣之不合淸選,不惟臣之自知甚明,人亦必有指議而擧正者。以臣頃歲所遭者觀之,則豈不可爲今日之明證乎?況臣素患痰火之症,入秋轉劇,頭目眩瞀,精神恍惚,委頓牀席,第作一飯屍,小試起動,輒有奄奄欲絶之候,毋論其他,卽此病狀,已不堪奔走驅使之地,當此國有大慽,上下哀遑之日,僵仆私舍,末由就途,瞻望雲霄,但切悲號。伏乞天地父母,察臣人器之不稱,諒臣病勢之難强,將臣新授職名,亟許遞改,以重臺選,以安徵分,不勝萬幸。臣無任云云。答曰,省疏具悉。爾其勿辭,上來察職。
別兼春秋閔鎭遠上疏,伏以,臣伏聞日昨筵中,因大臣陳達,有別兼春秋一員入直,一員晝仕,斯速新薦之命,臣恐大臣於此,或未及深思也。夫新薦及修史之事,下番專管,故下番不敢頃刻離直,而先後進,體面極嚴,上下番,又不敢易次啓下者,卽史局規例然也。今者以下,番臣權尙游,入直玉堂,無他推移之故,獨令臣入直,而尙游,只晝仕而已,則下番夜直,誰使爲之?若以史局重地,不可暫曠,使臣替行下番事,則是尙游,反爲上番,而先後古風,又將墜廢矣。臣雖欲嚴畏朝令,黽勉奉行,而物議其將謂何?反復思惟,終無善處之道。伏乞聖明,更詢本館,如以爲無他變通之策,則姑待上下番無故之日,依例新薦,恐無不可,惟殿下垂察焉。臣無任云云。答曰,省疏具悉。疏辭,令該館稟處。重出
上在昌德宮。停常參·經筵。
世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何?湯藥連次進御乎?三十日之制,已盡於今日。伏惟聖情,倍加傷悼,不任憂慮之地。夜間,王世子氣候及嬪宮症候,亦復何如?敢來問安。答曰,知道,無事。制限已盡,益愴心曲。世子,姑無傷損,嬪宮所患,一樣矣。
大殿服除後,大殿,政院·玉堂·二品以上·六曹問安。答曰,罔極。嬪宮,藥房·政院·玉堂問安。答曰,罔極。
副應敎李晚成三度呈辭。入啓。遞差。
持平李宜顯謝恩后啓曰,臣卽自禁直,移叨憲職,不得不袛肅天陛,而執義魚史徽,卽臣之妻從兄也。法當相避,何可一刻苟冒乎?請命遞斥臣職。答曰,勿辭。退待物論。
明日望祭正時,卯正一刻,開門,罷漏後。
今月初十日引見時,右議政申琓所啓,臣於陵寢改莎艸事,有變通之事,故敢此仰達矣。改莎草時,例設藁草於陵上,以爲役軍藉踏之地,而所入藁草收捧時,官員不能詳知其數,故一從沙土匠之言,而以其所用之處,事體重大,故不得不依數進排,其弊甚不貲矣。前月穆陵改莎艸時,臣進去見之,則兩陵所用,定以八百同,一境之民,竭力鳩聚,馱載以納,而以其太多之故,或多委棄於道路矣。今番寧陵改莎時,則定以三百同,比之於穆陵,則殆至減半,而以其節序尙早,未及收穫之故,收聚新乂之草,昨今來納,而亦甚難得,故所用藁草,皆是未乾之草,所見亦甚不精,以此推之,則若或非節,則實有難得之慮,且有苟簡之患,以爲若以空石計用,則元無民間收合之弊,且便於臨時取辦,自今以後,陵寢所在之處,皆令儲置空石五六百葉,以備改莎時所用,則事甚便好矣。此意分付該曹,使之預爲知委陵寢所在郡邑,依此擧行,似當矣。上曰,所達誠是,依此爲之,可也。
府前啓,請洪旣濟事。措辭見上請李天挺事。措辭見上江原都事李廷揆,春間因勸農出巡時,携其所親橫城士人,同作遊山之行,責出保安屬驛騎馬,以馱同遊之人,故本驛察訪,以其數外濫把,馱載遊客之狀,據法論報于其時監司,則監司,旣退其狀,又令勿報新使,都事之勒定馹騎,濫馱遊客,已極無嚴,監司之不顧法例,曲護周遮,亦涉可駭。請江原都事李廷揆,依律定罪,其同行士人,使之指名現告,一體科罪,其時監司柳以復,罷職不敍。引嫌而退,相避之法,在下當遞,請持平李宜顯遞差。答曰,不允。第三件事及處置事,依啓。
四更,月暈。朝報
有政。吏批,以李善溥爲戶曹參議,權斗紀爲禮曹佐郞,慶明會爲平壤庶尹,李宜顯爲持平。
燼餘吏批,行判書李畬病,參判趙泰采進,參議李健命病,都承旨李墪進。
兵批,行判書金構進,參判李基夏進,參議李國芳進,參知洪受疇進,右副承旨徐宗憲進。
吏批啓曰,判書李畬,參議李健命,俱以病不來,小臣獨政未安,何以爲之?敢稟。傳曰,仍爲之。
兵批啓曰,所江僉使·安興僉使,今當差出,而擬望之人乏少,禁軍將,竝擬,何如?傳曰,允。
吏批,以李光迪爲右尹,李蓍徵爲司評。
兵批,以趙泰采爲副摠管,趙以粹爲訓鍊判官,李星耉爲訓鍊主簿,朴之相爲五衛將,洪夏臣爲所江僉使,白時蓍爲安興僉使,柳昌績爲守門將,李挽成爲副護軍,姜履相·崔昌大爲副司直。
徐宗憲,以都摠府言啓曰,都摠管金昌集,除標信,國葬都監坐起進〈去〉之意,敢啓。傳曰,知道。
沈枰,以國葬都監郞廳,以摠護使意啓曰,寶篆文書寫官洪受疇所寫三件封進,睿覽裁擇後,當爲開刻,敢啓。傳曰,以第一件用之。
吏批啓曰,新除授〈平壤庶尹〉徐文淑呈狀內,落馬重傷,左脚違骨,多施鍼焫,少無寸效,而加以前患痰火水土之疾,乘時添發,飮啖專廢,顧此病狀,實非旬月所可調治,斯速入啓處置云。聞其所患,果是實狀,當此秋務方殷之日,不可等待其差歇,平壤庶尹徐文淑,依近例罷黜,何如?傳曰,允。
又啓曰,卽接氷庫牒報,則別檢宋一源,身病甚重,不得察任云,改差何如?傳曰,允。
又啓曰,本曹佐郞崔昌大,除拜本職之後,缺數行果如狀辭,改差,何如?傳曰,允。
注書朴熙晉病,代以尹東魯爲假注書。
沈枰,以春秋〈館〉官員,以領·監事意啓曰,近來史局無人,以兼春秋入直,已過數月,事甚未安,故因別兼春秋閔鎭遠所言,有所陳達矣,今者閔鎭遠,疏辭如此,姑待權尙游玉堂出直,使之分直上下番,以爲新薦之地,何如?傳曰,允。
徐宗憲,以義禁府言啓曰,今日望祭受香,明日正日,此兩日,科獄罪人等,不得加刑之意,敢啓。傳曰,知道。
尹趾仁,以司僕寺官員,以提調意啓曰,箭串之牧場,關係最重,內牧馬之所,元非折受之地,曾前爲諸宮家,夏月取生草養馬之資,定給草場於正場之邊,許其刈取,此與折受有異,而今年本寺,申嚴偸刈之禁,場草頗盛,惟諸宮家刈草者勿禁,故不分定界,經夏刈取生草矣。本寺內外廏過冬圍排草,其數甚多,曾前則取是於長湍沙牧島,而數年內,沙牧島刈草之處,逐歲浦落,今年尤甚,更無可刈之草,將以箭串場草,養馬所餘者,別遣郞官,監刈取來,以充其用,諸宮家所稱刈草之場,本不過夏月許刈生草而已,曾前未有秋後刈草之事,自今諸宮家夏月生草許刈後,秋刈時則勿令侵占郊草事,定式施行,何如?傳曰,宮家秋刈,非今創始,不必禁斷也。
徐宗憲啓曰,持平李宜顯,再啓煩瀆,退待物論矣。傳曰,知道。
上在昌德宮。停常參·經筵。
吏曹啓曰,臺諫有闕,政事,取稟。傳曰,明日爲之。
望祭後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·百官奉慰問安。答曰,罔極。嬪宮,藥房·政院·玉堂問安。答曰,罔極。
春秋館官員,以領事意啓曰,近來史局無人,以兼春秋入直,已過數月,事甚未安,故因別兼春秋閔鎭遠所言,有所陳達矣。今者閔鎭遠疏辭如此,姑待權尙游玉堂出直,使之分直上下番,以爲新薦之地,何如?傳曰,允。
咸鏡監司書目,穩城前府使金道鳴,八月二十三日身死事。又書目,咸興等二十三邑呈,以六七月淫雨大水之餘,田畓各穀,慘被損害,三·甲等八邑,八月十一日下霜,豆太稻粟,多不成實,今年農事,皆不免凶,荒憂,不可勝言事。
藥房啓曰,伏未審夜來,聖體調攝,若何,王世子氣候,亦何如?日昨入診後,以姑觀前頭更議事,啓達矣,今日臣等,與醫官更爲入診,宜當。嬪宮劑入湯藥,當盡於昨日,而症候一樣云,諸醫等以爲,前進湯藥,今姑停止,加減溫膽〈湯〉加遠志一戔,石菖蒲五分,連進數十貼,爲宜云,五貼爲先劑入矣。敢來問安。答曰,知道。無事。世子姑無傷損矣。
府前啓,請洪旣濟事。措辭見上請李天挺事。措辭見上答曰,勿煩。
世子宮入診後,藥房口傳啓曰,王世子脈度,比諸數日之前,頗似減歇,而夜間雖有虛煩不安之候,不至大段。諸醫等以爲,如此之時,間用九味淸等丸劑,以爲淸熱之地,苦口湯劑,不必進服云矣,敢啓。答曰,知道。
京畿監司書目,果川呈,以判尹姜鋧辭職上疏上送事。啓。答曰,省疏具悉卿懇。卿辭如此,本職當勉副焉。朝報燼餘
燼餘沈枰啓曰,明日常參·經筵,取稟。傳曰,停。
徐宗憲啓曰,備邊司郞廳,以大臣意來言,今日賓廳坐起日次,而自上方在調攝之中,且無大段稟定事,不得來會云矣,敢啓。傳曰,知道。
徐宗憲,以兵曹言啓曰,今番都目政,新除授武臣兼宣傳官金瓚·李再英,以守門將仕滿,備擬受點矣,本廳可否之際,三次不順,依例汰去,何如?傳曰,允。
又以兵曹言啓曰,新除授所江僉使洪□臣呈狀內,獨子無兄弟,而老母年今八十,人子情理,決難遠離赴任云。親年七十五歲以上者,許遞邊將,已有定式,依近例改差,何如?傳曰,允。
尹趾仁,以兵曹言啓曰,當日武學裵聖環稱名人,自丹鳳門入來,差備門外擊錚,極爲駭愕,令攸司囚禁治罪,同守門將韓泰斗,常時不能禁斷雜人,以致闌入,亦難免其責,推考,何如?傳曰,允。
又以義禁府言啓曰,以司憲府啓辭,刑曹啓目,前江原都事李挺揆□本府處置事,命下矣。李挺揆,方待命□□□,拿囚之意□□□□□□。
判尹姜鋧疏曰,伏以,臣頃蒙恩由,方向松楸,霜露之感,庶可小伸,而第臣之父母丘墓,各在他所,往來展掃之際,必費多日,而所帶京兆,本是詞訟劇地,雖平常無事之時,不可仍帶遠出,況今擧士軍抄出調發之役,及三都監雜物搬運,夫馬責立等事,一時旁午,雖逐日開坐,竟夕酬應,尙患□不及之慮。至於阿峴·濟橋等路修治之役,極其浩大,必趁於寒凍前,動民始役,而本府時無無故現存堂上,凡干大小差□,臣獨句管,臣今出外,遄□誠難,此時首任,決不可一日□曠,若不及今變通,則急時分付之事,奉行無人,發徵期會之間,作□稽□□萬分□慮,其在國體,亦不當如是苟簡,臣若不□自處,終至於生事之境,則缺數行,謹昧死以聞。答曰,省疏具悉。卿辭如此,本職□□副焉。重出申一淸校金晉鐸燼餘添書。郞廳李廷重書。
已上缺妃盛德自然之致,而關睢之化,融液周遍於內外者,尤可驗矣。今番昇遐之日,臣民多有痛哭失聲者,而闕外奔哭之人,充塞於道路,以此觀之,盛德之民,不能忘者,爲如何哉?此乃前古絶無之事,而御製文字,略於此等實狀,臣則當爲特書之矣。且復位時,莫察忠言,誤疑賢佐八字,日月之更,孰不感仰,而至於告宗廟文添入,則此八字,最其緊重者也,不可闕漏,而莫察忠言四字,群下未知天意之如何,其餘大略,則在於行錄,而此等措語,必稟聖旨,然後可以撰進矣。上曰,如此節目,添入撰述,可也。李世白曰,御製行錄,固已過矣,非敢容議,仍以誌文入刻,則可以無憾於幽明,而徵信於後世,豈是詞臣撰述之比也?當初行錄之下都監也,臣等諸意,皆如此,卽欲稟定而未及,李畬,以此陳疏,故先以草記陳達,又纔以仍用御製,別爲後記事,稟旨蒙允矣。今若又令詞臣別撰,不爲仍用御製,則恐有違於群下之所望矣。李畬所達闕遺數三條,皆是宮闕間稱頌之事,而傳播於外者,似不可不記載,而亦非敢必請添入於御製中也。若於詞臣所撰後記,備錄此數條,則尤豈缺數行改易增損處,纔已稟旨退去之後,仍以改付標以入乎?上曰,依爲之。
又所啓,山陵都監提調趙相愚,纔已陞敍刑判,若仍帶出往,則自今至臘月,陵役監董之際,秋曹事務,委屬可慮。以此之故,旣拜卽遞,則亦非陞擢之本意,趙相愚都監提調之任,似當改差,而使之專察秋曹之任,故敢達。上曰,事勢誠然,依爲之。竝抄出擧條
又所啓,以別兼春秋,使之完其翰薦,而別兼二員,皆爲殯殿都監,若使竝入史局,則殯殿無察任之人,其間日字,雖不久,而必有苟艱之患,二都廳中,權尙游,改差出他,何如?上曰,依爲之。榻前定奪
又所啓,臣與地官及士夫之曉解地術者,依前定奪,明將出往山陵,而其中正言金載明,方在郞階,必須署經後,可以行公,而卽今臺官不齊,明日內勢難署經,臺官雖與庶官有異,山陵事體,亦爲重大,似當有變通之道,敢此仰達。上曰,遞差,可也。
又所啓,山陵假家,此前稍減事,亦有所仰達矣。卽今司僕寺,以前頭發引時,本寺則容接假家七十餘間,使之造作云,此不過一夜間經過而已。曾於癸亥·戊辰年,亦無假家造作之事云,亦依此例爲之之意,敢達。上曰,依爲之。
又所啓,以諡冊製述官崔奎瑞上疏,有令都監稟處之命,而觀其疏語,都監使之陳疏請遞云。當初崔奎瑞,呈狀于都監,不但事體殊常,亦無此等規例,故使之還送,而別無他語矣。此似出於中間誤傳之致,而今若有親病,則似難趁卽上來,若不上來,其在分義,豈有終不承命之理?卽今預差,皆已下鄕,無他推移之道,前頭日期且遠,似不當容易變通,使之上來製進事,更爲分付,何如?上曰,依爲之。
又所啓,頃日山陵往返後,有欲定奪事,敢此仰達矣。山陵水口之外,翼陵外案山枝,周繞爲一山,而遮欄極有力,諸地官以爲,此一山,不可不長養樹木,一如寧陵遠案之例云,定其界限,別爲禁護,必使樹木茂盛之意,申飭本官擧行,何如?缺數行雖欲力疾撰進,而此亦惶恐其不堪爲,況能奔走於他職責乎?殯殿都監之役,久未行公,尤極不安,本職及都監之役,不計廉隅與情私,而以垂盡精力,決難堪當。臣本有上氣眩昏之症,至於筵席奏語之際,忘其次序,顚倒錯亂,多有失對之罪。輒對文書,專昧首末先後,以如許筋力精神,萬無冒當之勢。且宣惠廳堂上,虛帶已久,終難行公,若使減此一帶之職,病勢又小間,則所當黽勉行公於山陵大事之前,而金吾兼任,尤有所萬分未安者。殯殿都監,乃是監膳祭物,則以用刑之官,而當監膳之任乎?刑官之不能帶此任,旣有古例,卽今金吾開坐未易,姑無行刑之事,而前頭似不能無坐衙之事,行血肉之刑,而豈可兼察殯殿之役乎?以金吾堂上,而兼殯殿都監,事體極爲未安矣。李世白曰,畬之所達,出於實情,而所帶兼任,非止一二,金吾堂上,異於他堂上,不但他無堪當之人,每每數遞,亦涉未安。宣惠廳堂上,則猶可變通,而殯殿監膳,事體固然,至於用刑,則次官可以爲之,然第殯殿都監,徐宗泰,初爲之矣,以徐宗泰,還差殯殿都監,而以李畬,爲國葬都監,則似無妨礙,宣惠廳之任,當有變通矣。臣旣聞其言,又觀事勢,則此別無他道理,故敢達矣。李畬曰,錢穀料量等事,不與臣性相近也,徒持文書而已,專昧句管,則朝家用人之道,不當如是之苟且,以此情狀,初有所達,而卽今筋力精神,萬無兼當之勢,公私悶迫,已不可言,殯殿都監之請遞,以其事體之至重,而莫重科獄,不可以次官代行矣。上曰,所管甚多,宣惠廳堂上,姑遞,而殯殿都監提調,國葬都監提調,相換,可也。榻前定奪。又所啓,司僕寺草記所達,馬場中箭串刈草,國有別禁,而夏間刈草之處,無過於此,故諸宮奴之刈草於馬場者,許其夏刈,不爲申禁,缺三字久,而無有秋間許刈之事矣。缺數行受之地,秋刈,則當禁,而批答曰,非今創始云,臣未知本寺等事,而第草記辭意,未瑩,至有此敎,然秋刈則似當申禁矣。上曰,秋刈非今創始之事也,不必申禁矣。
又所啓,出擧條見十八日朝報尹趾仁所啓,見十八日朝報
又所啓,頃因副校理崔昌大上疏,備局覆啓,以北評事,爲開市御史,而臣之愚見,與昌大有異,玆敢仰達矣。此事固不無所益,而亦有大段難便者,淸人支供之具,安邊以北,聞有分定之數,收納會寧,而凡於收捧之際,濫雜太甚,此等事,御史若加糾禁,則實爲爲民除弊之一道,而若以難便者言之,則開市一事,北兵使,專爲主管,而評事,以兵使之幕官,乃爲御史,反有所檢察,則其在國體官制,俱涉防礙。且淸差之橫挐作弊,罔有紀極,凡所需索,或稽準副,則其所侵辱於主倅及差員者,不勝可駭,而其所以待之道,忍辱隱恥,强爲彌縫者,居多,今若使御史,句管開市之事,則其所侵辱之患,必及於御史,御史事體,又不可如武弁差員之上下,其說苟簡了當,必不免生事,生事之後,則朝廷亦難置而不問矣。臣非敢以缺數行,何如?李世白曰,臣於領相之以此回啓也,未詳其利害如何,仍爲啓下矣,以評事兼御史者,非爲代行其差使員·地方官之事也。似出於欲其糾察管市守令之勤慢,該邑吏民之奸弊而已,而然此所達如是,更爲商確處之,亦當矣。上曰,令廟堂商確稟處,可也。
大司憲崔奎瑞疏曰,伏以,臣老母病狀,旣已略陳於前日之疏,而伊後氣息,日益澌綴,咳喘日益急促,晝廢糜粥,夜不撤燈,今復五六日矣。頃於再疏批下之後,情地迷塞,不能自暇於構疏,更請處分,而伏聞都監事役方急,至有移管催促之事。故以臣情理,呈狀于都監,同朝相識之間,信息或能相聞,必有以諒臣之事勢,而今聞以事體之重大,自下不可變通,使之陳疏請遞云,玆不得不冒萬死更瀆宸嚴,而臣之情理,到此地頭,豈有暫時離側,撰成文字之望哉?只有席藁私次,以竢誅殛而已。伏乞聖明,俯賜鑑諒,亟命攸司,勘臣罪狀,諡冊撰述之任,以畀他人,無令大事,有顚倒窘急之患,千萬幸甚,臣無任云云。批答見上自此至二十五日缺
上在昌德宮。停常參·經筵。
下直,車嶺僉使金五生。
備邊司啓目,粘連慶尙監司狀啓云云。東萊府使金德基,母病危重,不得將護,其情可悶,特爲許遞,何如?啓依允。
世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何?湯劑進御,今已累日,果有應效否乎?嬪宮症候,亦何如?今日受鍼事,昨已啓達,令醫女施鍼,而時刻則當隨時爲之矣,敢來問安。答曰,知道。無事。湯劑之進,未滿十貼,安知有效?嬪宮所患,一樣矣。
政院啓曰,刑曹判書趙相愚,陳疏承批,今已累日,而更呈辭疏,尙不出肅,參判李益壽,除授之後,連呈辭單,亦不行公,詞訟重地,事務積滯,實涉可慮。判書趙相愚,參判李益壽,竝卽牌招察任,何如?傳曰,允。
吏曹啓曰,臺諫有闕,政事,取稟。傳曰,明日爲之。
全羅監司書目,龍潭縣令尹憲卿,欲免戶曹納大小戶紙,勒奪醫官折受屯田,以此兩事,推論下吏,則至以悖慢等說,侵辱營門,事體所關,不可仍置,爲先罷黜,其罪狀,令該曹稟處事。
府前啓,請洪旣濟事。措辭見上請李天挺事。措辭見上遠竄罪人李鳳徵,不爲就途,多日淹留之說,人皆傳播,聽聞極駭,故臣移關探問於高陽,則十一日午時,始到本郡矣。特命竄謫,何等嚴程,而任自遲回,若是之久,人臣分義,豈容如是?其放肆無嚴之罪,決不可不懲。請博川遠竄罪人李鳳徵,移配極邊。引嫌而退,濫把之事,旣據其實,則一字忘漏,元非大段。請掌令鄭維漸出仕。答曰,不允。李鳳徵事及處置事,依啓。
禮曹判書徐宗泰三度呈辭。入啓。只遞本職及知義禁。
獻納朴泰恒上疏。大槪,臣之情勢,俱難强冒。乞蒙恩遞,兼陳所懷,以備裁察事。入啓。答曰,省疏具悉。進言之誠,予甚嘉尙,可以議處事,令該曹稟處。爾其勿辭,從速察職。
謝恩,刑曹參判李益壽。
嬪宮受鍼後,藥房·政院·玉堂問安。答曰,知道。
摠護使左議政李世白,護軍愼景尹·金儁相,司果金㘽,山陵裁穴事出去。
吏曹口傳政事,以沈宅賢爲兵曹佐郞。
吏曹判書李畬上疏。大槪,臣敢申前席未盡之悃,乞收誌文改撰之命,仍前判下,令都監擧行事。入啓。答曰,省疏具悉卿懇。卿勿過辭,安心撰進。
忠淸監司書目,淸安縣監尹摛,山陵赴役僧軍,差使員差定之後,引疾呈狀,終不領進,罷黜事。朝報
政院啓曰,六曹兼春秋,依大典,差出事,曾有榻前定奪矣。近來史局皆空,連以兼春秋上下番及預備代察,而刑曹·工曹之外,無他推移之處。每當啓下之際,苟簡莫甚,卽今戶曹佐郞有闕之代,以文臣差出事,依前定奪,更爲分付,如何?傳曰,允。吏錄
上在昌德宮。停常參·經筵。
下直,朱乙溫萬戶禹成俊。
司書李台佐辭職上疏。入啓。答曰,省疏具悉。爾其勿辭察職。
世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何?嬪宮受針,今日亦隨時爲之矣,敢來問安。答曰,知道,無事矣。
大司諫李寅燁三度呈辭。入啓。遞差。
忠淸監司書目,報恩等官呈,以今月初二日地震,事係變異事。
嬪宮受鍼後,藥房·政院·玉堂問安。答曰,知道。
今月十六日左議政李世白,吏曹判書李畬,請對入侍時,李畬所啓,卽今察訪之窠,有承文參下當差之一窠,而承文參下實任,只有四人,一人則秋別薦,當爲出六,見存將只爲三人,若又外遷,則本院參下尠少,事甚苟簡,姑以蔭官差送,何如?左議政李世白曰,當初變通,不必以察訪幾窠,永作文參下之定窠,文參下積滯時,則以文參下差送,如其不然,則還作蔭窠,自當隨時處之,而卽今承文參下應差者,旣少,則亦何必拘於定式,而仍作文窠乎?今則以蔭官差送,前頭文參下積滯,則又以文官差送,未爲不可矣。上曰,以蔭官差送,可也。
同副承旨尹趾仁所啓,知製敎被選之人,或出外任,或無職名,無故應製之人,絶少,前者吏曹判書李畬,以曾任文衡之故,使之抄擇啓下,而畬,以非時任文衡,辭以不當,仍不得擧行矣,今則畬,復兼文任,而前頭各道進香祭文,及他應製文分排之際,無以推移,事甚苟簡,使之從速抄啓,何如?上曰,依爲之。
府前啓,請洪旣濟事。措語見上請李天挺事。措語見上答曰,勿煩。
謝恩,弼善尹弘离,司書李台佐。朝報
有政。吏批,以申聖夏爲氷庫別檢,李坪爲禁府都事,李晩堅爲禮曹佐郞,李聖佐爲昌陵參奉,金相稷爲文學,許琡爲工曹佐郞,金鎭龜爲禮曹判書,徐宗泰爲判尹,李晩成爲東學敎授,金昌集爲知義禁,李光朝爲戶曹正郞。
上在昌德宮。停常參·經筵。
下直,全羅虞侯洪彪,右水虞侯李汝澤。
假注書吳命禧遷轉,代以李命世爲之。
世子宮·嬪宮·藥房問安。答曰,知道。
藥房啓曰,數日來霜寒頗緊,伏未審此時,聖體調攝,若何?嬪宮受鍼,今日亦隨時爲之,前劑入加減溫膽湯,當盡於今日,五貼更爲劑入矣,敢來問安。答曰,知道。無事矣。
政院啓曰,近來諫院之官,或呈辭或在外,無無故行公之員,守令之未署經,至於七人之多,當此秋務方殷之日,外方夫馬留連之弊,誠極可慮,除在外人員外,呈告未肅拜人員,竝爲牌招,使之趁卽署經,何如?傳曰,允。
刑曹判書趙相愚辭職上疏,入啓。答曰,省疏具悉卿懇。卿勿過辭,從速察職。
嬪宮受鍼後,藥房·政院·玉堂問安。答曰,知道。
謝恩,大司諫申懹,正言李東彦。
備邊司啓曰,近來本司坐起,連日出令,而堂上不齊,未得開坐,事甚未安,刑曹判書趙相愚,辭疏批下後,久未肅謝,非但本司參坐之苟簡,本曹公務之積滯,實爲可慮,御營大將李弘述,前後本司及賓廳之會,連次不來,雖未知病勢之如何,而亦涉未安,竝卽牌招察任,何如?傳曰,允。
慶尙監司書目,山陰縣監金聖游,今月十三日母在喪事。
府前啓,請洪旣濟事。措辭見上請李天挺事。措辭見上答曰,勿煩。
院前啓,請李玄逸,沈季良事。措辭見上請仁禮事。措辭見上康津縣監李萱,到任之後,無一善狀,年分收租,邑之重事,而上年冬間,不待地部成案之下來,徑先出定,幾盡收捧之後,朝家因臺臣論啓,有變通減給之令,則當初所捧之中,自有剩餘,其數不貲,而名爲出給,終至花消於中間,窮民呼冤,罔有紀極,如此貪虐之人,不可久置字牧之任,請康津縣監李萱罷職。答曰,依啓。末端兩件事,不允。
副修撰李觀命牌不進,承傳罷職傳旨。傳曰,只推勿罷。
摠護使左議政李世白,護軍愼景允·金儁相,司果金㘽,山陵看審後入來。
吏曹口傳政事,以李益壽爲禮曹判書。
上在昌德宮。停常參·經筵。
世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何?嬪宮受鍼,今日亦隨時爲之矣,敢來問安。答曰,知道,無事矣。
嬪宮受鍼後,藥房·政院·玉堂問安。答曰,知道。
傳曰,大臣·備局堂上引見。引見時,判尹徐宗泰,牌招察任事,及崔奎瑞諡冊文製述之任,今姑許遞,令大提學李畬撰進事,及咸鏡南道災傷踏驗,使本道都事,兼管敬差官,勿爲下送事,榻前定奪。朝報
都監郞廳,以摠護使意啓曰,國恤卒哭前,禁屠肆,載在五禮儀,而因牀卓等物所用骨灰,定日許設屠肆,亦有前例,今此都監所造牀卓等物中,應用骨灰者,亦多,依前例,屠肆五坐許設之意,分付刑曹·司憲府·漢城府之意,敢啓。答曰,知道。燼餘闕
上在昌德宮。停常參·經筵。
下直,沃溝縣監尹樟,蝟島僉使鄭翊周,金甲島萬戶李天培,雲寵萬戶林重。
昨日引見時,掌令鄭維漸所啓,故郡守孫志,被殺於賊人李命之時,其反奴輩,有同謀弑主之迹,則變係綱常,事極驚駭,故臺臣,爲慮外方治獄之疎緩,以拿致京獄,嚴刑究問之意,曾已論啓蒙允矣。到今六朔之間,該曹一任忨愒,尙無一番窮問之擧,使莫重獄事,遷就至今,事之稽緩,莫此爲甚。請前後當該堂上·郞廳,竝命從重推考,另加申飭,斯速究問,明示邦刑。上曰,依啓。前啓,洪旣濟·李天挺事,停啓。
正言李東彦所啓,請仁禮事。措辭見上上曰,勿煩。又所啓,請李萱事。措辭見上上曰,遠外風聞,未必盡信,姑先推考,觀其緘辭而處之。又所啓,凡臺閣之規,有新啓,則必請同僚相會,旣請相會,則必須齊進,議其可否而從違,蓋所以重事體也。日者憲臣,以李鳳徵請罪事,將欲論啓,累請在外同僚,而其時諸臺,旣知新啓之意,竝皆稱托,終不來參,藉令諸臺,意見不合,則會禮之後,各執所見,仍卽引避,臺例當然,而不此之爲,終始規避,其不恤公議,乖損臺體,莫此爲甚,不可無規警之擧。請前執義李震壽,前掌令李德英,前持平權,竝命罷職不敍。上曰,依啓。又所啓,卽者承旨徐宗憲,以興德縣監金萬秋,草溪郡守李畛,不當出於署經之意,陳達,臣於此不勝瞿然之至。萬秋則物議頗騰,故臣在憲職時,果爲越署矣,昨者本院署坐,臣始執前見,而僚議以爲,今姑出署,待其送辭,觀其爲人,若果不合,則追後論劾,亦無不可云,故臣意亦以爲然而許出。至於李畛,則當初物議,皆以秩卑無履歷爲言,而更爲聞之,則門地雖卑,履歷不甚淺,況庶流之前後除拜本邑者,亦非一二云,月前憲府之坐,昨日本院之坐,俱許出署矣。今者承宣之言至此,臣之矇不詳審之失,著矣,何敢仍冒於職次乎?請命遞斥臣職。答曰,勿辭。退待物論。
掌令鄭維漸所啓,卽者承旨徐宗憲,以興德縣監金萬秋,不當出於署經之意,陳達,臣於此不勝瞿然之至。頃日直房之坐,以金萬秋署經當否,與同僚相議,則僚議以爲,今姑出署,當觀其爲人,如或不合,則追後論劾,未爲不可,故臣亦以爲然,仍爲出署矣。今者承宣之言至此,臣之不能詳審之失,著矣,其何敢一刻晏然仍冒於臺次乎?請命遞斥臣職。上曰,勿辭,退待物論。
山陵京都監郞廳,以摠護使意啓曰,都監提調趙相愚改差之代,以前大司諫李寅燁差下,令該曹,付軍職,使之趁卽察任,何如?傳曰,允。
世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何?前劑入湯藥,當盡於今日,五貼更爲劑入矣。嬪宮受鍼,已至四日,諸醫等皆以爲,今日則姑爲停止,宜當云矣,敢來問安。答曰,知道,無事矣。
掌令黃一夏啓曰,臣卽伏見諸臺之避,以兩倅之不合出署,被斥於承宣,爲嫌,臣於此不勝瞿然之至。臣曾忝本職也,適當署經之坐,相與可否之際,臣以爲草溪郡守李畛,則其門地雖卑,聞其履歷,則旣不淺尠,至騰於御史之褒啓,亦非一再,而武藝超等,累蒙恩賞,且其爲人,頗多稱譽,庶流之曾除郡邑,不知其幾許,獨於此人,不必持難之意,酬酌於諸僚,則僚議皆以臣言爲可,而卽許其出署矣。今者承宣之言如此,則臣以當初先許其出署之人,何敢自謂無失,而晏然冒居於臺次乎?請命遞斥臣職。答曰,勿辭。退待物論。
持平兪命凝上疏。大槪,恩敍未幾,除命旋降,感激惶隕,固宜竭蹶趨承之不暇,而老父宿患,近又添劇,痰火極熾,胸膈牽痛,症情危篤,氣息綿綴,臣以獨身,萬無離側供職之望,乞蒙恩遞,俾得專意救護事。入啓。答曰,省疏具悉。爾其勿辭,救護父病。
獻納朴泰恒啓曰,臣於再昨,以康津縣監李萱事,有所論啓矣,追後聞之,則裁減之令,非由於臺啓,而因本道都事狀聞,該曹啓稟,有所變通云,故發簡於僚席,臺諫論啓一款,卽爲刪去,做錯之失,臣旣難免,而伏聞昨日筵中,以遠外風聞未必盡信,爲敎,此無非臣人微言輕之致,尤不勝悚恧之至。且見僚臺避辭,則草溪郡守李畛,興德縣監金萬秋署經事也,臣以在外之人,未能廣聞物議,而畛則門地雖卑,不無履歷,本郡前任亦多此類,而萬秋則部將陞六之人,差除薄邑,似非太過之事,故與僚員相議,姑爲許出,而觀其爲人,果爲不合,則追後論劾,未爲不可之意,消詳於僚席之間矣。入侍筵臣,以不宜許出之意,陳達,而兩人旣已見遞,則臣之矇然不察之失,著矣,以此以彼,臣何敢更爲抗顔於臺次乎?請命遞斥臣職。答曰,勿辭。退待物論。
大司諫申懹啓曰,臣伏聞,昨日筵中,承旨徐宗憲,以興德縣監金萬秋,草溪郡守李畛,不當出署事,有所陳達云,臣不勝瞿然之至。萬秋,曾經內三廳,則初非全無履歷之人,徒以鄕曲微品,塞其前程,似涉已甚,姑許出署,徐觀其人而處之,未爲不可,而畛則曾以才諝,別爲收用,而內外履歷,亦且不淺,從前此類之爲此邑者,又非一二,故臣與同僚相議,俱許出署矣。今者承宣所達如此,臣之不能詳審,輕許出署之失,著矣,昨緣日暮,且緣身病,未卽來避,所失尤大,請命遞斥臣職。答曰,勿辭。退待物論。
吏曹啓曰,來二十五日祿都目政事,爲之之意,敢啓。傳曰,知道。
府啓,竝引嫌而退,門地卑微,物議頗騰,則始越終許,殊未元當,履歷聲績,固多可稱,則相議出署,初無所失,請掌令鄭維漸遞差,掌令黃一夏出仕。答曰,依啓。燼餘闕
上在昌德宮。停常參·經筵。
世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何?嬪宮受針,今日復依前隨時爲之矣,敢來問安。答曰,知道,無事矣。
忠淸監司書目,臣病勢一向危篤,決無復起爲人之望,更申血懇,冀蒙矜許,以終生成之澤事,上疏上送事。啓。答曰,省疏具悉。卿勿撕捱,從速察職。又書目,淸風呈,以贊善權尙夏辭職上疏上送事。啓。答曰,省疏具悉。今玆引過,實涉太過,須體至意,調理就途,以副虛佇之望。
山陵都監郞廳,以摠護使意啓曰,都監郞廳李震壽罷職之代,以副護軍李晩成差下,使之察任,何如?傳曰,允。
吏曹啓曰,臺諫及守令有闕,政事,取稟。傳曰,過國忌後爲之。
領議政崔錫鼎上疏。大槪,臣於備局粘目判付之下,惶悚不敢自安,連日藥房起居,不敢進參,乞削職名,仍治臣罪,以幸公私事。入啓。答曰,省疏具悉卿懇。日昨判下,非有深意,卿其安心勿辭,亦勿待罪,速出行公。仍傳曰,遣史官傳諭。
嬪宮受鍼後,藥房·政院·玉堂問安。答曰,知道。
正言尹憲株啓曰,臣情勢難安,病勢難强,尋單引入,一味惶蹙矣。昨者諸僚,以李畛·金萬秋出署事,見非物議,相繼引避,臣當處置,而第臣於此,有不敢可否者,蓋於兩倅再署時,臣意則以爲,不必終越,永塞前路,以此酬酢於儕友間矣。今豈可諉以臣身之不參署坐,獨爲晏然,冒當處置乎?昨緣賤疾增劇,今始來避,所失尤大,請命遞斥臣職。答曰,勿辭。退待物論。
今月二十日引見時,領議政崔錫鼎所啓,當初年分事目定奪時,諸道則只給全災,畿甸則異於他道,故尤甚邑,許給九分災矣。頃因承旨徐宗憲所啓,兩西及江原道,依畿甸例,更給分數災事,有令該曹稟處之敎,而外方狀啓,未及上來之前,先給分數災,亦甚難處。且臣意以爲,各樣身布及還上,量宜除減,則雖不給災,亦可蒙惠矣。近來外方狀啓,連爲上來,見江原監司狀啓,則山峽民田,酷被水災,黍粟各穀,全不收獲云,又見兩西監司狀啓,則水潦之災,尤爲慘酷,家舍漂沒,陵谷變遷,前古所無云,如此尤甚處,只給全災,則民必呼冤矣。關東及兩西,皆未及覆審云,若趁今給災,則亦無後時之患,此三道,使之精抄其尤甚邑,給九分災,而全羅·忠淸兩道,則雖有請災之事,三南今年被災,不至於畿甸以下諸道之酷,不當更給分災矣。上曰,頃見江原監司狀啓,則旱澇之災,可謂慘酷矣。江原道及兩西尤甚邑,特給九分災,而三南則與此三道有異,勿給分災事,依所達施行,可也。又所啓,伏見統制使柳星樞啓本,則以爲,頃日晉州牧使朴斗世,稱以棄官上京,莫重師期,終不來參,事極可駭,鄕色則自本營爲先決棍,牧使則令廟堂稟處,而晉州,以病鄕之故,遞易甚數,近年以來,便成弊邑,自斗世下去之後,多有修擧之事,政績頗著云,病鄕擧職之人,以此輕遞,殊甚可惜,敢此仰達。上曰,棄官上去,異於受由,姑先推考,催促下送,可也。
左議政李世白所啓,陵上莎草,每用慕華館莎草,而浮莎軍,前例或用到防軍,或以轝士軍劃定,而今番則適非番次,將無到坊軍云,轝士軍,除雜色應入外,尙有餘數,必多依前例,一千五百名劃送莎草軍,以爲浮出輸運之地,何如?上曰,依爲之。又所啓,高陽郡,以山陵地方,都監凡事,非不欲省弊,而責應自爾多端,民弊有倍於他邑矣。在前山陵事畢後,春秋大同中,減其一等云,前頭本郡,亦當依此例施行,而第秋大同,方當收捧之時,與其蠲除於畢役之後,趁此時先爲蠲除,俾知朝家德意,則役民之際,必將感祝之不暇,本郡秋大同,特令蠲減,似當,故敢達。領議政崔錫鼎曰,山陵役事甚巨,京畿一道,擧皆責應,而高陽,以地方官,大小凡事,不無偏苦之慮,不可不特爲顧恤,今秋大同米,趁其未納,先爲蠲減,似好,小臣之意亦如此,欲爲仰達而未及矣。上曰,高陽,以地方官,受弊不貲矣,今秋大同米,特爲蠲減,可也。
上曰,刑曹判書趙相愚,昨日牌招,又爲不進,此則太過矣。崔錫鼎曰,趙相愚,前日不無難安情勢,蓋大臣,有未安之意,其姪大壽,亦犯科獄,故不敢行公,久爲引入矣。大臣之言,出於一時偶然,似無深意,大壽亦已被罪,似不當一向引嫌矣。李世白曰,所謂大臣,指小臣而言也,其時之事,本非深意,旣過之後,則同朝之間,自當兩皆相忘,頃日都監之坐,亦已累日同事,何必以此終不行公乎?且其姪大壽之事,旣已被罪之後,尤不當一向引嫌矣。上曰,一時事,不必深嫌,且大壽,則旣已遠竄,實無難安之勢,速出行公之意,分付,可也。
右副承旨徐宗憲所啓,生民休戚,係於守令,雖在常時,固當愼簡,而況當荐歲飢疫之餘,尤不可不另加精擇矣。新除授興德縣監金萬秋,處地卑賤,爲人庸劣,不合於字牧之任,草溪郡守李畛,本以庶孽,全無履歷,而猥授南中名邑,除目之下,物議喧騰,故兩司初頭署經之時,俱爲沮格矣,及其再署也,終至順出,臺諫之知有物議,初旣越署,則旋卽許出,殊有乖於採循公議之道也。卽今筵中臺臣,亦以守令不治,有所論啓,而凡守令之職,爲任不輕,旣有不合之議,則宜卽澄汰,而赴任之後,例多論劾,遞易迎送之際,本邑之勞費貽弊,誠甚可慮,此兩邑守令,旣有物議,則不可仍令赴任,旣有所懷,故敢達矣。上曰,改差,可也。燼餘闕
上在昌德宮。停常參·經筵。
世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何?嬪宮受灸,今已累日,症候加減,何如?今日受鍼,亦當隨時爲之矣,敢來問安。答曰,知道,無事矣。嬪宮所患,一樣矣。
今月二十日引見時,領議政崔錫鼎所啓,誌文稟定,乃都監事,而臣有所懷敢達矣。今此大行王妃誌文,頃日摠護使請對入侍時,因大提學李畬陳達,仍用御製行錄事,幸得蒙允,而末稍李畬,以其所聞數三條,添載後記之意,仰達,則自上命詞臣,別撰誌文,添入數條爲敎,此必以添入新語,文體破綻,有此下敎,而群情莫不缺然,今番御製之文,異於前日,書下行錄之規,體裁俱備,事實該載,無可增損之處,而若李畬所達之語,則大綱,已載於行錄中,追錄後記,固爲完備,而雖不添入,亦無所妨,且大行王妃送終之禮,何等大事,凡事必務盡合於情禮,況此誌文,若用御製,則可以無憾於幽明,徵信於後世,故敢此仰達矣。左議政李世白曰,小臣前日請對時,以御製行錄,仍用於誌文,而令詞臣別爲後記之意,陳達蒙允之後,李畬,又以數三條添入之意,陳達,自上有撰進之敎,而臣意以爲,使之撰進後記矣,及其李畬,力辭撰述,然後臣始爲訝,問于承旨,則答以,自上復命詞臣撰進誌文云,故臣又以不可不仍用御製之意,有所申請,而未蒙開許。日勢已晩,未得畢陳所懷,退出之後,群情莫不缺然,卽欲陳箚更稟,適因山陵出往,未暇爲之,將於今日登對時,更有所陳,領相先此仰稟,人心之所同然,亦可見矣。若依前定奪,仍用御製,令詞臣別爲後記,則豈不幸甚乎?上曰,添入新語數條,則不可不改易一篇,故使詞臣撰進矣。兵判金構曰,御製仍用,事體重大,不可不回啓稟定,故有頃日請對之擧,臣未知筵中說話之如何,而仍用行錄仰稟,承敎之後,爲其數三措語之添入,旋命詞臣別撰以進,則群情之缺然,何可盡諭?今此御製,大綱該備,體段渾成,數三條追錄,特令餘事,況其所錄,多是內間事,卽所謂內言也,有非臣下所敢添入,可否取舍,惟在上命,而大綱旣備,則條目微細,雖勿錄,亦無妨,何可爲此之故,而不用御製也?雖尋常恩典,旣命之後,旋復收還,殊甚莫落,況誌文御製,何等盛典,而旣許而還寢,則其爲缺然,豈獨群下而已哉?人情神道,理無異同,臣意則一依當初下敎,仍用御製行錄,爲誌文,而詞臣,以仍用御製之意,追錄於末端,則事無不盡,而可以無憾於幽明矣。李世白曰,臣之初不能諦聽聖敎,誠是昏霿之致,而今者金構所達之言,儘是委曲,能盡群下之情矣,以御製直爲入刻,令詞臣追記數條於後,則御製文字,無改易之事,而事實自可該載,若以此用之,則求諸神道人情,可以兩得其宜矣。戶判金昌集曰,雖以私家誌文言之,亦有後記之例,行錄之外,如有未盡之語,則後記添入,少無不可矣。禮判金鎭龜曰,御製行錄,則用爲誌文,書之於上,而詞臣,別爲追記於後,添載行錄中未盡之語,則尤完備矣。上曰,大臣諸臣所達如此,仍用行錄,而後記,則使詞臣撰出,可也。
禮曹判書金鎭龜所啓,前頭發靷,返虞日期雖遠,而其間應行節目,必須預爲講定,可無臨時窘急之患,故敢達。臣考見五禮儀,則國恤時發靷條,有殿下乘輦侍從之文,以此推之,則前頭發靷時,王世子所當侍從以往,而五禮儀,雖如此,祖宗朝以後,未有侍從之事。且王世子,方在沖年,發靷時日氣,亦將極寒,決難侍從,而節目則不可不稟定矣。上曰,五禮儀,雖有侍從之文,而近來則只詣路祭所矣,乙亥年禮曹謄錄,經亂不存,而以內間文書觀之,則世子大君,皆隨詣陵所,故昭顯世子,於詣陵所後氣塞,藥房提調,有啓聞之事,乙亥年,則分明侍從,而今番發靷時,則日氣降寒,世子沖年,決難冒寒侍從,姑爲變通,無妨矣。領議政崔錫鼎曰,靷葬之禮,雖是送終之大事,乙亥年,則時當初夏,日氣和暖,今番則正値嚴冬,日氣極寒,世子且當沖弱之年,決不可侍從,似有參酌變通之道矣。左議政李世白曰,五禮儀及乙亥前例,雖如此,今番,則王世子,方在沖年,且當極寒,雖路祭所,亦難進詣矣。上曰,乙亥前例,則分明侍從,而今番則當値嚴冬,難用前例,而且己丑以後,只詣路祭所矣。金鎭龜曰,發靷時,則哭送於闕門外,返虞時,則日晷差晩,秪迎於城門外,未知何如?上曰,世子幼沖,日氣且當寒沍,發靷時,則哭送於闕門外,返虞時,則秪迎於城門外,可也。
備邊司啓曰,今年各道年分,三南稍實,京畿及關東·兩西,被災最甚,而各道諸邑,不無尤甚·之次之別,還上·身役,不可不量宜差等,以示軫恤之意。諸道尤甚邑,新還上收捧,舊還上則停捧,諸般身役·〈身〉貢,當年條收捧,己·庚未收停捧。之次邑,則新還上及庚辰條收捧,諸般身役·身貢,當年條及庚辰條收捧。三南稍實邑,則新還上及已往兩年條收捧,諸般身役·身貢,當年及己·庚兩條收捧,似合事宜,而畿甸諸邑尤甚·之次之分,其間不甚相遠,且當山陵大役,不可無別樣優恤之道,勿論尤甚·之次,還上·身布,竝只捧當年條,宜當,以此分付諸道及各該衙門,何如?傳曰,允。
嬪宮受鍼後,藥房·政院·玉堂問安。答曰,知道。
執義魚史徽啓曰,日昨僚臺,以李畛·金萬秋出署事,被斥於承宣,相繼引避,而以臣所聞,則畛之門地雖微,才諝不無可稱,故處置之際,有所立落矣。今聞外議,筵臣之說,旣有所執,則而一出一遞,有乖臺體云,臣之處置,失當甚矣。今於諫院多官之避,何敢更爲可否乎?請命遞斥臣職。答曰,勿辭。退待物論。
備忘記,大行王妃遘疾二載,而嬉嬪張氏,非但一不起居,不曰中宮殿,而必稱閔氏,又曰閔氏,實妖人,不特此也,潛設神堂於就善之西,每與二三婢僕,屛人祈禱,極其綢繆,是可忍也,孰不可忍也?濟州栫棘罪人張希載,爲先克正邦刑。燼餘闕
上在昌德宮。停常參·經筵。
下直,振威縣令林世儉,郭山郡守尙選,城津僉使李東榮。
世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何?嬪宮所服,加減溫膽湯,前劑五貼,當盡於今日,五貼更爲劑入,受灸亦當隨時爲之矣,敢來問安。答曰,知道,無事矣。
今月十六日左議政李世白,吏曹判書李畬,請對入侍時,吏判李畬,惠廳堂上遞差事,榻前定奪。
持平兪命凝啓曰,臣纔蒙恩敍,復叨除命,揆以分義,宜卽趨謝,而父病危篤,情理煎迫,露章陳籲,至承救護之批,一倍惶感,靡所容措矣,昨伏見諸臺避辭,其一款,卽草溪郡守李畛出署事也。蓋草溪爲郡,素稱名邑,不可不擇差,而畛,以質卑之人,遽爾濫授,物議譁然,故臣頃在本職時,果欲越署,則諸僚皆以爲,今姑許出,徐議處之,未爲不可,故臣亦强許其出署矣。今者諸臺,以此見斥於筵臣,臣之初不能堅執己見,苟然出署之失,無以自解,何敢一刻仍冒於臺次乎?父病添重,不忍暫離,而稽謝恩禮,亦甚未安,今始出肅,輒復瀆擾,臣罪至此尤大,請命遞斥臣職。答曰,勿辭。退待物論。
禁府都事尹志源,罪人張希載拿來事,濟州地出去。
掌令黃一夏啓曰,臣以李畛事,引避退待,處置請出,不無物議,故臣雖就職,而情勢難安,卽呈辭單,見阻喉司,方極悶縮之中,又伏見右僚之避,以一出一遞,爲乖當之失,其所謂一出者,〈卽〉指臣而發也,筵臣所達,旣有所執,兩邑守令,亦皆見遞,則臣之獨免落科,實未免爲苟且之歸,揆以臺例,已難仍冒,而右僚避辭,又如彼自咎,則其在廉隅,尤不可一刻抗顔於臺端,請命遞斥臣職。答曰,勿辭。退待物論。
嬪宮受鍼後,藥房·政院·玉堂問安。答曰,知道。
傳曰,諸道進香祭文,例有以諺飜譯,令女官讀習之規矣。今番進香祭文,前期四五日製進之意,分付。
備忘記,罪人英淑罪狀,與正刑罪人正淑,一般也,遇赦混放之後,少不懲畏,所爲放恣,決不可容貸,令攸司克正邦刑。
禮曹啓目,粘連啓下,觀此弼善李敏英等上疏,則宮僚服色,宜從世子壓屈之服,不當於壓屈之中,又爲壓屈,乃反烏帽·烏帶於入直入侍之時,又引晉武帝泰始年中,楊皇后崩後,博士陳逵,尙書杜預等議以爲,今日從服之准據,請命禮官,博詢廣議矣。今此國恤卒哭前,王世子,於進見大殿時服色,旣改五禮儀黑笠·黑帶之制,而爲白笠·白帶,則爲世子僚屬者,凡於入直入侍之時,亦依世子之服,似合侍從之義矣,晉室杜預等諸人之議,槪是設難之辭,雖非斷行之制,而旣曰東宮臣僕,義不釋服。又曰,永福官屬,獨當衰麻從事,當是時亦重從服,於此可見矣,但其東宮臣僕云者,似指如禮記所謂近臣僕參乘之類,永福官屬云者,又似通指東宮官僚,而殊無明白可訂之端,似難斷爲今日援據之儀節,而世子,乃以應服之服,亦有壓屈之道,則宮僚之從世子所服而服之者,又宜有壓屈稍殺之節也,大臣收議中,亦以壓屈一節,不容全然弁髦,爲言。且癸亥·戊辰兩國恤時,朞年後,殿下猶且素冠素服,而群臣進見時,先用烏帽帶淺淡服,則此似可爲今日宮僚倣行之例,而亦非端的遵據之禮,不可以一時禮官之臆見,草草斷定,請更議于大臣,稟旨定奪,何如?啓依允。又啓目,更議于大臣,則行判中樞府事徐文重以爲,臣旣已愚淺之見,略陳於前,而至於考訂古例,援引前事,務合事宜,此在禮官,臣不敢更議,伏惟上裁。領議政崔錫鼎,右議政申琓以爲,春坊官再疏,引杜預之說,雖似可據,而第其所謂臣僕,乃指閹寺僕御之屬,禮記服門註,可訂也。所謂永福官屬云者,以文勢推之,晉太子居廬之所,似是別宮,與同侍大內差殊,且漢魏以來,東宮及諸王僚屬,多自辟置,亦未詳其時事實之如何,然則晉史所載,不足爲今日之明訂矣。禮官所引癸亥·戊辰之前例,上素冠而下淺服,正合旁照而倣行,臣之淺見,與前議無異,伏惟上裁。左議政李世白以爲,臣頃當下詢之日,妄以淺見仰對,其後得見晉史中所載之語,臣意以爲,與其臆斷而爲說,不如據此而爲獻,以備掌禮者之折衷,故果於宮僚之相問,略有所酬酢矣。臣旣素昧禮文,又未知當時規制之如何,則亦何敢以此,而必謂之爲今日所可訂乎?考據古例,參酌今制,務得變通之宜,惟在禮官所處,伏惟上裁。行判中樞府事尹趾善,病不收議,領中樞府事南九萬,領敦寧府事尹趾完,判中樞府事柳尙運,俱在外,不得收議,大臣之議如此,上裁,何如?啓。病不收議,在外大臣處,亦爲問議。又啓目,更議于病不收議,及在外大臣,則判中樞府事尹趾善以爲,臣之病狀,日益沈篤,精神漸至消落,屢度下詢,而不敢仰對,惶隕之心,耿耿于奄奄之中,不意今者,以宮僚服色,至降再詢之命,終不能作氣論列,以副聖上虛佇之盛意,臣生不如死,只自悲泣,罔知攸措云。領中樞府事南九萬以爲,臣之所遭,非但汚衊身命,其爲羞辱朝廷,實是古今之所未有,臣之至今視息如人,極是冥頑之甚,尙何敢比數於大臣之列,與論朝家之事,自前者禮官之來,旣以此意奉答,而禮官轉往他大臣及儒臣處,故其所云云,尙未及上徹,臣所自處,則前後無異。伏乞聖明,亟命刊臣朝籍,永不檢擧,俾不虛辱詢問,虧損國體公議,不勝幸甚云。領敦寧府事尹趾完以爲,臣於日昨,再承禮制詢問之命,而不得仰對,方在縮伏俟罪之中矣,今者禮官,又以官僚服色事,來問,而不敢以大臣自處偃然獻議,只自惶隕罔措而已云。判中樞府事柳尙運以爲,臣方病昏,且昧禮意,而該曹覆啓中以爲,癸亥·戊辰兩國恤時,朞年後,殿下猶且素冠帶,而群臣進見時,先用烏帽帶·淺淡服云,古例旣無現出處,則前事,似當援據而行之,伏惟上裁。大臣之意如此,伏惟上裁,何如?啓。答曰,晉史所載,未知其爲今日之明訂,則癸巳·戊辰兩年國恤時期年後,群臣進見服色,可以旁照而倣行,依前判下擧行。
刑曹判書趙相愚辭職上疏。入啓。答曰,省疏具悉卿懇。開釋之深,不必過嫌,卿其勿辭,從速行公。
忠淸監司書目,懷德呈,以左副承旨宋相琦辭職上疏上送事。啓。答曰,省疏具悉。爾其勿辭,俟母病間,上來察職。
判尹徐宗泰辭職上疏。入啓。答曰,省疏具悉。今因大臣一時之言,罔念職務曠廢,稱疾冀免,無意行公,如使今日,少有國綱,必不敢若是也。
春秋館郞廳,以領監事意啓曰,別兼春秋啓下,事勢有所拘礙,尙不得新薦,今日始爲移直史局,而曾經翰林朴弼明·李台佐,不爲一體啓下,故猶有所不安,不敢獨爲議薦,當初銓曹之不以朴弼明等,一體啓下者,蓋以弼明等,曾在史局,有礙於薦事,徑出六品,今雖啓下,必不出而當薦故也,今此別兼春秋,以此爲嫌,殊涉太過,而薦事之漸至遷就,亦甚可慮,勿以此爲拘,斯速議薦之意,更爲申飭,必於數日內擧行,何如?傳曰,允。
刑曹啓曰,罪人英淑,亟正邦刑事,命下矣。罪人英淑,結案取招次,今方開坐,而取考正淑處斷啓目,則其時判書·參判,皆備員開坐而爲之,卽今判書臣趙相愚,參判臣李國華,俱未肅謝,莫重罪囚勘斷,獨以佐貳一人擧行,事體未安,何以爲之?敢稟。傳曰,判書·參判,竝卽牌招。
政院啓曰,卽者刑曹判書趙相愚,參判李國華,牌不進,推考傳旨,今方捧入,而莫重死囚,結案勘斷,不可遲延,特招之下,不爲承命,殊甚未安,更爲牌招,使之趁卽開坐,何如?傳曰,允。又啓曰,兩司多官,相繼引避退待,玉堂當爲處置,而上下番,竝皆引嫌陳疏,不爲處置。今日政新除授掌令尹憲柱,獻納崔昌大,正言李晩堅,明朝待開門牌招,使之處置,何如?傳曰,允。
傳曰,明〈日〉,是賓廳日次,而有相値之事,開坐於外司事,分付。
謝恩,刑曹判〈書〉趙相愚。朝報
司圃提調閔鎭厚,兒房啓曰,國恤時,陵所三年內所用柴炭·菜物價,依己亥以後已行之例,令宣惠廳料理劃給于貢物主人事,分付戶曹,何如?傳曰,依爲之。
禁衛營啓曰,自前國恤卒哭前,習陣·試才等事,雖爲停止,而下番軍兵賞格試才,則有啓稟設行之例矣,今亦依前設行,何如?傳曰,允。燼餘闕
上在昌德宮。停常參·經筵。
五更,月入左角星。
下直,撫夷萬戶金鼎九。
世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何?王世子氣候,近復何如?嬪宮受鍼,已滿一度之數,諸醫等以爲,今日姑停,此後則間日受鍼爲宜,遂心丹,亦合於此等症患,而一劑則不過四丸,與湯藥兼進宜當云,此藥當爲劑入矣,敢來問安。答曰,知道,無事。世子姑無所傷矣。
刑曹,罪人英淑,當日唐古介行刑。啓。
政院啓曰,卽者吏曹郞廳來言,今日當爲祿都目政事,而罪人行刑相値,不得爲之云,敢啓。傳曰,知道。
謝恩,獻納崔昌大,掌令尹憲柱,刑曹參判李國華。
掌令尹憲柱啓曰,臣於日昨在諫職時,以諸僚處置,不敢冒當之意,有所引避,而未及處置,忽叨新命,臣誠一倍惶蹙矣。不意玆者,因兩司多官處置之稽延,召牌又降,臣雖分義是懼,不得不冒沒出肅,而臣亦便是前日退待中人,其何敢可否於其間乎?請命遞斥臣職。答曰,勿辭。退待物論。
獻納崔昌大啓曰,臣於初秋忝入銓部,情地難安,病狀兼苦,槐院殿最之坐,不得進參,雖因該曹之多故,尙未勘奏,論以法例,自在應罷,故頃當坤聖禮陟,百僚哀遑之日,旣不敢參內庭之哭班,叨兼宮僚,而亦不得申起居之禮,分義虧廢,惶蹙轉甚,不意薇垣新命,猥及於累月縮伏之中,又因兩司多官之處置,召牌繼降,顧臣以犯科待勘之人,決無抗顔行公之理,請命遞斥臣職。答曰,勿辭。退待物論。
正言李晩堅,牌不進,依承傳罷職。
應敎李徵龜,副修撰李觀命辭職上疏。入啓。答曰,省疏具悉。爾其勿辭察職。
吏曹啓曰,臺諫有闕,政事,取稟。傳曰,明日爲之。
政院啓曰,朝者以兩司多官之處置,新除臺諫,竝牌招,而或違牌不進,或引避退待處置,又歸玉堂,而上下番,亦皆陳疏,不爲處置,其所爲嫌,俱不至大段,且旣承疏批之後,尤不當一向引嫌,使之卽爲處置,何如?傳曰,允。
京畿監司書目,楊根呈,以修撰吳命峻辭職上疏上送事。啓。答曰,省疏具悉。卿其勿辭,俟母病間,上來察職。
傳曰,內司囚禁罪人丑生·雪香·時英·淑英·鐵生等,竝令禁府發遣都事,拿來,明日仁政門外親鞫。
政院·玉堂請對入侍時,大臣·六卿明朝牌招事,榻前定奪。
玉堂處置,請正言李東彦,執義魚史徽,大司諫申懹,獻納崔昌大,掌令黃一夏,持平兪命凝,遞差,掌令尹憲柱出仕。上曰,依啓。
傳曰,明日親鞫時,臺諫當爲備員,政官,待開門牌招,使之開政,兩司有闕之代,先爲差出,卽爲牌招察任。
傳曰,明日仁政門親鞫,當以未明爲之事,分付。
備忘記,潛設神堂,屛人祈禱,謀害內殿,是何等凶逆,而今日請對時,同副承旨尹趾仁,以本府推鞫等語,有所陳達。噫,予日夜切齒,至恨未雪,而臣子之歇視謀害國母之賊,一至於此,極可痛心,尹趾仁,削奪官爵,門外出送。
明日仁政門殿坐正時,辰初初刻,開門,罷漏後。
推鞫問事郞廳六,李徵龜·李晩成·李台佐·李東彦·金致龍·鄭維漸。燼餘闕
上在昌德宮。停常參·經筵。
卯時申時,沈霧。
政院啓曰,今日仁政門親鞫事,命下矣。承旨不可不備員,同副承旨有闕未差,左副承旨宋相琦在外未上來,合有變通之道,而拘於廳規,不得請遞,同副承旨,以在京無故人差出,卽爲牌招察任,何如?傳曰,依啓。宋相琦改差。
謝恩,執義金致龍,掌令尹弘离,持平李東彦,獻納魚史徽,正言黃一夏·兪命凝,右副承旨金鎭圭,同副承旨徐宗憲。
大司諫李寅炳,牌不進,依承傳罷職。
副修撰李觀命上疏。大槪,臣於榻前,諸臺處置時,有做錯之失,請遞事。入啓。答曰,省疏具悉。爾其勿辭察職。
昨日請對時,同副承旨尹趾仁所啓,明日親鞫事,命下,而如許罪人,自聖上何必親臨鞫問乎?況今梓宮在殯時,用刑於一闕之內,亦甚未安,若令設鞫於禁府,則似爲允當矣。右副承旨徐宗憲曰,自前雖當鞫獄,不必親臨鞫問,而況殯殿方在闕內,此時用刑,誠爲未安矣,依此所達,移設於本府,未知何如?惶恐敢達矣。趾仁曰,罪人等情狀,雖有萬分絶痛之端,何必親臨治之乎?上曰,今日諸臣,事事防塞,而至於潛設神堂,是何等惡逆,敢以設鞫禁府爲請乎?右副承旨徐宗憲,同副承旨尹趾仁,從重推考。假注書李命世所啓,尹趾仁所達之言,誠爲切至矣,殿下,以今日處分,出於十分商度,非出於一時激惱爲敎,而臣有區區迷見,冒死仰達,臣見己巳日記,則其時,自上亦有非出一時激惱而敎,畢竟悔悟,則安知今日處分,亦不出於激惱之所致乎?上曰,今日事,何敢比之於己巳事乎?臣子分義,豈容如是?李命世罷職。命世曰,臣豈敢以今日事,比之於己巳乎?誠恐今日之事,出於倉卒,未必不由於激惱所致,故敢爲仰達矣。上曰,李命世,極爲無嚴矣,拿問定罪。
假注書李命世拿問,代以李廷濟爲之。
吏曹啓曰,臺諫有闕,政事,取稟。傳曰,明日爲之。
刑曹啓目,罪人英淑,年四十五,結案白良,矣身罪狀,與正刑罪人正淑一般也,遇赦混放之後,少不懲畏,所爲放恣,辭緣遲晩,竝只罪處絞,何如?啓依允。
今日親鞫時,左副承旨南弼星在外,今姑改差事,榻前定奪。
禁府問事郞廳金致龍,李東彦臺諫代,姜履相·金㘽。啓。
罪人雪香,刑問十八度,淑英十五度,不服。傳曰,親鞫姑罷。
明日仁政門親鞫殿坐時刻,辰正初刻,開門差早。
京畿監司書目,高陽呈,以右參贊洪受瀗辭職上疏上送事。啓。答曰,省疏具悉。卿其勿辭行公。
禁府,罪人李壽長·貞伊,拿囚。啓。
判尹徐宗泰,牌不進。朝報
義禁府啓曰,罪人囚單子書入時,事出急遽,未及致察,不書罪人二字,至有單子還出給之命,臣等不勝惶恐待罪,當該都事,推考,書吏,令攸司囚禁治罪,囚單子改書以入之意,敢啓。傳曰,知道。燼餘
沈枰啓曰,明日常參·經筵,取稟。傳曰,停。
金鎭圭啓曰,判府事命招,不進矣。缺數行
吏批,判書李畬,參判趙泰采,參議李健命進,都承旨李墪進。兵批,判書金構,參判李基夏,參議李國芳,參知洪受疇進,右副承旨徐宗憲進。以南弼星·金鎭圭爲承旨,李寅炳爲大司諫,魚史徽爲獻納,尹弘离爲掌令,金致龍爲執義,李東彦爲持平,兪命凝·黃一夏爲正言。
兵批,安大規爲五衛將,安根爲安興僉使,金准爲順天營將,助羅萬戶池應洙,玉浦萬戶林杞,仍任事承傳,以申懹·朴權,單付副護軍,魚史徽·黃一夏·兪命凝,單付副司果。
辰時,上御仁政門親鞫時,座目見事邊日記,上殿坐後,金鎭圭進曰,昨夜親鞫之敎,先下詢問之命,後宣擧行,先後敢稟。上曰,親鞫先爲之?金鎭圭曰,自前六卿命招時,判尹,亦一體命招,今番則何以爲之?上曰,一體命招,可也。
沈枰進曰,明日發告祭,今日傳香,而路當由正門,適値親鞫,排設,無他變通之路,明政殿爲之,何如?上曰,依爲之。又啓曰,小臣,以該房承旨進去矣。上曰,唯。
李墪啓曰,今日當藥房問安,而都提調入侍鞫廳,小臣亦入侍,不能以時爲之,罷後雖晩,當爲之矣。上曰,唯。
金鎭圭啓曰,獻納魚史徽,承牌未到,而方値殿坐,故肅拜單子,不敢入缺數行進曰,承旨尹趾仁,削黜還收事,雖不見從,臺啓,而臣有區區所懷,敢達。今番鞫廳,前古所無之變,而況與外間事,有異,非外廷臣僚,所可聞知,則親臨鞫問,擧措得宜,而日昨尹趾仁,乃請推問於本府,極爲非矣,臺臣還收之啓,臣竊以爲不然也。上曰,承旨之言,是矣。日昨承旨,只以防塞爲主,事體極爲未安,此是千古所未有之變,而承旨,只以本府推問,爲請,歇後甚矣。予自遭此事以來,日夜耿結,寢不能寐,以爲如此陰凶情節,必爲鉤得而後,至恨可雪,予心可安,而國可爲國矣,日昨備忘,日夜切齒之語,正說常之心事也,今日言端適出,故始言之矣。今番國恤時,一邊神祀,一邊咀呪之說,藉藉於闕內,有同國言,若不得此情節,則予心豈忍安乎?內殿寢病時,每言予之此病,實爲怪異矣,何若是日漸焦枯耶?嘗見其體膚消鑠,臂部·脚部,無一點肥肉,極爲慘怛矣,因悽咽良久,又下敎曰如此,而其女輩反謂,恐以爲咀呪之者,誠自道也。恰而沈器遠,在鞫廳時,他大臣,謂以大監,出於逆云,則答曰,吾豈爲逆賊乎之語,一般矣。必得此情節而後,可正謀害國母之罪,而予心可安,國可爲國,而尹趾仁·徐宗憲,必欲防塞,豈有如此之理乎?此而掩置,則義理晦塞,國不爲國,而此獄端緖,堇堇半露,不止於此。此則群下之所當力爭而窮究,而必欲防塞,極可異矣。其陰凶情節,雖懸賞購得,必期究竟痛治而後已,此豈可置於疑信間,而掩置之事哉?內殿臨終時,骨枯肉消,慘不忍見,天下萬古,安有如此之事哉?張希載謀害之事,尙且齊聲爭執,況此無前之變故,其可掩置耶?予近來日夜思度,只是此事,結在心曲,每自私語曰,如此陰凶情節,何以畢缺數行爲激惱,一則可笑矣,況史官所謂激惱追悔等語,比之己巳事,安有如此之理乎?適於其時,夜下備忘,故或疑之以激惱,而是予日夜思度之事,豈有一毫激惱之擧乎?千方百計,坐臥常思,每謂,何以得此賊,而報此讐乎?彼女輩,陰凶特甚,自內屢度嚴問之時,一心欺諱,極爲痛惡矣,若凶逆之事,盡爲究得,則渠亦以何辭,敢生欺諱之計乎?
崔錫鼎進曰,今日變故,孰不驚痛?以常道言之,沐浴請討之不暇,而有顧藉之事,不忍矣,昨日承旨請對時,還收備忘,而有詢問之擧云,故當待下詢,欲達所懷矣。
金鎭圭曰,諸臣承牌來待,而詢問之擧,今日未及爲之,故敢達。上曰,今日不爲之,明日更待事,分付,可也。鎭圭曰,姑令退去矣。上曰,唯。上還宮。諸臣以次罷出。
右參贊洪受瀗疏曰,伏以,臣猥受敦匠之命,方在新陵役所矣。伏聞,以大臣分付,使之來參於卄九日,使行査對,缺數字以臣職忝政府西壁,故將以備員,而成議也。以今鉅役旁午,猶未就緖,此時監董之任,不爲蹔曠,乞命遞臣職名,回缺無故之人,俾臣專意匠事,不勝幸甚,臣無任云云。批答見上
執義金致龍所啓。措辭見二十七日正言黃一夏所啓。措辭見下
上在昌德宮。停常參·經筵。
五更,月入太微東垣內,有星見於太微垣端門外,似有尾跡。
下直,省峴察訪鄭世模。
世子宮·嬪宮,藥房問安。答曰,知道。
藥房啓曰,昨日親臨鞫囚,侵夜始罷,伏未審夜來,聖體調攝,若何?前劑入湯劑,當盡於昨日,五貼更爲劑入矣。嬪宮受鍼諸醫等以爲,今姑停止,更觀數日,宜當云矣。臣等,不任憂慮,敢來問安。答曰,知道,無事矣。
昨日親鞫時,正言黃一夏所啓,請仁禮事。措語見上上曰,勿煩。又所啓,請康津縣監李萱事。措辭見上上曰,勿煩。又所啓,凡牌不進之類,雖出於情病之難强,而日昨前正言李晩堅之違牌,雖未知事故之如何,公議固已不夬,至於大司諫李寅炳,則當此親鞫之日,坐違嚴召,殊甚未安,不可無規警之擧,請前正言李晩堅,前大司諫李寅炳竝命罷職。上曰,依啓。又所啓,日昨備忘記中,有潛設神堂,二三婢僕祈禱綢繆之事,適値備局引見之停止,大臣,雖未及稟請究覈,職在出納之地者,所當以出付王獄之意,啓稟擧行,而終無一言,其在事體,殊甚踈緩,請當該承旨,從重推考。上曰,依啓。又所啓,大凡治逆設鞫於本府者,固多有之,昨日前承旨尹趾仁所達,不過陳其所懷而已,何嘗有歇視謀害國母賊之意哉?削黜之命,恐有乖於大聖人包容之道,請還收尹趾仁削黜之命。上曰,不允。
執義金致龍所啓,臣於今日除命之下,適値大廷親鞫之擧,不敢不入參前席,而第臣曾忝本職也,同參於前草溪郡守李畛出署之坐矣,厥後諸臺,以誤出署經,被斥於筵臣,相繼避遞,臣以應遞之人,何敢一刻苟冒乎?請命遞斥臣職。答曰,勿辭。退待物論。
謝恩,知製敎魚史徽·李台佐·權尙游·尹弘离,弼善鄭維漸,左副承旨趙泰耉。
領議政崔錫鼎箚子。大槪,病未參鞫,惶恐待罪,仍附區區所懷,請寢大臣六卿詢問之擧事。入啓。答曰,省箚具悉。寢勿行之說,出於大臣,實涉未安也,安心勿待罪。
鞫廳罪人,五禮·淑貞·一烈拿來。
吏曹參判趙泰采上疏。大槪,臣於陪衛入侍之班,卒聞母病痰塞之報,倉惶罔措,顚倒出來,未暇替代,臣罪萬死,臣母所患,五朔沈痼之餘,痰火卒乘,昏窒不省,急投藥物,僅得回甦,而語音不通,氣息綿綴,頃刻之間,若將難保。伏乞聖慈,察臣煎迫之狀,遞臣本兼諸任,俾得專意救護,仍治臣擅離周衛之罪,以警具僚事。入啓。答曰,省疏具悉。卿其勿辭,救護母病。
今日親鞫時,右參贊洪受瀗,明日內上來,告訃使文書査對時進參事,榻前定奪。
傳曰,親鞫姑罷,明日仁政門殿坐正時,定以辰初事,分付。
大殿,藥房·政院·玉堂問安。答曰,知道。
燼餘金鎭圭啓曰,今日兵批政廳,臣鎭圭,當以代房進去,而親鞫殿坐正時,已迫,該房承旨,勢難進去,政廳,何承旨進去乎?敢稟。傳曰,同副承旨進去。
又以禁衛營言啓曰,來十二月,當四番左哨中司屬,忠淸道五哨軍兵,來十一月二十五日,京中逢點,准二朔立番,二三番海西別驍衛,一體調送,逐朔立番之,兩道監·兵使處,預爲知委,何如?傳曰,允。
又以禁衛營言啓曰,四番左部左司屬,忠淸道五哨,別哨一哨,合六哨軍兵逢點數,七百六十二名,十五番海西別驍衛五十六名,步軍標下一名,已爲整齊矣,來十月初一日,與內外各處入直馬步軍兵,依例替代後,舊軍放送之意,敢啓。
有政。吏批,判書李畬,參判趙泰采,參議李健命進,都承旨李墪進。
兵批,判書金構,參判李基夏,參議李國芳,參知洪受疇進,左副承旨徐宗憲進。
吏批,以趙泰耉爲承旨,尹德駿爲大司諫,朴萬普爲禮曹佐郞,鄭維漸爲弼善,崔昌大·權尙游·李坦·李宜顯·鄭維漸·李東彦·朴弼明·李台佐·李彦經·孟萬澤·魚史徽·李夏源·尹憲柱·尹弘离·李震殷付知製敎。
兵批,以南崙·柳沆·李稠爲僉知,閔後慶爲統虞侯,張鵬翼爲都摠經歷,金得復爲武兼,金夏瑞·丁時澤·金時獻·李志傑單付副護軍,南弼星·李夏源單付副司果。
趙泰耉,以兵曹言啓曰,今九月二十七日,入直守門將金重寶,旣已受點矣。猝有身病,症勢危重,不得入直云,故原單子中,付標以入之意,敢啓。傳曰,知道。
掌令尹弘离所啓。措辭見二十八日獻納魚史徽所啓。措辭見下
辰時,座目見事變日記上御仁政門,親鞫,入侍。沈枰啓曰,明日拜表處所,何以爲之乎?上曰,明政殿爲之。李世白進曰,明政殿,則殯殿在內,未知何如?且連日早動,臨御鞫廳,明日姑退時刻,拜表行於仁政殿後,差晏出御,何如?上曰,拜表,差早爲之於此處,罷後,殿坐始鞫,可矣。沈枰曰,時刻單子,姑未入之,拜表,可以差早矣。李世白啓曰,承文院郞廳,只有假注書臣李廷濟,而以鞫廳親臨,連日入侍,未知何以爲之乎?上曰,暫爲往參,卽速還入,可也。又啓曰,小臣等,亦不可盡往,而一人往參乎?上曰,唯。沈枰曰,何大臣進去乎?上曰,右相進去。
吏曹參判趙泰采疏曰,伏以,臣於陪衛入侍之班,猝聞老母氣塞之報,蒼黃顚倒出來,未暇替代,臣罪萬死。臣母所患,五朔沈淹之餘,痰火上〈胸〉猝升,昏窒不省,急投藥物,僅得少甦,而語音不通,氣息作綴,頃刻之間,若將難保,臣左右扶將,方寸焦灼,決無須臾離側之勢,而顧臣所帶本兼之職,俱係緊重,不可一日暫曠,不得已疾聲呼籲於天地父母之前。伏乞聖慈,察臣煎迫之懇,亟許遞臣本兼諸任,俾得專意救護,因治臣擅離周衛之罪,千萬幸甚,臣無任云云。批答見上
領議政崔錫鼎箚曰,伏以,臣昨日罷鞫出來之際,左足跌傷,留宿闕下,曉來將欲扶策詣闕矣。痛勢添劇,不能起動,玆未得趁早參鞫,惶恐待罪,國家不幸。缺數行之音,轉圜之美,孰不欽仰?顧臣以不才無能,忝叨輔相,念獄事之妖惡,驚痛切膚,想春宮之情事,衋傷崩心,臣子之情,尙且如此,仰惟聖念,當作何懷?昔漢景帝,遣田叔按問梁事,太后憂之,日夜不食,日夜啼泣,帝不違之,田叔盡燒梁獄辭,空手來謁。帝問之曰,梁事爲之乎?對曰,死罪有之。帝曰,其事安在?對曰,上無以梁事爲問也。今梁王不伏誅,是漢法不行也,伏法,而太后,食不甘味,寢不安席,是憂在陛下也,帝大然之。使叔謁太后曰,梁王不知也。爲之者,幸臣羊勝·公孫詭,而屬謹,今伏誅,梁王無恙,太后立起坐餐,帝大喜相泣,復如故,而朱子具書之綱目,而先儒史斷,亦美之曰,太后至爲涕泣不食,則帝誠有所不忍矣,於是而天理之心,油然,固不得以失刑病之也。噫,君臣父子,竝列倫常,恩義經權,互爲輕重,太后與世子,雖有親屬尊卑之殊,人君慈孝之道,臣子服事之義,固無異致,而宗社大計之所關,又如何重也,況今春宮情境,其可比倫於涕泣不食而已乎?在梁王,一藩臣,明有死罪,而特因太后愛子之情,撓法曲貰,先儒,猶且許之。今禧嬪,設有難赦之罪,念春宮誕育之恩,爲春宮憂傷之慮,少賜曲貸,不至於窮境暴揚,而左右不逞之徒,則依律致辟,以伸王法,如幸勝等之事,以安春宮,恐不悖於今日處變之道也。昔者仁廟,寢病經年,而宮中有巫蠱之變,辭連貞明公主家,臣祖父臣鳴吉,時爲首相,上箚論奏,有曰,臣之疑難於此事者,非爲公主之婢子,所以不忍於公主也,非爲公主,不敢負先王也,亦所以不敢負聖恩也。夫公主,天屬雖尊,其所株連,乃在呪咀上躬,而不惟其時大臣之言如此,聖祖之所以處之者,亦不終竟其事。今所以不忍於禧嬪者,非爲禧嬪,缺數行春宮,托以主鬯之重,惟我春宮,美質天成,名號雖定,年方髫齕,坤聖取而子之,深慈篤孝,爲踰已出,令聞之播,四方聳聽,擧切延頸願死之心,加又痘疹順經,而年力向盛,問學之勤,而德器之就,此乃宗廟神靈之擁佑,而寔殿下如天之洪福也,乃於倉卒意慮之外,遽遭人倫罔極之變,以稚弱之年,又有不安之節,震驚崩迫,當復如何?若使之摧剝隕穫,有不得自全其情性,則非但重傷殿下止慈之恩,其於宗社何?中外臣民,聞此莫不嗟傷,同其憂灼,伏想大行王妃在天之靈,亦必惻然矜怛於冥冥之中,殿下,何不念及於斯耶?伏惟聖明,當此之時,其所以慰撫息勤,必不待下臣之言,而更願隨事方便,着意調護也,勉鎭定保安之道,此老臣區區之至懇也。傳曰,喜事至,則和而理,憂事至,則靜而理,今國家之所遭,大變故也,處憂患之道,必須先澄本源,靜而察之,循理而動,已小與焉,然後凡所處置,盡合其道,惟殿下加勉焉。今日大臣六卿,有詢問之擧,而病未登筵,不任惶悚云云。批答見上
上在昌德宮。停常參·經筵。
五更末,太微垣端門外所見之星,形體如金大星,尾迹則比昨稍長,似是彗星。
昨日鞫廳,罪人丑生·時英·鐵生·貞伊·一烈·淑貞元情,李壽長原情後,刑問第三度承服,五禮元情後,刑問一次不服,李俊一·王學臣·者斤禮·信月·烈伊拿來,德禮拿來放送。
世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何?連日親臨鞫囚,皆至竟夕,不瑕有勞傷之患乎?世子氣候,亦復如何?臣等,不任憂慮,敢來問安。答曰,知道,無事。世子姑無所傷矣。
領議政崔錫鼎箚子。大槪,昨伏承箚批,辭旨嚴切,惶惕罔措,今日擬入前席,面伸餘意,而賤疾增劇,末由自致於天陛之下,臣罪萬死,乞削臣職,仍治臣罪事。入啓。答曰,省疏具悉。卿其安心勿辭,亦勿待罪。
正言黃一夏啓曰,日昨前承旨尹趾仁所達之言,出於有懷畢陳之意,則聖敎中直以歇視謀害國母之賊,爲其罪名,恐有乖於大聖人寬恕之道,故臣以還收削黜之意,有所論啓矣。伏聞伊日筵中,承宣大加非斥,極言其啓意之不當,臣於此不勝瞿然之至,臣之坐次稍遠,全未聞其所斥之如何,而及至罷出之後,以不爲引避,物議譁然,昏謬之失,在所難免,而又伏聞同僚之避,以肅謝前相會,爲嫌,再昨承牌,倉黃詣闕,臣先入謝,旋進鞫廳之際,同僚在座,該吏亟請相會,故倉卒之間,全昧同僚之肅謝與否,果與相揖,乖損臺體,臣亦有之,以此以彼,決不可仍冒於臺次,請命遞斥臣職。答曰,勿辭。退待物論。
昨日親鞫時,掌令尹弘离所啓,近來牌不進之弊,不勝其紛多,事體之未安,甚矣。頃者判尹徐宗泰,屢違召命,雖或出於情勢之難安,當此國有事變,親臨設鞫之日,固當不顧其私蹶趨承,而昨者嚴召之下,又復違拒,至於連日設鞫,玉趾勞動,其在分義,豈容如是,而終無出肅行公之意,決不可無別樣警責之道,請判尹徐宗泰罷職。上曰,依啓。又所啓,引嫌而退,出署諸臺,皆已避遞,同參其座,理難在職,請執義金致龍罷職。上曰,依啓。
獻納魚史徽所啓,請仁禮事。措辭見上上曰,勿煩。又所啓,臣伏聞前承旨尹趾仁,乃於請對之時,以如許罪人,不必親鞫,爲辭,而至請移設於本府云,此則事體固爲未安,而原其本意,曷嘗有一毫歇視謀害之事哉?削黜之罰,未免過重,而終有乖於大聖人包容之道,請還收前承旨尹趾仁削黜之命。上曰,亟停勿煩。又所啓,罪人英淑之正刑,出於特敎,凡在聽聞,孰不爲快,而第其斷案,只是不少懲畏等數句語而已,別無明白臚列之事,其在獄體,極爲疎漏,而居出納之地者,凡然捧旨,旣無啓稟之擧,至於有司之臣,亦不鉤問得情,只以備忘文字,草草取招,殊失重辟結案之體。請當該承旨及刑曹堂上,從重推考。上曰,依啓。又所啓,新除授大司諫尹德駿,時在京畿水原地,請斯速乘馹上來事,下諭。上曰,依啓。前啓康津縣監李萱事,停啓。
左尹宋昌三度呈辭。入啓。遞差。
今日親鞫時,濟州出使都事尹志源,閑官換差事,及兵曹判書金構,禮曹判書金鎭龜,刑曹判書趙相愚,姑爲退出事,及問事郞廳李晩成,改差,以山陵都監出去,而其代,以前執義金致龍差下,令該曹口傳付軍職,待金致龍入來後,李晩成出去事,榻前定奪。
明日拜表時刻,差早爲之,而六曹堂上中,吏·戶曹,則以次官進參査對事,及右相進參事,榻前下敎。
吏曹口傳政事,禁府都事尹志源,氷庫別檢申鐔,相換。
吏曹啓曰,臺諫有闕,政事,取稟。傳曰,明明日爲之。
今日親鞫時,問事郞廳金致龍下鄕,代前正言趙泰一差下,令該曹卽爲口傳付軍職事,榻前定奪。
今日親鞫時,明日拜表時刻,依前啓下,以卯時爲之事,榻前定奪。
兵曹口傳政事,副司果趙泰一。
罪人貞伊,刑問九度承服,五禮,二十三度承服,王學臣·信月元情,淑貞·時英,刑問一次不服,丑生,刑問十六度承服,淑貞,壓膝一次不服,者斤禮,元情後刑問一次承服。
傳曰,史官一員待命,騎〈馬〉三匹立之,禁府內摘奸。
傳曰,親鞫姑罷。
明日親鞫殿坐正時,以辰正事,分付,開門差早。
親鞫罷後,藥房·政院·玉堂問安。答曰,知道。
燼餘趙泰耉,以御營廳言啓曰,缺數行十二月初一日,卽後部左司軍兵,當爲替代立番,趁期調送事,本道監司·兵使處,依前知會之意,敢啓。傳曰,知道。
又以兵曹言啓曰,來十月十一日,兩朔立番後,左司屬忠淸右道五哨軍兵七百十三名,及缺案,各差備雜色標下軍六百八十八名,黃海道十六缺別馬隊五十六名,已爲逢點整齊矣,來十月初一日,與後部前司軍兵,替代後,舊軍放送之意,敢啓。傳曰,知道。
又以義禁府言啓曰,推鞫罪人玉馬直及正月,毋拿來囚禁,貴山妹,以罪人雪香,而方爲在囚,李馬直,則時在黃海道載寧地,故都事直向載寧之意,敢啓。傳曰,知道。
金鎭圭啓曰,兵曹判書金構,禮曹判書金鎭龜,刑曹判書趙相愚,姑爲退去事,榻前定奪。
獻納魚史徽所啓。措辭見下
辰時,上御仁政門,親鞫入侍時,座目見事變日記上出示領相箚,顧謂大臣曰,領箚末端語,何如?徐文重進曰,惟在自上處分,十分允當,此非詢問臣僚之事,聖上豈不深慮耶?蓋此事,前史所無,關係甚重,臣子所以驚懍,群下之情,莫不皆然,領相之意,亦如是而陳箚矣。李世白曰,此事,非外臣所可敢知,而伏見前後備忘,且承昨日上敎,皆是干係大行王妃之事,則自下更何敢容喙?第群下區區之念,世子驚痛傷損,勢所必至,故以此爲慮,惟望自上十分參量而處之,下詢之擧,似不必爲之矣。申琓曰,今日之事,非外人所知,始因下敎聞知矣,皆是干係大行王妃之事,今日臣僚,孰不驚心痛首?自上以大義處之,群下實無仰達之事,而區區憫然者,非他也,日昨批旨,亦以缺數行爲世子,爲敎,其爲世子慮至矣。惟願聖慈,特爲諒察,十分善處,俾無後日之悔,群下之所望,惟在於此,不待下詢,可知群下之情矣。徐文重又曰,此實關係宗社之事,察此情理而處分,十分允當,則惟是之望耳。李世白曰,詢問當否,下詢諸臣,何如?李畬曰,今日所遭,實是罔極之變,故臣則主獄之官,當觀獄事顚缺,而昨日處分,實爲急遽,徐觀前頭,十分參諒,宛轉處之,決不可徑先處分矣。金昌集曰,頃見備忘缺承下敎,群下之情,孰不痛迫,而獄事歸竟後,處分不晩,故臣於外廷,亦有酬酢之語,徑先處分,實未允當矣。李畬又曰,初聞有詢問之擧,臣亦不知以何辭仰達,而領相箚,亦未得詳見矣。第春宮沖年,遭此罔極之變,驚隕痛迫,大加傷損,則終有乖於聖慈軫念之道,此則下情皆然,惟望察此參量處之,雖有詢問之擧,復以何辭仰達乎?金昌集又曰,承旨,以下詢爲言,而此非問下之事,惟在自上參酌處之矣。上曰,臺臣亦進來。金鎭圭曰,領相箚,出示諸臺乎?上曰,唯。尹弘离曰,小臣倉卒見之,未及詳知大臣箚意,而第詢問處分,無早晩,方始鞫獄,歸竟後,從容詢問處之,爲宜矣。上曰,非言獄事也,日昨備忘還收與否,論之,可也。尹弘离又曰,獄事未究竟之前,徑先爲之,臣未知其可也,此國家莫大之變故,詢問,不當止大臣,六卿二品以上,亦缺皆可問,臣則不知下詢之擧,爲非也。魚史徽曰,大臣箚本,未及詳見,而蓋爲春宮全恩之意也。旣有親鞫之擧,獄事歸竟後,從容詢問處之,爲宜矣。上曰,領相箚所謂仍寢不行之言,以次陳達,可也。魚史徽又曰,獄事未歸竟之前,寢不寢之議,似爲徑先矣。尹弘离又曰,獄事歸竟後,詢問當否而已,事實未出缺數字望,尤非細事,而罪人等皆曰,非出於凶逆之計云云,取伏後,可以決處,而昨承下敎,臣民之心,當復如何?第咀呪之獄,自古難明,殿下遭此難處之事,必當詳審處之,俾無後悔,是臣子區區之望,而不見其端緖,徑下備忘,遽有莫大之處分,臣意亦以爲輕遽,已欲達之矣。李世白曰,頃日備忘,國家一切之法,大臣箚意,十分善處之道,爲世子地而思之,則母雖得罪於君父,人子情理之罔極,當復如何?大臣所証,雖不知十分襯當,而母子天倫,則一也,如是箚陳,實出於忠愛之赤心,將來處分,依此爲之,是臣區區之望也。上竝無發落。李世白進曰,告訃使拜表,在於再明,而西壁不可不參,右參贊洪受瀗,方在陵所,使之明日入來,拜表時參坐後,還爲出去之意,分付,何如?上還宮。諸臣以次罷出。
上在昌德宮。停常參·經筵。
五更,火星,犯太微垣左執法星,彗星見於太微垣端門外翼宿十六度,去北極九十五度,色蒼白,長可二三尺,形體與昨無異。
告訃使宋廷奎,書狀官孟萬澤出去。
山陵都監郞廳李晩成,山陵看役事,出去。
下直,永柔縣令柳泰明。
世子宮·嬪宮,藥房問安。答曰,知道。
藥房啓曰,初寒之交,連日親臨鞫囚,伏未審此時,聖體調攝,若何?臣等不勝仰慮之至。嬪宮劑入湯藥,當盡於今日,五貼更爲劑入矣,敢來問安。答曰,知道,無事矣。
昨日親鞫時,獻納魚史徽所啓,朝者正言黃一夏,以前承旨尹趾仁削黜還收事,見斥於承宣,引避退待,而臣於昨日,亦爲連啓,則臣固自劾之不暇,何敢冒當處置乎?請命遞斥臣職。上曰,勿辭。退待物論。
判府事尹趾善上疏。大槪,臣之積病,作一僵尸,日昨召命之下,亦不得進,惶恐俟罪,仍附區區所懷,以備察納事。入啓。答曰,省箚具悉卿懇。日昨備忘辭旨,豈有他哉?一則爲宗社也,一則爲世子也。卿其思量焉。
今日親鞫時,同副承旨徐宗憲,今姑改差,政曹次官,卽爲牌招開政,以在京無故人,差出,其代,牌招察任事,榻前定奪。
同副承旨李國芳上疏。大槪,臣以老病之身,僅僅察任於騎曹佐貳,今日入侍,不意承宣之命,遽當夢寐之外,召牌繼降,驚惶感激,卽當趨謝就列,而但臣曾忝本任,有汚辱名器之事。呈〈政〉院,還給。
謝恩,同副承旨李國芳。
今日親鞫時,交河縣監金尙鉉,除署經急速發送事,榻前定奪。
罪人時英·丑生,面質後,罪人時英,刑問二次不服,罪人信月,刑問一次不服,罪人烈伊,元情後,刑問一次不服。
罪人順禮,拿來後元情。
鞫廳,罪人雪香,當日軍器寺前路,行刑。
昨日,罪人者斤禮,刑問一次不服,不喩承服。
明日朔祭正時,卯正二刻,開門罷漏後。
傳曰,推鞫姑罷。明日仁政門殿坐正時,定以辰正事,下敎。
親鞫罷後,藥房·政院·玉堂問安。答曰,知道。
正言兪命凝啓曰,昨伏見同僚避辭,臣亦有所不敢晏然者,凡臺閣體例,未肅拜之前,元無相會之擧,而臣之日昨新除,適當親鞫之日,承牌詣闕,未及肅謝,而猝逢同僚,仍與相揖,虧損臺體之失,臣亦有之,故臣於再昨,詣臺自列,見却喉司,方切悶蹙。今者同僚,以此爲引嫌之一端,臣之難安,與同僚無異,而不得不入侍前席矣,少退之際,親鞫已罷,未及引避於榻前,玆敢瀆擾於昏夜,臣罪至此尤大,何敢一刻仍冒於臺次乎?請命遞斥臣職。傳曰,明日親鞫時,諫院無入侍之員,此避嫌,還出給,使於明日入侍避嫌。
罪人雪香,年二十七矣,就善堂西邊,神堂所祝之說,願除妖氣邪氣,而願成所願是如,矣身與淑英,同祝是白乎矣,所謂妖氣邪氣云者,指中宮殿,爲妖氣邪氣之言而謂也,所謂所願者,指中宮殿昇遐,則嬉嬪,復爲中宮之謂也,死人之衣段,初因巫言造成,而以體樣之小,人之見者,必以爲妖怪,故焚之,而當初裹之以袱,置於就善堂西邊溫突,其大如斗是白置,謀逆的實的只,罪凌遲處死事。朝報
有政。吏批,以李敏英爲執義,李思永爲左尹,李國芳爲承旨。申一淸校正。金晉鐸燼餘添書。郞廳李廷重書。
上在昌德宮。停常參·經筵。
夜五更,彗星見於翼宿十二度,在北極九十六度,形體尾跡,比昨盛。
禮曹佐郞權斗紀,以李鳳徵疏辭,在外大臣·儒臣處,更議事,龍仁等地出去。
朔祭罷後,大殿,藥房·政院·玉堂·二品以上·六曹問安。答曰,知道。
世子宮,藥房·政院·玉堂·百官奉慰問安。答曰,罔極。嬪宮,藥房·政院·玉堂問安。答曰,罔極。
藥房啓曰,親臨鞫囚,已至累日,伏未審夜來,聖體調攝,若何?臣等不任憂慮,敢來問安。答曰,知道,無事矣。
判中樞府事徐文重箚子。大槪,賤疾猝重,不得進參於今日入侍之班,惶恐待罪事。入啓。答曰,省箚具悉卿懇。卿其安心勿待罪,從容善攝。仍傳曰,遣史官傳諭。
應敎李徵龜上疏。大槪,臣老母,方在豐德府家兄泰龜任所矣,卽者病勢危急之報,專人來到,方寸煎灼,不能自定,玆敢陳疏徑出,蒼黃登程,乞遞臣本職及都監都廳之任事。入啓。答曰,省疏具悉。爾其勿辭往省焉。
昨日親鞫時,以兼春秋代入,別兼春秋一人,姑爲出送,使卽完薦事,榻前定奪。
魂殿都監提調徐宗泰罷職,代趙泰采啓下。
假注書李廷濟改,代以南夏明爲之。
今日親鞫時,玉堂上番有頉,代別兼春秋權尙游,今日趁速完薦,卽爲入直玉堂事,榻前定奪。前翰林尹志和·金興慶敍用事,榻前下敎。右副承旨金鎭圭,今姑改差,吏曹次官,卽爲牌招開政,以在京無故人差出,牌招察任事,榻前定奪。
領議政崔錫鼎箚子。大槪,昨進手箚,遽承嚴敎,惶懼罔措,乞蒙罪譴,仍附所懷,以冀澄省事。入啓。
昨日領議政崔錫鼎,進手箚,當日無批下。
謝恩,兵曹參議洪受疇。
今日親鞫時,前翰林尹志和·金興慶,卽爲口傳付職,牌招入直事,榻前定奪。上曰,謀害國母,乃是莫大之獄,內埋咀呪,外設神堂,兇逆之節,不一而足,予則累日親臨帳殿,必欲究得,而大臣連日三陳箚子,猶恐獄情之漸彰,且以親臨之擧,爲非人君之體,有若譏予者,是豈人臣之所敢發於口者乎?此而置之,末流之患,必至義理晦塞而後已,領議政崔錫鼎,中道付處。
罪人時英,壓膝一次承服,淑英,刑問二次第三度,鐵生,刑問一次竝不服。
禁府,罪人時英,當日軍器寺前路行刑。啓。
吏曹,口傳政事,奉敎單尹志和,待敎單金興慶。
今日親鞫時,判義禁李畬所啓,謀逆罪人時英父韓龜齡,今方囚繫於內需司,卽爲拿來,依律文,緣坐處絞之意,敢啓。上曰,依爲之。
罪人時英,年四十矣,就善堂西邊靈寢事段,英淑·淑英,往淑正家,造各色衣以來,而如四歲兒衣,裳則藍紗,多紅紗,赤古里則豆綠色,玉色,草綠色,褥則體樣可合於中兒之臥,長僅三尺,而其他汁物段,未能搜見,而若七寶之類,及洗水器皿有之,而器皿大小形樣,則如常制,而祈祝說話段,蓋以前日含怨之故,中殿抹樓下,何日昇遐,而何時復爲中宮乎?禧嬪,坐而祝之,雪香·淑英及矣身,亦爲同祝,而太子房神祀時,矣身,果爲起舞,而祈祝說話段,淑英以爲,禧嬪復位,左尹放還,多有慶事,而矣身亦爲祝手曰,張氏復爲中宮,則幸甚幸甚是如爲有置,謀逆的實,辭緣的只,罪凌遲處死事。
禁府都事韓塾,中途付處罪人崔錫鼎押去事,鎭川地出去。
京畿監司書目,高陽呈,以工曹判書嚴緝上疏上送事。啓。答曰,已諭予意於大臣之疏矣。又書目,高陽呈,以刑曹參議宋廷奎辭職上疏上送事。啓下該曹。
罪人淑正,刑問二次承服。
傳曰,獄事,旣盡發露,自明日庭鞫爲之。
政院啓曰,自明日庭鞫爲之事下敎矣,處所,何處爲之乎?上曰,內兵曹爲之。
親鞫罷後,大殿,藥房·政院·玉堂問安。答曰,知道。
禁府,罪人韓龜齡拿囚。啓。朝報
吏批啓曰,判書,以判義禁入侍,參判,病不來,小臣獨政未安,何以爲之,敢稟。傳曰,只出緊任。
義禁府啓曰,謀逆罪人時英,旣已承服正刑,依律文,破家瀦澤,降其邑號,罷其守令,子女爲奴,籍沒家産,緣坐等事,令各該司捧承傳施行,何如?傳曰,允。
有政。吏批,以許墀爲承旨,洪受疇爲兵曹參議。燼餘闕
上在昌德宮。停常參·經筵。
下直,交河縣監金尙鉉,黃海道兵虞侯申命尹,魚面萬戶曺應斗。
世子宮·嬪宮,藥房問安。答曰,知道。
藥房啓曰,連日親臨鞫囚之餘,伏不審,聖體調攝,若何?前劑入湯藥,當盡於今日,而已滿二十貼,果有應效否乎?臣等,不得入診,已久,今日與諸醫入診後,議定湯藥,加進與否,宜當云。世子氣候,近復何如?嬪宮受鍼停止,亦至累日,必須詳知症候,更爲受鍼與否,可以相議,亦令醫女入診,何如?臣等敢來問安,竝此仰稟。答曰,知道,無事。世子姑無所傷,湯藥加劑以入,勿爲入診。
昨日親鞫時,掌令尹弘离所啓,臣素有聾病,坐次稍遠,昨日大臣手箚辭意,專未聆得,退出之後,始聞其略,今日所上之箚,因承旨開見間間得覩,方欲以所懷陳達,而未及之際,聖敎至嚴,責以臺閣,默無一言,臣不勝驚惶罔措。夫天下古今,莫重者,逆獄也,今當親鞫逆情彰露之日,連上三箚,至以毋致究竟,爲言,不思春秋討逆之議,殊極駭然,而身居臺閣,未卽論列,辜負職責,致勤嚴敎,臣罪至此,實無所逃,何敢一刻晏然於職次乎?請命遞斥臣職。上曰,勿辭。鞫獄方張,勿爲退待。正言兪命凝所啓,今因大臣之陳箚,天威震疊,嚴責之敎,仍及於臺臣,臣於是不勝惶悚之至,大臣箚本,臣未及得見,而槪本意,豈有他哉?必欲使聖上,保安春宮也。至於論劾,非臣意慮之所到,而聖上以臺臣含默,爲敎,臣何敢一刻仍冒於臺次乎?請命遞斥臣職。上曰,勿辭。鞫獄方張,勿爲退待。
昨日親鞫時,兪命凝所啓,昨伏見同僚避辭,臣於此,亦有所不敢晏然者。凡臺閣體例,未肅謝之前,元無相會禮之擧,而臣之日昨新除,適遭親鞫之日,承牌詣闕,未及肅謝,而猝逢同僚,仍與相揖,虧損臺體之失,臣亦有之,故詣臺自列,見却喉司,方切悶蹙,同僚,以此爲引嫌之一端,臣之難安,與同僚無異,而昨日親鞫時,不得不入侍前席矣,小退之際,殿坐已罷,未及引避於榻前,乃敢瀆擾於昏夜之中,致有避嫌還出給之命。臣罪至此尤大,而今又伏承嚴峻之命,仍卽引避,雖有勿爲退待之命,終安得晏然乎?以此以彼,決不可苟冒於臺次,請命遞斥臣職。上曰,勿辭。退待物論。
府啓,竝引嫌而退,未卽引避,不必深嫌,徑行會禮,出於倉卒,循例連啓,旣無所失,嫌難處置,臺體亦宜,偶爾相會,彼此無異,前席不避,其勢適然,不可以此輕遞多官。請正言黃一夏,獻納魚史徽,正言兪命凝,竝命出仕。啓曰,依啓。
正言黃一夏·兪命凝,獻納魚史徽,就職。
政院啓曰,禁府都事,以大臣意來言,承服罪人淑貞,病勢方在危急之中,若或差遲時刻,恐有失刑之弊,因兩司未備,庭鞫開坐未易,大臣以下,進往本府開坐,依例結案取招乎?旣有庭鞫之命,不敢擅便,敢稟。傳曰,開坐本府,急速擧行,俾無失刑之嘆。又啓曰,旣有開坐本府之命,罪人淑貞,結案取招後,仍爲開坐於本府乎,還爲庭鞫乎?敢稟。傳曰,庭鞫爲之。
藥房再啓曰,伏承問安之批,有湯藥加劑以入,勿爲入診之敎,臣等與諸醫商議,則以爲,滋陰健脾湯,依前加入,限十貼加進,宜當云,五貼更爲劑入矣。嬪宮症患,卽伏聞入診醫女之言,則諸症一樣,別無加減,遂心丹,本是利劑,而連進四丸,二丸還吐,二丸不順下,而小無注泄之候矣。諸醫等以爲,此藥,當加用一劑,受鍼,亦當依爲之云矣,敢啓。傳曰,知道。
掌令尹弘离啓曰,卽者同僚,以前領議政崔錫鼎中途付處還收之議,發論於席上,而臣則有不可聯名者,大臣箚意,實在於保安春宮,一國臣民,孰無此心,而第其毋致究竟云者,未免爲失着之歸,故臣於昨日,以不思春秋之意等語,陳達榻前,今何可變其初見,苟然隨參乎?請命遞斥臣職。答曰,勿辭,退待物論。
輔德兪命雄,弼善鄭維漸,司書李台佐上疏。大槪,敢貢愚忱,冀蒙採納,以盡保護春宮之道事。入啓。答曰,省疏具悉。已諭於諸臣疏批矣。
玉堂箚子。大槪,略陳所懷,以備裁察事。入啓。答曰,省箚具悉。還收之請,出於論思之地,良可寒心也。
持平朴彙登啓曰,伏聞,昨日榻前,以前領議政崔錫鼎箚辭,特下嚴旨,至有中途付處之命,又以臺臣不爲論斥,爲非,臣不勝驚惑,繼之以瞿然之至。國家不幸,値此前古所未有之變,故凡在血氣之類,孰無沐浴請討之心哉?只以春宮所遭之罔極,實有萬分難處之端,此崔錫鼎所以一箚二箚,至於三箚,而不知止者也,第其遣辭之際,雖欠周詳,以致聖上之激惱,原其本情,則不過爲春宮保安之地,夫豈有一毫他意於其間哉?誠以身居首相,內懷深念,肝膈之辭,不敢自隱於君父之前故耳,假令所陳之辭,有所不槪於聖心,人君待大臣之道,旣異於庶僚,況此參鞫大臣,一言纔發,嚴譴遽加,至下臣子所不忍聞之敎,此豈平日禮待之意,而亦有歉於大聖人包容之度,瞻聆所及,氣象愁沮,臣於此,不但初無論斥之心,及今處分之後,不可不還收之意,發論於席上,僚議參差,終未歸一,臣何敢一刻晏然於職次乎?請命遞斥臣職。答曰,勿辭。退待物論。
嬪宮受鍼後,藥房·政院·玉堂問安。答曰,知道。
禁府,緣坐人韓龜齡,當日堂古介行刑。啓。
判府事柳尙運上疏。大槪,敢將微悃,瀝血具疏,不由縣道,直呈政院,尤不勝惶恐待罪事。入啓。
院前啓,請咀呪罪人仁禮事。措辭見上大凡治逆,設鞫於本府者,固多有之。日昨前承旨尹趾仁所達,不過陳其所懷而已,何嘗有歇視謀害國母賊之意哉?削黜之命,恐有乖於大聖人包容之度,請還收前承旨尹趾仁削黜之命。昨日筵中,有前領議政崔錫鼎中途付處之命,臣不勝愕然之至。噫,國家不幸,有此妖惡之變,必待獄情之究覈,宜有處變之道矣。大臣箚辭中,毋致究竟,不免爲疏率之歸,苟究其本情,則其亦爲春宮保護之地,爲宗社長遠而已,此豈不念討復之義而然哉?白首大臣,赤心無他,只緣遣辭之際,殊欠詳愼,遽加雷威,不少恕察,嚴辭罪斥,處分太過,此豈平日所望於殿下者哉?大聖人包容之道,恐不當如是。請還收前領議政崔錫鼎中途付處之命。答曰,勿煩。
答判府事柳尙運疏曰,省疏具悉。已諭予意於大臣箚批矣,卿其思量焉。
鞫廳,罪人淑貞,更推後加刑第八度承服。
初二日燼餘沈枰啓曰,明日常參·經筵,取稟。傳曰,停。
藥房提調臣金構,副提調臣李墪啓曰,云云。見上
趙泰耉啓曰,小臣鞫廳坐起進去下直,請出推案。傳曰,知道。
藥房再啓云云。見上
嬪宮受鍼後,政院·玉堂口傳問安。答曰,知道。
南夏□□□吳守經,爲假注書。
許墀,以禁坐罪人韓龜齡處絞單子,入啓。傳曰,罪人淑正,結案擧行後,龜齡處絞。
又以罪人上闕單子,入啓。傳曰,罪人中付標八人,上闕。
趙泰耉再啓曰,旣有坐本府之命,罪人淑正,結案取招後,仍爲開坐於本府乎,還爲庭鞫乎?敢稟。傳曰,庭鞫爲之。
又以義禁府言啓曰,以緣坐罪人韓龜齡,處絞單子,待罪人淑正結案擧行後,龜齡處絞事,傳敎矣。淑正,姑不結案取招,韓龜齡,卽爲處絞,何如?傳曰,允。
沈枰,以觀象監官員,以提調意啓曰,慧星之出,今已累日,其爲驚懼,非他災異之比,不可循例測候而已,曾前有差定文官,別爲看檢之例矣,今亦以司僕寺正閔鎭遠,副司直缺
禁府啓曰,缺及兩司,同詣禁府,親審罪人淑正病狀,則其缺言語,無甚異於昨日,以其自夜間時或窒塞之故,救療醫官,及本府下吏輩,有此驚動告急之擧,而不至有卽今徑斃之慮,姑不結案取招,還諸庭鞫處所,而臣等驟聞其來告之言,惟恐罪人之失刑,未暇詳審,徑先啓稟,不勝惶恐,當該入直都事,從重推考,救療官及誤傳本府書吏,竝令攸同,囚禁科罪,何如?傳曰,依啓。
以備忘記傳于李墪曰,嗚乎,缺否德,臨乎兆民,二紀有三載,而所爲多不善,以致天怒於上,民怨於下,可怕之災,式月斯生,土崩之患,迫在朝夕,夙宵危懍,不遑寧處矣。迺者乾文示警,災咎非常,未知何樣禍機,伏於冥冥,而昨歲雷震之變,今日妖缺,何若是疊見層出耶?漢儒董仲舒之言曰,國缺道之敗,天先出災害,以譴告之,不知自省,又□□□□□懼之。噫,天心仁愛,降災警予,而惟予不明,莫知□□□□,所以丁寧反覆如此,若何,以少答天譴,而挽回缺予於此,一倍兢惕,罔知攸措,承旨,代予草敎,宜自政府廣布,以匡不逮。嗚乎,今玆致異,亶由不辟,而亦豈無交相儆戒之道乎?咨爾大小臣僚,割斷己私,務盡寅協,無或忨愒,奉法□□,用體予宵旰之憂。
政院啓曰,天象之變,彗孛最爲□,而今至累日,光芒漸盛,臣等,不勝驚駭憂怖,思欲以一言,仰補我殿下對越之誠矣。卽伏見備忘記,十行綸音,辭旨懇惻,責躬兢惕之意,溢於辭表,有足以感動天人者,臣等奉讀再三,不覺感嘆欽服之至,代草之敎,雖出於聖上撝謙之至意,而第念孚格之道,在誠而不在言,況此備忘,一字一言,無非至誠中流出,直以此備忘,播告中外,實合應天以實之道,臣等不敢以荒拙之辭,有所代撰,惶恐缺二行之意,而今此十行天札,丁寧懇惻,有足以感回天心,轉災爲祥,決非臣等荒陋之文,所可摹寫其萬一,聖敎雖如此,臣等何敢强爲代撰乎?直以備忘,布告中外,允合事宜,不避煩猥,惶恐敢啓。傳曰,知道。
許墀啓曰,領相廳,扈衛別將來言,領相旣已中途付處,無他在京大將,本廳將士,旣無歸屬處,印信亦無留置處,何以爲之?敢稟。傳曰,印信,姑爲留置本院。
鞫廳啓曰,承服罪人結案時,雖有他加刑罪人,而推案文書,爲先內入,加刑罪人,則缺刑推之意,敢啓。答曰,推案從當下之,淑貞招內,埋凶處,當問於雪香·時英·淑英等,而雪香·時英,旣皆伏法,淑英,姑徐刑推,大造殿·通明殿,其所埋凶之所,多般鉤問,而不服則刑推問之。
鞫廳啓曰,淑英招辭,埋凶處所,缺諺文記錄,而翻出書啓所錄諺文,則非入啓之,缺本府之意,敢啓。答曰,今此啓辭,則誠然,而缺累日不食之餘,若爲徑斃,則失刑可慮,結案缺觀其氣色,臨時取稟,以爲正刑之地,絳禮,則加設缺拿來,夢烈,則崇缺差備拿來。
許墀,以禁府言啓曰,謀逆淑正,凌遲處死事,承傳啓下矣,卽當擧行,而法典內,夜未明,勿行死刑云,待明日行刑之意,敢啓。傳曰,依啓。
掌令尹弘离·尹憲柱,持平李東彦·朴彙登啓曰,正言黃一夏,以日昨前承旨尹趾仁所達之言,出於有懷必陳之意,則聖敎中,直以歇視謀害國母之賊,爲其罪名,恐有欠於大聖人寬恕之度,故臣以還收削黜之意,有所論啓矣。伏聞,伊日筵中,承宣,大加非斥,極言其啓意之不當,臣於此不勝瞿然之至,臣之坐次稍遠,全未聞其所斥之如何,而及至罷黜之後,以不卽引避,物議譁然,昏謬之失,在所難免,而又伏聞,同僚之避,以肅謝前相會爲嫌,再昨承牌蒼黃詣闕,臣先入謝,旋進鞫廳之際,同僚在坐,該吏亟請缺
判中樞府事柳尙運疏曰,惟我王世子,方在沖年,遭此人倫莫大之變,窮蹙痛迫之情,無處告訴,驚憂震薄之中,傷損必至,此時保養之道,惟在止慈之仁,宗社之託,其重如何,臣民之望,其係屬又如何,而國家不幸,變故至此,擧國延頸之心,靡不遑遑,仰惟聖明當作何懷也?仍竊伏念,昔楚莊王,念子父之功,而赦箴尹克黃,漢宣帝滅霍光之□,而貽小恩之譏,以一國儲君之重,固不可與一時有勳勞者比,而今殿下,操可爲之柄,善處於難處之地,使誕育聖嗣之人,得以保其軀命,則其所以慰安我王世子驚憂痛迫之心者,無過於此,亦豈不有光於大聖人處變之道乎?漢武帝之缺宗社付托之重,副臣民愛戴之情,俾我世子,得以恩□所生之地,則後之君子,不敢以告刑病之,而人亦有有子之樂矣。臣於己巳疏,有由後之一心愛戴,亦臣子死太子之義之語,聖心猶能記存於六年之久,至發於甲戌之敎,臣嘗感激,欲報無路,今於朝夕待盡之中,何敢終無一言,上以負聖恩,而下以負初心哉?伏乞聖慈,特加三思,參量於情法之間,終爲盡善之歸,則宗社幸甚。臣民幸甚,玆將微悃,不由縣道,直呈政院,尤無任惶悚震越,伏地待罪之地,謹昧死以聞。答曰,省疏具悉卿懇。予意已諭於大臣之疏批矣,卿其思量焉。
校理臣權尙游,副修撰臣李觀命等箚曰,伏以,臣等昨伏聞榻前下敎,極其嚴重,仍有領議政崔錫鼎中途付處之命,臣等,爲聖明惜此擧措之過當也。錫鼎之箚,有曰,凡有血氣,擧切驚痛,缺以正王法,雖以此見之,其意亦嘗歇視於缺護哉?然其反覆箚陳,而不知止者,蓋是爲春宮,無所不用其極之意也,究其本情,豈有他哉?至若箚中一二缺語,亦不過遣辭之際,不能詳愼之致也。聖明於此,不少寬假,雷威震撞,至令平日倚毗之大臣,遽被竄配之命,瞻聆所在,莫不震悚,此豈大聖人處事從容中節之道哉?臣等於日者請缺之言,出於爲世子憂念之忱,而伊日同入承旨,至被罪罰,則臣等,亦不勝其惶恐震越,而親臨鞫囚之日,不敢煩暴微悃,悶蹙罔措矣。伏見聖上過當之擧,玆敢冒死陳列,伏乞聖明,俯垂恕察,收還成命,不勝幸甚。取進止。答曰,省箚具悉。還收之請,出於論思之地,良可寒心也。
輔德臣兪命雄,弼善臣鄭維漸,司書臣李台佐等聯名疏曰,伏以,國家不幸,遭此前古罕有之變,爲今日臣子者,孰不心寒而膽慄也哉?第念,變生宮闈,事係非常,其所處之之道,必須審度於恩義之際,稱量於經權之道,然後方可合於處變之道,而庶無毫末未盡之缺痛,其所傷毁之患,理所必至,宗社之憂,又豈可勝道哉?有國所重,莫尙儲嗣,故稱之曰,國本,殿下,以重器大統,付託有所億兆臣庶,旣延頸而係望矣。宗廟神靈,亦托重而儲祉矣,凡諸保護之方,宜無所不用其極,而今日處分,若或至於使春宮,情理崩迫,抑鬱致疾,則仰惟此時止慈之念,惟疾之憂,當復何如哉?自古帝王家,或遭難處之變,率多以恩掩義,務得其道,厥或不思善後之圖,而一切裁斷,不少顧藉,則必貽日後難及之悔。殿下博觀前史,究閱道理,儻於淸燕之暇,澄神平氣,却顧長慮,惟以宗社國家爲重,則必有所惕然警悟者矣。臣等,俱以無似,忝在缺,自有此變以來,每念春宮,私心隱衋,有倍他人,聚首憂遑,缺今若徒攝天威,囁嚅不言,則亦非臣子有懷必陳之義,玆敢冒萬死疾聲急籲於天地父母之前。伏願聖明,深懷長遠之慮,克盡保護之道,使恩義情法,得以缺,則宗社幸甚,臣民幸甚,臣等無任煎迫祈懇之至,謹昧死以聞。答曰,省疏具悉。已諭於諸臣之疏批矣。
上在昌德宮。停常參·經筵。
世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何?嬪宮受鍼,今日亦當隨時爲之矣,敢來問安。答曰,知道,無事矣。
持平李東彦啓曰,臣伏聞,日昨榻前,自上旣加嚴譴於大臣,繼責臺閣之不言,臣亦忝在臺端,則其爲惶悚,與入侍諸臺,固無異同,蓋大臣箚意,誠出於爲春宮保安之地,此固今日臣民之所同憂者,而第當親鞫方嚴之日,連箚累陳,引喩欠當,至以無致窮境,爲言者,殊涉輕遽,臣雖不以爲是,而亦不敢輕論是非於獄事未竟之前,惹起紛鬧之端矣。今於嚴敎之下,理難晏然,昨以此意,詣臺引避,則喉司,諉以入侍臺臣,旣承勿爲退待之命,再三往復,終不捧入,故不得不呈單退出,而繼伏見同僚引避之事,臣於此,尤有所不敢自安者。大臣箚辭,雖有差爽,要不出過慮之致,則不復舒究,反加以情外之斥,雷霆遽震,譴罰太急,實非禮待優容之意,亦有歉於大聖人從容處變之道,故臣果以還收之意,相議消詳,而同僚,旣以僚議參差,引避,則臣以當初與議之人,決不敢仍冒於臺次,請命遞斥臣職。答曰,勿辭。退待物論。
備忘記,嗚乎,眇予否德,臨乎兆民,二紀有三載,而所爲多不善,以致天怒於上,民怨於下,可怕之災,式月斯生,土崩之患,迫在朝夕,夙宵危懍,不遑寧處矣。乃者乾文示警,災咎非常,未知禍機,伏於冥冥,而昨歲震電之變,今日妖彗之異,若是其疊見層出耶?漢儒董仲舒之言曰,國家將有失道之敗,天先出災異,譴告之。不知自省,又出怪異,以警懼之。噫,天以仁愛,降災警予,而惟予不明,莫知省愆,故其所以丁寧反覆如此,若何,以少答天譴,而挽回國勢耶?予於此,一倍兢惶,罔知攸措,承旨,代予草敎,宜自政府,廣求直言,以匡不逮。嗚乎,今玆致異,亶由不辟,而亦豈無交相儆戒之道乎?咨爾大小臣僚,割斷己私,務盡寅協,毋或玩愒,奉法率職,用體予宵旰之意。重出
政院啓曰,天象之變,彗孛爲最可怕,而今至累日,光芒漸盛,臣等,不勝警駭憂怖,思欲以一言,仰贊我殿下對越之誠矣。卽伏見備忘記,十行綸音,辭旨懇惻,責躬兢惕之意,溢於辭表,有足以感動天心者,臣等奉讀再三,不覺感嘆欽服之至,代草之敎,雖出於聖上撝謙之至意,而第念孚格之道,在誠而不在言,況此備忘,一字一言,無非至誠中流出,直以此備忘,播告中外,實合於應天以實之道,臣等不敢以荒拙之辭,有所代撰,惶恐敢達。傳曰,依下敎代草,宜矣。又啓曰,臣等,以不敢代草之意,有所陳達,而聖敎不許,仍令代草,固知聖敎出於謙挹之至意,而今此十行天札,丁寧懇惻,有足以感回天心,轉災爲祥,決非臣等荒陋之文,所可摹寫其萬一,聖敎雖如此,臣等何敢强爲代撰乎?直以備忘,布告中外,允合事宜,不避煩猥,惶恐敢啓。傳曰,知道。重出
去夜,罪人淑英,更招承服,降禮·夢烈,拿來元情,信月,刑問二次施威次承服,順禮,刑問二次承服,鐵生,刑問二次第四度承服,淑貞·淑英·丑生·五禮·者斤禮·鐵生,結案取招,罪人武一拿來。
禁府,罪人淑正·丑生·淑英·五禮·者斤禮,當日軍器寺前路行刑。啓。罪人鐵生,當日堂古介,處絞事。
判中樞府事徐文重箚子。大槪,賤疾尙苦,今日亦不得進參於鞫廳,肆切惶悚,略暴憂慮之忱,冀賜省察事。入啓。答曰,省箚具悉卿懇。予意已諭〈於〉大臣疏批矣,卿其思量焉。
罪人夢烈·降禮元情,放送。
都承旨李墪上疏。大槪,臣之卽今病狀,決無出入邇班之勢,且有前席失職之罪,乞蒙斥罷,以謝公議,以安私分事。入啓。答曰,省疏具悉。卿其勿辭察職。
嬪宮受鍼後,藥房·政院·玉堂問安。答曰,知道。
院前啓,請咀呪罪人仁禮事。措辭見上請尹趾仁事。措辭見上請崔錫鼎事。措辭見上答曰,勿煩。
掌令尹憲柱啓曰,臣伏聞,日昨榻前,有前領議政崔錫鼎中途付處之命,臣不勝驚惑之至,今此大臣之箚,出於獄事未究竟之前,固不無輕遽之失,而要其大意,則斷無他腸,亶出於爲春宮保安之地,而聖明,不諒本情,天怒遽震,嚴譴隨加,甚非平日待大臣之道,而亦有歉於大聖人包容之道,故臣與同僚相議,欲發還收之啓,而僚議參差,未得歸一,臣何敢獨爲晏然而已乎?昨赴鞫坐,今姑罷歸,詣臺自列,亦後於人,所失尤大,請命遞斥臣職。答曰,勿辭。退待物論。
罪人淑正,年三十六矣,三四年前,閔尙宮及淑英來言,禧嬪出送錦段,使之造衣以納是如爲白乎矣,衣服段,形如四歲兒所着,而縷非長衣二件四幅,綿紬袴一件,白綾袴一件,縷非赤古里一件,松花色赤古里一件,生綃赤古里一件,紗赤古里一件,草綠紗赤古里一件,多紅大段裳一件,藍大緞裳一件,多紅大段紗裳一件,其餘雖不能盡記,合赤古里十五六件,裳十餘件,禧嬪,給糧於閔尙宮,五月晦日出來,七月初一日畢造還入闕中,蓋禧嬪夢中,新生公主,來言,欲得衣服,故如是造來是如爲旀,衣服入去之後,或白飯,或豆餠,時時出是白去乙,問之,則就善堂神堂所祝時,所供之物是如爲旀,又曰,其所祝者,何事?則答以,就善堂自鳴,且有病患,故祈之是如爲旀,外神堂神祀時,巫女言,中殿抹樓下無,則禧嬪,復爲中殿是如爲去乙,矣身亦爲同祝曰,復貴則幸甚幸甚是如爲旀,上上年九月十月,及上年九月十月,因禧嬪之言,以錦段,造成角氏七箇,而多紅飛緞爲裳,藍飛段爲衣,體大如掌,飛段則自禧嬪房出送,而竝死鳥鼠及鮒魚各七箇,盛以自內出送古里,使鐵生入送于闕內矣,雪香以書報曰,與韓尙宮及淑英,同埋於通明殿·大造殿寢室之內是如爲白有置,謀逆的實的只,罪凌遲處死事。
罪人淑英,年二十三矣,禧嬪與淑正,以書潛相往復爲白乎矣,書傳之人段,淑正婢信月是白乎旀,禧嬪,作書堅封,以袱裹而親授矣身及雪香,傳于洗水間下人降禮·夢烈,以給信月爲白乎矣,間或三四日,或二三日,而近間則淑正書札,十餘日阻絶不來是如可,今年九月初生,淑正,作書入送于禧嬪,而封形頗大,說話似多,而禧嬪見後,卽爲燒火,故矣身,不知其有何說話是乎旀,淑正入送之物,埋置事段,時英,盛于小東古里,掩以所着裳尾,與矣身及雪香,初昏,埋于通明殿西邊·池邊兩處爲白乎矣,所埋之物段,角氏及鮒魚是白乎旀,又埋於通明殿後階下一行兩處爲白乎矣,所埋之物段,裹以錦段,而亦是鮒魚鳥鼠之屑是白置,大抵通明殿有長春閣,閣隅有池,緣其頭有階矣,上上年九月初生夜,時英,坐于其階之下,矣身,則往于殿之南邊,覘人之來不來,雪香,則立於殿南邊詹下,覘內間人之來不來,時英,則破其所坐之土,以埋之,其所埋之處,則長春閣池西邊階,溫堗第一間近處,埋後,以足踏其土,時英與矣身及雪香,通明殿後邊,矣身,向殿東而立,雪香立於西隅,時英坐于殿北階下埋一處,而自其處相去不遠之地,又埋一處,且於殿北邊庭中,獨起一磚石,埋以錦段所裹之物,還安其破石如故是白遣,時英與矣身及雪香,同行而言曰,雪香,則必不發此言,而淑英,異於自己之婢,且其用心不善,或生逆情,則發此言,易矣,因同歸就善堂,時英先入禧嬪房內,而矣身及雪香,使坐於戶外是白去乙,矣身潛聽,則時英告于禧嬪曰,盡爲之而來矣。禧嬪曰,淑英亦處處往見乎?時英曰,雖使淑英,遠立候望,旣已同往,豈不知其處乎?雪香·淑英,雖一體視之,雪香,則自己之婢,淑英,則有同借婢,名目旣異,若或諱之,則尤爲不好,故使之與知,而此後此言若出,則必出於淑英之口矣。禧嬪曰,吾則雖以仁心率渠輩,自是以義結之者,寧可信乎?時英始招矣身及雪香,使之入來是白去乙,卽爲入房,則禧嬪曰,兒輩,必先泄戒囑之言。仍默然而坐。時英曰,信汝,故使汝知之耳。蓋矣身,前者得罪於禧嬪,不敢見面,故時英曰,汝其思前罪過,必須恭順,可也。矣身曰,旣食其料,有何不恭之事?時英曰,此後毋使禧嬪有責也。仍使之出去是白去乙,與雪香同爲出來是白乎旀,翌日夜,將往大造殿時,時英謂禧嬪曰,夜已深矣,無他侍人,只與雪香同往,似好矣。禧嬪曰,淑英,留此着實,不離可也。時英·雪香,同向大造殿,而時英,則持東古里所盛之物,以所着裳尾掩之,雪香,則空手隨往是白去乙,矣身,則伏於禧嬪窓外而假寐,俄而時英·雪香還來,直入禧嬪房內是白如可,雪香還爲出來,時英,則與禧嬪說話是白去乙,矣身問于雪香曰,何時還來乎?雪香曰,已移時矣。矣身曰,然則何以爲之乎?雪香曰,爲之爲何乎爲白去乙,矣身曰,其處所爲之事,有何所異,而諱我?雪香曰,安有諱不諱乎?韓尙宮謂我曰,淑英,異於汝,淑英不見之處,宜勿言此處爲之,彼處爲之是如爲白去乙,矣身曰,旣已極盡同事,而諱之如此,忿心尤生,通明殿,則與吾同事,此處則已往,還來之後,猶欲諱我乎?雪香曰,人而有支離之人矣。矣身曰,大抵往于何處乎?雪香曰,往于大造殿北庭是如爲白去乙,矣身曰,雖曰北庭,只往于庭耶?雪香曰,吾則入於庭中,韓尙宮入于北邊,伏爐下而還出是如爲白去乙,矣身曰,入去,何爲乎?雪香曰,異於向者乎?今番則獨往,故吾則只覘來人而已,不見所埋之處是如,仍爲拒絶是白置,大造殿所爲之事,此外更無所知,通明殿所爲之事,旣已畢陳,若知大造殿所埋之處,則何敢隱諱乎?兇謀相通,自有其人,若問于渠輩,則可知之矣,內則時英主之,而雪香同謀,外則淑正主之,如此兇謀,通于內間,尤當先死是白去乎,埋凶物件段,已陳於上項是白置,謀逆的實的只,罪凌遲處死事。
罪人丑生,年七十三矣,上年九月九日,十一月冬至日,今年二月初一日,每於四更量,矣身,設膳於就善堂之西邊井邊,以進於禧嬪寢室,則禧嬪,與淑英·時英等,親自祝手曰,願釋怨心,且成所願,卽殺閔中殿是如,祝願爲白乎旀,在外太子房神堂段,希載妾,常在主張,而上年十一月神祀時,巫女,着笠,衣紅衣,持弓矢,起舞,亂射四方曰,吾當殺出閔氏抹樓下,閔氏若死,則豈不好哉?矣身,與希載妾及時英,果爲祝手曰,如此則幸甚幸甚是如爲白有置,謀逆的實的只,罪凌遲處死事。
罪人者斤禮,年五十一矣,巫女五禮,着笠繡衣紅裳,自稱爲王神之妾,己亥生,乃吾子孫也,內廂㐣,當冥佑,移給於己亥生是如爲白乎旀,又稱四殺君,持弓矢,向北亂射曰,君興抹樓下出獵是如爲白乎旀,當初太子房,排設神堂之意,則禧嬪,復爲中宮,使道,越海放還,爲訓鍊大將爲白乎旀,五禮,又於設祀時,持弓矢亂射曰,吾當殺閔氏抹樓下是如爲白乎旀,大水賜內人徐氏,持白綃長衫出來,爲帝釋起舞,矣身段,擊缶同參是白置,謀逆的實的只,罪凌遲處死事。
罪人五禮,年四十一矣,矣身,果與韓尙宮等及希載妾,頻行神祀爲白乎矣,自太子房生時,設神廳,置弓矢是白如乎,太子房死後,其身,降于矣身,矣身,依前例,主神廳,持弓矢祝願是白乎旀,矣身又以爲,閔中殿,旣入於鐵網,已現於吾目中,當觀今年八九間是如爲白乎旀,祝願時,張大將妾,及大水賜韓尙宮等,謂矣身,殺今中殿,以禧嬪,復爲中殿事,祝願亦爲白去乙,矣身,果依其言祝願爲白遣,向今中殿,以弓矢射之,而在傍諸人,一齊祝手曰,禧嬪,願復爲中殿是如爲白乎旀,房中暗祝事段,矣身,與韓尙宮,張希載妾,大水賜等,同爲訴祝曰,殺今中殿抹樓下,禧嬪復爲中殿亦爲白是置,謀逆的實的只,罪凌遲處死事。
罪人鐵生,年三十一矣,雪香·時英,往巫家時,出納之物,矣身,市上水賜,故果爲專管爲白乎旀,五禮,祈禱時,大上典主及希載妾,果爲同參,而五禮,着多紅繡裳及紫的繡赤古里,起舞曰,張中殿,依舊入前坐,可殺者殺之,可入者入之,而其餘祝辭,不得詳聞是白乎旀,上年九十月間,希載妾,使矣身,以生布袱裹封東古里,着套署,使之傳給雪香,故矣身,果爲傳給爲白是置,謀逆的實的只,罪處絞事。
以承傳色,下敎于鞫廳曰,在囚罪人,竝議啓。
傳曰,推鞫罷。
右承旨沈枰上疏。大槪,臣於諫院請推承宣之啓,不敢獨自晏然,乞蒙恩遞,以安微分,仍於疏末,附貢愚見,冀裨聖聽事。入啓。答曰,省疏具悉。春秋之法,莫嚴於討惡,而崔錫鼎,不念討復之義,推恐兇謀之盡露,實不料義理之晦塞,一至此也。噫,若使此輩,毋致窮竟,則在殯之靈,無以慰也,神人之憤,無以洩也,是果人臣之所敢發口者乎?至於尹趾仁,請鞫本府之請,亦甚無嚴,而張皇陳疏,汲汲救解,良可寒心也。勿辭察職。
鞫廳啓曰,諸罪人等,次第正法者外,李壽長·貞伊,以太子房巫女之子與女,因其直招,獄情始露,而雖無身自干犯之事,旣見祈禱凶逆之狀,嚴訊之後,始乃發告,其知而不言之罪,在所難逭。信月·順禮,以淑正婢子,隨參於神祀之時,則雖其情犯差輕,減死定配,恐不可已。巫女烈伊,祈禱,陰兇情節,雖不發覺,竝其神堂衣服,而移置其家,則五禮等置辟之後,亦當有懲治迸遠之道,竝移送刑曹,照律勘斷。一烈,則屢出於罪人之招,而諸囚推覈之際,別無凶逆參涉之跡。李俊一,則初以太子房巫女之夫,慮或有憑問之端,第爲拿囚,而今則事端盡露,更無可問之事。王學臣·武一,則淑正神祀時,雖曰隨往,旣與女僕有異,似無同參祈禱之事,則右四人等,竝爲參酌分揀,恐或得宜,敢啓。傳曰,依啓。
黃海監司書目,瑞興,無役金守山,騎兵金己澄,寺奴姜貴男等,爲虎囕死事。
義禁府啓曰,鞫廳正法罪人緣坐之類,依例問於五部,區別發配之意,敢啓。傳曰,知道。又啓曰,諸罪人等,次第正法者外,李壽長·貞伊,以太子房巫女之子與女,因其直招,獄情始露,而雖無身自干犯之事,旣見祈禱凶逆之狀,嚴訊之後,始乃發告,其知而不首之罪,在所難逭。信月·順禮,以淑正婢子,隨參於神祀之時,則雖其情犯差輕,減死定罪,恐不可已。巫女烈伊,祈禱時陰凶情節,雖不發覺,竝其神堂衣服,而移置其家,則五禮等,置辟之後,亦當有懲治迸遠之道,亦移送刑曹照法勘斷。一烈,則屢出於罪人之招,而諸囚推覈之際,別無凶謀參涉之跡。李俊一,則初以太子房巫女之夫,慮或有憑之端,第爲拿囚矣,今則事端盡露,更無可問之事。學臣·武一,則淑正神祀時,雖曰隨往,旣與女僕有異,似無同參祈禱之事,則右四人等,竝爲參酌分揀,恐或得宜,敢啓。傳曰,依啓。朝報燼餘闕
上在昌德宮。停常參·經筵。
五更,淡雲蔽天,彗星所在,不得看候。
世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何?嬪宮受鍼,諸醫等,以爲今日,則姑爲停止,宜當云矣,敢來問安。答曰,知道,無事矣。
司書李台佐上疏。大槪,賤疾猝劇,昏不省事,乞蒙恩遞,俾得及時調治,以尋生路事。入啓。答曰,省疏具悉。爾其勿辭,調理察職。
左承旨尹世紀辭職上疏。入啓。答曰,省疏具悉。爾其勿辭察職。
平安監司書目,博川郡守洪瀅,去九月二十九日身死事。
備忘記,內人正英,與正刑罪人淑正,極其親密,則雖無與知凶謀之跡,不可仍置輦轂之下,邊遠定配。
執義李敏英啓曰,臣於祗肅新命之後,連日進詣於都監之坐,榻前嚴敎,最晩得聞,而同僚,先已引避,見阻喉司,則自列之辭,終歸文具,敦匠事急,亦不敢廢仕,黽勉供職,只切惶蹙,卽者多官處置,歸於臣身,而臣旣忝在臺列,均有言責,則嚴敎之下,理難獨爲晏然,固不可諉以伊日,不爲入侍,而有所自恕,況今僚臺之避,又以此爲引嫌之一端,則其不可冒當處置也,於此益決矣,其何敢一刻仍據臺次乎?請命遞斥臣職。答曰,勿辭。退待物論。
禁府,者斤同·英俊拿囚。啓。
備忘記,謀逆承服罪人拿來都事,竝六品遷轉,已出六品者,陞敍。
禁府,緣坐罪人者斤同·英俊,當日堂古介行刑。啓。
右議政申琓箚子。大槪,敢陳前席未畢之說,冀蒙採納事。入啓。答曰,省箚具悉卿懇。已諭予意,卿其安心思量焉。
左副承旨趙泰耉上疏。大槪,連日參鞫之餘,病狀猝劇,且有難安之勢,乞蒙恩遞,以便公私事。入啓。答曰,省疏具悉。已諭予意,勿辭察職。
京畿監司書目,水原呈,以大司諫尹德駿辭職上疏上送事。啓。答曰,省疏具悉。屢悉予意矣,疏中希載,以身犯討之之說,實甚得宜,可不聽納焉?爾其勿辭,上來察職。
傳曰,謀逆罪人拿來都事李坪,六品遷轉。吏錄
有政,吏批,以李思永爲都承旨,李壄爲右承旨,李墪爲禮曹參判,朴權爲刑曹參議。燼餘
許墀啓曰,大司憲崔奎瑞,在外,執義李敏英,都監進,掌令尹弘离·尹憲柱,持平李東彦·朴彙登,避嫌退待,今日以監察茶時之意,敢啓。傳曰,知道。
李國芳啓曰,明日常參·經筵,取稟。傳曰,停。
許墀,以都摠言啓曰,都摠管晉平君澤,以永昭殿冬享大祭亞獻官。缺
□以都監堂上進,同義禁臣柳之發,身病,今日堂上不齊,科獄罪人等,不得加刑之意,敢啓。傳曰,知道。
許墀,以刑曹言啓曰,罪人李壽長等,囚鞫廳啓辭,移來本府,將爲分輕重勘斷,而判書臣趙相愚,方在差祭致齋,參議未差,莫重罪囚,佐貳之官,獨爲處決,有違按獄之體,待後日齊坐,以爲勘斷之意,敢啓。傳曰,知道。
李國芳,以侍講院言啓曰,本院下番四員內,兼司書·說書兼說書,俱未差,司書李台佐,連日獨爲入直矣,以身病陳疏,受由出去,無他推移入直之員,不得已以上番,姑降入直,而下番闕員,後日政,以在京無故人,盡數差出,卽爲牌招察任,何如?傳曰,允。
以備忘記,傳于許墀曰,判中樞府事徐文重,爲扈衛大將。
許墀,以義禁府言啓曰,正刑罪人者斤禮,子英俊者,缺自本部査出成冊,今始來呈,卽爲拿囚,依律文處絞之意,敢啓。傳曰,知道。
李國芳,以春秋館郞廳,以監事意啓曰,曾因江華留守金錫衍狀啓,史閣正間椽木折傷處,卽當下送史官奉審,而適無見存史官,故令本府修改,所入物力,預爲措備待候之意,定奪矣。今則寒節漸近,不可不趁此時,急速修改,史官一員,卽爲下送,以爲奉審之地,而外面所見修改處,如此,則史記,亦不可不看審曝曬,以此意史官處,亦爲分付,何如?傳曰,允。
又以奉常寺官員,以提調意啓曰,本寺,獨掌各陵殿大小祭享,及無時別祭,比他司最爲緊重,而本來殘弊,不成貌樣,若干典僕及貢物主人等,又經荐飢,太半散亡,將至於莫可收拾之境,故年前貸得訓鍊·禁衛營·京畿雇馬廳銀子一千五百餘兩,使之存本取利,得以支保,而有同已枯之木,不能生津,雖堇堇策應於祭享之時,其難支之勢,日甚一日,將欲別樣變通矣,不幸又値國恤,自殯殿以後,魂殿及山陵三年內各項祭享,例當獨爲專掌進排,奔走服役之外,其憑賴而成樣者,不一其端,故曾在癸亥國恤時,朝家,知其如此,陵所三年內柴炭菜蔬等物,自戶曹入啓,折半分給於本寺,俾令得嬴資活,戊辰國恤時,亦依癸亥定奪施行,今因司圃提調閔鎭厚之啓辭,有專給本署之命,缺二行內,所以仰給而支過者只靠於柴炭·菜蔬之價,今又奪其口吻中物,移給他司,則渙散之形,迫在目前,莫重祭享之地,委屬可慮,今番山陵柴炭菜蔬等物,一依癸亥·戊辰兩年例,令該曹分給於奉常寺,以爲保存應役之地,何如?傳曰,相議稟處。
以備忘記,傳于許墀曰,乙亥年仁烈王后國恤時,三都監賞格內間謄錄,經亂閪失,故庚申三都監賞格時,依甲寅年例爲之矣。厥後聞筵臣之言,則乙亥賞格,與甲寅不同云,旣知其有乙亥賞格前例,則不宜因用甲寅之例,乙亥賞格,謄錄書入,以爲前頭賞格時考據之地。
又以備忘記,傳于許墀曰,謀逆承服罪人,拿來都事,竝六品遷轉,已出六品者,陞敍,自捕廳捕得部將,加資。重出
許墀,以義禁府言啓曰,以成歡察訪狀啓,刑曹粘目,宣傳官李瀗,移本府處置事命下矣。李瀗,方待命於本府,卽爲拿囚之意,敢啓。傳曰,知道。
司書李台佐疏曰,伏以臣宿患痰火之症,近復苦劇,而適當親鞫之日,猥忝問事之列,不敢言病忍死奔走矣。昨於罷鞫歸院之際,忽覺遍身如束,頭䐉如碎,火熱上厥眩瞀竝作,鼻血猝然大出,急盥冷水,幸得小止,而膈間逆上之氣,則尙爾撑拒不下,腰脅之痛,重復發作,如刺如搗,頃刻難忍,委頓直次,作一僵屍,今日本院問安,亦不得隨參,分義虧缺,罪戾冞深,臣之病狀,實非一時偶發之比,苟不趁卽解職,隨便調治,則將不免朝暮溘然,汚穢淸禁,不得將此醜穢之狀,猥陳黈之下,伏乞聖明,俯諒疾痛之呼,特垂體下之仁,亟許遞改職名,俾得及時調治,以尋生路,千萬幸甚,臣無任云云。答曰,省疏具悉。爾其勿辭,調理察職。
左承旨尹世紀疏曰,伏以日昨罪人英淑,缺二行推覈之端,故果未思量,卽捧傳旨矣。頃於榻前,臺臣,以泛然捧旨,大加非斥,臣之矇然不職之失,實無所逃,人言之來,烏得免乎?問備之請,雖曰薄罰,決不可歸之於當該,獨爲晏然因冒於職次,宜卽陳疏乞免,而適値聖上親臨鞫囚之時,不敢以區區廉隅,有所煩冒,今始陳章自劾,臣之罪戾,至此尤大。且臣宿病,添劇於連日奔遑之餘,方在昏倒呻痛中,差可供職,似未易期,伏乞聖慈,俯諒臣情勢病勢之俱難蹲據榮次,亟許遞政,以謝公議,以延殘喘,不勝幸甚云云。答曰,省疏具悉。爾其勿辭察職。
右議政申琓箚曰,伏以今日國家之事,誠前古所未有者也,宮庭之內有此妖惡之變,骨肉之間,轉至難處之境,亂逆之出,何代無之,而歷觀前史,未有如今日之甚者也。此聖明所以赫然而怒,衋然而傷,必欲窮覈罪人,以正邦刑,乃至躬御帳殿,親鞫諸囚,缺聖慮,竟日而不知疲者也。竊伏惟念,大行王妃,以妊姒之德,齊體缺中遭變,故久處私邸,幸賴我殿下之明聖,旋復壺位,翟儀如故,德美愈著,國人相慶,不幸缺仙馭賓天,今當獄事之親鞫,諸囚承款之招,其謀害國母之缺無餘,仰惟聖明於此,何以爲心,而臣民痛隕之懷,益復無涯,今日臣子,苟有秉彝之心,孰不驚痛憤惋,克盡誅殛之典,以明春秋之義哉。當今天討方嚴,王法斯行,妖腰亂領,次第就辟,神人之憤,庶幾小雪,而第其株連於難言之地,忌器於必行之法,此今日群臣之所以長慮於却顧之地,深惟其善後之道,冀幸聖明,察群下之至情,念宗國之大計,深思固本之策,以全止慈之天,其於處變之道,俾無未盡之悔者也。惟我王世子,仁孝夙彰,名號早定,自在齠齡,坤聖,取而子之,深慈篤愛,無異已出,而沖弱之年,罹此巨創,乃於倉卒意慮之外,遽遭人倫罔極之變,悲號痛迫,驚憂震剝,欲爲隱忍,則人理難堪,思所辨解,則籲呼無辭,抑鬱成疾,損其天和,則坤聖在天之靈,想必悶然矜惻於冥冥之中,而以殿下慈愛之情,亦豈可恝然而莫之恤乎,禧嬪於殿下,固在後宮之列,若非缺二行家之用法,或以恩義而相掩,春宮之於私親,豈以罪過而罔念顧復之恩,殿下之於春宮,寧忽推恕,而不思容貸之道乎,前日備忘中,爲宗社爲世子之敎,固出於深長之慮,而以臣子愛戴之誠,想今日春宮之心事,其爲慘切,誠可於悒,宗社之托,在於春宮,春宮安而後,宗社乃安,以殿下之明聖,何不念及於斯耶,自古帝王,若遭事變,則或以其處地,或以其事勢,其所以處之者,必須劑量於輕重之間,酙酌於經權之際,無不宛轉周詳,深憂遠慮,則殿下於今日之事,豈可不深留聖意,爲宗社安危之計耶,臣猥以無似,忝在三事,逢此百罹,言念國事,日夜憂惶,而卽今星文示警,首相被譴,臣心惶懼,無所止屆,前日筵席,略伸微悃,言辭拙訥,未盡底蘊,玆以文字,更暴愚衷,而連參鞫坐,未暇箚陳,顧今諸囚伏法,鞫事了當缺善處,中夜無寐,斯將前席未畢之懷,敢效憂愛眷眷之忱,伏願聖明,澄省焉。取進止。批答在上
左副承旨許墀疏曰,伏以臣於日昨,前領議政崔錫鼎中途付處之命,竊以爲處分過當,而憂慨之忱,尙今耿耿。噫,今此宮庭妖惡之變,實前古所未有之事,凡有血氣者,孰不痛切而深憤,連日入侍,仰聆聖敎,況今諸囚,率皆承款,凶逆之節,狼藉昭著,爲今日臣子者,其爲國家討復之義,庸有極乎,第以諸罪人供辭觀之,則獄事干連之處,乃在東宮所生之地,義理事勢,實有所難言,而未易斷者,惟我世子,以至仁至孝之性,遭人倫罔極之變,方在苫廬叫擗之中,重以憂危怵迫之境,其所以摧剝悲傷,勢所必至,此豈有保全之理哉,仍念儲君國本,宗社攸係,一有所傷,將若之何,此錫鼎所以隱憂深慮,靡所不至,思之又思,一箚二箚,至於累牘,而不知止者也。今之議者,或咎其輕遽,且其箚子所謂獄事妖惡,驚痛切膚,速除妖孽,以明王法,非謂不竟諸囚,廷臣按治,亦足以得實等語,觀之,其本意可見,夫豈有一毫掩護獄情,忽於討復之心而然哉,誠以身居鼎席之首,猝當國家非常之變,刳瀝肝血,畢暴所懷,實事君無隱之道也,缺二行發於三司,公議所在,此焉可知,豈不以其忱誠之斷斷無他,而遽施威譴之爲過當也哉?如臣庸駑,忝居近密,草草數語,未能感回天聽,而震懾於雷霆之下,迫急於訊鞫之際,不能終始違復,倉卒之頃,捧入傳旨,有乖古人封駁之義,其負職責大矣,中心介介,愧懼殊切,玆申前席未盡之辭,以冀聖明轉環之美,昨見長僚之疏,以見誅公議爲言,而今日長單已入,臣之不敢晏然,宜無異同,且臣於連日參鞫之餘,重得感傷之症,頭痛身疼,四肢如束,宛轉叫苦,無計起動,以此症形,固非旬望間可瘳,喉舌劇地,不宜暫曠,伏乞聖慈,察臣情勢病勢,俱難供職之狀,亟賜遞改,以便公私,不勝幸甚云云。答曰,省疏具悉。已諭予意,勿辭察職。
大司諫尹德駿疏曰,臣於本月□日,在水原鄕舍,伏承召旨,以臣爲司諫院大司諫,令臣斯速乘馹上來者,臣驚遑震越,不知置身之所也。臣於頃者,忝爲秋官,身病請急,得以調治,適聞老母有疾,急於省救,驅策病軀,徑到鄕舍,蓋倚其終缺遞,疊煩情事於呈單受由之中,亦礙於常例矣,雖出於不得不已,而其缺下鄕之罪,固已抵冒,遞職之後,一味悚懍,老母之病,浹月危篤,寢缺氣力綿綴,晝宵焦煎,罔知攸爲,不意此際,除召遽降,行不竢駕,缺陳力,卽臣感恩數,畏分義之當然。且伏聞聖躬親臨,鞫問罪囚,此非臣子退伏之日,而顧臣私情,不忍捨棄病母,停廢扶護之道者,玆敢更且呼籲於孝理之下,伏乞聖慈,亟遞臣諫職,仍治臣違慢之罪,以肅朝綱,不勝大幸。臣所居窮僻,京信頓絶,近又母病憂皇,未暇耳目,而槪伏聞罪人希載,有正刑之命,希載,犯謀害國母之罪,理窮承款,而常刑不施,兇喘苟延,當日不能回天之罪,臣亦不免,而天理昭昭,終必不貸,今日處分,實天導聖衷也。第伏聞備忘中,希載罪名,非其身犯云。噫,殿下,何不以希載身犯之罪,討之也,國家用法,明言其罪,然後罪人自服,國人無疑,伏願殿下省察焉。臣於在京之日,得於傳聞,大行王妃禮陟之初,儲位哀毁備至,儲位誠孝之出天,莫不欽誦,冞有延頸之思,而大行平日止慈之盛德,尤彰明矣,大小臣庶,擧皆感泣,益痛大行,不享千歲之壽,而遽輟兩宮之懽也。臣竊伏惟思,儲位,以沖弱之年,在苫塊之中,缺二行嚴有餘,而慈或不足,今日之事,宜有別樣思索,伏願殿下,曲輸慈念,凡於保護儲位之道,無所不用其極焉。臣伏記昔年,殿下自引氣質之病,而敎以七情之中,易發而難制,惟怒最甚,臣於是仰認聖德之高明,而切於自治也,伏想殿下,春秋漸高,涵養得力,矧玆治獄,正是當怒之怒,而然臣憂明主之意,更冀當怒,而益加循省之功也,大抵天怒方震之日,群下畏懾,不敢盡其所懷,此不但惜身自謀,亦恐言歸觸激,秪益聖上之過擧耳。嗚乎,君臣之義,無所逃於天地之間,臣子之忠愛君父者,豈有極乎?其誠於大行若儲位,皆忠愛殿下之推耳,亦未嘗有□忠偏款而然也,臣於榮路,素所自畫,而曾前五拜諫職,一未膺命,而缺一字國有變故,何敢膠守微志?只緣母病深重,無計離違,區區微悃,終難自止,嘗藥之中,神思荒亂,遣辭綴文,全未暢達,臣尤不勝惶恐之至云云。答曰,省疏具悉。屢悉予意矣,疏中希載以身犯之罪討之之說,缺宜可不聽納焉。爾其勿辭,上來察職。
上在昌德宮。停常參·經筵。
夜自二更至四更,電光。
世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何?嬪宮症患,亦何如?前劑入加減溫膽湯,當盡於今日,已滿二十貼,而別無顯效,諸醫等以爲,此藥則性微燥,不可一向多用,改以養血淸火湯,加柴胡·赤茯神各一錢,連用十貼,以爲淸熱鎭心之地,宜當云,此藥五貼,爲先劑入,受鍼則依前隨時爲之矣,敢來問安。答曰,知道,無事矣。嬪宮症患,一樣矣。
吏曹參判趙泰采辭職上疏。入啓。答曰,省疏具悉。卿其勿辭,救護母病。
京畿監司書目,高陽呈,以校理李晩成辭職上疏上送事。啓遞差。
右承旨沈枰上疏。大槪,臣素有腰脅之痛,觸寒復發,强疾行公,病勢益苦。又自昨夜,添得別症,委頓叫痛,人鬼未分,旬月之內,無望起動,乞蒙恩遞,復尋生路事,入啓。遞差。
獻納魚史徽,正言黃一夏啓曰,臣等,伏聞日昨筵中,因大臣箚辭,雷威震疊,至以臺閣含默,爲非,入侍諸臣,擧皆引避,則臣等,忝叨言地,亦已多日,環省漸恧,固宜自劾之不暇,就職之後,卽與相議搆草,而憲臣避辭,先阻於喉司,臣等自列,亦將未免爲文具之歸,故或赴鞫坐,或尋辭單,泯默至今,一味惶蹙矣。卽者多官處置,歸於本院,而第其避辭中,或以伊日嚴敎,引爲難冒之端,則臣等,亦何可不避同浴之嫌,而冒當其處置乎?請命遞斥臣等之職。答曰,勿辭。退待物論。
吏曹啓曰,承旨有闕,政事,取稟。傳曰,當日爲之。
嬪宮受鍼後,藥房·政院·玉堂問安。答曰,知道。
奉敎尹志和上疏。大槪,意外牽復之命,適當親臨鞫獄之日,不得不承牌出肅,而顧臣廉義,終有所不敢復廁於吏職者,玆敢陳疏徑出,乞削臣職,仍治擅離直所之罪事。入啓。答曰,省疏具悉。爾其勿辭察職。
禮曹參判李益壽上疏。大槪,素患疝證,自昨添劇,達夜叫苦,作一僵屍,晷刻之頃,奄奄若盡,以此病狀,無望供職,梓宮監漆之任,速賜變通,俾無公私狼狽之患事。入啓。答曰,卿辭至此。本職當許遞焉。
謝恩,右承旨李壄。
傳曰,藥房提調異於他提調,不宜久曠,雖在還收之中,今日政差出,此後或有如此之事,他兼帶,雖可等待,而藥房提調,乃是重任,卽爲差出事,定式施行事,分付,燼餘
五更,彗星見於翼宿度內,形體比前無異,尾跡,則頗似消微。
李國芳啓曰,明日常參·經筵,取稟。傳曰,停。
許墀啓曰,備邊司郞廳,以大臣意來言,今日賓廳坐起日次,而進香相値,不得來會云矣,敢啓。傳曰,知道。
又啓曰,行大司憲崔奎瑞在外,執義李敏英,掌令尹弘离·尹憲柱,持平朴彙登·李東彦,避嫌退待,今日以監察茶時之意,敢啓。傳曰,知道。
李國芳,以禮曹言啓曰,自前國恤三年內,三名日陳賀,不爲擧行矣,王世子生辰及正至百官賀,今此國恤三年內,所當依此例停止,不爲磨鍊擧行之意,知委,何如?傳曰,允。
許墀,以義禁府言啓曰,判義禁臣李畬,知義禁臣金昌集,進香進,同義禁臣柳之發,身病,今日堂上不齊,科獄罪人等,不得加刑之意,敢啓。傳曰,知道。
許墀啓曰,今日爲政事,命下矣。都承旨李墪受由,右承旨沈枰,旣已遞差,左承旨尹世紀,呈辭入啓,左副承旨趙泰耉,病不仕進,廳中只有臣墀及同副承旨李國芳,兵批,則臣以該房當進,而吏批政廳,則何承旨進去乎?敢稟。傳曰,吏·兵批兼進。
又啓曰,近日廳中,尤甚不齊,今日政,承旨有闕之代,以在京無故人,差出,卽爲牌招察任,何如?傳曰,允。
有政。吏批,行判書李畬病,參判趙泰采,親病受由,參議李健命進,右副承旨許墀進。
吏批啓曰,判書李畬病不來,參判趙泰采親病受由,小臣獨政未安,何以爲之?敢稟。傳曰,只出緊任。
以李思永爲都承旨,李懋爲右承旨,申懹爲禮曹參議,李墪爲禮曹參判,朴權爲刑曹參議,韓世億爲刑曹佐郞,李濟冕爲博川郡守,金始徽爲高山察訪,閔鎭遠·權尙游。兼春秋減下,兼春秋單,韓世億。以徐文重爲內局提調。
兵批,判書金構進,參判李基夏病不來,參議洪受疇病不來,參知李壄進,右副承旨許墀進。
兵批啓曰,軍官石之堅·白壽海等,以謀逆正刑罪人捕捉之功,俱有加資之命,而兩人,雖已資窮,未經準職。缺二行
李國芳,以漢城府言啓曰,前因四山東道監役官李師吉牒報,定界後十里內偸葬人,李開川·尹斗萬·李後絳,北道監役官金鎭玉牒報,定界後十里內偸葬人,李福起·私奴同伊等,自本府推治,累度定限,使之掘移,而至今遷就,終不掘移,若不禁斷,則後將接迹而繼葬,李開川·尹斗萬·李後絳·李福起,私奴同伊等,令該府囚禁治罪,掘移後依法定罪,何如?傳曰,允。
又啓曰,下番翰林尹志和,今日稱有難安情勢,陳疏出去,史局重地,任自徑出,事甚未安,推考卽爲牌招入直,何如?傳曰,允。
禮曹參判李益壽疏曰,伏以臣,素患疝症,源委已痼,冷氣凝聚,成形若囊,眞元,內損則作孽,風寒,外襲而用事,少失將攝,輒必爲苦,居恒戒恐,防護甚勤,而近因梓宮加漆,奔走內外,已浹旬望,連日處冷,受傷不輕,以此病狀,萬無一分自力之望,顧臣監漆之任,有非閑泛職掌之比,分義所在,豈敢言病,而卽今症勢,若是危惡,堂上一人,受命在外,更無推移輪察之路,況內梓宮加漆,缺二行聖慈,特垂憐察,亟命遞臣職名,俾梓宮加漆之任,無少間廢,千萬幸甚云云。疏批在上
奉敎尹志和疏曰,伏以臣一經薦事,旋致臺章,違召坐罷,縮伏竢譴,殆將數月餘矣,國家不幸,聖母禮陟,逆獄繼起,親鞫方張,率土痛泣,擧朝奔遑,而微臣牽復之命,遽下此際,區區一身廉隅,有不暇顧,不得不祗奉恩召,勉赴職次,而第臣於諫臣削薦之論,實有所未曉者,終不容泯默焉。蓋李明浚之家世行誼,諫臣,旣已許之,又以一二先進之持疑,至謂之未知合當,則其不以爲不合此任,可知矣,而其所短之者,只在於一番就拿,旋卽應講之爲輕遽,臣未知使明浚,經幾番對吏而後,方可合於自處之道耶。史局之任,一被薦剡,則朝家不許以他岐陞遷,苟非終身自廢之人,則畢竟一就,在所不免,而今者諫臣,旣許其人,又斥持疑之論,而缺拿多少,斷其平生,至有此追削之論,此何事體,此何道理耶?缺末薦二人,竗年登第,坦途在前,其所期待,固未可涯量,而缺必斷以期望之外者,何其言之不擇,至此也?參下文官,其數不少,缺二,未見其有踰於此數人者,採諸物論之所許,參以僚議之所同,十分□始完薦事,則其曰名論不叶者,非臣意慮之所及,停當之後,回缺至於數十人之多,而皆爲允可,無一異辭,則其曰物情未允者,抑獨何哉?臣以無似,猥當薦事,雖其鑑識鹵莾,不能知人,聞見不周,全昧物情,至於所薦三人,其合於史職,臣固保之,而竝被彈削,誠是意外,此莫非臣人微識淺,不能見信於同朝之致,尙誰尤哉?無論臺議之是非,薦中諸人,旣不得行公,則臣便是誤薦僨事之人,揆以廉隅,終不可復廁於史官之列〈矣〉。且臣於李明浚等陞出事,尤有所難安者,本館古規,下位雖有大段事故,不得越次徑出,故昨年洪重益等,變通陞出之後,因趙泰一引例陳疏,至於還寢成命,此固已經聖明之處分者也。今朝家,若以明浚等情勢,終難行公,而欲爲新薦,則豈無他例之可據,而必爲此無前苟且之擧乎?臣雖無狀,其不可苟然復冒,使三百年流來古風,自臣身墜壞也,決矣,玆敢陳章,請命徑出直廬,伏乞聖明,俯賜諒察,亟削臣職,仍治臣罪,不勝云云。疏批在上
吏曹參判趙泰采疏曰,缺衛之列,猝聞老母病劇之報,不暇變通,蒼黃走出,私情雖極煎迫,分義萬分惶悚,陳章請譴,甘伏嚴誅,聖恩天大,不加之罪,反下救護之命,臣誠感激涕零,日夜攢祝而已。第臣母病,日就危篤,飮啖全然廢却,元氣不能接續,精神昏昏,不能省識,縷息奄奄,若將不保,臣之卽今情勢,萬無一刻離側之勢,昨日召牌之下,竟未祗赴,仰惟體恕之仁,有所俯諒,而顧臣違慢之罪,則固已難逭矣。且臣見差殯殿都監堂上之任,敦匠事重,義不敢辭,而臣方扶救病母,晝宵煼灼,則出而供職,姑無其期,當此事役方急之時,不可一日虛帶,摠府輪直之地,亦必緣臣而益致苟簡,不得不疾聲呼籲於天地父母之前,伏乞聖慈,曲加諒察,先遞臣都監堂上之任,本兼諸職,次第罷免,仍治臣違慠之罪,以嚴公法,以安私分,不勝萬幸云云。疏批在上
右承旨沈枰疏曰,伏以臣自秋缺舊患腰脅之痛,乘勞復發,而初不大段,猶能耐過,頃當御門鞫囚之日,强疾入侍,久處冷地,自多觸感,痛勢漸加,數日以來,益覺缺起動,而昨日適値冊寶內入之儀,臣以該房,不敢退在,忍死缺之後,扶舁還家,冒曉來往,不善調治,始則腰脅作痛,久乃上連肩背,牽引刺痛,作一蘧蒢,暫有屈伸,叫苦欲絶,又自去夜,更添別症,缺氣逆,頭疼如擘,落身牀簀,人事不省,念此病源,初因瘀傷,挾缺痼症,當寒輒發,發必彌留累朔,卽今衰憊勞悴之餘,病情如此,時月之內,無望痊可,而所帶喉舌重地,非如閑慢職事,況今僚席不備,出納苟簡,臣又虛帶養痾,實有萬萬不敢者,玆將疾痛之呼,仰溷仁覆之聽,伏乞聖明,亟命鐫遞臣職,俾臣得以專意醫治,復尋生路,且令公務,毋致暫曠,不勝萬幸,臣無任云云。踏啓字。
上在昌德宮。停常參·經筵。
五更,彗星見於翼宿度內,形體消微。
世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何,王世子氣候,亦何如?嬪宮受鍼,今日亦當隨行爲之矣,敢來問安。答曰,知道。無事,世子,姑無傷損矣。
政院啓曰,今日梓宮加漆時,長生殿提調,當爲進參,而工曹判書嚴緝,方在山陵,禮曹參判李墪,昨日政除授之後,病未肅拜,卽爲牌招察任,何如?傳曰,允。
謝恩,都承旨李思永。
禮曹參判李墪,戶曹參議李善溥上疏。大槪,乞得恩暇,未出疆前,往省父母墳山事。入啓。答曰,省疏具悉。爾其依疏辭往來焉。
吏曹啓曰,承旨有闕,政事,取稟。傳曰,過齋戒後爲之。
右副承旨許墀上疏。大槪,臣於臺臣避辭捧入之事,大有所做錯,以啓諸臺引避之端,處置無了期,臣之昏瞀不察之失,著矣,何可一刻仍冒於出納之地乎?且臣不勝憂愛之忱,兼陳區區所懷,伏乞聖明,小加澄省,因遞臣職,俾安私分事。入啓。答曰,省疏具悉。已諭予意矣,勿辭察職。
嬪宮受鍼後,藥房·政院·玉堂問安。答曰,知道。
正言兪命凝啓曰,昨者兩司多官,相繼引避,處置歸於臣身,而臣亦有不敢冒當者,臣於日昨筵中,伏承嚴旨,有所自列者,而勿爲退待之敎,出於意外,臣心惶悚,至今未已,卽者諸臺,以伊日嚴敎,爲引嫌之一端,臣之難安,與彼無異,臣何敢晏然處置乎?請命遞斥臣職。答曰,勿辭。退待物論。
梓宮加漆後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·二品以上·六曹問安。答曰,罔極。嬪宮,藥房·政院·玉堂問安。答曰,罔極。
判府事徐文重箚子。大槪,敢陳病重實狀,冀蒙恩遞,以便公私事。入啓。答曰,省箚具悉卿懇。卿其安心勿辭,速出行公。仍傳曰,遣史官傳諭。
司書李台佐上疏。大槪,敢陳病重實狀,冀蒙恩遞,兼付所懷,以應明旨事。入啓。答曰,省疏具悉。張皇陳疏,伸救諸臣,不遺餘力,良可駭然也。
吏曹口傳政事,兵曹正郞李鼎相爲之。燼餘
下直,靑山縣監權尙珩,西平萬戶石柱漢。
李國芳啓曰,行大司憲崔奎瑞在外,執義李敏英,掌令尹弘离·尹憲柱,持平李東彦·朴彙登,引避退待,今日以監察茶時之意,敢啓。傳曰,知道。
又以兵曹言啓曰,本曹郞廳八員內,正郞柳百乘,兼春秋入直,李龜齡,築城看役,吳羽進,京都監郞廳啓下,孟萬澤,奉使出疆,佐郞朴鳳齡·沈宅賢,俱以國葬都監郞廳,除本仕,卽今郞官無故之人,只有宋宅相·李翊漢兩員內,外司上直銅龍門禁缺無以推移,正郞孟萬澤,今姑改差,令該曹卽爲口傳差出,察任,何如?傳曰,允。
又以義禁府言啓曰,今日內梓宮加漆,初七日冬享大祭受香,初八日缺科獄罪人等,不得加刑之意,敢啓。傳曰,知道。
右副承旨許墀疏曰,伏以臣於待罪下邑時,爲部民所訐,遂被罪譴,屛伏省愆,不料今者,承宣恩除,謬及於臣,滓穢之蹤,所不敢復躡淸途,而適當親鞫之日,非人臣所敢引伏之時,祗承召命,黽勉就職,第臣衰耗已甚,精神昏瞀,凡在出納,隨事做錯,早晩顚沛,臣固已料,而玆於臺臣避辭捧入之事,尤有所大段做錯,以啓諸臺紛紜引避之端,臣實慙訟,若無所容也。日者憲臣,以親鞫時嚴敎,爲之引避,則其時該房,以爲入侍臺臣,旣承勿退待之命,則在外臺臣,尤不當以此引避,果有退却不捧之擧矣。翌日憲臣,以僚議參差,爲之引避也,更擧昨日見阻之缺二行今日諸臺,更申其嚴敎二字,而爲之引避,致令退待諸臺,處置無了期,由臣昏錯誤了,至此物議之非斥,勢所必至,在臣廉隅,何可一日仍冒乎?此與微細間做錯者,有異,而且臣方以該房,任在接待臺諫,將何顔面,起而相接,出納其避辭乎?臣之不可淟涊蹲冒,以取譏議也,明矣。伏乞天地父母,亟遞臣職,以安其心,千萬幸甚。臣於乞免之章,不宜更贅他說,而今日不言而退,則區區憂愛之忱,終莫之一曝,玆敢附進一言,干冒鈇鉞焉。大行王妃,以至仁至聖之德,中罹屯否,備經虞憂,復位未久,仙馭賓天,擧國臣民之悲號哀痛,曷有其已?不幸妖孽之變,出於此際,聖上之衋然傷悼,赫然震怒,必欲窮治其事,以洩神人之憤者,庸有其極,而第其所干連處,乃春宮所生之地也,世子,遭人倫罔極之變,殿下,處恩義難處之變矣。蓋恩義竝行,然後經權得中,經權得中,然後處變無憾,而殿下於此,直欲斷之以義,不垂顧藉之意,彼固有罪,獨不爲世子少爲之地乎?世子,是宗社之所寄重也,爲殿下之子,負宗社之重,而尙不能丐得缺於殿下止慈之前,則以世子至孝之性,抑鬱無告,必將震剝缺天和,其爲殿下宗社憂,當復如何,大臣之箚,諸臣之疏,□□其憂危之狀,恩義之辨,則臣不敢以荒拙之辭,支離疊架於宸嚴之下,儻殿下於淸燕之暇,試取其箚疏,而細究其意,則可以察其心之無他,而實爲國家長遠之慮,其孰敢以非義,導殿下而忘春秋討復之義乎?彼皆齋心熟慮,審度輕重,而後言而殿下,不少恕量,旣已罪逐,其爲國長慮之大臣,又示訑訑於老成大臣之箚,下此而言,尙復何望?人心危懼靡所底定,伏願聖明,少加省察,因與諸大臣,議其處之之道,務盡保護之方,以慰世子之心,毋貽後悔焉。身微語澁,不足動天,而愚忠所激,言不知裁,臣罪萬死,臣罪萬死,臣無任云云。批答在上
戶曹參議李善溥疏曰,伏以臣缺二行恩暇矣。奄値國恤,未敢辭朝,遷延至今,行日已迫,而身有所帶實職,亦不敢以前所受由,仍爲下直,玆復冒昧申請,伏乞聖慈,特賜矜許,俾伸追遠之下情,不勝幸甚,臣無任云云。答曰,省疏具悉。爾其依疏辭往來焉。
行判中樞府事徐文重箚曰,伏以臣於春間,重經大病之後,氣血損傷,迄未蘇完,衰暮之年,勢固然矣,精神消落,五官俱損,對人酬酢,或失其姓名,朝之所爲,夕而復忘,兩耳聾聵,十聞其二三,居常憒憒,形骸徒存,尋常人事,幾且廢却者,久矣。頃於親鞫之日,强疾驅策,入參於諸臣之後,而犬馬之疾,先發,未免徑退,至今悚惶不已。今者又差內局提調之任,臣宜卽奔走供職之不暇,而第臣非復昔日之臣,以此病狀,決難備位於保護之地,商議諸醫之論,如其初不量已而進,終至僨事而後悔,不若備陳實狀,夬得處分。伏乞聖明,俯察臣病狀,亟許遞改臣所兼內局都提調之任,以便公私,不勝幸甚。取進止。答曰,省疏具悉卿懇。卿其安心勿辭,速出行公。仍傳曰,遣史官傳諭。
司書李台佐疏曰,伏以臣痰火之疾,暴重於勞傷之餘,冒死陳懇,獲承調理之命,歸家將攝,去危就安,臣誠感祝,莫知所報,顧臣表□雖得少減,火上痰逆,腰脅牽痛等症,一味作苦,甚至粒米不得下,終夜不得寐,元氣益敗,暈眩轉劇,貼身床席,生意都盡,以此病狀,旣無供職之望,胄筵重地,亦不容引日虛帶,伏願聖明,俯賜憐察,亟許遞改,俾臣得以專意調治,以獲痊可,公私幸甚。臣於丐免之章,不宜有所贅陳他說,而區區微悃,有不敢自隱者,輒有所陳列,唯願聖明,矜其愚赦其罪,勿以人微而忽其言,則尤幸矣。前領相崔錫鼎,値國家非常之變,念宗社無疆之憂,前後陳箚,瀝盡肝血,其勤勤懇懇,反〈復〉陳戒者,要不出於爲殿下處變之道,務歸至當,爲春宮保護之方,靡不用極,而深遠之慮,斷無他腸,忠愛之誠,溢於辭表,至於文字之間,雖有未穩處,此不過倉卒造次之際,未能點檢之致,夫豈敢歇視今日之變,而又豈有不竟諸囚之意哉?至若親鞫,有非人君之體云者,驟而見之,果有欠於宛轉,而究其旨意,缺二行痛旣切,仰聆聖敎之愴悼,悲涕自零,爲今日臣子者,孰敢有容護之計,而錫鼎,爲國深憂,殫盡苦心,不恤一己之利害,三上箚而不知止,此誠當國大臣,爲宗社固本之至悃也,因此開悟,處分得當,則豈不有光於至慈之德哉?設令其間,或有未槪於聖心者,亦宜使之參酌,從容商確,克盡處變之道,則亦可以無歉於聖德,有辭於後世,而今以盡言納忠之故,雷威遽震,嚴旨繼降,至以惟恐獄情之或彰,凶謀之盡露,爲敎,何殿下,不量本心,轉輾激惱,無所顧藉,一至於此耶?凡聽言之道,當觀其心,論人之罪,當恕其情,殿下試平心霽怒,察其本意,則大臣之於今日獄事,有何一分縱舍容貸,而不欲使凶謀盡發也哉?其箚辭,旣曰臣所謂毋致究竟者,非謂不竟諸囚云爾,則其非罔念討復之義者,斷可知矣。噫,宮闈之間,有此罕有之變,其所延及,卽東宮所生之地也,此實變中之變,如其處分,或有未盡,日後之憂,有不可勝言,正宜君臣上下,反覆講究,情法相參,經權得中,可無無窮之悔,而欲使違拂之言,不出於匡弼之地,誠非國家之福也,嚴峻之敎,有不敢聞,竄配之命,曾不少撓,遂令倚毗之大臣,蒼黃去國,朝野驚嗟,爻象錯莫,此豈聖世之美事也?前承旨尹趾仁,職在喉司,慮外備忘遽下,昏夜叩閤,求見力陳,誠無負於職責,而至於姑寢親鞫之擧,亦出於憂愛之忱,聖明不復恕究,以歇視謀害國母之賊,爲其罪案,臺閣還收之請,非爲一趾仁地,公議所在,抑可知矣,而兪音久閟,臣竊惜之。至若李命世,以新進小臣,出位進言,可謂妄矣,而目見變故非常,處分輕遽,縷縷陳白於天威咫尺之下,其疏樸狂戇之風,亦可尙矣,而顧其引諭,誠爲大錯,而若謂之今日之事,只爲比倫於己巳,則大非其本情也,雖於蒼黃之間,辭不達意,此胡大罪,而繫之急也。且臣於掌令尹弘离前後避辭,竊不勝訝惑也,備忘初下之夜,臣適與弘离,伴直春坊,猝當無前之擧,念及春宮,私心隱衋,因與面議曰,吾儕,忝在宮僚,目見此變,揆諸道理,宜有以全恩之說,仰達大朝,以爲保護春宮之地,斷不可已也。遂與弘离,聯名上疏,呈于喉司,雖因備忘之還入,不得登徹,而當初弘离之意,主於全恩,擧此可知也。頃日前席之避,反有欲論未果之言,又復崖異於本府新啓缺二行事理之當否,是非之顚倒,前後變幻,判若二人,其崖異新啓,非有定見而然,特欲文非昨日筵奏之失而已,徒知昨言之不可改,而不知前見之不可變,伊日之恇撓喪守,固不足責,末梢之用意遂非,尤可異也,不料淸朝臺閣之上,遂有如許之人也,誠願殿下,深留聖意,克懷永圖,容以天地,解以雷雨,在譴大臣,亟賜召還,被罪諸臣,一倂寬貸,如弘离巽懦罷軟者,明示好惡,以礪其餘,則豈不爲聖德之光耶?臣以無似,受國厚恩,前後踐歷,罔非踰分,糜身粉骨,亦難仰報,適當上天仁愛,警告非常,殿下祗畏,求助臣隣之日,主〈?〉德,朝廷之間,豈無他仰裨者,而誠以今日擧措得失關係,國家興喪,則格非正事,以答天譴,不可捨此而先他,愚忠所激,言不知裁,亦不暇以職非言責,越俎代庖,爲嫌,冒溷至此,臣罪萬死。今臣所論,廷臣已多言之者,而天心愈邈,反汗無期,臣何嫌辭近疊架,語涉陳腐,有所囁嚅而不爲殿下一陳之哉?唯殿下澄省而裁納焉,臣無任云云。答曰,省疏具悉。張皇陳疏,伸救諸臣,不遺餘力,良可駭然也。
行司直姜鋧疏曰,伏以臣,往省松楸,中路病劇,堇堇舁還,纔到近城之地,仄聞國家有變,乃有親鞫之擧,聖上之憂惱,群下之驚惶,固不可言,至於目前之深憂,日後之遠慮,恐殿下,或未及深思而熟量也,凡處變之際,貴得經權,於其難處之地,若不思所以善處之道,則雖或伸法於一時,而終難保其無悔於他日,此古聖人所以有作事謀始之戒也。仰惟王世子,雖在沖年,岐嶷天成,自遭巨創以來,哀毁逾制,其在臣民之心,已不勝其傷損之憂,而況又遭此人倫莫大之變,其痛迫窮蹙之懷,必有萬萬不忍言者矣。卽今處分,如不以情參法,十分得當,則其所以處分者,恐未免爲宗社無窮之慮也。噫,古今天下,未嘗有本痿而枝不病者,亦未有子疾而父不憂者,蓋其一體所分,天理則然故耳,以殿下至慈之仁,達理之明,豈不念及於此,而終無善處之道乎?今若急於討罪,不思處變之義,而終致春宮,因此憂傷,抑鬱成病,缺二行而今於所重,獨不念世子罔極之情,臣切悶焉。竊聞大臣諸臣,相繼陳章,而殿下尙靳採納,連有思量焉之敎云,臣恐殿下,於今日之事,猶有所未盡深思,而中外之憂慮,尤有所不可勝喩者矣,臣撼頓長路,病滯窮村,其於近日處分,雖未得其詳,而世受國恩,濫廁卿列,國有大事,義不敢終默,敢冒鈇鉞之誅,妄陳出位之言,臣罪萬死,伏願殿下留神焉,臣不勝云云。批答同下
副司直姜銑疏曰,伏以臣,蟄伏鄕廬,疾病沈緜,凡於朝廷得失,有同聾瞽,而仄聞道路之言,宮闈有意外之變,迺有親鞫之擧,國家之不幸,庸有其極,而臣民之驚遑煎慮,有不可勝言者矣。恭惟我顯宗大王之於孝廟,我殿下之於顯宗大王,兩世單傳,而我殿下,久無螽斯之慶,中外臣庶,莫不憂嘆,及至戊辰之冬,燕禖鍾慶,儲位隨定,宗社有託,臣民胥悅,始之憂嘆者,轉而爲謳歌,而王世子及至就傅之後,令聞日播,大行王妃之撫養勞悴,過於馬后,而世子之誠孝篤至,亦過於章帝,大行王妃違豫之時,禮陟之日,其所以嘗藥憂遑,深墨哀慕,實非古人之所能及者,凡在瞻聆,莫不感泣,而欽嘆曰,大行王妃,有是慈愛,故王世子,亦有是誠孝,一國臣民,莫不延頭願爲太子死者,則中外人心之大同,此可見矣。不料今者,變生於內庭,罪人相繼就戮,殿下之親鞫究覈,窮竟乃已者,雖出於爲世子爲國家也,而竊念王世子,於沖弱之年,遭此千古所未有之變,其痛迫悶塞之心,必無所不缺二行殿下,雖悔之而亦無所及矣,前後大臣諸臣之連上疏章,夫豈有一毫他意哉?蓋所以安世子之心,爲國家之慮也,而尙靳採納,臣竊悶焉。如臣疏逖,拙訥之言,固不當容喙於其間,而世受國恩,義不容含默,玆敢不避僭猥,仰暴危衷,臣罪萬死,伏願殿下,特加遠慮,以盡保安世子之道,而無致有他日之悔,則宗社幸甚,臣民幸甚,臣不勝戰慄惶怖之地云云。答曰,省疏具悉。今日之事,豈有他哉?實出於爲宗社也,爲世子也,如使此人,賜之死亦可,貸其死亦可,則以恩掩義,不害爲善處,而此則大有所不然,罪已積矣,非比甲戌初未著之時。噫,今日之斷與不斷,而他日國家之安危存亡係焉,予何忍明知灼見,而優游不斷,以致罔極之禍哉?予志已決,卿其諒焉。
上在昌德宮。停常參·經筵。
藥房都提調臣徐文重,提調臣金構,副提調臣李思永啓曰,夜來風寒甚緊,伏未審,聖體調攝,若何?前劑入湯藥,當盡於今日,五貼更爲劑入矣。嬪宮受鍼,諸醫等以爲,今日姑停宜當云矣,敢來問安。答曰,知道,無事矣。
李國芳啓曰,明日常參·經筵,取稟。傳曰,停。
又啓曰,來十一日輪對日次,取稟。傳曰,停。
又啓曰,來十一日文臣殿講日次,取稟。傳曰,停。
又啓曰,行大司憲崔奎瑞在外,執義李敏英,掌令尹弘离·尹憲柱,持平李東彦·朴彙登,引避退待,今日以監察茶時之意,敢啓。缺
李懋啓曰,左副承旨趙泰耉,連以病呈告,右副承旨許墀,昨日陳疏徑出之後,疏批已下,而不爲仕進,事甚未安。左副承旨趙泰耉,右副承旨許墀,竝卽牌招察任,何如。傳曰,允。
李國芳啓曰,兩司多官處置,歸於玉堂,玉堂又爲引嫌,昨暮陳疏到院,而觀其疏辭,則其所引嫌,似不成說,故退却不捧矣。兩司退待,已經多日,而玉堂尙不處置,事甚未安,使之卽速處置,何如?傳曰,允。
傳于李壄曰,自今著爲邦家之憲,不得以嬪御,登后妃。
傳于李國芳曰,謀逆罪人淑正·淑英等咀呪事,承款之後,角氏·雀鼠骨末等物,得於大造殿東邊寢室之內,此外兇穢之物,掘得於大造·通明庭除者,亦多矣。
李壄,以觀象〈監〉官員,以提調意啓曰,平丘察訪崔天□,曉解天文,當此天變測候之日,不可不同參,限測候間進參之意,京畿監司處,卽爲分付,何如?傳曰,允。
傳于李壄曰,史官二員待命,騎馬六匹立之。
副校理權尙游·李觀命等箚曰,伏以,掌令尹弘离,以措辭見上持平李東彦,以避辭見上掌令尹憲柱,以避辭見上執義李敏英,以避辭見上獻納魚史徽,正言黃一夏,以避辭見上正言兪命凝,以避辭見上竝引嫌而退。毋致究竟之說,旣先辯斥於前席,則不欲苟參於僚議,其勢固然,相臣箚辭,雖有差爽之處,然其本情,不宜深咎,還收之請,亦有意見,袖箚曲折,未及聞知,榻前嚴旨,非所當嫌,情勢一般,多臺先避,嫌難處置,臺體卽然。請掌令尹弘离,持平朴彙登·李東彦,掌令尹憲柱,執義李敏英,獻納魚史徽,正言黃一夏·兪命凝,竝命出仕。取進止。答曰,依啓。
李國芳啓曰,臺諫出仕事,命下矣,今已日暮,明日待開門牌招之意,敢啓。傳曰,知道。已上燼餘
下直,慶基殿參奉金澯。
左副承旨趙泰耉,右副承旨許墀,牌不進,依承傳罷職。
上在昌德宮。停常參·經筵。
夜五更,彗星見於翼宿星內,形體比前無異,而尾跡消微。
下直,海州牧使李萬亨。
右議政申琓箚子。大槪,伏見昨日聖敎,不勝憂愛之忱,敢陳短箚,冀蒙省納事。入啓。答曰,省疏具悉卿懇。予亦有此意,而第梓宮在殯,欲於因山後移御矣。仍傳曰,遣史官傳諭。
世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何?王世子氣候,近來亦復何如?醫官入診已久,臣等今日與諸醫入診,瞻望察視,何如?嬪宮受鍼,今日亦當隨時爲之矣,敢來問安,竝此仰稟。答曰,知道。無事。世子姑無傷損矣。
持平李東彦·朴彙登,掌令尹弘离·尹憲柱,執義李敏英,獻納魚史徽,正言黃一夏·兪命凝就職。
持平李東彦上疏。大槪,職在言責,竊有所慨然於中者,敢陳瞽說,仰補擇蕘之聖德事。入啓。答曰,省疏具悉。今玆疏陳,辭嚴意正,予甚嘉納焉。
京畿監司書目,高陽呈,以司直李寅燁上疏上送事。啓。答曰,省疏具悉。已諭予意於姜鋧等疏批矣。
備忘記,禧嬪張氏,嫉怨內殿,潛圖謀害,設神堂於內外,日夜祈祝,埋凶穢於二闕,不啻狼藉,情節盡露,神人共憤。此而置之,得志他日,則國家之憂,實難形諭,觀於前史,可不畏歟?今予爲宗社爲世子,爲此不得已之擧,豈樂爲哉?張氏依前備忘,使之自盡。噫,世子之情事,予豈不念?如崔錫鼎箚辭之悖理,引諭之無倫,固不足論,而大臣·諸臣之爲春宮惓惓之誠,亦豈不知哉?第思之思之,又復思之,思之熟矣。事已至此,捨此處分,而實無他道理也。玆以予意,諭諸左右。
府前啓,請還收崔錫鼎中途付處事。措辭見上答曰,亟停勿煩。
正言黃一夏啓曰,臣於向者罷鞫翌日,與兩司諸臺,齊會臺廳之時,憲府諸臣,以前領議政崔錫鼎〈中途付處〉還收事,構草以示,臣以爲大臣箚子,毋致窮竟等語,未免失着,而第聖上處分,似涉過中,據其事體,陳啓寢停,恐無不可,而亦未必兩司俱發之意,有所酬酌,而諸臺之意,亦不以臣言爲非矣。夫大臣箚子,毋致窮竟等語,此則有不然者,前古所無之逆變,旣出於宮中,端緖已露之後,有不容他意於其間,而只以顧藉之故,特欲容貸,則亦當聲其罪,而貸其死而已。此實恩義兩全,經權參酌之道也。旣不能執此兩端,反覆開陳,直以毋致窮竟之說,有若梁獄之勿問者然,誠如是說,則弑逆情節,何以覈得,埋兇雜物,何時掘發,而大行在殯之靈,亦何以慰之耶?卽今正犯妖惡,次第就服,凶穢之物,狼藉禁庭,凡有血氣,莫不切痛,則何以伸救於此時乎?卽以停論之意,發於席上,則僚臺强執己見,終不歸一,方欲以此引避之際,僚臺又以論劾掌令尹弘离發言,臣尤不勝駭然也。夫全恩之義,出於一時之權也,守經之論,實是春秋之大義。以今日之事論之,執權易而守經難也。弘离乃於衆皆靡然之中,獨扶大義,一脈正論,猶可以扶植綱常,其所力排者,只在於毋致窮竟,則此等論議,可以推詡,不宜排抑,而非斥之論,旣出於章奏,論劾之議,繼發於臺閣,不料世道人心之滔溺晦塞,一至於此也。臣之意見旣如此,決難苟然隨參,請命遞斥臣職。答曰,勿辭。退待物論。
掌令尹憲柱啓曰,臣於日昨庭鞫時,因僚臺之有故,替參於兩日之坐,仍參於議啓之末矣。今聞物議,則以爲壽長等,以逆獄承款罪人,不宜輕請減死,一烈則出於罪人緊招,尤不當混釋,而執法之論,終無一言,大失臺體云,臣之昏謬不職之失,著矣,何敢一刻苟冒於臺次乎?請命遞斥臣職。答曰,勿辭。退待物論。
獻納魚史徽啓曰,日昨鞫廳議啓之時,猥參完議之末,而素昧律文,不敢出意見,論輕重矣。追聞物議,則壽長等,不無可恕之情,而自是逆獄承款之人,不宜徑請減死,一烈旣有緊出之語,則尤不可混被全釋,而執法之論,終無一言,大失臺體云,臣之尸職之罪,實無自解,何可一刻仍冒於臺次乎?請命遞斥臣職。答曰,勿辭,退待物論。
正言兪命凝啓曰,日昨,前領議政崔錫鼎之前後進箚,反覆陳戒,實在於爲春宮保安之地,爲今日處變之道而已,遣辭之際,設有未能周詳之失,原其本情,斷斷無他,夫豈不念討復之義而然哉?況且親臨訊鞫,動犯晨夜,聖躬勞動,玉色消瘦,凡在臣民,孰不憂悶,而畏懾天威,無敢有言者矣。獨此大臣,畢陳所懷,欲付按治於廷臣,其忠愛眷眷之誠,此亦可見,而不料藥石之言,反致激惱,日月之明,猶有所未燭,加之以情外之罪名,震之以過中之嚴敎,終使倚毗之大臣,蒼黃去國,此豈淸朝之美事,而亦豈平日所望於聖明者哉?職在言責者,固宜明其本情之不然,以冀聖明之省悟,而掌令尹弘离,乃於嚴敎之下,遽生承順之心,不思匡救之道,始以未卽論斥之意,陳達於前席,繼以不可聯名等語,起鬧於僚議,其虧失臺體之狀,殊涉不韙。物情爲駭,公議譁然,揆以臺體,不可無規警之道,故臣以論劾之意,發於席上,而僚議參差,終未歸一,此無非臣言議輕淺,不能見重於同僚之致,何敢一刻苟冒於臺次乎?請命遞斥臣職。答曰,依啓。
掌令尹弘离啓曰,臣於日前,因僚議不齊,引避退待,出於處置,曾是意外,繼承召命,黽勉就職,而抑臣又有情勢之不敢晏然者。臣伏見前承旨沈枰疏辭,拈出臣前後避語中,駭然失着等文字,盛加論斥,末又以崖異還收之啓爲非,而且伏見司書李台佐之疏,恣意罵詈,不遺餘力,臣於是竊不勝駭惑也。蓋其大臣三箚中,保安春宮,固今日大小臣僚所同之至誠,而若其今者所引之訂,無一攧撲,毋致窮竟之語,近於撓獄,何其昧於甚明之義理,罔念至重之獄事耶?親鞫方嚴,凶孽漸露,當此之時,孰敢徑先容議,自犯春秋至嚴之義哉?念我儲君,遭天地罔極之變,若使難處之端,發於其間,則畢竟丐恩之請,固臣子所不可已者,而此當在於事了之後,不當在於未究覈之前,而連上三箚,强爭疾請,必欲使獄情,不至於窮竟者,抑何意耶?以此觀之,聖明之特施譴罰,臣未知其太過,而臣所謂駭然失著等語,亦未知其失當也。臣之陳達於榻前者,雖出於承嚴敎惶悚之際,而儘是胸中之所蓄積者,若使臣,今日直陳其所懷,而明日撓奪於僚議,心知其非,而苟然取舍,則是欺我心也,慢殿下也。臣雖無狀,決不忍爲此態也。枰之非斥,臣旣駭訝,而至於台佐之縷縷張皇者,專背義理之直路,惟以凌踏詬辱爲能事,呶呶相爭,實近噴血,而亦豈可甘心受侮,泯默無言哉?備忘初下之夜,臣與台佐,伴直春坊,構得短疏,未果登徹,而其大意,則只在於全恩,未嘗有徑論獄事之語,疏草尙在,烏可誣也?臣之意見,本不以全恩爲非,而以毋致窮竟,爲大段駭擧,蓋以恩義參酌,自有先後,不可徑先撓撼之意,觀臣避辭,亦可知矣。若使三箚措語,只主於全恩二字,如近日大臣宰臣之疏,則聖上必不施行遣之罰,臺臣亦必無還收之請,隨參與否,非所論也。且其箚中,有曰毋致窮竟云者,非謂不竟諸囚,臣再三讀過,反覆思之,終未曉其意。今台佐又引此說,而註解之,以爲其非罔念討復之義,斷可知矣云云,則此尤見其不成語也。臣之所論春秋之義,正欲窮治諸囚,快正王法而已,非謂諸囚之別有他窮竟之事,則臣所以非之者,只在於毋致窮竟,而不在於全恩,何嘗有變其初志,終始相左,而今台佐抑勒構捏,以爲持臣之欛柄,何其急於詬臣,而不省語言之悖謬耶?噫,今日之獄,若不窮竟,則諸囚之窮凶情節,何以畢露?宮庭之埋置穢物,何以盡發?以此言之,臣之所以力排毋竟之論,不參還收之啓,實不知其大悖於人臣爲國之忠也。臣本庸駑,兼以衰病,其所謂怵懾嚴威,惶㤼罔措,固其宜矣。至若台佐,徒知庇護,不思義理,捃摭臆逆,眩惑宸聽,疑亂莫重之獄,以爲顧藉之計者,果可謂定有意見,不至顚倒,而終不爲負聖明之歸耶?臣性本愚戇,不識低昂,欲付群議,則中心有愧,欲扶大義,則謬辱驟至,臣何敢一刻仍冒於臺次乎?請命遞斥臣職。答曰,崔錫鼎箚辭中,旋收鞫事,毋致窮竟之說,非謂諸囚而何?況其時埋凶情節,未盡發露,毋致窮竟之請,出於大臣。然則汚穢之宮庭,無掃除之日,窮兇之逆狀,無畢露之時,是豈人臣之所敢發口者,則雖曲爲自解,人誰信之?噫,黨論日盛,義理晦塞,沈枰·李台佐之相繼救解,已極無嚴,而今日憲臣還收之啓,則崔錫鼎已著之罪,全然掩覆,有若爲世子惓惓,而獲譴者然,渠雖急於護黨,何其縱恣無忌憚若此乎?尤可痛心也。於爾少無可避之嫌,勿辭亦勿退待。
藥房,王世子入診後,口傳啓曰,入診諸醫等以爲,脈度虛數,而不至大段,寢睡煩轉,比前頗減,姑無用藥之事云矣,敢啓。答曰,知道。
政院·玉堂請對。傳曰,勿爲入侍,所懷書入。
右議政申琓,判府事徐文重,吏曹判書李畬,請對入侍。已上朝報
右議政申琓疏曰,伏以宮中咀呪之變,誠是前史之所未見者也。大小臣僚,中外人心,莫不驚心痛骨於備忘之下,而內間之事,無路詳知,群情悶鬱,憂慮方深矣。及至親鞫之後,在服諸囚,不敢終隱,行兇情節,無不畢露,次第就辟,王法得行,此固宗社之所默佑,而臣民之所共快者也。惟其大內埋凶之處,旣具諸人承款之爰書,陰穢之物,所當登時掘去,以除妖惡之氣,而側聽累日未承明敎,雖不敢有所仰請,群下之日夜焦憂,庸有極哉?卽伏見下政院之敎,汚穢之物,掘得於大造·通明兩殿者,其數甚多,臣聞來不覺心寒而肉顫也。夫大造·通明兩殿,卽聖上與坤聖所常御之處,而埋凶之變,至及於寢室之內,其所驚愕,豈可與宮庭罕御之所,比而論之哉?卽今所掘雖多,缺二字之處,又未知其幾許,而穢惡之氣,有難一時掃除,此豈聖上一日安於其間者乎?在昔君臨臣喪,必使巫祝先之,桃茢祓之,以除不祥,三代聖王,所以慮患遠害之道,蓋可見矣。況今寢殿埋凶之變,如是狼藉,遂使宮禁肅淸之地,便作邪穢雜亂之所,則其爲不祥,非特巫祝桃茢之可祓,何可因循姑息,不思深遠之慮乎?移御淸淨之地,盡掃凶穢之迹,晷刻爲急,不容少緩。今雖仙寢在殯,因山尙遠,事勢情理,誠有所拘牽,而今日群臣之心,唯以聖躬之保護爲重,餘外諸事,有不暇顧。伏願聖明,深留聖意,卽爲移御,俾盡愼重之道,毋貽日後之悔,不勝萬幸。臣昨伏見聖敎以來,區區憂愛之忱,終宵耿耿,不能自已,敢將短箚,仰貢微悃,惟聖明澄省焉。取進止。答曰,省箚具悉卿懇。予亦有此意,而缺一行燼餘燼餘
巳時,下雪。
嬪宮受針後,政院·玉堂口傳問安。答曰,知道。
李國芳啓曰,今日吏兵批政廳,承旨當爲分進,而都承旨李思永,方以藥房問安進去,仍進於嬪宮受針時,右承旨李壄,自去夜猝患胸腹痛,僵臥直廬,廳中只有臣國芳,吏兵批政廳,無進去之員,何以爲之?敢稟。傳曰,同副承旨,吏兵批兼進。
又啓曰,近日廳中,位甚不齊,不成貌樣。今日政,承旨,以在京無故人差出,仍卽牌招察任,何如?傳曰,允。
有政。吏批,行判書李畬病,參判趙泰采親病受由,參議李健命進,同副承旨李國芳進。
吏批啓曰,判書李畬病不來,參判趙泰采親病受由,小臣獨政未安,何以爲之?敢稟。傳曰,只出緊任。
以沈枰爲左承旨,李國芳爲左副承旨,徐宗憲爲右副承旨,李敏英爲同副承旨,李光迪爲左尹,李寅燁爲右尹,姜銑爲同義禁,金鎭圭爲兵曹參知,朴聖漢爲扶餘縣監,柳星□爲良才察訪,閔鎭厚爲判尹,兪命雄爲執義。兵批,行判書金構藥房進,參判李基夏病,參議洪受疇進,參知未差。以李益壽·孟萬澤·白壽海爲副司直。
李國芳啓曰,右副承旨徐宗憲,時在京畿果川地,期速乘馹上來事,下諭,何如?傳曰,允。
李壄啓曰,臣與左副承旨李國芳及玉堂上下番,來詣請對矣。傳曰,所懷書入。
副校理臣權尙游,副修撰〈臣〉李觀命等箚曰,臣等伏見下政院備忘,有禧嬪張氏依前備忘,使之自盡之敎,臣等之前日請對,意豈有他哉?今日事變,實前古所未有者,其欲於公法私恩之間,務盡處變之義者,諸臣章奏,言之盡矣,論之竭矣。伏想聖明亦已洞然無餘,臣等不欲更爲覼縷,而今於缺三行上睿智出天,慮無不周,理無不燭,若曰雖有今日處分,而無毫分傷損於春宮之憂,則固難容喙,而如其不然,我春宮以沖弱之年,遭罔極之變,有萬一致傷之慮,則擧國臣民,以願爲太子死之心,誠有所不敢聞命者,此臣等區區之忱,欲願聖上,於此二款,反覆較量,酌其輕重淺深,俾無一毫未盡之患矣。旣不得賜對之命,尤不勝悶鬱之至,略攄忠悃,以竢聖明之財察焉。答曰,已諭予意於筵席矣。
李國芳啓曰,行判中樞府事徐文重,右議政申琓,行吏曹判書李畬,來詣請對矣。傳曰,引見。
持平朴彙登啓曰,前領議政崔錫鼎中途付處之命,遽下於千萬意慮之外,臣誠不勝驚愕,繼之以慨然也。今此妖惡之變,出於宮闈之內,凡有血氣者,孰不扼腕痛心,思盡討復之義哉?第惟我王世子,以沖弱之年,纔罹巨創,方在哀疚之中,又遭此人倫罔極之變,窮蹙痛迫,籲呼無辭,驚遑震剝,傷損必至。此錫鼎所以前後上箚,反覆開陳,而不知止者,亶出於忠愛之血誠,而何聖明不少體諒,遽施竄逐之典耶?聖敎中,雖以其毋致究竟等語,嚴加切責,至以猶恐獄情之,凶謀之盡露,爲其罪案,而此尤非大臣之本情也。其箚有曰,不逞依律致辟,以伸王法,又曰毋致究竟者,非謂不竟諸囚云爾,其意所在,斷可見矣。錫鼎身爲首相,目見前古所無之變,故其沐浴請討之意,豈後於人哉?只緣保安東宮之誠,弸積於中,憂慮宗社之心,靡不用極,抑塞煎迫,不能自已,重言複說,不知裁量,而要其大意,斷無他腸,則在聖上包容之道,豈可以此,有所激惱,而遽加譴罰哉?噫,平日倚毗之大臣,一言纔發,蒼黃去國,使其爲世子惓惓之忱,終未伸暴,反以爲罪,何以慰擧國延頸之望哉?瞻聆驚惑,景象愁沮,請還收前領議政崔錫鼎中途付處之命。答曰,亟停勿煩。
李國芳啓曰,掌令尹憲柱,獻納魚史徽,正言黃一夏再啓煩瀆,退待物論矣。傳曰,知道。
又啓曰,臣伏見答正言兪命凝避嫌,有依啓之批,臣竊以爲未安也。凡臺閣論議,未能歸一,則引避自列,乃是臺閣上規例。今玆命凝之避,亦由於臺議。缺二行
又以侍講院言啓曰,本院下番之苟簡,未有甚於近日。見存之員,只有司書李台佐,而以身病陳疏受由,無他推移之員,不得已以上番,連日姑降入直,其在事體,殊涉未安。司書李台佐受由調理,今已累日,卽爲牌招,入直,何如?傳曰,允。
行副司直李寅燁疏曰,伏以國家不幸,變生宮闈,親御帳殿,累日臨鞫,妖凶情節,布露無餘,群奸衆孽,竝伏常刑,天討已行矣,王法已伸矣。亦可以少洩神人之憤,而至於決遣餘囚,盡傅生議,是誠脅從罔治之盛德,況又日昨備忘乍降旋收,尤可見爲世子却顧長慮之至意,凡在瞻聆,莫不欽頌聖上處之之得宜也?仍竊惟我王世子,方在沖弱,遽丁巨創,而人倫罔極之變,又出於玆際,哀痛慘怛之中,重之以震薄之患,驚怖傷損,易致生疾,非獨擧國臣民,日夜懍懍,仰惟聖上止慈之仁,惟疾之憂,當復如何哉,而況惟我大行王妃撫愛之念,旣逾常倫,亦惟我世子誠孝之篤,出於天植,惟天惟祖宗,所以陰騭而啓佑之者,實在於此,而猝然一朝,當人理所不堪之事,缺所情地崩迫,若或少失思慮,則日後無窮之悔,曷可勝言哉?伏惟殿下,深仁厚德,慈覆群生,況於父子之間,其所以調護之方,固無所不至,宜令日侍左右,譬曉開釋,以慰其心,以安其意,毋使有抑鬱致損者,此實宗社生靈之幸也。噫,自古遭變故何限,而未有若今日世子之所遭者也,苟於此,不能十分詳量,處得其當,使世子至痛在心,天和或損,則此豈不關係於國家乎?儻於淸燕之暇,徐究天屬之情,則其必有衋然而傷,惕然而悟者矣。惟願聖明,平心易氣,深思熟慮,挈度於恩義之際,審量於經權之宜,善處難處之地,俾我王世子,得以弛其慮,而紓其憂,則亦豈不有光於聖人處變之道乎?臣猥以無似,忝叨於賓筵,其爲世子慮者,與他有別,思欲以惓惓之忠,一陳於前,而受命敦匠,身方在外,亦且有所待矣。今則鞫事已了,處分已定,且伏見日昨求言之敎,十行絲綸,丁寧懇惻,懼天災之荐疊,悶國事之艱虞,求助於臣隣者,寔出於至誠惻怛之意,今日可言之事,不可縷指,而若論宗社之大計,無過於此,故玆敢齋沐拜疏,冒貢愚忠,伏乞聖明,澄神省察焉,臣無任云云。缺二行
□□疏曰,缺聖上擇蕘之盛德焉。易曰,履霜堅氷至,此言積小成大,所由來者漸矣。今日逆獄,實千古所未有之變,呪魅情節,狼藉於諸賊之招,逆狀昭著,天討方行,而以臣度之,此亦非一朝一夕之故,臣未知,聖明亦悉其源頭之所自乎?逆魁淑正,卽希載之妾,而向時凶黨之孽屬也。賊黯輩,本藉此賊爲媒逕,百計綢繆,以至己巳而極矣。噫,以帝堯之明德,尙未祛四凶,以光武之仁明,猶未盡處變,則臣知殿下往日之事,只是日月之食其更也,人皆仰之,顧何損於普照之大明哉?第惟凶賊輩所謂不恭不敬,自絶于天等語,可見其情狀,而半日庭請,暫時伏閤,灼乎其不可掩也。甲戌祗復之初,壼位重光之後,天網大疏,王法解弛,千枝萬葉,紛氄不一,當國柄臣,又捨義理,乃以深長慮等字,游辭閃幻,力救謀害國母之賊,彝倫之斁敗,無復餘地,而或怵於氣勢,不敢盡言,或牽於黨私,專事掩護,使大缺息,義理滅絶,甚至別立殿號之請,供奉如儀之論,前後缺於名分大定之後,殊昧竝后逼尊之嫌,流波浩漫,卒缺邪謀,則在廷諸臣,宜少警悟,而業同之獄,緩之又緩,咸缺三字輿儓亦嗤,駸駸然馴致今日之逆變,可勝痛哉?殿下試以原任大臣首實一疏驗之,亦有可測者矣。八年之間,都缺二字自首,何必於大行王妃仙寢未冷之日,强引日久之鄕疏,始缺首自衒耶?於是乎鳳徵亂禮之疏繼起,而以其疏中痰腫二字,準諸今日逆招,則其果無可疑之迹乎?尋流討源,則今玆逆變派脈,厥亦有由,而殿下曾不探究其根株,何獨激怒於參鞫首相之數箚耶?噫,今日首相之深憂過慮,方諸昔年曲護春宮之私屬者,事有間焉,豈可以引喩之失,辭語之差,勒歸於護逆之科乎?殿下於此,辭氣大厲,譴罰過重,無亦見近而忽遠,擧小而遺大也耶?仍竊伏念今日之事,以公義言之,則爲國母討復,實是天地之大經,以私恩言之,則春宮情理,誠有所嗚咽不忍言者,雖使大聖人當此,恐不無難處缺二行者也。嗚呼?憂戚所以玉成,拂亂所以增益,誠願聖上,自今以後,懋誠正之學,而以端修齊之本,杜陰幽之逕,而益存懲毖之念,肅穆宮闈,克祛愛惡之偏,保佑元良,丕垂貽燕之謨,永保我祖宗三百年無疆之寶命,是臣區區之望也。唯聖明察納焉,臣無任云云。答曰,省疏具悉。今玆疏陳,辭嚴義正,予庸嘉納焉。
初八日酉時,上御時敏堂。大臣以下請對時,行判中樞府事徐文重,右議政申琓,吏曹判書李畬,右承旨李壄,假注書吳守經,記注官韓世億,記事官尹志和入侍。徐文重進曰,今日之事,群臣章奏,竭意陳達,聖明亦委曲開釋,無一毫不盡之事,而猝承備忘,驚惶震〈?〉矣。臣等在大臣之列,不得不請對,而前日所達之外,更無他意,臣之所望,惟在於聖明處分之參酌矣。申琓曰,今日所遭,實前史之所無,人倫罔極之變也。群下之所望者,惟在聖上處分之十分斟量矣。伏見前後備忘辭旨及鞫廳罪人承款招辭,則爲臣子者,有何可達之言,而只是爲世子思量,故群下之所望,如此矣。今日殿下之所托重者,在於世子,而世子若因此驚憂而不寧,則臣子之心,亦當如何?其在爲世子,靡不用極之意,前頭之慮,何所不至?缺二行今日臣子,當作何懷耶?文重曰,天倫之情,貴賤無間,以春宮驚愕之心推之,則安知其不至於致疾之境乎?萬一有悔,則宗社可慮,臣民無托,思之至此,實爲罔極也。仍爲嗚咽。李畬曰,臣等伏見備忘,驚惶請對矣。今日群下之情事,何可敢達?遭此千古所無之變,其爲痛惋,實爲罔極,而宗社臣民無疆之慶,唯在春宮,則其所以保護春宮,亦係爲宗社之計,故欲以此仰達而請對矣。上曰,國家不幸,變生宮掖,而實前古所無之事也。世間豈有如此妖惡之變乎?今番之事,已悉於備忘矣。崔錫鼎之違理,固不足言,而大臣之意,出於爲春宮惓惓,則豈不知其如許曲折,而自初無他意,只是爲宗社也,爲世子也。越在丙子缺連結不絶,而旣皆伏法,則意謂庶可止息矣。今又凶逆,益缺至於謀害國母而後已,此非一朝一夕之故也。如姜鋧等疏批,所謂賜之死亦可,貸其死亦可,則不待諸臣之奏,而以恩掩義,缺處,而此則大有所不然。生存此人,則予在時尙如此,他日得缺樹黨之後,國家之憂有不可勝言者矣。予之迫切痛惋,缺此不然,則不待卿等之言,而有所善處也。今若不決,則今日缺諸臣,必思予言,而有悔焉耳。諸臣之意,非以無罪而丐其□,予亦非不顧世子,而爲此擧也。若無今日處分,則國家將必至難言之地,可不懼哉?文重曰,臣等參鞫,目見獄情之敗露,豈不知其罪,而況上之所知,亦有群下所不知之事也?豈敢曰有一毫未盡之事也?只以區區深慮,在於春宮,今若全恩於一死罪之人,俾無春宮必至之憂,則是臣之所望於殿下者耳。上曰,只懼他日之禍,若無此憂,則豈不爲世子全恩,而此乃必至之禍,故爲此懼耳。琓亦嗚咽而言曰,臣於前後入侍,旣承上敎,委曲開諭,而辭氣和平,少無不平底意,今日臣子,孰不欽仰聖德耶?但今此處分,實出於不得已,而春宮情事之罔極,殿下亦已俯諒矣。缺二行上曰,卿等爲世子之心,豈不然哉?予非不知如此,而只爲他日國家之憂也。當初承旨所達,世子仁孝,俾無此憂云,而予以爲世子仁孝,而母惡則其禍實難,予意只以此爲懼耳。琓曰,此雖殿下深遠之慮,而他日之事,姑難預度,以目前所覩言之,母子之情,貴賤無間。以春宮罔極之懷,儻因此而成疾,則豈不有悔乎?畬曰,小臣忝爲賓客,入侍書筵,每嘆仁孝之德矣。今遭罔極之變,必致傷損,爲國深長之慮,豈外於是乎?此乃因目前切迫之患也。群下之心,以此崩迫矣。琓曰,上之所執者義也,臣等之所達者情也。臣等旣不知公私恩義,自有所別,執法全恩,不能竝行,而自古處人倫之變者,或不無以恩掩義之道,唯在臨事善處而已。今日聖上,以他日之憂,有此開示之敎,臣等亦知殿下之慮,在於深遠,而他日之憂,則未然之慮也,今日之請,則目前之憂也,殿下豈不深思乎?上曰,此是所生之人也。若無他日之憂,則見世子,豈待卿等之言乎?自初決意者,思之又思之,而更思之耳。若生存此人,則爲禍必然。思之至此,極可驚心,若其所以保護世子之道,則當無所不用其極也。文重曰,臣等草草之言,雖不足以感回天心,而群下之情如此,豈無下諒之道乎?上曰,此是萬不得已,爲宗社關係非小,他日之禍,其誰制之?以此之故,不得已而至於如此。若其慰安世子之道,則予豈暫時少弛?文重曰,今承下敎,開釋無餘,臣等更無所達之言,而此後保護春宮,實是十分着念處也。伏願聖上,更加留意,以副群下之望。上曰,慰安世子,無所不用其極,則不必有慮,而若生存此人,他日作變,反貽憂於世子,則此禍尤大矣。文重曰,群下之望,只在於保安春宮,此外更何望乎?畬曰,春宮才遭巨創,又有罔極之變,此臣等之所以崩迫也。琓曰,臣於前日箚中及今日筵中,備盡仰達矣。聖上委曲開示,至以他日貽憂於世子爲敎,臣於此實不知所〈以〉缺二行之請,非爲張氏也,乃爲世子也,非爲世子也,乃爲宗社也。今日之望,唯在於保護世子矣。上曰,保護一節,豈不留意乎?李懋曰,臣等伏見備忘記,有禧嬪張氏,依前備忘,使之自盡之敎,臣等聚首錯愕,不知所措,相與請對,欲陳區區之懷,而不許賜對,使之書陳所懷,退而搆草之際,有大臣引對之擧,臣亦隨入,而忙遽未及正書,袖草以來,故敢此仰達矣。國家不幸,惡逆之變,出於宮庭,情節畢露,群兇伏法,神人之憤,庶可以少洩。殿下今日處分,固知出於萬分不得已之擧,而近日大臣重〈臣〉,相繼陳疏,擧請全恩者,非爲禧嬪爲無罪也,只以春宮所生之地,欲望殿下,參量於權經之間,以爲十分善處之歸耳。殿下每於諸臣之批,以爲宗社爲世子爲敎。禧嬪全然後世子安,世子安然後宗社保,此乃較然之理也。今殿下欲爲世子之地,先使禧嬪自盡,萬一世子,驚隕震剝,痛傷成疾,仍至於損傷天和,則惡在其爲世子之意乎?殿下之所付託,在於世子,臣民之所仰戴,亦在於世子。世子以沖弱之年,在巨創之中,遭此人倫罔極之變,調護保全之策,不容少緩。伏願殿下,曲加體諒,還收威命,更思善處之道,以爲保安世子之地,千萬血祝。上曰,已諭於大臣矣。更無可言之事矣。文重曰,昨日備忘,有兇穢之物,掘得甚多之敎。旣已掘得,則雖非其殿,趁不移御,實非愼重之道,而因山未行,事多難便。左相出去,未及還來,故大臣及藥房,姑無移御之請矣。琓曰,賊招中埋凶情節,不啻狼藉,而此是內間之事,臣等不敢有所仰請矣。昨見備忘,有多掘之敎,旣掘者如此其多,則安知不掘者,又幾何也?臣等之心,伏想聖躬如在水火中,豈可一日安於如此之地?大行王妃梓宮尙在,臣等亦知姑未可輕議移御,而群下悶慮之心當如何?缺二行在於聖躬,他不暇顧矣。上曰,凶穢之物,狼藉禁庭,移御然後可以掃除,掃除然後可得潔淨,而姑待因山之過行矣。壄曰,伏承殿下委曲開諭之敎,諸大臣亦繼繼陳達,而罔極之懷,終有所未已,敢此更達矣。上曰,已諭矣。壄曰,殿下以爲宗社爲敎,更無可達之事,而以世子情理言之,則豈不痛迫乎?上曰,爲世子慰安之道,則當無所不用其極也。壄曰,下備忘於政院,不知所以奉行矣。畬曰,自盡之敎,未知何以處之乎?賈誼曰,貴大臣,亦不加刑。攸司之刑,難施於如此處矣。上曰,賜死之外,更無他道矣。文重曰,誕育春宮之人,不可用攸司之刑矣。上曰,吏判之意,何如?畬曰,周缺罄于甸人,其意蓋以至親不可用攸司之刑也。在臣子之心,缺忍,雖以自上處分言之,不當如他罪人,而施以攸司之刑也。□曰,以備忘辭意,可以想見聖意之所在也。此固須缺之意,而非欲以攸司之刑加之也。上曰,當初下敎辭意,非攸司之刑也。文重曰,上敎所謂賜死者,送之私第而賜藥,則此亦難免於攸司之刑,故敢達矣。畬曰,施以攸司之刑,實有傷於國體矣。上曰,使之自盡,非謂攸司之刑也。雖不令政院受傳旨,而宮中豈無可處之道乎?壄曰,政院奉傳旨,使獄官施行,此所不忍,故敢達矣。上曰,只出傳旨於朝報。文重曰,處分委曲,孰不欽仰乎?此後保護春宮,惟在聖上十分留念耳。琓曰,聖上旣〈以〉世子慰安之道,無所不用其極爲敎,此固臣等之仰承聖敎者也。今日殿下之所託重者,惟在世子,世子之所仰恃者,惟在聖上,而群下之所仰望者,惟在殿下之爲宗社,善保護春宮而已。只願殿下,念玆在玆耳。上曰,予意如此,大臣惓惓之〈?〉亦如此,當靡不用極焉。壄曰,臣等之意,切冀爲春宮全恩矣。殿下以他日宗社之禍爲敎,臣等雖不敢更爲瀆擾,而此後所望,惟是保安春宮耳。
上在昌德宮。停常參·經筵。
世子宮·嬪宮,藥房問安。答曰,知道。
藥房啓曰,寒雨連宵,伏未審此時,聖體調攝,若何?嬪宮受鍼,諸醫等以爲,今日姑爲停止,宜當云矣,敢來問安。答曰,知道。無事矣。
去夜,大臣及吏曹判書李畬請對入侍時,右承旨李壄所啓,臣等伏見備忘記,有禧嬪張氏依前備忘,使之自盡之敎,臣等驟首錯愕,不知所措。相與請對,欲陳區區之懷,而不許賜對,使之書入所懷,故構草之際,有大臣引對之擧,臣亦隨入,而忙遽未及正書,袖草以來,故敢此仰達矣。國家不幸,惡逆之變,出於宮庭,情節畢露,群兇伏法,神人之憤,庶可以少洩。殿下今日處分,固知出於萬分不得已之擧,而近日大臣·重臣,相繼陳疏擧請全恩,非爲禧嬪爲無罪也,只以春宮所生之地,欲望殿下,參量於經權之間,以爲十分善處之歸耳。殿下每於諸臣之批,以爲宗社,爲世子爲敎。禧嬪全然後世子安,世子安然後宗社保,此乃較然之理也。今殿下欲爲世子之地,先使禧嬪自盡,萬一世子驚隕震剝,抑鬱成疾,乃至於損傷天和,則惡在其爲世子意乎?殿下之所付託,在於世子,臣民之所仰戴,在於世子,世子以沖弱之年,方在巨創之中,遭此人倫罔極之變,調護保全之策,不容少忽。惟願殿下,曲加體諒,收還威命,更思善處之道,以爲保護世子之地,千萬血祝。重出上曰,已諭於大臣,更無可言之事矣。
副校理權尙游,副修撰李觀命所懷,臣等伏見下政院備忘,有禧嬪張氏使之自盡之敎,臣等之前日請對,意豈有他哉?今日事變,實前古所未有者,其欲於公法私恩之間,務盡處變之義者,諸臣章奏,言之盡矣,論之竭矣。伏想聖明,亦已洞燭無餘,臣等不欲更爲覼縷,而今於威命之下,更爲相率而請對者,欲以肝膈之要,面陳於尺五之下,蓋殿下處分,據援大義,而群下所慮,在於保安春宮,靡不用極之意也。聖明在上,睿智出天,慮無不周,理無不燭。若曰雖有今日處分,而無毫分傷損於春宮之憂,則固難容喙,而如其不然,我春宮以沖弱之年,遭罔極之變,有萬一致傷之慮,則擧國臣民,以願爲太子死之心,誠有所不敢聞命者,此臣等區區之忱,欲望聖上於此二款,反復較量,酌其輕重淺深,俾無一毫未盡之患矣。旣不得賜對之命,尤不勝悶鬱之懷,略攄忠悃,以俟聖明之財察。傳曰,已諭予意於筵席矣。重出
政院啓曰,臣伏見答正言兪命凝避嫌,有依啓之批,臣竊以爲未安也。凡臺閣論議,未能歸一,則引避自列,乃是臺閣上規例。今玆兪命凝之避,亦由於臺議之參差,則依啓之敎,出於常例之外,而亦有歉於待臺官之道。請還收正言兪命凝避嫌依啓之批,區區所懷,惶恐敢啓。傳曰,勿煩。
持平朴彙登啓曰,臣昨以前領議政崔錫鼎中途付處還收之意,有所論啓,而誠意淺薄,未蒙允兪,方切愧懼之忱。繼伏見答僚臺避辭之批,咎責臣身,辭旨極嚴,有非人臣所敢聞者,臣驚惶震灼,毛骨俱竦,不知置身之所也。夫今日之事,在公議有沐浴請討之義,而在春宮爲人倫罔極之變,故崔錫鼎身爲元輔,隱憂在中,連章累牘,反覆開陳者,亶出於爲世子惓惓之誠,而非忽於討復之義。且其所謂不竟諸囚云者,語脈有在,本意可見,而一言不摡,遽加斥逐,終爲聖明之過擧,則職在言責者,其可默然而不言乎?噫,變故非常,大臣盡無隱之忱,處分過中,臺閣發收還之請,此皆職分之當然,有何黨私之可疑,而殿下持之太深,斥之太迫,至下縱恣無忌,尤可痛心之敎,臣誠駑下,固不足見信於君父,而獨不念體大臣待臺閣之道乎?臣非不知撞筳之瑣力易摧,而知而不爭,是負言責也,負殿下也。臣雖無狀,豈忍爲此?臣旣承嚴敎,決不可一刻晏然於臺次,請命遞斥臣職。答曰,勿辭。退待物論。
吏曹啓曰,臺諫有闕,政事,取稟。傳曰,明日爲之。
刑曹判書趙相愚上疏。大槪,臣有區區所懷,將欲仰陳於詢問之下矣,傳旨遽降,處分在卽,不得不略構一疏,以暴慮後之忱,乞賜澄省,以副群下之事。入啓。答曰,省疏具悉卿懇。已諭予意於筵席矣。
刑曹參判李國華上疏。大槪,臣於昨日備忘之更下,不勝憂愛之忱,敢陳保護春宮之道,以備採納事。入啓。答曰,省疏具悉。已諭予意於筵席矣。
府前啓,請還收崔錫鼎中途付處事。措辭見上請李鳳徵事。措辭見上今此妖逆之獄,實千古所無之變,希載僕妾,皆已承款,快伏王誅,渠亦方有拿命,待其押來,繼當伏法,神人之憤,庶可少洩,而希載親黨,布在輦下者尙多,且其情節,亦多可疑,締結凶徒,蹤跡陰祕,國言喧藉,輿憤猶激,其在嚴懲討,防禍亂之道,不可仍置京轂。請張天漢·張天綱·張天䎘·張天翮·張大維·張聖維·張文維·張斗維·張泰維·張億基等,竝命極邊定配。頃日筵中,前假注書李命世,出位陳達,語多悖理,乃以己巳事,比擬於今日,其犯分蔑義之罪,已不可逭,而至於只見一時不是事云者,語逼坤聖,略無畏忌,此豈人臣所敢發於口者哉?噫,大行王妃,始以聖德至行,中罹變故,玉度無玷,而不恭不敬,自絶于天等語,前後迭出,誣辱備至,神人之憤,尙今未洩,此實今日臣子所共飮泣而痛劇者也。不意命世,亦掇凶黨之語脈,敢以不忍聞之說,肆然陳達,如使命世,不失秉彝之天,則何忍以此等句語,加之於不敢加之地,若是其無嚴耶?此而置之,將無以慰在天之靈,明義理之正,請前假注書李命世,極邊遠竄。李命世語逼坤聖,犯分悖理之罪,輿情之所共憤,則爲今日臣子者,所當嚴辭攻斥之不暇,而前司書李台佐,投進一疏,敢以疎樸狂戇可尙等語,肆然伸救,有若崇奬立節者然,其在分義,豈敢如是?其阿好蔑義之罪,不可不懲,請司書李台佐,削奪官爵。竝引嫌而退。倉卒之際,未及論列,以此引嫌,殊涉太過。糾劾之論,意在抑勒,不欲苟同,誠得臺體。還收之請,大意固好,意外嚴敎,不必深嫌。請獻納魚史徽,掌令尹憲柱,正言黃一夏,持平朴彙登竝命出仕。答曰,依啓。李台佐削奪,崔錫鼎事,勿煩。
梓宮加漆後,大殿,藥房·玉堂·二品以上·六曹問安。答曰,知道。
世子宮,藥房·政院·玉堂·二品以上,六曹問安。答曰。罔極。
嬪宮,藥房·政院·玉堂問安。答曰,罔極。朝報燼餘
夜五更,彗星見於張宿內,形體比昨稍微,尾跡則幾盡消滅。
李國芳啓曰,明日常參·經筵,取稟。傳曰,停。
又以義禁府言啓曰,正刑緣坐罪人定配之類單子,爲先書入,而其中罪人淑正同生娚安汝浩·汝潛,居京畿楊根縣,三寸姪安世樟·世楹,居在京畿廣州府,罪人五禮同生娚李世貴·揷沙里,居京畿富平府,竝未及査出。罪人丑生三寸姪女癸正,在逃未及捕現,從後發配之意,敢啓。傳曰,知道。
又以國葬都監郞廳,以摠護使〈言〉啓曰,都監都廳李敏英陞遷,代以侍講院弼善鄭維漸差下,使之察任,何如?傳曰,允。
持平李東彦啓曰,頃日榻前有前領議政崔錫鼎中途付處之命,臣竊以爲太過也。國家不幸,値此前古所未有之變,故凡在血氣之類,孰無沐浴請討之心哉?只以春宮痛迫情境,實今日臣民所共愍者,故大臣前後箚意,蓋出於此也。第其遣辭之際,殊欠周詳,以致聖心之激惱,而原其本情,不過爲春宮惓惓之意,缺二行逆覩今日埋凶情節,若是其吐露,謀逆罪狀,若是其狼藉,則錫鼎之意,亦豈必不欲窮竟乎?以此爲案,終非原情定罪之意,亦非體待大臣之道,而一言不摡,嚴譴遽加,至下臣子所不忍聞之敎,實有歉大聖人包容之道。請還收前領議政崔錫鼎中途付處之命。君臣之義,莫重於上下之分,春秋之法,莫嚴於無將之誅,爲人臣而苟有干犯於此,則不可一日容息於覆載之間也。遠竄罪人李鳳徵,頃當坤馭賓天,殯禮甫訖之初,投進凶疏,語多絶悖,幸國家之不幸,創禮外之異說,敢欲紊亂邦禮,斁敗名分,其罪已不可勝誅,而蓋其嘗試於今日,希覬於他時者,肝肺難掩,路人亦知其疏中,翟儀遂空四字之下,了無一字悲痛語句,而下一空字,意尤叵測。如使鳳徵,少有一分臣事坤聖之心,則分義所在,是可忍耶?至於痰腫二字,其陰凶情節,尤有所不忍言者,惟我大行王妃,遘疾兩載,砭熨無效,中外諸醫,日夜商議,而亦莫究源委,竟遭罔極之痛。前後臺章,亦以專昧症源,爲醫官之一罪案,則醫官難名之症,鳳徵以在外之人,有何別樣聞見,而的斷其症缺之於疏首耶?其閃弄眩幻之態,衆口一談,固已疑之,及今呪咀成獄,逆節狼藉,則鳳徵之先機闖發,欲爲預遮之狀,至此而透露無餘矣。乘時僥幸之罪,與知兇謀之迹,律以春秋之義,斷不可容貸。請遠竄罪人李鳳徵,爲先絶島圍籬安置。今此妖逆之獄,實千古所無之變,希載僕妾,皆已承款,快伏王誅,渠亦方有拿命,待其押來,繼當伏法,神人之憤,庶可少洩,而希載之親黨,布在輦下者尙多,且其情節,亦多可疑,締結兇徒,蹤跡陰祕,國言諠藉,輿情愈激,其在嚴懲討防禍亂之道,不可仍置京轂。請張天漢·張天綱·張天䎘·張天翮·張大維·張聖維·張文維·張斗維·張泰維·張億基等,竝命極邊定配。李命世事。措辭在上李台佐事。措辭在上魚史徽以。避辭見上尹憲柱以。避辭見上黃一夏以。避辭見上朴彙登以。避辭在上竝引嫌而退。處置見上答曰,依啓。李台佐遠竄,崔錫鼎事,勿煩。
李國芳啓曰,臺諫出仕事,命下矣,今已夜深,明日待開門牌招之意,敢啓。傳曰,知道。
刑曹判書趙相愚疏曰,伏以頃者自上有禧嬪自盡之敎,已過累日,更無處分,區區臣意,竊以爲今日獄事,情節畢露,妖惡旣討,神人之憤,庶可少洩,肆赫之怒,亦旣少霽,而默運淵衷,酙酌經權,必思所以善處之道矣,不意今者,竟下前敎,臣於此實不勝驚愕之至。竊念古今帝王,於骨肉至親之間,則雖莫大之變,無將之罪,必欲掩護而容覆者,此固出於天理人情之所不容已也。至於今日之事,尤有別焉,臣請以父子天倫之說,爲殿下流涕而陳之。凡在閭巷匹庶,常調凡品之類,苟有一分秉彝之性,而遭此人倫罔涯之變,則其呼號痛迫之極,必難全其情性,保其軀命,況我春宮邸下,以出天之孝,在巨創之中,又遭今日之事,則雖殿下曲爲保護之地,特示寬假之恩,在世子罔極之情,必至之憂,有所難言者,況殿下震之以雷霆之威,加之以慘怛之誅乎?若是而謂世子可以保安者,此必無之理也。今日宗社之托在世子,億兆之望在世子,自有此事以來,缺二行此擧乎?臣竊惜之,臣竊悶之。且念今日國事,危若綴旒,天警於上而莫之弛,民悴於下而莫之救,岌岌惶惶,殆若朝不保夕,而惟是世子仁孝,國本鞏固,爲四方延頸之祝耳。雖不幸變出宮闈,事在難赦,亦豈可無却顧長慮,務爲十分善處之地,而致有此一切之法乎?殿下雖以今日盡法之擧,謂出於爲宗社世子,而臣愚則以爲,今日之事,適足爲宗社莫大之憂,國家無窮之悔,而亦恐殿下於事過日久之後,憂傷哀憐之念,不能自制於淵衷藹然之中,而到此地頭,雖欲悔之,其可得乎?猥將愚衷,將欲仰陳於詢問之下矣,事幾已急,無由入對,玆敢不避煩瀆,略伸所懷,伏乞聖明,更加三思,亟回嚴命,以副群下之望,不勝幸甚云云。答曰,省疏具悉。予意已諭於筵席矣。
刑曹參判李國華疏曰,伏以今日之事,尙忍言哉?妖惡之變,近出宮闈,凡有血氣,莫不驚心痛惋,而在庭諸臣,猶以全恩爲請者,非忽於討復之義也,乃所以爲世子也。其所以爲世子,乃所以爲宗社也。以殿下至慈之念,謂必有善處之道矣。伏覩昨日備忘記,一篇辭旨,反覆丁寧,春宮情理,非不惻念,而只以後日缺爲慮,斷之以一切之法,固知殿下此擧,亦出不得已之意,而以臣區區之見,抑有一說焉,自古肅整宮闈,惟在人君修齊之如何。今殿下屈法伸恩之後,嚴加防閑,著爲家法,垂謨後昆,永爲洪規,則恩義兩全,經權得中,足以有光於聖德,而爲則於來世矣。今若終使我世子,遭人倫罔極之境界,而驚隕震剝,遂至傷損,則殿下所以爲世子爲宗社計者,果安〈在〉哉,而況天下之事,變故多端,難可逆料,則安知殿下爲後日慮者,反貽後日無窮之悔耶?噫,殿下禍亂之憂,乃他日未然之事也。春宮傷損之憂,卽目前必至之勢也。豈可預爲他日未然之慮,而反忽目前必至之憂乎?儻殿下更加靜思而熟慮則不待愚臣之言,而亦必翻然覺悟,有所善處矣。缺二行招妄率之譏,趑趄不敢泯默以竢矣。乃於今日備忘之下,睿斷已決,更無饒貸之意,看來愕然,不覺失度。於是而噤無一言,則是臣終不免負國之人矣。玆暴肝膈之辭,仰干鈇鉞之誅,惟聖明勿以人廢言,特留三思焉,臣無任云云。答曰,予意已諭於筵席矣。
上在昌德宮。停常參·經筵。
五更,彗星見於張宿內,形體比昨尤微,尾跡則已盡消滅。
下直,平壤庶尹慶明會。
世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何?嬪宮所服湯藥,當盡於今日,五貼更爲劑入,而受鍼,則諸醫以爲,仍爲姑停,觀數日爲之云矣,敢來問安。答曰,知道。無事矣。
傳曰,張氏旣已自盡,令該曹喪葬祭需,參酌擧行事,分付。
持平朴彙登,牌不進,依承傳罷職。
左議政李世白箚子。大槪,乞治臣按獄不察之罪,以謝物議,以重邦憲事。入啓。答曰,省箚具悉卿懇。李壽長,似有可恕,仍前減死,未爲不可。一烈,令攸司參酌定配,箚中所陳,可不益加留意焉?卿其須體予意,安心勿待罪。仍傳曰,遣史官傳諭。
藥房再啓曰,卽伏聞王世子入診醫官金有鉉所傳之言,自昨夕背腹部,多發紅斑,時覺搔癢,而四肢稀少,此是陽明經風熱,鬱於肌膚之致,淸肌散,加乾葛·黃芩酒炒各七分,連用三貼,以爲淸熱解表之地,宜當云,此藥三貼,卽爲劑入之意,敢啓。傳曰,知道。
府前啓,請還收前領議政崔錫鼎中途付處事。措辭見上司諫林濩所居之地,道里夐遠,非如近畿之比,雖未知疾病事故之如何,而身帶臺職,自遭國哀,已過累朔,尙無奔哭之擧,其在分義,豈容若是?且輔德金致龍,頃當鞫獄之時,遞職翌日,汲汲下鄕,顯有避事之跡,公議所在,不可無規警之道。請司諫林濩,輔德金致龍,竝命罷職。答曰,不允。末端事,依啓。
院前啓,請咀呪罪人仁禮事。措辭見上向年業同獄事之凶慘,尙忍言哉?其時按治不嚴,至有諸大臣伸救之請,尙今容息於覆載之間,輿情憤鬱,莫不切齒,今日咀呪埋凶之變,脈絡相通,情節已著,則諸賊伏法之日,不可不更加究覈,以正王法。請業同,斯速嚴鞫處斷。頃日鞫廳罪人壽長·貞伊等,以妖巫之子女,其母生時,設置神堂,主張祈禱,則其妖惡情節,雖拘於法例,不得質問於其子,五禮咀呪不道之言,旣皆同參而承款,則論以王法,斷不可容貸,且一烈,不但緊出於罪人之招,雖以渠之供辭,觀之,神堂塗排鋪陳之事,渠旣主管,而至於神祀禱祝之時,託以身病,躬往參看,則情節極其綢繆,而一不刑訊,已失獄體,終被全釋,大駭輿情,請罪人壽長·貞伊等,依律定斷,一烈,極邊定配。答曰,不允。業同事及一烈事,依啓。前啓,前承旨尹趾仁削黜還收事,及前領議政崔錫鼎中途付處還收事,停啓。
持平李東彦啓曰,臣昨以張天漢以下諸人邊配事,論啓蒙允矣。卽聞張泰維之兒名,乃是億基,今此臚列,未免疊書云,臣之矇不詳審之失,著矣。且臣於李台佐遠竄之敎,尤有所難安者,夫台佐之曲奬李命世,愛不知惡,自不覺背馳於名義者,殊涉駭然,削奪之請,蓋以此也。至於竄配,則旣乖朝家用罰之宜,亦非臣論劾之本意,而今者聖批,出於臣意慮之外,則臣之論事失着,此亦可見矣。昨緣夜深,今始來避,所失尤大,請命遞斥臣職。答曰,勿辭。退待物論。
謝恩,司書李宜顯。
禮曹啓曰,曹啓辭,張氏,因上命旣已自盡矣,王世子及嬪宮,當有擧哀之節,節目處所,何以磨鍊乎?事係變禮,敢此仰稟。傳曰,卽問于大臣稟處事,命下矣。議于大臣,則判府事徐文重,左議政李世白,右議政申琓以爲,張氏於世子,自有母子之親,不可以罪名而絶之,禮官,卽爲告訃,擧哀於別堂,朝廷奉慰,喪事則出治闕外別處,賜以長生副器,禮戶曹進去,以生時品秩治喪,務爲從厚,以慰王世子罔極之心,似爲參酌之道,伏惟上裁。行判府事尹趾善,病不收議,領府事南九萬,領敦寧尹趾完,判府事柳尙運,在外不得收議,大臣之意如此,上裁,何如?啓依議施行。
國葬都監都廳李敏英陞遷,代鄭維漸啓下。
吏曹判書李畬,戶曹判書金昌集,工曹參判柳之發,都承旨李思永等上疏。大槪,臣等,有按獄不嚴之失,乞蒙鐫遞臣等之職,以謝公議,以重獄體事。入啓。答曰,省疏具悉。卿等勿辭,安心行公。
右議政箚子。大槪,臣於參鞫諸臺之避,有不敢晏然者,請治臣罪,以嚴邦憲事。入啓。答曰,省箚具悉卿懇。卿其安心勿待罪。仍傳曰,遣史官傳諭。
禁府,業同拿囚。啓。
傳曰,張氏自盡之後,由丹鳳門出送爲定矣,更思之,經過建陽峴,事涉未安,以何門出送當否,令兵曹稟定事,分付。
世子宮,擧哀後,藥房·政院·玉堂·二品以上·六曹奉慰問安。答曰,罔極。嬪宮擧哀後,藥房·政院·玉堂奉慰問安。答曰,罔極。燼餘
藥房都提調臣徐文重,提調臣金構,副提調臣李思永,再啓曰,卽伏聞王世子入診醫官金有鉉所傳之言,自昨夕背腹部,多發紅斑,時覺極癢,而四肢則稀少,此是陽明經風熱,鬱於肌膚之致,淸肌散。加缺二行在上
啓曰,明日常參·經筵,取稟。傳曰,停。
又啓曰,備邊司郞廳來言,今日賓廳坐起日次,而大臣有故,不得來會云矣,敢啓。傳曰,知道。
又以禮曹言啓曰,今此張氏之喪,王世子及嬪宮服制,似當依古禮,庶子爲父後者,於母緦之文,而今日之事,旣係變禮,則自本曹有難擅斷,議大臣稟處,何如?傳曰,允。
又以禮曹言啓曰,王世子嬪宮擧哀儀註,參酌磨鍊以入,啓下之後,當爲入達于世子宮之意,敢啓。傳曰,知道。
有政。吏批,行判書李畬病,參判趙泰采親病受由,參議李健命進,都承旨李思永進。
兵批,行判書金構藥房進,參判李基夏進,參議洪受疇病,參知金鎭圭在外未肅拜,左副承旨李國芳進。
吏批啓曰,判書李畬病不來,參判趙泰采親病受由,小臣獨政未安,何以爲之?敢稟。傳曰,只出緊任。
以金相稷爲持平,李壄爲左承旨,金鎭圭爲右承旨。
李思永啓曰,新除授右承旨金鎭圭,時在京畿廣州地,斯速乘馹上來事,下諭。傳曰,允。
又以殯殿都監郞廳,以摠護使意啓曰,本都監提調,吏曹參判趙泰采,啓下已久,而以其親病受由,尙未行公,輪直監膳之地,不可一向久曠,趙泰采今姑改差,其代,以行副司直李益壽差下,使之察任,何如?傳曰,允。
李敏英,以侍講院言啓曰,本院上下番十員內,兼輔德·兼司書·兼說書未差,文學金相稷,移拜持平,兼文學崔昌大,以褒貶居下,不得行公。新除授輔德金致龍,被論,只有弼善臣鄭維漸,兼弼善〈臣〉閔鎭遠入直矣,閔鎭遠,以守禦廳從事官,開倉事,廣州地出去,無他推移入直之員。新除授司書李宜顯,卽爲牌招入直,何如?傳曰,允。
又以禮曹言啓曰,張氏之喪,因大臣收議,以生時品秩,治喪事,依允矣,禮葬等事,亦爲依例擧行之意,分付該曹,何如?傳曰,允。
又以戶曹言啓曰,傳曰,張氏旣已自盡,令該曹喪葬需,參酌擧行事,傳敎矣,喪葬祭需,方欲磨鍊輸送之際,今因大臣收議,禮·戶官員,以平時品秩治喪事,允下矣,旣以禮葬擧行,則喪葬祭需,參酌擧行事,何以爲之乎?傳曰,只給祭需。
李國芳,以義禁府言啓曰,知義禁臣金昌集式暇,同義禁臣柳之發呈辭,同義禁臣姜銑在外,今日堂上不齊。十一日穆陵改莎草還安祭受香,十二日正日,此三日,科獄罪人等,不得加刑之意,敢啓。傳曰,知道。
又以刑曹言啓曰,罪人李壽長·貞伊等,旣當發配,而李壽長·貞伊,以依律處斷事,臺諫方爲論啓,不得發配之意,敢啓。傳曰,知道。
李敏英,以禮曹言啓曰,世子宮及嬪宮,京各司所進供上,姑以素膳捧入之意,分付,何如?傳曰,允。
又以觀象監言啓曰,文臣測候官司業缺二行推移之員,副司果趙泰一加啓下,使之入直檢察,何如?傳曰,允。
李國芳,以兵曹言啓曰,傳曰,張氏自盡之後,由丹鳳門出送事,爲定矣,更思之,經過建陽峴,事涉未安,以何門出送當否,令兵曹稟定事分付事,命下矣。就善堂,若在建陽峴·明政殿兩間,則西過建陽峴,東過明政殿,御路皆似未安,由宣仁小門而出,似爲合宜,以此分付,何如?傳曰,允。
掌令尹憲柱,持平李東彦啓曰,頃日榻前,有前領議政崔錫鼎中途付處之命,臣等竊以爲太過也。措辭見上司諫林濩所居之地,道里夐遠,非如近畿之比,雖未知疾病事故之如何,而身帶臺職,自遭國哀,已過屢朔,尙無奔哭之擧,其在分義,豈容若是?且輔德金致龍,頃當親鞫之時,遞職翌日,急急下鄕,顯有避事之跡,公議所在,不可無規警之道。請司諫林濩,輔德金致龍,竝命罷職。答曰,不允。末端事,依啓。重出
左議政李世白箚曰,伏以臣於昨朝,在陵所得見朝報,參鞫兩司之臣,以罪人議啓時,壽長之徑請減死一律,缺全釋,而執法之論,終無一言,致有物議,相繼引避,臣於此,伏不勝瞿然之至,伊日論啓命下之後,卽與金吾兩司諸臣,通議則大抵以爲壽長承款,似有可恕之道,一烈情節,更無昭著之跡,遂乃措辭以啓,而猶未覺其先稟睿裁,方合事體,則其昏謬疏率,臣實無以自解,鞫獄罪人處斷,何等重大,而今者物情未允,執法之臣,至有此自引之擧,則臣忝在大臣之列,罪實爲首,顧安得自安而已?伏乞聖明,亟治臣按獄不嚴之罪,改命有司,將此二罪人,準法勘斷,以重邦憲,不勝幸甚。且臣有區區憂慮之忱,不得不略陳焉。竊惟我王世子,以沖弱之年,遭罔極之變,震驚摧剝,勢所必至,儻或因此而傷損天和,以貽我殿下惟疾之憂,則殿下煎迫之情,固不暇言,而其爲宗社之憂,庸有極哉?此後保護之道,惟在殿下,伏乞殿下,念玆在玆,日召世子,置諸左右,慰解勉抑,靡所不至,勿致有難言之悔,則此誠國家之至幸,而臣民之大願也。殿下,蓋嘗以爲宗社爲世子,爲敎矣,又嘗以缺二行聖上至慈之仁乎?臣固知殿下,於今日,必不待臣言覼縷,而猶不勝危衷耿耿,輒敢冒瀆宸聰,惟聖明,更加留意焉。臣於昨昏,始得入城,不但禁門已閉,方且竢罪不暇,旣不敢晏然復命,而先此猥有所陳,冞增惶悚。取進止。答曰,省疏具悉卿懇。李壽長,似有可恕,仍前減死,未爲不可,一烈,令攸司參配定配,箚中所陳,可不益加留意焉?卿其須體予意,安心勿待罪。仍傳曰,遣史官傳諭。
判義禁李畬,知義禁金昌集,同義禁柳之發,都承旨李思永等,聯名疏曰,伏以臣等,昨伏見參鞫臺諫避辭,誠不勝瞿然之至,國家不幸,妖逆之變,發於宮闈,實千古所未有也。臣等,忝在按獄之任,其爲驚心痛骨,有倍他人,幸賴聖上,臨以天威,諸賊情節,畢露無餘,王誅不稽,邦法獲伸,可以少洩神人之憤矣,正犯旣誅之後,株連之類,次第論刑,而缺同情,旣皆伏法,至於壽長,則雖以目見其凶逆之狀,承款,而未有參謀之跡,一烈,則雖以見援於罪人之招,就拿,而其後更無缺端,臣等之意,以爲付之減等之科,庶不爲失刑,大臣議啓之時,同參論定矣。今者物議未允,臺官至於引咎,則臣等按獄不嚴之罪在所難免,悚慄之極,無以自解,伏乞聖明,亟遞臣等之職,以謝公議,以重〈國〉體,不勝幸甚云云。答曰,省疏具悉卿懇。卿等,安心勿辭行公。
上在昌德宮。停常參·經筵。
下直,龍潭縣監李大成,安興僉使安根。
世子宮·嬪宮,藥房·政院·玉堂問安。答曰,罔極。
藥房啓曰,伏未審夜來,聖體調攝,若何?王世子背腹部發斑之候,其已消散,而昨劑入湯藥,且進服否乎?悲哀哭泣之中,不無傷損之患,臣等不勝憂慮,敢來問安。答曰,知道。無事。世子發斑之候,比昨有加矣。
再啓曰,伏承問安之批,王世子發斑之候比昨有加之敎,臣等,不勝憂慮,繼伏聞入診醫官之言,背腹部發斑,與昨一樣,面部亦有所發,而腰下頗多,諸醫以爲,此是熱毒未盡解散之致,昨日劑進淸肌散三貼,盡爲進服後,更觀症候加減,議定他藥,以九味淸牛黃膏,間間兼進,宜當云矣,敢啓。答曰,知道。
吏曹啓曰,臺諫有闕,政事,取稟。傳曰,明明日爲之。
政院啓曰,新除授右承旨金鎭圭,時在京畿廣州地,斯速乘馹上來事,下諭,何如?傳曰,允。
殯殿都監提調趙泰采,改代副司直李益壽啓下。
忠淸都事書目,庇仁縣監金世興,災傷差錯,罷黜事。
義禁府啓曰,罪人業同,嚴鞫處斷,傳旨啓下矣,自本府,卽爲拿囚,而係是鞫廳罪人,依法設鞫之意,敢啓。傳曰,知道。
禁府,李台佐善山府遠竄,李命世康津縣極邊遠竄,李鳳徵巨濟縣圍籬安置,張天漢固城縣,張天綱漆原縣,張天䎘昆陽郡,張天翮泗川縣,張天維機張縣,張聖維熊川縣,張文維興陽縣,張斗維光陽縣,張泰維河東縣,極邊定配。啓。
府前啓,請還收崔錫鼎中途付處事。措辭見上引嫌而退,臺閣論啓,旣許風聞,疊書人名,不是異事,當初勘律,意有參酌,特命加等,何必爲嫌?請持平李東彦出仕,新除授持平金相稷,時在平安道成川府,請斯速乘馹上來事,下諭。答曰,不允。處置及下諭事,依啓。
院前啓,請咀呪罪人仁禮事。措辭見上請鞫廳罪人壽長·貞伊等,依律處斷事。措辭見上答曰,勿煩。
判尹閔鎭厚上疏。大槪,千萬夢寐之外,猝膺寵擢,惶駴震悸,莫知所措,敢冒萬死瀝血陳懇,伏乞將臣新授爵秩,一倂改正,以重名器,以安微分事。入啓。答曰,省疏具悉卿懇。今玆陞擢,意非偶然,安心勿辭,從速行公。
政院啓曰,罪人業同設鞫事,命下矣,處所定以何處乎?敢稟。傳曰,本府爲之。
去夜,兵曹啓曰,命下矣,就善堂所在建陽峴·明政殿兩間,則西過建陽峴,東過明政殿,御路皆似未安,由宣仁小門而出送,似爲合宜,以此分付,何如?重出傳曰,允。
禮曹啓曰,本曹啓辭,今此張氏之喪,王世子及嬪宮服制,似當依古例,庶子爲父後者爲其母緦之文,而今日之事,旣係變禮,則本曹有難擅斷,議大臣稟處,何如?傳曰,允事命下矣。問議于大臣,則判中樞府事徐文重,以爲王世子今日之服,卽禮所謂,爲父後者,爲其母緦,今喪,不可以常例論,而緦無所降,亦不可全然無服,此外無容更議,伏惟上裁。左議政李世白,以爲緦麻之制,自是據禮應服之服,而今喪,有不可以常例論者,故此該曹所以難行於擅便者也,然而論以禮法,若無不服可據之文,則參以人情,恐不可全然無服,臣何敢更容他意,伏惟上裁。右議政申琓,以爲今此王世子服制,當依古禮庶子爲父後者爲其母緦之文,則所當依此成服,而該曹,難於擅便者,抑以此喪,不可論以常例,而係是變禮而然耶?揆以禮法,子無絶母之義,參以人情,亦不可全然無服,臣無容別議,伏惟上裁。判中樞府事尹趾善,病不收議。領中樞府事南九萬,領敦寧府事尹趾完,判中樞府事柳尙運,在外不得收議,大臣之意如此,上裁,何如?啓依議施行。重出
左議政李世白箚子。大槪,臣於今日鞫廳之坐,有不敢晏然進參者,冒進微懇,乞賜處分事。入啓。答曰,省箚具悉卿懇。卿其安心參鞫。仍傳曰,遣史官傳諭。
司直李益壽上疏。大槪,敢陳區區所懷,冀垂省納事。入啓。答曰,省疏具悉。疏辭,予所留意,而下款事,令該曹稟處。
刑曹,罪人一烈,會寧府極邊定配。啓。
禁府,問事郞廳四,梁重廈·兪命凝·朴鳳齡·姜履相。啓。
京畿監司書目,楊根呈,以修撰吳命峻辭職上疏上送事。啓。答曰,省疏具悉。保護春宮事,可不留意焉?爾其勿辭,上來察職。
傳曰,今已日暮,推鞫明日爲之事,分付。燼餘
夜五更,彗星見於張宿度內,形體比昨尤微。
李敏英啓曰,明日穆陵兩陵上莎草修改相値,視事,頉稟。傳曰,知道。
又啓曰,來十五日儒生殿講日次,而卒哭前凡科試,旣已停止,亦爲頉稟。傳曰,知道。
又啓曰,吏曹郞廳來言,臺諫有闕,政事,何以爲之?敢稟。傳曰,明明日爲之。
又以弘文館言啓曰,本館上番副校理臣權尙游,以禁衛營郞廳,今日坐起時,晝仕出去之意,敢啓。傳曰,知道。
義禁府啓曰,罪人張天漢等十人,因臺啓極邊定配事,傳旨啓下矣,配所單子書入,而其中張億基,卽張泰維之兒名云,泰維旣已定配,億基,則單子中減去之意,敢啓。傳曰,知道。
又啓曰,罪人業同,嚴鞫處斷事,傳旨啓下矣,自本府卽爲拿囚,而係是鞫廳罪人,依法設鞫之意,敢啓。傳曰,知道。重出
李國芳啓曰,罪人業同設鞫事,命下矣,處所定於何處乎?傳曰,本府爲之。重出
又以國葬都監郞廳,以摠護使言啓曰,哀冊文草圖,睿覽後方可正書入刻,故令書寫官金構,爲先寫出以入之意,敢啓。傳曰,知道。依此正書。
又以禮曹言啓曰,王世子及嬪宮服制,因大臣收議,以緦服定行事,啓下矣,王世子及嬪宮所進緦服,考例製入之意,分付尙衣院,何如?傳曰,允。
傳于李敏英曰,今已日暮,推鞫明日爲之事,分付。重出
左議政李世白箚曰,伏以臣於丙子夏,忝爲知義禁,隨參於業同再鞫之時矣,到今臺啓又發,至有更鞫之擧,若使當時按獄得體,則顧安有今日之鞫乎?惶恐竢罪之不暇,又不敢晏然進參,決矣,而今以按治之任,付之誤事之人,亦非事體所宜,不得不冒死仰瀆,伏乞聖明,亟賜處分,俾無再誤之弊,幸甚。取進止。答曰,省箚具悉卿懇。卿其安心參鞫。仍傳曰,遣史官傳諭。重出
修撰吳命峻疏曰,伏以臣所居窮僻,道里且遠,凡干朝廷,漠不聞知,晩因道路所傳,得伏聞鞫獄方張,缺四字又有公卿詢問之擧云,遠外流傳,雖不得其詳,而其爲驚駭憂嘆,有倍於在廷之臣也。噫,終古帝王之處宮闈之變者,若不精審而善處,則終不至於貽後日之悔者,解矣。伏念世子,春秋稚弱,氣血未完,纔罹巨創,哀疚方深,而又遭此人倫罔極之變,震驚憂怖,情地慘切,其傷損之患,理所必至,聖明若於此際,或不參量於經權之道,徐究於恩義之間,倉卒處分,有一毫未盡,而使世子悲傷抑鬱,損其天和,則殿下至慈之念,惟疾之憂,有不可勝言,而宗社安危之托,亦復如何哉?伏願聖明,深缺二行臣民幸甚,臣雖退處田野,不勝憂愛,輒此陳聞,而身病極重,不可具疏,在喉之語,僅屬傍人,綴之爲文,語無倫脊,尤增惶悚。仍念臣日前哀籲,溫批下降,至有竢母病間,上來察職之敎,臣誠惶感涕泣,而母病尙未差完,臣亦重患寒疾,似瘧非瘧,大熱如焚,至冷之藥,日用十椀,而熱寒喉間,懍懍欲絶,百爾思度,萬無趨召之望,伏乞天地父母,特加哀憐,遞改臣職名,俾尋生啓,不勝大願云云。答曰,省疏具悉。保護春宮事,可不留意焉?爾其勿辭,上來察職。
右副承旨徐宗憲疏曰,伏以臣於日者,猝有無妄之疾,得蒙恩遞之後,隨便調治,庶有生道,攢祝天恩,曷有窮已?臣之外祖父母墳山,在於果川地,今夏雨水,莎草罅缺,臣以主祀之人,宜卽修改,而身縻職名,不敢越例請由,遷就數朔,冬節已屆,乃於解職之暇,不得不舁致病軀,以爲及時完役之計,撼頓之餘,舊疾復作,隳傷諸症,缺血,呼吸不便,腰脅牽痛,加以旅寓疏薄,猝當初寒,風缺添劇,僵臥村舍,無計轉動,去就之際,方甚狼狽矣。又於□日,祗受有旨,以臣爲承政院右副承旨者,馹騎催途,蓬蓽生輝,驚惶感激,罔知攸措,不肖如臣,久忝邇列,無一分稱塞之效,有觸事□□之罪,以殿下則哲之明,何取於庸碌之具臣,而恩命,頻復於旬月之間也?在臣分義,固當竭蹶趨承,以答殊寵,而顧此病情,日益危劇,房戶之間,亦不得任意起動,尙何有自力驅策,致身於輦下之望乎?瞻望象魏,只益耿結。且臣病勢之外,又有情地之萬分窮蹙者,頃於請對之夜,仰陳所懷,仍及親鞫之爲未安,與同僚合辭仰請,缺二字威顔,至下防塞之敎,仍有問備之命,臣已不勝惶汗危蹙,措身無地,而繼又伏承同僚削黜之備忘,辭旨極嚴,有非臣子所忍聞者,驚怖震悼,五情如墜,臣以同罪之人,理難晏然,而事出急遽,終欠自處,至今追思,羞愧欲死,人臣負此罪名,敢望更廁於朝端,而況今同事之臣,尙在罪籍,則在臣私義,尤無一刻苟冒職名之理,玆敢席藁旅次,冒陳危懇,伏乞天地父母,特憐疾病之沈痼,俯察情勢之缺二行□批答亦缺。
上在昌德宮。停常參·經筵。
京畿監司書目,果川呈,以右副承旨徐宗憲辭職上疏上送事。啓。答曰,省疏具悉。爾其勿辭,上來察職。
世子宮·嬪宮,藥房·政院·玉堂問安。答曰,罔極。
藥房啓曰,風寒漸甚,伏未審夜來,聖體調攝,若何?前劑入湯藥,當盡於今日,此藥五貼,加劑以入,王世子發斑之候,加減,何如?湯劑,其已盡服否乎?今日臣等,與諸醫入診後,更議當進之藥,宜當,敢來問安。竝此仰稟。答曰,知道。無事。世子發斑之候,差減矣。
義禁府郞廳,以大臣意啓曰,推鞫坐起,本府堂上,不可不備員,而同義禁柳之發,以身病不進,同義禁姜銑,在外未及上來,不可無變通之道,姜銑今姑改差,其代,令該曹以無故人,口傳差出,柳之發卽爲牌招,以爲齊會開坐之地,何如?傳曰,允。
備邊司啓曰,漢城府,時無行公堂上,凡事委屬可慮,而新除授判尹閔鎭厚,疏批已下,尙不出肅,本職事務之外,所帶殯殿都監提調之任,尤不可久曠,卽爲牌招察任,何如?傳曰,允。
院前啓,請咀呪罪人仁禮事。措辭見上請鞫廳罪人壽長·貞伊,依律處斷事。措辭見上答曰,勿煩。
謝恩,判尹閔鎭厚。
禁府,謀逆罪人雪春母同生禮仁,珍島郡,貴山,長興府爲奴婢定屬,罪人時英母同生淑伊,巨濟縣,尙烈,熊川縣爲奴婢定屬,時英同姓三寸叔韓斗齡,康津縣流三千里安置,罪人淑正母子翠容,南海縣,墨碩,大靜縣,年未滿,二碩,旌義縣,年未滿爲奴婢定屬,淑正同姓嫡三寸叔安世楨,機張縣流三千里安置,淑正同生弟末正,蔚山府爲奴婢定屬,罪人丑生同生巳生,光陽縣,巳英,寶城縣,後先,穩城府爲奴婢定屬,丑生同姓三寸叔二俊,光陽〈縣〉,時迪,泗川縣,永贊,興海郡,四尙,鏡城府,五尙,樂安郡,順貞,金海府,竝只流三千里安置,罪人者斤禮女七月?者斤禮子婦禮伊,昆陽郡,者斤禮同生㖙同,固城縣爲奴婢定屬,以上緣坐。
藥房,世子宮入診後,口傳啓曰,臣等,入診退出後,與諸醫相議,則以爲發斑之候,雖有先後之異,幾盡消散,而脈度浮洪,亦似稍減,淸肌散三貼,當盡於今日,姑無改藥之事云矣,敢啓。傳曰,知道。
吏曹口傳政事,同義禁,以李光迪爲之。
梓宮加柒後,大殿,藥房·政院·玉堂·二品以上·六曹問安。答曰,知道。世子宮問安。答曰,罔極。嬪宮,藥房·政院·玉堂問安。答曰,罔極。
政院啓曰,同義禁柳之發,牌不進,推考傳旨,今方捧入,而莫重鞫獄之坐,堂上不可不備員,更爲牌招,以爲進參之地,何如?傳曰,允。又啓曰,日昨儒生朴奎瑞,來呈一疏,而觀其措語,則皆是近來臺閣上所見論列之事,而且朝家處分已定後,非儒生所可干預者,故相議還出給矣。又爲來呈,而以日前不捧之故,攻斥本院,不遺餘力,其言雖不足辯,而旣稱應旨儒疏,不得已捧入之意,敢啓。傳曰,知道。
禮曹啓目粘連啓下,而觀此司直李益壽上疏,則下款所陳張氏之喪,殯殮之際,宜使春宮,親臨喪所,以自致其無憾之誠,如或以沖弱之年,易致損傷爲慮,則替送宮僚,以爲管攝擧行之地,至若定葬之地,尤不可不十分擇卜,凡諸節目間事,亦宜一一申飭,俾無虧闕,而世子之親臨此喪,揆以理勢與事體,俱有所不敢輕議,則不但沖弱之年,易致傷損,爲難便,朝家旣令戶·禮官治喪,而宮僚之官,只是勸講,則管攝喪事,亦未知其合於事例,而使其內外族屬之無故在京者,與護喪中使相議,看檢其歛殯,則恐或得宜,而擇卜葬地,固是本曹擧行之事,而今此陳疏,亦有意見,以此意另加申飭,分付于觀象監,凡諸節目間事,本曹,亦當擧行,而各別申飭,俾無未盡之意,各該司,竝以分付,何如?啓依允。
府前啓,請還收前領議政崔錫鼎中途付處事。措辭見上親鞫時,搜探書札中,有熙川,有計略,凡事就議,聖維,亦有膂力等語,綢繆謀逆之狀,可以推知,所謂熙川,卽張天漢也,所謂聖維,乃其侄子也。其曰,就議者,與何人議何事?其曰,有膂力者,欲藉其力於何地乎?其締結謀議,潛暗經營之情節,不可不登時窮覈,得實處斷。請張天漢·張聖維,拿致王府,設鞫嚴問。宗班之與外朝交結,防閑至嚴,而東平君杭,以王室近宗,締結希載,以其婢淑正,無價贖給於希載,作爲腹心,其綢繆交通之跡,國言暄籍矣。及今淑正兇慝蠱禱之罪,彰露無餘,王法快伸,逆魁希載,亦當次第就拿,則其在嚴懲討之典,終不可置而不論。請東平君杭,極邊遠竄。公論不在朝廷,然後在草野,而近來人心不古,習尙頗僻,間或託名章甫,干預朝論,雖朝家所已講定,臺閣所已擧正者,必欲掇拾陳蒭之說,以售眩亂之計,識者之寒心,久矣。日昨幼學朴奎瑞爲名者,歷擧今日之事,假諉名義,投進一疏,連日來呈,見却喉司,而第其遣辭措意,多有悖謬。噫,今玆事變,實是前古所無,而聖上旣已親鞫得情,臺閣方且究討根株,無一毫未叶於公議,則渠有何別樣意見,而乃爲此駭妄之擧耶?如此怪鬼之輩,若不嚴加痛懲,則其流之弊,必至於詿誤國事,壞亂士習而後已,原疏纔已捧入,終不可置而不論。請投疏人朴奎瑞,定配,以懲日後。答曰,不允。末端事依啓。
政院啓曰,同義禁李光迪,牌不進,推考傳旨,纔已捧入,而莫重鞫廳之坐,禁府堂上,不可不備員,更爲牌招,何如?傳曰,允。
右副承旨徐宗憲上疏。大槪,臣於恩批之下,不敢退伏,擔曳病軀,來伏城外,而顧臣情犯,與被罪之同僚,旣無異同,決無獨自倖免之理,乞削臣職,仍勘臣罪事,入啓。遞差。
傳曰,推鞫姑罷。燼餘闕
上在昌德宮。停常參·經筵。
世子宮·嬪宮,藥房·政院·玉堂問安。答曰,罔極。
藥房啓曰,伏未審夜來,聖體調攝,若何?王世子,前劑入淸肌散三貼,昨已盡服,而發斑之候,亦已差愈乎?臣等憂慮未已,敢來問安。答曰,知道,無事。世子發斑之候,日漸差愈矣。
戶曹參判李光迪上疏。大槪,臣之情勢,決不敢復叨金吾之職,一日再招,嚴畏分義,不得不趨詣闕下,而顧臣負犯,有非尋常之郵,前後臺臣,罪重罰輕,徑請重論,爲言,席藁陳章,仰暴危懇,伏乞聖明,遞臣金吾之任,勘臣違命之罪,以扶公議,以安私分事。入啓。答曰,省疏具悉。卿其勿辭,從速察職。
世子宮·嬪宮成服後,藥房·政院·玉堂問安。答曰,罔極。
掌令尹弘离三度呈辭。入啓。遞差。
禁府郞廳,以大臣意啓曰,昨日禁府堂上,變通差出,實爲鞫廳事體,不可不備員,而新除授同義禁李光迪,再度違牌,終不來參,誠極未安,從重推考,更爲牌招,以爲參坐之地,何如?傳曰,依啓。
府啓,頃日親鞫時,罪人淑正家,搜探書札中,有兩度諺書,語及熙川·張正者,而或仗其計慮,或推奬贊美,至有喜幸之稱,辭意極其綢繆,形迹極其叵測。所謂熙川,卽張天漢也,所謂張正,乃其侄子聖維也。當此蠱獄狼藉,逆狀昭著之日,其締搆之謀議,陰祕之情節,卽此諺書,可以推知,不可不登時窮覈處斷。請下其諺書於鞫廳,張天漢·張聖維等,一一拿鞫嚴問。請東平君杭,極邊遠竄事。措辭見上答曰,兇謀未著,鞫問不可,至於諺書,留置無用,故鞫廳罷後,竝卽付丙矣,竄逐之請,尤涉過重,須勿煩論。前啓,前領議政崔錫鼎中途付處之命,還收事,停啓。
禁府,尹廷錫·尹順命·金志重·者斤阿只,拿囚。啓。
刑曹,罪人朴奎瑞,長興府不限年定配。啓。
謝恩,右副承旨李國芳。
鞫廳,罪人武一拿囚。啓。
罪人尹廷錫·尹順命·金志重·者斤阿只,元情。
罪人業同,尹廷錫面質,罪人業同,尹順命面質,罪人業同,金志重面質。
罪人武一元情。
傳曰,推鞫姑罷。
謝恩,左承旨尹世紀,右承旨李壄。
京畿監司書目,水原呈,以大司諫尹德駿病重上去不得事。啓。遞差。
謝恩,同義禁李光迪。朝報
義禁府啓曰,本府,名雖王府,殘弊莫甚,京中所居典僕,本來尠少,自經丙·丁飢疫,幾半死亡,凡干使喚,不成貌樣。今此正刑罪人等奴婢中十餘口,定屬本府,以爲使喚成樣之地,何如?傳曰,允。
有政。吏批,以尹世紀爲左承旨,任舜元爲〈左副〉承旨。燼餘闕
上在昌德宮。停常參·經筵。
五更,張宿度內彗星所在處,詳細看候,則若無,幾盡消滅。三更,雷動。五更雨雹,狀如大豆。
世子宮·殯宮,藥房·政院·玉堂問安。答曰,知道。
藥房啓曰,寒雨終宵,伏未審夜來,聖體調攝,若何?王世子發斑之候,湯劑盡服之後,益有差復之效乎?嬪宮劑入湯藥,當盡於今日,五貼更爲劑入,受鍼停止,已至累日,諸醫以爲,今日則當依前隨時爲之云矣,敢來問安。答曰,知道。無事。世子發斑之候,幾盡差愈矣。
漢城府啓曰,今此國恤時轝士軍減下事,諸各司關文,極其浩多,殊甚紛紜。取考本府所有謄錄,則曾前戊辰年國恤時,各殿別監以下,都監各衙門員役等,無率丁者外,皆不頉減,今亦依此擧行之意,捧承傳施行,何如?傳曰,允。
吏曹口傳政事,中部參奉成揆憲。
嬪宮受鍼後,藥房·政院·玉堂問安。答曰,知道。
禁府郞廳朴鳳齡病,代宋宅相差下。啓。
明日望祭正時,卯正三刻,開門,罷漏後,梓宮上字御寫正時,巳初三刻。
文學趙泰一上疏。大槪,新授恩命,出於廢斥釁累之餘,驚惶感懼,不知所出,分義所在,固當躅蹶趨謝之不暇,而顧臣情勢病狀,實無一分供職之望,乞蒙恩遞,以全私義,以延殘喘事。入啓。答曰,爾其勿辭察職。
禮曹啓曰,曹啓辭,王世子及嬪宮服制,以緦服定行矣。取考五禮儀,則王妃爲父母,殯宮爲父母服,皆有以日易月,稟旨公除之制,以此推之,則今此王世子及嬪宮服制,亦當依此例稟旨,三日後公除,而元無明白可據之前例,自本曹亦難擅便,議大臣稟處,何如,傳曰,允事傳敎矣。議于大臣,則判府事徐文重,左議政李世白,右議政申琓,以爲五禮儀中,王妃爲父母,嬪宮爲父母服,皆稟旨以日易月者,此出於爲尊壓屈之義,則今此王世子及嬪宮服制,亦當從其服,依此公除之制,擧行,禮官之議,似爲得宜,伏惟上裁。行判府事尹趾善,病不收議,領府事南九萬,領敦寧尹趾完,行判府事柳尙運,在外,不得收議,大臣之意如此,上裁,何如?啓依議施行。
府前啓,請張天漢·張聖維等,竝拿鞫嚴問事。措辭見上請東平君杭,極邊遠竄事。措辭見上新除授掌令崔啓翁,時在全羅道南原地,請斯速乘馹上來事,下諭。答曰,不允。下諭事,依啓。
禁府,睦林一拿囚。啓。
罪人業同,更推後刑問一次,不服,者斤阿只·武一,更推。
山陵都監郞廳,以摠護使意啓曰,山陵募軍價,所用銀布米等,依前例磨鍊啓下之後,卽今銀貨絶貴,各衙門所儲未敷,以若干木布,加定於外方銀貨,則必須撙節事,更爲啓稟,而猶有不足,則各衙門錢布米中,參酌取用事,竝爲定奪。且訓鍊都監啓下米一千五百石,事勢異前,今無出處云,故勿爲取用,以他衙門米取用事,亦已陳達於榻前矣。卽今山陵事役,僅得過半,而若除各衙門銀貨與訓局米,則實無繼用之路,誠爲可慮。依前定奪,將爲取用於各衙門,而旣無啓下定數,故各自靳固,徒煩移文往來,事體所在,不容如是苟簡,更爲別單啓下,量其應下實數支用後,隨其所餘多少,還送該衙門,何如?傳曰,允。燼餘闕
上在昌德宮。停常參·經筵。
望祭後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·百官奉慰問安。答曰,罔極。嬪宮,藥房·政院·玉堂問安。答曰,罔極。
藥房啓曰,伏未審夜來,聖體調攝,若何?王世子發斑之候,已盡平復乎?連進素膳,累日氣候之傷損,勢所必至,自今日勸復常膳,何如?嬪宮受針,諸醫以爲,今日姑停云矣,敢來問安。答曰,知道。無事。世子發斑之候,差愈矣。
開城留守書目,病勢猝劇,無望供職,乞蒙恩遞,以便公私事,上疏上送事。啓。答曰,省疏具悉。所患如此,本職當許遞焉。
傳曰,開城府進香,在於今十七日,而留守李彦紀,旣已遞職,其代急速議薦事,分付。
府前啓,請張天漢·張聖維等,拿鞫嚴問事。措辭見上請東平君杭,極邊遠竄事。答曰,勿煩。
梓宮上字書寫後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·二品以上·六曹問安。答曰,罔極。嬪宮,藥房·政院·玉堂問安。答曰,罔極。
文學趙泰一,牌不進,依承傳罷職。
大司諫李益壽上疏。大槪,臺垣新命,決難苟冒,今日祭班,終未趨參,罪合萬殞,理宜退斥,亟遞臣職,仍治臣罪,俾安私分事。入啓。答曰,省疏具悉。卿其勿辭,從速察職。
左副承旨金鎭圭上疏。大槪,頃遭妻喪,爲營葬地,出在松楸,荐辱恩除,不敢稽滯,僅以趨詣,而疾病深苦,無望供職,區區廉義,亦有所不敢自安者,乞蒙遞免,以便公私事。入啓。答曰,省疏具悉。爾其勿辭,從速察職。
政院啓曰,開城留守薦望,今方入啓矣,進香,只隔一日,政官卽爲牌招開政乎?敢稟。傳曰,依爲之。
禮曹啓目粘連,更議于在外大臣及儒臣,則領中樞府事南九萬,以爲臣之從前休致之請,只爲年深病痼,不得苟冒祿秩而已,身雖在野,君父有下詢之命,實無不可仰對之義,故不揆見識之昏暗,言語之愚妄,未嘗不悉暴胸懷,以俟聖明之裁處,卽今則醜辱層生,汚衊益甚,與人相對,無面目之可顯,況於朝議禮制,其敢出意見論列乎?臣之屢虛詢問,非臣素意,事勢窮蹙,有不得不然者,只自伏地悲泣,俟罪而已云。領敦寧府事尹趾完,以爲臣積年病廢,與死爲隣,而凡於朝家詢問之事,未嘗不以悉心以對者,只欲少效區區之淺誠矣,卽今所遭,雖滅身沈宗,不足以贖其罪,日昨禮制下詢之時,不敢仰承明敎,方切悚蹙之際,又有更詢之命,一向違拒,誠有所惶恐不安於心者,而所負罪名,非如薄過,終不敢參涉朝議,伏地震悚,以俟嚴誅云。判中樞府事柳尙運,以爲臣方患風眩,且於疑文闕義,誠難容喙,而禮官再臨,不敢不對,國恤時私喪除服一款,不載於五禮儀,而禮有有君喪服於身,不敢私服,又何除焉之文,此近世好禮家論議不一,問答各異者也。第古今異宜,旣與朝夕君所,室老行事之時,不同,今之士大夫,持私制者,曾無君喪服於身,不敢私服之事,而只就又何除之文,不許除衰,徒爲私喪踰制之歸,唯朝家,參酌時宜,博採群議,以成一代之制,伏惟上裁。右贊成尹拯,以爲臣之賤分迷識,垂死衰喘,決不堪當儒臣之名,前後收議,一未仰對,乞蒙汰去於問議之列者,實非敢矯飾,而禮官臨門,尙爾不輟,臣誠惶恐悶塞,罔知所出,今玆國恤中私家練祥變節,朝家方有收議大臣之定式,則係是朝家典章,尤豈草莾如臣,輒敢預論?虛辱詢問,每至於此,罪戾重疊,萬殞難贖,只增惶恐,伏地俟罪而已云。贊善權尙夏,以爲今此下詢禮制,係是大段變通之節,雖深於禮學之人,亦未免聽瑩,況如臣孤陋愚昧,無所知識者,何敢妄論於其間哉?唯是平日所聞於先師者,則不敢有隱,蓋先師文正公臣宋時烈,於前後國恤之時,答士大夫家葬祭疑節之問,不止一二。其答李世龜之問曰,國喪未葬〈之〉前,私家祭祀,自有先賢定論,今不容更議,而惟是今日,則以內喪之故,論議多岐,然鄙意,則梓宮在殯,期制在身,臣民不敢遽同於國家,且以人情言之,初期再期之日,略設庶羞,以伸情禮,而於國葬後擇日行二祥,用意宛轉,公私無憾,何必於疑文難斷之中,遽自處於其薄乎?蓋古者喪期無數,雖加數月,何害於義?饋奠之又加數月,亦是伸情之一端也。其答崔奎瑞之問曰,國喪未葬前,何可行祥祭乎?若曰,略設,則不成祥祭,記昔沙溪老先生小祥,適値仁穆王后國恤,只於是日,略設祭需,哭而行事,國葬後,擇日行練事,此酌古參今,可以通行而無疑矣。其答閔鎭長之問曰,虞,蓋爲神靈飄散無依,故欲安於神主之祭也,故曰,虞之爲言,安也,若是,則墓而不虞,誠人子之所不忍者,而第國恤初喪,大小祀不擧,而獨行殷祭,亦所不安,或云當略設,以行三虞,以存不敢殷祭之義,而卒哭,則必俟國葬後,擇日行之云,此似略得其宜,而第無明文,不敢質言,惟卒哭,必待國葬後行之者,禮有渴葬報虞,而卒哭,則退行之文,此爲可據也。其答李敏章之問曰,國恤中士大夫葬事,旣無禁令,於禮意,亦無所害,而但葬後,例有殷奠,此則宗廟山陵停享之時,臣子之心,亦所難安,若因此而葬後廢虞,於人子之情,亦有所不忍,此便是難處者,雖行虞祭,而降殺行之,如退溪忌祭之說,則或似無妨,觀於此數說,則私家殷祭之不敢行於國恤卒哭前者,可知矣。蓋臣師,早遊文元公金長生之門,習聞先輩諸賢之言議,共所參量古今,折衷於天理人情者,有非俗儒一時之見所及,故臣常講服而無疑矣。至如曾子問所論,則其句語之間,儘有艱晦處,註疏所釋,未知其果得其本旨,而亦必有十分明訂,然後可破其說之非,如此等處,疑以傳疑,可也。今此大臣所解,以臣愚見,未敢信其必然,與其强鑿疑文,曲成義理,無寧近從先正定論之爲無弊也耶?臣疾病垂死,精神昏短,語無倫序,不勝惶恐云。大臣儒臣之言,如此,上裁,何如?啓。傳曰,南領府事,尹領敦寧,右贊成處,更往問議。
又啓目粘連,觀此判下是白有亦,更往問議,則領中樞府事南九萬,以爲臣之卽今情勢,萬無自處以大臣,仰備朝廷詢問之理,故曾於再次禮官之來也,已以刊去朝籍,俾不虛辱詢問,爲請矣,自念罪戾,前後無異,有問不對,今至三次,只此違命,罪亦罔赦,乞蒙顯戮,以正朝綱云。領敦寧府事尹趾完,以爲臣之不敢獻議之意,已悉於前後仰對之辭,而禮官三臨,又辱詢問,惶隕震越,罔知所措,顧臣情地,決無干預朝議之勢,但願早伏鈇鉞之誅,少安此心而已云。右贊成尹拯,以爲臣之賤分迷識,終不敢當問議之後,而每令王人虛辱三百里外之遠程,臣之罪戾,何可勝誅?今玆國恤中私家練祥一事,雖是私家之事,旣已收議大臣,爲之定制,則便是朝家禮式,豈草莾衰陋之臣,所敢預議?禮官再臨,又不知所對,只增惶恐俟罪而已云。上裁,何如?啓依贊善議施行。
鞫廳罪人業同,刑問二次不服,者斤阿只·武一,刑問各一次不服。
獻納尹弘离上疏。大槪,臣之頃日所遭,有非尋常被彈之比,決不可復玷榮次,卽今賤疾危劇,又無自力供職之望,伏乞聖慈,亟許鐫遞新授職名,以安愚賤之分,以全螻蟻之命事。入啓。答曰,省疏具悉。爾其勿辭,從速察職。
謝恩,左承旨李壄。
禁府,金德恒拿囚。啓。朝報
都監郞廳,以摠護使意,書進別單,陵上埋標下石所刻,左邊艮龍卯入首,甲坐庚向,庚寅·庚申分金,穴深十尺內,減一尺五寸,以金井上面,爲準,灰隔四尺內,減一尺,地灰用三寸,外梓宮長七尺六寸一分,廣三尺三寸四分,上用橫板厚四寸,封陵圓徑二十五尺,欄干,自後面至前面,地勢流下一尺五寸,新陵圓徑,與虛右地圓徑兩間,相距二尺。以上用營造尺,石欄干,一依長陵·崇陵之制,石物體制大小,皆用厚陵尺數,退壙左右,各減五寸,長減二尺,例納及遺衣服外,如內出衣襨書冊等物,皆勿入事,竝傳敎。燼餘
卯時,雷動。
李壄啓曰,明日常參·經筵,取稟。傳曰,停。
李國芳,以備邊司郞廳,以大臣意來言,今日賓廳坐起日次,而梓宮上字相値,及推鞫方張,不得來會云矣,敢啓。傳曰,知道。
又啓〈曰〉,小臣,鞫廳坐起進去下直,請出推案。傳曰,知道。
又以都摠府言啓曰,摠管臨昌君焜,別進香諸需看檢事,除標信,宗親府坐起,進去之意,敢啓,傳曰,知道。
又以義禁府言啓曰,月令醫員金世顯手本內,保放罪人趙世行,病勢,今已向差云,還囚之意,敢啓。傳曰,知道。
傳于李壄曰,開城府進香,在於今十七日,而留守李彦紀,旣已遞職,其代,急速議薦事,分付。
李壄,以侍講院言啓曰,本院僚員之不備,未有甚於近日,替直及問安之際,每患苟簡,文學趙泰一,卽爲牌招察任,闕員,盡數差出,以爲推移備員之地,何如?傳曰,允。
又以國葬都監郞廳,以摠護使意啓曰,本都監所掌祭器鑄成缺二字修理等事,旣已畢役,工匠若干,留待之外,竝皆放送,員役亦爲商量減去,監造官一員,則依前輪回入直,而堂上都廳,往來看驗之意,敢啓。傳曰,知道。
又啓曰,開城留守薦望,今方入啓矣,進香只隔一日,政官卽爲牌招開政乎?敢啓。傳曰,依爲之。
又以山陵都監郞廳,以摠護使意啓曰,長陵謄錄相考,則虛右之地,以二片石刻坐向等諸條,合以埋之於右邊石虎尾後,崇陵虛左之地,則以石片,刻作十字形埋標於正穴,故以此陳達於榻前,竝依兩陵例,刻石埋標事,下敎矣。與都監堂上相議,長陵石刻所錄規式之外,又有不可不記識者,稍加添錄,而傳敎中,酉坐之岡,後以甲坐裁正,故酉字,以甲字改書以刻,崇陵置標,只刻作十字形,而某坐某向,竝爲刻埋,尤似詳備,長陵舊例,今番所刻文字,竝爲書入,以備睿覽,依此爲之乎?敢此仰稟。傳曰,依爲之。
又以禮曹言啓〈曰〉,去九月□日,備局堂上引見入侍時,兵曹判書金構所啓,臣待缺三字院,有海衣申飭之事,而厥後所納,亦不精好,故敢此仰達矣。大凡海衣浮取時,張薄,然後色靑味好,而進上海衣,旣長且廣,而張葉亦厚,故浮出之際,每拘於此,致有不精之弊,若減其長廣,且令張薄,則色味可好,故詢問於兩南所産處,皆以爲如此,諸提調,皆欲變通,而不敢矣,厚與長廣,旣減,貼數,當倍加,而無斤兩定數,則後日或不無貼數不減,而長廣還復如前之弊,長廣斤數,磨鍊定式,分付兩南,似爲得宜,卽今海衣新産不遠,敢此仰稟。上曰,依爲之。的定斤數,俾無濫捧之弊可也事命下,而斤兩長廣,自此不能詳知,長廣幾尺,一貼之重,爲幾兩,長廣體幾許,則色蒼味好與否,移文問于全羅·慶尙兩道矣,卽接全羅監司回移,則以爲進封海衣,長一尺一寸,廣九寸,一貼二十張,重十三兩一錢,而長則減□寸,廣則減四寸,重則減六兩,而以四十張爲一貼,則自可色蒼味好云。慶尙監司回移,未及來到,而前頭封進日期不遠,不可等待,自今以後,依此定式,以無沙賊,色蒼味好者,十分精擇封進之意,兩道監司處,分付,何如?傳曰,允。
又啓曰,廳中只有臣壄及同副承旨李敏英,吏批政廳,臣以代房,當爲進去,而兵批政廳,無推移進去之員,何以爲之?敢稟。傳曰,吏·兵批兼進。
有政。吏批,行判書李畬,推鞫坐起進去,參判趙泰采,牌招不進,參議李健命進,右承旨李壄進。
兵批,行判書金構進,參判李基夏進,參議洪受疇進,參知未差,右承旨李壄〈進〉。
吏批啓曰,行判書李畬,以判義禁推鞫坐起進去,參判趙泰采牌不進,小臣獨政未安,何以爲之?敢稟。傳曰,只出緊任。
又啓曰,卽接司饔院貼報,則參奉李泌,身病甚重,不得行公云,改差,何如?傳曰,允。
吏批,以任舜元爲兵曹參知,尹世紀爲開城留守,李□□爲左承〈旨〉,金鎭圭爲右承旨,任舜元爲左副承旨。兵批,以李彦紀爲副缺二行。
又以都摠府言啓曰,本府官員之數,至於二十餘員之多,而典僕則缺宿衛重地,不成貌樣。今此逆奴婢二十口,令該院劃給本府,以爲使喚之地,何如?傳曰,允。
又以義禁府言啓曰,本府,名雖王府,殘弊莫甚,京中所居典僕,本來尠少,纔經丙丁饑疫,幾半死亡,凡干使喚,不成貌樣,今此正刑罪人等奴婢中,十餘口,定屬本府,以爲使喚成樣之地,何如?傳曰,允。
李壄,以山陵京都監郞廳,以摠護使意啓曰,曾前國恤時上山陵軍,例以開城府煙軍五百名調用,而近來則爲其調發上來之有弊,以發靷時轝士餘軍,及各差備軍,推移調用於上山陵之時,開城府五百名,則減除矣。今番亦依此例,開城府煙軍,則特爲減除,自兩都監推移調用之意,竝分付,何如?傳曰,允。
執義兪命雄,掌令尹憲柱,持平李東彦啓曰,請張天漢·張聖維等,鞫問事。措辭見上東平君杭,極邊遠竄事。措辭見上答曰,勿煩。
開城留守李彦紀疏曰,伏以本府進香,以本月十七日啓下行會,故臣於去十二日馳進之意,纔已啓聞,而臨發之際,忽然昏仆,不省人事,幸賴傍人急救,多般用藥,僅免殊絶之境,而奄奄氣息,殆若頃刻難保,雖欲忍死自力,寸寸前進,亦不可得也,狗馬賤疾,猝此危劇,將不得進參於將事之班,誠禮俱缺,罪合萬死。伏乞聖明,亟命譴罷臣職名,仍令廟堂,卽出臣代,俾無公私狼狽之患,千萬幸甚云云。答曰,省疏具悉。所患如此,本職當許遞焉。重出
行大司諫李益壽疏曰,伏以不肖如臣,無所比數,前後叨冒,罔非踰分,每當寵命之下,循省懷慙,不料諫省新除,又出於千萬夢寐之外,缺二行承乏僥冒,實增慙恧,自視歉然,人謂斯何?且於夏間,輦過金吾時,臣忝列獄官之後,猝被儒臣缺之際,致損朝儀,追訟缺未遑及他矣,其時諫臣,詆斥臣罪,不遺餘力,有非等閑糾擧之比,思之至今,毛骨俱竦,臣之率爾陳白,本不過以僚席間曾所酬酢者,承問仰對而已,而諫臣之意,吹覓捃摭,歸之於用意營護之科,詬罵蹴踏,略無顧藉,至以躛言□□等語,結之,人之爲言,胡至此極?臣竊異之,臣固不欲呶呶缺今臣所叨,職是臺垣,〈而〉廉義所關,終不容泯默,缺瀆擾之誅,實無所逃,情勢臲卼,終難缺之班,梓宮上字親書之際,俱未得進參,分義虧缺,罪合萬殞,伏乞聖慈,亟遞臣〈職〉,使公義私分,得以俱便,千萬幸甚云云。答曰,省疏具悉。卿其勿辭,從速察職。重出
左副承旨金鎭圭疏曰,伏以臣,頃於奉陪親鞫之時,猥蒙體諒之恩,歸見妻病,則缺已絶矣,而猶幸躬視含斂之節,旋又得解職名,出往松楸,行營葬禮,不意夏官之除,喉司之命,相繼狎至,恩召辱降,鄕曲光耀,臣誠感激,不敢稽滯,僅已趨詣輦下,而行役之餘,疾病遂作,風寒外襲,痰火內攻,似此症情,有難望其遄底痊愈,以供職事,則夙夜劇地,旣不宜曠日虛帶。且臣廉義,亦有所不敢自安者,臣之入侍前席也,因諫臣還收缺趾仁,請令設鞫禁府之爲不當,則聖明,嚴斥其非,而因缺二字徐宗憲之所達,故宗憲之惶蹙缺遂以病遞職,而昨於缺引前事,力辭而必解,夫臣之所論,缺趾仁,而宗憲,謂與趾仁缺自處之端,則其不安於心,亦可知矣。僚寀之誼,有非尋常,而彼之所以不安而力辭者,缺已乎?伏願聖明,察臣病狀,諒臣廉義,兼軫本職之不可久曠,亟命鐫遞,以便公私,不勝幸甚云云。批答缺
鞫廳啓曰,罪人尹廷錫,與業同一處面質,則彼此相爭之際,別無明白歸一之端,武一招辭,亦與者斤阿只之招,相左,固當以此更推,而第業同,昨日招辭中,所謂木物之□自掘云者,雖似輸情,更考丙子七月推案,延曙埋凶,已有諸人之承款者,則今此業同之言,亦未知其一出於實狀,其他所言,又不無前後之相戾者,業同處,必須更爲推問,然後他罪人情節,可以次第鉤得。請業同,爲先更推。答曰,依啓。
又啓曰,罪人業同,更推辭緣,又與昨招不同,觀其語意,雖與丙子承服之招,符合,而前後變幻情節,已極凶惡,埋凶造謀之人,終不發告,其間必有隱情,請刑推罪人者斤阿只。以業同之招,歸之孟浪,業同更推時,廷錫等來宿,木人出給等事,雖似不實,其他所供,如是明白,至於勿告金以萬,及十四五日之說,尤極可疑。罪人武一,則其上典妾,招致業同等敎諭辭緣,全然掩諱之狀,始著於業同之招,情狀亦涉可疑。缺二行答曰,依啓。
上在昌德宮。停常參·經筵。
五更,彗星所在,終無,星體消滅,無疑。一更,有霧氣。
下直,阿山萬戶趙汝興。
世子宮·嬪宮,除服後,藥房·政院·玉堂問安。答曰,罔極。
藥房啓曰,伏未審夜來,聖體調攝,若何?伏聞昨日入侍醫官金有鉉·崔聖任之言,滋陰健脾湯,進御之後,顯有其效,以限二十貼加進爲敎云,臣等與御醫相議,則以爲此藥,雙補氣血,兼治痰火,限五十貼進御,宜當云,此藥二十貼,當連次劑進矣。王世子氣候,已臻平復否乎?嬪宮受鍼,今日亦當隨時爲之矣,敢來問安。答曰,知道。無事。世子氣候,今已差復矣。
開城留守尹世紀上疏。大槪,新授舊都保釐之任,萬不近似,乞賜鐫改,以重名器,以安微分事。入啓。答曰,省疏具悉。卿其勿辭,從速察職。
開城留守書目,本月十四日亥時量,風雨大作,雷電迅烈,變異非常事。
海昌尉吳泰周上疏。大槪,敢陳病不堪書之狀,乞遞誌文書寫官之任事。入啓。答曰,省疏具悉。卿其安心,勿辭書寫。
嬪宮受鍼後,藥房·政院·玉堂問安。答曰,知道。
明日梓宮結裹正時,午正三刻。
左承旨李壄上疏。大槪。敢陳病重實狀,冀蒙恩遞,俾得及時醫治,以尋生路事。入啓。遞差。
政院啓曰,開城府進香,定於明日,而留守,多有前期監檢之事,新留守尹世紀,旣已陳疏承批,卽爲牌招肅拜,何如?傳曰,允。
又啓曰,新除授左副承旨任舜元,時在京畿廣州地,斯速乘馹上來事,下諭,何如?傳曰,允。
謝恩,右承旨金鎭圭,開城留守尹世紀。
吏曹啓曰,承旨有闕,政事,取稟。傳曰,明明日爲之。
鞫廳,罪人業同,刑問三次,施威次承服,武一,刑問二次不服,者斤阿只,刑問二次,第八度更招,罪人尹甫命·愛貞拿來。
傳曰,推鞫姑罷。
京畿監司書目,果川呈,以左尹姜銑辭職上疏上送事。啓。答曰,省疏具悉。疏辭當留意焉,卿其勿辭,上來察職。燼餘
金鎭圭啓曰,明日常參·經筵,取稟。傳曰,停。
李思永啓曰,假注書吳守經,自去夜寒疾猝重,不能察任,今姑改差,他假注書,差出,何如?傳曰,允。以金相元爲假注書。
李國芳啓曰,鞫廳大臣,來詣請對矣。傳曰,引見。
金鎭圭啓曰,觀象監官員,以提調意啓曰,近日彗星,漸至消滅,去夜則日氣淸明,諸官畢會,而終不得見缺測候官員等,缺二字如前入省記之意,敢啓。傳曰,知道。
李敏英啓曰,當日私婢善陽,自丹鳳門入來,差備門外擊錚,極爲駭愕,令攸司囚禁治罪,同門守門將,常時不能禁斷雜人,以致闌入,亦難免其責,推考警責,何如?傳曰,允。
李國芳,以禁衛營言啓曰,本營軍器所坐,黑角弓四百張,校子弓六百張,而敎鍊官尹得遇,監造已畢,缺之意,敢啓。傳曰,知道,監造官,考例論賞。
酉時,上御熙政堂。鞫廳大臣以下,請對入侍。左議政李世白,右議政申琓,判義禁李畬,知義禁金昌集,同義禁李光迪,右副承旨李國芳,司諫魚史徽,持平李東彦,記事官朴熙晉,記注官柳百□,記注官韓世億,入侍。李世白進曰,日氣寒溫不適,伏未審聖體,若何?上曰,無事矣。世白曰,連日參鞫,有稟定事,玆敢請對矣。昨日罪人等招辭中,援引者十餘人,而姑未詳言其罪犯,從當次第推問,而其中杭之罪名,至重,以獄體言之,則固當卽爲請拿,而以其語犯內間之故,欲爲詳審處之,而第其罪名,異於他□,不可掩置,亦難以啓辭仰稟,故有此請對矣。蓋其事情,不過從中和應,豈可上達缺二行曰,以其罪名言之,固當請拿,而此乃罪人問目外,別有所告,故試爲鉤問,而諸招皆實,然後卽爲請拿矣。諸議皆以爲非常重罪,不可掩置,亦不宜遷延,揆以獄體,依法請拿,固宜云,故敢達矣。李世白曰,以法按治,覈實處斷,所不可已,而不敢請拿,蓋欲詳愼矣,有以缺事體言之者,決不可置之也。李國芳曰,以獄體言之,則不可不速爲拿問矣。李畬曰,罪人元情中,援引者十餘人,皆當次第鉤問,而至於杭之事,則罪人招內,希載坼見封書時,渠亦參見云,有難掩置,拿來後,見其供辭而處之,似可矣。金昌集曰,以獄體言之,則當卽請拿,故敢達。魚史徽曰,以鞫廳事體言之,則固當直爲請拿完席,亦有持可否事,雖曰愼重,而不可不速爲拿問矣。李東彦曰,罪人招辭中,封書之說,豈聖明之世,有此事,不過渠輩,與希載私相謀議,以爲愼重之道,姑當遲待云,則其在獄體,斷不然矣。李畬曰,其人招辭中援引者,推問後可知其虛實,而此則其封書,渠自參見云,端緖自見矣。申琓曰,罪名雖重,而姑無明白之事,且事關宮禁,諸罪人招辭,皆不虛罔,然後欲爲請拿矣。李世白〈曰〉,雖然罪名不當,久稽拿問,故有所仰達矣。上曰,缺出於罪人之招,而姑未知其明白,設如罪人招辭,此缺之無上達之事,將欲見前頭獄情而處之矣。昌集曰,不爲上達,不待下敎,固已揣知,渠輩雖私相謀議,果有如此之事,則豈可容於覆載之間也。如或冤抑,則必有自白之端,不欲請拿,難免昏謬之責矣。東彦曰,渠輩私相謀議,其亦無狀矣。李畬曰,上達與否,罪之輕重,不係矣。申琓曰,不爲上達,而稱以上達,則其罪尤大矣。東彦曰,今若不爲明辨,則天下後世,將不免譏議矣,臣子憤痛,尤當如何?魚史徽曰,希載,初見封書時,渠亦參見矣,交通情狀,畢露無餘,以王法言之,請拿窮問,不可緩矣。缺二行臣等,獨爲按治,原任大臣中,亦有徐文重,而連以藥房問安,不得往參,問安罷後,隨時往參之意分付,則不欲同議爲之,故敢達。上曰,依爲之。李世白〈曰〉,罪人武一,二次施刑後,又下加刑之敎,而姑未及訊問矣。第其罪,不過淑貞凶謀,言于業同時,令不得聞云,故似有隱情,有所窮問,而設令承款,其罪不至於死,三次後連爲加刑,徑斃可慮,此後停啓,何如?上曰,三次後一向不服,則停刑可也。
李世白曰,誌文書寫官,吳□周,常時有病,以臨石書寫,爲難云,書於紙面,北漆以刻,則與臨石而書之,無異,私家碑碣,皆用此規,至於國陵書役,亦有一二番北漆以用之時云,前例旣有可據,則今亦依此爲之乎?上曰,曾前用此規者,幾巡耶?昌集曰,寧陵遷葬時,先正臣宋時烈,用此規書進,獻陵之碑,李德成書之,而亦用此規,私家碑碣,北漆自有通行之事,而少無所妨矣。申琓曰,筆法所長,各異,有臨石而善書者,有臨石而頓減者,旣有前例,則北漆入刻,無不可矣。上曰,旣有前例,依此爲之可也。出擧條
李世白曰,山陵缺工役,今當次第垂畢,旣已畢役之後,則官員及員役輩,仍爲留在,別無所事,而糧料所費亦自不少,所掌竣事者,則卽令入來,各察其本任,如有更爲看檢之事,則□□間間往來,亦似無妨,且有前例,故敢達。上曰,依爲之。出擧條
李世白曰,臣等今當退去,開坐該鞫,而夜深後推案出納之際,必致丙枕,丙枕之不安,推鞫,何以爲之?上曰,明朝開坐,可也。申琓曰,日晷甚短,諸罪人推覈捧招往來之際,自致夜深,或多徹曉之時,丙枕因此尤爲不安,缺二行聖躬之貽勞者,在下情,實爲可慮矣。上曰,此時日晷極短,事勢自爾而然矣,鞫廳事體,固重,而亦不無缺三更前出納推案,似當矣。
金昌集曰,今番獄事後,凶穢之物,覓得掘去,頗多,大臣曾以速爲移御之意,箚陳,而自上山陵缺二字後,移御,下敎矣。因山後,卽爲移御,而正當隆寒,塗排等事,熾炭可爲,而如有土役處,則不可不趁凍前爲之,移御處所,必須預知,然後可以等待,故敢此仰達。上曰,當移御於慶德宮,知此擧行,可矣。出擧條
魚史徽啓曰,頃日筵中,有咀呪罪人仁禮減死之命,臣竊以爲不可也。夫謀害上典,罪犯綱常,而與聞陰謀,和而□之情節,初旣承款,則今豈可諉之於供辭之變,年歲之久,而遽爾減等乎?請還收咀呪罪人仁禮減死定配之命。上曰,勿煩。又啓曰,頃日鞫廳罪人壽長·貞伊等,以妖巫之子女,□日生時,設置神堂,主張祈禱,則其妖惡情節,雖未得鉤問於其子,而五禮咀呪不道之語,旣皆同參而承款,則論以王法,斷不可饒貸,請罪人壽長·貞伊,依律處斷。上曰,勿煩。
上在昌德宮。停常參·經筵。
世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何?前劑入湯藥,當盡於今日,此藥五貼,依前加入劑進矣。嬪宮受鍼,又準一度,諸醫以爲,今則停止,姑觀前頭更議,宜當云矣,敢來問安。答曰,知道。無事矣。
政院啓曰,正言金栽除授已久,而以臺諫之不齊,尙未署經,事甚未安。兩司之官,勿論已肅拜未肅拜,竝卽牌招,以爲開坐署經之地,何如?傳曰,允。
正言金栽上疏。大槪,新授職名,萬不近似,揣量才分,決無承當之望,乞蒙恩遞,以安微分,兼陳區區所懷,以備財察事。入啓。答曰,省疏具悉。首陳之事,可不留意焉?李仁華,特令放送,而李台佐之竄逐,予未知過重也。爾其勿辭,從速察職。
梓宮結裹後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·百官奉慰問安。答曰,罔極。嬪宮,藥房·政院·玉堂問安。答曰,罔極。
鞫廳大臣禁府堂上兩司,請對入侍。入侍時,玉堂被抄人員·肄習官,居下蕩滌事,及徐判府事,藥房問安後,隨時參鞫事,榻前定奪。
禁府,東平君杭·安汝益·金泰潤,拿囚啓。燼餘
下直,淸安縣監南明夏。
日入時,營頭星,出自天中,入巽方天際,尾長十餘丈,如□蓋龍形,有聲,色白,移時乃滅。
上在昌德宮。停常參·經筵。
日入時,營頭星,出自天中,入巽方天際,狀如盆,尾長十餘丈,如盤龍形,有聲,色白,移時乃滅。
下直,淸安縣監南明夏。
世子宮·嬪宮,藥房問安。答曰,知道。
藥房啓曰,伏未審夜來,聖體調攝,若何?王世子氣候平復之後,一向安寧乎?敢來問安。答曰,知道,無事。世子姑無傷損矣,勿爲問安。
假注書吳守經改,代金相元爲之。
昨日,鞫廳大臣以下請對時,司諫魚史徽所啓,請咀呪罪人仁禮事。措辭見上上曰,勿煩。請鞫廳罪人壽長·貞伊事。措辭見上上曰,勿煩。持平李東彦所啓,請張天漢·張聖維事。措辭見上上曰,勿煩。前啓,東平君杭遠竄事。停啓。左議政李世白所啓,山陵各所工役,今當次第垂畢,旣已畢役之後,則官員及員役輩,仍爲留在,別無所事,而糧料所費,亦自不少,所掌竣事者,則卽令入來,各察其本任,有如更爲看檢之事,則除肅拜間間往來,亦似無妨,且有前例,故敢達。上曰,依爲之。戶曹判書金昌集所啓,今番獄事後,凶穢之物,自內掘出,頗多,大臣,曾以速爲移御之意箚陳,而自上,以當待因山後移御,爲敎矣,若於因山後,卽爲移御,則其時正當隆寒,塗褙等事,熾炭可爲,而如有土役處,則不可不趁未凍前爲之,移御處所,必須預知,然後可以擧行,故敢此仰達。上曰,當移御於慶德宮,知此擧行。
江華留守書目,今月十四日夜亥時量,風雨雷震大作,有同盛暑,變異非常事。
政院啓曰,今日鞫廳之坐,禁府堂上,當爲進參,而同義禁柳之發,連日以病陳疏,不爲進參。雖未知病勢輕重之如何,而莫重鞫廳之坐,不得備員,事甚未安,同義禁柳之發,卽爲牌招參鞫,何如?傳曰,允。
院前啓,請咀呪罪人仁禮事。措辭見上請鞫廳罪人壽長·貞伊依律事。措辭見上日者掌令尹弘离前席之言,可謂無愧諫臣之職,而前正言兪命凝,反欲論劾,良可駭然,當此人心陷溺,義理晦塞之日,弘离,獨能扶植淸議,誠可嘉尙,而攻斥之論,至發於臺席,意見之悖謬,言議之乖舛,莫此爲甚,不可無規警之道,請前正言兪命凝,罷職。答曰,不允。末端事,依啓。
府前啓,請張天漢·張聖維,拿鞫事。措辭見上答曰,勿煩。
知敦寧李壄上疏。大槪,本府進香,只隔數日,而臣之病情,添劇於日昨望祭之班,決難自力起動,入參班行,且兼帶內贍,連有封果之擧,而亦末由進參,玆敢疾聲哀籲,亟遞臣本兼兩任,以重祭享事體,以安區區之分事。入啓。答曰,內贍提調,當許遞。卿其勿辭行公。
謝恩,文學李宜顯,左承旨申懹。
推鞫,問事郞廳梁重夏病,代呂必重,兪命凝被論,代權尙游。啓。
禁府,問事郞廳加出二,李聖肇·兪彦明。啓。
副修撰李坦,牌不進,依承傳罷職傳旨,傳曰,只推勿罷。
鞫廳罪人鄭彬拿來,罪人武一,刑問三次施威次,承服,尹順命·尹廷錫,更招,尹甫命·愛正·杭·金泰潤·安汝益元情。
兵曹口傳政事,司果李聖肇·兪彦明。
有政。吏批,以李宜顯爲文學,姜鋧爲左參贊。燼餘闕
上在昌德宮。停常參·經筵。
夜一更二更,雷動電光。三更,月入東井星。
下直,花梁僉使李時聖,輸城察訪李泰錫。
平安監司書目,平壤等四邑呈,以本月初八日雷動,事係變異事。
忠淸監司書目,公州呈,以今月十三日亥初雷動,事係變異事。
慶尙監司書目,開寧等官呈,以惡虎橫行,囕殺人命,至於三名,極爲驚慘事。
假注書金相元在外,代吳命增爲之。
義禁府郞廳,以鞫廳大臣意啓曰,當此鞫獄方張之日,本府堂上,不可不備員,而同義禁柳之發,不爲來參,已至累日,雖未知病勢輕重之如何,而事體至爲未安,柳之發,從重推考,卽爲牌招參坐,何如?傳曰,允。
副修撰李坦,牌不進,依承傳罷職。
院前啓,請咀呪罪人仁禮事。措辭見上請鞫廳罪人壽長·貞伊事。措辭見上答曰,勿煩。
府前啓,請張天漢·張聖維,拿鞫事。措辭見上答曰,依啓。
政院啓曰,玉堂上番權尙游,以鞫廳問事郞廳出去後,李坦,再牌不進,罷職,遂致闕直。今日亦無他推移之道,鞫廳問事,爲任雖緊,而比諸禁直,不無輕重,權尙游問事郞廳之任,令鞫廳姑爲改差,以爲入直玉堂之地,何如?傳曰,允。
鞫廳,罪人趙時炅拿來。
義禁府郞廳,以鞫廳大臣意啓曰,以政院啓辭問事郞廳權尙游,今姑改差事,命下矣,卽今侍從人中,無故者,絶少,問事郞廳,無以推移啓下。權尙游,雖在禁直中,玉堂春坊之官,晝仕來參,自是前例,則權尙游別無改差之事,依前例晝仕來參,趁門限就直之意,分付,何如?傳曰,允。
吏曹口傳政事,禁府都事李坪,繕工監役金楙相換。
政院啓曰,敦寧府進香,當行於來二十一日,而本府堂上無故者,絶少,領敦寧尹志完在外,知敦寧李壄身病陳疏,都正李夢錫,亦有身病,判敦寧·同敦寧,未差,卽今在職而應參者,只有都正李弘逸而已。在前進香,時原任大臣,或國舅,以首堂上進參,而今則苟簡如此,將不得成樣,其在事體,極爲未安。本府闕員,政官卽爲牌招,開政差出,以爲進參之地,何如?傳曰,允。
茂朱府使洪萬恢等上疏。大槪,頃日大臣箚辭中,臣母,橫被罔極之誣,不勝駭怖痛迫之私,略暴事實,仰瀆宸嚴。伏乞聖慈,俯賜矜察,俾雪泉壤之冤事。入啓。答曰,省疏具悉。崔錫鼎箚中所引,己卯之事,大是爽實,予已洞知也。
罪人鄭彬·趙時炅元情。杭·者斤阿只,更推。傳曰,推鞫姑罷。朝報
有政。吏批,以李益泰爲刑曹參議,李墪爲敦寧府事。燼餘闕
上在昌德宮。停常參·經筵。
京畿監司書目,水原呈,以今月十五日雷動,事係變異事。
院前啓,請鞫廳罪人壽長·貞伊依律事。措辭見上答曰,勿煩。前啓,咀呪罪人仁禮,減死定配之命還收事,停啓。
政院啓曰,夏間因刑官及大臣陳達,有罪人仁禮減死定配之命,諫官據法爭執,今乃停論,該曹勢將發配矣。臣等取考其推案,仁禮,旣信聽愛仁之敎誘,置骨末於羹粥,明白納招。夫和進兇穢,圖弑主母,實係綱常之大辟則,於此而不當論其首從,有所差等,而且初旣承款於平問之下,則刑官之以其不勝杖誣服之言,持疑於獄情者,有乖按治之體。蓋罪人變辭,是其奸凶之例態,何可以此,不竟其究問,而苟然爲酌處之擧耶?使仁禮而爲弑主之事,則固當依法處斷,若或有冤狀,則亦無可以定配之罪矣。諫官之遽爾停論,雖出於久未獲情之致,臣等職在喉司,不可越視,敢陳所懷。伏願還收罪人仁禮定配之命,仍付攸司,嚴刑究問。答曰,依啓。
罪人尹廷錫·鄭彬面質。趙時炅·尹甫命面質,尹順命更推。張天漢·張聖維元情。傳曰,推鞫姑罷。
刑房承旨,以鞫廳大臣意啓曰,明日冬至使文書,黑草査對相値,推鞫姑停事,微稟。傳曰,知道。燼餘闕
上在昌德宮。停常參·經筵。
巳時·未時,日暈。
下直,興德縣監李杙。
判尹閔鎭厚,槐院提調辭免上疏。入啓。答曰,省疏具悉。卿其勿辭察職。
吏曹口傳政事,禮曹參判李墪。
同副承旨李敏英上疏。大槪,臣於直中,聞父病猝重,方寸煎灼,不能自抑,玆冒萬死疾聲呼籲,乞蒙恩遞,俾伸至情事。入啓。答曰,省疏具悉。爾其勿辭,救護父病。
左承旨申懹上疏。大槪,冒萬死悉陳衰病實狀,冀蒙矜愍,亟賜恩遞,以保殘喘,略付所懷,以爲修省之助事。入啓。答曰,省疏具悉。陳戒殊切,可不體念焉?爾其勿辭,調理察職。
司諫魚史徽,獻納尹弘离,正言黃一夏·金栽啓曰,臣等昨伏見政院啓辭,則以罪人仁禮,嚴刑究問事,蒙允,臣等不勝瞿然之地。本院之以此論執,已閱累朔,且於筵席,略陳其情犯之不可容貸,而終靳兪音,故臣等於昨日相會時,以一向煩論,殊涉支離,果有所停止矣。今因喉司之一啓,卽賜允從,則臣等閱月爭執,徒歸文具,莫非臣等誠淺言輕,不能準請之致,其所慙恧,有不可言,而遽爾停論之責,在所難免,其何可仍冒於臺次乎?請命遞斥臣等之職。答曰,勿辭,退待物論。
謝恩,禮曹參判李墪。
京畿監司書目,果川呈,以左尹姜銑病重,上去不得事。啓。傳曰,卿勿過辭,從速上來察職事,回諭。又書目,廣州呈,以左副承旨任舜元辭職上疏上送事。啓。答曰,省疏具悉。疏辭可不留意焉?爾其勿辭,上來察職。
府啓,臣等於本府開坐時,取見南部會賢洞故進士韓碩遇妻李氏留府呈狀,則以爲,其父同生兄碩運,以其子祐錫之喪,謂出於碩遇,墓奴明見之埋凶咀呪,又以李氏,與其女婿,指嗾墓奴,作此蠱變之意,誣訴忠州官,致有自巡營移文京兆,捉送之擧,不勝刻骨冤痛,有此親呈,請令移京獄訟辯,雪此至冤云。雖未知其間實狀之如何,而碩運於李氏,旣是同生嫂叔之間,若使李氏,蠱殺祐錫,則自有邦刑,如其反是,則碩運之誣諂寡嫂於死地,係是人倫莫大之變。請堤川幼學韓碩運,及韓碩遇,墓奴明見爲名者,竝移置京獄,與李氏及其女婿,一體囚禁,明覈虛實,以正倫紀之罪。頃年坤位光復,倫彝復正之後,爲人臣子者,敢容他議於其間,則罪干名義,律嚴春秋,而甲戌以後,壞綱亂倫之議,接踵而起,朴萬鼎·朴涏等,相繼投疏,或以爲別立所處之宮號,稍存供奉之儀節,或以爲竝后匹尊之嫌,是乃常時守經之論,安可膠守常制,不思處變之道,至請其別立名號?噫,母事一人,國無二尊,而名位大定,等威至嚴,則后妃嬪御之分,固不敢紊亂僭逼,而萬鼎等,別創悖亂無倫之說,以闖試不敢議之地。此輩非不知禮經史乘,本無可倣,義理典章,俱無可據,而竊探天意,圖亂坤紀。秪緣懲討之不早,防杜之不豫,終使鳳徵之疏,假託服制,復提供奉之前說,若究其根委,則無非萬鼎輩之所倡始,其在正分討罪之義,不可置之。請輔德朴萬鼎,前校理朴涏,竝命中途付處。竝引嫌而退。累月爭執,終未蒙允,則相議停論,臺體何傷?不可以此徑遞多官,請司諫魚史徽,獻納尹弘离,正言黃一夏·金栽,竝命出仕。答曰,依啓。燼餘
右承旨金鎭圭啓曰,明日常參·經筵,取稟。傳曰,停。
又啓曰,外梓宮加漆時,長生殿提調,例當看檢,而卽今領議政·禮曹參判有闕,工曹判書在陵所,無他看檢之員。禮曹參判有闕之代,令該曹口傳差出,何如?傳曰,允。
吏曹口傳政事,以李墪爲禮曹參判。
又以山陵都監郞廳,以摠護使意啓曰,山陵曲墻開金井缺二字完築事,曾已狀啓,定奪矣。卽今日氣稍暖,缺開金井後,則前頭寒事,未可預料,勿論開金井三行缺時,完築宜當。以此觀勢爲之意,敢啓。傳曰,允。
又以春秋館郞廳,以監事意啓曰,今日文査對時,翰林被薦人取才,當爲兼行,而因本館堂上有故,不得爲之。堂上闕員,令該曹口傳差出,以爲數日內,合坐取才之地,何如?傳曰,允。
金鎭圭啓曰,卽伏見刑曹私奴吉同擊錚元情議啓,則吉同父西未,卽李世梓婢忠介之子,而西未父奉希之上典李缺以奴良妻所生,恣意侵掠,而又亂打致斃,以滅缺吉同發狀於槐山郡,其上典呈議送,移訟於陰城。訟官,以決給朴哥之意,報本道監司,則監司欲掩希老之罪,不從訟官所報。吉同,欲上京訟冤,則監司,又移文刑曹·憲府,使之急急抑□。吉同所供,雖不可一一準信,監司之於殺獄,用意左右,缺槪可見矣。本曹議啓以爲,監司缺無掩護之跡云爾,則刑官亦缺二行不當如是疎漏。道臣不可無論責之道,刑曹堂亦,當缺之規。請忠淸監司李震休,缺刑曹判書趙相愚,亦缺何如?傳曰,以一邊之言,徑先論責道臣,缺
李國芳啓曰,臺諫出仕事,命下矣,今已夜深,明日待開門牌招之意,敢啓。傳曰,知道。
左承旨申懹疏曰,伏以臣,犬馬之齒,已踰七旬,而疾病嬰身,無復陳力之望。分當歸身田里,以終殘年,家且貧窶,無所於歸,不免以官爲家,故六七年來,連缺三字之任,蓋欲自附於古人祿仕之義,而不復有意於當世,聖朝猶且不棄,時月之間,再授匪據之職,已極惶悚。況玆銀臺新命,又及於夢寐之外,臣含恩畏義,不敢不秪赴於嚴召之下,亦出於君命不竢駕之意,而顧臣積病沈痼,已成癃癈,房闥戶庭之間,猶缺闕庭,非扶掖之地,禁密,非偃便之所,缺臣之情勢,可謂窮且蹙矣。以下缺
左副承旨任舜元疏曰,伏以臣,取便調病,出伏鄕廬,虛帶軍銜,惶悚度日,意外新命荐降,纔除騎省,旋移銀臺,促臣以乘馹上來,臣紙奉恩旨,驚惶感激,不知置身之所也。分義所在,固當竭蹶趨承之不暇,而第臣痰火之症,積年沈痼,少失將攝,輒復苦劇,每當寒節,閉戶牢臥,作一癃癈之人,而近因風寒,觸感非細,火熱上升,頭䐉缺頑痰塞胸,咳喘極盛,加以素患吐血之症,挾感重發,食飮全廢,神氣萎苶,委身牀席,鬼事將迫,雖欲擔舁登途,其勢末由,瞻望宸極,益增悲係。臣之所患,旣非時月可瘳之病,所帶之職,係是出納重地,不可一日暫曠。玆敢冒死哀籲,伏乞天地父母,亟許遞改,以幸公私,不勝大願。缺
上在昌德宮。停常參·經筵。
世子宮·嬪宮,藥房問安。答曰,知道。
藥房啓曰,伏未審數日來,聖體若何?前劑入湯藥,當盡於今日,此藥五貼,依前劑入,宜當。王世子氣候,一向安寧乎?嬪宮受針停止,已過累日,症患加減,亦復如何?臣等區區憂慮,敢來問安。答曰,知道。無事。世子姑無傷損。嬪宮症患,一樣矣。
刑曹參議李益泰辭職上疏。入啓。答曰,省疏具悉。爾其勿辭察職。
執義兪命雄,掌令尹憲柱,持平李東彦避嫌。大槪,臣等於入啓照律公事中,有不察之失,請遞事,呈政院。政院啓曰,昨日司憲府照律公事,不書律官姓名,致有點下之擧。臣等亦未能考準入啓,不勝惶恐,而曾在戊寅年間,因臺諫誤書人名於入啓公事,有分付政院,使之推考,而勿爲引避之敎矣。今此人名不書,與誤書者相類,而憲府諸官,詣臺引避矣。其避嫌之啓,則似當依承傳還給,而臺諫直爲請推,有損事體,何以爲之?敢稟。傳曰,避嫌還給推考可也。
注書朴熙晉病,代假注書李廷濟。
禁府,朴萬鼎,陰城縣中途付處,朴涏,鴻山縣中途付處,啓。
院前啓,請壽長·貞伊,依律事。措辭見上倫紀者,天地之棟樑。一日無此,則人而禽獸,國而夷狄,可不懼哉?往者己巳初,坤聖出宮之後,擧國臣民,莫不涕泣奔走,而睦來善·李玄逸等,獨爲包藏禍心,略不顧藉,或以不敬不恭,轉奏於前席,或以自絶于天等語,筆之於疏章,構成罔極之惡名,遽加不敢加之地。爲人臣子,而苟有平日母事之心者,其忍以此窮兇絶悖之言,萌於心而發於口者耶?論其情狀,合置重辟,而只緣邦法之不嚴,薄施投畀之寬典,曾未幾何,過蒙恩宥,優游自在,尙今不死,神人之憤,容有極哉?噫,大行王妃,正位坤極,終始卄載之間,玉度無愆,懿德竝彰,光復未久,徽音永閟,若喪之痛,愈往愈切。人情所在,天理可見,而兇蠱之變,又出於仙寢未冷之際,妖腰亂領,次第伏法,則惟此二兇之構誣坤聖,罪犯倫紀者,獨安得晏然偃息於田廬之間哉?不可以曾被竄謫之故,有所容貸於今日。請放歸田里罪人睦來善·李玄逸,極邊圍籬安置。答曰,不允。
合啓,甲戌敦復之擧,實千古之盛德,己巳痛迫之事,不欲每每提論,而第念伊時,當國柄臣,誤國基禍之罪,臣等不得不沫血刳肝,聲罪致討,以小雪一國臣庶八載積鬱之憤焉。嗚呼,國賊希載,締結凶黯不逞之徒,敢構國母罔極之禍,陰做諺札,潛通宮禁,此實前史之所未見,神人之所共怒者。殿下所以光明暴揚於甲戌鞫廳者,蓋以此也。凡爲殿下臣子,母事我坤聖者,莫不瞪目鼓膽,思欲食肉寢皮,則南九萬,歷事累朝,位尊三事,春秋正義,非不聞也,祖宗大法,非不知也。私意偏着於禍福,邪心背馳於義理,强引議親之法,眩亂天聽,託稱深遠之慮,欲掩衆目,至如希載伏法,禧嬪不安,,世子不安,宗社不安等說,全出於翼蔽希載誑惑君父之計。噫嘻,一幺麼凶孽,何預於宗社之安危,而湊合不成之說,閃弄瞻顧之態,曲護凶賊,猶恐不及,終使大憝,偃息於覆載,彝倫遂至於斁敗,國不國人不人,殆至一紀,則南九萬壞常亂法之罪,可勝痛哉?自此以後,凶謀不戢,變怪百出,希載之妻孥黨援,晏在京輦,挾通神之資,結怨國之徒,日夜經營,無非窺闖坤位,蟊賊王家之機,而今此妖蠱之毒禍,果起於宮禁之密,致令聖母,飮恨於冥漠之中,聖上驚憂於穆淸之上,而況我春宮,自罹巨創,又遭此震薄之變,究厥源頭,莫非九萬之罪也。噫,苟使希載,果伏王誅,鉏剔根株,一如祖宗之典,春秋之義,則妖腰亂領,亦豈敢肆行胸臆,而釀成宮禁之變,如今日之慘哉?目今王綱始振,天討方行,逆黨擧皆伏法,希載亦將正律,則九萬,以護賊首罪之人,不可幸逭王章。請領府事南九萬,姑先罷職。業同蠱獄之變,實前古所未聞。蓋自坤位光復之後,怨國鬼蜮之黨,輻湊於希載之家,潛通宮掖,謀亂國家,至於假造木偶之象,密埋張家之山,陰嗾私人,上變起獄。其所用意設計,豈但爲嫁禍朝廷,魚肉搢紳而止哉?幸賴天日孔昭,鬼神旁臨,凶情慝節,已綻於業同之口,而鞫廳大臣柳尙運輩,掩蔽天聰,幻弄獄情,諸賊或欲輸情,則先遮其根本,又露之端證,干出於緊招,則輒主於援引勿問之議,參鞫諸臣,或有憤咈之人,而執法之論,不能有無於其間,汲汲請對,乃以罪疑猶輕,不可窮覈之說,挺身營救,竭力沮撓,終至於全釋業同,徑罷鞫廳,而昵昵祝謝,至稱感激。噫嘻,惡惡之性,人所同賦,尙運之至誠救解,豈其本性然哉?蓋出於顧他日禍福之機,爲一身長遠之計,而凶蠱餘手,又出於希載之家,至及於宮禁之內,卒乃釀成今日之禍,則論以春秋之義,亦安得不以尙運,爲之罪首也哉?況希載諺書,謀害國母之罪,發露於甲戌鞫廳下敎,而倡出深長慮之三字,游辭曲貸,終始主張者,卽南九萬也。其後臺章儒疏,迭相嚴斥,而當時尙運,縮頭緘口,無一言擔當其罪,祿位如舊,行止晏然,及至我大行王妃昇遐之初,擧國臣民攀躃之日,强因鄕儒日久之疏,自以爲深長慮之議,臣實力主。夫希載貸死,果出於自家之手,則八載之間,何獨隱忍含默,佯若不與,今乃猝然自首,隱然自當,攘取深慮之說,顯有要覬之意耶?有識切痛,行路嗤點,公議所在,不可無聲罪懲討之擧。請判府事柳尙運,姑先罷職。答曰,不允。
禁府啓〈曰〉,罪人安世楨元情。金泰潤·張天漢·杭更推。鄭彬·尹順命·趙時炅,各刑問一次,不服。燼餘
李國芳,以□□廳言啓曰,大行王妃發靷後,下玄宮前,山陵朝夕祭奠,封進生物,依前例分定各道,別單書入之意,敢啓。傳曰,知道。
又啓曰,昨日司憲府照律公事,不書律缺姓名,致有點下之擧。臣等亦未能考準入啓,不勝惶恐,而曾在甲戌年間,因臺諫誤書人名於入啓文書事,有分付政院,使之推考,而勿爲引嫌之敎矣。其避嫌之啓,則似當依承傳還給,而臺諫之直爲請推,有損事體,何以爲之?敢稟。傳曰,避嫌,還給,推考,可也。重出
執義兪命雄,司諫魚史徽,掌令尹憲柱,獻納尹弘离,持平李東彦,正言黃一河·金栽,合啓。措辭在上
上在昌德宮。停常參·經筵。
夜五更,月犯軒轅大星。
假注書李廷濟在外,代李祥徵。
平安監司書目,義州呈,以告訃使一行,今月十八日渡江入去事。又書目,臣於奉常寺關文,有不敢晏然者。乞罷臣職,仍勘臣罪,以爲人臣不敬不謹者之戒事。上疏上送事。啓。答曰,省疏具悉。卿其勿辭察職。
合啓,請領府事南九萬罷職事。措辭見上請判府事柳尙運罷職事。措辭見上答曰,不允。
院前啓,請壽長·貞伊依律事。措辭見上請罪人睦來善·李玄逸圍籬安置事。措辭見上答曰,不允。
忠淸監司書目,牙山呈,以副護軍姜世龜上疏上送事。啓。傳曰,今觀副護軍姜世龜上疏,全不擇發,語多謬戾,此疏還出給。
京畿監司書目,高陽呈,以工曹判書嚴緝辭職上疏上送事。啓。答曰,省疏具悉。卿其勿辭,安心行公。又書目,右尹李寅燁辭職上疏上送事。啓。答曰,省疏具悉。太常提調,今姑許遞,卿其勿辭察職。
鞫廳,罪人張天漢·安世楨,更推。鄭彬·尹順命,刑問各二次不服。趙時炅,刑問二次第五度承服。傳曰,推鞫姑罷。燼餘
李敏英啓曰,明日常參·經筵,取稟。傳曰,停。
又以國葬都監郞廳,以摠護使意啓曰,誌石採來者,金川石三片,平山石三片,而平山石,有些欠缺,以金川黑石三片,擇取鍊治,今已畢役,無欠以缺,敢啓。傳曰,知道。
又以國葬都監郞廳,以摠護使意啓曰,誌文草圖二張,令書寫官司僕寺正閔鎭遠,寫進之意,敢啓。傳曰,知道。
傳于李敏英〈曰〉,推鞫姑罷。
傳于李思永曰,今觀副護軍姜世龜上疏,全不擇發,語多謬戾。上疏還出給。重出
執義兪命雄,司諫魚史徽,掌令尹憲柱,獻納尹弘离,持平金相稷·李東彦,正言黃一夏·金栽啓曰,云云。措辭見上
副護軍姜世龜疏曰,伏以臣民不祿,哀纏坤儀,北望痛哭,有淚無揮。臣老屛田間,疾病沈尋,十年牀褥,飾巾待盡,末由趨詣殯宮之門,以伸犬馬之誠,臣死罪死罪。臣旣不能以時奔赴,又不能有懷必達,是終始負人臣之義,而死有餘罪,臣何暇擇言而不疾呼也?臣杜門窮鄕,久無世念,缺邈不相及,晩來風傳,實□肺腑,中夜憯歎,自然流涕。天未欲安靖我國家耶?何其不幸之甚也?宮闈間事,雖在輦轂之下者,有不敢知者,況臣處數百里缺塗聽塗說,非所可據。聖上處分之得失,缺世子所遭情理,伏以思之,不覺撫膺矣。缺四行宗廟事之齡,是匍匐之孺子也。今者缺殿下於此,尙不動心,則揆之天理,不其乖哉?自古缺善處,卒致亂亡,非稽之前,載籍俱存。伏惟缺臣固知殿下,念玆在玆,戒玆在玆,曲爲王世子地,思所以安,保護加於平日,一國臣民,亦缺十行絲綸,昭如日星,八方傳誦,恃而不恐,然而雷霆之怒,未已,朝野之惑,滋甚。假令今日後事,有不可知者。國人皆將曰,吾君於天倫之重,宗社之托,亦不之顧焉,何有於群黎百姓乎?殿下雖日降德音,欲行仁政,民孰信之?此誠億兆人心,離合去就之一缺也,可不愼哉?臣之此言,發於憂國至誠,願爲王世子死者,非爲王世子仁孝至性,言足聽聞也。實爲殿下克全盛德,無致他日之悔耳。臣每讀史,至魏主叡子母鹿之說,爲之掩卷惻然者,久之,不謂此事,仍見於聖世。以殿下堯·舜之聖,爲國家萬世大計,豈居曹氏之下哉?一國臣民缺於殿下者,此也。宗廟列聖,在帝左右,亦當以此望於殿下,深留意焉。臣年七十,餘日無幾,非要後福而希冀。臣四世五朝,受恩深重,欲一言而死,以報先人於地下,伏願垂察焉。臣無任激切悸恐之至。
工曹判書嚴緝疏曰,伏以臣,卽伏見政院,以罪人仁禮缺一行臣竊不勝瞿然之至。臣前缺秋曹長官,入侍前〈?〉,以衆囚罪目,次第條陳,缺自上有更爲詳覈稟處之敎。蓋仁禮罪狀,缺,然也。臣退而按覈仁禮前後報辭,後日筵中,據其所供仰達,則下詢于大臣曁諸臣,遂至於減死矣。仁禮,時月已久,不能詳記,而其大意,則以年少稚兒,初因主家之刑酷,旣爲誣服,則刑曹平問時,何敢遽爾變辭,而此實至冤極痛,故嚴訊之下,終實納招云云矣。臣之其時所達,不過如斯而已,非有思持疑於情,以己見稟旨者,而喉司,旣以有乖獄體,斥臣,臣何敢自以爲是,而晏然而已乎?伏乞聖明,亟許鐫遞臣職名,仍治臣奏獄不審之罪,以整國法,以安私分,千萬幸甚。批答在上
鞫廳啓曰,罪人等,自鞫廳啓請拿來者,則直以諸罪人招辭中可問語,發爲問目,因傳敎拿來者,問目初頭,先以傳敎書錄,仍以他可問措語,添入問目,自是體例,而日昨罪人張天漢·張維漢等初推時,傳旨二字落漏不書,措語亦多節略,罪人鄭彬初招時,傳旨措語,闕而不錄,張聖維名下,年歲不書以啓。此雖倉〈卒〉悤擾之中,矇然不察之失,不勝惶恐,竝此缺,敢啓。傳曰,知道。
上在昌德宮。停常參·經筵。
五更,有霧氣。
玉堂箚子。大槪,敢陳所懷,以備採用事。入啓。答曰,省箚具悉。災異沓臻,憂虞方深,今觀陳戒,箚意殊切,予用嘉尙。當令廟堂依施焉。
大司諫李益壽上疏。大槪,陳情乞免,兼附所懷事。入啓。答曰,省疏具悉。兩臣心事,予豈不燭?事雖誤着,心則無他,而執跡論人,斷以護賊,實非平允之道也。卿其勿辭,從速察職。
鞫廳罪人鄭彬·尹順命,刑問三次不服。張天漢·安世楨,刑問一次不服。
合啓,請領府事南九萬罷職事。措辭見上請判府事柳尙運罷職事。措辭見上答曰,不允。
院前啓,請壽長·貞伊,依律事。措辭見上請罪人睦來善·李玄逸,圍籬安置事。措辭見上答曰,不允。
鞫廳罪人閔彦良,拿來囚。
持平李東彦,正言金栽啓曰,臣等以兩大臣論劾事,連日爭執,而尙未蒙允,方切悶鬱之際,得伏見大司諫李益壽疏本,力救兩司,奬之以忠赤,觝排公議,目之以吹洗,至謂之牽引湊合,打成罪案。臣等誠不勝駭惑也。噫,向來深長慮三字,實爲誤國基禍之本。彼幺麼希載之生死,何關於國本,而前後主此論者,輒以是爲欛柄?夫以我春宮止孝之心,其所痛疾於謀害國母之賊,必萬倍於今日臣子,而南九萬屈法之論,蓋欲導君父於義理之表,望春宮以誠孝之外,甚至以宗社安危等語,以爲恐動天聽,巧掩衆目之計,心之所萌,跡隨以著,則謂之邪心私意,瞻顧禍福者,政是頂門上一針,而終不免爲名義之罪人也。夫希載之請貸,已極乖倫,而至於丙子之獄,竝與其妖惡之妻奴,必欲曲貰,專事掩覆者,可謂以塗附塗者也。向使兩臣,承命按獄,奉行天憲,果如諫長之言,則夫豈有今日之禍,而獨惜夫兩臣者,費盡心機,游辭周遮,源頭旣誤,派流轉漫,綿蔓不絶,斧柯竟用,則先事之見,固若是乎?釀成之斥,誠自取也。且九萬之以此被斥奔逬者,八年之間,非止一再,而柳尙運,何不於其時,陳疏暴實,與同去就,今乃拖引日久之鄕疏,自首於受衰之翌日耶?以此心事,不難覷得,今此諫長之切傷於攘取等題目者,抑何故也?今若責臣等以辭涉迫切,則臣等固不敢以忠厚自處,若謂之萬不近似,則臣等,亦有辭矣。臣等繼伏見諫長疏批,則尤切惶駴之至。今此兩臣之誤事,若是薄物細故,則槪論其跡,容或可也,此則不然。或得罪於倫彝,或取譏於衒鬻,而摠之以爲營護凶賊之歸,則臣等所論,律以春秋之義,實爲平允之論也。然旣被諫長無限詆斥,又有此未安之敎,何敢一刻仍冒於臺次乎?請命遞斥臣等之職。答曰,勿辭,退待物論。
鞫廳罪人吳始復,拿來囚。
罪人鄭彬·尹順命,刑問四次不服。張天漢·安世楨,刑問二次不服。安汝益更推。閔彦良·吳始復元情。傳曰,推鞫姑罷。
司譯院啓曰,譯官雖曰卑微,旣係衣冠之列,所謂前銜,皆是冠帶常仕之類,故其中無率丁者,前後國恤時,曾不擧論於輿士軍之役矣。今番漢城府,不分率丁有無,皆令立役,將使衣冠之人,身當其役,與下賤無異,不惟渠輩,以此稱冤,朝家出役之道,亦不可全無區別。本院前銜,無率丁之類,依舊例勿定轝士軍,奉承傳施行,何如?傳曰,允。燼餘
金鎭圭啓曰,明日,國忌齋戒,明明日,正日,視事,頉稟。傳曰,知道。
李國芳啓〈曰〉,小臣,推鞫坐起進去,下直。傳曰,知道。
金鎭圭,以吏曹意啓曰,禮曹啓,曾前秋間,以社稷署安香廳,別定繕工監役官,與本署官員眼〈同〉,重建啓下矣。繕工監役官金楙,兼監役官本署令尹弘績所報內,重建之役,缺畢云,故發遣本曹郞廳摘奸,則安香廳重建處,自缺址向北,稍間一間半許,改築定礎,四間五樑,間內左右溫堗,各缺樓四間,皆以新材,一依舊制改建,而柱礎〈石〉乃周圍二層階梯等石,皆以熟石新排,廳後花階一層,長五間許前排石,改鍊修築,蓋瓦,則新舊參半蓋覆,丹靑塗褙,亦皆一新。本署安香廳,事體不輕,旣以改建定奪之後,連因凶歉,缺二字始役,今乃得以完畢,而其所修改之處,亦皆無欠,監役官等缺二字監董之勞,殊爲可嘉。曾前諸陵安香廳階石改修時,監董官,亦有論賞之例,則今此監役官,似不可置而不論,而自臣曹不敢擅便,上裁,何如?啓。令該曹考例稟處事,命下矣。取考前例,則乙丑社稷墻垣臺石及御路改修築後,監役官等,有陞敍之典。今此安香廳重建之役,缺半行則繕工監役官金楙,兼監役本署令尹弘績,似當依乙丑例,缺半行而臣曹不敢擅便,上裁,何如?缺
又以吏曹言啓曰,禮曹啓曰,卽見西氷庫所報,則本庫缺爲擧行,而別檢黃啓夏,以山陵都監監造官,方在陵所,缺尹志源,以前任禁府都事,罪人拿來事,下去濟州,回還遲速,姑未可知,藏氷修理之役,無主管看檢之員云。卽今冬節漸深,藏氷等事,實爲緊急,不可無變通之道。令該曹急速考例處置,以爲及期修理之地,何如?傳曰,允下矣。別檢二員,或以監造官,進於役所,或以前任,出使未還,而氷庫修理之役,實爲緊急,則有難等待他閑官,竝爲口傳換差,何如?傳曰,允。
又啓曰,內贍寺提調,監進殯殿祭物,奉常寺提調,全管造主之役,故李壄,以老病,李寅燁,以在陵所,皆改差。其代,當趁速差出,而近無開政之事,前頭且有國忌,吏曹判書缺參政未易,不可無變通之道。令無故佐貳之官,卽爲差出,而春秋館堂上,昨因本館草記,有差出之命矣。亦爲一體口傳差出,何如?傳曰,允。
吏曹口傳政事,以閔鎭厚爲奉常提調,趙相愚爲內贍提調,李畬爲兼知春秋。氷庫別檢黃啓河,掌苑別檢金睍,相換,氷庫別檢尹志源,童蒙敎官李挺英,相換。
傳于李國芳曰,推鞫姑罷。
持平李東彦,正言金栽避嫌。答曰,勿辭。
李敏英啓曰,持平李東彦,正言金栽,再啓煩瀆,退待物論矣。傳曰,知道。
弘文館副校理權尙游,副修撰李觀命等箚曰,伏以今日國勢,十棋累卵,未足以喩其危,驚濤敗楫,未足以喩其懼,俯仰呼吸,未足以喩其急。十數年來,朝廷多事,國脈之斲喪無餘,飢疫相仍,生民之塗炭已極。殿下以藐然之身,受祖宗之托,臨億兆之衆,目見危亡之形,迫在朝夕,夙夜憂焦,固不勝其澟澟矣。日昨妖彗之變,驚動殿下之心,天札特降,辭旨懇惻,而今過旬時,未聞殿下,措一謨,行一策,奮勵振作,以爲答天譴慰民情之圖,而缺猶夫前日樣子,震雷夜鳴,營頭缺二字可愕之變,荐臻於旬月之內,未知冥冥之中,隱伏何等禍機,而天缺臣等,職在經幄,憂遑倍切,有不敢一向泯默,有此敷陳焉。臣等竊覵,殿下臨御以來,天變地異,缺以驚懼之,殿下反躬自責,下哀痛之詔缺二行殿下,不思採言之道,獨慮求言之不廣,缺所謂旁羅飣餖,不下一箸,終無一飽之效者也。殿下責躬之旨,求助之令,非不切至,苟無採用之實,則缺之歸,亦何益哉?昔者宋儒朱文公,當雷雨之變,進應旨之疏曰,明詔之下,言者甚衆,而不一用之,又復求言缺也。請令缺二字官,看詳臣庶所上封事,擇其善者,條上取旨缺則應天之實,莫大於此。臣等亦望殿下,倣依宋朝故事,特命一二宰樞,練達時務者,裒粹殿下卽祚以來,群下應旨之疏,取其君德民隱上最爲切要者,看詳條列,稟旨施行,免使前後救時願忠之言,空爲籌司塵牘之資,則其於開廣聖聰,修明政德之要,無出是者。夫以文公愛君之忱,憂世之心,豈無多少區劃之說,而必以此惓惓者,誠以言之,前者旣不見用,則求之後者,徒爲虛文故耳。況如臣等愚下,搜索缺實無奇謀善策,可以小贊聖化者,竊附先儒取缺實效之意,爲殿下獻焉。取進止。答曰,省箚具悉。災異沓臻,憂虞方深,今觀陳戒,箚意殊切,予用嘉尙。當令廟堂依施焉。
鞫廳啓〈曰〉,罪人鄭彬·尹順命,再次訊問,一向忍杖不服,請加刑。罪人趙時炅,再次加刑之時,吳始復,以服制事,使渠探報一款,旣已直招。今姑停刑,吳始復,請拿來推問。罪人張天漢·安世楨等,淑正家往來時,綢繆情跡,皆有所難掩,而世楨,則凶逆之言,亦以其所聞,微發其端,不爲吐實,請竝刑推。罪人愛正,曾以因囚觀勢之意,啓達矣。當初雖有所言,旣是十三歲之兒,此後更無可問之事,似當放送。請上裁。傳曰,依啓。
上在昌德宮。停常參·經筵。
咸鏡監司書目,端川·咸興·利成等三邑,今月初五日夜,雨雪交下,雷動電光,事係變異事。
去夜,鞫廳罪人吳始復·閔彦良元情。
傳曰,史官一員待命,騎馬三匹立之,翼陵忌辰祭所內摘奸。
執義兪命雄,司諫魚史徽,獻納尹弘离,掌令尹憲柱,正言黃一夏啓曰,臣等昨伏見大司諫李益壽之疏,其所張皇反覆,重言複言者,無非伸救兩臣之語,究其要歸,以失誤兩字,及執跡論人等語,爲其主意。且曰,幺麼奸孽之或生或死,有何利害於大臣之身云云,何其蔽於阿好之私意,不覺其語意之刺謬也?夫所謂失誤者,實本無心,而邂逅差錯之謂也。使希載·業同之罪名,若在於可生可死,可輕可重之間,則議獄之際,或疑誤錯,不是異事,而希載之謀害國母,業同之埋凶咀呪,逆節奸狀,畢露無餘。上自朝紳,下至韋布,賤而輿儓,微而婦孺,不謀同辭,皆曰可殺,則豈兩臣獨不知其必可殺乎?心知其可殺,而竭力伸救於前後,終使兩賊,保其首領,果可謂失着誤着,而無一毫私意於其間乎?其時兩臣之外,又有大臣焉,有重臣焉,有諫官焉,其所爲國家慮者,豈可盡下於兩臣,而深長慮三字,獨出於兩臣之口者,何也?幺麼奸孽之生死,若無利害於大臣之身,則亦何有利害於國家,而必爲之竭心殫慮,汲汲救解之甚力也?以此觀之,兩臣心事,不難覰破,而必欲置之於無情差誤之域,則雖有儀·秦之辯,恐不可得也。藉令兩臣之救解二賊,雖出於無情,二賊之所犯,雖出於其身,護賊之名,亦所難免,而卽令流波漸漫,變生宮禁,毫釐不伐,至用斧柯者,莫非因甲於二賊,則此兩臣者,亦安逃釀成之罪乎?況諫長之疏,亦曰誤事云云?執政大臣,誤了國事,一至於此,而若諉之以斷無他意,輒加冤怒,則三尺至嚴之王章,將施於何處乎?且使柳尙運,果有平日不安之心,則八年之間,何無一言,而必於國恤之初,始乃投疏自當?以此一款論之,謂之攘取要覬者,實非過言也。臣等所言,槪論其心,不論其跡,而諫長疏語,有若臣等創出情外之言,勒加兩臣者然,此臣等之所以聚首駭然者也。噫,今玆合辭之請,實是擧國上下之所共扼腕者,而今乃以吹洗湊合等語,攘臂血戰,必欲沮遏公議而後已,可謂獨知有大臣,而不知有義理者也。雖然,臣等,旣被其無限詆斥,已難晏然,而聖上,又以臣等所論,謂非平允之道,臣等何可强顔仍冒於臺次乎?請命遞斥臣等之職。答曰,勿辭,退待物論。
持平金相稷啓曰,臣頃忝諫職,再違嚴召,迹涉偃蹇,罪合萬戮,而坐罷未幾,恩敍復降,旣叨講院之除,又承柏府之命,召旨再辱,相繼道路,臣驚惶感激,趨謝恩命,而兩司,方有兩大臣罷職之啓,故臣亦隨參矣。昨見大司諫李益壽疏本,則非斥臺啓,不遺餘力。臣於是不勝瞿然,而繼之以訝惑也。夫希載之罪,邦刑所難容,而遽爾請對,丙子之獄,輿情所共憤,而終不嚴覈,雖諉之爲國長慮,而其失刑緩獄之罪,固難得以免矣。若於其時,擧正王法,盡得獄情,使凶黨發露,奸狀消沮,則必無日後難處之憂。所謂深長慮者,在此不在彼也,而不此之爲,過自容貸,至令凶謀逆節,潛滋暗長,以至於今日蠱變而極焉,則當日誤事之大臣,又安得無罪乎?執此而觀,則曲護周遮之態,有不能自掩,其心之斷斷無他,孰得以信之哉?今者諫長之言,至於如此,而首發諸臺,又以此相繼引避,則臣以連啓之人,亦安得一刻仍冒乎?請命遞斥臣職。答曰,勿辭,退待物論。燼餘
李敏英啓曰,備邊司郞廳,以大臣意來言,今日雖是坐起日次,而非但國忌齋戒,推鞫相値,不得來會云矣,敢啓。傳曰,知道。
李國芳,以禁府郞廳,以鞫廳大臣意來言,今日當爲開坐,而兩司皆引避,不得開坐云矣,敢啓。傳曰,知道。
上在昌德宮。停常參·經筵。
玉堂箚子。大槪,請持平李東彦,正言金栽,執義兪命雄,司諫魚史徽,掌令尹憲柱,獻納尹弘离,正言黃一夏,持平金相稷,竝命出仕,大司諫李益壽,罷職。入啓。答曰,依啓。罷職事,不允。
鞫廳,罪人朴命謙,拿來囚。
洪州牧使鄭推,進香官上來。
江原監司書目,高城呈,以今月初九日雨雪交下,雷動電光,無異夏節,變異非常事。朝報
金鎭圭啓〈曰〉,明日方物封裹相値,視事,頉稟。傳曰,知道。
〈?〉啓曰,大司憲崔奎瑞,掌令崔啓翁在外,執義兪命雄,掌令尹憲柱,持平李東彦避嫌退待。今日,以監察茶時之意,敢啓。傳曰,知道。
李國芳啓曰,小臣,推鞫坐起進去下直,請出標信。傳曰,知道。
傳于金鎭圭曰,昨日發靷時,班次圖入啓,而有前後部鼓吹,而平日中殿擧動時,有前部鼓吹,而無後部鼓吹,故使政院問其曲折于都監,則以爲一依庚申謄錄而圖畫云。平日擧動,旣無後部鼓吹,而今此班次圖中圖畫者,豈其發靷時,則或有後部鼓吹而然?缺無之,而庚申謄錄,誤依外喪發靷謄錄,以致次次差誤而然歟?以此意,更爲詳問都廳以啓。
金鎭圭,以國葬都監郞廳,以摠護使意啓曰,傳曰,昨日發靷時,班次圖入啓,而有前後部鼓吹,而平日中殿擧動,則只有前部鼓吹,而無後部鼓吹,故使政院問其曲折于都監,則以爲一依庚申謄錄而圖畫云。平日擧動,無後部鼓吹,而今此班次圖中圖畫者,豈其發靷時,則或有後部鼓吹而然歟?抑無之而庚申謄錄,誤依外喪謄錄,以致次次差誤而然歟?以此辭緣,更爲詳問都監以啓事,命下矣。發靷時班次圖,一依庚申謄錄摹寫以入,而昨日政院,因傳敎缺二字之後,臣等之意,亦不能無疑,取考缺發靷小缺則前部鼓吹,減大駕之半陳而不作,缺半行亦必據五禮儀所載,而似非差誤而然矣。敢啓。傳曰,知道。
鞫廳啓曰,罪人鄭彬·尹順命·張天漢·安世楨等,其情迹可疑,而連次嚴訊,一向抵賴,誠極痛惋,請竝加刑。罪人安汝益,聚銀一事,專歸之其姪,渠則稱素病,元不往來,已涉可疑。至於其姪之己巳前後蹤跡,渠已知之,而其黨類謀議,皆以爲不知,明是飾詐,請刑推。罪人閔彦良,與安世楨,旣曰童稚相識,而前後相面,不過二三番云,殊不近似,宜與世楨,一處面質。罪人吳始復,偶以所聞,言及於時炅云,而□□之招,則以爲服喪缺聞知,汝須詳探云爾,則彼此所供,各異,從當再招得實後,稟處。傳曰,依啓。已上燼餘
上在昌德宮。停常參·經筵。
京畿監司徐文裕進香事,入來。
下直,東萊府使朴泰恒。
去夜,鞫廳罪人順福,拿來囚。罪人安世楨·閔彦良面質。趙時炅更推。朴命謙·順福元情。鄭彬,刑問五次不服。張天漢,刑問三次不服。安汝益,刑問一次不服。
世子宮·嬪宮,藥房問安。答曰,知道。
藥房啓曰,伏未審數日來,聖體若何?前劑入湯藥,當盡於今日,五貼依前劑入矣,敢來問安。答曰,知道。無事矣。
京畿監司書目,果川呈,以左尹姜銑辭職上疏上送事。入啓。答曰,省疏具悉。卿辭至此,本職當許遞焉。又書目,廣州呈,以左副承旨任舜元,病重上去不得事。啓遞差。又書目,高陽呈,以右尹李寅燁辭職上疏上送事。啓。答曰,省疏具悉。卿其勿辭察職。
政院啓曰,推鞫坐起,與方物封裹相値,開坐姑停之意,敢稟。傳曰,知道。
吏曹啓曰,承旨有闕,政事,取稟。傳曰,明明日爲之。
合啓,請領府事南九萬罷職事。措辭見上請判府事柳尙運罷職事。措辭見上答曰,不允。
府啓,今此兩大臣論罪之啓,實出於嚴懲討明義理之意,則其在執法之列者,所當齊聲合辭,力請之不暇,而大司諫李益壽,挺身投疏,恣意伸救。噫,兩大臣緩獄之擧,終爲基禍之本,而奬之以忠赤公直,合司請罪之論,蓋出於扶常之義,而斥之以吹洗湊合,必欲力戰公議,沮撓重論而後已。豈意臺閣之上,有此循私蔑法之議也?其在辨明是非之道,決不可置而不論,請大司諫李益壽罷職。答曰,不允。
院前啓,請罪人壽長·貞伊等,依律處斷事。措辭見上請放歸田里罪人睦來善·李玄逸,極邊圍籬安置事。措辭見上臣等伏見護軍姜世龜疏本,其下語之謬妄,引喩之無倫,固不欲逐條辯破,而蓋其全篇用意,無非陰險危怖,有不可測度者。姑拈其一二言之,其曰雷霆之怒,未已,朝野之惑,滋甚者,隱然以今日獄事,歸之於疑信之域也。其曰吾君於天倫之重,宗社之託,亦不之顧者,疑殿下於不當疑之地,而臆逆恐動之意也。此等遣辭,已極絶悖,而末又引曹魏子母鹿之說,結之曰,不謂此事,乃見於聖世,有若卽今,眞有此不忍言之擧,其言愈惡,其意益兇,令人不覺毛骨盡竦,心膽俱寒也。乃者聖上,以爲宗社爲世子,屢下絲綸,播告臣隣,則世龜雖退伏鄕曲,亦必見聞,而假托憂國之慮,敢生嫁禍之計,乃於君臣父子之間,肆爲此罔測之言,而略不顧忌。噫嘻,爲今日殿下臣子者,何忍以此等語,萌於心發於口,而至登於天聽耶?聖上之特命還給原疏,實出於深惡痛斥之至意,而臣等竊恐此言一播,遠近傳訛,則觀聽駭惑,將無以鎭定,其所關係,豈不重且大哉?不可不嚴加懲治,以爲疑亂人心者之戒,請護軍姜世龜遠竄。答曰,不允。遠竄事,依啓。
刑房承旨,推案啓請。傳曰,今已夜深,明日開坐事,分付。
春秋館郞廳,以監事意啓曰,今日政府合坐時,翰林被薦人金相元,將爲取才,而稱以有病,累度催促,終不進來,新進怠慢之習,殊甚可駭。金相元從重推考,使之卽爲應講,何如?傳曰,允。又啓曰,翰林被薦人金相元,今日合坐時,不爲進參應講,故纔已啓請推考,更爲累度摧促,終始稱病不進。雖未知情病之果何如,而其在事體,誠極未安。新進怠慢之習,亦不無規警之道,金相元拿推,何如?傳曰,允。
禁府,金相元拿囚,啓。朝報
禁衛營啓曰,一番海西別驍衛逢點實數,五十六名,步軍標下一名,已爲整齊矣。來十一月初一日,與本營入直別驍衛替代後,舊軍放送之意,敢啓。傳曰,知道。已上朝報燼餘
金鎭圭啓曰,明日常參·經筵,取稟。傳曰,停。
李國芳,以御營廳意啓曰,本廳黃海道左□馬隊七十九名,已爲逢點整齊矣。來十一月初一日,與東營入直十六番別馬隊替代後,舊軍放送之意,敢啓。傳曰,知道。
又以御營廳意啓曰,今此舊番別馬隊,別破陣等試才時,從分數多寡,以本廳所儲木綿,面給,而別單書入之意,敢啓。傳曰,知道。
金鎭圭,以弘文館意啓曰,本館上番副校理權尙游,今日翰林取才,以執冊官,晝仕出去之意,敢啓。傳曰,知道。
李國芳,以兵曹意啓曰,十月二十五日,幼學鄭龍翊爲名人,自金虎門入來,差備門外擊錚,極爲駭愕。令攸司囚禁治罪,同門守門將□□聖,常時不能禁斷雜人,以致闌入,亦難免其責,推考,何如?傳曰,允。
又以內乘,以提調意啓曰,內乘張鵬翼,以母病受由下鄕,呈狀乞遞,而以稍待間歇還來之意,題給矣。今又以母病差復未易,還仕遲速難定,速爲入啓缺云。張鵬翼改遞,何如?傳曰,允。
又以內乘,以提調意啓曰,內毆御乘馬,今雖準數,禾老者居多,才品且不如前,搜覓內外諸處,終不得可合之馬,事極可慮矣。曾前使行時,給價貿來,非止一再,而雖給價到彼之後,渠不得親自聞見,徒費重價,不得善馬。今番則冬至使行中,給送數百兩價銀,令首擔當,體大善才之馬,使之極擇貿來,何如?傳曰,允。
以咸鏡監司兪得一,以吉州牧使高應文,尙衣院所納衣襨所用紅花,限內闕封,罷黜事狀啓,傳于李國芳曰,只推勿罷。
司諫魚史徽,獻納尹弘离啓曰。措辭在上
鞫廳問事郞廳,以大臣意啓曰,罪人張希載,旣已拿來,自當依傳旨擧行,而以卽今鞫廳諸罪人招辭,有希載處憑問之事。爲先以此發問目推問後,處斬,何如?傳曰,依啓。
上在昌德宮。停常參·經筵。
世子宮誕日,政院·玉堂·二品以上·六曹問安。答曰,知道。大殿·嬪宮,政院·玉堂問安。答曰,知道。
明日冬至使拜表時,開門差早。
黃海監司書目,松禾等官呈,以非時雷動,事係變異事。
傳曰,史官一員待命,騎馬三匹立之,長生殿內摘奸。
鞫廳問事郞廳宋宅相親病,代沈宅賢,啓。
禁府,姜世龜,洪原縣遠竄,啓。
京畿監司書目,龍仁呈,以大司憲崔奎瑞,病重上去不得事,啓。傳曰,卿辭至此,本職,當許遞事,回諭。
傳曰,因山後移御於慶德之意,頃已下敎矣。在前移御慶德宮,永昭殿,例爲前期移安於文政殿,而卽今則當設魂殿於文政殿,他無推移之處,以返虞後移御前,權安永昭殿於明政殿,待魂殿之移安於永昭殿所設之處。永昭殿,亦當移安於文政殿矣。前後權安移安吉日,推擇事,及永昭殿所設之處,趁魂殿未移安前,修理塗褙等事,竝分付該曹,知悉擧行。
罪人鄭彬,刑問六次。張天漢,刑問四次不服。者斤阿只·閔彦良·吳始復,更推。張希載原情。刑房承旨,以鞫廳大臣意啓曰,明日開坐,與拜表相値,觀其日勢早晩,隨時開坐之意,敢啓。傳曰,知道。
京畿監司書目,長湍呈,以應敎李徵龜辭職上疏,上送事,啓。答曰,省疏具悉。疏辭,可不留意焉?爾其勿辭,俟母病〈有〉間,上來察職。燼餘
李敏英,以漢城府意啓曰,國恤發靷時,轝士軍,依庚申例,分七運擔陪事啓下,而今與轝士大將,相議,則晝停所,自京城至陵所之中半,若於晝停所彼此邊,各分三運擔陪,而減其一運,則替代後,卽當放送,別無火丁定給之事。啓下元數中,參量減省,亦似得宜。依此擧行,何如?傳曰,允。
京畿監司狀啓,大司憲崔奎瑞,病重上去不得事,上疏上送事。傳于李敏英曰,卿辭至此,本職當許遞焉事,回諭。
鞫廳啓曰,罪人鄭彬·張天漢,一向頑忍,尙不輸情,尤爲痛惡,請加刑。罪人尹順命,將欲加刑之際,以濟州出送凶物爲言,此雖非承款之語,而不可不推覈處置,故姑不得加刑,而者斤阿只處,此一款,所當究問,且其前後招辭,亦有拈出可問之語。請者斤阿只,更推。罪人安世楨,受刑旣已二次矣,面質下獄之後,病勢甚重,且於希載就拿後,不無憑問之端,而徑斃,甚可慮。今日不得訊問,請觀勢加刑。罪人安汝益,前後招辭,向安世楨情節,微發其端,而不盡其說,累次嚴訊,猶不吐實,請加刑。
上在昌德宮。停常參·經筵。
下直,山陰縣監金裕慶。
持平李東彦啓曰,臣頃以朴萬鼎·朴涏等論罪事,陳啓蒙允,而蓋萬鼎等無倫之議,其所倡始者,卽領敦寧府事尹趾完也。趾完,當殿下明彝倫正名位之初,首以禮遇供奉之論,抵書於其時首相,繼又提出私書中措語,至於陳章上徹,而萬鼎·涏等之疏,接踵而起,轉相簧鼓,以至鳳徵而極矣。噫,母事一人,國無二尊,倫綱截然,名分至嚴,則爲臣子者,曷敢容議於其間,而僭逼名位之議,首發於具瞻之地,擧國公議,久而愈激,則到今萬鼎輩,旣已罪黜之後,不可以年位之崇高,終獨見漏,故臣於昨者,以合辭擧劾之意,發簡諸臺,仍與相會,則臺席之上,多有苟且之意,終日相持,竟未歸一。此無非臣平日言議,不能見重於同朝之致。臣何敢晏然仍冒於臺次乎?昨緣日暮,未及自列,今始來避,所失尤大,請命遞斥臣職。答曰,朝家處分,貴在得中,則似此論議,實未穩當。且凡事一主快闊,則終歸過激,激則不中也。勿辭,退待物論。
司書朴鳳齡,牌不進,依承傳罷職傳旨。傳曰,只推勿罷。
正言黃一夏啓曰,昨日憲臣,以領敦寧府事尹趾完論罪事,發論,蓋其首發干犯名位之議,抵書於其時大臣,則到今朴涏·朴萬鼎等邪疏,被罪之後,首倡此論之人,固不可不論,而第徐待兩司諸僚之齊會,從容商確,尙未晩之意,消詳而已。本非以此論,爲不合於意見矣。今者憲臣之避,至有臺席,或多苟且等語,臣以可否之人,何敢晏然於職次乎?請命遞斥臣職。答曰,勿辭,退待物論。
司諫魚史徽,掌令尹憲柱啓曰,臣等連赴鞫坐,凡於儕友間論議,無暇與聞矣。昨朝憲臣,猝以領敦寧府事尹趾完論罪事,發簡請會于中庠。臣等以爲,趾完,當初私書所論,未免意見之誤着,其在公議,雖不可不參酌論劾,而此係重論,必待諸臺通融消詳,然後合辭論列,亦云未晩,以此往復,憲臣不復商量,先自引避,至以苟且等語,嚴加詆斥,臣等何敢晏然於臺次乎?請命遞斥臣等之職。答曰,勿辭,退待物論。
謝恩,左副承旨金鎭圭。
禮曹啓曰,命下矣。招問日官,則來十二月十三日,十七日,十八日,二十五日,二十六日,皆爲吉云,而十三日,十七日,十八日,則雖在返虞之後,虞祭未畢之前,移奉魂殿,有所未安,十七日,權安永昭殿於明政殿,二十五日,移安魂殿於永昭殿所設之處,二十六日,永昭殿,移安於文政殿,則似爲合宜,且二十五日,亦是移御吉日,而於王世子及嬪宮,俱爲吉日云。以此等日,竝爲擧行乎?敢稟。傳曰,依爲之。
正言金栽啓曰,昨日憲臣,以領敦寧府事尹趾完請罪事,簡問於臣,而臣意以爲趾完之罪,設有不可不論者,擧劾大臣,事體不輕,則不待諸臺往復可否,徑先發簡,似非愼重之道,故不敢苟同矣。今者憲臣,以苟且等語,嚴加非斥,何敢晏然於臺次乎?請命遞斥臣職。答曰,勿辭,退待物論。
罪人者斤阿只·張希載·閔彦良,更招。罪人鄭彬,刑問七次不服。罪人張天漢,刑問五次服。朝報
吏批啓曰,前靈順都正浟,前巴山都正杉,前高城副正,因其子及弟擊錚,禁府回啓判付內,分揀事,命下矣。似當還付原職,而時無敍用之命,何以爲之?敢稟。傳曰,敍用。
都監啓曰,本都監三房郞廳李明徵,頃日政,移拜監察,時未署經,不得行公矣。都監事務緊急,不可暫曠,署前出仕事,分付,何如?傳曰,允。燼餘
申時,日暈。
李國芳啓曰,明日常參·經筵,取稟。傳曰,停。
李國芳啓曰,小臣,推鞫坐起進去,下直,請出推案。傳曰,知道。
以江原監司狀啓,騎兵安命吉女渰死,妻莫終壓死,缺囕死事,狀啓,傳于李敏英曰,囕死·壓死·渰死人處,恤典擧行。
以司書朴鳳齡,牌不進罷職傳旨,傳于李敏英曰,推考傳旨,捧入。
上在昌德宮。停常參·經筵。
僉知□益命,加資肅拜。
朔祭罷後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·百官奉慰問安。答曰,罔極。嬪宮,藥房□□□□問安。答曰,罔極。
獻納尹弘离啓曰,日前,憲□□□敦□□尹趾完論劾事,簡通於臣,且請來會中庠,臣意以爲,朴□□□□立宮號,不可守經,□□□旣被譴罰,則其時□論之人,臣□難獨免,故書送謹悉,而適緣賤疾方□,不得赴會矣。諸臺,以意見之終不歸一,相繼□□臣以參□□□□之人,□□□晏然於臺次乎?連詣鞫坐,無暇自列,今始來避,所失尤大,請命遞斥臣職。答曰,勿辭,退待物論。
禁府照目,前察訪金相元矣合坐時,稱病不進,□□□□贖解見任,別敍私罪。啓功議各減一等。同府揷莎里·同福縣□□□溪郡爲奴,五禮同生娚李萬希,寶城郡李九音倍,宜寧縣流三千里安置。五禮同姓三寸姪者斤都致,靈光郡都也之,茂長縣·點都也之,羅州牧流三千里安置。者斤□同姓三寸姪汝潛,富寧□汝浩,吉州牧爲奴□□同生娚安舜星·安一星,明川府安世楹,順天府安世樟,梁山郡流三千里安置。淑正同姓三寸姪繼貞,密陽府流三千里安置。丑生同姓姪緣坐,啓。
司書朴鳳齡上疏。大槪,新授職名,萬不近似,揣量才分,理當承當。且臣曾叨匪據,峻被彈章,顧念情勢,窮蹙特甚,決難再汚榮塗,重招嗤點,故昨日召牌之下,不敢祗承。違命之罪,實無所逃,而恩出格外,勿罷有命,驚惶感泣,益不知置身之所也。其在分義,固當不計顚躓,趨謝恩命,而滓穢之蹤,若復貪榮冒進,則是忘廉喪恥之一鄙夫耳。其爲羞辱淸朝,爲如何哉?玆敢瀝血陳懇,冀蒙俯察,伏乞亟削臣所叨之職,仍治臣逋慢之罪,以重官方,以安私分事。入啓。答曰,省疏具悉。爾其勿辭,從速察職。
判敦寧府事徐文重箚子。大槪,臣情跡臲卼,陪祭問安,俱未得參。席藁私次,惶恐待罪。伏乞內局之任,爲先遞改,仍命刊削職名,退歸丘園,以全天地生成之澤事。入啓。答曰,省箚具悉卿懇。玆事委折,予所詳知。意外提起,何必爲嫌?卿其安心勿辭,亦勿待罪,速出行公,以副至意。仍傳曰,遣史官傳諭。
鞫廳,罪人張天漢物故,啓。
府啓,今此兩大臣論劾之啓,實出於嚴懲討明義理之意,則其在執法之列者,所當齊聲合辭,力請之不暇,而大司諫李益壽,挺身投疏,恣意伸救。噫,兩臣緩獄之擧,終爲基禍之本,而□□以忠赤公直,合司請罪之論,蓋出於扶常之義,而斥之以吹洗湊合,必欲力戰公議,沮撓重論而後已,豈意臺閣之上,□□循私蔑法之議也?其在辨明是非之道,決不可置而不論,請大司諫李益壽罷職。新除授大司憲洪受瀗,以山陵都監堂上,時在京畿高陽地役所,請斯速乘馹上來事,下諭。竝引嫌而退。當初發簡,所執旣正,僚議參差,元不大段,欲爲消詳,意在愼重,不可以此輕遞多官。簡問之時,旣書謹悉,病未赴會,勢出適然,請持平李東彦,正言黃一夏,司果魚史徽,掌令尹憲柱,正言金栽,持平金相稷,獻納尹弘离,竝命出仕。答曰,不允。處置事,依啓。洪受瀗竣事後,自當上來,勿爲,下諭。
禁府,罪人張希載,當日軍器寺前路,行刑。啓。
刑房承旨啓曰,卽者,禁府都事,以右議政意來言,以身病,今日鞫廳坐起,不得爲之之意,敢啓。傳曰,知道。燼餘
李敏英啓曰,明日常參·經筵,取稟。傳曰,停。
李思永啓曰,明日山陵,開金井取土事進去,下直。傳曰,知道。
李國芳,以義禁府言啓曰,謀逆罪人張希載子次卿,方在京中,卽爲拿囚,依律文緣坐處絞,而今日日勢已暮,待明日行刑之意,敢啓。傳曰,知道。
又以義禁府言啓曰,謀逆罪人張希載,旣已承服正刑。依律文,破家瀦澤,降其邑號,罷其守令,妻子爲奴,緣坐籍沒等事,各該司,捧承傳施行,何如?傳曰,允。
又啓曰,義禁府都事,以右議政意來言,以身病,今日推鞫坐起,不得爲之之意,敢啓。傳曰,知道。
以平安監司狀啓,舟人宣元列等渰死事,傳于李國芳曰,渰死人等,令本道恤典擧行。
上在昌德宮。停常參·經筵。
世子宮·嬪宮,藥房問安。答曰,知道。
藥房啓曰,寒雨連日,日氣不齊,伏未審此時,聖體,若何?前劑入湯藥,當盡於今日,五貼更爲劑入矣。王世子氣候,嬪宮症患,近復何如?臣等區區憂慮,敢來問安。答曰,知道。無事。世子,姑無傷損。嬪宮,所患一樣矣。罪人張希載,年五十一矣。傳旨內,矣身當爲締結奸兇,謀害坤殿,敢以不忍聞之說,筆之於諺札,流入宮禁,至徹睿覽,其情節之悖亂陰兇,實千古之所未有也。逮至聖怒斯赫,明問至嚴,而乃敢旣露其端,終掩其倪,半□半含,隱伏回互,或稱年久茫昧,或稱不能記憶,置諺書於有無之中,歸聖敎於虛實之間,徒懷護黨之心,自甘瞞上之罪,及夫章道密札之發見也,書中辭意,與前後所供,若合左契,其符同欺罔之迹,不翅觀火是如爲昆,亟正邦刑爲只爲,傳旨是沙餘良。甲戌四月二十五日,禁府更招內,矣身與閔黯父子,親密之狀,國人之所共知。矣身諺札,偶然現發,其書曰,往見閔黯,則其言,如此如此,其所設計,極其兇慘是如,傳旨推考敎是臥乎在亦,矣身,往見閔黯,仍與酬酢之際,語及近來浮言流行之狀是白如乎,閔黯以爲,其中一人,有欲告變者是如爲白去乙,矣身果不無信聽之意,以聞於閔黯之言,有所以諺書內達之事是白乎喩。此不過與禧嬪同氣之親,故不忍恝視,無識所致,竟有如此之事是如,納招爲白乎旀。五月十六日,禁府更推回啓判付內,此乃親見明知之事,則不必一向更問是旀,旣有謀害國母之罪,又有欺君父起誣獄之惡,以此已著之二罪,照律處置爲良如敎,傳旨敎是白如乎。閏五月二十五日,鞫廳更推內,庚午年間,中宮殿下,退處私第,時與貴人,出銀交結掖庭之說。矣身間於閔黯父子,以諺札,流入於宮中爲白有去乙,自上親覽,有此嚴問敎是臥乎在亦。矣身書進諺札,果爲分明,如此重獄,年久依俙之事,前招時,不敢直達,欲待諺札下示後,畢陳其說是白有如乎。直爲所如中,其時諺書中辭緣,雖未詳記,年月不記,矣身往見閔黯,則閔黯父子及閔黯姪宗道,已爲會坐,方說其獄事矣身到今思之,似是金廷說獄事也。宗道曰,閭閻流言以爲,有聚銀換局之人是如爲白乎旀,中宮殿貴人,亦出銀貨之說,銀貨之說流行是如云云,則章道曰,中宮殿貴人,若出銀貨,則雖千金,何難乎?黯亦曰,中宮殿,若欲出銀,則何難之有?矣身於心,極其驚惶,同氣之間,有通書之事,至登睿覽,實是千萬意外,此固出於無識之致是如,承服爲白有置。矣身,締結賊黯父子及宗道,以諺札流入宮中,謀害國母的實的只,罪凌遲處死事。
禁府,緣坐罪人次卿,當日堂古介行刑,啓。
禁府罪人安世楨物故,啓。
左承旨申懹三度呈辭。入啓。遞差。
正言金栽,牌不進,依承傳罷職。
持平李東彦啓曰,臣於日者,不揆疎愚,首發重論,而諸議不一,據例引避,及承聖批,諄諄開諭,責之以一主快活,繼之以過激不中,至以實未穩當爲敎,臣於是,已不勝惶惑,而又伏見原任大臣箚辭,提起臣前避辭所抹去之語,引以爲嫌,臣不敢不復此陳暴焉。今臣所欲論大臣,蓋其生平伉屬儻樸,不但其自負也不淺,世亦未嘗不以是推許也。然己巳以後,曾無一言爲坤聖效節,乃於坤位光復,名分大定之後,身居鼎席,首創無於禮之論,都忘竝后逼尊之嫌,鼓煽越禮犯分之議,初旣抵書首相,賀勸竝行,又引故相臣朴世采,論斥敦府疏會之事,遂乃露章橫當,不憚於顯言者,抑何意耶?餘瀾浸廣,荐資邪說之嗃矢,則及今事變層生之後,積菀之公議,安得不爲之少伸,而亦必欲參酌得中,則顧何嘗有一毫過激底意耶?如使玆事,干係微薄,而必欲强論此廢疾屛退之大臣,則雖謂之快活,臣亦不敢自解,而今臣所執,只爲一段名義,則何聖明,不諒臣本心,而遽以過激快活,疑之耶?豈亦兩大臣之啓纔發,繼而有此論,故聖意,或慮其漸激而過欲調娛耶?夫臺閣論事,所關苟重,則雖逼十大臣,顧何妨於聖朝恢言路之美也?至於敦府擬疏一款,日昨避辭中,敍事之際,略爲說過於轉語之次,只以辭語支蔓,還爲刪拚,而別無深意於其間矣。今者大臣,至擧已削之語句,先申待罪之章,此亦臣難安之一端。只緣臣人微言淺,誠未格天,旣承未安之聖敎,又致大臣之不安。今何敢以處置請出爲幸,而乃復蹲冒於職次乎?請命遞斥臣職。答曰,勿辭,退待物論。
左副承旨金鎭圭上疏。大槪,病狀深苦,情勢悲切,乞蒙矜愍,亟解職名,兼陳衷悃,以備裁擇事。入啓。答曰,省疏具悉。陳戒殊切,可不留意焉?林濩等兩人事,疏辭亦宜,特令敍用,爾其勿辭察職。
合啓,請領府事南九萬,罷職事。措辭見上請判府事柳尙運,罷職事。措辭見上答曰,勿煩。
府前啓,請大司諫李益壽,罷職事。措辭見上答曰,勿煩。
院前啓,請罪人壽長·貞伊事。措辭見上請罪人睦來善·李玄逸,圍籬安置事。措辭見上答曰,勿煩。
政院啓曰,院中僚員之不齊,未有甚於近日,都承旨李思永山陵進去,左承旨申懹呈辭遞職,右承旨李壄在外,左副承旨金鎭圭陳疏辭職,廳中只有右副承旨李國芳及臣李敏英,而國芳則每於鞫廳參坐,不得在院察任,出納之苟簡,莫此爲甚。政官卽爲牌招開政,承旨遞差之代,以在京無故人差出,仍爲牌招察任,何如?傳曰,允。又啓曰,今日開政,與罪人行刑相値,而怱擾之中,未能覺察,矇然啓稟,不勝惶恐之至。若不於今日,差出闕員,則鞫廳開坐之後,右副承旨李國芳,當爲進去,廳中,將無以備員,似不可無變通之道,何以爲之?敢稟。傳曰,開政。
右議政申琓箚子。大槪,病勢方苦,鞫廳之坐,未免停廢,敢陳請罪之章,兼附愚淺之見,仰俟指揮事。入啓。答曰,省箚具悉卿懇。有疾未參,別無所傷,卿其須體至意,安心勿待罪,從容善攝,箚辭可不依施焉?仍傳曰,遣史官傳諭,遣御醫看病。
京畿監司書目,坡州呈,以戶曹參議李善溥辭職上疏上送事,啓。答曰,省疏具悉。疏辭,令該曹稟處。
傳曰,前司諫林濩,前輔德金致龍,敍用。朝報
有政。吏批,以金若礪爲南部主簿,尹之贇爲繕工監役,李彦紀爲左尹,申懹爲戶曹參議,南正重爲天安郡守,徐萬里爲景陽察訪,金楙爲引儀,邊攸爲典籍,金鎭龜爲右參贊,兪彦明爲兵曹佐郞,沈宅賢爲正言,徐宗憲爲承旨。燼餘
李敏英啓曰,明日常參·經筵,取稟。傳曰,停。
又啓曰,冬至上使姜鋧辭疏,以縣道上來,而疏紙爲雨水所沾汚,所見未安。道臣所當卽爲還送,使之改書上送,而不此之爲,泛然措辭,仍爲上送,其在事體,殊涉不察。京畿監司徐文重,推考,何如?傳曰,允。
李國芳啓曰,今日爲政事,命下矣。兵批則臣國芳,以代房,當爲進參,而吏批政廳,無推移進去之員,何以爲之?敢稟。傳曰,兵吏批兼進。
李敏英,以弘文館言啓曰,本館下番,副修撰臣李觀命,以輓章書寫官,今日晝仕出去之意,敢啓。傳曰,知道。
李國芳,以兵曹言啓曰,當日忠勳府奴戊戌稱名人,自宣仁門入來,差備門外擊錚,極爲駭愕。令攸司囚禁治罪,同門守門將崔俊碩,常時不能禁斷雜人,以致闌入,亦難免其責,推考,何如?傳曰,允。
李敏英,以戶曹言啓曰,慶德宮修理時,塗褙事,臨時熾炭爲之之意,曾已榻前定奪矣。更思之,則前頭正當極寒,熾炭塗褙,旣涉艱窘,亦必有不精之患,趁此日候稍暖,預先塗褙,似爲便當,何以爲之?敢稟。傳曰,依爲之。
又以祭器都監言啓曰,本廳鑄成之役,已爲完畢。魂殿山陵所用各樣祭器數爻區別,別單書入之意,敢啓。傳曰,知道。
有政。吏批,行判書李畬進,參判趙泰采牌招不進,參議李健命進,右副承旨李國芳進。
兵批,行判書金構進,參判李基夏進,參議洪受疇進,參知朴權進,右副承旨李國芳進。
吏批,以李壄爲左承旨,金鎭圭爲右承旨,李國芳爲左副承旨,徐宗憲爲右副承旨,金楙爲引儀。在上兵批,以申懹爲護軍,以李德英爲副司直,以成儁爲副司果。
李敏英啓曰,禁府都事,以右議政意來言,今日推鞫坐起,而以身病,不得開坐之意,敢啓。傳曰,知道。
持平李東彦啓曰,措辭見上請命遞斥臣職。答曰,勿辭。
李國芳啓曰,持平李東彦,再啓煩瀆,退待物論矣。傳曰,知道。
執義兪命雄,司諫魚史徽,獻納尹弘离,正言黃一夏啓曰,領府事南九萬事。措辭見上判府事柳尙運罷職事。措辭見上答曰,勿煩。
右承旨金鎭圭疏曰,伏以臣,本虛脆善病,近又積傷於慘慽與行役,舊疾新恙,竝侵交作,痰火上升,夜不得眠,痞積中結,晝不能食,精神煩瞀,肢節麻痺,顧此病狀,實無奔走職次之路。頃於辭本,略陳情實,而未蒙恩許。繼辱嚴召,只得黽俛供職,不敢煩瀆告病,而朝家多事,僚窠有故,半月之間,旣盡儤直,勞悴旣多,病情越添。卽今種種雜症,有難枚擧,而其不可勝堪於夙夜之任,則決矣。且臣區區情事之悶迫者,而屑屑是懼,懾嚅許久,亦何可終自外於覆載之下哉?臣妻之葬窆,已卜日期,而一子齒弱,而病不能幹蠱,附棺凡具,非臣身自經紀,將未得及期定了,而縻係劇務,公退絶少,其何能暇及於此等事耶?此雖私故,缺二行賜遞免,千萬幸甚。仍竊伏念,臣歸自松楸,待罪近密,缺而適會引接之久曠,未得入對於前席,衷悃雖切,陳達無路。毣毣之懷,有不自勝,敢具文字,以塵宸嚴,惟聖明察之。竊以程子之傳易曰,正倫理篤恩義,家人之道也。葉氏解之曰,正倫理則尊卑之分明,篤恩愛則上下之情合,二者竝合而後,處家之道篤矣。然必以正倫理爲先,未有倫理未正而恩義可篤者也。程傳又曰,人有諸身者,則能施於家,行於家者,則能施於國。由是觀之,處家固有其道,而國之本在家,家之本在身。爲人君者,可不懋哉?噫,邦運不幸,無前之變故,乃出於掖庭,中外震驚,何可勝言?然而天下之事,有本有末,臣請姑舍其末,就其本而言之。惟我殿下之御極圖理,今近卅載。其講學而窮理,非不熟矣,非不多矣。臣不敢知平日之所以正身而正家,以之出治於國者,果皆合於程子·葉氏之論歟?如或自省而有所未慊,則是宜惕然而懺悔,瞿然而懲毖。毋以妖巫凶婢之已伏斧鑕,謂之伸王法明人紀,而繼自今,孜孜於有物有恒之義,勉勉於威如反身之象,以致假有家勿□,則表端而影直,源淸而流潔,治隆於上,化行於下,庶可以傾否而爲泰矣。且今日之急務,惟在於保護春宮,而前後諸臣,相繼陳疏。殿下,輒下留意之敎,則凡所以恩勤顧復者,想必靡不用極,而第帝王之禮,有異家人,三朝之外,若退在廬次,孑然獨居,任情號隕,其所傷損,有不可量。誠願殿下,常令來侍御側,抑其哭泣之節,强其飦粥之食,寬譬慰諭,俾不底於惟疾之憂,而若値接臣隣裁政務之際,則亦須置之左右,俾有所觀感。且命日接宮僚,無間晝夜,與講古人居講之禮,而尤致意於毁不危身,毁不滅性之訓,于以排遣悲哀,鎭安心神,則不但大有益於扶持調護之道。其輔養德性之效,亦必有愈於宦寺之與處矣。抑臣又有所耿耿於中者,君臣晉接之節,旣著於易經,而先儒,又以接賢士大夫之時多,爲言,則人君之不可久廢視朝也,明矣。況今殿下,喪慼之餘,重以變故,悲傷旣切,慨惋亦深,則血氣缺二行之所悶歎,豈特爲機務之淹滯而已哉?且比者,天象示警,星變雷異,繼出沓臻,其在修省之方,尤宜奮發而振作,不可晏然悠泛。雖以鞫事之方張,未遑日次之引接,而亦豈無可以間停治獄,入侍奏事之時乎?至於喉司之臣,經帳之官,鎭日在直,無所云爲,則時時持文書捧簡冊,反覆稟斷,從容講讀,亦何所妨而不爲耶?臣之此言,非爲文具。蓋欲聖明,念諮諏察納之道,以之治身,以之應天耳。且朝家之罪臣下者,雖於薄罰輕譴,亦宜諒察其本情,而日昨臺官,以林濩之不奔國哀,金致龍之避事下鄕,劾罷之矣。濩之初未卽奔哭,雖未知其病故之如何,而至於伊時,則來到江外,乃遭臺評之狀,人多傳說。臣亦於松楸歸路,目見其自京而南還矣。無論其行之遲亟,渠方來到,而臺論之遽發者,豈其未能審察而然歟?至於遞職之後,因事下鄕,朝士例爲之事,則何可以此,强歸之於巧避之科耶?然則其所以被譴,皆不無可恕之端,以聖明體下之道,恐不當仍施罪罰也。旣有所懷,不敢自隱,慁浼至此。伏望殿下,諒其誠而恕其愚焉云云。答曰,省疏具悉。陳戒殊切,可不留意焉?林濩等兩人事,疏辭亦宜,特令敍用。爾其勿辭察職。
戶曹參議李善溥疏曰,伏以臣,受命辭陛,日就前路矣。所帶職任,本非等閑,而當此多事之時,尤不宜暫曠,玆敢縣道陳章,冀蒙恩遞,惟聖明垂察焉。臣無任云云。踏啓字。
右議政申琓箚曰,伏以臣,本以病孱之人,重患毒痁之餘,已過數月,元氣猶未蘇完,而此時不敢言病,僅得扶病供劇矣。近以鞫廳之坐,晝夜不得休息,或有徹曉者,已累日矣。寒廳冷坐,觸傷非細,且因脫着失宜,重得外感,頭痛甚苦,泄瀉兼發,暴下無算,氣力綿綴。昨曉陪祭之班,今日鞫廳之坐,皆不得進參。揆以分義,已極未安,而莫重鞫獄,亦未免停廢,尤不任惶隕俟罪之至。仍念今此鞫獄缺二行獨臣一人在耳。以臣一人孤陋之見,決不可獨斷重獄,而山陵開金井,在於今日,奉下外梓宮,乃是初七日,而摠護使,例皆看檢云。陵所往返,不過十餘里,而其間,亦且六七日矣。開壙之後,卽爲入來參鞫,外梓宮陪進之際,臨時出往,則往來監護,旣甚便當。彼此事體,亦無所損。伏乞聖明,特降指揮,俾獄體嚴重,鞫事速完,不勝幸甚。取進止。答曰,省箚具悉卿懇。有疾未參,別無所傷。卿其須體至意,安心勿待罪,從容善攝。箚辭,可不依施焉?仍傳曰,遣史官傳諭,遣御醫看病。重出
上在昌德宮。停常參·經筵。
右副承旨徐宗憲,牌不進,依承傳罷〈職〉傳旨。傳曰,只推勿罷。
合啓,請領府事南九萬罷職事。措辭見上請判府事柳尙運罷職事。措辭見上答曰,勿煩。
府前啓,請大司諫李益壽罷職事。措辭見上引嫌而退。首發重論,旣循公議,聖批開釋,不必爲嫌,語次提起,終又刪去,大臣箚辭,在我何損?請持平李東彦出仕。答曰,不允。處置事,依啓。
院前啓,請罪人壽長·貞伊事。措辭見上請罪人睦來善·李玄逸圍籬安置事。措辭見上答曰,勿煩。
左承旨李壄上疏。大槪,臣爲過亡兄遷窆,數日前,下往廣州地,不意銀臺新命,又下於此際,臣聞命驚惶,若無所容。力疾登程,昨纔入城,而撼頓之餘,重觸風寒,委身牀席,無計起動,瞻望象魏,不卽拜命,逋慢之誅,實無所逃。且臣有身帶軍銜,擅自下鄕之罪,敢露章自列。伏乞聖慈,俯諒疾病之難强,負犯之難貰,亟命鐫遞臣職名,以安愚分,以重邦憲事,入啓。答曰,省疏具悉。爾其勿辭察職。
謝恩,左承旨李壄。
持平李東彦,就職後啓曰,臣因一發論,引避至再,處置請出,又出意外,嚴畏分義,黽勉承命,而第臣於昨者,承宣疏中,伸解兩臣之事,尤有所難安者,不得不據實自列焉。夫林濩則以在外承召之臣,上來先文,久不到院。金致龍則當國家有變之日,遞職不日,旋卽下鄕,則同僚請罷之論,蓋出於此,故臣亦不復崖異,聯名隨參,而向使臣,目覩詳驗,果如承宣,則此雖一時相規之罰,臣何必故爲强論哉?只緣耳聞不如目見,事過之後,致此非斥之議,臣何敢自以爲是,而仍冒於臺次乎?請命遞斥臣職。答曰,勿辭,退待物論。
右副承旨徐宗憲上疏。大槪,臣於新命之下,情勢臲卼,疾病且苦,終未免坐違嚴召,方俟譴罰之加矣。不料命之以勿罷,申之以勤召,臣益復驚懼,不暇他計,敢此扶曳病軀,來伏闕外,而顧此情病,俱無冒出之望,且臣於近日合啓,尤有所不敢晏然於出納之地者。伏乞聖慈,俯察情勢之危蹙,疾病之難强,亟許鐫遞臣職名,仍勘臣違命之罪,以肅朝綱,以安私分事,入啓。答曰,省疏其悉。爾其勿辭察職。朝報
義禁府啓曰,昨日,右議政申琓,以摠護使,山陵開壙後,卽爲入來參鞫。外梓宮陪進之際,臨時出往,俾鞫事速完之意陳箚,則以可不依施,批下矣。以此辭意,傳諭于左議政李世白之後,方可入來,而在前新拜大臣在外,則自本院,有啓請傳諭之事矣。今亦依此例乎?敢稟。傳曰,依爲之。燼餘
李敏英啓曰,明日常參·經筵,取稟。傳曰,停。
金鎭圭啓曰,右副承旨徐宗憲,推考傳旨,依傳敎捧入矣。左承旨李壄,自鄕入來,而不爲出肅。卽今院中行公之員甚少,出納之際,事多苟簡。李壄,拘於院規,雖不得直請牌招。徐宗憲更爲牌招,察任,何如?傳曰,竝牌招。
又以禮曹言啓曰,國恤發引前凡事,像生時爲之。敢考本曹謄錄,則庚申正朝節日,在於發靷前,故殯殿表裏,像生時封進,而百官,有哭臨之擧矣。今十一月二十三日冬至,王世子及百官,於殯殿進表裏之時,亦依此擧行事,知委何如?傳曰,允。
李國芳,以□□啓曰,禁府都事,以右議政意來言,左議政未及上來,今日鞫廳,不得開坐之意,敢啓。傳曰,知道。
執義兪命雄,司諫魚史徽,獻納尹弘离,正言黃一夏啓曰,臣等,以領府事南九萬罷職事,論啓。措辭見上答曰,勿煩。臣等,以判府事柳尙運罷職事,論列。措辭見上答曰,勿煩。
右副承旨徐宗憲疏曰,伏以臣,頃叨本職,情迹臲卼,不得不再陳血懇,悉暴微悃,而伏蒙聖德天覆,曲加矜察,特賜恩遞,俾全私義,臣〈誠〉感祝,不知死所,杜門省愆,自分爲淸朝之棄物矣。曾未逾月,新除恩命,又及於千萬夢寐之外,臣誠感激惶隕,惝怳驚懼,不知所以自處也。向臣負犯,非如一時眚災之比,而亦非旬月間所可補過者也。今雖過蒙含垢之恩,有此牽復之命,而在臣廉義,何敢以獨漏罪名,捱過時日爲幸,揚揚復入於近密之班乎?臣之情地,旣難抗顔冒出。且臣宿病沈淹之中,又自數日前,重傷風寒,負席苦痛,無計自力。召牌下臨,而竟未得祇赴,席藁私次,方俟譴罰之加矣。不料命之以勿罷,申之以勤召,臣益復驚惶,不暇他計,敢此扶舁病軀,來詣闕外,而病勢危劇,不堪行步,咫尺天陛,終未能入謝,臣尤死罪。且於近日兩司合啓,尤有所一倍難安者。臣於甲戌初,忝居諫職,以儒疏之侵斥其時大臣,有所參涉於言議間事矣。當此重論方張之日,尤不可一刻晏然於出納之地。伏乞聖慈,亟遞臣新授職名,以肅朝綱,千萬幸甚。答曰,省疏具悉。爾其勿辭察職。
左承旨李壄疏曰,伏以臣,身帶軍銜,擅自下鄕,論以王章,合被譴罰,疾病之外罪犯至此,不得不冒死自列。伏乞聖明,俯諒臣病勢之難强,負犯之難貰,亟命鐫遞,千萬幸甚云云。答曰,省疏具悉。爾其勿辭察職。
左參贊姜鋧疏曰,伏以臣,方奉命出疆,所帶政府西壁,不可因帶遠往。伏乞照例,稟處幸甚。仍竊伏念,王世子,自前歲春間,侍疾之後,煼煎於問寢嘗藥之際,又自今秋巨創以來,哭泣於朝夕祭奠之時,其哀隕傷損,貽殿下惟疾之憂者多矣,苟非以禮節之,則幾日而不至於徑情過中之歸也。居喪之禮,以哀慽爲主,而又以滅性爲戒,此所以古聖人,有居喪看禮書之訓者也。講官,雖拘於典制,不得入侍。殿下,於禮書中,抄出其切於居喪之禮者,親自敎之,使得體而行之,則其於顧復怡愉之中,自有從容開發之功矣。雖有講官千數,何能及於殿下之一言哉?此不但爲節哀終孝之道,亦有光於我殿下,養正止慈之德。伏願殿下,垂察焉。臣今當遠離,不勝惓惓之忱,昧死仰陳焉,臣無任云云。踏啓字。
李國芳,以吏曹言啓曰,啓目粘連,啓下是白有亦。觀此冬至正使左參贊姜鋧上疏,則政府西壁,不可仍帶遠往,令該曹稟處亦爲自有臥乎所,姜鋧旣已奉命出疆,西壁之任,不可久曠,似當許遞,而儒臣進退,臣曹不敢擅便,上裁,何如?傳曰,依回啓施行。
上在昌德宮。停常參·經筵。
吏曹啓目粘連,觀此冬至正使姜鋧上疏,則政府西壁,不可仍帶遠往,令該曹稟處,而姜鋧,旣已奉命出疆,西壁之任,不可久曠,似當許遞,而重臣進退,臣曹不敢擅便,上裁,何如?啓依回啓施行。重出
慶尙監司書目,東萊呈,以去月十八日申時末,乾亥方,有赤色一塊,非星非雲,有若龍形,移時消滅,事係變異事。
司書朴鳳㱓三度呈辭。入啓。遞差。
府前啓,請大司諫李益壽罷職事。措辭見上引嫌而退。來到近畿,未及聞知,遞職下鄕,迹涉規避。揆以事體,俱在當論,承宣之疏,何必深嫌?請持平李東彦出仕。答曰,不允。處置事,依啓。
合啓,諫院無城上所,姑停。
謝恩,右副承旨徐宗憲。
政院啓曰,禁府都事,以右議政意來言,今日推鞫開坐,以身病不得爲之之意,敢啓。傳曰,知道。
正言沈宅賢上疏。大槪,新授職名,萬不近似,揣量才分,已難承當,而且臣名登彈啓之未幾,反居彈啓之任,揆以廉義,決不可冒進,玆敢疾聲暴籲於天地父母之前。乞削臣所叨之職,以謝公議,以安微分事,入啓。答曰,省疏具悉。爾其勿辭察職。燼餘
辰時,沈霧。
金鎭圭啓曰,明日常參·經筵,取稟。傳曰,停。
李壄啓曰,廳中之位不齊,未有甚於近日,出納之際,事多苟艱,而右副承旨徐宗憲,昨承疏批之後,今日不爲出肅。同副承旨李敏英,又以病不進,事甚未安。右副承旨徐宗憲,同副承旨李敏英,竝卽牌招,何如?傳曰,允。
李國芳啓曰,禁府都事,以右議政意來言,身病未差,今日推鞫,開坐不得云矣,敢啓。傳曰,知道。重出
正言沈宅賢疏曰,伏以臣,倥侗陋劣,百無一能,粗事尋摘,幸竊科第,過蒙洪造,濫通朝籍。不意今者,薇垣新命,遽下於千萬夢寐之外,聞命震越,益無以自措也。臣竊惟念,國家用人,苟不量才而授官,人臣事君,亦不度力而受任,則未嘗不僨其事而病其國。顧此諫諍重地,類非碌碌者所居,此臣所以自欿自懼,決不敢冒當者也。且臣廉義,亦有自訟其心者。向臣之謬膺翰薦,本非以臣爲才,不過承藉先蔭,驟預簡剡,而其爲不似,固已自知,不敢應講。蓋有自劃,而淸朝諫士,過慮臣冒據其任,徑加削論,不料聖旨靳許,公議未伸,繼而升六之擧。又引翰苑變通之例,便與史臣,混同處之,臣常以此,一味愧怍。今此言責之職,其爲淸塗則一也。名登彈啓之未幾,而反自居彈啓之任,不但臣廉隅大關,亦非朝家責士之道也。況臣,以孤弱新進,性且愞軟,聞高論而先駴,過高門而已縮,其於貪榮冒寵之心,不啻若傷弓之鳥,則從今以後,誓不復進顯塗,以重辱淸班,卽臣區區之念也。玆不避斧鉞之嚴,乃敢發暴籲之聲,伏乞聖明,俯諒腔辭,將臣新授諫職,亟賜鐫削,以謝公議,以便私心,不勝萬幸。答曰,省疏具悉。爾其勿辭察職。
上在昌德宮。停常參·經筵。
一更,流星出室星上,入坤方天際。狀如拳,尾長三四尺,色赤。
掌令尹憲柱三度呈辭。入啓。遞差。
傳曰,召對爲之,入侍。承旨金鎭圭,玉堂權尙游·李觀命,假注書李祥徵,史官尹志和·金興慶。
禁府推鞫,問事郞廳沈宅賢臺諫,代李鼎相啓。
吏曹啓曰,臺諫有闕,政事,取稟。傳曰,明日爲之。
謝恩,右參贊金鎭龜,兵曹正郞李鼎相。
今日召對時,玉堂罷散人員書入事,及玉堂長官差出事,榻前定奪。
合啓,請領府事南九萬罷職事。措辭見上請判府事柳尙運罷職事。措辭見上國無二尊,名分至嚴,則非臣子所敢容議於其間,而領敦寧府事尹趾完,當殿下明彝倫正名位之日,首倡禮遇供奉之論,抵書於伊時首相,至以講求前代之事,倣而行之爲言。其在分義,已極無嚴,而繼又提起私書中辭意,露章上徹,其所謂前事之可倣者何事,無歉於臣子者何義耶?犯分越禮,莫此爲甚,而此論一開,異議繼起,別立名號之請,供奉如儀之論,接武迭眩,敗亂經常,以至今日而極矣。到今朴萬鼎·朴涏等,旣已被罪之後,當初倡論之臣,獨不可置而不論。請領敦寧府事尹趾完罷職。答曰,勿煩。
府前啓,請大司諫李益壽罷職事。措辭見上答曰,勿煩。
院前啓,請罪人壽長·貞伊依律事。措辭見上請罪人睦來善·李玄逸,極邊圍籬安置事。措辭見上答曰,勿煩。
鞫廳,罪人尹廷錫·朴命謙,放送。張聖維,仍前發配。鄭彬,刑問九次不服。閔彦良,刑問二次不服。者斤阿只,刑問三次不服。
傳曰,推鞫姑罷。燼餘
金鎭圭啓曰,明日常參·經筵,取稟。傳曰,停。
李國芳啓曰,小臣,鞫廳坐起,進去下直,請出推案。傳曰,知道。
李思永啓曰,同副承旨李敏英,以病,兩日不爲仕進,未知病狀之何如,而同副承旨,連日不進,事體殊甚未安。李敏英卽爲牌招,察任,何如?傳曰,允。
又以兵曹言啓曰,今此大行王妃發靷時,大轝晝停處,發遣事知兼司僕看審,以七運磨鍊啓下矣。以漢城府啓辭,以六運磨鍊事,允下,故發遣兼司僕,更爲看審,以六運磨鍊,改付標以入之意,敢啓。傳曰,知道。
又以義禁府言啓曰,鞫廳罪人張聖維,仍例發配事,命下矣。依前發遣府羅將,配所押送之意,敢啓。傳曰,知道。
又以義禁府言啓曰,卽接月令醫員慶起昌手本,則保放罪人趙世雄,病勢今已差歇云,還囚之意,敢啓。傳曰,知道。
又以義禁府言啓曰,因鞫廳啓辭,罪人武一,其所承服,旣非身犯之罪,令該府照律處置事,允下矣。武一,以業同之班奴淑正,招致業同,以勿爲援引以萬之意,言說之際,立於遮面籬外,旣聽其言,而嚴問之下,初不吐實,三次受刑之際,始爲承款。其不卽直告之狀,殊極痛惡。律文內,謀反大逆,知而不首者,杖一百,流三千里。依此律,定配,何如?傳曰,允。
金鎭圭啓曰,臣承命,取考前後國恤儀軌及列聖誌狀,則太祖大王·神懿王后·宣祖大王諡冊文曰,謹遣某官云云,而無職姓名,太宗大王·睿宗大王·元宗大王諡冊文曰,謹奉冊云云,而無某官之語。仁宗大王諡冊文曰,謹上諡云云,而無某官之語。神德王后上徽號冊文曰,謹遣臣領議政鄭太和。懿仁王后諡冊文曰,謹遣臣領議政李恒福。甲寅五月上諡時,遣領議政金壽恒。辛酉二月贈諡時,遣領議政金壽恒。甲子三月上諡時,遣領議政金壽恒。戊辰十二月上諡時,遣領議政金壽恒。己丑·己亥儀軌,該曹亡失,而參考本院日記,己丑國恤時,則領議政李景奭,執事於喪禮,己亥國恤時,則領議政鄭太和,執事於喪禮,而前後,未嘗有首相有故而遣他大臣之時矣。所考如此,敢啓。傳曰,遣左相贈諡。
徐宗憲啓曰,備邊司郞廳,以大臣意來言,今日賓廳坐起日次,而推鞫相値,不得來會云矣,敢啓。傳曰,知道。
又啓曰,吏曹郞廳來言,臺諫有闕,政事何以爲之,取稟。傳曰,明日爲之。
午時,上御時敏堂召對。參贊官金鎭圭,侍讀官權尙游,檢討官李觀命,假注書李祥徵,記事官尹志和·金興慶,入侍。講皇明通紀第十五卷。權尙游,讀自癸巳嘉靖十二年,止命進大內。上曰,下番讀之。觀命,讀自丙午嘉靖十五年正月,止術卒不驗。上曰,承旨讀之。鎭圭,讀自八月大同叛卒,止刊布中外。上曰,翰林讀之。志和,讀自癸卯嘉靖二十二年,止諡文愍竝祭葬。上曰,下番讀之。興慶,讀自己酉嘉靖二十八年,止遂落職去。觀命,陳文義曰,世宗,見行可刺血書疏,以爲忠孝,乃出一家耶云云,而後命戍雷州,若有罪則殺之,無罪則赦之,而始奬之以忠,終戍於雷州,如此處分,不爲分明矣。尙游曰,人君刑賞,當審其有罪無罪,處分可以分明矣。今此世宗,則初若覺悟,以爲忠孝云,而不能的知其忠孝,竟戍雷州,人君若此,則竟無覺悟,而小人,無忌憚矣。缺鎭圭曰,世宗,廢視朝不親政,致有欺蔽之患,若勤於視政,則嚴嵩等,亦安敢肆爲欺蔽乎?觀命曰,人臣賢愚,可以易知,而至於大奸似忠者,才勝於中人,而其心則奸回,在上之辨察,誠爲不易,而只以逆志巽志,觀之,亦甚不難矣。鎭圭曰,周時則嬪御,有定數,而降之後世,選入無節。今此李栱臣,敢請納女,而皇帝,亦爲選入矣。觀命曰,第十八丈太僕卿楊最上疏,上廷杖之,夫金丹之虛妄,自古帝王,非不知之,而每有好生惡死之心,故多爲方士所惑,如秦皇·漢武·唐憲宗之類,是也。上曰,唐憲宗,服金丹而暴崩矣。鎭圭曰,大抵世宗,自是聰察剛明之君,故政或有可觀處,而旣不能淸心寡欲,故易致熒惑,至於如此。雖不可以某某事陳達,而足以監德矣。上曰,然矣。乃掩卷。
鎭圭曰,政院日記,關係不輕,而近來怠慢成習,趁卽修納者絶少,前後以日記事,啓稟申飭,非止一再,而每患遷就,不卽修整,誠可寒心矣。前假注書李嘉運,八月日記,尙不修納,而下往金堤地。吳守經,十月日記,亦不修納,而下往鎭川地矣。政院之職,奉行王命而已,無移文中外之規,而取考承傳錄,則仁祖朝,有日記未修正而下鄕者,自春秋館,移關催促之事,故頃者,以令春秋館,移關本道,囚家僮催促之意,陳啓蒙允,而聞春秋館以爲,政院日記,非本館所知,不爲擧行。春秋館,乃大臣兼帶衙門,自本院,不可更爲指揮。李嘉運,歸去鄕庄,杳無上來修納之期,本院則推考之外,無他請罪之道。曾前或有特命禁推之時,此則非自下所敢請者。且草記軸,不當持去外方,而今聞皆爲持去云。此在事體,亦甚未安。當有別樣懲治之擧,然後當爲修納矣。上曰,爲先從重推考。申飭催促之後,猶不修納,則當爲別樣科罪。缺鞫廳啓曰,罪人杭,因其婢淑正,締結希載,以不道書札,潛通宮掖之狀,形迹畢露,情節難掩,聖明,亦已洞燭無餘矣。希載,旣以流入諺札,謀害國母,將伏天討,則今杭之罪逆,與希載,豈有異哉?宜亟擧誅討之典,以洩神人之憤,而先加刑訊,取服正法,自是獄體,故依例請刑矣。今者酌處之敎,出於意外,以聖明親親之仁,雖有所不忍於拷掠之刑,而渠旣罪惡貫盈,覆載難容。臣等按法之外,更無可容議者,伏惟上裁。傳曰,特爲減死,絶島圍籬安置。
又啓曰,罪人鄭彬·張天漢等,扺死牢諱,情狀痛惡。安世楨,仍前加刑。閔彦良,一次刑訊,皆忍杖不服,請竝加刑。罪人者斤阿只,以出送業同,掘取延曙木人情節,有所訊問,而仍中間有他所告之事,或不無憑問之端,故姑請停刑矣。今則更無可問之事,而其本犯,不可不缺武一,其所承服,旣非身犯之罪。請下該曹,照律處置。張聖維,以臺啓拿鞫,而所謂諺札中辭緣,與天漢,緊歇似有所間。被引於諸罪人,亦與天漢不同,有難輕易訊問,仍前啓下發配,不容審愼之道。罪人尹廷錫,初以業同招辭,拿來,而其後業同,稱以誣罔,則設有木人掘來後參見之事,似無顯著可問之罪。罪人朴命謙,旣曰甲戌以後,長在遠鄕,他罪人等,亦以爲不知其名,則者斤阿只之因其婢所聞而發告者,或不無誤認之弊。此人等,似當有參酌分揀之道,請竝上裁。傳曰,依啓。張聖維,因爲發配。尹廷錫·朴命謙,竝放送。
上在昌德宮。停常參·經筵。
未時,太白見於巳地。
傳〈曰〉,前修撰李坦,敍用。
慶尙監司書目,大丘呈,以去月二十七日酉時量,丑寅方,有赤色一塊,有若星形,至辰·巳方,移時消滅。又於同日戌時量,雷聲,起自酉方至卯方而止,事係變異事。
平安監司書目,成川·碧潼兩邑呈,以李哲石妻進月等七名爲虎囕死事。
政院啓曰,今日爲政事,命下,而卽者,吏曹郞廳來言,判書李畬推鞫坐起進,參判趙泰采,參議李健命,俱以病不來,不得開政云。參判趙泰采,參議李健命,竝卽牌招,開政,何如?傳曰,允。
昨日召對時,參贊官金鎭圭所啓,政院日記,關係不輕,而近來怠慢成習,趁卽修納者絶少。前後以日記事,啓稟申飭,非止一再,而每患遷就,不卽修正,誠可寒心矣。前假注書李嘉運,八月日記,尙不修納,而下往金堤地。吳守經,十月日記,亦不修納,而下往鎭川地矣。政院之職,奉行王命而已。無移文中外之規,而取考承傳〈錄〉,則仁祖朝,有日記未修正而下鄕者,自春秋館,移關催促之事,故昨者,以令春秋館,移關本道,囚家僮催促之意,陳啓蒙允,而聞春秋館以爲政院日記,非本館所知云,不爲擧行,春秋,乃大臣兼帶衙門,自本院,不可更爲指揮。李嘉運等,歸去鄕庄,杳無上來修納之期,本院則推考之外,無他請罪之道。曾前或有特命禁推之時,此則非自下所敢直請者,而且草記軸,不當持去外方,而今聞皆爲持去云,其在事體,亦甚未安。當有別樣懲治之擧,然後可以修納矣。上曰,爲先從重推考。申飭催促之後,猶不修納,則當爲別樣懲治,以此意,出於擧行條件,分付可也。重出
鞫廳罪人鄭彬,刑問十次不服,閔彦良,三次不服。業同,更推。
鞫廳大臣以下,請對入侍。
義禁府啓曰,因鞫廳啓辭,罪人武一之所承服,旣非身犯之罪,令該府照律處置事,允下矣。武一,以業同班奴淑正,招致業同,以勿爲援引以萬之意,言說之時,立於遮面籬外,旣聽其言,而嚴問之下,初不吐實,三次受刑之際,始爲承款,其不爲直告之狀,誠極痛惡。律文內,謀叛大逆,知而不首者,杖一百,流三千里,依此律,定配,何如?傳曰,允。重出
持平李東彦上疏。大槪,臣頃伏覩求言之敎,忝在言責,有不敢終始泯默,猥陳憂愛之忱,以應明旨事。入啓。答曰,省疏具悉。憂愛進言,誡誨切至,予甚嘉尙,可不留意焉?大臣事,已諭予意於諫長疏批矣。
今日鞫廳,大臣以下請對時,禁府都事,有闕之代,明日口傳差出事,榻前定奪。鞫廳姑罷事,下敎。
禁府,武一,茂山府流三千里,定配。啓。朝報
有政。吏批,以宋淳錫爲司評,李坦爲副修撰,林濩爲校理,鄭維漸爲掌令,權世恒爲司書,呂渭良爲監察,洪大猷爲兵曹佐郞,金致龍爲輔德,任舜元爲承旨。
兵批,以池日賓爲都摠都事,以白時耉爲五衛將,以趙泰來爲僉知,姜鋧爲知事,礪原君柱爲都摠管,金重器爲副摠管。燼餘金鎭圭啓曰,明日常參·經筵,取稟。傳曰,停。
李國芳啓曰,小臣鞫廳坐起,進去下直,請出推案。傳曰,知道。
金鎭圭,以侍講院言啓曰,本院下番四員,俱未差出,以上番,姑降入直,已迫二旬,事體苟簡,殊甚未安。今日政,闕員,以在京無故人盡數差出,仍卽牌招,以爲入直之地,何如?傳曰,允。
有政。吏批,行判書李畬,推鞫坐起進。參判趙泰采,牌招不進。參議李健命進,都承旨李思永進。
兵批,行判書金構進,參判李基夏進,參議洪受疇病,參知朴權病,同副承旨徐宗憲進。
吏批啓曰,卽接義禁府移文,則謀逆正人丑生,胎生〈於〉京畿楊州牧。淑正,胎生於江原道春川地。雪香,胎生於全羅道光州牧。五禮,胎生於慶尙道昌寧縣。所當依法例,罷其守令,降其邑號。頃有廟堂定奪,而守令則勿罷,縣邑則勿革。楊州,乃陵寢所在。春川,卽兼防禦使,例不得降號,今亦依此施行。光州牧,則降號爲光山縣。昌寧則依定式,使之班次於諸縣之下,何如?傳曰,允。
兵批啓曰,前監牧官申行楫,以捉虎之功,有加資之命,而雖已資窮,未經準職,何以爲之?敢稟。傳曰,特爲加資。
吏批,以任舜元爲左副承旨,李國芳爲右副承旨,徐宗憲爲同副承旨,林濩爲校理,李坦爲副修撰,鄭維漸爲掌令,權世恒爲司書,洪大猷爲兵曹佐郞,呂渭良爲監察,宋淳錫爲司評,金致龍爲輔德,全城君混·全山君深已上,在喪終制。僉知車義轔,今加嘉義。光山縣監洪重夏,降縣。
兵批,以礪原君柱爲都摠管,金重器爲副摠管,姜鋧爲知事,李衡祥爲副護軍,趙泰采爲僉知,白時耉爲五衛將,池日賓爲都摠都事,韓聖佑·尹憲柱爲副司直,以朴鳳齡爲副司果,前監牧官申行楫,今加折衝。
李國芳,以兵曹言啓曰,夏間霖雨,水口門·月朗巖·上山臺·鵂巖·鷹峯等處,體城頹落五庫,旣已畢築矣,敢啓。傳曰,知道。
徐宗憲啓曰,諡冊文草圖,睿覽後,方可正書入刻,故令書寫官尹世紀,爲先寫出以入之意,敢啓。傳曰,知道。依此正書。
徐宗憲,以兵曹言啓曰,禁軍,春秋都試後,以其試才分數,陞降付祿,自是法典。若或有故,不得設行都試,則計其仕日付祿,亦是近規,而自辛亥以來,以爲計仕付祿,則善射之人,不得參於高品。始有試才付祿之擧,至於國恤卒哭前,自本曹啓請。以禁軍試才,與他操鍊有異,別爲變通,特令試才付祿。山陵領役,部將則以其勢難來參於試才之故,特爲計仕付祿。甲子·戊辰年,竝皆依庚申年例爲之矣。今亦依前例,擧行,何如?傳曰,允。
持平李東彦疏曰,伏以臣,頃伏覩求言之敎,十行絲綸,辭旨懇惻,恐懼修省之誠,溢於言表,有足以格天意感人心,而臣忝在言地,無一言仰塞求助之盛意,蓋緣臣智慮淺短,見識昏瞀,不足以補明主所須,故囁嚅遲徊,以至今日,始敢以陳腐之說,冒瀆於宸嚴之下。惟聖明,留神澄省焉。嗚呼,國家不幸,千古所無之變,遽發於宮庭,凶孽旣剪,天誅甫訖,綱維稍進,義理少伸,則神人之憤可洩,天地之感宜臻,而乃者,彗孛之警,雷霆之變,迭見於靑臺之奏,其他可驚可愕之變,式月斯生。營頭之妖,耀芒於中天,太陰之精,上犯於端門,淫霖如夏,毒霧熏晝,臣未知有甚禍機,伏在冥冥之中,而仁愛之天,警告我聖,若是其勤摯耶?臣仰觀俯察,心駭胆悸,隱憂永唏,誠莫曉厥郵也。臣竊伏念,禁庭蠱物,雖已盪除,安知無祲穢之妖氣,未全消於宮禁之密耶?臣愚竊以爲移御之擧,不容一息蹔緩。缺二行宗社之大計,毋拘小節,不日移御,用副群下之顒望,如其缺六字宣之道,興居之所,亦須十分致謹,勿以妖不犯正,一切之理,逌然自適也。嗚呼,惟我王世子,膺宗社臣民之托,荷坤聖顧復之恩,仁孝之令聞日彰,愛戴之群心益切。不幸皇天降割,禍變荐臻,往年嘗藥之餘,奄罹罔極之巨創,方居苫堊之中,繼遭震剝之大變,煢然一身,百罹熏心,藉令春秋已壯,血氣方剛,若此情界,實是人理之所難堪,而方在沖年,神志未定,節順之權,或難抑哀隕之至性,義理之公,亦難勝仁愛之至情,驚憂剝損之患,實朝野之所共於邑憂傷者,而前後諸臣章疏,蓋亦索言之矣。以殿下止慈之念,凡於飮膳之節,衛護之方,想必靡不用極,而第念處常雖易,處變維難,慈愛〈至〉,保導爲重。今殿下,必須愍憐其失恃之痛,曲護慰安。明暴其掩恩之義,益勤提誨。寬譬曉解,如保嬰孩,薰陶訓諭,自同師保,勉之以付托之重,重之以引翼之方,恩勤擁佑,倍加於平日。不限三朝之禮,使之朝夕昵侍,遇事輒誨,濡染涵養,德性渾成,則上可以召天地之和,下可以副億兆之望。离光,洞照於慈天,國勢,永固於盤石,顧安有傷損毁削之憂哉?嗚呼,邦家變故,何代無之,而未有如向來之慘也。此雖由於妖孽之徒,窺闖多門,秉軸之臣,防杜不嚴,以至於此,而抑恐聖上,端本淸源之道,或有歉於古先喆王而然耶?夫帝王爲治之本,必先化自宮禁,正位疑命,內言不出,外言不入,然後陰邪之逕永閟,愛惡之私不眩,名分一定而顗慕者息望,倫綱一立而僭逼者懾心。上之人,一動一靜,廓然如靑天白日,而無有陰翳之氣,干於其間也。苟或反是,則匪誨之類,或至於內訌,惎覘之路,或疎於間執,賤妨貴卑踰尊之患,勢所必至。雖以漢·唐盛時言之,后妃與嬪御,名分有截,尊卑貴賤之分,判若天地,絶無竝后匹嫡之嫌,故國脈壽而人心固。及其衰也,間或啓寵而納侮,干名而犯分,卒至於召禍釀亂而後已,此非有國之所當戒者耶?向使聖朝,宮梱果能淨肅,名分果能嚴截,則末流禍變,必不至今日之酷。聖上處分,亦必無頻復之吝,而瞻顧禍福之計,初豈迭起於巖廊?追伸名義之論,今豈苦煩於臺閣哉?缺二行扶綱植倫之議,則從之如轉圜,探機□□之言,則去之如脫距,使宮庭之間,肅然如秋,熙然如春,內以杜幽昧之蹊,外以絶淺深之窺,則於是乎家正而國尊,人和而氣應,無一點邪氣,掩映於亭午之下,而善祥集矣,泰運啓矣。然後凝旒穆淸,端拱出治,則雖群臣不侫,不能裨補其萬一,亦豈無風行草偃,源淸流潔之一大效耶?臣聞宋儒之言曰,朝廷,四方之根本,漢儒之語曰,正朝廷以正四方。人主之莅邦,人臣之事君,苟不一出於正道,則朝廷不正,而國隨而亡矣。向來當國柄臣,不以常經導君父,乃以曲論亂春秋,朝廷一其義,而國家旋受其禍,前驗在卽,厥理甚明。今日合司齊論,初非出於矯激之意,實爲倫常名義之重,而殿下之迄靳兪音,無乃以伊時失刑,或出於一時做錯,而大臣之慮,或過於深憂而然耶?夫倫紀,宇宙之棟樑,刑政,國家之大柄,而斁敗紊亂,至此之極,則龜玉之毁櫝,當責於誰?今日合辭之啓,不過論二三大臣,不以正道事君父之罪也。噫,希載之謀害,業同之埋凶,今果釀成何樣之禍,而當初主議於貸死緩獄之大臣,寧有安享爵位,逃罪漏網之理哉?臣恐臺閣聲罪之請,不準,則倫常,無以復振。倫綱旡以復振,則朝廷,不可以復正。朝廷不正,則國勢不尊,人心不服,百度日虧,義理復晦,而四方無從合之勢矣。臣於前日疏中,旣有所略發其端,今又畢陳其說,以應明旨者,蓋亦竊附於古人納約自牖之義耳。臣質□□鈍,根危植孤,孤露餘生,所仰恃者,惟君父。只以知無不言,言無不盡,爲一分報效之地者,是臣之竊所自期。至於一身之利害禍福,非臣之所假顧。竊想日月之明,亦或照燭此心矣。臣之邇來所論列者,專出於爲聖母雪幽枉之義。今日所陳暴者,亶在於爲聖明爲春宮之誠。雖文辭拙澁,言語疎樸,若其一端憂愛之微忱,則亦不無萬一之可取。伏惟聖明,特恕其僭妄,深加察納焉。臣無任云云。答曰,省疏具悉。憂愛進言,誡誨切至。予甚嘉尙,可不留心焉?大臣之事,已諭予意於諫長疏批矣。重出
午時,上御時敏堂。鞫廳大臣以下,請對引見。右議政申琓,判義禁李畬,知義禁金昌集,同義禁柳之發·李光迪,右副承旨李國芳,執義兪命雄,司諫魚史徽,假注書李祥徵,記事官尹志和·金興慶入侍。申琓曰,近來冬候乖常,寒暖不適,此時聖體,若何?上曰,無事。申琓曰,杭之罪惡,決不可容貸,故鞫廳再度啓辭,旣已仰達,而前後判付,初則以不忍拷掠爲敎,而繼下減死之命。以歷代及我朝事言之,罪名若是雜犯死罪,則以王室,或有容貸之事,而罪犯逆律之後,則王法至嚴,不但群下之請討,君上亦不得容貸矣。今於杭之罪,自上以不忍栲掠爲敎,故臣意,或有參酌處斷之事矣。乃有減死之敎,此則決不當容貸矣。前後事狀,固難詳悉於議啓之中,必欲面陳,故敢此請對矣。夫杭之罪狀,出於希載妻之招,潛通書札,情跡綢繆之狀,已爲缺三行李畬曰,希賊,流入諺札,謀害國母之罪,缺五六字故八年之內,神人積憤矣。或至今日始伏天誅,今此杭之罪狀,比希載,殆有加焉。寧有容貸之理耶?今若貸杭以不死,則王法壞墜,輿情憤激,將無以鎭定人心。聖上,雖以王室近宗之故,欲屈法貸死,而臣等,決不可奉承矣。李國芳曰,連參鞫廳,詳見前後文案,罪狀旣已昭著,不可以親親之意,有所容貸。凡國家有法,然後可以維持,法外之恩,何可施也?大臣及判金吾之言,是矣。金昌集曰,杭,摘抉者斤阿只言辭中,年月之差誤者,自以爲違端,而不成說話。且請質問於希載,而及問希載罪狀益著,誠不可一日容息,而雖以親親之義爲敎,決難容貸矣。李畬曰,渠雖未承款,而因緣淑正,作爲谿逕,潛通書札,則情節,已可知矣。近宗問候,自是例事,而何必使淑正密密傳書耶?希載招內,惡人知之云云,則情迹畢露,更無可問者矣。申琓曰,通書一款,終不得發明。第招以爲,問於希載,則可知云,而希載之招,已爲狼藉彰著,則亦豈有可問之事乎?親親之敎,仰認聖德,而異於他罪,不可貸死矣。柳之發曰,杭之前後情迹之陰祕,罪狀之貫盈,已著於鞫廳之兩度啓辭,更無所可達之言,而聖明,亦已洞燭矣。豈可以親親之義,有所容貸,而渠何敢一日偃息於天地之間乎?輿情齊憤,邦憲至嚴,依法訊問,斷不可已也。李光迪曰,不可以親親之恩,有所屈法。今若容貸,則輿情激憤,終不可鎭定,當爲依法處斷矣。魚史徽曰,杭之罪狀,大臣·諸臣,皆已備陳,不必更爲疊牀,而雖以判付辭緣觀之,執法之論,不以爲非,則豈拘於一時私恩,欲爲曲貸乎?王章至嚴,非一人之所得以私者也。安有罪犯惡逆,而終有可生之道哉?兪命雄曰,罪惡昭著之狀,大臣及金吾堂上,旣已陳達。聖上,亦皆洞燭矣。人臣負此罪名,安有可生之理哉?聖明雖欲曲貸,祖宗三尺之法至嚴,何可容貸耶?魚史徽曰,以首從言之,希載則居間受指揮者也,杭則終始謀議者也。缺罪難容貸,聖明親親之義,卽是私恩,臣等請罪之言,實是王法,快從群情,處斷宜矣。上曰,予見前後推案,杭之罪狀,已爲洞知,而今此減死之敎,非以杭謂罪有可恕,執法之論,固知是矣,而親親之義,有所不忍,用施特恩,渠雖如此,何忍一時置法乎?申琓曰,聖上之不欲拷掠,實親親之誼,聖上所在,臣等豈不知之,而杭之罪狀,則決不可屈法也。三尺至嚴,何可容貸乎?金昌集曰,聖明雖欲曲貸,群下不準此請,則決不可止,速爲允從,俾伸輿憤也。李畬曰,古今安有負此罪名,而可以容息於覆載之間者乎?今若使此賊全活,則將至於國不國人不人矣。議啓,判付中,有須勿固爭之敎,親親之盛德,群下非不知之,而此則決不可容貸也。昔者,周公,誅管·蔡,周公,豈不足於親親之仁,而誠以天下所共誅之罪人,不得施以兄弟之私恩故也。今聖上,雖欲曲貸此賊,臣民,決不可與此賊,竝生於一國矣。金昌集曰,希載八年容貸,竟致今日妖惡罔極之變。今杭,又不置法,則日後國家之憂,亦不可勝言矣。李國芳曰,此而容貸,則是無法之國也。大臣·諸臣,所爭者公法耳。聖上,斯速允從宜矣。上曰,以希載招觀之,皆是崇善君夫人所爲云。今此杭之罪惡,皆爲其母之所誤也。李畬曰,臣等頃見判付,則有誤杭者申氏之敎,而設使杭之罪犯,悉出於其母之所誤,旣爲見誤之後,斷無容貸之理。況其母雖惡,在杭之道,當爲救正,而顧乃與母同惡相濟,罪犯逆律,此何可委罪於其母而有所容貸乎?聖上,雖有所不忍於加誅,此不過爲一時之私恩,而三尺至嚴,此乃祖宗之法也。決不當以私恩廢公法也。魚史徽曰,設或母惡,而子不同事,則可以分而異之。此則不然,以妖婢淑正,圖爲希載之妾,因緣谿逕,通書宮禁,而辭語陰凶,情迹昭著,則何可歸罪於其母,而容貸其子乎?金昌集曰,者斤阿只招內,杭之母子共謀云,則豈可獨爲歸罪於其母乎?判付內,以誤杭者申氏缺人臣,負此罪名,安得生全乎?減死則決知其不可矣。魚史徽曰,容有可恕之端,則一時屈法,不害爲敦親之義,而杭之罪惡,若是彰著,則寧有一分可生之道乎?臣等所執,乃祖宗三尺之法,則此外,更無他議矣。金昌集曰,凡親親之恩,當用之於可生可死之間,而此則有萬分可死之罪,無一毫可生之道,何可容貸乎?魚史徽曰,不必遠引他事,只以近日事言之,希載窮凶之罪,當伏王法,而當初失刑,積八載神人之憤,而至于今日,宮掖之變,若是之慘矣。今若貸杭以不死,則前頭之事,亦將不知至於何境,決不可容貸也。李國芳曰,如此莫重之罪,不用王法,則王法,將用之於何處耶?上曰,自下守法,而自上,則於親親之誼,有所不忍,故特爲貸死,旣用栫棘之律矣。申琓曰,絶島安置,亦豈非重律,而此則有應施之律,不可但以親親之誼,而曲賜容貸,便爲失刑之歸矣。魚史徽曰,杭之罪惡,有不可容息於覆載,而今殿下,必欲屈法而伸恩,祖宗三尺,將自今日壞矣。聖明之世,豈有如此之事乎?金昌集曰,如有一分可恕之道,則聖明,旣施親親之恩,何必如是固爭,而此則決不可容貸,故敢此縷縷,與其上下相持,不若早賜處分也。李畬曰,凡減死者,其罪或有一分可疑之端故也。自古及今,兇逆情節,若是昭著,而得保首領者,寧有是理耶?魚史徽曰,渠以王室之宗,受國厚恩,而行己造意,若是無狀,罪狀十分切痛,豈可以栫棘勘律耶?李光迪曰,杭之罪,國人皆可殺,豈可栫棘而止耶?李畬曰,臣等奉命按獄,究得如此罪狀,而畢竟不得正法,則實非按獄之本意,貸死之敎,終難奉承矣。金昌集曰,鞫廳再啓,終不允兪,今此請對,蓋出於必欲得請之計,而臣等,以執法之官,不準此請,有不敢退矣。李國芳曰,今此諸臣,豈必有積怨深怒於杭,而若是煩達乎?蓋以國人皆曰,可殺故也。速賜允從,宜矣。上曰,以當初者斤阿只招,及再度希載招見之,杭之罪狀,皆已昭著,予非不知,而但以王室近宗,故不忍置法,特爲減死,絶島荐棘,缺三行特爲賜死。申琓曰,臣等,非〈不〉知聖上親親之誼,而罪狀異他,不敢有貰,旣有賜死之命,處分得矣。不忍拷掠,聖敎誠是,直爲處斷,古亦有規矣。李畬曰,渠雖不服,罪狀昭著,不待就服,而可以處斷矣。上曰,王室本宗,不但有異,以古事言之,甲申逆獄時,沈賊,自是逆魁,而仁廟以爲曾在大臣之列,不爲刑推而直爲處斷,不爲訊問而直爲處斷,已有古例矣。申琓曰,以近來事言之,向年閔黯,亦以大臣之故,直爲賜死矣。上曰,近事不必言之,已有古例矣。李畬曰,以法言之,可以結案取招,而辭證旣具,直爲處斷宜矣。金昌集曰,不加栲掠,足可見親親之盛意。旣已賜死,亦可謂王法已伸矣。
李畬曰,卽今鞫事未畢,本府都事有闕,曾前有口傳差出之規矣。何以爲之?上曰,依爲之。
兪命雄·魚史徽啓曰,領府事南九萬罷職事。措辭見上上曰,卽今啓辭,則改其措語,而當初啓辭,則以一時利害禍福爲言。且曰,護賊云云,實非原情之道矣。予知南九萬之心,決非顧瞻利害之人,亦非護賊之事也。凡朝家待大臣之道,不當論罪於本情之外。蓋其過慮所致,而當初容貸希載,至于今日,其時大臣,論以誤事之罪,則國體得矣,受者亦無辭矣。雖不可以顧瞻利害及護賊爲言,而今日禍變,若是其慘,則論以誤事之擧,不可無也,以此罷職。又啓曰,判府事柳尙運罷職事。措辭見上上曰,此亦如南九萬之事矣。臺啓措多,有情外之言,柳尙運之心事,予已知之矣。大臣雖有過失,不可以情外論罪,而當初業同獄事,端緖旣露,而卽爲請對,徑請罷鞫,此一着,大段非矣。如南九萬之意,亦是過慮所致,而徑罷重獄,大段誤着,以此罷職。又啓曰,國無二尊,名分至嚴,非臣子所敢容議,而領敦寧府事尹趾完,措辭見上上曰,缺如此之事,盡欲擧劾,則須非國家大體,勿爲煩陳。又啓曰,鞫廳罪人壽長·貞伊等事,措辭見上上曰,臺諫執法之論,是矣。獄事端緖,初因壽長等發露,故左相箚批,亦有容可恕之敎矣,勿煩。又啓曰,倫紀者,天地之棟樑。措辭見上上曰,臺啓之請,大意則好矣。但當初,旣施栫棘之罰,到今別無他罪,而更爲栫棘,似未穩當,故有所持難,勿爲煩論。
金昌集曰,頃者,謀逆罪人時英,家産籍沒時,其父家舍,入於籍沒中矣。取考前例,則父子兄弟間,以率入籍,則依例籍沒,而若非率入,則無籍沒之事矣。今此時英,則兒時,一入其父戶籍,而以內人選入之後,無入籍之事。曾前方燦,入於其父之率,故籍入其父之家。姜萬松,不入於其兄萬鐵率下,故籍沒家産,還爲出給,此則何以爲之?上曰,依前例爲之。昌集曰,然則出給乎?上曰,依爲之。
李畬曰,臣於大臣所達之外,有所懷敢達矣。故判尹李光夏,奉命出疆,死於異域,已極傷嗟,而光夏以才局,朝家方向用,纔躋正卿,卽作燕行,去而無歸,聞其死時,副使,問所欲報於其家人,則但曰,國恩未報,含恨入地云。擧朝莫不悲之,前後奉使,死於他國者,或有哀贈或否,前例不一,如參判李翊漢,書狀官鄭積,皆蒙贈職之典。李光夏,依此贈職,似合於隱恤之道矣。上曰,特爲贈職,可也。畬曰,然則贈以贊成乎?上曰,贈贊成可也。出擧行條件
申琓曰,故判書臣李世華,歷事累朝,忠勞備著,且以廉簡著稱矣。不幸病亡,人皆嗟惜,自上特給葬祭諸需,聖上優待之恩,群下莫不欽仰,而第世華之己巳樹立,無異於朴泰輔·吳斗寅矣。兩臣,朝家旣有褒贈之典,則世華,當此之時,尤當特加贈典,以示褒揚之意,故敢此仰達。上曰,予亦有意而未及矣。大臣所達,誠是,特贈議政府缺。上曰,贈領議政,可也。
傳啓曰,罪人鄭彬·閔彦良,嚴訊之下,皆頑忍不服,請竝加刑。罪人者斤阿只,訊問之時,墓所□□期預爲言送,及勿援以萬之說,以爲皆渠所不言,而業同誣告,極口稱冤,前後問目,皆已直告。只此兩款,抵死發明,而請與業同面質,其在治獄之道,不可不反覆究覈而處之。業同決案,雖已啓請允下,請令姑爲停止,先以此更爲推問後,處斷。傳曰,依啓。
又啓曰,罪人杭,悖逆不道之罪,旣已備載於希載夫妻之招,聖明,亦已下燭無餘矣。渠以貴近之宗,因緣淑正,締結希載,以此爲幽陰之谿逕,潛通書札,造謀凶慘。論其罪犯,實是覆載之所不容,神人之所共憤。希載,旣以流入諺札,謀害國母之罪,已伏邦刑,則杭之罪逆,亦豈有一分可生之道哉?當初不忍拷掠之敎,已有乖於獄體,而今此減死之命,尤出群情之外,臣等不勝聚首驚惑之至。前下判付,雖以申氏誤杭缺二行。傳曰,卿等之執法,固應如此,而今玆貸死,出於親親之恩,宜體至意,須勿固爭。
上在昌德宮。停常參·經筵。
世子宮·嬪宮,藥房問安。答曰,知道。
藥房啓曰,伏未審數日來,聖體,若何?前進滋陰健脾湯,今日當盡五十貼,臣等,與諸御醫入診後,更議繼進與否,宜當。王世子氣候,一向安寧乎?嬪宮症患,亦復如何?敢來問安,竝此仰稟。答曰,知道。無事。世子,姑無損傷。嬪宮症患,一樣矣。
政院啓曰,新除授左副承旨任舜元,時在京畿廣州地,斯速乘馹上來事,下諭,何如?傳曰,允。
黃海監司書目,金川呈,以人物爲虎囕死事。
吏曹口傳政事,禁府都事韓配義。
文學李宜顯牌不進,依承傳罷職。
禁府,李弘述·李弘肇·朴宣興·張善潭·睦天翊·權胄·趙泰謙·梁益命·朴錫昌·盧潪·金世章·李萱·李玄祚,拿囚,啓。
京畿監司書目,楊根呈,以修撰吳命峻辭職上疏上送事。入啓。遞差。
合啓,請領府事南九萬罷職。措語見上上曰,卽今啓辭,則改其措語,而當初啓辭,則以一時利害禍福爲言。且曰,護賊云云,實非原情之道矣。予知九萬之心,決非顧瞻利害之人,亦非護賊之事也。凡朝家待大臣之道,不當論罪於本情之外,蓋其過慮所致,而當初容貸希載,至于今日,其時大臣,論以誤事之罪,則國體得矣,受者亦無辭矣。雖不可以顧瞻利害及護賊爲言,而今日禍變,若是其慘,則論以誤事之擧,不可無也,罷職。請判府事柳尙運罷職事。措語見上上曰,此亦如南九萬之事矣。臺啓措語,多有情外之言。柳尙運之心事,予已知之矣。大臣雖有過失,不可以情外論罪,而當初業同獄事,端緖旣露,而卽爲請對,徑請罷鞫,此一着,大段非矣。如南九萬之意,亦是過慮所致,而徑罷重獄,大段誤着,以此罷職。請領敦寧府事尹趾完罷職事。措辭見上上曰,此與朴萬鼎等,有異矣。萬鼎等上章,朝家有所云云,故旣已中途付處,而趾完則不過私書往復於首相,而此乃一時意見之誤入也。如此之事,盡欲擧劾,則殊非國家大體,勿爲煩論。重出
司諫魚史徽所啓,請罪人壽長·貞伊等,依律處斷事。措辭見上上曰,臺諫執法之論,是矣,而獄事端緖,初因壽長等發露,故左相箚批,亦有容有可恕之敎矣,勿煩。又所啓,請罪人睦來善·李玄逸圍籬安置事。措辭見上上曰,臺啓之請,大意則好矣,但當初,旣施荐棘之罰,則到今別無他罪,而更爲荐棘,似未穩當,故有所持難,勿爲煩論。重出
府前啓,大司諫李益壽罷職事,停啓。
罪人閔彦良刑問四次,施威次承服。者斤阿只四次。鄭彬十一次不服。業同結案取招。
司書權世恒,牌不進,依承傳罷職。
政院啓曰,以侍講院草記,下番闕直,已至兩日,事體未安。令政院斯速稟旨變通事,允下矣。今已夜深,明朝政官牌招,開政,何如?傳曰,允。
鞫廳,罪人權重經,拿來囚。朝報
宣惠廳郞廳,以都提調意啓曰,魂殿及陵所,三年內,所供菜蔬·炭·燒木·土物,本司·戶曹,磨鍊分定於京畿各邑,而自己亥以後,凡於國恤之時,若除畿邑之弊,宣惠廳及戶兵曹米·木取用者,已成恒例矣。今亦依此例擧行,而三年內蔬菜等價米,元數四千七百八十一石內,三分磨鍊,則米一千五百九十三石十斗,木九十五同三十一疋,錢一萬五千七百七十七兩三錢。米則自宣惠廳,當爲料理,木·錢則取用於戶·兵曹,而其數頗多,有難一時充給。自返虞後至小祥,進排之數,先爲磨鍊,則米七百九十七石零。木四十七同四十疋,錢七千八百八十七兩。米則自本廳上下,木錢則戶曹,推移取給於主人等處,俾無窘急狼狽之患,何如?傳曰,允。
入診時,都承旨李思永所啓,中大川渠,國朝以來,累度開掘,所以疎洩穢惡之氣,不知自何時停廢,而臣少時五十餘年前,見水標·孝經橋下,人皆立而洗馬。今皆塡塞,水亦有不通處,必須大用民力,掘去沙土,流洩穢惡之氣,宜矣。東大門內,有造山三處,此皆掘取大川沙土而築之者也。上曰,然則一番疎掘,在所不已也。李思永曰,分付漢城府,待明春擧行事,出擧條,何如?上曰,依爲之。燼餘徐宗憲啓曰,明日常參·經筵,取稟。傳曰,停。
又啓曰,來十一月輪對日次,取稟。傳曰,停。
李國芳啓曰,小臣,推鞫坐起,進去下直,請出推案。傳曰,知道。
藥房都提調臣徐文重,提調臣金構,副提調臣李思永啓,措辭在上又以侍講院言啓曰,本院下番十員內,兼輔德·弼善·兼司書·說書·兼說書,俱未差。輔德金致龍,兼文學崔昌大在外。文學李宜顯昨日陳疏徑出,今朝牌招不進,只有兼弼善臣閔鎭遠,獨爲入直。下番則未免闕直,事勢極爲未安。司書權世恒,自鄕纔已上來云。卽爲牌招入直。闕員未差之代,後日政,盡數差出,竝卽牌招察任。輔德金致龍,時在忠淸道稷山地,入番事緊,斯速乘馹上來事,下諭,何如?傳曰,允。
又以弘文館言啓曰,新除授校理林濩,時在全羅道羅州地。副修撰李坦,時在京畿楊州地。經筵入番事緊,請竝斯速乘馹上來事,下諭。傳曰,依啓。
又以兵曹言啓曰,右邊捕盜大將李弘述,旣有拿命,以左邊捕盜大將李宇恒,兼察,何如?傳曰,允。
又以義禁府言啓曰,以咸鏡·平安·慶尙·忠淸·江原等道監司査啓,刑曹粘目,各邑官婢,率來後,終不下送。前水使李弘肇,前郡守丁元燾,前府使朴宣興,出身朴斗珍,前府使趙湜,前郡守金俶,前府使洪處武,前察訪張善,前府使晉學達,刷來後,還爲率去。前府使睦天翊,前虞侯趙泰□,龍安縣監尹相績,令下過三朔後,□□。前府使梁益命,五衛將□□□,前郡守申五章,前縣監柳星一,前都事柳成運,前郡守盧潪,□□□□,前參判尹以道,前兵使李弘述,前萬戶金世章,前縣監鄭致一,前府使權胄,前正郞尹聖瑀,前營將權克升,內禁將李東榮,出身李蓂等,移本府處置事,允下矣。李弘肇·朴善興·張善潭·睦天翊·趙泰謙·梁益命·朴碩昌·盧潪·李弘述·金世章·權胄·李蓂等,方待命於本府,卽爲拿囚,而洪處武,時在柒谷府任所。柳星一,時在鎭安縣任所。李東榮,時在城津鎭任所。權克升,時在龍川府任所。鄭治,時在瑞山監牧官任所。尹聖瑀,時在醴川郡任所。柳成運,以京畿都事,今方出巡。丁元燾,時在平津縣配所。趙湜,時在原州地。晉榮達,時在順興地。朴斗珍,時在會寧地。尹以道林川地下直。尹尙績,□州地下去。□范華,通津地。金俶,龍仁地下去。缺二行
傳于李國芳曰,推鞫姑罷。
徐宗憲,以侍講院言啓曰,本院下番之闕直,已至多日,事體極爲未安。司書權世恒,又爲牌不進,無他推移入直之員,令政院斯速稟旨,變通,何如?傳曰,允。
又啓曰,以侍講院草記,下番闕直,已至多日,事體未安。令政院斯速稟旨變通事,允下,而今已夜深,明朝,政官牌招,開政,何如?傳曰,允。
弘文館修撰吳命峻疏曰,伏以臣於日昨,妄陳愚悃,恭俟罪譴,不料聖批春溫,響答,無□臣奉讀未半,怳若沈痾去體,自不覺感涕之盈襟也。第臣封章已久,而其所登徹,乃在處分旣定之後,區區憂愛之忱,反爲瀆擾之歸。此雖道路隔遠,官便稽滯之致,而臣之惶悚愧負,爲如何哉?噫,鳧鴈如臣,累承恩召,叨塵本職,亦至三朔。在臣分義,所當不計顚仆,竭蹶趨命之不暇,而顧臣病母,緣臣疾劇,忘其己痛,躬自救護,仍以調攝失宜,舊恙復發,寒熱交作,頭痛氣眩,食飮全廢,委頓牀席,達夜叫苦,朝暮懍懍,臣母此症,十數沈痼之病,而醫治無效,差復未易,而今則纔經衰缺三行批答亦缺。
未時,上御進修堂。藥房入診入侍,都提調徐文重,提調金構,副提調李思永,記事官朴熙晉,記注官□□□,記事官金興慶,醫官金有鉉·崔聖任·丁時□□□。徐文重進曰,近日寒暖不適,此時聖體,若何?上曰,無事矣。徐文重曰,王世子氣候,如常與否,不敢□知,無任菀慮。上曰,眠食,姑如常矣。文重曰,嬪宮氣候,比前似有缺。
鞫廳啓曰,罪人鄭彬·者斤阿只等,一向忍杖不服,請竝加刑。罪人閔彦良,問目三件中,己巳換局及服制探問事,已爲承款,請今姑因囚,以待所引諸罪人憑問後處斷。彦良招辭中,李宇謙·權重經兩人,最爲緊出,請竝拿來嚴問。罪人安汝益,一次刑訊之後,以其老病之故,慮有徑斃之患,姑爲啓請停刑矣。今於彦良之招,又爲緊出,請仍前加刑究問。罪人趙時炅招辭,當初彦良招,渠探問服制云,而彦良之招,則以爲渠之所問者,乃是缺時華云,彼此所供相左,請以此一款,時炅處更推。上曰,依啓。
又啓曰,罪人閔彦良·鄭彬,一向忍杖不服,請竝加刑。罪人業同,更以者斤阿只招辭,反覆究問,則其所納供之語,一如前招,似無更問之端,請缺依前啓請,結案取招,者斤阿只,請缺。傳曰,依啓。
上在昌德宮。停常參·經筵。
鞫廳,罪人李宇謙,拿來囚。
罪人業同,年三十六矣。矣身,就拿之時,預知必由丙子年事,心以爲,與其受重刑,無寧速死,故矣身,初招時,果以自埋自掘樣,誣服是白如乎,以累度變辭之故,連次訊問是白乎等以,更以實情直告是白齊。丙子三月初九日,女上典,招致矣身曰,今月十四五日間,延曙山所,當有龐災之變,汝宜出往看守是如,裹糧以給是白去乙,矣身問曰,上典,因何預知十四五日間作變,而誰人來言乎云爾,則女上典答曰,有人言之是如爲白遣,不爲明言某人,而又令勿爲預說於山所奴僕是白去乙,矣身,依分付出往爲白乎矣,預言作變之日期,心竊疑怪,而到山所後,初則不言出來之由是白如可,過數日後,因其强問,始爲言及是白如乎,十四日良中,因糧盡入來,而十五日,更往山所,掘得木物,來納上典事段,前招所供,果是實狀是白遣,矣身,第三次就拿時,女上典,招矣身,饋酒仍言曰,山所埋凶之事,以萬則不知,汝勿援引以萬。且言預知十四五日,埋凶之說,亦勿發口爲白乎旀,上典,妄言於矣身曰,汝若援引以萬,則吾家,當盡滅,吾當以賣家銀,用於人情,汝可限三次勿服事段,皆是實狀是白乎旀,造謀人段,賜死李大將之子,實爲主謀是如爲白去乙,矣身聞之是白在果,埋凶之物,木童子佩木劍者二枚,長木片有書者一箇,及落在號牌一箇,取納於上典事段,皆是矣身所爲是白置。矣身,向王世子,作變於延曙墓所時,同情隨參的實的只。罪凌遲處死事。
禁府,罪人業同,當日軍器寺前路,行刑,啓。
禁府,鞫廳罪人鄭彬,物故,啓。
今月初六日,鞫廳大臣以下請對時,右議政申琓所啓,杭之罪惡,決不可容貸,故鞫廳再度啓辭,旣已仰達,而前後判付,初則以不忍拷掠爲敎,而繼下減死之命,以歷代及我朝事言之,罪名若是,雜犯死罪,則以王室近宗,或有容貸之事,而罪犯逆律之後,則王法至嚴,不但群下之請討,君上亦不得容貸矣。今於杭之罪,自上以不忍拷掠爲敎,故臣意,或有參酌處斷之事矣,乃有減死之敎,此則決不當容貸矣。前後事狀,固難詳悉於議啓之中,必欲面陳,故敢此請對矣。夫杭之罪狀,出於希載妻之招,潛通書札,情迹綢繆之狀,已爲發露,而至於希載之招,彰著無餘。人臣負此罪名,何得偃息於覆載之間乎?聖上敦親之意,臣等非不知之,而減死之敎,決不可奉承矣。判義禁李畬曰,希載,流入諺札,謀害國母之罪,以當初失刑之故,八年之內,神人積憤矣。式至今日,始伏天誅。今此杭之罪狀,比希載,殆有加焉。寧有容貸之理耶?今若貸杭以不死,則王法壞墜,輿情憤激,將無以鎭定人心。聖上,雖以王室近宗之故,欲屈法貸死,而臣等,決不可奉承矣。右副承旨李國芳曰,臣連參鞫廳,詳見前後文案,罪狀旣已昭著,不可以親親之義,有所容貸。凡國家有法,然後可以維持,法外之恩,何可施也?大臣及判金吾之言,是矣。知義禁金昌集曰,杭,摘抉者斤阿只言辭中,年月之差誤者,自以爲違端,而不成說話。且請質問於希載,而及問希載,罪狀益著,誠不可一日容息,而雖以親親之義爲敎,決難容貸矣。李畬曰,渠雖未承款,而因緣淑正,作爲蹊逕,潛通書札,則情節,已可知矣。近宗問候,自是例事,而何必使淑正,密密傳書耶?希載招內,惡人知之云云,則情迹畢露,更無可問者矣。申琓曰,通書一款,終不得發明。第三招以爲問於希載,則可知云,而希載之招,已爲狼藉彰著,則亦豈有可問之事乎?親親之敎,仰認聖德,而異於他罪,不可貸死矣。同義禁柳之發曰,杭之前後情迹之陰兇,罪狀之貫盈,已著於鞫廳兩度啓達,更無可達之言,而聖明,亦已洞燭,豈可以親親之義,有所容貸,而渠何敢一日偃息於天地之間乎?輿情齊憤,邦憲至嚴,依法訊問,斷不可已也。同義禁李光迪曰,不可以親親之恩,有所屈法。今若容貸,則輿情激憤,終不可鎭定,當爲依法處斷矣。司諫魚史徽曰,杭之罪狀,大臣·諸臣,皆已備陳,不必更爲疊牀,而雖以判付辭緣觀之,執法之論,不以爲非,則豈拘於一時私恩,欲爲曲貸乎?王章至嚴,非一人之所得以私者也。安有罪犯惡逆,而終有可生之道哉?執義兪命雄曰,罪惡昭著之狀,大臣及金吾堂上,旣已陳達,聖上亦皆洞燭矣。人臣負此罪名,安有可生之理哉?聖明雖欲曲貸,祖宗三尺之法至嚴,何可容貸耶?魚史徽曰,以首從言之,希載則其間受指揮者也。杭則終始謀議者也,希載,旣已伏法之後,杭以惡逆,安得獨生乎?柳之發曰,渠以王室近宗,與希載締結,以淑正爲逕蹊,每傳封書,其罪狀,尤極切痛,固難容貸,聖明親親之義,卽是私恩,臣等請訊,實出王法。快從群情,處斷宜矣。上曰,予見前後推案,杭之罪狀,已爲洞知,而今此減死之敎,非以杭,謂罪有可恕,執法之論,固知是矣,而親親之義,有所不忍,用施特恩,渠雖如此,何忍一時置法乎?申琓曰,聖上不欲拷掠,實親親之義,聖意所在,臣等豈不知之,而杭之罪狀,則決不可屈法也。三尺至嚴,何可容貸乎?金昌集曰,聖上雖欲曲貸,群下不準此請,則決不可止,速爲允從,俾伸輿情之抑鬱也。李畬曰,古今,豈有負此罪名,而可以容息於覆載之間者乎?今若使此賊全活,則將至於國不國人不人矣。議啓判付中,有須不固爭之敎,親親之盛德,群下非不知之,而此則決不可容貸也。昔者周公,誅管·蔡,周公,豈不足於親親之仁,而誠以天下所共誅之罪人,不得施兄弟之私恩故也。今聖上,雖欲曲貸此賊,臣民,決不與此賊,竝生於一國矣。金昌集曰,希賊八年容貸,竟致今日妖惡罔極之變。今杭,又不置法,則日後國家之憂,亦不可勝言矣。李國芳曰,此而容貸,則是無法之國也。大臣·諸臣,所爭者公法。聖上,斯速允從,宜矣。上曰,以希賊招觀之,皆是崇善君夫人所爲云。今此杭之罪惡,皆爲其母之所爲也。李畬曰,臣等,頃見判付,則有誤杭者申氏之敎,而誤使杭之罪犯,悉出於其母之所爲。旣爲見誤之後,斷無容貸之理,況其母雖惡,在杭之道,當爲救正,而顧乃與母,同惡相濟,罪犯逆律,其何可委罪於其母,而有所容貸乎?聖上雖有所不忍於加律,此不過爲一時之私恩,而三尺至嚴,此乃祖宗之法也。魚史徽曰,設或母惡,而子不同事,則可以分而異之。此則不然,以妖婢淑正,圖爲希賊之妾,因緣蹊逕,通書宮禁,而辭語陰兇,情迹昭著,則何可歸罪於其母,而容貸其子乎?金昌集曰,者斤阿只招內,杭之母子共謀云,則豈可獨爲歸罪於其母乎?判付內,以誤杭者申氏爲敎,主謀雖是其母,旣爲其所誤,則豈可諉以其母之故,而有所容貸乎?申琓曰,聖上,若以爲不忍拷掠,則豈可無參酌處斷之道乎?人臣旣負此罪名,安得全生乎?減死則決知其不可矣。魚史徽曰,罪犯,容有可恕之端,則一時屈法,不害爲敦親之義,而杭之罪惡,若是彰著,則容有一分可生之道乎?臣等所執,乃祖宗三尺之法,則此外,更無他議矣。金昌集曰,凡親親之恩,當用於可生可死之間,而此則有萬分可死之罪,無一毫可生之道,何可容貸乎?魚史徽曰,不必遠引他事,只以近日事言之,希賊窮凶之罪,當伏天誅,而當初失刑,積八載神人之憤,至于今日,宮掖之變,若是之慘矣。今若貸杭以不死,則前頭之事,亦將不知至於何境,決不可容貸也。李國芳曰,如此莫重之罪,不用王法,則王法,將用於何處乎?上曰,自下守法,而自上,則於親親之義,有所不忍,故特爲貸死,旣用栫棘之律矣。申琓曰,絶島安置,亦豈不知重律,而此則有應施之律,不可但以親親之義,曲賜容貸,使爲失刑之歸矣。魚史徽曰,杭之罪惡,有不可一日容息於覆載,而今殿下,必欲屈法而伸恩,則祖宗三尺之典,將自今日壞矣。聖明之世,豈有如此之事乎?金昌集曰,如有一分可恕之道,則聖明旣施親親之恩,何必如是固爭,而此則決不可容貸,故敢此縷縷,與其上下相持,不若早賜處分也。李畬曰,凡減死者,其罪或有一分可疑之端故也。自古及今,兇逆情節,若是昭著,而得保首領者,寧有是理耶?李光迪曰,杭之罪,國人皆曰可殺,豈可栫棘而止耶?李國芳曰,今此諸臣,豈必有積怨深惡於杭,而若是煩達乎?蓋以國人,皆曰可殺故也。速賜允從,宜矣。上曰,當初,以者斤阿只招及再度希載招,見之,杭之罪狀,皆已昭著,予非不知,而但以王室近宗,故不忍置法,特爲減死,絶島栫棘矣。大臣·諸臣,執法固爭,而杭之兇逆罪狀,透露無餘。予之容貸之意,一時私恩,卿等爭執之言,出於公法,有不當一向相持,而拷掠則決不可爲之矣。以國朝事言之,此等罪犯,不施拷掠,而有參酌處斷之道。杭,特爲賜死。已見初六日
政院啓曰,罪人業同,行刑單子,旣已入啓。罪人行刑之日,例不得開政。今日政事,何以爲之?敢稟。傳曰,明日爲之。又啓曰,右議政申琓,自去夜,泄瀉頻發。今日推鞫,不得開坐之意,敢啓。傳曰,知道。重出
參知朴權,牌不進,依承傳罷職。
傳曰,仁嬪奉祀,以臨陽君桓爲之。
傳曰,杭子炤,特免緣坐之律。
府啓,士夫行身,勿論文武,不可與匪類交通,況可作緣於凶賊乎?今此逆孽希載,文書所付前後饋遺記問之人,不翅狼藉。噫,希載,卽一兇亂之國賊耳。雖朝家失刑,姑施栫棘之典。名爲臣子者,何忍忘讐棄義,納交於此賊耶?今其問遺諸人,苟非名家世族,則率是衣冠朝士,其於兇賊,旣無親戚之誼,又無知舊之雅,而託契結好,甘心諂事,賂遺弔賻,恬不知愧,如此悖汚無恥之輩,不可仍置朝籍,以貽搢紳之羞。請令該府一一査出,削去仕版。答曰,依啓。
傳〈曰〉,杭段,者斤阿只招內,當初淑媛,生王子,己巳封元子之後。東平君,以世子母,當爲中宮之意,封書,使淑正,送于矣夫,轉致于淑媛。其後,封書又到,矣夫,坼見之時,渠亦參見,則未知其初書,自闕中所答之如何,而其辭有曰,我朝亦有故事,以此爲法,則聖德有光,萬民皆悅云云,及至卽位之後,矣夫家,有凡干擧行之事,而矣夫,以無識武夫,不知妙理,自東平君家,每每指揮。又有封書,乃請得五龍洞事,而其赴燕之時,尤爲頻數云云。希載招內,東平君書札,因淑正家,每每入送闕內之事,果有之,而傳書之際,使常時問安書札,持納婢子,常常傳之。矣身,心知其未安,而無識所致,意謂宗室家,例有通書闕內之事,不爲禁止。己巳後,凡干擧行事,每致淑正往問于崇善君家,則崇善君夫人,指揮以送。東平君,必因淑正傳書闕內者,不欲令人知其相通之事云云。其悖逆不道之罪,旣已備載於希載夫妻之招。渠以貴近之宗,夤緣淑正,締結希載,以此爲幽陰蹊逕,潛通書札,語意凶慘。謀廢母后,圖立張氏,形迹之陰密,情節之叵測,未有若此者也。論其罪惡,合施邦刑,而只以親親之恩,終有所不忍,特爲參酌賜死。
禁府,罪人杭,當日西小門外,賜死,啓。
禁府,申範華拿囚,啓。燼餘
李思永啓曰,明日常參·經筵,取稟。傳曰,停。
徐宗憲,以都摠府言啓曰,都摠管臨昌君焜,別進香諸需,看檢事,除標信,宗親府坐起進去之意,敢啓。傳曰,知道。
李國芳啓曰,因義禁府草記,城津僉使李東榮拿來事,允下矣。城津新兼防禦使,依例交代後,拿來缺。傳曰,知道。
又以扈衛廳別將,以大將意啓曰,前領中樞府事南九萬,判中樞府事柳尙運,缺所帶軍官,今當有區處之事,何以爲之?敢稟。傳曰,左議政李世白,右議政申琓爲大將。
傳于李思永曰,仁嬪奉祀,以臨陽君爲之。
傳于李國芳曰,杭子炤,特免緣坐之律。重出
李國芳,以兵曹言啓曰,當日納粟通政金承元稱名人,自曜金門入來,差備門外擊錚,極爲駭愕。令攸司囚禁治罪,而同門守門將李熙齡,常時不能禁斷雜人,以致闌入,亦難免其責,推考,何如?傳曰,允。
又以義禁府言啓曰,謀逆罪人業同,旣已承服正刑,依律文,破家瀦澤,降其邑號,罷其守令,妻子爲奴,緣坐籍沒等事,令各該司奉承傳施行,何如?傳曰,允。
又以義禁府言啓曰,罪人杭,發遣都事,已爲賜死之意,敢啓。傳曰,知道。
徐宗憲,以禮曹言啓曰,仁嬪奉祀,以臨陽君桓,爲之事,傳敎矣。取考本曹謄錄,則庚申四月二十二日傳曰,仁嬪房及義昌君奉祀,以崇善君已定矣。今二十五日,仁嬪房神位,移安於松峴宮,擧行節目,令該曹卽爲磨鍊事,命下之後,應行節目,磨鍊以入矣。奉祀人,旣已伏法之後,神位,不可仍奉其家,移安一款,何以爲之?敢稟。傳曰,松峴宮神位移安節目,依例磨鍊,而吉日,問于奉祀家,可也。
又以禮曹言啓曰,傳曰仁嬪奉祀,以臨陽君桓,爲之事,命下矣。取考謄錄,則庚申四月二十二日,仁嬪房及義昌君奉祀,以崇善君已定事,命下之後,本曹,以丙戌年義昌君繼後時,有立案成給之事,援據取稟,則依丙戌年例,立案成給事,允下矣。本曹成給立案中,以義昌君繼後爲辭矣。今亦似當依丙戌·庚申之例擧行,而且庚申年崇善君繼後時,則傳敎中,竝擧義昌君,而今此傳敎,則獨擧仁嬪奉祀,似與前例有異,何以爲之?竝此仰稟。傳曰,依啓。義昌君奉祀,亦以臨陽君爲之。
上在昌德宮。停常參·經筵。
下直,博川郡守李濟冕。
右承旨金鎭圭三度呈辭。入啓。遞差。
今月初六日,鞫廳大臣以下請對。右議政申琓所啓,故判書李世華,歷事累朝,忠勤備著,且以廉簡著稱矣。不幸病亡,人皆嗟惜,自上特給喪葬諸需,聖主優待之恩,群下莫不欽仰,而第世華之己巳所樹立,無異於朴泰輔·吳斗寅矣。兩臣,朝家旣有褒贈之典,則世華,當此之時,尤當特加贈典,以示褒揚之意,故敢此仰達。上曰,予亦有意而未及矣。大臣所達,誠是,特贈議政,可也。判義禁李畬曰,李世華,淸節之外,己巳所樹立,果與兩臣無異。旣有贈議政之敎,則贈以領議政乎?上曰,贈領議政,可也。重出判義禁李畬所啓,臣於大臣所達之外,亦有所懷敢達矣。故判尹李光夏,奉命出疆,死於異域,已極傷嗟,而光夏,以才局,朝家,方向用,纔躋正卿,卽作燕行,去而無歸。聞其死時,副使,問所欲報於其家人,則但曰,國恩未報,含恨入地云,擧朝莫不悲之。前後奉使,死於他國者,或有哀贈或否,前例不一,而如參判李翊漢,書狀官鄭樍,皆蒙贈職之典。李光夏,依此贈職,似合於隱恤之道矣。上曰,特爲贈職,可也。李畬曰,然則贈以贊成乎?上曰,贈贊成,可也。重出
右副承旨李國芳上疏。大槪,以臣衰朽之身,數月供劇之餘,猝得感冒之症,僵仆直盧,達夜叫苦。以此症狀,決無起動察任之望。伏乞亟遞臣職,以便公私,以尋生路事。入啓。遞差。
傳曰,臘前三白,驗豐來歲,而冬序將半,日候乖常,寒雨頻仍,雪意漠然,嗣歲之憂,有不可勝言。其令該曹稍待望間,祈雪祭,啓稟設行。
傳曰,杭之罪惡昭著,不可以私恩屈法,故勉循公議,已爲賜死,而第惟王孫,只有一人矣。不幸身犯至此,予心其可平乎?貴近之宗,有罪罄甸者,參酌顧恤,自有祖宗朝故事。其令該曹斂屍之需,參酌題給。
政院啓曰,卽伏見備忘記,有賜死罪人杭,令該曹斂屍之需,參酌題給之命。臣竊以爲不可也。杭,以王室近宗,因其妖婢,締結希載,作爲兇陰之蹊逕,傳通書札,謀廢國母,造意凶慘,逆節彰著,肆市之典,猶不足贖其罪,而殿下,特以親親之恩,不忍正法,參酌賜死,固有失刑之歎矣。今此題給斂需之命,出於意外,臣未知祖宗朝故事之如何,而杭之罪犯,決不可施以如此之恩典,請還收罪人杭,令該曹斂屍之需,題給之命。答曰,不允。
謝恩,左副承旨徐宗憲,右副承旨兪命雄,同副承旨魚史徽,文學尹憲柱,兼司書權尙游。
合啓,天下之惡,莫極於罪逆,春秋之法,莫嚴於討賊。爲人臣子者,苟昧沐浴之義,少緩天討之典,則其不可逃逭於倫紀也,決矣。頃年,逆豎希載之窮凶情節,天地之所不容,神人之所共憤。聖敎初下,鞫廳逆節,旣已吐款,爲殿下廷臣,毋事我坤聖者,按法擧行之外,無容別議,而前領府事南九萬,以按獄大臣,別引議親之法,假托深長之慮。至以世子及宗社不安等說,眩幻於三尺之外,若使九萬,果無一分顧瞻之計,何其營救,至此之極耶?大憝旣逭王誅,倫綱遂至斁敗,啓日後無窮之禍,致業同埋凶之變,亦不知徵,復緩其獄,卒至於釀成今日之禍,則前所謂深長慮者,乃反速近禍也。向使希載果伏昭憲,妻妾,竝皆收坐,則今日事變,必不若是之酷。尋根究源,罪將誰歸?臣等,伏見日昨筵席之批,曲加容恕,只論其誤事之罪,臣等竊惑焉。夫所謂誤事云者,不過曰,一時做錯之失,而此則不然,容貸必討之國賊,竟召罔極之禍變,則此豈尋常施措間差誤之比哉?其在嚴懲討之義,決不可罷職而止。請前領府事南九萬,削奪官爵,門外黜送。臣等,以判府事柳尙運論罪事,累日爭執。日昨筵中,始允罷職之請,而臣等,於伊日批辭,不能無悶惑焉。自古妖惡之變,未有如丙子埋凶之慘者,兇謀密計,有不忍言,而尙運,以按獄大臣,端緖旣露之後,曲爲周遮,至以罪疑惟輕,不可窮覈之說,眩惑天聽,侵夜請對,徑罷鞫廳,感祝之言,已亦可羞。噫,南九萬之托以深長之慮,曲貸國賊者,已極悖倫,而柳尙運之此擧,則尤有甚於九萬。終使兇蠱毒手,繼出希載之家,釀成今日之禍,究厥禍源,罪有所歸。至於甲戌希賊之貸死,果出自己之倡論,則挨過八年,何無一言,必於聖母禮陟之初,倉卒悲哀之時,猝然露章,顯以罪首自當耶?執此以觀,則前之隱默,不過爲苟且之計,後之首實,難免要覬之迹,則臣等所論,只據實情,與憤愈激,公議難遏。罷職薄罰,不足以懲其罪,請前判府事柳尙運,削奪官爵,門外黜送。臣等,以領敦寧府事尹趾完罷職事,合辭爭執。頃伏承聖批,以此與朴萬鼎等有異爲敎。臣等,竊以爲不然也。夫名位旣定,則等分截然,固不可犯義侵禮,以亂經常,而不思竝后之嫌,遽生逼尊之義,其所萌心發口,已極無嚴,而萬鼎等,相繼投疏者,皆祖於此,則章奏私簡,雖似有間,而旣已私書措語,至於露章上徹,則究厥情犯,實無異同。今當萬鼎等,被譴之日,當其倡論之大臣,亦安可諉之於一時之誤入,而獨免其罪乎?若以位崇而過加曲貸,官卑而偏施罪罰,則朝廷用法,未免班駁。國家大體,亦可傷損,公議咈鬱,久而愈激。請領敦寧府事尹趾完罷職。答曰,勿煩。
院前啓,請罪人壽長·貞伊依律事。措辭見上請罪人睦來善·李玄逸,圍籬安置事。措辭見上杭母申氏,與其子同惡情節,發露於希載夫妻之招,兇逆之狀,不啻狼藉,而杭,旣以此伏法,則申氏,雖是旣沒之人,不可仍置命婦之列。請命追奪封爵,以嚴討罪之典。答曰,不允。末端事,依啓。
司書朴鳳齡,牌不進,依承傳罷職傳旨。傳曰,只推勿罷。
罪人者斤阿只,刑問五次。安汝益,刑問二次,竝不服。趙時炅更推,權重經·李宇謙元情。傳曰,推鞫姑罷。朝報
有政。吏批,以尹行敎爲修撰,高益亨爲監察,兪命雄·魚史徽爲承旨,宋相琦爲大司諫,尹憲柱爲文學,權尙游爲司書,朴鳳齡爲司書,尹德駿爲兵曹參知,李晩成爲司諫,林濩爲執義。
兵批,以尹湯遇爲忠壯將,金錫慶爲所斤浦僉使,白時耉爲助司衛將,洪以圖爲武兼,崔邦彦爲副率,崔瑋爲城津僉使。燼餘
李思永啓曰,明日常參·經筵,取稟。傳曰,停。
徐宗憲啓曰,小臣,推鞫坐起進去,下直,請出推案。傳曰,知道。
又啓曰,兵曹來言,今此大行王妃發靷時,轝士軍檢飭衛將七員,已爲啓下矣。大轝替運處,以六運,旣已改磨鍊啓下。衛將七員內,一員亦爲減下,付標以入之意,敢啓。傳曰,知道。
徐宗憲,以禮曹言啓曰,昨日稟啓,以義昌君奉祀,亦以臨陽君爲之事,命下矣。取考謄錄,則丙戌年備忘記,則以麟平大君第三子爲義昌君繼後,而庚申年傳敎,則以崇善君澂爲仁嬪房,及義昌君奉祀爲敎,故本曹,以崇善君澂旣爲義昌君奉祀,則仁嬪房奉祀,自是應行之例。立案中,仁嬪房三字,似當不書之意,稟啓允下,而立案措語,只以義昌君,繼後爲辭矣。今亦似當依此例爲之,而但念繼後奉祀,禮律甚嚴,臨陽君,旣爲樂善君之繼子。若使樂善君在世而承義昌君之祀,則其在繼序,似爲便順,而樂善君,旣沒之後,直以臨陽君,上繼義昌之後,則樂善君之奉祀,將無所屬。揆諸禮意,實爲妨礙,必有明白定奪,然後臣曹,可以擧行,何以爲之?敢稟。傳曰,偶未照察,啓辭誠然。義昌君奉祀,歸于樂善君家。
以司書朴鳳齡牌不進傳旨,傳于魚史徽曰,推考傳旨,捧入。
徐宗憲,以義禁府言啓曰,罪人杭,賜死之後,其子炤,則雖有特免緣坐之敎。其妻妾及他子女爲奴,家産籍沒,破家瀦澤等事,令各該司依律文擧行,何如?傳曰,依啓。炤,旣免緣坐,則其弟,亦勿爲奴。籍沒破家瀦澤等事,勿爲擧行,可也。
又以禮曹言啓曰,庚申年,仁嬪神位奉移松峴宮時,奉移及奉安兩度祝文,令知製敎製進,而奉移及奉安時,兩處祭物,令奉常寺精備,獻官·執事,亦令吏曹差出擧行矣。今亦依此例,分付各該司,何如?傳曰,允。
傳于徐宗憲曰,臘前三白,驗豐來歲,卽今冬序將半,日候乖常,寒雨頻仍。缺二行
政院啓曰,廳中之位,未有甚於近日,出納之地,事多苟簡,承旨二員有闕之代,今日政,以在京無故人差出,仍卽牌招察任,何如?傳曰,允。
李思永啓曰,今日爲政事,命下矣。吏批政廳,臣當進,而兵批政廳,左副承旨任舜元在外,代房承旨當爲進去,而右副承旨李國芳,自昨日,病勢頗重,似難進參。廳中,只有左承旨李壄,同副承旨徐宗憲,何承旨進去乎?敢稟。傳曰,同副承旨進去。
吏批,行判書李畬病,參判趙泰采病,參議李健命進,都承旨李思永進。
兵批,行判書金構進,參判李基夏病,參議洪受疇進,參知未差,同副承旨徐宗憲進。
吏批啓曰,判書·參判,俱以病不來。小臣獨政未安,何以爲之?敢稟。傳曰,只出緊任。
兵批啓曰,城津防營,今當創設之初,僉使有闕之代,不可不擇差,而擬望之人乏少,禁軍將竝擬,何如?傳曰,允。
又啓曰,領中樞府事有闕,行判中樞府事尹趾善,依例陞付之意,敢啓。傳曰,知道。
又啓曰,新除授僉知中樞府事柳沆,戶奴呈狀內,矣上典,方在鄕家,老病不得上來云。依近例改差,何如?傳曰,允。
又啓曰,前別將羅俊伯,軍器什物修補新造之功,有加資之命矣。雖已資窮,未經準職,何以爲之?敢稟。傳曰,特爲加資。
吏批,以任舜元爲右承旨,徐宗憲爲左副承旨,兪命雄爲右副承旨,魚史徽爲同副承旨,宋相琦爲大司諫,尹憲柱爲文學,朴鳳齡爲司書,權尙游爲兼司書,尹德駿爲兵曹參知,尹行敎爲修撰,高益亨爲監察,李晩成爲司諫,林濩爲執義。
兵批,以金錫慶爲所斤僉使,□□遇爲忠壯將,洪以圖爲武兼,崔邦彦爲副率,□□□爲曹司衛將,尹趾兼爲領中樞府事,崔瑋爲城津僉使,以李國芳·申行楫爲副護軍,李益壽爲副司直,吳命峻爲副司果。
徐宗憲,以刑曹言啓曰,罪人幼學李寅台,當爲司憲府啓辭據,指嗾墓奴咀呪缺二行成赤白,度數無算,米飮專廢,症情萬分之境缺處保放調治,待其差,卽爲還囚,何如?傳曰,允。
又以侍講院言啓曰,本院下番闕直,已至累日。今日政,新除授司書朴鳳齡,又爲牌不進,兼司書權尙游,以上番入直,玉堂無推移之員,不得已以上番姑降入直,而闕缺後日政,以在京無故人差出,卽爲牌招察任,何如?傳曰,允。
又以禮曹言啓曰,仁嬪神位松峴宮移安節目,依例磨鍊,而吉日,問于奉祀家事,旣已判下矣。取考謄錄,則庚申年,神位移安松峴宮時,令該曹,與次知內官眼同,隨毁隨補事,有傳敎,故知委擧行矣。今亦依此例,分付該曹,何如?傳曰,允。
又以山陵京都監郞廳,以摠護使意啓曰,曾前翼陵火巢,以其與敬陵·昌陵接近,更無爲新陵加拓之地,故仍舊所定施行,而第其界限,年久頹圮,蜂峴䓁處村路多岐,踏破山麓,故令禮曹與都監堂上·京畿監司,眼同定界,且令防塞徑路矣。今此封陵之後,火巢則似當亦爲仍舊,而界限之頹圮,必復如前,徑路之當塞者,亦多有之,依前例,令禮官都監堂上·本道監司,眼同擧行。水口外山支之遮攔處,不可不長養樹木之意,曾已陳達,自都監,定其界限,分付本道矣。此亦該曹,不可不詳審處之。前頭發遣郞廳,陵官一同,明白定界事,更爲分付。且昌陵後峴,鉢排磚石,蓋爲其主山來脈,不欲穿破,而近年以來,行旅之往來者,不由磚石,從兩旁作路,漸至穿鑿,仍成深塹,所見可駭,故臣曾於奉審往來時,言及于道臣,使之另加禁斷。今則四陵聯麓之地,尤當完護其主脈,從今以後,十分嚴飭,俾勿穿破之意,更爲申明分付,何如?傳曰,允。
又以奉常寺郞廳,以提調意啓曰,本寺西籍田,在於開城府,而位田頗多,典僕些少,無以耕墾,以供粢盛。其他使役,亦甚繁重,故曾在仁廟朝,別爲定式,典僕及婢夫外,募民五十戶入耕,勿侵煙戶雜役事,啓下行會於開城府矣。近來舊法漸弛,本府歸責多端,募民等,不能支堪,每年秋收,合白米五十斗,以給邑吏,遂成謬例。其在事體,固已可駭,缺二行治,俾勿復踵前習,以爲申明先朝定〈式〉之地,何如?傳曰,允。
獻納尹弘离,持平金相稷·李東彦,正言黃一夏啓曰,云云。措辭見上
右副承旨李國芳疏曰,伏以臣,犬馬之齒,已過七旬,筋力凋弊,精神消亡,實無夙夜供劇之望,而感激恩命,不敢言病,驅策竭蹶,已至數箇月,而去月旬後,連赴鞫廳之坐,晨夜奔遑,觸傷非細。再昨夜往返之際,忽得肩胛酸痛之症,而不至大段,故黽勉忍病,僅免顚仆矣。自昨夕,兼得感冒之症,頭烘身疼,一身如束,僵臥直廬,達夜叫苦,飮啖專廢,轉側須人,正如老敗駑騎,臥不能復起者。以臣垂死衰朽之身,猝得難强之疾,旬月之間,似無差復起動之望,而況此喉司出納之地,實非偃臥調息之處。伏乞聖慈,特察老病實狀,亟遞臣職名,以便公私,不勝幸甚云云。踏啓字。
右贊成尹拯疏曰,伏以臣,匪分職名,尙在身上,九月承批之後,疾病昏塞,久未申籲,逋慢之罪,日積月深。況復因山漸迫,奔哭末由,席藁私次,日夜煼灼。頃自都監移文,使之製進挽詞,臣自念所忝職名,缺承當,終不敢偃然書銜,而直以猥陋之詞,隨例投納,揆諸賤分,萬萬踰越。以此,昔於寧陵遷陵之時,亦不敢製進,今亦與前無異,悲號窮谷,竟不敢上。雖出惶缺二行懼,何以堪居?念至於此,不覺衋然。自古將敗變故缺輾,靡有止底。竊惟聖明,洞覽今古,物情世變,何所不燭,今以沖弱之齡,罹此艱棘,所仰怙者,惟至尊耳。疾病之憂,將護之方,凡百照管,實費聖慮。以聖人止慈之至情,重惟宗社之重,其所以慇懃顧復,覆燾而鎭安之者,必已默運於宸衷,而臣民之隱憂過慮,亦何所不至,螻蟻微忱,抱此耿耿,而猶懷越分之懼,訖未一籲於天聽,此又臣之罪也。臣以糞土微物,垂死殘喘,孤恩負國,罪戾此極。心神隕越,寢食俱忘,日夜怔營,祈死不得。伏乞聖明,天地父母,特賜憐察,將臣職秩,一倂改正。仍命有司,勘臣罪名,以肅朝綱,千萬幸甚云云。答曰,省疏具悉卿懇。今玆疏陳,出於保護春宮之誠,可不留意焉?卿其宜遵前旨,安心勿辭,幡然造朝,以副虛佇之望。
上在昌德宮。停常參·經筵。
一二更,沈霧。
下直,全羅右水使吳重周。
削去仕版現告,全羅兵使柳星樞,濟州牧使柳漢明,判官李碩臣,大靜縣監金磬,旌義縣監愼聖源·李漢章,牧使南至熏·朴星錫,縣監李萬材·沈樸·趙相周,兵使元徽,判官趙時耘·黃錞·金義萬·宋來柏。
吏曹啓曰,守令多闕,政事,取稟。傳曰,明日爲之。
傳曰,召對爲之。入侍,承旨魚史徽,玉堂權尙游·李觀命,假注書李祥徵,史官尹志和·金興慶。
備忘記,今觀鞫廳進不進單子,問事郞廳姜履相·呂必重,稱病不進,殊甚未安,竝推考。
忠淸監司書目,尼山呈,以右贊成尹拯辭職上疏上送事。啓。答曰,省疏具悉卿懇。今玆所陳,出於保護春宮之誠,可不留心焉?卿其宜遵前旨,安心勿辭,幡然造朝,以副予虛佇之望。
兼弼善閔鎭遠,文學尹憲柱,兼司書權尙游上疏。大槪,敢陳保養春宮之說,冀蒙採納事。入啓。
義禁府啓曰,罪人杭,賜死之後,其子炤,則雖有特免緣坐之敎,而其妻妾及他子女爲奴,家産籍沒,破家瀦宅等事,令各該司,依律文擧行,何如?傳曰,依啓。炤,旣免緣坐,則其弟,亦勿爲奴,籍沒·破家瀦澤事,勿爲擧行,可也。重出
禮曹啓曰,昨日啓稟,以義昌君奉祀,亦以臨陽君爲之事,判下矣。取考謄錄,則丙戌年備忘記,則以麟坪大君第三子爲義昌君繼後,而庚申年傳敎,則以崇善君澂爲仁嬪房,及義昌君奉祀爲敎,故本曹,以崇善君澂,旣爲義昌君奉祀,則仁嬪房奉祀,自是應行之例,立案中,仁嬪房三字,似當不書之意,稟啓允下,而立案措語,只以義昌君,繼后爲辭矣。今亦似當依此例爲之,而但念繼后奉祀,禮律甚嚴,臨陽君,旣爲樂善君之繼子,若使樂善君,在世而承義昌君之祀,則其在繼序,似爲便順,而樂善君,旣沒之後,直以臨陽君,上繼義昌君之後,則樂善君之奉祀,將無所屬,揆諸禮意,實有妨礙,必有明白定奪,然後臣曹,可以擧行,何以爲之?敢稟。傳曰,偶未照察,啓辭誠然,義昌君奉祀,歸于樂善君家。重出
春秋館郞廳,以監事意啓曰,翰林新薦人金相元,頃日合坐時,將爲取才,而終始稱病不進,故請推之後,仍請拿推矣。今日又爲開坐,使之應講,而稱以病重,累度請來,終不回聽。金相元,旣無情勢之難安,人所共知者,而再度合坐,不得取才,其在事體,誠極可駭。年少怠慢之習,不可以推考薄罰,有所警飭,金相元,更爲拿推,何如?傳曰,允。
合啓,請前領府事南九萬,削奪官爵,門外黜送事。措辭見上請前判府事柳尙運,削奪官爵,門外黜送事。措辭見上請領敦寧府事尹趾完,罷〈職〉事。措辭見上答曰,勿煩。
院前啓,請罪人壽長·貞伊事。措辭見上請罪人睦來善·李玄逸,圍籬安置事。措辭見上新除授大司諫宋相琦,時在忠淸道懷德地,司諫李晩成,以山陵都監都廳,時在京畿高陽地,請竝斯速乘馹上來事,下諭。答曰,不允。下諭事,依啓。李晩成,竣事後,自當上來,勿爲下諭。
府啓,臣等伏見備忘記,有罪人杭,斂需題給之敎,又有勿爲籍沒之命,臣等,竊不勝訝惑焉。夫杭之罪犯惡逆,情節昭著,特令自盡,已是失刑,而至於籍沒之勿爲擧行,斂具之參酌題給,尤是常典之外,諭以王法,斷無是理,殿下,雖欲以敦親之至意,曲賜矜恤,王章不可因私而撓屈,恩典不可濫施於逆魁,請籍沒等事,令該府,照例擧行,斂需題給之命,亟令還寢,以嚴討逆之義。臣等,又伏見備忘記,有杭子炤,勿爲緣坐之敎,夫逆獄隨坐,邦有常典,則今此特敎,雖出於聖上敦親之至意,而其在嚴懲討之義,決不當仍置輦轂之下,請杭子炤兄弟,絶島定配。新除授執義林濩,時在全羅道昌平地,請斯速乘馹上來事,下諭。答曰,不允。下諭事,依啓。
全羅監司書目,珍山縣監趙泰果,以其母病,受由歸家,連次呈狀,還任無期,不得已罷黜事。
鞫廳罪人閔彦良更招,安汝益刑問三次不服,者斤阿只刑問六次不服。傳曰,推考姑罷。
禁府,蕙,洪州牧爲婢定屬,罪人杭妻緣坐。啓。朝報
京都監郞廳,以摠護使意啓曰,曾前翼陵火巢,以其與敬陵·昌陵接近,更無爲新陵加拓之地,故仍舊所定施行,而第其界限,年久頹圮,蜂峴等處,村路多岐,踏破山麓,故令禮曹,與都監堂上及京畿監司,眼同定界,且令防塞徑路矣。今此封陵之後,火巢則似當亦爲仍舊,而界限之頹圮,必復如前,徑路之當塞者,亦多有之,依前例,令禮官都監堂上·本道監司,眼同擧行,水口外山支之遮攔處,不可不長養樹木之意,曾已陳達,自都監,略定其界限,分付本道矣。此亦該曹,不可不詳審處之,前頭發遣郞廳,陵官一同,明白定界事,更爲分付。且昌陵後峴,鋪排磚石,蓋爲其主山來脈,不欲穿破,而近來行旅之往來者,不由磚石,從兩畔作路,漸至穿鑿,便成深塹,所見可駭,故臣曾於奉審往來時,言及于道臣,使之另加禁斷矣。今則四陵連麓之地,尤當完護其主脈,從今以後,十分嚴飭,俾勿如前穿破之意,更爲申明分付,何如?傳曰,允。
禮曹啓曰,庚申年,仁嬪神主,奉移松峴宮時,奉移及奉安兩度祝文,令知製敎製進,而奉移及奉安時,兩處祭物,令奉常寺精備,獻官·執事,亦令吏曹差出擧行矣。今亦依此例,分付各該司擧行,何如?傳曰,允。燼餘
徐宗憲啓曰,備邊司郞廳,以大臣意來言,今日,賓廳日次,而推鞫相値,不得來會云矣,敢啓。傳曰,知道。
兪命雄啓曰,小臣,推鞫坐起,進去下直,請出推案。傳曰,知道。
魚史徽,以弘文館言啓,新除授修撰尹行敎,時在忠淸道尼山地,經筵入番事緊,請斯速乘馹上來事,下諭。傳曰,允。
又以侍講院言啓曰,本院下番,累日闕直之餘,昨又以上番,姑降入直,其在事體,極爲未安,司書朴鳳齡,牌不進之後,旣有勿罷之命,更爲牌招入直,何如?傳曰,允。
又以春秋館言啓曰,翰林新薦人金相元,頃日合坐時,將爲取才,而終始稱病不進,故請推之後,仍請拿推矣。今日又爲開坐,使之應講,而稱以病重,屢度請來,終不回聽,金相元,旣無情勢之〈?〉人所共知者,而再度合坐,不得取才,其在事體,誠極可駭。年少怠慢之習,不可以推考薄罰,有所警飭,金相元更爲拿推,何如?傳曰,允。重出
又以魂殿都監郞廳,以摠護使意啓曰,本都監提調,李益壽差下,已過一朔,而直宿後一日,因爲引入,至今不爲行公,中間雖因其情勢難安,以致如此,而今則本職旣遞,別無一向撕捱之事,都監職務,任其曠廢,亦涉未安,令政院,卽爲牌招,使之察任,何如?傳曰,允。
又以禮曹言啓曰,仁嬪神位,奉移松峴宮吉日,旣問於本家,以今月十七日午時,推擇矣。以此日時擧〈行〉事,分付各該司,何如?傳曰,允。重出
又以魂殿都監郞廳,以摠護使意啓曰,當初啓下郞廳,弘文館副校理權尙游,以別兼春秋入直之故,改差出代矣。今玆兪命雄陞遷之代,以權尙游,還爲差下,使之察任,何如?傳曰,允。
又以禮曹言啓曰,昨於稟啓,義昌君奉祀,歸于樂善君家事,判下矣。今當成給立案,而樂善君,旣已身沒,則不當以其名成案,以本曹前後啓辭及判下辭緣,冠諸頭辭,而以臨陽君名,成給立案,似爲得宜。立案措辭,別單書入,以竢上裁。前日崇善君家,成給立案,則還收燒火之意,敢啓。傳曰,依爲之。
又以魂殿都監郞廳,以摠護使意啓曰,慶德宮魂殿奉安處,入番宗室,參奉·忠義·別監·守僕·照刺赤·奠吏,立接之所及供上·捧上·坐起廳·祭物庫間·搗砧閣,因傳敎,自都監,今將造作,而典祀廳·祭器庫間,亦當竝爲造作矣。各其間架,別單書入,而日期已迫,事役甚急,二房郞廳及造成所·修理所監造官,各率其員役,卽速始役,而堂上郞廳各一員,往來看檢別工作監役官,則卽今牀卓等役事,姑未完畢,他監役官一員,分付該監,別爲定送,所入材瓦米布,量宜取用於戶·兵曹之意,敢啓。傳曰,知道。
徐宗憲,以義禁府言啓曰,本府啓辭,判付內,依啓。炤,旣免緣坐,則其弟,亦勿爲奴,籍沒家産,破家瀦澤,勿爲擧行可也事,依聖敎,只以賜死罪人杭妻蕙,爲婢定屬,發遣府書吏,押送之意,敢啓。傳曰,知道。杭之二子,雖免緣坐,宜有明白處分,炤,削職,竝其弟爲民,放歸田里。
弼善臣閔鎭遠,文學臣尹憲柱,兼司書臣權尙游疏曰,伏以惟我王世子,沖弱之年,血氣未定,而儼然在憂服之中,繼又遭千古所無之變,哀隕驚痛,傷損必至。臣等忝在宮僚,旣不能頻瞻顔色,仰候起居,以盡保護之方,則默念情境,但有涕淚,中宵耿耿,懷不能忘矣。日者,伏見承旨金鎭圭之疏,則有日接宮僚,無間晝夜,于以排遣悲哀,鎭安心神之語,而聖批,有留意之敎。噫,臣等之所欲論者,鎭圭,已言之矣。臣等〈之〉所欲請者,殿下,已許之矣。憂慮之餘,欣幸旋切,而仄聽累日,迄未有一番召對之擧,臣等於此,實不勝懸仰悶鬱之至。仍竊伏念,開筵勸講,此非其時,則固不可持書冊入侍,而若令宮僚,只以言語陳說,則如臣等輩,又豈有嘉言至論之可以開發聰明,輔導德性者哉?臣等之意,欲取經傳中,聖賢遺訓之最切於今日者,謄之一紙,略倣玉堂故事之例,召對令下,袖之以入,讀過一遍,講說文義,推衍餘意,反覆開陳,而世子,亦商確討論,質難問答,則言之有據,聽之有味,向所謂排遣悲哀,鎭安心神者,庶其在此矣。伏乞聖明,推止慈之念,體養正之訓,必令頻接宮僚,一依金鎭圭之言,召對時節目,則又依臣等所陳,俾不至於長居深宮,宦寺與處,任情悲號,致損天和,則宗社幸甚,臣民幸甚云云。答曰,省疏具悉。疏辭,可不依施焉?
傳于魚史徽曰,召對爲之。午時,上御進修堂。召對入侍時,參贊官魚史徽,侍讀官權尙游,檢討官李觀命,假注書李祥徵,記事官尹志和·金興慶,入侍。講皇明通紀第十六卷,尙游,讀自辛亥嘉靖三十年正月朔,止李默爲之。上曰,下番讀之,觀命,讀自八月河南,止原衛副千戶。上曰,承旨讀之。史徽,讀自戊午嘉靖三十七年,止卽訊削缺游陳缺。
上在昌德宮。停常參·經筵。
未時,日暈。
下直,庇仁縣監金河振,植松萬戶金震昌。
正言沈宅賢三度呈辭。入啓。遞差。
義禁府啓曰,本府啓辭,判付內,依啓,炤旣免緣坐,則其弟,亦勿爲奴,籍沒家産,破家瀦澤,勿爲擧行可也事,判下矣。聖敎,只以賜死罪人杭妻蕙,爲婢定屬,發遣府吏,押送配所之意,敢啓。傳曰,知道。杭之二子,雖免緣坐,宜有明白處分。炤,削職,竝其弟爲民,放歸田里。重出
禁府,問事郞廳權尙游有頉,代尹憲柱。李鼎相親病,代權詹。啓。
魂殿都監郞廳兪命雄陞遷,代權尙游,啓下。
刑曹參議李益泰上疏。大槪,臣於各道官婢刷還公事,回啓,有不察之失,難安之勢,與首席無異,請命遞斥臣職,仍治臣罪事。入啓。答曰,省疏具悉。爾其勿辭察職。
刑曹判書趙相愚上疏。入啓。答曰,省疏具悉卿懇。卿其勿辭行公。
京畿監司書目,廣州呈,以右承旨任舜元辭職上疏上送事。啓。答曰,省疏具悉。爾其勿辭,調理上來察職。
兵曹口傳政事,副司果朴鳳齡。
司書宋宅相,牌不進,依承傳罷職。
謝恩,弼善兪命弘。
魂殿都監提調金鎭龜,請對入侍。
罪人安汝益刑問四次,者斤阿只七次,竝不服。閔彦良·權重經面質。閔彦良·李宇謙面質。閔彦良·趙時炅面質。
傳曰,日寒如此,薄衣軍士,襦衣題給。
傳曰,日寒如此,宿衛軍士,空石題給。朝報
有政。吏批,以崔東濟爲大靜縣監,金萬益爲典籍,李榏爲典籍,趙泰采爲同春秋,兪命弘爲弼善,宋宅相爲司書,申懹爲大司成,李世白爲訓局都提調,徐文重爲奉常都提調,申琓爲社稷都提調,徐文重爲宗廟都提調,柳百乘爲舒川郡守,金萬㘽爲珍山郡守,沈枰爲禮曹參議,金鎭圭爲戶曹參議,李昌肇爲會寧府使,兪彦明爲正言,李衡祥爲濟州牧使,成璹爲兵曹佐郞,崔鎭漢爲長湍府使,李聖肇爲兵曹正郞,柳搏爲泰陵參奉,李任漢爲繕工假監役,沈徵爲潭陽府使,金昌協爲副提學,李徵夏爲天安郡守,李泰道爲孝陵參奉。燼餘闕
上在昌德宮。停常參·經筵。
注書朴熙晉病,代假注書吳命增。
禮曹啓曰,命下矣。卽今冬節殆半,閉藏不固,霧涌雨洩,點雪不下,時氣之乖常如此,方來之憂,不但嗣歲之農候而已。祈雪祭,不卜日,宗廟·社稷·北郊,別遣重臣,來十四日設行事,分付各該司,何如?傳曰,允。
禁府,問事郞廳兪彦明遷轉,代沈宅賢,啓。
府啓,請杭子炤兄弟,絶島定配事。措辭見上答曰,勿煩。
副司直李益壽辭職上疏。入啓。答曰,省疏具悉。卿其勿辭,從速察職。
兵曹判書金構上疏。大槪,臣於例兼訓局之任,有應避之嫌。乞蒙恩遞,以便公私事,入啓。答曰,省疏具悉。兼帶,令該曹稟處,安心行公。
右副承旨徐宗憲,牌不進,依承傳罷職。
傳曰,史官一員待命,騎馬三匹立之,國葬都監內摘奸。
吏曹啓曰,承旨有闕,政事,取稟。傳曰,過齋戒後爲之。
戶曹判書金昌集上疏。大槪,臣之例兼訓局提調,有應避之嫌,乞賜遞免事。入啓。答曰,省疏具悉。兼帶,令該曹稟處,安心行公。
司僕寺官員,以提調意啓曰,本寺判官李徵夏,昨日政,移授天安郡守矣。本寺錢穀句管,專任判官,方有變通拮据之事,不可付之生手,而臣臨政注擬之際,適緣實職中,四品守令可擬之人乏少,以徵夏,循例副擬,至於受點。擬望不審之失,不勝惶恐,而本寺之事,委屬可慮。判官李徵夏,今姑仍任,何如?傳曰,允。
禁府,鞫廳罪人者斤阿只物故。啓。鞫廳罪人趙時華,拿來囚。
副校理權尙游,牌不進,依承傳罷職傳旨。傳曰,只推勿罷。
鞫廳罪人閔彦良更推,趙時炅刑問三次不服。刑房承旨,以鞫廳大臣意啓曰,明日,乃祈雪祭齋戒,與他齋戒有異,推鞫何以爲之?敢稟。傳曰,姑爲停止。十五日,開坐可也。以司謁,口傳下敎曰,密匣還入,盛以推案,使刑房承旨,傳于鞫廳後,姑罷。燼餘闕
上在昌德宮。停常參·經筵。
今月十一日,魂殿都監提調金鎭龜請對時,左承旨李壄所啓,臣有所懷,敢此仰達。近來牌不進之弊,極其紛紜,廉隅太勝,分義反輕,豈非未安之甚者乎?卽今新通之人,相繼違牌,以新通,不由銓郞爲嫌,而其中朴鳳齡·沈宅賢,則兼以翰薦時被論,爲難進之端,豈可以此事,終至自廢耶?新通之不由銓郞,前例非止一二,尤無以此可嫌,宜有別樣申飭之事矣。上曰,近來牌不進,誠爲弊習矣。朴鳳齡牌不進,推考後,更爲牌招,而又爲不進,當初違牌,猶或可也,至於再度違牌,則廉隅太勝,反有傷於分義。且其所引嫌,亦非大段,予意,亦以爲未安矣。承旨所達誠是,各別申飭,可也。又所啓,國恤初喪後,因宗簿寺草記,宗戚之臣,或有不爲奔哭者,或有不參成服者,分等,施以罷職不敍,削奪官爵之罰矣。其後,靈順都正浟,坡山都正杉,高城副正等,因其子與弟之擊鼓登聞,至蒙收敍之典,而其餘十數人,則不得申辨,尙在罷削中矣。末裔宗戚,疲弊莫甚,不成貌樣,常時至有徒步而行者,其不得入參於闕內哭班,而只參於外班,其勢固然。當初國哀,擧國奔遑之日,身爲宗臣,而豈有初不奔哭,不參成服之理乎?朝家用罰之道,必須詳審而得其情,然後被罪者,可無含冤之歎矣。更令宗親府,明査稟處,何如?上曰,令宗親府,明査稟處,可也。
鞫廳罪人安汝益物故。啓。
傳曰,前頭慶德宮移御,在於卒哭後,而百官服色,旣有變改之節,則後宮所乘屋轎,似不當純用白色,且有壓尊之義,尤不當以闕內闕外,而有所分別,令該曹稟處。
禮曹啓曰,命下矣。卒哭後,百官服色,闕外則用白衣·烏帽·烏角帶矣。後宮,旣有壓尊之義,則所乘屋轎,似不當純用白色,果如下敎,而至於純用常時吉服,則亦似未安,裹以靑色,以存稍變之節,似爲合宜矣。敢啓。傳曰,知道。
傳曰,史官三員待命,騎馬九匹立之,祈雪祭所內摘奸。燼餘闕
上在昌德宮。停常參·經筵。
明日望祭,正時,辰初初刻,開門,待罷漏後。燼餘闕
上在昌德宮。停常參·經筵。
望祭後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·百官奉慰問安。答曰,罔極。嬪宮,藥房·政院·玉堂問安。答曰,罔極。
政院啓曰,禁府都事,以大臣意來言,判義禁李畬,身病猝重,今日鞫廳,不得開坐云矣。敢啓。傳曰,知道。
禁府,尹尙績拿囚。啓。燼餘闕
上在昌德宮。停常參·經筵。
辰時,虹見乾方。
下直,森森坡萬戶金尙彦。
大司成申懹上疏。大槪,新授職名,萬不近似,乞賜遞免,以重師儒之任,以安微分事。入啓。答曰,省疏具悉。爾其勿辭,從速察職。
副提學金昌協上疏。大槪,慘慽之餘,宿疾危劇,不免就醫近郊。適於此際,蒙被除命,彌增惶隕,而兼帶春秋,有應避之嫌。乞賜照例遞改,以幸公私事。入啓。答曰,省疏具悉。本職令該曹稟處。
副校理權尙遊上疏。大槪,臣重被人詆斥,情勢危蹙,終難苟蹲於榮次,敢復呼籲,乞命鐫遞臣職,以安微分事。入啓。答曰,省疏具悉。爾其勿辭,從速察職。
吏曹判書李畬辭職上疏。入啓。答曰,省疏具悉。卿無所失,安心勿辭,調理行公。
京畿監司書目,高陽呈,以大司憲洪受瀗辭職上疏上送事。啓。答曰,省疏具悉。陳戒殊切,可不體念焉?知春秋之任,令該曹稟處。卿其安心行公。又書目,楊州兼任抱川呈,以副修撰李坦辭職上疏上送事。啓。答曰,省疏具悉。爾其勿辭,上來察職。
魂殿都監提調李益壽改,代李墪啓下。
政院啓曰,禁府都事,以大臣意來言,判義禁李畬,身病尙爾未差,今日推鞫,不得開坐云矣。敢啓。傳曰,知道。
黃海監司書目,金川等官呈,以金以禮等爲虎囕死事。
謝恩,禮曹判書金鎭龜。
魂殿都監堂上金鎭龜·閔鎭厚,請對入侍。
坡州儒生安綌等上疏。大槪,故判書臣李世華,當己巳之時,其所卓然樹立,與故判書臣吳斗寅,故應敎臣朴泰輔,無所異同。玆敢不揆僭越,齊聲仰籲,請命有司,亟許竝享於豐溪祠宇事。入啓。答曰,省疏具悉。令該曹依施焉。
吏曹啓目粘連,觀此戶曹判書金昌集上疏,則例兼訓局提調,與都提調左議政李世白,有應避之嫌,援例請遞,而戊寅年,仍備局啓辭,戶曹判〈書〉閔鎭長,與都提調南九萬,相避應遞,而度支之長,例兼者,法意有在是如,不爲許遞,今亦依此例施行,何如?啓依允。又啓目粘連,觀此兵曹判書金構上疏,則兼帶訓鍊都監提調,與都提調李世白,婚家相避,援例請遞,故取考前例,則或有許遞之時矣。戊寅年,因備局回啓,戶曹判書閔鎭長所帶糧餉廳提調,與都提調南九萬,有應避之嫌,而糧餉廳,則度支之長例兼者,法意有在,不爲許遞,而本兵之長,兼管訓局,與度支之兼管糧餉,法意無異,則似當依此例施行,伏惟上裁。啓依回啓施行。
吏曹啓曰,守令多闕,政事,取稟。傳曰,明日爲之。
謝恩,左承旨任舜元。
京畿監司書目,水原呈,以參知尹德駿辭職上疏上送事,啓。答曰,省疏具悉。爾其勿辭,上來察職。朝報燼餘
行大司憲洪受瀗疏曰,伏以如臣庸陋,衰敗缺尋常職務,猶不堪承當,風憲重任,何等地望,而臣豈敢一日蹲據,以辱其官方哉?臣之萬萬不稱,不獨臣所自量,實是通朝之所知,則宜有司直封駁之論,而側耳累日,迄未有聞,臣實惶愧,不知容措。況臣,方以敦匠之任,竣事而缺體,亦不宜一任其癏廢職事,伏乞聖明,亟賜鐫改,俾臣得以專意敦事。且臣之兼帶知春秋之任,與吏曹判書李畬,有應避之嫌,竝乞照例處置,不勝幸甚。臣有區區憂愛之忱,不得不略陳焉。比來天心不豫,垂象差忒,人紀斁絶,逆亂盈圄,今日群下,孰不欲竭心殫慮,思所以弭災止亂之道,以裨聖化,而臣之所憂,不在於此。我殿下,自臨御以來,銳意圖治,憂勤勞儉,三十年猶一日,則勞神費精,亦已多矣。不幸大行王妃,以聖德純行,中身薨逝,缺之懷,久而冞深。近又變生宮掖,獄事滋蔓,此皆缺二行半私慾淨盡,理明而物來順應,則七情之發,不失乎其和,萬變之應,不足以爲煩,道腴日敷,外邪自屛,康濟之效,豫大之福,行可待矣,是豈區區藥餌之所可比哉?惟我春宮邸下,玉質淸弱,年且幼沖,纔罹巨創,又遭私慽,摧隕震剝之餘,驚憂薰心,少失調攝之道,直任其徑情,則宗社之憂,庸有極哉?此今日諸臣之所以姑置大小事,惟以此爲急,連章累牘而不知止者也。其所以輔護慰撫之道,諸臣,旣已盡之矣,殿下,亦已嘉納矣。更願殿下,護之若拱璧之在懷袖,愛之如慈母之保赤子,勿拘日三之朝,恒置左右,隨事提誨,無少放過。且以前言往行之可以爲法者,及殿下缺三字緬慕而不能者,已行而有效者,諄諄善誘,日有薰炙觀感之效,則養正聖功,德器成就,可以致無彊之福矣,豈不休哉,豈不幸哉?固知陳枯之說,有同芻狗,而愚衷所激,冒昧至此,伏願聖明,留意焉。臣無任云云。踏啓字。啓下吏曹。吏曹啓目粘連,觀此大司憲洪受瀗上疏,則兼帶知春秋之任,與知春秋李畬,有應避之嫌,照例處置如爲白有臥乎所,相避之法,在下當遞是白乎矣,宰臣進退,臣曹不敢擅便,上裁,何如?啓依回啓施行爲良如敎。踏啓字。
弘文館副提學臣金昌協疏曰,伏以臣,素有狗馬之疾,屛蟄田廬,待塡壑,久矣。去年秋,喪長成女子,其後未百日,又喪獨子,悲哀痛毒,疚益增劇,危證疊生,眞元凘脫,沈頓牀簀,僅延一息。臣旣無他男丁,孑然獨居,疾病如此,誰當扶救?玆不免來就同産之在近郊者,兼取醫藥之便矣。頃於聖妃禮陟之日,忍死奔哭,仍經成服而歸,以致症情一倍危劇,朝夕㱡㱡,益無生意。不意此際,除旨遽下,臣於病裏,冞增惶感。臣曾忝此職,以左議政臣李世白,於臣爲外兄,所兼史館缺三字故,陳章自列,卽蒙許遞。仰念聖聰,必有缺二行昧死以聞。踏啓字。啓下吏曹回啓,依回啓施行。
幼學臣安綌等疏曰,伏以旌忠奬節,有國之先務,尙賢慕義,士子之美習。是以,立祠而俎豆,揭額而昭示,庸樹風聲,以礪頹俗,而苟有竝世之賢,儷美而齊芳,則申聞于朝,追配於廟,固亦有不容已者。故判書李世華,當己巳之時,其所卓然樹立,實與故判書臣吳斗寅,故應敎臣朴泰輔,無所異同。槪其平日持身廉潔,莅官勤謹,固已表著于朝紳,而及其年滿七十,引經缺其勇退之節,亦可以無讓於古人,而況其己巳一事,精忠勁節,足以植人紀而扶世敎,炳一代而垂後世矣。聖明旣已鑒識,厚施褒贈之盛典,非假臣等一二贅陳,而第念臣等所居之地,卽一鄒魯之舊邦。朴泰輔則曾任牧使,吳斗寅則適沒於玆地,李世華則亦嘗以丘墓所在,居息者累矣。三忠竝萃於一鄕,而士類之慕仰益切,合辭同力,創建一宇,聖朝頒額,官賁籩豆,此實昭代之令觀,士林之盛擧。吳斗寅·朴泰輔兩臣,則旣竝座齋享,而李世華,特以巋然獨存之故,空其祠宇一間,以竢他日,其意豈偶然哉?乃者天不憖遺,奄又喪逝,聖上之震悼,善類之傷痛,已不可言,而玆三臣者,生旣同蹟,歿宜共享,玆敢不揆僭越,齊聲仰籲於黈纊之下。伏乞聖明,特命有司,亟許竝享,以奬忠魂,以幸士林,不勝大願云云。批答見上踏啓字。啓下禮曹,禮曹啓目粘連,云云。以下缺
申時,上御進修堂。魂殿都監提調禮曹判書金鎭圭,漢城判尹閔鎭厚,請對時,右副承旨兪命雄,假注書吳命增,記事官尹志和·金興慶入侍。金鎭龜所啓,臣於頃日,以魂殿移安處修理營造等事,請對定奪,而缺漢城判尹閔鎭厚,連往看審,則又有可以定奪事,而文字未詳,故敢又請對矣。永昭殿,奉安於啓祥堂,而年例奉審修理之外,上年別爲修補云,似無大段可改之處,而魂殿奉安之後,則三年之內,勢難數數修改,所當預爲奉審,而永昭殿,今方奉安,則奉審,亦似未安矣。若於永昭殿移安後,魂殿未移安前,奉審修改,則其間日字不多,凡干役事,恐有未及之患。每年春缺有禮官奉審之事,今依此例,都監堂上,奉審修理缺二行處後,可以商量修理矣。閔鎭厚曰,與次知中缺殿內後,世子齋室及諸處,一依魂殿修理之例,當爲擧行矣。上曰,永昭殿奉審事,依爲之。世子,朔望參奠時,齋室則啓祥堂之傍,有所謂小星堂,曾於乙卯年,敬思殿奉安時,以此堂爲齋室,而此堂,有南北溫堗,且有大廳四間,中分其廳而隔壁,北邊溫堗則爲齋室,南邊溫堗則爲哭臨廳矣。予於上上年見之,大廳間隔壁,盡爲撤去矣。今亦依前例,更爲設壁於大廳,南邊則爲哭臨廳,北邊則爲齋室,可也。出擧行條件又所啓,武德門墻底閭家缺頃已定奪,而猶有狹窄不足之患,觀象監禁漏缺無住接之處,不可不變通矣。新買瓦家之傍,有缺間數不多,價亦似少,且必竝此築墻,然後地形缺分付戶曹,竝爲買得,何如?閔鎭厚曰,臣詳見其處缺如此,然後基址無狹窄之患,宮墻亦可方正矣。上曰,依爲之。出擧行條件又所啓,今此魂殿修理,日期急迫,且當寒節,凡百實多窘束,而至於墻垣,則異於房舍,尤無火乾之勢,設令完築,開春則必皆融解毁,閔鎭厚以爲姑以把子圍排,而鎖其中門,大祭及朔望外,毋得開閉,則似無未安之事,築墻則姑待來春爲好云。依此爲之,何如?閔鎭厚曰,宮墻爲霖雨所壞,則例以把子圍排,且此築墻處,在於兩重宮墻之外,鎖其中門,只許祭時開閉,徐待春和,築其外墻,似無未安之事,且可以大省弊端,故敢此仰達矣。上曰,所達是矣,依爲之。出擧行條件又〈所〉啓,今此永昭殿,移安于明政殿,魂殿移安于啓祥堂矣。啓祥堂·明政殿,殿內規模,廣狹各異,神榻殿內帳,不可換用,竝爲新造,何如?上曰,缺二行金鎭龜所啓,英陵參奉閔鎭東,中考蕩滌事。出擧條在下閔鎭厚所啓,國葬發靷後,則魂殿都監,例爲撤去矣。今番移御時,修理等事,自都監爲之,發靷後則所當自戶曹爲之,而役事,旣不可付之生手,事體亦似未安,當自都監爲之矣。上曰,然矣。依爲之。出擧行條件
上在昌德宮。停常參·經筵。
政院啓曰,卽者吏曹郞廳來言,今日爲政事,命下,而判書李畬陳疏受由,參判趙泰采,參議李健命,俱以病不來,不得開政云。參判趙泰采,參議李健命,竝卽牌招開政,何如?傳曰,允。又啓曰,禁府都事,以大臣意來言,判義禁李畬,身病尙未差可,今日鞫廳,不得開坐云矣,敢啓。傳曰,知道。
傳曰,召對爲之。入侍,承旨魚史徽,玉堂權尙游·李觀命,假注書吳命增,史官尹志和·金興慶。
全羅監司書目,全州等官呈,以十月十四日十五日,十一月初五日,雷動,事係變異事。
宗親府郞廳,以有司堂上意啓曰,明査稟處事,命下矣。頃因宗簿寺啓達,不奔國哀宗班,令本府査出,而不參諸宗,究其情實,俱不無容恕之端,而本府,有難區別於其間,不得已考出國恤初喪諸宗進不進擧案,以一不進參人,及不參成服人員現告矣。其中濟昌君得胤,驪陽令炯愉,帶安監重胤,靈昌副正翼哲,丹川監良憲,文成監希福,齊安監重繼,錦州副守惟亨,錦溪副守惟明等九人,一不進參,而年皆七十以上,又皆貧不能自存,就食外方,已有年所,則雖未及進參於哭班,容有可恕。烏川監炯深,濟寧正達胤,益興守溫,西平守橈,昌平副守浚,成平副守渾,蓮城令權等七人,雖不參成服,來參哭班,而靈順都正浟等,以只參外班,擊鼓申冤,已蒙收敍,則炯深等,連參哭班之人,獨未蒙恩典,似爲冤枉,靈城令仁天之病廢,衆所共知。靑陵副令顯胤,帶恩監昌等二人,無應頉,而貧窶特甚,無以備得衣冠云。其罪雖重,情或可矜,而旣已勘罪之後,臣府有難擅便,上裁,何如?傳曰,竝敍用。
政院啓曰,新除授左承旨沈枰,時在京畿金浦地,斯速乘馹上來事,下諭,何如?傳曰,允。
謝恩,同春秋趙泰采。
禁府,尹以道·洪禹錫拿囚。啓。
禮曹啓曰,今十四日,祈雪祭設行後,連日雲陰,昨日雨雪交下,旋卽開霽,更無雪意。嗣歲之憂,實難勝言。取考壬戌年謄錄,則風雲雷雨·山川雩祀·三角山·木覓山·漢江等五處,有一時遍祀之例。今亦依此例,風雲雷雨·山川雩祀,遣重臣,三角山·木覓山·漢江,遣近侍,不卜日,來二十日設行之意,知委,何如?傳曰,更觀數日設行,可也。朝報燼餘
魚史徽啓曰,明日常參·經筵,取稟。傳曰,停。
又啓曰,來二十二日,輪對,取稟。傳曰,停。
有政。吏批,以李惠疇爲會寧府使,金□□爲長淵府使,成重三爲龍川府使,崔東溟爲咸平縣監,□泰成爲永同縣監,金楙爲禁府都事,金世瑨爲直講,張梡爲忠勳都事。韓奕單付校書副正字,行驪陽令炯愉,行帶安監重胤,行靈昌副正翼哲,行丹川監良憲,行文成監希福,行濟安監重繼,行錦州副守惟亨,濟昌君得胤,行烏川監炯深,錦溪副守惟明,濟寧正達胤,益興守溫,西平守橈,昌平副守浚,成平副守渾,蓮城令權,靈城令仁天,靑陵副令顯胤,帶恩監昌胤以上,敍用事,承傳。
兵批,無政事。
兪命雄啓曰,行大司憲洪受瀗,山陵都監堂上進,執義林濩,掌令崔啓翁在外,掌令鄭維漸,持平金相稷·李東彦呈辭,今日以監察茶時之意,敢啓。傳曰,知道。
傳于李壄曰,今日召對爲之。
李壄,以侍講院言啓曰,新除授司書權以鎭,時在全羅道咸平縣任所,入番事緊,斯速乘馹上來事,下諭,何如?傳曰,允。
午時,上御進修堂。召對時,參贊官魚史徽,侍讀官權尙游,檢討官李觀命,假注書吳命增,記事官尹志和·金興慶入侍。皇明通紀輯要十七卷進講。權尙游讀,自癸亥嘉靖四十二年正月朔,至以梓宮在殯免賀。上曰,下番讀之。觀命讀,自吏科胡應嘉劾尙書楊博考察不當,止上曰芳事上無禮第錮之。上曰,承旨讀之。魚史徽讀,自戶部尙書劉體乾罷,止大學士入閣。上曰,翰林讀之。尹志和讀,自辛酉隆慶五年正月起致仕尙書楊博高儀于家,止大臣去國未有若此狼狽者,讀訖。權尙游講進文義曰,第六板云,正所甘心,不如置獄中,使之自斃。蓋穆宗初年,剗除積弊,號稱賢主,此心不繼,治道漸卑,國綱波缺民産日蹙,而當時諸臣,無一人直言極諫,以杜其失。獨戶缺二行成其名。皇上殺之。正所甘心於其心,不若置獄自斃矣。缺從中營解,乃下詔獄,中外相顧失色。由此,瑞之直聲,聞於缺人主一心,實萬化之原,苟有毫髮之不盡,卽遺無窮之害。且臣下之直諫未易,而君上之聽納尤難。穆宗,常時不以凡主自處,而方寸一蔽,不納忠言,可勝歎哉?自古忠直之臣,以諫殺身者多。人主於此,當加惕然而知所虛受之道矣。李觀命曰,以成湯之聖,改過不吝,以大禹之德,能拜昌言,況於凡主乎?苟無好善之德,而徒懷愎諫之心,則譖諂面謏之人,日進於前,而國家之危亡,無幾矣。爲人君者,可不懼哉?尙游曰,二十六板,張居正條上六事,一曰省議論,二曰振紀綱。人君爲治,不一其端,而斯言最爲切要矣。居正慮其國家之將亡,而能進救弊之策,此豈非人主之藥石乎?聖君在上,賢臣在下,則論議之携貳,紀綱之解弛,非所可慮,而不然,則黨論日盛,紀綱頹廢,而雖欲爲治,不可得矣。朋黨之患,自古難去,而敗亡之禍,職竟由此。則有國所戒,孰大於是哉?必也,君臣同德,上下協心,然後黨論乃去,而紀綱振矣。反是而欲救其弊,則正猶抱薪而救火,寧有是理哉?上曰,然矣。魚史徽曰,儒臣之言,甚善矣。若其救弊之道,則惟在去朋黨而已。尙游曰,居敬窮理,修己治人,則擧直措枉,善惡自別,而不爾則靡亂朝廷,失其民心,而小人間之矣。二十三板,戶部尙書劉體乾上疏欲致仕。蓋官躋卿相,則諫君盡言,至於死而後已者,是乃人臣之常節。徒知保身退去山林,而不知與國同休戚之義,則惡在其人臣事君之道也?上曰,儒臣之言,揆以義理,果爲得宜矣。尙游曰,掛冠致仕者,或有之,雖在國家無事之時,人主,當駕馭人才,擇取以身,殉國之人,而置諸朝廷之上矣。二十六板,命廠衛,暗訪部院政事。劉思賢上疏曰,廠衛暗訪,係國安危。且曰,暗訪則迹多冥□,事可虛誣,疑似難明,動罹刑辟,而重足搖手之禍,卽在是矣。蓋人君,處於九重之內,以御四海之廣,必須公以任之缺二行心膂之寄,則不期於治,而治自成矣。如不得其人,而使諂諛之人,得意高翔,則其不至於亡國者,幾希矣。上曰,小人之害國,果如儒臣之言矣。
上在昌德宮。停常參·經筵。
政院啓曰,今日鞫廳坐起,兩司當爲進參,而大司諫宋相琦,司諫李晩成具在外,正言兪彦明呈辭,入啓,獻納尹弘离,正言黃一夏方在呈告中,竝卽牌招,以爲推移進參之地,何如?傳曰,允。
今月十六曰,魂殿都監提調金鎭龜·閔鎭厚請對入侍時,金鎭龜所啓,頃日小臣,待罪禮曹時,春夏等褒貶,事多拘礙,久未過行,十月始爲開坐,而英陵參奉閔鎭東,以病不進,懸錄於擧案,故果置於中考矣。追聞其曲折,則同官安重紹,適當下鄕,道路且遠,故褒貶日期,陵卒輩,趁不通告,將未及上來擧案書送時,安重紹,以病懸錄之意,書員等,告於鎭東,則鎭東,方直齋所,以爲重紹,在遠未及聞知,若置中考,則非但事極瞹眛,其在同僚之心,亦甚未安云云,而仍以自己名字,書送擧案,以至居中云。鎭東自處,可謂得宜,雖是微末之官,有可恕之道。且重紹,旣在遠未聞,則亦非其罪,故敢此仰達矣。上曰,鎭東中考,蕩滌,可也。
吏曹參判趙泰采上疏。大槪,嚴召之下,輒復坐違,分義是懼,不得不黽勉趨詣,祇謝兼帶新命,而顧臣母病,大勢雖減,餘症尙苦,未離牀褥,臣之卽今情勢,實難暫時離違,玆敢冒萬死呼籲於天地父母之前。乞垂矜察,將臣本職及兼帶摠管,先許遞解,俾得終始救護,以伸至情事。入啓。答曰,省疏具悉。卿其勿辭救護毋病。
司直李益壽辭職上疏。入啓,答曰,省疏具悉。卿其勿辭察任。
京畿監司書目,高陽呈,以司諫李晩成辭職上疏上送事。啓。答曰,省疏具悉。爾其勿辭,察職。
禁府,李翊亮拿囚。啓。
正言黃一夏牌不進,依承傳罷〈職〉。
吏曹啓曰,臺諫有闕,政事,取稟。傳曰,明日爲之。
鞫廳罪人趙時華元情。傳曰,推鞫姑罷。
傳曰,在前設鞫時,推案往復,一日幾至二三巡,而今番則緩緩開坐,推案啓請,每在已後,一日入啓,不過一巡,輒犯深夜,必請留門,事體不當。十月望前設鞫,今月將盡,若此則雖延過臘月,似無收殺之期。今後則必須未明開坐,承旨待開門啓請推案事,定式擧行。傳曰,問事郞廳,不及前日之人才耶?雖以今日推案觀之,罪人捧招,不過趙時華一人,而所捧元情,亦爲不多,議啓只一張,而未時出送推案,今始留門入啓。其在事體,不當如是,此後申飭,可也。朝報
魂殿都監提調金鎭龜,禮曹閔鎭厚入侍時,金鎭龜所啓,魂殿修理,日期急迫,且當寒節,凡百實多窘速,而至於墻垣,則異於房舍,尤無火乾之勢。設令完築,開春則必皆融解毁破。判尹閔鎭厚以爲,姑以把子圍排,而鎖其中門,大祭及朔望外,毋得開閉,則似無未安之事,築墻則姑待來春爲好云。依此爲之,何如?閔鎭厚曰,宮墻爲霖雨所壞,則例以把子圍排。且此築墻處,在於兩重宮墻之外,鎖其中門,只許祭時開閉,而徐待春和,築其外墻,似無未安之事,且可以大省弊端,故敢此仰達矣。上曰,所達是矣。依爲之。重出燼餘魚史徽啓曰,明日常參·經筵,取稟。傳曰,停。
兪命雄啓曰,小臣,推鞫坐起進去,下直,請出推案。傳曰,知道。
任舜元,以義禁府言啓曰,鞫廳罪人者斤阿只物故之後,其屍體,依例出付典獄,令漢城府,檢驗矣。逆杭家婢,稱以內人者二人,多率男女奴僕累十人,及他罪人家屬,持兵刃作黨,臠解其屍於白晝大道之中,無復餘□云。殘戮死屍,曾有受敎定律,而至於謀逆正法罪人之家,致怨於告者,肆行殘酷,此實曾所未有之變,事之寒心,莫此爲甚。若使國法稍嚴,寧有是理?不可不重究,以懲日後作變人等,卽令捕盜廳,沒數跟捕,移送刑曹,使之別樣究覈科斷,何如?傳曰,允。
行副司直李益壽疏曰,伏以臣,伏見都監草記,以臣提調差下之後,無故時,亦不行公,已極未安。陳疏批下,一向引入爲辭,臣看來惶怖懍慄,毛骨俱悚,不知所以自措也。臣於前月十一日,見差都監,越一日,卽爲入直,薇垣恩除,遽下於臣在直之日。臣於淸塗顯秩,每懼不稱,踐歷過濫,人且爲言,晏然冒出,終有不敢,而臣不欲形諸章牘,以傷事體,尋單控免,誠不獲已。臣之情勢,乃是通朝之所共知,則豈大臣偶未之聞,而以無故爲言耶?旣遞本職,且承疏批,則都監職務,固是臣子之所當盡分者。非不知一向引入,徒增惶懼,而第念箚·啓交發,峻斥深攻,勘律罷職,亦非尋常劾遞之比,則其不可以曲荷恩貸,幸逭譴罰,而强顔卽出也,明矣。臣之徊徨數日,連章控籲者,不專爲一身廉隅而已。亦所以重臺閣也,畏公議也。臣之情界,其亦窮矣,而今者大臣,有若以臣,爲慢忽於莫重事役,而故自圖便者然。臣雖无狀,亦有秉彝之天。今此敦匠視膳之任,何等重大,而不思殫誠,反有所悠泛也哉?爲人臣子,受此罪名,決不可一日容息於覆載之間,而見今都監之任,雖已變通,顧此春秋·譯院等兼任,亦不敢因帶於負罪之身,玆敢席藁私次,恭俟斧鉞。伏乞聖明,亟遞臣所帶諸任,仍下司敗,勘臣罪犯,以嚴王法,以肅朝綱,不勝幸甚,臣無任云云。答曰,省疏具悉。卿其勿辭察任。
司諫李晩成疏曰,伏以如臣無似,猥廁敦匠之列,分義所當自盡者,惟缺祗役,而才疎識劣,分寸蔑效,夙宵憒憒,第切惶愧。缺二行方張,此時言議之地,不容一日暫曠,而臣之竣事之期尙遠,有難等待其返命。頃臣之忝在館職,亦嘗陳章得請,豈不以在外之人,不可久縻虛銜而然也?論其職事之重輕,無甚差間,則今何敢仍冒是任,以積瘝闕之罪耶?且臣於芸閣殿最事,竊有所不安者。凡諸司之官,若於貶坐之日,不得參謁,則勿論日淺與否,輒置中考,例也。及至春曹勘奏,臣名獨爾見漏,雖未知其間有何委折,而臣之不敢晏然於右職,則尤較然矣。伏乞聖明,亟命鐫削臣職名,俾得專意董事,不勝幸甚,臣無任云云。答曰,省疏具悉。爾其勿辭察職。
鞫廳啓曰,罪人趙時華,以其所供辭緣觀之,因彦良招致,進去其家,酬酢服喪一事,與彦良招辭,大略相同,而第其所謂服緦陳疏,及宮人處探問等事,未免相左。請一處面質,時華之往彦良家,旣已的實,則時炅之終始自當,至於嚴訊,而猶不變其說,極涉殊常。其間必有隱情,請以時華招內辭緣,時炅處,更推歸一。罪人尹順命,當初業同掘來木人時,參聞情節,及者斤阿只所謂,濟州來書札中措語,四次訊問,終始牢諱,而自濟州出送龐災冊子及龐災之具一款,末乃發說,故推問間停刑,仍爲啓稟,不復加刑矣。今日完議時,臺諫以爲,自初所訊問者,皆係緊重,不可以其牢諱。仍置不問,徑先停刑,未免輕遽云。臺官所言,誠有所執,揆以獄體,臣等率爾之失,不勝惶恐。請尹順命,更爲加刑。答曰,依啓。
上在昌德宮。停常參·經筵。
傳曰,宗親府別進香祭文,依前例,令宗班,製進事,分付。
義禁府啓曰,鞫廳罪人者斤阿只,物故之後,其屍體,依例出給典獄,令漢城府,檢驗矣。逆杭家婢,稱以內人者二人,多率男女奴僕累十人,及他罪人家屬,持兵刃作黨,臠解其屍於白晝大都之中,無復餘屍云。殘戮死屍,曾有受敎定律,而至於謀逆正法〈罪〉人之家,致怨於告者,肆行殘酷,此實曾所未聞之事,事之寒心,莫此爲甚。若使國法稍嚴,寧有是理?不可不重究,以懲日後,作變人等,卽令捕盜廳,沒數跟捕,移送刑曹,使之別樣究覈科斷,何如?傳曰,允。重出
吏曹啓目粘連,觀此副提學金昌協上疏,則兼春秋之任,與監春秋李世白,有應避之嫌,照例改差,而昌協,兼帶是職,引嫌陳疏,旣蒙許遞,則今此所引之嫌,與前無異,所當許遞矣。宰臣進退,臣曹不敢擅便,上裁,何如?啓,依回啓施行。
又啓目粘連,觀此大司憲洪受瀗上疏,則兼帶知春秋之任,與知春秋李畬,有應避之嫌,照例處置,而相避之法,在下當遞矣。重臣進退,臣曹不敢擅便,上裁,何如?啓,依回啓施行。
兵曹,右邊捕盜大將尹就商。
鞫廳罪人閔彦良·趙時華面質。趙時炅更推,尹順命刑問五次不服。
備邊司,御營大將尹就商。
禁府,尹就五拿囚。啓。
昨日傳曰,政事,明日爲之。朝報
有政。吏批,以沈宅賢爲正言,權詹爲正言,李明徵爲監察。
兵批,以李世郁爲五衛將,宋一源爲洗馬,尹就商爲訓鍊都正,李晩得爲五衛將,鄭陽復爲同知,申命任爲滿浦僉使,丁益燾爲安東營將,李奎成爲釜山僉使,呂謙齊爲都摠經歷。燼餘
任舜元啓曰,都摠府副摠管李宇恒,以轝士廳坐起事,除標信,進去之意,敢啓。傳曰,知道。
又以禁府郞廳,以鞫廳大臣意啓曰,問事郞廳權詹,以其承重祖父,病勢萬分危重,連日呈狀,不得仕進。當初郞廳加出,爲其罪人之數多,而今則異於初頭,權詹今姑改差,其代勿復差出,何如?傳曰,允。
吏批啓曰,卽接禮曹移文,則光陵參奉尹缺身病甚重,不得察任云,改差,何如?傳曰,允。
鞫廳啓曰,罪人趙時華,與閔彦良一處面質,則彼此所言,雖未歸一,其招致答問,已爲自著,而時炅之更招辭緣,又以爲,進去彦良家的實。且以彦良面質招辭觀之,時炅,尋常往來於其家云。似有竝令時華兄弟探問之跡,彦良處,當以此更問,缺尹順命問目辭緣,半吐半呑,缺因囚,以待彦良更推後,稟處,何如?傳曰,依啓。
上在昌德宮。停常參·經筵。
下直,蔚山府使金始慶。
左議政李世白,右議政申琓,判義禁李畬,知義禁金昌集,同義禁柳之發·李光迪上疏。大槪,臣等於嚴批之下,不勝驚惶震怖,退伏金吾門外席藁,請命乞削職名,仍正其罪事。入啓。答曰,省疏具悉。卿等,安心勿辭,亦勿待罪。
持平李東彦,獻納尹弘离啓曰,臣等,卽伏見答鞫廳議啓之批,不勝惶駴震惕之至。凡鞫廳之規,無論事之大小,兩司皆參完議,則今於嚴敎之下,固不敢晏然,而大臣及參鞫諸臣,旣以此陳疏俟罪,則臣等,亦何敢仍冒於臺次乎?請命罷斥臣等之職。答曰,勿辭,退待物論。
右副承旨兪命雄上疏。大槪,臣於鞫廳議啓之批,有不敢獨爲晏然者,乞命亟遞臣職,以安微分事。入啓。答曰,省疏具悉。爾其勿辭察職。
全羅監司韓聖佑上疏。大槪,千萬夢寐之外,湖南藩臬之命,遽及滓穢之蹤,驚惶震惕,不知所以自處。顧念以朝家之舊例,微臣之病劣,俱無濫受濫冒之理,敢將情病實狀,仰干天聽。伏乞聖慈,特垂憐察,亟許遞免,以重名器,以安微分事。入啓。答曰,省疏具悉。卿其勿辭,速往欽哉。
京畿監司書目,坡州呈,以右尹李彦紀辭職上疏上送事。啓。答曰,省疏具悉。卿其勿辭,調理察職。
謝恩,副修撰李坦。
政院啓曰,卽者,禁府都事來言,鞫廳大臣以下,旣承疏批之後,猶且惶恐不安,方在金吾門外,不敢晏然開坐云矣,敢啓。傳曰,知道。推鞫,明日開坐。又啓曰,推鞫明日開坐事,命下矣。兩司當爲進參,而持平李東彦,獻納尹弘离,引避退待。掌令鄭維漸,持平金相稷,方在呈告中。正言沈宅賢·權詹,時未肅謝。呈告未肅拜人員,竝待開門牌招,以爲推移進參之地,何如?傳曰,允。
京畿監司書目,金浦呈,以左承旨沈枰辭職上疏上送事。啓。答曰,爾其勿辭,上來察職。燼餘闕
上在昌德宮。停常參·經筵。
左議政李世白,右議政申琓上疏。大槪,臣等難逭刑章,不敢晏然參鞫,席藁之中,冒死申籲,乞削職名,仍勘罪律事。及判義禁李畬,知義禁金昌集,同義禁柳之發·李光迪上疏。大槪,臣等負犯深重,席藁仍留金吾門外,不敢承命參鞫,冒死申籲,乞削臣等之職,仍正臣等之罪事。及正言權詹上疏。大槪,僨敗之蹤,不宜復叨言地,而迫於嚴召,趨詣闕外,顧此情勢,終無入肅之望,陳疏徑退,乞賜鐫遞,使得以專意救護老病祖父事。入啓。
正言沈宅賢牌不進,罷職傳旨。傳曰,只推勿罷。
府前啓,請杭子炤兄弟,絶島定配事。措辭見上引嫌而退。一時嚴敎,出於開釋,其所引嫌,無已太過,請持平李東彦,獻納尹弘离出仕。答曰,不允。處置事,依啓。
答左議政李世白,右議政申琓等疏曰,省疏具悉卿懇。昨日之批,只由於措語之失於分曉而已。無乃二字,可知其非有深意,則匪怒之敎,何至過嫌?卿等安心勿辭,亦勿待罪,卽起行公。仍傳曰,遣史官傳諭。
答吏曹判書李畬等疏曰,省疏具悉卿懇。已諭予意於大臣疏批矣。卿等安心勿辭,亦勿待罪,從速行公。
禁府,鄭治拿囚。啓。
同副承旨魚史徽上疏。大槪,重被諫臣之疏詆,決不可晏然苟冒於榮次,玆敢陳疏徑出,乞賜遞改臣職,以謝臺議,以安賤分事。入啓。
政院啓曰,鞫廳大臣以下,罪囚稟定事,欲爲請對,而惶恐不敢入來,今方來會闕外云,何以爲之?敢稟。傳曰,入侍稟定。
吏曹啓曰,臺諫有闕,政事,取稟。傳曰,明明日爲之。
答同副承旨魚史徽疏曰,省疏具悉。爾其勿辭,從速察職。
兼文學崔昌大,牌招肅拜。
文學尹憲柱牌不進,罷職傳旨。傳曰,只推勿罷。
鞫廳大臣以下,請對時今已夜深,推鞫,明日開坐事,下敎。鞫廳,冬至日,則勿爲開坐事,及明日承旨,典獄摘奸,輕囚放釋事,榻前下敎。
鞫廳罪人成任拿來囚。朝報
入侍時,左議政李世白所啓,山陵丁字閣工役,皆已完畢,而但左右土壁丹艧後見之,則間間有折成罅隙處,都監官員,猶以爲未盡,欲爲改塗,而臣意則當此寒節,雖或改塗,又難保其如此。且聞曾前翼陵,亦至累次改塗云,今雖改壁,前頭又或如此,則數數修改,亦甚未安,姑待春和,觀勢改塗,似爲宜宜,故以此分付矣。上曰,然矣。李世白曰,今此山陵,旣有虛右之敎,凡事當詳審爲之,故補土之時,與諸堂上相議,左右邊,則量其石物排設處,竝爲築補,而至於曲墻後,咽喉脈及穴前,則不可不存其眞形,故只就其空缺,略爲塡補,以完穴處,而爲其仍存眞形,稍與他陵補土處有異,故欲自上,下燭其如此曲折,敢此仰達。上曰,存其眞形,誠宜矣。李世白曰,大小石物尺數,依聖敎,竝用厚陵之制,而其中望柱石,則所見,太似短少埋沒,浮石所官員,稍存餘剩,而浮取以來矣。臣詳細尺量,則比諸厚陵之制,不過稍長七寸許,而較諸翼陵望柱石,則不足,猶二尺許矣。大小石物,皆用其制,則獨此一石,尺數之增減,亦不至未安,似當仍用矣。上曰,以新造尺數,仍用,可也。禮錄
鞫廳大臣以下,請對入侍時,上曰,權重經,屢出於彦良之招,而其爲情狀,殊極絶痛矣。國恤成哭前,未參哭班,而已有疏請陞位之議,假令陞位,此豈渠等所敢陳請之事,而況於成服前,何敢爲此議乎?以此推之,其心不難知矣。甲戌復位之擧,渠等已有不快底意,故國恤之後,便有自幸之心,有此上疏之語,予意則權重經,不可不致辟矣。雖或陳疏,國恤成服之前,何敢如是汲汲乎?究厥心情,無狀罔測矣。彦良之招以爲主張此議云,則決不當生全,此而生全,則日後如此之類,將無所懲畏矣。成服之前,敢生此計,如見其肺肝,萬萬痛惋矣。蓋李鳳徵,先爲上疏,探試上意後,將欲繼起,而獄事發出,朝家處分大定,故奸計始爲消沮,乃以鳳徵之疏,謂無於禮之禮云云,此亦隨時猝辦之言也。且此議,非重經獨爲之事,今若〈罪〉重經,則當次第引出,重經,乃是階梯,爲先推問,可也。亦在燼餘中燼餘任舜元啓曰,前開城留守李彦紀,以其身病陳疏,莫重密符,使其軍官替納,事甚未安,推考,何如?傳曰,允。
左議政李世白箚曰,伏以臣於日昨,伏見持平李東彦疏,臣固有不安者,而連日參鞫,未暇陳疏。今者西銓缺自劾,臣亦終安得晏然而已?臣於李,素不識缺,甲戌儐路之行,聞以德川倅,甚有治績,缺根移拜本道兵虞侯,臣以掌試之任,留安州缺處事剛果,亦頗簡飭。心知其可用,歸語於缺二行趙泰耉,方在郞席,謂是其家舊時褊裨,而缺臣前聞者不爽,故首擬邊倅之望,偶未受點,廢棄已久,曾未之覽矣。及見臺啓之後,缺略有酬酢,而不過曰,未聞此人之悖惡如此,疵釁今乃如此,殊甚可訝云爾,則此於東彦,有何可怒,而缺斥,語意至深,不但至於譏侮而已。臣誠駭怕,莫究缺,昔嘗爲諫職,隨參於同僚所發論,彈劾一武弁,有人來言其不然者,臣先自列,則同僚不復詬罵缺者,卽舍己見,繼以引避,俱以不審見遞,而同僚不以爲臺體亦不至有損,此不過數十年間,而古事之不復□,臣竊爲之慨然也。以臣無似,久蹲匪據,時或妄發,受□□□□限,而題目,愈出愈新,今又曰,爲一武弁之所傾壓,臣□恧,只自反訟,尙何可抗顔仍冒於具聸之地?益使聖朝體統,壞盡無餘地乎?伏乞聖朝,特垂諒察,亟許斥退,以謝言者,以安微分,不勝幸甚。取進止。答曰,省疏具悉卿懇。好勝之言,何必爲嫌?卿其須體予意,安心勿辭,速出行公。仍傳曰,遣史官傳諭。
同日鞫廳大臣以下,入侍筵說落張。李世白曰,缺一行就善堂埋凶掘得之說,成任來傳云。且彦良以爲,缺疏草,送示於權重經之說,聞於成任云。權重經,當依□聖更推,而成任,亦當拿來推問矣。李畬曰,成任拿問然後,當知重經議諫之事矣。睦林一·沈檀,則不如成任之緊也。上曰,此非權重經獨爲之事,重經,乃是階梯,重經處,爲先推問,成任,亦爲拿問,可也。柳之發曰,趙時華,當問於宮人之言,誠爲痛惡,可以嚴訊究問矣。李畬曰,此乃希載·章道輩,邪逕密探之習,而彦良招內,以爲趙時華,以宮人,不爲出來之故,未得聞知云矣。李世白曰,以如此谿逕,欲探宮掖間事,誠極痛駭,而以彦良等招辭觀之,終未得探問矣。上曰,權重經,今當推問矣。趙時華,如有憑問之端,姑爲仍囚,可也。李世白曰,趙時炅,亦當仍囚矣。上曰,時炅,亦爲因囚,可也。李畬曰,李宇謙與權重經,竝出於彦良之招,事端則與重經各異矣。上曰,權重經則今番上疏事,而李宇謙則己巳事也。李畬曰,李宇謙,雖出於彦良之招,而事端,不爲明白,故仍置之矣。李東彦曰,重經·宇謙,互相爭詰,終不歸一,其間虛實,有未可知矣。李世白曰,面質旣未歸一,蓋無顯著之事,而意或因他事現露,姑爲仍囚矣。上曰,權重經·李宇謙,一時請拿,而事端各異,宇謙則己巳年,與閔章道謀議之事也。當初面質之後,見其文案,已謂宇謙,則與重經差異,當不至於死矣。李畬曰,李宇謙與閔彦良面質時,彦良之言,多有錯亂矣。柳之發曰,宇謙以爲,閔黯與其兄宇鼎,其間不相得,故大將薦時,不擧希載,乃擧金世翊·尹天賚,以明其渠與章道,不相親好云,而旣無顯著之迹,似不可取信矣。上曰,李宇謙,宇鼎之弟耶?僉曰,然矣。上曰,予習見之矣。缺李畬曰,宇謙則以十年前未明之事,覈出論罪,似涉過當,蓋與目前事有異矣。上曰,果與目前事有異矣。李畬曰,李宇謙可問之事,皆問之,其將仍囚乎?抑將放送乎?上曰,何如?李世白曰,此若歸一,則其罪固重,而旣無顯著之事,則或有參酌之道矣。申琓曰,凡鞫廳罪人,如或得脫,則例爲全釋矣。上曰,以入於鞫廳之故,不必盡罪,重者竄,輕者則放釋,可矣。李畬曰,旣無端緖之現出,則似不可以疑似之故,定其罪名矣。李世白曰,章道,乃是階梯,而章道,旣已身死,無可憑問處矣。上曰,旣無質問之處,而亦不可以疑似之事,斟酌勘罪,李宇謙放送,可也。李畬曰,順福,希載奴子也。業同招辭以爲延曙埋凶時,令順福招金志重同議,又以爲方燦凶謀,者斤阿只自言因順福聞之云,故其後業同,皆以爲誣罔,而以其希載信任奴子,故姑爲仍囚矣。今則更無可問之事矣。李世白曰,初以業同招拿來,而業同,終以爲誣罔,當卽請放送,而者斤阿只,尙在訊問中,故仍囚矣。今無更問之事,似當放送矣。上曰,順福,放送,可也。李畬曰,金泰潤則者斤阿只招辭內,甲戌後諸人之會于淑正家時,金政丞孫子進士喪妻者,來參云,故今番,自鞫廳請拿,以丙子年埋凶時,持戶牌往請祭文事,添入問目,再次推問,而別無端緖之現發,故姑爲因囚矣。李東彦曰,金泰潤事,只以渠招辭觀之,亦有疑端,而尙未請刑矣。金昌集曰,當初方燦,持應先號牌,往于泰潤家,請製祭文,則泰潤,以不文爲辭,燦又以爲,門外喪者,可製否云云,則泰潤曰,喪人不可缺三行請得祭文乎?此是大段可疑處,而意或又有□□者,因循至今,而尙不請刑,而其在法例,則請刑,宜當矣。李世白曰,臣於丙子年,以知義禁參鞫,其父金泰潤,以祭文事,出於金是梡等之招矣。上曰,其時金泰潤,不入於鞫廳,因臺啓竄配矣。李世白曰,其時鞫廳,或以爲當請拿問,而議論不一,不爲請拿,獄事收殺後,以臺啓定配矣。今番則因者斤阿只招辭,以他事現出,故請拿,而淑正家聚會事迹,終無現發處,安世楨等,皆已徑斃,憑覈無路,而丙子年事,則仍囚啓辭中,亦以爲多疑之迹云矣。渠以相家子弟,如方燦·金是梡無賴之輩,亦與之相交,已極無狀,而至於祭文,則金是梡,何可遽請於相家子弟一二番有面分之人乎?此一款,極涉殊常,當初非不欲請刑,而聚會一款,他罪人處,方爲推問,故欲待其更有現發之端,姑爲仍囚矣。李畬曰,此乃鞫廳相議之事也。者斤阿只招辭,所謂金政丞長子,有八歲子而喪妻云者。明是習知之言,故卽爲請拿,而方燦祭文事,若是新出之言,則可以請刑,而旣已年久,且無辭證,故姑爲置之矣。情迹則似當究問,而年久之事,到今推詰,未知,何如?上曰,者斤阿只招辭,所謂淑正家聚會之說,別無更爲現出之事矣。申琓曰,當初金泰潤·朴命謙,以淑正家聚會之說,同爲拿來,而命謙,則以在鄕之故,卽爲放送,而泰潤,以其形迹無疑,有此執法之論,而旣是年久之事,且無證左,故欲待諸罪人之招,觀其發露之端,而今則諸罪人,皆巳斃於杖下,更無端緖矣。金昌集曰,泰潤,若以他事被繫,少見端緖之後,及問丙子事,則諉以年久,不問,可也,而當初獄事,有所未盡,到今更爲按問,旣缺三行李東彦曰,泰潤招中,燦與是梡,皆是數面之間云云。缺請祭文,持示戶牌於不干之士夫乎?況燦與是梡,乃是前古所未有之凶逆,而一時竝萃於相家門庭,豈無所犯而然乎?尹弘离曰,泰潤情迹,與弘渤無異矣。蓋泰潤之與弘渤,卽是友壻,而泰潤,自以爲旣已義絶,與弘渤,有若路人云,雖曰義絶,豈同於路人哉?此亦奸詐之人也。以其招辭觀之,實與弘渤無異矣。李東彦曰,泰潤之招,且有凶詐之言矣。以爲其祖父與申汝哲,以竹馬故友,情同兄弟,而弘渤之事,只是謀得應先號牌,欲嫁禍於汝哲,吾若參涉於此謀,則是爲忘祖父之人云云,此與聖敎中所云。權重經,猝辦無於禮之禮者,其事相同矣。上曰,金泰潤,爲先更推。金昌集曰,更推時,自以爲窒塞,故追後更推矣。上曰,初度原情後,果爲更推乎?李畬曰,更推時,拈出其祭文爲辭之語,反覆推詰,則自有窒塞之狀,故伊日不爲更推,而後日坐,乃爲更推矣。上曰,然則金泰潤,刑推究問。自上曰金泰潤爲先更推,至刑推究問,抄出禁府文書。李世白,袖出一張文書,獻于榻前曰,此言誕妄,不可取信,而旣有所聞,不得不仰達,自上親覽後,只令入侍承旨·史官,見之,如何?上曰,此言不實,不可傳播,勿使外人見之。李畬所啓,前領議政崔錫鼎在朝,以輿地勝覽續編事,陳纂修廳,令各州縣及各堡各驛,蒐集古蹟,作爲冊子,上送該廳,而堂上郞廳,分房刪削,小臣亦以堂上啓下矣。工役姑未及半,而崔錫鼎,令被罪在謫,大凡書冊纂述,必出一人之手,然後方爲完書。且今國家多事,而設置一廳,書吏·使令,移差之類,亦不無弊端,臣意則以爲姑爲權停,收合其前後各道所來冊子,以樻藏鎖,置之弘文館,從後更議修正,似當矣。上曰,姑爲權停,可也。申琓所啓,小臣在外,有所聞,故敢達矣。張氏葬地及葬日,已定云。張氏,雖是罪死之人,旣是誕育元良,則葬地,不可草草擇定,葬禮,亦當從厚爲之矣。今聞向者所定之地,頗多疵議云,似不當仍用其地矣。朝家旣令觀象監,定送地師,與方外地官,同議審定,而以其無主管之人,故事不着實云。卽今山陵迫近,禮判勢難句管,而若使禮曹堂上中一人,使之句管缺二行不可不擇。地官,雖自觀象監定送,而主管無人,缺此僚相所達之言,是矣。李畬曰,聖上處分,蓋出於不得已,而至於山事,則所關重大,祭葬等事,亦須各別從厚爲之,庶幾竝行而不悖矣。地家之言,雖不可信,公私旣已遵用,則決不宜泛然擇定矣。上曰,依所達爲之,可也。出擧行條件李畬所啓,日昨禁府,以杭家奴婢,聚會殘戮者斤阿只屍體者,跟捕勘罪事,啓達蒙允矣。聞其臠解酷甚,不遺片體,都民見者,擧皆驚慘,自刑曹囚推而照律,則殘戮死屍,罪止笞五十,此律太輕,故曾有受敎,以嚴刑定配定律矣。此則逆家奴婢,殘戮告者之屍,關係甚重,不可不査出首倡者,各別定罪,下詢大臣而處之,似宜矣。李世白曰,者斤阿只,若無他罪之應死者,而只告杭事,則雖賞之亦可,杭之家人,何敢不遵國法,肆行殘戮至此乎?數多奴僕,雖不可盡罪,而査出其首倡者,別樣科罪,似當矣。申琓曰,雖有私讐,旣自朝家正法之後,則不敢私自殘戮,況者斤阿只,乃是告逆之人,而逆家奴僕,何敢稱以私仇,殘戮其屍於都市之中乎?白晝拔劍,雖相鬪者,其罪固重,此則不可不覈出首倡,斷以一罪,以爲日後懲戢之地矣。金昌集曰,殘戮死屍,豈有如今日之慘酷者乎?後弊所關,不可不別樣處置矣。李畬曰,討逆之法至嚴,闔家爲罪人,奴婢皆入官,至於破瀦其宅,則罪人之家,若少知國法可畏,則豈敢以告其謀逆之故,戮屍如此乎?事極寒心矣。上曰,査出首倡者,一罪論斷,可也。出擧行條件
李東彦所啓,請還收李宇謙放送之命,更加嚴覈,得實處斷。上曰,缺又所啓,今此鞫獄,希賊妻之缺半行連信不絶等語,又於罪人尹順命之招有彦綱缺希載家上房之說。夫以士夫自處者,雖在常時,不可與此輩親密,況自甲戌以後,則希載家,卽一兇逆之家,彦綱,身居卿列,不能自厲,致令交通賊家之說,迭發諸賊之口,搢紳之羞,莫大於此,請前判書李彦綱,削奪官爵。上曰,依啓。又所啓,今此鞫廳罪人尹順命之招,有金春澤交奸希載妻之說,暗黯之事,固難辯覈其虛實,而向使春澤,粗知謹飭之道,則此等汚衊之言,豈及於其身乎?春澤,以年少士子,爲世指目,下流所處,衆惡皆歸,前後妖賊之口,姓名輒登,如此之人,不可無懲礪之擧,請幼學金春澤,遠地定配。上曰,依啓。出擧行條件又所啓,近來國綱解弛,獄體不嚴,今玆鞫獄,何等重大,而勿論虛實,大小辭說,輒卽傳播,至於諸罪人內外相通之說,喧藉於中外,此蓋由於開坐,或間獄事太疎,防束不嚴,事情易泄之致,請自今以後,申飭鞫廳,勿計公故雜故,逐日開坐,益加防禁,以杜泄漏獄情之弊。上曰,依啓。出擧行條件又所啓,本府,本來淸寒,公用紙債,及員役朔下,專靠於懸房收贖,故自前,或當國恤時,及權罷懸房時,則逐朔應下之數,例自戶曹,照數上下矣。今番國恤時,戶曹,只給九·十月兩朔朔下,自今月,以國儲之蕩竭,不爲上下,此雖出於恤費之意,而流來舊規,今不可猝罷。且本府形勢,不成貌樣,卽今公用紙地,下輩皆自備納,已極苟且,至於貧寒吏輩,旣失些少朔料,無以保存,皆將渙散,此亦不可不慮也。自該曹依例上下,以爲本府成樣之地,似合事宜,戶判今方入侍,敢此仰達。戶曹判書金昌集曰,刑曹·漢城府·司憲府,本以牛肆收贖,爲員給料之資,而國恤時,懸房撤罷後,則自本曹,計朔上下,自是近例,而今番則本曹需用浩繁,經費匱乏,實無計給之道,頃者三司,累度送言,而不得輸送矣。似聞憲府,則無他出處,比之刑曹·京兆,苟簡特甚云。憲臣,至以此陳達,只給司憲府,何如?上曰,依爲之。尹弘离所啓,臣卽伏見前正言權詹之疏本,其缺三字之臣,疑之怒之。又曰,諫臣屢入言地,手熟停啓缺一行而詹之伊時論劾停啓,諸臺缺意詆斥,至以取諛等語,勒加詬罵,臣誠不韙其缺所辯破於避語中,蓋取諛二字,是何等士夫汚名,而因一臺閣上議論,撰此題目,醜罵同朝之士夫,殆近於含血噴人,而至於今日,餘憾未逞,張皇投疏,語意益深,臣不欲呶呶强辯於事久之後,以傷相敬之風,而第臣以白首孤蹤,猶不知止,仄跡於年少叢中,坐受無限僇辱,反顧慙恧,決不可仍冒於臺次,請命遞斥臣職。上曰,勿辭。右副承旨兪命雄所啓,獻納尹弘离再啓煩瀆,退待物論矣。上曰,知道。兪命雄啓曰,推鞫坐起,何以爲之乎?上曰,今已夜深,明日開坐,榻前下敎。明日承旨,典獄摘奸,輕囚放釋事,榻前下敎。冬至日,有閉關之義,鞫廳勿爲開坐事,榻前下敎。
上在昌德宮。停常參·經筵。
昨日,鞫廳大臣以下,請對入侍時,獻納尹弘离所啓,臣卽伏見前正言權詹之疏本,其曰三司之臣,疑之怒之。又曰,諫臣屢入言地,手熟停啓云者,卽指臣身而譏切之言也。蓋臣於曾前,果有屢參停論之事,而詹之伊時論劾停啓諸臺也,混擧前後臺官,恣意詆斥,至以取諛等語,勒加詬罵,臣誠不韙其習,略有所辯破於避辭中,蓋取諛二字,是何等士夫汚名,而詹,因一臺閣上論議,撰此題目,醜罵同朝之士夫,殆近於含血噴人,而至于今日,餘憾未逞,張皇投疏,語意益深,臣不必呶呶强辯於事久之後,以傷相敬之風,而第臣,以白首孤蹤,猶不知止,仄跡於年少叢中,坐受無限僇辱,反顧慙恧,決不可仍冒於臺次,請命遞斥臣職。上曰,勿辭,退待物論。
持平李東彦所啓,卽者筵中,有鞫廳罪人李宇謙放送之命,臣竊以爲不然也。今此獄情,彦良·宇謙,互相爭辯,終不歸一,徑先放釋之命,反下於未究覈之前,蓋此輩此事,事在久遠,誅之則不可勝誅,今日聖敎,實由於今反側自安之意,而情罪未覈,遽爾放釋,有若無罪淸脫者然,其在獄體,殊極乖舛。請還收李宇謙放送之命,更加嚴覈,得實處斷。上曰,不允。又所啓,今此鞫廳希賊妻之招,有與前判書李彦綱家,連信不絶等語,及於罪人尹順命之招,有彦綱婢,接置於希賊家上房之說。夫以士夫自處者,雖在常時,不宜與此輩親密,況自甲戌以後,則希載家,卽一兇逆之家,彦綱,身居卿列,不能自勵,交通賊家之說,迭發於諸賊之口,搢紳之羞,莫大於此。請前判書李彦綱,削奪官爵。上曰,依啓。又所啓,今此鞫廳罪人尹順命之招,有金春澤交奸希賊妻之說,暗黮之事,固難辯覈其虛實,而向使春澤,粗知謹飭之道,則此等汚衊之言,豈及於其身乎?春澤,以年少士子,爲世指目,下流所處,衆惡皆歸,前後妖賊之口,姓名輒登,如此之人,不可無懲礪之擧,請幼學金春澤,遠地定配。上曰,依啓。又所啓,近來國綱解弛,獄體不嚴,今玆鞫獄,何等重大,而勿論虛實,大小辭說,輒卽傳播,至於諸罪人內外相通之說,喧藉於外間,此蓋由於開坐或間,獄事漸疎,防束不嚴,事情易泄之致,請自今以後,申飭鞫廳,勿計公私雜故,逐日開坐,益加防禁,以杜泄漏獄情之弊。上曰,依啓。
吏曹判書李畬上疏。大槪,臣被人譏侮,難復抗顔在列,乞蒙鐫削職名,以礪廉義,以謝臺議事。入啓。答曰,省疏具悉卿懇。務勝之言,何足深嫌?安心勿辭,從速行公。
掌令鄭維漸啓曰,臣伏見前正言權詹疏本,以臣向日翰苑削薦停論事,蓄怒蘊憾,恣意噴薄,蹈藉詆辱,愈往愈甚,臣實駭然也。玆事委折,已悉於前日避辭中,今雖欲逐節辯破,辭已竭矣,力且疲矣。無寧含口結舌,以守無辯之戒,而抑其中,有不可終默者。其疏有曰,臺臣承望停論。又曰,氣勢所壓,爲其指使,有若權臣當路,謟諛成風者然,誠不滿一哂,今此翰薦諸人,俱以杳然新進,出寒素之家,有何氣力之可畏,而爲臺臣者,亦安有近諛之嫌哉?其遣措語徒急,眩幻抑勒,而不自覺其詖情遁說,被人覷破,則臣之前避中,所謂志東而言西,擧此而揜彼者,不亦宜乎?大抵近來公議不嚴,排軋成習,少有事端,必欲張大,偵伺間隙,輒復闖發。今詹,外托無私之迹,欲售狙擊之計,及其手脚盡露,情態莫揜,則計乃無聊,反肆慍怒,歷詆諸臣,以夬一時之憤,其所爲言,有不可多辨,而亦不足深怒也。然小臣無狀,忝居臺閣,累被無限詆辱,乃至於此,揆以廉義,其何敢晏然仍冒乎?請命遞斥臣職。答曰,勿辭,退待物論。
持平金相稷啓曰,卽伏見正言權詹疏本,則以前日停啓臺官論劾事,有所論列,而攻斥諸臣,不遺餘力,臣於是,不勝瞿然之至。蓋伊日諫臣之論,雖似體例間規警,而然其爲言,未免混論。且觀措語,殊欠平坦,故臣於引避之辭,略陳其所言之過當矣。今者反攻之疏,極其張皇,至以三司之臣,擧皆疑之怒之爲言,若使諫臣所言,果無一毫可疑之端,則三司之臣,有何私惡於諫臣,而擧皆怒之耶?臣實未曉其故也。然而臣亦其時三司之一,則不可一刻晏然於臺次,請命遞斥臣職。答曰,勿辭。退待物論。
明日冬至祭,正時辰初初刻,開門罷漏後。
府前啓,請還收罪人杭,斂需題給之命事。措辭見上請杭子炤兄弟事。措辭見上昨日筵中,有鞫廳罪人李宇謙放送之命,臣竊以爲不然也。今此獄情,何等兇亂,而彦良·宇謙,互相爭辯,終不歸一,徑先放釋之命,反下於未究覈之前,此輩凶謀,事在久近,誅之則不可勝誅。今日聖敎,雖出於反側自安之意,而情罪未覈,遽示放釋,有若無罪淸脫者然,其在獄體,已極乖舛,而況重經·宇謙,罪犯雖異,情節一套,一覈一放,尤失懲討之義,請還收李宇謙放送之命,更加嚴覈,得實處斷。賊臣黯,與逆豎希載,結爲血黨,締構綢繆,潛釀陰害國母之凶謀,造成諺札,流入宮中,情節旣露,逆狀昭著,而天討不嚴,只令賜死,收孥之律不加,籍産之典不擧,其爲失刑,莫大於此。及今希賊,旣正邦刑,家屬擧皆緣坐,則黯,以同謀凶逆之賊,揆以王法,不可不一體論以逆律,請賊黯妻妾緣坐,家産籍沒等事,令該府依例擧行。柳命堅兄弟,向來凶亂之謀,無不陰主,以至今日彦良之招而極矣。渠等,與逆黯輩,綢繆和應,終始同事之迹,透露無餘,則其在獄體,所當一體拿鞫,而特以諸賊已誅,憑覈未易之故,鞫廳請對時,姑徐請拿,而凶魁巨猾,不可使一日偃息於其家,請柳命堅·命天·命賢等,竝命絶島安置。新除授全羅右水使李碩根,爲人悖惡,所行無倫,曾任北邑,妬媢殺人,僇辱宰臣,略不顧藉,見棄於人,蓋已久矣。除目之下,物情駭惑,如此之人,不可濫授閫任,重壞官方,請全羅右水使李碩根,罷職不敍。竝引嫌而退,反攻之言,意在逞快,則所失在彼,於我何損?請獻納尹弘离,掌令鄭維漸,持平金相稷,竝命出仕。答曰,不允。斂需還收,及第四件·五件事·處置事,依啓。
兵曹判書金構上疏。大槪,被人深詆,有難晏然,乞蒙鐫免,以安微〈分〉事。入啓。答曰,省疏具悉卿懇。務勝之言,未滿一哂,安心勿辭,從速行公。
正言沈宅賢上疏。大槪,恩遞未久,除命復下,情勢愈蹙,坐違召命,勿罷之命,出於格外,臣實驚惶震惕,固當趨謝之不暇,而顧臣難冒之勢,非止一二日者,新通諸臣,俱引格例而爲嫌,則臣不敢獨爲晏然。且伏見前正言權詹之疏,提擧削薦徑停之失,辭意深峻,有倍於前日彈論,尤何敢獨畏分義,抗顔冒出,重傷廉隅乎?乞賜鐫削臣職,以夬人心,以淸仕路事。入啓。答曰,省疏具悉。爾其勿辭察職。
文學尹憲柱上疏。大槪,臣於前正言權詹之疏,有不敢晏然於榮次者,伏乞聖慈,亟遞臣職,以安微分,以夬人心事。入啓。答曰,省疏具悉。爾其勿辭,從速察職。
戶曹參判李光迪上疏。大槪,臣被人譏侮,不可仍冒金吾之任,病勢且篤,決無供仕之望,乞蒙恩遞,以便公私事。入啓。答曰,省疏具悉。卿無所嫌,勿辭從速察職。
今月二十一日,鞫廳大臣,請對入侍時,上曰,近來風習不佳,權詹,以旣久之事,陳疏論列,而其所措語,全不擇發,士夫風習,豈如是乎?殊極痛惡,不可無責罰,前正言權詹罷職。
政院啓曰,鞫廳大臣以下,今日齊會,金吾·兩司備員,則可以開坐,而諫院無行公之員,獻納尹弘离,引避退待,今方處置請出,批下後,當爲牌招,而家在城外,夜已向深,勢難入來,正言沈宅賢,疏批雖下,時未肅拜,今日鞫廳開坐,何以爲之?敢稟。傳曰,勿爲開坐。
黃海監司書目,辭職上疏上送事。啓。答曰,省疏具悉。卿其勿辭,調理察職。燼餘
兪命雄啓曰,明日常參·經筵,取稟。傳曰,停。又啓曰,小臣,贈諡寶冊習儀進去。傳曰,知道。
李思永啓曰,同副承旨魚史徽疏批已下,今日不爲仕進,廳中事多苟簡,魚史徽卽爲牌招,何如?傳曰,允。
李壄啓曰,明日冬至望闕禮,依近例爲之之意,敢啓。傳曰,知道。
以瀛昌君沈爲宗親府有司堂上。
兪命雄啓曰,禁府都事,以右議政意來言,左議政,都監習儀進去,判義禁李畬陳疏,諫院無行公之人,鞫廳坐起,隨時爲之云矣。敢啓。傳曰,知道。
魚史徽,以魂殿都監郞廳,以摠護使言啓曰,本都監三房郞廳李明徵,頃日政,移拜監察,時未署經,不得行公矣。都監事務緊急,不可暫曠,署前出仕事,分付,何如?傳曰,允。
兪命雄啓曰,臣承命馳往典獄署,點閱獄囚,則啓覆罪人二名,承傳罪人八十四名,刑曹罪人十六名,咀呪罪人二名,來關罪人十七名,各司罪人十名,合一百三十一名內,私婢愛蘭,其矣夫,國穀無面後,現身間,囚禁事也。保人安重建,稱以捕盜軍人,永禧殿閉門後,作挐事也。私奴信男·加也只·乭善,私婢禮丹等,其矣上典,率畜官妓,不卽刷還,稱以下鄕,不卽現身事也。司果李昌命,幼學李齊命等,以防禦使李元命族屬,水軍代定時,與軍官色吏,同情受賂事也。七夕閭里,作挐事也。私奴梁益,私屠現捉,贖錢未準納事也。常漢趙二松妻世貞,知家主人任意放送事也。巫女英業,作挐於士夫家事也。所由五男,官員分付,慢不擧行事也。西部書員正妻雪香,國恤初,過婚之人,掩置不報事也。船人李尙俊,詬辱士夫事也。開川私奴哲中,亂打事也。貴烈,兩班家妾,凌辱事也。金禹宗·金錫龜,銀貨推尋事也。以上十九人罪名,不至大段,故仰體聖上欽恤之意,竝爲放釋,而其餘罪人,則或啓覆,或咀呪,或殺人,或國穀偸食,或印信僞造,或犯强盜,或殘戮死人,或擊錚未□,或率畜官婢,未及勘律,罪名俱涉緊重,有難輕釋,姑爲因囚,而當此極寒,不可久滯凍獄,各別惕念,從速覈處之意,更爲申飭該曹,何如?答曰,依啓。
魚史徽,以國葬都監郞廳,以摠護使意啓曰,都監郞廳李徵龜,以其母病,受由下去于豐德府,累呈辭狀,而使之竢少間上來察任矣。今又呈狀,以爲數日前發程,來到高陽地,又聞母病復重,還爲下去云。卽今習儀,日期已迫,都廳不可不備員,而其情理如此,則亦不可一向等待,李徵龜今姑改差,其代,以侍講院弼善兪命弘差下,而使卽察任,何如?傳曰,允。
又以禮曹言啓曰,卽接咸鏡監司兪得一,本曹箋文封進後粘移,則城津防禦使箋文,以印信不及鑄成下來之故,未得踏印而上送矣。自前箋文封進之規,永宗·所江·春川之外,他道防禦使,則曾無封進之例,而今此城津所封箋文,似出未諳規例之致,至於不踏印上送,尤違常規,其在事體,有難循例捧入,此後則依他道防禦使之例,勿爲封進之意,知委本道,何如?傳曰,允。
又以漢城府言啓曰,因禮曹啓辭,四陵守護軍及西氷庫劃給二十戶,令本府,特爲除減轝士軍之役事,允下矣。都城民戶,比歲□□,今番調用軍丁,視曾前國恤時,其數尤多,而巧避之類,不啻紛紜,轝士軍,僅僅充數,纔已修正成冊,移送轝士廳,分排點考矣。各陵守護軍,應役於國恤之時,自有前例,至於西氷庫,則藏氷之期似遠,尤不當以此頉減,且轝士軍三度習儀及正日之外,元無逐日待令之事,則今於逢點之後,有此入啓請減之擧者,其在事體,亦未知其得當,況日期已迫,決無推移變通之勢,禮曹啓辭內辭緣,勿施,何如?傳曰,減除。
又以國葬都監郞廳,以摠護使言啓曰,國恤發靷時,各處入把驛馬司僕寺馬芻豆及馬夫等所供,自各邑,進排於陵所及晝停所,自是前例,而晝停所,則設於郊野之中,無所依泊,故地方官,盡出境內民人供給其□,其弊不貲,庚申·癸亥·戊辰各年,入啓定奪,陵所則依前例進排,晝停所則驛馬卒,竝自宣惠廳給缺二行以爲分付,何如?傳曰,允。
行兵曹判書金構疏曰,伏以臣,伏見前正權詹之疏,誠不勝其駭懼也。臣之前疏,不過寂寥數行,醜惡汚口塞耳等語,皆指取諛二字而言,亦□□以斥臺臣也。詹,何疑怒之過耶?臺官之停前啓者,爲取諛於被劾之人,則發新啓者,亦可謂取諛於修却之人耶?取諛於人,固爲可羞,而使人取諛,恥又甚焉。醜辱缺皆臣引咎自謙之辭,缺二行據臣按獄遲緩之失,而至以聖體缺半行所在,不敢不待罪於金吾之外,而今乃謂之徼寵缺三字係是前職時事,事端相關,雖有嫌避,與直斥其事者不同,眞殿展謁,期日已迫,職在陪衛,宜有變通,則陳章丐免,勢所不已,而今乃謂之無忌憚。噫,引罪差重,則曰要寵,引嫌差輕,則曰無忌憚,抑揚操縱,惟意所欲,不知將何以處其間,然後方合於詹之意耶?詹,自謂出於體例相規,無他狹雜,而如臣事□□已勘之後,亦無直斥之端者,陳章乞解於擧動迫近之時,而至加以無忌憚之目,則初欲姑托臺體,有所侵逼者,於此亦可見矣。乘憤亂叫,語無倫序,有同兒童之言者,顧不足相較,而顧臣叨據重任,已過周歲,福過則災至,寵盛則忌衆,一味兢惕,食息靡安。且以金吾一事,屢登臺章,吃吃乎未已,殆欲爲臣終身之累,早宜引退,以全公私,何待於人言?伏乞聖慈,俯諒微懇,亟命鐫臣職名,處之冗散,以安私分,千萬幸甚。臣無任云云。答曰,省疏具悉卿懇。務勝之言,未滿一哂,安心勿辭,從速行公。
戶曹判書李光迪疏曰,伏以臣於金吾之職,誠不容再叨以傷廉義,而適當鞫獄,承乏更冒,召牌繼降,一日之內,再違嚴命,揆以分義,罪合萬殞。三召洊至,不敢不趨詣祗謝,黽勉隨參於按問之列,環省忸怩,有靦于面矣。卽伏見前正言權詹之疏,尤不勝瞿然駭惑之至。如臣無似,謬忝獄官,奉職無狀,自速滯囚之罪,論以邦刑,萬戮難貰,伊時臺啓,擬律雖輕,其所論執,有非人臣所忍聞者,席藁退伏,恭俟處分,賤分之所不敢已,而今者詹,反以此謂之外示惶蹙,天寵可徼云,何其言之無倫脊,若此之甚也?果如詹之言,則人臣之遭非常者,必怡然自安,都無畏忌之心,然後方可免徼寵之譏耶?臣不欲與之呶呶,以損事體,而顧臣忝叨被寵者,數矣,而詹,初旣以輕停重論爲言,今又以徼寵等語,更加譏切,臣雖疲劣,何可受人詆侮,仍因蹲冒,上以辱朝廷,下以缺一行寒,舊症新恙,一時添劇,缺委頓牀席,以此病勢,斷無供職之望,而莫重推鞫,不可不備員,合有急時變通之擧,伏乞聖明,遞臣金吾之任,以便公私,千萬幸甚。答曰,省疏具悉。卿無所嫌,勿辭,從速察職。
文學尹憲柱疏曰,伏以臣,伏見前正言權詹疏本,提擧前事,力詆諸臣,公肆詬罵,不遺餘力,而其論金吾堂上停啓一款,卽指臣身而言也。此事委折,已悉於臣前後疏避中,業已聖明之所洞燭,今不必更爲覼縷,而亦有所不容泯默者。臣於停論之時,旣以書問於首發之人,而答以量處,則何可逆揣其言外之意,而不爲之停論乎?至於加等之說,追發於事過之後,因前書而停論,臺體固然,而執後言而爲咎者,全出抑勒,豈詹,急於詆斥,求說不得,强爲此不成底語耶?若其慮或蒙允之說,決非士夫口語也。噫,大凡臺啓,爭執之久速,只係其事之輕重,或有屢歲而不止者,或有數啓而卽停者。向者金吾堂上請罪之啓,不過一時體例間事,有何大段關係,而視爲奇〈會〉持之不已?此其用意,有難自掩,而臣不欲索言暴揚,以犯已甚之戒也。然旣被其無限詆斥,不敢晏然於榮次,昨於嚴召之下,竟未祗赴,而勿罷之命,又出格外,臣於是一倍惶蹙,益不知所以自措也。玆敢悉暴危懇,仰瀆宸嚴,伏乞亟賜遞免,以謝人言,不勝幸甚。答曰,省疏具悉。爾其勿辭,從速察職。
正言沈宅賢疏曰,伏以臣,前忝是職也,敢以職名濫侈,情勢維谷之狀,冒控疏籲,繼尋單告,獲蒙恩遞,感祝高厚,未浹一旬,復叨本職,匿蕩之數,已踰涯分,而恩牌之召,繼降陋巷,臣非石木,寧不激昂,而公議是畏,廉隅是忘,坐違嚴命,席藁待罪,不料勿罷之命,遽出常格之外,以臣眇末新進,其何得此恩數?仰首震隕,但有涕泣。自念早逢聖世明主,竭蹶趨走缺一行自廢淸朝之意哉?缺半行淸選,而今臣所叨之職,同一榮塗耳。彈墨未乾,餘論尙峻,顧何敢揚揚冒出,靦然自當,以重士夫之廉義乎?況於此際,得見前正言權詹之疏,提及削論輕停之失,語益深切,或謂之爲其指□爾擅停,或謂之國人則曰,其論猶不停首,乃以直言之士□□重論爲辭,末又以無名陞六爲言,而盛氣之辭,迤擊憲臣,移乙之怒,殆遍朝紳,則公論益激,而臣情愈蹙矣。當初薦剡之非,陞六之無名,不待人言,已愧臣心,此臣所以略暴於前疏,自畫於華貫,而今此諫臣之大疏,又倍於前日之彈章,臣雖欲顧念分義,趨承君命,勢不可得矣。若夫新通之不由郞席,反亦細節之嫌,而同時通籍之人,俱引格例,或罷或遞,則臣不得與之同去就者,其勢然也。抑臣仄聞,頃日筵臣,至擧臣等之名,仰塵睿聽,至有違牌申飭之敎云。臣雖無狀,粗聞事君之節,行不俟駕,尙知服命之義,而不幸出身之初,遭此窮阨之境,身命長在於齮齕,罪戾輒犯於違慢,臣之情迹,其亦哀憐,到此地頭,實無淟涊盤礴之理,又復疾聲呼籲於天地父母之前,伏乞亟削臣職名,仍收陞六之命,以快人心,以淸仕路,不勝幸甚云云。答曰,省疏具悉。爾其勿辭察職。
行吏曹判書李畬疏曰,伏以臣於昨夕,伏聞前正言權詹上疏,侵嘲臣非常,而鞫事方急,旣請入對,故不敢退還矣。罷出之後,始見其疏,不覺羞汗滿面,苟使臣,立朝持己,能少見輕於人人之侮弄,豈若是甚也?臣之忝叨銓地,已周一年,種種愆咎,臣實自知,官師相規,古之美道也。若遇事論正,直攻其過,臣雖愚陋,寧不爲聖朝喜聞也。夫以淸選不公,劾銓官,乃重論也。始之謂郞僚可罷,銓官不必過自嫌者,已非臣之所能知也。及其停論之後,缺三字停爲非,而謂銓劾可停,而翰苑之劾,獨不可停者,缺三字其何意也?臣於前後缺二行彼西銓之被彈,在於兼帶,兼帶旣解,則彼無缺三字必欲盡解本職,臣則以銓任,當受罪而不受罪,其所不安,不啻倍之,去就之際,不得不與之同科,矜式之云,何其太不擇也?臣當退已久,苟靡不去,受蹴踏,固所自取,缺二字本臣朋友之子也。不料其賤薄,臣乃至於此,臣之無狀,益可見矣。其何可仍據銓席,以重辱名器乎?伏乞云云。答曰,省疏具悉卿懇。務勝之言,何足爲嫌?安心勿辭,從速行公。
黃海監司兪集一疏曰,伏以臣於秋初,猥以狗馬賤疾,仰瀆宸嚴,自知猥越,萬殞難贖,不惟不罪,反下溫批,臣誠驚惶感激,罔知所自措也。銜恩畏義,顚仆爲期,微臣生死有不暇顧,病源旣痼,危症輒加,委貼牀席,挨過數朔,上承下布,僅循舊套,民訴郡牒,任其稽滯,寧被瀆擾之罪,宜暴沈痼之狀,速得遞罷,無貽瘝曠,庶可少贖前愆,而臣民無祿,坤聖禮陟,北望號哭,普痛勻深,此非臣子私懇仰瀆之日。忍死挨過,瓜熟已報,出代不遠,臣雖無狀,何敢巧飭虛辭,仰誣聖聰,爲旬朔徑歸之計耶?委倒客舍,命付造物,冥路不遠,萬事灰心,曠官之罪,首丘之念,亦且不能暇及。瞻望雲霄,但隕涕淚而已,伏乞天地生成之澤云云。答曰,省疏具悉。卿其勿辭。缺
敎摠戎使行副護軍缺王若曰,命將爲國家缺半行親兵,敢忽在心之簡?非人不可,其重若玆,誕惟缺爲綢繆之備,臨湍居右,水城居左,相爲控制之形,江華在西,南漢在東,迭成猗角之勢,近霑王化,可使捍頭目而衛父兄,環列京城,何難朝發徵而夕期會?然其緩急之缺二字要在制置之得宜,吹呴摩撫之勤,不啻若恫癏在已,坐作擊刺之習,必及其閑暇無虞,近緣飢癘之荐臻,未遑兵戎之克詰,死者徒存簿籍,若爲行伍之整齊,生者盡賣田廬,無望器械之便利,苟非宿望之出等,曷膺今日之登壇?惟卿,罝兎于城,射鵰家世,投筆始同於定遠,尙專游藝之工,讀書殆早於阿蒙,久播刮目之譽,南溟九百,確乎叱馭之忠,北塞三千,隱然鎖鑰之壯,佐訓戎則紀律無闕,使治盜則桴鼓不驚,惟其中外之咸能,所以廟堂之僉擧,玆授卿摠戎使,卿其勉副隆寄,思闡壯猷,括戶簽丁,無或致其騷擾,蘇殘剔瘼,必務盡其懷綏,行部則躬閱五營,在□則指揮諸邑,予豈專任,何妨魏尙之便宜?事係變通,亦依忠國之條奏。於戱,知方有勇,雖在孔門弟而猶難,憂國奉公,如祭征虜則斯可,官豈虛授?予惟汝諧,故玆敎示,想宜知悉。奉常寺正知製敎,李震殷製進
上在昌德宮。停常參·經筵。
冬至祭後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·百官奉慰問安。答曰,罔極。嬪宮,藥房·政院·玉堂問安。答曰,罔極。大殿·世子宮,政院·玉堂·二品以上·六曹冬至問安。答曰,知道。嬪宮,政院·玉堂冬至問安。答曰,知道。
掌令鄭維漸,牌不進,依承傳罷職傳旨。傳曰,只推勿罷。
政院啓曰,今日爲政事,命下,而卽者,吏曹郞廳來言,判書李畬,參判趙泰采,參議李健命,俱以病不來云,竝卽牌招開政,何如?傳曰,允。
國葬都監郞廳李徵龜改,代兪命弘啓下。
院前啓,請罪人壽長·貞伊等事。措辭見上請罪人睦來善·李玄逸等事。措辭見上答曰,勿煩。
持平金相稷啓曰,全羅右水使李碩根改正事,同僚昨已發論,臣當連啓,而其爲人之如何,得謗之虛實,臣實漠然不知,故方欲詳審之際,得聞今日朝班中,大臣以下諸宰,多有稱冤之說云。臣旣無所聞,物議又從而如此,則其在臺體,似不可矇然連啓,何可晏然在職乎?請命遞斥臣職。答曰,勿辭,退待物論。
禮曹判書金鎭龜上疏。大槪,賤疾方劇,都監之坐,今日祭班,亦不能進參,分義掃盡,惶隕罔措,其於權詹之疏,亦有所不可晏然者,懇乞亟賜先遞本職及殯殿都監之任,仍治臣罪,以幸公私事。入啓。答曰,省疏具悉。卿無所嫌,安心勿辭,從速行公。
輔德金致龍上疏。大槪,暫離京輦,遽遭臺彈,病伏田里,分甘棄捐,不料敍命除出,意外荐降,臣誠惶感,無地容措。纔已承命就途,來伏城外,而病狀情勢,實無趨造供職之望,伏乞亟遞臣職名,以安微分,以謝臺議,兼附微悃,仰冀察納事。入啓。答曰,省疏具悉。疏辭可不留意焉?爾其勿辭,從速察職。朝報
禮曹啓曰,凡防禦使封箋之規,以防禦使啓下而兼守令僉使之處,則例爲封進,兼防禦使之處,則不爲封進,自是流來之規,故昨因咸鏡監司兪得一移文入啓之際,錯認城津僉使,爲兼防禦使,而且其所封箋文,不踏印上送,有違常列,措辭啓稟,此後勿爲封進事,允下矣。今見當初事目,則城津,旣以防禦使兼僉使啓下,則自當與所江·永宗·春川防禦使,一體封進,而臣未及詳考事目,率爾啓稟,不勝惶恐。今番冬至,則雖緣進封有違常式,不得捧入,而此後依例封進之意,知委本道,何如?傳曰,允。燼餘
魚史徽啓曰,明日常參·經筵,取稟。傳曰,停。
有政。吏批,行判書李畬進,參判趙泰采病,參議李□□□,都承旨李思永進。
兵批,行判書金構進,參判李基夏□,參議洪受疇進,參知尹德駿在外未肅拜,左副承旨任舜元進。
吏批,以兪彦明爲正言,趙相愚爲右參贊,洪受疇爲禮曹參議,李益壽爲楊州牧使,崔昌大爲京畿都事,尹訓甲爲通禮,梁重夏爲軍資正,李溭爲濟用正,宋徵殷爲司䆃□□,徐文徵爲掌樂僉正,柳星河爲引儀,閔處重爲宗廟令,臨陽君桓爲宗廟提調,李翊漢爲兼春秋,趙九畹兼持平減下。兵批,以金昌協爲副護軍。
任舜元,以都摠府言啓曰,都摠管臨昌君焜,以別進香諸需看檢事,除標信,宗親府坐起進去之意,敢啓。傳曰,知道。
又以兵曹言啓曰,今日進士金華潤稱名人,自丹鳳門入來,差備門外擊錚,極爲駭愕,令攸司,囚禁治罪。同門守門將李檝,常時不能禁斷雜人,以致闌入,亦難免其責,推考,何如?傳曰,允。
吏批啓曰,卽接奉常寺牒報,則判官柳亨運,身病甚重,不得察任缺,何如?傳曰,允。
兪命雄,以義禁〈府〉言啓曰,賜死罪人黯,與希載,一體論以逆律,妻孥緣坐,家産籍沒缺二行子年十六以上絞,十五以下缺妻妾竝爲奴,伯叔父兄弟之子,皆流三千里安置,乃缺三字依此擧行,何如?傳曰,允。
魚史徽,以禮曹言啓曰,張氏缺觀象監擇定報曹後,擇日啓下矣。卽見二十一日鞫廳大臣以下請對入侍時擧行條件,則右議政所啓,所定缺頗多疵議,不當因用其地,令觀象監,定送地官,別擇方外人精於地術者數人,如有可用之處,勿論驛村與人家,使之許葬。禮曹堂上中一人,使之句管事,依所達爲之事,判下矣。令觀象監,聚會方外精於地術者數人,與本監地官,踏近畿諸處,得其可合處,報本曹後,堂上中一人,率地師出去,以爲更審議定之地,何如?傳曰,允。
兪命雄啓曰,今二十一日鞫廳大臣以下請對入侍時,以上敎有罪人推問之事,而此異於擧行條件,書出梗槪啓下後,送于鞫廳之意,敢啓。傳曰,知道。
獻納尹弘离啓曰,頃日鞫廳罪人壽長·貞伊等,以妖巫之子女,其母生時,設置神堂,主張祈禱,則其妖惡情節,雖未得究問於其時,而五禮咀呪不道之語,旣皆同參而承款,則豈可以獄事端緖,初因壽長等發露,有所容貸乎?請罪人壽長·貞伊等,依律處斷。倫紀者,天地之棟樑,一日無此,則人而禽獸,國而夷狄,可不懼哉?往在己巳之初,坤聖出宮之後,擧國臣民,莫不涕泣奔走,睦來善·李玄逸等,獨乃包藏禍心,略不顧藉,書以不敬不恭之說,轉奏於前席,或以自絶于天等語,筆之於疏章,構成罔測之惡名,遽加不敢加之地,爲人臣子缺三字有平日母事之心,則其忍以此窮凶絶悖之言,萠於心而發於口耶?論其情狀,合置重辟,而只緣邦法之不嚴,薄施缺之寬典,曾未幾何,遄蒙恩宥,優游自在,尙今不缺三字之憤,容有極哉?噫,大行王妃,正位壼坤極,而卄載之間,玉度無玷缺彰而光復缺二行所在,天理可見,而凶缺半行亂領,次第伏法,則惟此二凶之構誣坤聖,罪犯倫紀,豈可諉之於別無他意,而獨自晏然偃息〈於〉田畝之間哉?天討大行之日,決不可有所容貸於今日,請放歸田里罪人睦來善·李玄逸,極邊圍籬安置。答曰,勿煩。
輔德金致龍疏大槪在上曰,臣之父母丘墓,在於湖中,連係職事,久未往省,霜露之感,有不能自抑,臣果於遞職之後,薄言下鄕,蓋臣旣無官守,又無言責,則蹔時來往,謂可以無甚害義,而臺閣之上,彈章遽發,至以巧避爲目,臣未知,所謂巧避,指意何居,而若其遞職下鄕之說,則亦非躛言也。所論當否,不必到今爭辯,而彈墨未乾,公議至嚴,則其不可抗顔就列也,決矣。況臣倥侗蔑劣,百無一能,從前忝竊,罔非踰分,而今此責任旣重,地望尤別,尤非如無狀所可承當,臣於此慙悚愧赧,益不知所以自處也。伏乞聖明,俯諒危悃,亟許鐫臣職名,以安微分,以謝臺議,千萬幸甚。抑臣區區微悃,附陳於丐免之章,惟聖明之垂察焉。臣伏覩我王世子,氣質淸明,年齡沖弱,淸明則疾恙易生,沖弱則缺一行目今纔罹巨創,又遭千古莫大之變,缺殿下止慈之仁,念宗社付託之重,其所恩勤顧復,靡不用極,而伏想我春宮情界,實是人理之所難堪,其於震薄之餘,傷損天和,理勢之所必至,言之於色,念之氣短,惟聖明,憐其至情,益加慰撫之道,念其傷毁,務盡衛護之方,使之昵侍左右,朝夕承顔,寬譬曉諭,抑情節哀,終至於王質沖實,睿志堅固,則外患之來,不足爲慮,臣民之幸,無大於此,而亦豈非今日群下之所望於殿下者哉?前後諸臣章疏,固已悉陳此義,而臣來從表薄,職忝輔導,不勝憂愛之忱,略陳其一二,伏願聖明留神焉。臣無任云云。答曰,省疏具悉。疏辭可不留意焉?爾其勿辭,從速察職。
禮曹判書金鎭龜疏曰,臣於常時,固欲以筋力奔走,爲少答國恩之計,今當臣民哀遑之日,尤豈敢爲自便之圖哉?力疾供務,累月積瘁之餘,重爲風寒之感觸,宿患痰火,乘時發作,晝而廢食,夜輒失寐,僵臥牀第,起動難期。慶德宮魂殿,事役方急,而臣以都監堂上,未得赴坐,已極惶悚,而今日祭班,亦不得進參,分義掃盡,罪實難逭,臣所叨本職,雖曰閑局,當此有事之時,不容爲臣養病之坊也。況都監提調之任,尤不可虛帶,使輪直看役等事苟簡。且臣於此際,得見前正言權詹疏,則提起前日金吾劾啓遽停之事,臣之情地,固甚難安,而至以當初席藁,謂之天寵可徼,則其所爲言,尤不尋常,雖令臣病勢不至難强,卽此一事,不可抗顔就列,以喪廉隅。伏乞聖明,俯諒臣情病實狀,亟先遞改臣本職及都監之任,仍治臣罪,以便公私,不勝幸甚,臣無任激節屛營祈懇之至,謹昧死以聞。答曰,省疏具悉卿懇。卿無所失,安心勿辭,從速行公。
上在昌德宮。停常參·經筵。
未時,太白見於巳坤。
下直,多大浦僉使韓爾溫,加德僉使趙東陽。
吏曹參判趙泰采上疏。大槪,老母病勢,尙在沈綿,情理悶迫,不忍暫離,召牌之下,竟未祗赴,臣罪萬死。且臣於全羅右水使李碩根駁正之啓,有不敢自安者,乞賜鐫免,以安私分事。入啓。答曰,卿其勿辭,俟母病間,察職。
京畿監司書目,金浦呈,以左承旨沈枰,病重上去不得事。啓遞差。
持平李東彦啓曰,臣於日昨,以全羅右水使李碩根改正事,有所論啓矣。昨見同僚避辭,臣不勝瞿然訝惑也。碩根,以愚妄驕恣之人,處家則有悖亂怪惡之行,居官則有妬媢殺人之罪,至於稠人廣坐之中,斥號宰臣名官之名,公肆傲詈,略無忌憚,此在碩根,特其細故,而爲人之全無可取,可以推知。閫任之際,人皆駭笑,臣之論劾,實出於此,而臣不欲摘人隱微而索言,故略擧其槪,勘以輕罰,亦可謂失之太寬,而不料稱冤之說,反出於朝班,崖異之議,卒發於僚席,豈人之所聞,各自不同而然耶?抑其人,雖有此疵釁,又有別樣技能,能傾壓朝臣之致耶?臣未知同僚,何以致疑於發論僚臺之啓語,而反撓於宰臣倉卒之一言,始欲停論,旋又引避,若是其妄率耶?臣又伏聞亞銓流語,以僇辱二字,謂涉過當,夫受人毁言,不欲立斥,此固宰臣忠厚之意,而做出無根之言,謗毁宰臣者,其平日言語,其果一毫顧藉於宰臣耶?此一事,亦可訂臣言之不爽,則其所謂下語太峻等說,臣實未曉也。臣久蹲言地,無所裨補,論一悖妄之一麤弁,旣不見孚於同朝,乃反見輕於僚席,呶呶引避,亦極疲劣。昨緣賤疾方苦,未卽自列,今始扶病來避,所失尤大,請命遞斥臣職。答曰,勿辭,退待物論。
掌令崔啓翁上疏。大槪,屢違朝命,又未卽奔哭,乞蒙罪譴,以安私分,仍附區區所懷,以備財察事。入啓。答曰,省疏具悉。疏陳之辭,可不留意焉?爾其勿辭,從速察職。
謝恩,輔德金致龍。
吏曹啓曰,承旨有闕,政事,取稟。傳曰,明日爲之。
以李國芳爲兵曹參議。
政院啓曰,兵曹參議李國芳〈與〉國葬都監郞廳沈宅賢,牌招察任事,命下矣。今已夜深,明日待開門,牌招之意,敢啓。傳曰,知道。
刑房承旨,以鞫廳大臣意啓曰,明日,發靷初度習儀相値,推鞫坐,隨時爲之之意,敢啓。傳曰,知道。燼餘李壄啓曰,明日,發引初度習儀相値,視事,頉稟。傳曰,知道。
又啓曰,發靷時,承旨二員,當爲進去,而自初度習儀,隨參陪往矣。明日,乃初度習儀,何承旨進去乎?敢稟。傳曰,右承旨·左副承旨進去。
兪命雄啓曰,小臣,推鞫坐起進去,下直,請出推案。傳曰,知道。
魚史徽,以禁衛營言啓曰,湖南月課火藥·鐵丸價米,自本營取用,藥丸備送後,鳥銃一千柄,令敎鍊官折衝申行楫監造,纔已畢役矣。別造鳥銃十柄,具南□□鉛帶等物,封進之意,敢啓。傳曰,知道。監造官,考例以啓。
傳于李壄曰,庚申年,國恤發靷時,殯殿在於慶德宮,與時御所隔別,且緣拘忌,無親臨之事,故公事依例出納,今番則發靷臨時,殯殿,多有親臨檢飭之事,公事似難酬應,來月初七日,則凡公事,留院勿爲出納。
李壄,以侍講院言啓曰,本院僚員,近甚苟簡,明日發靷初度習儀時,本院當爲進參,而弼善兪命雄,兼弼善閔鎭遠,兼司書權尙游,以都監都廳進去,無故應參之人,只有文學尹憲柱,將無以備員,事體極爲未安,輔德金致龍,疏批已下,卽爲牌招察任,何如?傳曰,允。
魚史徽,以義禁府言啓曰,以開城留守狀啓,刑曹粘目,桑木敬差官柳亨運,移本府處置事,允下矣。柳亨運,方待命,卽爲拿囚之意,敢啓。傳曰,知道。
兵批,口傳政事,以李光漸爲右邊捕盜從事官。
魚史徽,以兵曹言啓曰,明日國葬都監初度習儀時,大轝侍衛,王世子陪衛,本曹堂上,當爲分進,而司書臣金構大轝侍衛進,參判李基夏入直,參議未差,參知臣尹德駿在外,王世子陪衛,無他推移進參之員,參議未差之代,令該曹,口傳差出,趁卽牌招,以爲推移進參之地,何如?傳曰,允。
吏曹口傳政事,以李國芳爲兵曹參議。
傳于兪命雄曰,推鞫姑罷。
李壄,以國葬都監郞廳,以摠護使言啓曰,三房郞廳沈宅賢,新授諫職,纔已出肅,而明日習儀時,不可不備員,卽爲牌招察任,何如?傳曰,允。
持平李東彦啓曰,云云。措辭在上批答。在上
魚史徽啓曰,持平李東彦再啓煩瀆,退待物論矣。傳曰,知道。
趙泰采疏曰,伏以臣之母病,大勢雖減,餘症尙苦,委頓牀席,轉側須之,且自臣兄喪出之後,同在喪側,悲哀過節,情理所迫,移置臣家,左右扶將,未嘗一刻廢離。日者陳情乞免,蓋出於萬不獲已,而伏蒙聖慈,復賜恩暇,仰戴洪私,日夜感泣。昨日牌召之命,及於臣身,如使臣,有可以離側承命之勢,則豈敢不揆分義□□坐違,輒犯逋慢之科哉?顧臣情地,如右所陳,出而供職,實未可期,不得不復此瀆擾,臣罪萬死。且臣於全羅右水使李碩根駁正之啓,有不敢自安者。缺二行指謂宰臣之中,臣亦預之云,豈或傳聞太過,致缺之擧耶?槪臣待罪西藩時,有人傳言,因積逋之督徵,有巡路逢變之事,訛言一播,搢紳皆聞,儕友之間,或有來問之者,而事旣誕妄,付之一笑。厥後聞之,則謗臣之言,出於碩根之所傳,此人,卽臣叔父舊時部曲,似無捏造謗臣之意,故臣亦不以爲疑矣。若以傳播無根之言,爲其罪,或可也,至於僇辱二字,實涉過當。臣雖疲劣,職在宰列,則宜無無端受辱於幺麼武夫之理,而臺臣,不加斟量,下語太峻,致全聽聞駭惑,臣未知其可也。然臺臣論劾之辭如此,則臣安得謂無是事,而晏然於職次乎?臣之難冒,不特情勢之煎迫而已,伏乞天地父母,察臣血懇,非出例讓,亟許鐫免,以幸公私,不勝幸甚云云。批答見上
掌令崔啓翁疏曰,伏以臣,積歲抱病,不敢齒於人類,一息猶存,猥荷聖朝之遺,昨今年來,恩召重疊,而甘心逋慢之誅,未效奔走之勞,向在大行后妃,日臻彌留之時,一未得進參起居之末,逮及昇遐之日,亦不得趁卽奔哭,臣子之分,到此掃盡,爲臣不忠,宜莫有恕者,而嚴譴不加,寵命反降,使此負罪之身,乘馹入京,內惶外蹙,跼天蹐地,實不知置身之所也。臣雖無狀,自知猶明,其何敢抗顔朝端,以汚近侍之列,而爲聖世之辱哉?伏乞殿下,亟命有司,削臣職而治臣罪,以爲爲臣不忠者之戒,則公私幸甚。竊伏惟念,自古人國家,孰無喪亂,豈有如今日之慘毒凶變刻骨痛心者哉?嗚呼,謀害之禍,雖發於今日,謀害之源,有由來矣。向使擧國臣僚,咸知春秋討賊之義,除惡務本,如草除根,則又焉有今日之禍哉?言之至此,不勝痛哭。臣謹按春秋傳曰,爲人君父,而不通春秋之義者,必蒙首惡之名,爲人臣子,不通春秋之義者,必陷誅死之罪。往在甲戌,殿下,特下備忘記,則謀害國母之賊,罪不容誅,春秋大義,炳然於十行之間,而缺二行終不得行,坐令大慝,容息於覆載,以致有今日,臣實慨之,臣實痛之。嗟呼,向來誤事之人,不可一二數,而其中南九萬,全昧春秋之義,不請沐浴之討,其所謂深長慮者,反歸於短淺之計,變生不測,幾危社稷,不於其人,又誰責乎?迹其事而論其罪,則雖流放竄殛,不足以缺然,而平日九萬衛國之心,國人之所知也。原情定罪,宜在可減之科矣。竊觀近日,論議紛紜,攻之者不免過甚,救之者亦涉苟艱,恐未合春秋輕重之權也。春秋之義,固在於探本,而原情定罪,亦春秋之法也。今若不原其情,只治其不能端本之罪,則邦憲,不其濫乎?噫嘻,異哉。九萬之始終迷惑也。今日謀害國母之賊,萬無他日爲忠臣之理也,而費辭曲護,自以爲遠慮,甚至於縱舍業同而止耳。原其本情,豈有他哉?不過過於三思,私意起而反惑,差毫釐謬千里而不知返也。臣竊惟人之犯罪,固有跡同而情異者,過〈思〉之謂也。九萬所犯,謂之過則大矣。謂之故則渠必不服。皐陶之贊于舜曰,宥過無大,刑故無小。朱子之言大過之事,或有所害,不得不懲。伏願殿下,念玆古訓,參酌處分焉。嗚呼,哀哉。今之國事,日以危矣。比如衰替之人家,親戚乖和,妾御內訌,男奴女僕,互相鬪狠,産業一敗,家道不成,以至妖災沓臻,偸盜剽竊,喪亡之徵,不一而足,雖有知者,亦末如之何矣。豈不痛哉?易曰,正其本,萬事理。傳曰,困亨者,因困窮而致亨也。此正憤悱自强,發揮事業,撥亂反正,傾否回泰之時也。時不可失,勢不可緩。伏願殿下,克自惕厲,奮發大志,堅定聖心,以立制事之本,毋作好惡,以遵蕩平之道,以之正宮位,以之正朝廷四方萬民,無或不一於正,而國勢,自此可振,國脈,自此可永矣。臣不勝幸甚。又竊惟念我殿下,宿昔所患痰火眩氣,卽今則庶幾已獲平善耶?今此國哀罔極之痛,實非缺一行玉候之添愆,抑惟春宮,血氣未定,遭此罔極之變,其哀毁致傷,勢所難免。伏惟殿下,惟疾之憂,必□□矣。伏願殿下,念宗廟社稷付託之重,先自□益加撫護,以慰億兆戴祝之望。臣目擊時艱,不勝憂虞,略陳瞽說,仰溷天聽,而病甚神昏,辭不盡意,更乞聖明,垂仁財察焉。臣無任云云。批答見上
上在昌德宮。停常參·經筵。
世子宮·殯宮,藥房問安。答曰,知道。
藥房啓曰,近日朝晝之間,寒溫不適,伏未審此時,聖體,若何?王世子氣候,亦復安寧乎?殯宮所服養血淸火湯五十貼,當盡於今日,諸醫以爲養血之劑,不無少效,前加入中,去茯神,更加便香附·貝母·薑汁炒各一戔,加用數十貼,宜當云,此藥連次劑入矣,敢來問安。答曰,知道。無事。世子,姑無傷損矣。
訓鍊都正尹就商,辭職上疏。入啓。答曰,省疏具悉。卿勿過辭,從速察職。
正言沈宅賢牌不進,依承傳罷職。
政院啓曰,卽者摠護使,送言于本院曰,今日發靷習儀時,殯殿都監堂上,當爲進參,而判尹閔鎭厚,以導駕進,禮曹判書金鎭龜,以情勢難安,不爲仕進。殯殿都監堂上,無一進參之員,事極未安。禮曹判書金鎭龜,卽爲牌招,參判李墪,亦令進參於習儀後,趁夕時監膳入來之意,令本院稟啓,故敢啓。傳曰,依爲之。
掌令崔啓翁啓曰,臣於昨日疏中,蓋論前領府事南九萬所犯,情迹之不同,與兩司合啓之意,有相逕庭,今不敢隨參,請命遞斥臣職。答曰,勿辭,退待物論。
禮曹參議洪受疇上疏。大槪,病難察任,冀蒙恩遞,略陳所懷,以備財察事。入啓。答曰,省疏具悉。疏辭可不留心焉?下款事,令該曹稟處。爾其勿辭察職。
吏曹判書李畬上疏。大槪,冒陳所懷,冀蒙財察事。入啓。答曰,省疏具悉。疏辭如此,令本府議于大臣稟處。
京畿監司書目,長湍呈,以應敎李徵龜辭職上疏上送事。啓。答曰,省疏具悉。爾其勿辭,俟母病間,上來察職。
鞫廳罪人順福放送,尹順命決案取招,閔彦良·成任面質,金泰潤刑問二次不服,權重經刑問一次不服。傳曰,推鞫姑罷。
禁府,閔有道拿囚。啓。燼餘
太白見於巳地。
有政。吏批,判書李畬都監習儀進,參判趙泰采親病陳疏,參議□□進,都承旨李思永進。
兵批,行判書金構都監習儀進,參知□□□習儀進,參議李國芳進,參知尹德駿在外未肅拜,右副承旨兪命雄進。
吏批啓曰,判書李畬,以國葬都監提調,習儀進去,參判趙泰采親病陳疏,小臣獨政未安,何以爲之?敢稟。傳曰,只出緊任。
吏批,以李國芳爲承旨,崔昌演爲義禁府都事,金盛始爲□□官,李彦經爲正言。
兵批,以沈枰爲副司直,李光漸爲副司果。
任舜元啓曰,明日,諡冊寶內入,明明日,發靷再度習儀,二十八日,諡冊寶內出,此三日,視事,頉稟。傳曰,知道。
李國芳啓曰,備邊司郞廳,以大臣意來言,今日,賓廳坐起日次,而發靷初度習儀相値,不得來會云,敢啓。傳曰,知道。
李壄啓曰,小臣,與左副承旨任舜元,發靷初度習儀,進去下直。傳曰,知道。
兪命雄啓曰,小臣,推鞫坐起,進去下直,請出推案。傳曰,知道。
李壄啓曰,臣與右副承旨任舜元,當進於發靷習儀,右副承旨兪命雄,推鞫廳開坐,則當爲進去。廳中事多苟簡,今日政,新除授承旨,卽爲牌招察任,何如?傳曰,允。
魚史徽啓曰,卽者摠護使,送言于本院曰,發靷習儀時,殯殿都監堂上,當進參,而判尹閔鎭厚,以導駕進,禮曹參判李墪,方入直,都監禮曹判書,以情勢難安,不爲仕進。殯殿都監堂上,無一進參之員,事極未安。禮曹判書金鎭龜,卽爲牌招,參判李墪,亦令於習儀後,趁夕時監膳入來之意,令本院稟啓,故敢稟。傳曰,依爲之。
兪命雄,以義禁府言啓曰,徒配罪人丁元燾照律公事,旣已啓下矣。發遣府羅將,還發配所之意,敢啓。傳曰,知道。
李國芳,以都摠府言啓曰,副摠管柳星彩,以大轝初度習儀侍衛事,除標信,進去之意,敢啓。傳曰,知道。
任舜元,以弘文館言啓曰,本館上番副校理臣權尙游,以殯殿都廳,今日習儀時,晝仕出去之意,敢啓。傳曰,知道。
魚史徽,以國葬都監郞廳,以摠護使意啓曰,三房郞廳沈宅賢,違牌坐罷,令該曹依例口傳付軍職,使之察仕,何如?傳曰,允。
魚史徽,以國葬都監郞廳,以摠護使意啓曰,發靷時,沿路奉炬·植炬,十里內則都民爲之,十里外則畿邑爲之,而自前國恤時,纔過十里而天明,故癸亥國恤時,十里外,捧炬·植炬,竝皆啓稟停止矣。戊辰年,比之癸亥,夜刻頗長,十里天明,雖未可必,啓殯後,禮節頗多,自爾差遲,晝停所,人馬供饋,亦當小淹,晝停後,似無更用火炬之事,故自晝停所至陵,勿令設炬矣。今亦依戊辰例,晝停所以後,植炬·捧炬,竝令停止,以除畿民一分之弊,何如?傳曰,允。
又以魂殿都監郞廳,以摠護使意啓曰,三房郞廳司僕寺主簿崔昌演,以郞廳次知看檢,禁府異於他司,有難兼察,卽今都監事役方急,不可付諸生手,崔昌演,新授禁府都事,姑爲改差,仍付前職,使之專察都監之任,何如?傳曰,允。
兵曹口傳政事,以沈宅賢爲副司果。
吏曹啓曰,成均館學正南夏明,受由過限未上來,依例罷職,何如?傳曰,允。
傳于李國芳曰,推鞫姑罷。
兪命雄,以鞫廳大臣意啓曰,明日諡冊寶內入後,推鞫,隨時開坐云矣。敢啓。傳曰,知道。
又啓曰,掌令崔啓翁,再啓煩瀆,退待物論矣。傳曰,知道。
訓鍊都正尹就商疏曰,伏以臣於日昨,伏奉聖旨,以臣爲御營大將者,臣聞命震惶,精爽飛越,不知置身之所,而迫於嚴命,冒死詣闕,祗受命召而退矣。百爾思量,以此萬萬不敢當之身,承此萬萬不敢當之任,環顧恧蹙,固不可暇言,而公議之不許,在所必至,縮伏私次,恭俟物議,仄聽累日,未有駁正之擧,不得不悉暴私懇,仰冀垂察焉。臣本缺半行待罪摠戎,已懼過福之災,今此御營缺半行與訓局無異,朝家注意,其選尤別,從前居是任者,苟非勳舊之家,則必擇聲望爲衆所服者而處之,方可無濫授之譏矣。未有如臣疎逖,無一可取,而循序苟充,猥缺之命者,臣雖欲貪恩戀寵,晏然冒出,實無以厭服人心,憚壓將校,終必〈至〉於僨敗國事之地,豈不有累於聖朝用人之政乎?況此任,例兼籌司堂上,軍國之事,無不與焉。才分之不通,又不但典戎之惶懼而已,至於訓都·捕將之命,荐降於一日之內,器滿則溢,負重則躓,此乃必然之理,臣於此,益復悸戰,決不敢冒昧承當者也。伏乞天地父母,察臣人器不稱之狀,亟收恩命,回授可堪之人,以重將任,以安私分,不勝幸甚,臣無任云云。答曰,省疏具悉。卿勿過辭,從速察職。
應敎李徵龜疏曰,伏以臣,幸蒙恩暇,來見病母,親供藥餌,夙宵扶將,聖德洪私,天高地厚,非臣隕結,所可涓埃,近者母病幸賴藥效,少有向差之漸,臣忍情離違,趲程上去矣。行到高陽地,得見急脚追傳之書,則臣母,自二十日以後,又得吐瀉兼發之症,半日之內所吐瀉,幾至五六次,元氣澌綴,莫能收拾,時在昏昏不省中,臣得聞此報,心魂飛越,蒼黃復路,情理,如何?欲以中路徑還之意,陳疏請罪,而寫疏紙地,求之本邑,旣不見得,及到坡州,又求不得,轉輾前進,來見病母,則症情比前尤劇,差歇難以易期,旬月之間,決難離側遠去,不得不由縣道,又此陳情,情雖可矜,罪實難貰,伏乞聖慈天地父母,諒臣煎迫之懇,亟遞臣本兼兩任,以便公私,且治臣前後違慢之罪,以肅朝綱,不勝萬幸,臣無任云云。答曰,省疏具悉。爾其勿辭,竢母病間,上來察職。
答吏曹判書李畬疏曰,省疏具悉。疏辭如此,令本府議于大臣,稟處。
李畬疏曰,伏以甲戌賜死罪人黯家屬,論以逆律緣坐事,旣因臺啓命下,則在攸司之道,所當依律文擧行,故以此啓稟蒙允矣。黯妾子有道,纔已拿來,今將處絞,而臣意,竊恐此或有違於用法之常道,黯與希載,陰謀情節,固已昭著,更無可疑,而以法例言之,則孥戮之典至重,必取服正刑,然後可以準律施行,黯賜死之初,旣不收坐,則到今年久之後,追致大辟,得無過當耶?刑人殺人,王政之所愼也,一有不愼,後必有弊,臣在按獄之地,不敢率爾奉行,敢此冒陳,伏乞聖明,下詢大臣,更考法例而處之,以盡欽恤之道,不勝幸甚,臣無任營屛之至云云。批答在上踏啓字。啓下義禁府。啓目粘連啓下爲白有亦,答吏曹判書李畬疏曰,省疏具悉。疏辭如此,令本府議于大臣稟處事,命下敎是白乎等以,議于大臣爲白乎,缺寧府事徐文重缺一行治獄之時,臣適忝金吾之任,致有缺十餘字不敢循例獻議。議政府左議政李世白議以爲,仁廟朝,甲申逆獄時,德仁之死也,緣坐等事,依例擧行,年未滿子女爲奴一款,特命勿施,其後庚申年,楨之死也,亦請依此例擧行,則子女緣坐一款,亦特命勿施,豈非惡逆重於他罪,賜死異於杖斃故也?子女之特免收坐,雖謂法例之外,而亦可見其出於親親之恩也,至於今番賜死,該府旣以此例,啓請擧行,而今於黯,獨以法例之□□疑恐該府用法,未免前後逕庭,而德仁等,一時恩例,亦可混施於賊黯乎?且所謂年久云者,亦有所不然者,當初該府,曾無稟旨之事,遂廢應行之典,故至今臺議,始請追擧,而反以年久爲諉,仍又廢閣,則無乃與希載八年後正法者,有所不均也耶?臣之淺見,仁廟朝以後,已行法例之外,更無容議,伏惟上裁。議政府右議政申琓以爲,逆律孥戮,乃是法典,而黯·希載,逆節無異,則當初收坐,法例當然,而其時,旣未能就〈戮〉,則年久之後,追致大辟,似爲過當,刑殺之道,王政所愼,此執法之臣,所以有此疏請也。旣無可考之法例,則無寧貸死,俾勿爲日後之弊,以盡欽恤之道,恐爲得宜,伏惟上裁。領敦寧府事尹趾完在外被論,領中樞府事尹趾善病不收議。大臣之議如此,上裁,何如?啓依左相議施行爲良如敎。踏啓字。
禮曹參議洪受瀗疏曰,伏以臣,猥蒙洪造,歷揚華貫,絲毫無補,愧懼恒積,昨於騎省直廬,又叨新除,固當卽謝恩命之不暇,而適患寒疾,扶曳還家,頭痛寒戰,達夜不寐,落席叫呼,飮啖專廢,當此本曹多事之日,決難等待其差復,伏乞聖明,亟遞臣職,以便公私,不勝幸甚。且臣於乞免之章,不宜贅陳,而伏覩國家有變,上天示警,日者求言之敎,足以感動天人,而臣見識茫昧,智慮短淺,尙無一言,仰缺臣之負殿下,固已多矣。缺無之變,朝野驚憂,靡有攸戾缺半行保護全安,爲第一義,臣竊獨以爲過慮也。以我殿下止慈之念,以王世子純孝之篤,父子至情,天理藹然,顧復之恩,慰撫之方,固已默運淵衷,必有以盡其極,豈待群下之言,而有所加勉乎?但念王世子,以沖弱之年,遽遭驚惶震剝,志慮易撓,悲哀霣摧,神氣易奪,此時輔護之道,尤不容少緩,顧今因山禮迫,固不可與平日之□,而宮僚之在直者,頻賜引接,或討論喪禮,或開陳□□,庶幾勉抑心志,導養德性,其比宦官宮人之與處□□有所補益乎?況我春宮,二載侍湯之餘,多曠胄筵,緝熙之功,未免久輟,春秋方富,寸陰可惜,當加人一己百不得不措之工,可以臻於罔覺之域,預令攸司,竗選宮官,勿使數遷,委任輔導,宜俟五月制畢,鎭日開講,俾有薰陶之益,克盡就將之美,今日之所講究,孰有大於此者乎?噫,亂賊何代無之,未有如今日之妖惡,而惟彼賊杭,以王室至親,締結希載,至以諺札,流入宮禁,固知聖明,豈以妖邪之說,有少□□,而畢竟論其賊臣之情狀,雖焚骨揚灰,不足以贖其罪矣。殿下以親親之義,免其收孥籍産之典,可謂失之太寬矣。雖然,殿下之宮禁,十分嚴截,內言不出於外,外言不入於內,逈然如天地之相隔,則雖有杭·希載十輩,百般營爲,安得逞其奸謀乎?此殿下亦宜惕厲處也。卽今妖腰亂領,咸服其辜,必無網漏之餘孽,庶期宮闈之肅穆,而天下之事變無窮,末世之人心難測,伏願殿下,勿以妖賊之旣討爲喜,勿以宮禁之已淸爲安,益懋修齊之化,丕闡淸明之治,則設有千魔萬怪,豈能少售其眩幻,而實爲國家億萬年無彊之休矣。今此張氏所葬之山,使之極擇無餘缺人家務占吉地,此蓋出於彼安此安之意,殿下爲缺慮,孰不欽仰?第聞張氏之父,己巳以前,作故已久,則似不當以其子連累,而論其親屬,則在春宮,爲至近缺一行可無區處之道,乞令該曹稟處焉。今臣之言,實出肝膈,伏願聖明留神焉。臣無任云云。疏批見上踏啓字。啓下禮曹,啓目粘連啓下是白有亦。觀此禮曹參議洪受瀗上疏,下款則張氏之父缺二字作故已久,則似不當以其子連累,而論其親屬,則在春宮,爲至近,聞其木主,棄置於籍沒家中,不可無區處之道,令該曹稟處爲白有臥乎所,張氏之炯,旣於己巳前作故,則不當有所連累,木主不宜棄置云者,實有如疏內所陳者是白置,木主亦□□則自本曹,似當定給其可付之人,而推出張家諸族,則炯之五寸姪及六寸孫行,或已死亡,或在重囚,或被罪配,只有七寸曾孫〈之〉人,而皆未及長成是白遣,張炯之女婿金志重夫妻及其子,爲無故生存,炯之木主,姑爲出付志重處爲白乎矣,希載家所籍沒中,如有家舍田民之可以出給者,則令該曹,參酌劃出,以給於志重者,使之不絶其祀爲白乎旀,所謂炯之七寸姪行中,待其長成,如有可以着實奉祀者,則令志重,呈于該曹,依人家侍養例,移付其木主,與所除給家舍田民之意,分付,何如?啓依允。踏啓字。
鞫廳啓曰,罪人尹順命,同參延曙埋凶事,及淑正凶謀節次,旣已承款,依例結案取招,照律處斷,罪人閔彦良,更招辭緣,亦與前所供無異,偵伺宮禁,密探服制,其意所在,已極罔測,而所謂換局之說,朝廷處分,豈渠輩所敢窺覘,而二三奸兇,綢繆締結,自相謀議,假托上意,疑亂閃幻之狀,萬萬痛惋,其矯誣不道之罪,俱係罔赦,以此結案取招,考律處斷。答曰,依啓。又啓曰,罪人金泰潤,依榻前下敎,刑推究問,忍杖不服加刑。罪人成任所供,與彦良招辭相左,而亦爲緊關於權重經推覈之事,請與彦良,一處面質,罪人權重經,以傳敎辭緣,出問目更推,則其所發明,不啻縷縷,而別無可驗之缺彦良違端者五,而或有已問者,或有不足爲違端缺吳始復缺一行疏議,謂全無所聞者,難免掩諱之疏,缺依榻前定奪放送,罪人閔彦良,議啓改入,而亦依傳敎,觀勢結案施行。答曰,依啓。
上在昌德宮。停常參·經筵。
下直,高山察訪金始徽,龍川府使成重三。
禁府,尹順命,當日軍器寺前路,行刑。啓。
傳曰,今此發靷,當由蜂峴,而雖過發靷之後,沙峴·碌磻峴道路,姑勿抛棄,或値雨雪,這這修治,俾無傷破事,分付。
政院,以鞫廳大臣意啓曰,明日,諡冊寶內入後,推鞫,隨時開坐云矣。敢啓。傳曰,知道。
罪人尹順命,年四十矣。希載,今秋書札辭緣段,此女必欲殺我,漏洩龐災闕內之事,此女所爲,誠極罔測,汝須禁斷是如爲白乎所,此女,卽者斤阿只是白乎旀,書中所謂闕內龐災事段,上年七月間,淑正,結生薑頭,潛入闕內,與雪香,同謀爲之爲白乎旀,今年正月間,且設神祀於水標橋近處家,而向中宮殿,行不道之祈禱是白乎旀,上年八九月日不記,矣身,以父病求蜜事,往于淑正家,而淑正,不在其家〈乙〉仍于,不得相面而來。又其後日不記,更往問之曰,汝於向者,往于何處?淑正答以入去闕內,留七箇日而來云云是白去乙。矣身問曰,闕內,非外人所可留宿之處,汝何故入去,久留而來乎?淑正曰,以吾枺樓下分付入去,而留宿緣由,自有竗理,從當知之是如爲去乙,厥後到于者斤阿只處問曰,向者吾往淑正家,則淑正以爲,入往闕中,留宿七日而來,未知緣何故耶?者斤阿只曰,君豈不知其事乎?淑正,方有闕中龐災之事,而龐災冊及龐災之具,如鷄卵形者三箇,自濟州,來于淑正家,淑正,持此入去云云是白去乙。矣身,又往淑正家問曰,所謂入闕留宿者,有竗理云云之說,汝須詳言云,則淑正答曰,卽今中宮殿病患如此,若於此時,祈禱以害,則吾枺樓下,當自卽位,以此故,方爲經營是如爲白去乙。矣身曰,吾聞自濟州,龐災冊一卷及龐災之具,如鷄卵形三箇,來到汝家云,然乎?汝以此冊及此物,爲之乎?淑正曰,君聞此言於何處乎?矣身曰,自有所聞處矣。淑正曰,龐災之具,果爲來到,故以此用之於闕中,而冊子來到之說,是虛言矣。只有如片紙張所出者矣。矣身,其後又往者斤阿只處,言及淑正之言,則者斤阿只答曰,龐災冊,非但自濟州出來,淑正處,本有如斗大三件冊子是如云云是白遣,丙子木人事段,其時矣身,往于李弘渤家,弘渤,言于矣身曰,吾欲與金以萬·方燦等謀議,欲以木人,書女子年甲,埋置於張家墓所,又得申大將奴子號牌,落置墓傍,則自上驚動,必以西人家所爲,疑之是如爲白去乙。矣身答曰,未知事必好矣云,則弘渤曰,如此如此,則豈不好成乎云云是白去乙。矣身答曰,君其任自爲之是如爲白有置,矣身,亦闕內龐災不道祈禱,旣已與聞兺不喩,向王世子,埋凶延曙墓所時,亦爲參謀的實竝的,罪凌遲處置事。
臨陽君桓上疏。大槪,臣於新授宗簿寺提調之命,有不敢承當者,玆暴難冒之勢,仰干鈇鉞,亟收成命,以重官方,以安私分事。入啓。答曰,省疏具悉。卿勿過辭,安心行公。
昨日,魂殿都監郞廳,以摠護使意啓曰,二房郞廳司僕主簿崔昌演,今日政,移授禁府都事矣。慶德宮魂殿移奉處修理之役,崔昌演次知看檢,禁府異於他司,有難兼察,而卽今都監役方急,不得付諸生手,崔昌演新授禁府都事,姑爲改差,仍付前職,使之專察都監之任,何如?傳曰,允。
工曹參判柳之發上疏。大槪,病狀危篤,無望自力,冀蒙恩遞,兼陳區區所懷,以備察納事。入啓。答曰,省疏具悉。疏末所陳,殊涉無嚴也。
刑曹參判李國華,參議李益泰等上疏。大槪,頃於賊人李今先母順香,擊錚回啓時,有不察之失,請先治臣等之罪,仍乞捕廳,更爲譏捕,以正其罪事。入啓。答曰,省疏具悉。疏辭,令捕廳擧行,卿等勿辭察職。
吏曹口傳政事,以沈枰爲兵曹參議,以任命元爲禁府都事。
鞫廳罪人金泰潤刑問三次不服,重經刑問二次不服。
傳曰,推鞫姑罷。
刑房承旨,以鞫廳大臣意啓曰,未明開坐事,命下矣。發靷再度習儀相値,明日推鞫,隨時開坐云矣。敢啓。傳曰,知道。燼餘
兪命雄啓曰,小臣推鞫坐起,進去下直,請出推案。傳曰,知道。
又以義禁府言啓曰,謀逆罪人尹順命,凌遲處斬事,承傳啓下矣。卽當擧行,而法典內,夜未明,勿缺待明日行刑之意,敢啓。傳曰,知道。
又啓曰,定配罪人朴萬鼎議處公事,分揀放送事,判下矣。發遣府羅將,還發配所之意,敢啓。傳曰,知道。
又以義禁府言啓曰,本府都事二員,以安置罪人押去出去,一員身死出代,旋卽還仍前職,當此設鞫之時,事多苟簡,不可無變通之道,未差都事,則令該曹依近例口傳差出,出使都事,亦爲口傳,閑官相換,何如?傳曰,允。
李國芳,以兵曹言啓曰,國葬都監再度習儀時,大轝侍衛,王世子陪衛,本曹堂上,當爲分進,而判書臣金構,以都監堂上,大轝侍衛兼進,參判臣李基夏入直,參議未差,參知尹德駿在外,王世子陪衛,無他推移進參之員,事甚苟簡,參議未差之代,令該曹以在京無故人,口傳差出,趁卽牌招,以爲推移進參之地,何如?傳曰,允。
任舜元啓曰,發靷時,承旨二員進去,而自初度習儀隨參,仍爲陪往矣。頃以何承旨進去之意,稟啓,則右承旨·左副承旨進去事,下敎,故昨日習儀時,臣與右承旨李壄,進參矣。昨日政,李壄□次陞左承旨,明日再度習儀時,臣與李壄,仍爲進參乎?左副承旨李國芳進去乎?敢稟。傳曰,仍與左承旨進參。
吏曹口傳政事,以沈枰爲兵曹參議,任命元爲禁府都事。禁府都事申鐔,童蒙敎官尹志相換,司僕主簿崔昌演仍任。
任舜元,以禮曹言啓曰,再明日,殯殿贈祝文,自藝文館,依庚申年例,撰出啓下云,而取考甲〈戌〉國恤及癸亥國恤時謄錄,則五禮儀,無讀祝之節,及讀詞·讀冊·讀寶之儀,故自本曹,至於問議大臣,以五禮儀缺便是祝文,不可疊用之意,啓達允下矣。今此缺二字亦依前例,只用致詞之意,敢啓。傳曰,知道。
□□啓曰,兵曹參議沈枰牌招察任事,命下矣。家在城外,今已夜深,待開門牌招之意,敢啓。傳曰,知道。
臨陽君桓疏曰,臣於千萬夢寐之外,忽叨宗簿寺提調之命,臣聞命震越,不知所措。夫宗簿提擧之職,陪守璿牒,糾察宗人,其所爲任,不輕而重,苟非諸宗所矜式者,莫宜暫居,臣本疎屬,性且愚魯,百不肖人,而徒以繼先臣之後,故缺遇隆重,有踰涯分,臣居恒懍懍,夙宵靡安,蹈虎尾涉春氷,不足以喩臣之危怖也。每慮過福之災,自速顚隮,不幸罔測之變,近出臣族,臣毛骨俱寒,心神靡定,繞壁彷徨,不知置身之所,不意新命,遽下於此際,臣尤安得自同平人,冒承匪分之職哉?臣踧踖累日,不避斧鉞之誅,仰暴血忱於天地父母之前,伏乞聖慈,察臣至懇,亟收恩〈命〉回,授可堪之人,以重官方,以安私分,不勝幸甚。臣無任云云。疏批見上
工曹參議柳之發疏曰,伏以臣,犬馬之齒,今至六十九歲矣。筋力之衰敗,精神之消落,已無可言,而適當鞫事方張,不敢顧私,限死供職,晨夜往來,今至四十餘日矣。自知添得他病,則必至難醫之境,四五日來,猝得左邊手足麻木之患,醫云似是風漸,而惟以公務至重,竝施針灸,黽勉隨行,又自昨日麻木之症,便成不〈治〉之病,起居須人,寸步難運,以此病狀,復起爲人,難以時月爲期,則不可虛帶職名,以益罪戾,不得〈不〉冒死,哀號於天地父母之前,伏乞聖慈,俯諒病情,速賜鐫遞,以重鞫事,以延殘喘,不勝幸甚。臣於權重經事,竊有慨然者,附陳區區所懷,伏願聖明,澄省焉。今此重經之被拿,始出彦良之招,而及其面質之時,彦良之招,未免有相反之端,重經議疏之迹,不可謂十分明白矣。如使重經,果有所犯,則誠可絶痛,而惟其罪狀未著,缺辟,恐有乖於按治之典,缺重,自有其道,在聖世好生之德,可不惕念乎?旣受二次刑訊,幾何不至於隕命?若不思所以缺冤死之地,豈不有歉於罪疑惟輕之意乎?臣缺問之末,不得不略有所達,惟聖明,勿以人廢言,少加恕察焉。臣無任云云。疏批見上
刑曹參判李國芳,參議李益等疏曰,伏以頃者,賊人李今先母順香,擊錚回啓之時,考其文案,則同黨朴信云·林缺結案供辭中,有今先則非其同黨,誤陷死罪等語,故臣等意以爲,結案當刑者,必不恤他人死生,而先救之語,則今先之無所犯於盜銀,據此可知,故其時判書臣趙相愚,以容有可恕之意,措辭稟啓,臣等以佐貳之人,意見亦無異同,與之隨參,而自上有分揀放送之命矣。今聞捕廳按治人之言,今先,雖不犯於銀賊,其他數處明火作賊之狀,渠亦自服,如此之儻,不可以不犯銀賊,有所容貸云。臣等臨事疎漏之失,在所難免,不勝瞿然,方與首席,相議陳疏之際,首席適移他職,臣等以隨參回啓之人,理難仍爲晏然,玆敢陳其曲折,伏乞聖明,先治臣等不察之罪,仍令捕廳〈拿〉捕今先,以正其罪,不勝幸甚。臣等無任云云。疏批見上
鞫廳啓曰,罪人金泰潤,再度嚴訊,一向抵賴,罪人權重經,以傳旨辭緣,刑推究問,忍杖不服,請竝加刑。罪人成任,與彦良一處面質,則彼此相爭,雖未歸一,而觀其辭色,彦良所言,旣未知其的實,李鳳徵上疏時,權重經往復之說,彦良亦以爲,成任或聞於他處云爾,則與參聞來傳者有異,成任,請姑仍囚,更觀前頭,稟處。答曰,依啓。
上在昌德宮。停常參·經筵。
政院啓曰,憲府多官,引避退待,已至累日,而大司憲洪受瀗,執義林濩,俱在外,掌令鄭維漸,獨爲行公,而以兼帶都監,進參於今日習儀,仍赴鞫坐,諫院則除在外人員外,正言兪彦明,時未出肅,獻納尹弘离,亦參於今日習儀,仍參鞫坐,不得處置云。正言兪彦明,卽爲牌招,使之處置,何如?傳曰,允。
謝恩,正言兪彦明。
吏曹啓曰,守令有闕,政事,取稟。傳曰,明明日爲之。
院前啓,請罪人壽長·貞伊等事。措辭見上請罪人睦來善·李玄逸等事。措辭見上正言李彦紀,以山陵都監郞廳,時在京畿高陽地,請斯速乘馹上來事,下諭。竝引嫌而退,强引物議,先自故避,其在臺體,未免輕率,隨聞論劾,臺例當然,崖異之論,揆以臺體,殊涉苟且,請持平李東彦出仕,持平金相稷,掌令崔啓翁遞差。答曰,不允。處置事,依啓。李彦經,竣事後,自當上來,勿爲下諭。
政院啓曰,禁府都事,以鞫廳大臣意來言,今日再度習儀罷後,判義禁李畬,眩症猝重,推鞫不得開坐云矣。敢啓。傳曰,知道。
兵曹判書金構,參判李基夏上疏。大槪,臣等,於持平李東彦之避,有不敢晏然者,乞蒙鐫免,仍治臣等誤擧之罪,以安微分事。入啓。答曰,省疏具悉。好勝之言,不必深嫌,卿等勿辭,安心行公,〈缺〉燼餘李壄啓曰,小臣,與右承旨任舜元,發靷再度習儀,進去下直。傳曰,知道。
以御營廳言啓曰,本廳,來二月·三月兩朔,應立後缺屬忠淸左道二哨,右道三哨,合五哨軍,來正月二十五日,京中逢點。二月初一日,與中司軍兵,當爲替代矣。趁期調送事,本道監·兵使處,依前知會之意,敢啓。傳曰,知道。
又以御營廳言啓曰,本廳,來十二月壬子朔,立番後部中司屬,忠淸右道五哨軍兵,七百缺京案,各差備雜色標下軍,六百八十八名,黃海道□□馬隊,五十名,已爲逢點整齊矣。來十二月初一日,與中司軍兵替代後,舊軍放送之意,敢啓。傳曰,知道。
任舜元,以弘文館言啓曰,本館上番副校理臣權尙游,以殯殿都監都廳,今日習儀時,晝仕出去之意,敢啓。傳曰,知道。
李國芳,以御營廳言啓曰,本廳馬步軍兵等,射砲·用劍試才賞格,從分數多寡,以本廳所儲木綿面給後,別單書入之意,敢啓。傳曰,知道。
又以都摠府言啓曰,副摠管東善君炳,以大轝初度習儀時侍衛進參事,除標信,進去之意,敢啓。傳曰,知道。
兪命雄,以刑曹言啓曰,禁府都事,以鞫廳大臣意,來言云云。在上
又以義禁府言啓曰,罪人尹順命,旣已承服正刑,依律文,破家瀦澤,罷其守令,降其邑號,妻子爲奴,緣坐籍沒等事,令各該司捧承傳施行,何如?傳曰,允。
院啓。見上
李國芳臺諫出仕事,命下矣。今已夜深,待開門牌招之意,敢啓。傳曰,知道。
行兵曹判書金構,兵曹參判李基夏〉等疏曰,伏以臣等,伏見持平李東彦避辭,其所譏詆,殆無餘地,臣等誠不勝瞿然也。李碩根,自是武弁中有名稱者,其爲人,謂之精詳則可也,悖惡,非其目也。所行無倫,臣等未之聞,而臣構,書問於臺臣,亦□指言,追聞臺臣所聞之謗,有同第五之誣,無足多辯,至於殺人,固已被拿勘罪,而其時按道之臣,亦稱其事出□□至深惡,治邑有績,精簡可尙,所謂僇辱宰者□□臣平生親習,偶聞流言而訝之,傳說於其一家人,且其□逋,幾致生變云者,蓋言西路人心之可畏耳。設有是事,不足爲宰臣之累,何以爲之僇辱也?宰臣自爲之言,猶不以爲信,必欲勒加者,何也?假使碩根,果無顧藉於宰臣者,誠如臺臣之言,則武弁之不肯顧藉宰臣,其罪□□乎?碩根,於己巳解官之後,缺申汝哲,爲訓局大將,首以缺半行才,鮮有完備,含垢藏疾,王政之方,不可以一時缺生,況如碩根者,西北二邑,皆有治聲,宿將名弁,無缺以臣等所聞,只聞其見取於人,而未聞其見棄也。一篇所論,全是寫出別人,而非碩根也。臺啓之發人□,而其所謂疵釁,未見有一人得聞者,豈臺臣,獨聞於人所不聞之處耶?論人之體,責在平允,文武維制,自有□□已而臨之,執理而裁之,罰不阿私,賞不遺賤,則□□體面自尊,又何必不問虛實,不論曲直,踐踏慢侮,惟意所欲,然後爲得哉?臣等,雖不肖,忝叨西銓,甄敍武弁,乃其職耳。當日注擬,旣與相議,及其被彈,明知其冤,故問安之班,偶有酬酢,何待於別有技能,傾壓而後,方可爲一言哉?因一小事,侮辱朝班,此等口氣,決非和平之發,其有損於朝廷之體,亦不細矣。事之虛實,當付之公議,以爲可論而論之,知其不然而止之,何損於臺體缺於失實,必立己見如此?果如所論,則或削或拿,乃其□□,只請改正,又何意耶?臣等旣被其深斥,勢難晏然於擧擬匪人之罪,伏乞聖明,亟鐫臣等之罪,以爲誤擧者之戒,千萬幸甚。臣構,本來多病,□□供劇,近益添加,絶無寧日,再昨,自習儀罷歸,夜深還家,寒戰移時,熱勢大作,嘔吐泄瀉,元氣頓脫,昏昏綴綴,不省人事,昨日諡冊寶內入,及今日再度習儀,身帶都監提調,而俱不得進參,揆以分義,尤極惶恐,伏乞亟命有司,別樣勘罪,以安微分,臣等無任云云。批答見上
上在昌德宮。停常參·經筵。
下直,所斤僉使金錫慶。
政院啓曰,禁府都事,以鞫廳大臣意來言,判義禁李畬身病未差,今日推鞫,不得開坐云矣,敢啓。傳曰,知道。
禁府啓目粘連,吏曹判書李畬疏辭,令本府議于大臣稟處事,命下矣。議于大臣,則判敦寧徐文重以爲,今此罪人黯,於臣爲婦家外黨,甲戌治獄之時,臣適忝金吾之任,致有人言,今於收孥可否之論,不敢循例獻議。左相李世白以爲,曾在仁祖朝,甲申逆獄時,德仁之死也,緣坐等事,依例擧行,而年未滿子女爲奴一款,特命勿施,其後庚申年,楨之死,該府,亦請依此例擧行,則子女緣坐一款,亦特命勿施,旣不以謀逆重於他罪,賜死異於杖斃故也。子女特免收坐,初非謂法例之外,而亦可見出於親親之恩也,至於今番杭之死,該府,旣以此例,啓請擧行,而今於黯,獨以法例之外爲疑,恐該府用法,未免前後逕庭,而德仁等,一時恩例,何可混施於賊黯乎?且所謂年久云者,亦有所不然者,當初該府,曾無稟旨之事,遂廢應行之典,故至今臺議,始請擧行,若以年久爲諉,仍又廢閣,則無乃與希載八年後正法者,有所不均也耶?臣之淺見,仁祖朝以後,已行法例之外,更無容他議,伏惟上裁。右議政申琓以爲,逆律孥戮,乃是法典,而黯,旣未就服正刑,則年久之後,追置大辟,似爲過當,刑殺之道,王政所愼,按獄之臣,所以有此疏請也。旣無可考之法例,則無寧貸死,俾勿爲日後之弊,以盡欽之道,恐爲得宜,伏惟上裁。領敦寧尹趾完在外被論,領中樞尹趾善,病不收議。大臣之意如此,上裁,何如?啓依左相議施行。重出
持平李東彦就職後啓曰,臣因一微事,引避退待,處置請出,出於意外,臣嚴畏分義,不得不黽勉承命,而卽伏見西銓政官疏本,以碩根驕妄之習,幻以爲精詳,怪悖之行,目之爲誣謗,竝與北邑時,分明妬殺之罪,而置之白脫之科,至於白地做言,謗辱宰臣之事,亦且曲爲辨解,謂之勒加,乃以治績精簡等題目,過加崇奬,雖使碩根自解,何以過此?臣之論劾碩根,反爲褒寵碩根之資,此非碩根之不幸,乃碩根之幸也。碩根之己巳銜官,臣未知緣何曲折,而蓋近來武弁之攘取此等美名,閃弄伎倆,以衒當路者,有不可盡信,故臣果於日昨,答西銓長私簡中,有所云云,臣之前避中傾壓三字,槪乎疑信此事之意,而諸宰之偏惡此語句者,臣未曉其意也。重臣則日聞其必可取之語,臣則日聞其不可取之語,臣避辭中,人之所聞不同者,是亦誣耶?其所謂寫出別人者,譏侮已甚,而至以臺臣,獨聞於人所不聞之處爲言,何其急於分疏,語不暇擇耶?夫稱譽碩根之言,政官則聞,而臣未有聞,則臣亦將以獨聞於人所不聞,致疑於政官耶?用人論人,其責各異,而其所疑怒,若是其偏,則烏在乎宰臣·諫臣相可否之義耶?且其疏中,蹈蹴臣身,不遺餘力,一則曰踐踏凌詈,惟意所欲,一則曰恥於失實,必立己見,至以口氣二字,筆之於書,不少顧藉,臣雖疲劣,亦備數於言責之任,則隨聞抨劾,乃其職耳。今因一悖妄武夫之被彈,政官之詬轢,一至於此,其爲碩根地則至矣,獨不念有損於朝廷之體耶?事之虛實,當付公議,而乃以誤擧自當,與臺臣血戰者,又何意耶?至若勘律之輕重,尤非政官之所可參涉,而必欲侵逼臺臣,橫干於不相干之事,臣未知正己執理,正統紀尊體面之義,果若是乎?凡臺官之規劾官邪,自是職責,而若使擧擬銓注之臣,隨彈救解,一如今日,則今之處臺閣,良亦難矣。且伏見答西銓之批,至以臣言,歸之好勝,噫,臣之所論,只據所聞,則有何一毫好勝之心,而重臣之詆斥先入,聖敎之嚴切至此,祗緣臣人微言輕,論一武夫,自取無限狼狽,其何忍一刻抗顔,仍冒於臺體乎?請命遞斥臣職。答曰,勿辭,退待物論。
院前啓,請罪人壽長·貞伊等事。措辭見上請罪人睦來善·李玄逸等事。措辭見上答曰,勿煩。
忠淸監司書目,瑞山縣監李世奭,情勢難安,連呈辭狀,徑先決去,當此多事之日,不可一向曠官,罷黜事。
京畿監司書目,坡州呈,以右尹李彦紀,病重上去不得事。啓。傳曰,卿勿固辭,上來察職。
左議政李世白箚子。大槪,敢進難安情勢,冀蒙斥退事。入啓。答曰,省箚具悉卿懇。好勝之言,何必爲嫌?卿其須體予意,安心勿辭,速出行公。仍傳曰,遣史官傳諭。
禁府,緣坐罪人閔有道,當日唐古介,行刑。啓。燼餘
任舜元啓曰,明日常參·經筵,取稟。傳曰。缺
兪命雄,以禁府言啓曰,卽接月令醫官崔時□手本,則本府罪人洪禹錫,所患疝症復發,左邊陰卵,腫□時氣衝昏暗云,自前罪人,病勢如此,則例有保放救護之規,敢此仰稟。傳曰,依爲之。
又以義禁府言啓曰,罪人□□妻妾子女婦孫三寸姪等,應爲緣坐之類,所□定入,而其中未及現出者,査問後,發配之意,敢啓。傳曰,知道。
持平李東彦啓曰,云云。措辭及批答,俱見上
李國芳,以禁衛營言啓曰,來壬午年□部右司屬,忠淸道五哨軍兵,明年正月二十五日,京中逢點,準二朔立番,而四五番海西別驍衛,一體逢點,逐□□之意,兩道監·兵使處,竝爲知委,何如?傳曰,允。
又以□□言啓曰,本廳右部中司屬,忠淸道五哨軍兵缺海西別驍衛五十六名,步軍□兵等,已爲整齊矣。來十二月初一日,與內外各處入直軍兵等,依例替代後,舊軍放送之意,敢啓。傳曰,知道。
上在昌德宮。停常參·經筵。
四更,南方有霧氣,如火光。
禁府,哲惠·明愛,盈德縣爲婢,右人等,罪人閔黯妻及女。貴貞·丹愛,興德縣爲婢,右人等,閔黯妾及女。孝愛·元貴,機張縣爲奴婢,右人等,閔黯子婦及孫。閔昌道密陽府,閔思道羅州牧,閔興道蔚山府,閔處道靈巖郡,閔莫金康津縣,流三千里安置。右人等,閔黯同姓三寸姪,緣坐。啓。
鞫廳,罪人金泰閠刑問四次不服,權重經刑問三次不服。
明日朔祭正時,辰初初刻,開門,罷漏後。
鞫廳大臣以下,請對入侍。
鞫廳,罪人成任放送,閔彦良結案取招。朝報
義禁府啓曰,矯誣不道罪人閔彦良處斷事,承傳啓下矣。卽當擧行,而法典內,夜未明,雨未晴,勿行死刑云,待晴明行刑之意,敢啓。傳曰,知道。郞廳李廷重書。燼餘
李思永啓曰,明日常參·經筵,取稟。傳曰。缺
李國芳啓曰,備邊司郞廳,以大臣意來言,今日賓廳日次,而推鞫相値,不得來會云矣。傳曰,知道。
有政。
李國芳啓曰,今日爲政事,命下矣。都承旨李思永,臘藥監劑進,左承旨李壄,右承旨任舜元,以病不來,今纔請牌,而廳中,只有臣及右副承旨兪命雄,同副承旨魚史徽,缺當進於兵批政廳,吏批政廳,何承旨進去〈乎〉?敢稟。傳曰,吏兵批兼進。
吏批,行判書李畬,以判義禁,推鞫坐起進去,參判趙泰采病,參議李健命進,左副承旨李國芳進。
兵批,行判書金構病,參判李基夏,參議沈枰進,參知尹德駿病,左副承旨李國芳進。
吏批啓曰,判書李畬,推鞫坐起進去,參判趙泰采病不來,小臣獨政未安,何以爲之?敢稟。傳曰,只出緊任。
又啓曰,臺諫闕員,今當差出,而擬望之人乏少,□□中未準限人員竝擬,何如?傳曰,允。
以崔奎爲鎭安縣監,兪命聃爲連山縣監,李湛爲尙衣□□,柳綄爲軍資主簿,朴泰昌爲掌令,吳命峻爲持平,□原副守積在喪終制。
兵批,以崔啓翁爲副護軍,金相稷爲副司直。
兪命雄啓曰,小臣推鞫坐起,進去下直,請出推案。傳曰,知道。
魚史徽,以弘文館意啓曰,本館下番副修撰臣李坦,以推鞫問事郞廳,今日坐起時,晝仕出去之意,敢啓。傳曰,知道。
李思永啓曰,今日左承旨李壄,右承旨臣任舜元,俱以病不來,二承旨,一時呈病,事體未安,而開政時,承旨無推移進去之員,竝卽牌招察任,何如?傳曰,允。
吏批啓曰,成均館博士李震葉,受由過限,依例罷職,何如?傳曰,允。
李國芳啓曰,兵曹郞廳來言,闕內各處入直軍士,夜巡檢之意,敢啓。傳曰,知道。
兪命雄啓曰,鞫廳大臣以下,來詣請對矣。傳曰,引見。
以慶尙監司狀啓,進上生靑魚,限內不得封進,惶恐待罪事,傳于魚史徽曰,卿其勿待罪事,回諭。
申時,上御進修堂,鞫廳大臣以下,請對時,左議政李世白,右議政申琓,判義禁李畬,知義禁金昌集,同義禁李光迪,右副承旨兪命雄,掌令鄭維漸,獻納尹弘离,假注書吳命增,記事官尹志和·金興慶入侍。李世白曰,日氣缺聖體,若何?上曰,無事矣。李世白所啓,鞫廳罪人,以加刑嚴覈事,缺啓,而更有稟定事,故請對矣。罪人權重經,情狀痛惋之狀,旣已親承聖敎,而群下之心,亦孰不如此?必欲鉤得其情,三次刑訊,猶不承款,雖更請加刑,而第缺二字招辭中,更有可問者,其所謂渠之儕輩,欲爲□□,其後往見重經,則以陳疏事,言說云云矣。及其更推時,以此爲問目問之,則曰初聞於儒生儕輩中,而見重經則缺重經,是常時主論之人,必其所見如此云云,以此見之,缺二行以彦良所聞處,自有缺半行,且諸罪人等,皆出於搢紳中,不可不十分詳審缺重經,雖更問,未知其必得主張者,而應問者,則缺彦良所謂儒生儕輩中,所聞之人,似當更推,使缺,且諸臣,亦欲稟旨後擧行,故敢此請對陳缺曰,臣連參鞫廳見之,當初彦良之招,以重經,主張缺聖上,絶痛其情狀,故下此致辟之敎矣。第以前後〈招辭〉觀之,則重經,必爲主張疏議,未可知也。以事理言之,〈渠〉輩通行之論,則重經,亦無不聞之理,而身在衰麻〈之中〉無聚儕流,擔當主張之理,主張之說,似爲冤□,重經,若主張其議,則覈出正罪,在法當然,而若有一毫冤狀,則其在審克之道,不可不念矣。今此重經主張之罪,雖出於彦良之招,而彦良之爲人,以前後之招見之,率多差誤,缺渠之招辭,亦以爲喪子之後,作一失性之人云,其言似是缺一信喪性者之言,欲爲重經之罪案,亦似有冤矣。重經已經三次之刑,幾何而不至於殞命耶?若因而致殞,則其不有傷於聖上好生之德乎?前頭因山不遠,朝家□□多事,獄事因此日益遲延,收殺無期,則亦豈非可念處哉?以此臣等與諸臣,欲於榻前,陳達稟定矣。李畬曰,重經,果如彦良之言,國恤初喪,倡爲疏議,則其爲情狀,萬萬絶痛,故承命按治,必欲得其端緖,而非缺不過出於私室之言,獄情隱微,終不得顯著,則缺重經,以在喪之人,雖或有問答,而至於主張陳疏缺事勢,似不可爲矣。且彦良之言,多有錯亂,亦不可保其信然也。一向窮問,終不得端緖,而至於殞命,則恐有傷於欽恤之道矣。金昌集曰,閔彦良,以權重經爲主張,故旣施三次刑訊,重經之必主其論,亦未可知,而受刑之際,默無一言,其意蓋欲忍杖自斃矣。誠有主張之事,情狀絶痛,而缺一行爲嚴問,則庶有窮覈之道,缺半行議之迹現著,則死不足惜,而只出於彦良之招,無他顯露,臣意則以罪人錯亂之言,抵死窮問,恐非詳審之道也。李世白曰,臣於向日,旣已仰達,而以彦良之招見之,儒生輩,多有陳疏之議云,蓋陳疏之說,自中通同之議也。重經主張,旣未可知,彦良招辭,亦不可信云者,亦似然矣。彦良招辭之外,無他辭證之可問者,故諸臣,亦以爲難處,彦良之必欲更推,亦以此耳。尹弘离曰,旣有相議陳疏之缺重經,渠之儕流,必皆知之,而但重經主張之迹,終無□□之端,此大臣及諸堂上,所以仰達者也。李畬曰,閔彦良缺三字,只以爲,與重經問答矣。面質時以爲,旣是自中主論之人,亦當主張疏議云,更推時,又直以爲,主張之人,其言隨問□□,反似可疑矣。李世白曰,若有事狀,則可易鉤得,而此係□□問事,終難現著矣。第疏議之說,人皆聞之,權重經以爲,獨無所聞,其所受杖,蓋以此也,而情狀隱微,甚爲難明矣。上曰,以次陳達。李光迪曰,國恤成服前,臣民哀遑之中,彼無狀之輩,敢懷不道之心,探問服制,謀議陳疏,論其情狀,罪不容誅,而第彦良初招,只與重經,問答疏議云,更推則又以重經,爲主張謀議云,而主張事狀,別無明白現著之端,三次刑訊,終不直招其同參謀議之人,今若一向加刑,則亦有乖於審克之道,故敢此請對陳達矣。兪命雄曰,缺鞫見之,則重經,國恤初,主張疏論之說,累出於缺情狀之絶痛,果如聖敎,而第重經,身在草土中缺疏之人。且其上疏,終無所成,則此便是屋下私談也。缺其勢誠難,以兩人更推面質時文案觀之,重經缺明其言,雖不可盡信,彦良之招,甚爲錯亂,不無缺,則彦良之言,何可取信乎?若只憑其言,一向加刑,則其在審克之道,不當如是也。此大臣·諸臣,所以請對而陳稟者也。鄭維漸曰,國恤成服缺同之議,論以誅心之法缺重經,適出於彦良之招,而至於主張之迹,終不缺訊實難輸情,若一向加刑,終至殞命,則非但缺獄情,漸至於疑悔,不可無商量處分之道矣。李畬曰,臣極知惶恐,而敢達所懷矣。凡治獄,雖有事狀,亦宜缺此獄,欲以私室言語,究其心術,端緖未著,難覈其實,且在囚諸人,俱係搢紳,罪犯分明,則雖死何惜,而如有缺審之事,則豈非所當加審乎?與其殺不辜,寧失不經,古聖王用刑之大法也。其欲言語未明之事,覈得其情,轉輾推問,若有濫入之人,則恐非聖主明審庶獄之意也。若特用寬大之典,或減死竄配,而不必窮治,則恐爲得宜,所見如此,不敢不達矣。申琓曰,凡事旣著,則易得其端,若不顯著,實難覈得,今此獄事,雖因陳疏之事,而其疏未上,則渠輩所爲,不過屋下私談也。今若窮覈其缺是心術隱微之事,必欲不計其死生,窮治後已,則缺言者,如其不然,則實無覈得之路,無寧特用寬大之典,李畬所謂寧失不經云者,恐爲得宜,以漢光武,令反側子自安之意,推之於今日之事,則惟在自上參商之矣。李世白〈曰〉,彦良未見重經之前,所聞陳疏之說,更問於彦良之意,旣已陳達,而諸臣所謂終難究覈者,誠如是矣。設或更引一二人,何能知其的是主謀者乎?重經,旣不可窮覈之故,有此彦良處,更推之議,而缺不可也。彦良爲人,旣如是無狀,前後所告,旣不缺三字受刑臨死之言,亦何可信也?若或廣引渠之儕流,以爲疑亂之地,則轉相告引,獄事漸至蔓延,而終無覈實之道,故臣旣以反側自安之意,有所仰達矣。上曰,權重經事,頃日引見時,已言其情狀之絶痛矣。身在草土,不可參疏,蓋陞位上疏,自中通同之議,則重經,於自中之議,萬無不知之理,而一向忍杖,抵死牢諱,缺二行不過言語間事,明白究覈,終始缺亂,有未可信云,其言誠然矣。李世白〈曰〉,全無所聞缺所以受杖者也。隱微之事,覈得甚難。閔彦良,更缺可有究得之路,而是亦有未可必者矣。上曰,雖不參疏,議論狼藉,則重經,豈不知之乎?全無所聞云者,殊極巧惡,連次刑訊,蓋以此也,而異於上疏,旣難□□之招,不無錯亂,諸臣之言,是矣。李畬曰,其時固當缺三字人,而若以未著之迹,必欲覈發,則勢必株連,人多缺而鉤得,亦未可定也。上曰,纔已下敎矣。當初情狀絶痛,故以爲訊問重經,則缺二字,或可現露矣。三次刑訊,終無他言,閔彦良處,或有□□之事,而其言不無錯亂,亦未可知也。且只是言語間事,主張之迹,終不得覈出,而轉相告引,漸至蔓延,則收殺未易,百爾思之,寧失不經之義,似好矣。李畬曰,旣入榻前,事當稟旨勘罪矣。上曰,雖在草土,必有所聞,而全無所聞云,此則無狀矣。李□曰,旣已三次刑訊,告上不以實,亦有其罪矣。上曰,權重經,減死絶島安置,出擧行條件李畬所啓,金泰潤,旣已受刑四次矣。此罪人,固有可疑之端,年久之事,諸賊盡斃,更無他辭〈可〉證,可以究覈缺。申琓曰,此則當初出於者斤阿只招者,以其淑正缺三四字說,而諸罪人訊問之時,旣無現出之端,故臺臣之缺丙子可疑之迹爲言,而此是年久之事,諸賊盡斃,無他辭證,故渠亦以此稱冤,旣受四次之刑,一向加刑,終未知其得當矣。上曰,金泰潤受刑,以丙子事也。李世白曰,今番罪人招中,淑正家聚會之說,終無現發之端。丙子之事,殊甚缺刑訊四次,一向不服,其時罪人盡斃,終難質問缺上曰,蓋無質問之處矣。李光迪曰,金泰潤,以缺淑正家聚會之類缺二行兇之事,有難自掩,論以刑迹,罪固罔赦,而缺疑,一向加刑,終至於死,則恐有乖於明愼之道矣。上曰,參酌減死,邊遠定配。出擧條李畬所啓,吳始復,以探問服制事,拿囚矣。缺當考禮曹儀註,而乃問於閭巷中人輩,殊甚缺所聞,則來報之言,亦不泛然,而欲待事端,更請仍囚矣。亦難以此輕加訊問,似當參酌定罪矣。缺始復則罪狀尤重矣。成服之日,張氏服喪與否,缺巷之理,而始復之探問於時炅,此可怪矣。且以彦良缺探問張氏服喪與否,及自上接待之如何,欲爲上疏云,則始復之探問,蓋亦此意,情節殊涉叵測,固當更推請刑,而因循未果矣。然不可缺重律矣。李世白曰,張氏服制,非成服前可知之事,而缺問,至令有聞來報,旣涉可疑,此事終爲陳疏之張本,事當更推,而欲待彦良訊問,端緖或出,及彦良承款,又有□□之事,又欲待此而處之,至今因循,未及更推,而以現著者言之,其罪反有重於重經矣。且始復,以曾經崇班之人,與〈渠〉輩綢繆問議,尤極可駭矣。申琓曰,始復,探問服制事,其罪狀,重於重經云者,是矣。李畬曰,重經,只出於彦良之招,終無現發之事,吳始復則情迹稍現矣。金昌集曰,成服之前,旣已探問服制,又有有聞來報之誤,其情迹□□,且彦良之言,雖未必盡是,而彦良以爲始復缺,每以膳物鷹連,給於其養子趙哥,其交通陰祕之罪,不可與重經,比而同之矣。申琓曰,其探問服制之事,謂之參論於疏議,則未知其得當矣。李畬曰,權重經,減死絶島安置,此豈輕罪乎?以事迹言之,始復,稍似顯著,而成服之前,出去郊畿云,主張陳疏,亦未可知也。上曰,情迹比重經,稍似顯著矣。吳始復,減死絶島缺二行。上曰,成任,更無可問之事,且彦良之援引成任,亦似缺可也。又所啓,趙時華·趙時炅·尹甫命,則缺稟旨定罪,當依此擧行乎?上曰,依當初定奪,趙時華·趙時炅邊遠定配,尹甫命缺罪勘斷,可也。出擧條李世白曰,勘斷已畢,閔彦良決案取招外,更無他事矣。上曰,然矣。兪命雄曰,今已夜深矣。彦良取招,待明日擧行乎?上曰,遲延之事,則今已夜深,不可爲之。此則只結案取招□□出去後,趁卽爲之,可也。李世白所啓,獄事盡爲定奪缺長生殿提調,例於下玄宮前四五日,先爲出去,梓宮下隅,監漆具整待之事,而提調嚴緝,方在山陵,李壄,亦爲殯殿提調,若先爲出去,則發靷時陪往,將不得備員,卽今山陵垂畢,且有他堂上二員,若令嚴緝,兼察長生殿之任,李壄則使於發靷時陪往,似爲便順,以此分付,何如?上曰,依爲之。出擧行條件又所啓,國恤之初,山陵都監雇軍價所用木綿,各軍門取用之外,各道監·兵·水營,分定啓下,卽爲分付矣。無不趁期上送,而全羅右水營,過限不來,故行關催促,非止一再,而終不上送,亦無回報,渠雖無狀,必無無端不送之理,其間似有曲折,而其在事體,誠極寒心,前水使吳重周,□去前水使李溶,拿問定罪,何如?上曰,依爲之。出擧行條件又所啓,下玄宮以前,則摠護使,尋常往來缺事,而至於返虞後,則考見前後謄錄,皆無往來缺虞祭,或値如此封陵之時,終不一往監董,事體未安,今番則雖無前例,預爲定奪,欲於封陵役事,未缺進去,敢此仰達。上曰,雖未知前事之如何,而旣以三都監摠護之任,封陵時,不爲進去,事體果未安。缺一行李畬所啓,黃海監司兪集一缺凶歉不得量田,來秋豐歉,又不可定,不知量田缺似難爲此仍任。且此後,雖行量田,以集一,或復爲均田使,亦無不可,今番則瓜滿狀已到,似當依例出代,旣有廟堂所請,下詢大臣,以定仍否,何如?李世白曰,今若爲前頭量田,使之仍任,而明春,則當有勅行,明秋年事,未可知,旣不得量田,則似不必仍任矣。上曰,旣已瓜滿,出代,可也。出擧行條件又所啓,官婢率畜之類,旣已照律矣。考見當初缺與許送官吏,而論罪事立法矣。今此率往之人,旣已勘律,監司·守令,亦當一體論罪,而其數甚多,不無難處之端,缺罪其許送者,然後可防其路,此後,如又有冒禁發覺者,一依事目,監司·守令,竝皆論罪之意,更爲申飭分付,何如?上曰,此後如有率來者,則監司·守令,一體論罪,嚴明申飭,可也。出擧行條件
兩司啓曰,措辭見上上曰,勿煩。又所啓,前判府事柳尙運論罪事。上曰,勿煩。又所啓,領敦寧府事尹趾完罷職事。上曰,勿煩。又所啓,請杭子炤兄弟,放歸田里事,還寢事。上曰,勿煩。又所啓,李宇謙事。上曰,勿煩。又所啓,全羅右水使李碩根事。上曰,勿煩。又所啓,持平李東彦,以臣因一微事,引避退待,處置請出,出於意外,臣嚴畏分義,不得不黽勉承命,而卽伏見西銓政官疏本,以碩根驕妄之習,幻以爲精簡,怪悖之行,目之爲誣謗,措辭見上其何忍一刻抗顔於臺次乎?引嫌而退,引嫌措語,雖欠稱停,其所爲言,亦旣有執,請持平李東彦出仕。上曰,依啓。尹弘离所啓,鞫廳罪人壽長·貞伊等□子女事。上曰,勿煩。又所啓,睦來善·李玄逸,極邊圍籬安置事。上曰,勿煩。又所啓,金泰潤事。上曰,不允。兪命雄曰,推案當啓請,何以爲之?上曰,退出後啓請。兪命雄曰,持平李東彦出仕事,命下。而今已夜深,待明朝牌招之意,敢啓。上曰,依爲之。燼餘添書郞廳蔡慶承。日記廳郞廳申一淸校正。
上在昌德宮。停常參·經筵。
下直,楊州牧使李益壽。
朔祭後,大殿,藥房·政院·玉堂·二品以上·六曹問安。答曰,知道。
世子宮,藥房·政院·玉堂·百官奉慰問安。答曰,罔極。
嬪宮,藥房·政院·玉堂問安。答曰,罔極。
明日,三度習儀時,開門差早。
昨日鞫廳,大臣以下請對時,合啓,請南九萬事。措語見上上曰,勿煩。又所啓,請柳尙運事。措語見上上曰,勿煩。又所啓,請尹趾完事。措語見上上曰,勿煩。
府啓,請杭家事。措語見上上曰,勿煩。又所啓,請杭子炤兄弟事。措語見上上曰,勿煩。又所啓,請李宇謙事。措語見上上曰,勿煩。新除授全羅右水使李碩根,爲人妄悖,所行無倫。曾任北邑,妬媢殺人,疵謗多端,見棄於人。除目之下,物情駭惑。如此之人,不可濫授閫任,重壞官方。請全羅右水使李碩根改正。上曰,勿煩。竝引嫌而退,引避措語,雖欠稱停,其所論列,亦自有執,請持平李東彦出仕。上曰,依啓。
院啓,請壽長·貞伊等事。措語見上上曰,勿煩。請睦來善·李玄逸事。措語見上上曰,勿煩。又所啓,請金泰潤事。措語見上上曰,不允。
獻納尹弘离啓曰,臣昨於罪人金泰潤加等之啓,以絶島圍籬安置擬律矣。退而聞之,則儒生,元無圍籬之法例云,臣之生疎不察之失,著矣。何可晏然於臺次乎?請命遞斥臣職。答曰,勿辭。退待物論。
傳〈曰〉,前府使沈仲良·洪璛·黃鑌,府尹鄭澔,承旨趙泰東·趙泰耉·許墀·李敏英·徐宗憲,牧使趙泰期·李周徵·金萬增·李浚,判書李彦綱,大司諫李寅炳,判尹徐宗泰,參知朴權,郡守南正重·金淑·南延年·趙泰果·李會元,縣監李廷謙·宋墁·金聖源·韓世讓·姜楧·韓益相·蔡呈夏·宋堯卿·柳鳳輝·尹摛·李震一·李世奭,參奉李寅漢,察訪都永成·申必淸,判官柳述·李濟夏,持平權·朴彙登,執義李震壽,掌令李德英,正言李晩堅·金栽·黃一夏·沈宅賢,庶尹徐文淑,文學趙泰一·李宜顯,著作朴希顔,學正南夏明,直長洪重休,司書朴鳳齡·權世恒·宋宅相,博士李震葉,監司柳以復,內官劉起漢·金成業,護軍鄭履祥·權擇·全聖兪,僉使高後良·李日章·全汝胄·金瑀,萬戶李時馝·吳義英,權管李植,權知奉事崔始益·嚴漢耉·李華益·韓成仁,宣傳官梁彬,武兼姜尙輔等,敍用。郡守李玄祚,縣令尹憲卿,奉事金命圭,學諭李命大,縣監具昌柱·李熊徵·趙得重,參奉姜錫齊,司果鄭載禧等,職牒還給。府使黃鎬,降資還授事。下吏兵曹。
政院啓曰,卽者,持平李東彦,因大臣箚子,又爲來避,而觀其措語,則乃前日論劾李碩根事也。一事不得再避,明有定式,故據倒退却,則再三往復,必欲捧入,何以爲之?敢稟。傳曰,勿爲捧入。
罪人閔彦良,年四十五矣。國恤後,儕輩中,皆言當爲請復上疏,而矣身招致趙時華,問禧嬪服喪與否,則時華答云,未得知之,當問於可知之處矣。矣身曰,有上疏之議,而禧嬪服喪與否,不能詳知,汝須探問以報云云。蓋欲知自上待禧嬪之道,稍別於諸後宮一體,而欲以服制輕重,知其待禧嬪之如何,而將爲上疏探問之後,上疏若成,則矣身,亦欲隨參之意,而服緦之說,初聞於趙時華,而必使時華兄弟,探問事段,時華兄弟,與宦者後立養子趙哥二人,及盧尙宮相親之故,而戊辰十月間,章道,因希載妾嫡四寸安汝益,三寸姪安世楨等,交結希載,而其後章道,來見矣身,矣身,以所聞問之,則章道曰,方圖換局之事,而禧嬪,以打破其母所乘之轎,深怨西人,以此之故,因安世楨叔姪,締結希載,圖事云云。己巳正月日不記,章道·希載,乘夜來訪,相與飮酒時,希載,謂矣身曰,如此如彼間,南人,但當善保護春宮,其言意可知矣。其時之事,矣身,無所不知,而謀議事段,不過因希載經營換局而已。其月晦間,章道,謂矣身曰,數日後,似當換局,進用舊人。若在遠處,則事多不便,宜趁卽來待,吾則通報次,方往安山,君亦往見露梁李參判爲可,矣身,依其言,卽往李宇鼎家,備言事狀。矣身,偵伺宮禁,密探服制,而與二三奸兇,綢繆締結,自相謀議,而假托上意,矯誣疑亂,俱係不道的實的知,罪斬不待時,籍沒家産事。
禮曹判書金鎭龜,請對入侍。
傳曰,醫官白興齡,譯官金尙潤敍用,醫官崔聖任·丁時梯·李應斗·權聖徵·韓碩祚,職牒還授。
院啓,請壽長·貞伊等事。措語見上請睦來善·李玄逸等事。措語見上請金泰潤事。措語見上上曰,不允。昨日筵中,有罪人吳始復圍籬安置之命,臣竊訝其罪甚重,而律太輕也。始復,頃於國哀之初,哭班往來之日,探問服制之說,非但緊出於諸罪人之招,渠之招中,亦不得自掩,乃以更來回報等語納供,則綢繆情迹之昭著者,固已如泥中之鬪獸矣。噫,當上下悲遑倉卒之際,始復之必先以不當問之問,往復偵探者,其意不止於欲知服制而已。其所以幸國家之不幸,乘機覬覘,陰圖不敢圖之事者,是可忍也,孰不可忍也?始復,以位高卿宰,且爲渠輩之所推重,則伊時相聚謀議者,實是此人之所先唱,而鳳徵,壞禮嘗試之疏,亦未必不自此出,論其罪犯,實始復爲首矣。重經則雖累出於彦良之招,而當初主張之迹,未有明白之端。況其衰麻在身,又非參疏之人,而猶且重受刑訊,至於安置,則始復,以密探宮禁,終始主謀之首惡,決不可栫棘而止。請罪人吳始復,按律處斷。除授司憲府掌令朴泰昌,時在京畿朔寧郡任所,持平吳命峻,時在京畿楊根地,請竝斯速乘馹上來事,下諭。答曰,不允。下諭事,依啓。
合啓,憲府無城上所,姑停。
去月二十一日,鞫廳大臣以下,請對入侍。右議政所啓,小臣在外,有所聞,故敢達矣。張氏葬地及葬日已定云。張氏雖是罪死之人,旣是誕育元良,則葬地,不可草草擇定,葬禮,亦當從厚爲之矣。今聞向者所定之地,頗多疵議云,似當仍用其地矣。朝家,旣令觀象監,定送地師,與方外地官,同議審定,而以其無主管之人,故事不着實云。卽今山陵,迫近禮判,則似難句管,而若使禮曹堂上中一人,使之句管,另擇精於地術者數人,如有可用之處,無論驛村與人家,使之許用,宜當。以此分付該曹,何如?左議政曰,今此葬山,則不可不擇。地官,雖自觀象監定送,而主管無人,自爾如此,僚相所達之言,似是矣。判義禁李畬曰,聖上處分,蓋出於不得已,而至於山事,則所關重大,喪葬等事,亦須各別從厚爲之,庶幾竝行而不悖矣。山家之言,雖不可信,公私旣皆遵行,則決不宜泛然擇定矣。上曰,依所達爲之,可也。
禁府,罪人閔彦良,當日堂古介,行刑。啓。
吏曹口傳政事,繕工提調金昌集,工曹參議李寅炳。朝報
入侍時,禮判金鎭龜所啓,前頭發引時,自啓殯至立主奠,當依五禮儀,命領議政爲獻官,故累度儀註,亦已有依此書入者,而國葬時,三公皆有執事,領議政則不但爲獻官,下玄宮時,奠哀冊,贈玉帛,左議政則率舁梓宮官,奉梓宮,乘大輿,右議政則拭梓宮,而卽今領議政未差,此後儀註,將何〈以〉爲之乎?上曰,贈諡時,例以遣領議政爲辭,而卽今領議政未差之故,已令左議政代行矣。此後領議政所當行之事,亦令左議政代行,宜矣。金鎭龜曰,啓殯以後,獻官及下玄宮時執事,竝令左議政代行之意,似當出擧行條件矣。上曰,依爲之。燼餘
李國芳,以備邊司言啓曰,京各司,今秋冬等褒貶,當於望前,磨勘以啓,而與因山日期相値,限內勢未暇周旋,隨時退行之意,分付各衙門,何如?傳曰,允。
兪命雄,以義禁府言啓曰,矯誣不道罪人閔彦良,旣已承服正刑,依法文,籍沒家産事,令各該司,捧承傳施行,何如?傳曰,允。
任舜元啓曰,禮曹判書金鎭龜,有時急稟定事,來詣請對矣。傳曰,引見。
獻納尹弘离啓曰,臣昨於金泰潤加等之啓云云。見上答曰,勿辭。見上又啓曰,鞫廳罪人壽長·貞伊等事。措辭見上請睦來善·李玄逸等事。措辭見上請金泰潤事。措辭見上請吳始復事。措辭見上新除授司憲府掌令朴泰昌,時在京畿朔寧郡任所,持平吳命峻,時在京畿楊根地,請竝斯速乘馹上來事,下諭。答曰,不允。下諭事,依啓。
未時,上御進修堂。禮曹判書請對時,禮曹判書金鎭龜,右承旨任舜元,假注書吳命增,記事官尹志和·金興慶入侍。金鎭龜所啓,今此發靷虞祭之前,有不可不預爲定奪之事,而非但啓辭未詳,臨時稟定,亦甚惶恐,故敢此請對矣。以禮文觀之,自初虞至卒哭,王世子,皆當親行,而第王世子,尙在沖年,又値寒節,累度將事,恐有傷損之慮。伏惟孝思所切,王世子,必欲親行,而其在保護之道,不可不預爲稟定,故敢此仰達。上曰,初虞則反虞後,世子當爲親行,卒哭祭,亦當親行,而自再虞至七虞,則間間觀勢親行,宜矣。金鎭龜曰,聖敎至當。臣等之意,亦然矣。儀註,今當磨鍊入啓,而一依禮文,自初虞至卒哭,皆以親行磨鍊以入乎?今日,以間間親行定奪,儀註中,亦當有磨鍊之事乎?上曰,儀註則一依禮缺二行又所啓,前日入侍時,以乙亥年國恤,魂殿行祭時,世子祗迎香祝等節目,有所下詢矣。考見本曹文書,丙·丁亂後,蕩失無餘,無可考據者,而第參以禮節,則以卽今魂殿言之,排設牀卓於文政殿齋室門外行閣,香室官員,陪來香祝,奉安於牀卓之後,承旨,傳于□殿參奉,則參奉奉入時,王世子,當爲祗迎于齋室前矣。親行祭祀時,則似當依此擧行,而第傳香,例於祭祀前一日質明爲之,則王世子,當早出齋室,祗迎香祝,仍留齋室,以行翌日之祭祀,禮則然矣,而卽今日氣政寒,且王世子,尙在沖年,兩日齋室,不無致傷之慮。初虞則日晷當晩,可以依禮文行之,而自再虞至卒哭,則似當有變通之道,故敢此仰達。上曰,世子,前一日早朝,預爲出去,祗迎香祝,禮則然矣,而卽今方在沖年,不可一依禮文行之,初虞傳香時,則依禮祗迎,其後則權停,可也。出擧行條又所啓,今月十七日,永昭殿移奉於明政殿時,以情禮言之,王世子,當有闕門外祗迎之禮,而第卽今異於常時,祗迎時服色,旣無可據之禮。以卽今進見時服色祗迎,則似爲合宜,而世子,方在沖年,且値寒節,永昭殿移奉時,祗迎禮節,姑爲權停,何如?上曰,卽今世子服色,進見時則白笠·白直領矣。以此服色,永昭殿移奉時,祗迎有所難便,權停,可也。出擧行條又所啓,今月二十五日移御時,王世子,當爲陪往於魂殿之後乎?或於大駕之後隨往乎?似當例爲稟定,故敢此仰達。上曰,常時移御時,大駕後中宮殿,中宮殿後世子宮,世子宮後嬪宮矣。今亦一依此禮,動駕後魂殿次之,魂殿後世子隨往,可也。出擧行條又所啓,魂殿缺啓祥堂後,亦當有奉安祭矣。以情禮言之,王世子,當爲親行,而告由奉安,與大祭有異,雖勿親行,似不至欠缺於情禮矣。上曰,所達誠然。世子,勿爲親行,可也。出擧行條又所啓,臣以禮節稟定事請對,又以他職事仰煩,極知惶恐,而前頭入侍未易,故敢此仰達。今年春間,朝家,以南漢軍餉大米不足之故,江都移轉穀之在南漢近邑者,推移劃給,使之輸納南漢,則各邑,以姑爲分給民間,秋成卽爲捧納之意,報備局及守禦廳,故不得不許之矣。近來守令怠慢成習,其中畢納者,只是二邑,半數捧納者,亦二邑,其餘諸邑,全數不納。至以輸納山城,事勢難便之意,報備局及本廳。今年雖曰失稔,亦非大無之歲,況此穀之移給南漢,朝家本意,蓋有所在,而如是怠慢,事極不當。且此是今春之所當輸納於南漢者,而因各邑請報,使之待秋卽納,則亦與舊還上有異,不可不更爲別樣知委,使卽輸納南漢,而如有終是不納者,則似當依軍餉還上居末之例,有別爲施罰之擧,令廟堂稟處,何如?上曰,依爲之。出擧行條又所啓,南漢缺一行本城矣。今年廟堂,以江都·南漢軍餉,異於他穀,不可不準數還捧,而適値因山大役,今冬輸納,似爲民弊,姑爲捧留本邑,待明春輸納之意,入啓定奪矣。近日諸邑守令,報于本廳,以爲準數捧留,事勢甚難,請爲參酌收捧云,還穀雖曰難捧,軍餉移轉,所關不輕。守令之怠忽如是,脫有緩急,將何所恃乎?自前各邑捧留之穀,多以未捧爲已捧,實爲弊習。故臣分付各邑,使之必爲準數捧留,待明春卽爲輸納,而此亦未可必矣。請於歲末,發送本廳從事官,摘奸其捧上實數,使之待開春,卽爲輸納,而其中多數未捧之邑,亦爲別樣施罰,何如?上曰,依爲之。出擧行條
上在昌德宮。停常參·經筵。
辰巳時,日暈。五更量,有氣如火光。
國葬都監郞廳呂光周外任,代李光朝啓下。
備邊司啓曰,京各司,今秋冬等褒貶,當於望前磨勘以啓,而與因山日期相値,限內勢未暇周旋,隨時退行之意,分付各衙門,何如?傳曰,允。
政院啓曰,昨日,以國葬都監草記,工曹堂上未差之代,令該曹口傳差出,使之進參於山陵道路橋〈梁〉摘妙時矣。新除授工曹參議李寅炳,今日不爲肅謝,卽爲牌招,何如?傳曰,允。
謝恩,工曹參議李寅炳。
去月二十九日,鞫廳大臣以下,請對入侍時,判義禁李畬所啓,趙時華·趙時炅·尹甫命,則向日請對,旣已稟旨定罪,依此擧行乎?上曰,依當初定奪。趙時華·趙時炅邊遠定配,尹甫命則添入緣坐罪,勘斷可也。左議政李世白所啓,長生殿提調,例於下玄宮前四五日,先爲出去,梓宮下隅監漆,且有凡具整待之事,而提調嚴緝,方在山陵,李塾,亦爲殯殿都監提調,若先爲出去,則發引時陪往,將不得備員。卽今山陵事役垂畢,且有他堂上二員,若令嚴緝,兼察長生殿任,李塾則使於發引時陪往,似爲順便,以此分付,何如?上曰,依爲之。左議政李世白所啓,下玄宮以前,摠護使,尋常往來山陵,看檢凡事,而至於返虞後,則考見前後謄錄,皆旡往來事,似因連有虞祭,或致如此,則封陵之時,終不一往監董,事體恐有所欠缺。今番則雖無前例,預爲定奪,欲於封陵役事未完之前,時時進去事,敢此仰達。上曰,雖未知前事之如何,而旣以三都監摠護使,封陵之時,不爲進去,事體果未安,所達是矣,依爲之。左議政李世白所啓,吳始復,以探問服制事,拿囚矣。欲知服制,則當考禮曹儀註,而乃問於閭巷中人輩,誠爲可疑。且有所聞,則來報之言,亦不泛然,而欲待事端更發,姑爲仍囚矣,亦難以此輕加訊問,似當參酌定罪矣。戶曹判書金昌集曰,吳始復則罪狀尤重矣。成服之日,張氏喪服與否,豈有傳播於閭巷之理,而始復之探問於時炅,誠可怪矣。且以彦良招觀之,探問張氏服喪與否,及自上待接之如何,欲爲上疏云,則始復之探問,蓋亦此意,其爲情節,殊甚叵測矣。固當更推請刑,而因循未果矣,然不可不勘以重律矣。李世白曰,張氏服制,非成服前可知之事,而必欲探問,至令有聞來報,旣涉可疑。此事終爲陳疏之張本,則固當更推,而欲待彦良訊問,端緖或出,及彦良承服。又有權重經之事,又欲待此而處之,至今因循,未及更推,而以現著事狀言之,其罪反有重於重經矣。且始復,以曾經崇班之人,與趙時炅輩,綢繆同議,尤極可駭矣。申琓曰,始復,探問服制,事狀頗著,罪狀重於重經云者,是矣。李畬曰,重經只出於彦良之招,而終未現發之事,吳始復則情迹稍現矣。金昌集曰,吳始復,成服之前,旣已探問服制,又有有聞來報之語,其情迹,誠不泛然矣。且彦良之言,雖未必盡是,而彦良之言以爲,始復,交結宦者,每以膳物鷹連,給於其養子趙哥,其交遊陰逕,罪不容誅,不可與重經,比而同之矣。申琓曰,以其探問服制之故,直謂之主論於疏議,則未知其得當矣。李畬曰,權重經,減死絶島安置,此豈輕罪乎?以事迹言之,始復,稍似顯著,而成服之後,卽爲下去郊畿云,主張陳疏,亦未可知也。上曰,情迹比重經,則稍似顯著矣。吳始復,減死絶島圍籬安置。又所啓,國恤之初,山陵都監雇軍價,不用木布,京衙門取用之外,各道監·兵·水營,分定啓下,卽爲分付矣。各道,無不趁期上送,而獨全羅右水營,過限不來,故行關催促,非止一再,而終不上送,亦無回報,渠雖無狀,必無無端不送之理,中間似有曲折,而其在事體,誠極寒心。新水使吳重周,則纔得下去,前水使李溶,拿問定罪,何如?上曰,依爲之。判義禁李畬所啓,金泰潤,旣已受刑四次矣。此罪人,固有可疑之端,年久之事,諸賊盡斃,更無他辭證可以究覈者矣。申琓曰,此則當初出於者斤阿只者,以其淑正家聚會之說,而諸罪人訊問之時,旣無現出之端。故臺臣之請刑者,以其丙子可疑之迹爲言,而此是年久之事,諸賊盡斃之後,無他辭證。故渠亦以此稱冤,旣受四次之刑,一向加刑,終至於死,未知其得當矣。上曰,金泰潤受刑,以丙子事也。李世白曰,今番罪人招辭中,淑正家聚會之說,無現發之端,而丙子之事,誠甚可疑。故至於刑訊四次,一向不服,其時罪人盡斃,更難質問矣。上曰,蓋無質問之處矣。同義禁李光迪曰,金泰潤,以相家子弟,緊出於淑正家聚會之類,已極無狀,而丙子埋凶之事,則與方燦·是琓等,旣云分疏,而兇人輩,持來號牌,請製祭文,則預知埋凶之事,有難自掩。論以情迹,罪固罔赦,而四次刑訊,終不承款,一向加刑,終至於死,則恐有乖於明愼之道矣。上曰,參酌減死,邊遠定配。又所啓,官婢率畜之數,旣已照律矣。考見當初事目,則竝與許送官吏,而論罪事立法矣。今此率往之人,旣已論罪,則監司·守令,亦當一體論罪,而其數甚多,不無難處之端。然必竝論罪其許送者,然後可防其路。此後如有冒禁發覺者,則一依事目,監司·守令,竝爲論罪之意,更爲嚴飭,何如?上曰,此後如有率來者,則監司·守令,一體論罪事,嚴明申飭,可也。燼餘任舜元啓曰,明日常參·經筵,取稟。傳曰,停。
李壄啓曰,小臣與右承旨任舜元,發靷三度習儀,進去下直。傳曰,知道。
兪命雄啓曰,吳始復減死,絶島圍籬安置,金泰潤減死,邊遠定配事,命下矣。臺諫方以吳始復按律處斷論啓,金泰潤絶島定配論啓,安置定配傳旨,不得捧入之意,敢啓。傳曰,知道。
李國芳啓曰,缺二行傳曰,知道。
任舜元,以弘文館言啓曰,本館上番副校理權尙游,以殯殿都監郞廳,今日習儀時,晝仕出去之意,敢啓。傳曰,知道。
魚史徽啓曰,昨以國葬都監草記,工曹堂上未差之代,令該曹口傳差出,使之進參於山陵道路·橋梁摘奸時矣。新除授工曹參議李寅炳,今日不爲肅謝,卽爲牌招察任,何如?傳曰,允。
又以國葬都監郞廳,以摠護使意啓曰,今此發靷時,道路·橋梁摘奸事,都監提調金昌集進去矣。繕工提調兼進之意,敢啓。傳曰,知道。
李國芳啓曰,假注書李祥徵,累朔行公之餘,身病猝重,今姑改差,他假注書差出察任,何如?傳曰,允。
以朴萬恒爲假注書。
李國芳,以兵曹言啓曰,當日前正郞吳尙友,自金虎門入來,差備門外擊錚,極爲駭愕。令攸司囚禁治罪,同門守門將柳昌績,常時不能禁斷雜人,以致闌入,亦難免其責,推考,何如?傳曰,允。
任舜元啓曰,今日返虞習儀,自慕華館前路進發啓請時,鋪陳不爲待令,事甚駭然。當該都監次知下人,令攸司從重科罪,何如?傳曰,允。
魚史徽,以侍講院言啓曰,本院下番四員,兼司書權以鎭,司書權尙游,以本職入直玉堂,說書·兼說書未差,連以上番,姑降入直矣。今日習儀罷後,弼善兪命弘,兼弼善閔鎭遠,文學尹憲柱,俱以身病,一時出去,或呈辭,或陳疏,下番將未免闕直,事甚未安。弼善兪命弘,兼弼善閔鎭遠,文學尹憲柱,竝卽牌招,以爲推移入直之地,何如?傳曰,允。
又以漢城府言啓曰,今日返虞習儀時,南部官員,公然不參於導駕之列,事甚可駭。當該參奉尹殷瑞汰去,其代,令該曹口傳差出,何如?傳曰,允。
缺四行
上在昌德宮。停常參·經筵。
三更,有電光。
禮曹啓目,觀此禮曹參議洪受疇上疏下款,則張氏之父,己巳以前,作故已久,則似不當以其子連累,而論其親屬,則在春宮爲至近。今聞其木主,棄置於籍沒家中,不可無區處之道,令該曹稟處,而張氏之父炯,旣於己巳前作故,不當有所連累。及木主不宜棄置云者,實有如疏內所陳者是白置,木主亦當區處,則自本曹,似當定給其可付之處,而推出張家諸族,則炯之五寸姪及六寸孫行,或已死亡,或在重囚,或被罪配,只有七寸曾孫行數人,而皆未及長成是白遣,張炯之女婿金志重夫妻及其子,方爲無故生存,炯之木主,姑爲出付志重處爲白乎矣,希載家所籍沒中,如有家舍田民之可以出給者,則令該曹參酌除出,以給於志重處,使之不絶其祀爲白乎旀,所謂炯之七寸曾孫行中,待其長成,如有可以着實奉祀者,則令志重,呈于本曹,依人家侍養例,移付其木主與所除給家舍田民之意,竝以分付,何如?傳曰,允。
吏曹口傳政事,以柳載和爲南部參奉。
假注書李祥徵改,代朴萬恒爲之。
去月二十九日,鞫廳大臣以下,請對入侍時,左相李世白所啓,罪人權重經情節,萬萬痛惋之狀,旣已親承聖敎,而群下之心,亦孰不如此乎?必欲鉤得其情,三次刑訊,猶不承款,雖更請加刑,而第閔彦良招辭中,更有可問者,其所謂渠之儕輩中,欲爲請復上疏,其後往見重經,則以陳疏事言說云矣。及其更推時,以此發問目問之則曰,初聞於儒生儕輩中,而見重經,則如是云云。重經,以常時主論之人,必其所見如此云,以此觀之,則未見重經之前,先有所聞,而重經主張之說,似出於渠之億料矣。重經亦以彦良所聞處,自有其人等語,爲其發明之端,此是重獄。且諸罪人等,皆出於搢紳中,不可不十分詳審而處之。彦良處,雖更問,未知其必得主張者,而應問者,則不可不問。彦良所謂儒生儕輩中所聞之人,似當更推,使之現告。且諸臣,亦欲稟旨後擧行,故敢此請對陳達矣。右相申琓曰,臣連參鞫廳見之,當初彦良之招,以重經主張陳疏云,聖上,絶痛其情狀,故下此致辟之敎矣。第以前後文案見之,則重經之必爲主張疏議,未可知也。以事理言之,此是渠輩通行之論,則重經,亦無不聞之理,而身在衰麻之中,必無聚會儕流,擔當主張之說,似爲冤抑矣。重經,若主張其議,則覈出正罪,在法當然,而若有一毫冤狀,則其在審克之道,不可不念矣。今此重經主張之罪,由於彦良之招,而彦良之爲人,以前後之招見之,則率多差誤之處,渠之招辭,亦以爲喪子之後,作一失性之人云,其言似是實狀,一信喪性者之言,欲爲重經之罪案,亦似有冤矣。重經,旣被三次之刑幾何,而不至於殞命耶?若因以致斃,則豈不有傷於聖上好生之德乎?前頭因山不遠,朝家日益多事,獄事因此日益遲延,收殺無期,則亦豈非可念者耶?以此臣等,與諸臣,欲於榻前,陳達稟定矣。判義禁李畬曰,重經,果如彦良之言,國恤初喪,倡爲疏議,則其爲情狀,萬萬絶痛。故承命按治,必欲得其端緖,而非有事狀,不過出於私室之言,獄情隱微,終不得顯著之端。且重經,以在喪之人,雖或有所問答,而至於主張陳疏,則人情事勢,似不可爲矣。且彦良之言,多有錯亂,亦不可明知其必然。一向窮問,終不得端緖,而至於殞命,則恐有乖於明愼之道矣。知義禁金昌集曰,閔彦良,以權重經爲主張,故旣已累次嚴訊,重經之必主其論,亦未可知,而受刑之際,默無一言,其意蓋欲忍杖自斃矣。誠有主張之事,則情狀絶痛,而只問重經一人,終至於死,則究覈之路,絶矣。彦良招中,未見重經之前,亦有所聞陳疏者云,若一邊窮問于彦良,引出其人,竝爲嚴問,則庶有窮覈之道矣。李畬曰,重經,與儕輩謀議之迹現著,則死不足惜,而只出於彦良之招,而事狀終不現露,臣意則以罪人錯亂之言,抵死窮問,恐非詳審之道矣。左相李世白曰,臣於向日,旣已仰達,而以彦良之招見之,儒生及儕輩中,多有陳疏之議云,蓋陳疏之說,自中通同之議也。重經之必爲主張,旣未可知。彦良招辭錯亂,亦不可信云者,亦似然矣。彦良所言之外,無他辭證之可問者,故諸臣皆以爲難處,彦良處,試欲更推,亦以此耳。獻納尹弘离曰,旣有謀議陳疏之事,則非但重經,渠之儕流,必皆知之,而但重經主張之迹,終無明白之端,此大臣及諸堂上所以仰達者也。李畬曰,閔彦良初招,則只以爲與重經問答矣,面質時,以爲旣是自中主論之人,亦當主張疏議云。更推時,又直以爲主張之人,其言隨問漸緊,反似可疑矣。左相李世白曰,若有事狀,則可易鉤得,而此係言語間事,終難現著矣,第疏議之說,人皆聞之。權重經以爲,全無所聞,其所受杖,蓋以此也,而情狀隱微,甚爲難處矣。上曰,以次陳達。同義禁李光迪曰,國恤成服前,臣民哀遑之日,一種無狀之輩,敢懷不道之心,探問服制,謀議陳疏,論以將心,罪不容誅,而第彦良初招,只與重經,問答疏議云,更推時,始以重經,爲主張謀議云,而主張事狀,則無明白現著之端緖。三次刑訊,終不直招其同參謀議之人,今若一向加刑,終至殞命,則殊非罪疑惟輕,寧失不經之典,其在按獄之體,恐有乖於審克之道,故敢此請對陳達矣。右副承旨兪命雄曰,臣連日參鞫見之,則重經,國恤初主張疏論之說,果出於彦良之招,情狀之絶痛,果如聖敎,而第重經,身在草土中,旣非參疏之人,且其上疏,終無所成,則此便是屋下私談,究得實狀,其勢誠難。以兩人更推及面質時文案見之,重經則終始發明,其言雖不可盡信,彦良之招,甚爲錯亂,不無違誤之處,則彦良之言,何可取信乎?若只憑其言,一向加刑,至於殞斃,則其在審克之道,不當如是也。此大臣·諸臣所以請對陳達者也。掌令鄭維漸曰,國恤成服之前,私議上疏者,旣是渠輩通同之議,論以誅心之法,罪不容誅,而第誅之則不可勝誅。重經,適出於彦良之招,而至於主張之迹,終不分明,累次刑訊,實難輸情。若一向加刑,終至殞命,則非但不得其端緖,獄情漸至於疑晦,不可無商量處分之道矣。李畬曰,臣極知惶恐,而敢達所懷矣。凡治獄,雖有事狀,亦宜審愼,況此獄,欲以私室言語,究其心術,端緖未著,難覈甚矣。且在囚罪人,俱係搢紳,罪犯分明,則雖死何惜,而若或有未審之事,則豈非所當加愼乎?與其殺不辜,寧失不經,乃聖王用刑之大法也。其欲以言語未明之事,覈得罪犯,轉輾推問,若有濫入之人,則恐非聖王明愼庶獄之道。臣意,特用寬大之典,或減死竄配,而不必窮治,則恐爲得體,所見如此,不敢不達矣。右相申琓曰,凡事旣著者,則易得其事狀,未顯者,則實難覈得。今此獄事,雖因陳疏之事,而疏旣未上,則渠輩所爲,不過屋下私談也。今若窮覈其事,則此是心術隱微之事,必欲不計其死生,窮治後已,則固無可言者,如其不然,則實無覈得之路,無寧特用寬大之典?李畬所謂寧失不經云者,恐爲合宜。以漢光武,令反側子自安之義,推之於今日之事,則惟在自上參商處分矣。左相李世白曰,彦良,未見重經之前,所聞陳疏者,更問於彦良之意,旣已陳達,而諸臣所謂,終難究覈之說,是矣。設或更引一二人,何能知其的是主謀者乎?右相申琓曰,重經,旣不可窮覈之故,有此彦良處更推之議,而臣則以爲不可也。彦良爲人,旣如是無狀,前招所告,旣不可准信,則受刑臨死之言,亦何可信也?若或廣引渠之儕流,以爲疑亂之地,則轉相告引,獄事漸至蔓延,而終無覈實之路,故臣旣以反側自安之意,有所仰達矣。上曰,權重經事,頃日引見時,已言其情狀之絶痛矣,雖在草土,不可參疏。蓋陞位上疏,自中通同之議,則重經,必有所預議,萬無不知之理,而一向忍杖,抵死牢諱,以爲全無所聞云,其爲情狀,豈不痛惡乎?第大臣·諸臣以爲,異於上疏,不過言語間事,明白究覈,終始不易云,且彦良招辭,前後錯亂,有未可信云,其言誠然矣。左相李世白曰,全無所聞之說,乃所以受杖者也,隱微之事,覈得甚難。閔彦良更爲推問,則或可有究得之路,而是亦有未可必者矣。上曰,雖不參疏,議論狼藉,則重經,豈不知之乎?全無所聞之言,殊極巧詐。連次刑訊,蓋以此也,而異於上疏,旣難明覈,彦良之招,不無錯亂,諸臣之言,是矣。李畬曰,其時固當有主張之人,而若以未著之迹,必欲覈發,則勢當株連,人多被逮,而畢竟鉤得,亦未可定矣。上曰,纔已下敎矣。當初情狀絶痛,故以爲訊問重經,則事狀,或可現露矣,三次刑訊,終無他言,閔彦良處,或有更問之事,而其言不無錯亂,亦未可知也。且只是言語間事,主張之迹,終不得覈出,而轉相告引,漸至蔓延,則收殺未易。到今思之,寧失不經之義,似好矣。李畬曰,旣入榻前,可以稟旨勘罪矣。上曰,雖在草土,必有所聞,而全無所聞云,此則無狀矣。右議政申琓曰,雖已三次刑訊,告上不以實,亦有其罪矣。上曰,權重經,減死絶島安置。
院前啓,請壽長·貞伊等事。措語見上請睦來善·李玄逸等事。措語見上請吳始復事。措語見上請金泰潤事。措語見上請睦林一·沈檀等事。措語見上請吳道一事。措語見上答曰,不允。第五件事,依啓。
政府,翰林取材,金相元綱目,略。
吏曹口傳政事,檢閱單,金相元。
政院啓曰,吳始復減死,絶島圍籬安置,金泰潤減死,邊遠定配,命下矣。臺諫,方以吳始復按律處斷論啓,金泰潤絶島定配論啓,安置定配傳旨,不得捧入之意,敢啓。傳曰,知道。
禁府,小貞今年生,咸從縣爲婢。順命妻及女仲起,咸從縣爲奴。年未滿順命子,阿只·小阿只,龍岡縣爲婢定屬。罪人順命女,緣坐。啓。尋常機張縣爲婢。黯孫女,緣坐。啓。
謝恩,檢閱金相元。
漢城府啓曰,今日返虞習儀時,南部官員,公然不參於導駕之列,事甚可駭。當該參奉尹殷瑞汰去,其代,令該曹,卽爲口傳差出,何如?傳曰,允。燼餘
任舜元啓曰,明日國忌齋戒,明明日正日,此兩日,視事,頉稟。傳曰,知道。
兪命雄啓曰,行大司憲洪受瀗,掌令鄭維漸山陵進去,執義林濩,掌令朴泰昌,持平吳命峻在外,持平李東彦呈辭,今日以監察茶時之意,敢啓。傳曰,知道。
任舜元,以弘文館言啓曰,本館上番副校理臣權尙游,今日翰林取材時,缺晝仕出去之意,敢啓。傳曰,知道。
李國芳,以兵曹言啓曰,當日,前參奉李泌,自金虎門入來,差備門外擊錚,極爲駭愕。令攸司囚禁治罪,同門守門將柳昌績,常時不能禁斷雜人,以致闌入,亦難免其責,推考,何如?傳曰,允。
李壄啓曰,假注書朴萬恒,時無職名,依例付軍職,冠帶常仕,何如?傳曰,允。
魚史徽,以禮曹言啓曰,頃以山陵都監啓辭,蜂峴等村路,踏破山麓處,參判臣李塾,以長生殿提調,發靷前期出去時,與都監堂上及京畿監司眼同,詳審處之事,覆啓允下矣。昨以摠護使,榻前所啓,長生殿擧行之事,則令工曹判書嚴緝,仍爲兼察,參判臣李塾,則以殯殿都監提調,發靷時陪往事,旣已定奪。陵內村路,踏破山麓看審事,則姑待返虞後,摠護使出去時,本曹堂上中一員,出去看審,稟議處之,似爲順便,何以爲之?敢稟。傳曰,依爲之。
任舜元,以春秋館郞廳,以監事意啓曰,近來史官不備,預備,連以兼春秋行公,事甚未安矣。翰林被薦人金相元,今已應講,依舊例口傳付職,牌招察任,何如?傳曰,允。
兪命雄,以義禁府言啓曰,卽接月令醫員方震紀手本,則保放罪人洪禹錫,病勢今已向歇云,還囚之意,敢啓。傳曰,知道。
兪命雄,以備邊司言啓曰,本司武郞廳宣傳官尹慤,奔走勤仕,已滿十五朔,依例六品遷轉事,捧承傳施行,何如?傳曰,允。
正言兪彦明啓曰,頃日鞫廳罪人壽長·貞伊等,措辭見上睦來善·李玄逸等事。措語見上金泰潤事。措語見上吳始復事。措語見上睦林一·沈檀等事。措語見上前判書吳道一事。措語見上答曰,不允。第五件事,依啓。
上在昌德宮。停常參·經筵。
今月初一日禮曹判書金鎭龜請對時,金鎭龜所啓,今此發引虞祭之前,有不可不預爲定奪之事,而非但啓辭未詳,臨時稟定,亦甚惶恐,故敢此請對矣。今以禮文觀之,自初虞至卒哭,王世子,皆當親行,而第王世子,尙在沖年,又値寒節,累度將事,恐有損傷之慮。伏惟孝思所切,王世子,必欲親行,而其在保護之道,不可不預爲稟定,故敢此仰達。上曰,初虞則返虞後,世子,當爲親行,卒哭祭,亦當親行,而自再虞至七虞,則間間觀勢親行,宜矣。金鎭龜曰,聖敎至當。臣等之意,亦然矣。儀註,今將磨鍊入啓,而一依禮文,自初虞至卒哭,皆以親行磨鍊以入乎?今日,以間間親行定奪,儀註中,亦當有預爲變通磨鍊之事矣。上曰,儀文註,則一依禮文,以世子親行磨鍊以入,而間間又不爲親行事,當臨時,傳敎矣。又所啓,前日入侍時,以乙亥年,國恤魂殿行祭時,世子祗迎香祝等節目,有所下詢矣。考見本曹文書,丙·丁亂後,蕩失無餘,無可考據者,而第參以禮節,則以卽今魂殿言之,排設牀卓於文政殿齋室門外行閣香室,官員陪行香祝,奉安於牀卓之後,承旨,傳于殿參奉,參奉捧入時,王世子,當爲祗迎于齋室前矣。親行祭祀時,似當依此擧行,而第傳香,例於祭祀前一日,質明爲之,則王世子,當早出齋室,祗迎香祝,仍留齋室,以行翌日之祭祀,禮則然矣,而卽今日氣政寒,且王世子,尙在沖年,兩日齋室,不無致傷之慮。初虞則日晷當晩,可以依禮文行之,而自再虞至卒哭,則似當有變通之道,故敢此仰達。上曰,世子,前一日早朝,預爲出去,祗迎香祝,禮則然矣。而卽今方在沖年,不可一依禮文行之。初虞傳香時,則依禮祗迎,其後則權停,可也。又所啓,今月二十五日,移御時,王世子當爲陪往於魂殿之後乎?或於大駕之後,陪往乎?似當預爲稟定,故敢此仰達。上曰,常時移御時,大駕後中宮殿,中宮殿之後世子宮,世子宮之後嬪宮矣。今一依此禮,動駕後魂殿次之,魂殿後世子陪往,可也。又所啓,前頭發引時,自啓殯至立主奠,當依五禮儀,命領議政爲獻官。故累度儀註,亦已有依此書入者,而國葬時,三公皆有執事,領議政則不但爲獻官,下玄宮時,葬哀冊,贈玉帛,左議政則帥舁梓宮官,奉梓宮,陞大轝,右議政則拭梓宮,而卽今領議政未差,此後儀註,何以爲之乎?上曰,贈諡時,例以遣領議政爲辭,而卽今領議政未差之故,已令左議政代行矣。此後領議政所當行之事,亦令左議政代行,宜矣。金鎭龜曰,啓殯以後,各祭獻官,及下玄宮時執事,竝命左議政代行之意,似當出擧行條件矣。上曰,依爲之。又所啓,今月十七日,永昭殿,移奉於明政殿時,以情禮言之,王世子,當有闕門外祗迎之禮,而第卽今異於常時,祗迎時服色,旣無可據之禮,以卽今進見服色祗迎則似爲合宜,而世子,方在沖年,且値寒節,永昭殿移奉時,祗迎禮節,姑爲權停,何如?上曰,卽今世子服色,進見時則白笠·白直領矣。以此服色,永昭殿移奉時,祗迎有所難便,權停,可也。又所啓,魂殿離發文政殿時,當有告由祭,奉安啓祥堂後,亦有奉安祭矣。以情禮言之,王世子,當爲親行,而告由·奉安,與大祭有異。雖勿親行,似不至欠缺於情禮矣。上曰,所達誠然。世子,勿爲親行,可也。
禁府啓目,前正郞吳尙友元情云云。差備門外擊錚,極爲駭愕,刑推,何如?啓依允。又啓目,前府使沈極元情云云。旣已遲晩,照律施行,何如?啓依允。又啓目,李萱元情云云。刑推得情,何如?啓除刑議處。又啓目,吳碩夏·洪受禹,各刑問三十一次,宋晟·金麟至,各刑問二十九次,李聖輝·朴泰晦,各刑問二十四次,李道徵刑問二十一次,閔時俊刑問二十七次,李秀哲刑問二十三次,竝不服,加刑得情,何如?啓各別嚴刑,期於得情。同府權重經,沃溝縣古群山,減死絶島安置,尹甫命海南縣爲奴,趙時炅吉州牧,趙時華鍾城府邊遠定配,尹福器靈巖郡流三千里安置,右人尹順命同姓三寸姪,緣坐。啓。
傳曰,史官一員待命,騎馬三匹立之。崇陵,忌辰祭所內摘奸。燼餘
兪命雄啓曰,行大司憲洪受瀗山陵進,執義林濩,掌令朴泰昌,持平吳命峻在外,掌令鄭維漸,持平李東彦呈辭,今日以監察茶時之意,敢啓。傳曰,知道。
上在昌德宮。停常參·經筵。
辰時,日有右珥。
獻納尹弘离啓曰,凡同僚旣發之啓,如欲添刪其緊要文字,則或面議或簡問相與消詳,不然則不得擅自筆削,所以存臺體也。日昨臣以罪人吳始復按律處斷論啓矣。同僚於未會之前,乃以嚴鞫得情,改擬其律,臣不敢知此,亦一臺例,而臣未之前聞耶。設令嚴鞫得情,果爲當律,從容商確,未爲不可,而必汲汲焉猶自改之者,豈故有意於營求始復而然哉?蓋其年少氣銳,必欲專任其意見,而不暇念及於臺閣相敬之義耶。雖然,臣之見凌之愧則有之矣,固不敢晏然於臺次,且同僚,方論前判書吳道一遠竄,而臣於昨年,以與道一同爲考官時事,至於置對,則今於此啓,有不可聯名之嫌,以此以彼,理難一日仍冒,而昨緣賤疾作苦,經宿之後,今始來避,所失亦大,請命遞斥臣職。答曰勿辭。退待物論。燼餘
明聖王后忌辰。
任舜元啓曰,明日常參·經筵,取稟。傳曰,停。
兪命雄啓曰,備邊司郞廳,以大臣意來言,今日賓廳日次,而國忌相値,不得來會云矣。敢啓。傳曰,知道。
又啓曰,行大司憲洪受瀗山陵進,執義林濩,掌令朴泰昌,持平吳命峻在外,掌令鄭維漸,持平李東彦呈辭,今日以監察茶時之意,敢啓。傳曰。知道。
任舜元,以國葬都監郞廳,以摠護使意啓曰,缺二行傳曰,知道。又啓曰,假注書朴萬恒,眼疾甚重,勢難察任,今姑改差,他假注書差出,何如?傳曰,允。
以李嘉運,爲假注書。
獻納尹弘离啓曰,凡同僚旣發之啓,如欲添刪其緊要文字,則或面議,或簡問,相與消詳,不然則不得擅自筆削,所以存臺體也。日昨,臣以吳始復按律處斷事,論啓矣。同僚於未會之前,乃以嚴鞫得情,改擬其律,臣不敢知,此亦臺例,而臣未之前聞耶。設令嚴鞫得情,果爲當律,從容商確,未爲不可,而必汲汲然獨自改之者,豈故有意於營護始復而然哉?蓋其年少氣銳,必欲專任其意見,而不暇念及於臺閣相敬之義耶。雖然,臣之見凌之愧則有之矣。顧不敢晏然於職次,且同僚,方論前判書吳道一遠竄,而臣於昨年,以與道一同爲考官時事,至於置對,則今於此啓,有不可聯名之嫌,以此以彼,理難一日仍冒,而昨緣賤疾作苦,經宿之後,今始來避,所失亦大,請命遞斥臣職。答曰勿辭。
兪命雄啓曰,獻納尹弘离,再啓煩瀆,退待物論矣。傳曰,知道。
傳于魚史徽曰,曾以凡干公事,自初七日爲始,留院事,分付矣。卽今發靷臨迫,自內多事,倍於常時,不緊公事,則今日,亦爲留院。
魚史徽,以禮曹言啓曰,今月初七日,啓欑宮,同日卯時,啓殯奠,同日朝奠兼行事,曾已啓下矣。卽今朝奠,在於辰時,似不當兼行,且啓殯宮節次,亦爲繁多,啓欑宮後,若行朝奠,則時刻,將致差晩矣。同日朝奠,以卯時進定,兼行啓殯奠,何如?傳曰,允。
上在昌德宮。停常參·經筵。
太白,見於巳地。
假注書朴萬恒改,代李嘉運。
傳曰,曾以凡干公事,自初七爲始,留政院事,分付矣,卽今發靷臨迫,自內多事,倍於常時,不緊公事,則自明日,亦爲留院。重出
國葬都監郞廳,朴鳳齡有頉,代李翊漢改啓下。
明日朝奠正時,卯初三刻,啓殯奠兼行啓欑宮正時,卯正三刻,祖奠正時,申初三刻,開門,罷漏後。
黃海監司書目,鳳山等官呈,以忠義李廷信等四人,爲虎囕殺事。
全羅監司書目,長城府使申瑞華,遭母喪事。又書目,龍潭等官呈,以去十月十五日,二十七日,十一月初三日,地震雷動,事係變異事。
府啓,請杭家籍沒事。措語見上請杭子炤兄弟事。措語見上請李宇謙事。措語見上請李碩根事。措語見上答曰勿煩。
政院啓曰,卽者,侍講院草記,在外人及闕員,似當有變通差出之道,令本院稟旨擧行事,允下矣。政官卽爲牌招,使之差出闕員,而司書權以鎭,在外未上來,合有變通之道,何以爲之?敢稟。傳曰,依啓。司書,權以鎭差出。
正言兪彦明啓曰,臣昨伏見同僚避辭,則語極張皇,意在譏斥,臣於是不勝瞿然,繼之以訝惑也。凡罪人之干犯重大者,必須嚴加鞫問,快正王法,然後方可以嚴獄體,而服人心也。今此始復,偵探宮禁,謀議陳疏之事,顯有其迹,不復訊問,直請按律者,實未免輕遽之歸,故臣之參以意見,略改前啓者,蓋出於明法正罪之意,而同僚之反以營救等語,勒加侵斥者,抑何意耶?至於消詳之說,其意固好,而此亦有所不然者,凡臺閣之體,未及相會之前,元無簡問之事。臣於此啓,當爲初次傳啓,而所見差殊,則其可姑爲苟同,等待同僚之面議耶?嚴鞫按律之當否,同僚亦非不知,而必爲引避,不欲從人,言語之不擇發,至於如此,臣竊爲同僚惜之也。雖然,臣旣被其斥,決難一日冒據於臺次,而昨緣日暮,賤疾且苦,今始來避,所失尤大。請命遞斥臣職。答曰,勿辭。退待物論。
吏曹參議李健命,牌不進,依承傳罷職傳旨。傳曰,只推勿罷。朝報
有政。吏批,以曺復卿爲禮曹正郞,李觀命爲文學,宋宅相爲司書,李徵龜爲輔德,金萬益爲禮曹佐郞。
兵批,李宇恒爲訓鍊都正,李斗辰爲五衛將,光平君溟爲副摠管,金重元爲黃海兵使,李晉康爲包伊浦萬戶,申漢章爲內禁將,燼餘
任舜元啓曰,明日發靷臨迫,初八日小寒,日暖間,視事仍爲頉稟。傳曰,知道。
任舜元,以國葬都監郞廳,以摠護使意啓曰,三房郞廳朴鳳齡,承重祖母之病,萬分危重,決難頃刻離側云,當此發靷臨迫之日,郞廳遞易,殊涉重難,而參以事勢,亦不可無變通之道,朴鳳齡改差,其代,以兵曹佐郞李翊漢差下,使之察任,何如?傳曰,允。
又以弘文館言啓曰,本館下番缺一行晝仕出去之意,敢啓。傳曰。知道。
李國芳,以兵曹言啓曰,今此大行王妃發靷時,傳語輕銳禁軍,七處旣已磨鍊,啓下矣。禁軍等呼訴內,七處排立,則相距稍闊,當此氷坂,疾馳之際,馬力不逮,必有顚蹶遲滯之患,請以十處排立云。其言果爲有理,前節目中,以十處改付標以入之意,敢啓。傳曰,知道。
任舜元,以侍講院言啓曰,取考丙子年仁烈王后國恤時,本院日記,則王世子親祭時,仍下令宮僚,全數齋宿矣。今此初虞至卒哭,王世子親祭時,本院,當依此擧行,而發靷及返虞時,王世子,有奉辭祗迎之節,則官僚,亦不可不齋宿,自發靷至卒哭,王世子行禮日,本院之官,全數別省記,入直齋宿,何如?傳曰,允。
又以侍講院言啓曰,伏見發靷時,王世子奉辭,及返虞時,王世子祗迎,兩度出宮時,儀註則明政門外御路,及弘化門外大轝排設處,皆有降輿之節,陞降煩數,殊涉不便,宣仁門,旣是世子宮正門,而出宮,旣由時敏堂,則路甚便順,亦無頻數降輿之節,分付該曹,以由宣仁門,直入幕次,改磨鍊以入,何如?傳曰,允。
又以侍講院言啓曰,今此發靷時,梓宮陪進諸處問安,及返虞後,王世子親祭時,本院之官,不可不備員,而兼實官十員內,兼輔德·兼文學·說書·兼說書,俱未差,司書權以鎭,在外未上來,弼善兪命弘,兼弼善閔鎭遠,兼司書權尙游,皆以都監郞廳進去,無故之人,只有輔德金致龍,文學尹憲柱兩人,莫重大禮,無以推移進參,事勢極爲未安,在外人及闕員,似當有變通差出之道,令政院,斯速稟旨擧行,何如?傳曰,允。
魚史徽,以禮曹言啓曰,本曹郞廳六員內,正郞金遇華,殯殿都監郞廳權聖大,以長生殿缺二行陵所,本曹,無他留都仕直之員,事甚苟簡,不可無變通之道,佐郞丁惟愼,姑爲改差,竝與未差之代,令該曹今日內,以在京無故人,口傳差出,使卽察任,何如?傳曰,允。
又以禮曹言啓曰,卽因侍講院啓辭,發靷時,王世子奉辭,及返虞時,王世子出宮,皆由宣仁門,直入幕次,改磨鍊事,允下矣,前日入達儀注,退出改付標之意,敢啓。傳曰,知道。
以吏曹參議李健命,牌不進罷職傳旨,傳于魚史徽曰,推考傳旨,捧入。
兪命雄啓曰,今日爲政事,命下,而諸承旨,皆已申退,廳中,只有臣命雄及同副承旨臣魚史徽,兵批政廳則臣以代房,當爲進參,而吏批政廳,何承旨進去乎?敢稟。傳曰,兵·吏批兼進。
有政。
吏批,行判書李畬,誌石陪進事,山陵出去,參判趙泰采進,參議李健命牌招不進,右副承旨兪命雄進。
吏批啓曰,判書李畬,以國葬都監提調,誌石陪進事,山陵出去,參議李健命牌招不進,小臣獨政未安,何以爲之?敢稟。傳曰,仍爲之。
又啓曰,春坊闕員,今當差出,而擬望之人乏少,相避·外任,竝擬,何如?傳曰,允。
以李徵龜爲兼輔德,李觀命爲兼文學,宋宅相爲司書,曺復卿爲禮曹正郞,金萬益爲禮曹佐郞。
兵批,行判書金構進,參判李基夏進,參議沈枰進,參知尹德駿進,右副承旨兪命雄進。
以光平君溟爲副摠管,閔銓爲同知,許梓·金世傑·方萬里爲僉知,鄭履祥·權擇·全聖兪·李日章·高後良·全汝胄·沈仲良·金萬增·黃鑌爲副護軍,徐宗泰爲副司直,徐宗憲·趙泰耉·許墀·趙泰東·朴權·柳以復·鄭澔·洪璛·南正重·李敏英·李周徵·朴彙登·權以鎭爲副司果,柳星彩爲平安兵使。
備邊司,薦望平安兵使,柳星彩·鄭弘佐·李惠疇。
正言兪彦明啓曰。在上
兪命雄啓曰,正言兪彦明再啓煩瀆,退待物論矣。傳曰,知道。
掌令鄭維漸啓曰,本府,以杭家籍沒事。措語見上杭子炤兄弟事。措語見上李宇謙事。措語見上李碩根事措語見上答曰,勿煩。
上在昌德宮。停常參·經筵。
未時,太白見於巳地。
啓殯奠,啓欑宮後,大殿,藥房·政院·玉堂·百官奉慰問安。答曰,知道。
世子宮,藥房·政院·玉堂·百官奉慰問安,答曰,罔極。
嬪宮,藥房·政院·玉堂問安。答曰,罔極。
府前啓,請杭家籍沒事。措語見上請杭子炤兄弟事。措語見上請李碩根事。措語見上請尹弘离。兪彦明,竝命出仕事。措語見上答曰,不允。處置事,依啓。
明日朝奠·朝上食,兼行正時,三更三點,遣奠正時,三更五點,發引正時,四更三點。大行王妃發引時,大殿擧哀正時,四更三點,王世子祗迎時,出宮正時,四更二點,開門,二更一點。
祖奠後,大殿,藥房·政院·玉堂·百官奉慰問安。答曰,知道。世子宮,藥房·政院·玉堂·百官奉慰問安。答曰,罔極。嬪宮,藥房·政院·玉堂問安。答曰,罔極。
兼文學李觀命,牌不進罷職傳旨。傳曰,只推勿罷。
謝恩,司書宋宅相燼餘
李國芳啓曰,訓鍊都監敎鍊官來言,今此發靷時,靈轝扈衛軍兵等,結陣後懸燈,平明後落燈云矣,敢啓。傳曰,知道。
缺啓曰,□邊捕盜大將李宇恒,以轝士大將,陪往陵所,而其所佩命召及傳令牌,來請還納矣。取考前例,則有仍佩往還之時,今則何以爲之?敢稟。傳曰,仍佩往還。
兵曹口傳政事,以李尙爲禁軍別將。
任舜元,以侍講院言啓曰,本院闕員,昨日政,變通差出之後,兼文學李觀命,司書宋宅相,今日不爲出肅,雖未知情病之如何,而此時,不可不備員,竝卽牌招察任,何如?傳曰,允。
以侍講院兼文學李觀命,牌不進罷職傳旨,傳于任舜元曰,推考傳旨,捧入。
李國芳啓曰,以兵曹啓辭,左邊捕盜大將,以右邊捕盜大將尹就商兼察事,命下矣。尹就商卽爲牌招,使之請傳敎之意,敢啓。傳曰,知道。
任舜元,以弘文館言啓曰,本館上番,見存二員內,應敎李徵龜,副校理權尙游,以兼官齋宿春坊,以下番姑降入直之意,敢啓。傳曰,知道。
持平李東彦啓曰,杭家籍沒事。措語見上杭子炤兄弟,絶島定配事。措語見上李宇謙與諸罪人,一體勘律。措語見上全羅右水使李碩根,改定事。措語見上獻納尹弘离,以凡同僚旣發之啓云云。措辭見上正言兪彦明,以臣,昨伏見同僚避辭,則語極張皇,意在譏斥,臣於是,不勝瞿然,繼之以訝惑也。罪人之干犯重大,必須嚴加鞫問,快正王法,然後方可以缺二行不免徑遽之歸,故臣之參以意見,略改前啓者,實出於明法正罪之意,而同僚之反以營救等語,勒加侵斥者,抑何意耶?至於消詳之說,其意固好,而此亦有所不然者,凡臺閣之體,未及相會之前,元無簡問之事,臣於此啓,當爲初次傳啓,而所見差殊,則其可姑爲苟同,等待同僚之面議耶?嚴鞫按律之當否,同僚亦非不知,而必爲引避,不欲從人。言語之不擇發,至於如此,臣竊爲同僚惜之也。雖然,臣旣被其斥,決難一日冒據於臺次,而昨緣日暮,賤疾且苦,今始來避,所失尤大,竝引嫌而退。措語刪改,旣非見輕,下款引嫌,尤涉太過,相會之前,元無簡規,稍改律名,亦無所妨,請獻納尹弘离,正言兪彦明,竝命出仕。答曰,不允。處置事,依啓。
上在昌德宮。停常參·經筵。
明日,山陵朝奠正時,三更三點,朝上食正時,三更四點,遷奠正時,三更五點,啓欑宮正時,四更四點,下玄宮正時,卯正初刻,下玄宮時,大殿世子宮,望哭正時,卯正初刻,開門,罷漏後。
傳曰,去夜發引時,魂魄箱子,體樣甚少,不得已裂削四隅,僅僅奉安。當初不善見樣,以致如此,事之未安,莫此爲甚。當該官員罷職,下人,令攸司囚禁治罪。
傳曰,再虞祭,世子,勿爲親行事,分付。燼餘
仁烈王后,忌辰齋戒。
李壄啓曰,小臣,與右承旨任舜元,神轝侍衛,進去下直。傳曰,知道。
大行王妃發靷,政院·玉堂,祗送於明政門外。
梓宮出宮後,大殿,藥房口傳問安。答曰,知道。政院·玉堂,單子問安。答曰,知道。
王世子,祗送於闕門外,還宮後,政院·玉堂單子問安。答曰,罔極。嬪宮,單子問安。答曰,罔極。
丑初刻發靷,禁漏官奏正時,缺二行遂進發,而陪從丑正三刻,王世子,出弘化門幕次鞠躬,大轝至,攝左通禮俯伏跪,啓請靈駕小駐。王世子,跪俯哭,盡哀止哭,興四拜興平身,奉辭如儀訖,文武百官,皆步從。承旨二人,左承旨李壄,右承旨任舜元,史官二人,奉敎尹志和,假注書吳命增隨行,大轝,進發至崇禮門內,攝左通禮,進當大轝前,俯伏跪,啓請靈駕小駐改杠,攝左通禮跪,啓請靈駕進發,至崇禮門外,攝左通禮跪,啓請靈駕小駐改杠,進發竝如上儀。靈駕,至城門外延恩門路祭所,留都百官,分東西序立,魂魄車至,鞠躬,大轝至,亦爲鞠躬祗送。政院·玉堂,請中使口傳問安。中使來言曰,梓宮無事。侍講院王世子,遣宮官問安。中使來言曰,梓宮無事。大轝進發。卯時,至碌磻峴晝停所,政院·玉堂,請中使口傳問安。中使來言曰,梓宮無事。侍講院王世子,遣宮官問安。中使來言曰,梓宮無事。大轝進發,巳正一刻,至陵所丁字閣,成殯設奠如儀。政院·玉堂,請中使口傳問安。中使來言曰,梓宮無事。侍講院王世子,遣宮官問安。中使來言曰,梓宮無事。午時,上山陵,習儀。子正初刻,行遷奠。子正一刻,右議政申琓,跪啓欑,俯伏興退,宮人退次,哭不絶聲,內侍,奉冊妃時敎命冊寶,及諡冊寶,授執事者,各置於腰轝,奉香爐·香盒,授執事者,置於香亭,虞主匱,置其後,奉詣吉帷,陪從百官,就道左序立,魂魄轝至,鞠躬,梓宮詣玄宮時,亦鞠躬,內侍,奉魂魄函,安於靈座,虞主匱,置其後,奉冊妃時敎命冊寶,及諡冊寶,香爐香盒,置於靈座前如儀。吉仗,陳於吉帷宮門外,左右攝通禮,進當梓宮前,俯伏跪,啓請陞輴,卽玄宮,俯伏興,內侍,奉哀冊函,授執事者,安於腰轝,立於輴前,至羡道南,奉哀冊官,傳捧內侍,以巾進。右議政申琓,奉巾漬以香湯,進拭梓宮,竝拂棺衣,內侍,奉銘旌,授忠義衛,前左議政李世白缺二行陪從百官哭,步從至羡道南,奉辭位輴缺玄宮方木上,用轆轤,奉下梓宮,內侍,覆以棺衣,取銘旌去杠。左議政李世白,就進玉帛位,奉哀冊官,奉玉帛官隨之,左議政李世白,帥舁梓宮官及內侍,以輸轝,奉梓宮,入自羡道,安於玄宮大棺內,右議政申琓,帥內侍,再整棺衣銘旌。卯正初刻,梓宮入玄宮,陪從百官,跪俯哭四拜,侍講院王世子,遣宮官問安。中使來言曰,梓宮無事。國葬都監提調,帥其屬,以黼翣·黻翣·畫翣,樹於梓宮兩傍,執事,奉明器·服玩等,各以次進,山陵都監提調,帥其屬,鎖閉玄宮。左議政及司憲府執義,竝監鎖閉,執義林濩,書臣字着名,右議政申琓,覆土九鍤,仍築灰以塞,左議政李世白,以哀冊入跪,奠於退壙之西,次以贈玉及贈帛。國葬都監提調,帥其屬,奉明器·服玩等諸具,各以次陳之,題主官兵曹參議沈枰,題虞主,仍設奠,百官拜辭山陵,哭盡哀四拜,遂返虞如儀。巳時,至碌磻峴晝停所,侍講院王世子,遣宮官問安。中使來言曰,知道。未時,至延恩門路祭所,王世子,率留都百官,出迎哭盡哀四拜,百官哭四拜訖。虞轝進發,承旨·史官及百官,皆陪從,王世子從後,弘化門外,下輦哭步入,虞主,奉安于魂殿。
大殿,藥房口傳問安。答曰,知道。虞祭後,大殿,藥房口傳問安。答曰,知道。
兪命雄,以侍講院言啓曰,以禮曹單子,今十二月初九日,返虞時,王世子出宮吉時,令日官推擇,則同日辰·巳間,巽時·午時·未時,皆吉云,令本院臨時稟定事,允下矣。返虞早晩,雖不可預料,而下玄宮,旣在卯時,則王世子,以午時·未時出宮,似爲太晩,出宮正時,定以巽時,何如?傳曰,允。
上在昌德宮。停常參·經筵。
傳曰,今此傳語,頗有先後倒錯之時,而晝停所狀啓入來之後,坡日里傳語,始爲來到,事甚稽緩。査覈科罪事,分付。
返虞後,大殿,藥房·政院·玉堂問安。答曰,知道。世子宮,藥房·政院·玉堂·二品以上·六曹問安。答曰,罔極。嬪宮,藥房·政院·玉堂問安。答曰,罔極。
初虞祭正時,申正二刻。
祭罷後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·百官奉慰問安。答曰,罔極。嬪宮,藥房·政院·玉堂問安。答曰,罔極。燼餘仁烈王后忌辰。
卯正初刻,上御崇文堂,大行王妃下玄宮,望哭時,都承旨李思永,左副承旨李國芳,右副承旨兪命雄,同副承旨魚史徽,假注書李嘉運·金始煥,記事官金興慶·金相元,分左右入侍,上具素翼善冠·素袍·烏犀帶,坐寢牀上,通禮,進前啓請哭,上哭,諸臣皆哭。少頃,通禮,進請止哭,諸臣哭止後,上哭四五聲止,諸臣,以次退出。
大殿擧哀後,大殿,藥房口傳問安。答曰,知道。政院·玉堂單子問安。答曰,知道。宗班單子問安。答曰,知道。
世子宮·嬪宮,政院·玉堂單子問安。答曰,罔極。
巽時,王世子,出宮到慕華館,入幕次後,遣宮官,大殿問安。答曰,知道。
李國芳,以都摠府言啓曰,副摠管東善君炳,以王世子侍衛事,除標信進去之意,敢啓。傳曰,知道。
以摠護使山陵都監提調狀啓,以下玄宮儀註中,贈玉帛一款,該曹誤爲磨鍊,故更從五禮儀及庚申謄錄,奉玄宮後,卽爲進奠,而事勢急迫,未及稟定,擅自更改,待罪矣事,傳于魚史徽曰,勿待罪事,回諭。
上在昌德宮。停常參·經筵。
大殿,藥房·政院·玉堂·二品以上·六曹問安。答曰,知道。世子宮·嬪宮,藥房·政院·玉堂問安。答曰,罔極。
藥房啓曰,近日雪後,寒事頗緊,伏未審聖體,若何?哭臨悲疚之餘,不瑕有所傷乎?王世子,昨日郊外迎哭,冒寒勞動,仍又犯夜將事,氣候,何如?嬪宮症患,加減,亦何如?臣等區區憂慮,敢來問安。答曰,知道。無事。世子,姑無傷損,嬪宮症患,一樣矣。
全羅監司韓聖佑上疏。大槪,臣於歷路,乞省父母墳事。入啓。答曰,省疏具悉。卿其依疏辭歷省焉。
應敎李徵龜上疏。大槪,卽聞老母之病,値此猝寒,一倍添重,氣息綿綴,昏不省事,臣心魂飛越,不忍晷刻少淹。蒼黃徑歸,又此呼籲,伏乞聖慈,亟遞臣職名,俾得專意救護事。入啓。答曰,省疏具悉。爾其勿辭,救護母病。
吏曹啓曰,臺諫有闕,政事,取稟。傳曰,明日爲之。
明日再虞祭正時,四更一點,開門,三更三點。
執義林濩啓曰,臣於前領府事南九萬,前判府事柳尙運削黜之啓,有不可苟同者,蓋自甲戌以來,彼此互言,是非矛盾,或曰,春宮至親,只有希載一人,大臣之慮,不得不爾。臣竊嘗以爲不然,謀害之罪,決難容貸,而況自古兇人之性,雖其至親,未必盡忠,存之無所益,誅之無所惜,大臣之慮,不亦過乎?或曰,大臣之容貸希載,非爲春宮也,蓋爲自己日後之地。臣亦嘗以爲不然,大臣,素以淸名直節,著於朝,凡有朝廷大是非大議論,無不斷以己見,未嘗隨時俯仰,何獨至於討逆,而陰懷顧瞻之計哉?不過爲國過慮,而未免誤事之歸耳。此臣平昔所以涇渭於方寸而酬酢乎儕流者也。至於業同事,臣於其時,適叨諫職,嘗一抗疏,言其罷鞫之不可,又於三司請對之日,面陳其非然,此亦過慮而然,豈有他腸於其間哉?原情定罪,民庶猶然,況於大臣乎?大臣,雖有此兩失,而原其本情,則爲世子也,爲世子,乃所以爲宗社也。今論以誤事,可也。若曰,有所顧瞻,則大臣之心,必不服矣。南九萬·柳尙運,受國厚恩,致位三事,年俱七十,餘日無多,豈忍懷私背公,別生希望,以邀福於他日哉?此固常情之所不到。嗚呼,而謂兩相之賢而爲此耶?至若要覬等說,亦是情外之言,噫嘻甚矣。是何疑人太過也?領敦寧府事尹趾完,歷事累朝,素有重望,不幸中罹奇疾,廢居鄕曲,國人之所共惜,朝家之所宜恤。當初雖有一言之失,而私書往復,異於章疏,到今年久之後,追摘旣往,必欲劾罷,臣亦未知其可也。臣之意見如此,實難苟同,而不敢瀆擾於因山臨迫上下悲遑之日。今始來避,所失亦大,請命遞斥臣職。答曰,勿辭。退待物論。
慶尙監司書目,安東呈,以前府使柳榰,去月初四日,身死事。
忠淸監司書目,懷德呈,以護軍宋奎濂,辭職上疏上送事。啓。答曰,省疏具悉。卿其勿辭,調理上來行公。又書目,沃川等官呈,以去月二十八日九日,連次雷動,事係變異事。又書目,連山等官呈,以去月二十八日九日,連次地震,事係變異事。
京畿監司書目,陰竹呈,以贊善權尙夏,辭職上疏上送事。啓。答曰,省疏具悉。省覽爾疏,知爾來在近畿,欣慰良深。須體虛佇之意,安意勿辭,幡然就途,毋孤予望。又書目,廣州呈,以持平吳命峻,辭職上疏上送事。啓。答曰,省疏具悉。爾其勿辭,調理上來察職。燼餘李國芳啓曰,備邊司郞廳來言,今日賓廳日次,而大臣有故,不得來會云矣。敢啓。傳曰,知道。
缺二行啓上送,而其中狀啓一本,則以其父時淸,時任順天府,傷於水土,症情危篤,至情所在,不忍捨去之意,偃然馳啓,其在事體,已極未安。且其措語,有同上疏,亦失狀啓之體,不可無警責之道,請丁道復推考。傳曰,允。
兪命雄啓曰,卽見淸州討捕使南峻,賊人等處斷啓本,則多有誤書處,而至於臨陂縣令李廈成,以夏詳書塡,奏御文字,如是不察,推考,何如?傳曰,允。
魚史徽以弘文館言啓曰,本館上番副校理臣權尙游,以魂殿都監都廳,今日靈座諸具,燒火於慶德宮時,看檢次,晝仕出去之意,敢啓。傳曰,知道。
兪命雄,以義禁府言啓曰,初六日社稷告祭受香,初七日,正日,初八日國葬發靷,初九日返虞,此四日,科獄罪人等,不得開坐加刑之意,敢啓。傳曰,知道。
李國芳,以兵曹言啓曰,忠淸·全羅·慶尙·江原·咸鏡五道驛馬,旣已準數上來,入捉往來於發靷及返虞時矣。今日分付放送之意,敢啓。傳曰,知道。
假主書李嘉運受由,代以尹佑甲爲假注書。
以工曹參判柳之發再度呈辭,傳于魚史徽曰,只遞兼帶。
兪命雄,以刑曹言啓曰,國葬都監,設局於本曹,故本曹,移設於分戶曹矣。今日旣已竣事,還入之意,敢啓。傳曰,知道。
又以兵曹言啓曰,傳曰,今此傳語,頗有先後倒錯之時,而晝停所狀啓,入來之後,坡日里傳語,始爲來到,事甚稽緩,査覈科罪事,分付事,命下矣。傳語缺一行將次知檢飭,十里外則以摠戎束伍軍定差,令所掌檢飭矣。到晝停狀啓,別以輕銳禁軍,飛馬替傳,則坡日里,雖在晝停所之前,而相去不遠,其處所發步軍傳語之不及於輕銳馬軍,勢所固然,而但以三百名之軍,每二名十里排立,則必爲稠密,而今番往來時見之,則殊似稀疎。行走遲緩,致有此稽傳之患,且有先後倒錯之擧,則係是十里內所掌之事,當該部將及書員,令攸司囚禁科罪,何如?傳曰,允。
魚史徽,以宗簿寺官員,以提調意啓曰,國葬下玄宮時,每品諸宗,或有初不陪從者,或有陪從而不參哭班者,以致班行稀疎,揆以分義,俱極駭然。請令宗親府,一一査出,竝命從重推考。凡每品差定之規,必以當品,塡差二員,而今番則宗親府,不拘品秩,率意換塡,終至品次錯雜,事體未安。此後每品當次之時,一遵資級,無少撓改事,申飭施行,何如?傳曰,允。
兪命雄,以兵曹言啓曰,五衛將朴之相,忠壯衛將尹湯遇,病重不得行公,累次呈狀。宿衛輪直之地,不可等待其差病,竝姑改差,何如?傳曰,允。
兪命雄,以義禁府言啓曰,自今日至二十二日卒哭,科獄罪人等,不得加刑之意,敢啓。傳曰,知道。
執義林濩啓曰。措語在上
兪命雄啓曰,執義林濩,再啓煩瀆,退待物論矣。傳曰,知道。
贊善權尙夏疏曰,伏以臣,頃上引罪之章,反蒙優異之批,惶恐感激,不知死所。唯其狗馬之疾,一味沈淹,遇寒藏蟄,有如穴蟲,冞增逋慢之罪,只俟誅罰之加,今者因山期迫,百僚哀遑,其在分義,不敢晏然在家,强策殘骸,忍死就路,寸寸前進,昨到陰竹邑底,則大雪之後,日氣嚴冷,猝添傷寒,症情極危,手脚戰掉,心神眩迷,懍懍欲盡,昏仆路間,以此病狀,萬無得達之望,瞻望宸嚴,只增涕淚而已。臣貞疾不死,以辱誤恩,旣不能祗命,又未赴緬禮,有臣如此,生不如死。伏乞聖慈,俯察危悃,亟命鐫削臣職名,俾得安意就盡,仍治臣罪,以警具僚,不勝幸甚,臣無任云云。批答在上
副護軍宋奎濂疏曰,聖母陟遐,如喪之痛,擧國所同,況如臣白首餘喘,遭此重哀,攀號痛裂,尙何爲心?念臣老病已極,朝夕待盡,坤候沈綿三載之間,一未致身起居之班,以伸臣子情禮,當此因山已迫,廞像將啓之日,終未免匍匐入臨,周旋於陪衛之列,分義掃地,罪戾如山。有臣如此,從古未聞,臣誠哀遑悚隕,求死不得,席藁私次,只俟譴荷。伏乞聖明,特命有司,治臣之罪,以肅邦憲,以勵臣節,不勝幸甚。臣所忝經筵·典設等任,尙在身上,曾前屢辭,皆未得請,一向瀆擾,有所不敢,因遂泯默至今,虛帶累年,致令重任,瘝曠此久,此又臣之罪也。顧臣年病俱劇,無復可爲,鬼事在卽,人理都盡,陳力效忱,望斷此生,結草圖報,唯期地下,言念至此,但有涕淚。竝乞聖慈,曲垂矜諒,亟賜鐫遞,俾臣得以安意歸盡,又不勝大願。臣於請譴之章,不宜贅及他事,而非分職名,久未得解,誠恐一朝溘然,無以暝目。玆敢冒死略暴,臣無任云云。批答在上
應敎李徵龜疏曰,伏以臣,母病阽危,已涉三朔,乞暇扶護,實感洪恩。屢辭未遞,職名尙在,坐積瘝曠之罪,恒切惶悚之忱。近者母病,一向沈淹,尙未離枕席,臣之情理,決不可遠離,而因山之期已迫,揆以分義,不敢顧私,忍情離違,昨纔入城,隨參於陪從之列,少伸臣子罔極之慟,卽聞老母所患,自臣上來之後,値此猝寒,症勢一倍添重,專廢粥飮,殆不省事,臣離側遠來,曼悸靡弛。及聞此報,心神飛越,不忍晷刻少淹,蒼皇徑還,又此呼籲於天地父母之前,伏乞聖慈,諒臣情勢,實出於萬不獲已,亟許遞臣職名,俾得專意救護,千萬幸甚。臣無任云云。批答在上
持平吳命峻疏曰,伏以臣,於本月初四日,在楊根地,祗受有旨,以臣爲司憲府持平,斯速乘馹上來者,臣於垂死病中,蹶然起坐,感淚盈襟。以臣危澟之狀,決無趨朝供職之望,而第伏念,大行王妃,因山已迫,痛隕莫逮,顧臣一息未泯之前,不敢退伏鄕廬,必欲致身京輦,少伸其情禮,今初六日,忍死登途,而不能跨馬,不得已冒法乘轎,行到廣州地,眩暈猝發,嘔吐無算,氣塞不周,四肢皆靑,移時昏倒,語音不通,臣之從人,舁入道傍村舍,急投藥餌,開眼始見,欲起還仆,無望前進。蓋臣,自九月晦日,重患毒痁,今幾七十餘日,病勢輾轉添劇,黃疸浮脹之症,乘虛迭作,元氣虛脫,若將溘盡,不窺戶庭,已過六旬,猝然行役,奄臻危域,將不免仆死道路,撫躬自悼,復何喩哉?噫,臣於前後藥廳之設,靡不卽赴,仰承起居,而當此仙馭卽遠,徽音永閟之日,竟不得瞻望雲,以伸攀號之痛,寧欲速死,以明臣志,而亦不可得,臨表涕淚,不知所云。在喉之語,僅屬傍人,綴之爲文,語無倫脊,尤增悚怖。伏乞聖慈,天地父母,亟命削臣職名,勘臣罪犯,以肅朝綱,以延殘喘,千萬幸甚。臣無任云云。批答在上
全羅監司韓聖佑疏曰,伏以臣父母墳,在於南陽地,而自官路相距僅一舍程許,臣濫蒙聖恩,叨此藩臬之任,遠離丘墓,今將南下,而因山之前,旣不敢仰請私情,歷路之際,又不得省掃,則按節榮光,在身雖極,瞻望松楸,愴感冞切,玆敢猥陳私懇,仰于慈聽,伏乞天地父母,特許歷省,俾伸人子至情,千萬幸甚。臣無任云云。批答在上
上在昌德宮。停常參·經筵。
再虞祭後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·二品以上·六曹問安。答曰,罔極。嬪宮,藥房·政院·玉堂問安。答曰,罔極。
政院啓曰,今日爲政事,命下,而吏曹郞廳來言,判書李畬,參判趙泰采,參議李健命,俱以病不來,不得開政云。竝卽牌招,何如?傳曰,允。
修撰尹行敎上疏。大槪,新命遠下,且當因山,嚴畏分義,不敢不來肅恩除,而老父宿疾,不可以久離,纔得家信,有加而無減,心緖悶急,冒死疾籲,徑出國門,臣罪至此,萬殞猶輕。懇乞亟賜鐫削,仍治臣罪事。入啓。答曰,省疏具悉。爾其勿辭往省焉。
吏曹判書李畬,參判趙泰采牌不進。
吏曹判書李畬上疏。大槪,臣,曉自祭班罷歸,寒疾猝重,末由自力,旣未參問安,又未免違召,揆以分義,罪合萬殞。且臣於都監,當該官罷職之命,有不可倖免者,乞命先遞職名,仍勘臣罪事。入啓。答曰,省疏具悉。卿其安心勿辭,調理行公。
院啓,請壽長·貞伊等事。措語見上請睦來善李玄逸等事。措語見上請金泰潤事。措語見上請吳始復事。措語見上請吳道一事。措語見上執義林濩之設爲或問,費辭引避者,專出於黨阿大臣,崖異重論之意也。夫希載之謀害坤殿,業同之蠱禱春宮,歷代所無之惡逆,而大臣之前後力救者,毋論其本心之如何,而其得罪於春秋之義,則大矣。今此合辭請罪之擧,實是一國公共之論,則濩亦非不知此,而寧甘見斥於公論,不忍論逼於大臣,至以當初大臣之事,猶謂之爲宗社,爲世子地,噫嘻,此何言也?希載·業同之久逭邦刑,而妖祝毒蠱之禍,延及宮禁,則其曰,爲宗社,爲世子云者,果自以爲成說,而今日殿下之振肅倫綱,顯戮兇孽,反爲危宗社危世子之歸耶?至如在外大臣供奉之論,始雖私書往復,終乃露章登徹,則雖欲歸之於摘抉暗昧之科,亦不可得矣。今其避啓中,多少遁辭,固無足下論,所謂誤事失言者,大抵爲庇護大臣之宗旨。噫,容貸國賊,釀成慘禍之基,倡起僭倫,以啓覘覬之逕,則誤事自有大小,失言亦有輕重,而乃敢以此等屈曲回互之言,肆然闖入於大論方張之日,以售其背公護私之計,似此風習,不可無徵勵之道。請執義林濩遞差。答曰,不允。三件事及末端事,依啓。
兵曹判書金構上疏。大槪,臣於都監郞廳坐罷事,有不敢獨免者,乞罷臣職,仍治臣罪,以安微分事。入啓。答曰,省疏具悉。卿其勿辭,安心行公。朝報
訓鍊都監啓曰,都監中軍,自前必以聲望夙著,曉解軍務者差出,蓋出於重軍門宿衛之意,而今當品中,惟李惠疇,可合此任,而惠疇,新授會寧府使,故問于都提調則以爲,北邑擇授,雖非偶然。內外輕重,固自有別,而且未及赴任,則不可無變通之道云。李惠疇,新授會寧府使之任,今姑改差,都監中軍差下,使之察任,何如?傳曰,允。
有政。吏批,以黃爾章爲朔寧郡守,李萬東爲長城府使,安世衡爲定平府使,朴權爲大司諫。
兵批,玄萬運爲忠壯將,具後翼爲五衛將,朴世重爲宣傳官,趙脩爲兼內乘,沈澍爲宣傳官,李尙爲副摠管,李材吉爲翊衛,朴昌徵爲僉知。燼餘
魚史徽啓曰,來十五日,儒生殿講日次,以卒哭前,頉稟。傳曰,知道。
有政。
魚史徽啓曰,今日爲政事,命下,而吏曹郞廳來言,判書李畬,參判趙泰采,參議李健命,俱以病不來,不得開政云。竝卽牌招,何如?傳曰,允。
吏批啓曰,判書李畬,參判趙泰采,竝牌招不進,小臣獨政未安,何以爲之?敢稟。傳曰,只出緊任。
李國芳啓曰,今日爲政事,命下矣,都承旨李思永,右承旨任舜元,俱以病不來,兵批政廳則臣國芳,以該房當爲進參,而吏批政廳,無進參之員,何以爲之?敢稟。傳曰,兵·吏批兼進。
吏批,行判書李畬牌不進,參判趙泰采牌不進,參議李健命進,左副承旨李國芳進。
兵批,行判書金構進,參判李基夏病,參議沈枰進,參知尹德駿病,左副承旨李國芳進。
魚史徽,以弘文館言啓曰,本館下番副修撰臣李坦,以訓鍊都監郞廳,今日坐起時,晝仕出去之意,敢啓。傳曰,知道。
又以兵曹言啓曰,缺備有廳,四百二名,旣已逢點使用矣。依前例缺香布減除之意,敢啓。傳曰,知道。
又以兵曹言啓曰,卽接訓鍊都監移文,及忠壯衛將·忠翊衛將兩廳所報,則曾前慶德宮移御時,訓鍊都監局別將,及局出身,忠壯·忠翊兩廳,例爲入直於武德門內典祀廳,推移分處,而今番則魂殿,當爲移安永昭殿,他無空閑入直之處,不可不預先定所,急速定奪云,而慶德宮內,果無空閑處,只有承文院,而且其間數稍優,三廳軍士,足以容接云,依時御所,承文院移設之例,本院則姑使移接於闕外近處,三廳軍士等,推移分直於承文院之意,分付,何如?傳曰,允。
又以義禁府言啓曰,罪人黯妾子至道,居在瑞興地,故跟捕事祕關,分付于黃海監司處矣。卽接金川兼任平山府使牒呈,則罪人至道及其妻子奴婢等六名,自遂安郡捕捉,交付本郡,竝爲嚴囚云。卽當發遣都事,與本郡守眼同,依律文處絞,而卒哭前則不得行刑,差遲數日發送,待卒哭祭過後,令卽擧行之意,敢啓。傳曰,知道。
魚史徽,以宗親府郞廳,以有司堂上意啓曰,因宗簿寺草記,今此國葬下玄宮時,不參宗班,及元不陪從人,令宗親府査出,從重推考事,允下矣。每於擧動時,宗簿寺,使禮吏糾察班行,因捧宗班擧案,進與不進,明白懸錄,則或有糾檢之事,固宜從擧案論罪,而每請以自本府現告者,殊非捧擧案定吏檢察之意。自今以後,凡有責罰,一依擧案,直爲抄啓,毋令本府査出現告缺施行,何如?傳曰,允。
又以禮曹言啓曰,缺一行允下矣。本曹旣已稟定,分付觀象監官缺地官,從其可合處於坡州·楊州等地,而事勢急遽,在外地師,未及招致矣。權順泰,許晶等,今始入來云,爲先出送,看審兩處,與觀象監地師,所見相符,無他異議,然後本曹堂上中一人,除朝辭往來看審,完定一處後,稟旨擧行,何如?傳曰,允。
又以吏曹言啓曰,今此社稷·宗廟·永昭殿,臘享大祭祭官,員數甚多,依近例,刑官推移塡差以入之意,敢啓。傳曰,知道。
正言兪彦明啓曰,措語在上答曰,不允。第三件事,及末端事,依啓。
行兵曹判書金構疏曰,伏以,臣伏見下敎,以藤箱子,體小不合,有都監郞廳罷職之命,臣不勝惶隕震慄,無以自容。凾子本體,臣不得見,則見樣得失,無由考知,而此是何等重事,臣子所宜盡心,故臣於藤箱制造之後,只得察其精粗美惡而已。不料見樣之差誤如此,此誠臣不能詳審檢飭之致,臣受命敦匠,一心兢惕,雖職務繁劇,不能專一無他,而同事兩臣,見帶金吾,連値設鞫,都監之事,參坐無幾,首尾監董,臣實爲之。凡有不謹,罪實在臣,何敢委罪於一郞官,而晏然爲幸免之計乎?伏乞聖慈,亟命鐫削臣職,仍治臣罪,以安微分,千萬幸甚。臣無任云云。批答在上
吏曹判書李畬疏曰,伏以,臣以垂死殘骸,積勞添病,日就澌苶,而只爲因山未過,不敢自顧,十顚九倒,限死供職,僅經返虞,便至委頓,臣之筋力,固盡於此矣。然一息未絶,伸情無所,今曉强疾扶起,趨參祭班,罷還之後,渾身寒掉,四體如束,膈痰壅盛,頭痛如破,達朝昏昏,不能自定,此由元氣虛極,外感易襲之致。雖欲自力復起,實無其路,旣不得進詣於起居之列,又未能祗赴於召牌之下,揆以分義,萬殞猶輕。且臣於日昨,伏見下敎,以發靷時都監所進土藤方箱,體小至於裂破四隅,僅安魂帛函,有當該官罷職之命,臣不勝震悸,無以自容。都監凡事,不論巨細,孰非臣子盡心處,而況此方箱,爲用至重,非不致謹,而臣忝在敦匠之任,不能審察,致有此差誤,何得歸責郞官,不與之同罪乎?伏乞聖明,俯賜諒察,亟命先遞臣本兼職名,仍勘臣前後罪犯,以警具僚,不勝萬幸。臣無任云云。批答在上
修撰尹行敎疏曰,伏以,臣於國恤之初,爲緣下考應遞,只得奔哭闕外,終至再違嚴召,罪止譴罷,寔蒙寬恩,歸伏田廬,感悸靡定,乃者,以罪爲寵,遠辱新命,驚惶危懼,措躬無所。且當因山,中外駿奔,嚴畏分義,不敢不來肅恩除,而念臣情私,實有不可以斯須淹留者。臣父,今年七十有三,雖其康强無疾,已非人子遠離之時,矧今宿疾纏綿,常若有朝暮難保之虞,遇寒以來,益以澌惙,咳嗽脅痛,一時添苦,寢息俱廢,氣力沈頓,臣之悶迫情懷,尤何可言?情勢如此,固不敢爲久留從宦之計,而缺計則猶將奔走陪祭之列缺二行纔得家信,父病有加而無減,心緖悶急,不暇緩聲,冒死疾籲,徑出國門,臣罪至此,萬殞猶輕。伏乞聖慈,特垂憐察,亟命鐫削臣所帶職名,仍治臣煩猥之罪,俾臣得以歸見病父,以伸至情,不勝幸甚。臣無任云云。批答在上
上在昌德宮。停常參·經筵。
下直,全羅監司韓聖佑,城津僉使崔瑋。
吏曹啓曰,臺諫有闕,政事,取稟。傳曰,明日爲之。
傳曰,四虞祭,世子親行事,分付。
傳曰,全羅監司韓聖佑,留待引見。
引見時,明陵擧動,開月旬間,推擇事,榻前下敎。
黃海監司書目,文化縣令鄭拭,以其情勢難安,母病實狀,累度辭狀,無意還任,不得已罷黜事。
右承旨任舜元牌不進,依承傳罷職。
明日,三虞祭時,開門,三更三點。
假注書李嘉運受由,代尹佑甲。
院啓,請壽長·貞伊等事。措語見上請睦來善李玄逸等事。措語見上請吳始復事。措語見上請吳道一事。措語見上今番山陵發靷之時,刑曹佐郞李德玄,煖帽之下,疊着浩然巾,陪從於彩轝之後,浩然巾,本非禮服,雖於私室尊丈之前,猶不敢着,況百官班行,何等敬謹之地,而爲禦薄寒,有此可駭之擧,其爲肆慢,莫此爲甚。請刑曹佐郞李德玄汰去。答曰,不允。末端事,依啓。
戶曹判書金昌集上疏。大槪,臣於都監郞廳罷職之命,有不敢獨爲晏然者,乞命先罷臣職,仍正臣罪事。入啓。答曰,省疏具悉。卿其勿辭,安心行公。
瀛昌君沈上疏。大槪,臣於宗簿寺草記,有不敢晏然者,乞遞臣兼帶宗親府有司之任,以安私分事。入啓。答曰,省疏具悉。卿其勿辭,安心行公。
京畿監司書目,坡州呈,以右尹李彦紀,辭職上疏上送事。啓。答曰,省疏具悉。卿其勿辭,調理上來察職。
傳曰,明陵擧動,以敬陵改付標書入事,分付。
禮曹啓曰,下敎矣。陵幸吉日,卽令日官推擇,則來正月十二日爲吉云,以此日擧行,何如?傳曰,允。燼餘
兪命雄啓曰,行大司憲洪受瀗山陵進,執義未差,掌令朴泰昌,持平吳命峻在外,掌令鄭維漸,持平李東彦呈辭,今日以監察茶時之意,敢啓?傳曰,知道。
李國芳以都摠府言啓曰,都摠管金鎭龜除標信,禮曹坐起進去之意,敢啓,傳曰,知道。
又啓曰,缺二行又病不進,東壁承旨,一時俱空,事體極爲未安,而拘於廳規,雖不得直爲請牌,出納之際,事多苟簡,何以爲之?敢啓。傳曰,竝牌招。
魚史徽,以弘文館言啓曰,本館上番,副校理權尙游,以禁衛營郞廳,今日坐起時,晝仕出去之意,敢啓。傳曰,知道。
李國芳,以兵曹言啓曰,今十二月十三日,行三虞祭,十五日四虞祭,同日宗廟·永昭殿望祭,十七日五虞祭,及永昭殿移奉明政殿時,各樣差備軍之數,至於五百九名之多,而以衛軍,次次移用之外,不足二百五十四名,他無推移之路,依例給價,次坊民調用之意,敢啓。傳曰,知道。
傳于魚史徽曰,四虞祭,世子親行事,分付。
兪命雄,以吏曹言啓曰,今此宗廟臘享大祭,終獻官,以光平君溟,全山君深,實預差啓下矣。光平君溟,則寒疾猝劇,不能起動,全山君深,則眼患沈重,亦難進參。今日受誓戒時,不得已以他預差,推移行事,而事甚苟簡,宗廟終獻官實預差,以東善君炳,密善君格,竝改付標以入之意,敢啓。傳曰,知道。
魚史徽,以內醫院官員,以都提調·提調意啓曰,近來唐鄕藥材,擧皆不精,累次申飭,而痼弊不革,今日忠淸道進上藥材捧上,而其中蒼朮,尤甚不精,陳久黃黑,全不堪用,故幾盡退却矣。此非稀貴難得之材,而其初不擇捧,苟充封進,極爲不當。當該監司及封進官推考,審藥罷黜,以爲懲後之地,何如。傳曰,允。
兪命雄,以禮曹言啓曰,今十二月十七日,永昭殿,當爲移奉於明政殿,二十五日,大殿·王世子·嬪宮缺一行磨鍊乎?敢稟。傳曰,出宮,由仁政門,王世子·嬪宮,由熙仁門,可也。
兪命雄,以刑曹言啓曰,罪人幼學韓碩運,因司憲府啓辭,墓奴明見等,埋凶咀呪辭緣推覈次,囚禁矣。卽接典獄署牒呈,則罪人韓碩運,以七十危病之人,添得寒疾之餘,猝處冷地,食飮專廢,晝夜苦痛,症勢萬分危重云,可信人處,保放救療,待差卽爲還囚,何如?傳曰,允。
又以禮曹言啓曰,今十二月十二日,全羅監司韓聖佑,引見入侍時,敬陵擧動開月旬間,推擇事,榻前下敎矣。陵幸吉日,卽令日官推擇,則來正月十二日爲吉云,以此日擧行,何如?傳曰,允。
正言兪彦明啓曰。措語見上答曰,不允。末端事,依啓。
瀛昌君沈疏曰,伏以,臣以無似,猥叨宗親府有司堂上之任。夫有司之任,專管一府,接待諸宗,其所爲任,不輕而重,如臣衰疾之人,斷無行公之望,且臣又有情勢之不安者,不得不略暴疏末焉。頃日國葬發靷時,每品抄出中,或有身病者,或有公故者,不得已移改他人矣。今觀宗簿寺草記,則其所攻斥,語意深緊,至謂之率意換塡,品次錯雜,臣不勝瞿然之至。凡每品差定之規,當品有故,則次次陞差,非今斯今,其來已久,故臣與僚員,相議變通者,蓋緣事勢之不獲已,而宗簿,不諒實狀之如許,至於啓稟,有若自今創始者然,臣以有司之人,理難晏然。伏乞聖明,俯諒危懇,亟遞臣宗親府有司之任,以安私分,臣無任云云。批答在上
戶曹判書金昌集疏曰,伏以,臣昨伏見下敎,以都監所進藤箱子,體小不合,有當該郞官罷職之命,臣不勝惶隕震駭,無以自容。都監凡事,無非至重,固宜十分致謹,靡有未盡之悔,況此方箱,何等所用,而臣忝敦匠之列,不能詳審檢飭,致有差誤之患,論其罪犯,臣實爲首,何敢歸責於一郞官,而獨爲晏然倖免乎?臣之所患風眩之症,添劇於陪從往返之餘,昏倒不省人事,今始自列,臣罪尤大。伏乞聖明,亟命鐫臣職名,仍勘臣罪,以安微分,不勝幸甚。臣無任云云。批答在上
右尹李彦紀疏曰,伏以,臣嬰疾三朔,日就危域,殘骸羸頓,不敢上途,日昨辭狀,實出於萬不獲已,而微誠淺薄,未蒙矜許,臣誠惶隕踧踖,罔知攸措。分義所在,不敢更瀆宸嚴,因山已迫,又不敢偃伏私次,忍死自力,擔舁作行,未及數里,素患疝症,觸冷卽發,痛勢逆上,呼吸不通,神昏氣窒,殆難自保,乍就路傍閭舍,還得鎭定,而時時發作,轉益危急,無計前進,徑詣陵下,謹參會下之禮,少伸犬馬之忱,仍又致身闕庭,一謝恩命,則雖爲滅死,庶無餘憾,而顧此病狀,源委深痼,數朔之內,決無復起爲人之望,詞訟劇任,不宜一向虛帶,以貽瘝曠之歎,自積逋慢之罪,不得不復此哀籲於天地父母之前,伏乞聖慈,特垂憐察,亟許遞免,以全終始生成之澤,千萬幸甚。臣無任云云。批答在上
未時,上御進修堂,全羅監司留待引見。入侍時,全羅監司韓聖佑,左副承旨李國芳,假注書尹佑甲,記事官金興慶·金相元。聖佑進伏曰,臣老昏病劣,藩臬重任,安有一分可堪之望乎?上曰,方面之職,爲任至重,須盡心職事,可也。
韓聖佑所啓,湖南,自戊寅秋冬,至己卯七月以前,兵水營及各鎭赴坊軍,死於痢疫者,其數居半,各官無計充其番數,報于兵·水營,次次引立,而或有未充其數者,多矣。及其己卯歲抄時,自朝家,慮其白骨徵布,自各官,盡爲充定,使不得徵捧於旣骨之人,而兵水營各鎭,旣不報于備局,依辛亥年例,以減立番之數,稱以當番闕點,徵布於各官,各官欲徵於白骨,則有違法典,欲徵於新軍,則不忍疊徵,缺二行隣族呼冤之聲,載於一道。兵水營缺無據,請令廟堂,一竝蕩減之意,申飭兵·水營,以爲生死民兵,俱蒙實惠之地,至於砲保亦然,竝爲稟處,何如?上曰,令廟堂稟處。李國芳曰,臣於頃年待罪寧海時,亦目見防軍弊瘼,而不得任意變通,今此聖佑,所達誠是,非但湖南一道爲然,他道亦如此弊,一體稟處變通,使之均蒙實惠,何如?上曰,亦令廟堂,一體稟處,可也。出擧行條上曰,生民休戚,係於守令,守令黜陟,在於監司,殿·最等事,所當嚴明爲之,可也。李國芳曰,近年饑饉之餘,有別諭,依例讀宣,何如?上曰,唯。國芳,俯而讀,聖佑,離席而跪聽,讀訖。聖佑曰,湖南一道,國之根柢,而自經乙丙之後,民多死亡,三營還穀,全然未捧,自朝家,雖有蕩減之典,餘存尙多,昨今兩年,年事稍稔,而比年饑饉之餘,民不能保存,必欲盡爲督捧,則民多呼冤之弊,而臣未到營,亦未能詳知民間弊瘼,到營後,如有變通。缺一行上曰,依爲之。上,使中官,賜弓矢藥物,聖佑,拜受而退,諸臣,以次退出。
上在昌德宮。停常參·經筵。
下直,咸平縣監崔東溟,景陽察訪徐萬里。
三虞祭罷後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·二品以上·六曹問安。答曰,罔極。嬪宮,藥房·政院·玉堂問安。答曰,罔極。
昨日,全羅監司韓聖佑,留待引見時,上曰,敬陵展謁,以正月旬間推擇事,分付該曹,正月間,當有勅行,而勅行回還後,則節迫春耕,擧動,當於勅行前爲之,而頃以蜂峴道路,勿爲抛棄事,傳敎者,蓋欲趁此修治之時,仍爲擧動,以除一分民弊矣。在前擧動時,路由昌陵,故道里頗迂,今番則當自蜂峴作路,而擧動節目,一依辛酉九月陵幸時例,磨鍊擧行事,竝爲分付,可也。上曰,今番發引時,世子,事當陪往,而只爲奉辭於闕外矣。前頭陵幸時,世子情禮,當爲隨往,展謁於明陵,而敬陵·昌陵,則服色非便,勢難展謁,翼陵則當以白袍·素冠展謁,此等節目,磨鍊擧行事,分付該曹,可也。
政院啓曰,憲府,無行公之人,監察茶時,事甚未安。除在外及受由人員外,呈告人員,卽爲牌招察任,何如?傳曰,允。
臨昌君焜上疏。大槪,臣於宗簿啓辭,有不敢晏然者,玆敢冒死仰籲,伏乞聖明,亟遞臣宗親府有司之任,仍治臣不職之罪事。入啓。答曰,省疏具悉。卿其勿辭,安心行公。
掌令鄭維漸啓曰,臣伏見日昨下敎,以土藤箱子,體小不合,有當該官員罷職之命,臣以都監郞廳,事無巨細,無不董察,則今此方箱,爲用至重,所當十分敬謹,而畢竟差誤,至於如此,臣誠震惕,無以自容也。蓋當初都監,以方箱見樣,移文殯殿,而其時,明油紅漆函子,旣已內入,故殯殿,亦無所據,下吏,往問於尙方,尙方以眞漆紅函出示,都監吏,與尙方吏,對執見樣以來之後,函子,隨卽內入,雖欲更考,已不可及。招致函子造作之匠手,問以長短廣狹,則與見樣無異,故都監,依此造進,其前後曲折,不過如此,則不善見樣之責,未必專在於監造官,而下吏,不復分析,矇然現告。若以莫重奉御之物,不能審察爲罪,則臣亦均有其責,而罷職之罰,只及於一郞僚,臣則何敢自以倖免,晏然仍冒於臺次乎?請命遞斥臣職。答曰,勿辭。退待物論。
左議政李世白箚子。大槪,臣於都監之事,亦有不能檢飭之失,惶恐俟罪事。入啓。答曰,省疏具悉卿懇。卿其安心,勿待罪。朝報
義禁府啓曰,珍島定配罪人金泰潤,配所單子,啓下之後,押去啓目,循例書入,而定配二字,誤書以安置,此與泛然誤書不同,臣等不察之失,大矣。不勝惶恐待罪,而啓目點下之後,下吏,誤聞政院下輩之言,不復告知於官員,直爲擦改還呈,以致自政院付標以入,雖因迷劣之致,事極驚駭。下吏則自本府,各別推治,當該都事,亦難免初不檢察之失,推考警責,何如?傳曰,依啓。勿待罪。燼餘李國芳,以都摠府言啓曰,缺二行又以□□言啓曰,本廳三運壯抄三哨軍兵,今已上來逢點矣。與廣智營入直再運軍兵,今月十五日,依例替代,輪回入直之意,敢啓。傳曰,知道。
李壄,以戶曹言啓曰,故扈聖功臣鰲城府院君李恒福,恩賜田畓,尙未準受矣。平安道三和府,無主陳荒田二結五負,自本家,望呈願受,依例折給,何如?傳曰,允。
又以戶曹言啓曰,故內官宋尙殷,以徽陵侍陵官,恩賜田畓,尙未準受矣。慶尙道善山府,數外官屯田畓,竝二結二十負四束,自本家,望呈願受,依例折給,何如?傳曰,允。
魚史徽,以山陵都監京郞廳,以摠護使意啓曰,三物所郞廳黃爾章,昨日政,除授朔寧郡守,卽當差出其代,而封陵完役,將在四五日內,今不可代以生手,黃爾章,雖除外任,依奉使在外移授他職者之例,竣事間,使之仍察都監之任,何如?傳曰,允。
李國芳啓曰,事變假注書金始煥,累朔供劇之餘,身病猝重,不得察任,今姑改差,他假注書差出,何如?傳曰,允。
以朴萬恒,爲事變假注書。
魚史徽,以禮曹言啓曰,來正月十二日,敬陵親祭時,昌陵·翼陵則依例遣大臣攝行,順懷墓則遣官致祭,而祭文亦爲撰出事,分付,何如?傳曰,允。
又以禮曹言啓曰,來正月十二日,敬陵·昌陵親祭事,命下矣。取考辛酉·丙子謄錄,敬陵·昌陵親祭時,翼陵則亞獻官,不爲磨鍊,以單獻行禮,祭文亦爲撰進矣。今此敬陵親祭時,明陵祭禮,亦依此例,磨鍊擧行,何如?傳曰,允。
李國芳,以□□□啓曰,缺二行陵幸時,不可不趁期上來。黃海前兵使申□恬,移拜北兵使已久,而緣新兵使有故,尙未交代,非但次次交替之漸遲,勅行亦且不遠,兩西事勢,異於他道,不可不念。新除授黃海兵使金重元,平安兵使柳星彩,四五日內,辭朝赴任之意,分付,何如?傳曰,允。
李壄啓曰,今日爲政事,命下矣。兵批政廳,左副承旨李國芳,當爲進去,而吏批則該房代房,俱無進參之員,何以爲之?敢稟。傳曰,左承旨進去。
有政。
吏批啓曰,判書李畬陳疏受由,參判趙泰采病不來,小臣獨政未安,何以爲之?敢稟。傳曰,只出緊任。又啓曰,玉堂闕員,今當差出,而擬望之人乏少,外任竝擬,何如?傳曰,允。又啓曰,會寧府使,今當差出,而當品中,可擬之人乏少,堂上閫帥及守令,竝擬,何如?傳曰,允。
吏批,判書李畬陳疏受由,參判趙泰采病,參議李健命進,左承旨李壄進。
兵批,判書金構病,參判李基夏進,參議沈枰病,參知尹德駿病,左副承旨李國芳進。
吏批,以朴權爲承旨,以閔鎭遠爲執義,以沈宅賢爲持平,以崔昌大爲修撰,以李鼎相爲文化縣監,以鄭祥斗爲會寧府使,以金潚爲刑曹正郞,以崔國亮爲司圃別提,以尹德駿爲大司諫,會寧府使鄭祥斗,今加嘉善。
兵批,以林濩·李惠疇·申澤萬,付副護軍。
魚史徽,以禮曹言啓曰,臣墪,於昨日,進詣明陵,與山陵都監提調李寅燁,京畿監司徐文裕,蜂峴等地,村路踏破,山麓處,眼同巡審,則小蜂峴一處,大也峴小路一處,勃多峴小路一處,獨丁峴小路一處,小徑峴小路一處,大蜂峴大路一處,皆當防塞,而其中大蜂峴,則乃高陽南面下道村落。往來京中之路,而自東而入處有一峴,自西而入處有一峴,鑿斷山麓,幾至數丈,兩峴之間缺許壓臨,翼陵與新陵缺二行間,不能禁斷之致,東西兩峴,必多用土缺山脈,使人馬不得踰越,然後可無行人偸行之弊,而今當凍節,勢難起役,姑待明春,着實防塞,似爲得宜,稟議于摠護使,則亦以爲然,以此分付京畿監司與兩陵參奉,使之趁解凍擧行,且磚石峴以下,垓子巡審,則自磚石峴,至葛五介村上垓子,則舊鑿之痕,猶可省記,而間有塡塞處,此亦待明春塞路時,開鑿事,一倂分付。翼陵內案山之外,外案山之內,有若干田畓,不入於禁標之中者,其時,自戶曹給價,使之陳廢矣。臣等,今番巡審時見之,則其中起耕者,至於六處,事之可駭,莫此爲甚。其起耕人査出,從重治罪後,仍爲陳廢之意,亦爲分付於京畿監司及本陵參奉,而翼陵新陵分授守護之地,不可不卽爲定界,故臣與都監堂上,巡審之際,量其形勢,定界分付於兩陵參奉之意,敢啓。傳曰,知道。
兪命雄,以義禁府言啓曰。在上
魚史徽,以漢城府言啓曰,京畿禁標內,偸葬人崔自崗·河世興·朴贊興·尹貴奉·李景星·李興萬等,定日納招之後,久不掘移,誠極痛駭。令刑官捉囚,依律科罪,使之斯速掘移。缺二行國葬置簿之地,亦有新埋之塚,而亦不得現出偸葬之人,此則情狀,尤爲絶痛。不可無別樣變通之道,分付洞里,使之急速掘移於禁標之外,何如?傳曰,允。
左議政李世白箚曰,伏以,臣忝受三都監摠護之任,凡於大小之事,檢飭郞僚,靡不致謹,以效臣子自盡之誠,而不料郞僚失職,至勤嚴命,其所進用,何等重大,而初未詳審,以致差誤,若論其罪,臣實爲首,其何敢諉之下官,晏然自在乎?臣誠惶隕震駴,無地自容。卽當露章乞譴,而急於進詣山陵,今始席藁陳暴,尤增戰越。伏乞聖明,亟命勘臣罪律,以重事體,以安臣分,不勝幸甚。取進止。批答在上
臨昌君焜疏曰,伏以,臣伏見宗簿寺啓辭,以爲國葬發靷時,宗班每品,率意換塡,品次錯雜,臣不勝瞿然之至,臣方待罪本府有司之任,定送每品,而臣亦在侍從之列矣,及臣以廚院監膳,先詣陵所也。當品,適皆有故,本府舊例,或有陞差缺二行玆敢冒死仰籲,伏乞聖明,亟遞臣有司之任,仍治臣罪,不勝幸甚。臣無任云云。批答在上
掌令鄭維漸,避嫌。見上答曰,勿辭。
兪命雄啓曰,掌令鄭維漸,再啓煩瀆,退待物論矣。傳曰,知道。
敎全羅監司韓聖佑書。王若曰,八路事務之繁,嶺最甚而湖亦埒,一方旬宣之責,古所重而今尤難。苟非其人,曷膺斯任?旣予心之先簡,果庭議之僉同。睠彼□維翰藩,實我國家根本。山河風土,王迹之所肇基,竹箭魚鹽,物産之所獨擅。賈商咸輳,爲東方都會之邦,水陵俱通,有公私專賴之利。只緣近被飢疫之甚,有若新經兵燹者然。蓄儲一空,難徵積逋之官糴,流丐四散,曷充虛簿之軍丁?況宮墻營屯之漁奪多端,而汚吏猾帥之徵斂無藝。以昔邑里之全盛人民之富庶,而今缺以昔財穀之侈饒。缺二行擧不過一時寬典,今日保釐之方,宜有□□長策。故玆承流宣化之責,必待奉公體國之人。惟卿,淸平後孫,文元外派。剛方乃其天性,淸儉自是家風。擢巍科於知命之年,人恨其晩,抗直疏於登對之日,世稱敢言。玉署·銀臺,馳儁望於左右,眞珠瑞石,著佳政於後前。惟其有歷試之才,是以托專制之命。玆授卿,以守全羅道觀察使兼兵馬水軍節度使·巡察使·全州府尹,卿其祗服隆寄,勉展遠圖。勿謂痼弊之久遠,因循而徐徐整頓,莫慮廟議之持難,沮格而一一條陳。究民生利病之源,施設宜急,考守宰明幽之績,黜陟必公。其他兩條稟裁,可遵舊例,若夫七事勸課,亦在勉行。卿必熟思,予豈多誥?於戱,非勤幹,不足以理事,非明察,不足以審機。無過嚴而窒民情,無太緩而解軍律。蘇殘一域,予旣望卿今行,報政三年,卿無負予此意。故玆敎示,想宜知悉。知製敎尹憲柱製進
上在昌德宮。停常參·經筵。
傳曰,陵幸,旣以正月十二日擇定,而不可無預備日字,十二日前,亦無他吉日耶?問于該曹以啓。
假注書金始煥改,代朴萬恒。
執義閔鎭遠啓曰,兩司方有領敦寧府事尹趾完請罷之啓,而尹趾完,卽臣之妻叔父也。法當相避,不可隨參,何敢一日冒居於臺席乎?請命遞斥臣職。答曰,勿辭。退待物論。
臨陽君桓上疏。大槪,臣迫於職責,略有所規正,而反被宗親府有司之臣疏斥,難冒之勢,有加一層。玆暴實狀,敢干斧鉞,亟遞臣宗簿提調之任,且治臣罪,以重公法,以安私分事。入啓。答曰,省疏具悉。卿其勿辭,安心行公。
都承旨李思永三度呈辭。入啓。遞差。
政院啓曰,守令,多有未署經者,臺諫處置,亦且經宿,兩司呈告·未肅拜人員,竝卽牌招,何如?傳曰,允。
慶尙監司書目,慶州等官呈,以蔚山居金正擇,虎囕致死,驚慘事。又書目,寧海呈,以幼學金尙沉妻朴氏燒死,驚慘事。
江原監司書目,洪川縣監李益興,身病久苦,差歇未易,正當冬務方殷之時,久廢聽理,不得已罷黜事。
明日四虞祭,王世子親行時,出宮,三更四點,祭正時,四更一點,開門,三更三點。
禮曹啓曰,命下矣。陵幸吉日,更令日官推擇,則來正月初四日平吉,初八日·十一日平吉,而但曆註,不宜出行,此外皆有拘忌,無他吉日云矣。敢啓。傳曰,以初四日進定。
謝恩,持平沈宅賢,僉知郭昌徵。
吏曹啓曰,承旨有闕,政事,取稟。傳曰,明日爲之。
持平沈宅賢啓曰,所遭旣險,情迹愈蹙,再叨諫職,連犯違命,分義掃地,罪戾如山,不意恩罷未幾,除命復下,繼以召牌,下臨於陋巷,不得不黽勉趨肅,而向來臲卼之狀,姑不暇論,而卽今狼狽之端,又復層加,兩司合啓中,有前領府事南九萬削黜之請,而南九萬,卽臣之妻外三寸叔也。臣於此啓,旣有所不敢參涉之嫌,且於日昨監造官罷職之命,亦有所不敢獨爲晏然者。臣以都監郞廳,方箱造成,亦是臣所掌,則其所進用,至重且大,而畢竟差誤如此,臣誠惶隕,無地自容。玆事委折,已盡於右僚之避,臣不敢煩辭疊詳,而當初都監,則只憑尙方見樣,稍存剩餘造成,而尙方函子,聞已內入,無他憑準,箱子畢造後,猶慮有過不及之差,招致尙方造函匠手,問以長短廣狹之如何,則匠手,更爲尺量,以爲恢恢有裕云,臣等,旣不得親見其函子本體,則其見樣之初,有差爽實,無由預知矣。雖然,凡於都監董察之任,郞廳·監造官,旣無異同,則臣當與監造官,一體被罪,而適在山陵未還之前,政院,督捧現告於下吏,故只使監造官罷職,臣何敢歸罪於人,而獨免爲幸乎?顧此兩款,俱在遞罷之科,其不可一刻蹲仍,請命遞斥臣職。答曰,勿辭。退待物論。
京畿監司書目,龍仁呈,以刑曹判書崔奎瑞辭職上疏上送事。啓。答曰,省疏具悉。卿其勿辭,上來行公。
大司諫尹德駿上疏。大槪,召牌下臨,不敢不祗詣於關門之外,而匪據之職,本來自劃,今不可越分抗顔,不得不陳疏徑退,兼陳區區所懷,冀蒙垂察事。入啓。答曰,省疏具悉。疏辭,未知其一一得當,而至於不必親鞫之說,極可駭異也。燼餘
李國芳,以都摠府言啓曰,都摠管金鎭龜,除標信,禮曹坐起,進去之意,敢啓。傳曰,知道。
又啓曰,事變假注書朴萬恒,時無職名,依例付軍職,冠帶常仕,何如?傳曰,允。
傳于兪命雄曰,畿甸,纔經山陵大役,今番陵幸時,凡事務從省弊,以示軫念之意事,分付。
持平沈宅賢,避嫌。在上
執義閔鎭遠啓曰,兩司,方有領敦寧府事尹趾完請罷之啓,而趾完,卽臣之妻叔父也。法當相避,不可隨參,何敢一日冒居於臺次乎?請命遞斥臣職。答曰,勿辭。
兪命雄啓曰,執義閔鎭遠,再啓煩瀆,退待物論矣。傳曰,知道。
大司諫尹德駿疏曰,伏以,臣離違病母,驅策病軀,棲棲旅宦,憒憒屍職,實臣情理事勢之所不堪,而屢違除命,分義是悚。因山期迫,意在奔赴,不得不竭蹶祗承於西曹之命,而虛脆之疾,傷於沍寒,宿疾轉添,症情沈篤,喘促失音之狀,見者莫不爲慮,而自期抵死自力,庶不廢禮於卒哭之前,諫垣除命,又下於千萬夢寐之外,病難供職,隨處同然,而本來自劃之地,尤不可到今抗顔,召牌下臨,不敢不祗詣於闕門之外,而顧此微分,終難愈越,伏乞聖慈,察臣淺質之不愜榮選,諒臣至懇之不出飾讓,亟賜遞改,以幸公私,不勝大願。臣於前後,六拜是職,一未應命,其所去就,豈有異同,而及今是非相爭之日,不無避事避謗之嫌。玆陳素蘊於乞解之章,惟聖明垂察焉。臣於頃者,在鄕陳疏,略暴區區之悃,而聞見不逮,事情未詳,只以聖上昔年所敎,仰申陳戒之意,而竊意聖上,春秋已高,涵養得力,其於易發難制之怒,必有循省之功矣,畢竟處分,殊乖所料。當國首相,竭忠盡言,而不少舒究,暴加威譴,臣竊爲聖明惜此擧也。其三箚辭意,臣固不敢保其一一合理,而其所謂妖巫·賊婢,親自詰問,非人君之體者,誠出於忠愛之意。大抵國家刑獄之治,有司者存焉,妖惡不道以下,皆缺二行聖躬親臨,然後方可爲快治之道耶?辛卯缺孝廟,將監烙刑,其時大臣,前席仰達以爲,非人君之所宜親臨,孝廟,爲之動容入內。臣之所聞,古事如此,殊不覺義理之必合親鞫也。噫,旣往已無可言,而前頭冀□存此戒,以光敦復之德也。姜世龜之疏,語不擇發,誠如聖敎所謂不足賜答,則還給,足矣。竄之嶺海之外,豈不爲過重之歸也?年過七十,廢仕居鄕之人,顧安有利害之念,而自構陰俟恐動之謀耶?原情定罪之道,恐不當如是。嗚呼,殿下之法,旣已施矣。卽今國家第一急務,惟在於保護東宮,其所謂保護云者,不但寢食起居之舒安而已,亦宜慰其情懷,俾無鬱抑,可也。臣伏聞頃者,宰臣陳疏,以爲東宮,宜就哭於張氏之喪,此或不行,則宜遣宮官護喪事,下該曹一切寢格云,臣意,以爲不然。殿下於張氏,雖斷之以法,而猶當恩與其路,以報其誕育元良,至於東宮,自不可斷其所生之恩,就哭有妨於禮節,則遣宮官護喪,何爲不可?祖宗朝,師傅之喪,東宮臨弔,且宮官,雖是勸講之任,師傅·賓客之喪,輒皆承令往弔,則所生之恩,獨不及於師傅·賓客耶?大義所在,東宮,雖不敢自遂,而其情懷抑鬱,必不能無,臣意以爲,宜於前頭葬時,別遣宮官,少伸東宮之心也。希載之容貸,業同之緩治,其時大臣,誠有不免誤事之責矣,然其心事,斷斷無他。日昨聖敎,誠是聖人精義之言也。至於領敦寧府事尹趾完,當初書辭,實是違理,而此係於私書,不當發而罪之,末終自首,亦其不欲自掩,引以爲咎而已。且大臣,異於庶僚,不可隨事譴責,以傷朝廷大體,而合啓之辭,肆爲詆辱,少有崖異,輒加詬斥,務冀雷同,轉覺破碎,臣未知一國公共缺二行重經,猶用罪疑惟輕之典,而至於吳道一之影響不及者,只以積忤所祟,混置罔測之科,不能究覈於彦良就刑之前,則今日請竄,何所據耶?參鞫臺臣,事有可論,則所當爭執於入侍之時,而停當之際,了無異辭,按律之論,經日乃發,旣失臺體,不知自列,同僚變啓,尤難同參,而不分是非,使之兩出,臣未知主按律者,當變而從之於鞫問之論耶?似此規例,臣未之前聞也。臣愚衷所在,衝口而發,固知不槪於聖心,大忤於時論,而有懷不盡,則是臣負殿下也。妄言之罪,臣亦甘心焉,臣無任云云。批答在上
臨陽君桓疏曰,伏以,臣伏見宗親府有司之臣疏本,不勝訝惑也。臣固不欲與之呶呶,而其所引喩,有若以臣捏造虛言,塵瀆宸聽者然,臣亦安得終始泯默,不爲之一暴委折也哉?本寺草記,只擧其實狀而已,未嘗有一毫攻斥深緊等語,而今所云云者,臣實未知其何所據而發也。夫內外官制品次,自有等級,則本不當以一時私意,有更改也,決矣。設如其言,此實謬規,元非應行不易之美法也,固守經法,可也。何必强行變常之制耶?臣有一言可辯者,國葬發靷,何等重事,擧國含生之類,莫不奔走悲遑,雖在窮鄕遠地罷散末官之人,猶多赴哭陵下,少伸忱誠,則而況宗戚之臣,受恩最重者乎?其言曰,每品抄出時,或有身病,或有公故,不得已移改他人矣。臣於此,尤有所未曉者,疾病之來,人所難免,苟有實病,則雖戶庭之內,亦難起動,其勢固也,而臣所見本寺前後擧案,則每品應抄諸宗輩,皆進參於發靷·返虞等班行,不以病懸頉,何獨於留都缺二行臣之率意換塡云者,抑亦非誣缺俱在,其誰欺乎?臣以庸下,自知蔑如,而猥叨不似之任,罔念自保之計,迫於職責,略有所規正矣。一言纔發,咎責隨至,無非臣人微見輕而然也,尙誰尤哉?雖然,臣猝被意外之斥,靦然蹲居,決無是理,玆不避僭越之誅,悉陳難冒之狀於天地父母之前,伏乞聖慈,亟遞臣宗簿提調之任,且治臣罪,以重公法,以安私分,千萬幸甚。臣無任云云。批答在上
刑曹判書崔奎瑞疏曰,伏以,日月不居,大行王妃,因山之制已完,臣子罔極之痛,無可更伸之地。而臣以母病沈綿,臨期益劇,私情煎迫,將發旋止,竟未得趨赴於陪哭之班,北望呼隕,生不如死,此爲分義都喪,無復人理,論以邦憲,亦當死有餘罪。伏想執法之臣,必有摘發科罪之事,唯宜屛伏以竢,而顧念臣,新有秋曹恩命,不敢虛帶職名,偃然自如,且其事務緊重,不當日久瘝曠。玆以冒萬死自列,伏乞聖明,亟命攸司,削臣職名,治臣罪狀,仍令永刊臣姓名於仕籍,無使威命久辱,紀綱壞損,千萬幸甚。臣無任云云。批答在上
上在昌德宮。停常參·經筵。
四虞祭罷後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·二品以上·六曹問安。答曰,罔極。嬪宮,藥房·政院·玉堂問安。答曰,罔極。
傳曰,畿甸,纔經山陵大役,今番陵幸時,凡事務從省弊,以示軫念之意事,分付。
右副承旨兪命雄,同副承旨魚史徽上疏。大槪,臣等,於諫長之疏,有不敢晏然於榮次者,玆敢陳疏徑出,伏乞聖慈,亟賜遞改臣等之職,以謝臺議,以安私分事。入啓。答曰,省疏具悉。爾等勿辭,從速察職。
弼善兪命弘上疏。大槪,臣於日昨都監監造官罷職之命,有不敢獨爲晏然者,請遞事。入啓。答曰,省疏具悉。爾其勿辭察職。
左承旨李壄上疏。大槪,敢陳病重實狀,冀蒙遞改臣職名,俾得及時調治,以尋生路事。入啓。答曰,省疏具悉。爾其勿辭,調理察職。
戶曹參議金鎭圭上疏。大槪,敢陳私懇,乞解職名,歸行亡妻窆葬事。入啓。答曰,省疏具悉。爾其勿辭往來焉。
正言兪彦明啓曰,臣卽伏見長僚疏本,則以今日合司之啓,大加非斥,噫,二三大臣之罪,或悖春秋,或干名義,則臺閣所論,雖輿儓·婦孺,亦知其應行之罰,則此豈出於偏惡大臣之意,而所謂詆辱云者,指謂何句語耶?今之爲大臣庇護者,不過曰誤事失言,而長僚,今又曰違理,其所庇護之言,亦不得掩其所坐,則今此合辭之爲公共之論,據此推知,而猶以阿好之計,肆然闖售於公議方張之日,則嚴辭駁正,臺體之所不可已,而乃以輒皆詬斥爲言,此果成說乎?吳道一之激成疏議,緊出於彦良前後之招,雖使道一自辯,所謂影響不及之說,本不足爲發明之資,若使究覈於彦良未就刑之前,則其罪深淺,有未可知,而今之論道一者,止於竄配,自是淸朝之寬典,實爲道一之萬幸,而乃以混置罔測之科,爲救解之欛柄耶?其所謂積忤所祟云者,未滿一哂,誠不足多辯矣。且其疏末兩出之斥,或非全指臣身,而伊日處置,臣亦以爲不安,昨以此引避,見阻喉司,臣之臲卼,於此又加一倍矣。臣新入言地,觸事生疣,一言纔發,致人厚怒,群鋒衆鏑,日以益銛,自救不贍,何暇咎人?然臣旣被長僚之斥,何敢一刻仍冒於臺次乎?請命遞斥臣職。答曰,勿辭,退待物論。
東原君潗上疏。大槪,臣於宗簿提調之疏,有不敢晏然者,玆敢露章自列,伏乞聖明,治臣罪犯,以正國法,以快人心事。入啓。答曰,省疏具悉。卿無所失,安心行公。
□□□□□□□□□□□□□□□□□□□燼餘
夜一更,金星與木星,相犯,月入東井星,自三更至五更,月暈。
兪命雄啓曰,行大司憲洪受瀗山陵進,執義閔鎭遠,掌令鄭維漸,持平沈宅賢缺一行今日,以監察茶時之意,敢啓。傳曰,知道。
李國芳啓曰,備邊司郞廳,以大臣意來言,今日賓廳坐起日次,而上前開柝相値,不得來會云矣。敢啓。傳曰,知道。
朴權啓曰,前日,咸鏡監司兪得一狀啓,尙衣院所納紅花,過限不納,吉州牧使高應文罷黜事,有只推勿罷之命矣。卽者,咸鏡道殿最啓本中,吉州牧使高應文,以罷黜書塡,似因道里遙遠,邸報浮沈,不知朝家,已有勿罷之敎而然也。吉州牧使高應文,追後等第,啓聞之意,下諭于本道監司處,何如?傳曰,允。
又以弘文館言啓曰,本館下番,副修撰臣李坦,以訓鍊都監郞廳,今日坐起時,晝仕出去之意,敢啓。傳曰,知道。
又以侍講院言啓曰,今此虞祭,王世子出宮時,翊衛李材吉,以佩劍差備,未及來待,致有他員替行之擧,雖未知其疾病事故之如何,而其在事體,殊甚未安,翊衛李材吉,推考,何如?傳曰,允。
李國芳啓曰,右副承旨兪命雄,同副承旨魚史徽,以臺臣之疏,引嫌徑出矣。今則疏批已下,竝卽牌招察任,何如?傳曰,允。
魚史徽啓曰,正言兪彦明,再啓煩瀆,退待物論矣。傳曰,知道。
又啓曰,卽伏見江原監司李德成,全羅左水使趙爾重,忠淸水使金重三,京畿水使元德輝等,邊將褒貶啓本,則無一人居下,殊非嚴明殿·最之意,竝推考,何如?傳曰,允。
朴權啓曰,守令考課之法,只在於精覈政績之能否,而遞易迎送之弊,非所可論。卽伏見咸鏡監司兪得一褒貶啓本,慶興府使尹世衡,以政昏宜貶,數易可憫。爲其題目,極邊,雖與內地有異,旣稱宜貶,而置之上考,已涉不當,洪原縣監辛錫五,以連中示警,姑宜仍置,爲居最之題,連次居中,旣見其不治之狀,厥後治績,亦無可觀,則姑宜仍置云者,殊非嚴明殿·最之意,請咸鏡監司兪得一推考。傳曰,允。
弼善兪命弘疏曰,伏以,臣伏見邸紙,以方箱不善見樣之罪,有當該監造官罷職之命,臣於此,不勝瞿然之至。臣以都監都廳之任,各房所掌,無不監董,則今此箱子體樣之差誤,臣亦難免不察之失,而同任之臣,旣以此引避,則臣何敢獨爲晏然於榮次乎?伏乞聖明,亟許鐫削臣職名,以安微分,不勝幸甚。臣無任云云。批答在上
右副承旨兪命雄,同副承旨魚史徽疏曰,伏以,臣等昨伏見大司諫尹德駿疏本,則論列近日事,非止一二,而其救領敦寧府事尹趾完也,有曰大臣異於庶僚,不可隨事譴責,以傷朝廷大體云,臣等,不勝瞿然駭惑之至。蓋玆事是非,臺啓旣已備陳,聖鑑亦嘗洞悉,今不必疊牀,而朝家用罰之道,當審其情犯之輕重,不當論官階之卑高,則朴涏等被譴之後,當初倡論之大臣,亦不可全然置之,故臣等,於其時,忝居臺職,同參於罷職之啓者,蓋欲伸一時之公議,而終不覺其事體之大傷也,若其姜世龜之一疏,語意危險,引喩無倫,大小輿情,莫不駭憤,竄配之論,果發於僚席,臣史徽,亦參其啓矣,今者諫長,曲爲救解,斥以過重,提得已事,一一追論,則臣等,何可晏然仍冒於近密之地,以重傷廉義乎?伏乞聖慈,俯垂矜察,速賜遞改臣等職名,以謝臺議,以安私分,不勝幸甚。臣等無任云云。批答在上
東原君潗疏曰,伏以,臣伏見臨陽君桓疏本,臣不勝瞿然駭怖之至。其疏,雖不直擧臣名,其所謂每品換塡云者,蓋緣臣身而發,則臣安得晏然而已乎?玆不避僭越之誅,疾聲呼籲於天地父母之前,伏乞聖明,少垂察焉。頃日國恤發靷時,每品差出之際,有司之臣,使下吏,送言於臣曰,雖知素有疾恙,而今番則無推移之路,勢將塡差云,臣答以身病不至委頓,可以進參云爾,則本府,果以臣差塡矣。至日陪祭之班,臣之素患腰痛,觸〈?〉復發,斯須之頃,痛不忍堪,僅僅曳還,多般調治,而一日二日,少無差減缺二行或至月餘,或至旬望,今若如前彌留,則恐有臨時狼狽之患,故臣以病勢如此,不可無推移之意。分付下吏,則本府,亦知臣病狀之難强,有所變通矣,今者桓之疏意,以臣,有若規避陪從,托病圖免者然,臣雖無狀,亦有心腸,當此擧國悲遑,百僚駿奔之日,豈敢有一毫自便之計哉?其疏曰,何獨於留都無病,而至於距郊十餘里之山陵,有所難强,此則有不然者。人之疾病,若非委頓垂絶之境,雖不能跨馬遠馳,而猶可以强疾於不遠之地,則臣之扶病出都,哭參送迎之列者,實出於人臣職分之當然,而今乃以不以病懸頉於擧案,抑勒臣身,不遺餘力。噫嘻,臣屬忝宗戚,叨蒙洪造,區區忱誠,自不後人,而人之爲言,一至於此,此無非臣平日取侮之致,尙誰咎哉?臣若有規避之意,則本府送言之時,何無稱頉之事,而臨時塡差之後,强爲言病,有所變改也哉?且每品換差,非爲臣創開於今日,曾前擧動時,臨時換改,非止一再,則今桓之獨於臣身,疑之太深,斥之太刻,終驅於逋慢罔測之科者,抑何意耶?臣不宜與貴近之宗,有所呶呶,而忝居崇班,受侮至此,亦安得靦然包羞,默無一言乎?玆不得不露章自列,伏願聖慈,亟治臣規避每品之罪,以正國法,以快人心,千萬幸甚。臣無任云云。批答在上
戶曹參議金鎭圭疏曰,伏以,日月不居,因山告成,臣庶號慕之痛,益復罔極。仍竊伏念賤臣,有區區私懇之不得不仰籲者,惟聖明垂察焉。臣妻窆瘞,頃卜日期,而以其先於國葬,退定於念間,妻喪歸葬,載在絜令,而第今虞事未訖,卒哭未過,則身帶職名,請暇歸葬,有所不敢矣。然而缺二行之葬,其爲越禮,不特過期而已。此則缺竝難,今若得解職名,歸行葬事,則分義情理,可以無礙而獲伸,玆敢冒煩慁之罪,干宸嚴之聽,伏乞聖慈,俯賜矜諒,亟許遞免,俾便公私,不勝幸甚。臣無任云云。批答在上
左承旨李壄疏曰,伏以,臣素患休息痢之症,源委已痼,每遇寒節,輒復增劇,度數無算,眞元大脫,以此病狀,實無夙夜供劇之勢,而只緣因山期迫,不敢言病,黽勉供仕,已踰兩朔矣。山陵往返之後,重觸風寒,外感兼作,咳喘達宵,眠食專減,而所患泄痢,乘弊轉苦,種種疾羔,萬無自力仕進之路,今日起居之班,亦不能進參,臣罪萬死,臣罪萬死。幸陵之期,又且不遠,固非臣子言病之日,而臣之卽今症勢危惡,旬日之內,無望其差可起動,不得不冒死呼籲於天地父母之前,伏乞聖慈,特諒臣病情實狀,亟許遞改臣職名,俾得及時調治,以尋生路,不勝幸甚。臣無任云云。批答在上
上在昌德宮。停常參·經筵。
下直,平安兵使柳星彩,包伊萬戶李晉康,長淵府使金始慶。
政院啓曰,卽伏見江原監司李德成,全羅左水使趙爾重,忠淸水使金重三,京畿水使元德徽等,邊將褒貶啓本,則無一人居下,殊無嚴明殿最之意,推考,何如?傳曰,允。
又啓曰,守令考課之法,只在於精覈政績之能否,而遞易迎送之弊,非所可論,卽伏見咸鏡監司兪得一褒貶啓本,則慶興府使尹世衡,以政昏宜貶,數遞可憫,爲其題目,極邊雖〈與〉內地有異,旣稱政昏宜貶,而置之上考,已涉不當,洪原縣監辛錫五,以連中示警,姑宜仍置,爲其殿最之題,連次居中。旣見其不治之狀,厥後治績,亦無可觀,則姑宜仍置云者,殊非嚴明殿·最之意,咸鏡監司兪得一,推考,何如?傳曰,允。
傳曰,平安兵使柳星彩,留待引見。
明日五虞祭時,開門,三更三點。
禮曹判書金鎭龜上疏。大槪,臣於諫長之疏,不勝驚惑,決不可晏然於職次,伏乞亟遞臣職,仍治臣覆啓失當之罪事。入啓。答曰,省疏具悉。卿無所失,安心勿辭,從速行公。
明日,永昭殿移奉于昌慶宮,正時,午初二刻。
獻納尹弘离啓曰,臣以衰謝朽敗之身,忍死冒寒,夙夜奔走者,已三箇月矣。筋力旣盡,疾病兼作,委廢牀席,人鬼莫分,虞祭哭班,不得連進,日尋長單,見阻喉司,惶恐悶蹙,祈死未獲,數昨召命之下,扶擁詣闕,觸風添傷,還卽昏絶,百般醫治,僅得回甦,始乃得見長僚之疏,其所張皇反攻者,非伸救負罪之人,則率皆侵攻言者之言,而至於譏斥臣處,最用精神,臣始焉駭惑,終以慙忸也。噫,今日合辭之請,實出於一國公議,而挾阿好之私,懷力戰之計者,輒挺身攘臂,色色而起,如欲相爭,力已疲矣,喉且乾矣,固不可隨出隨辯,而第以長僚,極力營救之誠,猶不得其說,或曰誤事,或曰違理,夫誤了國事,違背正理,果美名耶?雖只以此二文字,定爲罪案,臣固知不甚輕淺,而終乃以合辭措語,謂之肆爲詆辱,何其上下語意之大相違戾耶?兩司齊發之日,只明義理而已,不計人之同不同,則知義理者,自當不謀而同,又何可强求人同,而今長僚,乃曰苟冀雷司,吁亦異矣。姜世龜竄謫之論,臣亦參涉,而蓋其疏之下語引喩,極其危險無倫,臺啓之發,曾無異議,譴罰之加,人皆爲快,而獨長僚,以游辭救解,爲一篇第一義,有若臺官,起已甚之議,聖明爲過重之擧,其所以爲人之義,則可謂高矣,而執法之論,恐不當若是也。吳始復罪名停當之日,臣亦入侍前席,而臣之愚意,初不以栫棘爲輕歇矣,退而更思其終始文案,方覺其罪重罰輕,追加律名,臣未知此果大違於臺體耶?臣旣自信無嫌,且未聞有物議,則更以何辭自列乎?長僚,惱於私意,必欲營救許多人,而心目浩繁,不得要領,終乃侵人於不當侵之地,噫,亦太多事矣。若乃頃日憲臣之處置,臣未知如何,而日昨同僚,謂有物議,至於引避,候司不捧,臣亦欲隨避,而非但病甚,似涉文具,故泯默而退矣。今長僚,非斥伊日處置,語涉深峻,臣亦其處置中人也,累日仍蹲,不卽自劾,臣所謂慙忸者,正在於此,而昨又病勢添苦,欲起還仆,經宿之後,今始出避,所失尤大,請命遞斥臣職。答曰,勿辭,退待物論。
謝恩,學錄朴萬恒,五衛將李錠。
京畿監司書目,高陽呈,以正言李彦經,辭職上疏上送事。啓曰,省疏具悉。爾其勿辭,從速察職。□□□□□□□□□□□□□□□□□□□燼餘
自辰時至申時,日暈左珥。
兪命雄啓曰,行大司憲洪受瀗山陵進,執義閔鎭遠,掌令鄭維漸,持平沈宅賢避嫌退待,掌令朴泰昌,持平吳命峻在外,今日,以監察茶時之意,敢啓。傳曰,知道。
又以都摠府言啓曰,副摠管李宇恒,除標信捕盜廳坐起,進去之意,敢啓。傳曰,知道。
朴權,以弘文館言啓曰,本館上番,副校理臣權尙游,以禁衛營郞廳,今日坐起時,晝仕出去之意,敢啓。傳曰,知道。
有政。
吏批,判書李畬病,參判趙泰采進,參議李健命進,右承旨朴權進。
兵批,判書金構進,參判李基夏進,參議沈枰病,參知未差,右副承旨兪命雄進。
兵批啓曰,慶尙右水使,今當差出,而擬望之人乏少,水使·僉使,竝擬,何如?傳曰,允。
吏批,以柳之發爲承旨,以李思永爲同義禁,以李寅炳爲參知,以鄭載道爲司宰僉正,以姜履相爲兵曹正郞,以李爲刑曹佐郞,以權煜爲工曹佐郞,以李德英爲司僕正,以黃一夏爲京畿都事,以洪禹采爲洪川縣監,以李湛爲司䆃主簿,以李相周爲典籍,以李嵂爲司藝,以李廷濟爲承文副正字,以朴萬恒爲成均學錄。
兵批,以李宇恒爲同知,以李鋌爲五衛將,以柳之禎爲都摠經歷,以趙爾重爲慶尙右兵使,以李思永付副司直,以朴萬恒付副司正。
兪命雄,以備邊司言啓曰,訓鍊都監三手糧,所載待變船,若有限滿當改者,則自前分付于湖南左右水營,使之新造上送矣。卽今二隻改槊限滿,一隻洋中敗失,待變之具,不可不急速改備,全羅右水營,則新造及改槊船各一隻,左水營則改槊船一隻,趁明春造送之意,依例分付,使之着實擧行,何如?傳曰,允。
又以備邊司言啓曰,以禮曹判書金鎭龜,榻前所啓,今年春間,江都移轉穀,在南漢近邑者,使之輸納南漢,則各邑,以姑爲分給民間,秋成卽爲捧納之意,報備局及守禦廳矣。卽今畢納者,只是二邑,半納者亦二邑,其餘諸邑,全數不納,至以輸納難便論報,此是今春之當納者,而初請待秋卽納,則亦缺二行命下矣。江都·南漢移轉之穀,自與他還上有異,各邑遷就成習,同歸於積逋,誠極寒心矣。至於南漢劃給之穀,體段尤別,所當趁卽輸納,而初請待秋,及秋又稱難捧,今年雖曰失稔,旣非如已往數年之比,且此移轉,亦與舊還上有異,則一向頉報,無意輸納,各邑所爲,殊極未便,更以此申明分付于道臣,姑觀前頭輸納形止,其中尤甚不納者,別爲施罰事,依此所啓內辭緣,施行,何如?傳曰,允。
李國芳,以義禁府言啓曰,卽接月令醫員玄錫夏手本,則罪人趙世雄,前患右邊脚上陰腫處,復爲浮動,痛勢危劇,連付消毒之藥,而症勢有加無減。自數日前,脚上浮氣大漲,渾成赤色,顯有更濃之狀,食飮專廢,顚仆不起,喘症兼發,呼吸不通,頃刻之間,奄奄欲盡,若不及時治療,則致斃可慮云。自前罪人病重,則例有保放救療之規,敢此仰稟。傳曰,依爲之。
獻納尹弘离啓曰。措辭見上答曰,勿煩。
兪命雄啓曰,獻納尹弘离再啓煩瀆,退待物論矣。傳曰,知道。
禮曹判書金鎭龜疏曰,伏以,臣昨得見大司諫尹德駿疏本,則以頃日李益壽,疏辭覆啓事,論斥該曹,有非尋常,臣不勝驚惑之至。今玆張氏之喪,斂殯之從厚,葬地之極擇,事理誠爲當然,而至於春宮之親臨其喪,有不可輕議者,固非一端,諫臣亦以爲,禮節有妨,則今不必更論,若其護喪一款,伊時因大臣獻議,特令戶禮官治喪,則朝家,旣命以有司之臣,而又自春宮,別遣勸講之僚屬,使之管攝,揆以事例,果未知其何如也,缺二行以倣用此例乎?臣之愚衷,不過欲爲缺禮節,爲朝家致謹於事體,而諫臣之言,今乃如此,至以春宮情懷,因此而不無抑鬱爲言。臣於是,不覺毛骨俱竦,而且旣臣當初意慮之萬萬所不到,則亦何必多辨也哉?臣本學蔑識寡,無所曉解,而猥忝春官,猝當變常之禮節,率意覆奏,竟速臺議,臣何敢自信已見,晏然於職次乎?玆敢不避煩瀆,露章自列,伏乞聖明,俯賜諒察,亟命先遞臣職名,仍治臣覆啓失當之罪,以謝人言,以嚴國法,不勝幸甚。臣無任云云。批答在上
正言李彦經疏曰,伏以,臣祗役因山,未及竣事,而薇垣新命,出於意外,臣誠惶隕感激,靡所容措。臣自昨年來,忝叨臺諫,亦已屢矣,而輒以南邑,査事自列,言亦支離,心實愧懼,不知聖明,何取於無狀如臣,而虛辱寵命,若是其勤摯耶?卽今前事未了,在法當遞,且於兩司合啓,有應避之嫌,前領府事南九萬,卽臣之師也,臣自幼少時,及門受業,義分不泛,今於請罪之論,有不可參涉者,以此以彼,俱難一刻虛帶,臣何敢揚揚入臺,以自傷其廉隅乎?臣旣在應避之科,且處難安之地,唯當緘口結舌,斂避言路,而臣師所遭,不比尋常,中心蘊結,尙有所不能自已者。敢於乞免之章,略此贅陳,臣罪萬死,臣罪萬死。噫,臣師立心行己,自有本末,其非爲弄國法縱國賊,眩幻顧瞻,徼後福於他日者,則雖婦孺,亦知之矣。祗以爲春宮,隱憂過慮,靡不用極,頃年一着,未能膠守常憲,而原其本情,則實斷斷無他也。然而獨見難於自是,衆論不欲相軋,缺三行無一毫私意於其間也。不幸禍變層生,時議轉激,追咎旣往,罪名狼藉,使臣師平生衛國之忠款,終不免爲罔測之科,臣每一念之,心竊愍傷,此豈但爲區區私意而然也?臣頃伏見聖明,答諫長之批,十行絲綸,直寫出一二大臣之心事,辭旨懇惻,有足以感動人者,臣於是,有以知君臣之際,貴相知心,不待臣草草一言,而□可無戴盆之冤也。自有此論,居臺閣者,稍或崖異,輒遭顚躓,況臣所處,有異他人,揆分揣義,語默俱難,因循尸職,人謂斯何?至於三字華銜,詞坦抄選,如臣譾劣,亦復濫叨,自顧才分,尤難承當。除命之下,久欲以一疏,仰暴危悃,而復土之役,夙夜哀遑,一身廉義,有不暇顧者,遷就迄玆,第切悶蹙。今封陵已過,復命在邇,以此情勢,決難冒進,玆不得不冒死呼籲於天地父母之前,伏乞聖明,察臣危迫之懇,諒臣臲卼之勢,將臣本兼兩任,一倂鐫改,以安私分,不勝萬幸。臣無任云云。批答在上
未時上御進修堂,平安兵使留待引見。入侍時,平安兵使柳星彩,右副承旨兪命雄,假注書尹佑甲,記事官金興慶·金相元入侍。上曰,閫師之職,爲任最重,且西關,比年饑饉之餘,必多疏迂之事,凡於職事,所當留意爲之,可也。星彩曰,臣於西關,初次受任,姑未知物情之如何,而聖敎如此,敢不盡心爲之乎?上曰,無他稟定之事乎?星彩曰,臣到任後,備知民間弊瘼,當隨事狀聞稟處,而但前頭勅行來到,凶荒最甚云,誠甚可慮也。上曰,邊將黜陟等事,所當嚴明爲之,可也。星彩曰,臣待罪黃海兵使時,巡審各邑,則兼營將之處,例以文武交差,而文官則全廢軍務缺三行極其精明,而其他文·南所兼之邑,則缺治民,則無文武之別,而至於戎政,則武臣頗勝矣。上曰,文武交差,意有所在,有難專任武臣矣。星彩曰,朝家之交差文武,蓋爲治民,而武臣中,各別擇送,則於軍民之政,不無兩便之道矣。上無發落。星彩退伏,中官,賜給弓矢藥物,星彩,跪受拜出,諸臣,亦以次而退。
上在昌德宮。停常參·經筵。
下直,天安郡守具尙禎,滿浦僉使申命任。
五虞祭罷後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·二品以上·六曹問安。答曰,罔極。嬪宮,藥房·政院·玉堂問安。答曰,罔極。
都承旨柳之發上疏。大槪,旣犯妄言之罪,且有難强之病,無望冒恥供職,不得不露章自劾,乞賜鐫免,以重官方,以安微分事。入啓。答曰,省疏具悉。卿其勿辭,從速察職。
玉堂箚子。大槪,請掌令鄭維漸,執義閔鎭遠,持平沈宅賢,正書兪彦明,獻納尹弘离,竝命出仕事。入啓。答曰,依啓。
吏曹啓曰,祿都目政事,來十九日,爲之之意,敢稟。傳曰,知道。又啓曰,臺諫有闕,政事,取稟。傳曰,過齋戒後,爲之。
修撰李坦,副修撰崔昌大,牌不進,依承傳罷職傳旨。傳曰,只推勿罷。
傳曰,史官二員待命,騎馬六匹立之,外各司內摘奸。
副修撰李觀命,牌不進,依承傳罷職。□□□□□□□□□□□□□□□□□□□□□燼餘
朴權啓曰,小臣,永昭殿移奉時,進去下直。傳曰,知道。
李國芳啓曰,兵曹郞廳來言,闕內各處,入直軍士,夜巡檢云矣。敢啓。傳曰,知道。
以備忘記,傳于李國芳曰,今下弓矢,滿浦僉使申命任處,給送。
兪命雄,以弘文館言啓曰,本館下番,見存四員,而修撰尹行敎在外,修撰崔昌大,以病連進辭疏,不爲肅謝,修撰李坦,朝者陳病徑出,副修撰李觀命,當爲替入,而又呈辭,副修撰李觀命,卽爲牌招,以爲入直之地,何如?傳曰,允。
又啓曰,玉堂下番,李觀命牌不進,罷職之後,將未免闕直,事甚未安,修撰崔昌大,副修撰李坦,竝卽牌招,以爲推移入直之地,何如?傳曰,允。
以弘文館修撰崔昌大,副修撰李坦,牌不進傳旨,傳于兪命雄曰,推考傳旨,捧入。
傳于兪命雄曰,永昭殿紅蓋,甚爲無色,前頭春奉審時,修改事,分付。
兪命雄,以吏曹言啓曰,今此社稷臘享大祭,薦俎官,以兵曹參議沈枰,參知李寅炳,實預差啓下矣,沈枰,遭子婦喪,身旣犯染,不得進參,預差李寅炳,素有重病,亦難將事,以宗廟薦俎官預差,判決事許玧,改付標以入之意,敢啓。傳曰,知道。
副校理權尙游箚曰,伏以,掌令鄭維漸,以臣伏見日昨下敎,以土藤箱子,體小不合,有當該官員罷職之命。臣都監都廳,事無巨細,無不董察,則今此方箱,爲用至重,所當十分敬謹,而畢竟差誤,至於如此,臣誠震惕,無以自容也。蓋當初都監,以方箱見樣,移文殯殿,而其時明油紅漆函子,旣已內入,故殯殿,亦無所據,下吏往問於尙方,尙方,以眞漆紅函出示,都監吏,與尙方吏,對執見樣以來之後,函子隨卽內入,雖欲見考,已不可及,招致函子造作之匠手,問以長短廣狹,則與見樣無異,故都監依此造進,其前後曲折,不過如此,則不善見樣之責,未必專在於都監,而下吏不復分別,矇然現告,若以莫重奉御之物,不能審察爲罪,則臣亦均有其責,而罷職之罰,只及於一郞僚,臣何敢自以倖免,而晏然仍冒於臺次乎?執義閔鎭遠,以兩司方有領敦寧府事尹趾完請罷之啓,而趾完,卽臣之妻叔父也。法當相避,不可隨參,何敢一日冒居於臺席乎?持平沈宅賢,以臣之所遭旣險,情迹愈蹙,再叨諫職,連犯違命,分義掃地,罪大慢上,不意恩罷未幾,除命復下,繼以召牌狎臨,不得不黽勉趨承,而缺二行之請,而九萬,卽臣之妻外缺半行於此啓,旣有所不敢參涉之嫌,且於日昨監造官罷職之命,亦有所不敢獨爲晏然者,臣以都監郞廳,方箱造成,亦是臣等所掌,則其所進用,至重且大,而畢竟差誤如此,臣誠惶隕,無地自容。玆事委折,已盡於右僚之避,臣不敢煩辭疊牀,而蓋當初都監,則只憑尙方見樣,稍存剩餘造成,而尙方函子,聞已內入,無他憑準,箱子畢造後,猶慮有過不及之差誤,招致尙方造函匠手,問以長短廣狹之如何,則匠手,更爲尺量,以爲恢恢有裕云,臣等,終不得親見函子本體,則其見樣之初,有差爽實,無由預知矣。雖然,凡於都監董察之任,郞廳·監造官,旣無異同,則臣當與監造官,一體被罪,而適在山陵未還之前,政院督捧,現告於下吏,故只使監造官罷職,臣何敢歸罪於人,而獨免爲幸?顧此兩款,俱在遞罷之科,其不可一刻蹲仍。正言兪彦明,以臣卽伏見長僚疏本,則以今日合辭之啓,大加非斥,噫,二三大臣之罪,或悖春秋,或干名義,則臺閣所論,雖輿儓·婦孺,亦知其應行之罰,則此豈出於偏惡大臣之意,而所謂誣辱云者,指謂何句語耶?今之爲大臣庇護者,不過曰誤事失言,而長僚今又曰違理,其所庇護之言,亦不得掩其所坐,則今此合辭之啓,共公之論,據此推知,而惟以阿好之計,肆然闖售於公議方張之日,則嚴辭駁正,臺體之所不可已,而乃以輒皆詬斥爲言,此果成說耶?吳道一之激成疏議,緊出彦良前後之招,雖使道一自辯,所謂影響不及之說,本不足爲發明之資,若使究覈於彦良未就刑之前,其罪淺深,有未可知,而今之論道一者,止於竄配,自是淸朝之寬典,而實是道一之萬幸,乃反以混置罔測之科,缺二行引避,見阻喉司,臣之臲卼,於此又加缺自入言地,觸事生疣,一言纔發,致人厚怒,群鋒衆鏃,日以益銛,自救不贍,何暇咎人?然臣旣被長僚之誣斥,何敢一刻仍冒於臺次乎?獻納尹弘离,以臣以衰謝朽敗之身,忍死冒寒,夙夜奔走者,已三箇月矣。筋力旣盡,衰病兼作,委廢牀席,人鬼莫分,虞祭哭班,不得連進,日尋長單,見阻喉司,惶恐縮伏,祈死未獲,數昨召命之下,扶擁詣臺,觸寒重傷,還卽昏絶,百般醫治,僅得回蘇,始乃覓見長僚之疏,其所張皇反復者,非伸救負罪之人,則率皆侵攻言者之言,而至譏斥臣處,最用精神,臣始焉駭惑,繼以慙恧也。噫,今日合辭之請,實出於一國公議,而挾阿好之私,懷力戰之計者,輒挺身攘臂,色色而起,如欲相爭,力已疲矣,喉亦乾矣,固不可隨出隨辯,而第以長僚,極力營救之誠,猶不得其說,或曰誤事,或曰違理,夫誤了國事,違背正理,果美名耶?雖只以此二字爲罪案,臣固知不甚輕淺,而終乃以合辭措語,謂之肆爲詆辱,何其上下語意之大相違戾耶?兩司齊發之日,只明其義理而已,不計人之同不同,則知義理者,自當不謀而同,又何可强求人同,而今長僚,乃曰,苟其雷同,吁亦異矣,姜世龜竄謫之論,臣亦參涉,而蓋其疏下語引喩,極其危險無倫,合啓之發,曾無異議,譴罰之加,人皆爲快,而獨長僚,以游辭救解,爲一篇第一義,有若臺官起已甚之議,聖朝爲過重之擧,其所以爲人之義,則可謂高矣,而執法之言,恐不當若是也。吳始復罪名停當之日,臣亦入侍前席,而臣之愚意,初不以栫棘,爲輕歇矣,退而更思其終始文案,方覺其罪重罰輕,追加律名,臣未知此果大違於臺體耶?臣旣自信無嫌,且未聞有缺三行頃日憲臣之處置,臣未知何如,而缺等避辭,喉司不捧,臣亦欲隨避,而非但病甚,似涉文具,故泯默而退矣,今長僚,非斥伊日處置,語意深峻,臣亦其處置中人也,累日仍蹲,不得自劾,臣所謂慙恧者,實在於此,而昨又病勢添苦,欲起還仆,經宿之後,今始出避,所失尤大,何可一刻仍冒於臺次乎?竝引嫌而退。造箱差誤,責有所歸。嫌不參啓,已成近例,何可以此,輕遞言官?合辭之啓,請竄之論,出於公共,所執旣正,崖異之言,其失在彼。處置兩出,未必爲非,以此引嫌,亦涉太過。請掌令鄭維漸,執義閔鎭遠,持平沈宅賢,正言兪彦明,獻納尹弘离,竝命出仕。取進止。答曰,依啓。
都承旨柳之發疏曰,伏以,臣於向者,妄陳區區所懷,伏承未安之敎,咋舌知罪,一味震慄,餘悸尙存,且臣年齡遲暮,疾病侵尋,耳目之視聽俱爽,手足之拘攣亦甚,日就衰朽,更無餘地,雖閒慢故事,猶患其憒憒,至於煩劇之務,自分難勝者,久矣。不意銀臺新除之命,遽及已試蔑效之身,臣誠驚感,罔知攸措。顧此長官,摠察一院,糾檢諸司,地望比他自別,其爲任,不輕而重矣。臣之情地之難安,病勢之難强,如上所陳,豈可以如臣老醜者,承乏充位,以汚近密之班乎?自知愧甚,人謂斯何?玆敢冒死仰瀆於宸嚴之下,伏乞聖慈,俯諒由中危懇,亟遞所帶職名,以重官方,以安私分,不勝萬幸。臣無任云云。批答見上
上在昌德宮。停常參·經筵。
未時,太白見於巳地。
傳曰,中宮殿,京各司供上,及日下雉鮮,限三年封進事,分付。
傳曰,永昭殿親臨奠酌禮,以今月二十二日爲之事,分付。
傳曰,史官三員待命,騎馬六匹立之,臘享大祭所內摘奸。
傳曰,仁顯王后七虞祭,世子親行事,分付。
修撰崔昌大牌不進,依承傳罷職。
明日,六虞祭時,開門,三更三點。
謝恩,大司憲洪受瀗,左尹李寅燁,司諫李晩成,正言李彦經,朔寧郡守黃爾章,洪川縣監洪禹采。朝報
儀軌都監郞廳,以摠護使意啓曰,新陵所埋石標二片,亦令海昌尉吳泰周,書寫入刻,印出一件,以備睿覽,而虛右之地,預排揜石一款,亦以添石以刻之意,敢啓。答曰,知道。
傳曰,中宮殿,京各司供上及日下雉鮮,限三年捧入事,分付。饔錄□□□□□□□□□□□□□□□□□□□□□□□□□燼餘□□□□□□□□□□□□□□□□□□□□□□□
朴權啓曰,玉堂下番,今方闕直,修撰崔昌大,副修撰李坦,已有勿罷之命,竝卽牌招,以爲牌招入直之地,何如?傳曰,允。
上在昌德宮。停常參·經筵。
未時,太白見於巳地。
下直,黃海兵使金重元,靈光郡守安世徵。
六虞祭罷後,大殿,藥房·政院·玉堂·二品以上·六曹·大司憲問安。答曰,知道。世子宮,藥房·政院·玉堂·二品以上·六曹·大司憲問安。答曰,罔極。嬪宮,藥房·政院·玉堂問安。答曰,罔極。
京畿監司書目,坡州牧使權相夏,以其親病危重,連呈辭狀,還任無期,不得不罷黜事。
政院啓曰,卽者,吏曹郞廳來言,今日爲政事,命下,而判書李畬,參判趙泰采,參議李健命,俱以病不來云。竝卽牌招開政,何如?傳曰,允。
明日,七虞祭時,王世子出宮正時,三更四點,祭正時,四更一點,開門,三更三點。
府啓,請杭家籍沒事。措語見上請杭子炤兄弟事。措語見上請李宇謙事。措語見上靑松府使姜碩臣,曾任槐山郡守時,與本郡士人金大老,約爲婚媾,初以八月二十二日擇吉矣,及十五日夕,聞國哀之報,諉以監營關文,未及來到,汲汲進定婚期於其翌日,本郡鄕任及學宮執綱諸人,交謁更諫,則責以鄕曲人,不諳事例,終不聽從,詰朝吹角前導,大張威儀,往行婚禮,仍設酒肉,薄暮還官,始爲發喪,湖中人士,莫不憤惋。噫,使碩臣,苟有一分臣子之心,其何敢悖常亂俗,略不〈?〉念,一至於此哉?大老,雖是遐鄕無諳之輩,亦必知分義之所不敢出,情禮之所不敢爲,而甘心黨惡,同犯邦禁,事之痛駭,莫此爲甚,不可不明正其罪,以礪一世。請靑松府使姜碩臣,拿問定罪,槐山人金大老,令本道刑推定配。前府使徐瑱,前內乘李彦明,前僉使洪錫九,本以奸細之徒,服事黯與希載,受其指使,無異廝僕,兇謀陰計,無不與知,其偵探之狀,詭祕之迹,人皆危怖,莫不切齒矣。到今元兇伏法之後,不宜偃息於牖下。請前府使徐瑱,前內乘李彦明,前僉使洪錫九,邊遠定配。答曰,不允。第四件事,依啓。前啓,全羅右水使李碩根改正事,停啓。
吏曹參議李健命,牌不進罷職傳旨。傳曰,只推,勿罷。
社稷署參奉,以臘享大祭初獻官臨昌君焜等意啓曰,今此大祭,國稷位亞獻禮時,齋郞濟用監直長閔挺杞,執酌奉奠,而初獻已奠之酌,爲袖端所礙,以致欹傾覆酒,事雖出於無情,不可無警責之道,齋郞閔挺杞,推考,何如?傳曰,拿推。
傳曰,三都監摠護使以下,及斂襲時,入參人員,竝書啓。
謝恩,兼說書尹志和,說書金興慶。朝報
都監郞廳,以摠護使意啓曰,臣李墪今日進詣慶德宮啓祥堂奉審,則元無大段修改之處,而正殿唐家後所排牧丹屛一疊,下端鼠破處,幾至三四寸許,似當全一疊修改,而問于匠手,則移安日子迫近,且當凍節,其前工役未易完畢,若因其破處,修補改畫,則別無前後畫彩異色之患云,而其在事體,亦似苟簡,何以爲之?敢稟。傳曰,修補改畫,可也。
吏批啓曰,司饔提調,當以王子備望,而延礽君,方在持制中,三望竝以大臣擬入之意,敢啓。傳曰,知道。
有政。吏批,以李世白爲司譯都提調,尹趾善爲軍資監都提調,尹趾善爲軍器都提調,申琓爲司僕寺都提調,李寅燁爲瓦署提調,徐宗泰爲氷庫提調,李思永爲工曹參判,尹世紀爲大司諫,趙泰東爲工曹參議,李晩成爲校理,尹趾和爲說書,許琡爲漢城判官,張益文爲引儀,徐宗泰爲左參贊,朴尙彬爲監察,任命元爲戶曹佐郞,徐文重爲司饔都提調,李肇爲修撰,申銋爲黃海監司,金興慶爲說書,白時耉爲坡州牧使,李徵龜爲司諫,明廷耉爲典籍,金構爲司譯提調。
兵批,李碩寬爲全羅水使,李耋爲翊贊,許慶爲宣傳官,柳星河爲都摠都事,金季珍爲洗馬,鄭夏濟爲部將。燼餘
夜二更,月入軒轅左角星。
吏批,判書李畬進,參判趙泰采□,參議□□□牌不進,都承旨柳之發進。
兵批,判書金構進,參判李基夏病,參議沈枰病,參知李寅炳,右副承旨兪命雄進。
吏批啓曰,司僕寺,雖非都提調衙門,近來提調一員,連以大臣差出矣。卽今提調有窠,以大臣擬望乎?何以爲之?敢稟。傳曰,依爲之。
兪命雄,以訓鍊都監言啓曰,軍兵等,所授環刀·弓箭,破傷者頗多,雖以造置之弓劍,連續換給,而猶患不足,故新打造劍一千柄,改修補劍一千七百九柄,使嘉善金世章監造,黑角弓四百七十五張,校子弓九百九十張,長箭一百八十部,片箭一百八十部,改修補長箭四百八十部,筒兒一千箇,使嘉義金弘遠,亦爲監造,纔已畢役矣。見樣環刀十柄,黑角弓五張,校子弓五張,長箭五部,片箭五部,筒兒五箇,別單封進之意,敢啓。傳曰,知道。監造官,令該曹考例,稟處。
又以司僕寺官員,以提調意啓曰,本寺,以西氷主梗之官,藏氷啓下後,郞官二員,當爲出去,而今年氷役,與前不同,完畢遲速有不可定。前頭敬陵擧動,及王世子隨駕時,自正以下,郞官皆有差備,更無餘員,可任藏氷之役,勢甚可慮。在前本寺,本與工曹,同主一梗,其後因工曹啓辭,專屬本寺,而工曹氷米,則移納於他司之梗矣,卽今本寺事勢如此,不可無變通之道,依濟用監·軍器寺兩梗例,藏氷物力,則雖自本寺,仍前排進,而若令工曹郞官,主管其役,則陵幸時,本寺郞官,可以備員,以此意,令該曹啓稟,分付施行,何如?傳曰,允。
又啓曰,來二月二十五日,慶德宮移御時,各樣差備及負持軍之數,至於一千四百名之多,而他無推移之路,依前例,坊民調用之意,敢啓。傳曰,知道。
又以兵曹言啓曰,今此陵幸擧動時,及王世子隨駕時,各差備入把,本曹驛馬及京畿·忠淸·江原三道驛馬之添補於本曹之數,依前磨鍊,別單書入矣。外方驛馬,則今月二十九日,京中逢點之意,兩道監司處,撥馬知委,司僕寺添補馬,則從本寺啓下數,分付京畿,使之直爲入把之意,敢啓。傳曰,知道。
魚史徽,以侍講院言啓曰,明日,王世子親祭時,本院官員應行諸執事,無以推移,事甚苟簡,今日政,新除授官員,卽爲牌招,以爲齋宿進參之地,何如?傳曰,允。
上在昌德宮。停常參·經筵。
下直,瑞山縣監丁敏道,珍山郡守金萬栽。
七虞陪祭後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·二品以上·六曹問安。答曰罔極,嬪宮,藥房·政院·玉堂問安。答曰,罔極。
備邊司啓曰,近年以來,連因荐飢,各司及市民,藏氷價米,自販廳及戶曹,分半上下,至於上年,則年事稍稔,而外方,旣蒙積年未收蕩滌之惠,則都民之獨未沾一視之澤,似涉不均,故各司藏氷米,則貢物,旣已復舊,雖不當擧論,坊·市民所出藏氷米,令賑廳及戶曹,分半上下事,定奪,分付矣,不幸今年,又遭國恤,都民之應役多端,不可無軫恤之道。上年定奪時,雖以後勿援例爲請,而卽今事勢,似難一切膠守,依上年例,各司則勿爲擧論,坊·市民所出藏氷米,令販廳及戶曹,分半上下,以除都民一分之弊,何如?傳曰,允。又啓曰,卽接京畿監司徐文裕報狀,則今此陵幸擧動時,凡事定奪,分付,方可擧行云。曾前丙子秋,昌陵陵幸時,大小凡事,因傳敎,皆從省約,故其後戊寅日庚辰兩年,陵幸時,竝依此例,分付擧行矣,今番則纔經山陵大役,畿邑物力,尤涉可慮,且有務從省弊之敎,一依昌陵擧動時已行之例,擧行之意,本道及京各司,一體分付,何如?傳曰,允。
觀象監,今月十九日,太白見於巳地。啓。
政院啓曰,今日賓廳日次,而兩司,當爲來待,而諫院,無行公之員,除在外及受由外,呈告人員,竝卽牌招,何如?傳曰,允。
吏曹參判趙泰采,摠管辭免上疏。入啓。答曰,省疏具悉。卿其勿辭察任。
傳曰,大臣·備局堂上引見。
正言李彦經,牌不進,依承傳罷職。
藥房啓曰,卽伏聞王世子入侍醫官,金有鉉·崔聖任等,所傳之言,自數三日來,有咳嗽失音之候,而肌膚微溫,寢睡煩轉,水刺亦覺厭進云,臣等,不勝驚慮之至。與諸醫等入診,詳知症候,議定當進之劑,宜當,敢啓。答曰,問于入侍醫官,議藥,宜矣。
傳曰,世子,方有感冒之候,再明卒哭,勢難進參,今此獻官單子,使之改入事,分付。
吏曹啓曰,臺諫有闕,政事,取稟。傳曰,明日爲之。
藥房再啓曰,臣等,與入診醫官及諸御醫等商議,則皆以爲,王世子咳嗽·失音等症,實由於外感之候,趁來和解之致,蔘蘇飮,加桑白皮·黃芩·杏仁夫炒各一錢,連進三貼宜當云,此藥劑入之意,敢啓。答曰,知道。世子宮,藥房·政院·玉堂問安。答曰,知道。
今日引見時,全羅右水使李碩根,四五日內辭朝,左水使李碩寬,亦爲催促赴任事,及前修撰崔昌大,前副修撰李觀命敍用事,榻前下敎。朝報
入侍時,兵判金構所啓,曾前擧動之時,訓鍊都監,例爲隨駕,禁衛軍·御營軍,則臨時稟定,然後定其隨駕與留都矣。今番擧動時,何軍門,當隨駕乎?上曰,御營,連次留都,今番則隨駕,可也。金構曰,訓局·御營廳隨駕,而小臣,亦當以本職,侍衛隨駕矣,留都大將,何人爲之乎?上曰,摠戎使,爲留都大將,可也。
入侍時,左議政李世白所啓,陵役旣已完畢,諸臣亦皆復命,而第又有所達者,曲墻,當寒築成,故內凍外解,面土多有剝落處,頃者經雨後,外面,又有些少欠頉處,所當卽爲修改,而當寒役事,徒費功力,前頭丁字閣,改沙壁時,亦爲觀勢,一體修改,似當矣。上曰,依爲之。□□□□□□□□□□燼餘,□□□□□□□□□□□□□□□□□□□□□□□□
李國芳啓曰,今月十九日,內各司,闕內摘奸時,有頉處察之事,命下矣。禁衛營入直軍士張順龍等十一名,所佩環刀,以他刻名,金玉先等二名,全無刻名,莫重宿衛之地,有〈此〉執頉,事甚驚駭。當該領軍哨官李大根,常時不能檢飭之責,在所難免,爲先汰去,張順龍等十三名,所當移刑曹推治,而係是入直軍兵,不可一刻離次,令本營從重決棍,有頉環刀,亦全改刻分授,以懲日後,何如?傳曰,允。
朴權,以弘文館言啓曰,新除授修撰李肇,時在京畿楊根任所,經筵入番事緊,斯速乘馹上來事,下諭。傳曰,依啓。
又以內醫院官員,以都提調意啓曰,酒房香醞,例用曜金門外井水造釀,而移御之後,曜金門,當爲鎖閉,依前移御時例,朝夕開閉,俾得汲水之意,令該曹分付于守宮衛將,何如?傳曰,允。
吏曹參判趙泰采疏曰,伏以,臣連以母病,屢控章牘,特賜長暇,扶護引月,天恩所庇,大勢稍愈,而元氣積敗,餘症迭發,顧臣情勢,尙難離側,而朝家多事,百僚駿奔,臣子分義,不敢一向言私。黽勉就列,祗參陪祭之班,而念臣本職,非比劇地,嘗藥之暇,猶可間間供務,而至於兼帶摠管,乃是輪番重地,決無持被禁廬,經夜直宿之勢,而宿衛緊任,亦不可虛帶,以益瘝曠之罪,玆不得不冒死陳懇,伏乞聖慈,俯諒懇迫,兼帶摠管之任,亟許遞解,以便公私,千萬幸甚。臣無任云云。批答見上
午時,上御進修堂,大臣·備局堂上,引見入侍時,左議政李世白,右議政申琓,兵曹判書金構,吏曹判書李畬,禮曹判書金鎭龜,戶曹判書金昌集,訓鍊都正尹就商,左尹李寅燁,右副承旨兪命雄,掌令鄭維漸,正言兪彦明,副校理權尙游,假注書尹佑甲,假注書朴萬恒,記事官尹志和,記事官金相元。李世白進曰,近來日氣甚寒,不審聖體,若何?上曰,無事矣。李世白所啓,在前陵幸時,例設大小晝停,而今此敬陵,則道里甚邇,不過二十餘里,則比之遠陵晝〈停〉所,猶爲稍近,勿爲趁早動駕,稍緩時刻缺陵所,似無所妨,而但王世子,方在缺二行休駕之地,似爲合宜,此等事,預爲缺分付,故敢達。上曰,遠陵則例於三十里外,爲晝停,而敬陵則道里不遠,當於罷漏後動駕,直詣陵所,勿設晝停所,可也,出擧行擧件世白曰,陵幸之時,世子,當爲陪往,而第念當此極寒,侵晨動駕,聖體,或有傷損之慮,且世子,方在沖年,未經遠行,日者返虞祗迎之際,只爲往還於新門矣。以敬陵道里言之,過於數十里之許,猝當遠行,恐有傷損,群下,以此不無區區之慮矣。申琓曰,冬節已盡,日氣稍暖,歲翻後,若或猝寒,則侵晨動駕,恐有勞傷之慮,且世子,方在沖年,未經遠行,以閭閻家言之,血氣未剛之時,猝當行役,則不無致傷之事,群下,以此憂慮矣。上曰,道里不遠,且無經宿之事,無大段慮矣。
李世白所啓,陵幸日期不遠,凡事擧行事,纔因京畿監司徐文裕所報,一依昌陵擧動時例爲之事,草記定奪分付,而其中植炬,預爲稟旨,然後可以分付,故敢此仰達,在前陵幸時,十里外則地方官,例爲植炬,而中間,爲慮民弊,使工曹,限晝停所植炬,晝停以後,則天已向曙,不復爲之矣。今番則道里不遠,出宮時刻早晩,姑未可知,而雖以罷漏後動駕,未明前,當到陵所,限陵所植炬,似不可已,以此分付京畿,何如?上曰,至陵所植炬,分付工曹,使之一倂擧行,可也。世白曰,曾前十里外植炬,工曹竝爲之,則自宣惠廳給價,而缺若其應爲排立處不遠,亦有不給價之例。缺二行
□□□以都監郞廳,以摠護使言啓曰,臣李墪,今日,進詣慶德宮啓祥堂奉審,則元無大段修改之處,而正殿唐家後所排牡丹屛風一疊,下端鼠破處,幾至三四寸許,似當全一疊修改,而問于匠手,則移安日字迫近,且當凍節,其前工役未易完畢,若因其破處,修補改畫,則別無前後畫彩異色之患云,而其在事體,亦爲苟簡,何以爲之?敢稟。傳曰,修補改畫,可也。
兪彦明,以備邊司言啓曰,卽接京畿監司徐文裕報狀,則今此陵行擧動時,凡事定奪,分付,方可擧行云。曾於丙子秋,昌陵陵幸時,大小凡事,因傳敎,皆從省約,故其後戊寅·庚辰兩年陵幸時,竝依此例,分付,擧行矣。今番則纔經山陵大役,畿邑民力,尤殘可慮,且有務從省弊之敎,一依缺何如?傳曰,允。
傳于魚史徽曰,三都監摠護使以下,及斂襲時入參人員,竝書啓。
以平安監司,江東居一乭屎等,渰死事狀啓,傳于李壄曰,渰死人等,恤典擧行。
兩司啓曰,本府,以罪人杭事。杭子炤兄弟事。李宇謙事。靑松府使姜碩臣,曾任槐山郡守時,與本郡士人金大老,約爲婚媾,而初以八月二十二日擇吉矣,及至十五日夕,聞國哀之報,諉以監營關文,未及來到,汲汲進定婚期於其翌日,則本郡鄕任及學宮執綱諸人,交謁更諫,則責以鄕曲人,不識事例,終不聽從,詰朝吹角前道,大張威儀,往行婚禮,仍設酒肉,薄暮還官,始爲發喪,湖中人士,莫不憤惋。噫,使碩臣,苟有一分臣子之心,其何敢敗常亂俗,略不顧忌,至於此哉?大老,雖是鄕曲無識之輩,亦必知分義之不敢出,情理之所不忍爲,而甘心黨惡,同犯邦禁,事之痛駭,莫此爲甚,不可不明正其罪,以礪一世。請靑松府使姜碩臣,拿問定罪,槐山金大老,令本道刑推定配。前府使徐瑱,前內乘李彦明,前僉使洪錫九,本以奸細之徒,服事黯與希載,受其指使,無異廝僕,兇謀陰計,無不與知,其偵探之狀,詭祕之迹,人皆危怖,莫不切齒矣,今於元惡伏法之後,不宜偃息於牖下,請前府使徐瑱,前內乘李彦明,前僉使洪錫九,竝極邊定配。答曰,不允。第四件事,依啓。
李世白缺以齋室爲幕次,似爲便好缺敢達。上曰,依爲之。世白曰,以新陵齋室,爲幕次事,旣承下敎,而第初因地勢缺齋室營建於大門外,此則三年後,當毁去,而卽今大門之內,極其狹隘,今番出往時,與諸堂上,看審商量,則丁字閣南邊,出一中門,而此亦似爲狹窄,中門姑爲掇移,墻垣稍加毁拓,則頗有餘地,自敬陵至明陵,擧動時,道路,亦爲順便,依此爲之乎?敢此仰稟。上曰,依爲之。出擧行條件
金鎭龜所啓,今二十五日,移御時,大駕,先爲擧動後,魂殿·世子宮·嬪宮,次第擧動,而異於常時,節目儀註,不可泛然議定,故敢達。魂殿移安時,世子,當爲陪後,而旣異常時,世子服色,則當以下缺三行淺淡服祗迎,爲宜云。外議如此,且無前例,稟旨然後,當書入儀註矣。上曰,移御,在於卒哭後,世子,當服視事服矣。鎭龜曰,世子,旣服視事服,則諸臣,亦從世子服乎?上曰,此異於陪祭,從世子服爲之,似可矣。鎭龜曰,魂殿祗迎時,百官,以何服爲之乎?上曰,何如?李世白曰,百官,以吉服,祗迎魂殿,似爲未安,大駕入闕內後,足以變服,變服祗迎,似宜矣。申琓曰,未知時刻之如何,而其間,或可變服矣。上曰,擧動時刻相近,其間有難變服,則不得已,以吉服祗迎,而今番擧動時刻,頗有相間,變服祗迎,可也。鎭龜曰,闕內則百官,服淺淡服,闕外則服白袍,而陪從百官,於闕外留待,則以白袍祗迎乎?李畬曰,旣在闕外,則以時服祗迎,似宜矣。上曰,留待闕外,則以白袍·烏帽·烏帶,祗迎,可也。鎭龜曰,臣親承傳敎,儀註,當直爲磨鍊書入矣。鎭龜曰,在前國恤,三年內陵行時,世子,無陪往之時,本曹,無可據謄錄,應行節目,以臣淺見,猝難磨鍊,預爲稟定後,可以擧行矣。上曰,丙申年,孝廟陵幸時,先王陪行,其後金浦章陵擧動時,又爲陪行,其時則皆行三獻禮,今番則當以單獻行禮,而先朝,旣有再次前例,且非亂前事,而何無謄錄耶?鎭龜曰,陵幸時,世子陪往,果有先朝前例,而皆非國恤三年內陵幸矣。當更考本曹文書,且問侍講院考出日記,而辛酉年,翼陵奠酌禮時,自上,服翼善冠·白袍·烏犀帶,承旨·史官,從上服陪缺以衰服行禮矣。今番世子,出·還宮時,以進見服缺陵行禮時,則其在情禮,不當以吉服陪從,缺四行上曰,此與望廟禮時,同缺予則再拜,世子及百官,皆當四拜,予再拜時,俯伏興後,且有平身一節,以一呼唱爲之,似爲難便,世子拜禮,則別出他呼唱爲之,可也。鎭龜曰,拜禮一節,當以此磨鍊,而奠酌時節次,則一依翼陵陵幸時例,爲之矣。上曰,翼陵奠酌禮時,版位再拜,入殿內,三上香奠酌後,更出版位,又行再拜禮,今番,亦當依此行禮矣。鎭龜曰,應行禮節,問於春坊,更加參量,磨鍊以入矣。
金鎭龜所啓,臘月垂盡,日氣甚暖,藏氷一款,誠甚可慮。頃者數日稍寒,江水將氷,而旋卽和暖,盡爲解凍,在前過臘三日後,則卽行司寒祭,仍始藏氷之役,而卽今事勢如此,藏氷始役之遲速,姑未可知。司寒祭則先爲設行,而祭文中,以祈寒之意,別爲措語撰出事,分付藝文館,何如?上曰,依爲之。
李世白所啓,自前陵役後,地方官及附近邑,及其他各邑,隨其應役,多少差等減役。庚申·癸亥年,則道內各邑,皆減大同二斗,附近邑及地方官,則或更減一斗或二斗,戊寅年則只減地方官大同矣。今番陵役時,道內各邑,皆已應役,楊州·坡州,以附近之故,出役比他有倍,且陵幸之時,省弊雖多,自不無役民之事,前頭又將有勅行,畿民在所優恤,依庚申例,通道內各邑,則特減春大同二斗,楊州·坡州則二斗外,又減一斗,而地方官高陽,則旣已全減,秋大同,更無可論矣。以此分付,何如?上曰,今番,亦依前例減給,可也。出擧行條件
李世白所啓,此乃咸鏡監司兪得一狀啓也。淸差問安軍官,以高嶺僉使差定差使員之事,傳泄於彼人之故,直請梟示,而臣意,則未知其得當矣。此與前日書給路程記者,情犯有異,且本無差員以邊將差定之事,而渠自做出,則猶或爲罪,而以移差慶興之語觀之,初以邊將差定,似是實狀,以其所有之事,隨問隨答而已,則何至於必殺?況於初使往來時,西路之有此事,亦多矣,此獨胡爲大罪乎?且不問其姓名,當於處斷時啓聞云者,尤非事體所當矣。上曰,此與曾前指示路程者,有異,以此梟示,誠爲過重矣。申琓曰,原其本情,則豈可與漏泄邊情,比而論之乎?依律則似爲過當矣。上曰,其罪犯,別無査覈可知之事,勿爲梟示,可也。金構曰,道臣旣已啓聞,而自朝家,全然不施,則似非懲戢邊民之道矣。李寅燁曰,凡係邊情,不可不嚴防,而此軍官所傳,雖非大段,旣非其任,則當以不知答之,而私相問答,事甚不當。今若全敍,則邊上民情,不無自此解弛之患,參酌論罪,似當矣。上曰,令本道決棍,可也。出擧行條件
又所啓,北評事趙泰老,除授本職後,以病重乞遞之意,呈狀備局,而此與守令循例遞易有異,欲登對時稟處,而登對未易,尙今未果矣。泰老,以累年痼疾,凡於除命之下,每以病狀陳疏,此則聖明,亦必以洞燭矣。槪聞卽今症情,尙爾沈重,實難赴任云,前頭將有北路設科之擧,不可不趁今變通,當依尹星駿例,拿推後,方可許遞,而若至拿推,則死生可慮云,此亦當有參酌之道,雖不拿推,亦依尹星駿奪告身之例,姑爲削職,未知何如。申琓曰,尹星駿之病遞也,以其後弊所關,只請拿問矣,而泰老症情,比星駿有加,若或就拿,則必至危境云,不可無參酌變通之道矣。金構曰,泰老病勢,臣亦聞知,而北評事,例以銓郞,玉堂,循次擬差,故泰老,亦循次擬望矣。今聞其病症,果爲深重云,似當有變通之道矣。上曰,趙泰老削職,差出其代,可也。出擧行條件
李畬所啓,近來本曹,久無實郞廳,大政迫近,將爲差出,而曾前擬望之人,今方坐罷,且玉堂輪直,亦甚苟簡,前修撰崔昌大,副修撰李觀命,宜有變通之道矣。上曰,崔昌大·李觀命,竝敍用,可也。榻前下敎
又所啓,凡外方守令,若棄官圖罷,則例用準期不敍之律,而在官病遞,則循例書入於歲抄矣。前忠州牧使金萬埰,在官見罷,有異棄官,而該曹,誤置於準期不敍之科,故前後歲抄缺尙未蒙恩敍之典,實涉不均矣。上曰,金萬埰,特爲敍用,可也。出擧行條件
又所啓,陵所三年供上,蔬菜·柴炭價九十餘同,自本曹,當爲出給,本曹昨今年來,頗有餘儲矣。各處營繕,所費不貲,且國恤以後,凡干需用,有倍常時,卽今則經費大縮,實爲可慮。曾前宣惠廳所貸,本曹軍木未償者,尙有八百餘同矣。惠廳則經用有定數,盡數則止,兵·戶曹,則需用浩多,無有定限,國家日用之數,緊重無如兵·戶曹者,今此菜蔬·柴炭·燒木價,以本曹木惠廳所貸去者數內,推移上下,則似爲便宜,故敢達。李寅燁曰,自經饑疫以後,三南大同,太半未捧,不得已貸用於兵·戶曹,而一年所捧,僅足一年,所給之數,尙未還償,若有推移之道,莫重陵所祭享所供之價,何敢推諉,而卽今惠廳形勢,無他辦出之路,誠極可悶矣。上曰,兵曹則他餘用度浩多,陵所菜蔬·柴炭價木,自惠廳出給,可也。出擧行條件
又所啓,臣方待罪內局提調之任,兩醫司貢物人等,以牛黃事,每每呼訴,故敢此仰達,內醫院,一年春秋兩等所納牛黃,都數一百四十餘部,而卽今春等,引用四十餘部矣。貢物元數之外,若有加用之事,則自戶曹,給價貿得,而其價,比貢物頗輕,貢物類則前期受價,預爲料理,故進排之際,民不敢怨,而別貿易則給以輕價,臨急督納,故民皆稱冤矣。牛黃元數之內,曾前裁減者,二十五部,其價不過三百餘石云,此在朝家,不至爲大段之費,而貢物人呼冤之弊,則可以少紓,臣旣與都提調徐文重相議,故敢達,而宣惠廳堂上,今方入侍,下詢處之,何如?李寅燁曰,價旣不多,則復舊無妨矣。上曰,牛黃二十五部,特爲復舊,可也。出擧行條件
又所啓,今秋年分事目磨鍊時,川反浦落覆沙,只許給災,各樣田則元不擧論,而頃見黃海·平安兩道都事覆審狀啓,則違越事目,各樣田災,任意許給,其數頗多,有關後弊,所給之災,一倂還實之意,旣已覆啓,而本曹則請推之外,無他施罰之故,只請推考,而似當有別樣論罪之譽矣。世白曰,勿論朝家之聽不聽,事目外,任意給災,歸怨於國,要譽於民,不可推考而止矣。上曰,兩道都事,竝先罷後推,可也。出擧行條件
李寅燁所啓,臣於垓子摘奸時,周視陵所近處,主山後山脚,衆塚累累,此則入葬已久,勢難掘出,而至於山腰以上,數三塚有入葬之處,而翼陵火巢定界時,新陵主山,距翼陵稍遠,故山腰上數塚龍尾後,鑿垓子定界,今則新陵主山,決不可穿鑿,山腰上數塚,宜速掘移,自今以後,主山近處,亦勿入葬事,嚴立禁防,似當矣。李世白曰,臣亦於往來時,見之,則主山後,入葬之處甚多,此山非如重疊逶迤之比,而主山後,如是穿鑿,極涉不當,故亦嘗言於山陵矣。李寅燁摘奸後,聞其言,則山角處處,衆塚纍纍,至於山腰以上,亦間間有之云,此則決不可不禁,更令禮官與各陵參奉,詳細看審後,山腰以下衆塚,雖不可盡掘,山腰以上,入葬未久者,則卽令掘去,久遠難掘者,則竝爲平土,而此後則勿於山腰上下,初不得更爲入葬事,嚴立科條,申明禁斷,而亦令參奉等,頻頻摘奸,使之隨卽報知,似好矣。上曰,依所達嚴禁,可也。出擧行條件
又所啓,大缺紙一半,歸本道之後,無論山·海邑,一倂分定,故曾前有紙所之邑,猶可支吾,而其他各邑,爲弊不貲,民皆呼冤,實爲難處,當初設置紙所之時,撫恤紙匠,定給奉足,且給復戶,通一道,有紙所之邑居多,紙役雖重,猶能責應,自設貢物之後,紙所俱廢,紙匠散亡,今幾二十餘年,而猝然一朝,歸之本道,其弊端之甚多,不言可想。今若復設紙所,則公私,庶可兩便云,三南監司處,則亦有偏苦難支之患,紙匠輩,給復戶,又給奉足,則田稅,由是減縮,良丁充數尤難,與加給紙價,利害相等,紙價之一斗加給,少無所益,而合而計之,則朝家之所失,頗多矣。上曰,問其便否於三南監司,然後處之,可也。出擧行條件
又所啓,近來南漢山城軍需米,累經洊飢,移賑畿邑,幾盡蕩竭,事甚可慮。三南,曾有匠人布留儲者,而無着實需用之處,故欲爲移送山城,秋冬使之上納,卽今先爲上納者,幾至四十同,且己卯以後,査正各樣良丁,充定闕額之後,尙有餘丁收布上送者,亦幾至二三十同,盡爲輸送山城,會錄,何如?上曰,依爲之。出擧行條件
又所啓,頃因兵曹啓辭,慶德宮移御之後,守衛將士,無入直之所,移出承文院於闕外,必須覓得大家,然後可以藏置許多文書,而可容之家,實未易得,且以許多文書,置諸狹窄私舍,誠甚可慮。籍沒家舍中,擇其大家,劃給於承文院,以闕門外可容私舍,相換移設,則似宜,故敢達。上曰,依爲之。出擧行條件
兪彦明所啓,如臣無似,猥忝言地,擿埴冥行,自分顚敗,而日昨諫長疏云云。措辭缺且見上上曰,勿辭。
兪命雄啓曰,兪彦明再啓煩瀆,退待物論矣。上曰,知道。
鄭維漸所啓,杭家籍沒事。措辭見上上曰,勿煩。
又所啓,杭子兄弟事。措辭見上上曰,勿煩。又所啓,李宇謙事。措辭見上上曰,勿煩。又所啓,前府使徐瑱,內乘李彦明,僉使洪錫九等事。措辭見上上曰,實狀云然乎?李世白曰,徐瑱之締結希載,絡繹往來,藉藉言之,其名亦出於今番鞫廳矣。維漸曰,人實藉藉,昭不可掩矣。上曰,依啓。
權尙游所啓,臣有所懷,惶恐敢達。頃者有李台佐竄配之命,台佐疏語,雖或謬戾,而此出於伸救他人,則與□□有異,朝家施罰,至於竄配,誠爲過重矣。上曰,李台佐之疏,徒知伸救,而全昧義理。當初臺諫,雖以削黜爲請,而若不深懲,則義理,必至於晦塞,故特爲遠竄矣。今則日月稍久,儒臣所達,異於身犯者,亦是矣,放送,可也。出擧行條件
金構所啓,全羅左水使李碩寬,速令赴任,然後慶尙兵使·會寧府使,當爲次第交代,不可不催促水使李碩寬事,今則臺啓已停,亦有次次交代遲滯之弊,使於四五日內,辭朝,何如?上曰,依爲之。
上在昌德宮。停常參·經筵。
獻納尹弘离三度呈辭。入啓。遞差。
觀象監,今月十九日夜二更,月入軒轅左角星內。啓。
世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?王世子,外感之候,亦復何如?昨日劑入湯藥,其已進服,而有和解之效乎?臣等不勝憂慮,敢來問安。答曰,知道。世子外感之候,差減矣。
明日永昭殿親臨奠酌禮正時,巳正初刻,出宮正時,辰正三刻,明日卒哭祭正時,四更一點,開門,三更三點。
昨日引見時,掌令鄭維漸所啓,請杭家籍沒等事。措語見上上曰,勿煩。又所啓,請杭子炤兄弟事。措語見上上曰,勿煩。又所啓,請李宇謙事。措語見上上曰,勿煩。又所啓,請徐瑱·李彦明·洪錫九等事。措語見上上曰,依啓。
正言兪彦明所啓,如臣無似,猥忝言地,擿埴冥行,自分顚敗,日昨諫長之疏,譏切臣身,非止一二,而至於兩出之斥,臣有所瞿然慙恧者。頃日避辭中,略附難安之勢,而仍尋長單,見阻喉司,一向悶蹙,恭俟罪罰,今者召牌之下,迫於嚴命,不得已冒沒入侍,而同僚辭單,旣已捧入,則臣以同是處置中人,其何敢仍居於臺次乎?請命遞斥臣職。上曰,勿辭。退待物論。
府前啓,請杭家籍沒事。措語見上請杭子炤兄弟事。措語見上請李宇謙事。措語見上新啓,內官陸後立養子趙姓二人,以宮庭掃除之類,交通外人,諦探內間之狀,旣已狼藉於鞫廳罪人之招,則不可置之輦轂之下,請命邊遠定配。引嫌而退。諫長疏斥,在我無失,以此引嫌,殊涉太過,請正言兪彦明出仕。新除授大司諫尹世紀,時在開城任所,司諫李徵龜,時在京畿豐德地。請命斯速乘馹上來事,下輸。答曰,不允。末端三件事,依啓。朝報
政院啓辭,今二十一日,內各司,闕內摘奸時,有頉處察之事,命下矣。禁衛營入直軍士張順龍等十一名,所佩環刀,以他刻名,金玉先等二名,全無刻名。莫重宿衛之地,有此執頉,事極驚駭。當該領軍哨官李大根,常時不能檢勅之責,在所難免,爲先汰去。張順龍等十三名,所當移刑曹推治,而係是入直軍兵,不可一刻離次,令本營從重決棍,有頉環刀,亦令改刻分授,以懲日後,何如?重出傳曰,允。
有政。吏批,以宋相淹爲禁府都事,李晩成爲輔德,金相稷爲正言,崔昌大爲文學,崔昌大爲吏曹佐郞,李晩成爲副應敎,趙益彬爲楊根縣監,李湛爲司僕主簿,李觀命爲副修撰,尹弘离爲執義,李堤爲引儀,李思永爲兵曹參判,尹行敎爲獻納。燼餘
兪命雄啓曰,假注書吳命增,身病猝重,勢難察任,今姑改差,他假注書差出,何如?傳曰,允。
以尹東魯爲假注書。
右副承旨兪命雄,以備邊司言啓曰,今十二月十二日,全羅監司韓聖佑,留待引見入侍時,韓聖佑所啓,措辭見上上曰,令廟堂稟處。
右副承旨李國芳曰。措辭見上上曰,亦令廟堂一體稟處可也事,命下矣。朝家之軫念白骨徵布,使之充定闕額,至於戊寅以上未收軍布,勿論生死,竝令蕩滌,則外方各營,所當仰體朝旨,俾民無冤,而稱以當番闕點,一向徵督於旣骨之後云者,誠極寒心。所謂闕點,身死尙被侵徵,其令道臣分付兵·水營,一一嚴明査覈,姓名·數爻,懸錄啓聞後,更爲稟處,而諸道一體分付,登時擧行,何如?傳曰,允。
朴權,以禮曹言啓曰,頃以張氏葬地擇定事,出送權順泰·許晶等,看審坡州等地,與觀象監地師,所見相符後,稟旨擧行事,啓達矣。權順泰等,回還後,竝招前日看審諸地師等,與之詳論,則其所見,別無大段異同,而亦不無指摘小欠之處,有不可容易完定。方外曉解地術人五人,本監地師三人,更爲出送于畿內諸處,求得可合之地,然後本曹堂上,依前稟定出去,更審稟處,何如?傳曰,允。
魚史徽,以義禁府言啓曰,卽接月令醫官慶起手本,則保放罪人趙世雄,病勢今已差歇云,還囚之意,敢啓。傳曰,知道。
又以禁衛營言啓曰,頃日,內各司,闕內摘奸時,有頉軍兵缺從重決棍,環刀亦改刻分授,以懲日後事,啓稟,傳曰,允事,命下矣。執頉軍兵十三人內,其環刀見頉者,則渠以新軍,傳授舊軍之環刀云,故取考軍案,其所刻名,果是舊軍之刻名,與借得他人之劍,瞞過逢點者有間,其無刻名者,乃是舊軍逃亡,不得傳授軍裝,而自備環刀云。大抵本營環刀,則皆刻禁字,軍士分給之時,元無刻名之規,蓋以官劍,次次傳授,將不知幾人,則有難盡刻其名故也。御營軍之例,亦然,卽今本營之軍,所持之劍,無刻名者絶少。此則軍兵等,受出之後,私自刻名者也。旣刻之後,則似當一體爲之,不宜或刻或否,而將官·旗摠等,全不致察,致有內摘奸執頉之擧。執頉軍士十三人,及書記·旗摠,竝決棍十五度,哨官李大根,以落點,領率入直,而常時不能檢飭之責,實在於領率軍官辛處聖,故亦爲汰去矣。臣忝爲主將,軍兵器械之不齊如此,常時不能檢飭之失,臣實爲首,惶恐待罪。傳曰,知道。勿待罪。
吏批,判書李畬進,參判趙泰采進,參議李健命,都承旨柳之發進。兵批,判書金構藥房進,參判未差,參議沈楫病,參知李寅炳進,右副承旨兪命雄進。
掌令鄭維漸啓曰,罪人杭家籍沒事。措辭見上杭子炤兄弟事。措辭見上內官陸後立養子趙姓二人,以宮庭灑掃之類,交通外人,諦探內間之狀,旣已狼藉於鞫廳諸人之招,則不可置之輦轂之下,請亟命邊遠定配。正言兪彦明,以如臣無似,猥忝言地,擿埴冥行,自分顚敗,日昨諫長之疏,譏切臣身,非止一二,而至於兩出之斥,臣有所瞿然慙恧者。頃日避辭之中,略附難安之勢,而仍尋長單,見阻喉司,一向泯伏,恭俟罪罰,今者召牌之下,迫於嚴命,不得已冒沒入侍,而同僚辭單,旣已捧入,臣亦處置中人,其何敢仍據於臺次乎?引嫌而退。諫長疏斥,在我無失,以此引嫌,殊涉太過,請正言兪彦明出仕。新除授司諫院大司諫尹世紀,時在開城府任所,司諫李徵龜,時在京畿豐德地。請竝斯速乘馹上來事,下諭。答曰。不允。末端三件事,依啓。
魚史徽啓曰,臺諫出仕事,命下矣。今已日暮,明日待開門,牌招之意,敢啓。傳曰,知道。
上在昌德宮。停常參·經筵。
卒哭祭罷後,大殿,藥房·政院·玉堂·二品以上·六曹問安。答曰,知道。世子宮,藥房·政院·玉堂·二品以上·六曹問安。答曰,罔極。嬪宮,藥房·政院·玉堂問安。答曰,罔極。
藥房啓曰,伏未審夜來,聖體若何?王世子氣候,亦復如何?昨日伏承外感之候,差減之敎。湯劑連爲進服,而咳嗽諸症,已盡快復乎?臣等不勝憂慮,敢來問安。答曰,知道。無事。世子所患,日漸差愈矣。
今月二十日引見時,左議政李世白所啓,陵幸日期不遠,凡干擧行事,纔因京畿監司徐文裕所報,一依昌陵擧動時例爲之事,旣已草記,定奪分付,而其中植炬,預爲稟定,然後可以分付,故敢此仰達。在前陵幸時,十里外則地方官,例爲植炬,而中間爲慮民弊,使工曹,限晝停所,仍爲植炬,晝停以後,天已向曙,不復爲之矣。今番則陵所道里不遠,出宮時刻早晩,姑未可知,而雖以罷漏後動駕,未明前,當到陵所,限陵所植炬,似不可已。以此分付京畿,何如?上曰,至陵所植炬事,分付工曹,使之一倂擧行,可也。李世白曰,曾前十里外植炬,工曹若竝爲之,則自宣惠廳給價,而其後,或以其應爲排立處不遠,亦有不給價之時矣。今番至陵所植炬,若令工曹爲之,則其間排立,比前甚遠,工曹貢物人等,亦必有稱冤之弊,令宣惠廳依前例給價,似當矣。上曰,令該廳給價,可也。又所啓,今番擧動,雖不經夜於陵所,正當寒節,帳殿露處,誠甚可慮。以新陵安香廳及齋室,爲幕次,似爲便好,必須預爲定奪,塗褙等事,可以趁期爲之,故敢達。上曰,依爲之。李世白曰,以新陵齋室爲幕次事,旣承下敎,而第初因地勢不便,假齋室,營建於大門外,此則三年後當毁者,而卽今大門出入,極其狹隘。今番出往時,與諸堂上,看審商量,則丁字閣南邊,出一中門,而此亦似爲狹窄。中門姑爲撤移,墻垣稍加毁拓,則頗有餘地。自敬陵至明陵間,擧動時道路,亦爲便順,依此爲之乎?敢此仰稟。上曰,依爲之。又所啓,陵役旣已完畢,諸臣亦皆復命,而第又有所達者,曲墻當寒築成,故內凍外解,面土多有剝落處,頃者經雨後,外面又有些少欠頉處。所當卽爲修改,而當寒役事,徒費功役,前頭丁字閣,改沙壁時,亦爲觀勢,一體改補,似當矣。上曰,依爲之。
副校理權尙游所啓,臣有所懷,惶恐敢達。頃者有李台佐竄配之命。台佐疏語,雖或謬戾,而此出於伸救他人,則與身犯有異,朝家施罰,至於竄配,誠爲過重矣。上曰,李台佐之疏,徒知伸救,而全昧義理。當初臺諫,雖以削黜爲請,而若不深懲,則義理必至於晦塞,故特爲遠竄矣。今則日月稍久,儒臣所達,異於身犯云,亦是矣。放送,可也。
永昭殿奠酌禮後,大殿,藥房·政院·玉堂·二品以上·六曹問安。答曰,知道。
假注書吳命增改,代尹東魯爲之。燼餘
上詣永昭殿,入齋殿改服,巳時,行奠酌禮,巳時末,還宮。
兪命雄,以御營廳言啓曰,本廳習操及中日試才,限卒哭停止事,前已定奪矣。今則卒哭已過,依前設行之意,敢啓。傳曰,知道。
又以御營廳言啓曰,本廳郞廳及諸將校,今秋冬等褒貶,當爲等第,而都提調臣尹趾善,以身病不得磨勘之意,敢啓。傳曰,知道。
又以義禁府言啓曰,今月二十五日,慶德宮移御時,大駕考諠左右都事二員,挾輦左右都事二員,當直都事一員,駕導都事二員,駕後都事二員,神輦考諠都事左右二員,王世子考諠左右都事二員,王世子嬪考諠左右都事二員,本府入直都事一員,當以十六員分排,而都事李箕明,前全羅監司洪萬朝拿來事,出去未還,都事徐夢良,緣坐罪人至道處絞事,地方出去。假都事八員,令該曹預爲差出,何如?傳曰,允。
以黃海監司兪集一,白川郡居私奴戒山等燒死事狀啓,傳于李壄曰,燒死人等,令本道恤典擧行。
兪命雄,以宗簿寺官員,以提調意啓曰,靈愼君瀅,以其三寸姪夏城都正樟之嫡一子燮,妾一子炅等,明年,年滿十五,依例付職事,呈單本寺,而相考璿源錄,則樟之嫡妾兩子,俱不載錄,始錄於璿源譜略修正時呈單中,殊涉疎漏,而取考前例,則夏川都正椅之第二子焯,丙子年,當爲付職,而初不載錄於璿系,故年限已過,不得付職,追錄於璿源譜略,然後家長推考,稟旨付職矣。今樟之所生,與缺夏城都正樟,請命推考,其嫡子燮,妾子炅,缺付職,何如?傳曰,允。
又以魂殿都監郞廳,以摠護使言啓曰,啓祥堂修理之役,今日已畢,員役工匠,姑爲放送,都廳監造官,則限魂殿移奉前,往來看檢之意,敢啓。傳曰,知道。
上在昌德宮。停常參·經筵。
辰時,日暈兩珥。
下直,坡州牧使白時耉。
世子宮,藥房·政院·玉堂問安。答曰,知道。勿爲問安。嬪宮,藥房·政院·玉堂問安。答曰,知道。
藥房啓曰,伏未審夜來,聖體若何?昨日親臨將事,不瑕有傷乎?王世子氣候,亦復何如?前劑入蔘蘇飮三貼,當盡於昨日,必須詳知卽今症候,然後可以更議進藥當否,臣等與諸醫等,入診宜當。臣等不勝憂慮,敢來問安,竝此仰稟。答曰,知道。無事。世子咳嗽之候,猶未快愈,令醫官入診,宜矣。
禮曹,壬午式年進士鄕·漢城試初試,二月初十日,生員鄕·漢城試初試,同月十二日,文·武科鄕·漢城試初試,同月二十八日,雜科初試,三月十一日,進士覆試,三月二十八日,生員覆試,同月三十日,生進放榜,四月十一日辰時,文科講經及武科覆試,四月十七日,文科會試,講畢後,間一日,文武科殿試,五月初一日,雜科覆試,五月初六日,文武科放榜,五月十一日卯時,雜科,五月十六日卯時,推擇。啓。
今月二十日引見時,禮曹判書金鎭龜所啓,臘月垂盡,日氣甚暖,藏氷一款,誠甚可慮。頃者數日稍寒,江水將氷,而旋卽和暖,爲解凍。在前過臘三日後,則卽行司寒祭,仍始藏氷之後,而卽今事勢如此,藏氷始役之遲速,姑未可知。司寒祭則先爲依例設行,而祭文中,以祈寒之意,別爲措辭撰出事,分付藝文館,何如?在本日筵說上曰,依爲之。左議政李世白所啓,自前陵役完畢後,地方官附近邑及其他邑,隨其應役多少,差等減役。庚申·癸亥年,則道內各邑,皆減大同二斗,附近邑及地方官,則或更減一斗或二斗,戊辰年則只減地方官大同矣。今番陵役時,道內各邑,皆已應役,而楊州·坡州,以附近之故,出役比他有倍,且陵幸之時,省弊雖多,自不無役民之事。前頭又將有勅行,畿民在所優恤,依庚申年例,通道內各邑,則特減春大同二斗,楊州·坡州,則二斗外,又減一斗,而地方官高陽,則旣已全減,秋大同,更無可論矣。以此分付,未知何如?重出上曰,今番,亦依前例減給,可也。禮曹判書金鎭龜所啓,式年大小科,例於秋間,設初試,開春後,行覆試,而今年則以國恤,初試不得設行。自前如此之時,初覆試,例多竝行於春間。今亦依此例,待明春擧行,似爲合宜矣。初試設於二月間,而四月間,設行覆試,則覆試擧子,上京之數不多,雖値農節,似無難便之事。卒哭後,依此擇日,入啓行會,何如?左議政李世白曰,科擧事,旣已發端,臣亦有所達矣。咸鏡監司兪得一狀啓,以前定別科,趁明春農前設行爲請。旣定之科,以國恤中止,若復遷就,則前頭事故,有未可知,本道民心,顒望已久之餘,必有落莫之歎,而道臣必量其事勢,有此狀聞,令該曹斯速擇日,差出試官,使之擧行,似當矣。上曰,式年大·小科,初·覆試則依所達,四月前竝爲設行,北道文·武科,則差出試官,以明春,亦爲擇日施行,可也。上曰,謁聖武科,初試入格人中,有故者幾人耶?訓鍊都正尹就商曰,聞有故者,不多云矣。且臣於初試時,以試官進參見之,則今番初試中,士夫子弟,可合宣傳官者,多數被抄矣。左議政李世白曰,臣亦欲達而未果矣。武科初試,旣已試取,若不以明春,仍行謁聖,則其初試,終爲仍棄之歸矣。上曰,武科初試,不可仍棄,而且式年初試時,外方擧子,必多來會,謁聖亦以明春,擇日設行事,分付該曹,可也。
吏曹判書李畬所啓,凡外方守令,棄官圖罷,則例用準期不敍之律,而在官病遞,則循例書入於歲抄矣。前忠州牧使金萬埰,在官見罷,本非棄官,而該曹誤置於準期不敍之科,故前後歲抄,不得書入,尙未蒙恩敍之典,實涉不均矣。上曰,金萬埰,特爲敍用,可也。戶曹判書金昌集所啓,今秋年分事目磨鍊時,川反浦落覆沙,只許水田給災,旱田則元不擧論,而頃見黃海·平安兩道都事覆審啓本,則違越事目,各樣田災,任意許給,其數頗多,有關後弊。所給之災,一倂還實之意,旣已覆啓,而本曹則請推之外,無他施罰之道,故只請推考,而似當有別樣論罪之擧矣。左議政李世白曰,勿論朝家之聽不聽,事目外,任意給災,歸怨於國,要譽於民,不可推考而止矣。上曰,兩道都事,竝先罷後推,可也。左尹李寅燁所啓,三南儲置米,發遣郞廳摘奸事,曾已定奪,而旋以國恤,未及擧行矣。今則各邑穀物,幾盡收捧,似無執頉之處,而旣已定奪之事,不可仍爲廢閣,開月旬間,發遣摘奸,而抽栍處若多,則不無弊端云。今番則減其抽栍,姑試數三邑,似宜,故敢達。左議政李世白曰,各邑儲置米事,極其寒心。今此摘奸之擧,未知其果能着實,或有以有弊爲言者,而時或摘奸,則各邑守令,不無惕念之事。旣已定奪之後,今若謂之無益,而還爲中止,則朝家命令,將不免不信,於外方若干邑,抽栍摘奸,不可已矣。上曰,依爲之。左議政李世白所啓,北評事趙泰老,除授本職後,以病重乞遞之意,呈狀備局,而此與守令循例遞易有異,欲待登對時稟處,而登對未易,尙今未果矣。泰老,以累年痼疾,凡於除命之下,每以病狀陳疏。此則聖明,亦必已洞燭矣。槪聞卽今症情,尙爾深重,實難赴任云。前頭將有北路設科之擧,不可不趁今變通。當依尹星駿例,拿推後方可許遞,而若至拿推,則死生可慮云,此亦當有參酌之道。雖不拿推,亦依尹星駿奪告身之例,姑爲削職,未知何如。右議政申琓曰,尹星駿之病遞也,以其後弊所關,至請拿問矣,而聞泰老症情,比星駿有加。若或就拿,則必至危境云,不可無參酌變通之道矣。兵曹判書金構曰,泰老病勢,臣亦聞知,而北評事,例以銓郞·玉堂,循次擬差,故泰老亦循次擬望矣。今聞其病情,果爲深重云,似當有變通之道矣。上曰,趙泰老削職,差出其代,可也。
藥房再啓曰,伏聞王世子入侍醫官金有鉉等來傳之言,蔘蘇飮三貼,進服之後,咳嗽失音,水刺厭進等症,幾至差愈。苦口湯劑,不必更進,今姑停止,宜當云矣。敢啓。傳曰,知道。勿爲問安。
江原監司書目,狼川呈,以虎囕殺人,至於十二名。道內六七年內,虎囕之數,摠而計之,已至三百七名之多,前頭民事,誠爲可慮事。
觀象監,今月二十二日辰時,有霧氣,巳時,日暈。啓。
備忘記,殯殿·魂殿兩都監摠護使左議政李世白,鞍具馬一匹,提調判書金鎭龜,參判閔鎭厚,各熟馬一匹,判書徐宗泰,參判趙泰采,各上弦弓一張賜給,都廳正閔鎭遠,加資未久,熟馬一匹面給,校理權尙游,加資,輔德兪命雄,半熟馬一匹賜給,郞廳正郞金遇華,典籍吳命禧,主簿崔昌演·李明徵,竝陞敍,佐郞金裕慶·林世儉,各兒馬一匹,直講尹憲周,上弦弓一張,佐郞朴尙淳,主簿任命元,各不粧弓一張,別工作監役官奉事李宇春,勿論,欑宮別工作監役官鄭維升,殿內修理所監役趙以初,世子居廬廳修理監役官尹春敎,各不粧弓一張賜給,魂殿造成所監役官副司勇金道濟,修理所監造官奉事李祥麟,鑄成所監造官奉事李喬岳,別工作監役官奉事鄭至祥,竝六品遷轉,啓祥堂修理別工作監役官假監役朴斗昶,兒馬一匹賜給,初喪時及改銘旌書寫官參議金鎭圭,加資,梓宮上字書寫官海昌尉吳泰周,半熟馬一匹,國恤時禮房承旨李壄·沈枰·金鎭圭·任舜元,各半熟馬一匹賜給。
備忘記,山陵都監摠護使左議政李世白,鞍具馬一匹,拭梓宮兼覆土官右議政申琓,熟馬一匹賜給,提調大司憲洪受瀗,判書嚴緝,左尹李寅燁,都廳校理李晩成,正言呂必容,玄宮封鎖官執義林濩,竝加資,開金井時都承旨李思永,熟馬一匹,提調左參贊趙相愚,都廳前執義李震壽,各半熟馬一匹,京畿監司徐文裕,都差使員高陽郡守金楺,排設差使員衿川縣監柳遃,各兒馬一匹,都廳前修撰崔昌大,上弦弓一張賜給,郞廳正言李彦經,郡守黃爾章,縣令洪禹采,典籍李相成,主簿申轂,副司果李臣龍,竝陞敍,京郞廳正言吳羽進,兒馬一匹賜給,造成所監造官金鎭玉,別檢黃啓河,副司勇洪處宙,大浮石所直長朴弼揆·李成坤,補土所副司勇兪正基,敎官李鳳年,小浮石所副奉事朴慶命·趙命植,燔瓦所別提沈文圖,竝六品遷轉,已出六品者陞敍,領役部將金天益·金南龜·朴大祥·李郁·宣翊夏·趙明元,竝邊將除授,部將宋時俊·趙鋋·張潤·崔斗樞·李夏海·盧遠明·劉萬奇·尹殷補·趙擎漢·朴進夏·朴世儉·金益柱·劉世健·金世英·張宇漢·崔會慶·申斗雄·全起益·韓孝建·林翼漢·金緯文·李濯·洪碩鳳,竝相當職除授,丁斗元,半熟馬一匹賜給,相地官敎授朴振門,判官鄭倬,令本衙門高品付祿,別啓下副司勇權順泰,陞敍,補土所郞廳佐郞呂必重,勿論。
備忘記,殯殿次知別監申重明,書題司鑰中侍闕除授李貴宗,米布題給。
備忘記,長生殿都提調領議政崔錫鼎,半熟馬一匹,提調判書嚴緝,參判李墪,各熟馬一匹,參判李寅燁·李益壽,各兒馬一匹,參判李思永,上弦弓一張,都廳正郞權聖大,上弦弓一張賜給,正郞尹訓甲·李景華,郞廳直長崔天瑞,各加一資,資窮者,兒馬一匹賜給。
備忘記,殯殿次知內官金厚白·康以源,竝加資,複差備內官金信豪,熟馬一匹,神輦侍衛承傳色金成輝,半熟馬一匹,奉魂內官車天義,奉虞主內官金信豪,冊寶內入時尙傳朴世華,次知從事內官朴世溫·文有道,各兒馬一匹賜給。
備忘記,襲斂時入參人,參判閔鎭厚,正閔鎭遠,海昌尉吳泰周,各熟馬一匹,幼學閔鎭永,郡守洪重楷,各半熟馬一匹賜給。
備忘記,國葬都監摠護使左議政李世白,鞍具馬一匹,提調判書金構·李畬·金昌集,各熟馬一匹,左參贊徐宗泰,半熟馬一匹賜給,都廳司諫李徵龜,加資,弼善兪命弘,兒馬一匹賜給,掌令鄭維漸,準職除授,北評事趙泰老,副司果李敏英,各上弦弓一張賜給,郞廳副司果朴鳳齡,持平沈宅賢,平市令趙益彬,正郞李鼎華,佐郞呂光周,司評鄭鎬,竝陞敍,佐郞李翊漢·金普澤,正郞李光朝,各不粧弓一張賜給,監造官奉事洪得圭,副司勇尹澤,副奉事李基漢,參奉金相勛,敎官兪崇,副司勇魚史周·李箕翊,竝六品遷轉,別工作奉事洪受澤·李翛,別檢趙道彬,竝陞敍,誌石所監造官奉事鄭鐸,虞主所監造官副奉事尹佑甲,竝六品遷轉,誌文後記製述官判書李畬,書寫官海昌尉吳泰周,哀冊文製述官判書李畬,書寫官海昌尉吳泰周,書寫官判書金構,諡冊文製述官判書李畬,書寫官大司諫尹世紀,寶箋文書寫官參議洪受疇,各熟馬一匹賜給,虞主題主官參議沈枰,加資,下玄宮時奉衷冊贈玉帛官左議政李世白,鞍具馬一匹賜給,挽章書寫官執義閔鎭遠,掌令鄭維漸,副校理權尙游,副修撰李觀命,文學尹憲柱·正郞吳羽進,持平沈宅賢,正言兪彦明,副修撰李坦,注書朴熙晉,各上弦弓一張,頓遞使判尹閔鎭厚,兒馬一匹,陪往大將都正李宇恒,半熟馬一匹賜給,從事官經歷安世衡·金命彬,各加一資,資窮者,兒馬一匹賜給,大輿領率部將韓聖逅·金益剛·嚴廣載·金信長·任景尹·具元緝,各兒馬一匹賜給,神輦侍衛左承旨李壄,右承旨任舜元,各半熟馬一匹,參議沈枰,正言李鼎命,副摠管礪原君柱,經歷呂謙齊,奉敎尹志和,假注書吳命增,返虞時侍衛五衛將白時耉·安大規,各兒馬一匹,武臣兼宣傳官孫碩揆·李九齡·許欽·曺國相,靈輿將崔峻恒·李萬雄,從事官丁道昌·鄭尙淵,禁軍全起英等二十二人,虞主侍衛禁軍鄭萬甲等二十一人,各上弦弓一張,陪香官副正字韓奕,書寫忠義衛金錠,贊儀崔翊夏,禮貌官假引儀李世楷·安絍·趙彝和,各不粧弓一張,奉銘旌內官崔世鴻·金珍,各加一資,資窮者,兒馬一匹賜給,其餘內官諸執事,各加一資,資窮者代加。
備忘記,今此三都監賞格中,一人雖兼數事,毋得疊授,其餘奏時官·司鑰·別監以下,及員役工匠等,米布分等磨鍊題給。
傳曰,曳梓宮官,書啓中落漏,政院知悉。
兵曹口傳政事,都摠管李畬,副摠管二,全山君淙·李澤,慶德假衛將,趙興璿。□□□□□□□□□□□燼餘
成宗大王忌辰,齋戒。
兪命雄,以都摠府言啓曰,今二十五日移御時,本府堂上,不可不備員,而都摠管金鎭龜,與兵曹參判李思永,婚家相避,副摠管李宇恒,身病方劇,不得察任,李尙在外缺二員,大駕侍衛,敬寧殿侍衛,及世子侍衛,無以推移分排,合有變通之道。令該曹稟處,何如?傳曰,允。
又以禁衛營言啓曰,慶德宮移御後,內外入直軍兵等,當爲移入於時御所矣。建陽門入直軍士,當移入於慶德宮,延和門南月廊西營入直軍兵五十名,則移入於宮墻外南營,而本營入直軍兵五十名,及別驍衛,則闕門外,無容接處,家舍未得之前,則依戊寅年移御時例,姑爲仍直於本營之意,敢啓。傳曰,知道。
兪命雄,以兵曹言啓曰,慶德宮移御後,慶德宮假衛將金夏錫·李世勣·李末揆等三員,依節目啓下,當爲移差於昌德·昌慶兩宮,而李末揆身病極重,旬日之內,勢難起動云。今姑改差,令該曹口傳差出,以爲備員分差之地,何如?傳曰,允。
又以都摠府言啓曰,移御時,摠營變通稟處事,命下矣。移御時,摠管應參,當爲八員,今此有故之員,旣至三員,其勢不可不變通。都摠管金鎭龜相避,及副摠管李宇恒·李尙,竝今姑改差,其代口傳差出,以爲推移進參之地,何如?傳曰,允。
傳于魚史徽曰,殯殿·魂殿兩都監摠護使左議政李世白,鞍具馬一匹賜給。餘竝見上
又傳曰,山陵都監摠護使左議政李世白,鞍具馬一匹賜給。餘竝見上
又傳曰,國葬都監摠護使左議政李世白,鞍具馬一匹賜給。餘竝見上
又傳曰,長生殿都提調領議政崔錫鼎,半熟馬一匹賜給。餘竝見上
又傳曰,襲斂時入參人參判閔鎭厚,餘竝見上各半熟馬一匹賜給。
上在昌德宮。停常參·經筵。
今月二十日引見時,左尹李寅燁所啓,臣於垓子摘奸時,周視陵所近處,主山後山脚,衆塚累累。此則入葬已久,勢難掘去,而至於山腰以上,數三塚有入葬之處。翼陵火巢定界時,新陵主山,距翼陵稍遠,故山腰以上數三塚,龍尾後,鑿垓子定界,今則新陵主山,決不可穿鑿,山腰數塚,宜速掘移,自今以後,主山近處,亦勿入葬事,嚴立禁防,似當矣。左議政李世白曰,臣亦於往來時見之,則主山後,入葬之處甚多。此山非如重疊逶迤之比,而主山後,如是穿鑿,極涉不當,故亦嘗言於山陵矣。李寅燁曰,摘奸後,聞其言,則山角處處,衆塚累累,至於山腰以上,亦間間有之云。此則決不可不禁,更令禮官,與各陵參奉,詳細看審後,山腰以下衆塚,雖不可盡掘,山腰以上入葬未久者,則卽令掘去,久遠難掘者,則竝爲平土,而此後則勿論山腰上下,切不得更爲入葬事,嚴立科條,申明禁斷,而亦令參奉等,頻頻摘奸,使之隨卽報知,似當矣。在本日筵說上曰,依所達,嚴禁,可也。
禮曹啓曰,命下矣。司寒祭吉日,令日官推擇,則今十二月二十六日爲吉云,以此日設行,而各司所定藏氷米,則依前磨鍊啓目書入,以爲分付各司之地,而主梗官,則姑待合氷後始役時例,入啓定送之意,敢啓。傳曰,知道。
觀象監,今月二十三日,辰時,日暈兩珥,巳時,日有重暈,內暈有兩珥,暈上有冠,左右有戟,色皆內赤外靑,白氣一道如虹,出自兩珥,逶迤暈北,良久乃滅,自午時至申時,日暈。啓。
明日移御時,出宮初嚴辰正初刻,二嚴辰正三刻,三嚴巳初二刻,敬寧殿出宮正時,巳正一刻,王世子出宮正時,午正三刻,嬪宮出宮正時,未初一刻,開門,差早。
兵曹口傳政事,兼內乘,李世祥,昌德將二單,金夏錫·趙興璿,慶德將單,李末揆。
左議政李世白箚子。大槪,乞收誤恩,以重賞典,仍許釋免,以保病喘事。入啓。答曰,省箚具悉。今玆賞典,實循舊章,引疾祈免,尤涉太過。卿其安心,勿辭領受,速出視事,以副至望。仍傳曰,遣史官傳諭。朝報
內司僕啓曰,從前移御時,慶德宮內司僕寺馬廊狹隘,許多馬匹,勢難容接,故行用馬,移養以待,其餘則竝爲仍留於昌慶宮舊廐,內乘一員,令該曹加出,與時任內乘,輪回分直兩處。今亦依前例,內乘一員,令該曹口傳差出,馬醫司僕加出之意,曾已啓達,蒙允矣。亦爲一體口傳差出,何如?傳曰,允。燼餘成宗大王忌辰。
未時,太白見於巳地。
兪命雄,以都摠府言啓曰,入直軍士,中日習射事,限卒哭啓請姑停矣。今則卒哭已過,今日爲始,當設行,而國忌相値,不得爲之之意,敢啓。傳曰,知道。
左議政李世白箚曰,臣卽伏見備忘記,以臣猥忝三都監摠護之任,至有鞍具馬賜給之命。缺臣不勝驚惑慙悚之至。噫,臣民無祿,缺雖深山窮谷,莫不悲號怨慕缺一行瘳復之餘,摧隕痛迫,益復何如?凡臣民所以缺慈恩者,惟在於敦匠之事,而臣缺裨事役,旁拘職事,亦不能如諸臣之鎭日奔走,一時監董,臣猶知其罪戾難逭,愧懼積中,而煖帽之賜,御膳之頒,前後便蕃,已是恩數之非常,不意今者,又繳寵命,不惟臣之私義,萬萬不敢當,在聖朝愛頻笑之道,亦不當僭汰至此。伏願聖明,亟收成命,以重賞典,以安私分,千萬幸甚。仍竊伏念,臣本無似,濫被洪造,備員三事,恰滿四載,才具素短,塵露無補,加以衰朽已極,疾病纏身。若非生成至澤,年前一病,豈有復起之望哉?自是以後,筋力日益摧剝,神精日益消亡,自缺二行明日溘盡,更何所憾,而第此積敗之餘,舊恙添加,痰火日盛,肥肉半脫,去歲危症,次第缺委身牀褥,直是尸居餘氣。唯是匪據之職,尙縻於身,不得不黽勉趨事,而恒懷懍懍,實有朝夕之憂,至於扈衛將,訓局·譯院之任,又復裨益於蚊負力盡之餘,益切惶蹙,不知所處。儻蒙聖明,曲加矜諒,勿復以匪分之頒,添臣過福之災,特許盡免其本兼所帶職任,俾得時月將攝,以責他日報效,則其爲受賜之大,雖隆天厚地,不足以諭其萬一矣。玆因誤恩之請收,竝以此意,仰首而嗚呼焉,臣罪萬死,而其情則慽矣。伏乞聖明,深加哀矜焉。臣不勝涕泣云云。答曰,省箚具悉。今玆常典云云。見上
上在慶德宮。停常參·經筵。
開城留守書目,聞母病猝重,卽日慌忙登途,伏乞聖慈,亟遞臣職,仍治臣違越法例之罪事,上疏上送事。啓。答曰,省疏具悉。卿其勿辭,往來焉。
京畿監司書目,坡州兼任交河呈,以掌令朴泰昌辭職上疏上送事。啓。答曰,省疏具悉。爾其勿辭,調理上來察職。
觀象監,今月二十四日未時,太白見於巳地。啓。
慶德宮移御後,大殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
傳曰,嬪宮,慶德宮移次時,白漆仗,終不待令,當該官汰去。
開城留守申懹上疏。大槪,新授舊都居守之任,以臣衰病疲孱之資,萬無承當之望,亟命改正,仍收資級,以重官方,以安私分事。入啓。答曰,省疏具悉。卿其勿辭,從速察職。
京畿監司書目,旣被落訟人洪禹錫侵詆,決難晏然於職次,乞賜遞改事,上疏上送事。啓。答曰,省疏具悉。卿其勿辭,從速察職。
京畿監司書目,龍仁呈,以刑曹判書崔奎瑞,病重上去不得事。啓。答曰,卿勿固辭,上來行公事,回諭。朝報
慶尙道所封,宗廟臘享薦新生兎十一口,永昭殿薦新生兎一口,明陵薦新生兎一口,依例自本廳,給價封進,而永昭殿·敬寧殿·明陵段,膳狀成送矣。宣錄燼餘。
移御慶德宮。
兪命雄啓曰,備邊司郞廳來言,今日賓廳日次,而擧動相値,不得來會云矣,敢啓。傳曰,知道。
又啓曰,內乘來言,捲簾,取稟。傳曰,捲前面。
朴權啓曰,敬寧殿侍衛進去,下直。傳曰,知道。
辰時,上移御慶德宮,乘小輿出仁和門,至仁缺二行乘小輿,至廣達門,入內。
朴權,以春秋館郞廳,以監事諸堂上意啓曰,今此移御時,本館所藏實錄,亦當奉移,故令日官推擇,則今十二月二十□日爲吉云。以此日擧行,而未移安前,則史官一員缺何如?傳曰,允。
□時,日有重暈,內暈有兩珥,內暈上,有冠有背有戟,色皆內赤外靑,白氣一道如虹,出自右珥,逶迤而□,良久乃滅。申時,日有重暈,內暈有兩珥,內外暈,皆有背,色皆內赤外靑。
夜一更,有霧氣。
又以備邊司郞廳,以大臣意啓曰,自前兩闕外各司朝房,士夫家,不問於本司,爭相入接,驅出守直之人,其間可駭之事,不一而足。旣入之後,多有破壞傷毁,及其更爲修理之際,功費不貲,近來此弊益甚,誠極可駭。自今以後,勿論朝官·儒生,毋得任意奪入事,嚴明定式,竝爲從重科罪,以革一時弊習,俾無公廨廢壞之意,分付各該司衙門,何如?傳曰,允。
李國芳,以義禁府言啓曰,今月二十三日,國忌齋戒,二十四日,正日,二十五日,移御,永昭殿奉安祭正日,二十六日,永昭殿缺罪人等,不得加刑之意,敢啓。傳曰,知道。
京畿監司狀啓,刑曹判書崔奎瑞,病重上去不得事。傳曰,卿勿過辭,上來行公事,回諭。
咸鏡監司□□□疏曰,臣於去秋,猥陳病狀,號訴祈請於缺臣雖粗庸虞詬,亦何敢抱缺方岳按察之地乎?蓋以大行王妃,因山未封之前,以疾瀆撓,誠有義分之所不敢安者,泯默耐過,月已四閱矣。區區悶迫之忱,若不悉暴於臨聽之下,則必將曠官而誤一方之事,其罪,死不足謝也。臣之□痛,眞所謂近死之疾,醫家以難治目之。曾於北塞南藩之時,輒皆作苦,是由於弱才悴骨,勞碌傷敝之致,而經三年,而間間復發於積損之餘。論臣冗齒則加衰,語臣病勢則益痼,如草之被霜,如木之生蠹,形殼雖存,精魂已離,將理百日之間,所得瘳者,僅什之六七,尙亦委身於牀第之間,缺不敢帶職廢事。凡於區畫聽斷之間缺四行噫,臣之死生有無,在聖朝,不足爲缺曰,天矜于民,所欲必從。中庸九經之章,朱子釋體群臣之義曰,視群臣,猶吾四體。臣誠不敢以待如四體之道,擬論於體下之慈,而視臣視民之別,此亦先儒之訓,則伏惟仁覆之天,宜所矜愍於臣,而片片赤心之懇,從之必先於民矣。且伏惟念,如臣無狀,受恩如天,而曾無一毫裨補之效,私自循省,實有內戒之心矣。數年以來,見怒神明,禍威荐酷,今春又哭長女之喪,而不得臨視叢窆。在國則爲不忠之臣,在家則爲不慈之父,是用怵然驚心,怛爾疚懷。玆敢大聲籲丐於仁覆之下,伏乞聖慈,察臣疾痛之呼,憐臣肝膈之懇,亟命刊臣職名,使得投閑就散,保嗇性命,千萬至祝。臣無任云云。答曰,省疏具悉。卿勿過辭,調理察職。
上在慶德宮。停常參·經筵。
下直,潭陽府使沈徵,宜寧縣監洪受濂,朔寧郡守黃爾章。
咸鏡監司書目,臣之病勢漸劇,實無察職之望,冒萬死更申至懇,冀蒙恩遞事,上疏上送事。啓。答曰,省疏具悉。卿勿過辭,調理察職。
大殿·世子宮,政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。世子宮,藥房問安。答曰,知道。
藥房啓曰,昨日勞動,法駕移御,伏未審夜來,聖體,若何?王世子氣候,及嬪宮症候,亦復何如?嬪宮進服養血淸火湯,已滿八十貼,諸醫以爲,今姑停止,更觀前頭,議定宜當云矣,臣等敢來問安。答曰,知道。無事。世子氣候,平穩,嬪宮所患,差減矣。
大司憲洪受瀗上疏。大槪,症至沈淹,未參法從之列,勞無尺寸,反被賞典之恩,惶恐感激,罔知所措。乞遞臣職,仍治逋慢之罪,回收成命,以重恩賞之典,不勝幸甚事。入啓。答曰,省疏具悉。卿其安心勿辭,從速行公。
吏曹參判趙泰采上疏。大槪,臣於都監賞典之下,有不敢矇然虛受者,玆敢擧實仰暴,乞收賜弓之命,以安微分事。入啓。答曰,省疏具悉。卿其勿辭,領受焉。
忠淸監司書目,海美等官呈,以今月初三日·十四日,連次雷動,洪州等三邑,虹霓橫亘,俱係變異事。
觀象監,今二十五日,自巳時至未時,日有重暈,內暈有兩珥,內暈上有冠有背,左右有戟,色皆內赤外靑,白氣一道如虹,出自左珥,逶迤暈北,良久乃滅,申時,日有重暈,內暈有兩珥,內外暈上有背,色皆內赤外靑。啓。
今月二十日引見時,左議政李世白所啓,在前陵幸時,例設大小晝停,今此敬陵,則道里甚邇,不過二十餘里,則比之遠陵晝停所,猶似稍近,勿爲趁早動駕,稍緩時刻,直行陵所,似無所妨,而但王世子,方在沖年,未經遠行,且當此嚴寒,數十里之地,侵晨作行,不無勞傷之慮,依例設晝停所,以爲暫時休駕之地,似爲合宜。此等事,預爲稟定,然後可以分付,故敢達。上曰,遠陵則例於三十里外,設晝停所,而敬陵則道里不遠,常於罷漏後動駕,直詣陵所,勿設晝停所,可也。
禮曹啓曰,二月初六日,行社稷大祭,親祭,取稟。傳曰,敬依。禮曹啓曰,來二月初六日,行社稷祭,依判下,以親祭,磨鍊擧行之意,敢啓。傳曰,知道。
兵曹口傳政事,副司直,李震壽·任守幹·權·趙泰一·李宜顯·李浚,司果李晩堅·金栽·權世恒·李世奭·柳鳳輝·申必淸·柳述。
吏曹啓,守令多闕,政事,取稟。傳曰,明日爲之。燼餘闕
上在慶德宮。停常參·經筵。
未時,太白見於巳地。
下直,永同縣監朴泰成。
參知李寅炳辭職上疏。入啓。答曰,省疏具悉。爾其勿辭,調理察職。
政院啓曰,大司憲洪受瀗呈辭入啓,給由,執義尹弘离,掌令鄭維漸,持平沈宅賢,俱在呈告中,掌令朴泰昌,持平吳命峻在外,連日監察茶時,事甚未安。呈告人員,竝卽牌招察任,何如?傳曰,允。
府前啓,請杭家籍沒事。措語見上請杭子炤兄弟事。措語見上請李宇謙事。措語見上答曰,勿煩。
忠淸道進士吳斗春上疏。大槪,敢將愛戴春宮之誠,爲陳益加保護之請事。入啓。答曰,省疏具悉。疏辭,可不體念焉?朝報
賑恤廳啓曰,卽聞城外空地,多有未瘞死尸,使人往視,則東小門有二尸,分禮賓橋邊,至有十五尸。常時掩骼,乃是漢城府直掌,而不能申勅各部,未瘞之尸,至此之多,誠甚駭然。漢城府堂上及當該部官,竝從重推考,今後,凡有如此無主之尸,當部一一報知於本廳,則自本廳,募得收尸人,題給米升,且給蘆簟空石等物,使之掩埋於東西城外稍遠之地,而且令部官,摘奸計數,牒報本廳事,嚴飭分付,何如?傳曰,允。朝報
有政。吏批,以李雲松爲碧潼郡守,崔日熙爲理山郡守,姜履相爲龍岡縣令,許墀爲安邊府使,田遇龍爲陽德縣監,洪受疇爲兵曹參議,崔重泰爲司諫,金鎭圭爲工曹參判,南正重爲綾州牧使,趙泰耉爲戶曹參議,韓塾爲工曹佐郞,李翊漢爲黃海都事,鄭澔爲禮曹參議,李龜齡爲平安都事,林淨爲平市令,李世弼爲掌令。
兵批,兪珉爲昌慶宮假衛將,申澤萬爲羽林將,金萬增爲五衛將,具後翼爲助司衛將,柳瑺爲知事。燼餘闕
上在慶德宮。停常參·經筵。
傳曰,史官一員待命,騎馬三匹,卜馬二匹,立之。燼餘亦闕
上在慶德宮。停常參·經筵。
世子宮·嬪宮,藥房問安。答曰,知道。
藥房啓曰,歲律已窮,雪後寒事甚緊,伏未審此時,聖體,若何?王世子·嬪宮氣候,亦復何如?陵幸之期,只隔數日,而其前日氣之稍解,猶未可必,冒曉動駕,誠甚悶慮,姑觀前頭日勢,更議進退,似爲得宜。臣等職在保護之地,不勝憂慮,敢來問安,竝此仰稟。答曰,知道。無事。世子嬪宮,氣候平穩。陵幸日期,決難差退,須勿過慮。
章陵忌辰祭所內摘奸。
謝恩,平市令林淨。
備邊司郞廳,以大臣意啓曰,自前兩闕移還御之後,則闕外各司·朝房,士夫家,不問於本寺,爭相入接,驅出其本司所定守直之人,其間可駭之事,不一而足。旣入之後,多有破壞傷汚之患,及其更爲修理之際,公費不貲,近來此弊益甚,誠極寒心。自今以後,勿論朝官·儒生,毋得任意奪入事,嚴明定式,犯者,竝爲從重科罪,該衙門官員,若有拘於顔情,許令借入者,亦竝從重推考,以革一時弊習,俾無公廨弊壞之患,知委各該衙門,何如?傳曰,允。
兵曹判書金構,請對入侍。
今日,兵曹判書金構,請對入侍時,禁軍別將李尙,今姑改差事,榻前定奪。朝報
漢城府啓曰,曾前壬申年,以諸上司及軍門,切勿直爲分付於五部,必先關由於漢城府事,奉承傳施行,受敎輯錄中,亦爲收入,而近來此法廢弛,諸上司·軍門之侵責五部,日以益甚,殆不能支堪。今後,申明受敎,另加嚴飭,毋循前套之意,更加捧承傳施行,如何?上曰,依爲之。燼餘闕
上在慶德宮。停常參·經筵。
日出時,日色赤。未時,日暈。
工曹判書嚴緝上疏。大槪,伏乞還收臣加資之命,以重賞典,以安微分事。入啓。答曰,省疏具悉。卿其勿辭,從速行公。
右參贊趙相愚上疏。大槪,臣於山陵赴役之日,旣遞監董之任,則今玆恩典之下,有不敢冒受者,乞收成命,以重賞典,以安微分事。入啓。答曰,省疏具悉。卿其安心,勿辭領受焉。
江華留守書目,本月二十六日雷動,事係變異事。
左尹李寅燁加資辭免上疏。入啓。答曰,省疏具悉。卿其勿辭,從速察職。
明日朔祭時,開門,三更三點。
府啓,請杭家籍沒事。措語見上請杭子炤兄弟事。措語見上請李宇謙事。措語見上方伯殿最之法,一從守令之治否,當以公正爲心,不可容私意於其間也。洪州牧使鄭推,當初差遣,出於極擇,到任以後,頗有聲稱,有土民林姓者,毆辱其寡居從妹,逃匿不現,推捉囚其奴,因公上京之後,監司偏聽林哥之構誣越訴,移囚鄕所色吏,酷施嚴刑,而猶且不愜,遂置中考,槐山郡守羅重器,到任數月,聲譽未著,而前倅姜碩臣,還上虛錄之數甚多,不得已査報監營,碩臣之外孫,卽監司之姪也,夤緣請囑,以爲先發制人之計,査狀纔到營門,而旋居於下第,夫方伯,何等重任,黜陟,何等重事,而憑籍公法,用意逞私,朝廷委寄之意,果安在哉?決不可無別樣警責之道,請忠淸監司李震休罷職。日昨前司諫李徵龜,前掌令鄭維漸,俱以都監都廳,至蒙陞資之典,而徵龜則察任才四十餘日,下鄕見遞,維漸,比徵龜,日數稍多,而猶未準滿,一倂加資,極涉太過,至於堂上都廳中,有差下之後,一不仕進,而混被恩典者,殊乖明主嚬笑之愛,且關日後濫賞之弊。請還收李徵龜·鄭維漸加資之命。未仕進堂上都廳,竝令査出,收其賞賜,以重恩典。新除授司諫院獻納尹行敎,時在忠淸道尼山地,請斯速乘馹上來事,下諭。答曰,不允。下諭事,依啓。
大殿·世子宮,政院·玉堂·二品以上·六曹,過歲問安。答曰,知道。嬪宮,政院·玉堂,過歲問安。答曰,知道。
禮曹,謁聖吉日,來三月二十五日,咸鏡道,別遣重臣,文·武科試才吉日,來三月十三日·十六日,推擇。啓。朝報
訓局郞廳,以都提調意啓曰,都監銀子二千兩,去甲戌年,許貸於京人朴誠蹇處,使之殖利取用,而卽今未收納者,一千五百餘兩矣。誠蹇,與人相訟,全家定配云,其所貸銀子督捧,則渠之呈狀內,松都所居人李今實·崔泰恒等處,稱貸未收云,故各人等,一處推閱懲送之意,移文刑曹,則本曹回牒內,李今實,捉來推問,則其所供,果如誠蹇之言,當爲定日懲送,而崔泰恒,則推捉有日,尙不見身,未及推覈云。誠蹇發配之後,則泰恒,雖或上來,貸銀與否,無路憑覈,而許多軍需銀貸,空失可慮。朴誠蹇姑緩發配,崔泰恒上來推閱後,得實後發配之意,分付該曹,何如?傳曰,允。燼餘闕
