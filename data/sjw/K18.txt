上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷百官正朝單子問安。答曰,知道。世子宮,內閣·政院·玉堂·朝廷百宮正朝單子問安。答曰,知道。上詣仁政殿月臺,入幕次後,藥房·內閣·政院·玉堂口傳問安。答曰,知道。入小次後,藥房·內閣·政院·玉堂口傳問安。答曰,知道。
陳賀後,內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳于李載完曰,今日卽元朝也。令都承旨雲峴宮問候以來,禮曹,來辛巳年正月初三日,行星壇祭香祝親傳,取稟。還入奉敎攝儀改書下禮曹今正月二十二日,明憲淑敬睿仁正穆弘聖章純貞徽王大妃殿誕日,陳賀時,應行節目,參考前例磨鍊爲白去乎,依此擧行,何如?啓旣承王大妃殿下敎,權停爲良如敎。
傳于趙昌永曰,故奉朝賀李景在妻貞敬夫人閔氏,故右議政朴珪壽妻貞敬夫人李氏,衣資食物,令該曹輸送。
傳于趙昌永曰,姜奉朝賀內外,衣資食物,令該曹輸送,仍遣曹郞存問,傳于趙秉鎬曰,侍衛軍兵毛具,從便爲之。
傳于南廷龍曰,當該承旨推考。
勸農綸音。王若曰,邦之本在民,民之本在農,推本而往,邦亦本於農耳。肆惟先王,莫不以農爲理國之先務,曆象授時,堯之所以五十年治平也,卑服卽田,文王之所以八百歲啓基也。三代以降,哲辟間作,若夫祈穀之禮,籍田之制,農桑之圖,要亦不外乎重農戒農之意而已。猗歟,我朝列聖紹述,克勤乎節儉之德,深軫乎服力之勞,每歲孟春,誕敷十行之丹綸,播告八域之黎首,惕勵而董率之,勉奬而興作之,上之所訓迪輿民者,惟農是已,下之所對颺明命者,亦惟農是已,玆由天降洪造,雨晹時若,地任厚德,燥濕勻登,民有哺鼓之樂,后享垂拱之治,世濟屢洽,隆比邃古,夫何挽近,災咎極備,菑畬未闢丙丁之旱澇不常,關海之霜雹告警,歉荒荐臻,恒産困乏,哀我生靈,何辜罹此?實由寡昧,澤不下究,撫躬憂恤,丙枕靡安,至于往年,仁天垂眷,幸有大登之瑞矣。凡與我共理者,宜其迺心匡翼,益圖祈永,而今玆元正辰吉,縟儀誕擧,導祥延和,實基于此。惟爾方伯居留府牧令守之臣,克體此眷眷之念,悉殫乃休休之心,勤於率職,謹於宣化,凡可以利於農者,靡不究擧,俾我蔀屋赤子,無一夫不耕,無一婦不織,種糧互資,耒耨是利越其有秋,盈箱滿倉,如櫛如墉,安其業樂其生,躋之于仁壽之域,則國之禎祥,孰大於是?堯之時后稷,降稻秬之種,周之際元聖獻豳風之歌,自古聖王之做極治也,未嘗無一二賢輔寅協左右之也。凡百在位,明聽予誥。行都承旨李載完製進傳于金元性曰,親上表裏時,禮房承旨·對擧承旨竝加資。
傳于金元性曰,陳賀時宣敎官加資。
傳于金元性曰,親上表裏時奉表裏官,竝陞敍,濟用監提調,熟馬一匹賜給,其餘各差備官,竝兒馬一匹賜給。
傳于金元性曰,承傳色內官姜性浩·柳東燮,薛里內官金義錠·崔昌大,掌務內官河承吉,竝加資,掌務內官金漢翼,差備內官金時文·尹泰鎭·鄭弘周·玄仁哲·金漢鼎·洪炳夏,其餘司鑰·別監·飯監·員役等,竝依辛未年例施賞,傳于金元性曰,中官李章鎬·吳昌夏,竝百官加親授。
傳于南廷龍曰,不善擧行之當該差備中官,汰去。
金元性啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
傳于金元性曰,發遣吏郞諸執事,淸齋與否摘奸以來。
金元性啓曰,吏曹郞廳來言,百官加下批政事,取稟。傳曰,當日爲之。
金元性,以吏曹言啓曰,在前頒赦時有別歲抄書入之例,今番則何以爲之?敢稟。傳曰,書入。
又以吏曹言啓曰,別歲抄書入事,命下矣。居中居下,永刊仕籍,一體書入乎?敢稟。傳曰,一體書入。
又以禮曹言啓曰,太廟歲首展謁吉日,以何間推擇乎?敢稟。傳曰,旬望間擇入。
又以禮曹言啓曰,永禧殿展謁,非酌獻禮年次,則每於太廟歲首展謁時,一體展謁事,曾有定式矣。今番則何以爲之乎?敢稟。傳曰,旬望間擇入。
又以禮曹言啓曰,景慕宮展謁,每於孟春孟秋取稟事,曾有定式矣。今春展謁吉日,以何間推擇乎?敢稟。傳曰,旬望間擇入。
又以禮曹言啓曰,今此王大妃殿寶齡望六,祗告廟社,頒敎中外,此誠國家莫大之慶,設科取士,乃是應行之典,今番慶科,以何科設行而何間擇吉乎?敢稟。
傳曰,除初試,庭試磨鍊,日字三月念後擇入。
又以禮曹言啓曰,以太廟展謁取稟草記,傳曰旬望間擇入事,命下矣。令日官韓應翼推擇,則今正月十三日爲吉云,以此日定行乎?敢稟。傳曰,以此日定行。
又以禮曹言啓曰,以永禧殿展謁取稟草記,傳曰旬望間擇入事,命下矣。令日官韓應翼推擇,則今正月十三日爲吉云,以此日定行乎?敢稟。傳曰,以此日定行。
又以禮曹言啓曰,以景慕宮殿謁取稟草記,傳曰旬望間擇入事,命下矣。令日官韓應翼推擇,則今正月十三日爲吉云,以此日定行乎?敢稟。傳曰,以此日定行。
又以禮曹言啓曰,今辛巳年正朝大殿·大王大妃殿,諸道所封箋文中,全羅兵使申奭熙,以應封官兼別軍職,各爲封進,柒谷府使李載旭,南海縣令田世鎭,海南縣監金鴻求,陽德縣監李允用,雖非應封官,俱以別軍職封進矣。一體看審捧入之意,敢啓。傳曰,知道。
又以禮曹言啓曰,今此稱慶陳賀時,諸道所封箋文中,全羅兵使申奭熙,以應封官兼別軍職,各爲封進,柒谷府使李載旭,南海縣令田世鎭,海南縣監金鴻求,陽德縣監李允用,雖非應封官,俱以別軍職封進矣。一體看審捧入之意,敢啓。傳曰,知道。
又以禮曹言啓曰,製述文臣,年滿五十一歲人員,專經文臣,年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以內醫院都提調·提調意啓曰,以正朝進上倭柑子,趁不待令,以致闕供,當該倭學譯官,令攸司科治事,草記蒙允矣。卽接倭學譯官所報,則已於丁丑年,以該府使封進之意,定式施行,則今非該譯官擧行之事云矣。封進官東萊府使,施以罷職之典,臣等不能審察,經先草記,不勝惶恐,而當該掌務官,令攸司從重科治,何如?傳曰,允。
敎中外大小臣僚耆老軍民閑良人等書。王若曰,以歲之正,以月之令,寶曆屬三元昌辰俾耆而艾,俾壽而臧,璇掖啓六旬遐算,載申景鑠,用亶播脩,恭惟明憲淑敬睿仁正穆弘聖章純貞徽王大妃殿下,沙麓協祥,河洲媲德,佐憲廟而正壼位,以聖配聖人奉太母而嗣徽音,爲婦盡婦道,玄紞昭度,七廟薦蘋藻之儀,彤管播譽,六宮騰樛葛之頌,三紀之陰功誕著,至化難名,七冊之顯號彌隆,大德必得,顧寡昧叨承丕緖,而尊奉率循奮章,繼序不忘,無疆嗣大曆服,思先以勗,篤棐至今日休,肆茀籙迓遒百之祺,迺海籌膺望六之慶,洪範稱五福之首,壽考且寧,大衍添一策之奇,單厚多益,三陽之嘉會載屆,化旭漸舒,萬年之景命攸基,寶㜈增彩,猗前春騰知命之祝,況是日增識喜之誠,懿範允協於揄揚,禮之所當行者,儀節必備於賁飾,情有不能已焉。第淵衷常存撝謙,而晠典亟祛侈泰,物采務從省約,縱悵缺於輿情,德讓自著光輝,宜承順於明命,誕行元朝告布之禮,庸副群黎頌祝之忱,登淸廟而薦犧樽,莅昕庭而宣鳳綍,拚玄篚而輸悃,紅椒捧祥雲之光,擎華箋而頌禧,蒼杓駐長春之景,霈澤若雷雨之解,囹圄俱空,寰宇在陽和之中,遐邇胥忭,自本月初一日昧爽以前,除謀反大逆·謀叛·子孫謀殺·敺罵祖父母父母·妻妾謀殺夫·奴婢謀殺主·謀故殺人·魘魅蠱毒·關係國家綱常·贓汚·强竊盜·雜犯·死罪外,徒流以下,付處安置,充軍已至配所·未至配所·已發覺·未發覺·已決正·未決正·咸宥除之,敢以宥旨前事相告言者,以其罪罪之,在官者各加一資,資窮者代加,於戲,錫汝保極,同我太平,遐福罄無不宜,囿萬品於恩山福海,群生皆有自樂,躋一世於壽域春臺,故玆敎示,想宜知悉。弘文提學徐堂輔製進
慶尙監司尹滋承疏曰,伏以,歲籥調三元之軌,邦籙增萬年之鞏,伏況我王大妃寶齡望六,縟儀載擧,群情胥悅。仍伏念臣,以材則樗櫟之散也,以質則蒲柳之衰也。早從蔭塗,歷試列邑,而未有聲績之可紀,晩竊科第,滚到八座而常切負乘之爲懼,千萬不自意,嶺臬旬宣之命,忽及於臣身,臣聞命而惶隕滿心,奉誥而涕泗被面,不知淵鑑之明何爲而有此謬恩也?噫,方面重寄也,有虞之世,內有稷·卨而必詢四岳,姬周之盛,分命周·召而爰治兩陜,我朝之愼簡是任,何等綦重,而矧玆嶠南一省,爲八路之最,五百年絃歌遺風,列聖之禮遇有別,七十州管轄重地,三南之要衝所在,自從丙丁大饑以後,掌是邦者,孰敢不彈心架補,而如人重病之餘,元氣未復,杼柚尙空,而窮蔀有殿屎之歎,轉運失期,而太倉無委輸之積,苟非剸劇之良手,誠無以遊刃於盤錯之中也。此豈如臣湔劣者,所可擬議於萬一也哉?今若妄謂寵靈之可恃,徒知恩命之難孤,冒昧出膺,晏若固有,罔念分憂之責,坐據宣風之地,畢竟至於僨誤而止,則臣之爲人唾罵,固不足恤,而其於仰累則哲之明,爲何如哉?臣之必辭而無疑也。非但臣之自知,卽同朝之所共知也。玆敢披瀝心肝,仰瀆崇嚴。伏乞聖〈明〉,俯垂鑑諒,亟遞臣新授職名,回授望實俱著之人,以重藩司,以安私分焉。臣無任云云。答曰,省疏具悉。卿其勿辭,往欽哉。
大司成尹致聃疏曰,伏以,臣蓬茨賤品,藝識貿昧,年邁五十餘然後,僅通文籍,亦云倖矣,而五六年間,濫躋下大夫之列,充員周行,常懷恧縮,淸選峻貫,矧敢擬議,乃玆國子除命,遽及於賤臣,臣豈萬分一有當於是職者哉?夫太學賢士攸關,而爲之長者,大司成也,成均有法,師導有術,砥礪士行而爲國元氣,培建賢才而爲世需用,則有國治忽,斯世汚隆,不亦關係於是歟?凡朝家淸峻之職,何莫不德望是推,而愈愼簡是任者,寔有以也。若臣者,卽無才無學之一老生耳。傳曰,記問之學,不足爲人師,今學不足於記問,而儼爲太學師儒之長,其敢乎哉?多士之竊罵,臣身之包羞,有未遑言,而其在朝家愼簡之政,抑何等累也?況伏惟我春宮邸下,禮接師傅,頻開書筵,緝熙之學有光,溫文之德冞著,今日賢士之關,尤宜存游倅而儲髦俊,俾之治禮脩容,以俟齒學之慶會,而於斯際也,以賤臣而掌師敎,不猶建土鼓以節廣樂乎?其不可一日冒居,又何待參倚而後知之也?所以跼蹐難進,猥具短章,仰瀆崇嚴。伏乞聖慈,軫太學之有玆關係,念公器之莫宜玷汚,亟鐫臣新授職名,俾官方淸而賤分安焉。不勝幸甚。臣無任云云。省疏具悉。爾其勿辭察職。
辛巳正月初一日午時,上詣仁政殿。王大妃殿寶齡望六,稱慶親上致詞箋文表裏,頒敎陳賀入侍時,行都承旨李載完,行左承旨南廷龍,右承旨金元性,左副承旨趙昌永,右副承旨趙秉鎬,同副承旨朴周陽,記事官南奎熙,假注書閔泳序,別兼春秋金學洙·趙秉升·金炳吉·李容稙·鄭寅興·閔丙奭,檢校直提學趙慶鎬·鄭範朝,直提學閔泳翊,檢校直閣金永壽·李鎬翼·尹用求·金興均·姜·趙同熙·洪英植,直閣金文鉉,檢校待敎韓耆東·閔泳煥·宋秉瑞,待敎趙晳九,校理姜友馨,修撰趙忠熙,以次侍立。時至,通禮跪啓請外辦,上具遠遊冠絳紗袍,乘輿出待賢門。藥房提調鄭範朝,副提調李載完,進前奏曰,侵早勞動,聖體,若何?上曰,一樣矣。仍出協陽門由肅章門入仁政門,詣仁政殿月臺,通禮跪啓請降輿乘座,上降輿乘座。傳曰,通禮院官員讀笏之際,舛錯非細,事過後,拿問嚴勘,可也。出榻敎載完奏曰,百官今當就位,而出標信開作門,何如?上曰,以已下標信擧行也。引儀引宗親·文武百官入就位,贊儀唱鞠躬四拜興平身,宗親·文武百官,行四拜禮,宣敎官陞自東階,就宣讀位,元性進當座前,俯伏跪啓傳敎,取敎書授宣敎官,臨階西向稱有敎,贊儀唱跪,宗親·文武百官跪,宣敎官副司直趙龍鎬宣敎訖。贊儀唱俯伏興平身,宗親·文武百官俯伏興平身,宣箋目官,宣箋目,宣箋官修撰趙忠熙,宣箋訖。贊儀唱俯伏興平身,宗親·文武百官俯伏興平身,典儀陞自西階,詣殿階上當中,俯伏跪啓禮物,請付攸司,通禮跪啓禮畢。奉朝賀姜㳣,領府事韓啓源,領議政李最應等進前奏曰,歲籥載新,百祿鼎臻,王大妃殿寶齡,光躋望六,表裏箋文親上,臨殿受賀,大小群情懽欣慶祝,侵早勞動,聖體,若何?上曰,一樣矣。㳣曰,大王大妃殿氣候,何如?上曰,一樣矣。㳣曰,王大妃殿氣候,何如?上曰,一樣矣。㳣曰,中宮殿氣候,何如?上曰,安順矣。㳣曰,世子宮氣度,何如?上曰,太平矣。㳣曰,世子宮今年爲八歲,聖心必當嘉悅,臣等亦切攢頌。上曰,然矣。上曰,皆善爲餞迎乎?㳣曰,皆安過矣。上曰,今日甚寒矣。㳣曰,雪上也,故甚寒矣。仍命先退。傳曰,侍衛與排立軍兵,令各其營乾犒饋。出傳敎上降座,通禮跪啓請乘輿,上乘輿出仁政門,由肅章門入協陽門,兵曹判書李載冕,跪稟放仗,載完請出標信解嚴。由待賢門還內,諸臣以次退出。
上在昌德宮。停常參·經筵。
藥房提調鄭範朝,副提調李載完啓曰,三陽泰來,百祿鼎臻,縟儀誕擧,群情胥悅,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸〈御〉醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
趙秉鎬啓曰,行大司憲李寅命呈辭,執義金容圭,掌令朴宗鉉,持平韓景爀未肅拜。掌令石宗珍,持平具健喜在外,監察茶時之意,敢啓。傳曰,知道。
傳于金元性曰,禮房承旨馳詣受香所,奉審摘奸以來。
金元性啓曰,左副承旨趙昌永,右副承旨趙秉鎬,今日不爲仕進,竝卽牌招,何如?傳曰,允。
禮曹,今正月初四日,行宗廟永寧殿春享大祭,香祝親傳,取稟還入奉敎攝儀改書下。
金元性啓曰,卽者吏曹郞廳來言,政事當日爲之事,命下,而判書李鎬俊,參判鄭海崙,參議趙秉徹,俱以病不來,不得開政云,竝卽牌招,何如?傳曰,允。
傳于趙秉鎬曰,吏曹判書有闕之代,前望單子入之。
傳于趙秉鎬曰,在外法司堂上許遞,今日政差出,注書南奎熙病,代以鄭益朝爲假注書。
趙秉鎬啓曰,注書有闕之代,被薦人朴齊斌·吳炳文·兪鎭奎薦狀,依例成送吏曹之意,敢啓。傳曰,知道。
又啓曰,吏曹參議趙秉徹疏批已下,卽爲牌招,何如?傳曰,允。
又啓曰,各道應資老人抄啓,每於歲末,修正上送,自是例也,而前全羅監司沈履澤,尙不修啓,事極稽忽,不可無警,推考,何如?傳曰,允。
傳于趙秉鎬曰,敦寧都正許遞,今日政差出。
傳于趙秉鎬曰,同敦寧閔致萬,戶曹參判除授,吏曹·戶曹參判單,閔致萬除授事,承傳。
金元性書啓,臣承命馳詣星壇,壇上神位版奉審則無頉,祭物·祭器·祭井看審,則精潔,諸執事·進排官·佾舞工人,摘奸則無頉矣。臣則仍留監祭,待將事還奉神位版後,復命之意,敢啓。傳曰,知道。
趙秉鎬,以吏曹言啓曰,今此春〈享〉大祭終獻官朴定陽,時無職名,令該曹口傳付軍職,何如?傳曰,允。
兵曹口傳政事,大護軍單李鎬俊,護軍朴定陽。
趙秉鎬,以吏曹言啓曰,宗親府參奉李元永,以其身病呈狀乞遞,改差,何如?傳曰,允。
又以吏曹言啓曰,繕工監假監役官李激愚,以其身病,呈狀乞遞,改差,何如?傳曰,允。
又以吏曹言啓曰,應資老人有無乎狀啓,每於歲首抄啓,而全羅道老職狀啓,尙未入來,事未前有,該道道臣不可無警,推考,何如?傳曰,允。
又以吏曹言啓曰,忠淸道忠州居幼學崔春元呈狀內,矣身父幼學悳鉉,今年爲一百歲,忠淸道靑山居幼學柳冀承呈狀內,矣身父幼學福浩,今年爲一百歲,慶尙道義城居幼學申日遠呈狀內,矣身父熙述今年爲九十歲,京畿楊州居幼學金鉉呈狀內,矣身父載允,今年爲九十歲,而俱以見漏於該道應資老人抄啓中,未蒙恩資云,故考見帳籍,則其年俱爲的實矣。在前如此之人,啓稟蒙恩,旣有已例,今日政,竝加資下批之意,敢啓。傳曰,知道。
趙秉鎬啓曰,臣吏兵批兼進之意,敢啓。傳曰,知道。
有政。吏批,判書未差,參判鄭海崙牌不進,參議趙秉徹進,右副承旨趙秉鎬進。啓曰,判書未差,參判鄭海崙牌招不進,小臣獨政未安,何以爲之?敢稟。傳曰,只出緊任。
趙秉鎬,以吏批言啓曰,侍從臣父年七十以上人,每於歲首抄啓加資事,載在法典矣。侍從臣父年七十以上人,別單書入之意,敢啓。傳曰,知道。
又以吏批言啓曰,朝官年八十人,每於歲首加資,而前五衛將沈行澤,今年爲八十二歲,前五衛將鄭哲周,今年爲八十歲,前持平崔瑌,今年爲八十歲,前五衛將閔哲鎬,前五衛將黃秫,今年俱爲八十歲,而見漏於抄啓中,故考見政案,則今年八十,果爲的實矣。在前如此之人,啓稟蒙恩,旣有已例,今日政,竝加資下批之意,敢啓。傳曰,知道。
趙秉鎬啓曰,新除授注書朴齊斌,卽爲牌招,何如?傳曰,允。
以吳俊泳爲刑曹參判,韓章錫爲敦寧都正,行護軍李敎寅·朴齊鴻,已上今加嘉義,行副護軍宋正熙·尹泰亨·崔在三·李寅喬·李冕九·閔致萬·趙雲柱·鄭時俊,前府使金明權,已上今加嘉善,前持平崔瑌,前監役林敦洙,已上今加通政,前中軍洪就源,今加資憲,已上朝官年八十,依法典加資。行副護軍李泰應,今加嘉善,年七十侍從臣李載德父,安州牧使金蘊淳,今加嘉善,年七十侍從臣金聲根父,幼學李禎檜,今超通政,年七十侍從臣李秉臯父,幼學韓一範今超通政,年七十二侍從臣韓景爀父,右承旨金元性,左副承旨趙昌永,已上今加嘉善,副司直趙龍鎬,今加通政,已上加資承傳。兵批,行判書李載冕病,參判趙濟華進,參議韓聖根病,參知金載瓛病,右副承旨趙秉鎬進。同知單朴炳奎,同知加設十單,朴千玉·金晩奎·朴仁秀·朝達文·李春福·羅潤澤·李億來·金京奉·崔德鉉·柳福浩,僉知三單,李容顥·鄭基燁·庾聖龜,大護軍洪就源,護軍李根命·宋正熙·尹泰亨·李泰應·李冕九·閔致萬·趙雲柱·崔在三·金命權·李寅喬·李鍾國·沈行澤·姜馨鎭·黃秫·金益洪·鄭哲周·閔哲鎬,副護軍趙龍鎬·李寅赫·李楨檜·韓一範·林敦洙·金載允·李相協·洪允周·申熙述·金奎洛·崔瑌,副司果李鎬冕·金復性,統制使鄭洛鎔,平安兵使李邦鉉,以上限一瓜仍任事,承傳。吏批,再政。以閔致萬爲同敦寧,以趙龍鎬爲工曹參議,金復性·李贊洙·張斗植爲典籍,李鍾五爲假監役,朴齊斌爲注書,李圭鎔爲宗府參奉,趙寧夏爲宗廟提調,行右承旨金元性,行左副承旨趙昌永。
傳于趙秉鎬曰,發遣吏郞諸執事,淸齋與否,摘奸以來。
趙秉鎬啓曰,行都承旨李載完,藥院進,行左承旨南廷龍不爲仕進,右承旨金元性監祭進,左副承旨趙昌永牌不進,同副承旨朴周陽式暇出去,院中只有臣一人,伴直無人,行左承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,行左承旨南廷龍牌不進,伴直無人,所當更爲牌招,而拘於廳規,不得請牌,何以爲之?敢稟。傳曰,牌招。
以左副承旨趙昌永牌不進罷職傳旨,傳于趙秉鎬曰,只推。
傳于趙秉鎬曰,右承旨·左副承旨許遞,前望單子入之。
兵曹口傳政事,護軍單金元性。
傳于趙秉鎬曰,公事不審之中官羅世煥,從重推考。
趙秉鎬,以禮曹言啓曰,以王大妃殿寶齡望六,慶科取稟草記,傳曰,除初試,庭試磨鍊,日字三月念後擇入事,命下矣。在前庭試,除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,卽日放榜。
又以奎章閣言啓曰,直閣金文鉉,待敎趙晳九,疏批已下,竝卽牌招,推移入直,何如?傳曰,允。
又以兵曹言啓曰,今正月初四日,宗廟·永寧殿春享大祭時,守門當爲塡差,而本曹郞廳·都摠府郞廳·五衛將,除入直與差祭呈辭受由在外未肅拜,排擬苟艱,依定式軍門將官代差以入之意,敢啓。傳曰,知道。
又以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛與排立將校軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
吏曹判書李鎬俊疏曰,伏以,歲籥載新,天休滋至,璇闈之寶曆彌隆,玉陛之瑤箋親上,儀擧大庭,歡均帀域。仍伏念臣於天官重任,據所匪據,求解一念,曷嘗或忘於食息之頃,而仰感簡拔之眷,俯怵趨走之義,捱到半載,才勘京察之役矣。姿性鈍滯,見職疎闇,姸媿焉全昧鑑別輕重焉未解秤錘瑕類畢露,絲毫靡補,退自循省,無所措躬,駁正不加,縱緣同朝之忠厚,瘝墜自如,尤切私分之惶恧,豈可一往蹲冒,從他笑罵也哉?且以臣夙疴言之,秋冬以後,百祟交侵,風邪攻上而全面生癤,火氣弸中而兩眸成腫,榮衛由是銷鑠,飮啖隨以廢減,形骸徒存,淸寧無期,重之以日前政席,侵曉觸寒,感證越添,頑痰結閼,急喘騈發,神思昏矇,支體委頓,以若見狀,萬難時日彈束,典選之長,是何等去處,而只爲臣養病之坊已哉?由前而職旣虛縻,由後而病實難强,玆敢不避瀆撓,疾聲仰籲於仁覆之天。伏乞聖明,特垂矜諒,亟遞臣吏曹判書之職,俾得安意調治,以幸公私焉。臣無任云云。答曰,省疏具悉。所請依施。
行兵曹判書李載冕疏曰,伏以,歲籥載新,茀祿增鞏,惟我王大妃殿下,寶齡光躋望六,親上表裏箋文,禮行一日,懽騰百寮,攢手慶賀,曷有其極?仍伏念臣之再行京察,一味蹲仍,豈或一毫堪承不識廉防而然哉?以臣處地,控辭未準,則不敢更事煩瀆也。且臣分義,委畀旣重,則只宜殫竭駑鈍也。雖然,今則銓家之苽限屢過,本兵之賢路久妨,臣可不思所以退步,我殿下又可不思所以曲遂乎?凡於政注,旣未能恢公,而對揚休命,致使朝家,終不免偏任,而許久瘝曠,此尤臣之所大懼,而不能一刻寧息者也。辭單纔徹,旋蒙恩由,縟儀在前,義重伸誠,靡暇廻旋,冒沒出仕,實非夤緣倖會,遂欲貪戀不止也。參以公私界分,辭受進退,言言非飾外,字字是由中,惟天高高在上,庶幾知臣而諒臣,至若觸冒風寒,重添疾恙,猶屬臣細微之故,固不敢張皇爲說,只將苦衷,猥干聰聽,乞賜鑑燭,亟許鐫改,則臣心之感戴洪造,萬倍於拜命之初,竊不勝區區顒祝之忱。臣無任云云。答曰,省疏具悉。本兵重任,何可輕遞?卿其勿辭行公。
同敦寧朴定陽疏曰,伏以,臣伏奉除旨,以臣爲同知敦寧府事者,臣感恩怵義,粗伸叨謝之忱,而第臣本無敦寧,格例在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉。臣無任云云。答曰,省疏具悉。所請依施。
吏曹參議趙秉徹疏曰,伏以,臣空空然一措大耳。承藉先業,蒙被隆渥,節次推遷,莫非踰濫,而今臣所叨天官佐貳之任,乃下大夫峻選也。臣聞命惝怳,歷日靡措。夫有職必有事,其事也,承佐冢宰,弼成洪化,而官方之秤量,人物之鑑別,非但預聞而已。乃或有代斲之時,則苟非見識言論,足以取重於當世者,固不宜一日冒居矣。臣之策名立朝者,十有餘年,計其從宦實數,未滿若干日月,踐歷不多,典式之易曉者,猶且茫昧,況於銓家資格,未嘗習知其一二者乎?假使臣不揣其分,不量其力,奉戴恩光,據所匪據,則究竟爲公私無補而止,可不懼哉?際値賀儀,冒沒秪肅,粗伸慶忭之忱,而因仍固有,有所不敢,天牌儼臨,承膺無路,玆控衷懇,仰溷宸聽。伏望殿下,俯賜省覽,將臣三銓新銜,亟行鐫改,以重公器,以安賤分焉。臣無任云云。省疏具悉。爾其勿辭察職。
副修撰金文鉉疏曰,伏以,臣一眇末蕞品耳,玷藝苑而登瀛館,濫竽極矣,集木戒焉,秪感陶甄之化,莫效襪線之報,粗守微分,毋望進步,不意西淸華誥,自天而隕,臣於是,心悸神裭,莫省攸措。夫是職之設,古龍圖學士之規也,惟我聖朝,典謨焉圖書雲漢之煥,奎璧之藏,尊閣于此,膺是選者,苟非潤黻之才判花之手,莫宜居之,歷數以往,式至于今,爲一代之極掄,非凡調之可擬,曷嘗有如臣空疎闒茸者,廁於其間哉?黃流之注瓦,華衮被偶,未足喩其駭且怪也。猥荷寵光,縱爲臣身之榮,敢汚名器,實懼聖簡之累,有未可冒膺而牙牌儼臨,閣規莫越,暫肅恩命,臣若恬然固有,而因仍蹲據,則其於招物議壞廉防,何哉?庸具短牘,仰瀆崇嚴。伏乞聖慈,俯垂鑑諒,亟遞臣奎閣之銜,以重名選,以安私分焉。臣無任云云。省疏具悉。爾其勿辭察職。
弘文正字趙晳九疏曰,伏以,臣於日前,伏奉除旨,以臣爲奎章閣待敎,臣聞命悸恐,駭汗遍體,牙牌儼臨,義例莫越,雖不得不黽勉祗肅,退惟省檢,怵焉若驚,殆不知措躬之所。仍念臣以年則藐然新進,童習未祛,以學則荒嬉無成,全昧嚮方,徒藉先庥,僥倖竊科,甫踰弱冠,旣犯古人不幸之戒,牢持本分,未敢榮塗進取之計者,誠以舂騃鹵鈍,空疎蔑劣,實無所藉手而然也。豈料非常之恩?忽及於意望之外,唱名僅五個月矣。代攝記注,亦無一日矣,未敢知我殿下,奚取於臣,而不問責任之重,不惜掄選之嚴,徒欲榮其身,而華其銜而已哉?夫是閣之設,謨訓奉雲漢之章,圖書應奎璧之光,笙鏞黼黻,賁飾聲明,冠冕玉佩,羽儀朝廷,官凡六員,摠是淸峻,參外極望,惟待制是已,掌絲綸焉,專主院務,資啓沃焉,兼館瀛銜,秩最卑而揀最愼,雖鴻匠宿儒,難以膺是任而副是望,如臣顓蒙,曷嘗有絲毫彷彿於其間乎?抑又臣一倍惶隘,尤有所不敢承當者,臣之曾祖及臣祖俱膺閣銜,後先趾美,以臣不肖,復踵是職,則適足以忝厥祖而墜家聲,豈不大可懼哉?且臣祖日夕詔喩,曰吾家萬劫風霜,獲保今日,莫非國恩之曠絶厖澤,汝必謹守拙約,謙恭飭身,華貫一步,決非萌諸心,常所申複勉誡,而今玆所叨,光寵赫然,因仍蹲冒,則將至於上辱聖簡,下負庭訓左右參倚,兢惕冞深。玆敢略暴衷實,仰塵崇聽。伏乞聖慈,俯賜鑑燭,將臣奎銜,亟許鐫改,以重公器,以安微分,千萬幸甚。臣無任云云。省疏具悉。爾其勿辭察職。
上在昌德宮。停常參·經筵。
朴周陽啓曰,行大司憲李寅命呈辭,執義金容圭,掌令朴宗鉉,持平韓景爀未肅拜,掌令石宗珍,持平具健喜在外,監察茶時之意,敢啓。傳曰,知道。
趙秉鎬啓曰,同副承旨朴周陽,今日不爲仕進,卽爲牌招,何如?傳曰,允。
傳于朴周陽曰,傳香承旨馳詣宗廟永寧殿,奉審摘奸以來。
吏曹判書前望單子入之,鄭健朝落點。
朴周陽啓曰,假注書鄭益朝,時無職名,令該曹依例付軍職,冠帶常仕,何如?傳曰,允。
朴周陽,以吏曹言啓曰,去月二十九日,都目政事中,新除授南原府使具然翼,以前任任實縣監,解由未出中,龍安縣監王庭羽,以前任漣川縣監,解由未出中,加平郡守丁大肇,以前任延豐縣監,解由未出中,而未能照驗矇然擬入,至蒙恩點,臣不勝惶悚,原望筒,竝勿施,何如?傳曰,勿拘。
又以宗親府言啓曰,副護軍李泰應,今已陞資矣。宗正卿,依例差下,令該曹下批,何如?傳曰,允。
又以禮曹言啓曰,以王大妃殿寶齡望六,慶科庭試,卽日放榜取稟草記,傳曰卽日放榜事,命下矣。令日官韓應翼推擇,則文武科庭試,來三月二十七日爲吉云,以此日定行,何如?傳曰,允。
承旨前望單子入之,李晩運·金宗漢落點。
朴周陽啓曰,行左承旨李晩運,時在慶尙道禮安地,斯速乘馹上來事,下諭,何如?傳曰,允。
又啓曰,行都承旨李載完,不爲仕進,行左承旨李晩運在外,行右承旨南廷龍牌不進,左副承旨趙秉鎬監祭進,同副承旨金宗漢未肅拜,院中只有臣一人,伴直無人,同副承旨卽爲牌招,何如?傳曰,允。
朴周陽,以禁衛營言啓曰,本營千摠金命求,前任格浦僉使鄭甫鉉,前任高嶺僉使,俱在任所,姑未上來,領軍之職,久曠可悶,竝改差,何如?傳曰,允。
上在昌德宮。停常參·經筵。
藥房提調鄭範朝,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
金宗漢啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,三品官之毋得過三日,循例請牌,曾有定式矣。敦寧都正韓章錫,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
以軍器寺陳賀方物進上,甲冑筒箇造成時,監董提調以下別單,傳于金宗漢曰,都提調領敦寧洪淳穆,內下大豹皮一令賜給,提調判宗正卿李景夏,內下豹皮一令賜給,監造官判官吳永烈,相當職陞敍,其餘員役·工匠等,竝依判下施賞。
又啓曰,行大司憲李寅命,執義金容圭,掌令朴宗鉉,持平韓景爀牌不進,掌令石宗珍,持平具健喜在外,監察茶時之意,敢啓。傳曰,知道。
以大司諫吳益泳,司諫李喜元,正言金斗秉,執義金容圭,掌令朴宗鉉,持平韓景爀牌不進罷職傳旨,傳于金宗漢曰,只推。
金宗漢,以內醫院都提調·提調意啓曰,進上及諸醫所用鍼子,例有三年一次造成之規,而今年乃是當次之年,依例精造進上後,分給諸醫,何如?傳曰,允。
又以禁衛營言啓曰,本營中軍李奎顔,身病甚重,勢難察任,今姑改差,何如?傳曰,允。
左贊成宋近洙疏曰,伏以,臣猥蒙特暇,歸還鄕廬,隨分調病,祗自感泣。第伏念臣所帶職名,本非愚陋湔劣所可堪承,而況又虛縻田野,一任瘝廢,徒積罪戾,冞增悚恧,臣將早晏陳暴,以冀恩諒,際伏聞新除僚員,有臣私義之不可竝列者,臣適在鄕,雖不與同周旋,而其不宜晏然冒居也,審矣。玆敢不避猥屑,從縣道仰籲。伏乞聖慈,細垂燭察,亟遞臣本兼之職,以便公私,仍治臣瀆撓之罪,以肅朝綱焉。臣無任云云。答曰,省疏具悉。所請依施。
刑曹參判吳俊泳疏曰,伏以,臣於日昨,伏奉刑曹參判除旨,感戴恩寵,而第臣與本曹判書臣閔致庠,有舅甥之應避,揆以典式,在下當遞,敢具短牘,仰溷崇嚴。伏乞聖明,俯垂鑑諒,亟令選部照例遞改,俾存公格,不勝幸甚。臣無任云云。答曰,省疏具悉。疏辭下該曹稟處。
行護軍金元性疏曰,伏以,歲籥載新,天休滋至,我王大妃殿下,寶算啓六旬之齡,縟儀誕擧,群情胥懽,臣於此際,適廁邇綴,蹈忭於珩芾之列,周旋於殿陛之間,獲覩爲榮,只切攢祝,及伏奉批旨下者,以臣職忝禮房,授臣以嘉善階,臣聞命以還,滿心慙恧,不覺背汗而顔騂也。竊伏念亞卿峻秩也,命之以德,非可人人而擬之,不然則必其勞勩可紀,望實素著,苟無一於是,謬恩也,濫升也。上下授受,均之爲失,今臣所叨,果有一半分放樣者乎?知臣莫如淵鑑孔昭,本末長短,無遺畢照,而臣是倥侗湔劣,百不猶人之一措大耳。通籍二十有餘年,一言一事,靡有藉手而宣力者,偏蒙洪造,滾到緋玉,揆分度義,涯量極矣。更有何一步前進之望,而夤緣倖會,猥荷寵靈,不過暫時趨走,遽被曠絶之恩數,侈之以車服之庸,升之於卿月之後,嚬笑由臣失愛,名器由臣而不愼,是豈淸朝官賞之懋而其爲仰累則哲之明,諒非細故也。不衷之戒,恤不自暇,彼其之誚,理所必至,此臣所以參前猗後,不敢爲進身之計也。昨因監祭復命,控籲靡暇,不得已抗顔一肅,而退自循省,冞庸兢蹙。玆敢悉暴衷情,仰瀆崇嚴。伏乞聖明,俯垂鑑諒,念賞爵之不宜輕授,察臣言之非出飾讓,亟收臣新授資級,俾官方重而賤分安焉。臣無任云云。答曰,省疏具悉。卿其勿辭行公。
上在昌德宮。停常參·經筵。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金宗漢啓曰,議政府郞廳來言,今日賓廳日次,而領議政李最應無時急稟定事,左議政金炳國有身病,右議政未差,不得來會云矣。敢啓。傳曰,知道。
金宗漢啓曰,正言李重德,以其親病,投章徑行,原疏纔已捧入矣。所當直捧遞差傳旨,及禁推傳旨,而此與無端下鄕有異,從重推考,何如?傳曰,允。
又啓曰,卽者校理李輔榮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以大司諫吳益泳,司諫李喜元,執義金容圭,掌令朴宗鉉牌不進罷職傳旨,傳于金宗漢曰,只推。
金宗漢,以弘文館言啓曰,校理李輔榮,陳疏徑出,上番闕直,事甚未安。副應敎趙秉升,別兼春秋進,副校理柳宗植·金玉均在外,應敎金永悳,校理姜友馨,竝卽牌招,推移入直,何如?傳曰,允。
又以兵曹言啓曰,今正月初五日戊辰夜子初三刻九分立春,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以都摠府言啓曰,副摠管尹成鎭,以漢城府左尹本府坐起進參事,晝仕出去,而逐日煩稟未安,入番間,除草記往來之意,敢啓。傳曰,知道。
又以御營廳言啓曰,本廳千摠鄭元基,身病甚重,勢難察任,改差,何如?傳曰,允。
又以御營廳言啓曰,本廳千摠李瑗儀,前任靑山島僉使,騎士將許洧,前任白翎僉使,俱在任所,上來尙遠,久曠可悶,竝改差,何如?傳曰,允。
又以御營廳言啓曰,本廳哨官閔一鎬,身病甚重,勢難察任,改差,何如?傳曰,允。
正言李重德疏曰,伏以,臣家在京畿楊州地,而臣母素患痰眩之症,當寒添劇,專人來到,促臣歸視,臣自聞此報,方寸煎灼,按住不得,玆敢忙陳短章,徑尋鄕路。伏乞聖明,俯垂鑑諒,亟遞臣職,俾便救護,仍治臣擅離之罪,以昭法紀焉。臣無任云云。省疏具悉。爾其勿辭往護。
校理李輔榮疏曰,伏以,臣於持被之中,卽接家信,則臣母素患痰癖之症,當寒添劇,促臣歸視,臣聞此報,方寸煎灼,按住不得。玆敢忙陳短章,徑出禁扄。伏乞聖慈,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
趙秉鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,公州營將鄭寅台,慶州營將李忠鎬下直,各長弓一張,長箭一部,片箭一部,筒兒一筒賜給。
禮曹,今正月初八日,行社稷祈穀大祭,香祝親傳,取稟,還入,奉敎攝儀改書下。
金宗漢啓曰,卽者副修撰宋圭元,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,應敎金永悳,修撰趙忠熙有身病,副應敎趙秉升,修撰金炳吉,副修撰金文鉉,別兼春秋進,校理李輔榮,副修撰宋圭元陳疏受由,副校理柳宗植·金玉均在外,玉堂上下番俱空,事甚未安。校理姜友馨,卽爲牌招入直,何如?傳曰,允。
又啓曰,卽者社稷署官員來言,今此祈穀大祭,神位版出安奉還時,提調一員,當爲進參,而都提調洪淳穆,提調徐堂輔,俱有身病,不得進參云,提調卽爲牌招,何如?傳曰,提調許遞,前望單子入之。
社稷提調前望單子入之,鄭健朝落點。
趙秉鎬啓曰,行大司憲李寅命,執義金容圭,掌令朴宗鉉,持平韓景爀牌不進,掌令石宗珍,持平具健喜在外,監察茶時之意,敢啓。傳曰,知道。
以大司諫吳益泳,司諫李喜元,執義金容圭,掌令朴宗鉉,持平韓景爀牌不進罷職傳旨,傳于趙秉鎬曰,只推。
傳于金宗漢曰,發遣吏郞,諸執事淸齋與否,摘奸以來。
金宗漢,以弘文館言啓曰,上番闕直,事甚未安。應敎金永悳,校理姜友馨有身病,李輔榮陳疏受由,副應敎趙秉升,修撰金炳吉,副修撰金文鉉,別兼春秋進,副校理柳宗植·金玉均在外,修撰趙忠熙,卽爲牌招,姑陞入直,何如?傳曰,允。
趙秉鎬,以司僕寺一二提調意啓曰,兼內乘李昌鎬,移拜忠淸兵使矣。其代,令該曹口傳差出,何如?傳曰,允。
兵曹口傳政事,以李尙濂爲兼內乘。
趙秉鎬,以兵曹言啓曰,今正月初八日,社稷祈穀大祭,守門當爲塡差,而本曹郞廳·都摠府郞廳·五衛將,除入直與呈辭受由在外未肅拜,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,今番都目政事中,統虞候李豊周,以前任博川郡守,方在解由未出中,而矇然檢擬,至蒙恩點,臣不勝惶悚,原望筒勿施,何如?傳曰,勿拘。
又以訓鍊都監言啓曰,本局別將孫亮肅,身病猝重,勢難察任,改差,何如?傳曰,允。
又以禁衛營言啓曰,本營騎士別將徐珩淳,身病猝重,勢難察任,改差,何如?傳曰,允。
又以摠戎廳言啓曰,本廳中軍申橚,千摠李奎大,俱有身病,勢難察任,改差,何如?傳曰,允。
吏曹啓目粘連,觀此刑曹參判吳俊泳上疏,則以爲臣與本曹判書臣閔致庠,有舅甥應避,揆以典式,在下當遞。伏乞聖明,俯垂鑑諒,亟令選部照例遞改亦爲白有臥乎所,相避之法,在下當遞是白乎矣,宰臣遞仍當否,臣曹不敢擅便,上裁,何如?判付啓依回啓施行爲良如敎。
副修撰宋圭元疏曰,伏以,臣於持被之中,卽接家信,則臣母素患痰癖之症,迨此換節之時,一倍添劇,促臣歸視,臣聞此報,方寸煎灼,按住不得。玆敢忙陳短章,徑出禁扄。伏乞聖慈,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿〈辭〉救護。
上在昌德宮。停常參·經筵。
金宗漢啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,輪對日次矣。敢稟。傳曰,當次人受點後,日次待令。
南廷龍啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨朴周陽,今日不爲仕進,卽爲牌招,何如?傳曰,允。
趙秉鎬啓曰,臣依定式,進詣香室奉審,則香祝樻祝板袱子精潔之意,敢啓。傳曰,知道。
傳于趙秉鎬曰,傳香承旨與同副承旨,分詣社稷,奉審摘奸,仍詣受香諸處,奉審摘奸以來。
注書朴齊斌呈辭,代以鄭寅奭爲假注書。
傳于金宗漢曰,東璧正字,外玉堂,竝許遞,前望單子入之。
玉堂前望單子入之,校理魚允中·洪在瓚,副校理洪時衡·金玉均,修撰趙忠熙·睦承錫,副修撰李範九·曺寅承落點。
金宗漢啓曰,副應敎趙秉升,修撰金炳吉,副修撰金文鉉,別兼春秋進,校理姜友馨差祭,李輔榮,副修撰宋圭元陳疏受由,副校理柳宗植·金玉均在外,玉堂上下番俱空,事甚未安。應敎金永悳,修撰趙忠熙,竝卽牌招入直,何如?傳曰,允。
傳于金宗漢曰,驪興府院君家,聞甚零替云,其祀孫,令該曹瓜近初仕作窠,問名口傳擬入。
傳于金宗漢曰,弼善有闕之代,前望單子入之。
金宗漢啓曰,行大司憲李寅命,執義金容圭,掌令朴宗鉉牌不進,掌令石宗珍,持平具健喜在外,監察茶時之意,敢啓。傳曰,知道。
以大司諫吳益泳,司諫李喜元,執義金容圭,掌令朴宗鉉,持平韓景爀牌不進罷職傳旨,傳曰,只推。
金宗漢啓曰,行都承旨李載完不爲仕進,行左承旨李晩運在外,右承旨南廷龍須資出去,左副承旨趙秉鎬監祭進,右副承旨朴周陽牌不進,院中只有臣一人,伴直無人,行右承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨朴周陽牌不進罷職傳旨,傳于金宗漢曰,只推。
金宗漢啓曰,行右承旨南廷龍牌不進,伴直無人,右副承旨旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以司謁口傳下敎曰,統理機務衙門印信,以銀加鑄一顆事,分付禮曹。
金宗漢,以成均館同知館事·大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
又以兵曹言啓曰,王大妃殿寶齡望六慶科除初試,庭試,來三月二十七日設行事,自禮曹推擇啓下,而武科則例有初試,依定式分京外試取矣。吉日令日官劉漢重推擇,則來二月二十二日爲吉云,以此日擧行,而取考謄錄,則在前慶科庭試取人之數,多寡不同,或取三四百人,或取五六百人,今番則取幾人乎?敢稟。傳曰,取二百人。
上在昌德宮。停常參·經筵。
趙秉鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,臣秉鎬,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣。敢啓。傳曰,知道。
金宗漢啓曰,假注書鄭寅奭,時無職名,令該曹依例付軍職,冠帶常仕,何如?傳曰,允。
又啓曰,副應敎趙秉升,別兼春秋進,玉堂上下番俱空,事甚未安。應敎金永悳,新除授校理魚允中·洪在瓚,副校理洪時衡·金玉均,修撰趙忠熙·睦承錫,副修撰李範九·曺寅承,竝卽牌招,推移入直,何如?傳曰,允。
又啓曰,假注書鄭益朝有身病,勢難察任,今姑改差,何如?傳曰,允。
傳于金宗漢曰,前銜內官金運盛,罪犯極爲無嚴,嚴刑一次,遠惡島定配。
金宗漢啓曰,行大司憲李寅命,執義金容圭,掌令朴宗鉉,持平韓景爀牌不進,掌令石宗珍,持平具健喜在外,監察茶時之意,敢啓。傳曰,知道。
以大司諫吳益泳,司諫李喜元,執義金容圭,掌令朴宗鉉,持平韓景爀牌不進罷職傳旨,傳于金宗漢曰,只推。
吏曹口傳政事,以閔泳直爲禧陵參奉。
金宗漢,以弘文館言啓曰,新除授校理洪在瓚,時在京畿坡州地,副修撰李範九,時在楊州地,副校理金玉均,時在忠淸道天安地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,校理李在淳,副校理洪鍾運,副修撰申悳均,落點。
弼善前望單子入之,金文濟落點。
金宗漢,以侍講院言啓曰,新除授弼善金文濟,卽爲牌招察任,何如?傳曰,允。
兵曹,以李敎昌爲摠戎中軍。
吏曹,直閣單金文鉉。
兵曹口傳政事,副司果單金炳吉。
金宗漢,以訓鍊都監言啓曰,本局哨官崔錫遠,身病猝重,勢難察任,改差,何如?傳曰,允。
又以御營廳言啓曰,本廳別將李容益,身病猝重,勢難察任,改差,何如?傳曰,允。
上在昌德宮。停常參·經筵。
金宗漢啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李載完啓曰,行右承旨南廷龍,左副承旨趙秉鎬,今日不爲仕進,竝卽牌招,何如?傳曰,允。
鄭益朝改差代,以金思準爲假注書。
南廷龍啓曰,卽者,義禁府都事來言,時囚罪人李臣燁等,當爲捧供,而判義禁徐堂輔,呈辭受由,知義禁閔泳穆在外,同義禁趙準永有身病,金弘集伴接官進,不得開坐云,在外與伴接官進,何以爲之?而同義禁趙準永,卽爲牌招,何如?傳曰,允。伴接官與在外許遞,前望單子入之。
金吾堂上前望單子入之,知義禁申正熙,同義禁李明應,落點。
南廷龍啓曰,開坐事,命下矣。新除授知義禁申正熙,同義禁李明應,竝卽牌招,何如?傳曰,允。
又啓曰,行大司憲李寅命,執義金容圭,掌令朴宗鉉,持平韓景爀,牌不進,掌令石宗珍,持平具健喜在外,監察茶時之意,敢啓。傳曰,知道。
以大司諫吳益泳,司諫李喜元,執義金容圭,掌令朴宗鉉,持平韓景爀,牌不進,罷職傳旨,傳于南廷龍曰,只推。
以左副承旨趙秉鎬牌不進,罷職傳旨,傳于朴周陽曰,只推。
朴周陽,以弘文館言啓曰,新除授副修撰申悳均,卽爲牌招察任,何如?傳曰,允。
又以弘文館言啓曰,新除授校理李在淳,時在廣州地,副校理洪鍾運,時在京畿積城地,經筵入番事緊,請竝斯速乘馹上來事,下諭。傳曰,竝計遞,前望單子入之。
玉堂前望單子入之,校理李輔榮,副校理金元均,落點。
南廷龍,以都摠府言啓曰,副摠管尹成鎭,以漢城府左尹,本府坐起進參事,晝仕出去,而逐日煩稟未安,入番間,除草記往來之意,敢啓。傳曰,知道。
又以義禁府言啓曰,前銜內官金運盛,嚴刑一次,遠惡島定配事,承傳啓下矣。金運盛今方待命,拿囚之意,敢啓。傳曰,知道。
上在昌德宮。停常參·經筵。
藥房提調鄭範朝,右副承旨朴周陽啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候,爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
南廷龍啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴周陽啓曰,議政府郞廳來言,今日,賓廳日次,而領議政李最應,無時急稟定事,左議政金炳國有身病,右議政未差,不得來會云矣,敢啓。傳曰,知道。
南廷龍啓曰,同副承旨金宗漢,今日不爲仕進,卽爲牌招,何如?傳曰,允。
朴周陽,以內醫院都提調提調意啓曰,副提調李載完,今日問安,不爲仕進,卽爲牌招,何如?傳曰,允。
禮曹,來壬午式年進士鄕·漢城試初試,八月二十日,生員鄕漢城試初試,同月二十二日,文武科鄕漢城試初試,九月初四日,雜科初試,同月十二日。
南廷龍啓曰,行大司憲李寅命,執義金容圭,掌令朴宗鉉,持平韓景爀,牌不進,掌令石宗珍,持平具健喜在外,監察茶時之意,敢啓。傳曰,知道。
以大司諫吳益泳,司諫李喜元,執義金容圭,掌令朴宗鉉,封平韓景爀,牌不進,罷職傳旨,傳于南廷龍曰,只推。
金思準有頉代,以安鍾冕爲假注書。
以司謁口傳下敎曰,統理機務衙門懸板,堂上閔泳翊書揭事分付。
以司謁口傳下敎曰,別抄軍,自今爲始,付之本所。
金宗漢,以議政府言啓曰,統理機務衙門郞廳十八員,不拘文蔭武擇差事,節目啓下矣。郞廳,以主事副主事爲稱,而副司果宋秉瑞,修撰趙忠熙,相禮柳,副司果李命宰,前縣監洪在鼎,前洗馬尹泰駿,前假監役具德喜,內資奉事李重夏,軍資直長李暐,宗廟令鄭憲時,前縣監任慶準,副司果金用來,前把摠柳完秀,竝主事差下,龍仁縣令李祖淵,檢書官韓龍源,長興主簿金勝均,幼學柳協用,監察朴永善,竝副主事差下,柳協用,令該曹口傳付軍職,使之冠帶常仕,前銜人,姑先付軍職,何如?傳曰,允。兵曹口傳政事,副司勇單柳協用。
又以弘文館言啓曰,新除授校理李輔榮,卽爲牌招察任,何如?傳曰,允。
又曰弘文館言啓曰,新除授副校理金元均,時在忠淸道鎭川地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副校理李元祺落點。
南廷龍,以武衛所言啓曰,謹依下敎,別抄軍自今爲始,付之本所之意,敢啓。傳曰,知道。
又以兵曹言啓曰,今正月十三日,大駕詣宗廟展謁,仍詣永禧殿展謁,景慕宮展謁時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊二哨,步軍三哨,訓局馬軍二哨,步軍三哨,都統使率領爲先廂,訓局馬軍一哨,步軍三哨,禁營步軍三哨,兩營騎士各一番,禁將率領爲後廂,禁軍三番,隨駕,別抄軍二哨磨鍊,摠戎使率御將騎士一番步軍二哨留陣,餘軍留營置之。
又以兵曹言啓曰,今正月十一日,武臣賓廳武經講書日次,而國忌齋戒相値,不得爲之之意,敢啓。傳曰,知道。
又以都摠府言啓曰,今正月十三日大駕詣宗廟·永禧殿·景慕宮展謁敎是時,侍衛寶劍守宮,當爲備員,而都摠管金翊鎭·李寅應,俱有實病,副摠管李鶴榮率領進,尹成鎭導駕進,都摠管南廷順有實故,副摠管李喬翼·洪徹周在外,一員未差,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以尹秉鼎·李敦相·金元性,爲都摠管,趙昌永·閔致萬·李泰應·趙羲贊·李敎昌,爲副摠管。
兵曹,副摠管單金元性。
金宗漢,以義禁府言啓曰,前銜內官金運盛,嚴刑一次,遠惡島定配事,承傳啓下矣。金運盛嚴刑一次,訊杖第三十度後,全羅道荏子島遠惡島定配,而以承傳內辭意,具罪目,依例發遣府書吏,押送配所,何如?傳曰,允。
義禁府啓目,兵曹正郞李臣燁原情云云,傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付啓依允。
義禁府啓目,贊儀黃觀周原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
金宗漢啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,尙州營將李圭常下直,長弓一張,長箭一部,片箭一部,筒兒一筒賜給。
傳于金宗漢曰,統理機務衙門,依政府例,設置都相,而時原任大臣兼之事,添入節目。
金宗漢啓曰,假注書安鍾冕,時無職名,令該曹依例付軍職,冠帶常仕,何如?傳曰,允。
假注書鄭寅奭書啓,臣於本月初十日辰時量,以東南北郊諸壇奉審摘奸事,敬承聖敎,馳詣星壇,奉審是白乎則,階砌曲墻及紅箭門壇上下莎草,俱爲無頉是白遣,仍詣風雲雷雨壇,奉審是白乎則,階砌曲墻及紅箭門壇上下莎草,俱爲無頉是白遣,仍詣雩祀壇,奉審是白乎則,階砌曲墻及紅箭門壇上下莎草,俱爲無頉是白遣,仍詣漢江龍壇,奉審是白乎則,階砌曲墻及紅箭門壇上下莎草,俱爲無頉是白遣,仍詣司寒壇,奉審是白乎則,階砌曲墻及紅箭門壇上下莎草,俱爲無頉是白乎旀,以日暮止宿,十一日平明,馳詣先農壇,奉審是白乎則,階砌曲墻及紅箭門壇上下莎草,俱爲無頉是白遣,仍詣先蠶壇,奉審是白乎則,階砌曲墻及紅箭門壇上下莎草,俱爲無頉是白遣,仍詣祈兩壇,奉審是白乎則,階砌曲墻及紅箭門壇上下莎草,俱爲無頉是白遣,仍詣厲壇,奉審是白乎則,階砌曲墻及紅箭門壇上下莎草,俱爲無頉是白乎所,仍爲復命之意,敢啓。傳曰,知道。
傳于金宗漢曰,訓鍊大將有闕之代,禁衛大將申正熙除授,禁衛大將有闕之代,兵曹判書李載冕除授,兵曹判書有闕之代,左參贊閔台鎬除授。
金宗漢啓曰,訓鍊大將有闕之代,禁衛大將申正熙除授,禁衛大將有闕之代,兵曹判書李載冕除授,兵曹判書有闕之代,左參贊閔台鎬除授事,命下矣。新除授行兵曹判書閔台鎬,訓鍊大將申正熙,禁衛大將李載冕,竝卽牌招,傳授命召,何如?傳曰,允。
又啓曰,命召親納,例也,而前行兵曹判書李載冕,前訓鍊大將趙寧夏,謂有身病,使其營校替納,事甚未安,竝推考,何如?傳曰,允。
議政府,訓鍊大將單申正熙,禁衛大將單李載冕。
吏曹,行兵曹判書單閔台鎬除授事承傳。
兵曹,訓鍊大將單申正熙,禁衛大將單李載冕。
金宗漢,以都摠府言啓曰,新除授副摠管趙昌永,時無職名,令該曹,口傳付軍職,何如?傳曰,允。
兵曹,口傳政事,護軍單趙昌永。
金宗漢,以都摠府言啓曰,今正月十三日,大駕詣宗廟·永禧殿·景慕宮展謁敎是時,侍衛寶劍守宮,當爲備員,而都摠管尹秉鼎·李敦相在外,副摠管李明應·閔致萬·李泰應,俱有實病,李敎昌·趙羲贊陣上進,無以備員,今政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
兵曹,口傳政事,以韓敦源·洪鍾雲,爲都摠管,金奭鎭·曺殷承·朴容大·李奎顔·金泰郁爲副摠管。
金宗漢啓曰,行大司憲李寅命,執義金容圭,掌令朴宗鉉,持平韓景爀牌不進,掌令石宗珍,持平具健喜在外,監察茶時之意,敢啓。傳曰,知道。
以大司諫吳益泳,司諫李喜元,執義金容圭,掌令朴宗鉉,持平韓景爀牌不進,罷職傳旨,傳于金宗漢曰,只推。
金宗漢啓曰,行都承旨李載完,行右承旨南廷龍,左副承旨趙秉鎬,不爲仕進,行左承旨李晩運在外,右副承旨朴周陽式暇出去,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟,傳曰,牌招。
又啓曰,左副承旨趙秉鎬,牌不進,伴直無人,行右承旨南廷龍,所當牌招,而拘於廳規,不得請牌,何以爲之?敢稟。傳曰,牌招。
以左副承旨趙秉鎬牌不進,罷職傳旨,傳于金宗漢曰,只推。
金宗漢,以吏曹言啓曰,今此景慕宮望祭獻官吳俊泳,時無職名,令該曹,口傳付軍職,何如?傳曰,允。
兵曹,口傳政事,護軍單吳俊泳。
金宗漢,以漢城府言啓曰,朝官年八十,士庶年九十,士族婦女年九十,應資老人,每年歲首,依法典陞資事,定式矣,令各該部,搜訪報來後,加資人職姓名,別單書入,而前中軍李弼鉉,今年爲八十,幼學吳采泳,今年爲九十,遺漏於今番別單矣,詳考年歲後,依已例追入之意,敢啓。傳曰,知道。
又以弘文館言啓曰,副校理洪時衡,呈辭出去,上番闕直,事甚未安,副應敎趙秉升,別兼春秋進,應敎金永悳,校理魚允中·李輔榮,新除授副校理李元祺,竝卽牌招,推移入直,何如?傳曰,允。
又以弘文館言啓曰,上番闕直,事甚未安,應敎金永悳,校理魚允中·李輔榮,有身病,副應敎趙秉升,別兼春秋進,副校理洪時衡在外,李元祺有拘忌,修撰趙忠熙·睦承錫,副修撰曺寅承,竝卽牌招,推移姑陞入直,何如?傳曰,允。
傳于金宗漢曰,有實故玉堂,竝許遞,前望單子入之。
上護軍趙寧夏疏曰,伏以歲籥載新,川休滋至,王大妃殿下,寶齡望六,賀儀誕擧,環海群情,慶忭曷極,伏念臣之冒據戎垣,居然八年于玆,以人則庸愚,以才則空疎,曷嘗有絲毫可堪而然哉,誠以進退辭受,一聽於天,故嚴畏泯默,至此之久矣,庤儲枵罄而補架無術,紀律頹弛而振整昧方,醜拙畢露,愧懼滋深,此正朱子所謂,擔子輕重,他人不覺,惟擔不起者自知者也,噫,臣之頂踵毛髮,無非我殿下洪造,區區欲報之誠,自謂不後於人,而其奈才不逮而力不勝何哉,此臣之必辭者一也,且臣伯祖伯父,相繼爲是職,守法奉公,幸免大過,而如臣無似,忝叨有年,不惟無能爲役,乃反僨誤而止,則上負國家,下忝祖先,當復如何,靜言思惟,食息不寧,寤寐一念,氷炭交中,此臣之必辭者二也,迨此獲蒙遞免,優游任便,公以無瘝曠,私以全微諒,臣當如新受賜,誇耀榮寵,而至若賓銜與太廟提擧,政府有司之任,職皆緊重,有妨賢路,伏乞聖明,俯垂鑑諒,將臣所帶諸職,竝許鐫改,以卒生成之澤,臣不勝至願大幸,臣無任云云。答曰,省疏具悉。卿之所懇旣如是,戎垣之任許施。
上在昌德宮。停常參·經筵。
金宗漢啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,京畿水使鄭完默,順天營將金翼濟,竝下直,各長弓一張·長箭一部·片箭一部·筒兒一箇賜給。
朴周陽啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
傳于金宗漢曰,明日永禧殿展謁後,儲慶宮展拜矣,該房知悉。
金宗漢啓曰,卽者,景慕宮官員來言,明日春展謁時,提調一員,當爲進參,而都提調韓啓源,提調金翊鎭,俱有身病,不得進參云,提調卽爲牌招,何如?傳曰,提調許遞,前望單子入之。
景慕宮提調前望單子入之,徐堂輔落點。
金宗漢啓曰,假注書鄭寅奭,有身病,勢難察任,今姑改差,何如?傳曰,允。
鄭寅奭改差代,以金弼洙爲假注書。
金宗漢啓曰,卽者,景慕宮官員來言,明日春展謁時,提調一員,當爲進參,而都提調韓啓源,提調徐堂輔,俱有身病,不得進參云,提調卽爲牌招,何如?傳曰,提調許遞,令該曹口傳差出。
吏曹,口傳政事,以閔致庠爲景慕宮提調。
傳于金宗漢曰,明日還宮時,貢巿堂上,率貢巿人敦化門外待令。
以司謁口傳下敎曰,明日宗廟展謁後,仍詣景慕宮展謁後,詣永禧殿展謁矣,該房知悉。
金宗漢啓曰,司諫李喜元,以其親病,投章經行,原疏纔已捧入矣,所當直捧遞差傳旨及禁推傳旨,而此與無端下鄕有異,從重推考,何如?傳曰,允。
金宗漢啓曰,行大司憲李寅命,執義金容圭,掌令朴宗鉉,持平韓景爀,牌不進,掌令石宗珍,持平具健喜在外,監察茶時之意,敢啓。傳曰,知道。
以大司諫吳益泳,司諫李喜元,執義金容圭,掌令朴宗鉉,持平韓景爀,牌不進,罷職傳旨,傳于金宗漢曰,只推。
傳于金宗漢曰,明日出宮內門路,以協陽門爲之。
金宗漢啓曰,行都承旨李載完,右副承旨朴周陽不爲仕進,行左承旨李晩運在外,行右承旨南廷龍牌不進,左副承旨趙秉鎬廚院進,院中只有臣一人,伴直無人,右副承旨,所當牌招,而拘於廳規,不得請牌,何以爲之?敢稟。傳曰,牌招。
金宗漢,以議政府言啓曰,貢巿人詢瘼事,命下矣。貢巿堂上金炳始,有身病云,許遞,其代行戶曹判書洪祐吉差下,何如?傳曰,允。
又以吏曹言啓曰,卽接通禮院牒報,則以爲,明日,宗廟·永禧殿·景慕宮動駕敎是時,左右通禮,不可不備,而左通禮趙益元有身病,不得進參,卽速變通,及時擧行之地云,改差,其代口傳備擬以入之意,敢啓。傳曰,知道。
吏曹,口傳政事,以吳慶履爲左通禮。
金宗漢,以奎章閣言啓曰,守宮檢校直閣李淳翼,待開門牌招,何如?傳曰,允。
又以弘文館言啓曰,上番闕直,事甚未安,副應敎趙秉升,別兼春秋進,校理二員未差,副校理洪時衡在外,李元祺有拘忌,應敎金永悳,卽爲牌招入直,何如?傳曰,允。玉堂前望單子入之,校理趙漢益·金熙國,落點。
金宗漢,以弘文館言啓曰,上番闕直,事甚未安,應敎金永悳有身病,副應敎趙秉升別兼春秋進,副校理洪時衡在外,李元祺有拘忌,新除授校理趙漢益,卽爲牌招入直,何如?傳曰,允。
又以弘文館言啓曰,新除授校理金熙國,時在慶尙道玄風地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,校理申泰寬落點。
金宗漢,以都摠府言啓曰,今正月十三日,大駕詣宗廟·永禧殿·景慕宮展謁敎是時,侍衛寶劍守宮,當爲備員,而都摠管韓敦源,副摠管金奭鎭·朴容大,俱有實故,都摠管洪鍾雲,副摠管曺殷承·李奎顔,俱有實病,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管鄭岐源·曺錫輿·韓敬源,副摠管金聲根·申橚·白樂薰,落點。
金宗漢,以都摠府言啓曰,新除授都摠管曺錫輿,時無職名,令該曹,口傳付軍職,何如?傳曰,允。
兵曹,口傳政事,大護軍單曺錫輿。
敎京畿喬桐水使鄭完默書,王若曰,楓宸聽鼙,疇可使專委一面,桐營授鉞,汝其往統禦三方。惟簡予心,奚待僉擧。眷玆高林巨鎭,最是畿沿要衝。以元戎而芻牧是兼,位望比甕津逈別,較諸閫而關扼最重,緩急與沁都相須。邇來百度之解弛,久矣衆瘼之叢集。慨樓櫓艨艟之風磨雨泐,一位恬嬉,而芻茭糇粻之日縮月耗,亟宜整理。惟卿,鞱鈐舊家,干城重望。關西之口碑尙在,蓋績庸之夙彰,嶠南之牙纛已還,矧踐歷之殆遍。風彩在等列咸推,自在羽林之班,才器方遠大可期,合試盤錯之地。玆授卿以京畿水軍節度使兼三道統禦使喬桐府使,卿其祗服寵命,勉恢良圖。璧壘明組練之規,常若對敵,牗戶勤綢繆之策,孰敢侮予。於戲,江漢之裘帶自閑,儻追元凱之雅量,河朔之精彩頓變,貯見臨淮之偉功。故玆敎示,想宜知悉。修撰趙忠熙製進
行兵曹判書閔台鎬疏曰,伏以歲籥載新,王大妃殿,寶齡光躋於望六,賀儀誕擧於呼三,懽聲協氣,陬澨惟均,伏念臣,本以蔑學謏識,歷揚華膴,何官非䙝名器者,而曾叨吏部重寄,尤其所玷汚也,雖幸槃礴未久,得蒙鞶褫,然愧懼之心,尙切于中,迺者,本兵寵除,有隕自天,顧臣若驚之義,有不暇言,而寔爲朝廷惜此擧也,竊惟我聖上,蚤夜勤政,孜孜一念,恒軫乎爲官擇人,東面銓官,愈加難愼者,誠不以登良籲俊,稱停明允,然後與共化理也歟?況本兵之任,不徒銓選一事而已,掌戎權而嚴宿衛,甲兵之重,何如,管封樁而謹簿領,財穀之重,何如,至若韎韋候選,履歷多岐,較諸文選,甄別尤未易,銓衡之重,又何如也,苟非暗記兵儲如姚元之,悉對庫簿如馮子琮,聽覽牋酬,竝行瞻擧,如劉穆之者,殆無以處此殷務,今乃以無狀賤臣,擧而畀之,不少留難,甲兵也,財穀也,銓衡也之三者,一埤堆適,有若微爾,莫克荷其重焉,是何謬恩之至此也,噫,臣之頂踵,皆我殿下賜也,夷險燥濕,義所不擇,而才猷望實之毫無可稱,亦聖鑑所燭,則其將上累心簡,下隳官方而止矣,是豈細故也哉,義分所在,張皇出肅,而因仍蹲冒,實無其道,要陳衷懇,如吃如寱,謹具短章,敢瀆崇嚴,伏乞亟遞臣新授兵曹判書之任,以幸公私焉,臣無任云云。答曰,省疏具悉。卿其勿辭行公。
行護軍趙昌永疏曰,伏以歲紀三元,壽摠百祿,長樂之籌復添,元良之睿姿益茂,無疆萬億,繼自今始,猗歟我王大妃殿下,寶齡光躋望六之隆,上日陳采,藹宸誠於祝岡,大庭晉箋,騰輿頌於呼嵩,臣於是時,忝在邇綴,趨走乎承筐之際,蹈舞乎擧笏之列,攢手而退,遍體皆榮,忽伏奉特旨下者,進臣爲嘉善階,又縻以周廬銜,華誥聯翩,臣不覺雙擎戰慄之至,凜若呑氷,危乎集木,未敢知非常謬恩,何以及此也,夫貳卿,卽周官中大夫之秩,而稱以小宰者也,德望才器,有足以宰物成務,佐貳六卿,乃可曰官備惟人,名實核而朝著尊矣,故有功者賞,恐失乎重,無德者官,矧授之輕,藉使臣劣,有嗇夫之辯,候人之役,虞車殷笥,判非可擬,而其愛之愼之,乃反一嚬笑之不若乎,噫,臣發跡於圭蓽之微,齎恨於風樹之餘,而小受之量,河鼴自滿,前進之步,竿鮎莫上,此固分也命也,遂乃屛伏自守,爲餘生消弭之計已決矣,苟非然者,夤緣慶會,謂有微勞,荷寵典而光動一門,奉恩貤而澤及九泉,爲人臣子之至榮也大願也,顧何忍矯情飾讓,浼浼若恬退爲哉,軒駟之高,猶鶴可乘,金貂之貴,非狗當續,不衷之災私也,遑無足恤,有識之歎公耳,寧非可畏,與其拚廉趨恭,自速饕鄙之目,莫若積誠冀幸,獲免駮正之舌,玆敢不避猥越,仰干崇嚴,伏乞聖明,特垂體下之仁,曲察由中之懇,亟收臣新授資級,使官方重而賤分安,千萬幸甚,臣無任云云。答曰,省疏具悉。卿其勿辭行公。
司諫李喜元疏曰,伏以臣本生父母,在於忠淸道忠州地,而臣母素患痰眩之症,當此換節之時,一倍添劇,專人來到,促臣歸視,臣自聞報,方寸煎灼,按住不得,玆敢忙陳短章,徑尋鄕路,伏乞聖慈,俯垂鑑諒,亟遞臣職,俾便救護,仍治臣擅離之罪,以昭法紀焉,臣無任云云。省疏具悉。爾其勿辭,往護。
上在昌德宮。停常參·經筵。
大駕詣宗廟入齋室後,藥房·內閣·政院·玉堂,口傳問安。答曰,知道。大王大妃殿·王大妃殿,遣承旨問安。答曰,知道。世子宮,遣宮官問安。答曰,知道。展謁還入齋室後,藥房·內閣·政院·玉堂,口傳問安。答曰,知道。仍詣景慕宮入齋室後,藥房·內閣·政院·玉堂,口傳問安。答曰,知道。世子宮,遣宮官問安。答曰,知道。
展謁還入齋室後,藥房·內閣·政院·玉堂,口傳問安。答曰,知道。仍詣永禧殿入齋室後,藥房·內閣·政院·玉堂,口傳問安。答曰,知道。世子宮,遣宮官問安。答曰,知道。展謁還入齋室後,藥房·內閣·政院·玉堂,口傳問安。答曰,知道。
仍詣儲慶宮,入齋室後,世子宮,遣宮官問安。答曰,知道。
展拜還入齋室後,藥房·內閣·政院·玉堂,口傳問安。答曰,知道。還宮後,藥房·內閣·政院·玉堂,口傳問安。答曰,知道。
趙秉鎬啓曰,司僕寺內乘來言,捲簾毛帳,取稟。傳曰,捲三面毛帳爲之。
傳曰,侍衛軍兵毛具,從便爲之。
朴周陽啓曰,臣以大王大妃殿·王大妃殿,問安進去,下直之意,敢啓。傳曰,知道。
傳于趙秉鎬曰,隨駕與留陣軍兵,令各其營,乾犒饋。
傳于李載完曰,政官牌招開政。
南廷龍啓曰,卽者,義禁府都事來言,今日動駕時,衛外擊錚人金元吉等,二十九名,依例移送秋曹云矣,敢啓。傳曰,知道。
傳于趙秉鎬曰,作門將領,記過分揀。
朴周陽啓曰,吏曹判書鄭健朝,參判鄭海崙,參議趙秉轍牌不進,推考傳旨及罷職傳旨,今方捧入,而開政命下之後,如是違牌,事甚未安,判書參判,竝更牌招,何如?傳曰,允。參議只推,一體待明朝牌招。
金宗漢,以弘文館言啓曰,上番闕直,事甚未安,副應敎趙秉升,別兼春秋進,校理趙漢益有身病,副校理洪時衡在外,李元祺有拘忌,應敎金永悳,新除授校理申泰寬,竝卽牌招,推移入直,何如?傳曰,允。
又以奎章閣言啓曰,大駕今已還宮,守宮檢校直閣李淳翼,依定式減下,何如?傳曰,允。
趙秉鎬以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,隨駕將校軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,隨駕本廳軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳留陣軍兵等處,乾犒饋分給之意,敢啓。傳曰,知道。
知宗正卿李載冕疏曰,伏以臣於本兵之職,再行詗察,三上辭牘,而未獲準請,只切惶隘,夢想之所不到,今又特授臣以戎垣之任,未敢知我殿下,何爲而有是擧也,本兵雖有管轄之名,實主政注間事,而按簿循序,猶有失誤,矧玆戎垣,號令之所出也,節制之所授也,諸軍之司命甚重,一營之鍊習是掌,自顧書生,未學軍旅,臣豈禁中頗·牧,古之衛·霍,而不少留難,遽爾畀之哉,臣庸愚疎闇,百無稱當,其本末長短,悉燭無遺,則尤非外廷衿紳之比也,是果榮寵臣而然乎,亦豈親愛臣而然乎,且臣處地自別,爵位已隆,左兜右攬,不知止息,私心憂懼,未遑晷刻寧處,此爲臣必辭之端,乃若智慮之未周,才力之莫逮,猶屬緩聲,殆近飾讓,靡暇張皇爲說,而師律攸關,受符義急,雖不得不抗顔呈身,因仍蹲據,誠非臣分之所敢出也,玆陳短章,猥暴情實,冀賜鑑諒,亟遞禁衛大將之職,俾公私耦幸焉,臣無任云云。答曰,省疏具悉。卿其勿辭行公。
辛巳正月十三日辰時,大駕詣宗廟·景慕宮·永禧殿展謁,仍詣儲慶宮,展拜,擧動入侍時,行都承旨李載完,行右承旨南廷龍,左副承旨趙秉鎬,右副承旨朴周陽,同副承旨金宗漢,記事官南奎熙,假注書金弼洙,別兼春秋金學洙·趙秉升·金炳吉·李容稙·鄭寅興,提學李㘾,檢校直提學趙慶鎬·鄭範朝,直提學閔泳翊,檢校直閣金永壽·李鎬翼·尹用求·金興均·姜·趙同熙,直閣金文鉉·檢校待敎韓耆東·閔泳煥·宋秉瑞,待敎趙晳九,副修撰申悳均,以次侍立。時至,通禮,跪啓請外辦。上具翼善冠衮龍袍,乘輿出宣化門。藥房提調鄭範朝,副提調李載完,進前奏曰,侵早勞動,聖體,若何?上曰,一樣矣。仍出協陽門外。通禮跪啓請降輿乘輦。上降輿乘輦,由肅章門·進善門,出敦化門,進發至宗廟大門外下輦所。通禮跪啓請降輦乘輿。上降輦乘輿,由東夾門至齋室門外。秉鎬進前奏曰,作門法意,何等嚴重,而人馬攔入,致勤下詢,揆以擧行,萬萬駭熙,當該作門將領,所當重勘,而本院請推之外,無他可施之罰,何以爲之乎?上曰,事過後記過可也。出駕敎通禮跪啓請降輿。上降輿入齋室。展謁時至,通禮跪啓請出次。上改具冕服以出,仍步詣東神門外。秉鎬進前奏曰,侍衛軍兵,使之待令于西神門外乎?上可之,載完進圭。上執圭,入就版位行四拜禮,陞詣殿內各室,奉審訖,由西神門步詣永寧殿東神門,入就版位,行四拜禮,陞詣殿內,各室奉審訖,還出東神門外,上釋圭。載完跪受圭。領府事韓啓源,領議政李最應進前奏曰,寒事甚劇,侵早勞動,聖體,若何?上曰,一樣矣。通禮跪啓請乘輿。上乘輿至南神門外。通禮跪啓請降輿。上降輿,步過神門。通禮,跪啓請乘輿。上乘輿至齋室門外。通禮跪啓請降輿。上降輿,入齋室,移發時至。通禮,跪啓請外辦。上改具翼善冠·衮龍袍,出齋室門外。通禮,跪啓請乘輿。上乘輿,出東夾門至降輿所。通禮跪啓請降輿乘輦。上降輿乘輦,進發至景慕宮大門外。通禮跪啓請降輦乘輿。上降輦乘輿,由東夾門至齋室門外。通禮,跪啓請降輿。上降輿入齋室。展謁時至,通禮,跪啓請出次。上改具冕服以出。載完進圭。上執圭,入就版位,行再拜禮,陞詣宮內奉審,仍詣望廟樓,入就版位,行四拜禮,陞詣殿內,命閣臣捲帳奉審訖。上釋圭,載完,跪受圭。上還入齋室。少頃,傳曰,諸司豫備。出傳敎移發時至,通禮跪啓請外辦。上改具翼善冠衮龍袍,出齋室門外。通禮,跪啓請乘輿。上乘輿,出東夾門至降輿所。通禮跪啓請降輿乘輦。上降輿乘輦,進發至宗廟前路。通禮,跪啓請降輦。上降輦,步過,乘輦進發至永禧殿紅箭門外下輦所。通禮跪啓請降輦乘輿。上降輦乘輿,由東夾門至齋室門外。通禮跪啓請降輿。上降輿入齋室。展謁時至,通禮跪啓請出次。上改具冕服以出。載完進圭,上執圭,入就版位,行四拜禮,陞詣殿內各室奉審訖,還出神門外,上釋圭。載完跪受圭。上還入齋室,傳曰,儲慶宮展拜時,百官行禮置之,先後廂軍兵,路上留駐。出傳敎傳曰,隨駕與留陣軍兵,令各其營乾犒饋。出傳敎移發時至,通禮跪啓請外辦。上改具翼善冠衮龍袍,出齋室門外。通禮跪啓請乘輿。上乘輿,出東夾門至降輿所。通禮,跪啓請降輿乘輦。上降輿乘輦,進發至儲慶宮大門外下輦所。通禮跪啓請降輦乘輿。上降輦乘輿,至齋室門外。通禮,跪啓請降輿。上降輿入齋室,問安勿爲之事下敎,展拜時至。通禮跪啓請出次。上出次,入就版位,行再拜禮,陞詣宮內奉審,還入齋室,傳曰,諸司預備。出傳敎通禮跪啓請外辦。上出齋室門外。通禮跪啓請乘輿。上乘輿出宮大門外降輿所。通禮跪啓請降輿乘輦。上降輿乘輦,進發至敦化門外,傳曰,貢巿堂上,率貢巿人入侍。出傳敎載完進前奏曰,貢巿人入侍時,出標信開作門,何如?上曰,以已下標信擧行也。貢巿堂上洪祐吉,進前奏曰,貢巿人有所懷云矣,何以爲之乎?上曰,令政院捧入也。仍命退貢巿人,入敦化門由進善門·肅章門,至協陽門外。通禮跪啓請降輦乘輿。上降輦乘輿,入協陽門內。載完,請出標信解嚴。上由宣化門還內。諸臣以次退出。
上在昌德宮。停常參·經筵。
南廷龍啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨金宗漢,今日不爲仕進,卽爲牌招,何如?傳曰,允。
傳于朴周陽曰,傳香承旨,馳詣宗廟·景慕宮,奉審摘奸以來。
傳于南廷龍曰,判敦寧有闕之代,行上護軍趙寧夏除授。
吏曹,判敦寧單趙寧夏除授事承傳。
注書南奎熙病代,以李勛卿爲假注書。
金宗漢啓曰,吏曹判書鄭健朝,疏批已下,卽爲牌招,何如?傳曰,允。
傳于金宗漢曰,金吾堂上,竝許遞,今日政差出。
傳于金宗漢曰,京兆堂上,竝許遞,今日政差出。
傳于金宗漢曰,摠管,竝許遞,今日政差出。
傳于金宗漢曰,秋曹堂上,竝許遞,今日政差出。
傳于金宗漢曰,呈告工曹參判許遞,今日政差出。
傳于金宗漢曰,溫陽郡守之代,已準朔守令中擬入。
南廷龍啓曰,行大司憲李寅命,執義金容圭,掌令朴宗鉉,持平韓景爀牌不進,掌令石宗珍,持平具健喜在外,監察茶時之意,敢啓。傳曰,知道。
以大司諫吳益泳,執義金容圭,掌令朴宗鉉,持平韓景爀,牌不進,罷職傳旨,傳于南廷龍曰,只推。
兵曹,口傳政事,副司果單閔泳駿。
傳于金宗漢曰,在外臺諫,竝許遞,今日政差出。
金宗漢,以吏曹言啓曰,宗親府參奉李圭鎔,以其身病,呈狀乞遞,改差,何如?傳曰,允。
又以吏曹言啓曰,中學敎授朴斗陽,西學敎授閔丙奭,宣陵令閔羲轍,俱以身病,呈狀乞遞,竝改差,何如?傳曰,允。
又以兵曹言啓曰,同知中樞府事秦尙彧,宣傳官吳聖模,五衛將李東參·李忠呂,文臣兼宣傳官金永悳,俱以病難供職,呈狀乞遞,竝改差,何如?傳曰,允。
有政。吏批,判書鄭健朝進,參判鄭海崙,參議趙秉轍,竝牌招不進,右副承旨朴周陽進。以吏批言啓曰,朝官年八十人,每於歲首加資,而前五衛將薛翊周,今年爲八十歲,見漏於抄啓中,故考見政案,則今年八十,果爲的實矣,在前如此之人,追後啓稟蒙恩,旣有已例,令日政,加資下批之意,敢啓。傳曰,知道。
又以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣,侍從臣父年七十人,別單書入之意,敢啓。傳曰,知道。以玄弼濟爲司諫,金尙萊爲掌令,徐相泰爲持平,洪羲麟爲獻納,李學年爲正言,鄭範朝爲左參贊,趙慶鎬爲右參贊,李鎬俊爲判尹,申正熙爲刑曹判書,趙雲柱爲參判,李敎榮爲參議,李寅喬爲同敦寧,宋正熙爲工曹參判,金元性爲左尹,趙昌永爲右尹,姜文馨爲敦寧都正,鄭岐源爲判義禁,李敦相·閔泳穆爲知經筵,李會正爲知春秋,李根弼爲知義禁,金尙鉉爲弘文提學,閔致萬·李泰應,爲同義禁,鄭範朝爲司饔提調,閔台鎬爲軍器提調,徐冑淳爲谷山府使,曺鎭億爲溫陽郡守,李爲宣陵令,金顯琇爲中部令,金台濟爲漢城主簿,鄭元世爲監察,金永悳爲中學敎授,鄭寅協爲西學敎授,李亮夏爲宗府參奉,金炳蓍爲徽陵參奉,鮮于燧爲崇仁殿參奉,宗正卿單李泰應,訓鍊都監提調單閔台鎬,禁衛營提調單閔台鎬,御營廳提調單閔台鎬,前令韓致殷年七十,今加通政,侍從臣前持平韓甸鎬父,故學生閔秉燮,贈吏參例兼,戶曹參判閔致萬考,故縣監李櫽重,贈宗正卿吏參例兼,故進士李秉浚,贈吏議,已上宗正卿李泰應兩代。
兵批,行判書閔台鎬進,參判趙濟華病,參議韓聖根入直,參知金載瓛病,同副承旨金宗漢進。以李載冕爲知事,李鎬俊·韓敦源·南廷益爲都摠管,金聲根·趙熙一·李根命·宋正熙·尹泰亨·趙雲柱·具完植爲副摠管,黃秫爲同知,許璡爲宣傳官,李相惇·金濟一爲五衛將,李寅羲爲扈衛別將,申用均爲訓鍊判官,金文鉉爲文兼,同知單林順玉,僉知三單,尹喜圭·李翼鉉·朴信陽,上護軍閔致庠·徐堂輔,護軍任孝準·曺殷承·尹成鎭·趙準永·李弼鉉·尹載熙·秦尙彧·薛翊周,副護軍韓章錫·金相璧·韓致殷·鄭健植·李善會,副司直李喜元·石宗珍·具健喜·魚允中·李輔榮·姜友馨·洪在瓚·金熙國·李在淳·柳宗植·金玉均·洪鍾運·金元均,副司果宋圭元·李範九·李重德,副司正金弼洙,副司勇李敏五,以上竝單付,副摠管單南廷益。
吏批,再政。以朴蘭壽爲戶曹參議,李鳳德爲奉常正,韓用肯爲僉正,李穳重爲仁陵令,權錫胤爲莊陵令,嚴錫瓘爲禮曹佐郞,車能文爲引儀。
兵批,再政。以李敬儀爲宣傳官,同知單金學燁,僉知三單,朴始胤·李潤本·咸義正,僉知加設單吳聖模,副護軍單金裕行。
吏批,三政。以任周鎬爲英陵令,趙寅奎爲思陵令,方孝隣爲奉常主簿,李容夏爲掌樂主簿。
四政。以李載復爲慶基殿令,徐綺輔爲戶曹佐郞,金甲秀爲監察。
五政。以李冕圭爲肇慶廟令,權灝爲典設別提,高益鎭爲禮賓主簿。
六政。以鄭應夔爲章陵令。
七政。以馮錫龜爲昌陵令,尹秉悳爲戶曹佐郞,故大司諫趙雲周贈吏參弘提例兼,故通德趙時正贈僕正,已上右尹趙昌永考·曾祖考。
傳于金宗漢曰,自今日至明日,弛禁。
金宗漢,以奎章閣言啓曰,明日,卽書香閣春孟朔大奉審日次,奉謨堂奉審日次,時原任閣臣,依節目進詣擧行之意,敢啓。傳曰,知道。
又以弘文館言啓曰,上番闕直,事甚未安,應敎金永悳,校理趙漢益·申泰寬有身病,副應敎趙秉升別兼春秋進,副校理洪時衡在外,李元祺有拘忌,修撰趙忠熙·睦承錫,副修撰曺寅承,竝卽牌招,推移姑陞入直,何如?傳曰,允。
又以弘文館言啓曰,上番闕直,事甚未安,副應敎趙秉升,別兼春秋進,副校理洪時衡在外,李元祺有拘忌,校理趙漢益疏批已下,與應敎金永悳,校理申泰寬,竝卽牌招,推移入直,何如?傳曰,允。
又以摠戎廳言啓曰,本廳千摠李奎鳳,身病甚重,勢難察任,改差,何如?傳曰,允。
吏曹判書鄭健朝疏曰,伏以歲律載新,天休滋至,猗歟,我王大妃殿下,寶齡光躋於望六,縟儀誕擧於呼三,情文允愜,區宇胥忭,仍伏念臣於病伏涔囈之中,忽伏奉除旨,以臣爲吏曹判書者,臣聞命震越,五內失守,歷屢日而莫省攸措,噫,六官之長,孰非綦重,而首稱天官,職由乎官人之官,與官於人者,不可同日語也,稱量物議,鑑別人材,一黜一陟之際,國家之治忽係焉,必也知識明,見聞廣,精力周,三者備,然後乃可謂稱塞其任也,臣何嘗有一於是乎,臣性本闒葺,才又鈍滯,居常事務,猶不能檢攝,不可謂知識明矣,跧伏窮巷,罕與人接,貿昧忒甚,不可謂見聞廣矣,蒲質早衰,樗杇自棄,貼席餘生,寄命刀圭,近年以來,萬念灰冷,七情遁爽,不可謂精力周矣,蓋才智則天分有限,疾病則人力莫回,此不惟臣所自知,人之知臣也,亦如此,苟或不量而入,强策奔走,究竟僨敗,理所必至,興言及此,寧不凜然,至若才具之能否,自有上天之燭照,同朝之秤定,今不暇緩聲而論之,凡人少有疾痛,輒呼父母,常情之固然,況臣抱此萬難,强一無倖之貞痼,不思所以積誠哀籲於慈覆之下,則是自阻也,召牌儼臨,承應無路,不避猥越,庸敢瀝暴腔血,冒瀆崇嚴,伏乞聖明,特垂憫恤,亟遞臣新授之銜,使天職無曠,私分獲安,千萬幸甚,宜無任云云。答曰,省疏具悉。卿其勿辭行公。
校理趙漢益疏曰,伏以臣,倥侗無狀,最居人下,而特荷恩造,趨走承事者,十餘年于玆矣,區區願忠之心,曷常忘絲豪報答之念哉,臣於年前,待罪南邑,時値大無,才疎政拙,晝宵憧憧,僨誤是懼,乃者繡啓,臚列臣不職,摘發臣辜負,滿紙張皇,靡有紀極,聖恩天大,薄竄旋宥,轉罪爲榮,歸伏私次,仰以感泣,俯以慙恧,千萬不自意,玉署除旨,荐降於杜門訟愆之中,臣惝怳感激,莫省所以自措也,第念人之爲言,罔非臣滄浪,臣雖欲逐條辨明,太涉支蔓,恐傷事面,有不敢呶呶爲說,而贓律至嚴,王章且重,臣之玷累身名,已無餘地,撫躬悼痛,自分聖世之一棄物而已,聖恩雖感於拂拭,私意無望於彈束,寧甘逋慢之誅,不敢爲抗顔呈身,拚棄廉防,召牌之下,重犯違傲,伏乞聖明,諒臣情實,永刊朝籍,仍伏念臣,以泥首論勘之蹤,不敢贅他,而臣於往年,冒據是職,昵侍講筵,伏瞷我殿下,以天縱之資,進日新之學,固不待乎勉强,而方今東官邸下,衣尺漸長,書筵頻開,寔我東方無疆之休也,其所勸進導率之道,惟在我殿下躬行而先之,伏願頻接臣隣,討論經史,講明乎精一授受之要焉,臣無任云云。省疏具悉。遂事何必爲引,爾其勿辭察職,尾附事當留念矣。
上在昌德宮。停常參·經筵。
藥房提調鄭範朝,副提調李載完,啓曰,伏未審日間,職體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴周陽啓曰,合辭許久闕啓,事甚未安,未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日,賓廳日次,而領議政李最應,無時急稟定事,左議政金炳國有身病,右議政未差,不得來會云矣,敢啓。傳曰,知道。
備忘記,委曲僉使崔濟愚下直,長弓一張,長箭一部,片箭一部,箇兒一箇賜給。
傳于金宗漢曰,兼弼善有闕之代,前望單子入之。
以吏曹參議牌不進罷職傳旨,傳于金宗漢曰,只推。
金宗漢啓曰,行大司憲李寅命,執義金容圭,掌令金尙萊·朴宗鉉,持平徐相泰·韓景爀牌不進,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,執義金容圭,掌令金尙萊·朴宗鉉,持平徐相泰·韓景爀牌不進,罷職傳旨,傳于金宗漢曰,只推。
金宗漢,以議政府言啓曰,本府有司堂上李鎬俊,除拜摠管矣,職務相妨,所帶摠管之任,今姑改差,何如?傳曰,允。
又以議政府言啓曰,本府有司堂上有闕之代,行護軍閔泳翊差下,使之察任,何如?傳曰,允。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以都摠府言啓曰,臣與副摠管趙昌永伴直矣,纔已許遞出去,伴直無人,新除授都摠管韓敦源·李鎬俊,副摠管南廷益·趙熙一·李根命·宋正熙·尹泰亨·趙雲柱·具完植,令政院竝卽牌招,推移入直之地,何如?傳曰,知道。
上在昌德宮。停常參·經筵。
金宗漢啓曰,合辭許久闕啓,事甚未安,未署經外,未肅拜·呈告人員,竝卽牌招,何如?傳曰,允。
又啓曰,同義禁閔致萬·李泰應,同敦寧李寅喬,左尹金元性,除拜後過三日,不爲出肅,竝依定式,推考警責,仍卽牌招察任,何如?傳曰,允。
又啓曰,三品官之毋得過三日,循例請牌,曾有定式矣,刑曹參議李敎榮,除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
傳于金宗漢曰,統理衙門摠理大臣及堂郞,竝政官牌招,開政下批,以此定式。
傳于金宗漢曰,刑曹參判·工曹參判·敦寧都正,竝許遞,今日政差出。
傳于金宗漢曰,在外金吾堂上許遞,今日政差出。
傳于金宗漢曰,上護軍閔致庠,知敦寧沈舜澤,竝統理機務衙門堂上差下。
傳于金宗漢曰,吏兵批別歲抄點下者,依例捧傳旨。傳于金宗漢曰,統理機務衙門堂上之分掌各司事,已有節目啓下矣。事大交隣堂上趙寧夏·鄭範朝,軍務邊政譏沿堂上閔謙鎬·尹滋悳,通商堂上金輔鉉·金弘集,理用堂上金炳德·閔泳翊,機械軍物船艦堂上沈舜澤·申正熙,典選語學堂上閔致庠·李載兢,竝句管。以司謁口傳下敎曰,統理衙門,總理大臣以下,下批後,肅拜置之,問安於閤門事,著爲定式。
傳于金宗漢曰,啓字誤踏之中官金錫勳,從重推考。
金宗漢啓曰,行大司憲李寅命,執義金容圭,掌令朴宗鉉·金尙萊,持平韓景爀·徐相泰,牌不進,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令金尙萊·朴宗鉉,持平徐相泰·韓景爀,牌不進,罷職傳旨,傳于金宗漢曰,只推。
趙秉鎬啓曰,持平韓景爀,以其親病,投章徑行,原疏纔已捧入矣,所當直捧遞差傳旨及禁推傳旨,而此與無端下鄕有異,從重推考,何如?傳曰,允。
以吏曹參議趙秉轍,牌不進罷職傳旨,傳于金宗漢曰,只推。
有政。吏批,判書鄭健朝進,參判鄭海崙牌不進,參議趙秉轍牌不進,同副承旨金宗漢進。以趙昌永爲刑曹參判,李泰應爲工曹參判,林敦洙爲敦寧都正,韓敦源爲知義禁,丁喜燮爲活人別提,吳和秀爲中部都事,尹瀗爲假監役,閔泳悅爲咸昌縣監,統理機務衙門總理大臣單領議政李最應,堂上十二單,金輔鉉·閔謙鎬·閔致庠·金炳德·尹滋悳·趙寧夏·沈舜澤·鄭範朝·申正熙·閔泳翊·李載兢·金弘集,主事十三單宋秉瑞·趙忠熙·柳·李命宰·洪在鼎·尹泰駿·具德喜·李重夏·李暐·鄭憲時·任慶準·金用來·柳完秀,副主事五單李祖淵·韓龍源·金勝均·柳協用·朴永善。
兵批,行判書閔台鎬病,參判趙濟華病,參議韓聖根病,參知金載瓛進,左副承旨趙秉鎬進。同知單鄭哲周,僉知三單,鄭周榮·兪致永·李相憞,護軍趙雲柱·宋正熙,副護軍姜文馨,以上竝單付。
吏批,再政。以成彝鎬爲右尹,李容夏爲引儀,尹瀗爲廣興奉事。
吏批,三政。金嘉鎭爲掌樂主簿,李喜晩爲假監役。
吏批,四政。鄭履源爲監察,左尹單成彝鎬,右尹單金元性。
趙秉鎬,以兵曹言啓曰,本曹正郞李友會,身病猝重,呈狀乞遞,宿衛重地,不可久曠,今姑改差,何如?傳曰,允。
全羅監司李秉文疏曰,伏以臣以菲材,冒叨藩寄,辭不獲命,感怵交滋,第臣父祖墳山,在京畿利川·交河等地,而顧惟方伯之任,有異守宰,典式莫越,自阻桑梓之鄕,時序易嬗,徒增霜露之感,迨玆天陛未辭之前,拚旌節而告榮,宣誥命而伸誠,情私之不容自已,玆敢不避猥屑,短章控籲,伏望聖慈,特賜恩暇,俾許往省,得遂區區微私,千萬顒祝,臣無任云云。答曰,省疏具悉。卿其往省焉。
持平韓景爀疏曰,伏以臣,家在咸鏡道定平地,卽接家信,則臣母素有痰癖之症,當此換節之時,一倍添劇,臣聞此報,方寸煎灼,按住不得,玆敢忙陳短章,徑尋鄕路,伏望聖明,俯垂鑑諒,亟遞臣見帶之銜,俾便歸護,仍治臣擅離之罪,以昭法紀焉,臣無任云云。省疏具悉。爾其勿辭往護。
上在昌德宮。停常參·經筵。
金宗漢啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
趙秉鎬啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨朴周陽,今日不爲仕進,卽爲牌招,何如?傳曰,允。
備忘記,咸鏡道觀察使金有淵,下直,長弓一張,長箭一,部,片箭一部,筒兒一箇賜給。
傳于金宗漢曰,咸鏡監司留待。
傳于金宗漢曰,咸鏡監司入侍。
傳于金宗漢曰,統理機務衙門,卽機密緩急之務也,不可但以外司策應,闕內亦爲設置,稱以內衙門,堂郞以下入直,量宜磨鍊。
傳于金宗漢曰,在外與有實故摠管,竝許遞,前望單子入之。
金宗漢啓曰,行大司憲李寅命,執義金容圭,掌令金尙萊·朴宗鉉,牌不進,持平徐相泰未署經,韓景爀在外,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令金尙萊·朴宗鉉,持平徐相泰牌不進,罷職傳旨,傳于金宗漢曰,只推。
傳于金宗漢曰,疏批遲滯之中官金錫勳·金泓錫,推考。
吏曹啓目,司果尹榮翼名字,改以榮國,禮賓主簿李晩治名字,改以畯治,部將李奎虎名字,改以憲奎,出身李奎鎬名字,改以正鎬,出身李思休名字,改以思峻,出身劉台祜名字,改以得祜,折衝崔昌玉名字,改以錫均事,爲等如告狀,依例令藝文館給帖,何如?判付啓依允。
義禁府啓目,長連縣監元俊常原情云云。問目內辭緣,泛稱遲晩,所當請刑是白乎矣,曾經摠府郞,勿爲請刑,載在法典,議處,何如?判付啓依允。
又啓目,前守門將崔昌植原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
義禁府啓目粘連,向前李臣燁亦,符臉所關,何等重大,而不謹持護,有此遺失,律例所在,焉逭當勘,以此照律,何如?判付啓依允。
又啓目粘連,向前黃觀周亦,讀笏固當審愼,錯誤有欠肅敬,罪著溺職,難免重勘,以此照律,何如?判付啓依允。
敎咸鏡道觀察使金有淵書,王若曰,王政以綏遠人最重,外五百里奮武揆文,臣職以宣上德爲先,中二千石與我共理。肆予旣敷心腹,煩卿再典翰屛,惟彼關北一方,實我海東重地。山河固於魏國,表裏壯三千里形,保障重於晉陽,緩急爲萬億年計。猗金湯之天作,運啓龍興,愴衣冠之月遊,神護象設。互巿之情僞難辨,易啓爭桑之虞,交倉之儲峙皆虛,無復發棠之策。民生以蔘貂爲利,克軫弊源,俗習惟弓馬是嫺,宜加憚壓。顧其地不亦重也,授是任厥惟艱哉。惟卿,邇班宏材,巨室喬木。立朝恥夸毗之習,志尙動慕古人,居家懋簡恬之規,被服一如寒士。而嚴明卿所自有,惟忠貞予庸深嘉。朝著有乏人之歎,豈宜九卿之外出,邊壘有詰戎之責,要藉二陜之分治。利器已試於盤根,朝議僉諧於愼簡。玆授卿以咸鏡道觀察使兼兵馬水軍節度使都巡察使咸興府尹,卿其寅承寵命,申畵良圖。牙纛重飜,北門之鎖鑰尤壯,棠陰不改,南國之遺愛尙傳。攬轡勵澄淸之思,肅霜稜於貪墨,褰帷勤勞來之惠,煦春陽於黔黎。於戲,下鐵鉞於靑冥,白山增重,布綸綍於玉塞,黑江無波。行且召卿,暫屈台斗之步,往哉欽汝,庶弛宵旰之憂。故玆敎示,想宜知悉。修撰朴奎燦製進
判敦寧趙寧夏疏曰,伏以臣,敢控由中之懇,仰瀆聽卑之天,乃蒙聖慈,曲垂體諒,特遞戎務,臣於是,獲遂至願,感戴洪私,廼者,判敦寧特除之命,又下於此際,臣誠惝怳,未知何以致此謬恩也。日前疏籲,只擧臣情實之不堪當,未敢言病,然臣之善病,固已淵鑑之俯燭,而職旣濫分,病又瘝務,伏望天地父母,俯賜諒察,亟遞臣新授判敦寧之任,以重官方,以安私分焉。臣無任云云。答曰,省疏具悉。所請依施。
右參贊趙慶鎬疏曰,伏以臣於日前政,伏蒙右參贊恩除矣,臣與領議政臣李最應,有妻三寸應避之嫌,揆以公格,在所當遞,玆敢援例陳章。伏乞聖明,俯垂鑑諒,臣之所帶之銜,亟賜鐫改,俾安微分焉。臣無任云云。答曰,省疏具悉。疏辭,下該曹稟處。
廣州留守沈履澤疏曰,伏以瑞籥載新,受天之祐,承歡長樂,垂裕震邸,太和薰鬯之氣,洋溢於區宇,時又王大妃殿下,寶齡望六,告布禮成,中外群情,慶忭曷已?仍伏念我殿下,命臣典南藩也,壞坊而開自新,報苽而蒙特加,皆曠前之異數耳,歲月雖久,績庸無成,可去之端,非止一二,而前上辭本,竝在不允,公私憂惕,擬更暴悃,際不自意,居留特授之旨,有隕自天,銓臣援典,陞授臣以資憲階。臣於是,未暇以爵秩之隆爲榮,畀付之重爲懼,直爲大聖人知人官人之政,不能不繞壁而彷徨也。假使臣,智能猷慮,有補於國,固不當屢遷如是,冥升如是,況臣本末長短,揜之不得,而究竟徒歸於下而苟冒,上而誤注之譏而已,此豈臣外飾之言也哉?臣之受殿下恩,與天無極,臣非殿下,何以復立於斯世,亦何以叨榮於今日?受恩如此,而夷考伊來事殿下之迹,則實無涓塵絲毫之可稱,每明發發嘆,有愧屋漏,今又不由廟剡而特簡之,不黜藩績而反陟之,其能不能,姑毋論已,臣若以寵爲利,進進不已,昧知足之義,犯致寇之訓,則得不有傷於我殿下再造之至仁大德乎?且臣於臣祖,無能爲役,不可自託於繩武,而臣兄臣舜澤,現在正二品階,臣又蒙恩,班資相埒,豈不榮耀攢祝,而歷數在廷簪紳,寧有如臣家者否?人道惡盈,在理必然,不待交符反面之日,北望稽首而陳之。伏乞聖慈,憐臣過福,亟改臣廣州留守之任,仍收新資,以重公器,以安賤分焉。臣無任云云。答曰,省疏具悉。卿其勿辭察任。
宗正卿李載兢疏曰,伏以臣於床玆呻囈之中,伏奉統理機務衙門堂上特授之恩,是官,卽我聖上,運用天理,肇設分命者也,其爲國家內修經遠之謨,誠深且重矣。以臣妙齡疎才,已是萬不堪承於奇正制造之責。且臣父爲總理大臣,前者備局,與今政府時相之子,竝不得居其堂上,是衙新置,與彼一揆,則今臣所叨之銜,當爲引避,非創例也,寔故規也。聞命之初,宜卽控辭,而宿疴當寒添劇,宛轉度日,今始收召精思,冒陳短章。伏乞聖明,俯垂鑑諒,亟遞臣新授職名,以存公格,以安私分焉。臣無任云云。答曰,省疏具悉。衙門事務,與他自別,何以應避遞改乎?卿其勿辭行公。
辛巳正月十七日申時,上御養心閤。咸鏡監司入侍時,同副承旨金宗漢,假注書李勛卿,記事官梁禹濬,別兼春秋金文鉉,咸鏡監司金有淵,以次進伏訖。上曰,史官分左右。仍敎曰,咸鏡監司進前。有淵進前,上曰,北關,卽豐沛舊都也,所重自別,而且六鎭,近與俄國,壤地相錯,愚民之無難犯越,極爲可悶,其治之難,尤非他道比矣。今此特授,以卿,曾有按察之遺愛,安撫之著績,深知其民弊故耳,卿其往,實心對揚也。有淵曰,此臣已試蔑效之地,而再荷委寄,顧未知曷以對揚萬一,聖敎若是,轉益悚恧,莫省攸措矣。上曰,方伯再任,多有已例,何爲固辭乎?有淵曰,在昔仁祖時,有若李溟,正廟時,有若李命植,此皆實有聲績而再任者也。如臣無似,安敢承當乎?上曰,我民之潛越彼地者,何以則禁斷乎?有淵曰,民之犯法,以其有利竇而然,勢難痛遏矣。上曰,近聞流亡之還歸者稍多云,尙有不泯之彝性矣,須勿說旣往,務得勞徠安集之方好矣。有淵曰,聖敎至當矣。上曰,六鎭還弊,素稱巨瘼,若欲矯捄,則其措劃之資,將爲幾許乎?有淵曰,臣待罪此藩,已十五年,安撫之行,亦爲五年之久,且其間還穀之蠲蕩不小,今未知餘摠之幾許,則其所矯捄之策,措劃之資,猝難指數仰對矣。上曰,赴任後,到底商確,大則狀聞,小則報政府,從長釐正,則此無異新設六鎭,善爲圖之也。有淵曰,聖敎及此,北民有福,臣不勝欽仰攢祝,六鎭果得蘇祛弊源,則民將安其土而樂其業,雖驅之必不去矣。上曰,民從彼地還者,必知其淺深,如有才智拔萃者,須揀上于機務衙門,以爲需用也。有淵曰,謹當銘心博採矣。上曰,德源通商之際,深慮其民心騷擾矣,今聞無弊奠居云,實爲可幸。設港處頗近於所重之地,若不嚴防,恐有無常往來之慮,須關飭該邑,預善曉諭,彼亦人類也,必不違法矣。有淵曰,敢不惕意奉行乎?上曰,今當遠離,須仰瞻可也,亦爲仰瞻東宮也。有淵仰瞻訖,王世子曰,善爲下去也。上曰,今日發行,則何時到營,而交龜何處爲之乎?有淵曰,日已晩矣,出宿東門外,明將前進,晦內到營,而交龜處所,是遞伯所定,臣姑未聞,然似在安邊矣。上曰,遞伯何間還朝乎?有淵曰,似當迫晦復命矣。宗漢曰,宣諭別諭,何以爲之乎?上曰,出去爲之,可也。仍命咸鏡監司先退。又命史就座,仍命退,諸臣以次退出。
上在昌德宮。停常參·經筵。
金宗漢啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,坡知僉使崔振華下直,長弓一張,長箭一部,片箭一部,筒兒一箇賜給。
金宗漢啓曰,知義禁韓敦源,工曹參判李泰應,左尹成彝鎬,除拜後過三日,不爲出肅,竝依定式,推考警責,仍卽牌招,察任,何如?傳曰,允。
又啓曰,假注書金弼洙,有身病,勢難察任,今姑改差,何如?傳曰,允。
金弼洙改差代,以趙秉聖爲假注書。
兵曹口傳政事,上護軍單趙寧夏。
摠管前望單子入之,都摠管金壽鉉·曹錫輿·南廷順·韓敬源,副摠管李應辰·李祉秀·申橚·李奎顔·金泰郁·趙昌永,落點。
傳于金宗漢曰,前望遲滯之中官金錫勳,從重推考。
以大司諫吳益泳,司諫玄弼濟,獻納洪羲麟,正言李學年,執義金容圭,掌令朴宗鉉,牌不進罷職傳旨,傳于金宗漢曰,只推。
金宗漢,以禮曹言啓曰,皇壇壇上及祭器等物,每年孟春,戶禮曹堂上奉審事,曾有定式矣,今正月二十六日,臣曹與戶曹堂上,進去奉審後,稟處,何如?傳曰,允。
又以統理機務衙門言啓曰,臣等,今日本衙門會坐之意,敢啓。傳曰,知道。
又以統理機務衙門言啓曰,本衙門十二司堂上,分掌句管,旣承成命矣,主事副主事,亦當各掌其事,事大交隣司主事宋秉瑞·洪在鼎·鄭憲時,軍務邊政譏沿司主事李暐·金用來·副主事柳協用,通商司主事柳·尹泰駿,副主事李祖淵,軍物器械船艦司主事具德喜·柳完秀,副主事韓龍源,理用司主事趙忠熙·李命宰,副主事朴永善,典選語學司主事李重夏·任慶準,副主事金勝均,竝使之分差擧行,何如?傳曰,允。
又以統理機務衙門言啓曰,本衙門所管諸務中,亦有任譯使用之事,漢學譯官金景遂·卞元圭·李應憲,倭學譯官玄昔運,竝以參事爲稱,差定擧行,何如?傳曰,允。
又以統理機務衙門言啓曰,本衙門入直,今日爲始,主事副主事,輪回爲之之意,敢啓。傳曰,知道。
又以統理機務衙門言啓曰,本衙門,卽機密重地也,各項事務之有關於十二司者,不容不統轄而總匯之,內而各司諸營,外而八道·四都,毋論鉅細,一一牒呈,而凡有啓聞處,依謄報廟堂例擧行事,竝爲知會,何如?傳曰,允。
又以統理機務衙門言啓曰,內衙門堂郞以下入直,量宜磨鍊事,命下矣。入直節次,謹當依下敎,節目書入,而處所磨鍊,有難擅便,待處分擧行之意,敢啓。傳曰,處所姑以內兵曹典設司近處爲之,堂上入直置之,課日仕進事,更爲磨鍊。
又以統理機務衙門言啓曰,卽接訓鍊都監所報,則今正月十九日,習陣日次,而敎場氷凍未解,軍馬勢難馳驟,不得行操云矣,敢啓。傳曰,知道。
又以禁衛營言啓曰,本營軍色從事官閔丙奭,身病甚重,勢難察任,今姑改差,何如?傳曰,允。
吏曹啓目粘連,觀此議政府右參贊趙慶鎬上疏,則以爲,臣與領議政臣李最應,有妻三寸應避之嫌,揆以公格,在所當遞,伏乞聖明,俯垂鑑諒,臣之所帶之銜,亟賜鐫改,亦爲白有臥乎所,相避之法,在下當遞是白乎矣,宰臣所帶遞仍當否,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
金宗漢啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,高陽郡守高下直,長弓一張,長箭一部,片箭一部,筒兒一箇賜給。
金宗漢啓曰,假注書趙秉聖,時無職名,令該曹,依例付軍職,冠帶常仕,何如?傳曰,允。
又啓曰,行大司憲李寅命,執義金容圭,掌令金尙萊·朴宗鉉,牌不進,持平徐相泰未署經,韓景爀在外,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令金尙萊·朴宗鉉,牌不進,罷職傳旨,傳于金宗漢曰,只推。
金宗漢,以統理機務衙門言啓曰,卽接禁衛營所報,則今正月二十日,習陣日次,而敎場氷凍未解,軍馬勢難馳驟,不得行操云矣,敢啓。傳曰,知道。
義禁府照目粘連,兵曹正郞李臣燁矣本府議啓內,符驗所關,何等重大,而不謹持護,有此遺失,律例所在,焉逭當勘,以此照律,罪杖九十收贖,告身盡行追奪,徒二年半定配,私罪。奉敎依允。
又照目粘連,通禮院贊儀黃觀周矣本府議啓內,讀笏固當審愼,錯誤有欠肅敬,罪著溺職,難免重勘,以此照律,罪杖八十收贖,奪告身三等,私罪。啓飭已施矣,分揀放送。
又啓目粘連,向前崔昌植亦,恣行悖習,罪著武斷,同堂相訟,亦關風化,至登啓論,有難例勘,施以定配之典,何如?判付啓依允。
義禁府啓目粘連,向前元俊常亦,止謗則不念安民,歛怨則罪在貪虐,旣致作梗,焉逭當勘,以此照律,何如?判付啓依允。
上在昌德宮。停常參·經筵。
藥房提調鄭範朝,副提調李載完啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
趙秉鎬啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李載完啓曰,行右承旨南廷龍,今日不爲仕進,卽爲牌招,何如?傳曰,允。
金宗漢啓曰,議政府郞廳來言,今日,賓廳日次,而領議政李最應無時急稟定事,左議政金炳國有身病,右議政未差,不得來會云矣,敢啓。傳曰,知道。
備忘記,吉州牧使李奎璿,古城僉使洪志永下直,各長弓一張,長箭一部,片箭一部,筒兒一箇賜給。
傳于金宗漢曰,吏曹參議有闕之代,前望單子入之。
吏曹參議前望單子入之,鄭漢朝落點。
兼弼善前望單子入之,李輔榮落點。
以司謁口傳下敎曰,今番庭試規矩,依辛未年例施行。
趙秉鎬啓曰,行大司憲李寅命,執義金容圭,掌令金尙萊·朴宗鉉牌不進,持平徐相泰未署經,韓景爀在外,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令金尙萊·朴宗鉉,牌不進,罷職傳旨,傳于趙秉鎬曰,只推。
金宗漢,以禮曹言啓曰,大報壇祭享,每年三月上旬內,擇日設行事,曾有定式矣,吉日,令日官崔亨愚推擇,則來三月初三日爲吉云,以此日設行,而初雖以親祭磨鍊,亦多有攝行之例,今番則何以爲之乎?敢稟,傳曰,攝行磨鍊。
趙秉鎬,以統理機務衙門言啓曰,卽見盛京禮部咨文二道出來者,一是上年秋季統巡會哨緣由,具奏奉旨知照事也,一是本年春季統巡着派前往事也,回咨竝按例撰出,付撥下送灣府,傳給鳳城,轉致盛京之地,何如?傳曰,允。
又以統理機務衙門言啓曰,卽接御營廳所報,則今正月二十一日,習陣日次,而敎場氷凍未解,軍馬勢難馳驟,不得行操云矣,敢啓。傳曰,知道。
黃海監司姜蘭馨疏曰,伏以臣,猥以菲才,冒膺藩寄,明不足以察列郡之臧否,威不能以鎭俗習之澆漓,夙宵憂懼,于玆一周矣,不意長連之民,作擾於官,而臣之溺職,於是乎盡露無餘,伏俟重勘,歷日惶懍,卽者廟啓之下,伏承緘推之命,罪大罰輕,悚恧感泣,尤不知其攸措也,仍伏念臣,旣在按察之地,苟能見憚於平日,初豈有貪汚之吏,設有貪汚之吏,又能卽地論罷,復豈有作擾之民乎,惟以殿最之貶下,爲一分稱塞,而未及登徹,繼而有援例啓罷,莫非臣不能先事之罪也,臣罪到此,顧何敢抗顔冒據按事之職,思所以嚴明黜陟,使貪吏畏憚,澆俗知戢也哉,玆敢短章自効,仰瀆崇嚴,伏乞聖明,俯垂鑑燭,亟遞臣職,仍治臣罪,以爲瘝溺者之戒焉,臣無任云云。答曰,省疏具悉。向日問備,卽事體而然也,何必爲引,卿其勿辭,益勉旬宣之責。
吏曹參議趙秉轍疏曰,伏以在昔虞皐陶告君之謨,有曰無曠庶官,夫有官而不能備,備官而不得人,二者俱曠之謂耳,今以如臣最不才最無能,首先拔之於新剡之中,俾參議銓,旣非所以備官,又非所以得人,其所以爲曠,孰甚於此,臣曩暴情實,未蒙恩諒,徊徨悶隘,無以自措,而乃靦然冒據,已帀月于玆,尙無絲毫稱塞者,若其妨賢之媿,何嘗一日蹔忘于中也,且臣有貞痼之疾,當春復作,宛轉呻囈於床笫之間,顧惟選部重地,亦豈臣養疴之坊也哉,以人則不稱如彼,以病則難强若斯,一味虛帶,彌增惶恐,玆敢呼籲於天地父母之前,伏願聖慈,俯賜諒察,亟遞臣吏曹參議之任,公而無瘝曠之譏,私而有調治之幸,千萬顒祝,臣無任云云。省疏具悉。所請依施。
上在昌德宮。停常參·經筵。
李晩運啓曰,來二十五日,朝參日次矣,敢稟。傳曰,停。
趙秉鎬啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
趙秉鎬啓曰,右副承旨朴周陽,今日不爲仕進,卽爲牌招,何如?傳曰,允。
傳于李晩運曰,吏曹參判有闕之代,前望單子入之。
吏曹參判前望單子入之,洪徹周落點。
趙秉鎬啓曰,行大司憲李寅命,執義金容圭,掌令金尙萊·朴宗鉉,牌不進,持平徐相泰未署經,韓景爀在外,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令金尙萊·朴宗鉉,牌不進,罷職傳旨,傳于趙秉鎬曰,只推。
以右副承旨朴周陽牌不進,罷職傳旨,傳于趙秉鎬曰,只推。
兵曹,口傳政事,大護軍單趙慶鎬。
李晩運,以侍講院言啓曰,新除授兼弼善李輔榮,卽爲牌招察任,何如?傳曰,允。
又以承文院言啓曰,本院公事提調閔台鎬,以其身病,不得察任云,今姑減下,左參贊鄭範朝差下,何如?傳曰,允。
又以成均館大司成意啓曰,文廟守僕,依宗廟·社稷守僕例,試才抄擇,別單書入事,曾有定式矣,守僕李秀白自退代,以曾經守僕,備三望受點次,別單書入之意,敢啓。傳曰,知道。
趙秉鎬,以訓鍊都監言啓曰,本局攔後將異海謙,身病猝重,勢難察任,改差,何如?傳曰,允。
吏曹參判鄭海崙疏曰,伏以邦籙無彊,王大妃殿,寶齡望六,瑤函親擎於元日,縟儀載擧於大昕,情文允當,瞻聆胥欣,仍伏念臣,見叨之職,古所稱選部,典劇司會,參銓覈而貳選事,窠坐至淸,任寄綦要,其可僥冒之受而蟠泊之居哉,實控濫竽,恩冀褫鞶,忱誠未能孚格,巽讓還如僞慢,旣膺命矣,亦代斲矣,按斑簿循事,比猶欲潰一日之成,豈伊臣全昧揆量而然,惟是寵靈不可孤,夷險不暇擇,而才短力弱,疵纇莫揜,臣之計亦疎且傎矣,傳云,知難而退,不能者止,恬若固有,速溺職之譏,蹲而不去,涉妨賢之嫌,顧洊瀆是悚,冒沒至今,求解之念,何嘗暫忘于中也,屬値隆寒奪春,毒感伴身,㕮咀刀圭,責效尙遲,委淹床玆,倩人扶將,見扶若是難强,則彈束趨走,非可以時日計,瘝隳之積,如添一祟,玆綴短牘,仰暴情悃,伏乞聖慈,俯垂鑑諒,將臣吏曹參判之銜,劃賜刊改,俾職守無曠,調養得宜,不勝公私兩幸,臣無任云云。答曰,省疏具悉。所請依施。
上在昌德宮。停常參·經筵。
王大妃殿誕日,大殿·大王大妃殿·中宮殿·世子宮·內閣·政院·玉堂·朝廷百官,口傳問安。答曰,知道。王大妃殿,內閣·政院·玉堂·朝廷百官單子問安。答曰,知道。
以司謁口傳下敎曰,兵曹堂上,移接於本曹郞廳房,兵曹郞廳,移接於典設司越房,典設司官員,同接於尙瑞院事,分付。
注書南奎熙病代,以白珍燮爲假注書。
金宗漢啓曰,卽者,校理申泰寬,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
李晩運,以統理機務衙門言啓曰,諸道春操稟啓,今已齊到矣,講武之歲有再擧,乃不容不應行者,而挽近停擱,非不疎虞,然第念徵發卒伍,必不無有妨農務,今春八道·四都水陸諸操,巡歷巡點,竝姑停止,官鎭門聚點,堤堰處移役,使之着意擧行事,分付京畿水使,稟啓過期不來,固當請推,而姑未赴任,安徐,何如?傳曰,允。
又以弘文館言啓曰,校理申泰寬,陳疏徑出,上番闕直,事甚未安。副應敎趙秉升,別兼春秋進,副校理洪時衡在外,李元祺有拘忌,應敎金永悳,校理趙漢益,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎金永悳,有身病,副應敎趙秉升,別兼春秋進,校理申泰寬,陳疏受由,趙漢益,副校理李元祺,有拘忌,洪時衡在外,修撰趙忠熙·睦承錫,副修撰曺寅承,竝卽牌招,推移姑陞入直,何如?傳曰,允。
趙秉鎬,以禁衛營言啓曰,本營騎士別將李敎復,身病猝重,勢難察任,改差,何如?傳曰,允。
又以御營廳言啓曰,本廳千摠張允植,身病甚重,勢難察任,改差,何如?傳曰,允。
又以義禁府言啓曰,時囚罪人元俊常,係是流配,依法典不付功議以入之意,敢啓。傳曰,知道。
義禁府照目粘連,長連縣監元俊常矣,本府議啓內,止謗則不念安民,斂怨則罪在貪虐,旣致作梗,焉逭當勘,以此照律,罪杖一百收贖,告身盡行追奪,流三千里定配,私罪。奉敎依允。
南廷龍,以義禁府言啓曰,時囚罪人李臣燁,杖九十,徒二年半定配,照律公事判付內,依允,崔昌植,施以定配之典,議處公事判付內依允矣,李臣燁,杖九十收贖,告身盡行追奪,江原道楊口縣含春驛,徒二年半定配,崔昌植,慶尙道延日縣定配,而以議啓內辭意,具罪目,依例發遣府羅將,押送于各其配所,何如?傳曰,允。
又以義禁府言啓曰,時囚罪人元俊常,杖一百流三千里定配,照律公事判付內,依允矣,元俊常,當定配所以入,而卽接其戶奴呈狀,則以爲,其上典,父年七十六,無兄弟獨身,依法典許贖爲辭矣,取考律文,則大明律存留養親條有曰,凡父母老疾應侍,家無以次成丁者,若犯徒流,止杖一百,餘罪收贖,元俊常杖一百收贖,而流三千里定配,以其父年七十六,無兄弟獨身,依律文收贖,只告身盡行追奪,何如?傳曰,允。
校理申泰寬疏曰,伏以臣母年七十九,家素淸寒,就養於京畿高陽地外第矣,聞臣之子婚日載邇,衝寒入闉,觸感委劇,臣聞報煎灼,按住不得,玆敢忙陳短章,徑出禁扄,伏乞聖明,俯垂鑑諒,亟遞臣職,俾便救護,且治臣擅離之罪,以肅綱紀焉,臣無任云云。省疏具悉。爾其勿辭,救護。
上在昌德宮。停常參·經筵。
金宗漢啓曰,合辭計久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,撫夷萬戶崔成律下直,長弓一張,長箭一部,片箭一部,筒兒一箇賜給。
白珍燮有頉代,以沈相瓚爲假注書。
沈相瓚有頉代,以李範大爲假注書。
傳于金宗漢曰,宗正卿李載兢,禮曹判書除授。
傳于金宗漢曰,禮曹判書李載兢,知宗正卿,令該曹口傳下批。
吏曹,禮曹判書單李載兢,今招資憲除授事承傳。
吏曹,口傳政事,知宗正卿府事單李載兢。
傳于金宗漢曰,領議政,今遭慘制矣,遣右承旨慰問。
傳于金宗漢曰,領相遭慘制矣,廟務必多淹滯,左議政視務事,遣史官傳諭于左議政。
金宗漢啓曰,領議政今遭慘制,遣右承旨慰問事,命下矣。行右承旨南廷龍,所當牌招,而拘於廳規,不得請牌,何以爲之?敢稟。傳曰,牌招。
傳于金宗漢曰,此重臣端凝之姿,恬約之操,予之所眷注,而不幸病淹,遽見逝單,撫念傷衋,曷以爲喩,況元輔,衰暮之年,遭此情界者乎,卒禮曹判書李載兢喪,東園副器一部輸送,節惠之典,不待狀擧行,成服日,遣承旨致祭。
傳于金宗漢曰,藥院都提調許副,領府事爲之。
傳于金宗漢曰,都承旨許遞,前望單子入之。
承旨前望單子入之,趙同熙落點。
金宗漢啓曰,新除授承旨趙同熙,資是通政,而曾經都承旨,行左承旨李晩運,行右承旨南廷龍,乃是嘉善,座次有違格例,何以爲之?敢稟。傳曰,左承旨右承旨,竝許遞,前望單子入之。
承旨前望單子入之,柳來駿·李在敬,落點。
金宗漢啓曰,掌令金尙萊,以其親病,投章經行,原疏纔已捧入矣,所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,行大司憲李寅命,執義金容圭,掌令朴宗鉉,牌不進,金尙萊,持平韓景爀在外,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令朴宗鉉,牌不進,罷職傳旨,傳于金宗漢曰,只推。
金宗漢,以弘文館言啓曰,上番闕直,事甚未安,副應敎趙秉升別兼春秋進,校理申泰寬陳疏受由,趙漢益,副校理李元祺有拘忌,洪時衡在外,應敎金永悳,卽爲牌招入直,何如?傳曰,允。
又以奎章閣言啓曰,原任直提學金炳㴤,本生母喪,依定式遣檢書官,勸肉以來之意,敢啓。傳曰,知道。
傳于朴周陽曰,進饌儀軌堂上趙成夏,減下。
以司謁口傳下敎曰,進饌儀軌別看役趙炳武,減下。
又以都摠府言啓曰,副摠管趙昌永,以刑曹參判,本曹坐起進參事,晝仕出去,而逐日煩稟未安,入番間,除草記往來之意,敢啓。傳曰,知道。
又以訓鍊都監言啓曰,本局從事官金鶴鎭,身病猝重,勢難察任,改差,何如?傳曰,允。
又以御營廳言啓曰,本廳千摠,今當差出,而擬望之人乏少,外任竝擬,何如?傳曰,允。
掌令金尙萊疏曰,伏以臣,家在慶尙道機張地,而卽接家信,則臣父素患痰癖之症,當此換節之時,一倍添劇,臣聞此報,方寸煎灼,按住不得,玆敢忙陳短章,徑尋鄕路,伏乞聖明,俯垂鑑諒,亟遞臣見帶之銜,俾便歸護,仍治臣擅離之罪,以昭法綱焉,臣無任云云。省疏具悉。爾其勿辭往護。
上在昌德宮。停常參·經筵。
金宗漢啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,麟山僉使金炳周下直,長弓一張,長箭一部,片箭一部,筒兒一箇賜給。
金宗漢啓曰,新除授承旨李在敬,以前任鍾城府使,方在解由未出中,何以爲之?敢稟。傳曰,勿拘。
又啓曰,左承旨柳來駿,時在江原道春川地,斯速乘馹上來事,下諭,右承旨李在敬,時在咸鏡道鍾城府任所,交代後,斯速乘馹上來事,下諭,何如?傳曰,竝許遞,前望單子入之。
承旨前望單子入之,沈東臣·權膺善,落點。
事變假注書梁鳳濟書啓,臣於本月二十三日亥時量,敬奉聖喩,馳往傳諭于北部嘉會坊大寺洞契議政府左議政金炳國所住處,則以爲,謹當收召神思,箚陳懇迫之私云矣,敢啓。傳曰,知道。
金宗漢啓曰,假注書李範大,時無職名,令該曹,依例付軍職,冠帶常仕,何如?傳曰,允。
傳于金宗漢曰,賜物遲滯之中官金錫泰,令該府拿問處之。
金宗漢啓曰,新除授承旨沈東臣,方在罷職中,何以爲之?敢稟。傳曰,敍用。
又啓曰,行大司憲李寅命,執義金容圭,掌令朴宗鉉牌不進,金尙萊,持平韓景爀在外,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令朴宗鉉,牌不進罷職傳旨,傳于金宗漢曰,只推。
金宗漢啓曰,卒禮曹判書李載兢喪,成服日,遣承旨致祭事,命下矣。何承旨進去乎?敢稟。傳曰,同副承旨進去。
又啓曰,都承旨趙同熙不爲仕進,左承旨右承旨,前望未下,左副承旨趙秉鎬廚院進,右副承旨朴周陽式暇出去,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
以右承旨趙秉鎬,牌不進罷職傳旨,傳于金宗漢曰,只推。
金宗漢啓曰,右承旨趙秉鎬牌不進,伴直無人,新除授同副承旨權膺善,卽爲牌招,何如?傳曰,允。
金宗漢,以弘文館言啓曰,上番闕直,事甚未安,副應敎趙秉升別兼春秋進,校理申泰寬陳疏受由,趙漢益,副校理李元祺有拘忌,洪時衡在外,應敎金永悳,卽爲牌招,入直,何如?傳曰,允。
左議政金炳國箚曰,伏以臣於病淹之中,史官臨宣聖敎,俾臣幹當廟務,臣誠惶惕惝怳,左右思而靡所措躬也,臣之冒據職次,見又六朔于玆,而才不可堪,病不可强,曾未能發一慮憲,劃一遠猷,以效協贊之責,大小事,惟右僚仰成而已,況今已痼之疾,轉至難醫,筋力若斷若續,精神乍入乍出,雖家間事,猶不省某事之爲何事,以此見狀,其何敢擬議於重務之代斲乎,止竟僨誤必至,覆餗輸載而乃已,庸是爲懼,承擔無路,玆敢伏枕披歷,仰首鳴號,欲望聖慈,俯賜鑑諒,亟遞臣職,仍治臣慢命之罪,俾朝綱肅而私分安焉,取進止。答曰,省箚具悉卿懇。民國事計,䌤綸經濟,惟在於輔相之職矣,許多廟務,雖一日其何可曠滯乎,翊亮承弼,卿所擔夯,而今此辭巽於視務,誠意外也,竝與統理機務,卿須裁決事應,雖或有妨於調養,初非筋力奔走之任,卿其諒之,卿其諒之。仍傳于金宗漢曰,此批答,遣史官傳諭。
慶尙監司尹滋承疏曰,伏以臣,猥膺藩寄,行將辭陛,區區下情,不勝戀結之至,仍伏念臣之父母墳山,在於京畿仁川地,而經歲曠省,非但霜露增感,奉檄上壠,幽明之榮耀爲大,攀栢一號,遠離之情事可伸,玆敢短章冒陳,伏乞聖慈,特賜恩許,俾遂微願,千萬懇祝,臣無任云云。答曰,省疏具悉。卿其往省焉。
上在昌德宮。停常參·經筵。
自開東至酉時,灑雨下雨,測雨器水深五分。
自人定至二十六日開東,灑雨下雨,測雨器水深五分。
藥房提調鄭範朝,副提調趙同熙啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
權膺善啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金宗漢啓曰,議政府郞廳來言,今日,賓廳日次,而領議政李最應服制,左議政金炳國有身病,右議政未差,不得來會云矣,敢啓。傳曰,知道。
趙秉鎬啓曰,左副承旨朴周陽,今日不爲仕進,卽爲牌招,何如?傳曰,允。
金宗漢啓曰,卽者,禮曹郞廳來言,明日皇壇奉審時,判書當爲進參,而判書未差,次堂例不得擧行云,未差之代,政官牌招,開政差出,何如?傳曰,前望單子入之。
禮曹判書前望單子入之,申應朝落點。
金宗漢啓曰,卽者,禮曹郞廳來言,明日皇壇奉審時,判書當爲進參,而新除授判書申應朝在外,次堂例不得擧行云,何以爲之?敢稟。傳曰,許遞,前望單子入之。
禮曹判書前望單子入之,洪祐昌落點。
傳于金宗漢曰,藥院提調許遞,令該曹口傳差出。
吏曹口傳政事,以金尙鉉爲內醫提調。
以左副承旨朴周陽牌不進,罷職傳旨,傳于權膺善曰,只推。
權膺善啓曰,行大司憲李寅命,執義金容圭,掌令朴宗鉉,牌不進,金尙萊,持平韓景爀在外,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令朴宗鉉牌不進,罷職傳旨,傳于權膺善曰,只推。
以金錫泰囚單子,傳于權膺善曰,飭已施矣,分揀放送。
金宗漢,以議政府言啓曰,議諡有命,不宜遲延,檢詳薦狀,待啓下,令該曹口傳差出,何如?傳曰,允。
又以弘文館言啓曰,上番闕直,事甚未安,應敎金永悳,有身病,副應敎趙秉升別兼春秋進,校理申泰寬陳疏受由,趙漢益,副校理李元祺有拘忌,洪時衡在外,修撰趙忠熙·睦承錫,副修撰曺寅承,竝卽牌招,推移姑陞入直,何如?傳曰,允。
又以弘文館言啓曰,上番闕直,事甚未安,副應敎趙秉升別兼春秋進,校理趙漢益,副校理李元祺有拘忌,洪時衡在外,校理申泰寬由限已過,與應敎金永悳,竝卽牌招,推移入直,何如?傳曰,允。
又以奉常寺都提調提調意啓曰,東耤親耕田所種九穀,先農祭後,卽爲起墾,付種之意,敢啓。傳曰,知道。
權膺善,以訓鍊都監言啓曰,本局中軍李冕熙,身病猝重,勢難察任,改差,何如?傳曰,允。
上在昌德宮。停常參·經筵。
權膺善啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,鐵原都護府使李根豐下直,長弓一張,長箭一部,片箭一部,筒兒一箇賜給。
權膺善啓曰,臣膺善,今日,卒禮曹判書李載兢喪,成服致祭進去,下直之意,敢啓。傳曰,知道。
傳于沈東臣曰,政官牌招開政。
傳于沈東臣曰,惠民提調有闕之代,錦陵尉朴泳孝除授。
吏曹,惠民提調單,朴泳孝除授事承傳。
傳于沈東臣曰,判敦寧有闕之代,知事李載冕除授。
吏曹,判敦寧單,李載冕除授事承傳。
沈東臣啓曰,吏曹參判洪澈周,參議鄭漢朝,疏批已下,竝卽牌招,何如?傳曰,允。
傳于沈東臣曰,在外京兆堂上許遞,今日政差出。
傳于沈東臣,在外敦寧都正許遽,今日政差出。
金宗漢啓曰,行大司憲李寅命,執義金容圭,掌令朴宗鉉牌不進,金尙萊,持平韓景爀在外,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令朴宗鉉,牌不進,罷職傳旨,傳于金宗漢曰,只推。
以司謁口傳下敎曰,上護軍安石柱,大護軍洪就源,知事加設單付。
吏曹,口傳政事,以金永悳爲檢詳。
兵曹,口傳政事,大護軍單李鎬俊。
兵曹,以尹喜秀爲訓鍊都監中軍。
傳于金宗漢曰,同副承旨許遞,前望單子入之。
承旨前望單子入之,成夏慶落點。
沈東臣,以吏曹言啓曰,宗親府參奉李亮夏,以其身病,呈狀乞遞,改差,何如?傳曰,允。
又以吏曹言啓曰,成均館典籍金復性,繕工監假監役官李喜晩,俱以身病,呈狀乞遞,竝改差,何如?傳曰,允。
有政。吏批,判書鄭健朝牌招不進,參判洪澈周進,參議鄭漢朝式暇,左承旨沈東臣進。以吏批言啓曰,判書鄭健朝牌招不進,參議鄭漢朝式暇,小臣獨政未安,何以爲之?敢稟。傳曰,仍爲之。
沈東臣,以吏批言啓曰,新除授京畿砥平縣監金正植呈狀內,矣身,身病猝重,萬無赴任之望云,其身病旣如是,則有難强令赴任,罷黜,何如?傳曰,允。以李爲應敎,韓敬源爲判尹,趙成夏爲右參贊,尹泰亨爲同敦寧,崔鳳九爲禮曹參議,崔㻠爲敦寧都正,尹秉鼎爲知經筵,韓龍珪爲典籍,鄭日愚爲活人別提,徐相雨爲禁府都事,李鳳鉉爲砥平縣監,舍人單金永悳。
兵批,行判書閔台鎬病,參判趙濟華病,參議韓聖根病,參知金載瓛進,右副承旨金宗漢進。知事加設二單,安石柱·洪就源,同知單沈行澤,同知加設二單李宗舜·金洧駿,僉知三單白南鴻·趙秉玉·金濟一,上護軍申應朝,護軍鄭海崙·南廷龍·李晩運·李寅喬·柳燾,副護軍趙秉轍·柳來駿·李在敬·權膺善·林敦洙·李元會·洪穎普,副司正趙秉聖·李範大,以上竝單付。
吏批,再政。以黃學秀爲兵曹正郞,宋在華爲氷庫別提,閔在圭爲假監役,趙鍾禹爲永禧殿令,李秉僖爲宗府參奉。
吏批,三政。以鄭寅壽爲景慕宮令。
吏批,四政。以金秀藎爲宗廟令。
吏批,五政。以尹榮兌爲濟用主簿,龍昌君單尹泰亨,左參贊單趙成夏,右參贊單鄭範朝,贈吏判鄭台榮贈左贊成例兼,贈兵參鄭來升贈左參贊例兼,已上判義禁鄭岐源兩代,故通德趙性鎭贈吏參例兼,前刑曹參判趙雲柱考,故學生宋啓樂,贈吏參例兼,故應敎宋志淵,贈副提學例兼,故府使宋晉欽,贈僕正,已上前工曹參判宋正熙三代。
沈東臣,以弘文館言啓曰,上番闕直,事甚未安,應敎金永悳,校理申泰寬,有身病,副應敎趙秉升,別兼春秋進,校理趙漢益,副校理李元祺有拘忌,洪時衡在外,修撰趙忠熙·睦承錫,副修撰曺寅承,竝卽牌招,推移姑陞入直,何如?傳曰,允。
又以奎章閣言啓曰,原任直提學李載兢喪,依定式遣檢書官,傳給內賜賻物以來之意,敢啓。傳曰,知道。
又以奎章閣言啓曰,原任直提學李載兢喪成服日,依定式遣檢書官,致賻致弔,仍爲致祭以來之意,敢啓。傳曰,知道。
金宗漢,以禁衛營言啓曰,本營中軍趙羲贊,身病甚重,勢難察任,今姑改差,何如?傳曰,允。
吏曹參判洪澈周疏曰,伏以聖朝,稽古建官,首設選部,主其銓綜,品流焉甄別之,淸濁焉激揚之,量才授任,各稱其職,用贊熙洽昌明之治,貳銓之責,雖有間於長僚之專管,而亦嘗與聞於通塞,代斲於注擬,所以前輩名碩,擧皆逡巡,是任之其難其愼,自昔然矣,有非如臣疎闇謏陋,所可擬議者,而迺者,除旨遽下於夢寐之表,未敢知聖明,奚爲而有此謬恩也,傳曰,工欲善事,必先利器,臣之於器,鉛刀之鈍,而斗筲之小耳,初何嘗仿樣於器使之末,而厚蒙洪造,曾廁三銓,控辭不獲,黽勉趨承,矇不事事,疵纇畢現,追惟瘝墜,惶汗浹背,顧臣材識,無加於昔,而今其職任,有進於前,僨敗之至,不待智者而知,微身狼狽,猶屬細故,其於朝廷簡選之政,寧不苟且之歸乎,臣雖至愚,粗知廉維,不可以冒據匪據,徒事貪戀,重陷孤負之科也,決矣,參倚已熟,趨膺無路,召牌之下,情蹙勢迫,玆敢不避猥越,仰瀆崇聽,伏望聖慈,俯垂鑑燭,亟將臣新授吏曹參判之任,特許鐫改,則臣之感戴殊渥,如新受賜焉,臣無任云云。答曰,省疏具悉。卿其勿辭行公
吏曹參議鄭漢朝疏曰,伏以臣,空疎憃愚,本不足抖擻於任使之末,而幸値盛際,厚沭洪恩,前後歷敭,涯分踰濫,每自循省,常切悚恧,不意玆者,三銓新命,忽下於夢想之外,進臣以至榮之塗,責臣以銓衡之任,臣擎誥震駴,益不知措躬之所也,夫熙朝官人,孰非難愼,而至於選部,尤所逈別,總統百僚,表率六曹,自非名實之素著,地望之所推,莫宜居之也審矣,今臣所叨,卽不過參佐也,激揚淸濁,黜陟臧否,固有專於長席,而其通塞之有時乎與聞,代斲之有時乎獨行,則淸切綦重,甚不相遠,乃以鹵下如臣,輕微如臣者,苟然充位,不少留難,是豈愼簡之義而綜核之政也,噫,周官司會,尙矣無論,歷考前代,雅隆是選,藻鑑足以薦述,管衡足以甄拔,論九流則溢其符彩,總四選則澄其品第,臣於是職,顧非其人,且伏念臣,家本寒素,跡又孤畸,而通籍以來,荐被誤恩,滾到下大夫之列,無往非冥升也,僥冒也,過福之招,理所必至,若又憑恃寵靈,有除輒受,則臣身狼狽,固不暇恤,貽累聖簡,豈其細故也哉,天牌儼臨,義在竭蹶,而參倚已熟,承膺無路,玆敢略暴衷懇,仰瀆崇嚴,伏乞聖明,俯垂鑑諒,亟遞臣新授職名,俾公器重而私分安焉,臣無任云云。省疏具悉。爾其勿辭察職。
上在昌德宮。停常參·經筵。
沈東臣啓曰,來初一日,輪對日次矣,敢稟。傳曰,當次人受點,後日次待令。
金宗漢啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
沈東臣啓曰,右承旨趙秉鎬,今日不爲仕進,卽爲牌招,何如?傳曰,允。
金宗漢啓曰,同副承旨成夏慶,時在京畿始興地,斯速乘馹上來事,下諭,何如?傳曰,許遞,前望單子入之。
又啓曰,假注書趙秉聖,有身病,勢難察任,今姑改差,何如?傳曰,允。
傳于沈東臣曰,有實故玉堂許遞,前望單子入之。
玉堂前望單子入之,副校理金文濟落點。
承旨前望單子入之,李晩耆落點。
金宗漢啓曰,新除授承旨李晩耆,以前任楚山府使,方在解由未出中,何以爲之?敢稟。傳曰,勿拘。
兵曹,以李冕熙爲禁衛中軍。
金宗漢啓曰,行大司憲李寅命,執義金容圭,掌令朴宗鉉牌不進,金尙萊,持平韓景爀,在外,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令朴宗鉉牌不進,罷罷傳旨,傳于金宗漢曰,只推。
沈東臣,以議政府言啓曰,新除授舍人金永悳,以其身病,呈狀遞乞矣,改差,何如?傳曰,允。
吏曹,口傳政事,以金文濟爲檢詳。
金宗漢,以戶曹言啓曰,禮曹啓下關據,卒禮曹判書李載兢喪,棺價木綿,當爲輸送,而東園副器一部,輸送事命下,則棺價不爲上下,曹例定式,故依定式置之之意,敢啓。傳曰,知道。
又以弘文館言啓曰,上番闕直,事甚未安,副應敎趙秉升別兼春秋進,校理趙漢益,副校理李元祺有拘忌,洪時衡在外,校理申泰寬,新除授應敎李,竝卽牌招,推移入直,何如?傳曰,允。
又以訓鍊都監言啓曰,本局千摠李鍾觀,身病猝重,勢難察任,改差,何如?傳曰,允。
又以御營廳言啓曰,本廳千摠李元會,以前任豐德府使,方在任所,上來尙遠,久曠可悶,改差,何如?傳曰,允。
上在昌德宮。停常參·經筵。
趙秉鎬啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨金宗漢,今日不爲仕進,卽爲牌招,何如?傳曰,允。
又啓曰,右承旨李晩耆,時在平安道楚山府任所,交代後,斯速乘馹上來事,下諭,何如?傳曰,許遞,前望單子入之。
朴周陽啓曰,判尹韓敬源,除拜後過三日,不爲出肅,依定式推考警責,仍卽牌招察任,何如?傳曰,允。
趙秉聖改差代,以咸遇復爲假注書。
傳于沈東臣曰,右參贊有闕之代,前望單子入之。
右參贊前望單子入之,李寅卨,添書落點。
傳于趙秉鎬曰,摠管有闕之代,前望單子入之。
摠管前望單子入之,都摠管徐衡淳·金世鎬,副摠管尹喜秀落點。
傳于趙秉鎬曰,京兆堂上,竝許遞,前望單子入之。
京兆堂上前望單子入之,判尹鄭範朝,添書落點,左尹趙秉式,右尹朴瑄壽落點。
朴周陽啓曰,假注書李範大,有身病,勢難察仕,今姑改差,何如?傳曰,允。
李範大改差代,以趙章夏爲假注書。
以同副承旨金宗漢牌不進,罷職傳旨,傳于朴周陽曰,只推。
承旨前望單子入之,朴蘭壽落點。
傳于朴周陽曰,戶曹參議有闕之代,前望單子入之。
戶曹參議前望單子入之,李彙承落點。
傳于沈東臣曰,政官牌招開政。
傳于沈東臣曰,摠理大臣,左議政爲之。
沈東臣啓曰,摠理大臣,左議政爲之事,命下矣。今日政下批,何如?傳曰,允。
傳于沈東臣曰,判敦寧李載冕,統理機務衙門堂上差下。
沈東臣啓曰,判敦寧李載冕,統理機務衙門堂上差下事,命下矣。今日政下批,何如?傳曰,允。
傳于沈東臣曰,事大交隣司堂上李載冕,機械軍物船艦司堂上鄭範朝,典選語學司堂上沈舜澤,句管。
傳于沈東臣曰,同副承旨許遞,前望單子入之。
承旨前望單子入之,李晩由落點。
傳于沈東臣曰,直提學有闕之代,今日政差出。
傳于沈東臣曰,在外禮曹參議,工曹參判,同敦寧,竝許遞,今日政差出。
傳于沈東臣曰,弼善有闕之代,前望單子入之。
趙秉鎬啓曰,行大司憲李寅命,執義金容圭,掌令朴宗鉉牌不進,金尙萊,持平韓景爀在外,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令朴宗鉉,牌不進罷職傳旨,傳于趙秉鎬曰,只推。
趙秉鎬啓曰,明日傳香,禮房承旨,當爲齋宿,左承旨沈東臣,所當牌招,而拘於廳規,不得請牌,何以爲之?敢稟。傳曰,牌招。
傳于沈東臣曰,在外臺諫許遞,今日政差出。
沈東臣,以吏曹言啓曰,繕工監假監役官閔在圭,宗親府參奉李秉禧,俱以身病,呈狀乞遞,竝改差,何如?傳曰,允。
有政。吏批,判書鄭健朝進,參判洪澈周牌招不進,參議鄭漢朝牌招不進,左承旨沈東臣進。以金永壽爲直提學,鄭海鎔爲掌令,高景晙爲持平,鄭顯英爲副校理,柳燾爲同敦寧,韓致殷爲敦寧都正,尹致賢爲禮曹參議,金錫玄爲假監役,李周淵爲宗府參奉,朴蘭壽爲豐德府使,摠理大臣單左議政金炳國,機務衙門堂上單李載冕。
兵批,行判書閔台鎬病,參判趙濟華病,參議韓聖根病,參知金載瓛入直進,左副承旨朴周陽進。以徐元魯爲架山別將,同知單魏錫龜,僉知三單,李命遠·李重根·崔寅植,大護軍韓敬源,護軍成彝鎬·金元性,副護軍李晩耆·成夏慶·朴蘭壽·崔鳳九·崔㻠,副司果韓景爀·李元祺,以上竝單付。
吏批,再政。以韓龍珪爲禮曹佐郞,假監役金錫玄,今超通政,朝官年八十,依法典加資,李建相爲假監役。
以吏曹參議鄭漢朝牌不進,罷職傳旨,傳于朴周陽曰,只推。
沈東臣,以議政府言啓曰,新除授檢詳金文濟,以其身病,呈狀乞遞,改差,其代差出,使之卽爲肅命,何如?傳曰,允。
趙秉鎬,以統理機務衙門言啓曰,謹依下敎,內衙門堂上仕進及主事以下入直,磨鍊節目書入,而自今日爲之之意,敢啓。傳曰,知道。
沈東臣,以禮曹言啓曰,臣祐昌,與戶曹判書臣洪祐吉,進詣皇壇奉審,則奉室第一位神位褓,扆榻褓,座榻褓,黃紬褥,第三位神位褓,扆榻褓,座榻褓,黃紬縟,大草芚二件,中竹二箇,饌卓三坐,饌卓巾三件,壇上黃花席一件,樽卓一坐,樽卓巾一件,省器卓一坐,黃帕一件,大牲匣二坐,小牲匣二坐,籩十坐,䇺十坐,龍勺器五箇,香爐二坐,破添鐵修補,甲黃幕一浮內三幅,甲黃帳一浮內二幅,內簷甲黃帳二浮內二幅,甲黃帳二浮內三幅,油遮日六浮,道里具內二十張,白布遮日一浮內二幅,白木內揮帳二浮內一幅,黃綿絲大束乼二艮衣,黃綿絲中束乼一艮衣,黃綿絲小束乼二艮衣,黃綿絲三甲所二艮衣,廣別大束乼一艮衣,敬奉閣大草芚二件,從享位紫紬褥二件,彩花席六張,雨傘一柄,白木揮帳一浮內一幅,闕字牌面帳黃木甲張一件,饌卓白布遮日一浮內一幅,排設竹三箇竝破,改備事,分付各該司,何如?傳曰,允。
趙秉鎬,以兵曹言啓曰,內吹螺赤今春等,習角賞格木,謹依判下別單,分等施賞之意,敢啓。傳曰,允。
敦寧都正崔㻠疏曰,伏以臣,伏奉除旨,以臣爲敦寧府都正者,臣感恩怵義,固宜竭蹶趨承,而第臣本無敦寧,揆以格例,在所當遞,敢陳短章,仰瀆崇嚴,伏乞聖明,俯賜鑑諒,照例遞改,以存公格,以安私分焉,臣無任云云。省疏具悉。所請依施。
上在昌德宮。停常參·經筵。
藥房副提調趙同熙啓曰,伏未審日間,聖體,若何,寢睡·水刺之節,何如?臣率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,爾不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
朴周陽啓曰,合辭許久闕啓,事甚未安,未署經外,未肅拜·呈告人員,竝卽牌招,何如?傳曰,允。
沈東臣啓曰,議政府郞廳來言,今日,賓廳日次,而領議政李最應服制,左議政金炳國有身病,右議政未差,不得來會云矣,敢啓。傳曰,知道。
又啓曰,右承旨趙秉鎬,右副承旨金宗漢,同副承旨李晩由,今日不爲仕進,竝卽牌招,何如?傳曰,允。
備忘記,宣沙浦僉使成冕鎬下直,長弓一張,長箭一部,片箭一部,筒兒一箇賜給。
傳于沈東臣曰,禮房承旨,馳詣宗廟·景慕宮,奉審摘奸以來。
朴周陽啓曰,假注書咸遇復,時無職名,令該曹依例付軍職,冠帶常仕,何如?傳曰,允。
吏曹,口傳政事,以宋秉瑞爲檢詳。
沈東臣,以議政府言啓曰,今日當爲諡坐,而左右參贊,俱未肅拜,令政院牌招,卽爲肅命,使之進參,何如?傳曰,允。
傳于沈東臣曰,參贊竝許遞,前望單子有之。
參贊前望單子入之,左參贊趙成夏,右參贊金壽鉉,落點。
沈東臣,以議政府言啓曰,右參贊金壽鉉,見帶摠管矣,職務相妨,摠管之任,今姑改差,何如?傳曰,允。
沈東臣啓曰,卒禮曹判書李載兢等諡望,議政府粘目啓下矣。政官牌招開政,下批,何如?傳曰,允。
傳于沈東臣曰,在外同敦寧許遞,今日政差出。
傳于沈東臣曰,殷栗縣監之代,未準朔守令中擬入。
沈東臣,以吏曹言啓曰,繕工監假監役官李建相,以其身病,呈狀乞遞,改差,何如?傳曰,允。
有政。吏批,判書鄭健朝牌招不進,參判洪澈周牌招不進,參議鄭漢朝進,左承旨沈東臣進。以吏批言啓曰,判書鄭健朝,參判洪澈周,竝牌招不進,小臣獨政未安,何以爲之?敢稟。傳曰,只出緊任。以崔在三爲同敦寧,李建膺爲殷栗縣監,卒禮曹判書李載兢諡號獻簡,卒吏曹參判李惟泰諡號文憲,舍人單宋秉瑞。
兵批,行判書閔台鎬病,參判趙濟華病,參議韓聖根病,參知金載瓛入直進,同副承旨李晩由進。同知單李廷模,僉知三單朴承德·韓寬榮·朴昌英,護軍柳燾,副護軍金錫玄,副司直金永悳·金文濟,以上竝單付。
吏批,再政。以金奎榮爲典籍,金輝濬爲假監役,故學生朴孝賢贈戶參例兼,同知朴禹命考,故通德黃一淵贈戶參例兼,故參奉黃琮贈左承旨,故通德黃處仁贈僕正,已上同知黃秫三代。
傳于沈東臣曰,有實故玉堂許遞,前望單子入之。
玉堂前望單子入之,校理宋秉瑞落點。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海鎔,持平高景晙,牌不進罷職傳旨,傳于李晩由曰,只推。
以右承旨趙秉鎬牌不進,罷職傳旨,傳于李晩由曰,只推。
沈東臣,以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
又以奎章閣言啓曰,新除授直提學金永壽,卽爲牌招察任,何如?傳曰,允。
又以奎章閣言啓曰,新除授直提學金永壽,敎旨安寶次,濬哲之寶請出之意,敢啓。傳曰,知道。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣,發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,而司寒壇西南邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
又以弘文館言啓曰,新除授副校理鄭顯英,卽爲牌招察任,何如?傳曰,允。
李晩由,以兵曹言啓曰,卽接西所衛將鄭煥堯牒報,則永肅門北邊小松一株,因雨顚仆云,令該所依例斫去之意,敢啓。傳曰,知道。
又以都摠府言啓曰,副摠管趙昌永,以刑曹參判,本曹坐起進參事,晝仕出去,而逐日煩稟未安,入番間,除草記往來之意,敢啓。傳曰,知道。
上在昌德宮。停常參·經筵。
政院啓曰,合辭許久闕啓,事甚未安,未署經外,未肅拜·呈告人員,竝卽牌招,何如?傳曰,允。
又啓曰,來初五日,朝參日次矣,敢稟。傳曰,停。
又啓曰,假注書趙章夏,時無職名,令該曹,依例付軍職,冠帶常仕,何如?傳曰,允。
又啓曰,卽者,宗廟署官員來言,明日宗廟·永寧殿春奉審時,提調一員,當爲進參,而都提調李最應,提調趙寧夏,俱有身病,不得進參云,提調卽爲牌招,何如?傳曰,提調許遞,前望單子入之。
宗廟提調前望單子入之,沈舜澤落點。
政院啓曰,行大司憲李寅命,執義金容圭,掌令鄭海瑢·朴宗鉉,持平高景晙,牌不進,徐相泰未署經,監察茶時之意,敢啓。傳曰,知道。
又啓曰,卽者,永禧殿官員來言,明日春奉審時,提調一員,當爲進參,而都提調金炳國,提調鄭範朝,俱有身病,不得進參云,提調卽爲牌招,何如?傳曰,提調許遞,前望單子入之。
永禧殿提調前望單子入之,尹秉鼎落點。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢·朴宗鉉,持平高景晙,牌不進罷職傳旨,傳曰,只推。
政院啓曰,今辛巳年,京外守令·邊將薦擧單子三百五張,依例捧入,而其中應薦不薦人,令該曹察推,何如?傳曰,允。
又啓曰,卽見諸道守令·邊將薦擧單子,則平安監司閔泳緯,黃海兵使吳晉泳,北兵使任商準,永興府使李基正,寧邊府使沈相薰,南原府使李容準,瑞興府使金靖鎭,淸州牧使趙龍夏,忠州牧使金九鉉,遂安郡守趙用夏,薦擧人職銜中,廟號殿號陵號園號,平行書之,竹山府使盧翼東,薦擧人職銜,有違格例,德源府使金綺秀,北靑府使張時杓,茂山府使權鍾悳,定平府使南俊熙,長津府使趙存禹,職銜,不書邑號,淮陽府使金商鳳,泰安府使具奭祖,尾紙狹窄,無踏啓處,俱極疎忽,誠甚未安,原單子,雖不得不捧入,不可無警,道帥臣竝推考,守令竝從重推考,何如?傳曰,允。
假注書趙章夏書啓,臣於本月初一日巳時量,敬奉聖敎,出崇禮門,至南關王廟案山及主山植木處看審,則松橡鬱密,自靑鶴亭,至舊失火處,面面周審,則老木穉株,叢雜茂盛,自典牲署後面,至冷井洞,大木參差擁蓋,下詣南壇看審,則壇砌門墻,竝無圮傷處,而主山及案山樹木甚盛,自文峴,至梨泰院後麓水閣峴,則土性瘠确,略有穉松,前至馬石橋,則松木蓊翳,仍詣漢江壇看審,則亦爲無頉,自雁峰伏兵峴,至畫景谷,則樹木茂密,自斗湖至司寒壇看審,則亦爲無頉,自無學峯,所經外南山諸處,一一看審,則別無斫痕之意,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
又啓曰,直提學金永壽疏批已下,卽爲牌招察任,何如?傳曰,允。
弘文館啓曰,新除授校理宋秉瑞,副校理鄭顯英,卽爲牌招察任,何如?傳曰,允。
軍器寺啓曰,判官吳永烈,瓜期已滿,今姑仍任,何如?傳曰,允。
摠戎廳啓曰,本廳千摠許璡,身病甚重,勢難察任,改差,何如?傳曰,允。
禮曹,今二月初八日,王世子生辰,宗親文武百官,以黑團領,重熙堂權停例行禮事,知委擧行,何如?啓依所啓施行爲良如敎。
議政府啓曰,道臣之春秋巡審,所以寓省耕省歛之意,則有不可一切寢擱,而三南·關北,或尙未赴任,或交替屬耳,外他諸道民邑事力,亦多不逮,今春八道行部,竝停止,北道陵寢,畿內陵園奉審,依近例,以秩高守令替行事,知委,何如?傳曰,允。
直提學金永壽疏曰,伏以臣於本閣,冒忝承匱,于今十稔有餘,龍床蘭罏,依近末光,虬漏花塼,追攝後綴,以臣顧臣,豈不誠僥逾焜耀,而沿才揆務,蔑一稱塞,恒赧赧然惴惴然已,忽又直學恩簡,遽及寢夢之表,惝怳震慄,罔知所以,宣召義嚴,駕屨不遑,拚廉叨肅而退,益不覺顔騂汗而背寒粟也,伏惟我聖上日月之明,鑑燭臣宜無遺照,而奚爲處臣乎此哉,竊嘗覸東壁序次,居提衡之亞,具老成之體,劇淸要至華顯,無與媲侔,而言坊行表,裁持峻潔,可以資君德而備顧問,含華佩實,掞摛布濩,可以代王言而贊文治,所以創是職,百有六年,膺是選者,僅七十三人,則豈非嚴遴竗掄之不可夫夫冒玷也歟?臣之顓蒙本末,不必更事臚述,瀆撓聰聽,而顧今聖工日躋,文化鬯宜,离明著位,遇物有誨,闢祕府蒐藝林,登雋揀英,如漢唐之東觀博士,集賢儒學,朝夕出入,納誨啓沃,當令務盡才能,責勉其效,而以臣襃如倥如,試之不可則斯已矣,而不惟不已,反復陞之,若循梯拾級,徒使荷寵拖榮,重汚縹緗,謾費金蓮而止,倘不乖刺乎簡修進良之訓乎,且如臣分司外寄,兼管內銜,歷數幾希,而卽宋邠帥之龍圖直學士,同其榮觀也,不衷之服,易溢之器,此豈微臣所可消受乎哉,株諒有守,衡倚已熟,雖欲仍蹲,亦不可得也,玆敢積誠蘄幸於曲遂之仁,伏乞天他父母,特垂生成,將臣新授閣銜,劃賜刊免,俾淸選毋淆,私諦獲安焉,臣無任云云。答曰,省疏具悉。卿其勿辭行公。
上在昌德宮。停常參·經筵。
備忘記,車嶺僉使李寅成下直,長弓一張·長箭一部·片箭一部·筒兒一箇賜給。
政院啓曰,合辭許久闕啓,事甚未安,未署經外,未肅拜·呈告人員,竝卽牌招,何如?傳曰,允。
傳曰,左承旨許遞,前望單子入之。
弼善前望單子入之,金學洙落點。
以大司諫吳益泳,司諫玄弼濟,獻納洪羲麟,正言李學年,執義金容圭,掌令朴宗鉉,牌不進罷職傳旨,傳曰,只推。
奎章閣啓曰,景慕宮望廟樓,今春大奉審,臣晳九,與本宮提調閔致庠,宗正卿□□□進詣,展奉奉審,無頉之意,敢啓。傳曰,知道。
侍講院啓曰,新除授弼善金學洙,卽爲牌招察任,何如?傳曰,允。
傳曰,左副承旨許遞,前望單子入之。
傳曰,公事不審之中官羅世煥·金錫勳,從重推考。
承旨前望單子入之,尹相萬·閔泳奎落點。
政院啓曰,大司憲李寅命,執義金容圭,掌令鄭海瑢·朴宗鉉,持平高景晙牌不進,徐相泰未署經,監察茶時之意,敢啓。傳曰,知道。
上在昌德宮。停常參·經筵。
備忘記,阿吾地萬戶張河九,阿山萬戶金仁錫下直,各長弓一張·長箭一部·片箭一部·筒兒一箇賜給。
傳曰,今日,府大夫人晬辰,令都承旨問候以來。
政院啓曰,合辭許久闕啓,事甚未安,未署經外,未肅拜·呈告人員,竝卽牌招,何如?傳曰,允。
又啓曰,大司憲李寅命,執義金容圭,掌令鄭海瑢·朴宗鉉,持平高景晙牌不進,徐相泰未署經,監察茶時之意,敢啓。傳曰,知道。
以大司諫吳益泳,正言李學年,執義金容圭,掌令鄭海瑢·朴宗鉉,持平高景晙,牌不進罷職傳旨,傳曰,只推。
都摠府啓曰,今月初五日,行文宣王釋奠祭香祝親傳時,侍衛寶劍,當爲備員,而都摠管徐衡淳·金世鎬,副摠管李祉秀在外,李奎顔呈辭受由,都摠管南廷順,副摠管申橚,俱有實故,李應辰·趙昌永,俱有實病,一員未差,無以備員,令政院稟旨變通,仍令該曹,口傳差出,待下批牌招,以爲備員進參,何如?傳曰,允。許遞。
兵曹,口傳政事,以尹秉鼎·李會正·鄭海崙·金昌熙爲都摠管,李炳敎·李冕熙·任興準·元世·趙羲贊·李敎昌爲副摠管。
兵曹,副摠管單鄭海崙·金昌熙。
禮曹,今二月初五日,行文宣王釋奠祭,同月初六日,行南壇祭,香祝親傳,取稟。還入奉敎,攝儀改書下。
禮曹,今二月初六日,行社稷大祭,香祝親傳,取稟。還入奉敎,攝儀改書下。
禮曹,今二月初七日,行景慕宮春享大祭香祝親傳取稟還入,奉敎攝儀改書下。
敦寧都正韓致殷疏。省疏具悉。所請依施。
副校理鄭顯英疏。省疏具悉。疏辭,許令該曹稟處。
上在昌德宮。停常參·經筵。
備忘記,坡州牧使尹弘大下直,長弓一張·長箭一部·片箭一部·筒兒一箇賜給。
政院啓曰,合辭許久闕故,事甚未安,未署經外,呈告人員,竝卽牌招,何如?傳曰,允。
又啓曰,左副承旨尹相萬,同副承旨李晩由,今日不爲仕進,竝卽牌招,何如?傳曰,允。
又啓曰,行大司憲李寅命,執義金容圭,掌令鄭海瑢·朴宗鉉,持平高景晙牌不進,徐相泰未署經,監察茶時之意,敢啓。傳曰,知道。
傳曰,傳敎誤書之中官李用善,推考。
傳曰,六條薦選中,幹局以下諸人,付之統理衙門,自各該司,隨才收用。
傳曰,軍械學造事,上國回咨,已出來矣,領率使臣稱號及工士資送凡節,令統理衙門,從速磨鍊以入。
傳曰,禮房承旨,馳詣文廟,奉審摘奸以來。
傳曰,發遣吏郞,諸執事淸齋與否,摘奸以來。
以司謁口傳下敎曰,明日南壇淸道,以中軍代行。
以左副承旨尹相萬,同副承旨李晩由,牌不進罷職傳旨,傳曰,只推。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢·朴宗鉉,持平高景晙,牌不進罷職傳旨,傳曰,只推。
上在昌德宮。停常參·經筵。
藥房副提調趙同熙啓曰,伏未審日間,聖體,若何,寢睡·水刺之節,何如?臣率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,爾不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
備忘記,忠淸兵使李昌鎬下直,長弓一張·長箭一部·片箭一部·筒兒一箇賜給。
政院啓曰,合辭許久闕啓,事甚未安,未署經差祭外,呈告人員,竝卽牌招,何如?傳曰,允。
又啓曰,議政府郞廳來言,今日,賓廳日次,而領議政李最應,左議政金炳國有身病,右議政未差,不得來會云矣。敢啓。傳曰,知道。
又啓曰,右承旨趙秉鎬,左副承旨尹相萬,同副承旨李晩由,今日不爲仕進,竝卽牌招,何如?傳曰,允。
又啓曰,行大司憲李寅命差祭,執義金容圭,掌令鄭海瑢·朴宗鉉,持平高景晙牌不進,徐相泰未署經,監察茶時之意,敢啓。傳曰,知道。
又啓曰,訓鍊大將申正熙,摠戎使李景宇,以東·南關王廟獻官,今方受香出去矣,所佩命召及密符,何以爲之?而將兵之任,不可一刻無摠察之人,何以爲之?敢稟。傳曰,仍佩往來,都統使兼察。
傳曰,禮房承旨,與右副承旨,分詣社稷,奉審摘奸,仍詣受香諸處,奉審摘奸以來。
傳曰,發遺吏郞,諸執事淸齋與否,奉審摘奸以來。
傳曰,摠理大臣以下職銜,今已付標釐正矣,政官牌招開政,更爲下批。
傳曰,在外京兆堂上許遞,今日政差出。
傳曰,在外同敦寧許遞,今日政差出。
傳曰,摠理大臣肅拜,依前例殿庭爲之,堂·郞以下肅拜,閤門爲之。
傳曰,廣興令李承緯,軍資判官李恒信相換。
內醫提調前望單子入之,李寅卨落點。
政院啓曰,訓鍊大將摠戎使,都統使兼察事,命下矣。兼察訓鍊大將摠戎使李景夏,卽爲牌招聽傳敎,何如?傳曰,允。
以右承旨趙秉鎬,牌不進罷職傳旨,傳曰,只推。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢·朴宗鉉,持平高景晙,牌不進罷職傳旨,傳曰,只推。
吏曹啓曰,吏曹正郞金學魯,禮曹佐郞洪贊燮,成均館司藝姜永壽,繕工監假監役官金輝濬,宗親府參奉李周淵,俱以身病,呈狀乞遞,竝改差,何如?傳曰,允。
又啓曰,今此景慕宮祭官中趙益元,時無職名,令該曹口傳付軍職,何如?傳曰,允。
兵曹,口傳政事,副司果趙益元。
兵曹啓曰,今二月初六日社稷大祭時,初七日景慕宮春享大祭時,守門當爲塡差,而本曹郞廳,都摠府郞廳,五衛將,除入直與呈辭在外未肅拜,排擬苟艱,依定式,軍門將官代差以入之意,敢啓。傳曰,知道。
訓鍊都監啓曰,本局局別將李敎一,身病猝重,勢難察任,改差,何如?傳曰,允。
吏曹啓曰,中部都事吳和秀,以其身病,呈狀乞遞,改差,何如?傳曰,允。
統理機務衙門啓曰,守門將李濟馬,別選軍官李東仁,竝本衙門參謀官差下,何如?傳曰,允。
左承旨閔泳奎書啓,臣承命馳詣南壇壇上,神位版奉審則無頉,祭物祭器祭井看審則精潔,諸執事進排官·佾舞工人摘奸則無頉,仍詣南關王廟廟內,奉審則無頉,祭物祭器祭井看審則精潔,諸執事進排官·吹打工人摘奸則無頉,碑閣一體奉審則無頉,仍詣木覓山,神位版奉審則無頉,祭物祭器祭井看審則精潔,諸執事進排官摘奸則無頉,仍詣漢江壇壇上,神位版奉審則無頉,祭物祭器看審則精潔,諸執事進排官摘奸則無頉矣,臣則還詣南壇享所,仍留監祭,待將事,還奉神位版後,復命之意,敢啓。傳曰,知道。
有政。吏批,判書鄭健朝進。以金興均爲右尹,朴齊鴻爲同敦寧,李應夏爲同經筵,金錫玄爲敦寧都正,金奎榮爲吏曹正郞,朴文彬爲禮曹佐郞,李斗永爲典籍,姜永壽爲直講,李基肇爲司藝,洪在鼎爲掌樂主簿,金嘉鎭爲引儀,許爲陽智縣監,愼錫九爲京畿都事,康錫濟爲平安都事,李鼎中爲宗府參奉,鄭行軾爲假監役,李道宰爲中部都事,摠理統理機務衙門事二單李最應·金炳國,經理統理機務衙門事十二單金輔鉉·閔謙鎬·閔致庠·金炳德·尹滋悳·李載冕·趙寧夏·沈舜澤·鄭範朝·申正熙·閔泳翊·金弘集,統理機務衙門主事十二單宋秉瑞·趙忠熙·柳·李命宰·洪在鼎·任慶準·鄭憲時·柳完秀·金用來·金勝均·李祖淵·朴永善,副主事六單尹泰駿·李重夏·具德喜·李暐·韓龍源·柳協用,參事四單金景遂·卞元奎·玄昔運·李應憲,參謀官二單李濟馬·李東仁,軍器判官吳永烈,姑爲仍任事承傳,南海縣監田世鎭,咸從府使趙東勳,已上相換。
再政,以李贊洙爲兵曹正郞,崔應玨爲佐郞,任慶準爲造紙別提。
兵批,同知單權載昱,僉知二單孫應契·禹辰石。
吏曹啓目粘連,觀此弘文館副校理鄭顯英上疏,則以爲,臣之老父,年今七十七,質本虛脆,病又侵尋,居常澌綴,寧日恒少,藥餌之補滫瀡之養,所宜繼進,期延時月,而臣家勢貧窶,誠力淺薄,菽水且不繼,他尙何論,調將漸失便宜,精力倍加衰耗,浸浸有難形之憂,豺獺猶知報本,烏鳥尙云反哺,言念及此,臣心着急,迨桑楡之未暮,報蓼莪之劬勞,一則至願,二則至願,誠若使臣有奉檄之喜,得專城之養,則上可以涵泳聖澤於孝理之天,下可以少伸子道於榮養之地,伏乞天地父母,俯諒由中之私,另垂憫下之恩,特令選部,畀臣一邑,俾遂便養之誠亦爲白有臥乎所,鄭顯英之家貧親老之狀,卽通朝之所共知,許畀一邑,俾伸至願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?啓依回啓施行爲良如敎。
吏曹啓目,權知承文院副正字李義甲·宋琯玉,登科後,年滿五十,依法典六品職遷轉,何如?啓依允。
上在昌德宮。停常參·經筵。
備忘記,牛峴僉使張志亨下直,長弓一張·長箭一部·片箭一部·筒兒一箇賜給。
政院啓曰,合辭許久闕啓,事甚未安,未署經外,呈告人員,竝卽牌招,何如?傳曰,允。
又啓曰,行大司憲李寅命,執義金容圭,掌令鄭海瑢·朴宗鉉,持平高景晙牌不進,徐相泰未署經,監察茶時之意,敢啓。
以司謁口傳下敎曰,明日南廟修改,訓將進去。
傳曰,禮房承旨,馳詣景慕宮,奉審摘奸,仍詣先農壇,奉審摘奸以來。
以司謁口傳下敎曰,不善擧行之當該司鑰,從重科治。
傳曰,在外弘文提學許遞,前望單子入之。
弘文提學前望單子入之,閔台鎬落點。
傳曰,今初八日館學儒生應製,通方外爲之,試紙,用大好紙,春塘臺命官爲之,試官臨時稟旨。
傳曰,政官牌招開政。
傳曰,在外敦寧都正許遞,今日政差出。
傳曰,贊成未差之代,前望單子入之。
贊成前望單子入之,宋近洙落點。
以大司諫吳益泳,司諫玄弼濟,獻納洪羲麟,正言李學年,執義金容圭,掌令朴宗鉉·鄭海瑢,持平高景晙,牌不進罷職傳旨,傳曰,只推。
政院啓曰,各道守令·邊將薦擧單子,每於正月內上送,自是例也,而南兵使李泰鉉薦擧單子,今始來到,事甚未安,原單子雖不得不捧入,不可無警,該帥臣推考,何如?傳曰,允。
又啓曰,訓鍊大將申正熙,以南關王廟修改事,明日出去矣,所佩命召,何以爲之?敢稟。傳曰,仍佩往來。
注書朴齊斌病代,以金奎濚爲假注書。
以吏曹參議鄭漢朝,牌不進罷職傳旨,傳曰,只推。
摠戎廳啓曰,本廳中軍李敎昌,身病甚重,勢難察任,改差,何如?傳曰,允。
訓鍊都監啓曰,本局別將梁柱華,身病猝重,勢難察任,改差,何如?傳曰,允。
兵曹啓曰,因承政院啓辭,邊將應薦不薦人,令該曹察推事,允下矣。同知中樞府事李敎寅,行護軍金震休·李羲俊·李種兢·申在儉,承文院判校康炳迪,俱爲應薦而不薦,竝依法典,推考警責,何如?傳曰,允。
吏曹啓曰,昨日政,南海縣令趙東勳,以前任延日縣監,方在解由未出中,而未能照檢,矇然擬入,臣不勝惶悚,原單子勿施,何如?傳曰,勿拘。
吏曹啓曰,昨日政,掌樂院主簿洪在鼎,以前任務安縣監,方在解由未出中,而未能照檢,矇然擬入,至蒙恩點,臣不勝惶悚,原望筒勿施,何如?傳曰,勿拘。
吏曹啓曰,成均館典籍尹應斗·張斗植,繕工監假監役官鄭行軾,宗親府參奉李鼎中,俱以身病,呈狀乞遞,竝改差,何如?傳曰,允。
有政。吏批,判書鄭健朝進。以李容佐爲敦寧都正,玉景鍊·李義甲·金秉翼爲典籍,鄭鳳愚爲假監役,李芝秀爲宗府參奉,世子貳師單宋近洙,廣興令李承緯,軍資判官李恒信,已上相換事承傳。
兵批,同知單張聖彦。
上在昌德宮。停常參·經筵。
政院啓曰,合辭許久闕啓,事甚未安,未署經外,呈告人員,竝卽牌招,何如?傳曰,允。
又啓曰,右副承旨金宗漢,今日不爲仕進,卽爲牌招,何如?傳曰,允。
又啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
又啓曰,同敦寧朴齊鴻,除拜後過三日,不爲出肅,依定式,推考警責,仍卽牌招察任,何如?傳曰,允。
又啓曰,假注書金奎濚,時無職名,令該曹依例付軍職,冠帶常仕,何如?傳曰,允。
又啓曰,行大司憲李寅命,執義金容圭,掌令鄭海瑢·朴宗鉉,持平高景晙牌不進,徐相泰未署經,監察茶時之意,敢啓。傳曰,知道。
傳曰,都承旨許遞,前望單子入之。
承旨前望單子入之,閔泳翊落點。
傳曰,明日應製時,命官,左議政爲之,試官,弘文提學·賓客·時任閣臣,春坊入直,玉堂爲之。
傳曰,試所承旨,都承旨進去。
以司謁口傳下敎曰,卿宰侍從罷削人,令該曹一一錄入,義禁府刑曹囚徒,一體錄入。
以右副承旨金宗漢,牌不進罷職傳旨,傳曰,只推。
政院啓曰,行都承旨閔泳翊未肅拜,左承旨閔泳奎,右承旨趙秉鎬不爲仕進,左副承旨尹相萬式暇出去,右副承旨金宗漢牌不進,院中只有臣一人,伴直無人,右副承旨,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢·朴宗鉉,持平高景晙,牌不進罷職傳旨,傳曰,只推。
兵曹,口傳政事,副護軍趙同熙。
兵曹,以李南輯爲摠戎中軍。
禮曹啓曰,卽接社稷署所報,則明日館學儒生應製試取時,本署官員,俱爲觀光云矣,依定式,本曹佐郞韓龍珪,假官差送,以爲代直後赴試之地,何如?傳曰,允。
禮曹啓曰,卽接景慕宮官員所報,則明日館學儒生應製試取時,本宮官員,俱爲觀光云矣,依定式,假官一員,令吏曹,以成均館官員,口傳啓下,以爲代直後赴試之地,何如?傳曰,允。
訓鍊都監啓曰,臣正熙,進詣南關王廟有頉處,看審修改後,別單書入之意,敢啓。傳曰,知道。
御營廳啓曰,東關王廟有頉處,臣監董修改後,別單書入之意,敢啓。傳曰,知道。
統理機務衙門啓曰,合行條件未盡者,更爲磨鍊節目書入之意,敢啓。傳曰,知道。
上在昌德宮。停常參·經筵。
世子宮生辰,大殿·大王大妃殿·王大妃殿·中宮殿·統理機務衙門·內閣·政院·玉堂·奉朝賀二品以上·六曹口傳問安。答曰,知道。
世子宮,統理機務衙門·內閣·政院·玉堂·春桂坊·奉朝賀二品以上·六曹單子問安。答曰,知道。
備忘記,水口萬戶禹景謨下直,長弓一張·長箭一部·片箭一部·筒兒一箇賜給。
以司謁口傳下敎曰,時原任大臣·奉朝賀·時原任賓客·閣臣·春坊及桂坊·宗親·儀賓·宗正卿二品以上·六曹·兩司長官·承史·玉堂,當賜饌矣,留待。
傳曰,時原任大臣·奉朝賀·時原任貳師·賓客·閣臣·春坊及桂坊·玉堂入侍,承史同爲入侍。
傳曰,弘文提學閔台鎬,命官爲之。
傳曰,春塘臺命官,館學儒生應製試取時,挾庭軍·排立軍,令各其營,乾犒饋。
李晩由啓曰,臣晩由,敬奉聖敎,馳往義禁府,取考囚徒案,則時囚罪人李鎬冕,係是輕囚,故依傳敎放送,仍往典獄署,取閱囚徒案,則辭緣推覈間嚴囚罪人一名,公貨備納間嚴囚罪人四名,稅納乾沒罪人一名,不可以輕囚論,故竝仍囚,其餘拒逆官令,他錢不報,敺打人物,各司直囚罪人李尙烈等十五名,係是輕囚,故竝依傳敎放送之意,敢啓。傳曰,知道。
又啓曰,密符親納,例也,而前咸鏡監司金炳地,謂有身病,使其褊裨替納,事甚未安,推考,何如?傳曰,允。
傳曰,科次入侍,在院承旨,同爲入侍。
傳曰,闕內入直軍兵,令各其營,乾犒饋。
統理機務衙門啓曰,卽接訓鍊都監所報,則今月初九日,習陣日次,而敎場氷凍,猶爲未解,不得行操云矣,敢啓。傳曰,知道。
左議政金炳國箚曰,伏以臣,奉有館學儒生應製命官之命,是日是役,與有榮焉,竭蹶趨承,分義爲然,而第臣見狀之最悶者,精神收拾不得,莫重試事,萬無以句當,玆敢據實仰懇,伏乞聖慈,俯賜鑑諒,劃許變通,千萬幸甚。答曰,省箚具悉卿懇。所辭命官之任,玆以勉副,卿其諒之。仍傳曰,此批答,遣史官傳諭。
辛巳二月初八日巳時,上御興福軒。時原任大臣·奉朝賀·時原任貳師·賓客·閣臣·春桂坊·玉堂·承史入侍時,行都承旨閔泳翊,左承旨閔泳奎,右承旨趙秉鎬,左副承旨尹相萬,右副承旨金宗漢,同副承旨李晩由,領敦寧洪淳穆,奉朝賀姜㳣,領府事韓啓源,領議政李最應,左議政金炳國,貳師宋近洙,左賓客趙寧夏,左副賓客閔台鎬,右副賓客鄭範朝,原任提學金輔鉉·鄭基世·李㘾·趙寧夏·尹滋悳,原任直提學南廷順·韓敬源·李鎬俊,檢校直提學鄭範朝,直提學閔泳翊·金永壽,檢校直閣鄭健朝·李淳翼·李鎬翼·金永哲·李承純·洪殷謨·金興均·姜·趙同熙,直閣金文鉉,原任待敎李秉文·徐相翊·洪承億·金奎軾·金演壽,檢校待敎韓耆東·閔泳煥·宋秉瑞,待敎趙晳九,輔德閔昌植,兼輔德徐正淳,弼善金學洙,兼弼善李輔榮,文學閔泳煥,兼文學李軒卿,司書金裕成,兼司書朴斗陽,說書金天洙,兼說書尹相翊,副校理鄭顯英,副修撰曺寅承,桂坊,以次進伏訖。上曰,史官分左右。淳穆問候訖。淳穆曰,世子宮衣尺漸長,載臻入小學之春秋,且屆今日生辰,尤不勝慶祝之忱矣,邇來氣度,連爲安寧乎?上曰,諸節連爲泰平,而年年今日,甚爲嘉悅,故有此入侍之命,而亦爲設科,以圖飾喜矣。淳穆曰,臣等以慶忭之忱,懽欣飽德矣。上命諸臣仰瞻訖。淳穆曰,幾月之頃,氣度漸就儼然重厚矣。炳國曰,今日下情,尤切慶祝矣。上曰,春煦漸舒,將開書筵,而課日讀書,亦知其當行之事矣。淳穆曰,睿智聰明,已有所先知先覺,而書筵固是當行,自內勤學,尤爲緊着矣。㳣曰,晝講,亦侍坐親見,尤好矣。上曰,然矣。淳穆曰,課讀所受,爲幾何乎?上曰,所受稍夥,則有妨勤課,故不必爲多矣。淳穆曰,始讀之時,不須爲多,或幾句或一行,輕輕易讀,浸漬涵泳,自底怡順,以爲留心於工夫上,讀書之美法也。上曰,凡於殿座與講筵,世子宮連爲侍坐,而言語動作,無不惟予是效,故雖燕閒之暇,恒存審愼矣。淳穆曰,此乃作聖之本源,而殿下日用常行,不惟遇物之誨,必先以身先敎,則自然觀感,習與智長,化與心成,薰陶德性,實在於此矣,外間韋布之家,子弟漸有知覺,則其父兄,不敢作是非之事,視親之若嚴師畏友矣。炳國曰,王季之敎文王,文王之敎武王,無非以身率敎也,大小殿座及引接臣隣之時,連爲侍坐,則政令辭敎,仰覩而視法,朝儀筵體,早知而熟習,以至人物臧否,生民苦樂,亦將易爲洞燭矣。
辛巳二月初八日初更,上御養心閤。科次入侍,在院承旨同爲入侍時,行都承旨閔泳翊,右副承旨金宗漢,同副承旨李晩由,記事官南奎熙,記注官趙光祐,別兼春秋李容稙,弘文提學閔台鎬,藝文提學李㘾,直提學金永壽,檢校直閣李鎬翼·金興均·姜,直閣金文鉉,檢校待敎韓耆東·宋秉瑞,待敎趙晳九,左賓客趙寧夏,右副賓客鄭範朝,輔德閔昌植,兼輔德徐正淳,弼善金學洙,兼弼善李輔榮,文學閔泳煥,兼文學李軒卿,司書金裕成,兼司書朴斗陽,說書金天洙,兼說書尹相翊,副校理鄭顯英,副修撰曺寅承,以次侍立訖。上命試官,分考試券。泳翊曰,今番取幾張乎?上曰,取百張。編次訖,泳翊曰,科次,何以爲之乎?上曰,爲之。寅承讀奏第一券第五句。上曰,止之。台鎬曰,等第,何以爲之乎?上曰,首三張,書正三下,以一二三第次,之次七張,書草三下,其餘皆書次上。台鎬書等訖。泳翊曰,坼封,何以爲之乎?上曰,承旨爲之。泳翊讀奏至幾張。上曰,諸承旨輪回爲之。宗漢讀奏至幾張。上曰,承旨輪回爲之。泳翊讀奏訖。上命書傳敎曰,館學儒生應製賦,居首三下一幼學李源中,三下二幼學白南道,三下三幼學金振聲,竝直赴殿試,之次草三下,幼學李丙奎等七人,竝直赴會試,之次次上幼學任弘準等十人,竝給二分,之次次上幼學朴圭鎭等十人,竝給一分,之次次上幼學朴建陽等二十人,竝付之監試初試榜末,之次次上進士洪亮燮等五十人,各奎章全韻一件賜給。又命書傳敎曰,入格儒生,明日待令。又命書傳敎曰,桂坊閔泳國,得參此科,事甚稀貴,守令待窠,首先擬入,上命試官先退,又命退。承史以次退出。
上在昌德宮。停常參·經筵。
備忘記,全羅道觀察使李秉文下直,長弓一張·長箭一部賜給。
傳曰,全羅監司留待。
傳曰,全羅監司入侍。
政院啓曰,合辭許久闕啓,事甚未安,未署經外,呈告人員,竝卽牌招,傳曰,允。
傳曰,入格儒生入侍。
政院啓曰,行大司憲李寅命,執義金容圭,掌令鄭海瑢·朴宗鉉,持平高景晙牌不進,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢·朴宗鉉,持平高景晙,牌不進罷職傳旨,傳曰,只推。
注書南奎熙病代,以尹起榮爲假注書。
訓鍊都監啓曰,謹依下敎,挾庭排立與入直將校軍兵等處,乾犒饋分給之意,敢啓。傳曰,知道。
禁衛營啓曰,謹依下敎,槍釰軍與銅龍門入直軍等處,乾犒饋分給之意,敢啓。傳曰,知道。
兵曹啓曰,謹依下敎,闕內入直軍兵等處,乾犒饋分給之意,敢啓。傳曰,知道。
敦寧都正李容佐疏。省疏具悉。所請依施。
辛巳二月初九日午時,上御養心閤。全羅監司入侍,入格儒生同爲入侍時,右副承旨金宗漢,記事官朴齊斌·梁禹濬,別兼春秋李容稙,全羅監司李秉文,以次進伏。
上在昌德宮。停常參·經筵。
藥房提調李寅卨,副提調閔泳翊啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安,未署經外,呈告人員,竝卽牌招,何如?傳曰,允。
又啓曰,議政府郞廳來言,今日,賓廳日次,而領議政李最應,左議政金炳國,俱有身病,右議政未差,不得來會云矣,敢啓。傳曰,知道。
又啓曰,假注書尹起榮,時無職名,令該曹依例付軍職,冠帶常仕,何如?傳曰,允。
又啓曰,行大司憲李寅命,執義金容圭,掌令鄭海瑢·朴宗鉉,持平高景晙牌不進,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢·朴宗鉉,持平高景晙,牌不進罷職傳旨,傳曰,只推。
注書朴齊斌病代,以李淵默爲假注書。
統理機務衙門啓曰,卽按禁衛營所報,則今月初十日,習陣日次,而敎場氷凍未解,不得行操云矣,敢啓。傳曰,知道。
吏曹啓曰,贈諡獻簡公李載兢,延諡,定行於今月初十日本第云矣,敢啓。傳曰,知道。
統理機務衙門啓曰,以軍械學造事,派使中國,已有成命矣,謹當磨鍊以入,而日本公使,亦以銃礮船舶等事,至有文字於廟堂,非但難恝其厚意,他國軍械,亦或有廣見聞之道,本衙門被薦人,前府使李元會,參劃官差下,令該曹口傳單付,率參謀官李東仁,從速發行,而以此意,撰送書契,盤纏從便劃給,沿路支應之節,爲念民邑貽弊,一切除之事,分付所經諸道,何如?傳曰,允。
吏曹,口傳政事,統理機務衙門參劃官單李元會。
又啓曰,卽接御營廳所報,則今月十一日,習陣日次,而敎場氷凍未解,不得行操云矣,敢啓。傳曰,知道。
御營廳啓曰,本廳哨官扈光表,身病甚重,勢難察任,改差,何如?傳曰,允。
上在昌德宮。停常參·經筵。
左參贊趙成夏卒逝後,大王大妃殿,統理機務衙門·藥房·內閣·政院·玉堂口傳問安。答曰,知道。
政院啓曰,合辭許久闕啓,事甚未安,未署經外,呈告人員,竝卽牌招,何如?傳曰,允。
又啓曰,右承旨趙秉鎬,今日不爲仕進,卽爲牌招,何如?傳曰,允。
又啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
又啓曰,假注書李淵默,時無職名,令該曹依例付軍職,冠帶常仕,何如?傳曰,允。
傳曰,在外藝文提學許遞,前望單子入之。
藝文提學前望單子入之,趙成夏添書落點。
政院啓曰,行大司憲李寅命,執義金容圭,掌令鄭海瑢·朴宗鉉,持平高景晙牌不進,徐相泰未署經,監察茶時之意,敢啓。傳曰,知道。
以右承旨趙秉鎬,牌不進罷職傳旨,傳曰,只推。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢·朴宗鉉,持平高景晙,牌不進罷職傳旨,傳曰,只推。
傳曰,二錢重人蔘粟米飮一貼式,自今日,煎入于大王大妃殿。
傳曰,此重臣端凝之姿,謹愼之規,綽然有體國之誠,而用未究蘊,逝單遽徹,心焉傷衋,無以爲喩,況我東朝悼惜之聖懷乎,卒左參贊趙成夏家,東園副器一部輸送,喪需亦令該曹,從厚輸送,成服日,遣承旨致祭,節惠之典,不待狀,葬前擧行。
御營廳啓曰,本廳從事官金文濟,身病甚重,勢難察任,改差,何如?傳曰,允。
成均館啓曰,文廟守僕,依宗廟·社稷守僕例,別單書入之意,敢啓。傳曰,知道。
以司謁口傳下敎曰,內閣加出使令吳忠孫,稱以掖隷,閭里巿井之間,多有作弊云,極爲無嚴,出付秋曹,嚴刑遠配,向以加出使令革罷事,有所下敎矣,又爲設置,未知在於何時,而挽近此習,如是入聞,內而政院·玉堂·春·桂坊,外而議政府·義禁府·刑·漢兩司加出使令名色,一竝革罷,原額使令,則令統理機務衙門,勿禁帖成給事分付,而若有一向如前之習,該頭目,嚴刑遠配,該使令,以賊聿施行事,各別申飭。
知事金炳地疏略曰,臣待罪藩臬,聖恩莫酬,微忱徒切,及夫須代登途之際,以安邊事,竟蒙越俸薄罰,於是乎臣之前後僨誤,掀露無餘矣,苟能隨處彈壓,先事察飭,則如彼猥襍之說,寧或至徹於九重哉,反躬循省,滿心悸恐,不敢以事屬旣往,爲一分自恕之道,伏乞下臣司敗,勘臣未勘之罪,以爲不職者戒焉。答曰,省疏具悉。往事也,今不必爲引。
上在昌德宮。停常參·經筵。
政院啓曰,合辭許久闕啓,事甚未安,未署經外,呈告人員,竝卽牌招,何如?傳曰,允。
又啓曰,右副承旨金宗漢,今日不爲仕進,卽爲牌招,何如?傳曰,允。
又啓曰,行大司憲李寅命,執義金容圭,掌令鄭海瑢·朴宗鉉,持平高景晙,牌不進,徐相泰未署經,監察茶時之意,敢啓。傳曰,知道。
以右副承旨金宗漢,牌不進罷職傳旨,傳曰,只推。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢·朴宗鉉,持平高景晙,牌不進罷職傳旨,傳曰,只推。
傳曰,右副承旨許遞,前望單子入之。
承旨前望單子入之,兪初煥落點。
政院啓曰,卒左參贊趙成夏喪成服日,遣承旨致祭事,命下矣。何承旨進去乎?敢稟。傳曰,右副承旨進去。
兵曹啓曰,卽接南所入直衛將宋淳億牒報,則金虎門北邊外墻垣四間許頹圮云,爲先令紫門監,堅實圍排,卽速修築,而把守軍兵,金虎門入直軍十五名除出,限修築間,嚴加守直之意,分付,何如?傳曰,允。
訓鍊都監啓曰,因兵曹草記,金虎門北邊外宮墻四間許頹圮處,金虎門入直軍十五名除出,將校一人率領,限修築間,嚴加守直之意,敢啓。傳曰,知道。
上在昌德宮。停常參·經筵。
政院啓曰,合辭許久闕啓,事甚未安,未署經外,呈告人員,竝卽牌招,何如?傳曰,允。
又啓曰,右承旨趙秉鎬,右副承旨兪初煥,今日不爲仕進,竝卽牌招,何如?傳曰,允。
以司謁口傳下敎曰,統理機務衙門,卽機密重地也,內衙門仕進及入直,勿拘拘忌,依例爲之事,分付。
政院啓曰,行大司憲李寅命,執義金容圭,掌令鄭海瑢·朴宗鉉,持平高景晙牌不進,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢·朴宗鉉,持平高景晙,牌不進罷職傳旨,傳曰,只推。
以右承旨趙秉鎬,牌不進罷職傳旨,傳曰,只推。
傳曰,右副承旨許遞,前望單子入之。
承旨前望單子入之,李敎稙落點。
政院啓曰,各道守令·邊將薦擧單子,每於正月內上送,自是例也,而慶尙道薦單,今始來到,事甚未安,原單子,雖不得不捧入,該道臣,不可無警,推考,何如?傳曰,允。
戶曹啓曰,左參贊趙成夏喪,棺槨價,依定式,置之之意,敢啓。傳曰,知道。
奎章閣啓曰,原任直提學趙成夏喪第三日,依定式,遣檢書官,傳給內賜賻物以來之意,敢啓。傳曰,知道。
奎章閣啓曰,原任直提學趙成夏喪第三日,依定式,遣檢書官,勸粥以來之意,敢啓。傳曰,知道。
上在昌德宮。停常參·經筵。
卒左參贊趙成夏喪成服,大王大妃殿,藥房·統理機務衙門·內閣·政院·玉堂口傳問安。答曰,知道。
政院啓曰,合辭許久闕啓,事甚未安,未署經外,呈告人員,竝卽牌招,何如?傳曰,允。
又啓曰,同副承旨李晩由,今日不爲仕進,卽爲牌招,何如?傳曰,允。
李敎稙啓曰,臣敎稙,今日,卒左參贊趙成夏喪成服,致祭進去,下直之意,敢啓。傳曰,知道。
傳曰,政官牌招開政。
傳曰,禮房承旨,馳詣宗廟·景慕宮,奉審摘奸以來。
傳曰,藥院提調許遞,前望單子入之。
內醫提調前望單子入之,韓敦源落點。
傳曰,大王大妃殿進御人蔘粟米飮,自明日停止。
政院啓曰,行大司憲李寅命,執義金容圭,掌令鄭海瑢·朴宗鉉,持平高景晙,牌不進,徐相泰未署經,監察茶時之意,敢啓。傳曰,知道。
以同副承旨李晩由,牌不進罷職傳旨,傳曰,只推。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢·朴宗鉉,持平高景晙,牌不進罷職傳旨,傳曰,只推。
正院啓曰,正言金斗秉,以其親病,投章徑行,原疏纔已捧入矣,所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,卽者,校理申泰寬,以其親病,陳疏徑出,原疏纔已捧入矣,所當直捧禁推傳旨,而此與無端經出有異,推考警責,何如?傳曰,允。
內醫院官員,以都提調意啓曰,本院提調,例不得兼帶金吾之任矣,提調韓敦源,所帶知義禁,今姑許遞,何如?傳曰,允。
傳曰,呈告金吾堂上許遞,今日政差出。
傳曰,右副承旨許遞,前望單子入之。
承旨前望單子入之,趙秉老落點。
以吏曹參議鄭漢朝,牌不進罷職傳旨,傳曰,只推。
傳曰,全義縣監之代,勿拘常格,各別擇差。
傳曰,高靈縣監之代,已準朔守令中擬入。
傳曰,左副承旨許遞,前望單子入之。
承旨前望單子入之,姜夏奎落點。
政院啓曰,臣與右副承旨尹相萬伴直矣,纔已許遞出去,伴直無人,新除授同副承旨趙秉老,卽爲牌招,何如?傳曰,允。
傳曰,判尹外,京兆堂上許遞,前望單子入之。
京兆堂上前望單子入之,左尹洪坃,右尹李晩運落點。
傳曰,領議政家,當有螟繼矣,情理事體,與他自別,幼學李熙夏之子,繼後於故判書李載兢,令該曹禮斜成給。
政院啓曰,臣吏·兵批兼進之意,敢啓。傳曰,知道。
奎章閣啓曰,明日,卽書香閣望奉審日次,臣進詣擧行之意,敢啓。傳曰,知道。
吏批啓曰,禮曹佐郞朴文彬,西學敎授鄭寅協,繕工監假監役官鄭鳳愚,宗親府參奉李芝秀,俱以身病,呈狀乞遞,竝改差,何如?傳曰,允。
弘文館啓曰,校理申泰寬陳疏經出,上番闕直,事甚未安,應敎李,副校理洪時衡在外,副應敎趙秉升別兼春秋進,校理宋秉瑞內閣進,副校理鄭顯英,卽爲牌招入直,何如?傳曰,允。
奎章閣啓曰,原任直提學趙成夏喪成服日,依定式遣檢書官,致祭以來之意,敢啓。傳曰,知道。
有政。吏批,判書鄭健朝,參議鄭漢朝,牌招不進,參判洪澈周進。
吏批啓曰,判書鄭健朝,參議鄭漢朝,竝牌招不進,小臣獨政未安,何以爲之?敢稟。傳曰,仍爲之。
吏批啓曰,廣州府判官,今當差出,而本府,以營下劇邑,物衆地大,素稱難治,不可不擇差,他道有聲績已準限守令,竝擬,何如?傳曰,允。
以李寅卨爲左參贊,金炳瓚爲敦寧都正,尹相萬爲大司成,李㘾爲判義禁,申應朝爲藝文提學,金炳地爲知經筵,鄭海䈁爲同經筵,金弘集爲氷庫提調,申悳均爲西學敎授,崔奭奎爲禮曹佐郞,李雲夏爲安東府使,閔泳學爲廣州判官,金謙秀爲高靈縣監,鄭基曾爲全義縣監,洪祐升爲假監役,李建河爲宗府參奉,贈童敎柳最榮贈戶參例兼,柳漢泰贈左承旨,故學生柳敏垕贈僕正,已上前同敦寧柳燾三代,故學生尹象鉉贈吏參例兼,故牧使尹行儼贈吏議,已上工曹參判尹泰亨兩代,贈工判李思義贈判府事例兼,四子一孫登科人,依法典贈職事,禮曹覆啓判下,前參議李亮和,今加嘉善,朝官年八十,依法典加資。
兵批,行判書閔台鎬進,參判趙濟華病,參議韓聖根入直,參知金載瓛病,右承旨趙秉鎬進。以韓敬源爲知事,李載冕爲知訓鍊,金弘集爲副摠管,姜馨鎭爲同知,鄭雲龜爲兼訓鍊都正,李敏中爲宣傳官,閔致儉·申岐朝爲五衛將,韓用勗爲忠壯將,林衡善爲景福將,魚秉玩爲訓鍊主簿,李琦永爲武兼,韓宏履爲白峙僉使,金亮憲爲赤梁僉使,黃漢圭爲明月萬戶,同知單尹致萬,鐵島僉使尹錫仁,薪島僉使愼性欽,以上相換。再政。以李濟善爲守門將,同知單朴來敏,僉知二單閔致儉·申岐朝。
吏曹啓曰,贈諡忠肅公朴蘭英,延諡,定行於今二月二十七日利川府鄕第云矣。敢啓。傳曰,知道。
兵曹啓曰,同知中樞府事黃秫,宣傳官李敏應,五衛將李相惇·金濟一,景福宮衛將安潤植,俱以身病,呈狀乞遞,竝改差,何如?傳曰,允。
又啓曰,鐵島僉使尹錫仁,與黃海水使李奎會,有舅甥應避之嫌,法不當赴任,呈狀乞遞矣,相避之法,在下當遞,依法典改差,何如?傳曰,薪島僉使愼性欽相換。
又啓曰,鐵島僉使尹錫仁,薪島僉使相換事,命下矣。以前任柒谷府使,方在解由未出中,何以爲之乎?敢稟。傳曰,勿拘。
正言金斗秉經行疏。省疏具悉。爾其勿辭往護。
校理申泰寬經出疏。省疏具悉。爾其勿辭救護。
上在昌德宮。停常參·經筵。
藥房提調韓敦源,副提調閔泳翊啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
備忘記,慶尙道觀察使尹滋承下直,長弓一張·長箭一部賜給。
傳曰,慶尙監司留待。
傳曰,慶尙監司入侍。
政院啓曰,合辭許久闕啓,事甚未安,未署經外,呈告人員,竝卽牌招,何如?傳曰,允。
又啓曰,議政府郞廳來言,今日,賓廳日次,而領議政李最應,左議政金炳國,俱有身病,右議政未差,不得來會云矣,敢啓。傳曰,知道。
又啓曰,左副承旨李晩由,今日不爲仕進,卽爲牌招,何如?傳曰,允。
又啓曰,行大司憲李寅命,執義金容圭,掌令鄭海瑢·朴宗鉉,待平高景晙牌不進,徐相泰未署經,監察茶時之意,敢啓。傳曰,知道。
又啓曰,右副承旨姜夏奎,時在慶尙道安東地,斯速乘馹上來事,下諭,何如?傳曰,許遞,前望單子入之。
承旨前望單子入之,鄭泰好落點。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢·朴宗鉉,持平高景晙,牌不進罷職傳旨,傳曰,只推。
內醫院啓曰,副提調閔泳翊,今日問安,不爲仕進,卽爲牌招,何如?傳曰,允。
奎章閣啓曰,景慕宮望廟樓,今望奉審,無頉之意,敢啓。傳曰,知道。
兵曹,口傳政事,護軍金興均。
弘文館啓曰,上番闕直,事甚未安,應敎李,副校理洪時衡在外,副應敎趙秉升別兼春秋進,校理申泰寬陳疏受由,宋秉瑞內閣進,副校理鄭顯英有身病,修撰趙忠熙·睦承錫,副修撰曺寅承,竝卽牌招,姑陞入直,何如?傳曰,允。
又啓曰,上番闕直,事甚未安,應敎李,副校理洪時衡在外,副應敎趙秉升別兼春秋進,校理申泰寬陳疏受由,宋秉瑞內閣進,副校理鄭顯英,卽爲牌招入直,何如?傳曰,允。
統理機務衙門啓曰,經理事金弘集,除拜摠管矣,職務相妨,所帶摠管之任,今姑許遞,何如?傳曰,允。
禮曹啓曰,傳曰,領議政家,當有螟繼矣,情理事體,與他自別,幼學李熙夏之子,繼後於故判書李載兢,令該曹,禮斜成給事,命下矣。謹依下敎,李熙夏之子龍駒,立爲載兢之後,立案成給之意,敢啓。傳曰,知道。
辛巳二月十五日未時,上御興福軒。慶尙監司入侍時,右副承旨李晩由,假注書李淵默,記事官梁禹濬,別兼春秋金文鉉,慶尙監司尹滋承,以次進伏訖。上曰,史官分左右。仍敎曰,慶尙監司進前。滋承進前。上曰,嶺南,卽鄒魯之鄕,而多有先賢遺風,然物衆地大,水陸交通,素稱難治,卿須撫恤,各別對揚可也。滋承曰,臣曷敢不殫竭駑鈍,以圖萬一之報,而才識淺短,職任攸重,罔知攸措矣。上曰,嶺南素稱鄒魯云者,以其先賢輩出,流風尙存,人皆忠厚,國家亦優待矣。滋承曰,然矣。以下缺。
上在昌德宮。停常參·經筵。
備忘記,潼關僉使崔亨煥下直,長弓一張·長箭一部·片箭一部·筒兒一箇賜給。
政院啓曰,合辭許久闕啓,事甚未安,未署經外,呈告人員,竝卽牌招,何如?傳曰,允。
又啓曰,判義禁李㘾,左參贊李寅卨,除拜後過三日,不爲出肅,竝依定式,推考警責,仍卽牌招察任,何如?傳曰,允。
又啓曰,行大司憲李寅命,執義金容圭,掌令鄭海瑢·朴宗鉉,持平高景晙牌不進,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納〈洪〉羲麟,正言李學年,執義金容圭,掌令鄭海瑢·朴宗鉉,持平高景晙,牌不進罷職傳旨,傳曰,只推。
弘文館啓曰,上番闕直,事甚未安,應敎李,副校理洪時衡在外,副應敎趙秉升別兼春秋進,校理申泰寬陳疏受由,宋秉瑞內閣進,副校理鄭顯英,卽爲牌招入直,何如?傳曰,允。
判敎寧李載冕疏曰,伏以臣於向來敦銜特授之下,固宜感激恩造,竭蹶祗肅,而間緣事故,汔未伸誠,已不勝萬萬惶蹙,而日昨叩謝,今又乞解,尤非微分之所敢出,但有義諦之不得不然者,嘗聞故事,則大僚爲領事時,此職,非從一品可擬,故前或有除拜者,拘於事體,不得久冒,今日所處,亦無異同,玆敢陳暴云云。答曰,省疏具悉。所請依施。
大司成尹相萬疏。省疏具悉。爾其勿辭察職。
上在昌德宮。停常參·經筵。
政院啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,來〈二〉十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
又啓曰,行大司憲李寅命,謂以先壠有事,陳疏徑行,事甚未安,原疏纔已退却矣,推考,何如?傳曰,允。
又啓曰,行大司憲李寅命在外,執義金容圭,掌令鄭海瑢·朴宗鉉,持平高景晙牌不進,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢·朴宗鉉,持平高景晙,牌不進罷職傳旨,傳曰,只推。
傳曰,左副承旨趙秉鎬,副摠管除授。
傳曰,承旨有闕之代,前望單子入之。
承旨前望單子入之,李容元落點。
弘文館啓曰,上番闕直,事甚未安,應敎李,副校理洪時衡在外,副應敎趙秉升別兼春秋進,校理申泰寬陳疏受由,宋秉瑞內閣進,副校理鄭顯英有身病,副修撰趙忠熙·睦承錫,副修撰曺寅承,竝卽牌招,推移姑陞入直,何如?傳曰,允。
又啓曰,上番闕直,事甚未安,應敎李,副校理洪時衡在外,副應敎趙秉升別兼春秋進,校理宋秉瑞內閣進,申泰寬由限已過,與副校理鄭顯英,竝卽牌招,推移入直,何如?傳曰,允。
禮曹啓曰,來三月初七日,行健陵寒食祭,香祝,初五日獻官,當爲祗受陪往,本陵兩官,以祝史齋郞,備員擧行,同月初九日,行本陵忌辰祭,香祝,本陵官一員,同月初六日,當爲祗受陪往,兩官,亦以祝史齋郞,備員擧行,而初六日,忌辰祭受香之官,無以擧行於初七日寒食祭,事勢如此,合有變通,寒食祭祝史齋郞之中一員,令吏曹差送,以爲擧行之地,何如?傳曰,允。
吏曹,左副承旨趙秉鎬,今加嘉善,副摠管除授事承傳。
御營廳啓曰,本廳中軍閔成鎬,身病甚重,勢難察任,改差,何如?傳曰,允。
兵曹,副摠管單趙秉鎬,除授事承傳。
吏曹參議鄭漢朝疏。省疏具悉。所請依施。
上在昌德宮。停常參·經筵。
備忘記,柔遠僉使金承權下直,長弓一張·長箭一部·片箭一部·筒兒一箇賜給。
政院啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,左副承旨李容元,今日不爲仕進,卽爲牌招,何如?傳曰,允。
傳曰,同副承旨許遞,前望單子入之。
承旨前望子入之,申泰觀落點。
政院啓曰,行大司憲李寅命在外,執義金容圭,掌令鄭海瑢·朴宗鉉,持平高景晙牌不進,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢·朴宗鉉,持平高景晙,牌不進罷職傳旨,傳曰,只推。
弘文館啓曰,上番闕直,事甚未安,應敎李,副校理洪時衡在外,副應敎趙秉升別兼春秋進,校理宋秉瑞內閣進,校理申泰寬,副校理鄭顯英,竝卽牌招,推移入直,何如?傳曰,允。
又啓曰,上番闕直,事甚未安,應敎李,副校理洪時衡在外,副應敎趙秉升別兼春秋進,校理宋秉瑞內閣進,校理申泰寬,副校理鄭顯英有身病,修撰趙忠熙·睦承錫,副修撰曺寅承,竝卽牌招,推移姑陞入直,何如?傳曰,允。
都摠府啓曰,新除授副摠管趙秉鎬,時無職名,令該曹,口傳付軍職,何如?傳曰,允。
尙衣院啓曰,進上所重,何等重大,而本院春備忘白絲八十七斤,該貢人,不爲待令,以致闕供,揆以事體,萬萬駭然,該貢人,爲先嚴刑遠配,臣亦惶恐待罪之意,敢啓。傳曰,知道。卿勿待罪。
統理機務衙門啓曰,卽接訓鍊都監所報,則習陳日次,而大將臣申正熙有身病,不得行操云矣,敢啓。傳曰,知道。
統理機務衙門啓曰,啓下關文之不得刪節,自是格式,而卽見忠淸水使李敎弼狀啓,則本衙門新設事及各項修報事,兩度行會文字,不爲全謄,只撮其槪,該帥臣從重推考,何如?傳曰,允。
兵曹,口傳政事,護軍趙秉鎬。
上在昌德宮。停常參·經筵。
備忘記,鍾城都護府使李正來下直,長弓一張·長箭一部·片箭一部·筒兒一箇賜給。
政院啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,同副承旨申泰觀,時在慶尙道安東地,斯速乘馹上來事,下諭,何如?傳曰,許遞。
又啓曰,假注書尹起榮,有身病,勢難察任,今姑改差,何如?傳曰,允。
傳曰,文學閔泳煥,同副承旨除授。
傳曰,左承旨右承旨,竝許遞,前望單子入之。
承旨前望單子入之,洪淳學·李敦夏落點。
傳曰,文學·司書有闕之代,前望單子入之。
傳曰,吏曹參議有闕之代,前望單子入之。
傳曰,發遣吏郞,諸執事淸齋與否,摘奸以來。
政院啓曰,卽伏見京畿水使鄭完默,去秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
又啓曰,行大司憲李寅命在外,執義金容圭,掌令鄭海瑢·朴宗鉉,持平高景晙牌不進,徐相泰未署經,監察茶時之意,敢啓。傳曰,知道。
又啓曰,新除授同副承旨閔泳煥,卽爲牌招,何如?傳曰,允。
以大司諫吳益泳·玄弼濟,獻納洪羲麟,正言李學年,執義金容圭,掌令鄭海瑢·朴宗鉉,持平高景晙,牌不進罷職傳旨,傳曰,只推。
政院啓曰,明日傳香,禮房承旨,當爲齋宿,新除授右承旨李敦夏,所當牌招,而拘於廳規,不得請牌,何以爲之?敢稟。傳曰,牌招。
又啓曰,密符親納,例也,而前全羅監司沈履澤,謂有身病,使其偏裨替納,事甚未安,推考,何如?傳曰,允。
文學前望單子入之,宋世憲落點。
司書前望單子入之,趙忠熙落點。
政院啓曰,新除授司書趙忠熙,以前任光陽縣監,方在解由未出中,何以爲之?敢稟。傳曰,勿拘。
尹起榮改差代,以李㝡榮爲假注書。
侍講院啓曰,新除授文學宋世憲,司書趙忠熙,竝卽牌招察任,何如?傳曰,允。
吏曹,同副承旨閔泳煥,今加通政除授事承傳。
吏曹啓曰,今此毓祥宮春享祭祭官中,前左尹趙秉式,時無職名,令該曹,口傳付軍職,何如?傳曰,允。
統理機務衙門啓曰,卽接禁衛營所報,則今月二十日,習陣日次,而大將臣李載冕,有身病,不得行操云矣,敢啓。傳曰,知道。
以慶尙監司李根弼狀啓,慶州府民家失火事,傳曰,當此東作之時,民家燒燼,若是夥多,聞甚驚慘,元恤典外,別加顧助,趁卽結構奠接,無有一民失所捿遑之弊事,廟堂措辭分付。
統理機務衙門啓曰,卽見忠淸兵使李昌鎬狀啓,則本衙門,知委公文,或依本謄出,或略抄槪語,攙入他款矣,啓稟行會,事體嚴重,則其何可擅自刪改乎,該帥臣,施以重推之典,何如?傳曰,允。
兵曹,口傳政事,護軍趙秉式。
弘文館啓曰,上番闕直,事甚未安,應敎李,副敎理洪時鳳在外,副應敎趙秉升別兼春秋進,校理宋秉瑞內閣進,校理申泰寬,副校理鄭顯英,竝卽牌招,推移入直,何如?傳曰,允。
刑曹啓曰,尙衣院啓辭內,進上所重,何等重大,而本院春備忘,白絲八十七斤,該貢人,不爲待令,以致闕供,揆以事體,萬萬駭然,該貢人,爲先嚴刑遠配,臣亦惶恐待罪之意,敢啓,傳曰,知道,卿勿待罪事,命下矣。謹依傳敎,罪人李東植,嚴刑一次後,全羅道興德縣遠地定配所,卽爲押送之意,敢啓。傳曰,知道。
上在昌德宮。停常參·經筵。
藥房提調韓敦源,副提調閔泳翊啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日,賓廳日次,而領議政李最應,左議政金炳國,有身病,右議政未差,不得來會云矣,敢啓。傳曰,知道。
又啓曰,左副承旨李容元,今日不爲仕進,卽爲牌招,何如?傳曰,允。
又啓曰,假注書李最榮,時無職名,令該曹,依例付軍職,冠帶常仕,何如?傳曰,允。
又啓曰,假注書李淵默,有身病,勢難察任,今姑改差,何如?傳曰,允。
傳曰,禮房承旨,馳詣受香諸處,奉審摘奸以來。
傳曰,吏曹參判有闕之代,前望單子入之。
政院啓曰,行大司憲李寅命在外,執義金容圭,掌令鄭海瑢·朴宗鉉,持平高景晙牌不進,徐相泰未署經,監察茶時之意,敢啓。傳曰,知道。
以左副承旨李容元,牌不進罷職傳旨,傳曰,只推。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢·朴宗鉉,持平高景晙,牌不進罷職傳旨,傳曰,只推。
吏曹參判前望單子入之,金永壽落點。
李淵默改差代,以趙尙學爲假注書。
兵曹啓曰,今二十日,禁軍戎器點考日次,而本曹有故,不得設行之意,敢啓。傳曰,知道。
侍講院啓曰,新除授文學宋世憲,時在忠淸道懷德地,斯速乘馹上來事,下諭,何如?傳曰,允。
統理機務衙門啓曰,卽接御營廳所報,則今二月二十一日,習陣日次,而大將臣閔謙鎬有身病,不得行操云矣,敢啓。傳曰,知道。
禮曹,來四月初三日,行宗廟夏享大祭,親祭,取稟。奉敎敬依。
兵曹啓曰,今二月二十日,禁軍戎器點考日次,而本曹有故,不得設行之意,敢啓。傳曰,知道。
御營廳啓曰,本廳字內,興仁之門門樓滲漏,春舌傾仄,瓦子脫落,曲墻破傷處,今月二十日爲始,修改之意,敢啓。傳曰,知道。
兵曹,以許熠爲御營中軍。
吏曹參判洪澈周疏曰,伏以臣,頃陳由中之懇,未蒙體下之恩,冒昧承膺,寔緣趨走之爲恭,恬然蹲仍,寧不廉防之有愧,齊竽之吹,久而愈濫,魏餐之素,終必有譏,且臣質本脆弱,居常善病,素患痰積,近復闖發,宛轉床笫,無望彈束,敢控短章,仰瀆崇嚴,伏乞聖慈,特垂鑑諒,亟遞臣亞銓之任,則公私事理,實爲兩幸焉。答曰,省疏具悉。所請依施。
行護軍趙秉鎬疏曰,伏以臣於日前,退自喉院,跧伏私次,忽伏奉周廬特授之命,臣誠惝怳震越,莫省攸措也,夫爵祿者,所以擧才選德,程功計能也,雖庶常末調,尙不容澆盭於遴甄之際,矧玆貳卿,資望俱雋,判非可以濫授而竊吹哉,學術足以名一藝乎,臣未嘗顓劬也,行履足以當命器乎,臣未嘗砥礪也,以至課績庸而較工拙,則臣又未嘗歷試也,臣於四者,無一仿樣,而中批異數,徒徼䙝恩,臣若靦騂恬居,則炙輠雕龍之辯,恐不能臆解肚撰也,念臣弱冠通籍,振景拔跡,騁躡亨衢,略遍淸貫,緋綠之授,不爲不久,雨露之澤,無遣槎枿,塼埴之功,若遍苦窳,感恩造之莫量,瞿涯分之驟溢,刪念榮次,粗守樓約之規,而夷考其實,效蔑涓滴,秪是持襆承明,聽漏金門而已,況臣年紀淺藐,去古人强仕,猶少其五,遽使之黑首冥升,冒據鮮轂之上,則衛鶴乘軒,顧不損於邦國之人乎,臣之老父,病淹鄕第,視蔭綿惙,今焉告喜,闔室誦恩,紫袋遠邁,萊衣華誥,有勝毛檄,且週年之頃,兄弟蜚英,後先躡級,興班聯之歆艷,增門闌之榮耀,私心懍惕,不啻淵氷,負乘之咎,大易垂訓,僂傴而走,考父爲恭,臣雖不肖,不敢冒焉於此,累平明之治,壞辭受之義審矣,猥瀝本末,仰瀆崇聽,伏乞聖明,亟收臣所授新資,重官方而全微諒焉云云。答曰,省疏具悉。卿其勿辭行公。
同副承旨閔泳煥疏曰,伏以臣,昨奉承宣特授之命,義重叩謝,雖已承牌祗肅,而第臣從兄臣泳翊,方帶都承旨矣,臣之見叨職,揆以格例,在所當遞,玆敢短章陳籲,伏乞聖明,俯垂鑑諒,亟賜遞改,以存公格,千萬幸甚。省疏具悉。疏辭,下該曹稟處。
上在昌德宮。停常參·經筵。
備忘記,北兵使具駿鉉下直,長弓一張·長箭一部·片箭一部·筒兒一箇賜給。
政院啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
又啓曰,同副承旨閔泳煥,今日不爲仕進,卽爲牌招,何如?傳曰,允。
傳曰,禮房承旨,馳詣永禧殿,奉審摘奸,仍詣受香所,奉審摘奸以來。
傳曰,北兵使留待。
政院啓曰,行大司憲李寅命在外,執義金容圭,掌令鄭海瑢·朴宗鉉,持平高景晙牌不進,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,正言李學年,執義金容圭,掌令鄭海瑢·朴宗鉉,持平高景晙,牌不進罷職傳旨,傳曰,只推。
傳曰,北兵使入侍。
政院啓曰,慶科庭試武科初試二所試官李應辰,謂有情勢,奉牌闕外,陳疏到院矣,原疏雖不得不捧入,前後飭敎,何等截嚴,而屢度催促,無意承膺,事體所在,誠極未安,從重推考,何如?傳曰,允。
以同副承旨閔泳煥,牌不進罷職傳旨,傳曰,只推。
傳曰,今番武二所,南別營爲之。
傳曰,江華留守有闕之代,判宗正卿李載元,除授。
傳曰,同副承旨有闕之代,前望單子入之。
承旨前望單子入之,朴周陽落點。
吏曹,兼江華留守李載元,除授事承傳。
兵曹啓曰,今二月二十一日,武臣賓廳講書日次,而中日旣已停止,試講亦停止之意,敢啓。傳曰,知道。
弘文館啓曰,上番闕直,事甚未安,應敎李,副校理洪時衡·鄭顯英在外,副應敎趙秉升別兼春秋進,校理宋秉瑞內閣進,申泰寬卽爲牌招入直,何如?傳曰,允。
吏曹啓目粘連,觀此承政院同副承旨閔泳煥上疏,則以爲,臣從兄泳翊,方帶都承旨矣,臣之見叨職名,揆以格例,在所當遞,伏乞聖明,俯垂鑑諒,亟賜遞改,相避之法,在下當遞,承政院同副承旨閔泳煥,改差,何如?啓依允。
宗正卿李應辰疏略曰,臣見擬庭試武科初試望,召牌儼臨,固當駕屨之不竢,而臣於乙亥別試三所,猥參五試之任,隨衆參席,竟致僨誤,薄警只施,譴罷恩命,遽下分揀,霜雪雨露,感戴洪造,而溺職敗事之罪,至今追惟,惶汗浹背,自是試院一步,便成艮限,今若以事屬旣往,日月稍久,自同無故,晏然趨膺,則廉恥壞矣,法紀紊矣,伏乞亟賜變通,俾安私分焉。答曰,省疏具悉。往事何必爲引,卿其勿辭,試牌體重,卽爲入來。
辛巳二月二十一日申時,上御興福軒。北兵使入侍時,左副承旨李晩由,假注書趙尙學,記事官梁禹濬,別兼春秋鄭寅興,北兵使具駿鉉,以次進伏訖。上曰,史官分左右。仍命北兵使進前。駿鉉進前。上曰,邊門備禦之地懷綏之任,非不愼簡,而至於關北地界,接於中國,又近俄境,尤不可以疎忽,卿須下去,詳探邊情,隨機措劃,盡心對揚也。駿鉉曰,臣本才質駑鈍,恐不堪承,而聖敎如此,尤切悚懍矣。
上在昌德宮。停常參·經筵。
政院啓曰,合辭許久闕啓,事甚未安,除在外·未署經·試所進去外,呈告人員,竝卽牌招,何如?傳曰,允。
又啓曰,行大司憲李寅命在外,執義金容圭,掌令鄭海瑢牌不進,朴宗鉉,持平高景晙試所進去,徐相泰未署經,監察茶時之意,敢啓。傳曰,知道。
又啓曰,行都承旨閔泳翊內閣進,左承旨洪淳學廚院進,右承旨李敦夏,左副承旨朴周陽不爲仕進,右副承旨李容元式暇出去,院中,只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
以大司諫吳益泳,司諫玄弼濟,執義金容圭,掌令鄭海瑢,牌不進罷職傳旨,傳曰,只推。
武一所啓曰,今日平明開場,柳葉箭·片箭試取之意,敢啓。傳曰,知道。
武二所啓曰,今日平明時開場,柳葉箭·片箭同爲試取之意,敢啓。傳曰,知道。
武一所啓曰,柳葉箭無一人入格,片箭單技入格,而鐵箭·騎芻,鱗次試取之意,敢啓。傳曰,知道。
武二所啓曰,柳葉箭·片箭,今已畢試,鐵箭鱗次試取之意,敢啓。傳曰,知道。
武一所啓曰,鐵箭無一人應試,而騎芻入格二人矣,仍爲開講之意,敢啓。傳曰,知道。
武二所啓曰,鐵箭無應試人,騎芻入格一人,故仍爲開講之意,敢啓。傳曰,知道。
武一所啓曰,各技皆已畢試,修整榜目以入之意,敢啓。傳曰,知道。
武二所啓曰,各技皆已畢試,修整榜目以入之意,敢啓。傳曰,知道。
政院啓曰,試官之出榜詣闕,例也,而慶科庭試武科初試一所監試官朴宗鉉·洪羲麟,二所監試官高景晈·李學年,謂有身病,自外徑歸,事甚未安,竝推考,何如?傳曰,允。
弘文館啓曰,上番闕直,事甚未安,應敎李,副校理洪時衡·鄭顯英在外,副應敎趙秉升別兼春秋進,校理宋秉瑞內閣進,申泰寬有身病,修撰一員未差,睦承錫,副修撰曺寅承,竝卽牌招,推移姑陞入直,何如?傳曰,允。
又啓曰,上番闕直,事甚未安,應敎李,副校理洪時衡·鄭顯英在外,副應敎趙秉升別兼春秋進,校理宋秉瑞內閣進,申泰寬卽爲牌招入直,何如?傳曰,允。
兵曹,口傳政事,副護軍閔泳煥。
吏曹啓曰,新除授江華留守李載元,當爲下批,而時帶判宗正卿府事矣,以兼留守下批之意,敢啓。傳曰,知道。
兵曹,兼鎭撫使單李載元。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨李容元今日不爲仕進,卽爲牌招,何如?傳曰,允。
又啓曰,行大司憲李寅命在外,執義金容圭,掌令鄭海瑢·朴宗鉉,持平高景晙牌不進,徐相泰未署經,監察茶時之意,敢啓。傳曰,知道。
以右副承旨李容元牌不進罷職傳旨,傳曰,只推。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢·朴宗鉉,持平高景晙牌不進罷職傳旨,傳曰,只推。
傳曰,明日人日製,通方外爲之,試紙,用大好紙,春塘臺親臨磨鍊。
傳曰,今二十五日,當詣景祐宮展拜矣,該房知悉。門路,以耀金門爲之。
傳曰,明日出宮門路,以協陽門爲之。
弘文館啓曰,上番闕直,事甚未安。應敎李,副校理洪時衡·鄭顯英在外,副應敎趙秉升別兼春秋進,校理宋秉瑞內閣進。申泰寬卽爲牌招入直,何如?傳曰,允。
又啓曰,上番闕直,事甚未安。應敎李,校理洪時衡·鄭顯英在外,副應敎趙秉升別兼春秋進,校理宋秉瑞內閣進,申泰寬有身病,副修撰一員未差,睦承錫,副修撰曺寅承,竝卽牌招,推移姑陞入直,何如?傳曰,允。
都摠府啓曰,今二十四日,親臨春塘臺人日製試取時,侍衛寶劍,當爲備員,而都摠管李會正,副摠管李炳敎·金昌熙在外,元世有實故,李敎昌·趙羲贊,俱有實病,二員未差,無以備員。令政院,稟爲變通,仍令該曹,以在京無故人,口傳差出,待下批牌招,以爲備員進參,何如?傳曰,允。許遞。
兵曹啓曰,在前自曜金門,景祐宮展拜時,廣智營·西營入直軍各二十名除出,都統使率領,除旗鼓,只率前排,曜金門外,設布帳外排立矣。今番則何以爲之乎?敢稟。傳曰,依此爲之。
禮曹啓曰,卽接景慕宮官員所報,則明日人日製試取時,本宮官員,俱爲觀光云矣。依定式,假官一員,令吏曹,以成均館員,口傳啓下,以爲代直後,赴試之地,何如?傳曰,允。
兵曹啓曰,王大妃殿寶齡望六,慶科庭試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之?而處所,以何處擧行乎?敢稟。傳曰,春塘臺親臨磨鍊。
統理機務衙門啓曰,本衙門新設節目頒布事,及各項事務修報事,登聞之意,啓稟知會矣。嶺南道臣之一則修啓,一則不爲修啓者,難免失檢之責。慶尙前監司李根弼,從重推考,何如?傳曰,允。
兵曹口傳政事,以李敦相·朴齊寬爲都摠管,金元性·趙昌永·朴容大·許熠·李奎顔·李南輯爲副摠管。
政院啓曰,今此試官望中,時無職名人,令該曹,口傳付軍職,何如?傳曰,允。
兵曹,副摠管單朴齊寬。
兵曹口傳政事,副護軍閔泳奎。
上在昌德宮。停常參·經筵。
政院啓曰,行大司憲李寅命在外,執義金容圭,掌令鄭海瑢·朴宗鉉,持平高景晙牌不進,徐相泰未署經,監察茶時之意,敢啓。傳曰,知道。
又啓曰,明日大駕,詣景祐宮入齋室後,大王大妃殿·王大妃殿問安,何承旨進去乎?敢稟。傳曰,右承旨進去。
傳曰,明日出宮內門路,以協陽門爲之。
傳曰,有實病摠管許遞,前望單子入之。
摠管前望單子入之,都摠管李寅應,副摠管趙熙一·申檀落點。
傳曰,還宮當自內爲之矣,該房知悉。
弘文館啓曰,上番闕直,事甚未安。應敎李,副校理洪時衡·鄭顯英在外,副應敎趙秉升別兼春秋進,校理宋秉瑞內閣進。申泰寬卽爲牌招入直,何如?傳曰,允。
兵曹啓曰,來三月初一日入番騎兵,例於今月二十五日點考,而動駕相値,不得開坐,二十六日退行之意,敢啓。傳曰,知道。
吏曹啓曰,今此大報壇獻官,當以時·原任大臣中塡差,而無可差之員。何以爲之乎?敢稟。傳曰,資窮宗親·儀賓中,塡差。
辛巳二月二十四日辰時,上詣春塘臺。人日製儒生親臨試取入侍時,行都承旨閔泳翊,左承旨洪淳學,右承旨李敦夏,左副承旨朴周陽,右副承旨李容元,同副承旨李晩由,記事官南奎熙,假注書趙尙學,別兼春秋金學洙·閔泳駿·金定均,提學金炳始,檢校直提學鄭範朝,直提學閔泳翊,直閣金興均·姜·趙同熙,直閣金文鉉,檢校待敎閔泳煥·韓耆東·宋秉瑞,待敎趙晳九,副修撰申悳均,以次侍立。時至,通禮跪啓請外辦。上具翼善冠·衮龍袍,乘輿出待賢門。藥房提調韓敦源,副提調閔泳翊,進前問候訖。出協陽門·建陽門,詣春塘臺。通禮跪啓請降輿,上降輿陞座。泳翊稟儒生入場次,出標信開布城乎?上命以已下標信擧行可也。泳翊讀奏入門單子訖。泳翊曰,從陞中有試官蒙點人,使之下去行禮乎?上可之。引儀引讀券官尹滋悳·趙秉式·李冕榮,對讀官李承純·閔泳奎·申悳均·鄭寅興,行四拜禮,以次就位。上命試官進前。滋悳進前命書詩題,命田舍東郊。滋悳跪書讀奏,寅興奉出懸題。上入小次。泳翊稟先張已入,出標信開布城,呈券儒生次次出送。上命以已下標信擧行可也。小頃,上出次,命考試,又命科次。寅興讀券,滋悳稟書等,泳翊坼封讀奏訖。命書傳敎曰,人日製詩居首草三下幼學金榮漢,直赴會試。之次次上幼學李源翼等二人,竝給二分。之次次上幼學崔鶴永等二人,竝給一分。之次次上幼學趙鍾萬等五人,各奎章全韻一件賜給。又命書傳敎曰,入格儒生,明日待令。又命書傳敎曰,還宮,當自內爲之矣,該房知悉。通禮跪啓禮畢。上降座還內。諸臣以次退出。
上在昌德宮。停常參·經筵。
大駕詣景祐宮入齋室後,統理機務衙門·藥房·內閣·政院·玉堂口傳問安。答曰,知道。
展拜還入齋室後,統理機務衙門·藥房·內閣·政院·玉堂口傳問安。答曰,知道。大王大妃殿·王大妃殿遣承旨口傳問安。答曰,知道。
還宮後,統理機務衙門·藥房·內閣·政院·玉堂口傳問安。答曰,知道。
藥房提調韓敦源,副提調閔泳翊啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,行大司憲李寅命在外,執義金容圭,掌令鄭海瑢·朴宗鉉,持平高景晙呈辭,徐相泰未署經,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,左議政金炳國,有身病,右議政未差,不得來會云矣,敢啓。傳曰,知道。
傳曰,入格儒生,延英門外施賞。
李敦夏啓曰,臣以大王大妃殿·王大妃殿,問安進去下直之意,敢啓。傳曰,知道。
傳曰,南延君祠宇,遣檢校直閣金興均,看審以來。
傳曰,和嬪廟,遣內侍看審以來。
傳曰,侍衛與排立軍兵,令各其營,乾犒饋。
傳曰,還宮內門路,以宜春門爲之。
傳曰,日次儒生殿講,再明日春塘臺親臨磨鍊。
宗親府啓曰,前副摠管李南輯,宗正卿依例差下,令該曹下批,何如?傳曰,允。
禮曹啓曰,卽接水原府幼學沈魯一所志,則以爲,同姓七寸姪遠大,嫡妾俱無子,以其同姓六寸兄遠驥子相哲,欲爲繼後,兩家諸族,相議完定,而遠大夫妻,俱爲作故,拘於常規,不得循例禮斜,依法典,草記稟處事,呈狀矣。凡繼宗立後,兩邊與受,明有可據,而不得登聞者,許令該曹,論理草記事,載在法典,而門長沈魯一所訴旣如此,沈遠驥子相哲,立爲沈遠大之後,何如?傳曰,允。
注書南奎熙病,代以李榮爲假注書。
兵曹啓曰,謹依下敎,侍衛軍兵等處,乾犒饋分給之意,敢啓。傳曰,知道。
禁衛營啓曰,謹依下敎,侍衛與排立軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,侍衛將校·軍兵等處,乾犒饋分給之意,敢啓。傳曰,知道。
御營廳啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
禮曹啓曰,來三月二十七日,王大妃殿寶齡望六慶科庭試,卽日放榜時,文科試取及文武科放榜處所,以何處擧行,而依例以親臨磨鍊乎?敢稟。傳曰,春塘臺親臨磨鍊。
弘文館啓曰,上番闕直,事甚未安。應敎李,副校理洪時衡·鄭顯英在外,副應敎趙秉升別兼春秋進,校理宋秉瑞內閣進。申泰寬卽爲牌招入直,何如?傳曰,允。
又啓曰,上番闕直,事甚未安。應敎李,副校理洪時衡·鄭顯英在外,副應敎趙秉升別兼春秋進,校理宋秉瑞內閣進,申泰寬有身病,副修撰一員未差,睦承錫,副修撰曺寅承,竝卽牌招,推移姑陞入直,何如?傳曰,允。
戶曹啓曰,各道年終錢穀御覽會計,每於翌年二月二十五日啓請修正,自是定式,而咸鏡北道六鎭等邑,程道絶遠,且開巿方張,文簿來勘,不得趁限之由,文移臣曹,御覽會計,待其會案齊到,修正以入之意,敢啓。傳曰,知道。
辛巳二月二十五日辰時,上詣景祐宮。展拜擧動入侍時,行都承旨閔泳翊,左承旨洪淳學,右承旨李敦夏,左副承旨朴周陽,右副承旨李容元,同副承旨李晩由,記事官南奎熙·朴齊斌,別兼春秋金學洙·閔泳駿·金定均·鄭寅興,提學金炳始,檢校直提學鄭範朝,檢校直閣金興均·姜·趙同熙,直閣金文鉉,檢校待敎韓耆東·宋秉瑞,待敎趙晳九,副修撰申悳均,以次侍立。時至,通禮跪啓請外辦。上具翼善冠·衮龍袍,乘輿出待賢門。藥房提調韓敦源,副提調閔泳翊,進前問候訖。出協陽門·進善門·曜金門,詣景祐宮齋室,降輿入齋室。少頃,通禮導上詣版位,啓請再拜,上再拜,仍詣廟內奉審訖。仍詣誠一軒版位,啓請四拜,上四拜,仍爲奉審訖。上還入齋室。傳曰,還宮門路,以宜春門爲之。少頃,通禮跪啓請出次,上出次,乘輿出宮大門·曜金門,至宜春門外。容元請出標信解嚴。上還內。諸臣以次退出。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,同副承旨李晩由,今日不爲仕進,卽爲牌招,何如?傳曰,允。
又啓曰,卽者副修撰申悳均,以其親病,陳疏經出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,應敎李,副校理洪時衡·鄭顯英在外,應敎趙秉升別兼春秋進,校理宋秉瑞內閣進,修撰睦承錫,副修撰曺寅承有身病,申悳均陳疏經出,修撰一員未差,玉堂上下番俱空,事甚未安。校理申泰寬卽爲牌招入直,何如?傳曰,允。
又啓曰,假注書李最榮,時無職名,令該曹,依例付軍職,冠帶常仕,何如?傳曰,允。
又啓曰,行大司憲李寅命在外,執義金容圭,掌令鄭海瑢·朴宗鉉,持平高景晙牌不進,徐相泰未署經,監察茶時之意,敢啓。傳曰,知道。
以同副承旨李晩由牌不進罷職傳旨,傳曰,只推。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢·朴宗鉉,持平高景晙牌不進罷職傳旨,傳曰,只推。
統理機務衙門啓曰,卽見慶尙前監司李根弼狀啓,則東萊絶影島,素稱海路要衝,而設鎭之論,積有年所,包伊·開雲·西平三鎭,竝爲革罷,合置一鎭於絶影島,該鎭將,依釜山·多大例,陞爲僉使,衙舍倉庫軍機·軍餉·餼廩之資,以三鎭所在者,從便取用,本島牧場,移置於可合處事,判付,有令統理衙門稟處之命矣。是島,卽海防咽喉也。凡係瞭探捍禦之節,此他尤有可恃,而今玆三鎭之革罷,一鎭之移設,道臣論啓,其必有詳察形便,較量事勢而然。該鎭將,依釜山·多大例,陞爲邊地僉使窠。至若廨舍·軍械·餉需之從便取用,本島牧場,移置等事,亦依狀請施行後,形止登聞。上項三鎭將之無端作散,合有矜念,隨窠區處事,分付銓曹,何如?傳曰,允。
統理機務衙門啓曰,軍械學造事,上國回咨,已出來矣。領率使臣稱號及工士資送凡節,令統理衙門,從速磨鍊以入事,命下矣。謹依下敎,諸條磨鍊節目書入,而使號,稱以領選使,政官牌招,開政差出,咨文,令文任撰出,而器械則先遣工徒而學造,技藝則邀來敎師而演習,軍士定送一款,姑爲置之之意,備細措辭,以爲付送之地,何如?傳曰,允。
統理機務衙門啓曰,領選使差送事,纔已啓稟蒙允矣。先爲通報緣由,咨文撰出,下送灣府,轉致北京,何如?傳曰,允。
政院啓曰,吏曹參議李源逸疏批已下,卽爲牌招,何如?傳曰,允。
傳曰,在外臺諫許遞,今日政差出。
傳曰,金吾堂上竝許遞,今日政差出。
傳曰,在外敦寧都正,戶曹參議許遞,今日政差出。
傳曰,同敦寧許遞,今日政差出。
傳曰,在外玉堂許遞,今日政差出。
傳曰,明日出宮門路,以協陽門爲之。
政院啓曰,試官望中,時無職名人,令該曹口傳付軍職,何如?傳曰,允。
注書朴齊斌在外,代以鄭寅學爲假注書。
傳曰,見窠皆令差出。
傳曰,寧海府使有闕之代,同副承旨李晩由除授。
傳曰,同副承旨有闕之代,前望入之。
承旨前望入之,趙秉式落點。
傳曰,雲峯縣監之代,康翎縣監李斗鉉擬入。
傳曰,今日政,遷轉守令已準朔未準朔中,勿拘常格,各別擇差,通瀜擬入。
吏曹啓曰,南學敎授金鶴鎭,繕工監假監役官洪祐升,宗親府參奉李建河,俱以身病,呈狀乞遞,竝改差,何如?傳曰,允。
吏曹啓曰,連源道察訪李象協,以其身病,呈狀乞遞,改差,何如?傳曰,允。
吏曹啓曰,始興縣令李憲愚呈狀內,矣身身病猝重,萬無赴任之望云。其身病旣如是,則有難强令赴任,罷黜,何如?傳曰,允。
傳曰,舟司事務,比前浩大,且統理衙門建設以後,不可不兼管此務。舟橋堂上,以經理堂上中差下,倉捧之節,使之同爲擧行。
傳曰,連原察訪白殷培,平邱察訪金鏞先相換。
吏曹,寧海府使單,李晩由,除授事,承傳。
侍講院啓曰,明日左副賓客閔台鎬相見禮時,本院當爲全數進參,而文學宋世憲在外,司書趙忠熙有身病,無以備員。令政院稟旨變通,以爲進參之地,何如?傳曰,竝許遞,前望單子入之。
春坊前望單子入之,文學洪承憲,司書金裕成落點。
侍講院啓曰,新除授文學洪承憲,司書金裕成,竝卽牌招察任,何如?傳曰,允。
又啓曰,卽接翊衛司所報,則明日相見禮時,本司當爲全數陪衛,而右翊衛閔泳國,移拜宜寧縣監,左洗馬閔應植有身病,無以備員云。令政院稟旨變通,以爲進參之地,何如?傳曰,令該曹,口傳差出。
兵曹啓曰,南道參軍金慶秀,除拜在外,過限未上來,依例改差,何如?傳曰,允。
有政。吏批,判書鄭健朝牌招不進,參判金永壽在外,參議李源逸進。
吏批,啓曰,判書鄭健朝牌招不進,參判金永壽在外未肅拜,小臣獨政未安。何以爲之?敢稟。傳曰,只出緊任。
以李根弼爲大司憲,具星喜爲正言,曺寅承爲應敎,韓耆東·金鶴善爲副校理,朴宗鉉爲修撰,趙秉鎬爲同敦寧,李萬稙爲敦寧都正,閔泳煥爲戶曹參議,李豐翼爲判義禁,李敦相爲知義禁,趙昌永·金佑鉉爲同義禁,南廷順爲知經筵,洪澈周·洪坃爲同經筵,金永壽爲同成均,閔台鎬爲尙衣提調,金疇鉉爲南學敎授,金東敎爲敦寧主簿,李同和爲假監役,李宰夏爲宗府參奉,金五鉉爲昌平縣令,鄭晉默爲谷城縣監,李斗鉉爲雲峯縣監,李俊永爲松禾縣監,洪祐龍爲始興縣令,白殷培爲連原察訪,趙龍鎬爲領選使。宗正卿單李南輯。再政。以鄭寅協爲掌令,宋圭元爲副修撰,金元性爲刑曹參判,鄭永澤爲雲山郡守,閔泳國爲宜寧縣監,林徹洙爲咸悅縣監,李象協爲康翎縣監,吳道泳爲文川郡守。三政。以金鳳鎬爲沃溝縣監。連原察訪白殷培,平邱察訪金鏞先,已上相換事,承傳。書題單安潤明。
兵批,同知單金鍾寬。
兵曹口傳政事,以宋益老爲左翊衛。
兵曹,左洗馬閔應植,司饔奉事尹秉綬,相換事,承傳。
都摠府啓曰,副摠管趙昌永,以刑曹參判,坐起進參事,晝仕出去之意,敢啓。傳曰,知道。
兵曹口傳政事,副護軍鄭漢朝。
吏曹參議李源逸疏。省疏具悉。爾其勿辭察職。
副修撰申悳均經出疏。省疏具悉。爾其勿辭救護。
慶尙道儒生李晩孫等疏略曰,臣等俱是嶺外疎逖之踪耳,未有以裨補維新之治,而卽伏見修信使金弘集,所齎來黃遵憲私擬一冊之流傳者,不覺髮豎膽掉,繼之以痛哭流涕也。左道惑衆之刑,著於王法,黨與先治之訓,載在春秋,由是而治,反是而亂,由百等百,莫之或違。洪惟我朝列聖相承,崇儒重道,式至今休,三代以下,未有臻斯盛者也。而不幸有耶蘇邪敎者,出於海外夷種,禮義廉恥,尙矣無論,倫綱彝則,一切掃盡,直一禽獸耳,犬羊耳。肆我正宗·純祖,以及憲廟,先酉後申,增其式廓,干犯者必殺無赦,詿誤者雖小不貸,妖腰亂領,咸就顯戮。逮我聖上踐祚,遹追先王之志事,丙寅沁都之變,天討大行,群醜駿遁,曾不十年,妖洋醜倭,狼藉旁午,前之潛相誑誘者,今乃肆然筆之於書,前之私相傳習者,今乃顯然投之於我,勝之周·孔之說,猶吾程·朱之句,何等誣聖,何等辱國?噫,自古以來,衣君食君,冠儒服儒,膺專對之任,聘蠻夷之域,齎奉辱國之書,播之朝著,藏來誣聖之說,布諸中外者,果爲何等罪,而治之當何如嚴也?請復就其所謂私擬策者,而逐條辨之。其言曰,朝鮮今日急務,莫先於防俄,而防俄之策,莫先於親中國,結日本,聯美國。夫中國者,我之所稱藩者也。信義交孚,殆過二百年之久,而一朝曰皇曰朕,偃然二尊之稱,無辭受之,容其人而留其書,萬一執此爲詰,致煩嘖舌,則將何以解之也?日本者,我之所羈縻也。關溢險夷,渠已稔知,水陸要衝,渠已占據,萬一瞰我無備,恣其豕突,則將何以制之也?美國者,我之所素昧也。公然被他慫慂,自我引惹,駕風濤涉重險,疲弊我臣僚,尾開我財賄,萬一覘我之虛,侮我之弱,强以難從之請,委以不繼之費,則將何以應之也?俄夷者,我之本無嫌者。空然信人間貳,損我威重,靠遠交而構近隣,擧措顚倒,虛聲先播,藉此爲釁,來尋兵端,則將何以救之也?又況俄·美·日本,同一夷虜,難置厚薄於其間,而豆滿一帶,疆界又相接,萬一循日本已行〈之〉例,援美國新設之約,請地來居,請貨交權,則將何以拒之也?又況薄海內外,如日本·美國者,不可殫數,萬一各自效嚬,請地請和,一如日本之爲,則將何以遏之也?不許則前功盡棄爲仇,衆怨叢集爲敵者,不但俄夷一國而已,許之則一隅靑邱,將無地可容。如使俄夷,眞如遵憲之言,力能竝呑,志在侵凌,則將坐待萬里之援,而抑將獨與轂下之羌戎禦之乎?此其利害之較然也。今日朝廷,何苦而爲此有百害無一利之擧,啓俄夷無心之心,生美國無事之事,以致寇而召戎乎?其言又曰,從事於西學,盡力於致財,盡力於勸農,盡力於通工。夫財用農工,自有先王之良法美規,唐·虞之比屋皆對,成周之居積行裹,何嘗從事於西學乎?尤可痛者,彼遵憲者,自稱中國之産,而爲日本說客,爲耶蘇善神,其作亂賊之嚆矢,無乃向時邪黨匪類,憤於沁都之敗,而知其不可以兵力取勝,逞其僥倖稍食之慾,售其輾轉熏染之奸乎?如其不然,則其言誘說之已極矣,危辭恐嚇之已盡矣。又何以傳敎無害之說,尾之於後也?其心所在,不過布其邪敎於我國之意也。伏乞淵然深思,廓揮乾斷,其人則盡爲發遣,其書則投諸水火,明示好惡,布告中外,使一國含生,曉然知聖意所在,而益明周·孔·程·朱之敎,人皆親上死長,衆心成城,醜類邪黨,無所容其奸我國禮義之俗,將有辭於天下萬世矣云云。答曰,省疏具悉。闢邪衛正,何待爾等之言乎?至若他國人私擬文字,初不足深究,而爾等又誤看而抉摘矣。若藉此而又煩疏擧,是謗訕朝廷,豈可待之以士子而不之嚴處乎?爾等知悉退去。
上在昌德宮。停常參·經筵。
政院啓曰,行大司憲李根弼,掌令鄭寅協在外,執義金容圭,掌令鄭海瑢,持平高景晙呈辭,徐相泰未署經,監察茶時之意,敢啓。傳曰,知道。
又啓曰,來初一日輪對日次矣,敢稟。傳曰,當次人受點,後日次待令。
又啓曰,新除授行左承旨趙秉式,卽爲牌招,何如?傳曰,允。
又啓曰,副應敎趙秉升別兼春秋進,校理宋秉瑞內閣進,副修撰申悳均陳疏受由,玉堂上下番俱空,事甚未安。應敎曺寅承,校理申泰寬,副校理韓耆東·金鶴善,修撰朴宗鉉·睦承錫,副修撰宋圭元,竝卽牌招,推移入直,何如?傳曰,允。
又啓曰,假注書鄭寅學時無職名,令該曹,依例付軍職,冠帶常仕,何如?傳曰,允。
侍講院啓曰,今日左副賓客閔台鎬相見禮時,本院當爲全數進參,而新除授司書金裕成在外,無以備員。令政院,稟旨變通,以爲進參之地,何如?傳曰,許遞,前望單子入之。
司書前望單子入之,閔泳駿添書落點。
奉常寺啓曰,祭享春等所用中脯,今月二十七日始造之意,敢啓。傳曰,知道。
統理機務衙門啓曰,舟司事務,比前浩大,且統理衙門建設以後,不可不兼管。舟橋堂上,以經理堂上中差下,倉捧之節,使之同爲擧行事,命下矣。經理事閔致庠,舟橋堂上差下,使之察任,何如?傳曰,允。
傳曰,侍衛軍兵,令各其營乾犒饋。
傳曰,日次殿講比較時,雲寶劍置之。
傳曰,敦寧都正許遞,今日政差出。
吏曹啓曰,繕工監假監役官李同和,以其身病,呈狀乞遞,改差,何如?傳曰,允。
統理機務衙門啓曰,近年隣使之回歸,旣有修謝之例,則今於國書之來,亦宜派使齎答矣。通信行之三使具備,雖有往例,今番則酌量減省。使臣,以信使稱號,政官牌招開政,以亞卿經理堂上中,差出,從事官亦以主事中,差出,何如?傳曰,允。
又啓曰,信使,行將差出矣。參劃官之行,置之,何如?傳曰,允。
有政。吏批,判書鄭健朝牌招不進,參判金永壽在外,參議李源逸進。
吏批啓曰,判書鄭健朝牌招不進,參判金永壽在外未肅拜,小臣獨政未安。何以爲之?敢稟。傳曰,只出緊任。
以金演壽爲敦寧都正,卞元圭爲積城縣監,金弘集爲信使,尹泰駿爲從事官,蘇輝冕爲假監役。成均博士單金商翼,兼春秋二單李康勳·吳致恒。
兵批,同知單林衡善。
傳曰,見窠皆令差出。
御營廳啓曰,本廳字內興仁之門門樓上下層滲漏,春舌傾仄,瓦子脫落,及曲墻破傷處修改,今已畢役之意,敢啓。傳曰,知道。
兵曹啓曰,謹依下敎,侍衛軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,侍衛將校軍兵等處,乾犒饋分給之意,敢啓。傳曰,知道。
禁衛營啓曰,謹依下敎,侍衛軍兵等處,乾犒饋分給之意,敢啓。傳曰,知道。
御營廳啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
辛巳二月二十七日辰時,上詣春塘臺。日次儒生殿講試取入侍時,行都承旨閔泳翊,行左承旨趙秉式,右承旨洪淳學,左副承旨李敦夏,右副承旨朴周陽,同副承旨李容元,記事官南奎熙,假注書鄭寅學,別兼春秋金學洙·閔泳駿,提學金炳始,檢校直提學鄭範朝,檢校直閣姜·趙同熙,直閣金文鉉,檢校待敎閔泳煥·韓耆東·宋秉瑞,待敎趙晳九,以次侍立。時至,通禮跪啓請外辦。上具翼善冠·衮龍袍,乘輿出待賢門。藥房提調韓敦源,副提調閔泳翊,進前問候訖。由協陽門·建陽門·靑陽門,至春塘臺,上降輿陞座。泳翊曰,從陞人中,試官蒙點人,使之下去行禮乎?上可之。引儀引考官閔致庠·洪祐吉·趙熙一,參考官鄭漢朝·尹相萬·金學洙·趙晳九及儒生等,行四拜禮,以次就位。上命試官進前,仍命開講。上入小次,少頃,出次。命書傳敎曰,日次儒生殿講未畢講,便殿爲之。金炳德曰,臣以理用司事,有所仰達者矣。外道之金銀採礦,雖是朝禁,苟或許採之時,則旣有度支收稅之舊例。關西數邑,嶺南數邑,聞有産出處云,付之本衙門,以爲參酌句檢恐好,故敢此仰達矣。上曰,依爲之。出擧條淳學曰,巡將趁不待令,以致受牌之晩時,事未前有,萬萬駭然。該巡將所當重勘,而本院請推之外,無他可施之罰。何以爲之乎?上曰,事過後,拿處,可也。出榻敎傳曰,還宮,當自內爲之矣。該房知悉。通禮跪啓禮畢。上還內。諸臣以次退出。
辛巳二月二十七日初更,上御便殿。日次殿講未畢講試取入侍時,行都承旨閔泳翊,行左承旨趙秉式,右承旨洪淳學,左副承旨李敦夏,右副承旨朴周陽,同副承旨李容元,記事官南奎熙,假注書鄭寅學,別兼春秋金學洙·閔泳駿·金定均,提學金炳始,檢校直提學鄭範朝,檢校直閣姜·趙同熙,直閣金文鉉,檢校待敎閔泳煥·韓耆東·宋秉瑞,待敎趙晳九,考官閔致庠·洪祐吉·趙熙一,參考官鄭漢朝·尹相萬·金學洙·趙晳九,以次侍立訖。上命試官進前,仍命開講。上入小次,少頃,出次。秉式曰,奏御文字,何等審愼,而儒生書啓中,誤書冊名,以致開講之遲滯,事甚疎忽,極爲未安。當該成均館官員,不可無警。推考,何如?上曰,依爲之。出榻敎秉式曰,捧講草冊,趁不待令,以致擧行之遲滯,事體所在,誠極未安。當該注書,所當重勘,而本院請推之外,無他可施之罰。何以爲之乎?上曰,事過後,拿處,可也。出榻敎命書傳敎曰,〈日〉次儒生殿講比較未畢講,明日待令。仍命退,諸臣以次退出。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,判義禁李豐翼,同義禁金佑鉉,除拜後過三日,不爲出肅,竝依定式,推考警責,仍卽牌招察任,何如?傳曰,允。
又啓曰,副應敎趙秉升別兼春秋進,校理宋秉瑞,副校理韓耆東內閣進,金鶴善有拘忌,副修撰申悳均陳疏受由,玉堂上下番俱空,事甚未安。應敎曺寅承,校理申泰寬,修撰朴宗鉉·睦承錫,副修撰宋圭元,竝卽牌招,推移入直,何如?傳曰,允。
又啓曰,行大司憲李根弼,掌令鄭寅協在外,執義金容圭,掌令鄭海瑢,持平高景晙牌不進,徐相泰未署經,監察茶時之意,敢啓。傳曰,知道。
又啓曰,密符親納例也,而前慶尙監司李根弼,謂有身病,使其褊裨替納,事甚未安。推考,何如?傳曰,允。
以大司諫吳益泳,司諫玄弼濟,獻納洪羲麟,正言李學年·具星喜,執義金容圭,掌令鄭海瑢,持平高景晙,牌不進罷職傳旨,傳曰,只推。
統理機務衙門啓曰,經理事金弘集,謂有情勢,不爲仕進,事體所在,誠甚未安。令政院牌招,申飭行公,何如?傳曰,允。
禮曹啓曰,卽接安州牧使金蘊淳單子,則以爲,族曾孫鴻均,嫡妾俱無子,以其同姓二十四寸弟正均第二子濚鎭,欲爲繼後,兩家諸族,相議完定,而鴻均夫妻,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金蘊淳單辭旣如此,金正均第二子濚鎭,立爲金鴻均之後,何如?傳曰,允。
又啓曰,卽接前郡守李建栻單子,則以爲同姓三寸姪一演,嫡妾俱無子,以其同姓六寸弟奎夏子殷春,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李建栻單辭,旣如此,李奎夏子殷春,立爲李一演之後,何如?傳曰,允。
義禁府啓目,咸悅縣監金龜根原情云云,問目內辭緣,泛稱遲晩,刑推得情,何如?啓除刑推議處爲良如敎。
又啓目,群山僉使洪台燮原情云云,問目內辭緣,泛稱遲晩,所當請刑,而曾經宣傳官,勿爲請刑,載在法典。議處,何如?啓依允。
又啓目,巡將金廷瑀原情云云,傳旨內辭緣,泛稱遲晩,刑推得情,何如?啓除刑推議處爲良如敎。
辛巳二月二十八日午時,上御便殿。日次儒生殿講比較未畢講試取入侍時,行都承旨閔泳翊,行左承旨趙秉式,右承旨洪淳學,左副承旨李敦夏,右副承旨朴周陽,同副承旨李容元,記事官南奎熙,假注書鄭寅學,別兼春秋閔泳駿·金定均·鄭寅興,提學金炳始,檢校直提學鄭範朝,檢校直閣姜,直閣金文鉉,檢校待敎閔泳煥·韓耆東·宋秉瑞,待敎趙晳九,考官閔致庠·洪祐吉·趙熙一,參考官鄭漢朝·尹相萬·金學洙·趙晳九,以次侍立訖。上命試官進前,仍命開講。上入〈小〉次,少頃,講畢,上出次。傳曰,日次儒生殿講居首通幼學朴岐勳,直赴殿試,之次通進士徐光學等十三人,竝卽赴會試,之次略進士申泰敬等十三人,竝給二分,之次略生員李晩煃等六人,竝給一分,之次略進士沈軒慶等十三人,各奎章全韻一件賜給。又命書傳敎曰,入格儒生,明日待令。上命退,諸臣以次退出。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,三品官之毋得過三日,循例請牌,曾有定式矣。敦寧都正金演壽除拜後,過三日,不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,左副承旨李敦夏,右副承旨朴周陽,今日不爲仕進,竝卽牌招,何如?傳曰,允。
傳曰,同副承旨許遞。
傳曰,尙衣提調朴齊寅,掌樂提調趙慶鎬,令該曹相換。
傳曰,別兼春秋金學洙·金文鉉·趙秉升·閔泳駿·金炳吉·李容稙,竝減下。
傳曰,翰圈爲之。
傳曰,入格儒生入侍。
政院啓曰,行大司憲李根弼,執義金容圭,掌令鄭海瑢,持平高景晙牌不進,徐相泰未署經,掌令鄭寅協在外,監察茶時之意,敢啓。傳曰,知道。
又啓曰,翰圈爲之事,命下矣。別兼春秋閔丙奭在外,金定均·鄭寅興·宋秉瑞,竝卽牌招,以爲會圈之地,何如?傳曰,允。
又啓曰,吏曹郞廳來言,承旨有闕,政事,取稟。傳曰,當日爲之。
傳曰,典翰有闕之代,今日政差出。
傳曰,呈告經筵許遞,今日政差出。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙,牌不進罷職傳旨,傳曰,只推。
以右副承旨朴周陽,牌不進罷職傳旨,傳曰,只推。
傳曰積城縣監卞元圭,加平郡守丁大肇,令該曹,口傳相換。
傳曰,工曹參議有闕之代,前望單子入之。
翰林會圈三點李貞稙·閔啓鎬·金天洙·尹相翊·尹吉求·鄭夏源·李茂魯·鄭誾朝,以上取八人。
傳曰,判敦寧有闕之代,經理事尹滋悳除授。
傳曰,翰林召試,明日仁政殿,命官爲之。
政院啓曰,翰林召試明日,仁政殿命官爲之事,命下矣。領監事以下,館閣堂上,竝待開門牌招,何如?傳曰,允。
以鄭寅學囚單子,傳曰,飭已施矣,分揀放送。
弘文館啓曰,下番副修撰臣宋圭元,以大報壇祭祭官,今日肄儀時,晝仕出去之意,敢啓。傳曰,知道。
弘文館啓曰,上番闕直,事甚未安。副應敎趙秉升,別兼春秋進,校理宋秉瑞,副校理韓耆東內閣進,金鶴善有拘忌。應敎曺寅承,校理申泰寬,竝卽牌招,推移入直,何如?傳曰,允。
司僕寺啓曰,濟州前判官宋祥淳遞任,進上馬三匹,今纔上來,禾毛色,別單書入,依例內廐立養之意,敢啓。傳曰,知道。
禮曹啓曰,卽接京畿監司金輔鉉移文,則以爲,交河郡鄕校聖殿,年久滲漏,今方修改,告由移還安祭香祝,自本曹,啓稟下送云矣。交河郡鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
御營廳啓曰,本廳騎士將李載升,身病甚重,勢難察任,改差,何如?傳曰,允。
吏曹,判敦寧單尹滋悳,除授事,承傳。
吏曹啓曰,積城縣監卞元圭,加平郡守丁大肇,相換事,命下矣。加平郡守丁大肇,以前任延豐縣監,方在解由未出中。何以爲之?敢稟。傳曰,勿拘。
吏曹口傳政事,積城縣監卞元圭,加平郡守丁大肇,以上相換事,承傳。
吏曹啓曰,中學敎授金永悳,繕工監假監役官蘇輝冕,俱以身病,呈狀乞遞,竝改差,何如?傳曰,允。
有政。吏批,判書鄭健朝進,參判金永壽在外未肅拜,參議李源逸進。以趙龍鎬爲承旨,宋秉瑞爲典翰,李寅命爲知經筵,趙東協爲中學敎授,金炳台爲假監役。再政。以朴奎燦爲校理。尙衣提調朴齊寅,掌樂提調趙慶鎬,已上相換事,承傳。兼養賢庫直長單金商翼。
兵批,以金冕奎爲月串僉使,同知單金景淵。
辛巳二月二十九日未時,上御養心閤。入格儒生入侍時,右承旨洪淳學,記事官南奎熙,記注官李明源·趙光祐,以次進伏,幼學朴岐勳等二十九人,序立階下訖。上曰,史官分左右。淳學奏曰,趙彦植等十七人,有身病,不得待令矣。待令儒生,使之陞堂奏職姓名乎?上可之。岐勳等,以次進伏,奏職姓名訖。淳學曰,儒生等使之頒賞行禮乎?上可之。淳學退出楹外,頒賞行禮訖。仍爲進前奏曰,儒生等,使之退出乎?上曰,直赴外,竝爲出送也。仍敎曰,進退墨戲,可也。淳學曰,招入院隷,擧行乎?上可之。淳學退出楹外,進退墨戲訖。上曰,使之出送也。仍命史官就座,又命退。承史以次退出。
上在昌德宮。停常參·經筵。
藥房提調韓敦源,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,左議政金炳國,有身病,右議政未差,不得來會云矣,敢啓。傳曰,知道。
又啓曰,右副承旨朴周陽,同副承旨趙龍鎬,今日不爲仕進,竝卽牌招,何如?傳曰,允。
又啓曰,藝文提學申應朝,知春秋李會正,同春秋張錫龍·金奎運,直提學金永壽在外,內閣提學金炳始·李㘾,弘文提學閔台鎬,同春秋尹成鎭牌不進推考傳旨,今方捧入,而翰林召試命下之後,如是違牌,事甚未安。竝更牌招,何如?傳曰,允。在外藝文提學·春秋,竝許遞,前望單子入之。
藝文提學前望單子入之,金尙鉉落點。
春秋前望單子入之,知春秋曺錫輿,同春秋南一祐·金奭鎭落點。
注書南奎熙病,代以趙尙學爲假注書。
傳曰,禮房承旨,馳詣宗廟·景慕宮,奉審摘奸以來。
政院啓曰,翰林召試,仁政殿命官爲之事,命下矣。新除授藝文提學金尙鉉,知春秋曺錫輿,同春秋南一祐·金奭鎭,竝卽牌招,何如?傳曰,允。
又啓曰,行大司憲李根弼,執義金容圭,掌令鄭海瑢,持平高景晙牌不進,徐相泰未署經,掌令鄭寅協在外,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙,牌不進罷職傳旨,傳曰,只推。
弘文館啓曰,上番闕直,事甚未安。應敎曺寅承,校理申泰寬有身病,副應敎趙秉升別兼春秋進,校理宋秉瑞,副校理韓耆東內閣進,金鶴善有拘忌,副修撰申悳均由限已過,與修撰朴宗鉉·睦承錫,竝卽牌招,推移姑陞入直,何如?傳曰,允。
又啓曰,上番闕直,事甚未安。副校理韓耆東內閣進,金鶴善有拘忌,應敎曺寅承,副應敎趙秉升,校理申泰寬新除授,典翰宋秉瑞,校理朴奎燦,竝卽牌招,推移入直,何如?傳曰,允。
工曹參議前望單子入之,李敦夏落點。
傳曰,左副承旨有闕之代,典翰宋秉瑞除授。
傳曰,翰林召試取四人。
政院啓曰,明日傳香,禮房承旨,當爲齋宿。新除授同副承旨宋秉瑞,卽爲牌招,何如?傳曰,允。
吏曹,同副承旨單宋秉瑞,今加通政除授事,承傳。
春秋館啓曰,別兼春秋金定均,以訓鍊都監從事官,今日軍布捧上時,晝仕出去之意,敢啓。傳曰,知道。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
京畿監司金輔鉉狀啓,薦新生絡蹄,日氣尙寒,到處極貴,限內不得封進,惶恐待罪事,傳曰,勿待罪事,回諭。
刑曹啓曰,以司謁口傳下敎曰,內閣加出使令吳忠孫,稱以掖隷,閭里巿井之間,多有作弊云。極爲無嚴,出付秋曹,嚴刑遠配向以加出使令革罷事,有所下敎矣。又爲設置,未知在於何時,而挽近此習,如是入聞,內而內閣·政院·玉堂·春桂坊,外而議政府·義禁府·刑漢兩司,加出使令名色,一竝革罷,原額使令,則令統理機務衙門,勿禁帖成給事,分付,而若有一向如前之習,該頭目,嚴刑遠配,該使令,以賊律施行事,各別申飭事,命下矣。謹依傳敎,罪人吳忠孫,嚴刑一次後,平安道寧遠郡遠地定配所,隨從尹今得·卞學伊,各嚴刑一次後,今得江原道安峽縣,學伊黃海道兔山縣定配所,竝卽押送之意,敢啓。傳曰,知道。
義禁府照目粘連,群山僉使洪台燮矣本府議啓內,流逋未卽淸帳,虧欠,以至夥多,旣登道啓,罪難容貸。以此照律罪,杖一百收贖,告身盡行追奪,私罪奉敎依允爲旀,而減一等爲良如敎。
又照目粘連,咸悅前縣監金龜根矣本府議啓內,初運之虧欠遺察,雖已經勘,再運之作奸虛留,又失糾飭,揆以漕法,難免當勘。以此照律罪,杖一百收贖,告身盡行追奪,私罪奉敎依允爲旀,功議各減一等爲良如敎。
又照目粘連,巡將金廷瑀矣本府議啓內,未卽受牌,雖緣病狀,法意所在,不可無警。以此照律罪,笞四十收贖,附過還職,私罪奉敎依允。
敦寧都正金演壽疏曰,伏以臣,伏奉除旨,以臣爲敦寧都正,臣感恩怵義,粗伸叩謝之忱,而臣本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉。臣無任云云。省疏具悉。所請依施。日記廳堂上朴容大。朗廳申炳休·權泰植。
上在昌德宮。停常參·經筵。
宋秉瑞啓曰,來初五日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于宋秉瑞曰,是年是月,卽我孝懿王后諱辰一回甲也。追惟往昔,愴慕曷任?今初九日健陵酌獻禮,遣大臣攝行。
傳于宋秉瑞曰,壽靜殿諸處重建與營建,令本所擧行。
傳于宋秉瑞曰,經理堂上金弘集,令政院更爲牌招,申飭行公。
傳于宋秉瑞曰,竄配罪人金箕錫,島配罪人趙羲復,竝放送。
傳于宋秉瑞曰,左捕將許遞,經理事申正熙除授。
傳于宋秉瑞曰,前全羅監司留待。
宋秉瑞啓曰,新除授左邊捕盜大將申正熙,卽爲牌招,傳授命召及大將牌·傳令牌,何如?傳曰,允。
武衛所,左邊捕盜大將單申正熙。
兵曹,左邊捕盜大將單申正熙。
宋秉瑞啓曰,密符親納,例也,而前廣州留守閔泳穆,謂有身病,使其褊裨替納,事甚未安。推考,何如?傳曰,允。
宋秉瑞啓曰,命召親納,例也,而左邊捕盜大將梁憲洙,謂有身病,使其軍官替納,事甚未安。推考,何如?傳曰,允。
傳于宋秉瑞曰,直閣金文鉉,檢校差下。
傳于宋秉瑞曰,直閣會圈。
宋秉瑞啓曰,直閣會圈事,命下矣。政官牌招開政,何如?傳曰,允。
傳于宋秉瑞曰,前全羅監司入侍。
吏曹口傳政事,檢閱單閔啓鎬。
宋秉瑞,以奎章閣言啓曰,直閣會圈事,命下矣。提學金炳始·李㘾,檢校直提學趙慶鎬·鄭範朝,直提學閔泳翊·金永壽,檢校直閣李鎬翼·尹用求·金興均·姜·趙同熙·洪英植,檢校待敎閔泳煥·宋秉瑞·韓耆東,待敎趙晳九,竝卽牌招,以爲會圈之地,何如?傳曰,允。
又以奎章閣言啓曰,直閣金文鉉,差下事,命下矣。卽爲牌招察任,何如?傳曰,允。
又以吏曹言啓曰,成均館典籍李義甲,繕工監假監役官金炳台,俱以身病,呈狀乞遞,竝改差,何如?傳曰,允。
兵曹口傳政事,副司果單金文鉉。
直閣會圈五點,閔丙奭·李命宰·金文濟,已上取三人。
宋秉瑞啓曰,臣以吏兵批兼進之意,敢啓。傳曰,知道。
有政。吏批,判書鄭健朝牌不進,參判金永壽在外未肅拜,參議李源逸進,同副承旨宋秉瑞進。
以吏批言啓曰,判書鄭健朝牌招不進,參判金永壽在外未肅拜,小臣獨政未安。何以爲之?敢稟。傳曰,只出緊任。
以閔丙奭爲直閣。
兵批,行判書閔台鎬病,參判趙濟華病,參議韓聖根入直進,參知金載瓛病,同副承旨宋秉瑞進。以李明奎爲漢江別將,卜浚默爲元山別將。同知單金昌基,城山別將單白養薰。
吏批,再政。以洪萬植爲敦寧都正,趙光游爲典籍,高鳳鎭爲假監役,兼校書校理單閔丙奭,兼直閣單閔丙奭,濬源殿令朴寅和,和陵參奉金潤鉉,已上依法典相換。
宋秉瑞啓曰,行大司憲李根弼,執義金容圭,掌令鄭海瑢,持平高景晙牌不進,徐相泰未署經,掌令鄭寅協在外,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳于宋秉瑞曰,只推。
宋秉瑞啓曰,行都承旨閔泳翊內閣進,行左承旨趙秉鎬,右承旨洪淳學,左副承旨朴周陽不爲仕進,右副承旨趙龍鎬式暇出去,院中只有臣一人,伴直無人。左副承旨,所當牌招,而拘於廳規,不得請牌。何以爲之?敢稟。傳曰,牌招。
傳于宋秉瑞曰,發遣吏郞,諸執事淸齋與否,摘奸以來。
宋秉瑞啓曰,左副承旨朴周陽牌不進,伴直無人。右承旨洪淳學,所當牌招,而拘於廳規,不得請牌。何以爲之?敢稟。傳曰,牌招。
以左副承旨朴周陽牌不進罷職傳旨,傳于宋秉瑞曰,只推。
宋秉瑞,以議政府言啓曰,本府公事官李漢承,奔走勤仕,已滿二十朔,依例六品職遷轉事,捧承傳施行,何如?傳曰,允。
又以議政府言啓曰,本府公事官金在遇,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
宋秉瑞,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
宋秉瑞,以弘文館言啓曰,上番闕直,事甚未安。副校理韓耆東內閣進,應敎曺寅承,副應敎趙秉升,校理朴奎燦·申泰寬,副校理金鶴善,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎曺寅承,校理朴奎燦·申泰寬,副校理金鶴善,有身病,副應敎趙秉升有拘忌,副校理韓耆東內閣進,修撰朴宗鉉·睦承錫,副修撰申悳均竝卽牌招,推移姑陞入直,何如?傳曰,允。
又以刑曹言啓曰,尙衣院進上春備忘白絲,不爲待令,以致闕供之該貢人李東植,嚴刑一次,全羅道興德縣遠地,定配所押送,何如?傳曰,特爲放送事,命下矣。謹依傳敎,興德縣定配罪人李東植配文還收,卽爲放送之意,敢啓。傳曰,知道。
又以武衛所言啓曰,壽靜殿諸處重建與營建,令本所擧行事,命下矣。始役吉日,令日官韓應翼推擇,則今三月初二日,時爲吉云。以此日時擧行,何如?傳曰,允。
又以奎章閣言啓曰,卽接內需司牒報,則咸興·永興兩本宮四月別大祭造燭封香吉日,來三月十五日卯時,衣襨香燭祭品奉詣吉日,同月十六日辰時俱吉云。以此日時,擧行之意,敢啓。傳曰,知道。
辛巳三月初一日酉時,上御養心閤。前全羅監司入侍時,同副承旨宋秉瑞,假注書趙尙學,記注官李明源,別兼春秋金定均,前全羅監司沈履澤,以次進伏訖。上曰,史官分左右。命前全羅監司進前。履澤進前。上曰,無事上來乎?履澤曰,王靈攸曁,無事往還矣。
上在昌德宮。停常參·經筵。
朴周陽啓曰,合辭許久闕啓,事甚未安。除在外·未署經·差祭外,未肅拜·呈告人員,竝卽牌招,何如?傳曰,允。
又啓曰,右副承旨趙龍鎬,今日不爲仕進,卽爲牌招,何如?傳曰,允。
備忘記,廣州留守沈履澤下直,長弓一張,長箭一部賜給。
宋秉瑞啓曰,副應敎趙秉升有拘忌,副校理韓耆東內閣進,修撰朴宗鉉,副修撰宋圭元差祭,修撰睦承錫,副修撰申悳均有身病,玉堂上下番俱空,事甚未安。應敎曺寅承,校理朴奎燦·申泰寬,副校理金鶴善,竝卽牌招,推移入直,何如?傳曰,允。
傳于宋秉瑞曰,禮房承旨,進詣大報壇,奉審摘奸以來。
傳于趙龍鎬曰,賜物遲滯之中官金弘吉拿處。
傳于趙龍鎬曰,護軍沈宜元,工曹判書除授,副護軍鄭承源·洪秉瑋,竝副摠管除授。
吏曹,工曹判書單沈宜元,今超資憲除授事,承傳。
吏曹,行副護軍鄭承源·洪秉瑋,今加嘉善,副摠管除授事,承傳。
兵曹,副摠管單鄭承源·洪秉瑋,已上除授事,承傳。
趙龍鎬啓曰,行大司憲李根弼,執義金容圭,掌令鄭海瑢,持平高景晙牌不進,徐相泰未署經,掌令鄭寅協在外,監察茶時之意,敢啓。傳曰,知道。
以執義金容圭,掌令鄭海瑢,持平高景晙,司諫玄弼濟,獻納洪羲麟,正言李學年牌不進罷職傳旨,傳于趙龍鎬曰,只推。
趙龍鎬,以禮曹言啓曰,傳曰是年是月,卽我孝懿王后諱辰一回甲也。追惟往昔,愴慕曷任?今初九日健陵酌獻禮,遣大臣攝行事,命下矣。祭文依已例,令文任撰進,祭品,謹遵幸行時局內陵寢遣大臣攝行之例,磨鍊。大王位一體設行,爵用一獻,當日用齋,亦有已例,今亦依前例擧行之意,分付,何如?傳曰,允。
又以奎章閣言啓曰,新除授直閣閔丙奭敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授直閣閔丙奭,時在平安監營,斯速乘馹上來事,下諭,何如?傳曰,允。
又以訓鍊都監言啓曰,本局分授內外山諸處,明日爲始,松木補植之意,敢啓。傳曰,知道。
又以訓鍊都監·禁衛營·御營廳言啓曰,金虎門北邊外宮墻四間許頹圮處,今三月初三日爲始,三營合力改築之意,敢啓。傳曰,知道。
又以義禁府言啓曰,竄配罪人金箕錫,島配罪人趙羲復,竝放送事,承傳啓下矣。平安道中和府竄配罪人金箕錫,全羅道羅州牧智島島配罪人趙羲復,竝放送事,分付各該道道臣之意,敢啓。傳曰,知道。
禮曹參判金弘集疏曰,伏以臣,奉使而歸,自速譏謗,閱歲未已。縱荷容光之畢照,其奈滓累之難洗?虛舟易觸,曲木猶驚,至於日前嶺儒之疏而極矣。指斥論列,辭意嚴峻,奉使而辱國,人臣之極罪也。苟或犯此,合置何辟?臣誠駴怖惶恧直欲溘然而不可得也。臣旣被人言,不宜費辭呶呶,而亦有不得不略暴者,冒死仰陳焉。嗚呼,世敎日降,異類侵凌,扶植正道,尤係急務,此時叫閽之章,誠爲士氣之不容已者也。第其主意,專在於黃遵憲文字,而有曰,何等誣聖,何等侮賢?惜乎其誤看文義,勒加聲討也。蓋其齎來,固臣之罪,而文雖私擬,事關邊憂,則議論只合取舍,字句不可抉摘,其可私見而還却乎?爲人臣而出使外國者,將於此何以處得其宜也耶?至於播之朝著,布諸中外云者,抑亦不諒之甚矣。末乃以果何等罪也,而治之當何如嚴也?爲言,則不論本事之如何,臣之遭罹,已無復餘地矣。臣雖萬萬無似,亦稍自好,所蹈者,名敎之樂地也,所守者,忠貞之世訓也。區區自勉,在於夷險向前,信心直行,庶免負國忝先之歸焉耳。畢竟狼狽,至於此極,莫非臣匪才冥升,不能見孚於人而然,撫躬慙悼,尙誰尤哉?情踪危臲,逬出郭外,杜門俟譴。不意大僚啓稟,敦飭遽降,責臣以職事,惝怳隕越,罔知攸爲,多士之言,誠可畏也,有非尋常彈劾之比。以臣所處,惟有退伏窮山,矢心自靖,不復齒於簪紳之列而已。去就一節,初何可擬議於其間哉?跼高蹐厚,此何人哉?玆敢瀝寫肝血,疾聲哀籲於仁覆之下。伏乞天地父母,諒臣危苦之情,彰臣僨誤之罪,亟降威罰,治臣以當治之律,以謝士論,以遂私義焉。答曰,省疏具悉。此何必如是爲引?已有申飭,卽爲行公。
上在昌德宮。停常參·經筵。
自人定至初四日開東,灑雨下雨,測雨器水深分。
趙龍鎬啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,薪島僉使尹錫仁下直,長弓一張,長箭一部,片箭一部,筒兒一箇賜給。
傳于宋秉瑞曰,健陵酌獻禮獻官,領府事進去。
傳于趙龍鎬曰,向日批答,宜有洞然知悉,而近聞嶺儒輩,稱以更疏,召集餘徒,逗留觀望,是何道理?其在嚴朝令端士趨之道,不可仍置。其作頭主論者,令秋曹刻期詗捉,嚴刑遠配。
宋秉瑞啓曰,假注書有身病,勢難察任,今姑改差,何如?傳曰,允。
趙龍鎬啓曰,行大司憲李根弼,執義金容圭,掌令鄭海瑢,持平高景晙牌不進,徐相泰未署經,掌令鄭寅協在外,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳于趙龍鎬曰,只推。
宋秉瑞,以弘文館言啓曰,下番無他推移之員,不得已以上番姑降入直之意,敢啓。傳曰,知道。
又以成均館同知館事大司成意啓曰,今三月初三日,儒生課試,當爲設行,而大提學未差,限內不得爲之之意,敢啓。傳曰,知道。
判敦寧尹滋悳疏曰,缺。答曰,省疏具悉。所請依施。
上在昌德宮。停常參·經筵。
宋秉瑞啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
改差,代以趙秉健爲假注書。
宋秉瑞啓曰,健陵攝行酌獻禮祭文,當爲製進,而藝文提學金尙鉉在外,弘文提學閔台鎬呈辭受由。何以爲之?敢稟。傳曰,藝文提學許遞,前望單子入之。
藝文提學許遞,前望單子入之,洪祐吉落點。
宋秉瑞啓曰,假注書趙秉健,時無職名,依例付軍職,冠帶常仕,何如?傳曰,允。
傳于宋秉瑞曰,公事遲滯之差備中官表一和·安光浩汰去。
傳于宋秉瑞曰,都承旨·左承旨許遞,前望單子入之。
承旨前望單子入之,趙同熙·李起鎬落點。
宋秉瑞啓曰,新除授承旨李起鎬,以前任靈光郡守,方在解由未出中。何以爲之?敢稟。傳曰,勿拘。
宋秉瑞啓曰,今初九日健陵攝行酌獻禮祭文,當爲製進。新除授藝文提學洪祐吉,卽爲牌招,使之製進,何如?傳曰,允。
又啓曰,行大司憲李根弼,執義金容圭,掌令鄭海瑢,持平高景晙牌不進,徐相泰未署經,掌令鄭寅協在外,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳于宋秉瑞曰,只推。
宋秉瑞啓曰,新除授都承旨趙同熙,右承旨李起鎬未肅拜,左承旨洪淳學廚院進,左副承旨朴周陽不爲仕進,右副承旨趙龍鎬式暇出去,院中只有臣一人,伴直無人。左副承旨,所當牌招,而拘於廳規,不得請牌。何以爲之?敢稟。傳曰,牌招。
以左副承旨朴周陽牌不進罷職傳旨,傳于宋秉瑞曰,只推。
以金弘吉囚單子,傳于宋秉瑞曰,飭已施矣,分揀放送。
宋秉瑞,以吏曹言啓曰,今此寒食祭祭官,當爲磨鍊,而除老病公頉外,實無推移排比之路,故依近例,刑官·司饔院官員·禁府都事,年六十以上人,通瀜塡差以入之意,敢啓。傳曰,知道。
又以弘文館言啓曰,下番姑降入直,事甚未安。修撰朴宗鉉·睦承錫,副修撰申悳均·宋圭元,竝卽牌招,推移入直,何如?傳曰,允。
又以奉常寺都提調·提調意啓曰,各陵園墓寒食祭享所用藥果煎造後,進上看品藥果二十立,依定式封進之意,敢啓。傳曰,知道。
又以訓鍊都監言啓曰,本局從事官金定均,身病猝重,勢難察任。改差,何如?傳曰,允。
行都承旨閔泳翊疏曰,伏以,臣於政府有司之任,曷嘗有一毫稱塞,淟涊蟠泊,不圖早爲之所哉?誠以不敢效廷紳退讓,冒據之愧,瀆撓之悚,兩遭而莫相上下者也。夫廊廟籌劃,軍國機務,是大去處,以臣蒙騃謭劣,僴然居與聞之末,每文書行,目瞪口呿,漫不知占,作惟謹之署而已。天下寧有是也?噫,不能解六書扁旁,而先玩索於河洛異文,彖象奧旨,其可得乎?然則臣雖自處以四維之外,朝列之厚有笑,裒然若不聞也者,而至於累聖簡而壞名器,實非細故也已。此臣所以求解一念,寤寐如結,慼慼懍懍,若跟焦者之思羾寒。玆敢披陳肝膈,仰瀆聰聽。伏乞聖慈,俯垂鑑諒,將臣有司之銜,卽賜鐫改,以重公器,以安私分,不勝至祝。臣無任云云。答曰,省疏具悉。所請依施。
上在昌德宮。停常參·經筵。
藥房提調韓敦源,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王〈大〉妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
宋秉瑞啓曰,合辭許久闕啓,事甚未安。除在外·未署經·差祭外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,左議政金炳國俱有身病,右議政未差,不得來會云矣,敢啓。傳曰,知道。
宋秉瑞啓曰,右承旨李起鎬,時在京畿高陽地,斯速乘馹上來事,下諭,何如?傳曰,許遞,前望單子入之。
傳于宋秉瑞曰,明日春到記,春塘臺親臨磨鍊,朝食堂,當親受矣,該房知悉。
傳于宋秉瑞曰,典牲提調趙寧夏,濟用提調李載冕,令該曹口傳相換。
吏曹口傳政事,典牲提調趙寧夏,濟用提調李載冕,已上相換事,承傳。
宗親府兼郞廳,李梡重。
傳于宋秉瑞曰,經理堂上金弘集,飭敎之下,尙不行公。令政院更爲牌招,如有違牌,勿爲呼望。
傳于宋秉瑞曰,兼司書有闕之代,前望單子入之。
兼司書前望單子入之,李容稙落點。
宋秉瑞,以弘文館言啓曰,下番姑降入直,事甚未安。修撰朴宗鉉差祭,睦承錫,副修撰申悳均·宋圭元,竝卽牌招,推移入直,何如?傳曰,允。
傳于宋秉瑞曰,有實病玉堂許遞,前望單子入之。
玉堂前望單子入之,副修撰朴斗陽·閔泳駿落點。
傳于宋秉瑞曰,司書有闕之代,前望單子入之。
司書前望單子入之,趙重弼落點。
宋秉瑞啓曰,行大司憲李根弼,執義金容圭,持平高景晙牌不進,徐相泰未署經,掌令鄭海瑢差祭,鄭寅協在外,監察茶時之意,敢啓。傳曰,知道。
以大司諫吳益泳,獻納洪羲麟,正言李學年,執義金容圭,持平高景晙牌不進罷職傳旨,傳于宋秉瑞曰,只推。
宋秉瑞啓曰,都承旨趙同熙藥院進,左承旨洪淳學,左副承旨朴周陽,右副承旨趙龍鎬不爲仕進,右承旨前望未下,院中只有臣一人,伴直無人。右副承旨所當牌招,而拘於廳規,不得請牌。何以爲之?敢稟,傳曰,牌招。
傳于宋秉瑞曰,明日出宮門路,以協陽門爲之。
傳于宋秉瑞曰,發遣吏郞,諸執事淸齋與否,摘奸以來。
承旨前望單子入之,李承宇落點。
趙龍鎬,以統理機務衙門言啓曰,領選使發行,不容不預爲定期,令儀曹,擇日以入,而此後則依例擧行之意,分付,何如?傳曰,允。
禮曹,今此領選使發行吉日,來四月十一日推擇啓。
宋秉瑞,以吏曹言啓曰,卽接通禮院牒報,則以爲,明日親臨春塘臺春到記敎是時,左右通禮不可不備,而左通禮吳慶履差祭,不得進參,卽速變通,及時擧行之地云。改差,其代,口傳備擬以入之意,敢啓。傳曰,知道。
趙龍鎬,以兵曹言啓曰,明日親臨春塘臺春到記試取時,本曹堂上侍衛,當爲備員,而參判趙濟華在外不得進參。令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
又以兵曹言啓曰,明日親臨春塘臺春到記試取時,本曹堂上郞廳,侍衛,當爲備員,而參議韓聖根差祭,正郞金在健,佐郞崔應珏差祭,不得進參。令政院稟旨變通,郞廳二員,今姑改差,竝令該曹,以在京無故人,口傳差出,參議,待下批牌招,以爲進參之地,何如?傳曰,允。許遞。
吏曹口傳政事,以李珪永爲兵曹參判。
吏曹口傳政事,以洪在正爲兵曹參議,白義行爲正郞,安翊豐爲佐郞,趙益元爲左通禮。
宋秉瑞,以禮曹言啓曰,來四月初三日宗廟夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來四月初三日行宗廟夏享大祭親行時,永寧殿,依例遣大臣攝行,何如?傳曰,允。
又以侍講院言啓曰,新除授兼司書李容稙,卽爲牌招察任,何如?傳曰,允。
又以侍講院言啓曰,新除授司書趙重弼,卽爲牌招察任,何如?傳曰,允。
又以成均館大司成意啓曰,本館久任郞廳外,他郞不得入直,若有代員替直之事,則草記代直事,曾有定式矣。司成尹定求,直講卞鋈,典籍安敎熙,俱爲差祭,時無入直之員,以他郞官姑爲代直,何如?傳曰,允。
趙龍鎬,以都摠府言啓曰,明日親臨春塘臺春到記試取時,侍衛寶劍,當爲備員,而都摠管李寅應,副摠管尹喜秀·申桓·朴容大有實故,李奎顔·金元性差祭,鄭承源·洪秉瑋在外,無以備員。令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
又以禁衛營言啓曰,本營千摠吳聖模,身病猝重,勢難察任,改差,何如?傳曰,允。
又以禁衛營言啓曰,本營哨官安錫胤,身病猝重,勢難察任,改差,何如?傳曰,允。
上在昌德宮。停常參·經筵。
李承宇啓曰,行大司憲李根弼,執義金容圭,持平高景晙呈辭,掌令鄭海瑢差祭,鄭寅協在外,持平徐相泰未署經,監察茶時之意,敢啓。傳曰,知道。
傳曰,禮房承旨,馳詣宗廟·永禧殿·景慕宮·先蠶壇,奉審摘奸,仍詣受香諸處,奉審摘奸以來。
傳于宋秉瑞曰,檢校直閣金文鉉,馳詣健陵,奉審摘奸,仍留監祭,顯隆園·華寧殿,一體奉審以來。
兵曹口傳政事,以金翊鎭爲都摠管,李敦相·李正魯·李淳翼·鄭海崙·洪澈周·尹榮信·金益容爲副摠管。
兵曹,都摠管單李敦相。
宋秉瑞啓曰,試官之毋得陳疏,前後飭敎,何等截嚴,而考官李敦相,謂有情勢,陳疏到院。原疏雖不得不捧入,事體所在,誠極未安。從重推考,何如?傳曰,允。
兵曹口傳政事,副司果吳慶履·金在健·崔應珏·申悳均。
趙龍鎬啓曰,經理事金弘集屢度飭敎之下,謂以情踪惶蹙,奉牌闕外,無意承膺,事體所在,誠極未安。推考,何如?傳曰,屢飭之下,分義道理,寧容若是?施以譴罷之典。
傳于李承宇曰,啓辭遲滯之中官金錫勳,從重推考。
宋秉瑞啓曰,副應敎趙秉升,有拘忌,副校理韓耆東內閣進,金鶴善,修撰睦承錫·朴宗鉉差祭,玉堂上下番俱空,事甚未安。應敎曺寅承,校理朴奎燦·申泰寬,新除授副修撰閔泳駿,竝卽牌招,推移入直,何如?傳曰,允。
又啓曰,新除授副修撰朴斗陽,時在忠淸道公州地,斯速乘馹上來事,下諭,何如?傳曰,許遞,前望單子入之。
玉堂前望單子入之,副修撰李晩燾落點。
吏曹口傳政事,檢閱單尹相翊。
趙同熙,以議政府言啓曰,檢詳薦狀,待啓下,令該曹口傳差出,何如?傳曰,允。
又以吏曹言啓曰,今此寒食祭祭官中,時無職名人員,令該曹口傳付軍職,何如?傳曰,允。
朴周陽,以宣惠廳言啓曰,嶺南左倉天字·地字·餘字漕船之到洪州·藍浦·舒川等地致敗者,事多疑怪,故漕船船主沙格等,押送鎭營,各別嚴覈之意,行會於湖西道臣矣。卽見該道具格狀啓之啓下者,則天字船所載米一千二百六十一石五斗內,所拯,完爲一百石,不完〈爲〉一百十二石,作完爲五十五石,空石爲八十六立,而作完縮與空石,例歸未拯,合未拯爲一千六百五石五斗,而未拯穀物,雖無作奸之贓,在逃之船主,難掉自明之舌,捉囚得情,斷不可已,故期於跟捉之意,嚴飭題送。地字船所載米一千四百八石三斗二升五合內,乾缷米爲二百二十石,所拯完米四百四十六石,不完二百三十石,作完爲一百三十四石,縮與空石,同歸未拯,實未拯,爲二百四十八石三斗二升五合,而旣納莫追之招,滿載無欠,點檢標文,明有可據之蹟,直歸故敗,恐欠平允。餘字船所載米一千三百六十三石三斗九升內,所拯米完爲一千二十五石,不完八十八石,作完爲四十三石,縮爲四十五石,米付空石爲一百六十七立,實未拯,爲二百九十五石三斗九升,而逢點標文,旣無顯頉,所拯穀數,又過千包,則其在審克,遽歸容奸,恐欠平允之政。上項各船沙格等,仍令嚴囚於洪州鎭獄,令各該衙門覆啓稟處云矣。近來紀綱頹弛,漕私船之連絡臭載,未有若近年之甚,而一倉致敗之至爲九隻者,如非容奸,必無是理,故所以押送鎭營,別般窮覈者也。未得眞贓之可執,難免循例之勘斷者,揆以擧行,誠極未安。逃躱船漢,刻期捉得,竝與在囚諸漢,嚴加刑訊,到底盤詰,期於得情,更爲登聞後,稟處,何如?傳曰,允。
大護軍李敦相疏曰,伏以,臣於昨年,猥叨試事,罪犯罔赦,徒荷曲庇之仁,自分爲聖世之棄物,縮伏訟愆之中,記簪之除旨,荐下,控章引咎,屢瀆天聽,而淺誠未格,嚴飭連下,飭敎不得不黽勉出肅,而至若試席一步,便是鐵限萬重,今乃受點於到記考官之望,惶蹙震越,不省攸措。第臣情踪,與他逈別。顧何敢拚棄廉隅,重自犯於全昧嚴畏,不識羞恥之科乎?屢回揣量,承膺無路,玆敢短章,仰瀆崇嚴。伏乞聖明,俯垂鑑諒,亟命鐫改,以重試體,以安賤分,千萬幸甚。臣無任云云。答曰,省疏具悉。往事何必爲引?試牌體重,卿其勿辭,卽爲入來。
辛巳三月初六日辰時,上詣春塘臺。親臨春到記儒生分製講試取入侍時,都承旨趙同熙,左承旨洪淳學,右承旨李承宇,左副承旨朴周陽,右副承旨趙龍鎬,同副承旨宋秉瑞,假注書趙尙學·趙秉健,記事官閔啓鎬·尹相翊,提學金炳始,檢校直提學鄭範朝,檢校直閣李鎬翼·尹用求·金興均·趙同熙,檢校待敎閔泳煥·韓耆東,待敎趙晳九,以次侍立。時至,通禮,跪啓請外辦。上具翼善冠·衮龍袍,乘輿出待賢門。藥房提調韓敦源,副提調趙同熙進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·靑陽門,詣春塘臺。通禮,跪啓請降輿乘座,上降輿陞座。同熙曰,儒生入門次,出標信開布城乎?上曰,以已下標信擧行。同熙讀奏入門單子訖。仍奏曰,侍衛從陞中,有試官蒙點人,使之下去,一體行禮乎?上可之。贊儀,唱四拜禮。引儀,引讀券官行兵曹判書閔台鎬,行護軍李僖魯·朴齊寬,對讀官行副護軍趙秉轍·李載德,副司果洪承憲,藝文館檢閱閔啓鎬,考官行大護軍李敦相·韓敦源,行護軍吳俊泳,參考官行副護軍洪在正·李寅晩,副司果趙性鶴,兵曹正郞黃學秀行禮,以次入就位。上命設食堂。大司成尹相萬,奉水刺床,以授同熙·淳學,同熙·淳學,跪進榻前,從陞諸臣及試官以下儒生,食堂如儀訖。啓鎬進前奏曰,臣以本館事,有所仰達者矣。翰林召試被選人,間月付職,自是古規,而若値左右史不備之時,則不待月限,徑稟連付,亦多已例。被選當次人尹相翊,令該曹口傳單付,牌招入直,何如?上曰,依爲之。連月付職,可也。出榻敎啓鎬曰,時政記纂修事緊,翰林召試被選人尹相翊,署前行公,何如?上曰,依爲之。出擧條上命試官進前。台鎬等進前。上命書表題,擬陶唐群臣賀光被四表,限申時。台鎬跪書讀奏訖。啓鎬奉出懸題,上命製述試官權退,仍講冊單子,落點于詩傳,命開講。敦相曰,以抽籤爲之乎?以大文爲之乎?上曰,以抽籤爲之也。親受講一人訖。入小次,同熙以司謁入稟,先張已入,請出標信開布城,呈券儒生,使之次次出送。上命以已下標信擧行。同熙稟收券旣多考試,又稟取幾張。上命取十張。少頃,上出次,命科次。啓鎬讀券。台鎬曰,書等,何以爲之乎?上曰,第一張,書正三下,第二張,書草三下,其餘,書次上。台鎬書等。同熙曰,坼封何以爲之乎?上曰,承旨坼封,可也。同熙坼封讀奏訖。上曰,製述榜待講畢後,同爲書入也。傳曰,春到記講比較,仁政殿命官爲之。傳曰,考官李敦相,命官爲之。敦相曰,今承命官爲之之命,臣之資級未及,不敢承當,故仰達矣。上曰,旣有已例,勿辭考講。傳曰,還宮,當自內爲之矣,該房知悉。通禮,跪啓禮畢。龍鎬請出標信解嚴。上還內。諸臣以次退出。
上在昌德宮。停常參·經筵。
自人定至初八日開東,灑雨下雨,測雨器水深八分。
朴周陽啓曰,來十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來十一日,輪對日次矣,敢稟。傳曰,當次人受點,後日次待令。
又啓曰,右副承旨趙龍鎬,今日不爲仕進,卽爲牌招,何如?傳曰,允。
傳于朴周陽曰,健陵酌獻禮後,大臣仍詣陵上奉審,顯隆園·華寧殿,一體奉審以來。
傳于朴周陽曰,春到記講居首通,幼學李周璜,製述表居首三下,進士洪世燮,竝直赴殿試,講之次通幼學姜濬永等五人,製述之次草三下進士尹泰駿,竝直赴會試,講之次通幼學沈宜奎等十人,製述之次次上進士金憙均等二人,竝給二分,講之次略幼學朴世翼,製述之次次上幼學趙鍾憲等二人,竝給一分,講之次略幼學李晩煃等二十人,製述之次次上進士鄭允永等四人,各奎章全韻一件賜給。
傳于朴周陽曰,入格儒生,明日待令。
傳于朴周陽曰,當該承旨推考。
朴周陽啓曰,新除授副修撰李晩燾,時在慶尙道禮安地,斯速乘馹上來事,下諭,何如?傳曰,許遞,前望單子入之。
朴周陽啓曰,副應敎趙秉升,有拘忌,副校理韓耆東內閣進,玉堂上下番俱空,事甚未安。應敎曺寅承,校理朴奎燦·申泰寬,副校理金鶴善,修撰朴宗鉉·睦承錫,副修撰閔泳駿,竝卽牌招,推移入直,何如?傳曰,允。
又啓曰,卒左贊成趙成夏等諡望,議政府粘目啓下矣。政官牌招開政下批,何如?傳曰,允。
傳于朴周陽曰,在外同敦寧許遞,今日政差出。
傳于朴周陽曰,淸道郡守之代,未準朔守令中擬入。
傳于朴周陽曰,珍山郡守之代,已準朔守令中擬入。
吏曹口傳政事,以朴斗陽爲檢詳。
朴周陽,以議政府言啓曰,新除授檢詳朴斗陽在外,改差,其代,待差出使之卽爲肅命,何如?傳曰,允。
吏曹口傳政事,以閔泳駿爲檢詳。
朴周陽,以吏曹言啓曰,成均館典籍趙光游,以其身病,呈狀乞遞,改差,何如?傳曰,允。
又以吏曹言啓曰,鳳山郡守柳冀大戶奴呈狀內,矣上典,受由上京矣,身病猝重,萬無還官之望云。其身病旣如是,則有難强令還任,罷黜,何如?傳曰,允。
朴周陽啓曰,大司憲未差,執義金容圭,掌令鄭海瑢,持平高景晙牌不進,徐相泰未署經,掌令鄭寅協在外,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳于朴周陽曰,只推。
有政。吏批,判書鄭健朝進,參判金永壽在外未肅拜,參議李源逸牌招不進,左副承旨朴周陽進。啓曰,原州牧判官,今當差出,而本州,以營下劇邑,物衆地大,素稱難治,不可不擇差。他道有聲績,已準朔守令竝擬,何如?傳曰,允。
朴周陽啓曰,臣吏兵批兼進之意,敢啓。傳曰,知道。
朴周陽,以吏曹言啓曰,朝官年八十人,每於歲首加資,而前五衛將李恒默,今年爲八十歲,而見漏於抄啓中,故考見政案,則今年八十,果爲的實矣。在前如此之人,追後啓稟蒙恩,旣有已例。今日政加資下批之意,敢啓。傳曰,知道。
以洪鍾雲爲大司憲,閔丙奭爲副修撰,李載完爲同敦寧,金宙熙爲典籍,金魯莞爲禮賓參奉,金升集爲淸道郡守,趙熙百爲珍山郡守。兼直閣單閔丙奭,左參贊趙成夏爲文獻,右贊成李承輔爲文憲,贈吏曹判書金履安爲文獻,吏曹判書吳取善爲文靖,知宗正卿李升洙爲孝憲,吏曹判書金世均爲文貞,知宗正卿李沇應爲孝靖。
兵批,行判書閔台鎬病,參判李珪永病,參議洪在正病,參知金載瓛入直進,左副承旨朴周陽進。以白致均爲礪峴僉使,金尙爀爲濟物萬戶。同知單朴致孝,行護軍趙秉式·趙秉鎬·李恒默,副護軍李起鎬,副司正趙秉健,以上竝單付。吏批,再政。以申泰榮爲原州判官,金奎升爲鎭安縣監,李樂熙爲鳳山郡守。三政。以金秀藎爲忠勳都事,李周弼爲知禮縣監。四政。以趙正熙爲宗廟令,趙鍾禹爲明陵令,李載哲爲永禧殿令,宋在華爲刑曹佐郞。五政。以李弼應爲健陵令。故同知愼震彦贈戶判例兼,忠孝卓異贈職事,承傳,故僉知愼震恒贈戶參例兼,忠孝卓異贈職事,承傳,故學生梁檀贈監察,孝行卓異贈職事,承傳,贈吏參沈能哲贈吏判例兼,工曹判書沈宜元考,故通禮崔弘健贈戶參例兼,故府使崔守忱贈左承旨,已上前同敦寧崔在三兩代。
玉堂前望單子入之,副修撰閔泳駿落點。
以吏曹參議李源逸牌不進罷職傳旨,傳于朴周陽曰,只推。
朴周陽啓曰,都承旨趙同熙內閣進,左承旨洪淳學廚院進,右承旨李承宇式暇,右副承旨趙龍鎬,承牌來詣朝房,有身病不得入來,同副承旨宋秉瑞式暇,院中只有臣一人,伴直無人。左承旨所當牌招,而拘於廳規,不得請牌。何以爲之?敢稟。傳曰,牌招。
以左承旨洪淳學牌不進罷職傳旨,傳于朴周陽曰,只推。
注書南奎熙疏曰,伏以,臣與右承旨臣李承宇,有娚妹應避之嫌矣。臣所帶職名,揆以法例,在下當遞。玆敢陳章,冒瀆崇嚴。伏乞聖明,俯垂鑑諒,亟令選部,照例鐫改,以存公格,以安私分焉。臣無任云云。答曰,省疏具悉。疏辭下該曹稟處。
上在昌德宮。停常參·經筵。
朴周陽啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨趙龍鎬,今日不爲仕進,卽爲牌招,何如?傳曰,允。
傳曰,入格儒生,延英門外施賞。
朴周陽啓曰,行大司憲洪鍾雲,執義金容圭,掌令鄭海瑢,持平高景晙牌不進,徐相泰未署經,掌令鄭寅協在外,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳于朴周陽曰,只推。
朴周陽啓曰,都承旨趙同熙,右副承旨趙龍鎬牌不進,左承旨洪淳學,右承旨李承宇不爲仕進,同副承旨宋秉瑞內閣進,院中只有臣一人,伴直無人。同副承旨卽爲牌招,何如?傳曰,允。
以都承旨趙同熙牌不進罷職傳旨,傳于朴周陽曰,只推。
以右副承旨趙龍鎬牌不進罷職傳旨,傳于朴周陽曰,只推。
朴周陽啓曰,同副承旨宋秉瑞牌不進,伴直無人。右副承旨趙龍鎬,旣有只推之命,更爲牌招,何如?傳曰,允。
以同副承旨宋秉瑞牌不進罷職傳旨,傳于朴周陽曰,只推。
朴周陽,以統理機務衙門言啓曰,卽接訓鍊都監所報,則今三月初九日,習陣日次,而大將臣申正熙有身病,不得行操云矣,敢啓。傳曰,知道。
又以吏曹言啓曰,昨日政,鳳山郡守望李樂熙,姑未闋服中,而未及照檢,矇然擬入,至蒙恩點。臣不勝惶恐。原望筒勿施,何如?傳曰,允。口傳差出。
吏曹口傳政事,以趙秉老爲鳳山郡守。
朴周陽,以弘文館言啓曰,新除授副修撰閔丙奭,時在平安監營。經筵入番事緊,請斯速乘馹上來事,下諭。傳曰,允。
又以訓鍊都監言啓曰,本局分授內外山補植松木,今已畢役,而自今初三日至初八日,爲七萬五千七百株之意,敢啓。傳曰,知道。
上在昌德宮。停常參·經筵。
李承宇啓曰,合辭許久闕啓,事甚未安。除在外·未署經·陳疏外,呈告人員,竝卽牌招,何如?傳曰,允。
傳于李承宇曰,奉審閣臣入侍。
李承宇啓曰,行大司憲洪鍾雲,謂以先壠有事,陳疏徑行,事甚未安。原疏纔已退却矣。推考,何如?傳曰,允。
又啓曰,假注書趙尙學有身病,勢難察任,今姑改差,何如?傳曰,允。
趙尙學改差,代以閔正鎬爲假注書。
李承宇啓曰,行大司憲洪鍾雲,掌令鄭寅協在外,執義金容圭,掌令鄭海瑢,持平高景晙牌不進,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳于李承宇曰,只推。
李承宇啓曰,都承旨趙同熙,同副承旨宋秉瑞內閣進,左承旨洪淳學廚院進,左副承旨朴周陽式暇出去,右副承旨趙龍鎬牌不進,院中只有臣一人,伴直無人。同副承旨卽爲牌招,何如?傳曰,允。
以右副承旨趙龍鎬牌不進罷職傳旨,傳于李承宇曰,只推。
李承宇啓曰,同副承旨宋秉瑞牌不進,伴直無人。右副承旨趙龍鎬,旣有只推之命,更爲牌招,何如?傳曰,允。
李承宇,以統理機務衙門言啓曰,卽接禁衛營所報,則今三月初十日,習陣日次,而大將臣李載冕有身病,不得行操云矣,敢啓。傳曰,知道。
又以議政府言啓曰,卽見黃海監司姜蘭馨,水使李奎會狀啓,則白翎鎭大靑島漂到大國人九名問情,則俱以奉天府之人,行商漂到于茂長縣古尼浦,還歸之路,再泊本島者,而彼願陸路回去。所持物件中,不願帶去者,折銀以給,破船材,彼人所見處燒火,恐合便宜。令廟堂稟旨分付矣。此是茂長漂到人之歸路轉泊者也。船旣破傷,彼願由陸,則其在柔遠之義,不容不曲從其請。使譯學,領付灣府,而刷馬替騎供饋看護之節,竝另飭擧行,棄置船材之燒火,所持物件之帶去與換給,依已例許施,待還發狀聞,咨文,令統理衙門撰送,何如?傳曰,允。
又以吏曹言啓曰,贈諡文獻公趙成夏延諡,定行於今月初九日本第云矣,敢啓。傳曰,知道。
又以奎章閣言啓曰,新除授直閣閔丙奭,自鄕上來云。卽爲牌招入直,何如?傳曰,允。
又以兵曹言啓曰,卽接西所衛將李廷緖牒報,則永肅門南邊小松一株,因風顚仆云。令該所依例斫去之意,敢啓。傳曰,知道。
吏曹啓目粘連,觀此承政院注書南奎熙上疏,則以爲,臣與右承旨臣李承宇,有娚妹應避之嫌矣。臣之所帶職名,揆以法例,在所當遞。伏乞聖明,俯垂鑑諒,亟令選部,照例鐫改亦爲白有臥乎所,相避之法,在下當遞。承政院注書南奎熙,改差,何如?判付啓依允。
辛巳三月初九日酉時,上御興福軒。奉審閣臣入侍時,右承旨李承宇,假注書趙秉健,記事官梁禹濬·閔啓鎬,檢校直閣金文鉉,以次進伏訖。上曰,史官分左右。仍敎曰,閣臣進前。文鉉進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯隆園,園上奉審則安寧,碑閣·丁字閣奉審則無頉。仍詣華寧殿,殿內奉審則安寧。還詣健陵,仍留監祭,將事安寧之意,敢此仰達矣。上曰,陵上園上與殿內,皆太平,碑閣·丁字閣,皆無頉乎?文鉉曰,俱爲安寧矣。上曰,何時將事乎?文鉉曰,三更量將事矣。上曰,解土之際,殿內俱爲安寧乎?文鉉曰,陵上殿內果安寧,而顯隆園碑閣所西隅,少有傾仄矣。上曰,然則自本府何不修補云乎?文鉉曰,未及探知,姑無時急之慮矣。上曰,大臣,住在何處而果爲相見乎?文鉉曰,住在健陵齋室,而昨夕接對矣。上曰,酌獻禮何時行事乎?文鉉曰,今日辰時行事云矣。上曰,將事後卽爲離發乎?文鉉曰,缺上曰,昨雨後不至未洽之嘆乎?文鉉曰,昨雨恰足,牟麥從以占豐矣。上曰,春耕盡播乎?文鉉曰,春牟盡耕,而其餘姑未耕播矣。上曰,昨則不雨乎?文鉉曰,果不下雨矣。上曰,百里之內,似無異同矣。文鉉曰,然矣。上曰,去從何路,而來從何路乎?文鉉曰,去時,渡鷺梁由始興,來時,渡銅雀由果川矣。上曰,如此風日,波濤必險,而何以跋涉乎?文鉉曰,波濤果險,而緣此今始復命矣。上曰,史官就座。命閣臣先退,又命退。承史以次退出。
上在昌德宮。停常參·經筵。
藥房提調韓敦源,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
李承宇啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
又啓曰,左副承旨朴周陽,今日不爲仕進,卽爲牌招,何如?傳曰,允。
又啓曰,假注書閔正鎬,時無職名。令該曹依例付軍職,冠帶常仕,何如?傳曰,允。
傳于李承宇曰,兼文學有闕之代,前望單子入之。
兼文學前望單子入之,宋世憲落點。
李承宇啓曰,假注書趙秉健有身病,勢難察任,今姑改差,何如?傳曰,允。
趙秉健改差,代以李㝡榮爲假注書。
傳于李承宇曰,健陵酌獻禮時,獻官領府事,內下豹皮一令賜給,其餘諸執事,各兒馬一匹賜給,本陵令陞敍,參奉,兒馬一匹賜給。
傳于李承宇曰,奉審大臣入侍。
李承宇啓曰,行大司憲洪鍾雲,掌令鄭寅協在外,執義金容圭,掌令鄭海瑢,持平高景晙牌不進,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳于李承宇曰,只推。
以右副承旨趙龍鎬牌不進罷職傳旨,傳于李承宇曰,只推。
傳于李承宇曰,右副承旨許遞,前望單子入之。
李承宇啓曰,都承旨趙同熙藥院進,左承旨洪淳學不爲仕進,左副承旨朴周陽牌不進,右副承旨未差,同副承旨宋秉瑞內閣進,院中只有臣一人,伴直無人。同副承旨,卽爲牌招,何如?傳曰,允。
以右副承旨宋秉瑞牌不進罷職傳旨,傳于李承宇曰,只推。
以左副承旨朴周陽牌不進罷職傳旨,傳于李承宇曰,只推。
傳于李承宇曰,左副承旨許遞,前望單子入之。
承旨前望單子入之,李彙秉落點。
承旨前望單子入之,鄭元夏落點。
李承宇啓曰,右副承旨宋秉瑞牌不進,伴直無人。新除授同副承旨李彙秉,卽爲牌招,何如?傳曰,允。
李承宇,以統理衙門言啓曰,卽接御營廳所報,則今三月十一日,習陣日次,而大將臣閔謙鎬有身病,不得行操云矣,敢啓。傳曰,知道。
又以禮曹言啓曰,卽接宗正卿李義根呈單,則以爲,族曾孫萬夏,嫡妾俱無子,以其同姓十寸弟舜夏第二子範喬,欲爲繼後,兩家諸族,相議完定,而舜夏夫妻,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李義根單辭,旣如此,李舜夏第二子範喬,立爲李萬夏之後,何如?傳曰,允。
又以侍講院言啓曰,新除授兼文學宋世憲,卽爲牌招察任,何如?傳曰,允。
又以兵曹言啓曰,卽接南所衛將李敏植牒報,則金虎門北邊外宮墻頹圮處,今已畢築云。把守軍依例解送直所之意,敢啓。傳曰,知道。
又以訓鍊都監·禁衛營·御營廳言啓曰,金虎門北邊外宮墻四間許頹圮處,今已畢築,把守軍兵解送事,自兵曹草記矣。把守金虎門軍,還入直所,將校解送之意,敢啓。傳曰,知道。
又以禁衛營言啓曰,本營騎士別將尹錫五,身病猝重,勢難察任,改差,何如?傳曰,允。
辛巳三月初十日酉時,上御興福軒。奉審大臣入侍時,右承旨李承宇,假注書閔正鎬,記事官閔啓鎬·尹相翊,領府事韓啓源,以次進伏訖。上曰,史官分左右。啓源進前問候訖。
上在昌德宮。停常參·經筵。
宋秉瑞啓曰,明日常參·經筵,取稟。傳曰,停。
李承宇啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,新除授左副承旨鄭元夏,卽爲牌招,何如?傳曰,允。
又啓曰,同副承旨李彙秉,時在慶尙道禮安地。斯速乘馹上來事,下諭,何如?傳曰,許遞,前望單子入之。
備忘記,高嶺僉使許鍍下直,長弓一張,長箭一部,片箭一部,筒兒一箇賜給。
傳于李承宇曰,十五日次對,進定於再明日。
李承宇啓曰,假注書李榮,時無職名,令該曹依例付軍職,冠帶常仕,何如?傳曰,允。
承旨前望單子入之,李起鎬落點。
李承宇啓曰,行大司憲洪鍾雲,掌令鄭寅協在外,執義金容圭,掌令鄭海瑢,持平高景晙牌不進,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳于李承宇曰,只推。
李承宇,以統理機務衙門言啓曰,信使之行,諸條磨鍊,謹當節目書入,而今玆日本之國書規式,與前有異。修答之節,事係愼重,下詢時原任大臣·禮堂,處之,何如?傳曰,當有處分矣。
鄭元夏,以議政府言啓曰,會寧開巿,今已完畢,令統理衙門撰出咨文,順付回撥,下送于灣府,使之傳給鳳城將處,以爲轉致北京之地,何如?傳曰,允。
又以侍講院言啓曰,新除授兼文學宋世憲,時在忠淸道懷德地。斯速乘馹上來事,下諭,何如?傳曰,允。
又以禁衛營言啓曰,本營中軍李冕熙,身病甚重,勢難察任,今姑改差,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深一寸七分。
鄭元夏啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右承旨李起鎬,時在京畿高陽地,斯速乘馹上來事,下諭,何如?傳曰,允。
傳于鄭元夏曰,原任待敎金永悳,檢校差下。
傳于鄭元夏曰,前別兼春秋金學洙·閔泳駿·李起鍾·金炳吉·李容稙,竝別兼春秋還差下。
鄭元夏啓曰,前別兼春秋金學洙·閔泳駿·李起鍾·金炳吉·李容稙,竝別兼春秋還差下事,命下矣。竝令該曹口傳單付,李起鍾在外,金學洙·閔泳駿·金炳吉·李容稙,竝卽牌招察任,何如?傳曰,允。
吏曹口傳政事,別兼春秋五單,金學洙·閔泳駿·李起鍾·金炳吉·李容稙。
兵曹口傳政事,副司果單閔泳駿。
鄭元夏啓曰,行大司憲洪鍾雲,掌令鄭寅協在外,執義金容圭,掌令鄭海瑢,持平高景晙牌不進,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳于鄭元夏曰,只推。
鄭元夏啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
又啓曰,都承旨趙同熙內閣進,左承旨洪淳學不爲仕進,右承旨李起鎬,同副承旨宋秉瑞在外,左副承旨李承宇式暇出去,院中只有臣一人,伴直無人。左承旨所當牌招,而拘於廳規,不得請牌。何以爲之?敢稟。傳曰,牌招。
又啓曰,左承旨洪淳學牌不進,伴直無人。都承旨趙同熙,所當牌招,而拘於廳規,不得請牌。何以爲之?敢稟。傳曰,牌招。
以左承旨洪淳學牌不進罷職傳旨,傳于鄭元夏曰,只推。
兵曹,以李敎獻爲禁衛中軍。
鄭元夏,以奎章閣言啓曰,原任待敎金永悳,檢校差下事,命下矣。事當卽爲牌招,而時値夜深。待明朝牌招,何如?傳曰,允。
上在昌德宮。停常參·經筵。
鄭元夏啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,十五日次對,進定事,命下,而領議政李最應陳疏,左議政金炳國有身病,右議政未差,不得來會云矣,敢啓。傳曰,知道。
傳于鄭元夏曰,次對,待下敎。
傳于鄭元夏曰,吏曹參議有闕之代,前承旨趙龍鎬除授。
吏曹,吏曹參議單趙龍鎬除授事,承傳。
傳于鄭元夏曰,前縣令李憲愚,議藥同參差下。
鄭元夏啓曰,行大司憲洪鍾雲,掌令鄭寅協在外,執義金容圭,掌令鄭海瑢,持平高景晙牌不進,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳于鄭元夏曰,只推。
鄭元夏啓曰,都承旨趙同熙牌不進,左承旨洪淳學式暇,右承旨李起鎬,同副承旨宋秉瑞在外,左副承旨李承宇不爲仕進,院中只有臣一人,伴直無人。左副承旨,所當牌招,而拘於廳規,不得請牌。何以爲之?敢稟。傳曰,牌招。
以都承旨趙同熙牌不進罷職傳旨,傳于鄭元夏曰,只推。
鄭元夏,以奎章閣言啓曰,直閣閔丙奭,疏批已下,卽爲牌招察任,何如?傳曰,允。
領議政李最應疏曰,伏以,臣年近七耋,而辱多於壽,病痼十載,而生不如死,忍當不忍當之境,而又不卽殊,誠一穹壤間頑命耳。第其淹淹之喘,若根腐之木,姑存敗皮,油竭之燈,幾盡殘灺,其僵且滅,非朝卽夕。臣豈或以化爲怛?只是一縷未泯之前,萬萬惶隘者,惟相職之尙縻也。臣於是任,乍解旋叨者,旣屢矣,欲去仍蹲者,且久矣。到此焉解亦不足幸,去亦不足奇,遂不較一身之利害,四面之譏笑,斷斷以鞠悴後已,自矢于心。臣有何不善之作,降殃斯酷?自顧窮獨之哀,便同失性之狂,立如風前之草,東靡西歪,坐如灘頭之船前後顚,其何以押班次而董百官,跪筵席而奏庶事乎?精神又惑迷亂,語言常多怳惚,其何以酬應大小,剖決中外乎?噫,臣雖知愚,粗知君臣之義,無所逃於天地。矧臣所處之地,休戚宜同,所被之恩,磨放不辭,安敢爲工謀占便計哉?實臣之病形也,情界也,不可不遞。不遞則公以廟務瘝矣,私以廉恥沒矣。恭惟我殿下,眷庇臣,何如,矜憐臣,何如?而何可使臣,自速瘝務之罪,甘歸沒廉之鄙乎?至若總理之任,是惟聖知神算,錙天銖地,而新創之一大衙門也。凡於稟裁而措劃,其爲緊重,尤難暫曠,抱章欲訴,歷日徊徨。今又賓對有命,末由趨承,逋慢之辜,愈大矣。玆不獲已,冒悚瀉腔,鳴號於至仁之下。伏願聖明,曲垂諒察,將臣久竊之元輔,新兼之機務,竝賜鐫改,以施終始生成之澤,千萬不勝血祝。臣無任云云。答曰,省疏具悉卿懇。卿之情理與愼節,予所仰念之切,而顧今民國事計,果何如時也?予雖不欲張皇,卿於疚衋調護之中,亦必有奮發憂慮之不可遏者矣。然則忍於此時,以巽牘相聞,是豈厚望於卿者乎?每於前席,語到民國,卿之斷斷苦衷,常所欽服,而艱虞溢目,視諸往日,不翅落下幾層,其於公私界分,卿當尤有所財量。予何多誥?爲卿調理,今日賓對,姑令退行,卿其諒之。仍傳于鄭元夏曰,此批答,遣史官傳諭。
吏曹參議李源逸疏曰,伏以,臣以匪才,待罪三銓,始一疏籲,緣辭拙而不槪,間參政席,懼瀆擾而逡巡,淟涊䃲礡,式至于今,而才識淺短,見聞寡陋,與聞之際,驢技已殫,差享之地,鳩拙畢露,早晩顚仆,惟俟譴何。聖度天大,尙在包容之中,而在臣微悃,安敢不勉强自力,趨走爲恭也哉?第臣稟質虛脆,忽嬰流行之感,寒熱無常交作,積祟乘時兼發,證勢苦劇,委頓床笫,以若病狀,萬無時日彈束之望。伏乞聖明,俯垂鑑諒,亟遞臣所帶吏曹參議之職,以安私分,千萬幸甚。臣無任云云。省疏具悉。所請依施。
副修撰閔丙奭疏曰,伏以,人臣之榮,莫耀於依近日月,官職之顯,莫華於奉護琬琰。今臣所叨奎章閣直閣,古所謂天章·龍圖之任也。馹召繼下,光寵溢路,牙牌儼臨,恩渥遍身,芸銜瀛注,左兜右攬,臣誠如夢如痴,不圖榮顯之極,一至于此也。臣伏覩我殿下,拊運熙洽,賁治文明,追聖朝集賢之規,體正廟友臣之義,雲漢昭回,奎璧增重,其所以掄拔玉筍,置儲金閨者,人莫不才猷贍具,學識優餘,皆足以飾笙鏞而煥黼黻,未嘗有苟充其位,濫承其乏。如臣無似者,則謬恩所加,豈不貽淸朝無人之譏,取四方有識之嘆哉?臣於是匪榮伊懼,以顯爲忸,歷日震懍,反不省措躬之所矣。噫,臣竗年通籍,已犯不幸之戒,周歲簪筆,常切不稱之愧。問其學則面墻焉已,雖謂之東西未辨,大小無當,不是過語。況孤露失業,荒嬉成習,只知受祖之溢愛,而聞命以來,臣祖之憂臣驟躐,戒臣僥冒,甚於其愛。臣何以不自量度,徒懷寵渥,上累聖簡之隆,下負臣祖之訓也哉?左右參量,有難以隨牌一進,致壞廉維。玆敢畢陳衷素,仰瀆穹蒼。伏乞聖明,俯賜鑑諒,亟收臣內閣之銜,毋䙝公器,俾安私分,則實天地成全之澤。臣無任云云。省疏具悉。爾其勿辭察職。
上在昌德宮。停常參·經筵。
李承宇,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
鄭元夏啓曰,明日常參·經筵,取稟。傳曰,停。
李承宇啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于鄭元夏曰,傳香承旨,馳詣宗廟·景慕宮,奉審摘奸以來。
李承宇啓曰,行大司憲洪鍾雲,掌令鄭寅協在外,執義金容圭,掌令鄭海瑢,持平高景晙牌不進,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳于李承宇曰,只推。
兵曹口傳政事,以金在亨爲羽林將。
以忠淸監司李承五狀啓,永春縣民家失火,人名燒死事,傳于鄭元夏曰,當此東作之時,民家燒燼,若是夥多,而人命之燒死,尤極驚慘。元恤典外,別加顧助,燒死人如有生前身還布,竝蕩減,趁卽厚埋,結構奠接之方,廟堂措辭分付。
以司謁口傳下敎曰,定配罪人魏洪源·洪永喆,特爲放送。
鄭元夏,以奎章閣言啓曰,明日,卽書香閣大奉審日次,臣進詣擧行之意,敢啓。傳曰,知道。
又以內醫院都提調·提調意啓曰,前縣令李憲愚,議藥同參差下,令該曹口傳付軍職,冠帶常仕,何如?傳曰,允。
李承宇,以兵曹言啓曰,今十六日二羽禁軍番次矣。該番將有闕之代,依承傳口傳擬入之意,敢啓。傳曰,知道。
又以禁衛營言啓曰,本營千摠南啓定,身病猝重,勢難察任,改差,何如?傳曰,允。
又以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
又以御營廳言啓曰,本廳千摠吳宅善,身病甚重,勢難察任,改差,何如?傳曰,允。
又以御營廳言啓曰,本廳千摠,今當差出,而擬望之人乏少,外任竝擬,何如?傳曰,允。
又以刑曹言啓曰,以司謁口傳下敎曰,定配罪人魏洪源·洪永喆,特爲放送事,命下矣。謹依傳敎,平安道昌城府定配罪人洪永喆,慶尙道泗川縣定配罪人魏洪源等,竝卽放送事,分付各該道臣之意,敢啓。傳曰,知道。
兵曹口傳政事,副司果單李憲愚。
工曹判書沈宜元疏曰,伏以,臣犬馬之齒,今七十有六矣。筋骸朽弛,疾病癃痼,旣未能陳力服事,圖報涓塵,而跧伏鄕廬,隨分飮啄,日與田夫野翁,歌詠聖化,榮塗一步,夢想未到。不意格外異數,有隕自天,特授臣以工曹判書,銓臣奉旨,超臣資憲階,華誥誕宣,閭里動色。臣伏地拜命,歷日震惕。不審我殿下,奚取於臣而爵祿以寵,不之難愼耶?齊馬無知道之智,衛鶴有乘軒之譏,竊爲聖朝惜此擧也。臣自立朝以來,曾無尺寸可紀,而荷天地之至仁,沐雨露之厖澤,列于亞卿,亦旣有年,其爲倖濫,未有若臣之甚焉者。今又躐級而升,位次公孤,不惟臣之所未嘗自期,抑或同朝,亦未嘗以是期于臣者也。臣於少壯,尙不猶人,況在昏耄,敢安是命,而埴之戒,鍾漏之慙,顧何如哉?昔宋正考父,一命再命,旣僂且傴,及乎三命,循墻而走,蓋階已高而其志益恭,猶不得安而行之,則其不及考父十百者,又豈特循墻而已乎?名忝耆社,恩及泉塗,何莫非老臣至榮極耀,而北望攢祝,曷有其極?只將冥升之愧,仰瀆崇嚴。伏望殿下,俯賜省察,亟收臣新資,俾公器無玷,私分獲安焉。臣無任云云。答曰,省疏具悉。卿其勿辭行公。
開城留守趙敬夏疏曰,伏以,臣之弟卒判書成夏,窀穸之期,亦在邇矣,臣之臨壙一慟,乃是至情之所不可已者也。缺擅離,係是法意攸嚴也。玆敢冒昧哀籲。伏望聖慈,俯賜鑑諒,許多往還之暇,俾伸情私,不勝幸甚。臣無任云云。答曰,省疏具悉。卿其往來焉。
上在昌德宮。停常參·經筵。
藥房提調韓敦源,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
鄭元夏啓曰,明日常參·經筵,取稟。傳曰,停。
李承宇啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
鄭元夏啓曰,前銜疏勿爲捧入事,前後飭敎,不啻截嚴,而卽見前掌令朴淇鍾上疏,則家僮直呈,亦係禁令,且有違格處。所當退却,而係是言事,雖不得不捧入,不可無警。從重推考,何如?傳曰,允。
傳于鄭元夏曰,前別兼春秋趙秉升·朴斗陽,竝別兼春秋還差下。
鄭元夏啓曰,前別兼春秋趙秉升·朴斗陽,竝別兼春秋還差下事,命下矣。令該曹口傳單付,牌招察任,何如?傳曰,允。
吏曹口傳政事,別兼春秋二單,趙秉升·朴斗陽。
傳于鄭元夏曰,前後直赴殿試人,竝付之今番庭試榜末,一體放榜。
傳于鄭元夏曰,直赴閔泳韶,賜樂。
傳于鄭元夏曰,以儒疏事,前後嚴飭,果何如?而力抗君命,暋不知畏,又復招集,封章有日云。此果何許義諦,何許道理乎?苟能存心耕讀,飭躬操守,則寧有是也?此等悖類,不可以士子待之。所謂疏頭,移送秋曹,嚴刑遠配,其餘則自政院·京兆,郞廳發牌聽傳敎,多發禁隷,當日內逐出郊外。
鄭元夏啓曰,行大司憲洪鍾雲,掌令鄭寅協在外,執義金容圭,掌令鄭海瑢,持平高景晙牌不進,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳于鄭元夏曰,只推。
以黃海監司姜蘭馨狀啓,薦新生石首魚,節序差早,姑未捉得,限內不得封進,惶恐待罪事,傳于鄭元夏曰,勿待罪事,回諭。
兵曹口傳政事,副司果單金學洙。
鄭元夏,以統理機務衙門言啓曰,卽見慶尙左兵使李基赫狀啓,則本衙門新設啓下文蹟之擅自刪節,縱因昧例所致,事體所在,極涉駭忽。該帥臣,施以重推之典,何如?傳曰,允。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以內醫院都提調·提調意啓曰,議藥同參李肯鉉·李憲愚,竝待令差下事,命下矣。依下敎待令差下,使之輪回入診之意,敢啓。傳曰,知道。
又以刑曹言啓曰,傳曰向日批答,宜有洞然知悉,而近聞嶺儒輩,稱以更疏,召集餘徒,逗留觀望,是何道理?其在嚴朝令端士趨之道,不可仍置。其作頭主論者,令該曹刻期詗捉,嚴刑遠配事,命下矣。謹依傳敎,罪人金祖永,嚴刑一次後,咸鏡道安邊府遠地定配所,卽爲押送之意,敢啓。傳曰,知道。
前掌令朴淇鍾疏略曰,第伏念漕轉一款,爲目下急切先務也。見今倉厫枵然,百官之祿,軍兵之料,每患不繼,誠極寒心。我國漕運,有漕倉聚納之制焉,有各其邑運納之規焉,漕倉則自其處造備船隻,各其邑運納者則京江沙格輩,持船發往各邑,自來已成規例。挽近四三年來,有賃船上納之朝令焉,捉得商船,然後乃可爲賃船之地,則捉船之際,將吏輩,列立浦口,致有捧賂而操縱,雖罪罰日至,莫可禁遏其暗地征利之習,而彼商賈輩,抵死謀避,至於漁鹽不通,亦爲懋遷有無之一大痼瘼。設或捉得於百一之中,賃而送之,一船之載米,多不過百餘石,少不過七八十石,輕如梭小如屐,搖颺於萬里風濤之中,難保其無慮完納。邇來臭載之頻數,亦安知不由於此,而幾萬石裝載,其有告畢之期乎?臣於在鄕之日,伏聞各邑稅倉充溢,露積而無船可以運納,其間腐傷也,逋欠也,零縮也,理所必至。當此國儲蕩竭之日,豈非可憫處乎?近日京江船隻,多不修補,未能如數發去,如不得已,則自公錢公穀中,區劃捐給,使各其邑,各造幾船隻,使之運納,所謂賃船,一切停罷,然後稅政,或可有就緖之道矣。若復因循,則猶七年之病,求三年之艾,軍國之須,恒多告罄之患,民邑之事,可無淸帳之日也。且以陳土言之,食土而納稅,國典也,民職也。土已陳而稅猶納,則民安得支保?大無之餘,元元喪氣,瘡痍未蘇,更使無土之稅,延及於族之族,隣之隣,終歲盻盻。此係於結政,則雖方伯·守令,難可任意升縮於其間也。更張而惠鮮之,其不在於朝家之處分乎?田野之廣,無如湖南,而沿海之邑,陳廢尤甚。間或有一二守土臣之至誠轉報,僅蒙該邑之陳頉,外他諸邑,依舊白徵,一視之澤,宜無彼此。爲今之計,改量而從實執結,民無冤徵,惟正以供,豈非民憂稍紓之道乎?民憂稍紓,則國計自裕,必然之理也。臣愚淺見,以爲萬一撟捄之策,莫先於此二者矣。玆敢不避猥越,仰瀆崇嚴。伏願殿下,不以人廢言,澄省而採納之,則國家幸甚,生民幸甚。臣無任云云。省疏具悉。疏辭,令廟堂稟處。
上在昌德宮。停常參·經筵。
卒左參贊趙成夏發引,大王大妃殿,統理機務衙門·藥房·內閣·政院·玉堂口傳問安。答曰,知道。
鄭元夏啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪淳學啓曰,左副承旨李承宇,今日不爲仕進,卽爲牌招,何如?傳曰,允。
傳于鄭元夏曰,召對爲之。
鄭元夏啓曰,明日召對,取稟。傳曰,爲之。
兵曹,來三月二十七日,王大妃殿寶齡望六,慶科庭試武科,春塘臺親臨殿試敎是時,直赴殿試人規矩,鐵箭三矢一百十步一矢,柳葉箭五矢一百二十步一巡二中,講書粗以上,三技取一技落點。
兵曹,來三月二十七日,王大妃殿寶齡望六,慶科庭試武科,春塘臺親臨殿試敎是時,原榜人規矩,鐵箭三矢一百十步一矢,片箭五矢一百二十步一巡一中,貫革五矢一百二十步一巡三中,柳葉箭五矢一百二十步一巡二中,講書粗以上,五技取三技落點。
議政府薦望,以朴善陽爲濟州牧使。
鄭元夏啓曰,行大司憲洪鍾雲,掌令鄭寅協在外,執義金容圭,掌令鄭海瑢,持平高景晙牌不進,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳曰,只推。
鄭元夏,以刑曹言啓曰,傳曰以儒疏事,前後嚴飭,果何如?而力抗君命,暋不知畏,又復招集,封章有日云。此果何許義諦,何許道理乎?苟能存心耕讀,飭躬操守,則寧有是也?此等悖類,不可以士子待之。所謂疏頭,移送秋曹,嚴刑遠配,其餘則自政院京兆,郞廳發牌聽傳敎,多發禁隷,當日內逐出郊外事,命下矣。謹依傳敎,疏頭金碩奎,嚴刑一次後,平安道德川郡遠地定配所,卽爲押送之意,敢啓。傳曰,知道。
辛巳三月十六日酉時,上御興福軒。召對入侍時,參贊官鄭元夏,侍讀官申泰寬,檢討官睦承錫,直閣閔丙奭,假注書閔正鎬,記事官閔啓鎬·尹相翊,各持通鑑第十三卷,以次進伏訖。上曰,史官分左右。仍開卷。上曰,上番讀之。泰寬,讀自盧杞譖楊炎,止以拒滔。上曰,釋義。泰寬釋義。上曰,文義奏之。泰寬曰,馬燧等,破田悅四萬之衆,乘勝前進,何有收功而頓兵遷延,及至魏州,悅兵不過千餘,而攻之不克,何也?其無乃燧與李抱眞,不協之致歟?燧以將帥之臣,不能慰馴諸將,使之殫竭誠力,乃反失和齟齬,蔑其前功,焉有忘身殉國之義乎?上曰,豈獨兵事爲然?天下事爲,未有和而不成者也。泰寬曰,和爲萬化之原,而易和者,莫如兵,故孟子曰,地利不如人和。上曰,誠然矣。將不能和戢士卒,不足恃强,何以爲功?馬燧等事,眞可惜也。泰寬曰,聖敎切當矣。上曰,韋都賓·陳京,請以供軍之費,括取富商而用之,至於人不勝苦,爲之罷巿,何忍使民至此也?泰寬曰,比歲徵發,經費不繼,則勢將稱給於民,而取之不以其道,故民怨滋起矣。上曰,國家經用,皆有限節,一或過度,民不支保,國將何恃而安?國之安危,在於用人賢否。如韋都賓·陳京之輩,豈可謂之賢乎?泰寬曰,韋都賓·陳京·杜佑之徒,全事財利,而賢如陸贄而不能信用,此德宗之失也。上曰,下番讀之。承錫,讀自上初卽位,止盈於遠近。上曰,釋義。承錫釋義訖。上曰,文義奏之。承錫曰,缺當此時,崔佑甫爲相協贊,藹然有貞觀之風,及其盧杞爲相,大失民國之望,可不愼哉?上曰,國之有輔相,猶家之有棟樑,得賢相與共國,然後治化可行。德宗用人之前後不同,何也?承錫曰,德宗之言曰,人言杞奸邪,朕殊不覺其然。蓋以杞爲忠,故用之。是以知人最難也。上曰,惜不令崔祐甫,終始任用也。承錫曰,聖敎切當矣。上曰,間架除陌錢之重斂,何其太甚歟?承錫曰,德宗,優恤士卒,本道糧之給給其家,一人兼三人給,則本欲惠澤,及於士卒之家屬矣,至於師興費廣,用度不足,故不得已重稅也。上曰,士卒之受惠者,少,百姓之受害者,多。是以愁怨之聲,盈於遠近,爲政,莫如節用愛人也。承錫曰,孔子以節用愛人,爲爲政之本也。大抵爲政者,取之有限,用之有節,然後自可裕民,節用爲先務也。上曰,夫子聖訓,無以尙之矣。仍敎曰,參贊官讀之。元夏,讀自初上在東宮,止上不能用。上曰,釋義。元夏釋義訖。上曰,文義奏之。元夏曰,大抵此爲陸贄之初奏於德宗者也。議論尤切於時務,而至於克敵,在於得將,馭將,在於操柄云者,實爲不易之論矣。此操柄二字,非但馭將,人主治天下之法,亦在於操柄而已也。上曰,陸贄所奏,皆切當,而德宗竟不能用,以致人心搖動,邦本不固,是尤慨嘆也。元夏曰,陸贄所陳,無非切當矣。贄乃德宗時第一賢佐,而德宗,旣知其人,數問得失,竟不能任用,以致顚敗者,萬萬慨惜矣。上曰,德宗自在東宮,已聞其名,卽位後,數問其政之得失,贄乃知無不言,而德宗竟不能用,安在其訪問得失之意歟?元夏曰,聖敎至當矣。上曰,閣臣讀之。丙奭,讀自李希烈圍襄城,止還趣京師。上曰,釋義。丙奭釋義訖。上曰,文義奏之。丙奭曰,上之使下,必通群情,勞來撫恤,則衆心服從,雖勞不怨,而使飢疲之卒,困不得食,以致衆怒,二庫之財,非士卒可取之物,而今揚言若是,可見衆心之不服矣。上曰,士卒之取府庫財云者,雖出於飢寒而然,爲士卒而至於此境,此必是澤未下究,情未上通而然也。丙奭曰,聖敎至當矣。上曰,史官以次讀之。賤臣,讀自姚令言,止默然不悅。上曰,釋義。賤臣釋義。上曰,文義奏之。賤臣曰,段秀實,當王室有事之時,久失兵柄,被朱泚,劫招而往見,則似當聽泚所言,而秀實,能使開諭將士,示以禍福,奉迎乘輿,爲先,忠直之言,凜然有不可犯之義矣。上曰,秀實,賢臣也。國之用人,必擇賢材,良以然也。當時出此言者,秀實一人而已。賤臣曰,聖敎切當矣。上曰,史官連爲讀之。啓鎬,讀自上初至奉天,止行營節度使。上曰,釋義。啓鎬釋義。上曰,文義奏之。啓鎬曰,臣所讀自止內文義,別無仰達者矣。缺相翊,讀自朱泚攻圍奉天,止留二日乃行。上曰,釋義。相翊釋義訖。上曰,文義奏之。相翊曰,臣所讀自止,亦無仰達者矣。上曰,陸贄,賢臣也。盧杞,奸侫之輩,而德宗竝用之,未分賢愚而然耶?相翊曰,德宗,豈無君子小人之別,而性本寬裕而然也,可推其包容之道也。上掩卷。命史官就座,又命退。諸臣以次退出。
上在昌德宮。停常參·經筵。
李承宇啓曰,來二十一日,朝參日次矣,敢稟。傳曰,停。
又以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
又啓曰,明日常參·經筵,取稟。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,三皇忌辰日親行望拜禮,前期一日以稟事,曾有定式矣。今十九日毅宗皇帝忌辰日親行望拜禮,何以爲之?敢稟。傳曰,北苑望拜禮親行矣。
又啓曰,行大司憲洪鍾雲,掌令鄭寅協在外,執義金容圭,掌令鄭海瑢,持平高景晙牌不進,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳于李承宇曰,只推。
李承宇啓曰,都承旨趙同熙內閣進,左承旨洪淳學不爲仕進,右承旨李起鎬,同副承旨宋秉瑞在外,右副承旨鄭元夏式暇出去,院中只有臣一人,伴直無人。左承旨所當牌招,而拘於廳規,不得請牌。何以爲之?敢稟。傳曰,牌招。
又啓曰,明日召對,取稟。傳曰,爲之。
又啓曰,左承旨洪淳學牌不進,伴直無人。都承旨趙同熙,所當牌招,而拘於廳規,不得請牌。何以爲之?敢稟。傳曰,牌招。
以左承旨洪淳學牌不進罷職傳旨,傳于李承宇曰,只推。
李承宇,以舟橋司言啓曰,稅納法意,本自嚴重,京畿船運邑稅穀,以三月望內畢納,旣載於釐正事目,而長湍·陽智·陽城等邑,已過當限,陳省亦不來呈,定式所在,豈容若是?以上三邑守令,竝令該府,拿聞論勘,何如?傳曰,允。
辛巳三月十七日戌時,上御興福軒。召對入侍時,參贊官李承宇,侍讀官申泰寬,檢討官睦承錫,直閣閔丙奭,假注書李榮,記事官閔啓鎬·尹相翊,各持通鑑第十三十四卷,以次進伏訖。上曰,史官分左右。仍開卷。上曰,上番讀之。泰寬,讀自上問陸贄以當今切務,止更思所難。上曰,釋義。泰寬釋義訖。上曰,文義奏之。泰寬曰,誠者,聖人之極工,非誠無以有爲也。陸贄,每勸德宗推誠信以臨下,於此極言上下相交之道,而德宗不悟,乃喩以其失,在推誠。儻使德宗,苟能納諫以誠,豈有向日致亂之由乎?上曰,德宗,未見誠字上用工處。上下之情,非誠無以通,豈可以一時通情,謂之誠乎?泰寬曰,中庸曰誠者,天之道也,誠之者,人之道也。易曰,天行健,君子以,自强不息,君子之誠也。上接下以誠,體天之健也,下事上以誠,自强之道也。一體相須之義,其不在是乎?上曰,誠,這是純亦不已之義也。凡家國之事,必通上下之情,然後無物不成矣。泰寬曰,聖敎至當矣。上曰,下番讀之。承錫,讀自興元元年,止命去其榜。上曰,釋義。承錫釋義。上曰,文義奏之。承錫曰,人主之責躬,卽克己復禮之本也。德宗,深自克責,詔制一下,士卒之感泣,民心之悅服,捷於影響也。上曰,君民,本是一體相須,故其感應如是也。承錫曰,當此多事之時,進陳忠言,左右王室,陸贄之功爲多,德宗,曾問其名,亦能聽用其言,故唐室,危安復安也。上曰,奉天詔之一言一句,無不出於正者,可見陸贄之忠直也。德宗,能用賢臣,共與資理,必非庸君也。承錫曰,非徒用陸贄之賢,其後用李泌爲相,亦唐之名臣也。上曰,瓊林庫之揭榜貯物,甚可惜也。然則士卒安得無怨乎?承錫曰,其後因諫疏,卽命去榜,亦改過不吝之義也。仍奏曰,唐朝綺麗之文章,何限,而至於陸贄,乃眞儒也。上曰,果是眞儒,故其論事,無非切實也。仍敎曰,主忠信爲綱領,而上之人,使之不以其道,亦安望其盡忠也?承錫曰,是以孔子曰君使臣以禮,臣事君以忠也。上曰,夫子之訓,爲萬世鑑法也。仍敎曰,參贊官讀之。承宇讀自蕭復嘗言,止誰復爲用哉?上曰,釋義。承宇釋義。上曰,文義奏之。承宇曰,蕭復之依阿苟免,臣實不能者,果爲切直之言。德宗,不能用如此之人,竟疎遠之,安得不召亂乎?是以國之理亂,專係於用人之賢否也。上曰,從諫如流,樂義必聽,則君道正矣。德宗,當艱虞之時,不能用賢去奸,可勝嘆哉?承宇曰,聖敎至當矣。德宗,知盧杞之奸而不親近,察蕭復之直而不疎遠,則必無奉天之亂矣。上曰,晟,以孤軍,處强賊之間,徒以忠義,感激將士,晟之忠義,可謂至矣。承宇曰,誠然矣。李西平之當此聲勢孤危之時,深得將士之心,故能以寡禦衆矣。上曰,名器不可輕,而以瓜果授官,豈非德宗之失乎?贄之進善極諫,可謂忠告矣。承宇曰,任官惟賢材,夫爵賞者,不可輕授者也。今以獻瓜果者,受爵賞,則忠賢立功者,將何以褒賞乎?若非陸贄之忠直,則孰能有是剴切之格議哉?上曰,閣臣讀之。丙奭,讀自陸贄在翰林,止宗社無疆之休。上曰,釋義。丙奭釋義訖。上曰,文義奏之。丙奭曰,陸贄,唐之忠直之士也。每於奏章,陳善極諫,眞是唐世人臣中一人也。上曰,德宗終不用陸贄之言,豈無後悔也哉?然或從其諫,故僅能保其國,若能推誠委任,則人如寶玉,國如磐石。德宗不能用,可勝嘆哉?丙奭曰,唐世若有如是數臣,則非但保國,治溢於天下矣。以下缺上掩卷。命史官就座,又命退。諸臣以次退出。
上在昌德宮。停常參·經筵。
鄭元夏啓曰,明日北苑望拜禮相値,視事頉稟之意,敢啓。傳曰,知道。
李承宇啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨鄭元夏,今日不爲仕進,卽爲牌招,何如?傳曰,允。
鄭元夏啓曰,明日北苑望拜禮時,闕字牌及爐盒,當爲奉來。門路,以何處爲之乎?敢稟。傳曰,集成門爲之。
傳于鄭元夏曰,弼善有闕之代,前望單子入之。
弼善前望單子入之,李軒卿落點。
傳于鄭元夏曰,經理事金弘集分揀。
傳于鄭元夏曰,經理堂上金弘集,令政院更爲牌招,申飭行公。
以都承旨趙同熙牌不進罷職傳旨,傳于鄭元夏曰,只推。
鄭元夏啓曰,行大司憲洪鍾雲,掌令鄭寅協在外,執義金容圭,掌令鄭海瑢,持平高景晙牌不進,徐相泰未署經,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳于鄭元夏曰,只推。
傳于李承宇曰,明日出宮門路,以協陽門爲之。
李承宇啓曰,今日齋宿,承旨當爲備員,而右承旨李起鎬,同副承旨宋秉瑞在外,何以爲之?敢稟。傳曰,許遞,前望單子入之。
承旨前望單子入之,韓章錫·洪承穆落點。
李承宇啓曰,今日齋宿,承旨當爲備員。新除授左副承旨韓章錫,同副承旨洪承穆,竝卽牌招,何如?傳曰,允。
又啓曰,明日北苑望拜禮時,兩司長官,當爲進參,而行大司憲洪鍾雲在外,何以爲之?敢稟。傳曰,許遞,前望單子入之。
大司憲前望單子入之,韓敬源落點。
李承宇,以都摠府言啓曰,今三月十九日北苑望拜禮親行敎是時,侍衛寶劍,當爲備員,而都摠管金翊鎭有實病,副摠管李淳翼·朴齊寬·李正魯俱有實故,鄭海崙在外,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞。
兵曹口傳政事,以趙寧夏爲都摠管,閔羲軾·李奎顔·白樂薰·金泰郁爲副摠管。
李承宇,以吏曹言啓曰,卽接通禮院牒報,則以爲,明日北苑親行望拜禮敎是時,左右通禮,不可不備員,而左通禮趙益元,身病猝重,不得進參云。改差,其代口傳備擬以入之意,敢啓。傳曰,知道。
吏曹口傳政事,以吳尙鉉爲左通禮。
李承宇,以統理機務衙門言啓曰,卽接訓鍊都監所報,則今三月十九日,習陣日次,而大將臣申正熙,有身病,不得行操云矣,敢啓。傳曰,知道。
又以禁衛營言啓曰,本營千摠白樂淵,以前任濟州牧使,尙在任所矣。領軍之職,久曠可悶,改差,何如?傳曰,允。
又以禁衛營言啓曰,本營騎士將白南鳳,身病猝重,勢難察任,改差,何如?傳曰,允。
又以義禁府言啓曰,長湍府使任尙鎬,陽智縣監許,陽城縣監兪程煥等,竝拿問論勘事,傳旨啓下矣。任尙鎬,時在任所,依例發遣府書吏,差兼官後拿來,許·兪程煥等,亦在任所云,依例發遣府羅將,竝拿來,何如?傳曰,竝待待命拿囚。
又以刑曹言啓曰,卽日放榜時,天童軍,例自本曹待令,而文科則全數定給,武科則只給甲乙科事,曾有定式矣。今此慶科庭試放榜時,亦爲依此擧行之意,敢啓。傳曰,知道。
辛巳三月十八日酉時,上御興福軒。召對入侍時,參贊官鄭元夏,侍讀官申泰寬,檢討官睦承錫,直閣閔丙奭,假注書閔正鎬,記事官閔啓鎬·尹相翊,各持通鑑第十四卷,以次進伏訖。上曰,史官分左右。仍開卷。上曰,上番讀之。泰寬讀自上謂陸贄曰渾瑊,止收復之晩。上曰,釋義。泰寬釋義訖。上曰,文義奏之。泰寬曰,古之命將曰閫以外,將軍制之,爲其委任責成也。德宗,使陸贄規劃瑊·晟諸軍進取之方,殊失古法。用舍否臧,旣非千里逆睹,進退賞罰,難以一定爲法。設令,式遵規劃,僨師敗績,將何以罪其將乎?故兵法曰,將在外,君命有所不受。上曰,推轂命將,欲其專責成功也。初不委任則已矣,如其任之,斯須變機,如何議劃?若漢之周亞夫,天子勞軍,亦能按轡入營,師律之嚴,固如是哉?泰寬曰,陸贄所謂惟不自用,乃能用人之說,頗近道矣。上曰,此是寓諷諫之也。泰寬曰,書云自用則小,亦此意也。仍奏曰,晟,旣破泚兵,不自爲功曰,賴將士之力上露布曰,肅淸宮禁,祇謁寢園及拜車駕,先賀後謝,德宗則曰,天生李晟,以爲社稷,非爲朕,至於泣下。此時君臣之情,甚有可觀。上曰,晟盡忠收復,德宗之厚待,固其宜矣。用兵之法,旣如此,豈有不濟功之理乎?泰寬曰,晟之團束軍制,晉將杜預,似之。上曰,下番讀之。承錫讀自初肅宗在靈武,止凡二十七日。上曰,釋義。承錫釋義訖。上曰,文義奏之。承錫曰,李泌,山人也,素多謀略,爲德宗畫計,與漢高祖之張子房,略同也。高帝,以運籌帷幄之中,決勝千里之外,當稱子房,而泌之功,亦相似。朱泚,旣乎內懷隱憂,問計於李泌,而泌歷陳懷光之罪,以爲河中,不足憂也。終乃懷光之敗,不出其所料矣。上曰,漢之張良,唐之李泌,自古皆稱良佐也。仍敎曰,參贊官讀之。元夏,讀自貞元元年,止一無所問。上曰,釋義。元夏釋義訖。上曰,文義奏之。元夏曰,唐家中葉之弊,專在於姑息。然而德宗,平河中以來,不無喜事生事之慮。故陸贄有此福不可以屢徼,幸不可以常覬,任德不任兵之奏,此實救時之良策也。上曰,贄之所奏,無非諷諫,而其言,曲盡明著矣。元夏曰,化洽二字,勝於百萬之師矣。上曰,爲治之道,莫先於德,而所謂任德不任兵者,贄之所以擧君德而勸勉之也。誠能好德,爲國乎何有?元夏曰,誠然矣。人主治國之道,在於德化,故贄之所奏,以敷理道安百姓,以服暴人,爲言矣。上曰,閣臣讀之。丙奭讀自二年李希烈,止乃復古。上曰,釋義。丙奭釋義訖。上曰,文義奏之。丙奭曰,臣所讀自止內,別無可奏者矣。上掩卷。仍命史官就座,又命退。諸臣以次退出。
上在昌德宮。停常參·經筵。
上詣北苑,入幕次後,統理機務衙門·藥房·內閣·政院·玉堂口傳問安。答曰,知道。
望拜禮親行還入幕次後,統理機務衙門·藥房·內閣·政院·玉堂口傳問安。答曰,知道。
還內後,統理機務衙門·藥房·內閣·政院·玉堂口傳問安。答曰,知道。
洪承穆啓曰,明日常參·經筵,取稟。傳曰,停。
傳于洪承穆曰,說書有闕之代,前望單子入之。
說書前望單子入之,李貞稙落點。
趙同熙,以吏曹言啓曰,卽接通禮院牒報,則今日北苑親行望拜禮敎是時,左右通禮,不可不備員,而新除授左通禮吳尙鉉,身病猝重,不得進參云。改差,其代,口傳備擬以入之意,敢啓。傳曰,知道。
吏曹口傳政事,以吳慶履爲左通禮。
傳于韓章錫曰,經理堂上金弘集,疏批已下,更爲牌招,如有違牌,勿爲呼望。
傳于洪承穆曰,弘文提學有闕之代,前望單子入之。
弘文提學前望單子入之,徐堂輔落點。
洪承穆啓曰,今日參班儒生應製,弘文提學牌招事,命下,而弘文提學徐堂輔有身病,不得肅謝。更爲牌招,何如?傳曰,許遞,前望單子入之。
弘文提學前望單子入之,洪祐吉落點。
洪承穆啓曰,弘文提學洪祐吉,旣已承牌,藝文提學未差,內閣提學金炳始·李㘾,竝卽牌招,同參考試,何如?傳曰,允。
傳于洪承穆曰,弘文提學洪祐吉,命官爲之。
傳于洪承穆曰,參班儒生應製,銘居首三下幼學李愚冕,直赴殿試,之次草三下進士李庚稙,直赴會試,之次次上幼學李起鉉等二人,竝給二分,之次次上金悳鎭等二人,竝給一分,之次次上右翊贊金明洙等四人,各奎章全韻一件賜給。
傳于洪承穆曰,入格儒生,明日待令。
傳于洪承穆曰,入格儒生金明洙·尹秉綬此是桂坊也。竝守令待窠,首先擬入。
洪承穆啓曰,明日召對,取稟。傳曰,爲之。
以司謁口傳下敎曰,一內禁軍試射,今二十二日春塘臺親臨磨鍊。
兵曹口傳政事,副護軍單宋秉瑞。
韓章錫,以統理機務衙門言啓曰,經理事趙寧夏,除拜摠管矣。職務相妨,除拜摠管之任,許遞,何如?傳曰,允。
又以統理機務衙門言啓曰,卽接禁衛營所報,則今三月二十日,習陣日次,而大將臣李載冕有身病,不得行操云矣,敢啓。傳曰,知道。
趙同熙,以議政府言啓曰,本府有司堂上趙寧夏,除拜摠管矣。職務相妨,所帶摠管之任,今姑改差,何如?傳曰,允。
洪承穆,以侍講院言啓曰,新除授弼善李軒卿,卽爲牌招察任,何如?傳曰,允。
又以侍講院言啓曰,新除授說書李貞稙,卽爲牌招察任,何如?傳曰,允。
鄭元夏,以戶曹言啓曰,臣祐吉,與佐郞臣徐綺輔,依定式進詣時御所,周回宮墻奉審,則如干有頉處,從便修改之意,敢啓。傳曰,知道。
又以戶曹言啓曰,泥洞築臺·追慕洞碑閣·淨業院碑閣·戲竹軒,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,慶熙宮,依定式發遣本曹郞廳奉審,則如干有頉處,從便修改之意,敢啓。傳曰,知道。
又以戶曹言啓曰,訓鍊院慕華館,依定式發遣本曹郞廳摘奸,則姑無頉處之意,敢啓。傳曰,知道。
又以漢城府言啓曰,濟州三邑民數,今始上來,依例入錄之意,敢啓。傳曰,知道。
韓章錫,以兵曹言啓曰,庭試文武科,今三月十七日設行,卽日放榜事,推擇啓下矣。武科則直赴殿試及會試,已捧承傳者,合爲一百四十人,原榜之京中試取及各道啓聞之數,又至一百十人之多矣。雖分所試取,一日內畢試唱第,其勢末由。在前如此之時,武科殿試,則有差先推擇,與文科同日放榜之例,今番則何以爲之乎?敢稟。傳曰,二十五日中日閣,命官爲之。
禮曹參判金弘集疏曰,伏以,臣情有難安,義在自靖,泥首俟勘,已二十有餘日矣。始控危蹙之懇,而溫批開諭,屢犯逋慢之罪,而薄罷旋揀,從又飭敎,諄迫備摯,臣誠悖隕越,莫省所以自措也。未敢知我殿下,奚爲有此誤恩於無狀賤臣,强其所不可强也。豈以人言不必較絜,去就不宜撕捱耶?顧臣弱植孤立,冥擿不已,其愚不能謀身,其迷不能遠害,致此衆口之嘵嘵。靜言思惟,實是滄浪之自取。噫,臣亦具彝性,羞惡之端,豈不與人同哉?嶺儒,以臣向來遭劾而卒無事爲論,誠哉是言也。若使臣早被譴罰,足以蔽其辜,則必無今日之言矣。徒以貪戀寵榮,怵畏義分,趨走乎機務之班,黽勉乎講修之役,跡旣近於拭唾,謗難免於耐彈。使臣反詰,無辭自解。旣往莫追,其可重壞廉防,罔念桑楡之收乎?此臣所以株守莫變,若窮無歸者也。艮限在前,冒膺末由。玆敢不避煩猥,荐瀆崇嚴。伏乞聖明,俯賜諒察,亟令選部,永刊臣名,仍降方命之誅。臣當感戴洪造,獲遂微諒,雖死之日,猶生之年也。臣不勝大願至祝。臣無任云云。答曰,省疏具悉。已屬往事尤,不必如是深引。卽爲行公。
辛巳三月十九日辰時,上詣北苑。望拜禮親行入侍時,都承旨趙同熙,左承旨洪淳學,右承旨李承宇,左副承旨韓章錫,右副承旨鄭元夏,同副承旨洪承穆,假注書閔正鎬·李榮,記事官閔啓鎬·尹相翊,提學金炳始,檢校直提學趙慶鎬·鄭範朝,檢校直閣金興均,檢校待敎閔泳煥·金永悳,待敎趙晳九,校理申泰寬,修撰睦承錫,以次侍立。時至,通禮,跪啓請外辦。上具翼善冠·衮龍袍,乘輿出宣化門。藥房提調韓敦源,副提調趙同熙進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·靑陽門,詣降輿所。通禮,跪啓請降輿,上降輿,入小次。少頃,通禮,跪啓請出次,上改具翼善冠·黑圓領袍·靑鞓·素玉帶,出次步詣北苑版位。通禮,前導詣拜位北向立。贊儀,唱四拜,上行四拜禮,侍臣及參班諸臣儒武,俱行四拜禮。贊儀,唱跪,上跪。司香二人,進詣香案前,上三上香,俯伏興退。贊儀,唱四拜,上行四拜,侍臣及參班諸臣儒武,俱行四拜訖。通禮,跪啓禮畢。領敦寧洪淳穆,領議政李最應,左議政金炳國進前奏曰,侵早勞動,聖體,若何?上曰,一樣矣。傳曰,戶房承旨與禮曹堂上·戶曹郞廳,依定式馳詣宣武祠,奉審以來。傳曰,望拜禮時,參班儒武,當應製試射矣。弘文提學牌招,仁政殿命官爲之,武士則兵判,試取於中日閣。傳曰,還宮門路,以宜春門爲之。上入小次,改具翼善冠·衮龍袍以出。通禮,跪啓請乘輿,上乘輿至宜春門外,章錫,請出標信解嚴。上還內,諸臣以次退出。
上在昌德宮。停常參·經筵。
卒左參贊趙成夏安葬,大王大妃殿,統理機務衙門·藥房·內閣·政院·玉堂口傳問安。答曰,知道。
藥房提調韓敦源,副提調趙同熙啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
韓章錫,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
洪承穆啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
韓章錫啓曰,右副承旨鄭元夏,今日不爲仕進,卽爲牌招,何如?傳曰,允。
洪承穆,以禮曹言啓曰,景慕宮夏享大祭,當以五月上旬內擇日設行,而連値國忌及拘忌,無以推擇涓吉矣。在此如此之時,已有中旬推擇之例,亦依已例,以中旬磨鍊以入之意,敢啓。傳曰,知道。
禮曹,來五月十三日,行景慕宮夏享大祭,親祭取稟,奉敎恭依。
傳于洪承穆曰,入格儒生入侍。
洪承穆啓曰,行大司憲韓敬源,執義金容圭,掌令鄭海瑢,持平高景晙牌不進,徐相泰未署經,掌令鄭寅協在外,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳于洪承穆曰,只推。
洪承穆啓曰,明日召對,取稟。傳曰,爲之。
傳于洪承穆曰,公事遲滯之中官金錫勳,從重推考。
洪承穆,以統理機務衙門言啓曰,卽接御營廳所報,則今三月二十一日,習陣日次,而大將臣閔謙鎬有身病,不得行操云矣,敢啓。傳曰,知道。
又以戶曹言啓曰,臣祐吉,與佐郞臣張錫龜,進詣景福宮差備內,與守宮內官,眼同看審,則各殿堂以下,間間有雨漏及有頉處,從便修改之意,敢啓。傳曰,知道。
又以義禁府言啓曰,江原監司林翰洙狀啓內,鐵原府居前宣傳官金興求罪狀,令攸司稟處事,判付內,稱以前銜朝官,居鄕行悖,無所不爲,至於凌蔑官長,侵虐平民,寧有如許頑習乎?金興求,自巡營捉上,嚴刑一次,遠惡島定配事,命下矣。金興求,自巡營捉上,嚴刑一次,遠惡島定配事,分付該道道臣之意,敢啓。傳曰,知道。
辛巳三月二十日申時,上御養心閤。入格儒生入侍時,右副承旨鄭元夏,假注書閔正鎬,記事官閔啓鎬·尹相翊,以次進伏,幼學李愚冕,進士李庚稙·金悳鎭,右翊贊金明洙,右洗馬尹秉綬,序立階下訖。上曰,史官分左右。元夏曰,入格儒生中李起鉉等五人,有身病,不得待令矣。待令儒生,使之陞堂奏職姓名乎?上可之。愚冕等,以次陞堂,進前奏職姓名,退立階下訖。元夏曰,儒生等,使之頒賞行禮乎?上可之。頒賞行禮訖。元夏曰,儒生等使之退出乎?上曰,直赴外,竝先退出,直赴,承旨出去,進退墨戲也。元夏曰,招入院隷擧行乎?上可之。元夏出立楹外,墨戲進退訖。奏曰,直赴使之退出乎?上可之。仍命史官就座,又命退。承史以次退出。
辛巳三月二十日酉時,上御興福軒。召對入侍時,參贊官洪承穆,侍讀官申泰寬,檢討官睦承錫,待敎趙晳九,假注書閔正鎬,記事官閔啓鎬·尹相翊,各持通鑑第十四卷,以次進伏訖。上曰,史官分左右。仍開卷。上曰,上番讀之。泰寬,讀自初上與常侍李泌,止與卿議之。上曰,釋義。泰寬釋義訖。上曰,文義奏之。泰寬曰,古者藏兵,實倣古制,而唐自開元以來,其法遂廢,有彍騎神策等名,而稅民供軍之法與焉。德宗與李泌,議復府兵,可謂知兵之要矣。上曰,兵者,聖人不得已用之者也。兵與農,本無異名,黃帝因蚩尤作亂,始制干戈,使民用之,此其兵之始也。泰寬曰,自戰國以來,干戈日尋,兵農始分,而周之世,亦有司馬掌政矣。上曰,周用古法,足食足兵矣。泰寬曰,孔子曰去兵去食,又曰民無信不立。信之爲道,如五行之有土,無往不在,苟能存信,何憂乎驩兜,何憂乎巧言令色乎?上曰,使民孝悌,可以制撻秦楚,兵將何用?泰寬曰,舜舞干羽而有苖格,以德不以兵,明矣。上曰,下番讀之。承錫,讀自初吐蕃求和於馬燧,止惡馬燧。上曰,釋義。承錫釋義。上曰,文義奏之。承錫曰,缺上曰,晟於王事,盡忠言,而馬燧輩,入於浮讒,欲以私廢公,其國安得不危乎?承錫曰,聖敎至當矣。燧輩,以薄嫌私怨,欲售其說,豈可與計天下事者哉?泰寬曰,戎狄之患,自古有之,周之玁狁,漢之凶奴,唐之吐蕃,是也。周則薄伐玁狁至于太原,漢則數與凶奴結和而反被惎賣,今吐蕃之劫盟,自是戎狄伎倆。上曰,周伐玁狁,至于太原者,示後世尙德不尙武之意也。漢則窮兵黷武,寧不爲凶奴所輕乎?泰寬曰,古云百戰百勝,非計之善者也,聖敎切當矣。上曰,參贊官讀之。承穆,讀自初吐蕃尙結贊,止卿言是也。上曰,釋義。承穆釋義訖。上曰,文義奏之。承穆曰,自古帝王致治之要,在於任賢勿貳。殷宗之命說曰,若金作礪,若旱作霖,其任之專,如此,故其功之倬,如彼矣。今唐宗,能知李泌之賢,置之輔相之位,而乃欲分其職而主之,其用賢願治之心,雖切,但不審其用之之道耳。上曰,泌,善流也。唐宗拔擢委任,可謂善矣,而有此分職之語,果失用人之道矣。若使德宗,翕受敷施,專任責成,則其功業,似不下於太宗矣。承穆曰,書云官不必備,惟其人。苟非其人,則退之可也,旣知其賢而用之不專,則是猶欲其入而閉其門也。德宗之不得爲唐中興主,固其宜矣。上曰,若論此時人物,當以李泌·陸贄,爲第一流也。承穆曰,聖敎至當矣。泰寬曰,李泌所對,與漢之陳平,上佐天子使卿大夫各任職之說,相符矣。上曰,陳平·李泌,眞宰相材也。如裵延齡之巧言日進,使泌之嘉謨,不能深入,可勝惜哉?承穆曰,是以君子,難進易退,小人,易進難退矣。上曰,閣臣讀之。晳九,讀自上復問泌以復府兵之策,止復其家。上曰,釋義。晳九釋義訖。上曰,文義奏之。晳九曰,鑄農器給麥種,分賜戍卒,因成屯田,而及其三年將代之期,聽其願留,使之永業,則不過數番,使爲土著,下無思歸之心,上無轉輸之弊矣。法漢家屯田之策,則國富兵强之要,不外乎此矣。上曰,下無私己,上不害民,天下和平矣。晳九曰,聖敎切當矣。上曰,民以食爲天,君以民爲天,豈不重歟?晳九曰,聖敎切當矣。上曰,德宗,加賦於民而忠邪不悟,可不惜哉?晳九曰,輕徭薄賦,自是聖王之政也。上掩卷。命史官就座,又命退。諸臣以次退出。
上在昌德宮。停常參·經筵。
夜自三更至二十二日開東,灑雨下雨,測雨器水深三分。
洪承穆啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,明日殿座相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
備忘記,兼江華留守李載元下直,長弓一張,長箭一部賜給。
洪承穆啓曰,卽者兵曹郞廳來言,明日春塘臺親臨,一內禁軍試射時,別侍衛不可不備,而行判書閔台鎬,先詣迎接信地,不得擧行云,何以爲之?敢稟。傳曰,次堂擧行。
傳于洪承穆曰,政官牌招開政。
傳于洪承穆曰,判敦寧有闕之代,永平君李景應除授。
吏曹,判敦寧單李景應除授事,承傳。
傳于洪承穆曰,以長連民起擾事,間有道臣數次査啓矣。遐土愚民,冒犯法紀,果極駭惋。作頭諸漢,令本道監營,到底嚴覈,繩以重律。以該守令言之,罔念分憂之責,恣行不法,致此騷擾,寧有如許道理?不可以已勘勿論。長連前縣監元俊常,令該府嚴刑一次,遠惡地竄配。
洪承穆啓曰,密符親納,例也,而前江華留守金永壽,謂有身病,使其偏裨替納,事甚未安。推考,何如?傳曰,允。
傳于洪承穆曰,原任待敎洪淳馨,檢校差下。
傳于洪承穆曰,呈告弘文提學,同春秋許遞,今日政差出。
傳于洪承穆曰,在外京兆堂上許遞,今日政差出。
傳于鄭元夏曰,在外工曹堂上許遞,今日政差出。
洪承穆啓曰,吏曹參判金永壽,參議趙龍鎬,疏批已下,竝卽牌招,何如?傳曰,允。
洪承穆,以吏曹言啓曰,醴泉郡守趙駿鎬呈狀內,矣身受由上京矣,親病沈重,萬無還官之望。其親病旣如是,則有難强令還任,改差,何如?傳曰,信川郡守李承耆相換。
又以吏曹言啓曰,朝官年八十人,每於歲首加資,而前五衛將鮮于俔,今年爲八十歲,而見漏於抄啓中,故考見政案,則今年八十,果爲的實矣。在前如此之人,追後啓稟蒙恩,旣有已例。今日政,加資下批之意,敢啓。傳曰,知道。
又以吏曹言啓曰,刑曹佐郞洪世燮,繕工監假監役官高鳳鎭,俱以身病,呈狀乞遞,竝改差,何如?傳曰,允。
又以吏曹言啓曰,禮賓參奉金魯莞,以其身病,呈狀乞遞,改差,何如?傳曰,陞六。
又以吏曹言啓曰,醴泉郡守趙駿鎬,信川郡守李承耆相換事,命下矣。趙駿鎬,以前任平康縣監,方在解由未出中。何以爲之?敢稟。傳曰,勿拘。
傳于洪承穆曰,茂長縣監洪淳逈,居昌府使金啓鎭,相換。
有政。吏批,判書鄭健朝牌招不進,參判金永壽進,參議趙龍鎬式暇,同副承旨洪承穆進。啓曰,判書鄭健朝牌招不進,參議趙龍鎬式暇,小臣獨政未安。何以爲之?敢稟。傳曰,仍爲之。以金疇鉉爲副校理,李弼鎔爲副修撰,閔泳穆爲工曹判書,李載完爲左尹,金喆熙爲敦寧都正,朴齊寅爲判義禁,閔泳穆爲弘文提學,徐堂輔爲藝文提學,趙秉鎬·趙昌永爲同春秋,韓鎭泰爲靖陵令,李載哲爲徽陵令,鄭履源爲刑曹佐郞,朴璿爲氷庫別提,閔鼎鎬爲昌城府使。宗府兼郞廳單李梡重。前兵使李敏應,折衝金容根·洪淳學,已上今加嘉善,前府使李奎曾,今加通政加資事,兵曹覆啓判下。前五衛將鮮于俔,今加嘉善,朝官年八十,依法典加資。軍威縣監林炳翼,堤川縣監鄭在範,已上相換。茂長縣監洪淳逈,居昌府使金啓鎭,已上相換。醴泉郡守趙駿鎬,信川郡守李承耆,已上相換事,承傳。
兵批,行判書閔台鎬病,參判李珪永病,參議洪在正病,參知金載瓛入直進,右副承旨鄭元夏進。以黃繼賢爲古豐山萬戶,金履用爲白馬別將。大護軍沈宜元,護軍洪坃·鄭承源·洪秉瑋·李敏應·鮮于俔·金容根·洪淳學,副護軍朴周陽·李彙秉·李起鎬·洪萬植·韓應弼·李奎曾,副司直李晩燾,副司果金鶴善·金魯莞,副司正閔正鎬·李榮,以上竝單付。兼濟州鎭兵馬水軍節制使全羅道水軍防禦使單朴善陽。吏批,再政。以趙榮夏爲同敦寧,李徽宰爲永禧殿令,鄭完淳爲貞陵令,趙景夏爲監察,李寅兢爲假監役,魚在淵爲禮賓參奉。左尹單李晩運,右尹單李載完。故僉知洪升淵贈吏參例兼,副摠管洪秉瑋考。
兵批,再政。兼昌城鎭兵馬僉節制使淸北兵馬左防禦使單閔鼎鎬。
吏批,三政。以朴應漢爲東部令,權灝爲工曹佐郞。四政。以尹秉瓚爲齊陵令。五政。以元錫五爲監察,書題單李鍾潤。
洪承穆啓曰,行大司憲韓敬源,執義金容圭,掌令鄭海瑢,持平高景晙牌不進,徐相泰未署經,掌令鄭寅協在外,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳曰,只推。
傳于洪承穆曰,明日出宮門路,以協陽門爲之。
洪承穆,以兵曹言啓〈曰〉,明日春塘臺親臨,一內禁軍試射時,入直禁軍等別將,當爲率領侍衛,而禁軍別將李鶴榮,先入信地,不得擧行。以一番內禁衛將林百鉉,使之兼別將擧行,何如?傳曰,允。
傳于洪承穆曰,雨勢如此,一內禁軍試射,更待下敎。
洪承穆,以統理機務衙門言啓曰,卽見都京禮部咨文二道,則一是上年會寧交易事也。此與先期承凖,有異,回咨,措辭撰出。一是學徒憑票發交,來員李容肅祗領,而嗣後如有赴津之事,遵照章程,預將派來員竝人數與經由道路,先期分咨禮部及直隷摠督,以便轉行各處,勿致阻滯事也。回咨,以承領之意,撰出,竝付撥下送灣府,傳給鳳城,轉致北京之地,何如?傳曰,允。
又以奎章閣言啓曰,原任待敎洪淳馨,檢校差下事,命下矣。卽爲牌招入直,何如?傳曰,允。
又以御營廳言啓曰,本廳千摠申彬,以前任昌城府使,方在任所,上來尙遠,久曠可悶。改差,何如?傳曰,允。
敎江華留守李載元書。王若曰,明王建邦設都,尤念保障之重,朝廷量材授任,宜先老成之人,特撤九極之崇班,庸畀三符之華誥。眷彼水心雄府,寔我海口巨防,臺隍枕水陸之交,天險是設,城池壯金湯之勢,地利莫如。舟楫甲兵錢穀帑藏,陰雨預備於牖戶,樓櫓壁壘鎭堡關阨,風雲長護於儲胥。祕石室於名山,三部古牒,耀奎壁於外閣,列聖遺謨。顧撫字非比於他營,何凋弊莫甚於近日?軍卒之餼料每縮,吏奸益滋,倉厫之庤積漸枵,公用恒絀。苟非如張益州之淸嚴宿望,孰有整欹器之方?必也得寇平仲之文武全才,可當掌鎖鑰之職。惟卿,銑樹炳閥,金華仙銜,宗祊之休戚與同,以丹心而報答,宰輔之名位夙著,自黑頭而歷揚。掌中權而徂練戎兵,敦詩說禮,居東銓而衡鏡人物,登明選公。著三輔按察之治,口碑菀於活民束吏,膺兩府留後之責,心城矻於試士鍊軍。萬機必藉於贊襄,豈欲予之忍捨?一面方急於鎭撫,更煩卿而暫勞。玆授卿以江華府留守兼鎭撫使,卿其往愼乃司,祗服厥命,縱有門柝之以待,不無十餘年疎虞,至若管轄之匪輕,奚止一二事講究?多算決勝,陶刺史之運甓治船,臥閤養威,羊叔子之輕裘緩帶。於戲,北闕之彩雲不遠,應隨時節之起居,南樓之明月正佳,何妨海山之嘯詠?故玆敎示,想宜知悉。待敎趙晳九製進
領議政李最應疏曰,伏以,人窮則必呼天而訴之,以其所欲必從也。今臣之情,可謂窮矣。殿下於臣,亦天耳。臣於月前,仰首而號者,是已,及乎批旨之下,十行諄諄,俾臣調理,藹然有愛欲生之意,擎讀未半,不覺感淚之被面。第臣之生不生,非在於病之調理,在於見任之遞不遞,所以區區所欲,必遞乃已,而言未素孚,誠未上格,不惟不賜矜從,乃反責之以民國事計,勉之以奮發憂慮。臣誠背粟而肢弁,繼以抑菀,若窮人之無所歸也。噫,艱虞溢目,果如聖敎,此時注意,惟資輔相。如臣不移之愚,冒據具瞻之位,得乎君其專,行乎政其久,其功則如彼其卑,邇來千艱百虞,無非臣辜恩瘝職之罪。且今四窮之獨,都喪七情之常,言動焉如癡如狂,省覺焉或出或入,前疏所陳之坐立俱難,猶屬臣病之第二證。使此可駭可憐之狀,謂民國可擔,謂奮發可效,一向敦迫,終靳體諒,則非第覆餗之爲懼,豈不有憾於曰生之大德乎?至此焉欲行而路窮,欲言而意窮,臣之窮極矣。然而窮之極,則自不得不反本,臣之所呼天而訴天者,卽其本耳。亦安敢徒畏天威而不以哀籲天乎?玆敢收涕瀝血,洊犯瀆擾。伏乞聖慈,以聽卑之聰,垂畀矜之恩,亟解臣元輔之銜,竝與總理之兼而卽改,及臣一縷未絶之前,仰戴旻覆,曲遂生成,是臣寤寐至切之祝。臣無任云云。答曰,省疏具悉卿懇。以艱虞溢目,說及於日前批旨,今見卿疏,以惟資輔相爲言,上下情志,沕然相合。予之所以仰成,卿之所以擔夯,有如是矣。然則卿雖曰言未素孚,誠未上格,予則曰卿之憂時之言,已孚矣,體國之誠,已格矣。其何以逡巡退托,不思急病讓夷之義乎?愼節雖有奉慮,而論道經邦,初非筋力奔走之任。且醫身醫國,本無異致,皆是卿調輔經濟中事爲。卿雖日封十章,予則斷然無奉副之理,卿其諒之。仍傳于洪承穆曰,此批答,遣史官傳諭。
吏曹參判金永壽疏曰,伏以,臣之分司銜命,歲計惟三,一任瘝曠,積有悸恐,惟譴是竢。迺者寢夢不到,天誥遽降,授臣以吏曹參判,惝怳駴慄,罔知所以。臣之叨龍圖妙掄,甫踰月矣,寵光攸隆,不惟若集木之懼,今又榮軌華貫,一埤汰濫,未諗聖明,奚取於臣而異數至渥,若是其偏且摯也。仁天雨露,靡物不濡,而藜藿無所用也,嬰孩飼哺,隨量必節,而芻豢非其適也。固幸納節,獲遂微諒,反玷愼簡,益踰涯界。以臣揆臣之分之力之才與識,雖汗漫職司,判不可僥冒而倖占。矧夫天官少宰,爲職綦重,參銓覈貳選事,博達如李季卿,嚴正如韋弘景,然後方副其選,允一世之公議者哉?臣嘗冒忝末職,初不稱塞,至今追惟,背漐尙滋。顧乃階愈進而任愈劇,尤奚論資格之嫺澁,攝斲之工拙,以擬萬一之藉手也歟?政牌狎臨,惶阨轉深,猥暴若驚之忱,敢干蓋高之聽。伏望聖慈,諒臣憫臣,將臣亞銓之銜,亟賜鐫斥,俾名器無䙝,私諦獲安焉。臣無任云云。答曰,省疏具悉。卿其勿辭行公。
吏曹參議趙龍鎬疏曰,伏以,臣通籍未踰七載,恩資不過數月,而水部銀臺,除旨聯翩,兢懼悸惕,罔知措躬之所。際有領選使之命,忽下於千萬夢想之外。臣材識蔑劣,見聞鹵莽,上國專對之任,已難堪承,氣質虛脆,疾病頻仍,原隰驅馳之役,不敢自許。且今使行,有異於年貢之例,必擇其材,而授其任。臣有何術,晏若自居,不思所以辭免哉?第臣厚被洪造,涓埃未報,只有矢心向前,不避夷險之一副當義諦矣。迺者特旨,又侈以三銓之銜,臣聞命惝怳,繼之以恧蹙。夫佐貳之職,所以承攝長官,顧其難愼,六府惟均,而惟天官最重焉。官方之秤量也,人物之鑑別也,不但預聞而已,或有代斲之時,則其遴揀之嚴,責任之要,莫此若也。苟非才猷聞望,足以取重於一世,則上不宜濫授,下不宜冒據也,審矣。今乃以格外中批,不少持疑,猝然畀之於至庸極愚,資歷不及者,其爲䙝名器而累聖簡,諒非細故。負乘召咎,大易著象,急走多躓,往哲垂誡,臣雖無狀,安敢撇棄四維,徒憑寵靈,以玷熙朝之淸選哉?開政有命,庚牌儼臨,逃遁不得,敢陳血懇,仰瀆崇嚴。伏乞聖慈,俯垂矜諒,亟遞臣新授職名,以重公格,以安私分,不勝大願。臣無任云云。省疏具悉。爾其勿辭察職。
上在昌德宮。停常參·經筵。
自開東至申時,灑雨下雨,測雨器水深二分。
洪承穆啓曰,明日常參·經筵,取稟。傳曰,停。
李承宇啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪承穆啓曰,假注書李榮有身病,勢難察任,今姑改差,何如?傳曰,允。
李榮改差,代以趙秉聖爲假注書。
傳于韓章錫曰,一內禁軍試射,明日爲之。
鄭元夏啓曰,行大司憲韓敬源,執義金容圭,掌令鄭海瑢,持平高景晙牌不進,徐相泰未署經,掌令鄭寅協在外,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳于鄭元夏曰,只推。
傳于鄭元夏曰,明日出宮門路,以協陽門爲之。
鄭元夏,以弘文館言啓〈曰〉,新除授副校理金疇鉉,副修撰李弼鎔,竝卽牌招察任,何如?傳曰,允。
兵曹,以李冕熙爲摠戎中軍。
禮曹參判金弘集疏曰,伏以,臣於月前,伏奉信使除旨,時則屛蟄郊外,踪地危臲,方俟嚴勘,未敢疾聲哀籲,久淹成命,只自,滿心憂隘,及蒙譴罷之典,臣誠萬萬惶懍,而使事從可獲免,私分竊以爲幸,曾未幾何,特揀有命,則職名如故,臣情到此,吁亦窮且迫矣。玆不得不仰首鳴號於旻覆之下,惟聖明,矜燭焉。臣之邇來遭罹,非他,卽惟曰奉使無狀,此果何等罪也?以斯人而荐斯役,駴瞻聆於八方,取羞侮於殊俗,則其爲朝廷之累,當何如哉?國有四維,大防莫越,以臣所處,惟有沒齒自靖,甘作明時棄物而已。雖凡百任使,都不可擬議,而況復蹈旣僨之轍,重添難洗之恥乎?非但臣之自畫如此,蓋自同朝搢紳,以至輿儓走卒,皆謂臣不可往而憂之。憂之者,非愛臣而然,誠以辱君命,爲憂也。以我殿下特達之知,豈或有遺察於是耶?臣寧萬被誅戮,決無再膺之道,而曠日虛縻,彌增死罪。伏乞天地父母,惻然垂恤,將臣所有使銜,移授可堪,仍治臣辜恩慢命之罪,以幸國事,以全微諒焉。臣不勝大願至祝云云。答曰,省疏具悉。卿於是役,雖若賢勞,職因事勢而然,更勿煩疏。
上在昌德宮。停常參·經筵。
還內後,統理機務衙門·藥房·內閣·政院·玉堂口傳問安。答曰,知道。
洪承穆啓曰,明日常參·經筵,取稟。傳曰,停。
李承宇啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪承穆啓曰,判義禁朴齊寅除拜後,過三日不爲出肅,依定式推考警責,仍卽牌招察任,何如?傳曰,允。
又啓曰,假注書趙秉聖,時無職名,令該曹依例付軍職,冠帶常仕,何如?傳曰,允。
傳于洪承穆曰,予之批卿,已再矣。罄悉衷蘊,庶當體諒。卿試思之。假使今日朝廷,已治已安,其在輔相承弼之地,擔着彌綸,圖所以制治于未亂,保邦于未危,而目下事計之艱棘,日甚一日,指不勝摟。以卿德量,以卿謀猷,重之以已著莫掩之績,今忽斂手退托曰我病未能也,才不逮也云爾,則非第寡躬之無所仰成,而朝野之失望,果何如哉?然則予於卿,不可捨,何待更言而決也?玆庸別諭,更敷餘蘊,卿其體予至意事,遣左承旨傳諭于領議政。
傳于洪承穆曰,黃海監司有闕之代,行護軍南廷益除授。
吏曹,黃海道觀察使單南廷益除授事,承傳。
左承旨洪淳學書啓,臣於本月二十三日午時量,敬奉聖諭,馳往傳諭于中部順和坊校洞契議政府領議政李最應所住處,則以爲,臣之冒悚再控,蓋出於情窮勢迫,萬不獲已。竊自冀日月之所燭,鞶帶之必褫,批旨反復隆摯,賤分愈益懍惶。臣方泯縮竢譴,忽又夙夜之良,齎宣另下之諭,凡一百五十七字,其所以責勉之,期詡之,有非已試罔效者,所敢承當。矧今情之哀,病之劇,便成半狂,僅餘一縷,雖欲冒沒强策,亦何忍曳此脚而趨於朝班,抗此顔而對於賓筵乎?聖恩至矣,而有孤恩之罪,君命重矣,而有方命之罪,伏地戰灼,惟願遄死而已云矣,敢啓。傳曰,知道。
李承宇啓曰,行大司憲韓敬源,執義金容圭,掌令鄭海瑢,持平高景晙牌不進,徐相泰未署經,掌令鄭寅協在外,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳于李承宇曰,只推。
傳于洪承穆曰,今見黃載顯·洪時中疏,此果言事乎?不可尋常看過。原疏竝令廟堂,稟處。
韓章錫,以都摠府言啓曰,今日入直內三廳,武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以都摠府言啓曰,今三月二十五日三更四點,宗廟永寧殿夏享大祭誓戒親行敎是時,侍衛寶劍,當爲備員,而都摠管李敦相,副摠管趙熙一,俱有實病,金益容·洪澈周,俱有實故,李奎顔,呈辭受由,一員未差。無以備員,令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞,前望單子入之。
摠管前望單子入之,都摠管韓敦源·金箕錫,副摠管吳夏泳·趙羲復·李冕熙·趙昌永落點。
韓章錫,以兵曹言啓曰,謹依下敎,侍衛與迎接軍兵等,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛與迎接排立將校軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛與迎接軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛與迎接排立軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳迎接軍兵等處,乾犒饋分給之意,敢啓。傳曰,知道。
武科及第洪時中疏曰,伏以臣,一赳赳武夫,何敢與聞於國家大計?然顧今三千里封疆,化爲異域,五百年宗社,將無地可安,此誠忠臣·義士忘身殉國之日也。與其不善變而苟且寄生,寧伏出位妄言之誅,而不目見其敗也。噫,倭夷之爲患於東土,其來久矣。至若壬辰之變,尙忍言哉?夷陵之慘禍,義不可共戴一天之讐也,去邠之恥辱,又不可一日忘于心者也。嗚呼,我皇明再造之洪恩,莫報,吾君臣百世之深仇,未滅,使有識者病焉,英雄者痛之。一部春秋,常存於其間,義理之昭著,不以氣數之不齊,有足相關而泯沒者,實由我列聖相承,崇正闢異,治敎隆盛,丕基我億萬年無疆之休,內有周·召之輔,扶植世道,外得頗·牧之材,嚴截奸究,尙可昇平,思見德化。夫何挽近以來,美俗漸渝,良法生弊,文恬武嬉,駸駸然莫之收拾。於是乎貪戀寵祿之人,謂此時固然,袖手傍觀,行險僥倖之輩,謂此時可乘,接跡而起,援引已露之賊勢,挾持吾君父,張大未露之凶鋒,恐動我君父,邪說橫議,能移君父之志,潛賂奇貨,又導君父之慾,以至掃館厚饋,敬以大賓,備儀受書,把作典禮,割地許港,視若茶飯,冠裳淪於禽獸而不知爲羞,足跡交於犬羊而不知爲變,典常弁髦,廉恥刓鈍,至於人莫爲人,國不爲國之境。此輩之罪,可勝言哉,可勝誅哉?此輩見欺於彼倭,故欺殿下,殿下見欺於此輩,故又見欺於彼倭也。臣請以殿下見欺者,一一明辨之。此輩曰,我和倭,是舊制也,非今日創行,此有大不然者。古之和,纔經大亂之餘,特存羈縻之策。東萊一隅,雖設館巿,條規井井,防閑嚴肅,有若鐵梱金鍵,使不敢一步爛越,是倭受制於我也。今之和反是,任擇形便,控據要衝,直泊畿沿,海禁壞弛,爛入城闉,關譏莫施,小有不叶渠意,則輒加咆喝,一或不允其請,則便動威脅,有若豪奴悍僕之蔑視其家主。是我受制於倭也。惟殿下猛省焉。此輩又曰,我和,是倭非洋,無傷也,此又有大不然者。古之倭,八十三洲,出沒蟹眼,盤據蛟窟,頑愚俗習,常滾其中,無暇外戀變遷。今之倭反是,服洋制用洋器,乘洋船輸洋貨,其所與通商十四國,箇箇是大洋以西各種也。電線火輪,朝發夕至,或來有設産於神戶等地,或往有伴行於法美諸國,肺腑相輸,頭面換改,倭而洋,洋而倭,不待智者而可辨焉。惟殿下猛省焉。此輩又曰,開港設市,稅則立規,如鴉片烟及邪學書,互相譏捕,卽用一律,我無患矣,此又有大不然者。巧術之㗖利民口,如甘蜜,邪說之傾陷人心,如漬水,愚迷者,第嘗其味而悅焉,傑驁者,姑閟其書而惑焉,末流之弊,人皆服鴉,人盡染邪。使已服者,察欲服者,是以蠻攻蠻也,使已學者,察欲學者,是以燕伐燕也。向所謂譏捕用律,適足爲空言虛套也。惟殿下猛省焉。此輩又曰,和倭諸國,卽防俄之急先務也,且倭欲和我,亦畏俄也,此又有大不然者。今倭,已與洋和,一變其俗,漸服其敎,爲其前導,而對我則曰,渠亦嚴禁邪學云者,深知我素習禮義之邦,如聞其爲邪學,則恐和事不成,故諱之也。今與倭和之日,卽爲邪學之日也。爲邪學則國不亡,不爲邪學,則國亡,抑將爲邪學而國不亡乎?且俄是洋之一大國,今學洋敎,卽學俄敎也。蓋其學,同而異,異而同,大同小異,一再轉而同歸一轍,則安有同其學而貳其人之理乎?如使倭,眞若畏俄而和我,則倭之弱,可知,今欲賴弱倭之餘力,以緩俄之來侵,不亦謬乎?又倭雖弱,我亦弱,同是弱,則合力拒賊,或冀其萬一,若不合力,拒賊,難矣云,則倭距我,水路數千里,我猝有急,我何暇請援,彼何暇來救乎?以火輪駕海,若平陸大路,其來必速云爾,則俄亦以火輪駕海如倭,必由此水路來時,倭由何水路速來乎?惟殿下猛省焉。此輩又大言曰,今天下地球上,莫强莫大之俄兵,一至,將束手無策,此又有大不然者。所謂俄羅斯,卽歐羅巴也,一名魯西亞。其國,本在太平洋以外,西夷之一種,距我數萬餘里之層溟,風馬牛不相及之地,則假使俄,有深怨於我,其不動兵遠涉,恣行侵暴也,審矣。設有聽諸洋夷之甘誘,敢携無名之兵,輕涉數萬里之狂浪,或泊沿邊,我以堂堂千乘之國,以逸待勞,以主制客,何患不勝?年前沁都之役,浿江之擒,前鑑昭然。但俄夷今日之勢,稍强頑猾,爲諸洋夷之所畏憚,故彼常以俄,爲劫盟之一大欛,是猶胡奴之誇單于者,使衛·霍諸將,聞之,不滿一笑之資矣。臣嘗遊北關,蓋聞之,自六鎭越百餘里,遼東界首,白頭山北,黑龍江東,蒙古外壤,一面東濱太平洋,其間幾三四百里之地,卽中原之極東邊廢棄者也。近古以來,中朝之徒流者,處之,亡命者,往焉,散盜餘黨,淵藪焉,因漸著土,稍成部落,其耕鑿,初無徵斂之煩,故於是四方之困於苛政者,又引領歸之,北鎭愚民,冒越潛逃,所以有今。北伯臣金有淵,年前安撫而不能招還也。淸政亦失,不能奮武於此荒圉,以致猖大其勢,疑貳於中國,疆限於我東,自成一局。一局之中,所先着手者,不幸是邪學之巨魁,跋扈於各都,漏網於我東者,引黨化類,偃作酋長,遂擧土衆,遠附于渠之阿好,俄夷。俄夷錫以西比利亞之名,許以俄東京之稱,爲俄夷計,是來者不拒之意。然甚不以心腹視,故必不爲比利動兵,構怨於我,未判勝負之事也,明矣。以比利言之,初爲其學之同源,雖附庸於俄,亦不足爲手足使,故決不爲俄夷興兵,啓釁於我也,必矣。何以知其然?我近而俄遠,則近若有急,遠不暇之致也,而俄國亦洋也,比利亦洋也。大抵洋夷之計,專在乎廣布其學於天下,遠植徒黨,其宗旨,本無實脚,徒外馳末流,故欲使人人崇信其敎,敬畏其虛位,推許其空名,至有民主之國,槪可知矣。意不在於拓土地得人民,則俄·比利,俱無以兵血爭之理也。惟殿下釋慮焉。此輩又大言曰,俄夷,東得樺泰洲地於日本,北拓黑龍江界於淸國,且以上國之大,畏其强暴,齎銀二百萬之多,而平成,則其鋒莫敢嬰,此又有大不然者。日本之和洋爲學,臣已陳之矣。樺泰洲之種子,服其敎尤早熟,故效嚬于比利附俄事,而附比利,比利受之,日本不能禁也。黑龍江之鮮介,再變異類,而附比利,亦如比利之初,是猶大貊之小貊,蓋其學之所成就,一串貫來事也。今我之所大懼者,不在於比利之兼竝,乃在乎吾道之或不明,邪敎或乘虛入也。嗟呼,中州之無人,已久,邪說之橫天下,漸矣。俄近以犂耳事,潛結中朝,中邪學者,緊爲恐動,輕裝火輪,直向威脅,索還動兵浮費,要分犂耳地。在淸國計,寧爲棄銀,無捐土棄民之義,故有是事耳。其來也,初不欲戰得中原,其和也,亦不在畏强示弱也。惟殿下猛省焉。此輩又曰,今之兵器,愈出愈奇,彼有此無,勝負已判,不可不往各國學造,然後可以應變,此又有大不然者。自軒轅戰蚩尤以後,談兵之家,歷歷陳陳,不可殫記,而第其至精神妙不測一款,捲藏於人君之心一字上而已。人君以此一心任將,將以此一心御衆,衆以此一心向上,則三軍之制勝,不待接刃可決也。人君之心,一或反是,將帥之材,士卒之勇,城郭之固,器械之利,皆無足恃也。兵家器械,未嘗不欲精利,其與吾君之心精確,相距固霄壤懸殊矣。凶奴之鵰射,蠻酋之籐甲,何嘗不精利,而皆被擒獲哉?今我之長槍大劍,强弓勁弩,足可殲賊,大砲小銃,足可破陣,但患不得其人,繕其器,用其器也。今欲禦敵於外,而學兵於敵之耳目覩記處而能取勝,使愚者,不許其算矣。惟殿下猛省焉。噫,此輩,以此諸件,打成一片,壅遏天聽,鉗勒衆口,潛引外禍,暗弄權柄,馴致一國動搖,萬民離心。自滿朝諸臣下至輿儓皁隷,及野外士女,孰不知殿下見欺,孤立於上,而若將有不測之禍,迫在朝夕,用是憂懼?我殿下,深居九重,晝夜爲此輩之所困,外言無由得聞,故以此時,謂無事也,而莫之省悟,臣切痛之。傳曰,七年之病,求三年之艾。今日國勢之病,內虛莫補,外邪闖入,粒食已絶,元氣大脫,加以直下之別證,其泄莫救,又兼壅滯之重勢,藥餌不能下,使扁鵲當之,不敢下手救起,豈不大可悶哉?何幸一條陽脈,或浮或沈,微微不絶如線,因連時刻,或不至七年之將至,則須不以三年之艾,爲一試之良劑乎?然則三年之艾,求畜之方,恐不可一日少緩也。是知今一日浪過了,便得他一日之效,遲也。殿下,以堯·舜聖知之姿,先立精一之心法,去夫外誘之私,存吾天理之公,涵養省察之工,無或間斷,則第於乙夜丙枕無寐之時,昧爽待朝未與物接之時,澹然虛明氣像,自可見矣。乃以往日已行之事,何者爲正,何者爲邪,自語于心,自反于躬,則其是非得失,昭著。于斯時也,殿下此心一開,然後今日之事,可爲也。今日之事,臣請以兵家之說,解之。兵法曰,善戰者,因其勢而利導之。今不幸和倭,爲五六年之久,冠蓋相望於水陸之路,耳目已洩於虛實之機,今若一朝嚴斥,是使倭得構釁之資,而來其兵,所謂削之反速之勢也。爲今之計,莫如別立條規,以十年一信使,我往,越明年,彼使來,其九年之間,巨細事務,皆自萊伯,隨啓隨決,我使往彼留館,無過十日之限,又毋得出館外遊衍,彼使來亦如之,雖利害議論,足可決於十日之內也。使行隨員,定以十人,彼此如數。所謂國書,非其主新立,勿施。使行船具,以彼船等待,責以港地之報代。港口三處不幸已許之事,雖不能索還緊閉,然其一處將設之港,尤係我咽喉防賊之門也。此門已開,則末流之弊,必有納賊之患。其鎖鑰之方,不得不講定的確,然後或保其無憂。劃地設柵,嚴束防閑,半步踰柵,立斷一律。陞仁川爲水營,富平爲兵營,統重兵守禦,又設數鎭於柵外,極擇有武略者居之,別設一烽於港口,彼船來泊,專管照燧,彼來商舶,多不得帶二三隻。設巿,以亥日爲定,一月兩次交易,交易之物,凡經洋夷手者,竝嚴禁,潛商現發,依邪學律,卽施梟警,非日本所産,不許買賣,買賣之法,非公文者,屬公,又米穀布木等物,三港皆不許貿,且以物易物,不許銅貨幣,本國商賈稅,以十之五,著爲定式,使我人,少利而罕見往,使彼倭,稀販而頻不來。誠如是,不幾年,港巿之弊,庶乎其祛矣。今日所謂中西聞見·萬國公法·公史地球·瀛環申報·與亞會雜事·詩續今日,投我誘我,漸入邪學嘗試之計也。請一一搜出,都聚于鍾樓街上,付之以火,渙發德音,深陳旣往之悔,用布斥邪之義,俾萬姓明聽敬服,咸曰一哉王心,大哉王言,人莫不磨勵振刷,精白修德,以承休敎,大夫立朝,盡忠補闕,有堯·舜吾君之志,士而居家,習六藝之文,講明春秋大統之義,小民日遷善,納之仁壽之域,安其生樂其業,皆有親上死長之心,上下相濟,中外充積,遠近歸一,衆和消矣,衆心成城,可使制梃,以撻堅甲利兵矣。夫何患乎倭,何患乎洋,何患乎俄之强哉?伏願殿下,勿以人賤其言,言可用采之,言不可用,治臣誣罔之罪,以謝國人焉。臣無任云云。
出身黃載顯疏曰,伏以臣,一箇出身,九重納書者,有違匪分之責,敢犯難赦之罪。然臣竊伏海濱,讀兵書十有餘年,其精微蘊奧,雖不足爲彷彿其皮膚糟粕,亦頗得其裏許也。然則臣所學者,兵也,所言者,兵也,所任者,亦兵也。今當此世道危懼之時,惜其一死之言,而棄其公忠之計哉?夫兵者,善用之而足可覇於天下,不善用之,而足爲致寇招禍也。是故其勝敗,不在於交兵接刃之後,而在於廟堂之上,其得失,不在於城郭甲兵,而全在於擇將鍊兵也,擇將鍊兵,豈在亂離之後而爲哉?古之春蒐秋獼,振旅治兵,皆用安不忘危,預立素具之道也。試論今日天下大勢,則上國不能令於天下,而邊徼反亂,齊楚古境,燕雲舊墟,或守或失,其餘洋海之間,如俄羅斯·法國·美國·英國等地,氣勢張大,恣其不道,時興干戈,與中國抗衡。此皆聖遠敎弛,駸駸然長夜乾坤之中,而蓋由治入亂之時也。一或擧而擬之於我東方偏小之上,則其爲患也,不啻若泰山壓卵之勢也。且疑似之信息,有遵憲之策,的歷之事機,有日本之使,此誠危急存亡之秋也。是故殿下之丙枕無寐,夙夜憂懼,三千里江山,至於朕之身而或有損失歟?五百年宗社,至於朕之身而或有傷敗歟?內無良將,外多敵國,而倉庫空虛,甲兵不利,則計無所施,勢無可爲。故乃出非常之計,又營不世之功,創設機衙,齎煩使行,其意,不過是結連隣國,防禦外患,有無通商,彼此適用而已,則善爲之,似可富國强兵,不善爲之,反易招寇致禍也。其計之利不利,雖不能預籌,然使行之資裝,疲於道路,異國之服色,駭於畿甸,上自搢紳,下至韋布,僕漱之類,莫不驚動於一國,此或古人之智者作法,愚者拘焉,賢者更禮,不肖者議之者乎?臣留連京師,酌宜京鄕人心,則輒不可以不知沒覺,歸之於蚩蚩之中而徒欲遽行之也,何則,人心之維持,爲國者,猶朽索之御六馬,古今有國家之切戒也,而古之人,雖或有厚生利民之道,不由舊制,創出己意,庶可濟事者,未敢率爾變更者,爲是國係於民,而民一動擾離搔,則其爲利者,將不知其成功,而爲禍者,是存亡所關故也。今者上不信度,下無法守,民散久矣。蓋民情,常係字牧之如何,而自八道道伯,至三百六十州之守宰,都不知善治仁政之所在,惟以不奪不厭之苛政,徒欲交征於民人,則一國蒼生,盡入於水火之中,是日曷喪及予偕亡之語,猶在歇后。其困憔無告之情,不可忍言,而自數年以來,火賊黨起,嘯聚山谷,水盜群集,裝載兵器,白晝大道,禦人奪金,甚至於稅錢軍木,往往見失,或至數十百人,或至七八百人,其餘巿井閭巷間,出沒餘黨,不可勝記,而都城之內,屢有盜警火怪,此誠有深憂遠慮者,當緩彼急此也。若于斯之際,有一夫猖獗,張拳鬨動,則關西以北·嶺湖以南,非我有也。當此方蹶之時,惟泄泄然不知爲慮,臣徒吟夜上戍樓看太白之詩,而淚不可禁也。仰天而太息,長風颼飀,望洋而張目,怒膽弸裂。臣第乃降心低徊,就諸實地,而商量,則方今國步日艱,民心日離,外倭請港,盜賊竝起,士氣沮喪,妄訕朝廷,文恬武嬉,奔競軒冕,上下扞隔,載胥溺焉。其前頭之禍,不啻若子胥之抉吾目掛東門,而此近禍起蕭墻,無用防胡者,不其然乎?今竊料之,兵政有五,擇將一也,習陣二也,儲食三也,兵卒四也,淸野五也。若將帥,苟得其人,則握萬機之權於掌上,運千里之目於心中,制勝妙用,決於未戰之前,而使外寇內盜,狼顧狐疑,莫敢生心於其間,則此所謂上兵伐謀也。如陣法熟鍊,則奇正有法,天地無方,雖當猝伏强弩,旗隊行伍,便成泰山之勢,撼動無計。鼓進,赴湯蹈火,錚止,棄金遺玉,何師不濟,何寇不平乎?如士卒强壯,筋氣膂力,堅忍勁悍,則此所謂荆楚六郡,良家子弟,奇材劍客也。制之有道,養之有義,則可以爲子弟之衛父母,手足之捍頭目也。若軍糧充積,漕運無乏,則覘其形便,可戰可守,任其食飽,此所謂以逸待勞也。淸野者,無使野積民穀,藉寇之食也。賊若眞知吾境之淸,則恐其籧除戚施,畏首畏尾,不敢輕動,亦足爲次也,而其法井井方方,非但武備誌尹氏之堡約而已也。年前,今將臣申櫶,有所草記,布令各邑者,亦豈非知其急先務乎?蓋自秦漢以來,至于宋明之末,屢試屢驗,百不一失,其爲法也審矣。然則五政之中,擇將之法,視今時原任諸將臣,未試一方,臣猥不敢輕議於其間也。戰陣鍊熟與否,亦未知其詳悉,然臣年前,行遊北關湖營,採聞於所謂兵校廳執事者,則我國之兵書淺近者是指南一帙,而雖旁通曲暢,當於蒼黃行陣之間,失手違格者,猶爲十常八九。況其平時鍊習,一不介意,全不知束伍隊伍奇正鼓金,爲何件物事,而坐作進退,放丸箭擂木石,休番更代,視若夢中譫語,是可知八道郡縣營鎭,無一箇兵校之軍勢行陣,得其糟粕者。若脫有不幸,將束手待死,如壬辰之席捲千里,直搗京城矣。使有識者,豈不寒心哉?蓋各邑所謂兵校者,是亂時之將爲軍正者也。揣其蒼黃之日,或有忠義天性者,不棄印策馬,焦口乾唇,呼得數十名兵卒所能通者,任之以兵校之役,不能者不入,而任之者,授以渠廳中第一要窠,則其勢,不踰年,能精通者多矣。儲食之方,我邦不過三南船漕,而近年之破船傷失,歲不下三四十隻,摠計爲五六萬石,而雖有徵民責出,終歸於靡費而止也。臣生長海邑,頗知其漕運之生弊。蓋京江船主,與倉船篙師,貪其船價剩條之多餘,本自造船,巨創浩大,載卜,小不下二千餘石,且或有添卜之米,則欲於事半價倍之利,信其行險僥倖之心,輒加添卜,其重斤,恰如泰山相齊。風帆波濤數十日程,有狂浪惡颷,則納之海濤之上,非但暴殄天物也,國步軍糧之受困,亦多矣。嚴關各道,稅運之船載卜,略不過千石許,則其傷敗,必小矣。兵卒,今各邑軍摠,徒擁虛簿,束伍牙兵,舟師旗手,都是虛名也。簿籍之名號,盡是塚中枯骨,操鍊額數,太半懷中兒,只蒼黃有事之日,驅出此類,以之禦蓄銳之鋒,豈制勝之道乎?勢家墓村,鄕校校生,嚴立課條,入之兵籍,每月朔望,訓鍊以各邑兵校廳所學,則足可爲精兵,但嚴禁其奸鄕猾吏之受賂圖脫也。然則設有淸野之法,非士卒,不能保其勝也,雖有士卒,非儲糧,不能保其勝也,雖有儲糧,非陣法,不能保其勝也,雖有陣法,非將帥則必不能保其勝也。是故人存政擧,人亡政廢。丞相之栢,水鶴來巢,忠武之墓,石麟凄涼,豈殿下之今日撫躬長吁者,其在此乎?然則今日之勢,不可不先守後戰,先守之道,莫如民堡,其法也,上可以爲國禦敵,下可以安民定産,簡易而天下之理,得矣。其餘兵之要領,事之機變,有不能以筆端可旣。臣不勝愚慮之至,獻此淺近之策。惟殿下,勿以人賤其言,言可用采之,不可用,治臣以妄言之罪,以謝國人焉。臣無任云云。
辛巳三月二十三日巳時,上詣春塘臺。一內禁軍試射入侍時,都承旨趙同熙,左承旨洪淳學,右承旨李承宇,左副承旨韓章錫,右副承旨鄭元夏,同副承旨洪承穆,假注書閔正鎬·趙秉聖,記事官閔啓鎬·尹相翊,提學金炳始,檢校直提學趙慶鎬·鄭範朝,直提學金永壽,檢校直閣金興均·姜·金文鉉,直閣閔丙奭,檢校待敎閔泳煥·金永悳,待敎趙晢九,校理申泰寬,修撰睦承錫,以次侍立。時至,通禮,跪啓請外辦。上具軍服,乘馬出宣化門。藥房提調韓敦源,副提調趙同熙進前奏曰,侵早勞動,聖體,若何?上曰,一樣矣。由協陽門·建陽門·銅龍門,出明光門外。兵曹參判李珪永,跪請駐蹕。宣傳官,跪稟放起火,三枝旗幟,三行分立,鳴金二下,大吹打。出靑陽門外,宣傳官,跪稟鳴金三下,吹打止,又跪稟迎接營放信砲,吹天鵝聲,各營一體吶喊,共三次,止金,又跪稟鳴金二下,大吹打。上至將臺近處,宣傳官,跪稟鳴金三下,吹打止,旗幟分列左右。通禮,跪啓請降馬,上降馬陞壇。黃門旗手,叉捍作門。宣傳官,跪稟鳴金二下,大吹打,又跪稟鳴金三下,吹打止。同熙·淳學·承宇·章錫·元夏·承穆進前奏曰,出身黃載顯·洪時中,陳疏到院,係是格外,所當退却,而洪時中疏辭,極爲無嚴,黃載顯疏,則句語至凶絶悖。原疏竝姑留院,而似此之類,不可容貸。伏願亟降處分焉。上曰,捧入,可也。出擧條行兵曹判書閔台鎬,都統使李景夏,行參現禮。別軍職宣傳官,以次參現,各班叩頭訖。宣傳官,稟兵曹判書·都統使監試次,仍留壇上。台鎬,跪稟小開門。宣傳官,跪稟鳴金二下,小吹打,牢子大喝三聲,牢子進跪,大呼開門,旗手應聲揮旗退。宣傳官,跪稟鳴金三下,吹打止。台鎬,跪稟陞旗。宣傳官,跪稟陞旗,號令。訓鍊大將申正熙,禁衛大將李載冕,御營大將閔謙鎬,摠戎使李景宇,行參現禮。武衛別將徐相岳,禁軍別將李鶴榮,行參現禮。武衛從事官尹,訓鍊都監從事官金疇鉉,禁衛從事官金學洙,御營從事官金鶴鎭,行參現禮。訓鍊都監中軍尹喜秀,禁衛中軍李敎獻,御營中軍許熠,行參現禮。宣傳官,稟各營大將監試次,仍留壇上,各營中軍以下,還信地。台鎬,跪稟聚官軍。宣傳官,跪稟聚官軍號令,放信砲一聲,吹哱囉,蛟龍旗下,立招搖旗別將,立認旗應之,放信砲一聲,別將以下,來會。宣傳官,跪稟下馬號令,鑼一鳴,鳴金一下,官軍下馬,鑼再鳴,鳴金二下,皆坐息,五方招搖旗,俱偃。宣傳官,跪稟上馬號令,官軍上馬,別將以下,回信地。宣傳官,跪稟食代號令。章錫,跪稟宰樞執鼓。宣傳官如例擧行訖。章錫,跪稟貫革尺量。上命置之,仍入幕次。禁軍以次應射。傳曰,侍衛與迎接軍兵,令各其營乾犒饋。少頃,上出次。台鎬跪稟肅靜。宣傳官,跪稟肅靜號令,放信砲三聲,立肅靜牌。宣傳官,跪稟追擊號令,追擊訖。宣傳官,跪稟禁軍別將手旗見奪記過號令,又跪稟,各營軍回信地,如例擧行訖。以司謁口傳下敎曰,善騎隊駕前別抄,旣以入參,令都統使,明日丹楓亭試取。傳曰,未畢試射,明日兵判,試取於中日閣。傳曰,還宮門路,以拱辰門爲之。章錫,跪稟退錚。上降座乘馬。宣傳官,跪稟旗幟三行分立,鳴金二下,大吹打。至拱辰門外,宣傳官,跪稟旗幟分列左右,鳴金三下,吹打止。請出信箭解嚴。由拱辰門還內,諸臣以次退出。
上在昌德宮。停常參·經筵。
還內後,統理機務衙門·藥房·內閣·政院·玉堂口傳問安。答曰,知道。
洪承穆啓曰,明日常參·經筵,取稟。傳曰,停。
李承宇啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
韓章錫啓曰,右副承旨鄭元夏,今日不爲仕進,卽爲牌招,何如?傳曰,允。
洪承穆啓曰,在前親臨庭試時,有時原任大臣入侍之例,今番則何以爲之?敢稟。傳曰,入侍。
又啓曰,在前親臨庭試時,有宗正卿全數入侍之例,今番則何以爲之?敢稟。傳曰,入侍。
韓章錫啓曰,新除授都摠管金箕錫,副摠管趙羲復,方在被謫蒙放中,何以爲之?敢稟。傳曰,竝蕩滌敍用。
以司謁口傳下敎曰,未畢試射,以別將代行試取。
傳于洪承穆曰,日前敷心之諭,竊謂卿犂然體諒,及見附牘,又以病患爲說,奉慮之餘,重覺慙愧而憫迫也。特緣予小子誠淺辭拙,不能使卿卽地感回,安得無慙愧乎?見今國計民事,莫可收拾,仰成圖理,惟在輔相,而一疏二疏,不欲着手,此豈但曰大違所望,亦萬萬意慮之外,安得無憫迫乎?着急之情,如渴如飢,玆庸手札,更敷胸蘊,卿須趣駕,副予至意事,遣都承旨,傳諭于領議政。
洪承穆啓曰,領議政敦諭,遣都承旨傳諭事,命下矣。都承旨趙同熙,所當牌招,而拘於廳規,不得請牌,何以爲之?敢稟。傳曰,牌招。
趙同熙書啓,臣於本月二十四日申時量,敬奉聖諭,馳往傳諭于中部順和坊校洞契議政府領議政李最應所住處,則以爲,臣有孤恩慢命之罪,惟日俟譴,千萬非常之典。又遣邇臣,特宣天札寶墨如雲,榮光遍室,是誠曠古之異渥,仍伏讀懇摯辭敎,不啻若幈幪之覆,圭璋之牖,悚而汗,感而泣,實不知何所置身。臣於是不遑情病之自恤,且以臣之處地,久違起居之禮,其於情理,亦切戀結之忱,謹當拚死强舁,一瞻咫尺威顔,更乞早晩恩諒,第於震越之餘,姑無以自力,不得不稍遲幾日,尤不勝惶恐云矣,敢啓。傳曰,知道。
李承宇啓曰,行大司憲韓敬源,執義金容圭,掌令鄭海瑢,持平高景晙牌不進,徐相泰未署經,掌令鄭寅協在外,監察茶時之意,敢啓。傳曰,知道。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳曰,只推。
傳于洪承穆曰,出宮門路,以協陽門爲之。
李承宇啓曰,卽者刑曹郞廳來言,明日宗廟夏享大祭親臨誓戒時,判書當爲擧行,而判書申正熙,以左邊捕盜大將合坐進,次堂例不得擧行云,何以爲之?敢稟。傳曰,次堂擧行。
韓章錫,以武衛所言啓曰,今此慶科庭試武科殿試時,本所軍兵及武藝別監·壯藝別監,連喜鎭·花島鎭·別砲陣·龍津鎭砲手,關北抄上武士中,直赴殿試應射人及應頉人,單子書入之意,敢啓。傳曰,知道。
洪承穆,以議政府言啓曰,黃海監司姜蘭馨,在任卒逝矣。返柩時擔軍,依例題給之意,分付所經各道,何如?傳曰,允。
又以內醫院都提調意啓曰,本院提調韓敦源,除拜都摠管矣。職務相妨,摠管之任,今姑許遞,何如?傳曰,允。
韓章錫,以兵曹言啓曰,今番慶科庭試武科殿試敎是時,執鼓官,例以訓鍊正塡差,而正白樂倫在外未肅拜,依例以訓鍊副正趙羲完塡差之意,敢啓。傳曰,知道。
又以兵曹言啓曰,今此慶科庭試武科殿試敎是時,直赴殿試人,應試別單書入之意,敢啓。傳曰,知道。
又以兵曹言啓曰,直赴殿試奉承傳,選武軍官具然淑等一百八十二人,直赴會試奉承傳,馬兵文永郁等十一人,隨其錄名,依例許赴於明日殿試之意,敢啓。傳曰,知道。
又以兵曹言啓曰,濟州庚辰年增廣別試武科初試入格金致效·金明沂,庭試武科初試入格梁彭淑·金成集·高行仁·金致玉,俱爲來訴臣曹,願赴於今番庭試矣。本州以候風駕海之致,初試人隨其上來,許赴於當前他科,載在法典,故取考榜目及該牧公文,則初試入格,果爲的實,竝依例許赴於明日殿試之意,敢啓。傳曰,知道。
又以兵曹言啓曰,今此未畢試一內禁軍與各番禁軍,試射時入格人等,別單書入之意,敢啓。傳曰,知道。
又以訓鍊都監言啓曰,今此王大妃殿寶齡望六慶科庭試武科殿試時,本局將校軍兵中,直赴殿試應頉人,別單書入之意,敢啓。傳曰,知道。
韓章錫,以義禁府言啓曰,統制使鄭洛鎔狀啓內,昌原府使梁柱顯,爲先罷黜,其罪狀令攸司稟處事,啓下矣。梁柱顯,時在任所云,依例發遣府書吏,拿來,何如?傳曰,待待命拿囚。
上在昌德宮。停常參·經筵。
藥房提調韓敦源,副提調趙同熙啓曰,親臨誓戒,勞動旣多,伏未審,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
洪承穆啓曰,明日常參·經筵,取稟。傳曰,停。
備忘記,大丘營將白南卨下直,長弓一張,長箭一部,片箭一部,筒兒一箇賜給。
李承宇啓曰,行大司憲韓敬源,執義金容圭,掌令鄭海瑢,持平高景晙陳箚,徐相泰未署經,掌令鄭寅協在外,監察茶時之意,敢啓。傳曰,知道。
洪承穆啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
傳于韓章錫曰,考官閔台鎬,命官爲之。
傳于李承宇曰,投疏人洪時中,令秋曹嚴刑二次,遠惡島定配,黃載顯,令王府拿來,嚴覈得情。
兵曹,兼黃海道兵馬水軍節度使單南廷益。
洪承穆,以統理機務衙門言啓曰,卽見盛京禮部咨文四道,則一是准北洋大臣衙門密奏委員,請示斟酌答覆,相機開導,一摺粘抄知照事也,一是學徒憑票,照抄咨行事也,一是瓮津漂漢人領去譯學,例賞銀兩頒發事也。一是庇仁漂漢人領去譯學,例賞銀兩頒發事也,回咨,竝以承領之意撰出,付撥下送灣府,傳給鳳城,轉致盛京之地,何如?傳曰,允。
又以禮曹言啓曰,今三月二十七日慶科庭試文科試取卽日文武科放榜,與來四月初三日宗廟夏享大祭親行散齋相値矣。試士及放榜時,軒架鼓吹,以陳而不作,磨鍊儀註,書入之意,敢啓。傳曰,知道。
又以禮曹言啓曰,卽接宗廟署所報,則今此慶科庭試試取時,本署官員,俱爲觀光云矣。依定式本曹正郞高永錫,假官差送,以爲代直後赴試之地,何如?傳曰,允。
又以禮曹言啓曰,卽接社稷署所報,則今此慶科庭試試取時,本署官員,俱爲觀光云矣。依定式本曹佐郞崔奭奎,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則今此慶科庭試試取時,本殿官員,俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,傳曰,前後直赴殿試人,竝付之今番庭試榜末,一體放榜事,命下矣。在前除初試庭試時,有直赴人付之榜末之命,則隨其直赴年次,一體放榜,曾有已例,今亦依此擧行之意,敢啓。傳曰,知道。
又以禮曹言啓曰,謹依傳敎,前後直赴殿試人,隨其直赴年次,付之榜末事,草記啓下矣。卽接四館所牒呈,則戊寅十月秋到記製述入格幼學閔泳韶,庚辰十一月柑製入格幼學朴泳敎,辛巳二月館學儒生應製入格幼學李源中·白南道·金振聲,同年同月日次儒生殿講入格幼學朴岐勳,同年三月春到記殿講入格幼學李周璜,製述入格進士洪世燮,同年同月參班儒生應製入格幼學李愚冕,合爲九人云矣。直赴殿試儒生閔泳韶等九人,隨其直赴年次,付之榜末,一體放榜之意,敢啓。傳曰,知道。
又以武衛所言啓曰,今此慶科庭試武科殿試時,本所善騎隊及別選中直赴殿試應試人,單子以入之意,敢啓。傳曰,知道。
又以都摠府言啓曰,新除授都摠管金箕錫,副摠管趙羲復,時無職名,令該曹口傳付軍職,何如?傳曰,允。
又以司僕寺一二提調意啓曰,今此慶科庭試文武科新恩,當日放榜時,當給本寺馬,而武科只給甲乙科,今亦依例磨鍊之意,敢啓。傳曰,知道。
又以禁衛營言啓曰,今此慶科庭試武科殿試時,本營直赴應頉人,別單書入之意,敢啓。傳曰,知道。
又以御營廳言啓曰,今三月二十五日慶科庭試武科,中日閣命官殿試時,本廳將校直赴應試人,別單書入之意,敢啓。傳曰,知道。
又以義禁府言啓曰,投疏罪人黃載顯,拿來嚴覈得情事,傳旨啓下矣。黃載顯,當爲發遣府羅將拿來,而旣已待命,卽爲拿囚之意,敢啓。傳曰,〈知〉道。
又以義禁府言啓曰,時囚罪人黃載顯,卽爲嚴覈得情,而連値齋日,不得開坐,過齋後擧行之意,敢啓。傳曰,知道。
領敦寧洪淳穆,領府事韓啓源,領議政李最應,左議政金炳國等聯名箚曰,伏以臣等,卽伏見傳敎下者,以黃載顯·洪時中疏辭事,有此果言事乎?不可尋常看過,原疏竝令廟堂稟處之命矣。固當擧行之不暇,而蓋詳閱其疏本,則就事論事之際,何患無辭,而第其至凶絶悖之句語,有非人臣之所可萌諸心而發諸口者也。渠若有一分秉彝之性,尙何敢以此凶悖之說,肆然泚筆於章牘之間乎?犯分干紀,至於此極,揆以邦憲,不可不嚴,其在王章,不可不伸,一或反是而容貸之,則非徒此類之靡所知懼,邦憲將無以嚴矣,王章亦無以伸焉,此臣等所以不容泯默者也。公憤所激,粗效明張之義,玆敢相率聯籲,伏乞聖明,特降處分,黃載顯,亟令王府,嚴覈得情,以正典刑。雖以洪時中言之,其所遣辭,亦極無嚴,出付秋曹,嚴刑遠配,斷不可已云云。答曰,省箚具悉,卿等之懇,陳疏言事,初不當於渠輩,況遣辭之萬萬無嚴乎?勘覈之節,當依箚辭爲之,卿等其諒之。仍傳于鄭元夏曰,此批答,遣史官傳諭。
行大司憲韓敬源,大司諫吳益泳,執義金容圭,司諫玄弼濟,掌令鄭海瑢,持平高景晙,獻納洪羲麟,正言李學年等聯名箚曰,伏以臣等,卽伏見武科及第洪時中·黃載顯疏本,則無嚴無憚,胡至此極?誠不覺髮豎膽顫,字字㦧慝,節節陰凶,洪時中則橫豎哤雜,頓無倫脊,下款數句語,爲人臣子,所不敢萌於心發諸口也。至於黃載顯,外託說弊,而用意已極至凶,遣辭無非絶悖,古今天下,安有如此干紀犯上之類乎?聖敎若曰,不可尋常看過,令廟堂稟處,以示審克之聖意,臣等固欽仰萬萬,而王章未施,輿情方菀,用敢疾聲齊籲,伏乞聖明,廓揮乾斷,亟令王府,設鞫得情,以正邦憲,以壹民志焉云云。答曰,省箚具悉。此輩所爲,誠萬萬無嚴,當有處分矣。
應敎曺寅承,副應敎趙秉升,校理朴奎燦·申泰寬,副校理韓耆東·金疇鉉,修撰睦承錫,副修撰閔丙奭·李弼鎔,正字趙晳九等聯名箚曰,伏以臣等,卽伏見武科及第洪時中與黃載顯疏本,則語無倫脊,至凶絶悖,覆載之間,寧有如此干紀犯上之類乎?臣等齊會聲討之際,卽伏見傳敎下者,洪時中令秋曹嚴刑二次,遠惡島定配,黃載顯,令王府拿來嚴覈得情爲敎,黃載顯旣以處分,第以洪時中疏語言之,下款數句,旣是爲人臣子所不敢道,且其投疏,有若凶肚相連,則卽所謂二而一,一而二者也。竝令王府,一體拿鞫得情,以正邦憲,以壹民志焉云云。答曰,省箚具悉。兩疏遣辭,果極無嚴,而已有處分,其勿更煩。
持平徐相泰疏曰,伏以臣以疎逖之蹤,百無肖似,而濫竊科第,素無涓埃之報,猥廁風裁之列,跼高蹐厚,祇切素餐之愧矣。卽伏見出身洪時中·黃載顯等疏本,則辭意悖慢,都無倫脊,爲今日臣子者,安敢有此心所不可萌,口所不敢發之語,肆然播出於朝著之上哉?臣職在言官,旣以未署經,未得聯名於陳箚之末,而愚衷所激,不容泯默,玆敢短章呼籲。伏乞聖明,廓揮乾斷,快正典章焉,臣無任云云。省疏具悉。已諭於聯箚之批矣。
正言具星喜疏曰,伏以臣,伏見武科及第臣洪時中疏本,則橫豎哤雜,頓無倫脊,下款數句語,爲人臣者所不敢萌於心,發諸口也。又伏見黃載顯疏,則外託說弊,而用意無非至凶,遣辭無非絶悖,古今天下,安有如此干紀犯上之類乎?臣職忝言事,旣以未署經,未得趨參於聯箚之末,又不容以泯默,玆敢短章呼籲,伏乞聖明,嚴加霜雪,夬正典章焉,臣無任云云。省疏具悉。已諭於聯箚之批矣。
行大司憲韓敬源,大司諫吳益泳,執義金容圭,司諫玄弼濟,掌令鄭海瑢,持平高景晙,獻納洪羲麟,正言李學年等聯名箚曰,伏以臣等,卽伏見批旨繼又傳敎下者,有黃載顯拿來嚴覈之命,洪時中令秋曹嚴刑島配之命。噫,黃載顯疏辭中窮凶絶悖之句語,指不勝摟,其干紀何如?犯上何如,而莫嚴者王章也,莫遏者公議也,豈有負犯若是緊重,而不爲設鞫,只爲拿覈者也哉?至於洪時中疏,雖有煞於其間,滿紙叫嚷,陰險叵測,究其意則一也,此不可島配而止。伏乞聖明,淵然深思,亟令王府一體拿來,設鞫得情,夬正邦憲焉云云。答曰,省箚具悉。已諭前批,更勿煩聒。
辛巳三月二十五日子時,上詣仁政殿月臺。宗廟夏享大祭親臨受誓戒入侍時,都承旨趙同熙,左承旨洪淳學,右承旨李承宇,左副承旨韓章錫,右副承旨鄭元夏,同副承旨洪承穆,假注書閔正鎬·趙秉聖,記事官閔啓鎬·尹相翊,提學金炳始,檢校直提學鄭範朝,直提學金永壽,直閣閔丙奭,檢校待敎金永悳,待敎趙晢九,副校理金疇鉉·睦承錫,以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調韓敦源,副提調趙同熙進前奏曰,侵晨勞動,聖體,若何?上曰,一樣矣。仍出協陽門,由肅章門,入仁政門,詣仁政殿月臺。通禮跪啓請降輿,上降輿。通禮跪啓請執圭,同熙進圭,上執圭。通禮導上詣版位南向立,贊儀唱四拜,諸享官及宗親文武百官,皆四拜,吏曹判書鄭健朝讀誓文,刑曹參判金元性順聽訖。贊儀唱四拜,諸享官及宗親文武百官,皆行四拜。通禮跪啓禮畢,大臣進前問候訖。通禮跪啓請釋圭,上釋圭,同熙受圭。通禮跪啓請乘輿,上乘輿,出仁政門,由肅章門,入協陽門。兵曹判書,跪稟放仗,章錫請出標信解嚴。由宣化門還內,諸臣以次退出。
上在昌德宮。停常參·經筵。
夜自一更至二十七日開東,灑雨下雨,測雨器水深九分。
洪承穆啓曰,明日殿座相値,視事頉稟之意,敢啓。傳曰,知道。
李承宇啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,左副承旨韓章錫,今日不爲仕進,卽爲牌招,何如?傳曰,允。
傳于洪承穆曰,二十九日次對,依例來會。
洪承穆啓曰,慶科庭試文科讀券官鄭範朝·尹秉鼎,謂以情踪惶蹙,奉牌闕外,陳疏到院,原疏雖不得不捧入,前後飭敎,何等截嚴,而屢度催促,終不入來,事體所在,誠極未安。竝推考,何如?傳曰,允。
又啓曰,慶科庭試文科對讀官趙龍鎬·金鶴鎭·李輔榮·尹祖榮,謂以情踪惶蹙,奉牌闕外,陳疏到院,原疏雖不得不捧入,前後飭敎,何等截嚴,而屢度催促,終不入來,事體所在,誠極未安。從重推考,何如?傳曰,允。
又啓曰,今此試官望中,時無職名人,令該曹口傳付軍職,何如?傳曰,允。
李承宇啓曰,行大司憲韓敬源,執義金容圭,掌令鄭海瑢,持平高景晙陳箚,徐相泰未署經,掌令鄭寅協在外,監察茶時之意,敢啓。傳曰,知道。
傳于洪承穆曰,明日出宮門路,以協陽門爲之。
以左副承旨韓章錫牌不進罷職傳旨,傳于洪承穆曰,只推。
兵曹口傳政事,大護軍單金箕錫,護軍單趙羲復,副司正金天洙。
洪承穆,以統理機務衙門言啓曰,領選使之行,官弁二員,自本衙門擇送事,節目啓下矣。訓鍊正白樂倫,訓鍊副正徐光泰,竝使之伴去,何如?傳曰,允。
又以弘文館言啓曰,上番副校理臣金疇鉉,以訓鍊都監從事官,今日軍布捧上時,晝仕出去之意,敢啓。傳曰,知道。
又以都摠府言啓曰,今日入直內三廳禁軍及軍兵等,當日中日習射技放,而國忌正日相値,不得設行之意,敢啓。傳曰,知道。
又以禁衛營言啓曰,本營千摠李敏應,身病猝重,勢難察任,改差,何如?傳曰,允。
又以禁衛營言啓曰,今此春塘臺親臨慶科庭試時,廣智營入直軍二十名除出,通化門外排立矣。入直軍餘數不多,出番軍二十名,添入警巡,而事畢後,元入直軍,還入直所,添入軍解送之意,敢啓。傳曰,知道。
又以御營廳言啓曰,今三月二十七日春塘臺親臨慶科庭試文科試取時,東營·集春營入直軍各二十名除出,弘化門·月覲門外排立矣。今夜宮墻外巡邏,難以分排,出番哨軍四十名,添入警巡之意,敢啓。傳曰,知道。
又以刑曹言啓曰,傳曰,投疏人洪時中,令秋曹嚴刑二次,遠惡島定配,黃載顯令王府拿來,嚴覈得情事,命下矣。謹依傳敎,罪人洪時中,嚴刑二次,全羅道康津縣薪智島遠惡島定配所,而連値齋日,待用杖次次嚴刑後,卽爲押送之意,敢啓。傳曰,知道。
吏曹啓目,出身李敎性名字,改以敎庠,李熙俊名字,改以熙晉,前五衛將李鍾浩名字,改以鍾祥,出身李恒魯名字,改以敬魯,副司果廉奉信名字,改以學淳,出身金錫龍名字,改以泓植,守門將李鍾善名字,改以鍾彬事爲等如告狀,依例令藝文館給帖,何如?判付啓依允。
行大司憲韓敬源,大司諫吳益泳,執義金容圭,司諫玄弼濟,掌令鄭海瑢,持平高景晙,獻納洪羲麟,正言李學年等聯名箚曰,伏以臣等,洊瀆聯箚,悉暴兩罪人必鞫之義,冀蒙夬兪之音,及伏奉批旨下者,不惟不賜允從,以更勿煩聒爲敎,臣等相顧愕眙,繼之以悚恧憂嘆之忱。噫,黃載顯之負犯,如彼卽淵鑑之所照燭無餘,則設鞫得情,斷不可已,豈可以尋常拿覈爲哉?且彼洪時中疏,與黃載顯,一而二,二而一也。有不可低昂於其間也審矣,決不可以竝歸於愚蠢沒覺之類,而有若草草磨勘者然也。臣等不避煩屑,玆敢相率申籲,伏乞聖明,更加三思,廓揮乾斷,竝令王府,設鞫嚴覈,夬正典刑,以嚴邦憲焉云云。答曰,省箚具悉。日前處分,果有斟酌而然也,不必如是支煩。
漢城判尹鄭範朝疏曰,伏以今於庭試讀券官望,臣名見擬,牌召嚴臨,揆以分義,固當蹶不暇,而第伏念臣自往年試事以後,卽一有罪未盡勘之蹤耳。薄警旋仍,徒荷包涵之仁,自劾訟愆,反紆寬假之恩,罪以媒寵,懼切倖逭,蓋緣臣之愚迷,致此僨誤,上而貽累於聖簡,下而招謗於輿論,則至於試席一步之地,鐵限在前,株守莫變,何可以時月稍久而晏然若無辜者乎?以此情踪,寧被傲抗之罪,有靦面目,萬無進承之望,不避猥越,忙陳短章。伏乞聖明,諒臣察臣,亟許變通,仍治臣慢命之罪,以嚴試體,以安微分焉云云。答曰,省疏具悉。往事何必爲引?試牌體重,卽爲入來。
大護軍尹秉鼎疏曰,伏以臣,卽伏見親臨慶科庭試試望啓下者,則以臣名擬於讀券官之望,天牌嚴臨,臣誠惶懍震迫,莫省所以進退也。第伏念臣於昨年增廣東堂初試時,猥以匪才,謬膺主司,未免僨誤,自速罪戾,薄譴旋宥,縱荷湔滌之恩,有試罔效,恒切恧蹙之私,至今追惟,不覺惶汗之浹背,試院一步,視以艮限,此非但臣心之自劃,揆以廉防,不得不然。今於試牌之下,其敢謂愆尤之已勘,時日之稍久,自同無故之人,而束帶縹纓,恬然趨走於執事之末乎?法紀不可不嚴,物議不可不念而已。蹶之足無以更進,有靦之面,無以可顯,奉牌徊徨,承膺無路,玆敢忙陳短章,仰暴情實,伏乞聖明,俯垂鑑諒,亟賜斥退,以重試體,以安私分,不勝大幸,臣無任云云。答曰,省疏具悉。往事何必爲引?試牌體重,卽爲入來。
禮曹參判金弘集疏曰,伏以臣,冒控血懇,冀解使銜終靳允兪,反賜溫批,忱誠未格,惶隘轉甚,恐恐若痿人之不能寐者,已數日矣。只懷澆擾之懼,遂止疾痛之呼,則莫伸微諒,自阻大化,又非所以事君無隱之義也。嗚呼,專對一事,卽臣平生鐵限耳。論臣之罪,職由於是,則誠宜亟降威罰,以塞衆口之嘵嘵,聖恩天大,尙加寬恕,則亦宜早賜斥退,以遂苦衷之斷斷,上而有禮使之美,下而無廉防之壞,豈不爲公私耦幸也哉?藉使臣怵畏嚴迫,黽勉向前,則同朝見之,必將曰,夫夫也,蒙恥苟活,竟再往矣,殊域聞之,亦將曰,夫夫也,行險僥倖,又再來矣。笑罵如彼,擡顔無地,其何以致君命竣國事乎?況自國朝五百年來,曾未有再膺是役者,方今群彦滿朝,需才何患無人,乃令臣旣往僨誤之地,創當再行之規,國體苟艱,豈有甚於此哉?且臣稟質脆弱,不齒恒人,而昨年利涉,仰藉寵靈,獲免大病,亦天幸焉耳。歸才半載,職事鞅掌,未嘗一日息偃在床,風濤餘悸,夢魂猶噩,今若重冒炎濕,厚受瘴毒,思慮內損,形役外鑠,則中道顚踣,理所必至,顧臣不肖,何足有無於朝廷,而亦化育中一物也,肖蝡群動,各遂其性,哀我人斯,獨不能保其殘骸耶?伏乞天地父母,憐之悶之,特推生成之澤,劃下鐫改之命,則臣之從今以往之年,皆我聖上賜也。情窮勢迫,言不知裁,唐突干冒,彌增死罪,臣無任云云。答曰,省疏具悉。有若規避者然,不可煩疏若是也。
黃海監司南廷益疏曰,伏以臣不才蔑能,最居人下,雖尋常百執事之末,猶不足任使,每自循省,恒切兢惕,千萬不自意,海臬特授,有隕自天,臣誠惝怳震懍,莫知措躬也。夫方伯重任也,中批異數也,一路之休戚是係,列邑之彈壓不輕,未敢知我殿下,奚取於臣而不待選部之愼簡?有此誤恩也,況是道也,近峽嶢确之處,農功罕稔,濱海征役之苦,漁戶多散,燕使來往,策應式繁,唐船出沒,關防必嚴,苟非其人,莫宜居之,如臣至庸極劣之賤品,豈是二千石共理之良乎?臣於妙年,隨往臣父按察之時,又嘗分符於省內之郡,略知其民物風土,而昔之殷富,今焉凋弊,前之淳厚,變爲澆漓,以臣量臣,萬難堪承,非但無能爲役於前人而已,趙魏滕薛,才各不同,多見其忝墜僨誤焉耳。牙纛之榮,雖甚感惶,鎖鑰之重,何以擔夯?爲世笑罵,猶不可任他,止竟顚躓亦知其必至,繞壁彷徨,歷日靡定,玆敢悉暴衷懇,仰瀆崇嚴,伏乞聖慈,俯賜鑑燭,鐫改臣黃海監司之任,回授才能可堪之人,以重藩寄,以安微分焉云云。答曰,省疏具悉。卿其勿辭,往欽哉。
吏曹參議趙龍鎬疏曰,伏以臣於昨年增廣初試,猥忝參試之役,臺評峻發,罪著溺職,天度包荒,俾逭重究,至今追惟,背汗顔騂,試院一步,卽臣自劃之地也。迺者臣名,誤擬於試望,召牌嚴臨,義在駕屨,敢不竭蹶,而顧臣情踪,何可恬然冒膺,自同無故之人乎?惶隘冞極,玆敢隨詣朝房,略控短章,伏乞聖明,俯垂鑑諒,亟令鐫改,仍治臣瀆撓之罪,以昭法紀,以安私分,不勝大願,臣無任云云。省疏具悉。往事何必爲引?試牌體重,卽爲入來。
副應敎趙秉升,校理朴奎燦,副校理韓耆東·金疇鉉,修撰睦承錫,副修撰閔丙奭等聯名箚曰,臣等,昨以投疏罪人拿鞫事,敢將齊聲之籲,顒俟允兪之音,及奉批旨,不賜允許,臣等相顧惝怳,繼以悶隘。噫,黃載顯疏,滿紙凶悖,極涉犯分,而尙靳設鞫,只爲拿覈,則其於王章之未伸,輿情之愈鬱,何哉?至若洪時中疏辭,雖曰煞有間焉,語多罔測,罪犯難貸,安有罪同而罰異者也?此而不竝施嚴鞫,亟降當律,則豈可曰國有典憲乎?伏乞聖明,淵然深思,夬允臣等之請焉。答曰,省箚具悉。已有前批,更勿煩聒。
修撰朴宗鉉疏曰,伏以臣,見帶館職,間値拘忌,大小凡公,一不趨參,至於昨日聯箚之擧,卽臣子不容晷刻晏然者,而亦不得隨例進參,悚懍之極,罔知攸措。洪時中·黃載顯兩疏,語無倫脊,至凶絶悖,覆載之間,寧有如此干紀犯上之類乎?臣不勝憤惋之際,伏見傳敎下者,洪時中,令秋曹嚴刑二次遠惡島定配,黃載顯則令王府拿來嚴覈得情爲敎,黃載顯則旣爲處分,至若洪時中疏語,則下款數語,是豈爲人臣所敢道哉?且其投疏,有若凶肚相連,則卽所謂二而一,一而二者也。竝令王府,一體拿鞫得情,以正邦憲,以壹民志焉。省疏具悉。已諭於聯箚之批矣。
宗親府正金鶴鎭疏曰,伏以臣,甲戌猥參監試覆試參試官,致有人言,而聖度天大,倖逭重勘,而私心自訟,尙切悚懍之忱,乃於今番庭試對讀官望,謬及賤名,臣誠惝怳,罔知所出。其欲冒膺乎,則舊愆未湔,其欲缺乎,則召牌難違,玆敢隨到闕下,忙陳短章,伏望亟賜變通,以重試體,以安私分,千萬幸甚。省疏具悉。往事何必爲引?試牌體重,卽爲入來。
副司果李輔榮疏曰,伏以臣於昨夏,生進覆試試官,自速僨誤,至蒙嚴譴,每一循省魂交中,不敢以稍久而或弛,不意今者庭試對讀官試望,臣名入於其中,庚牌嚴臨,臣實惝怳,莫知攸措。駕屨之義,雖不可遲廻,而至於試役,則卽臣鐵限也,株守也,左右參量,承膺無路。玆敢短章仰暴,伏乞聖明,俯垂鑑諒,劃賜變通,以重試體,以安私分,千萬幸甚。省疏具悉。往事何必爲引?試牌體重,卽爲入來。
副司直尹祖榮疏曰,伏以臣以頃陳苦懇,反承溫批,久愈惶蹙,今伏見庭試試望,則臣名忝入於注擬,召牌嚴臨,臣於試席一步,艮限在前,自顧悚恧,末由承膺,趨詣朝房,忙陳短章。伏乞聖慈,俯垂鑑諒,亟改臣見擬之望,仍治臣瀆擾之罪焉云云。省疏具悉。往事何必爲引?試牌體重,卽爲入來。
上在昌德宮。停常參·經筵。
自開東至人定,灑雨下雨,測雨器水深五分。
洪承穆啓曰,明日常參·經筵,取稟。傳曰,停。
又啓曰,來初一日,輪對日次矣,敢稟。傳曰,當次人受點後,日次待令。
李承宇啓曰,行大司憲韓敬源,執義金容圭,掌令鄭海瑢,持平高景晙呈辭,徐相泰未署經,掌令鄭寅協在外,監察茶時之意,敢啓。傳曰,知道。
洪承穆啓曰,來四月初三日行宗廟夏享大祭親祭祭文,當爲製進,藝文提學徐堂輔,待明朝牌招,使之製進,何如?傳曰,允。
趙同熙啓曰,吏曹郞廳來言,新恩下批政事,取稟。傳曰,當日爲之。
傳于趙同熙曰,在外同敦寧許遞,今日政差出。
傳于韓章錫曰,明日出宮門路,以協陽門爲之。
趙同熙,以吏曹言啓曰,成均館典籍李燦植,以其身病,呈狀乞遞,改差,何如?傳曰,允。
有政。吏批,判書鄭健朝病,參判金永壽病,參議趙龍鎬進,同副承旨洪承穆進。以吏批言啓曰,判書鄭健朝,參判金永壽,俱以病不來,小臣獨政未安,何以爲之?敢稟。傳曰,只出緊任。以鄭承源爲同敦寧,典籍單徐公淳,文科甲科第一人,典設別提單柳錫衡,武科甲科第一人。
兵批,行判書閔台鎬病,參判李珪永病,參議洪在正入直進,參知金載瓛病,左副承旨韓章錫進,護軍趙榮夏,副護軍白樂淵·申彬,已上竝單付。
傳于韓章錫曰,雨勢如此,三日製試取於泮宮,弘文提學,待明朝牌招。
韓章錫,以統理機務衙門言啓曰,領選使之行不虞備銀子一千兩,依節別使例,以灣府運餉庫所儲中,使之帶去,如不入用,則還錄該庫,而從今以後,視此爲例事,分付,何如?傳曰,允。
洪承穆,以禮曹言啓曰,卽接社稷署所報,則明日三日製試取時,本署官員,俱爲觀光云矣。依定式本曹佐郞崔奭奎,假官差送,以爲代直後,赴試之地,何如?傳曰,允。
韓章錫,以兵曹言啓曰,今番慶科庭試武科殿試榜目啓下後,慶尙監營別武士金漢傳,別破陣金成漢·金夢律·吳正玉·崔斗元·姜正義,南兵營親騎衛高益斗,北兵營親騎衛申泰容等,俱以直赴殿試人,上來間,未知日字之進定,未及付榜是如,來訴臣曹,故取考都試啓本,則直赴殿試,果爲的實,而遐土愚民,裹足上來,不得參榜,落莫還鄕,殊欠於廣慶之義,別武士金漢傳等八人,竝添付榜末,紅牌一體成給,何如?傳曰,允。
李承宇,以義禁府言啓曰,長連前縣監元俊常,嚴刑一次,遠惡地竄配事,承傳啓下矣。元俊常下去江原道原州地,依例發遣府羅將拿來,何如?傳曰,待待命拿囚。
行大司憲韓敬源,司諫玄弼濟,掌令鄭海瑢,持平高景晙,獻納洪羲麟,正言李學年等箚曰,伏以臣等,以黃載顯·洪時中事,一日二日,再籲三籲,而苦不知止者,誠以邦憲之莫嚴,分義之攸係也。伏承批旨,以日前處分,果有斟酌而然也。不必如是持煩爲敎,臣等非不知煩瀆之爲懼,而所可懼者,法綱之將乖,義分之或隳,臣等雖愚昧,亦安得徒懷嚴畏,不思所以力爭而力陳乎哉?噫,黃載顯·洪時中之同日投疏,凶肚相連,不見可知,裏應外,亦何論彼輕此重?臣等固知大聖人處分,出於包容,不欲張大,而其於國有常憲,何哉?伏乞聖明,亟許臣等之請,竝令王府,設鞫得情,俾王章伸而輿憤洩焉。取進止。答曰,省箚具悉。已有昨日之批矣。何可如是煩瀆?
副應敎趙秉升,校理朴奎燦,副校理韓耆東·金疇鉉,修撰睦承錫,副修撰閔丙奭·李弼鎔,正字趙晢九等箚曰,伏以莫重者,邦憲,莫嚴者,王章,所以臣等之再陳聯箚,不避申瀆也。蓋此黃載顯·洪時中,窮凶絶悖之跡,犯分干紀之罪,其於邦憲王章,不可不設鞫得情,夬正典刑,而洊下批旨,終靳允許,臣等一籲再籲,非不知萬萬猥屑,而區區憂忱,按住不得。玆敢相率聯籲,伏乞聖明,特加三思,亟降兩罪人一體設鞫之命,使亂臣賊子,知懼,大同輿憤少洩焉。取進止。答曰,省箚具悉。已有前批,不必如是持煩。
辛巳三月二十七日辰時,上詣春塘臺。王大妃殿寶齡望六稱慶慶科庭試文科試取,仍行文武科放榜入侍時,都承旨趙同熙,左承旨洪淳學,右承旨李承宇,左副承旨韓章錫,右副承旨鄭元夏,同副承旨洪承穆,假注書閔正鎬·趙秉聖,記事官閔啓鎬·尹相翊,提學金炳始,檢校直提學鄭範朝,直提學金永壽,檢校直閣金興均·姜·金文鉉,直閣閔丙奭,檢校待敎閔泳煥·金永悳,待敎趙晢九,副校理金疇鉉,修撰睦承錫,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調韓敦源,副提調趙同熙進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·靑陽門,詣春塘臺。通禮跪啓請降輿,上降輿陞座。同熙讀奏入門單子訖。奏曰,從陞人中,試官蒙點人,使之下去,一體行禮乎?上可之。贊儀唱四拜,引儀引讀券官經理統理機務衙門事尹滋悳,工曹判書閔泳穆,漢城府判尹鄭範朝,行大護軍韓敦源·尹秉鼎,議政府右參贊金壽鉉,漢城府右尹李載完,仁昌君李冕榮,行護軍朴齊寬·朴容大,刑曹參判金元性,宗正卿李應夏,行護軍趙昌永·兪晩源,對讀官行副護軍徐正淳,吏曹參議趙龍鎬,行副護軍鄭漢朝·閔泳奎·金羽均·趙臣熙,司諫院大司諫吳益泳,行副護軍金宗漢·姜·洪鍾大·沈東獻,副司果李命宰,宗親府正金鶴鎭,副司果李輔榮,侍講院司書趙重弼,副司果趙東協,弘文館應敎曺寅承,司憲府執義金容圭,副司果尹祖榮,司僕寺正黃益秀,副司果李鎬冕,弘文館副校理金疇鉉,副修撰閔丙奭,副司果金永悳·閔泳駿·趙忠熙·金鶴善·申悳均,藝文館檢閱尹相翊·閔啓鎬,前說書金天洙等,行四拜,以次入就位。上命試官進前,滋悳等進前。上命書賦題莫春者春服旣成,限申時。滋悳等,跪書讀奏訖。命宰等,捧出懸題,上命試官權退。同熙曰,作門法意,何等嚴重,而標信未下之前,儒生徑先出送,事未前有,萬萬駭然。當該布城將領,所當重勘,而本院請推之外,無他可施之罰,何以爲之乎?上曰,記過可也。出榻敎上入小次。同熙,以司謁入稟,收券旣多,考試,何如?上命考試,傳曰,別雲劍兵·摠府堂上·堂上閣臣·入侍承旨·堂上對讀官,竝讀券官加差下,堂下閣臣·入直玉堂,竝對讀官加差下,使之分考。同熙,稟取幾人?傳曰,今番庭試,取三人。同熙,稟科次。上出次,命科次。天洙讀券第一張第一句至第二句。上命止之。滋悳曰,書等何以爲之乎?上曰,三張皆書三下,以一二三定爲次第,可也。滋悳書等訖,同熙曰,坼封何以爲之乎?上曰,承旨坼封也。同熙坼封,讀奏訖。以次呼名,同熙請出標信。開布城,儒生出送。上命以所授標信擧行也,傳曰,新及第徐公淳,此是桂坊也,特爲賜樂。上命試官退出,仍入小次。少頃,上改具遠遊冠·絳紗袍,出次陞座。文武百官入就位,侍臣先行四拜,仍行放榜,頒牌花如禮訖。代致詞官,瀆致詞,文武百官行禮如儀。傳曰,明日三日製,通方外爲之。試紙用大好紙,春塘臺親臨磨鍊。傳曰,還宮當自內爲之矣。該房知悉。通禮跪啓禮畢。兵曹判書,跪稟放仗。章錫請出標信解嚴。上還內,諸臣以次退出。
上在昌德宮。停常參·經筵。
洪承穆啓曰,明日再明日三明日宗廟夏享大祭齋戒相値,視事頉稟之意,敢啓。傳曰,知道。
李承宇啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪承穆啓曰,臣承穆,今日宗廟夏享大祭親祭肄儀時,進去下直之意,敢啓。傳曰,知道。
洪承穆,以弘文館言啓曰,上番副校理臣金疇鉉,下番副修撰臣李弼鎔,俱以宗廟夏享大祭祭官,今日肄儀時,晝仕出去之意,敢啓。傳曰,知道。
李承宇啓曰,行大司憲韓敬源,執義金容圭,掌令鄭海瑢,持平高景晙陳箚,徐相泰未署經,掌令鄭寅協在外,監察茶時之意,敢啓。傳曰,知道。
傳于鄭元夏曰,都承旨持此御題,與弘文提學偕往泮宮,試取以來。
鄭元夏啓曰,弘文提學閔泳穆,旣已承牌,藝文提學徐堂輔,內閣提學金炳始·李㘾,竝卽牌招,同參考試,何如?傳曰,允。
趙同熙啓曰,臣敬奉御題,與弘文提學閔泳穆,偕往泮宮,三日製儒生試取,則收劵爲五千七百三十五張矣。捧入之意,敢啓。傳曰,知道。
傳于鄭元夏曰,吏曹判書有闕之代,前望單子入之。
吏曹判書前望單子入之,金炳始落點。
傳于鄭元夏曰,新恩謝恩,當親受矣。該房知悉。
傳于鄭元夏曰,明日次對,原任大臣,同爲來待。
傳于鄭元夏曰,明日次對經理堂上及禮堂,竝來待。
鄭元夏啓曰,假注書閔正鎬·趙秉聖,有身病,勢難察任,竝姑改差,何如?傳曰,允。
閔正鎬改差,代以李愚冕爲假注書。
趙秉聖改差,代以閔泳韶爲假注書。
李冕冕有頉,代以李源中爲假注書。
閔泳韶有頉,代以朴岐勳爲假注書。
李源中有頉,代以李周璜爲假注書。
朴岐勳有頉,代以李義灐爲假注書。
傳于鄭元夏曰,三日製,詩居首草三下進士李範仁等十人,直赴會試,之次次上幼學李範儀等二十人,竝給二分,之次次上幼學李基榮等二十人,竝給一分,之次次上幼學朴致會等五十人,各奎章全韻一件賜給。
傳于鄭元夏曰,入格儒生明日待令。
傳于鄭元夏曰,入格儒生閔靖鎬·宋益老,此是桂坊也。守令待窠,首先擬入。
傳于鄭元夏曰,新及第李源中校理除授,新及第徐公淳副校理除授,新及第朴泳敎修撰除授,新及第李愚冕副修撰除授。
吏曹,校理單李源中,副校理單徐公淳,修撰單朴泳敎,副修撰單李愚冕,已上除授事,承傳。
傳于鄭元夏曰,發遣吏郞,諸執事淸齋與否,摘奸以來。
鄭元夏啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
又啓曰,明日傳香禮房承旨,當爲齋宿,同副承旨洪承穆,卽爲牌招,何如?傳曰,允。
鄭元夏,以統理機務衙門言啓曰,卽接兵曹所報,則禁軍習陣,本曹連因有故,不得設行云矣,敢啓。傳曰,知道。
又以戶曹言啓曰,時御所各司,依定式發遣本曹正郞臣金寅根,與兵曹參議臣洪在正,佐郞臣安翊豐,東所衛將臣李敎春,西所衛將臣李廷緖,南所衛將臣宋淳億,北所衛將臣鄭寅春,眼同看審,則姑無雨漏之意,敢啓。傳曰,知道。
又以禮曹言啓曰,各陵園所,今春植木及播橡,依定式擧行後,株數斗數區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
又以侍講院言啓曰,新除授兼文學宋世憲,自鄕上來云,卽爲牌招察任,何如?傳曰,允。
又以兵曹言啓曰,今番慶科庭試武科殿試榜目中,多有誤書處,竝付標以入之意,敢啓。傳曰,知道。
行大司憲韓敬源,大司諫吳益泳,執義金容圭,司諫玄弼濟,掌令鄭海瑢,持平高景晙,獻納洪羲麟,正言李學年等箚曰,伏以臣等,忝在三司之列,至於屢陳聯籲,聚首顒俟兪音,崇聽不能仰格,淺誠未蒙俯燭,滿心惶恧,莫知措躬之所。第念黃載顯·洪時中,本以蟣蝨之微,兼以梟獍之性,肆然投疏,語意至凶且慝,載顯則敢以時弊之說,至於不道而極矣。時中則誣逼聖躬,凌辱朝紳,無復餘地,此以不設鞫嚴覈,王章將於何處施之乎?思之膽掉,言之骨顫,伏願聖明,穆然深思,竝令王府,設鞫得情,夬正典刑,以折亂萌焉。取進止。答曰,省箚具悉。已有前批,更勿煩聒。
吏曹判書鄭健朝疏曰,伏以臣之冒據天官,豈獨臣意慮攸及者哉?年頹病痼,無以自效於趨走之末,而只緣恩命,未忍便孤,私分不敢荐瀆,黽勉行公,居然已三數月矣。漫司之循例注措,淹塗之按簿甄敍,尙患其檢攝靡逮,疵類畢見,況可責之以較短絜長,惟器是適,如古銓家之爲者乎?臣於盛壯之際,神思精力,若可一分策勵,而其奈褊腹莫擬於受大,孱肩無望於擔重,區區自矢,斂避權要,隨分飮啄而已。近又樗材轉朽,蒲質遽衰,家常事務,太半遺忘,同朝顔面,未免生疎,以是而將復因恬盤泊於銓綜之首,妄欲進退人物,幾何不滋速僨誤,而仰累則哲之明也哉?且今夏享親祼,筮期將近,大庭誓戒,亦旣行之矣。臣忝在駿奔之列,周旋於罇罍之間,薦奉於幣瓚之位,卽冢宰職耳。有事與榮,何敢爲規免之計,而第臣自冬春以來,眞元內鑠,形神外瘁,痰火交升,而有時煩悶,風眩迭發,而間多昏瞀,以至肢骸拘攣,試步而旋仆,胸膲停格,强飱而輒嘔,少失將攝,劇歇立判,此猶屬臣身,不遑自恤,竊伏念淸,廟肅敬之地,祼薦明禋,事莫重焉,禮莫盛也。大小臣工,孰不齋沐致潔,而如臣醜穢之狀,執事於咫尺之前,苟或臨時顚沛,不中儀節,則非但臣惶懼慙悚,無地自容,其在重祀典尊國體之〈道〉,果何如也?與其强所難强,終至大戾,無寧冒悚呼籲於憫覆之天,先事變通,玆敢據實陳暴,伏乞聖明,諒臣虛縻之愧,矜臣懇迫之情,亟命鐫改,臣所帶銓銜,俾幸公私,不勝至祝,臣無任云云。答曰,省疏具悉。所請依施。
辛巳三月二十八日申時,上御養心閤。新恩謝恩親受入侍時,左承旨洪淳學,右承旨李承宇,左副承旨韓章錫,右副承旨鄭元夏,同副承旨洪承穆,假注書閔正鎬·趙秉聖,記事官閔啓鎬·尹相翊,檢校待敎洪淳馨,以次進伏。
上在昌德宮。停常參·經筵。
藥房都提調韓啓源,提調韓敦源,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
洪承穆啓曰,行大司憲韓敬源,執義金容圭,掌令鄭海瑢,持平高景晙牌不進,徐相泰未署經,掌令鄭寅協在外,監察茶時之意,敢啓。傳曰,知道。
傳曰,大臣政府堂上引見,經理堂上·禮堂同爲入侍。
傳于洪承穆曰,吏曹參議有闕之代,前望單子入之。
吏曹參議前望單子入之,金敬均落點。
兵曹口傳政事,大護軍單鄭健朝,副護軍單趙龍鎬。
傳于洪承穆曰,故相臣李天輔·李祠版,遣地方官致祭。
傳于洪承穆曰,故相臣閔百祥祠版,遣承旨致祭。
李周璜有頉,代以金振聲爲假注書。
李義灐有頉,代以白南道爲假注書。
金振聲有頉,代以李紀鳳爲假注書。
白南道有頉,代以閔正鎬爲假注書。
傳于洪承穆曰,入格儒生,延英門外施賞。
趙同熙啓曰,今日齋宿承旨,當爲備員,左承旨洪淳學,右承旨李承宇,左副承旨韓章錫,竝卽牌招,何如?傳曰,允。
以大司諫吳益泳,司諫玄弼濟,獻納洪羲麟,正言李學年,執義金容圭,掌令鄭海瑢,持平高景晙牌不進罷職傳旨,傳于洪承穆曰,只推。
行大司憲韓敬源,大司諫吳益泳,執義金容圭,司諫玄弼濟,掌令鄭海瑢,持平徐相泰·高景晙,獻納洪羲麟,正言李學年·具星喜等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽快施,神人之憤惋,容有極哉?請物故罪人國榮,亟施孥籍之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶㦧,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦㦧矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況,尤何等窮天地之所無之極惡大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之極逆,而安默·魯賢·在民三賊,伏法之後,其凶謀逆節,尤益彰著。此與身死旣久之後,追律之例,大有異焉。不可援用尙魯追施之律,請物故罪人裕,亟施孥戮之典焉。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲忝祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚,鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一者也。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟托鍾一於振采,則謂以可用薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉致南陽,凡爲群凶之指使,率皆挺身而樂赴,將臣家,將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,無不參知,則罪止誅身,失之太輕,王章不嚴,輿情未洩,請逆賊友文·光友,加施孥戮之典。致後·延壽,竝施孥籍之典。噫嘻,痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片,論災異於南山,肆發㦧悖之說,觀奇貨於北謫,先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍禍,亂逆之端緖,雖未盡露,凶慘之情節,無不參涉,神人之所共憤,覆載之所難容,萬戮猶輕,三尺已施,不可誅止其身,失之太輕,請謀反大逆不道知情不告罪人榮瑾,亟施孥戮之典。噫嘻,痛矣。李奎和之罪,可勝誅哉?今番鞫獄,卽窮天地亘萬古所未有之一大變怪,而至於凶謀逆節,無不同參賊徒匪類,擧皆相通,親密守楨,許以死友,服事榮瑾,作爲血黨,究厥情犯,與兩賊,一而二,二而一也。旣已承款於知情,則豈可有貸於王法乎?又此李奎和之接肚於賊禎,聯脈於榮瑾,思樂禍亂,圖爲不軌之陰祕,結計糾議,已出衆招之丁寧,端緖旣著,盤覈未畢,則亦何以從輕發配乎?以此諸賊之至凶絶慝,一串貫來,厥罪惟均,是殪殄滅,之無遺者,而元惡未伏常憲,兩賊尙逭當律,酌處之成命遽降,憤菀之輿論轉深,言之膽掉,思之骨戰。此而謂無所躬犯而容之,謂不足以深誅貸之,付之惟輕,不施極律,則伏莽之戎,燎原之漸,豈不大可懼哉,大可憂哉?請黑山島定配罪人李奎和,更爲設鞫得情,夬正典刑。噫嘻,痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐者,所圖者,無非陰謀,冒雨宴集,所會者,盡是逆黨,至於二字凶言,旣露於鞫招,而三尺王章,只施於渠身,已是失刑之大者,負犯如此,關係若是,而豈可止以知情不告蔽之哉?輿情國論,尙此沸騰,請知情不告罪人兢善,亟施孥戮之典焉。噫嘻,痛矣。載仁之罪,可勝誅哉?忠逆之殊,彝性之所易曉也。明張之急,分義之所難抑也。噫,彼載仁,雖是蟣蝨之賤,旣托仕籍,則不可以遐土賤氓論,而腕把至㦧之牘,目閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉?若平日綢繆於逆順凶馹,則㦧牘悖說,胡爲而至哉?此必有所由然而然也。傳書兩漢之未卽執住,謂以覰氣色而遽逃,藏牘幾日,不爲告官,稱以値事機之巧湊,直不過,鬼形之潛匿,鴞音之巧飾,負犯至重,干係甚大,宜其躬覈情實,殄絶亂萌,施以順·馹已施之律,而三尺不加,一縷尙貸,使之假息海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至,請黑山島減死定配罪人載仁,亟令王府,嚴鞫得情,快施極律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣忝在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來之令,脫身亡命,是必無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋。潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林,禍將滔天,有浮洪水猛獸,何幸太陽中天,奸狀莫逃,夬伸三尺之章,遄伏肆巿之典,神人之憤,庶可少洩,而似此巨魁,不可只誅其身而止。請謀反不道罪人鍾三·鳳周,竝施孥戮之典。噫嘻,痛矣。亂臣賊子,從古何限,而豈有如喆增之窮凶極惡者乎?渠以蟣蝨之賤,素有梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在縉紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而滅絶倫綱,潛懷不軌之圖,敢生射天之計,遂乃越海招寇,謀危邦國,至於年前海船之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而此則甘心前矛,意欲蹂躪我疆域,文謨之潛形匿影,猶或似於顧忌,而此則改頭換面,無難染毒,我人民不待泄·玉千禧之祕傳帛書,而自有廣東澳門之直通,赫蹄,國人之曰可殺,猶屬緩聲,王法之所必誅,不宜少淹,及其捕招之出,而情跡尤著,逮使之發而罪人斯得,天討可以大行,王章可以夬伸,而噫彼猷善之凶狡,乃敢先機而營護,聲氣直走於暗地,指劃素定於緘口,至使凶身,任其徑斃,三尺之典憲,未加,寸刃之自戕,遽先,神人之憤,中外之惑,去益未解,此若以其身故而不施極律,則亂賊無所懼而王法無所施矣。斬屍之法,雖無可據,孥戮之典,自有其例,請徑斃罪人喆增,亟施嗣賊已施之律。噫嘻,痛矣,演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,財色而誑誘,嘯聚其徒,黨鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪紳後裔,累經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登,而是爲渠叔,妖如洛承,而是爲渠弟,一門淫朋,同惡相濟,積年浸染,賦性至慝,鳳周·在誼,俱是邪窩,夤緣在誼,交通鳳周,惟一大誅,無非邪類,相識惟一,親知大誅,詭謀祕計,明若串貫而環連,凶圖悖節,互相蛇蟠而蚓結,至於洋醜之敬一,乃是邪學中巨魁也。渡海潛來,隱形匿影,如非偏惑於此,則初無相從之時,偕弟屈膝,前席之相禮甚恭,與婢慣面,內室之酒會頻來,通用錢貨,情誼倍加,慇懃輸送,魚脯饋遺,從又絡繹,甘心設法,奉敎主若神明,聚首習講,視禍囿爲樂地。此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態,洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,迹何祕於醞釀?倡妖言而造妖書,意專在於眩惑,慫慂乃兄,暗滋奸黠之萌,聯絡同黨,打成逋逃之藪,蓋此指劃排布,最爲至㦧絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹,究厥情節,其兄其弟,卽一而二,二而一也。近日邪說之肆行,皆緣此輩之接踵,憂深伏莽,何異白蓮·黃巾,禍將滔天,有浮洪水猛獸,何幸天道孔昭,神理不㦧?魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典。噫嘻,痛矣。鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募丁之計,尤是凶祕,卽近古所無之逆節也。巨魁成七,雖已漏網,晩植等諸罪人之陰謀祕計,心腸貫一,仇機毒天,情迹無貳,若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死〈定〉配罪人楊聖仲,金甲島減死定配罪人成夏瞻,智島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻,痛矣。亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺,而斁絶彝倫,異類之糾結,而醞釀禍機,敢生射天之心,暗售賣國之計,遂至越層溟而招寇,稱亂沁都,引亂船而下陸,作變德山,此實窮天地亘萬古所未有之極逆大憝也。何幸天討孔明,乾斷赫然,帳殿親問之下,端緖畢露,奸狀莫逃,大伸三尺之章,遄伏肆巿之典,神人之憤,庶可少洩,而似此君讎國賊,決不可孥戮而止。苟有加於此之極律,何不施於此賊乎?至於敦浩,亦一邪徒中巨慝,締結匪類,潛懷異圖,形迹極其誕祕,情節尤所狡惡,與汝江,一而二,二而一也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩。今此只誅其身,不可蔽其罔赦之極罪,請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。噫嘻,痛矣。亂臣賊子,何代無之,而豈有如今日弼濟·岐鉉諸賊之窮凶極惡者乎?俱是覆載之所不容,神人之所共憤,宜其殪殄滅之無遺育,易種者審矣。岐鉉則逋逃之主而弼濟之奇貨也,玉鉉則奸凶之魁而弼濟之根窩也。憑藉讖緯,煽動人心者弼濟,而岐賊實所主張,醞釀禍機,嘯聚黨與者弼濟,而玉賊實爲謀主,萑盗之警,屢發於郡邑,莽戎之變,潛伏於嶺關,一境從以繹騷,百靈罹其凶害,究厥心腸,論其罪惡,則弼濟卽兩鉉也,兩鉉便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊者,乃反以弼賊之次律,施之者,其非失刑之大者乎?請謀反大逆不道罪人岐鉉,知情不告罪人玉鉉,一以弼濟所施适·雲之例,施之焉。噫嘻,痛矣。亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之迹,素蓄梟獍之腸,欺人騙財,一生所業何事,貪利忘義,萬死不顧其身,觀燈詩之誦傳,挑成怨憝之階,祭山文之代綴,牢結凶慝之窩,四字隱語,罪有關於宗社,一句悖說,迹難容於穹隤。作之者應龍,而受頤揮於潤根,寫之者潤根,而得手法於應龍,兩個凶種,打成一塊,前唱後和,綢繆醞釀,其實一而二,二而一也。何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆巿之典,神人之憤,庶可少洩,而似此君讎國賊,決不可戮其身而止。請大逆犯上不道罪人應龍·潤根,竝施适·雲之例。至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。噫嘻,痛矣。亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下·司馬之間,久蓄梟獍之性,兼藏蟣蝨之賤,明火劫財,自家而及國,脅劍藏銃,隱身而除人,以至於托葬募丁,設計凶㦧,合兵犯邑,造意陰祕,締結匪類,綢繆黨與,斜紙軍號,負巿爲名,無非興榮之排布也。柒谷·安東,相應爲約,亦是興榮之經綸也。此猶甚於綠林之嘯聚,亦相符於白蓮之糾結,究厥情迹,萬死猶輕,千剮難贖,至今思惟,骨戰而膽掉,髮豎而眦裂也。宜有窮覈其罪,劓滅無遺,而天討未行,鬼誅先加,至使凶身徑斃,莽·卓之凶身未暴,懿·溫之逆節未彰,神人共憤,刑法失中,此若以其身之已死,而不施極律,則亂賊無所懼,而王法無所施矣。至於鞫廳諸罪人等言之,沈聃應之符同,金應淵之連腸接肚,驗察之聽計從令,往會則林根實之和應,蛇盤蚓結,鵂鳴狼逐,或有謀主者,或有合勢者,心腸貫一,情踪無貳,端緖旣露,鞫覈未竟,酌處處分遽下,臣等愕然失圖,不勝憂慨。請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快定邦憲,以重獄體焉。噫嘻,痛矣。亂臣賊子,從古何限,而豈有如朴遇賢之至凶絶慝者乎?渠以蟣蝨之賤,素蓄梟獍之性,肆然投匭,無所顧憚,設心至㦧,造意絶悖,欲售嘗試之計,直犯誣逼之科,引用孝悌之說,而敢以夔齊等語,登諸文字,無嚴不敬,莫此爲甚,所謂爻象失和者,何事也,聽聞乖當者,何語也?有識者之長吁短歎,耳語目說者,果指何人也,無補於治,後世疵議云者,指斥何事也?字字陰慝,節節凶悖,何忍萌心而發口?不覺骨顫而膽掉矣。鞫訊方張,凶節幾露,而忍杖不服,端緖未究,究厥情狀,尤極狡惡,此而不嚴加誅戮,其可曰國有三尺乎?神人共憤,覆載難容,而酌處惟輕,固仰好生之德,王章莫伸,尤急必討之義,請黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。噫嘻,痛矣。孫永老之罪,可勝誅哉?渠以蟣蝨之類,敢肆梟獍之性,荒悖之說,發於疏章,字字無非奸黠,節節盡是謬妄,犯分干紀,眼無君父,此誠天地之所不容也,神人之所共憤也。淵鑑悉燭,以脅迫爲敎,罪惡昭著,情狀畢露,究厥負犯,則不覺髮豎而膽掉,心寒而骨冷,三尺之法,固宜亟施,一縷之命,豈可暫貸?鞫事方張,專尙呑吐,狡性愈頑,不指根窩,王章將伸而反屈,輿憤方洩而愈菀,關係旣重,酌處惟輕,此莫非大聖人好生之至仁盛德,而奈此奸猾之層生,綱紀之將墜乎?罪固罔赦,義在必討,請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。噫嘻,痛矣。今番鞫獄諸罪人,卽振古以來所未有之窮凶絶悖者也。哲均厚被國恩,濫躋梱帥,苟有一分秉彝,宜思百倍圖報,而奈其陰譎之狀,自著色辭,奰慝之性,便成技癢,嘯聚匪類,甘作窩主,信惑雜術,釀出禍機,李觀一之邀置密室,無事不議,朴景良之附耳細語,有言皆從,海舶妥帖,反思用術,驚動火藥,暗投竟售,鬼辭而樂禍,凶節盡露,斷案已成,東根以蟣蝨之賤,素蓄虺蜮之性,伴觀一而同舍,蹤跡甚祕,招景良而分酌,腸肚相連,假月夜之赴飮,自底火塊之撲面,眞非哲均之所指使,其凶謀祕計,與哲均一而二,二而一也。至於善敎,性本凶戾,跡又詭譎,出沒京鄕,作哲均之狎客,締結術數,爲觀一之薦主,包藏禍心,潛懷凶圖,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎,竝施孥戮之典焉。噫嘻,痛矣。亂臣賊子,從古何限,而豈有如今番鞫獄諸罪人之窮凶絶慝者乎?秉淵鬼蜮成性,梟獍其心,結導賢爲神交,蓋其醞釀之有素,仗春晩爲義子,以之奔走而使役,謂氣脈之先占,乃敢自誇,聽相術而自負,潛蓄不軌,僞作宮牌而掌庫,已極設心之狡,辨備戎器而私峙,特欲待時而動,求神埋戊,莫非出於妖惑,搬舍團丁,厥惟久於排布。至若渭水·南陽之發口,將心已著,天府敖倉之據形,爲計至㦧,凶圖莫掩,逆節畢露,此誠窮天地亘萬古所未有之極惡大憝,何幸天道孔昭?罪人斯得,夬伸三尺之章,遄伏肆巿之典,而似此凶逆之賊,不可孥戮而止,苟有加於此之極律,則何可不施於此賊乎?啓豐賦性凶悖,行已㦧慝,頑如秉淵而結爲心腹之交,凶如導賢而又復腸肚之連,搬運隱僻,若形影之相隨,造備器服,乃繆結而和應,至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏,陰謀祕計,多所參聞,悖肚逆腸,昭不可掩,與秉淵一而二,二而一也。豈可只誅其身而止?李英俊渠之姓名,已出賊招,而以其渠雖不得刑訊,一不盤覈,施以島配,亦有乖於鞫獄之體,請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。噫嘻,痛矣。赫晉·祐秀·鳳周等罪,可勝誅哉?渠以鄕曲蟣蝨之迹,締結徒黨,糾合匪類,排布之源委,醞釀之脈絡,至凶絶慝,卽窮天地亘古今所未有之極逆大憝也。向因傳敎下者,三罪人,令本道用律,雖由於我殿下慮深張大,事從權宜之聖德,而其體至嚴,其法至重,則此獄之究竟,不可張大而慮,權宜而行者明矣。今此道啓用辟,巨魁且殲,而諸罪人窮凶餘罪,何可以孥戮而止,破瀦而斷乎?請處死罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。噫嘻,痛矣。黃載顯·洪時中之罪,可勝誅哉?人心陷溺,世變層生,梟音獍舌,公肆叫呼,詬天罵日,靡有定極,古今天下,亂臣賊子,指不勝摟,而豈有如此輩之窮凶絶㦧者哉?載顯之自附說弊,而援引亂亡昏暴之極者,專出無將之習,時中之初無指的,醜辱廷紳,姑不暇論,而若其移志導欲等句語,是豈爲人臣者所敢萌諸心發諸口哉?同日投匭,脈絡相貫,決非渠輩蟣蝨之所敢自辦,而排布醞釀,必有根窩,此而不嚴覈,豈可曰邦有常憲哉?請黃載顯·洪時中,令王府竝設鞫得情,夬正典刑焉。答兩司曰,不允。黃載顯·洪時中事,已有處分,勿煩。
行大司憲韓敬源,執義金容圭,掌令鄭海瑢,持平徐相泰·高景晙等啓曰,新除授掌令鄭寅協,時在京畿楊州地,請斯速乘馹上來事,下諭,〈何如?〉答曰,許遞。
司諫玄弼濟,獻納洪羲麟,正言李學年·具星喜等啓曰,梟示罪人性世與極逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當律,請梟示罪人性世,亟施孥戮之典。答曰,不允。
傳于洪承穆曰,臺諫有闕之代,前望單子入之。
掌令前望單子入之,梁相器落點。
洪承穆,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以承文院言啓曰,文臣登科,年滿五十人,分館後陞六,載在法典矣。今亦有如此之人,依例陞六事,分付該曹,何如?傳曰,允。
吏曹啓目,權知承文院副正字鄭寅奭·李龍鎰·李敬夏·宋秉瑋·韓益敎·申容善·尹起榮·鄭夏源·李鍾國·李寅璧·卞應洙·元用奭·金弼洙·趙漢國·趙晳九·趙秉植·沈相瓚·鄭誾朝·趙秉健·沈在健·閔泳一·朴彝陽·李範大·鄭益朝·趙鎭卨·李勛卿·金奎馨·朴魯洙·高鳳翰·洪鍾協·李淵默·閔正鎬·韓必殷·南濟元·韓光洙·高基升·趙秉聖·李載崐·徐光範·沈遠彬·李㝡榮·金奎濚·安鍾冕·尹容植·丁駿燮·李茂魯·李圭一·李中斗·咸遇復·徐行輔·李起東·李命九·任定模·朴泳薰·閔泳序·李禧龍·成岐運·尹瀷·金思準·金基鎬·明範錫·鄭熙東·鄭寅學·高溶·金寅植·鄭秀鉉·洪鍾協爲等如,口傳施行,何如?判付啓依允。
吏曹啓目,權知成均館學諭朴斗杓·李翊濬爲等如,口傳施行,何如?判付啓依允。
吏曹啓目,權知校書館副正字金鴻燮,口傳施行,何如?判付啓依允。
吏曹啓目,權知承文院副正字洪鍾協·李淵默·南濟元·玉秉觀·李圭一,俱爲登科後,年滿五十,依法典六品職遷轉,何如?啓依允。
洪承穆,以宣惠廳言啓曰,三月令宗廟薦新蕨菜,今年則節序差晩,始爲萌芽,尙未採得,限內不得封進矣。莫重薦新,致此過限,臣則惶恐待罪,而在前過限之時,多有待稍長封進之例,今亦依此擧行之意,分付禮曹,何如?傳曰,允。勿待罪。
又以奉常寺都提調·提調意啓曰,祭享所用春等中脯三百六十三貼,今三月二十九日畢造,而所入牛隻三十六首矣。進上看品中脯二貼,依定式封進之意,敢啓。傳曰,知道。
又以兵曹言啓曰,來四月初二日,大駕詣宗廟齋宿,初三日,夏享大祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊二哨,步軍二哨,訓局馬軍二哨,步軍三哨,都統使率領爲先廂,訓局馬軍一哨,步軍三哨,禁營步軍三哨,兩營騎士各一番,訓將率領爲後廂,禁軍三番隨駕,別抄軍一哨磨鍊,摠戎使率御營騎士一番步軍二哨留陣,餘軍留營置之。
又以兵曹言啓曰,一內禁軍與各番禁軍試射時,入格人等,謹依別單判下,分等施賞,而筒箇·長弓·箭竹,以軍器寺所在者,取來頒給之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而宗廟永寧殿夏享大祭親祭齋戒相値,不得設行之意,敢啓。傳曰,知道。
又以都摠府言啓曰,來四月初三日,行宗廟·永寧殿夏享大祭親祭敎是時,侍衛寶劍守宮,當爲備員,而都摠管金箕錫,副摠管趙羲復·吳夏泳在外,趙昌永呈辭受由,尹榮信有實病,二員未差,無以備員,令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞,前望單子入之。
摠管前望單子入之,都摠管鄭健朝·洪鍾雲·尹秉鼎·李敦相,副摠管金聲根·申桓·趙羲贊落點。
鄭元夏,以禁衛營言啓曰,本營新除授千摠柳冀大,方在未敍用中,仍爲敍用,令該曹口傳付軍職,何如?傳曰,允。
又以義禁府言啓曰,開城府留守趙敬夏狀啓內,麗太祖顯陵參奉王德洪,爲先汰去,其罪狀,令該府拿問嚴勘事,啓下矣。王德洪方在開城地云,依例發遣府羅將拿來,何如?傳曰,待待命拿囚。
副應敎趙秉升,校理朴奎燦,副校理韓耆東,副修撰閔丙奭,正字趙晳九等,聯名箚曰,伏以臣等,職忝論思,不容泯默,屢陳聯籲,終未蒙允兪之音,及伏承更勿煩聒之批下,臣等相顧愕眙,繼之以憂歎,滿心悚惶。噫,黃載顯凶悖之罪,不可以尋常拿覈而止,且彼洪時中疏本句語所犯,亦與黃疏無異,則又不當低昂於其間,何可徒施惟輕之典乎?王章不可以廢,公議不可得遏,臣等繞壁彷徨,達宵憂鬱,不避煩瀆,相率申籲,伏願聖明,更加三思,兩罪人竝令王府,設鞫得情,俾王章重而公議伸焉。取進止。答曰,省箚具悉。已有前批,何可如是?更勿煩瀆。
吏曹參議趙龍鎬疏曰,伏以臣於參佐銓覈之地,審量乎人職界分,未究稱當之實,徒滋僥冒之愧,辭之不獲,顚倒出膺,有日于玆,亦嘗越局承攝,迺行政人之事,卽惟曰草草句當而已。儗侔於典領司會之意,則未見其絜絜而繩從矣。由前而玷䙝之爲悚,由後而僨誤之是懼,猶夫嫪戀蟠泊,不思所以早自爲圖,則秪見其傎且妄焉耳。且臣受稟脆弱,自少善病,近因乘虛嬰感,貼席呻囈,彈束奔走,實無其望,選部劇務,不宜緣臣而曠隳,玆敢陳暴短章,仰瀆崇嚴,伏乞聖慈,俯賜鑑諒,亟遞臣吏曹參議之任,俾公事無骩,私分獲安,不勝大願。臣無任云云。答曰,省疏具悉。所請依施。
辛巳三月二十九日申時,上御養心閤。藥房入診,大臣·政府堂上引見,原任大臣·經理堂上·禮堂同爲入侍時,都提調韓啓源,提調韓敦源,副提調趙同熙,假注書閔正鎬,記事官閔啓鎬·尹相翊,檢校待敎洪淳馨,右副承旨鄭元夏,假注書趙秉聖,事變假注書梁鳳濟,記事官閔啓鎬·尹相翊,領敦寧洪淳穆,領府事韓啓源,領議政李最應,左議政金炳國,經理統理機務衙〈門〉事金輔鉉·閔謙鎬·閔致庠·金炳德·尹滋悳,行知訓鍊院事李載冕,知敦寧府事沈舜澤,右參贊金壽鉉,行大護軍韓敦源,工曹判書閔泳穆,漢城判尹鄭範朝,禮曹判書洪祐昌,刑曹判書申正熙,禮曹參議尹致賢,校理朴奎燦,以次進伏。醫官李敬仁·李命錫·尹豐楨·朴準鎔,進伏楹外訖。上曰,史官分左右。淳穆曰,春雨知時,聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆曰,世子宮氣度,連爲太平乎?上曰,平順矣。啓源曰,醫官待令,使之入診乎?上可之。命錫等,以次入診,退伏楹外訖。啓源曰,脈候奏之。命錫等起伏奏曰,脈候左右三部調均矣。啓源曰,湯劑別無議定者乎?命錫等曰,別無議定者矣。淳穆曰,臣等旣承命來待,有何下敎乎?上曰,日本國書,行將回答,而可以議定,故有命矣。淳穆曰,今玆日本國書,乃創有之事,其所裁答之際,宜若審愼,而本是隣國也,友邦也,以平等之禮,一依來書規式,似無所窒礙,且自古中原天子,有外國致書,依其書回答,未嘗有較絜,而是乃大節目,有此下詢,好矣。啓源曰,我國與日本,卽隣國也。去來國書,以平等之禮,定式似好矣。最應曰,國書事下詢,寔是審愼之聖意,關白之時,已有其例,而今之國書,自有彼之稱號,則不必自我變改也。炳國曰,事係審愼,故向有所仰請下詢,然臣之見亦如是矣。上曰,經理堂上·禮判之意,何如?輔鉉曰,大臣所奏之外,臣無容更達矣。祐昌曰,大臣旣有所奏,臣無容更達矣,最應曰,彼已稱大日本大皇帝,而淸亦以此稱之,今不必較計矣。上曰,大臣宰臣之議如此,依此爲之,好矣。仍敎曰,曾見故事,則與關白有書,其規屢有商定,而或稱大將軍,此何謂也?淳穆曰,亦或稱大君,而謂其國諸侯治國之權,專委於此矣。大抵所謂神武天皇,自周平王時始,而唐天寶間,有所僭號,兩國立國之初,自有傳來之稱號,有何相關乎?上曰,節目書入,好矣。最應曰,何時書入乎?上曰,信使入去時,爲之,可也。最應曰,國書之式,統理機務衙門及禮曹,竝爲定式乎?上曰,定式,可也。仍敎曰,五禮儀,亦有國書儀矣。淳穆曰,以此節目,補註於五禮儀,似好矣。上曰,儀節,略改爲之,好矣。啓源曰,藥房諸臣先退乎?上曰,醫官先退,而藥房諸臣,次對後,同爲退去,可也。上曰,次對爲之。最應曰,臣於見職,才具之不堪,宜去也,病狀之難强,宜去也,情私之絶悲,亦宜去也。宜去而去,卽不待臣言之畢,而聖明之所憫燭也,臣僚之所諒悉也。當初謬膺,已違素心,到今蹲據,尤覺騂顔,屢控由中之哀懇,而兪音竟閟,反紆格外之恩勉,而義分滋悚,不獲已力疾登對,爲面陳冀倖之計者也。夫民國之恃以爲賴,惟輔相是耳。輔相之任,何時不重,而目下民憂之澒洞,國勢之岌嶪,果何如時也?庸昧疲劣之如臣,癃痼廢窮之如臣,而尙埤之匡拂弘濟之責也哉?留一日則添一日瘝隳之害,遲二日則積二日孤負之罪,此固灼然之事理,而上所陳三宜去之言,斷斷是申暴血悃。伏願殿下,特垂天地曲垂之至仁大德,亟賜鐫免,俾全終始,則不第爲臣之幸,乃民國之厚幸,臣不勝千萬祈祝。上曰,向者疏批與別諭,已盡衷蘊矣。見今國計民事,萬萬悶迫,卿何以辭免乎?更勿以此相聞,是所厚望也。出擧條最應曰,臣病淹昏涔之中,伏聞召對之命,連下於積久停撤之餘,又命東宮侍坐,書筵繼以日開,此誠殿下以身敎之之實心要道也。小大群情之歡祝攢頌,容有已乎?蓋勤學所以勤政,卽我祖宗朝相傳之心法也。欲法堯·舜當法祖宗,而雖有堯·舜之姿,不加學問之工,則何以薰陶德性,何以誘掖智思,何以討論古今之理亂,何以諮訪機務之得失,而日臻乎勵精求道,專心致治之域哉?昔傅說曰,念終始,典于學,厥德修,罔覺。殿下必知其萬世不易之言矣。東宮邸下,自內時時誦習,臣固仰認,而書筵講讀,不過一遍而止,自今作爲幾回程課,勿以文具,勿以虛禮,勿以姑息之愛,弛其敎導之方,而殿下之一視一聽,一言一動,皆是東宮邸下,觀感而模範者,則崇儉德,尤爲養正惜福之本,凡服食器用之華靡奇衺者,禁斥而勉戒之,自然習與性成,則沖年耳目之覩記,常爲先入之主,而爲堯爲舜,祈天永命之根基,實肇于此,亦勿以臣言之陳腐而懋哉懋哉。上曰,治國理民,苟非學問,則何以做去乎?其於敎導東宮之道,尤當以身先之,所陳諸條,謹當服膺勿失也。出擧條最應曰,典籍李燦植上疏批旨,有疏辭令廟堂稟處之命矣。取見其疏本,則其一,挽近北道民戶全減,糶糴滋夥,依六鎭例,臥本取耗事也。其一,鐵嶺介於安邊初境,爲陸路吭扼,宜置鎭將事也。其一,城津背山面海,天設金湯,宜陞郡府,以重保障,而吉州之西二·西初·多初三社,端川之利下社,移付本鎭,設置校宮客舍等節,民願樂赴,不日可成事也。挽近糶糴之爲瘼,諸路惟均,而本省則愈劇而愈痼矣。朝家之於北民,喣濡燠庥,由來迥別,凡厥蘇捄之策,綏撫之政,藩臣與邑守,講究利病,期盡實效,至若城津之陞邑,鐵嶺之設鎭,鄕紳所論,非無可據,而創新變舊之際,多少罣礙之端,合存商量,姑爲置之,何如?上曰,依爲之。出擧條最應曰,前掌令朴淇鍾上疏批旨,有疏辭令廟堂稟處之命矣。取見其疏本,則其一,賃船裝稅,一切停罷,公錢公穀中,區劃捐給,使各其邑,各造幾隻,使之運納事也。近來執籌船額,比前太縮,兩湖之許以賃納,寔由不獲已之擧也。許多漕瘼,方行釐整,京外船隻,亦漸增加,則夫何必强令賃得爲哉?若其捉船之際,校隷之受賂操縱,只在乎營邑之另加察禁,以此嚴飭行會。其一,湖南沿邑陳廢尤甚,從實改量事也。廿載一量,金石定典也,況仁政之必自經界始者乎?土壤之廣,湖南爲最,而丙丁大荒之後,沿邑之往往陳廢,自有傳聞之攸及,窮蔀冤徵,宜亟矜恤,令該道營邑,商度試之,務圖妥便歸正之方,何如?上曰,依爲之。出擧條最應曰,三南稅穀之舊未收,四道留庫之社倉米,酌量分數,許令執錢,爲軫貢價之積壓,且恤餼料之停闕,而另無措劃之擧矣。其在句管之地,應已綜明叩籌,公平俵排,宜無待乎加勉,而挽近金穀衙門事勢,到底枵罄。雖曰莫知攸計,或以此頒給之中,推移互換,以資他用,則其許多貢人·軍卒之日急仰哺者,安得無缺望於其間,而特旨懇惻之德意?不但闕而未究,朝家之失信於渠輩,尤何如哉?上項貢價餼料之排定上下者,切勿混入於他般支調事,分付戶惠廳,何如?上曰,稅穀及私還執錢,專爲貢價餼料而然也。何可混之於他用乎?依所奏申飭於戶惠廳,可也。出擧條最應曰,諸道稅穀,令舟司堂上監捧事,另爲頒式,寔由於祛瘼杜奸之朝家至意,則凡係句管董飭之節,該堂上自當悉心仰體,佇有丕著之效,而或於納倉收穀之際,本司領將及吏隷之傍穿巧伺,潛討暗索,亦難保必無其弊,苟如是也。船主邑屬之呼冤難支,猶夫曩昔,而其害也,又將歸於民乃已。言念及此,極庸憧憧,先爲出擧條,申飭於該衙門,使之益嚴操察,毋至一毫橫濫之地,何如?上曰,舟司捧稅,卽新行規式也。捧納之際,下屬作弊行奸,難保必無,嚴飭該衙門,使之到底糾察,期有實效,可也。出擧條最應曰,近日民志靡定,不克奠保,有憂而無恃,此曷故焉?蔽一言曰,法不行也,令不立也。第以戢盜一事言之,特敎何如,奏飭何如,而小小竊發之外,可驚可駭者,可謂日聞所不聞矣。輦轂肅淸之下,衝火之變,殆無夜不警,邑村稠密之中,劫舍之患,亦無時可弛,富人之鼎鐺,貧者之囊篋,在在是被其搜攫,囂無安堵之心,而公納或由此而淹延,行旅或由此而阻礙,況此豐稔之歲,焉敢無畏無嚴之至此,而捕廳而不擧捕廳之職,鎭營而不行鎭營之事,尙可曰,國有法而國有令乎?駭嘆之極,寧欲無訛,將臣此奏,更爲嚴飭於兩捕廳及八道·四都,詗察之節,另究方略,調發砲軍,隨輒殄滅後,形止馳啓,而又復如前弛縱,有所入聞,則從重勘處,斷不容已。若其校卒輩之惕勤譏捉者,不可無示意,各別論賞之意,竝爲分付,何如?上曰,戢盜事,前後嚴飭,果何如,而近聞則京外竊發之患,愈往愈甚。至於城闉之內,衝火劫舍,種種入聞,內而捕廳,外而鎭營,苟能到底詗捉,寧有是也?自廟堂爲先嚴飭,而如或一向玩愒,則當有別般重究之意,一體申飭,可也。出擧條仍敎曰,此事之前後嚴飭,非止一再,而去益甚焉,何爲而然也?最應曰,紀綱不立故也。上曰,前則詗捉,而知戢矣。今則如是,此由紀綱不振而然乎?最應曰,已有所達,而輦轂之內,火賊之熾,自捕廳不能一一鋤治者,果無紀綱而然也。最應曰,故相臣李天輔·李·閔百祥,以英廟相臣,秉執義理,弘濟時艱,厥有蔚然莫掩之實績,至於辛巳事,尤有所興感矣。正廟乙卯處分,有可以仰揣發揮之聖念,今當是歲之回,特宣恩侑,庸示曰,篤不忘之義恐好,故敢此仰達矣。上曰,依爲之。出擧條最應曰,纔以三大臣致侑事,有所仰達而蒙允矣。李文簡家,近零替,香火淒涼云,其祀孫,令該曹問名調用,何如?上曰,依爲之。出榻敎仍敎曰,李天輔祀孫,年今幾何,居在何處乎?最應曰,年紀則未詳,而曾聞居在加平矣。上曰,所居異於京,遣地方官致侑,可也。最應曰,行大護軍金炳地,工曹判書閔泳穆,宗正卿李明應,竝政府堂上還差,行吏曹判書鄭健朝,有司差下,行大護軍金尙鉉,關西句管差下,何如?上曰,依爲之。出榻敎最應曰,登科十年人陞六自是應行之典,而聞有限滿當陞之人云,依例六品職調用事,分付銓曹,何如?上曰,依爲之。出榻敎最應曰,前承旨兪鎭學,以侍從臣,法當推恩,而所后家,無可施云,依近例移施其本生父,何如?上曰,依爲之。出擧條最應曰,行護軍趙昌永陞資後,當爲貤贈其祖,而無可施云,依近例移施其本生祖,何如?上曰,依爲之。出擧條最應曰,行護軍具完植,當爲追榮,而所后家無可施云,依近例移施其本生祖,何如?上曰,依爲之。出擧條最應曰,務安縣監金禹鉉,國子分隷人也。物議自有稱屈,陞調亦多已例,以槐院施行,何如?上曰,依爲之。出擧條最應曰,御將臣閔謙鎬,將擬省掃之行,而將兵之任,有難擅離,每爲經稟後,許其往來,故敢達矣。上曰,依爲之。仍敎曰,春盡夏屆,稅納尙遲,安有如許道理乎?最應曰,雖氷泊者,開春卽來,則可作春夏之支用,舟司之造船遲緩,故使各該邑賃船輸納,而船少穀多,何可速來於萬里水程乎?因此捉船,商販者,不得興利,至於都下之魚鹽極貴,而猶恐今年稅納,反不如昨年也。上曰,貢人輩,亦多未受價,貢上之際,亦多窘急云,極可悶念矣。仍敎曰,船隻古今一般,而裝載之似此苟艱,何也?最應曰,外邑之捧稅積置處,聞非一二邑,以吏輩之作奸,船人之謀避,賃船裝載,亦不容易。且於裝載後,爲其船主者,無難偸弄,而領運差使員,雖曰上來,亦不能摘發,京衙門,亦不能覈實懲治,官雖重勘,船漢則晏然不問者有之,且稅穀欠縮,或至幾千石,合有當律,而反無一笞之施罰,是可曰,國有紀綱乎?臣於前日,以船人輩,犯此罪者,梟警懲勵之意,屢次仰達,而尙無用法,何以知戢乎?上曰,別般變通,然後可有實效也。仍敎曰,無論此事彼事,若無紀綱,國不爲國,心常憧憧也。最應曰,此無非視若文具而然也。上曰,大臣就座。元夏曰,諸宰奏事。載冕曰,軍門將官中,如有罷散人,草記請敍,自是古規,而訓局則依前請敍,兩營則近未得遵行,一視之下,恐不可異同,依訓局例施行似好,故敢此仰達矣。上曰,依爲之。出擧條元夏曰,玉堂所懷奏之。奎燦曰,伏以臣謏聞蔑學,不敢以見職自居,而螻蟻微忱,亶在於聖學一事也。若稽我列聖朝,旣有三時開講,又有不時召對,無論寒暑早晏,猶且頻御經筵,五百年之間,文風藹然,天下稱爲禮義之邦,皆是祖宗朝篤志典學之效也。顧今和煦方暢,廈氈肅穆,淸晝晉接,此正其時,而法講久停,召對則間行旋撤,未敢知燕濩之中,有所溫繹,而恐不無寒曝之慮,仍伏念殿下,睿知天縱,聖德日躋,明照八表,思周萬物,宵旰憂勤,不遑暇逸,宜其工夫易間斷,而朱子曰,待有暇而讀書,則竟無可讀之日。管子曰,宴安酖毒,伏願萬機之暇,克勤無怠,淸閑之燕,召接臣隣,亦賜溫顔,反復詢訪,以求政事之得失,民生之休戚,考之於經,驗之於史,而會之於心,以應當世無窮之變,則聰明日開志氣日强,德聲日聞,治效日著,群黎百姓,瞻仰畏愛,如親父母矣。堯·舜·湯·武之盛,不過如此,伏況我春宮邸下,夙就天成,智慮漸開,動靜云爲,是效是則矣。誠宜資之講學,涵養氣質,薰陶德性,則習與智長,化與心成矣。古人身敎之法,物誨之方,良以是也。將臣所奏,倘賜開納,益懋典學之工,深軫燕翼之謨,臣所以區區顒祝也。上曰,所陳當留念矣。出擧條元夏曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎上曰,史官就座。命大臣先退,又命退。諸臣以次退出。燼餘日記廳堂上朴容大。郞廳申炳休·權泰植
上在昌德宮。停常參·經筵。
自卯時至午時,灑雨下雨,測雨器水深三分。
政院啓曰,合辭方張之時,兩司無詣臺之員,事甚未安。陳疏外,未肅拜·呈告人員,竝卽牌招,何如?傳曰,允。
又啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,右承旨進去。
又啓曰,來初五日,朝參日次矣,敢稟。傳曰,停。
又啓曰,以未入徹疏事,毋得陳疏事,曾有下敎矣。行大司憲韓敬源,以嶺儒李晩孫未入徹疏事,陳疏到院,所當退却,而係是言事,雖不得不捧入,揆以事體,殊涉未安,推考,何如?傳曰,允。
傳曰,發遣吏郞,諸執事淸齋與否,摘奸以來。
傳曰,政官牌招開政。
傳曰,明日出宮門路,以協陽門爲之。
政院啓曰,吏曹參議金敬均,疏批已下,卽爲牌招,何如?傳曰,允。
傳曰,呈告工曹參判·同義禁許遞,今日政差出。
傳曰,在外敦寧都正許遞,今日政差出。
傳曰,彦陽縣監之代,孟山縣監權一圭擬入。
以司謁口傳下敎曰,館吏李完復,邊將待窠差送。
傳曰,每於京中動駕時,經理堂上及主事,自成一班,各衛內隨駕幸行時,亦爲來待事,著爲定式。
傳曰,統理衙門之設,卽爲軍國機務也,事體自有別焉。每於次對,經理堂上,一體來會,如有緊急事務,則該司堂上,來詣閤外,稟請登對事,着爲定式。
政院啓曰,翰林召試被選人金天洙薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單金天洙。
弘文館啓曰,下番闕直,事甚未安。修撰朴宗鉉,新除授修撰朴泳敎,副修撰李愚冕,竝卽牌招,推移入直,校理李源中,副校理徐公淳,一體牌招察任,何如?傳曰,允。
都摠府啓曰,今月初三日行宗廟永寧殿夏享大祭親祭時,侍衛·寶劍·守宮,當爲備員,而都摠管鄭健朝有實病,洪鍾雲,副摠管金聲根在外,申植拘忌,李冕熙陣上進,無以備員,令政院稟旨變通,仍令該曹,以在京無故人,口傳差出,待下批牌招,以爲進參,何如?傳曰,允。許遞。
兵曹啓曰,今四月初三日宗廟永寧殿夏享大祭時,守門將,當爲塡差,而本曹郞廳·都摠府郞廳·五衛將,除入直與呈辭受由,在外未肅拜,排擬苟艱,依定式,軍門將官,代差以入之意,敢啓。傳曰,知道。
內醫院官員,以都提調·提調意啓曰,親享隔日,分提調,令該曹口傳差出,何如?傳曰,允。
奎章閣啓曰,守宮檢校待敎金演壽,待開門牌招,何如?傳曰,允。
又啓曰,原任直提學趙成夏喪卒哭日,依定式遣檢書官,勸肉以來之意,敢啓。傳曰,知道。
議政府啓曰,本府有司堂上鄭健朝,除拜摠管矣。職務相妨,所帶摠管之任,今姑改差,何如?傳曰,允。
又啓曰,本府公事官崔雲翰,奔走勤仕,再滿十五朔,依例陞敍或守令除授事,捧承傳施行,何如?傳曰,允。
吏曹啓曰,侍從臣父年七十人,新有應推恩人,雖非歲首,抄啓加資事,載在法典矣。侍從臣父年七十以上人,別單書入之意,敢啓。傳曰,知道。
又啓曰,東學敎授李種弼,以其身病,呈狀乞遞,改差,何如?傳曰,允。
吏曹口傳政事,以金壽鉉爲分內醫提調。
兵曹啓曰,同知中樞府事姜馨鎭,宣傳官李敏中,五衛將申岐朝·崔敬善,曹司五衛將趙東弼,景福宮衛將林衡善,文臣兼宣傳官金文鉉,部將李一和,俱以身病,呈狀乞遞,改差,何如?傳曰,允。
奎章閣啓曰,檢校直閣李鎬翼妻喪,依定式遣檢書官,傳給內賜賻物以來之意,敢啓。傳曰,知道。
兵曹口傳政事,以洪澈周·李應夏爲都摠管,朴容大·李奎顔·李敎昌爲副摠管。
兵曹副摠管二單,洪澈周·李應夏。
兵曹啓曰,絶影島僉使,依釜山多大例差出事,統理機務衙門,覆啓,允下矣。以絶影島鎭水軍僉節制使,下批之意,敢啓。傳曰,知道。
有政。吏批,行判書金炳始進,以李源逸爲敦寧都正,趙秉鎬爲工曹參判,尹秉鼎爲同義禁,金元性爲同春秋,宋圭元爲東學敎授,洪在鐸爲景陵直長,閔泳集爲禁府都事,金益成爲舒川郡守,金泰麟爲昌原府使,權一圭爲彦陽縣監,上護軍徐堂輔今加崇祿,年七十六侍從臣副校理徐公淳父加資事,承傳。前令兪致敬今加通政,年七十侍從臣前承旨兪鎭學本生父推恩移施事,承傳。公事官單張玟汲,知義禁單尹秉鼎,禁府都事閔泳集,司饔奉事尹濟翼,已上相換,故校理趙璟鎭贈副學,前刑曹參判趙昌永本生祖考移贈事,承傳。
兵批啓曰,絶影島僉使,今當差出,而擬望之人乏少,他道營將,竝擬,何如?傳曰,允。以鄭雲翼爲同知,金東壽爲宣傳官,李淸烈爲羽林將,洪淳學·金萬用爲五衛將,鄭煥翼·崔鳳九爲曹司衛將,黃聖龍爲景福將,金洪龜爲御營騎士將,沈宜哲爲宣傳官,李圭卨爲訓鍊主簿,趙秉升爲文兼,申百熙爲御營把摠,李可熙爲部將,李啓錫爲守門將,李熙德爲南道參軍,趙羲轍爲全羅左水使,尹湋爲慶尙左水使,李正弼爲絶影島僉使,車景鎭爲楊花別將,知事單鄭禮秀,同知單申翼龍,副司果李濟馬,包伊萬戶李夏永,開雲浦萬戶尹應天,西平浦萬戶金載佑,以上革罷事,承傳。再政。以尹慶善爲訓鍊僉正,李起邦爲訓鍊都監把摠,林淳喆爲摠戎把摠,李熙春爲全州營將,同知單洪淳學,僉知二單,鄭煥翼·崔鳳九。三政,以李宜淳爲都摠經歷,李敬儀爲訓鍊判官,蘇正圭爲左捕從,同知單金柄默。四政,以閔俊鎬爲宣傳官,柳鳳秀爲都摠都事,韓用喆爲御營把摠,同知單劉聖喜,兼昌原防禦使單金泰麟。五政,以李景漢爲都摠經歷,朴泰遠爲都摠都事,李尙珪爲訓鍊主簿,同知單黃雲龍。六政,以李興權爲都摠都事,趙載完爲訓鍊主簿,羅奎淳爲守門將,同知單金萬用。七政,以朴寅茂爲訓鍊主簿,金相殷爲武兼,同知單金永浩。八政,以李丙烈·朴暎銓爲守門將,同知單洪在昇。
吏曹啓目,城均分館人務安縣監金禹鉉,槐院調用,何如?啓依允。
大司諫吳益泳,執義金容圭,司諫玄弼濟,掌令鄭海瑢·梁相器,持平徐相泰·高景晙,獻納洪羲麟,正言李學年·具星喜啓曰,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行凶臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,不足以喩其惡也。此實載籍所無之極惡大憝,而聲討未加,鬼誅先急,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。賊裕之罪,可勝誅哉?辛酉一疏,包凶蓄禍,暗售梟獍之腸,都人尹姞等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賤子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而案默·魯賢·在民三賊,伏法之後,其凶謀逆節,尤益彰著。此與身死旣久之後,追律之例,大有異焉。不可援用尙魯追施之律,請物故罪人裕,亟施孥戮之典焉。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不到也。是乃窮天地亘宇宙之極逆大憝,雖幸天討略行,王章少伸,尙何足夬洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,搢紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一者也。今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,自作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉到南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲訛賊之眞贓斷案,至於正月十三日,卽是窮宙亘宇所未有未聞之極逆情節,而無不參聞,無不參知,則罪止誅身,失之太輕,王章不嚴,輿情未洩,請逆賊友文·光友加施孥戮之典,致後·延壽竝施孥籍之典。噫嘻,痛矣。亂臣賊子,從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片,論災異於南山,而肆發憯悖之說,視奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道知情不告罪人榮瑾,亟施孥戮之典。噫嘻,痛矣。李奎和之罪,可勝誅哉?今番鞫獄,卽窮天地亘萬古所未有之一大變怪,至於凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊一而二,二而一也。旣已承款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未究,則亦何以從輕而發配乎?以此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨戰。此而謂無所躬犯容之,謂不足深誅而貸之,付之惟輕,不施極律,則伏莽之戒,燎原之漸,豈不大可懼哉,大可憂哉?請黑山島定配罪人李奎和,更爲設鞫得情,夬正典刑焉。噫嘻,痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韚之悖類,指順性而約爲血黨,平日追逐,所圖者,無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者,負犯如此,關係若是,而豈可止以知情不告,蔽之哉?輿情去益憤鬱,國論尙此沸騰,請知情不告罪人兢善,亟施孥戮之典焉。噫嘻,痛矣。朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖蟣蝨之賤,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑,來告之不暇,而偃息恬嬉,不思所以人得而誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鶚音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之暇息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,夬施極律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣忝在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來之命,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋舶之潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳習之惡,吁亦痛惋矣。潛懷賣國之凶圖,唱出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林,禍將滔天,有浮洪水·猛獸,何幸太陽中天,奸狀莫逃,夬伸三尺之章,遄伏肆巿之典,神人之憤,庶可少洩,而似此巨魁,不可只誅其身而止。請謀反不道罪人鍾三·鳳周,竝施孥戮之典。噫嘻,痛矣。亂臣賊子,從古何限,而豈有如喆增之窮凶極惡者乎?渠以蟣蝨之賤,素蓄梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在搢紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而滅絶倫綱,潛懷不軌之圖,敢生射天之計,遂乃越海招寇,謀危邦國,至於年前海船之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而此則甘心前矛,意欲蹂躪我疆域,文謨之潛形匿影,猶或似於顧忌,而此則改頭換面,無難染毒我民人,不待泄·玉千禧之祕傳帛書,而自有廣東澳門之直通赫蹄,國人之曰可殺,猶屬緩聲,王法之所必誅,不宜少掩,及其捕招之出,而情跡尤著,逮使之發,而罪人斯得,天討可以大行,王章可以夬伸,而噫彼猷善之凶狡,乃敢先機而營護,聲氣直走於暗地,指劃素定於緘口,至使凶身任其徑斃,三尺之典憲未加,寸刃之自戕遽先,神人之憤,中外之惑,去益未解。此若以其身故而不施極律,則亂賊無所懼,而王法無所施矣。斬屍之法,雖無可據,孥戮之典,自有其例。請徑斃罪人喆增,亟施嗣賊已施之律。噫嘻,痛矣。演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,貪財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賦性至慝,鳳周·在誼,俱是邪窩,夤緣在誼,交通鳳周·惟一·大洙,無非邪類,相識惟一,親知大誅,詭謀祕計,明若串貫,而環連凶圖悖節,互相蛇蟠而蚓結,至於洋醜之敬一,乃是邪學中巨魁也。渡海潛來,隱形匿影,如非偏惑於此,則初無相從之時,偕弟屈膝,前席之拜禮甚恭,與婢慣面,內室之酒會頻來,通用錢貨,情誼倍加慇懃,輪送魚脯,饋遺從又絡繹,甘心設法,奉敎主若神明,聚首講習,視禍囿爲樂地。此是渠莫掩之眞贓,罔赦之斷案,而鞫庭之抵賴,難化悍毒之性,捕査緊干,焉逭鬼面之態,洛承戾氣所鍾,天生凶狡,旣受學於尙敎,篤信邪學之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀,倡妖言而造妖書,意專在於眩惑,慫慂乃兄,暗滋奸黠之萌,聯絡同黨,打成逋逃之藪,蓋此指畫排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹,究厥情節,其兄其弟,卽一而二,二而一也。近日邪說之肆行,皆緣此輩之接踵,憂甚伏莽,何異白蓮·黃巾,禍將滔天,有浮洪水·猛獸,向幸天討孔昭,神理不憯,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典。噫嘻,痛矣。鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募丁之計,尤是凶祕,卽近古所無之逆節也。巨魁成七,雖已漏網,晩植等諸罪人之陰謀祕計,心腸貫一,仇機毒天,情跡無貳,若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。噫嘻,痛矣。亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺而斁絶彝倫,異類之糾結而醞釀禍機,敢生射天之心,暗售賣國之計,遂至越層溟而招寇,稱亂沁都,引亂船而下陸,作變德山,此實窮天地亘萬古所未有之極逆大憝也。何幸天討孔昭?乾斷赫然,帳殿親問之下,端緖畢露,奸狀莫逃,大伸三尺之章,遄伏肆巿之典,神人之憤,庶可少洩,而似此君讎國賊,決不可孥戮而止,苟有加於此之極律,何不施於此賊乎?至於敦浩,亦一邪徒中巨慝,締結匪類,潛懷異圖,形跡極其誕祕,情節尤爲狡惡,與汝江一而二,二而一也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪。請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。噫嘻,痛矣。亂臣賊子,何代無之,而豈有如今日弼濟·岐鉉諸賊之窮凶極惡者乎?俱是覆載之所不容,神人之所共憤,宜其殪殄滅之,無遺育易種者審矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也。憑藉䜟緯,煽動人心者弼濟,而岐賊實所主張,醞釀禍機,嘯聚徒黨者弼濟,而玉賊實爲謀至,萑盜之警,屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼濟卽兩鉉也,兩鉉便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律施之者,其非失刑之大者乎?請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。噫嘻,痛矣。亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之賤,素蓄梟獍之腸,欺人騙財,一生所業何事,貪利忘義,萬死不顧其身,觀燈詩之誦傳,挑成惡憝之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤,作之者應龍,而受頤揮於潤根,寫之者潤根,而得手法於應龍,兩個凶種,打成一塊,前後唱和,綢繆醞釀,其實一而二,二而一也。何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆巿之典,神人之憤,庶可少洩,而似此君讎國賊,決不可戮其身而止。請犯上大逆不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。噫嘻,痛矣。亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出柳下·司馬之間,久蓄梟獍之性,兼將蟣蝨之賤,明火劫財,自家而及國,脅劍藏銃,隱身而除人,以至於托葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負市爲名,無非興榮之排布也。柒谷·安東相應爲約,亦是興榮之經綸也。此有甚於綠林之嘯聚,亦相符於白蓮之糾結,究厥情跡,萬死猶輕,千剮難贖,至今思惟,骨戰而膽掉,髮豎而眦裂也。宜有窮覈其罪,劓滅無遺,而天討未行,鬼誅先加,至使凶身徑斃,莽·卓之凶身未暴,懿·溫之逆節未彰,神人共憤,刑法失中。此若以其身之已死,而不施極律,則亂賊無所懼,而王法無所施矣。至於鞫廳諸罪人等言之,沈聃應之符同,金應淵之連腸接肚,驗察之聽計從令,往會則林根實之和應,蛇盤蚓結,鵂鳴狼逐,或有謀主者,或有合勢者,心腸貫一,情踪無貳,端緖旣露,鞫覈未竟,酌處之處分遽下,臣等愕然失圖,不勝憂惋。請徑斃罪人興榮,亟行适·雲已施之例,亦施嗣賊孥戮之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快正邦憲,以重獄體焉。噫嘻,痛矣。亂臣賊子,從古何限,而豈有如朴遇賢之至凶絶慝者乎?渠以蟣蝨之賤,素蓄梟獍之性,肆然投匭,無所顧憚,設心至憯,造意絶悖,欲售嘗試之計,直犯誣逼之科,引用孝悌之說,而敢以夔齊等語,登諸文字,無嚴不敬,莫此爲甚。所謂爻象失和者何事也?字字陰慝,節節凶悖,何忍萌心而發口?不覺骨顫而膽掉矣。鞫訊方張,凶節幾露,而忍杖不服,端緖未究,究厥情狀,尤極駭惡。此而不嚴加誅戮,其可曰國有三尺乎?神人共憤,覆載難容,而酌處惟輕,固仰好生之德,王章莫伸,尤急必討之義。請黑山島圍籬安置罪人朴遇賢,亟令王府,更爲設鞫得情,夬正典刑焉。噫嘻,痛矣。孫永老之罪,可勝誅哉?渠以蟣蝨之類,敢肆梟獍之性,荒悖之說,發於疏章,字字無非奸黠,節節盡是謬妄,犯分干紀,眼無君父,此誠天地之所不容也,神人之所共憤也。淵鑑悉燭,以脅迫爲敎,罪惡昭著,情伏畢露,究厥負犯,則不覺髮豎而膽掉,心寒而骨冷,三尺之法,固宜亟施,一縷之命,豈可暫貸?鞫事方張,專尙呑吐,狡性愈頑,不指根窩,王章將伸而反屈,輿憤方洩而愈鬱,關係旣重,酌處惟輕,此莫非大聖人好生之至仁盛德,而奈此奸猾之層生,綱紀之將墜乎?罪固罔赦,義在必討,請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。噫嘻,痛矣。今番鞫獄諸罪人,卽振古以來所未有之窮凶絶悖者也。哲均厚被國恩,濫躋閫帥,苟有一分秉彝,宜思百倍圖報,而奈其陰譎之狀,自著色辭,奰慝之性,便成技癢,嘯聚匪類,甘作窩主,信惑雜術,釀出禍機,李觀一之邀置密室,無事不議,朴景良之附耳細語,有言皆從,海舶妥帖,反思用術,驚動火藥,暗投竟售,思亂而樂禍,凶節盡露,斷案已成,東根以蟣蝨之賤,素蓄虺蜮之性,伴觀一而同舍,踪跡甚祕,招景良而分酌,腸肚相連,假月夜之赴飮,自底火塊之撲面,眞非哲均之所指使,其凶謀祕計,與哲均一而二,二而一也。至於善敎,性本凶戾,跡又詭譎,出沒京鄕,作哲均之狎客,締結術數,爲觀一之薦主,包藏禍心,潛懷凶圖,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎,竝施孥戮之典焉。噫嘻,痛矣。亂臣賊子,從古何限,而豈有如今番鞫獄諸罪人之窮凶絶慝者乎?秉淵鬼蜮成性,梟獍其心,結導賢爲神交,蓋其醞釀之有素,伏春晩爲義子,以之奔走而使役,謂氣脈之先占,乃敢自誇,聽相術而自負,潛蓄不軌,僞作宮牌而掌庫,已極設心之狡,辨備戎器而私恃,特欲待時而動,求神埋戊,莫非出於妖惑,搬舍團丁,厥惟久於排布,至若渭水·南陽之發口,將心已著,天府敖倉之據形,爲計至憯,凶圖莫掩,逆節畢露,此誠窮天地亘萬古所未有之極惡大憝,何幸天道孔昭?罪人斯得,夬伸三尺之章,遄伏肆巿之典,而似此凶逆之賊,不可孥戮而止,苟有加於此之極律,則何可不施於此賊乎?啓豐賦性凶悖,行已憯慝,頑如秉淵,而結爲心腹之交,凶如導賢,而又復腸肚之連,搬運隱僻,若形影之相隨,造備器服,乃繆結而和應,至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏,陰謀祕計,多不參聞,悖肚逆腸,昭不可掩,與秉淵一而二,二而一也。豈可只誅其身而止?李英俊,渠之姓名,已出賊招,而以其渠雖不得刑訊,一不盤覈,施以島配,亦有乖於鞫獄之體。請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。噫嘻,痛矣。赫晉·祐秀·鳳周等罪,可勝誅哉?渠以鄕曲蟣蝨之跡,締結徒黨,糾合匪類,排布之源委,醞釀之脈絡,至凶絶慝,卽窮天地亘萬古所未有之極逆大憝也。向因傳敎下者,三罪人令本道用律,雖由於我殿下慮深張大,事從權宜之聖德,而其體至嚴,其法至重,則此獄之究竟,不可張大,而慮權宜而行者明矣。今此道啓用辟,巨魁且殱,而諸罪人窮凶餘罪,何可以孥戮而止,破瀦而斷乎?請處死罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。噫嘻,痛矣。黃載顯·洪時中之罪,可勝誅哉?人心陷溺,世變層生,梟音獍舌,公肆叫呼,詬天罵日,靡有定極,古今天下亂臣賊子,指不勝摟,而豈有如此輩之窮凶絶憯者哉?載顯之自附說弊,而援引亂亡昏暴之極者,專出無將之習,時中之初無指的,醜辱廷紳,姑不暇論,而若其移志導欲等句語,是豈爲人臣者所敢萌諸心發諸口哉?同日投匭,脈絡相貫,決非渠輩蟣蝨之所敢自辦,而排布醞釀,必有根窩,此而不嚴覈,豈可曰邦有常憲哉?請黃載顯·洪時中,令王府竝設鞫得情,夬正典刑焉。答曰,不允。黃載顯·洪時中事,已有處分,勿煩。正言李學年·具星喜啓曰,梟示罪人性世,與極逆載榮,一而二,二而一也。換着軍服,潛入禁庭,粧出纏帶,暗售網打,是何等設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當律,請梟示罪人性世,亟施孥戮之典。答院曰,不允。
吏曹參議金敬均疏曰,缺省疏具悉。爾其勿辭察職。
大司憲韓敬源疏略曰,月前嶺儒李晩孫疏未徹之一本,臣嘗一回覽過,則其中多有凶悖句語,聞其所自出,則前參判姜晉奎,爲製其疏,直寫於鄕會之席,此誠十手所指,萬口難掩者也。彼李晩孫,卽一不學沒覺者,而甘聽姜晉奎之指使,疏語之如何?漫不省察,及到轂下,一世譁然,始生恇怯,蒼黃抹改,而已播之本,掩之不得也。以若古家之裔,鄕宰之列,有何怨懟之心,自陷罔赦之科乎?臣謂疏首李晩孫,前參判姜晉奎,竝施當律,斷不可已云云。答曰,省疏具悉。雖多凶悖句語,此與呈徹,似有間焉,自當有物議可否也。
大司諫吳益泳,執義金容圭,司諫玄弼濟,掌令鄭海瑢·梁相器,持平徐相泰·高敬晙,獻納洪羲麟,正言李學年·具星喜等,聯名箚曰,伏以,臣等卽伏見大司憲臣韓敬源疏論李晩孫·姜晉奎者,辭嚴義正,可以折奸萌而懼亂臣矣。噫嘻,春秋之法,莫嚴於無將,如臣之罪,莫大於不敬,則凡屬憯慝之說,凶悖之辭,非惟不敢發之於口,宜其不敢萌之於心,而今乃肆然下筆,形諸文字,苟非梟肚獍腸,包藏禍心,豈其絶慝極悖,一至於此乎?旣播之本,欲掩而難得,有如之發何辭而自明,身居宰列,甘爲亂首,受出凶言,譸張愚俗,晉奎之與晩孫,厥罪惟均,人人之所欲誅者也。憲臣之疏,出於斷斷血忱,而臣等之所未言而先言之,臣等之言,卽憲臣之言,憲臣之言,卽國人之言也。伏願聖明,廓揮乾斷,亟令王府拿來,嚴覈得情,以正典憲焉。取進止。答曰,省箚具悉,已諭於都憲之批矣。
上在昌德宮。停常參·經筵。
詣宗廟,入齋室後,統理機務衙門·藥房·內閣·政院·玉堂口傳問安。答曰,知道。展謁入小次後,統理機務衙門·藥房·內閣·政院·玉堂口傳問安。答曰,知道。省牲還入齋室後,統理機務衙門·藥房·內閣·政院·玉堂口傳問安。答曰,知道。大王大妃殿·王大妃殿遣承旨口傳問安。答曰,知道。大王大妃殿·王大妃殿遣承旨口傳夕問安。答曰,知道。
政院啓曰,明日常參·經筵,取稟。傳曰,停。
李承宇啓曰,臣以大王大妃殿·王大妃殿問安進去,下直之意,敢啓。傳曰,知道。
韓章錫啓曰,大王大妃殿·王大妃殿夕問安,何承旨進去乎?敢稟。傳曰,左副承旨進去。
又啓曰,臣以大王大妃殿·王大妃殿夕問安,進去下直之意,敢啓。傳曰,知道。
傳曰,隨駕與留陣軍兵,令各其營乾犒饋。
政院啓曰,今日動駕時,衛外擊錚人宋啓漢等二十三人,移送秋曹云矣,敢啓。傳曰,知道。
兵曹啓曰,謹依下敎,隨駕軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,隨駕將校·軍兵等處,乾犒饋分給之意,敢啓。傳曰,知道。
禁衛營啓曰,謹依下敎,隨駕軍兵等處,乾犒饋分給之意,敢啓。傳曰,知道。
御營廳啓曰,謹依下敎,隨駕軍兵等處,乾犒饋分給之意,敢啓。傳曰,知道。
摠戎廳啓曰,謹依下敎,本廳留陣軍兵等處,乾犒饋分給之意,敢啓。傳曰,知道。
兵曹口傳政事,副護軍柳冀大。
奎章閣啓曰,夜間閣內諸處,無事之意,敢啓。傳曰,知道。
又啓曰,大駕今已還宮,守宮檢校待敎金演壽,依定式減下,何如?傳曰,允。
應敎曺寅承,副應敎曺秉升,校理朴奎燦·李源中,副校理韓耆東·徐公淳,修撰朴泳敎,副修撰閔丙奭·李愚冕,正字趙晢九等,箚曰,伏以,臣等卽伏見大司憲韓敬源疏論李晩孫者,則以爲,其未徹之疏,語悖不敬,罪犯無如,臣等聚會愕然,不勝駭惋之至。噫,彼李晩孫者,稱以斥邪,作爲疏首,而句語之窮凶絶悖,雖曰借人文字,渠安敢漫不省察乎?以姜晉奎言之,渠以宰列,譸張橫議,手草凶疏,自陷罔赦之科,旣爲莫掩之跡,則凶肚相連,何辭自明乎?臣等職忝論思,義急聲討,玆敢聯籲,伏乞聖明,廓揮乾斷,亟令王府,拿來嚴覈,以施當律焉。取進止。答曰,省箚具悉,已有都憲之批矣,而尤見物議然也。
辛巳四月初二日午時,大駕詣宗廟。夏享大祭親祭擧動入侍時,都承旨趙同熙,左承旨洪淳學,右承旨李承宇,左副承旨韓章錫,右副承旨鄭元夏,同副承旨洪承穆,史官缺提學金炳始,檢校直提學趙慶鎬·鄭範朝,直提學閔泳翊·金永壽,檢校直閣尹用求·姜·趙同熙·金文鉉,直閣閔丙奭,檢校待敎閔泳煥·金永悳,待敎趙晢九,以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調韓敦源,副提調趙同熙進前問候訖。出協陽門,上降輿乘輦。同熙進圭,上執圭。出敦化門,至宗廟大門外,上降輦乘輿。上釋圭,同熙受圭。至齋室門,降輿入齋室。少頃,通禮跪啓請出次,上改具冕服以出。同熙進圭,上執圭,詣版位。通禮啓請四拜,上四拜。同熙曰,侍衛西神門外待令乎?上可之。由東神門,入詣廟內,各室奉審,省器如儀訖。出西神門,詣永寧殿版位。通禮啓請四拜,上四拜。仍詣殿內奉審,省器如儀訖。出東神門,上釋圭,同熙受圭。時原任大臣進前問候訖。上乘輿,至南神門外,降輿步過,還乘輿入少次。少頃,禮儀使啓請出次,上改具遠遊冠·絳紗袍以出。同熙進圭,上執圭,詣版位,南向立。諸大祝巡牲一帀,奏尺量,擧手告充,仍爲牽牲以出。同熙曰,笏記趁不讀奏,致勤下詢,揆以擧行,萬萬疎忽,當該通禮院官員,所當重勘,而本院請推之外,無他可施之罰,何以爲之乎?上曰,事過後拿處,可也。出榻敎上釋圭,同熙受圭。禮儀導上還入齋室,諸臣輪回詣閤。
上在昌德宮。停常參·經筵。
經宿後,統理機務衙門·藥房·內閣·政院·玉堂·朝廷二品以上·六曹口傳問安。答曰,知道。親祭還入齋室後,統理機務衙門·藥房·內閣·政院·玉堂·朝廷二品以上·六曹口傳問安。答曰,知道。還宮後,統理機務衙門·藥房·內閣·政院·玉堂口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,右副承旨鄭元夏,今日不爲仕進,卽爲牌招,何如?傳曰,允。
又啓曰,御營大將閔謙鎬,掃墳事,京畿龍仁地今方出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,都統使兼察。
又啓曰,御營大將都統使兼察事,命下矣。兼察御營大將李景夏,卽爲牌招聽傳敎,何如?傳曰,允。
以司謁口傳下敎曰,機務內衙門·內閣·政院·玉堂·春桂坊,立燈竿。
傳曰,臺論如此,可見公議峻發,豈可謂之未徹疏本,而不之嚴處乎?李晩孫·姜晉奎,竝令王府,具格拿來,設鞫得情。
以黃海假都事閔泳稷狀啓,薦新生石首魚,日氣尙冷,姑未産出,限前不得封進,當該差使員康翎縣監李象協,依事目罷黜,臣亦惶恐待罪事。傳曰,勿待罪事,回諭。
兵曹啓曰,再昨日政事中,絶影島僉使李正弼,以前任文川郡守,方在解由未出中,而矇然檢擬,至蒙恩點,臣不勝惶悚,原望筒勿施,何如?傳曰,勿拘。
行大司憲韓敬源,大司諫吳益泳,執義金容圭,司諫玄弼濟,掌令鄭海瑢·梁相器,持平徐相泰·高景晙,獻納洪羲麟,正言李學年·具星喜啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典。致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士元,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,竝施适·雲之例,至於古今島減死定配罪人金應鳳,金堤郡定配罪人金俊文,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府竝設鞫得情,夬正典刑焉。措辭見上答曰,不允。黃載顯·洪時中事,已有處分,勿煩。正言李學年·具星喜啓曰,請梟示罪人性世,亟施孥戮之典。措辭見上答曰,不允。
行大司憲韓敬源,大司諫吳益泳,執義金容圭,司諫玄弼濟,掌令鄭海瑢·梁相器,持平徐相泰·高景晙,獻納洪羲麟,正言李學年·具星喜箚曰,伏以,臣等昨以李晩孫·姜晉奎事,以疏以箚,粗效沫飮之忱,及伏奉批旨下者,以雖有凶悖句語,此與呈徹似有間焉。自當有物議之可否,際又伏見堂箚之批,以尤有物議然也爲敎,臣等固知審克之聖意,不勝欽仰萬萬,第念已播之本,喧傳萬口,物議沸騰,愈久而莫遏,此臣等所以申籲而不知止者也。噫嘻,暗藏頭尾,恣行胸臆,下筆極其憯慝,援辭無非凶悖,而甘受指嗾,自陷同惡之科,專事譸幻,終犯罔赦之律,晩孫之與晉奎,一而二,二而一也。是豈可以未徹,原其罪也哉?伏願聖明,更加淵思,竝令王府,設鞫得情,夬正典刑,以洩輿憤焉。取進止。答曰,省疏具悉。臺論如此,當有處分矣。
應敎曺寅承,副應敎趙秉升,校理朴奎燦·李源中,副校理韓耆東·徐公淳,修撰朴泳敎,副修撰閔丙奭·李愚冕,正字趙晢九等,箚曰,伏以,臣等昨以李晩孫·姜晉奎拿覈事,短牘聯籲,冀蒙允兪,及伏奉批旨下者,以尤可見物議也爲敎,物議之已所入燭,臣等固所欽仰萬萬,而請覈之不卽允許,或以未徹,有所斟量而然乎?竊不勝抑鬱之至。噫,李晩孫·姜晉奎輩,自托以彰明義理,欲售其包藏禍心,綢繆之狀,播諸千里,凶悖之句,掛於十目,則顧何間於已徹與未徹乎?其不可晷刻曲貸也,審矣。此臣等所以一籲再籲,冒悚而瀆告者也。伏乞聖明,更加三思,廓揮乾斷,亟降處分,俾伸物議焉。取進止。答曰,省箚具悉。已諭於臺箚之批矣。
辛巳四月初三日子時,上詣宗廟。夏享大祭親祭入侍時,都承旨趙同熙,左承旨洪淳學,右承旨李承宇,左副承旨韓章錫,右副承旨鄭元夏,同副承旨洪承穆,史官缺提學金炳始,檢校直提學趙慶鎬·鄭範朝,直提學金永壽,檢校直閣姜·趙同熙·金文鉉,直閣閔丙奭,檢校待敎閔泳煥·金永悳,待敎趙晢九,以次侍立。時至,通禮跪啓請外辦,上具冕服以出。同熙進圭,上執圭。禮儀使導上,由東神門,入詣版位,啓請行祀。保太平之樂作樂八成,禮儀使啓請四拜,上四拜,樂九成。禮儀使導上詣盥洗位,盥洗訖。仍詣第一室尊所,監爵訖。仍詣神位前跪。同熙奉香,承穆奉爐,上三上香,進幣。瓚爵官吏曹判書金炳始奉瓚跪進,上執瓚灌地,以授奠幣瓚爵官吏曹參議金敬均,炳始奉幣跪進,上執幣,以授敬均,敬均跪受,奠于案,上興。次詣各室,如儀訖,降復位。諸祝史撤毛血盤,以授齋郞,齋郞受之以出,進饌。豐安之樂作,薦俎官戶曹判書洪祐吉,奉俎由南神門入,諸奉俎官奉牲匣,以次隨之。祐吉詣第一室神位前,薦俎各室,行禮如儀訖。行初獻禮,保太乎之樂作,保太平之舞進。禮儀使導上詣尊所,監爵。仍詣神位前跪,炳始奉爵跪進,上執爵,以授敬均,敬均跪受奠于案。大祝趙秉升讀祝訖,上興,次詣各室,行禮如儀訖。降復位,仍入小次。保太平之舞退,定大業之樂作,定大業之舞進。亞獻官錦陵尉朴泳孝,終獻官上護軍金炳德,行禮如儀訖。禮儀使啓請出次,上出次。禮儀使導上詣飮福位,飮福訖。降復位,禮儀使啓請四拜,上四拜。撤籩豆,禮儀使啓請四拜,上四拜。禮儀使導上詣望燎位,望燎訖。禮儀使跪啓禮畢,上釋圭,同熙受圭,禮儀使導上還入齋室。少頃,通禮跪啓請出次,上改具遠遊冠·絳紗袍以出,乘輿至廟大門外,上降輿乘輦。同熙進圭,上執圭。由敦化門,至協陽門外,上釋圭。同熙受圭,上降輦乘輿,入協陽門。兵曹判書跪稟放仗,章錫請出標信解嚴,由宣化門還內。諸臣以次退出。
上在昌德宮。停常參·經筵。
自前夜人定至開東,灑雨下雨,測雨器水深九分。
經宿翌日,大殿,統理機務衙門·內閣·政院·玉堂口傳問安。答曰,知道。朝廷二品以上·六曹單子問安。答曰,知道。大王大妃殿·王大妃殿·中宮殿,統理機務衙門·內閣·政院·玉堂口傳問安。答曰,知道。世子宮,統理機務衙門·內閣·政院·玉堂·春桂坊口傳問安。答曰,知道。
藥房提調韓敦源,副提調趙同熙啓曰,太廟親祼,徹宵將事,侵曉回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,卽者義禁府都事來言,時囚罪人黃載顯,當爲嚴覈得情,而同義禁金佑鉉未肅拜,不得備員開坐云,卽爲牌招,何如?傳曰,允。
又啓曰,同義禁金佑鉉牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,許遞,前望單子入之。
金吾堂上前望單子入之,同義禁金益容落點。
政院啓曰,開坐事,命下矣。新除授同義禁金益容,卽爲牌招,何如?傳曰,允。
義禁府啓曰,罪人李晩孫·姜晉奎,竝具格拿來,設鞫得情事,傳旨啓下矣。李晩孫,時在慶尙道禮安地,姜晉奎,時在安東地云,各其發遣府都事,竝具格拿來之意,敢啓。傳曰,知道。
以咸鏡監司金有淵狀啓,安邊府人命壓死事,傳曰,聞甚矜惻,元恤典外,別加顧助,如有生前身還布,竝蕩減事,廟堂措辭,分付。
兵曹啓曰,卽接西所衛將鄭煥堯牒報,則明禮門東邊小松一株,因雨顚仆云,令該所依例斫去之意,敢啓。傳曰,知道。
大司憲韓敬源,大司諫吳益泳,執義金容圭,司諫玄弼濟,掌令鄭海瑢·梁相器,持平徐相泰·高景晙,獻納洪羲麟,正言李學年·具星喜啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府設鞫得情,夬正典刑焉。措辭見上答曰,不允。黃載顯·洪時中事,已有處分,勿煩。正言具星喜啓曰,請梟示罪人性世,亟施孥戮之典。措辭見上答曰,不允。
敦寧都正李源逸疏曰,缺省疏具悉。所請依施。
上在昌德宮。停常參·經筵。
藥房副提調趙同熙啓曰,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順。爾不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
又啓曰,右承旨李承宇,左副承旨韓章錫,同副承旨洪承穆,今日不爲仕進,竝卽牌招,何如?傳曰,允。
又啓曰,假注書閔正鎬有身病,勢難察任,今姑改差,何如?傳曰,允。
傳曰,啓字誤踏之中官金泓錫,拿處。
以右承旨李承宇,左副承旨韓章錫牌不進罷職傳旨,傳曰,只推。
內醫院官員,以都提調·提調意啓曰,堂下內醫之上掌務三次後,始許加資,旣有筵稟定式,而崔性愚今已上掌務三次矣。依例陞資,其代加出,內醫金興奎差下,何如?傳曰,允。
閔正鎬改差,代以鄭誾朝爲假注書。
以金泓錫囚單子,傳曰,飭已施矣,分揀放送。
義禁府啓目,長湍府使任尙鎬原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓依允。
又啓目,陽智縣監許原情云云。傳旨內辭緣,泛稱遲晩,刑推得情,何如?啓除刑推議處爲良如敎。
又啓目,陽城縣監兪程煥原情云云。傳旨內辭緣,泛稱遲晩,刑推得情,何如?啓除刑推議處爲良如敎。
又啓目,左通禮吳慶履原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓飭已施矣,分揀放送。
又啓目,投疏人黃載顯原情云云。傳旨內辭意,發問目嚴覈,一事漫漶,終不直陳,平問之下,難以取服,刑推得情,何如?啓依允。
義禁府啓曰,卽接月令醫員朴衡佐手本,則以爲,時囚罪人任尙鎬,素患痰癖之症,有時闖發,許·兪程煥,素患疝積,又添毒感,目下症形,俱爲危劇云。罪人病勢如此,則一邊保放,一邊草記,載在法典矣。任尙鎬·許·兪程煥等,姑爲保放之意,敢啓。傳曰,知道。
行大司憲韓敬源,大司諫吳益泳,執義金容圭,司諫玄弼濟,掌令鄭海瑢·梁相器,持平徐相泰·高景晙,獻納洪羲麟,正言李學年·具星喜啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑。措辭見上請知情不告罪人兢善亟施孥戮之典。措辭見上請黑山島減死定配罪人載仁,亟令王府,設鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智鳥減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一依弼濟所施适·雲之例施之焉。措辭見上請大逆犯上罪人應龍·潤根,竝施适·雲之例,至於古今島減死定配罪人金應鳳,金堤郡定配罪人金俊文,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥戮之典。措辭見上光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫得情,夬正典刑。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,竝施适·雲已行之律。措辭見上請黃載顯·洪時中,亟令王府,設鞫得情,夬正典刑。措辭見上答曰,不允。黃載顯·洪時中事,已有處分,勿煩。正言李學年·具星喜啓曰,請梟示罪人性世,亟施孥戮之典。措辭見上答曰,不允。
上在昌德宮。停常參·經筵。
政院啓曰,明日常參·經筵,取稟,傳曰,停。
又啓曰,卽者修撰朴泳敎,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,領選使發行日字,令該曹更爲擇入。
傳曰,勅奇甚緊,大臣率戶·禮判,同爲入侍。
執義金容圭,司諫玄弼濟,掌令鄭海瑢·梁相器,持平徐相泰·高景晙,獻納洪羲麟,正言李學年·具星喜啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,設鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一依弼濟所施适·雲之例施之焉。措辭見上請大逆犯上不道罪人應龍·潤根,竝施适·雲之例,至於古今島減死定配罪人金應鳳,金堤郡定配罪人金俊文,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律。措辭見上請黃載顯·洪時中,亟令王府,設鞫得情,夬正典刑焉。措辭見上答曰,不允。黃載顯·洪時中事,已有處分,勿煩。正言李學年·具星喜啓曰,請梟示罪人性世,亟施孥戮之典。措辭見上答曰,不允。
傳曰,臺諫竝許遞,前望單子入之。
弘文館啓曰,下番闕直,事甚未安。修撰朴宗鉉,副修撰李愚冕,竝卽牌招,推移入直,何如?傳曰,允。
都摠府啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
義禁府啓曰,時囚罪人黃載顯,當爲嚴刑更推,而以齋日相値,不得開坐,過齋後擧行,何如?傳曰,允。
內醫院啓曰,內醫崔性愚,旣已加資,依例御醫陞差,何如?傳曰,允。
修撰朴泳敎疏曰,缺省疏具悉。爾其勿辭救護。
上在昌德宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點後,日次待令。
又啓曰,卽者校理李源中,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,副應敎趙秉升,別兼春秋進,校理李源中,陳疏徑出,副校理韓耆東,副修撰閔丙奭內閣進,修撰朴宗鉉,副修撰李愚冕在外,修撰朴泳敎陳疏受由,玉堂上下番俱空,事甚未安。應敎曺寅承,校理朴奎燦,副校理徐公淳,竝卽牌招,推移入直,何如?傳曰,允。
傳曰,傳敎誤傳之中官金泓錫,從重推考。
傳曰,狀啓遲滯之中官羅世煥·金泓錫,竝罷職。
傳曰,有實故玉堂許遞,前望單子入之。
玉堂前望單子入之,修撰李重七落點。
統理機務衙門啓曰,慈安皇太后崩逝,北京咨文已出來矣。儐接之節,不宜遲延,經理事趙寧夏,遠接使差下,令政院政官牌招,開政下批,迎接都監堂郞及陳慰兼進香使,亦爲差出,問禮官,依近例令關西道臣,道內文堂下守令中差定,而儀註齎送於儐使之行,何如?傳曰,允。
議政府啓曰,勅行當前,曠務可悶,新除海伯,使之從近辭朝,京畿·兩西守令之上京及新除未下直人,竝令明日內,催促下送,何如?傳曰,允。
吏曹啓曰,東學訓導車斗鎭,以其身病,呈狀乞遞,改差,何如?傳曰,允。
禮曹啓曰,傳曰,領選使發行日字,令該曹更爲擇入事,命下矣。令日官韓應翼,更爲推擇,則來五月十七日爲吉云。以此日定行,原單子中改付標以入之意,敢啓。傳曰,知道。
有政。吏批,行判書金炳始,參判金永壽牌招不進,參議金敬均進。
吏批啓曰,行判書金炳始,參判金永壽竝牌招不進,小臣獨政未安,何以爲之?敢稟。傳曰,只出緊任。
以趙冕鎬爲敦寧都正,李玄翼爲兵曹參判,趙龍鎬爲大司成,洪鍾協爲典籍,安珽求爲朔州府使,李廷珪爲德山郡守,李容稙爲龍岡縣令,李文鉉爲孟山縣監,洪祐昌爲陳慰兼進香使,趙昌永爲副使,柳宗植爲書狀官,遠接使單趙寧夏,迎接都監提調單洪祐吉,郞廳八單,柳承根·白時洽·崔奭奎·安翊豐·朴齊璟·申觀朝·李敦學·趙章鎬,公事郞廳單李京鎬,中學訓導單金鴻燮,東學訓導單金順豹,故學生具秉禧贈戶參例兼,故通德具觀錫贈左承旨,已上副摠管具完植本生兩代,故學生金重元贈戶佐,忠節卓異,殷駿榮贈監察,孝行卓異,已上贈職事,承傳。
兵批,同知單裵聖臣。
校理李源中疏曰,缺省疏具悉。爾其勿辭救護。
辛巳四月初七日未時,上御熙政堂。大臣戶禮判入侍時,右副承旨鄭元夏,假注書鄭誾朝,記事官梁禹濬·尹相翊,左議政金炳國,戶曹判書洪祐吉,禮曹判書洪祐昌,以次進伏訖。上曰,史官分左右。炳國進前奏曰,喜雨喜晴,聖體,若何?上曰,一樣矣。炳國曰,寢睡·水刺之節,何如?上曰,一樣矣。炳國曰,大王大妃殿氣候,何如?上曰,一樣矣。炳國曰,王大妃殿氣候,何如?上曰,一樣矣。炳國曰,中宮殿氣候,何如?上曰,安順矣。炳國曰,世子宮氣度,何如?上曰,平順矣。上曰,近日之雨,不至甚過乎?炳國曰,昨日雨意頗緊,不無頻數之慮,今有快霽之意,而其間雨澤均適矣。上曰,比來風候不調,果無爲慮於稅船乎?炳國曰,向日之風,非不憧憧,而近則不至甚焉,似可利泊矣。上曰,大臣近節,何如?炳國曰,劇歇無常矣。仍奏曰,領相病未登筵矣。上曰,領相有下堂之憂云,萬萬奉慮。炳國曰,領相平地失足,動作不仁,今日不得登對,以爲惶悚矣。上曰,聞慈安皇太后崩逝,甚爲驚愕,勅奇甚緊,以經費言之,見今事勢,將何以應接乎?炳國曰,皇太后崩逝之報,極爲驚愕,傳訃勅行之入我境,每在數朔內外,則儐使差下,與迎接都監堂郞,陳慰兼進香使,請開政差出,當以草記擧行矣。上可之。炳國曰,支勅,大事也。雖財裕之時,無不關念,而況値度支艱絀之際,實不知何以接應。且京畿·兩西之事力亦然,極切悶然矣。臣於閤外,問於戶判,則銀子所儲,亦無多云矣。上曰,在前此等勅奇,或有我國使行便順付矣。今者則專使特派,正宗朝丁酉以後初有之事也。第目下事力,自多不敷,迎勅大事,何以經紀乎?萬萬悶然矣。炳國曰,中國之待我國旣甚厚,曾多順付於使行之回,雖齎咨官便,亦有順付之時,今番則不得不有派勅之擧,而以今中外事勢,萬萬悶鬱矣。上曰,支勅所入幾何?炳國曰,中外所入,合以計之則甚不少矣。祐吉曰,勅使例贈銀子,爲八千兩矣。時存不過幾千餘兩,而地銀爲一千八百餘兩,而品劣不合,用包銀,只爲四百六十餘兩而已,勅需可謂全不足也。丁銀爲四千一百餘兩,而此則只用於物種折價矣。上曰,今番迎勅時,各別申飭於京畿·兩西列邑,可也。炳國曰,在前迎勅之時,每爲申飭,而今番則尤當另飭矣。上曰,大臣曾於戶判時,幾番支勅乎?炳國曰,臣以戶判伴館之任,果屢番支勅,而勅使則贈給之外,別無他事,而每多我國靡費,今番迎勅之時,擧皆比前簡率,然後庶可以節用矣。上曰,貢民自多責應,何以支保,誠爲悶念也。炳國曰,聖敎至此,貢民若承聞今日筵敎,則必攢手忻祝矣。以若貢人之年來事勢,進排之殫竭誠力,極爲嘉尙,而向日社還作錢條,戶判平均分排於貢人,已關飭於三南道臣,則此有實效矣。上曰,進香使何間派送乎?炳國曰,迎詔翌日,例爲發行矣。上曰,瀋陽官員中,曾有派勅之人云。炳國曰,然矣。上副使中,或有瀋陽官員,則使臣來會瀋陽,伴作云矣。上曰,勅使入境,當在何間耶?炳國曰,其入境遲速,不可預料,待灣尹更報,始有假量矣。上曰,派勅遲速與否,當有灣尹探報後詳知矣。炳國曰,然矣。上曰,卿之凡節,近者,何如?炳國曰,病至三年,脚力拘攣,住痰牽引,動作之節,最是爲難,進前之時,司謁亦爲扶掖,尤不勝惶悚矣。上曰,古者大臣登筵之時,多有許令扶掖之例,不必如是爲言,而大臣所患,尙今彌留,爲慮不少,日候漸就溫和,則可臻差復矣。炳國曰,下詢至此縷縷,榮感萬萬。上曰,史官就座。命大臣先退,又命退。諸臣以次退出。
上在昌德宮。停常參·經筵。
政院啓曰,大司憲·執義·掌令二員,持平二員未差,監室茶時之意,敢啓。傳曰,知道。
又啓曰,明日常參·經筵,取稟。傳曰,停。
傳曰,回還三使臣留待。
傳曰,回還三使臣入侍。
傳曰,明日當詣毓祥宮·延祜宮·宣禧宮,展拜矣。該房知悉。
傳曰,明日出宮內門路,以協陽門爲之。
傳曰,呈告摠管,竝許遞,與未差之代,前望單子入之。
摠管前望單子入之,都摠管南廷順·洪在鉉,副摠管趙熙一落點。
政院啓曰,明日大駕詣毓祥宮,入齋室後,大王大妃殿·王大妃殿問安,何承旨進去乎?敢稟。傳曰,右承旨進去。
都摠府啓曰,都摠管尹秉鼎,以知義禁坐起進參事,晝仕出去之意,敢啓。傳曰,知道。
弘文館啓曰,新除授修撰李重七,時在平安道龍岡縣任所,經筵入番事緊,請斯速乘馹上來事,下諭。答曰,許遞,前望單子入之。
弘文館啓曰,下番無他推移之員,不得已以上番,姑降入直之意,敢啓。傳曰,知道。
議政府啓曰,義州府尹尹泰經,實病難强,屢呈辭狀,改差,見今勅務旁午,交替不宜遲淹,其代待下批,使之不日下送,何如?傳曰,允。
議政府薦望,以趙秉世爲義州府尹。
禮曹啓曰,遠接使齎傳問禮官儀註,當爲磨鍊,而在前傳訃勅出來時,多有空闕迎勅之例,今番則何以爲之乎?敢稟。傳曰,崇政殿爲之。
又啓曰,取考謄錄,則皇太后喪傳訃勅出來時,自上具翼善冠·衮龍袍,出宮至郊館,改具黲袍·烏遲帶,百官從上服,迎勅至殿庭,有擧哀之節矣。今亦依前例磨鍊之意,敢啓。傳曰,知道。
兵曹啓曰,今四月初九日,大駕詣毓祥宮展拜,延祜宮展拜,宣禧宮展拜時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊二哨,步軍三哨,訓局馬軍二哨,步軍三哨,都統使率領爲先廂,訓局馬軍一哨,步軍三哨,御營步軍二哨,兩營騎士各一番,訓將率領爲後廂,禁軍三番隨駕,別抄軍一哨磨鍊,餘軍留營·留陣置之。
又啓曰,今四月初八日己亥酉正一刻十四分,立夏改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又啓曰,去庚辰年五月十九日慶科庭試武科殿試時,直赴殿試奉承傳水原牙兵趙昌鉉,江華別抄軍官任思奎,勸武軍官吳鳳奎·李光松,忠淸監營火砲手張敏煥,全羅監營馬兵河日浩,平安監營振武士金永準,咸鏡監營親騎衛金斗謨,黃海兵營別武士洪鍾元,鄕騎士鄭南翼,平安兵營壯別砲康文錤,別武士車以濟·姜元聖·崔允觀,火砲李仁彦,南兵營別砲趙用文,濟州馬兵金京秀,直赴會試奉承傳。京畿監營火砲李長元,忠淸監營火砲林龍五,黃海監營選武軍官姜啓錫·金用植,慶尙監營選武軍官孫亮浩,慶尙左兵營馬兵金秀淵,南兵營別砲衛李容現,無緣不赴,其委折,關問各該帥臣及道臣後稟處事,草記蒙允後關問矣。未及見回移,而牙兵趙昌鉉等十六人,追參於十月慶科庭試殿試,不必更爲稟處,卽接平安兵使李邦鉉,京畿監司金輔鉉,忠淸監司李承五,黃海監司姜蘭馨,慶尙監司尹滋承,慶尙左兵使李基赫,前南兵使李泰鉉回移,則壯別砲康文錤,選武軍官孫亮浩遭故,竝依法典陳試,火砲李長元,馬兵林龍五,選武軍官姜啓錫·金用植,馬兵金秀淵,別砲衛李容現,俱以身病不赴,竝依例勿施,所授帖文,收來爻周。去十月二十八日慶科庭試武科殿試時,直赴殿試奉承傳,御營廳騎士洪濟源·朴俊賢,開城左別軍官全濟植,京畿監營吹鼓手趙仁之,江原監營選武軍官李鍾浩,忠淸監營選武軍官尹行模,砲手李鳳宇,全羅監營選武軍官尹翊周·李應鶴,咸鏡監營新砲衛金寬益·朴仁燮,統營禦邊軍官孫世寬·徐祖榮,旗牌官朴基云·崔尙福·金麗錫·河聖集·趙聖璉·李麟宇·禹春明,砲手河敬洛,忠淸兵營砲手金永學,慶尙右兵營馬兵金致行,火砲沈銀永,平安兵營別武士林學埈·金圭淳·咸基鼎·金昌洙·朴泓鎰·朴利化,火砲李益禎·朴承禧,南兵營親騎衛金大·鄭鉉綺·金兌說·高益斗,京畿水營別驍士安永根·金錫龍,黃海水營追捕武士金顯文,全羅左水營別武士趙鎭國·任龍瓚·金益采·金辰逸,別砲鄭始豐,慶尙左水營別砲手崔景昊,東萊別騎衛洪在昇,直赴會試奉承傳,京畿監營火砲盧元武·鄭奉愛,忠淸監營選武軍官朴羲采,平安兵營馬兵申永準,忠淸兵營馬兵朴炳顯·郭升燁,黃海兵營鄕騎士李昌燮,全羅兵營馬兵李胄元,南兵營別砲衛金秀榮·韓寬必,東萊別騎衛金瑢畦,俱以無緣不赴,其委折,關問各該帥臣後稟處事,草記蒙允後關問矣。左列軍官金濟植等四十人,追參於今三月慶科庭試殿試,不必更爲稟處,卽接御營大將閔謙鎬,統制使鄭洛鎔,平安兵使李邦鉉,京畿監司金輔鉉,忠淸監司李承五,平安監司閔泳緯,忠淸兵使李昌鎬·黃海兵使吳晉泳,前全羅兵使申奭熙,前南兵使李泰鉉,慶尙監司尹滋承回移,則騎士洪濟源·朴俊賢·朴基云·河聖集·朴泓鎰·朴承禧,俱以身病不赴,係是三式年內,依例陳試,火砲盧元武遭故,馬兵李胄元·申永準,俱以朞服未過葬,竝依法典陳試,選武軍官朴羲采,火砲鄭奉愛,馬兵朴炳顯·郭升燁,鄕騎士李昌燮,別砲衛金秀榮·韓寬必,別騎衛金瑢畦,俱以身病不赴云。依例勿施,所授帖文,收來爻周,何如?傳曰,允。
統理機務衙門啓曰,卽接訓鍊都監所報,則今四月初九日習陣日次,而動駕相値,不得行操云矣,敢啓。傳曰,知道。
義禁府啓目粘連,向前任尙鎬亦,京司愆捧,雖至論啓,本邑裝發,已呈陳省,旣違當限,有難全恕,以此照律,何如?啓依允。
又啓目粘連,向前許亦,莅任雖未幾日,愆納難免失飭,以此照律,何如?啓依允。
又啓目粘連,向前兪程煥亦,稅納旣爲過限,法意難以參恕,以此照律,何如?啓依允。
又啓目粘連,向前黃載顯,嚴刑一次,訊杖第三十度更推,原情云云。更發問目,嚴刑究覈,所犯諸條,游辭漫漶,指使一款,終始抵賴,究厥情狀,尤極狡惡,待拷訊限滿,更加嚴刑,期於得情,何如?啓依允。
又啓曰,保放罪人任尙鎬·許·兪程煥等,當爲還囚,議處以入,而病勢一向未差,竝仍爲保放之意,敢啓。傳曰,知道。
義禁府照目粘連,長湍府使任尙鎬矣本府議啓內,京司愆捧,雖至論啓,本邑裝發,已呈陳省,旣違當限,有難全恕,以此照律,罪笞四十,收贖,附過還職,私罪,奉敎依允爲旀,功減一等爲良如敎。
又照目粘連,陽智縣監許矣本府議啓內,莅任雖未幾日,愆納難免失飭,以此照律,罪笞四十,收贖,附過還職,私罪,奉敎依允爲旀,功減一等爲良如敎。
又照目粘連,陽城縣監兪程煥矣本府議啓內,稅納旣爲過限,法意難以參恕,以此照律,罪笞五十,收贖,解見任別敍,私罪,奉敎依允爲旀,功減一等爲良如敎。
又啓曰,保放罪人任尙鎬·許·兪程煥等,還囚照律以入,而病勢一向未差,竝仍爲保放之意,敢啓。傳曰,知道。
奎章閣啓曰,守宮檢校直閣李承純,待開門牌招,何如?傳曰,允。
辛巳四月初八日酉時,上御熙政堂。回還三使臣入侍時,右副承旨鄭元夏,假注書鄭誾朝,記事官梁禹濬·尹相翊,正使任應準,副使鄭稷朝,書狀官洪鍾永,進伏楹外訖。上曰,史官分左右。上曰,三使臣進前。應準等進前,上曰,遠程何以往還?應準等對曰,王靈攸曁,無事往還矣。上曰,回還稍晩矣。應準曰,待其禮部知委,然後始得離發,自下周旋,不容少緩,而未得如意頒賞,回咨比前差晩矣。上曰,頒賞之節,亦有苟艱而然歟?應準曰,大國事務浩繁,虞憂多端,未遑及此,各海口陳兵後,銀貨窘絀,自然如此矣。上曰,咨文與狀啓,已見之,而曾聞慈禧皇太后有患節,今聞慈安皇太后訃報,慈禧之病,近得差減云耶?應準曰,留館時,但聞慈禧之病,到我境平山,傳聞皇太后之訃,而未得的奇,入來院中,始知慈安之喪矣。上曰,上國猝當意外之喪,必多窘跲之患,而我國支勅之方,亦甚悶慮也。應準曰,歷見西路凋弊莫甚,辦財無路,支勅外使星絡繹,許多供億之費,未知將何以句當,列邑守令,擧皆罔措,不勝悶菀萬萬。上曰,誠然矣。仍敎曰,彼地暵乾之患太甚云,所聞所見,果何如?應準曰,昨冬入去時,關外逢大雪,關內則土乾塵漲,留館五十日,僅見一次微雪,而一直亢旱,五次祈雪,終無靈應矣。上曰,聞京城不遠之地,有火災云,必因草乾所致也。應準曰,然矣。上曰,上國與俄人講和,而賠償所費,爲幾百萬云耶?應準曰,或曰二三百萬,或曰三四百萬,未能的知。上曰,俄人今已收兵,海口陳兵,亦皆罷還云耶?應準曰,俄人初不動兵,鋪張聲勢,將以擧兵,連爲恐嚇,則上國不得不爲備禦之方,以屢百萬軍,營壘相望,許多軍需,無繼給半年之間,漸至疲弊,和議始生,朝議不一,久而後成約,今則似免目前之患矣。上曰,見今主謀國政者,誰也?主和主戰,各有其人云耶?應準曰,左宗黨主戰,李鴻章主和,主戰者實是守正之論,而主和者亦因時觀勢,俯仰上意,不得已設此計。然朝議憂歎,士氣拂鬱,恥言講和二字也。上曰,左宗黨見居何職,而朝廷信任,旣發斥和之論,何爲曲從和議耶?應準曰,左宗黨見任甘肅摠督,因此事召入,未嘗不信使,而畢竟和議之成,李相之意也。稷朝曰,朝臣中有斥和之疏,辭義激烈,未免退斥矣。上曰,輪回防守之處,南兵之來住北地者,必多辛苦也。應準曰,經年徵兵,勞費浩大,諸軍遞守,自至動天下之兵矣。鍾永曰,留館時,聞講和解兵,而傳說未能十分準信,出關時,歷登四方臺,有所偵探,聞守將英淸泰之言,則已有解兵之令,而其在愼重之地,不可遽爾盡撤,姑留湖南·湖北·山西·安徽四省之兵,只爲防守云矣。上曰,尙有守兵,則四方臺,何以登覽乎?鍾永曰,昨年入去時,備禦甚嚴,出來時稍弛,故通報守將,則守將是江南漢人,喜見我人,近接甚款,備問軍情,今得無憂矣。上曰,然則書狀何爲獨登乎?鍾永曰,上副使體重,不欲恣意觀覽,臣則秩卑,行臺別無拘礙,有此獨登之擧矣。上曰,四方城臺,距瀋陽不遠乎?鍾永曰,相去稍遠矣。上曰,如是詳探,果係周察也。應準曰,昨冬旣承聖敎矣。以軍器學造準請事,致謝於禮部,交接朝士時,面面稱謝矣。上曰,所答,何如?應準曰,每因譯說傳語,不通酬酢,只見其點頭矣。上曰,洋倭之來住皇城者,其氣勢,何如?應準曰,洋倭混雜華人,臣亦見其狀貌,而但見洋館處處壯麗,高臺臨望,則其勢可知也。上曰,得見皇帝乎?應準曰,保和殿·西廠子宴,三次入參,賜宴後,必有勞問賜酒之擧,賜酒時昵近詳瞻矣。上曰,容貌,果何如?應準曰,今爲十一齡,而見甚淸弱,身體短小矣。上曰,今讀何書?應準曰,曾以此問於朝士,而其鋪張之說,不可信也。望之就之,恐未免蒙學矣。上曰,然則又不如同治也。念昔道光,甚盛時也。應準曰,道光有人君氣像,制治比今甚盛矣。上曰,曾經我國勅使者得見否?應準曰,得接繼格一人矣。上曰,此人待我國甚厚。應準曰,年前出來時,爲我國除弊甚多矣。上曰,此是滿人,而多有向我之誠矣。稷朝曰,其人品甚優餘,接人款厚,多有可取。上曰,日本人之來留我國,華人以爲如何?應準曰,爲之憂歎矣。上曰,憂之如何?稷朝曰,漢人愼言,故囁嚅不發,滿人直說不諱,目前將來之憂,不勝憤惋矣。上曰,漢人謹愼,容或然矣。上曰,史官就座。命三使臣先退,又命退,諸臣以次退出。
上在昌德宮。停常參·經筵。
自卯時至人定,灑雨下雨,測雨器水深二分。
大駕詣毓祥宮,入齋室後,統理機務衙門·藥房·內閣·政院·玉堂口傳問安。答曰,知道。
毓祥宮·延祜宮·宣禧宮展拜,還入齋室後,統理機務衙門·藥房·內閣·政院·玉堂口傳問安。答曰,知道。大王大妃殿·王大妃殿遣承旨口傳問安。答曰,知道。還宮後,統理機務衙門·藥房·內閣·政院·玉堂口傳問安。答曰,知道。
政院啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,臣以大王大妃殿·王大妃殿問安進去,下直之意,敢啓。傳曰,知道。
傳曰,延祜宮·宣禧宮展拜〈時〉,百官行禮,置之。
傳曰,都承旨進詣永昭廟·文禧廟,奉審以來。
傳曰,禧嬪廟·宜嬪廟,遣內侍看審以來。
傳曰,還宮時,當歷臨統理機務衙門矣。該房知悉。先後廂軍兵,路上留住。
傳曰,侍衛軍兵雨具,從便爲之。
傳曰,領府事入侍。
傳曰,摠理大臣·經理堂上入侍。
傳曰,隨駕軍兵,令各其營乾犒饋。
以司謁口傳下敎曰,其人實貢人三所任,嚴刑二次,遠惡地定配。
傳曰,宣傳官記過分揀。
都摠府啓曰,今日入直內三廳武兼·禁軍及軍兵等,當爲中日習射技放,而動駕相値,不得設行之意,敢啓。傳曰,知道。
統理機務衙門啓曰,卽接禁衛營所報,則今四月初十日習陣日次,而大將臣李載冕有身病,不得行操云矣,敢啓。傳曰,知道。
奎章閣啓曰,大駕今已還宮,守宮檢校直閣李承純,依定式減下,何如?傳曰,允。
訓鍊都監啓曰,謹依下敎,隨駕將校軍兵等處,乾犒饋分給之意,敢啓。傳曰,知道。
兵曹啓曰,謹依下敎,隨駕軍兵等處,乾犒饋分給之意,敢啓。傳曰,知道。
禁衛營啓曰,謹依下敎,隨駕軍兵等處,乾犒饋分給之意,敢啓。傳曰,知道。
御營廳啓曰,謹依下敎,隨駕軍兵等處,乾犒饋分給之意,敢啓。傳曰,知道。
黃海監司南廷益疏曰,伏以,臣才薄任重,辭不獲準,遂不得已行將辭陛矣。第臣之父母祖父母墳山,在京畿長湍地,卽臣所過之路也。松楸入望,牙纛導前,仍行省掃,尤極榮感,在前如臣所處者,擧皆蒙恩,得伸情理,玆敢冒悚仰瀆,乞賜鑑燭,特許從便歷省,俾公私竝行之地,千萬切祝云云。答曰,省疏具悉。卿其往省焉。
禮曹參判金弘集疏曰,伏以,臣以萬死難冒之義,有再控必辭之懇,及伏奉批旨下者,諭之以有若規避,申之以不可煩疏,臣於是,尤增惶隕,惴惴若窮無所歸,寢不交睫,食不甘味,屢日縮伏,百計尋思,猶復欲仰首鳴號,是豈義分之所敢爲哉?其必有甚不得已者存焉耳。嗚呼,臣世受國恩,天高地厚,惟以死生銜結,矢欲涓埃圖報者,非但相傳之血諦,卽亦素蓄之心印,摩放認所當行,赴蹈視猶樂地,乃於汝往之役,敢生占便之計,天日在上,焉可誣也?況其行也,熟路輕帆,憑仗寵靈,縱有風濤,庶保無慮,寧爲一身之私,不念屢煩之懼乎?蓋其人也,一往僨誤,隳損國威,以致公車之漸積,可知物議之尙鬱,始旣不知量而謬膺,則往事猶謂眚災,終焉若可堪而更叨,則覆轍其將怙犯耶?人臣之所以藉手事君者,惟廉防是已。雖在閑漫職司,或被尋常官箴,猶不敢重冒,而輒蒙恩諒,寔出於勵廉之道也。矧此專對異域,何等關係綦重,而乃不顧大防,怵迫强勉,則臣身僇敗,固不足恤,其於使事何哉?與荐辱君命,貽笑四方,無寧早被邦憲,一死爲愈,輕重懸絶,參倚已熟,此臣所以苦口哀籲,期期求解者也。憂隘之極,辭不知裁,伏願聖慈,諒臣情之至苦,察臣言之非飾,亟許汰免,仍降威罰,俾無公私良貝之地,千萬血祝。答曰,省疏具悉。如是屢疏,果當然道理乎?卿則施以畿沿投畀之典。
辛巳四月初九日午時,大駕詣毓祥宮·延祜宮·宣禧宮,展拜擧動入侍時,都承旨趙同熙,左承旨洪淳學,右承旨李承宇,左副承旨韓章錫,右副承旨鄭元夏,同副承旨洪承穆,史官缺提學金炳始,直提學閔泳翊·金永壽,檢校直提學鄭範朝,直閣閔丙奭,檢校直閣李鎬翼·金興均·姜·趙同熙·金文鉉,檢校待敎閔泳煥,待敎趙晢九,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調韓敦源,副提調趙同熙進前問候訖。出協陽門,上降輿乘輦。由進善門·敦化門,至毓祥宮大門外,上降輦乘輿。至齋室門外,降輿入齋室。少頃,通禮跪啓請出次,上出次詣版位。通禮啓請再拜,上再拜。仍詣廟內奉審訖,通禮導上詣冷泉亭版位。啓請四拜,上行四拜禮。仍爲奉審訖,時原任大臣進前問候,通禮導上詣延祜宮版位。啓請再拜,上行再拜禮。仍詣廟內奉審訖,通禮導上詣宣禧宮版位。啓請再拜,上行再拜禮。仍爲奉審訖,還入齋室。少頃,通禮跪啓請出次,上出次乘輿。同熙曰,還宮已値薄暮,植炬全不擧火,事未前有,萬萬駿然。當該進排官,所當重勘,而本院請推之外,無他可施之罰,何以爲之乎?上曰,拿問嚴勘,可也。出駕敎同熙曰,院隷不善擧行,致勤下詢,事體所在,誠極未安。常時不飭之注書,所當重勘,而本院請推之外,無他可施之罰,何以爲之乎?上曰,從重推考,可也。出駕敎出宮大門外,上降輿乘輦。進發至統理機務衙門,降輦,御座大廳,命統理大臣·經理堂上入侍。又命領府事入侍。啓源·炳國進前問候訖。仍奏曰,衙門新設,今日歷臨,臣忝在總理之任,尤爲榮耀矣。上曰,此衙門設始之初,故今爲歷臨,而列聖朝亦有公廨歷臨之例矣。炳國曰,英廟朝,多有公廨歷臨之時矣。上曰,此衙門重修未久,多有頹落者,必緣公廨故也。炳國曰,公廨每多空間也,故易致頹落矣。上曰,然矣。從速修改,似好矣。炳國曰,少頹時,趁不修葺,則其役後,必張大矣。炳國曰,近日之雨甚頻數矣。上曰,今日之雨無妨於農耶?啓源曰,此雨可儲移秧之水矣。炳國曰,此雨若支離,則恐有妨於農務矣。上曰,大臣先退。又敎曰,承旨進前。都承旨進前,上曰,當以御筆書下懸板矣。使之善揭之意,分付該衙門,可也。少頃,上降座乘輦,出大門外,入敦化門,至協陽門外。上降輦乘輿,入協陽門。兵曹判書閔台鎬進前奏曰,放仗入稟之前,解嚴標信,徑先擧行,當該宣傳官,記過何如?上曰,依爲之。出駕敎章錫請出標信解嚴。由宣化門還內。諸臣以次退出。
上在昌德宮。停常參·經筵。
自開東至午時,灑雨下雨,測雨器水深二分。
藥房提調韓敦源,左副承旨韓章錫啓曰,各宮展拜,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
備忘記,昌城都護府使閔鼎鎬,全州營將李熙春下直,各長弓一張,長箭一部,片箭一部,筒兒一箇賜給。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
又啓曰,右副承旨鄭元夏,今日不爲仕進,卽爲牌招,何如?傳曰,允。
韓章錫啓曰,臣以今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳曰,政官牌招開政。
政院啓曰,臣依定式,進詣香室奉審,則香祝櫃·祝板·褓子精潔之意,敢啓。傳曰,知道。
傳曰,直閣閔丙奭,待敎趙晢九檢校差下。
傳曰,錦山郡守之代,已準朔守令中擬入。
傳曰,潭陽府使之代,已準朔守令中擬入。
傳曰,金海府使之代,勿拘常格,各別擇差。
傳曰,綾州牧使之代,已準朔守令中擬入。
政院啓曰,今此勅使出來時,黃州·平壤·安州·定州·義州五處迎慰使,及平壤問安假承旨,依例以道內守令借銜差下,御帖及空名帖,遠接使齎去,以爲從便奉傳之地,而亦爲下諭于兩西道臣,以道內文堂下守令,藝文館校理借銜,使之擧行事,下諭于該道道臣處,儀註,使遠接使齎去,何如?傳曰,允。
內醫院啓曰,副提調趙同熙,今日問安,不爲仕進,卽爲牌招,何如?傳曰,允。
以內醫院副提調趙同熙牌不進罷職傳旨,傳曰,只推。
以吏曹參議金敬均牌不進罷職傳旨,傳曰,只推。
弘文館啓曰,下番闕直,事甚未安。副應敎趙秉升別兼春秋進,副校理韓耆東,副修撰閔丙奭內閣進,副校理徐公淳,修撰朴宗鉉,副修撰李愚冕在外,修撰一員未差,校理李源中由限已過,與應敎曺寅承竝卽牌招推移,姑降入直,何如?傳曰,允。
統理機務衙門啓曰,卽接御營廳所報,則今四月十一日習陣日次,而大將臣閔謙鎬有身病,不得行操云矣,敢啓。傳曰,知道。
又啓曰,卽見北京禮部咨文二道,則一是大行皇太后遺誌一摺,奉旨欽派大臣,恭齎前往事也,一是上年秋季統巡會哨緣由,具奏奉旨知照事也。又見盛京禮部咨文二道,則一是靈光漂漢人領去譯學例賞銀兩事也,一是本年夏季統巡着派前往事也。回咨竝按例撰出付撥下送灣府,轉致北京·盛京,何如?傳曰,允。
議政府啓曰,卽見開城留守趙敬夏狀啓,則本營諸將校軍兵等試射選武左右列軍官等都試,當爲設行,而適有身病,限內無以擧行,待秋合設事,請令廟堂,稟處矣。事勢旣如此,依狀請施行之意,分付,何如?傳曰,允。
又啓曰,卽見江華留守李載元狀啓,則本營武士等都試,固當設行,而見今東作旁午,妨農在所當念,武士等昨秋今春兩等都試,及砲都試待今秋合設事,請令廟堂稟旨,分付矣。事勢不無攸礙,退行亦多已例,依狀辭,待秋合設之意,分付,何如?傳曰,允。
又啓曰,卽見京畿監司金輔鉉所報,則客使到境,料在不遠,容入物力,措劃無術,就道內還米中五千石,依社還作錢例取用,而各邑留庫穀幾千石,限幾年加分取耗,還充其數,社還米一千三石九十八石零,限十年換作留庫,其耗條停捧之意,捧甘戶曹爲辭矣。畿邑凋殘,已所可悶,勅需之整備,不容少緩,還米之執錢取用,留穀之加分充數,俱係措劃之不得已者也。竝與換作停耗等事,而依報請許施,何如?傳曰,允。
又啓曰,客使臨境,知在早晩矣。所經沿路,館宇鋪陳,經勅未久,庶不至一新繕葺,而各項支需措辦之際,列邑事勢,必多窘絀,則凡所爲弊之端,不容不別般察禁,而第其主竝站守令之相續來往也。許多浮雜之費,都萃乎其間,重以吏隷之乘時誅求,夤緣冒下,有不可勝言。刪却此等濫冗,則勅需應入,殆無幾焉,寧有如許無實之事乎?先自儐使道臣之行,騶率則一切減除,供億則十分省約,而各差員之兼行,護行將之勿定,竝依年前行會擧行,雖以中使之行言之,掖隷之到處討索,必令築底嚴防,而如是啓稟之後,若有一毫貽弊於民邑者,隨其所聞,儐使以下,從重論警,在所難免,下屬斷當嚴刑遠配之意,預先操飭於遠接使,京畿·兩西監司·開留·灣尹處。且此時馬政,尤不宜疎忽,各驛各站元定匹數,一一備充,俾無闕額生梗之弊事,一體知委,何如?傳曰,允。
刑曹啓曰,投疏罪人洪時中,待用杖嚴刑島配事,向有所草記,蒙允矣。嚴刑今已準二次,當爲發配,而臺啓方張,不得擧行之意,敢啓。傳曰,知道。
吏曹啓曰,繕工監假監役官李寅兢,以其身病,呈狀乞遞,改差,何如?傳曰,允。
又啓曰,肇慶廟令李冕奎,以其身病,呈狀乞遞,改差,何如?傳曰,允。
又啓曰,西學敎授申悳均,以其身病,呈狀乞遞,改差,何如?傳曰,允。
又啓曰,新除授南海縣令趙東勳承重祖父,今年七十歲,法不當遠離赴任云。親年七十以上人,外地守令,許遞其任,載在法典矣。改差,何如?傳曰,允。
禮曹啓曰,卽接水原府幼學朴宗純所志,則以爲,同姓九寸叔龍源,嫡妾俱無子,以其同姓二十六寸弟華源子宗濯,欲爲繼后,兩家諸族,相議完定,而龍源夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長朴宗純所訴旣如此,朴華源子宗濯,立爲朴龍源之後,何如?傳曰,允。
奎章閣啓曰,直閣閔丙奭,待敎趙晢九,檢校差下事,命下矣。事當卽爲牌招,而時値夜深,待明朝牌招察任,何如?傳曰,允。
兵曹啓曰,去三月二十五日慶科庭試武科殿試,直赴殿試奉承傳壯別砲康文錤等二百五人內,一百七十六人,應試參榜,所授帖文,竝依例收聚爻周,壯別砲康文錤,武藝別監泰正·姜慶文·崔命元·黃德成,哨官崔在福·金鍾悳,別武士李聖麟·金光燁,馬兵黃昌奎,禦邊火砲林儒圭,旗牌官池光植,騎士曺伯亨,禦邊軍官金炳大,別破陣李根伊等十五人遭故,竝依法典陳試。別驍士白星鎭作故,待式年放榜,紅牌成給,御營廳騎士洪濟源·朴俊賢,全羅監營選武軍官具然淑,慶尙監營別武士吳尙郁,別破陣尹斗柄,統營戰船代將朴基云,旗牌官河聖集,平安兵營別武士朴泓鎰,火砲朴承禧,北兵營火砲千載賢,別砲衛車成權,忠淸水營禦邊軍官呂永壽,全羅右水營禦邊選武尹宗燮,無緣不赴,其委折,關問該營及各該道帥臣後,稟處。直赴會試奉承傳馬兵申永準等十三人內,十人應試,所授帖文,竝收聚爻周,馬兵李胄元,禦邊選武金完春等二人,俱以朞服未過葬云。竝依法典陳試,慶尙監營選武軍官金善懋,無緣不赴,其委折,關問該道臣後,稟處,何如?傳曰,允。
有政。吏批,行判書金炳始,參議金敬均,牌招不進,參判金永壽進。
吏批啓曰,行判書金炳始,參議金敬均,竝牌招不進,小臣獨政未安,何以爲之,敢稟。傳曰,仍爲之。
以金聲根爲同經筵,徐公淳爲西學敎授,車能文爲肇慶廟令,金亮鉉爲假監役,李膺愚爲金海府使,趙鍾哲爲南海縣令。再政,以鄭景朝爲引儀,閔喆鎬爲綾州牧使。三政。以金世基爲潭陽府使。四政。以鄭䎘朝爲錦山郡守,承文副正字二單,金奭烈·趙尙學,義州府尹單趙秉世,兼掌令單洪鍾永減下。
兵批,同知單金聖三,守判府事任應準,依定式減下。
義禁府啓曰,禮曹參判金弘集施以畿沿投畀之典事,承傳,啓下矣。金弘集,京畿富平府投畀,而以承傳內辭意,具罪目,依例發遣府書吏,押送配所,何如?傳曰,允。
提學李㘾疏曰,伏以,臣於見帶閣銜,已非夢想自期者,而竊念嚮也謬恩,特紆於白首癃廢之臣,固知聖簡,欲令簪履舊物,益榮其身於未塡壑之前,感激居先,不揆悚恧,冒昧叨謝,黽勉趨走,亦屢閱月,臣何嘗毫分堪勝而然也哉?名位徒竊隆顯,涯量已極僥濫,宜卽控實丐免,間緣事故,自爾荏苒,不衷之譏,如臨之懼,何可食息暫弛也?玆敢略綴短牘,仰溷宸聰,伏乞聖明,亟遞臣閣銜,毋䙝公器,以安私分焉。臣無任云云。答曰,省疏具悉。所請依施。
上在昌德宮。停常參·經筵。
自辰時至未時,灑雨下雨,測雨器水深三分。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,假注書朴岐勳,時無職名,令該曹依例付軍職,冠帶常仕,何如?傳曰,允。
又啓曰,副應敎趙秉升,別兼春秋進,校理朴奎燦,副校理徐公淳,修撰朴宗鉉,副修撰李愚冕在外,副校理韓耆東,副修撰閔丙奭內閣進,修撰一員未差,玉堂上下番俱空,事甚未安。應敎曺寅承,校理李源中,竝卽牌招入直,何如?傳曰,允。
吏曹啓曰,今此客使出來時,兩西迎慰使,例以道內堂上守令,下批矣。若或有頉,則道臣以便近處守令,先爲塡差借銜,亦以已下批之職塡書後,具由狀聞之意,措辭關飭於兩西道臣處,何如?傳曰,允。
兵曹口傳政事,副司正趙晢九。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
傳曰,啓字誤踏之中官金錫勳,從重推考。
政院啓曰,大司憲·執義,掌令二員,持平二員未差,監察茶時之意。敢啓。傳曰,知道。
又啓曰,副應敎趙秉升別兼春秋進,校理朴奎燦,副校理徐公淳,修撰朴宗鉉,副修撰李愚冕在外,副校理韓耆東,副修撰閔丙奭內閣進,修撰一員未差,玉堂上下番俱空,事甚未安。應敎曺寅承,校理李源中,竝卽牌招入直,何如?傳曰,允。
又啓曰,卽者吏曹郞廳來言,南海縣令趙鍾哲,兩司當爲署經,而前望未下,不得署經云,何以爲之?敢稟。傳曰,除署經。
傳曰,內閣提學·直閣有闕之代,前望單子入之。
內閣提學前望單子入之,尹滋悳落點。
直閣前望單子入之,金文鉉落點。
傳曰,政官牌招開政。
政院啓曰,新除授直閣金文鉉,今日政下批,何如?傳曰,允。
傳曰,兼文學有闕之代,前望單子入之。
兼文學前望單子入之,朴斗陽添書落點。
傳曰,兼司書有闕之代,前望單子入之。
兼司書前望單子入之,閔泳駿落點。
傳曰,在外法司堂上許遞,今日政差出。
傳曰,見窠皆令差出。
傳曰,臨陂縣令之代,未準朔守令中擬入。
議政府啓曰,歲首詢瘼時,各貢人所懷,當酌量覆啓,而三南大小好紙契貢人等以爲,挽近紙價翔貴,每年落本,殆近萬兩,就宣惠廳嶺南受價木錢中,移劃於楮産各邑,代以大小好紙六千八十卷,精潔浮出,使貢人輸納爲辭矣。年貢紙地,所重尤別,而契人事勢之難支,果如呼籲,今有通變,令惠廳打算木錢與紙物之數,移此換彼,趁期浮出,而看檢輸納之節,使貢人擧行,亦自營邑別般董飭事,行會該道,以爲著式遵行之地,何如?傳曰,允。
又啓曰,向見咸鏡監司金炳地啓本,則關北試所作挐在逃罪人鄭周翰,自鏡城府今纔捉上,嚴覈取招,申泰嶽,旣蒙勘處,亦無加評,係是罪人之供隻,一體嚴囚,伏俟處分云矣。其曰容私,其曰行賂,縱諉之失言於醉後,尤何敢興訛於科前?揆以士習,誠極悖惡。況首倡之爲衆招莫掩者乎?罪人鄭周翰,令本道嚴刑,遠惡島定配,申泰嶽,旣無更勘之端,卽爲放送之意,分付,何如?傳曰,允。
以京畿監司金輔鉉狀啓,罪人金弘集富平府投畀事,傳曰,分揀放送。
侍講院啓曰,新除授兼文學朴斗陽,兼司書閔泳駿,竝卽牌招察任,何如?傳曰,允。
奎章閣啓曰,新除授提學尹滋悳,直閣金文鉉,竝當卽爲牌招,而時値夜深,待明朝牌招,何如?傳曰,允。
吏曹啓曰,繕工監假監役官金亮鉉,以其身病,呈狀乞遞,改差,何如?傳曰,允。
有政。吏批,行判書金炳始,參判金永壽牌招不進,參議金敬均進。
吏批啓曰,行判書金炳始,參判金永壽竝牌招不進,小臣獨政未安,何以爲之?敢稟。傳曰,只出緊任。
以洪鍾永爲修撰,李應辰爲右尹,閔泳文爲假監役,趙弼永爲臨陂縣令,閔靖鎬爲昌寧縣監。兼校書提調單尹滋悳,直閣單金文鉉,兼校書校理單金文鉉。
兵批,同知單張顯奎。
上在昌德宮。停常參·經筵。
備忘記,黃海監司南廷益下直,長弓一張,長箭一部賜給。
政院啓曰,兩日常參·經筵,取稟。傳曰,停。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,副應敎趙秉升別兼春秋進,校理朴奎燦,副校理徐公淳,修撰朴宗鉉,副修撰李愚冕在外,副校理韓耆東,副修撰閔丙奭內閣進,玉堂上下番俱空,事甚未安。應敎曺寅承,校理李源中,新除授修撰洪鍾永,竝卽牌招,推移入直,何如?傳曰,允。
又啓曰,都承旨趙同熙內閣進,左承旨洪淳學廚院進,右承旨李承宇,左副承旨韓章錫不爲仕進,同副承旨洪承穆式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
傳曰,待敎會圈。
傳曰,黃海監司留待。
傳曰,黃海監司入侍。
傳曰,吏曹參判有闕之代,前望單子入之。
政院啓曰,待敎會圈事,命下矣。政官牌招開政,何如?傳曰,允。
傳曰,出身尙澐,今日政,守門將擬入。
傳曰,安山郡守之代,已準朔守令中擬入。
以左副承旨韓章錫牌不進罷職傳旨,傳曰,只推。
以錦陵尉朴泳孝廣州地掃墳呈辭,傳曰,給由馬澆奠床備給。
政院啓曰,臣以吏兵批兼進之意,敢啓。傳曰,知道。
又啓曰,左副承旨韓章錫牌不進,伴直無人,右承旨李承宇,所當牌招,而拘於廳規,不得請牌,何以爲之?敢稟。傳曰,牌招。
以吏曹參議金敬均牌不進罷職傳旨,傳曰,只推。
奎章閣啓曰,新除授提學尹滋悳敎旨安寶次,濬哲之寶,請出去之意,敢啓。傳曰,知道。
又啓曰,待敎會圈事,命下矣。提學金炳始·尹滋悳,檢校直提學趙慶鎬·鄭範朝,直提學閔泳翊·金永壽,檢校直閣李鎬翼·尹用求·金興均·姜·趙同熙·洪英植,直閣金文鉉,檢校待敎洪淳馨·閔泳煥·韓耆東·金永悳·趙晢九,竝卽牌招,以爲會圈,何如?傳曰,允。
待敎會圈八點,閔泳韶·金祚均·尹相衍,以上取三人。
兵曹啓曰,知中樞府事鄭禮秀,內禁將林百鉉,羽林衛將金在亨,俱以病難供職,呈狀乞遞,守門將申命沂·林秉斗,俱以除授在外,過限未入仕,卞榮五差使員下去,過限未上來,全羅左水使趙義轍與前水使具然泓,有親査應避之嫌,法不當赴任,戶奴呈狀乞遞矣,交代相避,載在法典。竝改差,何如?傳曰,允。
兵曹口傳政事,護軍金永壽。
刑曹啓曰,以司謁口傳下敎曰,其人實貢三所任,嚴刑二次,遠惡地定配事,命下矣。謹依傳敎,該貢實三所任劉漢鏞·趙恒默·劉健祜等各嚴刑二次,漢鏞慶尙道河東府,恒默平安道龍川府,健祜全羅道康津縣,竝遠惡地定配所,而待拷限,加刑押送之意,敢啓。傳曰,知道。
武衛所啓曰,本所中日時,步軍鳥銃沒技,則良人限周年陞禁,而限內又爲沒技,則永爲陞禁事,定式矣。右司中哨軍李福順,去庚辰十月十七日中日時,鳥銃貫二中,邊一中,限周年陞禁,而今四月十二日中日時,鳥銃貫一中,邊二中,永爲陞禁之意,分付該曹,何如?傳曰,允。
吏曹啓曰,繕工監假監役官閔泳文,以其身病,呈狀乞遞,改差,何如?傳曰,允。
有政。吏批,行判書金炳始進。
以閔泳韶爲待敎,李直溥爲司饔奉事,兪鎭一爲永禧殿令,申勝休爲永陵令,柳永根爲假監役,金應漢爲安山郡守。
再政,以洪承運爲順陵參奉,崔光紳爲綏陵令,鄭景朝爲尙衣主簿,金明洙爲義興縣監。
三政,以丁大英爲引儀,李憲夔爲尙衣主簿。弘文正字單閔泳韶,兼待敎單閔泳韶,兼校書正字單閔泳韶。
兵批,以申在麟爲副摠管,韓聖根爲僉知,趙萬赫爲內禁將,李鳳魯爲羽林將,金禎根·尹滋英爲五衛將,李敏華爲忠翊將,朴鼎鎭爲景福將,金炳肅爲右翊衛,白樂均爲訓鍊都監把摠,閔應植爲右副率,吳定善爲部將,白樂誠·李鳳珪·柳冀宅·尙澐爲守門將,林百鉉爲全羅左水使,朴完赫爲荏子島僉使,方柄斗爲蟾津別將。知事單高鎭華,同知單陳行巡。
再政,以李奎元爲都摠經歷,李徽宰爲左翊贊。同知單朴鼎鎭,僉知二單金禎根·尹滋英。
三政,以李尙珪爲訓鍊判官。同知單尹義孫。
四政,以李容鎬爲訓鍊主簿。同知單金鍾斗。
五政,以鄭景朝爲右衛率,張元植爲守門將。同知單扈廷淳。
義禁府啓曰,因京畿監司金輔鉉狀啓,富平府投畀罪人金弘集到配事判付內,分揀放送事,命下矣。金弘集放送事,分付該道臣之意,敢啓。傳曰,知道。
又啓曰,長連前縣監元俊常,嚴刑一次,遠惡地竄配事,承傳啓下矣。元俊常嚴刑一次,訊杖第三十度後,平安道朔州府竄配,而以承傳內辭意,具罪目,依例發遣府羅將,押送配所,何如?傳曰,允。
義禁府啓目,工曹佐郞李冕承原情云云。傳旨內辭緣,泛稱遲晩,所當請刑是白乎矣,曾經宣傳官勿爲請刑,載在法典,議處,何如?啓依允。
吏曹參判金永壽疏曰,伏以,臣謏識不嫺鑑別,冥升益懼踰濫。頃於拜命之初,控籲情實,干瀆崇嚴,而誠淺辭拙,未蒙準可,黽勉叨肅,仍行攝斲,是迫於怵畏焉已,何嘗毫銖稱塞而然哉?與其久冒非據,終至顚沛,曷若早丐缷免,倖逭郵罰也。況臣夙抱積痞,値玆木旺,一倍闖肆,彈束陳就,難以時日期,臣安得不罄悉衷蘊,以冀照燭於日月之下乎?伏望望慈,特垂鑑諒,將臣所帶少宰之銜,亟許鐫改,俾公無曠而私獲妥焉。答曰,省疏具悉。所請依施。
敎黃海監司南廷益書。王若曰,勅務方殷,適巡接須代之日。藩寄素重,肆特簡共理之良,玆撤貳品卿月之班,庸作一路福星之照。眷彼海西管轄,若古陜右·封疆,湊浿·灣之舟車,實是卄三州都會,控崧·沁之襟帶,抑爲數百里要衝。唐船出沒於金沙,惟恐備禦之或忽,燕軺往來於靑石,每患供億之莫支。凋弊莫甚於近年,誰擔拯濟之責?遴揀尤難於是任,政須盤錯之材。惟卿令望圭璋,赫世軒冕,蜚英爰在於早世。升峻秩而佐銓衡,華顯歷揚於聖朝,懷利器而參籌務,竹符分憂於同省。夙著黃覇之治,棠陰繼武於趨庭,惟曰召公是似。氷蘗雅操,介然士君子體式,金玉貞姿,綽乎眞宰相風度。玆授卿以黃海道觀察使兼兵馬水軍節度使·巡察使·海州牧使,卿其祗服寵命,勉恢良圖。勵俗恤民,佇見風草之化,修堡繕戒,必軫兩桑之謨。緩帶輕裘,羊祜之量閑雅,登車攬轡,范滂之志澄淸。凡屬施爲,何待多誥?其餘裁稟,自有典常。於戲,西陲之保障益完,縱喜雪山之重。北闕之起居乍阻,應結玉樓之思,往其欽哉,行且召矣。故玆敎示,想宜知悉。知製敎睦承錫製進
辛巳四月十三日午時,上御熙政堂。黃海監司入侍時,右副承旨鄭元夏,假注書朴岐勳,記事官梁禹濬,別兼春秋閔啓鎬,黃海監司南廷益,以次進伏訖。上曰,史官分左右。上曰,黃海監司進前。廷益進前。上曰,海西幅員雖小,此是畿沿交界,海防重地,漁採唐船,多有出沒之弊,卿須下去,各別操飭也。廷益曰,臣識見淺短,才諝蔑劣,猥膺特授藩宣之任,雖萬分之一,將未知何以對揚,夙夜兢惕矣。上曰,先卿曾莅此土,其風土人心,卿必熟知矣。廷益曰,先臣在任時,臣以弱冠隨行,槪有領略,而往年又復待罪安岳時,其地境距海不遠,故亦有所見聞者,唐船出沒,多在長淵·豐川之界矣。上曰,安岳距兩邑幾里?廷益曰,近可百餘里矣。上曰,海州之距兩邑幾里?廷益曰,近二百里矣。上曰,海道人心,必多愚蠢之習矣。廷益曰,舟楫往來之地,商賈鶩利之場,人心自然如是矣。上曰,支勅凡節,各別措處,可也。廷益曰,臣未知該道事力之如何,而到營後謹依下敎,各別對揚也。上曰,今日止宿何處,交龜當在何日何地,到營亦在何日耶?廷益曰,臣今日辭陛,再明登程,十九日交龜於金川地,二十二日當到營矣。上曰,善爲下去,悉心對揚也。廷益曰,謹當殫竭對揚矣。元夏曰,宣諭何以爲之乎?上曰,出去爲之也。上曰,史官就座。仍命監司先退。又命退,承史以次退出。
上在昌德宮。停常參·經筵。
備忘記,義州府尹趙秉世下直,長弓一張,長箭一部,片箭一部,筒兒一箇賜給。
政院啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,同副承旨洪承穆,今日不爲仕進,卽爲牌招,何如?傳曰,允。
又啓曰,右尹李應辰,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,故相臣閔百祥祠版,遣承旨致祭事,命下矣。何承旨進去乎?敢稟。傳曰,左副承旨進去。
又啓曰,副應敎趙秉升別兼春秋進,校理朴奎燦,副校理徐公淳,修撰朴宗鉉,副修撰李愚冕在外,副校理韓耆東,副修撰閔丙奭內閣進,玉堂上下番俱空,事甚未安。應敎曺寅承,校理李源中,修撰洪鍾永,竝卽牌招,推移入直,何如?傳曰,允。
又啓曰,假注書鄭誾朝有身病,勢難察任,今姑改差,何如?傳曰,允。
傳曰,義州府尹留待。
傳曰,義州府尹入侍。
以右承旨李承宇牌不進罷職傳旨,傳曰,只推。
傳曰,禮房承旨馳詣宗廟·景慕宮,奉審摘奸以來。
吏曹參判前望單子入之,趙熙一落點。
韓章錫啓曰,都承旨趙同熙內閣進,左承旨洪淳學不爲仕進,右承旨李承宇牌不進,左副承旨鄭元夏式暇出去,同副承旨洪承穆傳旨未下,院中只有臣一人,伴直無人。右承旨所當更爲牌招,而拘於廳規,不得請牌,何以爲之?敢稟。傳曰,牌招。
以同副承旨洪承穆牌不進罷職傳旨,傳曰,只推。
鄭誾朝改差,代以高基升爲假注書。
奎章閣啓曰,新除授待敎閔泳韶敎旨安寶次,濬哲之寶,請出之意,敢啓。傳曰,知道。
又啓曰,新除授待敎閔泳韶,卽爲牌招入直,何如?傳曰,允。
又啓曰,明日卽書香閣夏孟朔大奉審日次,奉謨堂奉審日次,時原任閣臣,依節目進詣擧行之意,敢啓。傳曰,知道。
又啓曰,提學尹滋悳疏批已下,卽爲牌招察任,何如?傳曰,允。
議政府啓曰,萊梱之經年未得交替,甚涉可悶。慶尙左水使有闕之代,今該曹口傳差出,仍使之從速下送,何如?傳曰,允。
以司謁口傳下敎曰,闕內各司入直官員,出入後苑,作弊多端云,此後則毋得如前之意,各別申飭事分付。
提學尹滋悳疏曰,伏以,庸愚賤臣,曾於內閣職,猥奉恩命者屢矣。一命而辭,再命而辭,每承命,輒以不稱辭,而旣辭旋受,受之若固有,則是其辭也,徒歸乎如慢如僞而止,反躬自省,恒居蹙蹙。乃玆三命之下,誠惶惑不知攸處,而竊惟思之,昔日之受,不獲已也,今日之辭,又可已乎?凡官于是閣者,均之爲奎璧圖書,極一代之選,而若提學,卽其長也,尤豈徒爾乎哉?其必博古通今,閎中肆外,輝光篤實,風流典雅。朝廷之上,煥乎其聲明文物之所修潤也,士友之間,儼乎其言議名行之所矜式也。是持爲前列宏碩稱是職者道耳,以臣況之,一何遼落,夫玉尺金稱,度之權之,長短輕重,毫釐靡差,而顧臣本末,上有日月臨之,奚啻如權與度之爲哉?典式攸重,莫之敢違,顚倒竭蹶,靦然抗顔,進詣閤門,祗肅退坐,摛文之院。回想頃年入院之初,八甎花陰,靑綾更直,有若轉眄者然,而中間流景,駸駸過三數十寒暑矣。計之以有虞三考之期,抑又三之,而且有餘焉,而一善一能,蔑一可稱,有是哉,臣之不才之甚也。方其少壯,尙猶云然,況今志日益頹,業日益荒,而日所加者,隆眷異渥也,日所進者,榮觀雋塗也,將何德以堪之,又將何術以報效之?且況臣儒素寒門,出而從仕,低廻冗散,乃分之宜,而至若今玆所處,則雖使臣自爲之謀,倖希妄念,必萬萬不敢出此者乎?左忖右量,愧懼交中,玆不得不疾聲呼籲於天地父母之前。伏乞聖明,俯垂諒察,亟遞臣內閣提學之任。答曰,省疏具悉。卿其勿辭行公。
辛巳四月十四日申時,上御熙政堂。義州府尹入侍時,左副承旨韓章錫,假注書朴岐勳,記注官李明源,記事官閔啓鎬,義州府尹趙秉世,以次進伏訖。上曰,史官分左右。
上在昌德宮。停常參·經筵。
藥房提調韓敦源,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
又啓曰,右副承旨鄭元夏,同副承旨洪承穆,今日不爲仕進,竝卽牌招,何如?傳曰,允。
又啓曰,副應敎趙秉升別兼春秋進,校理朴奎燦,副校理徐公淳,修撰朴宗鉉,副修撰李愚冕在外,副校理李源中有拘忌,韓耆東,副修撰閔丙奭內閣進,玉堂上下番俱空,事甚未安。應敎曺寅承,修撰洪鍾永,竝卽牌招入直,何如?傳曰,允。
又啓曰,大司憲·執義,掌令二員,持平二員未差,監察茶時之意,敢啓。傳曰,知道。
以右副承旨鄭元夏牌不進罷職傳旨,傳曰,只推。
傳曰,政官牌招開政。
傳曰,吏曹參判疏批已下,卽爲牌招。
傳曰,三登縣令之代,未準朔守令中擬入。
傳曰,金川郡守之代,未準朔守令中擬入。
奎章閣啓曰,景慕宮望廟樓,今望奉審,無頉之意,敢啓。傳曰,知道。
以吏曹參議金敬均牌不進罷職傳旨,傳曰,只推。
奎章閣啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
兵曹啓曰,正郞金炳稷,以其身病,呈狀乞遞,改差,何如?傳曰,允。
吏曹啓曰,南學敎授金疇鉉,以其身痛,呈狀乞遞,改差,何如?傳曰,允。
議政府啓曰,卽見戶曹所報,則支勅物力,趁今區劃爲辭矣。大農經費,近益枵罄,而又當勅行,措辦末由,就嶺南·湖南社還米各七千石,湖西社還米六千石,許令執錢,以爲需用之地,何如?傳曰,允。
禮曹啓曰,取考謄錄,則乾隆戊辰,道光癸巳皇后喪進香之行,以察需中乾杮之經霾,易致腐傷,代封榛子矣。今亦依已例,以乾杮一十貼代,榛子一十斗,磨鍊以入之意,敢啓。傳曰,知道。
又啓曰,取考謄錄,則自前傳訃勅時,不設宴享,只行茶禮,故遠接使齎傳問禮官儀註,以下馬茶禮磨鍊,而城闕門結綵,亦不磨鍊矣。今亦依此磨鍊之意,敢啓。傳曰,知道。
又啓曰,卽接靑山幼學金敬信所志,則以爲,族祖相貞,嫡妾俱無子,以其同姓十四寸弟相弼第五子惟鐸,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事呈狀矣。凡係繼宗立后,兩邊與受,明有可據,而不得登聞者,許令該曹論理草記事,載在法典,而門長金敬信所訢旣如此,金相弼第五子惟鐸,立爲金相貞之後,何如?傳曰,允。
兵曹口傳政事,以金東壽爲慶尙左水使。
吏曹啓曰,繕工監假監役官柳永根,以其身病,呈狀乞遞,改差,何如?傳曰,允。
有政。吏批,行判書金炳始,參議金敬均牌招不進,參判趙熙一進。
吏批啓曰,行判書金炳始,參議金敬均,竝牌招不進,小臣獨政未安,何以爲之?敢稟。傳曰,仍爲之。
以金定均爲南學敎授,李源采爲永懷園守奉官,金廷植爲假監役,李浩楗爲造紙別提,李憲夔爲廣興令,金在健爲校書判校,洪冕周爲金川郡守,姜凡秀爲金城縣令。
再政,以趙雲兢爲三登縣令,李秀元爲燕岐縣監。
三政,以徐相翕爲監察。校書判校宋宅薰今加通政,滿三十朔,依法典陞堂上。
兵批,同知單盧文植。
義禁府啓目粘連,向前黃載顯更推原情云云。嚴刑一次,訊杖第三十度,終不直招,更待拷限,加刑得情,何如?啓依允。
吏曹參判趙熙一疏曰,缺答曰,省疏具悉。卿其勿辭行公。
上在昌德宮。停常參·經筵。
政院啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,右副承旨鄭元夏,今日不爲仕進,卽爲牌招,何如?傳曰,允。
又啓曰,應敎曺寅承,校理朴奎燦,副校理徐公淳,修撰朴宗鉉,副修撰李愚冕在外,副應敎趙秉升別兼春秋進,校理李源中有拘忌,副校理韓耆東,副修撰閔丙奭內閣進,玉堂上下番俱空,事甚未安。修撰洪鍾永,卽爲牌招入直,何如?傳曰,允。
又啓曰,臣章錫,今日故相臣閔百祥致祭進去,下直之意,敢啓。傳曰,知道。
又啓曰,左邊捕盜大將申正熙,以訓鍊大將,字內松木摘奸事,今方出去矣。所佩命召及大將牌·傳令牌,何以爲之?敢稟。傳曰,仍佩往來。
傳曰,金郊察訪金濟懋,安奇察訪金學善,令該曹口傳相換。
傳曰,經理事金弘集,卽爲牌招察任,如有違牌,勿爲呼望。
傳曰,在外與有實故摠管許遞,前望單子入之。
政院啓曰,經理事金弘集,飭敎之下,謂有情踪惶蹙,奉牌闕外,無意承膺,事體所在,誠極未安。推考,何如?傳曰,允。申飭之下,豈有如許事體道理?更爲牌招,使之察任。
吏曹口傳政事,金郊察訪金濟懋,安奇察訪金學善相換事承傳。
上在昌德宮。停常參·經筵。
政院啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,來二十一日朝參日次矣,敢稟。傳曰,停。
又啓曰,來二十一日輪對日次矣,敢稟。傳曰,當次人受點後,日次待令。
又啓曰,新除授都摠管李根弼,方在罷職中,何以爲之?敢稟。傳曰,敍用。
又啓曰,應敎曺寅承,校理朴奎燦,副校理徐公淳,修撰朴宗鉉,副修撰李愚冕在外,副應敎趙秉升別兼春秋進,校理李源中有拘忌,副校理韓耆東,副修撰閔丙奭內閣進,玉堂上下番俱空,事甚未安。修撰洪鍾永,卽爲牌招入直,何如?傳曰,允。
傳曰,召對爲之。
政院啓曰,召對爲之事命下,而應敎曺寅承,校理朴奎燦,副校理徐公淳,修撰朴宗鉉,副修撰李愚冕在外,副應敎趙秉升別兼春秋進,校理李源中有拘忌,副校理韓耆東,副修撰閔丙奭內閣進,修撰洪鍾永有身病,玉堂上下番俱空,何以爲之?敢稟。傳曰,停。
禮曹啓曰,卽接南原幼學李宗希所志,則以爲,族孫錫老,嫡妾俱無子,以其同姓十四寸弟載河子龍鉉,欲爲繼後,兩家諸族,相議完定,而錫老夫妻,俱爲作故,拘於常規,不得循例禮斜,依法典草記稟處事,呈狀矣,凡係繼宗立後,兩邊與受,明有可據,而不得登聞者,許令該曺論理草記事,載在法典,而門長李宗希所訴旣如此,李載河子龍鉉,立爲李錫老之後,何如?傳曰,允。
又啓曰,來五月十三日行景慕宮夏享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
義禁府啓目粘連,向前王德洪亦,所重自別之地,樹木犯斫之數,若是狼藉,至登論啓,律例攸在,難免當勘,以此照律,何如?啓依允。
奎章閣啓曰,待敎閔泳韶疏批已下,而時値夜深,待明朝牌招察任,何如?傳曰,允。
待敎閔泳韶疏曰,臣唱名未幾日,伏奉除旨,以臣爲奎章閣待敎,瀛藝兼銜,一時騈湊,此乃詞苑之極選也,雋塗之至榮也,惝怳震惕,實莫省攸措。而牙牌體重,章皇趨肅,擎讀恩誥,若曰趾先卿風範端凝,臣於是,尤不勝感極而涕,愧極而汗。噫,以先臣文學,發揮鴻藻,以先臣才識,贊襄聲明,而前後閣職之除,猶且逡巡退托,不以是自居先。況以臣姿鹵學蔑,無能爲役,不顧克荷之戒,徒貪惟簡之寵,視若典臣舊業,一進身而廉防壞了,貽玷我聖朝礪世之名器,克紹無忝之義,將安所藉手自效,而揆諸公私,合做何樣究竟乎?至於淸切之地,職任綦重,臣不遑覼縷,有若毫末近似者之備例巽讓焉耳。黃流不可注於瓦罇,繡襮不可被於土偶,臣何敢不量而入,仍冒匪據,上累則哲,下招物議哉?省䟽具悉。爾其勿辭察職。
上在昌德宮。停常參·經筵。
政院啓曰,明日常參·經筵,取稟。傳曰,停。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,大司憲·執義,掌令二員,持平二員未差,監察茶時之意,敢啓。傳曰,知道。
玉堂前望單子入之,應敎趙漢益,副應敎柳宗植落點。
傳曰,兵曹正郞黃學秀,副司果洪炳一,竝校理除授,副司果洪鍾協,副正字鄭寅學,竝副校理除授,新及第洪世燮,副司果張錫祚,竝修撰除授,副司果任百彦,南廷皓,竝副修撰除授。
政院啓曰,玉堂上下番俱空,事甚未安。新除授應敎趙漢益,副應敎柳宗植,校理黃學秀·洪炳一,副校理洪鍾協·鄭寅學,修撰洪世燮·張錫祚,副修撰任百彦,南廷皓,竝卽牌招推移入直,何如?傳曰,允。
吏曹,校理二單,黃學秀·洪炳一,副校理二單,洪鍾協·鄭寅學,修撰二單,洪世燮·張錫祚,副修撰二單,任百彦·南廷皓,已上除授事承傳。
兵曹口傳政事,副司果趙秉升·韓耆東·閔丙奭。
義禁府啓曰,王德洪,係是流配,依法典,不付公議以入之意,敢啓。傳曰,知道。
義禁府照目粘連,高麗顯陵參奉王德洪矣本府議啓內,所重自別之地,樹木犯斫之數,若是狼藉,至登論啓,律例攸在,難免當勘,以此照律,罪杖一百收贖,告身盡行追奪,流三千里定配,私罪,奉敎依允。
統理機務衙門啓曰,卽接訓鍊都監所報,則今四月十九日習陣日次,而大將臣申正熙有身病,不得行操云矣,敢啓。傳曰,知道。
義禁府啓曰,時囚罪人王德洪杖一百流三千里定配照律公事判付內,依允矣。王德洪,杖一百收贖,告身盡行追奪,慶尙道金海府,流三千里定配,而以議啓內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
政院啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,左副承旨韓章錫,同副承旨洪承穆,今日不爲仕進,竝卽牌招,何如?傳曰,允。
以左副承旨韓章錫牌不進罷職傳旨,傳曰,只推。
傳曰,召對爲之。
統理機務衙門啓曰,卽接禁衛營所報,則今四月二十日習陣日次,而大將臣李載冕有身病,不得行操云矣,敢啓。傳曰,知道。
弘文館啓曰,新除授修撰張錫祚,時在慶尙道仁同地,經筵入番事緊,請斯速乘馹上來事,下諭。答曰,許遞,前望單子入之。
辛巳四月十九日酉時,上御興福軒。召對入侍時,參贊官洪承穆,侍讀官洪炳一,檢討官南廷皓,待敎閔泳韶,假注書高基升,記事官梁禹濬·金天洙,各持通鑑第十四卷,以次進伏訖。上曰,史官分左右。缺上曰,參贊官讀之。承穆讀自於是金吾將軍,止幕僚進奉白綬始。上曰,繹義。承穆釋義訖。上曰,文義奏之。承穆曰,德宗自經奉天窘乏,專意聚斂,刺史幕僚,競以進奉,巿恩,掊克斂怨,小民款連,遂使唐業不振,甚可歎惜矣。語曰,百姓足,君誰與不足,百姓不足,君誰與足。若使唐宗,誠味此言,豈有窘乏之歎,而爲此施措也?上曰,國用雖或窘乏,人君豈可以聚斂爲急?發政施仁,欲其利於民而已,苟使傷財而害民,國何以爲國乎?民依於國,國依於民,民不足而可治者,未之聞也。德宗此事,不知致治之要矣。承穆曰,然矣。故書曰,民惟邦本,本固邦寧。有能節用愛民,使民富足,則國其殷盛,而永保無疆矣。上曰,金吾張百福,聞陽城之直諫,趨至延英,連呼太平萬歲。夫百福,武人也,而乃能如此,可知其忠直也。承穆曰,聖敎至當矣。百福此擧,雖未免武人之氣習,方陸贄之罷逐,人無敢救者,而聞陽城之儻言直截,乃有此趨賀連呼之事,可見忠直之心,人所同得矣。
上在昌德宮。停常參·經筵。
藥房提調韓敦源,副提調趙同熙啓曰,伏未審日間,聖體若何,寢睡·水刺之節,何如?臣等率諸御臣,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
又啓曰,假注書朴岐勳有身病,勢難察任,今姑改差,何如?傳曰,允。
傳曰,弼善有闕之代,前單望子入之。
弼善前望子單入之,金學洙落點。
玉堂前望單子入之,修撰申泰寬落點。
洪承穆啓曰,都承旨趙同熙藥院進,左承旨洪淳學,右承旨李承宇,左副承旨韓章錫不爲仕進,右副承旨鄭元夏式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,明日召對,取稟。傳曰,爲之。
以左副承旨韓章錫牌不進罷職傳旨,傳曰,只推。
政院啓曰,左副承旨韓章錫牌不進,伴直無人。右承旨李承宇,所當牌招,而拘於廳規,不得請牌,何以爲之?敢稟。傳曰,牌招。
朴岐勳改差,代以趙章夏爲假注書。
侍講院啓曰,新除授弼善金學洙,卽爲牌招察任,何如?傳曰,允。
統理機務衙門啓曰,卽接御營廳所報,則今四月二十一日習陣日次,而大將臣閔謙鎬有身病,不得行操云矣,敢啓。傳曰,知道。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,來二十五日朝參日次矣,敢稟。傳曰,停。
又啓曰,來十六日日次儒生殿講日次,而親臨與命官,何以爲之?敢稟。傳曰,今二十二日春塘臺,親臨磨鍊。
又啓曰,明日殿座相値,視事頉稟之意,敢啓。傳曰,知道。
以右承旨李承宇牌不進罷職傳旨,傳曰,只推。
政院啓曰,大司憲·執義,掌令二員,持平二員未差,監察茶時之意,敢啓。傳曰,知道。
又啓曰,都承旨趙同熙內閣進,左承旨洪淳學廚院進,右承旨李承宇牌不進,左副承旨韓章錫,右副承旨鄭元夏不爲仕進,院中只有臣一人,伴直無人。右副承旨,所當牌招,而拘於廳規,不得請牌,何以爲之?敢稟。傳曰,牌招。
傳曰,明日出宮門路,以協陽門爲之。
傳曰,禮·兵換房。
以司謁口傳下敎曰,內閣提學尹滋悳,此後凡動駕與殿座時,依例從陞。
傳曰,金吾堂上竝許遞,前望單子入之。
金吾堂上前望單子入之,判義禁洪祐吉,知義禁李敦相·任應準,同義禁金益容落點。
傳曰,推鞫爲之。
傳曰,委官,領府事爲之。
傳曰,京畿監司金輔鉉,待箇滿,更加一瓜仍任。
傳曰,藥院都提調許副。
傳曰,藥院都提調有闕之代,前望單子入之。
臺諫前望單子入之,大司憲鄭順朝,大司諫金宗漢,執義權鍾祿,司諫吳尙鉉,獻納朴周雲,掌令鄭顯英·崔國鎭,持平韓錫權·陳秉燮,正言吳仁泰·丁浚敎落點。
政院啓曰,推鞫爲之事,命下矣。右承旨李承宇,所當牌招,而拘於廳規,不得請牌,何以爲之?敢稟。傳曰,牌招。
又啓曰,假注書梁鳳濟有身病,勢難察任,今姑改差,何如?傳曰,允。
梁鳳濟改差,代以李敬夏爲事變假注書。
政院啓曰,推鞫爲之事,命下矣。新除授臺諫,竝卽牌招,以爲進參之地,何如?傳曰,允。
內醫都提調前望單子入之,領議政李最應落點。
都摠府啓曰,今二十二日親臨春塘臺日次儒生殿講時,侍衛·寶劍,當爲備員,而都摠管李根弼·金箕錫,副摠管吳夏泳·趙羲復·安永豐在外,李應夏呈辭,二員未差,無以備員。令政院稟旨變通,仍令該曹,以在京無故人口傳差出,待下批牌招,以爲進參,何如?傳曰,允。許遞,前望單子入之。
摠管前望單子入之,都摠管李寅卨·韓敬源·任應準·李寅應,副摠管李冕榮·尹榮信·尹喜秀·金泰郁落點。
兵曹啓曰,今二十一日武臣賓廳講書日次,而中日相値,不得爲之之意,敢啓。傳曰,知道。
又啓曰,明日親臨春塘臺日次儒生殿講時,郞廳當爲備員,而正郞二員未差之代,竝令該曹口傳差出,以爲進參,何如?傳曰,允。
吏曹口傳政事,以尹定求·鄭寅學爲兵曹正郞。
弘文館啓曰,新除授修撰申泰寬,卽爲牌招察任,何如?傳曰,允。
傳曰,雨勢如此,日次儒生殿講,待下敎。
伴接官啓曰,留館彼人中,傳語官一人,出去仁川所留船云矣,敢啓。傳曰,知道。
又啓曰,仁川所留彼人中,艦長一人,隨員一人,士官四人,從者一名,今日入來館所云矣,敢啓。傳曰,知道。
義禁府啓目粘連,向前黃載顯亦,更推原情云云。嚴刑究問,所犯情節,一辭漫漶,尤極痛惋。待拷訊限滿,更加嚴刑,期於得情,何如?啓依允。
京畿監司金輔鉉疏曰,缺答曰,省疏具悉。勅奇已至,尤何可遞改?卿其勿辭,益勉藩宣之責。
辛巳四月二十一日酉時,上御興福軒。召對入侍時,參贊官鄭元夏,侍讀官洪炳一,檢討官南廷皓,待敎閔泳韶,假注書高基升,記事官韓用卨·金天洙,各持通鑑第十四卷,以次進伏訖。
上在昌德宮。停常參·經筵。
自前夜二更至開東,灑雨下雨,測雨器水深一寸二分。
自開東至午時,灑雨下雨,測雨器水深三分。
政院啓曰,行大司憲鄭順朝,執義權鍾祿,掌令鄭顯英·崔國鎭,持平韓錫權,陳秉燮在外,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,臣承宇今日推鞫進去,下直之意,敢啓。傳曰,知道。
又啓曰,今日推鞫,憲府當爲進參,而行大司憲鄭順朝,執義權鍾祿,掌令鄭顯英·崔國鎭,持平韓錫權·陳秉燮在外,何以爲之?敢稟。傳曰,竝計遞,前望單子入之。
臺諫前望單子入之,大司憲李寅命,執義趙璟淳,掌令李弼鎔·鄭海瑢,持平南秉文·權仁斗落點。
又啓曰,新除授行大司憲李寅命,執義趙璟淳,掌令李弼鎔·鄭海瑢,持平南秉文·權仁斗,竝卽牌招,以爲推鞫進參之地,何如?傳曰,允。
傳曰,日次儒生殿講,明日爲之。
傳曰,明日出宮門路,以協陽門爲之。
伴接官啓曰,仁川船上所留彼人中,傳語官一人,從者四名,領卜車二輛,今日午時量,又爲入來館所云矣,敢啓。傳曰,知道。
又啓曰,留館彼人中,傳語官一人,什物領來次,今日午時量,出去麻浦云矣,敢啓。傳曰,知道。
又啓曰,仁川般上所留彼人中,從者二名,領車卜二輛,自楊花津入來館所云矣,敢啓。傳曰,知道。
又啓曰,留館彼人中,傳語官一人,出去麻浦,領什物二員,今日午時量,還爲入來館所云矣,敢啓。傳曰,知道。
議政府啓曰,左參贊李寅卨,除拜摠管矣,職務相妨,所帶摠管之任,今姑改差,何如?傳曰,允。
都摠府啓曰,明日親臨春塘臺日次儒生殿講時,侍衛·寶劍,當爲備員,而都摠管韓敬源在外,李寅應,副摠管尹榮信俱有實病,都摠管任應準,以知義禁坐起進,一員未差,無以備員。令政院稟旨變通,仍令該曹,以在京無故人口傳差出,待下批牌招,何如?傳曰,允。竝許遞,前望單子入之。
義禁府問事郞廳四單,李建昌·金玉均·睦承錫·任百彦。
領府事韓啓源箚曰,缺答曰,省箚具悉卿懇。愼節奉慮。原任之委官,多有已例,卿其諒之。仍傳曰,此批答,遣史官傳諭。
上在昌德宮。停常參·經筵。
政院啓曰,行大司憲李寅命,掌令李弼鎔,持平南秉文·權仁斗在外,執義趙璟淳未肅拜,掌令鄭海瑢推鞫進,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
摠管前望單子入之,副摠管李珪永·許熠·南廷龍·李淳翼·李奎顔落點。
以執義趙璟淳牌不進罷職傳旨,傳曰,只推。
政院啓曰,試官之無得陳疏,前後飭敎,何等截嚴,而參考官金演壽,謂有情勢,陳疏到院矣。原疏雖不得不捧入,事體所在,誠極未安。從重推考,何如?傳曰,允。
傳曰,再明日次對,依例來會。
傳曰,向日記過之布城將領,分揀。
傳曰,推鞫爲之。
傳曰,日次儒生殿講比較,以製代講,便殿爲之。
傳曰,還宮當自內爲之矣,該房知悉。
傳曰,日次儒生殿講比較,以製代講時,雲·寶劍置之。
以司謁口傳下敎曰,日次儒生殿講比較,以製代講,便殿爲之時,從陞人,時服入侍。
兵曹啓曰,今二十六日一內禁軍番次,而該番將趙萬赫,身病猝重,改差,其代口傳擬入,何如?傳曰,允。
兵曹,以李容益爲內禁將。
以司謁口傳下敎曰,侍衛軍兵,令各其營乾犒饋。
鞫廳罪人李晩孫·姜晉奎等原情。
傳曰,推鞫姑罷。
義禁府啓曰,咸鏡監司金有淵狀啓內,梨洞鎭萬戶方希年,爲先罷黜,其罪狀,令攸司稟處事,啓下矣。方希年,時在任所,依例發遣府羅將,交代後拿來,何如?傳曰,待待命拿囚。
副護軍金演壽疏略曰,臣見擬於日次殿講試望,至蒙恩點,固當駕屨不俟,而臣於昨年,猥參覆試,試事竟致僨誤,薄竄旋宥,溺職之罪,尙不覺惶汗浹背。今若以事屬旣往,晏然趨膺,則其於廉防何哉?伏乞亟賜變通,俾安私分焉。省疏具悉。往事何必爲引?試牌體重,卽爲入來。
辛巳四月二十三日辰時,上詣春塘臺。日次儒生殿講試取入待時,都承旨趙同熙,左承旨洪淳學,右承旨李承宇,左副承旨韓章錫,右副承旨鄭元夏,同副承旨洪承穆,史官缺提學金炳始·尹滋悳,檢校直提學鄭範朝,直提學閔泳翊·金永壽,檢校直閣尹用求·金興均·姜·趙同熙,直閣金文鉉,檢校直閣閔丙奭,檢校待敎閔泳煥·金永悳,待敎閔泳韶,以次侍立。時至,通禮疏啓請外辦,上具翼善冠·衮龍袍,乘輿出宣化門。藥房提調韓敦源,副提調趙同熙進前問候訖。出協陽門·建陽門·靑陽門,至春塘臺,上降輿陞座。同熙曰,從陞人中試官蒙點人,使之下去行禮乎?上可之。引儀,引考官尹滋悳·金鶴根·李玄翼,參考官趙龍鎬·金演壽·閔丙奭·金天洙及儒生,行四拜禮,以次就位。上命試官進前,仍命開講。上入小次,少頃講畢,上出次。傳曰,日次儒生殿講比較,以製代講,便殿爲之。經理事閔謙鎬進前奏曰,臣以軍務事,有仰達矣。間者,彼使花房義質,抵書於小臣及禮判洪祐昌,而簡選兵士,操鍊戎務,爲今日急務,薦引其陸軍少尉堀本禮造,以爲訓敎之師,亦要擇定敎場,從事肄習云矣。此蓋出於厚誼,則恐難孤負其意,各營兵士之健壯者,抄出點取,別定將領,而統率鍊習,敎場協可合處,亦爲方便擇定之意,臣與禮判,商議於總理大臣及經理諸堂,有所講確,故敢此仰達矣。上曰,依爲之。選兵操鍊等事,以節目磨鍊,而將領之任,勿拘文·蔭·武,擇差,可也。傳曰,還宮當自內爲之矣,該房知悉。通禮跪啓禮畢,上還內,諸臣以次退出。
辛巳四月二十三日初更,上御便殿。日次儒生殿講,以製代講試取入侍時,都承旨趙同熙,左承旨洪淳學,右承旨李承宇,左副承旨韓章錫,右副承旨鄭元夏,同副承旨洪承穆,史官缺提學金炳始·尹滋悳,檢校直提學鄭範朝,直提學閔泳翊·金永壽,檢校直閣尹用求·金興均·姜·趙同熙,直閣金文鉉,檢校直閣閔丙奭,檢校待敎閔泳煥·金永悳,待敎閔泳韶,考官尹滋悳·金鶴根·李玄翼,參考官趙龍鎬·金演壽·閔丙奭·金天洙,以次侍立訖。上命試官進前,命書律詩題訖。少頃命科次,滋悳稟書等,同熙坼封讀奏訖。命書傳敎曰,日次儒生殿講比較,律詩居首三下一幼學林羲相,三下二幼學閔宗植,竝直赴殿試,之次三下幼學李完用等十三人,竝直赴會試,之次略生員趙秉喜等十三人,竝給二分,之次略幼學李鍾弼等十四人,竝給一分,之次略幼學南定熙等六人,各奎章全韻一件賜給,之次略幼學洪昺厚等六人,考例施賞。又命書傳敎曰,入格儒生明日待令。上命退,諸臣以次退出。
上在昌德宮。停常參·經筵。
備忘記,濟州牧使朴善陽下直,長弓一張,長箭一部,片箭一部,筒兒一箇賜給。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,右副承旨鄭元夏,今日不爲仕進,卽爲牌招,何如?傳曰,允。
又啓曰,假注書高基升有身病,勢難察任,今姑改差,何如?傳曰,允。
傳曰,濟州牧使入侍。
政院啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
又啓曰,明日召對,取稟。傳曰,爲之。
傳曰,入格儒生入侍。
高基升改差,代以丁駿燮爲假注書。
以咸鏡監司金有淵狀啓,利原縣人命爛死事,傳曰,當此東作之時,五口人命之一時爛死,聞極驚慘。元恤典外,別加顧助,俾卽厚埋,結構奠接之方,廟堂措辭分付。
以江原監司林翰洙狀啓,江陵府人命爛死事,傳曰,一戶燒燼中人命爛死,至於五口,聞極驚慘。元恤典外,別加顧助,俾卽厚埋,結構奠接之方,廟堂措辭分付。
義禁府啓曰,問事郞廳李建昌·睦承錫在外代,校理洪炳一,副司果李敎夏,差下,何如?傳曰,允。
鞫廳罪人李晩孫·姜晉奎等,更推後,施威嚴問。
義禁府啓曰,今此推鞫時,文書浩繁,擧行多端,修撰洪世燮,兵曹正郞尹定求,副司果宋圭元校理黃學秀,郞廳加差下,何如?傳曰,允。
伴接官啓曰,留館彼人中,從者八名,今日出去仁川所留船之意,敢啓。傳曰,知道。
執義趙璟淳,司諫吳尙鉉啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增亟施嗣賊已施之律。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府設鞫得情,夬正典刑焉。措辭見上答曰,不允。黃載顯·洪時中事,已有處分,勿煩。
執義趙璟淳啓曰,新除授行大司憲李寅命,時在廣州地,掌令李弼鎔,時在京畿高陽地,持平南秉文,時在忠淸道公州地,權仁斗,時在慶尙道丹城地,請斯速乘馹上來事,下諭。答曰,許遞。
司諫吳尙鉉啓曰,請梟示罪人性世,亟施孥戮之典。措辭見上新除授大司諫金宗漢,時在全羅道茂長縣,獻納朴周雲,時在慶尙道醴泉地,正言丁浚敎,時在水原地,請竝斯速乘馹上來事,下諭。答曰,不允。下諭事,許遞。
辛巳四月二十四日酉時,上御熙政堂。濟州牧使入侍,入格儒生同爲入侍時,左副承旨韓章錫,假注書趙章夏,記事官閔啓鎬·金天洙,濟州牧使朴善陽,以次進伏。上曰,史官分左右。
上在昌德宮。停常參·經筵。
自巳時至人定,灑雨下雨,測雨器水深二分。
藥房都提調李最應,提調韓敦源,副提調趙同熙啓曰,伏未審日間,聖軆若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
傳曰,推鞫,姑罷。
政院啓曰,明日常參·經筵,取稟。傳曰,停。
又啓曰,同副承旨洪承穆,今日不爲仕進,卽爲牌招,何如?傳曰,允。
傳曰,吏曹參判有闕之代,前望單子入之。
傳曰,大臣·政府堂上·經理堂上引見。
傳曰,政官牌招開政。
吏曹參判前望單子入之,吳俊泳落點。
政院啓曰,新除授吏曹參判吳俊泳,一體牌招,何如?傳曰,允。
傳曰,金浦郡守之代,未準朔守令中擬入。
傳曰,高原郡守之代,勿拘常格,各別擇差。
傳曰,軍物邊政畿沿司堂上尹滋悳,軍物機械船艦司堂上申正熙相換。
傳曰,驪城府院君,海寧府夫人,韓昌府夫人緬禮,東園副器擇送,安葬日,遣閣臣致祭,祭文當親撰以下矣。
傳曰,副司直李東淵·權仁成竝校理除授,副司果徐誼淳·鄭寅奭竝副校理除授。
以吏曹參議金敬均牌不進罷職傳旨,傳曰,只推。
吏曹,校理二單,李東淵·權仁成,副校理二單,徐誼淳·鄭寅奭除授事承傳。
兵曹啓曰,知中樞府事高鎭華,羽林衛將李鳳魯,五衛將金楨根·尹滋英,景福宮衛將朴鼎鎭,文臣兼宣傳官趙秉升,俱以身病,呈狀乞遞,新除授全羅水使林百鉉,素患痰癖之症,一倍添劇,萬無赴任之望云,竝改差,何如?傳曰,允。
報義趙璟淳,司諫吳尙鉉啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩,亟施孥戮之典焉。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑爲。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施好戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王去伸而邦憲明焉。措辭見上請黃載顯·洪時中,令王府,竝設鞫得情,夬正典刑焉。措辭見上答曰,不允。黃載顯·洪時中事,已有處分,勿煩。
司諫吳尙鉉啓曰,請梟示罪人性世亟施孥戮之典。措辭見上答曰,不允。
吏曹啓曰,東學敎授宋圭元,繕工監假監役官全廷植,俱以身病,呈狀乞遞,竝改差,何如?傳曰,允。
又啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
有政。吏批,行判書金炳始進。
以李根弼爲大司憲,張世容爲大司諫,韓炳洙爲掌令,申悳均爲獻納,權泰植·趙鎭萬爲持平,李觀會爲正言,任應準爲知經筵,鄭稷朝爲同經筵,徐堂輔爲弘文提學,尹冑鉉爲東學敎授,金容圭爲司成,尹致琮爲典籍,許煜爲宗府主簿,金炳薰爲典簿,宋憲祖爲假監役,王性濬爲麗顯陵參奉,金羽均爲靈光郡守,宋圭復爲高原郡守。
再政,以金永典爲金浦郡守。
三政,以李益淳爲陰竹縣監。漣川縣監洪秉僖今加通政,年七十一,侍從臣修撰洪世燮父加資事承傳。學錄單李東郁,學論單車斗鎭。
兵批,以許傳爲知事,申橚爲副摠管,李奎鶴爲宣傳官,李曾宇爲羽林將,趙相植·張浩民爲五衛將,李正必爲景福將,李源中爲文兼,李敏中爲全羅左水使,李東郁爲伐登僉使,同知單李容益。
吏曹參判趙熙一疏曰,缺答曰,省疏具悉。所請依施。
辛巳四月二十五日申時,上御熙政堂。藥房入診,大臣·政府堂上·經理堂上引見,同爲入侍時,都提調李最應,提調韓敦源,副提調趙同熙,假注書趙章夏,記事官閔啓鎬·金天洙,直閣金文鉉,同副承旨洪承穆,假注書丁駿燮,事變假注書李敬夏,記事官閔啓鎬·金天洙,經理統理機務衙門事閔致庠·金炳德·趙寧夏,行吏曹判書金炳始,行大護軍鄭健朝,右參贊金壽鉉,行大護軍韓敦源,漢城判尹鄭範朝,刑曹判書申正熙,副校理洪鍾協,執義趙璟淳,司諫吳尙鉉,以次進伏,醫官李敬仁·李命錫·尹豐楨·朴準鎔,進伏楹外訖。上曰,史官分左右。最應進前問候訖,奏曰,醫官待令,使之入診乎?上可之,命錫等以次診候,退伏楹外訖。最應曰,脈候奏之。命錫等奏曰,脈候左右三部調均矣。上命醫官先退,上曰,次對爲之。最應曰,向日召對命下之後,因玉堂之無一人在直,仍歸停寢矣。論思之任,本自不輕,而反使晉接顧問之盛意,閼而不行,揆以事體,甚涉駭然。除衆所共知實故外,伊日空番諸玉堂,竝施譴罷之典,何如?上曰,依爲之。出榻敎最應曰,武臣虛司果之積滯,莫今時若,至爲二百有餘人矣,通計一年,區處無幾,追後添付,漸益滋多。以此推之,縱至屢十年之久,實無歸宿停泊之道,枯頂黃馘,畢竟抱屈而止者,將不知何限,而目下有地步有幹局之人,六品雖爲例陞,前塗未免枳塞,寧不大可夏悶也哉?苟非別般矯救,而便爲姑息之政,則殆無異於車薪之柸水也。凡守令·邊將之宜其還復舊典者,諸司郞官,各營哨官之可以權宜變通者,爛議於時原任大臣·銓官,條列別單以入,待啓下,令吏·兵曹恪遵施行,以爲疎鬱振淹之地恐好,故敢此仰達矣。上曰,西班虛司果之積滯,果實可悶,依所奏爛商變通,條列別單,以爲疎鬱之方,可也。出擧條最應曰,忠烈公黃一皓,粵在仁祖丙子南城之被圍也,爲督戰御史,奮勇設計,斬一渠帥,力斥和議,期於伸大義而雪國恥,逮夫辛巳,遂殺身而成仁,其危忠烈節,誠有辭於後世矣。列聖朝崇奬之典,已無餘蘊,而今於舊甲之回,特宣恩侑,庸示朝家曠感之意,而聞家在鄕外云,令該地方官擧行恐好,故敢此仰達矣。上曰,依爲之。出擧條最應曰,長連前縣監元俊常,頃以特旨行譴,今無容更論,而至若無名錢之勒奪,救弊錢之乾沒,爲七千六百金之多,登諸道啓矣。贓物還徵,定式莫嚴,令秋曹囚家僮,刻期督捧,下送本邑,民財則還給民人,公貨則還充公庫後,形止登聞事,分付,何如?上曰,依爲之。出擧條最應曰,驪城府院君,海寧府夫人緬禮在近云,禮葬等節照例擧行之意,分付該曹,何如?上曰,依爲之。出擧條最應曰,行大護軍李根弼,政府堂上還差,行護軍金永壽,禮曹參判金弘集,竝政府堂上差下,何如?上曰,依爲之。出榻敎命大臣就座。承穆曰,諸宰奏事。致庠等曰,無所奏矣。承穆曰,臺諫所懷奏之。璟淳·尙鉉進前,承穆曰,執義趙璟淳,司諫吳尙鉉,合啓之際,露出笏記,事甚未安。推考,何如?上曰,依爲之。出榻敎璟淳·尙鉉等退伏楹外,啓曰,臣等言議風采,本不合於淸朝耳目之任,猥登前席合啓之際,露出笏記,至有承宣問備之擧,滿心惶懍,無地自容,何敢晏然臺次乎?請命遞斥臣職。上曰,勿辭。亦勿退待。出擧條上曰,傳啓,退去臺廳爲之也。璟淳曰,帝王治國平天下之道,具於聖經,師是經而行其道,堯·舜之世可復,而聖人之治可覩矣。惟我殿下,日接儒臣,講論聖經,博學審問愼思明辨篤行之,則禹之拜昌言,湯之日日新,文王之視民如傷,不期然而然矣,則我東方億萬年無疆之休。伏願殿下懋哉懋哉。上曰,所陳當留念矣。出擧條尙鉉曰,自古帝王致治之道,資乎學問,學問之功,在乎正心,正心之要,本乎勤儉。是以夏禹有菲食惜寸陰之效,周文有卑服卽康功之勞,故庶績咸熙,享國靈長。迨此和晷舒長之時,殿下日御講筵,蘊繹典謨,諮諏善道,以爲出治之本,則豈不與夏·周比隆哉?況今東宮邸下,睿德夙就,冑筵將開,必將大有光於丕顯丕承之道,啓佑效則之方,而誕膺億萬年無疆之休矣。伏願殿下,懋哉懋哉。上曰,所陳當留念矣。出擧條承穆曰,玉堂所懷奏之。鍾協曰,伏以,臣鹵質蔑學,倖竊科第,固知濫分極榮,而況特蒙瀛除,猥登前席,之滿心惶恧,罔知攸措,則何敢以見職自居,而區區憂愛之忱,敢效萬一之誠者?惟在仰裨聖德,益勉聖學一事而已。第伏念三代之爲治,百王之立宏規,亶自學問中出來,學問之要,實由於誠心,誠心之本,亦係於勤學。以夏后之聖焉,而尤勤惜陰工,以殷宗之賢焉,而採納務時之誨,夏德之盛,殷道之興,何莫非誠心勤學之致哉?帝王家治國安民之大經大法,皆從學而不學,治而不治。欲尙唐·虞之治,則可學堯·舜之德,而以致熙皞之世,欲崇周邦之治,則必學文武之道,而以推燕翼之謨。竊伏覩東宮邸下,天質岐嶷而動止有度,遊戲合德,儼成上聖,渾然天稟,臣不勝忠悃愛戴,而仰認殿下以先率進道之衷。勤學敷心,頻賜召對,禮接臣隣,討論經史,臣等欽仰萬萬。願今夏晷方長,日候不至甚熱,伏願又開法講,日進聖學,以修新又新聖益聖之工焉,是所區區顒祝。上曰,所陳當留念矣。出擧條上曰,史官就座。仍命大臣先退,又命退,諸臣以次退出。
辛巳四月二十五日初更,上御熙政堂。召對入侍時,參贊官鄭元夏,侍讀官洪鍾協,檢討官申泰寬,直閣金文鉉,假注書丁駿燮,記事官閔啓鎬·金天洙,各持通鑑第十四卷,以次進伏訖。上曰,史官分左右。
上在昌德宮。停常參·經筵。
自前夜人定至開東,灑雨下雨,測雨器水深二分。
政院啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
又啓曰,明日常參·經筵,取稟。傳曰,停。
又啓曰,左副承旨韓章錫,今日不爲仕進,卽爲牌招,何如?傳曰,允。
又啓曰,明日召對,取稟。傳曰,爲之。
以左副承旨韓章錫牌不進罷職傳旨,傳曰,只推。
傳曰,推鞫爲之。
傳曰,卽見北伯狀啓,則南梱事極爲駭惋。以梱帥之任,罔念圖報,恣行不法,騙取虐斂,若是狼藉,贓律莫嚴,何可尋常處之?南兵使李泰鉉,發遣府都事,具格拿來。
弘文館啓曰,上番闕直,事甚未安。應敎趙漢益,副應敎柳宗植,新除授校理李東淵·權仁成,副校理徐誼淳·鄭寅奭,竝卽牌招,推移入直,何如?傳曰,允。
又啓曰,新除授校理權仁成,時在慶尙道丹城地,經筵入番事緊,請斯速乘馹上來事,下諭。答曰,許遞。前望單子入之。
伴接官啓曰,留館彼人中,艦長一人,從者三名,今日巳時量,自楊花津,出去仁川所留船,而通事一名,領去云矣,敢啓。傳曰,知道。
義禁府啓曰,問事郞廳洪炳一·黃學秀,時無職名,令該曹口傳,依例付軍職,何如?傳曰,允。
兵曹口傳政事,副司果黃學秀·洪炳一。
吏曹啓曰,贈諡文憲公李承輔延諡,定行經於今月三十日本第云矣,敢啓。傳曰,知道。
鞫廳罪人李晩孫·姜晉奎等,更推後刑問一次,訊杖第九度,停刑。
傳曰,推鞫姑罷。
執義趙璟淳,獻納申悳均,正言吳仁泰啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增亟施嗣賊已施之律。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩亟施孥戮之典。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例,至於古今島減死島配罪人金應鳳,金堤郡定配罪人金俊文,亟施邦憲,以重獄體焉。措辭見上請徑斃罪人興榮亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根知情不告罪人善敎,竝施孥戮之典。措辭見上請謀反大逆不道罪人秉淵亟施适·雲已施之律,知情不告罪人啓豐加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府設鞫得情,夬正典刑焉。措辭見上答曰,不允。黃載顯·洪時中事,已有處分,勿煩。
執義趙璟淳啓曰,行大司憲李根弼,時在京畿楊州地,掌令韓炳洙,時在平安道成川地,持平權泰植,時在全羅道南原地,趙鎭萬,時在忠淸道燕岐地,請竝斯速乘馹上來事,下諭。答曰,許遞。
正言吳仁泰啓曰,請梟示罪人性世,亟施孥戮之典。措辭見上新除授大司諫張世容,時在京畿安山地,正言李觀會,時在陽智地,請竝斯速乘馹上來事,下諭。答曰,不允。下諭事,許遞。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,明日常參·經筵,取稟。傳曰,停。
又啓曰,來初一日輪對日次矣,敢稟。傳曰,當次人受點後,日次待令。
又啓曰,左副承旨韓章錫,右副承旨鄭元夏,今日不爲仕進,竝卽牌招,何如?傳曰,允。
以左副承旨韓章錫牌不進罷職傳旨,傳曰,只推。
以司諫吳尙鉉,獻納申悳均,掌令鄭海瑢牌不進罷職傳旨,傳曰,只推。
執義趙璟淳,正言吳仁泰啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增亟施嗣賊已施之律。措辭見上請正法罪人演承·洛承亟施孥戮之典。措辭見上請楸子鳥減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩亟施孥戮之典焉。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例,至於古今島減死島配罪人金應鳳,金堤郡定配罪人金俊文,亟施邦憲,以重獄體焉。措辭見上請徑斃罪人興榮亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,夬正典刑焉。措辭見上答曰,不允。黃載顯·洪時中事,已有處分,勿煩。
正言吳仁泰啓曰,請梟示罪人性世亟施孥戮之典。措辭見上答曰,不允。
傳曰,渠輩之疏論時事,已極頑濫,而況疏中句語,多有凶悖,若粗具彝性,焉敢如是?斷以當律,宜無可惜,特貸一縷,亦不足責之義也。時囚罪人黃載顯,遠惡島圍籬安置,洪時中,遠惡島定配。
禮曹啓曰,郊壇四孟朔,遣禮郞看審有無頉,自該曹草記,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇,司寒壇,北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,此後看護之節,另加申飭之竟,敢啓。傳曰,知道。
又啓曰,今此陳慰兼進香使齎去禮物祭需,磨鍊啓下矣。祭文令藝文館預爲撰出,而祭需封裹時所盛樻袱等物,亦令戶曹及各該司,措備擧行之意,分付,何如?傳曰,允。
兵曹口傳政事,以徐相岳爲南兵使。
弘文館啓曰,新除授校理李友會,時在全羅道南原地經筵入番事緊,請斯速乘馹上來事,下諭。答曰,許遞。前望單子入之。
玉堂前望單子入之,校理睦承錫落點。
議政府啓曰,南兵使李泰鉉拿來事,纔有處分矣。其代令該曹口傳差出,從速赴任,何如?傳曰,允。
奎章閣啓曰,驪城府院君,海寧府夫人,韓昌府夫人緬禮安葬日,遣閣臣致祭事命下矣。何閣臣進去乎?敢稟。傳曰,原任直閣閔泳穆進去。
義禁府啓曰,南兵使李泰鉉具格拿來事,傳旨啓下矣。李泰鉉時在任所,發遣府都事,交龜後,具格拿來之意,敢啓。傳曰,知道。
辛巳四月二十七日初更,上御興福軒。召對入侍時,參贊官鄭元夏,侍讀官李東淵,檢討官南廷皓,直閣金文鉉,假注書丁駿燮,記事官閔啓鎬·金天洙,各持通鑑第十四卷,以次進伏訖。上曰,史官分左右。
上在昌德宮。停常參·經筵。
政院啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,明日常參·經筵,取稟。傳曰,停。
又啓曰,左副承旨韓章錫,同副承旨洪承穆,今日不爲仕進,竝卽牌招,何如?傳曰,允。
又啓曰,端午帖,當爲出韻科次,而弘文提學徐堂輔在外,藝文提學未差,內閣提學尹滋悳,待明朝牌招,何如?傳曰,允。
傳曰,傳旨遲滯之中官金錫勳,從重推考。
以司謁口傳下敎曰,統理機務衛門扁額,堂上輪回書揭事分付。
傳曰,賓客有闕之代,前望單子入之。
賓客前望單子入之,金炳德落點。
吏曹,左賓客單金炳德,右賓客單李載冕。
弘文館啓曰,新除授校理睦承錫,時在京畿楊州地,經筵入番事緊,請斯速乘馹上來事,下諭。答曰,許遞。前望單子入之。
玉堂前望單子入之,校理金裕成落點。
執義趙璟淳,獻納申悳均啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增亟施嗣賊已施之律。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩亟施孥戮之典。措辭見上請謀叛大逆不道罪人岐鉉,知情不告罪人玉鉉,一依弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例,至於古今島減死島配罪人金應鳳,金堤郡定配罪人金俊文,亟施邦憲,以重獄體焉。措辭見上請徑斃罪人興榮亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人任根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵亟施适·雲已施之律,知情不告罪人啓豐加施孥戮之典,薪智島定配罪人李英俊,亟令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府設鞫得情,夬正典刑焉。措辭見上答曰,不允。黃載顯·洪時中事,已有處分,勿煩。
獻納申悳均啓曰,請梟示罪人性世亟施孥戮之典。措辭見上答曰,不允。
義禁府啓曰,時囚罪人黃載顯遠惡島圍籬安置事,承傳啓下矣。黃載顯,臺啓方張,不得擧行之意,敢啓。傳曰,卽速擧行。
刑曹啓曰,傳曰,渠輩之疏論時事,已極頑濫,而況疏中旬語,多有凶悖,若粗具彝性,焉敢如是?斷以當律,宜無可惜,特貸一縷,亦不足責之義也。時囚罪人黃載顯,遠惡島圍籬安置,洪時中,遠惡島定配事,命下矣。謹依傳敎,罪人洪時中,當爲發配,而臺啓方張,不得擧行之意,敢啓。傳曰,卽速擧行。
侍講院啓曰,今月三十日王世子與左賓客金炳德,相見禮爲之之意,敢啓。傳曰,知道。
經理事趙寧夏疏曰,缺答曰,省疏具悉。所請依施。
上在昌德宮。停常參·經筵。
政院啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,明日常參·經筵,取稟。傳曰,停。
又啓曰,左副承旨韓章錫,今日不爲仕進,卽爲牌招,何如?傳曰,允。
又啓曰,因兵曹啓目,絶影島僉使所佩兵符,令本院新造下送,開雲浦·包伊·西平浦,今已革罷,所佩兵符,收聚燒火事,允下矣。絶影島兵符,今旣新造,監營及所管營所上各左一隻,該僉使所佩右一隻,竝定禁軍下送,使之分上,而開雲浦·包伊·西平浦三鎭兵符與分上件,竝收聚上送于本院,以爲燒火事,慶尙監司處,下諭,何如?傳曰,允。
又啓曰,絶影島兵符,旣已新造,修正次,兵符樻請出之意,敢啓。傳曰,知道。
傳曰,遠接使留待。
傳曰,遠接使入侍。
傳曰,當該承旨推考。
傳曰,在外弘文提學許遞,前望單子入之。
傳曰,藝文提學有闕之代,前望單子入之。
弘文提學前望單子入之,尹滋悳落點。
藝文提學前望單子入之,金尙鉉落點。
傳曰,召對爲之。
政院啓曰,端午帖製述人,旣已抄啓矣。新除授弘文提學尹滋悳,待明朝牌招,以爲出韻科次之地,何如?傳曰,允。
弘文館啓曰,新除授校理金裕成,時在京畿楊根地,經筵入番事緊,請斯速乘馹上來事,下諭。答曰,許遞。前望單子入之。
執義趙璟淳,司諫吳尙鉉啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,夬正典刑。措辭見上請知情不告罪人兢善亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增亟施嗣賊已施之律。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩亟施孥戮之典。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亟施邦憲,以重獄體焉。措辭見上請徑斃罪人興榮亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上〈請〉黃載顯·洪時中,令王府竝設鞫得情,夬正典刑焉。措辭見上答曰,不允。黃載顯·洪時中事,已有處分,勿煩。
司諫吳尙鉉啓曰,請梟示罪人性世亟施孥戮之典。措辭見上答曰,不允。
以掌令鄭海瑢,獻納申悳均,正言吳仁泰牌不進罷職傳旨,傳曰,只推。
統理機務衙門啓曰,講修兼伴接官金弘集,實病難强,改差,其代,行護軍尹成鎭差下,何如?傳曰,允。
侍講院啓曰,王世子與左賓客金炳德相見禮時,本院當爲全數進參,而兼司書閔泳駿呈辭,兼說書尹相翊受由在外,無以備員,令政院稟旨變通,以爲進參,何如?傳曰,允。竝許遞,前望單子入之。
以司謁口傳下敎曰,其人實貢三所任配文,還收事分付。
刑曹啓曰,以司謁口傳下敎曰,其人實貢三所任配文還收事分付事,命下矣。謹依傳敎,慶尙道河東府定配罪人劉漢鏞,平安道龍川府定配罪人趙恒默,全羅道康津縣定配罪人劉健祜等,配文還收,竝卽放送之意,敢啓。傳曰,知道。
又啓曰,謹依大臣筵奏批旨,長連前縣監元俊常所犯贓錢七千二百兩,當爲囚家僮督捧,而家在原州地,發關該道,其家僮,使之捉上,待押來擧行之意,敢啓。傳曰,知道。
奎章閣提學尹滋悳疏曰,伏以,今因端午帖出韻科次事,牌召忽及臣身。蓋以兩館文任之適値在外也,固當蹶趨承,而本閣見有一提學,以其職則與臣而旣無異也,以其次則比臣而所當先也。未知喉院,何所據而拈出臣名,有此請牌也,論以公格,極未妥當,揆諸私分,實難冒膺。惝惑之餘,繼以惶隘,玆敢略控短章,仰瀆崇嚴。伏乞聖明,俯垂鑑諒,亟賜變通,仍治臣慢命之罪,以昭法紀焉。臣無任云云。答曰,省疏具悉。當有處分矣。
辛巳四月二十九日午時,上御興福軒。遠接使入侍時,同副承旨洪承穆,假注書丁駿燮,記事官閔啓鎬·金天洙,遠接使趙寧夏,以次進伏訖。上曰,史官分左右。上曰,遠接使進前。缺承穆曰,在前勅使,若除京外宴享,則有別遣問安使,中路致謝之例,而今番則異於他時,只待勞問之意,分付儐臣,迎慰使中勞問使,依已例從便擧行,而平壤問安假承旨,雖已啓下,若或臨時有頉,則以便近邑守令·道臣·儐臣,推移塡差,借銜擧行後狀聞之意,預爲下諭,何如?上曰,依爲之。
辛巳四月二十九日初更,上御興福軒。召對入侍時,參贊官韓章錫,侍讀官鄭寅奭,檢討官南廷皓,待敎閔泳韶,假注書丁駿燮,記事官閔啓鎬·金天洙,各持通鑑十四卷,以次進伏訖。上曰,史官分左右。
上在昌德宮。停常參·經筵。
藥房提調韓敦源,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁入早診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
備忘記,雲峯縣監李斗鉉下直,長弓一張,長箭一部,片箭一部,筒兒一箇賜給。
傳曰,禮房承旨馳詣景慕宮,奉審摘奸以來。
政院啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
又啓曰,右副承旨鄭元夏,今日不爲仕進,卽爲牌招,何如?傳曰,允。
以右副承旨鄭元夏牌不進罷職傳旨,傳曰,只推。
兼司書前望單子入之,趙忠熙添書落點。
兼說書前望單子入之,閔泳韶添書落點。
都摠府啓曰,今日入直內三廳武兼禁軍及軍兵等,當爲中日習射技放,而賓客相見禮相値,不得設行之意,敢啓。傳曰,知道。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
侍講院啓曰,新除授兼司書趙忠熙,兼說書閔泳韶,竝卽牌招察任,何如?傳曰,允。
弘文館啓曰,新除授校理趙益元,時在忠淸道忠州地,經筵入番事緊,請斯速乘馹上來事,下諭。答曰,許遞。前望單子入之。
以司諫吳尙鉉,獻納申悳均,掌令鄭海瑢牌不進罷職傳旨,傳曰,只推。
執義趙璟淳,正言吳仁泰啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善亟施孥戮之典。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增亟施嗣賊已施之律。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亟施邦憲,以重獄體焉。措辭見上請經斃罪人興榮亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵亟施适·雲已施之律,知情不告罪人啓豐加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府設鞫得情,夬正典刑焉。措辭見上答曰,不允。黃載顯·洪時中事,已有處分,勿煩。
正言吳仁泰啓曰,請梟示罪人性世亟施孥戮之典。措辭見上答曰,不允。
刑曹啓曰,遠惡島定配罪人洪時中,臺啓方張,不得發配草記,傳曰,卽速擧行事命下,而聲討方嚴,格例莫越,不得擧行之意,敢啓。傳曰,卽速擧行。
上在昌德宮。停常參·經筵。
洪承穆啓曰,來初五日,朝參日次,而綏陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
李承宇啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,右副承旨鄭元夏,今日不爲仕進,卽爲牌招,何如?傳曰,允。
洪承穆啓曰,翰林召試被選人鄭夏源,薦狀公事啓下矣。令該曹口傳付職,牌招入直,何如?傳曰,允。
吏曹口傳政事,檢閱單鄭夏源。
洪承穆啓曰,假注書趙章夏,有身病,勢難察任,今姑改差,何如?傳曰,允。
趙章夏改差,代以閔正鎬爲假注書。
傳于洪承穆曰,召對爲之。
執義趙璟淳,獻納申悳均等啓曰,噫嘻痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極,主張者榮賊。亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤,容有極哉?請物故罪人國榮,亟施孥籍之典。噫嘻痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹喆等句語,排布陰譎,曲突徙薪之援比,指意凶㦧,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦㦧矣。亂臣賊子之干常犯紀,從古何限,而豈有若此賊之窮凶絶悖者乎?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣。今此鍾·振兩賊之凶,思之膽掉,言之骨淸。蓋其陰謀逆節,适·璉之今又出也,凶言悖說,雲·海之所不道也,是乃窮天地·亘宇宙之極惡大憝。雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案。而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上凶訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒。憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一字指擬之目,十三日至凶之說,與鍾一,一而二·二而一也。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采則謂以可用,薦振采於鍾一則稱有神術。逆賊光友,本以鄕曲賤孼,托爲凶徒死士,父事振采,兄事友文。欲輸軍糧則轉致南陽,凡爲群凶之指使,率皆挺身而樂赴,將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。噫嘻痛矣。亂臣賊子從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片。論災異於南山而肆發㦧悖之說,觀奇貨於北謫而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶㦧之情節,無不參涉,神人之所共憤,覆載之所難容,萬戮猶輕。三尺已施,而不可誅止其身,失之太輕。請謀反大逆不道知情不告罪人榮瑾,亟施孥戮之典。噫嘻痛矣。崔鳳周·李奎和之罪,可勝誅哉?今番鞫獄,卽窮天地·亘萬古所未有之一大變怪。鳳周凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二·二而一也。旣已稱款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧。端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均。是皆殪殄滅之無遺者,而元惡未服常憲,而賊尙逭當律,酌處之成命遽降,憤鬱之輿論轉深,言之膽掉,思之骨戰。此而謂無所躬犯容之,謂不足深誅而貸之,付之猶輕,不施極律,則伏莽之戒,燎原之漸,豈不大可懼哉?請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。噫嘻痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐所圖者,無非陰謀,冒雨宴集所會者盡是逆黨。至於二字凶言,旣露於鞫招,而三尺王章,只施於渠身,已是失刑之大者,負罪如此,關係若是,而豈可止以知情不告蔽之哉?輿情去益憤鬱,國論尙此沸騰。請知情不告罪人兢善,亟施孥戮之典焉。噫嘻痛矣。朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,而腕把至㦧之毒,目閱絶悖之說,則奔走號遑來告之不暇,而偃息恬嬉,不思所以人得而誅之者,此曷故焉?若無平日綢繆於逆順凶馹,則㦧牘悖說,胡爲而至哉?此必有所由然而然也。傳書兩漢之末卽執注,謂以覰氣色遽逃,藏牘幾日,而不爲告官,稱以値事機之巧湊,直不過鬼形之潛匿,鴞音之巧飾。負犯至重,干係甚大,宜其窮覈情實,殄絶亂萌,施以順·馹已之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有於此者也。渠旣忝在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣坐。毁徹家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案。而及有王府拿來之令,脫身亡命,是必無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋泊之潛越魅類,包藏禍心,京闉之綢繆同室,甘爲凶魁。乃祖軍卒之稱,尙今唾罵,悖孫傳襲之惡,吁亦痛惋矣。潛懷賣國之凶圖,倡出無根之妖言,煽動一世,炫惑群聽,苟究情節,鍾三·鳳周,一而二·二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林?禍將滔天,有浮洪水猛獸。何幸太陽中天,奸狀莫逃,夬伸三尺之章,遄伏肆巿之典,神人之憤,庶可少洩,而以此巨魁,不可只誅其身而止。請謀反不道罪人鍾三·鳳周,竝施孥戮之典。噫嘻痛矣。亂臣賊子,從古何限,而豈有如喆增之窮凶極惡者乎?渠以蟣蝨之賤,素蓄梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在縉紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孼,穿奸竇而酷嗜邪術,慕異類而滅絶倫綱。潛懷不軌之圖,敢生射天之計,遂乃越海招冠,謀危邦國,至於年前海船之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地·亘萬古所未有之極逆大憝也。嗣賊之海舶精兵,未及逞於凶圖,而此則甘心前矛,意欲蹂躪我疆域,文謨之潛形匿影,猶或似於顧忌,而此敗改頭換面,無難染毒我民人。不待沁·玉千禧之祕傳帛書,而自有廣東·澳門之直通赫蹄,國人之曰可殺,猶屬緩聲,王法之所必誅,不宜少掩。及其捕招之出,而情跡尤著,逮使之發,而罪人斯得,天討可以大行,王章可以快伸,而噫,彼猷善之凶狡,乃敢先機而營獲,聲氣直走於暗地,指劃素定於緘口,至使凶身,任其徑斃。三尺之典憲未加,寸刃之自戕遽先,神人之憤,中外之惑,去益未解。此若以其身故而不施極律,則亂賊無所懼而王法無所施矣。斬屍之法,雖無可據,孥戮之典,自有其例。請徑斃罪人喆增,亟施嗣賊已施之律。噫嘻痛矣。演承·洛承之罪,可勝誅哉?所謂邪孼醜類,種下生種,斁倫敗常,人不爲人,根深窩成,蔓延滯固。貪財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承渠本簪紳後裔,累經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨。凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賦性至慝。鳳周·在誼,俱是邪窩,夤緣在誼,交通鳳周,惟一·大誅,無非邪類,相識惟一,親知大誅。詭謀祕計,明若串貫而環連,凶圖悖節,互相蛇蟠而蚓結。至於洋醜之敬一,乃是邪學中巨魁也。渡海潛來,隱形慝影,如非偏惑於此,則初無相從之時,偕弟屈膝,前席之相禮甚恭,與婢貫面,內室之酒會頻來。通用錢貨,情誼倍加慇懃,輸送魚脯,餽遺從又絡繹,甘心設法,奉敎主若神明,聚首講習,視禍囿爲樂地。此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承戾氣所種,天生凶狡,旣受學於尙學,篤信邪學之傳習,又伴讀於鍾三,深結世好之舊誼。禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畵,跡何祕於醞釀,倡妖言而造妖書,意專在於眩惑。慫慂乃兄,暗滋奸黠之萌,聯絡同黨,打成逋逃之藪。蓋此指劃排布,最爲至㦧絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹。究厥情節,其兄其弟,卽一而二·二而一也。近日邪說之肆行,皆緣此輩之接踵,憂甚伏莽,何異白蓮·黃巾?禍將滔天,有浮洪水猛獸。何幸天討孔昭,神理不㦧,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典。噫嘻痛矣。鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之扇惑,財貨之欺騙,已極罔赦之案,而南海出道之說,極其絶悖,德山募丁之計,尤是凶祕,卽近古所無之逆節也。巨魁成七,雖已漏網,晩植等諸罪人之陰謀祕計,心腸貫一,仇機毒天,情跡無貳。若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻痛矣。亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺,而斁絶彝倫,異類之糾結,而醞釀禍機,敢生射天之心,暗售賣國之計。遂至越層溟而招寇,稱亂沁都,引亂船而下陸,作變德山,此實窮天地·亘萬古所未有之極逆大憝也。何幸天討孔明,乾斷赫然,帳殿親問之下,端緖畢露,奸狀莫逃,大伸三尺之章,遄伏肆巿之典,神人之憤,庶可少洩,而似此君讎國賊,決不可孥戮而止。苟有加於此之極律,何不施於此賊乎?至於敦浩,亦一邪徒中巨慝,締結匪類,潛懷異圖,形跡極其誕祕,情節尤爲狡惡,與汝江,一而二·二而一也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪。請謀反大逆不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣。亂臣賊子,何代無之,而豈有如今日弼濟·岐鉉諸賊之窮凶極惡者乎?俱是覆載之所不容,神人之所共憤,宜其殪殄滅之,無遺育易種者審矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也。憑藉讖緯,煽動人心者弼濟,而岐賊實所主張,醞釀禍機,嘯聚黨與者弼濟,而玉賊實爲謀主。萑盜之警,屢發於郡邑,莽戎之變,潛伏於嶺關,一境從以騷訛,百靈罹其凶害。究厥心腸,論其罪惡,則弼濟卽兩鉉也,兩鉉便一弼賊也。何幸神目如電,天網莫逃,三賊束手,一時授首,固知作孼者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律施之者,其非失刑之大者乎?請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。噫嘻痛矣。亘萬古環六合所未聞所未見之極逆大憝也,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事,貪利忘義,萬死不顧其身。觀燈詩之誦傳,挑成怨憝之階,祭山文之代綴,牢結凶慝之窩。四字隱語,罪有關於宗社,一句悖說,迹難容於穹隤,作之者應龍,而受頤揮於潤根,寫之者潤根,而得手法於應龍。兩個凶種,打成一塊,前後唱和,綢繆醞釀,其實一而二,二而一也。何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆巿之典,神人之憤,庶可少洩,而似此君讎國賊,決不可戮其身而止。請大逆犯上不道罪人應龍·潤根,竝施适·雲之例。至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止。亟施邦憲,以重獄體焉。噫嘻痛矣。亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下·司馬之間,久蓄梟獍之性,兼藏蟣蝨之財?明火劫財,自家而及國,脅劍藏銃,隱身而除人,以至於托葬募丁,設計凶㦧,合兵犯邑,造意陰祕。締結匪類,綢繆黨與,斜紙軍號,負巿爲名,無非興榮之排布也。柒谷·安東相應爲約,亦是興榮之經綸也。此有甚於綠林之嘯聚,亦相符於白蓮之糾結。究厥情跡,萬死猶輕,千剮難贖,至今思惟,骨戰而膽掉,髮豎而眦裂也。宜有窮覈其罪,劓滅無遺,而天討未行,鬼誅先加,至使凶身徑斃,莽·卓之凶身未暴,懿·溫之逆節未彰,神人共憤,刑法失中。此若以其身之已死,而不施極律,則亂賊無所懼,而王法無所施矣。至於鞫廳諸罪人等言之,沈聃應之符同,金應淵之連腸接肚,驗察之聽計從令,往會則林根實之和應,蛇盤蚓結,鵂鳴狠逐,或有謀主者,或有合勢者,心腸貫一,情踪無貳。端緖旣露,鞫覈未竟,酌處處分遽下,臣等愕然失圖,不勝憂惋。請徑斃罪人興榮,亟行适·雲已施之例,亦施嗣賊孥戮之典。光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快正邦憲,以重獄體焉。噫嘻痛矣。亂臣賊子,從古何限,而豈有如朴遇賢之至凶絶慝者乎?渠以蟣蝨之賤,素蓄梟獍之性,肆然投匭,無所顧憚,設心至㦧,造意絶悖。欲售嘗試之計,直犯誣逼之科,引用孝悌之說,而敢以夔齊等語,登諸文字,無嚴不敬,莫此爲甚。所謂爻象失和者,何事也,聽聞乖當者,何語也?有識者之長吁短歎,耳語目說者,果指何人也,無補於治,後世庇議云者,指斥何事也?字字陰慝,節節凶悖,何忍萌心而發口?不覺骨顫而膽掉矣。鞫訊方張,凶節幾露,而忍杖不服,端緖未究,究厥情狀,尤極狡惡,此而不嚴加誅戮,其可曰國有三尺乎?神人共憤,覆載難容,而酌處惟輕,固仰好生之德,王章莫伸,尤急必討之義。請黑山島圍籬安置罪人朴遇賢,亟令王府,更爲設鞫得情,夬正典刑焉。噫嘻痛矣。孫永老之罪,可勝誅哉?渠以蟣蝨之類,敢肆梟獍之性,荒悖之說,發於疏章,字字無非奸黠,節節盡是謬妄。犯分干紀,眼無君父,此誠天地之所不容也,神人之所共憤也。淵鑑悉燭,以脅迫爲敎,罪惡昭著,情狀畢露,究厥負犯,則不覺髮豎而膽掉,心寒而骨冷。三尺之法,固宜亟施,一縷之命,豈可暫貸?鞫事方張,專尙呑吐,狡性愈頑,不指根窩,王章將伸而反屈,輿憤方洩而愈菀。關係旣重,酌處惟輕,此莫非大聖人好生之至仁盛德,而奈此奸猾之層生,綱紀之將墜乎?罪固罔赦,義在必討。請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。噫嘻痛矣。今番鞫獄諸罪人,卽振古以來,所未有之窮凶絶悖者也。哲均厚被國恩,濫躋閫帥,苟有一分秉彝,宜思百倍圖報,而奈其陰譎之狀,自著色辭?奰慝之性,便成技癢,嘯聚匪類,甘作窩主,信惑雜術,釀出禍機。李觀一之邀置密室,無事不議,朴景良之附耳細語,有言皆從,海舶妥帖,反思用術而驚動,火藥暗投,竟售鬼辭而樂禍,凶節盡露,斷案已成。東根,以蟣蝨之賤,素蓄虺蜮之性,伴觀一而同舍,蹤跡甚祕,招景良而分酌,腸肚相連,假月夜之赴飮,自底大塊之撲面,眞非哲均之所指使,其凶謀祕計,與哲均,一而二二而一也。至於善敎,性本凶戾,跡又詭譎,出沒京鄕,作哲均之狎客,締結術數,爲觀一之薦主。包藏禍心,潛懷凶圖,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎,竝施孥戮之典焉。噫嘻痛矣。亂臣賊子,從古何限,而豈有如今番鞫獄諸罪人之窮凶絶慝者乎?秉淵,鬼蜮成性,梟獍其心,結導賢爲神交,蓋其醞釀之有素,仗春晩爲義子,以之奔走而使役,謂氣脈之先占,乃敢自誇,聽相術而自負。潛蓄不軌,僞作宮牌而掌庫,已極設心之狡,辦備戎器而私峙,特欲待時而動。求神埋戊,莫非出於妖惑,搬舍團丁,厥惟久於排布。至若渭水·南陽之發口,將心已著,天府敖倉之據形,爲計至㦧。凶圖莫掩,逆節畢露,此誠窮天地亘萬古,所未有之極惡大憝。何幸天道孔昭,罪人斯得,夬伸三尺之章,遄伏肆巿之典,而似此凶逆之賊,不可孥戮而止。苟有加於此之極律,則何可不施於此賊乎?啓豊,賦性凶悖,行己㦧慝,頑如秉淵,而結爲心腹之交,凶如噵賢,而又復腸肚之連。搬運隱僻,若形影之相隨,造備器服,乃繆結而和應。至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏。陰謀祕計,多所參聞,悖肚逆腸,昭不可掩,與秉淵,一而二二而一也,豈可只誅其身而止?李英俊,渠之姓名,已出賊招,而以其染,雖不得刑訊,一不盤覈,施以島配,亦有乖於鞫獄之體。請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。噫嘻痛矣。赫晉·祐秀·鳳周等罪,可勝誅哉?渠以鄕曲蟣蝨之跡,締結徒黨,糾合匪類,排布之源委,醞釀之脈胳,至凶絶慝,卽窮天地亘萬古所未有之極逆大憝也。向因傳敎下者,三罪人令本道用律,雖由於我殿下慮深張大,事從權宜之聖德,而其體至嚴,其法至重,則此獄之究竟,不可張大,而慮權宜而行者明矣。今此道啓用辟,巨魁且殲,而諸罪人窮凶餘罪,何可以孥戮而止,破瀦而斷乎?請處死罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。噫嘻痛矣。黃載顯·洪時中之罪,可勝誅哉?人心陷溺,世變層生,梟音獍舌,公肆叫呼,詬天詈日,靡有定極,古今天下,亂臣賊子,指不勝摟,而豈有如此輩之窮凶絶㦧者哉?載顯之自附說弊,而援引亂亡昏暴之極者,專出無將之習。時中之初無指的,醜辱廷紳,姑不暇論,而若其移志導欲等句語,是豈爲人臣者,所敢萌諸心發諸口哉?同日投匭,脈絡相貫,決非渠輩蟣蝨之所敢自辦,而排布醞釀,必有根窩。此而不嚴覈,豈可曰邦有常憲哉?請黃載顯·洪時中,令王府,竝設鞫得情,夬正典刑焉。答兩司曰,不允。黃載顯·洪時中事,已有處分,勿煩。
獻納申悳均啓曰,梟示罪人性世,與極逆載榮,一而二二而一也。換着軍服,潛入禁庭,粧出纏帶,暗售網打,是何等設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當律。請梟示罪人性世,亟施孥戮之典。答院曰,不允。
以司諫吳尙鉉,正言吳仁泰,掌令鄭海瑢,牌不進罷職傳旨,傳于洪承穆曰,只推。
以司謁口傳下敎曰,眞殿正殿以下,瓦上除草,前後面靑木帳·蘆簾三浮,蘆簟版位,正肅門帳中排設廳地衣,永輝門外松亭撐木,竝修改事,分付戶曹。
玉堂前望單子入之,校理吳麟泳落點。
洪承穆,以吏曹言啓曰,今此端午祭,祭官當爲磨鍊,而除老病·公頉外,實無推移排比之路。故依近例,刑官·司饔院官員及年六十以上人,通融塡差以入之意,敢啓。傳曰,知道。
又以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱。雖非啓請邑,限都政前,以限滿守令,勿拘純望通融,以爲次次遷轉之地,而雖値口傳政事之時,亦爲一體擧行,便成近例,依此爲之,何如?傳曰,允。
又以禮曹言啓曰,驪城府院君·海寧府夫人·韓昌府夫人遷窆時,出柩今五月初四日卯時,發引同月初九日卯時,安葬同月初十日申時擇定云。出柩時及發引·安葬時,中宮殿當有望哭之禮,望哭儀註,直爲書入中宮殿之意,敢啓。傳曰,知道。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以兵曹言啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疎滯之地,何如?傳曰,允。
上在昌德宮。停常參·經筵。
鄭元夏啓曰,明日常參·經筵,取稟。傳曰,停。
李承宇啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,左副承旨韓章錫,今日不爲仕進,卽爲牌招,何如?傳曰,允。
備忘記,慶尙左水使金東壽下直,長弓一張,長箭一部,片箭一部,筒兒一箇賜給。
傳于鄭元夏曰,政官牌招開政。
執義趙璟淳,司諫吳尙鉉等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人振采,竝施适·雲之例。措辭見上請逆賊友文·光友,加施孥戮之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑之例。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止。亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林退實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑島圍籬安置罪人孫永老,更令王府,亟爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬施邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,夬正典刑焉。措辭見上答兩司曰,不允。黃載顯·洪時中事,已有處分,勿煩。
司諫吳尙鉉啓曰,請梟示罪人性世,亟施孥戮之典。措辭見上答院曰,不允。
以掌令鄭海鎔,獻納申悳均,正言吳仁泰,牌不進罷職傳旨,傳于李承宇曰,只推。
鄭元夏啓曰,吏曹參判吳俊泳,疏批已下,卽爲牌招,何如?傳曰,允。
鄭元夏,以弘文館言啓曰,新除授校理吳麟泳,時在忠淸道公州地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,校理宋圭元落點。
鄭元夏,以吏曹言啓曰,繕工監假監役官宋憲祖,以其身病,呈狀乞遞,改差,何如?傳曰,允。
有政。吏批,行判書金炳始牌招不進,參判吳俊泳進,參議金敬均牌招不進,右副承旨鄭元夏進。啓曰,行判書金炳始,參議金敬均,竝牌招不進,小臣獨政未安,何以爲之?敢稟。傳曰,仍爲之。政事,以韓敬源爲大司憲,曺殷承爲大司諫,徐相泰爲掌令,權鳳煥·李允九爲持平,吳成善爲正言。
兵批,行判書閔台鎬病,參判李玄翼病,參議洪在正病,參知金載瓛入直進,右承旨李承宇進。以李引燁爲西城別將。同知單張告民,僉知單李曾宇·趙相植,大護軍李根弼,護軍洪鍾軒,副護軍張世容·許璥·閔泳敎,副司直韓炳洙·權泰植·趙鎭萬·金裕成·趙益元·睦承錫·權仁成·李友會·吳麟泳,副司果李觀會,以上竝單付。
吏批,再政。以閔宗鎬爲假監役。故郡守洪鍾薰贈吏參例兼,同知洪淳學考,故學生盧奉文贈監察,孝行卓異,贈職事承傳。
以左副承旨韓章錫牌不進罷職傳旨,傳于鄭元夏曰,只推。
李承宇啓曰,明日傳香,禮房承旨,當爲齋宿。左副承旨韓章錫,旣有只推之命,更爲牌招,何如?傳曰,允。
以左副承旨韓章錫再牌不進罷職傳旨,傳于鄭元夏曰,只推。
以吏曹參議金敬均牌不進罷職傳旨,傳于鄭元夏曰,只推。
鄭元夏,以戶曹言啓曰,眞殿正殿以下,瓦上除草,前後面靑木帳蘆簾三浮,蘆簟版位,正肅門帳中排設廳地衣,永輝門外松亭撐木,竝修改事命下矣。修改吉日時,令日官劉漢重推擇,則今五月十八日巽時爲吉云,以此日時擧行之意,敢啓。傳曰,知道。
又以奉常寺都提調·提調意啓曰,各陵園端午祭享所用藥果煎造後,進上看品藥果二十立,依定式封進之意,敢啓。傳曰,知道。
領府事韓啓源箚曰,伏以臣於委官之任,病旣難强,才又不逮,拜命之初,瀝陳衷懇,而未蒙允許之音。懲討義重,冒沒趨承,已有日矣,此豈病可强才可堪而然哉?多日鞫訊,情節未露,忍杖抵賴,雖極痛惋,顧臣按獄之地,苟能逐條辨破,使彼頑,不得粧撰爲也,則得情之延拖,豈至於此乎?第臣實病,前已略控之矣,衰癃之狀,寧日恒少,重以感冒,閱月彌劇。襍試刀圭,分效尙遲,以今病情,時日內,彈束蠢動,萬無其望矣。獄情不露,則自致多日,而此際此任之以實病見諒,劃賜變通,曾有已例之可據,今臣此懇,萬非創行之者也。實病如此,已例如此,委淹惶悶之安得疾聲呼籲于仁覆之下?用具短牘,仰塵聰聽。伏乞聖明,俯垂憫諒,將臣委官之任,卽賜遞解,以重鞫體,以安賤分焉。取進止。答曰,省箚具悉卿懇。愼節奉慮,而幾日調理,自可差復。且鞫事方張,無以奉副,卿其諒之。仍傳于鄭元夏曰,此批答,遣史官傳諭。
吏曹參判吳俊泳疏曰,伏以臣,伏覩我殿下官人任人,必審必愼,惟賢惟能,惟簡在心,拔擢徵辟之盛,前此蓋希有也。如臣愚陋,依托榮路,一往冥行,曾無微勞,少補涓埃,不過臺省滾滾,備員糜糈而已,而殿下誤以臣,遽畀貳銓之任,俾駑品樗材,濫竽於淸朝器使之列,臣固不勝踧踖。而蓋今稱吏曹,輒援天官故事,少宰,爲六官之領,政人,操八枋之馭。掄揀崇卑,不無代斲,甄綜年格,或有尾署,其責任之綦重,誠非謏聞寡見之所能濟。以臣鹵鈍,旣限於天賊,望實終遜於時彦,雖卑守一官,猶患不稱,況可當衡尺人物者乎?臣嘗承乏,叨參末議,效蔑毫毛,愧深汗顔,今不可旣誤而復誤也。仍念朝廷,必量才而後授,人臣服官,亦必自量而後進。臣之自量審矣,識淺而任大,綆短而汲深,至于累殿下則哲之明,貽國家名器之玷,實是臣之所大恐也。天牌儼臨,承膺無路,情固出於惶縮,跡自涉於逋傲,玆敢畢露肝膈,仰塵聰聽。伏乞聖慈,俯賜鑑燭,將臣職名,劃行鐫改,則不但私分少安,微諒得遂,卽典選重地,亦不至因臣而輕矣。無任云云。答曰,省疏具悉。卿其勿辭行公。
上在昌德宮。停常參·經筵。
李承宇啓曰,明日常參·經筵,取稟。傳曰,停。
又啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
又啓曰,左副承旨韓章錫,同副承旨洪承穆,今日不爲仕進,竝卽牌招,何如?傳曰,允。
又啓曰,御營大將閔謙鎬,掃墳事,京畿龍仁地,今方出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,都統使兼察。
又啓曰,御營大將,都統使兼察事命下矣。兼察御營大將李景夏,卽爲牌招,聽傳敎,何如?傳曰,允。
傳于韓章錫曰,宗廟都提調有闕之代,左議政爲之。
傳于李承宇曰,扈衛大將有闕之代,領府事爲之。
兵曹,扈衛大將單,領府事韓啓源。
執義趙璟淳,正言吳仁泰等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已例之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,竝施适·雲之例,至於古今島減死定配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止。亟施邦憲,以重獄體焉。措辭見上請徑斃罪人興榮,亟行适·雲已例之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇賢,設鞫得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請謀〈反〉不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,快正典刑焉。措辭見上答兩司曰,不允。黃載顯·洪時中事,已有處分,勿煩。
正言吳仁泰啓曰,請梟示罪人性世,亟施孥戮之典。措辭見上答曰,不允。
洪承穆,以司憲府言啓曰,新除授行大司憲韓敬源,時在江原道原州地,掌令徐相泰,時在平安道博川地,持平權鳳煥,時在慶尙道宜寧地,持平李允九,時在全羅道羅州地,請竝斯速乘馹上來事,下諭。又以司諫院言啓曰,新除授行大司諫曺殷承,時在忠淸道洪州地,正言吳成善,時在全羅道咸平地,請竝斯速乘馹上來事,下諭。答兩司曰,不允。黃載顯·洪時中事,已有處分,勿煩。答府曰,許遞。
以司諫吳尙鉉,獻納申悳均,掌令鄭海瑢牌不進罷職傳旨,傳于李承宇曰,只推。
以司謁口傳下敎曰,選兵操鍊時,將領·軍伍料布賞格及服色,自武衛所,磨鍊上下事,分付機務衙門。
洪承穆,以統理機務衙門言啓曰,謹依向日經理事閔謙鎬所奏批旨,選兵操鍊節目書入之意,敢啓。傳曰,知道。
韓章錫,以弘文館言啓曰,新除授校理宋圭元,卽爲牌招察任,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成金容圭差祭,直講卞鋈合三呈句,典籍安敎熙差祭,時無入直之員,以郞官,姑爲代直,何如?傳曰,允。
又以伴接官言啓曰,卽者差備譯官來言,留館彼人中,從者八名,今日辰時量,出去仁川所留船,而通事一名領去云矣,敢啓。傳曰,知道。
李承宇,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以禁衛營言啓曰,本營騎士別將白樂薰,千摠柳冀大,騎士將金基俊,哨官李鍾煥,俱有身病,勢難察任,竝改差,何如?傳曰,允。
領議政李最應箚曰,伏以臣之期於必遞者,相職之瘝也,我殿下,不以職之瘝爲罪,惟欲置臣於相,至紆以手札曠古之典,在臣分義與道理,姑不敢以此更瀆。第臣兼管提擧太廟之謹護,尙·饔之祗供,僕寺·舌院之重且緊,俱非昏耄如臣所句當。至若扈廳·訓局,任雖異司命之任,亦自不輕,久擬乞解,迄今荏苒,是又昏耄而然也。伏願聖慈,特察臣實情之懇,竝改臣諸兼之銜,俾公私兩幸,千萬不勝至祝。取進止。答曰,省箚具悉卿懇。兼管諸務,何可竝解?卿之苦懇旣如是,所辭中太廟提擧,扈衛之任,不得已勉副,卿其諒之。仍傳于洪承穆曰,此批答,遣史官傳諭。
上在昌德宮。停常參·經筵。
驪城府院君·海寧府夫人·韓昌府夫人,緬禮出柩後,大殿·世子宮,統理機務衙門·藥房·內閣·政院·玉堂·朝廷二品以上·六曹堂上口傳問安。答曰,知道。中宮殿望哭後,統理機務衙門·內閣·政院·玉堂·朝廷二品以上·六曹堂上單子問安。答曰,罔極。藥房口傳問安。答曰,罔極。
中宮殿進御二錢重人蔘粟米飮一貼煎入事,榻前下敎。
韓章錫啓曰,明日·再明日,綏陵忌辰祭齋戒·正日相値,視事頉稟之意,敢啓。傳曰,知道。
李承宇啓曰,合辭方張之時,兩司無詣臺之員,事甚未安。差祭外,呈告人員,竝卽牌招,何如?傳曰,允。
韓章錫啓曰,祀典所重,何等審愼,而今日端午祭,昭寧園獻官任憲鎬,屢度催促,尙不入來,以致傳香之過時,事未前有,萬萬駭然。所當重勘,而本院請推之外,無他可施之罰,何以爲之,而原單子,今方改付標以入,使之卽速受香。當該差祭堂上,不可無警,推考,何如?傳曰,允。拿處。
傳于韓章錫曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于韓章錫曰,檢校直閣尹用求,馳詣綏陵,奉審摘奸,仍留監祭,局內諸陵,一體奉審以來。
注書朴齊斌病,代以沈在建爲假注書。
洪承穆啓曰,事變假注書李敬夏,有身病,勢難察任,今姑改差,何如?傳曰,允。
李敬夏改差,代以朴泳薰爲假注書。
司諫吳尙鉉,掌令鄭海瑢等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止。亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山〈島〉圍籬安置罪人朴遇賢,設鞫得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,快正典刑焉。措辭見上答兩司曰,不允。黃載顯·洪時中事,已有處分,勿煩。
司諫吳尙鉉啓曰,請梟示罪人性世,亟施孥戮之典。措辭見上答院曰,不允。
以執義趙璟淳,正言吳仁泰牌不進罷職傳旨,傳于李承宇曰,只推。
洪承穆,以都摠府言啓曰,副摠管李珪永在外,南廷龍有實病,申橚·李淳翼·尹喜秀·李冕榮·李奎顔·白樂薰·金泰郁差祭,只有臣一人,伴直無人,令政院,稟旨變通,仍令該曹口傳差出,待下批牌招,推移入直之地,何如?傳曰,允。在外與實病許遞,前望單子入之。
摠管前望單子入之,都摠管李寅命,副摠管李正魯落點。
上在昌德宮。停常參·經筵。
藥房提調韓敦源,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
趙同熙啓曰,藥房提調,持粟米飮來待矣。傳曰,封入。
韓章錫啓曰,議政府郞廳來言,今日賓廳日次,而領議政李最應,左議政金炳國,有身病,右議政未差,不得來會云矣,敢啓。傳曰,知道。
李承宇啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,右副承旨鄭元夏,今日不爲仕進,卽爲牌招,何如?傳曰,允。
執義趙璟淳,正言吳仁泰等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,竝施适·雲之例。措辭見上至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止。亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞠得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,快正典刑焉。措辭見上答兩司曰,不允。黃載顯·洪時中事,已有處分,勿煩。
正言吳仁泰啓曰,請梟示罪人性世,亟施孥戮之典。措辭見上答院曰,不允。
以司諫吳尙鉉,獻納申悳均,掌令鄭海瑢牌不進罷職傳旨,傳于鄭元夏曰,只推。
洪承穆,以統理機務衙門言啓曰,卽見盛京禮部咨文,以爲學徒憑票發交,來員祗領,而嗣後如有赴津之事,遵照奏定章程,預將派來人名數目及經田道路,備具咨文,先期分咨,勿致阻滯,貢使來京時,將有無別項事件,每屆咨文內,詳細聲敍,不得以咨文未敍之事,藉口他出,致本部漫無稽核云矣。回咨,以承領之意撰出,付撥下送灣府,傳給鳳城,轉致盛京之地,何如?傳曰,允。
鄭元夏,以戶曹言啓曰,各道年終錢穀御覽會計,待咸鏡道會案上來,修正以入事,前已草記矣。咸鏡道會案,今纔來到,御覽會計修正次,請出之意,敢啓。傳曰,知道。
又以義禁府言啓曰,今此推鞫方張之時,時囚不可混處,府中時囚罪人任憲鎬,姑爲保放之意,敢啓。傳曰,知道。
上在昌德宮。停常參·經筵。
趙同熙啓曰,藥房提調·副提調,持粟米飮來待矣。傳曰,封入。
韓章錫啓曰,明日常參·經筵,取稟。傳曰,停。
李承宇啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,同副承旨洪承穆,今日不爲仕進,卽爲牌招,何如?傳曰,允。
傳于洪淳學曰,奉審閣臣入侍。
掌令鄭海瑢,獻納申悳均等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止。亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人朴根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴愚賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,快正典刑焉。措辭見上答兩司曰,不允。黃載顯·洪時中事,已有處分,勿煩。
獻納申悳均啓曰,請梟示罪人性世,亟施孥戮之典。措辭見上答院曰,不允。
以執義趙璟淳,司諫吳尙鉉,正言吳仁泰牌不進罷職傳旨,傳于李承宇曰,只推。
洪承穆,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
辛巳五月初六日申時,上御熙政堂。奉審閣臣入侍時,左承旨洪淳學,假注書閔正鎬,記事官金天洙·鄭夏源,檢校直閣尹用求,以次進伏訖。上曰,史官分左右。仍敎曰,奉審閣臣進前。用求進前奏曰,臣承命馳詣綏陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣景陵,陵上奉審則安寧,碑閣·丁字閣奉審則無頉。還詣綏陵,仍留監祭,將事安寧之意,敢此仰達矣。上曰,諸陵上俱爲太平,碑閣·丁字閣亦皆無頉乎?用求曰,諸陵上,果皆安寧,而碑閣·丁字閣,亦無頉矣。上曰,何時將事乎?用求曰,三更量將事,旋卽離發矣。上曰,路雖不遠,沿路農形,何如乎?用求曰,兩麥均登矣。上曰,今年,以閏月之致,節序雖晩,値此移秧之時,不無㦖旱矣。用求曰,夏至尙遠,旱不太甚,今若雨下,則將占有年矣。上曰,史官就座。仍命奉審閣臣先退。又命退,承史以次退出。
上在昌德宮。停常參·經筵。
洪承穆啓曰,來十一日朝參日次,而睿陵忌辰祭齋戒相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
李承宇啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
洪承穆啓曰,來十一日輪對日次矣,敢稟。傳曰,當次人受點後,日次待令。
李承宇啓曰,左副承旨韓章錫,右副承旨鄭元夏,今日不爲仕進,竝卽牌招,何如?傳曰,允。
傳于洪承穆曰,吏曹參議有闕之代,前望單子入之。
執義趙璟淳,正言吳仁泰等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大道不逆罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,竝施适·雲之例。措辭見上至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止。亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇賢,設鞫得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,快正典刑焉。措辭見上答兩司曰,不允。黃載顯·洪時中事,已有處分,勿煩。
正言吳仁泰啓曰,請梟示罪人性世,亟施孥戮之典。措辭見上答院曰,不允。
以司諫吳尙鉉,獻納申悳均,掌令鄭海瑢牌不進罷職傳旨,傳于洪承穆曰,只推。
以左副承旨韓章錫牌不進罷職傳旨,傳于洪承穆曰,只推。
傳于鄭元夏曰,政官牌招開政。
傳于鄭元夏曰,在外法司堂上許遞,今日政差出。
傳于鄭元夏曰,呈告兵曹參判許遞,今日政差出。
傳于鄭元夏曰,平巿直長之代,敍陞以入。
傳于鄭元夏曰,幼學金永禹,今日政,初仕擬入。
吏曹參議前望單子入之,李承皐落點。
鄭元夏啓曰,新除授吏曹參議李承皐,一體牌招,何如?傳曰,允。
洪承穆,以統理機務衙門言啓曰,卽見灣尹狀啓,則派勅公文,已出來矣。迎接都監會同,不宜遲延,經理事閔謙鎬,館伴差下,何如?傳曰,允。
又以統理機務衙〈門〉言啓曰,僉知韓聖根,參劃官差下,前府使姜潤·金在亨,前中軍尹雄烈,副司果金魯莞,竝參事差下,何如?傳曰,允。
鄭元夏,以議政府言啓曰,畿輔·兩西殿最之送勅後磨勘,自是例也。今亦依此擧行事,知委於三道道·帥臣及廣州·開城留守處,支站各邑,依已例,勿爲遷轉之意,分付銓曹,何如?傳曰,允。
又以議政府言啓曰,京畿監司金輔鉉,以私義,勅行無以迎送云,在前如此之時,多有本營中軍,借銜節度使代行之例矣。京畿中軍作窠,令該曹,以亞將中擇差,使之借銜擧行,何如?傳曰,允。
又以吏曹言啓曰,繕工監假監役官閔宗鎬,以其身病,呈狀乞遞,改差,何如?傳曰,允。
洪承穆,以兵曹言啓曰,五衛將趙相植·張浩民,曹司五衛將崔鳳九,忠翊衛將張泳汲,景福宮衛將李正必,俱以病難供職,呈狀乞遞,新除授全羅左水使李敏中,身病猝重,萬無登途赴任之望,戶奴呈狀乞遞。實病旣如此,則有難强令赴任,竝改差,何如?傳曰,允。
有政。吏批,行判書金炳始牌招不進,參判吳俊泳進,參議李承皐牌招不進,右副承旨鄭元夏進。啓曰,行判書金炳始,參議李承皐竝牌招不進,小臣獨政未安,何以爲之?敢稟。傳曰,仍爲之。以徐衡淳爲大司憲,朴周陽爲大司諫,李燦植爲掌令,尹貞植·白永濟爲持平,李承九爲正言,趙榮夏爲兵曹參判,李載完爲左尹,李鍾澈爲敦寧都正,閔泳集爲平巿直長。故郡守李兢來,贈兵參訓都例兼,同知李容益考。館伴單閔謙鎬,參劃官單韓聖根,參事四單姜潤·金在亨·尹雄烈·金魯莞。
兵批,行判書閔台鎬進,參判趙榮夏未肅拜,參議洪在正入直,參知金載瓛病,同副承旨洪承穆進。以張泳汲·尹滋愿·崔昌鎭·尹鍾斗爲五衛〈將〉,朴鳳彬爲曹司五衛將,具然韶·洪潁普爲忠翊衛將,趙允文爲景福將,申㮋爲武兼,趙存昇爲全羅左水使,具然喜爲廣州中軍,任百殷爲開城中軍,李奎顔爲京畿中軍,趙秉應爲平安中軍,方夔源爲南虞候,姜益璜爲梨洞萬戶,孫萬基爲長峰別將。同知單李正必。大護軍韓敬源,護軍曺殷承·洪鍾軒·李玄翼·李晩運,副護軍金敬均·趙冕鎬·李敏中·梁柱星·許璥·梁弼煥·丁載夏·洪鶴周·閔泳殷,副司直徐相泰·權鳳煥·李允九,副司果吳成善,已上竝單付。京畿兵馬節度使單李奎顔,借銜事承傳。正領官單韓聖根,副領官單尹雄烈·金魯莞,參領官單禹範善。
吏批,再政。以李敎英爲司饔奉事,鄭履承爲假監役。
三政。以金永禹爲翼陵參奉。司僕判官兪能煥,姑爲仍任事承傳。統理機務衙門正領官單參劃官韓聖根,副領官單參事尹雄烈·金魯莞,參領官單前判官禹範善。
以吏曹參議李承皐牌不進罷職傳旨,傳于鄭元夏曰,只推。
鄭元夏,以戶曹言啓曰,本曹正郞金寅根,纔已報瓜,而曹務方殷,難付生手,姑爲仍任,何如?傳曰,允。
又以祔廟都監儀軌廳都提調意啓曰,本都監儀軌,今已修正,奎章閣所上件,繕寫粧䌙以入,而宗廟署·春秋館·禮曹及鼎足山·五臺山·太白山·赤裳山城等四處史庫所上件,亦爲分送之意,敢啓。傳曰,知道。
又以司僕寺一二提調意啓曰,本寺判官兪能煥,今已箇滿,而多有擧行之事,難付生手,姑爲仍任,何如?傳曰,允。
吏曹參議金敬均疏曰,伏以臣於見職,夫豈可膺而膺之哉?直以誠未格天,辭不獲命,遂妄托趨走之恭,粗效叩謝之忱耳。然而因僥冒爲儻來,視暫膺若固有,玷汚之不足,般礴之至此,則誠前後無所據矣。第伏念殿下之始授臣是任者,豈或謂臣待次希輔,例加恩點,姑令承乏焉已乎?將使之參佐銓綜,與議考校,以裨恢蕩之政也,是欲辨姸媸而索照乎有塵之鑑,適輕重而責平乎無星之秤也。其終也招官謗而貽物議,又不止於今日。日前差祭之失,亦臣不勝任之一端矣,雖然,此猶以公家事言也。臣本脆質,素多疾病,比値夏令,舊痾新恙,迭攻交侵。種種證形,雖不敢枚溷聰聽,以今見狀,奔走供仕,難以旬月可期,玆敢控實號籲。伏望聖慈,察臣言匪飾,諒臣病〈之〉難强,亟遞臣所帶之銜,俾公私耦獲其便,不勝幸甚。臣無任屛營祈懇之至云云。省疏具悉。所請依施。
上在昌德宮。停常參·經筵。
洪承穆啓曰,明日常參·經筵,取稟。傳曰,停。
李承宇啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨韓章錫,今日不爲仕進,卽爲牌招,何如?傳曰,允。
洪承穆啓曰,三皇忌辰日,親行望拜禮,前期一日以稟事,曾有定式矣。今初十日,太祖高皇帝忌辰日,親行望拜禮,何以爲之?敢稟。傳曰,遣承旨奉室奉審。
傳于洪承穆曰,吏曹參判有闕之代,前望單子入之。
吏曹參判前望單子入之,朴齊寬落點。
傳于洪承穆曰,說書有闕之代,前望單子入之。
說書前望單子入之,金炳秀落點。
大司諫朴周陽,掌令鄭海瑢等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,竝施适·雲之例。措辭見上至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止。亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇賢,設鞫得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,快正典刑焉。措辭見上答兩司曰,不允。黃載顯·洪時中事,已有處分,勿煩。
掌令鄭海瑢啓曰,新除授行大司憲徐衡淳,時在京畿抱川地,掌令李燦植,時在咸鏡道會寧地,持平尹貞植,時在忠淸道木川地,持平白永濟,時在平安道定州地,請竝斯速乘馹上來事,下諭。答府曰,許遞。
大司諫朴周陽啓曰,新除授正言李承九,時在京畿楊州地,請斯速乘馹上來事,下諭。答院曰,許遞。
以執義趙璟淳,司諫吳尙鉉,獻納申悳均,正言吳仁泰牌不進罷職傳旨,傳于李承宇曰,只推。
洪承穆啓曰,今十三日,景慕宮夏享大祭,親祭祭文,當爲製進,而藝文提學金尙鉉在外,弘文提學尹滋悳,待明朝牌招,使之製進,何如?傳曰,允。
以左副承旨韓章錫牌不進罷職傳旨,傳于洪承穆曰,只推。
李承宇啓曰,明日傳香,禮房承旨當爲齋宿。左副承旨韓章錫,旣有只推之命,所當更爲牌招,而拘於廳規,不得請牌,何以爲之?敢稟。
以左副承旨韓章錫再牌不進罷職傳旨,傳于洪承穆曰,只推。
洪承穆,以侍講院言啓曰,新除授說書金炳秀,卽爲牌招察任,何如?傳曰,允。
又以兵曹言啓曰,今五月十二日,大駕詣景慕宮齋宿,十三日夏享大祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟,傳曰,依太廟夏享大祭時例磨鍊。
吏曹參判吳俊泳疏曰,伏以臣,受聖上作養拔擢,致身卿貳,平居感激,以爲一粒一縷,莫非君恩,心身竭蹶,不足爲酬。且天官重地,六副峻職,世稱榮觀,人人所欲,則臣之所欲,亦寧與人異,而語云,陳力就列,不能者止。蓋臣力有所不能,而病有所不得不止也。臣自少善病,比日以來,重感風寒,手足如氷,胸膈如焚,嘔逆眩暈,不能粒食,屢試刀圭,苦未收效,彈束趨走,時日難期。伏乞聖慈,俯垂矜諒,許臣鞶遞,毋俾銓貳久曠焉。臣無任云云。答曰,省疏具悉。所請依施。
上在昌德宮。停常參·經筵。
自開東至午時,灑雨下雨,測雨器水深八分。
驪城府院君·海寧府夫人·韓昌府夫人,緬禮發引後,大殿·世子宮,統理機務衙門·藥房·內閣·政院·玉堂·朝廷二品以上·六曹堂上·大司諫口傳問安。答曰,知道。
中宮殿望哭後,統理機務衙門·內閣·政院·玉堂·朝廷二品以上·六曹堂上·大司諫單子問安。答曰,罔極。藥房口傳問安。答曰,罔極。
中宮殿進御二錢重人蔘粟米飮一貼煎入事,榻前下敎。
中宮殿進御二錢重人蔘粟米飮一貼煎入事,榻前下敎。
韓章錫啓曰,明日常參·經筵,取稟。傳曰,停。
李承宇啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
傳于洪承穆曰,近日諸儒之迭相投疏,誠莫曉其意也。其所爲說,卽斥邪也,講和也。朝家鋤治邪徒,自有莫嚴之律,隨現隨捉,草薙而禽獮,則何嘗待儒疏,而始申其嚴乎?至於講和之說,指年來日本人事,而此不過更修交隣舊好也。今乃把作話,一疏再疏,力抗禁飭,有若謗訕朝廷,苟能操守謹飭,粗解道理,則寧有是也?此輩之斷以重律,顧何足惜,而特以先敎後刑之義,竝姑安徐。自政院招致各道疏首,嚴飭退送,使之勤修學業。湖西儒疏,則句語尤有所無嚴,疏首移送秋曹,嚴刑遠配。
執義趙璟淳,獻納申悳均等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,快正典刑焉。措辭見上答兩司曰,不允。黃載顯·洪時中事,已有處分,勿煩。
獻納申悳均啓曰,請梟示罪人性世,亟施孥戮之典。措辭見上答院曰,不允。
以大司諫朴周陽,司諫吳尙鉉,正言吳仁泰,掌令鄭海瑢牌不進罷職傳旨,傳于洪承穆曰,只推。
洪承穆,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以禁衛營言啓曰,本營軍色從事官金學洙,身病甚重,勢難察任,今姑改差,何如?傳曰,允。
又以摠戎廳言啓曰,本廳中軍李冕熙,身病甚重,勢難察任,改差,何如?傳曰,允。
兵曹參判趙榮夏疏曰,伏以臣,獲戾于天,奄失所恃,木疆石頑,一縷尙延,居然流邁之頃,巾裳如舊矣。俯仰痛廓,曷以爲生?跧伏窮廬,萬念俱灰。不圖我聖上,垂記簪之眷,敦府除旨,遽降有日,繼又下中權佐貳之命,臣奉誥掩抑,自不覺涕淚之交逬。噫,服盡從政,禮制有限,而臣之逖違天陛,今三年于玆,區區犬馬之誠,寤寐如結,在臣分義,豈不欲亟效叩謝之忱,獲趨起居之班,而顧臣情私,悲苦居先,形影相弔,倀倀焉如窮無歸,雖欲强抑彈束,終有所不忍者,則復安有念及榮塗,揚揚作尋常無故之人歟?且臣稟受淸脆,素嬰貞疾,凡所家幹,有不能自振,況今震剝餘喘,形骸益復枵落,精神往往昏窒,則策礪殘軀,彯結陳就,勢又末由。悲冤之弸轖,旣如彼,沈苦之情實,又如此,臣安得不疾聲呼號於天地父母,冀幸曲遂萬一者哉?玆敢抆血陳籲,仰瀆崇嚴。伏乞聖慈,憐臣憫臣,將臣新銜,亟賜鞶褫,俾公器無曠,微諒獲安,千萬顒祝。臣無任云云。答曰,省疏具悉。卿其勿辭行公。
上在昌德宮。停常參·經筵。
驪城府院君·海寧府夫人·韓昌府夫人,緬禮安葬後,大殿·世子宮,統理機務衙門·藥房·內閣·政院·玉堂·朝廷二品以上·六曹堂上·大司諫口傳問安。答曰,知道。中宮殿,統理機務衙門·內閣·政院·玉堂·朝廷二品以上·六曹堂上·大司諫單子問安,答曰,罔極。藥房口傳問安。答曰,罔極。
藥房提調韓敦源,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
中宮殿進御二錢重人蔘粟米飮一貼煎入事,榻前下敎。
韓章錫啓曰,明日再明日景慕宮夏享大祭親行,齋戒相値,視事頉稟之意,敢啓。傳曰,知道。
李承宇啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
韓章錫啓曰,議政府郞廳來言,今日賓廳日次,而領議政李最應,左議政金炳國,有身病,右議政未差,不得來會云矣,敢啓。傳曰,知道。
傳于鄭元夏曰,戶房承旨,與禮曹堂上·戶曹郞廳,依定式,馳詣宣武祠,奉審以來。
傳于韓章錫曰,檢校直閣金興均,馳詣睿陵,奉審摘奸,仍留監祭,局內諸陵,一體奉審以來。
大司諫朴周陽,掌令鄭海瑢啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇賢,設鞫得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,快正典刑焉。措辭見上答兩司曰,不允。黃載顯·洪時中事,已有處分,勿煩。
以執義趙璟淳,司諫吳尙鉉,獻納申悳均,正言吳仁泰牌不進罷職傳旨,傳于李承宇曰,只推。
以司謁口傳下敎曰,驪城府院君墓所,定經界以入事,分付畿營。
洪承穆,以都摠府言啓曰,今五月十三日,行景慕宮夏享大祭,親行敎是時,侍衛·寶劍·守宮,當爲備員,而都摠管李寅命在外,副摠管李淳翼呈辭受由,尹喜秀陣上進,一員未差,無以備員。令政院稟旨變通,仍令該曹口傳差出,待下批牌招,以爲備員進參之地,何如?傳曰,允。許遞。
兵曹口傳政事,以李乾夏爲都摠管,李裕承·趙濟華·李長會爲副摠管。
兵曹,以鄭雲龜爲摠戎中軍。
洪承穆,以訓鍊都監言啓曰,本局千摠權應燮,身病猝重,勢難察任,改差,何如?傳曰,允。
又以禁衛營言啓曰,本營中軍李敎獻,身病甚重,勢難察任,今姑改差,何如?傳曰,允。
兵曹,以吳夏泳爲禁衛中軍。
李承宇,以刑曹言啓曰,傳曰,近日諸儒之迭相投疏,誠莫曉其意也。其所爲說,卽斥邪也,講和也。朝家鋤冶邪徒,自有莫嚴之律,隨現隨捉,草薙而禽獮,則何嘗待儒疏,而始申其嚴乎?至於講和之說,指年來日本人事,而此不過更修交隣舊好也。今乃把作話,一疏再疏,力抗禁飭,有若謗訕朝廷,苟能操守謹飭,粗解道理,則寧有是也?此輩之斷以重律,顧何足惜,而特以先敎後刑之義,竝姑安徐。自政院,招致各道疏首,嚴飭退送,使之勤修學業。湖西儒疏,則句語尤有所無嚴,疏首移送秋曹,嚴刑遠配事命下矣。謹依傳敎,罪人韓洪烈,平安道慈山府遠地定配所,而適値齋日,待用杖,嚴刑一次後,卽爲押送之意,敢啓。傳曰,知道。
上在昌德宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻煎下敎。
趙同熙啓曰,藥房提調·副提調,持粟米飮來待矣,傳曰,封入。
李承宇啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,同副承旨洪承穆,今日不爲仕進,卽爲牌招,何如?傳曰,允。
韓章錫啓曰,明日大駕詣景慕宮,入齋室後,大王大妃殿·王大妃殿問安,何承旨進去乎?敢啓。傳曰,左承旨進去。
傳于韓章錫曰,呈告禮曹判書許遞,前望單子入之。
禮曹判書前望單子入之,沈舜澤落點。
執義趙璟淳,正言吳仁泰等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥籍之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,夬正典刑焉。措辭見上答兩司曰,不允。黃載顯·洪時中事,已有處分,勿煩。
正言吳仁泰啓曰,請梟示罪人性世,亟施孥戮之典。措辭見上答院曰,不允。
以大司諫朴周陽,司諫吳尙鉉,獻納申悳均,掌令鄭海瑢牌不進罷職傳旨,傳于李承宇曰,只推。
趙同熙啓曰,今日齋宿承旨,當爲備員,左承旨洪淳學,卽爲牌招,何如?傳曰,允。
傳于韓章錫曰,明日出宮內門路,以協陽門爲之。
傳于韓章錫曰,發遣吏郞,諸執事淸齋與否,摘奸以來。
鄭元夏,以吏曹言啓曰,卽接通禮院牒報,則以爲,明日景慕宮夏享大祭動駕敎是時,左右通禮,不可不備,而左通禮吳慶履,有身病,不得進參,卽速變通,及時擧行之地云。改差,其代,口傳備擬以入之意,敢啓。傳曰,知道。
又以內醫院都提調·提調意啓曰,親享隔日,分提調,令該曹口傳差出,何如?傳曰,允。
洪承穆,以兵曹言啓曰,明日景慕宮動駕時,本曹堂上守宮及侍衛,當爲備員,而參議洪在正,有身病,不得進參。令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以宋宅薰爲兵曹參議,李弼鎔爲左通禮,朴齊寅爲分內醫提調。
吏曹,兵曹參議單金載瓛,參知單宋宅薰。
兵曹,副摠管單李乾夏。
洪承穆,以統理機務衙門言啓曰,信使之行,諸條磨鍊,節目書入之意,敢啓。
上在昌德宮。停常參·經筵。
大駕詣景慕宮入齋室後,統理機務衙門·藥房·內閣·政院·玉堂口傳問安。答曰,知道。大王大妃殿·王大妃殿,遣承旨問安。答曰,知道。世子宮遣宮官問安。答曰,知道。展拜還入齋室後,統理機務衙門·藥房·內閣·政院·玉堂口傳問安。答曰,知道。省器省牲肄儀還入齋室後,統理機務衙門·藥房·內閣·政院·玉堂口傳問安。答曰,知道。大王大妃殿·王大妃殿,遣承旨夕問安。答曰,知道。世子宮,遣宮官夕問安。答曰,知道。
趙同熙啓曰,藥房提調·副提調,持粟米飮來待矣。傳曰,封入。
洪承穆啓曰,司僕寺內乘來言,捲簾,取稟。傳曰,捲三面。
韓章錫啓曰,明日常參·經筵,取稟。傳曰,停。
傳于韓章錫曰,奉審閣臣入侍。
韓章錫,以奎章閣言啓曰,守宮檢校直閣李承純,卽爲牌招,何如?傳曰,允。
洪承穆,以都摠府言啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
洪承穆啓曰,今日動駕時,敦化門東月臺下,人馬攔入,致勤下詢,揆以擧行,萬萬駭然。不能禁飭之當該作門將領,所當重勘,而本院請推之外,無他可施之罰,何以爲之,敢稟。傳曰,記過。
韓章錫啓曰,禮貌官來言,百官稟旨就次。傳曰,知道。
洪淳學啓曰,臣以大王大妃殿·王大妃殿,問安進〈去〉下直之意,敢啓。傳曰,知道。
韓章錫啓曰,大王大妃殿·王大妃殿,夕問安,何承旨進去乎?敢稟。傳曰,右副承旨進去。
鄭元夏啓曰,臣以大王大妃殿·王大妃殿,夕問安進去下直之意,敢啓。傳曰,知道。
李承宇啓曰,卽者義禁府都事來言,今日動駕時,衛外擊錚人鄭煥宇等十七名,移送秋曹云矣,敢啓。傳曰,知道。
韓章錫,以伴接官言啓曰,卽者差備驛官來言,留館彼人中隨員一人,今日午時量,出去仁川所留船云矣,敢啓。傳曰,知道。
又以奎章閣守宮檢校直閣意啓曰,夜間閣內諸處無事之意,敢啓。傳曰,知道。
又以奎章閣言啓曰,大駕今已還宮,守宮檢校直閣李承純,依定式減下,何如?傳曰,允。
洪承穆,以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,隨駕將校軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,隨駕本廳軍兵等〈處〉,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳留陣軍兵等處,乾犒饋分給之意,敢啓。傳曰,知道。
辛巳五月十二日午時,上御熙政堂。奉審閣臣入侍時,同副承旨洪承穆,假注書沈在建,記事官金天洙·鄭夏源,檢校直閣金興均,以次進伏訖。上曰,史官分左右。上曰,閣臣進前。興均進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,請執事摘奸則無頉。仍詣禧陵,陵上奉審則安寧,碑閣·丁字閣奉審則無頉。仍詣孝陵,陵上奉審則安寧,碑閣·丁字閣奉審則無頉,還詣睿陵,仍留監祭,將事安寧之意,敢此仰達矣。上曰,諸陵上,果皆泰平乎?興均曰,果皆安寧矣。上曰,牟麥,何如?興均曰,俱爲大登。上曰,近日之旱,得無妨於移秧乎?興均曰,節序稍晩,不至甚矣。上曰,史官就座,命閣臣先退,仍命承史,以次退出。
辛巳五月十二日午時,大駕詣景慕宮,夏享大祭親祭擧動入侍時,都承旨趙同熙,左承旨洪淳學,右承旨李承宇,左副承旨韓章錫,右副承旨鄭元夏,同副承旨洪承穆,假注書閔正鎬·沈在建,記事官金天洙·鄭夏源,別兼春秋朴斗陽·金定均·鄭寅興,直提學金永壽,直閣金文鉉,檢校待敎金永悳,待敎趙晳九,副校理鄭顯英,修撰申泰寬,以次侍立。時至,通禮跪啓請外辦,上具遠遊冠絳紗袍,乘輿出宣化門。藥房提調韓敦源,副提調趙同熙,進前奏曰,侵早勞動,聖體,若何?上曰,一樣矣。仍出協陽門,通禮跪啓請降輿陞輦,上降輿陞輦,通禮跪啓請執圭,承穆跪進圭,上執圭。由肅章門·進善門,出敦化門進發,至宗廟前路,通禮跪啓請降輦,上降輦釋圭,承穆跪受圭。傳曰,都承旨馳詣宗廟永寧殿,奉審以來。出傳敎上步過至乘輦所,通禮跪啓請乘輦,上乘輦,承穆跪進圭,上執圭。至景慕宮大門外,通禮跪啓請降輦乘輿釋圭,上降輦釋圭,承穆跪受圭,上乘輿。由東神門,入齋室。少頃,通禮啓請外辦,上具冕服·玉帶·赤舃以出,承穆跪進圭,上執圭,通禮前導,詣版位行再拜禮訖。由東階詣廟內奉審,仍詣省牲位,視滌濯,執事擧羃告潔,仍詣望廟樓,行四拜禮,命閣臣捲帳,仍爲奉審,更命降帳,還齋室,上釋圭,承穆跪受圭。少頃,通禮跪啓請出次,上出次,承穆跪進圭,上執圭,詣省牲位視牲。掌牲官,率其屬,牽牲進前擧手曰腯,大祝趙晳九,巡牲一帀,擧手曰,充。仍牽出犧牲訖。承穆奏曰,肄儀如例行之乎?上曰,唯。仍行肄儀禮訖。領府事韓啓源進前奏曰,侵早勞動,聖體,若何?上曰,一樣矣。上曰,日旱稍久,心甚㦖然。啓源曰,今日日氣甚熱,似於匪久降雨矣。通禮導上還入齋室,上釋圭,承穆跪受圭。傳曰,隨駕與留陣軍兵,令各其營乾犒饋。出傳敎傳曰,當該承史·閣臣·玉堂推考。出傳敎傳曰,明日還宮門路,以逌覲門·月覲門爲之,內門路,以宜春門爲之。出傳敎仍命侍衛權退。
上在昌德宮。停常參·經筵。
經宿後,統理機務衙門·藥房·內閣·政院·玉堂口傳問安。答曰,知道。朝廷二品以上,六曹堂上單子問安。答曰,知道。世子宮,遣宮官問安。答曰,知道。親祭還入齋室後,統理機務衙門·藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。世子宮,遣宮官問安。答曰,知道。還宮後,統理機務衙門·藥房·內閣·政院·玉堂口傳問安。答曰,知道。
韓章錫啓曰,明日常參·經筵,取稟。傳曰,停。
李承宇啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。又啓曰,右副承旨鄭元夏,今日不爲仕進,卽爲牌招,何如?傳曰,允。
傳于李承宇曰,前後申飭,果何如,而今日班儀之又此零星?事甚駭然。東西班實病實故在外外,竝捧現告拿問勘處。
洪承穆啓曰,假注書閔正鎬,有身病,勢難察任,今姑改差,何如?傳曰,允。
閔正鎬改差,代以金思準爲假注書。
司諫吳尙鉉,掌令鄭海瑢等啓曰,請物故罪人國榮,亟施孥籍之典。措辭見上請物故罪人裕,亟施孥戮之典,請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀〈反〉大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得〈情〉,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀〈反〉大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,夬正典刑焉。措辭見上答兩司曰,不允。黃載顯·洪時中事,已有處分,勿煩。司諫吳尙鉉啓曰,請梟示罪人性世,亟施孥戮之典。措辭見上答院曰,不允。
以大司諫朴周陽,獻納申悳均,正言吳仁泰,執義趙璟淳,牌不進罷職傳旨,傳于李承宇曰,只推。
以右副承旨鄭元夏,牌不進罷職傳旨,傳于洪承穆曰,只推。
韓章錫,以伴接官言啓曰,日本辦理公使花房義質,因廟堂相接,率隨員二人,巡査五名,從者一名,入去議政府,而隨員四人,從者三名,直入禮曹之意,敢啓。傳曰,知道。又以伴接官言啓曰,日本辦理公使花房義質,廟堂相接後,因統理機務衙門堂上相接,率隨員二人,巡査五名,從者一名,進去統理機務衙門之意,敢啓。傳曰,知道。又以伴接官言啓曰,臣成鎭禮曹堂上,與日本辦理公使花房義質及隨員六人上船宴享,設行于禮曹之意,敢啓。傳曰,知道。又以伴接官言啓曰,臣成鎭,與日本辦理公使花房義質,上船宴享,無事設行後,還歸館所之意,敢啓。傳曰,知道。
辛巳五月十三日子時,大駕詣景慕宮,夏享大祭親祭入侍時,都承旨趙同熙,左承旨洪淳學,右承旨李承宇,左副承旨韓章錫,右副承旨鄭元夏,同副承旨洪承穆,假注書閔正鎬·沈在建,記事官金天洙·鄭夏源,別兼春秋朴斗陽·金定均·鄭寅興,直提學金永壽,直閣金文鉉,檢校待敎金永悳,待敎趙晳九,副校理鄭顯英,修撰申泰寬,以次侍立。時至,通禮跪啓請外辦,上具冕服·玉帶·赤舃以出,禮儀使沈舜澤,導上至神門外,啓請執圭。承穆跪進圭,上執圭,入就位西向立,禮儀使跪啓請行事,軒架作啓熙運之樂,啓熙運之舞。作樂八成,禮儀使啓請鞠躬再拜興平身,上行再拜禮。樂九成,禮儀使導上詣盥洗位,啓請搢圭,上搢圭盥洗訖。禮儀使啓請執圭,上執圭,禮儀使導上由東階,詣尊所,東向立,登歌作啓熙運之樂,啓熙運之舞,執尊擧羃,瓚爵官酌鬱鬯,禮儀使導上詣神位前,北向立,跪啓請搢圭,上搢圭。同熙奉香,承穆奉爐,上三上香,禮儀使執瓚灌地,進幣瓚爵官金炳始,奉瓚跪進,上執瓚灌地訖。以瓚,授奠幣瓚爵官李承皐,禮儀使跪啓請執幣獻幣,炳始奉幣跪進,上執幣,授承皐,承皐跪受奠于案。禮儀使跪啓請執圭俯伏興平身,上執圭俯伏興平身。登歌止,禮儀使導上降復位,祝史捧毛血盤肝膋㽅,奠於神位前,祝史取肝出戶,燔於爐炭,還尊所。典祀官引饌入,自正門軒架作肅安之樂,捧俎官等,各捧牲匣祝史進撤毛血盤,自東階,授齋郞,饌至西階,大祝迎引於階上。薦俎官洪祐吉,詣神位前,北向跪,奠薦牛·羊·豕奠訖。禮儀使,請行初獻禮,導上詣神位前跪搢圭,禮儀使請執爵獻爵,炳始奉爵跪進,上執爵,授承皐,承皐跪受奠于神位前。禮儀使啓請執圭俯伏興少退跪,上執圭俯伏興少退跪,樂止,大祝,東向跪讀祝訖。樂作,禮儀使,啓請俯伏興平身,上俯伏興平身,禮儀使,導上降復位,啓熙運之樂,啓熙運之舞退,報隆恩之舞進。亞獻官領議政李最應,行亞獻禮,終獻官南寧尉尹宜善,行終獻禮,竝如儀訖。禮儀使,啓請行飮福禮,上詣飮福位跪搢圭,禮儀使啓請受爵,炳始奉爵跪進,上受爵飮訖。授炳始,炳始受爵以授大祝,復於坫,禮儀使啓請受俎,最應奉俎跪進,上受俎,以授大祝,上執圭俯伏興平身降復位。禮儀使跪啓請再拜,上行再拜禮。執禮曰,撤籩豆。大祝入撤籩豆,登歌作康安之樂。樂止,軒架作景安之樂,禮儀使,跪啓請再拜,上行再拜禮。禮儀使,導上詣望燎位,望燎訖。禮儀使跪啓禮畢,導上還齋殿出門。最應進前奏曰,侵曉勞動,聖體,若何?上曰,一樣矣。仍入齋室,以司謁口傳下敎曰,不善擧行之事知守僕,令攸司科治。通禮跪啓請外辦,上改具遠遊冠·絳紗袍以出。通禮跪啓請乘輿,上乘輿出逌覲門,至月覲門。承穆奏曰,記過將領,何以爲之?敢稟。傳曰,待下敎。至宜春門,承穆請出標信解嚴,仍還內,諸臣以次退出。
上在昌德宮。停常參·經筵。
經宿翌日,大殿·大王大妃殿·王大妃殿·中宮殿,統理機務衙門·內閣·政院·玉堂口傳問安。答曰,知道。
大殿,朝廷二品以上·六曹堂上單子問安。答曰,知道。世子宮,統理機務衙門·內閣·政院·玉堂口傳問安。答曰,知道。
藥房提調韓敦源,副提調趙同熙啓曰,閟宮親祼,誠禮克伸,侵曉回鑾,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
韓章錫啓曰,明日常參·經筵,取稟。傳曰,停。
李承宇啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
傳于韓章錫曰,禮房承旨,馳詣宗廟·景慕宮,奉審摘奸以來。
傳于洪承穆曰,領選使發行,待下敎。
洪承穆啓曰,假注書沈在建,有身病,勢難察任,今姑改差,何如?傳曰,允。
沈在建改差,代以李寅璧爲假注書。
洪承穆啓曰,明日召對,取稟。傳曰,爲之。
執義趙璟淳,獻納申悳均等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。摖以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典。光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇賢,設鞫得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,快正典刑焉。措辭見上答兩司曰,不允。黃載顯·洪時中事,已有處分,勿煩。
獻納申悳均啓曰,請梟示罪人性世,亟施孥戮之典。措辭見上答院曰,不允。
以大司諫朴周陽,司諫吳尙鉉,正言吳仁泰,掌令鄭海瑢,牌不進,罷職傳旨,傳于李承宇曰,只推。
洪承穆,以弘文館言啓曰,副校理鄭寅奭差祭,上番闕直,事甚未安。校理李東淵在外,宋圭元有拘忌,應敎趙漢益,副應敎柳宗植,副校理徐誼淳,竝卽牌招推移入直,何如?傳曰,允。
傳于洪承穆曰,副司正朴魯洙,校理除授,吏曹,校理單朴魯洙,除授事承傳。
洪承穆,以弘文館言啓曰,應敎趙漢益,副應敎柳宗植,副校理徐誼淳,有身病,校理李東淵在外,副校理鄭寅奭差祭,上番闕直,事甚未安。新除授校理朴魯洙,卽爲牌招入直,何如?傳曰,允。
傳于洪承穆曰,推鞫爲之。
洪承穆啓曰,推鞫爲之事命下矣。右承旨李承宇,所當牌招,而拘於廳規,不得請牌,何以爲之,敢稟。傳曰,牌招。
李承宇啓曰,臣承宇,今日推鞫進去下直之意,敢啓。傳曰,知道。
傳于洪承穆曰,左副承旨許遞,前望單子入之。
承旨前望單子入之,金敬均落點。
罪人李晩孫,更推後刑問一次,訊杖第二度停刑,罪人姜晉奎,更推後刑問一次,訊杖第一度停刑。
傳于洪承穆曰,推鞫姑罷。
洪承穆,以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以伴接官言啓曰,日本辦理公使花房義質,率隨員四人,巡査五名,從者三名,今日辰時量離發,而隨員八人,巡査五名,從者五名,仍留館所之意,敢啓。傳曰,知道。
又以兵曹言啓曰,今春等進上弓矢,看品在卽,而知弓品堂上有闕之代,依例以在京無故人啓下之意,敢啓。傳曰,知道。
兵曹,知弓品堂上單尹喜秀。
上在昌德宮。停常參·經筵。
自辰時至酉時,灑雨下雨,測雨器水深二分。
藥房提調韓敦源,右副承旨鄭元夏啓曰,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
李承宇,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭元夏啓曰,明日常參·經筵,取稟。傳曰,停。
李承宇啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,左議政金炳國,有身病,右議政未差,不得來會云矣,敢啓。傳曰,知道。
鄭元夏,以內醫院提調意啓曰,副提調趙同熙,今日問安,不爲仕進,卽爲牌招,何如?傳曰,允。
備忘記,南兵使徐相岳下直,長弓一張·長箭一部·片箭一部·筒兒一箇賜給。
王若曰,嗟爾凡百有位,粵我八方有衆,明聽予一人誥,洪惟我列聖朝聲明之治,熙洽之化,陶鑄斯民,民無哀惡,趨嚮之正,風俗之淳,無愧三古,而聞於天下童孺婦妾,皆知尊孔·孟之聖,村秀蒙士,莫不崇程·朱之學,此所以親賢樂利,於戲,不忘者也。惟予小子,猥承列聖之丕基,以拊列聖之遺民,則孜孜一念,曷敢不以容保民爲繼述之圖乎哉?不幸有往牒所未聞兩間所創覩之一種邪敎,來自泰西,惑世誣民,民或染汚者,于今百許年矣。粵在正廟盛際,其所防微杜漸,固已斬根除蔓,而不意種下生種,旋滅旋熾,中間大懲創者,又非止一再,而潛形匿影,隱憂常在,民趨之漸乖,民俗之漸漓,未嘗不由乎是。噫,彼爲敎,自以爲敬天,而其究也慢神,自以爲勸善,而其終也播惡,寔禽獸之不若,蛇虺之是同,則苟具人性者,孰不知其不可狎如鴆毒不可邇如蜮射,而惟彼蟠結之醜,恒有蹢躅之孚,邇來無賴刁徒,乘時竊發,昏夜穿窬,在在頻警,白晝剽奪,往往駭聽,浮言胥動,民心未靖,又不啻漸乖漸漓而已者,安知不由於邪黨之未盡薙獮而然歟?言念及此,寧不寒心?蓋以是而反復思惟,顧今日息訛戢盜,以靖吾民之道,亶在乎邪黨之廓淸,而若其廓淸之方,昔非不足,今何加焉?抑亦反其本已矣。欲病之無侵者,莫若補其氣,欲垢之無汚者,莫若澡其身,今之欲滌邪者,莫若加修吾儒術。凡冠儒服儒,而講鄒·魯之敎,誦洛·閩之說者,苟能視聽云爲,不離聖訓,造次顚沛,必遵賢傳,正道斯行,善俗斯興,則所謂染邪之徒,雖不抉隱而破藪,莫能容頭而過身,梟音固可變也,戰心亦可革也。至若竊發之徒,本皆良善之民也,不待剿討而可戢,胥動之訛,元無根蔕之言也,不須盤覈而可息。於是乎,民心自迪於吉康,淳風可返於斯世,鄒孟氏之闢楊·墨,終則曰反經而已矣。經正則庶民興,庶民興,斯無邪慝矣,有味哉斯言乎。嗟,我大小臣庶,向上匪懈,思裨予寡躬者,盍以經正而民興,爲群言之首哉?過此以往,如復有深染於邪,不悛其習,誑誘愚蒙,滓穢淸明,則屋誅族滅,亦有不得已,而用法者,去莠以培苗,除惡而樹德,卽保我列聖朝遺民之至意也。爰玆洞諭,庶有體悉乎予衷者。政院以別下綸音,曾於正廟朝,多有開刊頒布之例,今番則何以爲之之意,入稟。傳曰,依例爲之。
傳于鄭元夏曰,同副承旨許遞,前望單子入之。
承旨前望單子入之,鄭漢朝落點。
傳于鄭元夏曰,司書有闕之代,前望單子入之。
司書前望單子入之,閔泳駿落點。
大司諫朴周陽,執義趙璟淳等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪〈人〉朴遇賢,設鞫得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,快正典刑焉。措辭見上答兩司曰,不允。黃載顯·洪時中事,已有處分,勿煩。
以司諫吳尙鉉,獻納申悳均,正言吳仁泰,掌令鄭海瑢,牌不進罷職傳旨,傳于李承宇曰,只推。
以內醫副提調趙同熙,牌不進罷職傳旨,傳于鄭元夏曰,只推。
迎接都監加差郞廳二單金炳稷·鄭寅學。
鄭元夏,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以侍講院言啓曰,新除授司書閔泳駿,卽爲牌招察任,何如?傳曰,允。
又以禮曹言啓曰,今此陳慰兼進香使,齎去禮物祭需,磨鍊啓下矣。祭文,令藝文館,預爲撰出,而祭需封裹時,所盛樻袱等物,亦令戶曹及各該司,措備擧行之意,分付,何如?傳曰,允。
又以伴接官言啓曰,卽者差備譯官來言,留館彼人中,隨員一人,今日巳時量,又爲離發云矣,敢啓。傳曰,知道。
李承宇,以御營廳言啓曰,本廳中軍許熠,身病甚重,勢難察任,改差,何如?傳曰,允。
又以御營廳言啓曰,本廳軍色從事官金鶴鎭,身病甚重,勢難察任,改差,何如?傳曰,允。
又以義禁府言啓曰,今此推鞫方張之時,時囚不可混處府中,時囚罪人李寅命·李鎬俊·南廷順·李明應·金永哲·南一祐·李鎬喆·趙東弼·吳益泳·南肅熙·洪萬植·李容元·南廷顯,竝姑爲保放之意,敢啓。傳曰,知道。
又以義禁府言啓曰,保放罪人李寅命李鎬俊·南廷順·李明應·金永哲·南一祐·李鎬喆·趙東弼·吳益泳·南肅熙·洪萬植·李容元·南廷顯等,還囚捧供以入,而竝仍爲保放之意,敢啓。傳曰,知道。
又以義禁府言啓曰,保放罪人任憲鎬,還囚捧供以入,而仍爲保放之意,敢啓。傳曰,知道。
又以義禁府言啓曰,今此推鞫方張之時,時囚不可混處府中,時囚罪人閔壽永,姑爲保放之意,敢啓。傳曰,知道。
又以義禁府委官意啓曰,問事郞廳宋圭元,時無職名,令該曹口傳付軍職,何如?傳曰,允。
兵曹口傳政事,副司果單宋圭元。
義禁府啓目,知宗正卿府事李寅命,行大護軍李鎬俊·南廷順,宗正卿李明應,行護軍金永哲·南一祐,行副護軍李鎬喆·趙東弼·吳益泳·南肅熙·洪萬植·李容元,宗親府典籤南廷顯等原情云云,傳旨內辭緣,泛稱遲晩,李寅命·李鎬俊·南廷順·李明應·金永哲·南一祐·李鎬喆·趙東弼·吳益泳·南肅熙·洪萬植·李容元等段,所當請刑是白乎矣,曾經侍從,勿爲請刑,載在法典,竝只議處南廷顯段,刑推得情,何如?判付啓依允爲旀,南廷顯段,除刑推議處爲良如敎。
義禁府啓目,今日端午祭,昭寧園獻官任憲鎬原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付啓依允。又啓目,嶺南左漕倉船領運差使員,龜山僉使閔壽永原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
辛巳五月十五日酉時,上御養心閤。召對入侍時,參贊官鄭元夏,侍讀官徐誼淳,檢討官南廷皓,直閣金文鉉,假注書李寅璧,記注官韓用卨,記事官鄭夏源,各持通鑑第十四卷,以次進伏訖。上曰,史官分左右。仍開卷,上曰,上番讀之。誼淳讀自上悅,止登牙城拒戰。上曰,釋義。誼淳釋義訖。上曰,文義奏之。誼淳曰,當此之時,廷臣皆欲罷兵,而裵度獨請自往督戰,誓不與此賊俱生。於是上心乃悅,特除宣慰招討處置等使,使之專制軍務,其云賊滅,則朝天有期,賊在則歸闕無日者,謂其一身生死,在於此賊存亡,誓不以賊遺君。漢諸葛之出師,今將遠離,臨表涕零者,志已決於殲身。杜工部之北征,揮涕戀行在,途道猶恍惚,誠自切於愛君,其奮威效忠之節,前後相符矣。上曰,其時朝廷忠義之人,如裵度之賢,有幾人也?誼淳曰,唐憲宗時,忠義之臣,非不多矣,而如裵度之竭忠盡義,果無幾人矣。仍奏曰,李愬之乘虛直抵,夜半衝雪,七十里到元濟城,打鵞鴨池,此兵家神筭也。昔岳武穆,裂麻扎刀,破兀朮軍於朱仙鎭,以白鉛鑄大卵數十,置于路上矣。兀朮軍敗走,見路上有白卵,執而割之,則卵潰而白鵞出,疾聲大叫如此者,前後相望。兀朮軍驚怪,不得行,官軍躡至,一時剿滅。兀朮單騎走汴,自古名將,運智行神,有如此矣。上曰,愬之雪夜行軍,一段忠心,無異於裵度也。此夜士卒疾馳,亦有爲君向心而然也夫。誼淳曰,裵度之專制指揮,李愬之隨機應變,雖有將相之別,其輸忠竭力,專心討平,果無二致矣。上曰,愬至城下,無一人知者,臨時應變之術也。誼淳曰,李愬·岳飛,雖是異代,其臨賊奇變之術,如出一轍,自古良將用兵奇權,亶在於不厭詐之中矣。上曰,時雖不同,事則同也。誼淳曰,聖敎然矣。上曰,下番讀之。廷皓讀自時董重質,止此其所以成功也。上曰,釋義。廷皓釋義訖。上曰,文義奏之。廷皓曰,昔漢之周亞父,陣細柳營也。天子親行勞問,周亞父曰,介冑之士不拜,請以軍禮見,乃長揖不拜,此無他,將在於外則從軍禮以然也。今李愬,當克蔡之日,具橐鍵,迎裵度拜於路左,李愬豈不知軍禮,而蔡人頑悖,不復知有朝廷,不識上下之分,數十年矣。欲使蔡人,示其朝廷之尊上下之分,故特具橐鞬,拜於路左也。上曰,周亞父,不拜於天子,而今此愬之拜度,無他,欲使蔡人,以示朝廷之尊上下之分也。廷皓曰,聖敎切當矣。上曰,豐於待士,知賢不疑,非但元帥之所務,而自天子至于庶人,皆可行之矣。廷皓曰,在於元帥,猶爲豐於待士,知賢不疑,況帝王致治之務,莫先於待士任賢乎?唐德宗時,賞罰不明,又從以姑息,故藩鎭之倔强者,終不能制之,若於其時,待士用賢,則有何難制者乎?今淮蔡之平也,賢相有若裵度,良將有如李愬,亦能待士知賢,衆心感服,故此愬所以成功也。上曰,李愬·裵度,若無忠義,不得如是也。廷皓曰,其時以三州之衆,擧天下之兵,猶以四年後克之矣。若無裵度之效忠,李愬之奮義,則平淮之日,必無其期也。上曰,參贊官讀之。元夏讀自裵度以蔡卒爲牙兵,止始知有生民之樂。上曰,釋義。元夏釋義訖。上曰,文義奏之。元夏曰,淮西旣平,則人吾人也,兵吾兵也。吾旣不疑,彼亦自服,在昔漢高,除苛法於秦民,光武推赤心於銅馬,上而奉行天討,下而后來其蘇,此乃古帝王拯救撫恤之道也。今此裵度之治蔡,信以接物,寬以濟衆,兩得其宜,感化軍民,此非但隨機而應變,深得古人得民心之道也。上曰,元惡旣擒,蔡人卽吾人也,又何疑焉?上無所疑,下有感服,此乃常情之宜,而裴度之度量,恢且廣矣。拓地服民,惟禁屠殺,此乃漢高祖約法三章之意也。元夏曰,恩撫蔡人,俱詳於韓愈之平淮碑,柳宗元之平淮雅,而度之入蔡,無異於陰厓陽春,旱餘甘霈,王化之宣布,民心之歡悅,推此可知矣。上曰,裴度如或不除其法,則烏可以得民心乎?元夏曰,聖敎至當矣。上曰,閣臣讀之。文鉉讀自初淮西之人,止四年後克之。上曰,釋義。文鉉釋義訖。上曰,文義奏之。文鉉曰,以三州譬諸天下,不過彈丸之地,而擧天下之兵,環而攻之,四年始克者,以外面觀之,太涉玩愒。然此時唐室之微弱,藩鎭之倔强,難期蕩定,而幸有憲宗之明,相以裴度,將以李愬,處置得宜,能服其心,使三州復入版圖,國家得人之效,有如是矣。上曰,此所謂兵不在多也。文鉉曰,聖敎切當矣。古人有言曰,兵者,務精,不務多云者,此之謂也。上曰,藩鎭之倔强,何若是之甚也?文鉉曰,唐自德宗以來,全事姑息,上下相苟,以至於此。夫法令者,有國之不可斯須弛者,若姑息行之,則僥倖盛,僥倖盛則苟且生,法令壞墮,至於國不爲國,可不愼乎?以本朝言之,則凡有施措,廟堂發令于道臣,道臣行關於列邑,列邑奉而行之,如人身之使四肢,可謂綱擧而目張。唐室則不然,藩鎭阻兵,士卒逐帥,朝廷不能制誥,但以姑息爲主,寢不可以收拾矣。上曰,國家行姑息之政,則其能久乎?上掩卷,仍命史官就座,又命退諸臣,以次退出。
上在昌德宮。停常參·經筵。
夜自五更至開東,灑雨下雨,測雨器,水深二分。
鄭元夏啓曰,明日常參·經筵,取稟。傳曰,停。
李承宇啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
傳于李承宇曰,差備中官金元奎下鄕時,僞造路文云,極爲無嚴。嚴刑一次,遠地定配,以杜後弊。
傳于鄭元夏曰,有實故玉堂許遞,前望單子入之。玉堂前望單子入之,姜友馨落點。
傳于鄭元夏曰,政官牌招開政,執義趙璟淳,正言吳仁泰等啓曰,請物故罪人國榮,亟施孥戮之典。措辭上見請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已例之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,竝施适·雲之例,至於古今島減死定配罪人金應鳳,金堤郡定配罪人金浚文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇賢,設鞫得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,極施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,快正典刑焉。措辭見上答兩司曰,不允。黃載〈顯〉·洪時中事,已有處分,勿煩。答院曰,不允。
正言吳仁泰啓曰,請梟示罪人性世,亟施孥戮之典。措辭見上。
以大司諫朴周陽,司諫吳尙鉉,獻納申悳均,掌令鄭海瑢,牌不進罷職傳旨,傳于李承宇曰,只推。
鄭元夏啓曰,明日召對,取稟。傳曰,爲之。
傳于鄭元夏曰,呈告同經筵·泮長許遞,今日政差出。
傳于鄭元夏曰,在外敦寧都正許遞,今日政差出。
傳于鄭元夏曰,有實故與有實病玉堂許遞,前望單子入之。
兵曹,以李敏應爲御營中軍。
鄭元夏,以吏曹言啓曰,司僕寺正黃益秀,繕工監假監役鄭履承,俱以身病,呈狀乞遞,竝改差,何如?傳曰,允。
又以吏曹言啓曰,柒原縣監申膺均呈狀內,矣身受由上京,矣親病沈重,萬無還官之望云。其親病旣如是,則有難强令還任,改差,何如?傳曰,允。
鄭元夏啓曰,吏曹參判朴齊寬疏批已下,卽爲牌招,何如?傳曰,允。
有政。吏批,行判書金炳始進,參判朴齊寬進,參議李承皐牌招不進,右副承旨李承宇進。啓曰,大司成今當差出,而擬望之人乏少,外任竝擬,何如?傳曰,允。以洪在鉉爲大司憲,權鳳煥爲掌令,金宙熙·金復性爲持平,尹英秀爲正言,趙慶鎬爲知敦寧,李敦夏爲敦寧都正,大司成閔昌植,金演壽·金綺秀·李冕榮爲同經筵,李種弼爲司僕正,閔馨植爲假監役,李相德爲柒原縣監,戶曹正郞金寅根,姑爲仍位事承傳。
兵批,行判書閔台鎬病,參判趙榮夏進,參議金載瓛病,參知宋宅薰病,同副承旨鄭元夏進。以金成健爲防垣萬戶,同知單崔昌鎭,大護軍徐衡淳·洪祐昌,護軍吳俊泳,副護軍韓章錫·洪承穆·洪在正·趙龍鎬·李鍾澈,副司直李燦植·朴魯洙·尹貞植·白永濟,副司果李承九·趙重弼,以上竝單付。
吏批,再政。以朴鳳彬爲工曹參議。
以吏曹參議李承皐,牌不進罷職傳旨,傳于鄭元夏曰,只推。
李承宇,以統理機務衙門言啓曰,進賀兼冬至謝恩使回便帶來咨文中,有使臣加賞事,方物移準事矣。以前頭使行,奉表伸謝之意撰出,先通咨文,付撥下送灣府,傳給鳳城,轉致北京之地,何如?傳曰,允。
又以統理機務衙門言啓曰,經理事金弘集,謂有情勢,又爲撕捱,久不仕進,事體所在,誠極未安。從重推考,令政院,卽爲牌招,申飭行公,何如?傳曰,允。
又以迎接都監言啓曰,本都監郞廳趙章鎬,身病猝重,難以供職,改差其代,司僕僉正趙端鎬差下,使之察任,何如?傳曰,允。
又以迎接都監言啓曰,取考謄錄,則傳訃勅行時,不設宴享,只行茶禮矣。今番宴享色郞廳,兼管茶禮之意,敢啓。傳曰,知道。
又以迎接都監言啓曰,今番迎勅時儀節,依癸巳年例贈給,依乙亥年例擧行之意,分付各該司,亦爲知委於儐使及開城留守·三道道臣處,何如?傳曰,允。
又以迎接都監言啓曰,臣等與諸郞廳,會同開坐,檢飭迎勅諸事,而應行事目及啓下郞廳八員外,不足郞廳二員,依例加差別單書入之意,敢啓。傳曰,知道。
又以訓鍊都監言啓曰,本局中軍尹喜秀,身病猝重,勢難察任,改差,何如?傳曰,允。
又以義禁府言啓曰,今此推鞫方張之時,時囚不可混處府中,時囚罪人金昌熙·李寅晩·李源珪·尹相萬·趙臣熙,竝姑爲保放之意,敢啓。傳曰,知道。
領府事韓啓源箚,伏以,臣於曩日,申暴實病之難强,且陳已例之可據,竊自謂上天之仁,庶幾憫諒。及伏奉批旨下者,若曰幾日調理,自可差復,擎讀以還,且感且惶,臣雖無似,粗知餘生塵刹,惟筋力奔走而已焉,則今此按鞫之地,曷敢不畢精鉤覈,一以答委任之旨意,一以效懲討之賤分。而第臣昏耄之狀,恒若痰眩之祟,欲辨旋忘,十居八九,臨事僨誤,自度已審,所以至再之懇,不揆瀆擾之爲滋悚者也。仍伏念批敎,若是鄭重,而一往言私,萬萬非道理也,故昨日鞫坐又力疾强赴矣。罪囚之專事抵賴,與前無異,則恐非一二日,所可盡得其情也。顧臣衰癃之質,又添感冒,帀月調治,迄無減勢,今於退還私次之後,舊症新祟,一倍越劇,委頓床玆,不省四至,以今見狀,暫時趨赴,尙無以自力。況竟日鞫訊之際,其何能强所不能强耶?惶㦖之極,言不知裁,荐具短牘,尤涉䙝越。伏願聖明,俯賜淵察,將臣委官之任,劃卽遞改,以重鞫體,仍治臣冒瀆之罪,以安私分焉。取進止。答曰,省箚具悉卿懇。愼節奉慮,而此乃一時無妄之祟,益加調理。至於委官之任,鞫事未勘矣,無以奉副,卿其諒之。仍傳于鄭元夏曰,此批答,遣史官傳諭。
吏曹參判朴齊寬疏曰,伏以,臣樸遫一庸品耳,幸藉先庥,歷敡榮觀,素乏錙銖之能,猥廁金緋之列,而識淺材短,自知甚審。是以凡仕官之世所稱華顯者,未嘗有寢夢之覬焉,千萬不自意,前望特點,以臣爲吏曹參判者,臣量己視任,太不稱當,聞命惝駭,莫省措躬之所也。噫,六部分職,孰非治化攸繫,而尤以吏部爲最者,誠以官人之官,苟非周諳通練之器,則無以甄別衆能,爲官擇人也。周制天官小宰,參掌選事,以決臧否,上裨王道之蕩平,下補冢宰之闕遺,今臣所叨,卽是耳,職任之淸峻掄揀之綦重,固何如,而今乃擧而畀之於臣無似,得不有損於綜名之政,而妨於進賢之路也哉?臣本文質無當,全昧鑑識,四選格法,懵若聾瞽,九流品藻,茫如霧海,閑司承乏,猶患不堪,卽使之激濁揚淸,參聞銓注之席,則殆無異於弱乘之致遠,短綆之汲深,其不能逮力而勝任也決矣。若以臣曾叨三銓謂之宿硏,則蔑效之地,不可再試也,又以臣,循次推遷,視以倘來,則難愼之職,不宜僥占也。論以界分,全沒榜樣,而記簪之恩,雖極感悚,濫竽之譏,寧不愧恧,臣之止竟瘝溺,自貽伊慼,有不足恤,而以臣冒據匪據,終致聖簡之累,則臣之罪,於是乎益著矣。此乃臣,逡巡却顧,不敢爲承膺之計者也,倚衡已熟,趨命無望,召牌之降,敢控衷懇。伏願聖慈,念官方之不輕,察臣言之非飾,特遞臣新銜,非惟於私爲幸,抑亦在公允愜矣。臣無任云云。答曰,省疏具悉。卿其勿辭行公。
上在昌德宮。停常參·經筵。
自開東至人定,灑雨下雨,測雨器水深一寸一分,自人定至十八日開東,灑雨下雨,測雨器水深一寸五分。
李承宇啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十一日朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,來二十一日輪對日次,而顯隆園忌辰祭正日相値,頉稟之意,敢啓。傳曰,知道。
傳于李承宇曰,以土豪禁斷事,前後筵飭,不啻申嚴,而近有卿宰朝官恣行不法,侵虐平民,聽聞至及於深嚴之地,內以法司捕廳,外以道臣守宰,不欲結嫌,莫肯着手,置朝令於度外,此果對揚之道乎?一向如是,則法紀將無所施,而民生莫可保有矣,思之及此,不覺痛心駭惋。自廟堂嚴飭京外,一一摘發登聞,無至自速重究之意,措辭行會。
李承宇啓曰,事變假注書朴泳薰,有身病,勢難察任,今姑改差,何如?傳曰,允。
朴泳薰改差,代以徐光範爲假注書。
傳于李承宇曰,有實故與有實病摠管竝許遞,前望單子入之。
傳于李承宇曰,同副承旨許遞,前望單子入之。
李承宇啓曰,臣與同副承旨鄭元夏,伴直矣,纔已許遞出去,伴直無人。左副承旨鄭漢朝,所當牌招,而拘於廳規,不得請牌,何以爲之?敢稟。傳曰,牌招。
持平金宙熙,正言吳仁泰等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情罪人敦浩,亟施孥戮之典焉。措辭見上請謀反大逆不道罪人歧鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇遇,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,夬正典刑焉。措辭見上答兩司曰,不允。黃載顯·洪時中事,已有處分,勿煩。
持平金宙熙啓曰,新除授行大司憲洪在鉉,時在忠淸道忠州地,掌令權鳳煥,時在慶尙道宜寧地,持平金復性,時在京畿果川地,請竝斯速乘馹上來事,下諭。答府曰,許遞。正言吳仁泰啓曰,請梟示罪人性世,亟施孥戮之典。措辭見上又啓曰,新除授正言尹英秀,時在京畿交河地,請斯速乘馹上來事,下諭。答院曰,不允。下諭事許遞。
以大司諫朴周陽,司諫吳尙鉉,獻納申悳均,執義趙璟淳,掌令鄭海瑢,牌不進罷職傳旨,傳于李承宇曰,只推。
右副承旨臣李承宇啓曰,卽伏見傳敎下者,則鞫廳罪人李晩孫·姜晉奎等,有圍籬安置之命,臣於此,萬萬愕貽,竊不勝憂惋之至。噫,兩罪人之甘作極逆,自速大辟,卽擧國臣民之所共明目張膽者也。端緖或露於語言,情節稍得於盤覈,固宜徹底鉤査,夬施顯戮,而鞫之未竟,處分遽降,孰敢不欽仰大聖人好生之德,而第念王章,由是而未伸,刑政,由是而或弛,亂逆不知爲懼,則寧不凜然而寒心哉?臣豈畏方命之誅,徒懷將順之計也。伏乞聖明,亟寢成命,以嚴鞫體焉,惶恐,敢啓。答曰,知道。兩罪囚之特施輕勘,乃有屢回裁量而然矣,惟允之地,不必如是,卽爲頒布。
承旨前望單子入之,金綺秀落點。
李承宇啓曰,左副承旨鄭漢朝,承牌來詣,朝房,有拘忌不得肅謝,伴直無人。新除授同副承旨金綺秀,卽爲牌招,何如?傳曰,允。
傳于李承宇曰,右承旨許遞,前望單子入之。
承旨前望單子入之,徐鶴淳落點。
李承宇啓曰,統理機務衙門言啓曰,勅行牌文,今旣出來矣,行大護軍韓敦源,伴送使差下,何如?傳曰,允。又以弘文館言啓曰,新除授校理姜友馨,卽爲牌招察任,何如?傳曰,允。
兵曹,以許熠爲訓鍊都監中軍。
玉堂前望單子入之,應敎金裕成,副應敎曺寅承,副校理金玉均,修撰趙鍾弼落點。
李承宇,以伴接官言啓曰,卽者差備譯官來言,留館彼人中,隨員一人,去十二日,出去仁川所留船,今日寅時量,還爲入來館所云矣,敢啓。傳曰,知道。又以御營廳言啓曰,本廳哨官申秀熙,身病甚重,勢難察任,改差,何如?傳曰,允。又以義禁府言啓曰,差備中官金元奎,嚴刑一次,遠地定配事,承傳啓下矣。金元奎,今方待命,拿囚之意,敢啓。傳曰,知道。又以義禁府言啓曰,今此推鞫方張之時,時囚不可混處府中,時囚罪人金元奎,姑爲保放之意,敢啓。傳曰,知道。又以義禁府言啓曰,差備中官金元奎,嚴刑一次,遠地定配事,承傳啓下矣。金元奎嚴刑一次,訊杖第三十度後,平安道龜城府遠地定配,而以承傳內辭意,具罪目,依例發遣府羅將,押送配所,何如?傳曰,允。義禁府啓目,行護軍金昌熙,行副護軍李源珪·李寅晩·尹相萬·趙臣熙等,原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,竝只議處,何如?判付啓依允。李承宇,以義禁府言啓曰,保放罪人金昌熙·李寅晩·李源珪·尹相萬·趙臣熙等,還囚捧供以入,竝仍爲保放之意,敢啓。傳曰,知道。
辛巳五月十七日酉時,上御養心閤。召對入侍時,參贊官李承宇,侍讀官徐誼淳,檢討官南廷皓,待敎閔泳韶,假注書李寅璧,記注官李明源,記事官鄭夏源,各持通鑑第四卷,以次進伏訖。上曰,史官分左右。仍開卷,上曰,上番讀之。誼淳讀自十二月賜裵度爵,止復其官爵。上曰,釋義。誼淳釋義訖。上曰,文義奏之。誼淳曰,外虞不息,而用三軍之師,鑿池起殿,六軍,卽戰士也,以戰爭之卒,赴土木之役,有非人主居安思危之義,故史官記之,以示鑑戒之意。上曰,此時藩鎭倔强,猶未盡平,而浚池起殿,土木之役浸興,烏得有治平之道哉?誼淳曰,當此之時,承宗,黨於元濟,而元濟旣就擒,則承宗,破膽矣。裴度雖在外藩,其專制施令,莫不靡然從之,故韓愈,因栢耆之策,白於度,而爲書遣之矣。承宗驚懼,送子爲質,納地請降,其時淮,蔡之倔强,有甚於他藩者,而今旣討平,則其他外藩,安得不憂懼歸順乎?故承宗之納質獻地,良有以也。上曰,韓愈遺書承宗,承宗之獻地質子,皆由於裴度之度量而然也。誼淳曰,師道,亦黨於元濟,平淮之後,憂懼不知所爲,納質而獻三州矣。復生反覆之心,稱以軍情不聽割地,上欺君父,下侮朝廷之罪,在法難逭,故憲宗,決意討平,名正其罪,此可謂師出以律矣。上曰,賴一人之賢,藩鎭倔强,幾乎服畏,自古有爲之君,以賢爲寶。誼淳曰,任賢勿貳,皐陶所以戒大舜也,所寶惟賢,召公所以誥周武也。今憲宗,始用裴度之賢,庶有中興守成之漸矣,晩惑左道,寢漬驕侈,幾失厥德,以一人之賢,畏服諸鎭,以一念之誤,叢脞萬機,此非大可懼哉?自古有爲之君,專任賢材然後,有始終致治之效也。若憲宗專任裴度,則其運祚,豈不靈長乎,其致治,亦豈不賁飾乎?臣於是,爲節節慨惜矣。上曰,下番讀之。廷皓讀自李師道表言軍情,止至於巿道負版者亦嗤之。上曰,釋義。廷皓釋義訖。上曰,文義奏之。廷皓曰,自古明王致治之務,莫先於尙儉矣。唐憲宗,乃於平淮之後,以爲天下已安,不能勵精求治,而驕侈寢萌。夫驕與侈,雖庶人,尤可所愼,況爲其人主乎?昔夏禹之惡衣菲服,周文之卑服,卽由此,莫非克儉克勤之治,而後世之人主,所可當法者矣。上曰,驕侈二字,自上達下,可不愼哉,可不戒哉?憲宗,初有可爲之治,而自平淮之後,驕侈寢萌,豈能治國乎?廷皓曰,以憲宗觀之,則驕侈二字,豈可不愼且戒哉?憲宗,始也任用李絳·裴度之忠賢,故有可爲之治矣。終焉信納皇甫鏄·程异之諂邪,故以至于墜業矣。憲宗若任賢退邪而治政,則鏄·异之輩,安得進羨餘,供其費,以寵居位乎?憲宗之驕侈,實由於斥忠賢用諂人而然矣。上曰,是故,上有好者,下必有甚者也。廷皓曰,聖敎切當矣。上曰,參贊官讀之。承宇讀自裵度恥與小人同列,止終免於禍。上曰,釋義。承宇釋義訖。上曰,文義奏之。承宇曰,夫輔相者,天下之理亂係焉,國家之輕重關焉,則其所倚重,顧何如哉?裴度,乃當時之賢相也。平淮之算,專出於度之制宜,而四方之所鳳動者也。憲宗,委任聚斂逢迎之人,漸疎勳勞忠正之臣,所以中興之功,不克有終也。然則人主之用人,不可不愼矣。上曰,憲宗,知裴度之忠藎勤勞,故初不許退,及其復疏目之以朋黨,而不之省,君子小人之分,豈非道之消長處乎?是以憲宗中興之治,幾乎熄矣。承宇曰,聖敎切當矣。以若裴度之賢,終不能安於朝廷之上,此實慨然也。上曰,閣臣讀之,泳韶讀自上晩節好神仙,止帥僧衆迎之。上曰,釋義。泳韶釋義訖。上曰,文義奏之。泳韶曰,人君治國之道,蓋難終始如一,而憲宗初年,頗有可爲之治矣,式至于今,專務以求仙服藥。藥雖曰引年延壽,曷敢不審愼進服?憲宗未克善服,反遭其害,甚可惜哉。上曰,自古帝王求仙藥者,一無得效,憲宗不有前轍之戒,專以好仙求藥爲務,豈不愛惜哉?泳韶曰,求仙服藥,都由於平淮後驕侈之心,故末年之治,大有異於初服也。上曰,功德使,何許官也?泳韶曰,功德使,主佛寺之官也。上曰,國有佛寺之官,則其國之治,一言可判矣。此方士佛寺二者,切非治國之道也。泳韶曰,聖敎切當矣。上掩卷,仍命史官就座,又命退諸臣,以次退出。
上在昌德宮。停常參·經筵。自開東至酉時,灑雨下雨,測雨器,水深九分。
李承宇啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,明日常參·經筵,取稟。傳曰,停。
又啓曰,右副承旨徐鶴淳,今日不爲仕進,卽爲牌招,何如?傳曰,允。
又啓曰,同副承旨金綺秀,時在咸鏡道德源府任所,斯速乘馹上來事,下諭,何如?傳曰,許遞。前望單子入之。
李承宇啓曰,三品官之毋得過三日,循例請牌,曾有定式矣。敦寧都正李敦夏,工曹參議朴鳳彬,除拜後過三日,不爲出肅,依定式推考警責,仍卽牌招察任,何如?傳曰,允。
傳于李承宇曰,待敎閔泳韶,馳詣顯隆園,奉審摘奸,仍留監祭,健陵·華寧殿,一體奉審以來。
左副承旨臣李承宇啓曰,伏以,臣以李晩孫·姜晉奎等事,敢效繳還之義,庶蒙反汗之音,而及伏奉批旨,仰認我殿下好生之德,包荒之恩,天地同大,河海莫量,然在臣憂惋之忱,尤有所按住不得者也。夫此兩罪人,情跡叵測,語言多幻,設鞫無幾,端緖之未及究竟,而處分忽下於此際,邦刑莫正,公議益鬱,臣職忝惟允,不敢爲一時奉承之計。乃有此再次煩瀆之擧,玆敢冒死申籲。伏願淵然深思,還收成命焉,惶恐敢啓。答曰,知道。已諭於前批,豈可如是?卽速頒布。
傳于李承宇曰,李·姜兩罪囚,頑不輸款,鞫事姑未究竟矣。然其萌心下語,綢繆繕疏,句語之至凶絶悖,塗人耳目,掩諱不得,則何可謂之以未徹疏而有所一分原恕。向日都憲疏論,亦何可已也?噫,一則北面卿宰之列也,一則南土大賢之裔也,顧我朝廷,何負於渠輩?肆然口氣,形諸文字,若是凶慝,其無將不敬之習,當施以兩觀之誅,而第以好生之意,特貸一縷,南間囚罪人李晩孫·姜晉奎,竝減死遠惡島圍籬安置,三倍道卽刻押送。
傳于李承宇曰,推鞫撤罷。
司諫吳尙鉉,掌令鄭海瑢等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,竝施适·〈雲〉之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,夬正典刑焉。答兩司曰,不允。黃載顯·洪時中〈事〉,已有處分,勿煩。
司諫吳尙鉉啓曰,請梟示罪人性世,亟施孥戮之典。措辭見上答院曰,不允。
以大司諫朴周陽,獻納申悳均,正言吳仁泰,執義趙璟淳,持平金宙熙,牌不進罷職傳旨,傳于李承宇曰,只推。
李承宇啓曰,右副承旨徐鶴淳,時在京畿楊根地,斯速乘馹上來事,下諭,何如?傳曰,許遞,前望單子入之。
承旨前望單子入之,李宅應·李冑榮落點。
李承宇啓曰,明日傳香,禮房承旨當爲齋宿,新除授右副承旨李冑榮,卽爲牌招,何如?傳曰,允。
李承宇,以統理機務衙門言啓曰,卽接訓鍊都監所報,則今五月十九日,習陣日次,而大將臣申正熙有身病,不得行操云矣,敢啓。傳曰,知道。
摠管前望單子入之,都摠管金箕錫,副摠管吳夏泳·趙羲復落點。
李承宇,以戶曹言啓曰,眞殿正殿以下,瓦上除草,前後面靑木帳蘆簾·蘆簟,版位正肅門帳中排設廳地衣,永輝門外松亭撐木,今日當爲修改,而雨勢如此,不得擧行,待開霽,更爲擇日之意,敢啓。傳曰,知道。
又以弘文館言啓曰,新除授應敎金裕成,副應敎曺寅承,副校理金玉均,竝卽牌招察任,何如?傳曰,允。
又以弘文館言啓曰,新除授修撰趙鍾弼,時在江原道伊川地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,修撰洪炳一落點。
李承宇,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以義禁府言啓曰,保放罪人任憲鎬·李寅命·李鎬俊·南廷順·李明應·金永哲·南一祐·李鎬喆·趙東弼·吳益泳·南肅熙·洪萬植·李容元·南廷顯·閔壽永·金昌熙·李寅晩·李源珪·尹相萬·趙臣熙等,還囚議處以入,而竝仍爲保放之意,敢啓。傳曰,知道。
義禁府啓目粘連,向前閔壽永亦,獰風淫雨,滯泊居多,駭浪怒濤,制使不得,苟究事勢,難容人力是白乎矣,八隻以上致敗者罷黜,載在法典,依法文罷黜放送,何如?判付啓依允。又啓目粘連,向前任憲鎬亦,享帖晩到於江倉入直之際,以致受香之失時,囚供縱有發明,祀典攸重,法意莫嚴,自有已勘之例,施以定配之典,何如?判付啓依允。
義禁府啓目粘連,向前李寅命·李鎬俊·南廷順·李明應·金永哲·南一祐·李鎬喆·趙東弼·吳益泳·南肅熙·洪萬植·李容元·南廷顯等亦,班次闕參,有違法例,其在朝體,合施當勘,竝只以此照律,何如?判付啓依允。又啓目粘連,向前金昌熙·李寅晩·李源珪·尹相萬·趙臣熙等亦,班次闕參,有違法例,其在朝體,合施當勘,竝只以此照律,何如?判付啓依允。
領敦寧洪淳穆,領府事韓啓源,領議政李最應,左議政金炳國等,聯名箚曰,伏以,臣等,卽伏見院議批旨下者,始知有鞫廳罪人李晩孫·姜晉奎,圍籬安置之命,臣等相顧愕貽,竊不勝憂歎之至。蓋其疏中凶悖句語,傳播一世,至登臺章,則徹與未徹,初無差殊看,而苟究其心腸,一而二也。今玆處分,遽降於未盡鉤覈之前,大聖人好生之德,雖切欽仰,得不有違於辟以止辟之義乎?臣等連參鞫坐,屢遭盤問,而其所納招之一往抵賴者,已是痛惋之極,乃於此際,徑議傅生之典,則國綱由是而不振,王章由是而未伸,轉致隄防之或壞,豈不大可懼哉?義在沫飮,相率聯籲。伏願聖明,淵然深思,亟寢成命,俾鞫體嚴而亂萌絶焉。取進止。答曰,省箚具悉卿等之懇。兩罪人負犯,不待輸款,而已有所莫掩者,則置諸重辟,乃王章之所不可已。然今此處分,特出於好生之義,卿等其諒之。仍傳于李承宇曰,此批答,遣史官傳諭。
副應敎曺寅承,副校理徐誼淳,修撰申泰寬,副修撰任百彦·南廷皓,正字閔泳韶等,聯名箚曰,伏以,臣等,卽伏見院議啓辭批旨下者,始知有鞫廳罪人李晩孫·姜晉奎等,圍籬安置之命,臣等相顧愕貽,竊不勝憂惋之至。噫,彼兩罪人之故犯凶逆,難逭顯戮,卽擧一國齊憤而聲討者也。情跡莫掩於聽聞,端緖稍得於盤覈,原其負犯,合寘大辟,而鞫事未竟,處分遽降,孰敢不欽仰大聖人好生之德,而第伏念莫嚴者王章也,莫遏者公議也。臣等職忝論思,不敢泯默,相率聯籲。伏乞聖明,亟寢成命,以嚴鞫體焉。取進止。答曰,省箚具悉。兩罪囚之輕勘,特有裁量而然,不必若是爭執。
大司諫朴周陽,執義趙璟淳,持平金宙熙,獻納申悳均,正言吳仁泰等,聯名箚曰,伏以,臣等,卽伏見傳敎下者,有鞫廳罪人李晩孫·姜晉奎等圍籬安置之命,相顧愕貽,繼不勝憂惋之至。噫,兩罪人負犯何如,關係何如,而渠以儒賢之裔,卿宰之列,肆發至㦧之辭,自速罔赦之辟,卽擧國大同之所共心寒而膽掉者也。端緖旣露於文字,情節轉慝於盤覈,固宜徹底痛究,夬施顯戮,而鞫事未竟,酌處遽降,大聖人好生之德,非不欽仰,而第念王章不可不伸,獄體不可不愼,亂萌凶孼,亦不可不杜且滅矣。滿心憤激,齊聲呼籲,伏願聖明,亟寢成命,更令王府,益加窮訊,期於得情,明正典刑,以嚴邦憲焉。取進止。答曰,省箚具悉。今此處分,非曰兩罪人之無罪犯也,特存闊狹而然也,不必如是爭執。
上在昌德宮。停常參·經筵。
李承宇啓曰,明日再明日顯隆園忌辰祭齋戒正日相値,視事頉稟之意,敢啓。傳曰,知道。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,同副承旨李宅應,時在忠淸道牙山地,斯速乘馹上來事,下諭,何如?傳曰,許遞,前望單子入之。
傳于李承宇曰,戶·刑換房。
李承宇啓曰,假注書金思準,有身病,勢難察任,今姑改差,何如?傳曰,允。
金思準改差,代以李義灐爲假注書。
李承宇啓曰,事變假注書徐光範,有身病,勢難察任,今姑改差,何如?傳曰,允。
徐光範改差,代以趙尙學爲事變假注書。
傳于李承宇曰,政官牌招開政。
傳于李承宇曰,在外藝文提學許遞,今日政差出。
傳于李承宇曰,呈告泮堂許遞,今日政差出。
承旨前望單子入之,李源逸落點。
李承宇啓曰,新除授同副承旨李源逸,卽爲牌招,何如?傳曰,允。
執義趙璟淳,獻納申悳均啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊之已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大迓不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀〈反〉罪人岐鉉,知情不告罪〈人〉玉鉉,一以弼濟所施适·雲之例,施之焉。措辭見上請大逆犯上不道罪人應龍,潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施詞賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇賢,設鞫得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,決正典刑焉。措辭見上答兩司曰,不允。黃載顯·洪時中事,已有處分,勿煩。
獻納申悳均啓曰,請梟示罪人性世,亟施孥戮之典。答院曰,不允。
以大司諫朴周陽,司諫吳尙鉉,正言吳仁泰,掌令鄭海瑢,持平金宙熙,牌不進罷職傳旨,傳于李源逸曰,只推。
李源逸,以內醫院都提調·提調意啓曰,醫官金淳基,時帶禁府都事矣。番次相妨,令該曹,口傳閑司相換,何如?傳曰,允。
吏曹口傳政事,禁府都事金淳基,造紙別提鄭基贊,已上相換事承傳。
又以吏曹言啓曰,成均館直講卞鋈,繕工監假監役官閔馨植,俱以身病,呈狀乞遞,竝改差,何如?傳曰,允。
又以兵曹言啓曰,同知中樞府元世,五衛將崔昌鎭·尹鍾斗·李敎春·任龍準,景福宮衛將趙允文,慶熙宮衛將李正憲,文臣兼宣傳官李源中,俱以病難供職,呈狀乞遞,新除授全羅左水使趙存昇,身病猝重,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,行判書金炳始進,參判朴齊寬牌招不進,參議李承皐進,左副承旨李承宇進。以李敦相爲大司憲,朴奎燦爲掌令,白時範爲持平,鮮于昇爲正言,吳益泳爲輔德,洪祐吉爲藝文提學,李載完爲同成均,朴淇鍾爲直講,金永悳爲兼文學,韓兢烈爲典籍,玄景運爲尙衣主簿,徐殷淳爲假監役,鄭學默爲德源府使。
兵批,行判書閔台鎬進,參判趙榮夏病,參議金載瓛入直,參知宋宅薰病,同副承旨李源逸進。以李敏應爲副摠管,尹濟成爲同知,金元堯·金容根·張翼鴻·崔枝應爲五衛將,趙赫琦爲景福將,具桂春爲慶熙將,柳錫圭爲訓鍊主簿,徐公淳爲文兼,柳瓚爲全羅左水使,安順甲爲長串僉使,洪在晉爲明月萬戶。同知單尹鍾斗,上護軍單方天鏞,大護軍洪在鉉·李能基,護軍元世·李應憲,副護軍金敬均·徐鶴淳·李宅應·鄭元夏·金綺秀·趙存昇·尹弘爕·崔性愚·申學,副司直趙漢益·柳宗植·權鳳煥·鄭寅奭·金復性,副司果尹英秀·洪世燮·趙鍾弼,以上竝單付。
吏批,再政。以沈宜元爲知義禁,朴宗漢爲武烈祠參奉。
兵批,再政。以趙東夏爲守門將,同知單金容根,僉知單金元堯·崔枝應。
李源逸,以弘文館言啓曰,新除授修撰洪炳一,卽爲牌招察任,何如?傳曰,允。
又以侍講院言啓曰,新除授輔德吳益泳,兼文學金永悳,竝卽牌招察任,何如?傳曰,允。
又以刑曹言啓曰,遠惡島定配罪人洪時中,連伏承卽速擧行事命下,而臺啓峻發,格例有不可違越,不得擧行之意,惶恐敢啓。傳曰,申飭之下,豈可如是?卽速擧行。
又以義禁府言啓曰,南間囚罪人李晩孫·姜晉奎,竝減死遠惡島圍籬安置,三倍道卽刻押送事命下,而諸堂,將欲陳疏故今不得擧行之意,敢啓。傳曰,卽速擧行。
又以義禁府言啓曰,臣等,以南間囚罪人李晩孫·姜晉奎等,減死遠惡島圍籬安置,三倍道卽刻押送事,聯陳執藝之章,雖伏承更勿煩瀆之批,臺啓方張,不得擧行之意,敢啓。傳曰,申飭之下,豈可如是?卽速擧行。
義禁府照目粘連,知宗正卿府事李寅命,行大護軍李鎬俊·南廷順,宗正卿李明應,行護軍金永哲·南一祐,行副護軍李鎬喆·趙東弼·吳益泳·南肅熙·洪萬植·李容元,宗親府典籤南廷顯等矣本府議啓內,班次闕條,有違法例,其在朝體,合施當勘,竝只以此照律,罪各笞四十收贖,附過還職,私罪。奉敎依允爲称,李鎬俊·李明應·金永哲·南一祐·李鎬喆·洪萬植·李容元等段,竝只功議各減一等,李寅命·南廷順·趙東弼·吳益泳·南肅熙·南廷顯等段,竝只功減一等爲良如敎。
義禁府照目粘連,行護軍金昌熙,行副護軍李寅晩·李源珪·尹相萬·趙臣熙等矣本府議啓內,班次闕參,有違格例,其在朝體,合施當勘,竝只以此照律,罪各笞四十收贖,附過還職,私罪。奉敎依允爲称,金昌熙·趙臣熙等段,竝只功議各減一等,李寅晩·李源珪·尹相萬等段,竝只功減一等爲良如敎。
李源逸,以義禁府言啓曰,保放罪人李寅命·李鎬俊·南廷順·李明應·金永哲·南一祐·李鎬喆·趙東弼·吳益泳·南肅熙·洪萬植·李容元·南廷顯·金昌熙·李寅晩·李源珪·尹相萬·趙臣熙等,還囚照律以入,而竝仍爲保放之意,敢啓。傳曰,知道。
判義禁洪祐吉,知義禁李敦相·任應準,同義禁金益容等,聯名疏曰,伏以,臣等,卽伏見傳敎下者,有罪人李晩孫·姜晉奎,遠惡島圍籬安置三倍道卽刻押送之命,十行辭旨,嚴正懇惻,凜然而霜雪肅,煦然而春陽熙,相顧欽仰,繼之以憂歎也。噫,彼嶺疏所謂未徹本之立心遣辭,援古喩今之無倫沒脊,窮凶極悖者,京鄕衿紳,有口皆傳,有耳皆聞,臺章已盡臚列,天鑑已盡照燭,鞫庭之輸情供實,宜不待辭聽貌稽。而兩囚一辭,專事抵賴,桁楊拷訊,恬不爲動,木石冥頑,迷不知變,致令情眩於見聞,蔽愆於旬時。輿論繇是而憤惋,國綱繇是而解弛,則疏語造意之如何凶悖,今不暇煩詰,而卽此一款,已渠輩罔赦之斷案也。鞫事方張,盤覈未及究竟,恩旨遄降,酌處遽從惟輕,臣等,恐自此以往,亂臣賊子,視此效尤。惟以結舌牢諱,作爲保身之方,罪人無以斯得,天討無以斯行,法紀隳損,非細故也。用具短牘,相率聯籲,伏乞聖明,淵然深思,亟寢成命,俾伸王章,千萬幸甚。臣等無任云云。答曰,省疏具悉。囚供之專事呑吐,卿等亦當憤惋矣。置諸極律,顧何足惜,而今此處分,特出於好生也,更勿煩瀆。
應敎金裕成,校理姜友馨等,聯名疏曰,伏以,臣等,見叨館職,未能卽肅恩命,揣義揆分,祗切悚懍。際伏覩傳敎下者,有鞫廳罪人李晩孫·姜晉奎等,圍籬安置之命。噫,彼兩罪人,負犯至重,關係莫嚴,國論之所同憤,王法之所必討,盤覈固宜。築底情節,尙未輸款,而酌處遽降,特令傅生,大聖人包荒之度,臣等雖欽仰萬萬,第伏念獄體由是而或疎,刑章由是而漸弛,則亦豈細故也哉?義在明張,不容泯默,玆敢忙具短牘,仰干崇聽,伏乞聖明,俯軫公議,亟收成命,俾鞫體得正,王綱快伸焉。臣等無任云云。答曰,省疏具悉。已諭於聯箚之批矣。
副應敎曺寅承,副校理徐誼淳,修撰洪炳一·申泰寬,副修撰任百彦·南廷皓等,聯名箚曰,伏以,臣等,昨以鞫廳罪人李晩孫·姜晉奎處分事,聯陳短牘,冀蒙兪音矣。誠淺辭拙,未能仰格,乃伏承爭執之批旨,臣等愕然失圖,益不勝抑鬱之至。噫,彼兩罪人,以若負犯,頑不輸款,苟究情狀,宜加窮覈,而今此處分,雖出於包荒之聖量,其於王章由是而未伸,鞫體由是而有損,何哉?臣等達宵憂慮,繞壁徊徨,玆敢不避猥屑,齊聲重瀆,伏乞聖明,更加三思,亟降反汗之音焉。取進止。答曰,省箚具悉。已諭於前批矣,何可如是?更勿煩聒。
副校理金玉均疏曰,伏以,臣昨伏奉玉署除旨,感恩怵義,固當蹶趨承,而顧臣脅痰牽痛,莫能屈伸,實無時月可瘳之望。伏乞聖慈憫恤,特命鐫遞,以安私分,千萬至祝。臣於丐免之章,不宜贅他,而第伏見傳敎下者,有鞫廳罪人李晩孫·姜晉奎等,圍籬安置之命,臣不勝愕然失圖矣。噫,彼兩罪人,卽擧國之所共憤惋,而聲討者也。情踪自有聽聞,端緖旣始盤覈,而鞫事未畢,處分遽下。大聖人好生之德,孰不欽仰萬萬,而王章莫嚴,公議難遏,三司諸臣,相繼聯籲,臣雖病伏,不容泯默,玆敢冒陳短章。伏乞聖明,亟寢成命,以正鞫體焉。臣無任云云。答曰,省疏具悉。已諭於聯箚之批矣,爾其勿辭察職。
大司諫朴周陽,司諫吳尙鉉,掌令鄭海瑢,持平金宙熙,正言吳仁泰等,聯名箚曰,昨以鞫廳罪人李晩孫·姜晉奎等,更加申覈事,公憤所激,相率仰籲,尙蘄允兪之音,未伸懲討之義,臣等於是,尤不勝萬萬掉栗之至。蓋莫重者邦憲也,莫愼者,鞫體也。今此兩罪人之至凶絶悖,宜有三尺律之,極刑顯戮,而王府之嚴訊,未竟,島籬之寬典,遽降,仰惟竝生之德,與同天地,顧彼無將之倫,焉逭斧鉞?玆敢不避荐瀆,猥干崇聽,伏乞聖明,亟下處分,俾窮鞫事,夬施典刑,永杜奸萌焉。取進止。答曰,省箚具悉。已有前批,何可如是?更勿煩瀆。
上在昌德宮。停常參·經筵。
藥房提調韓敦源,副提調趙同熙啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
李源逸啓曰,合辭方張之時,兩司無詣臺之員,事甚未安。除在外,未肅拜·呈告人員,竝牌招,何如?傳曰,允。
又啓曰,議政府郞廳來言,今日賓廳日次,而領議政李最應,左議政金炳國,有身病,右議政未差,不得來會云矣,敢啓。傳曰,知道。
洪淳學啓曰,右承旨鄭漢朝,右副承旨李冑榮,今日不爲仕進,竝卽牌招,何如?傳曰,允。
禮曹,來七月初四日,行宗廟·永寧殿秋享大祭,香祝親傳,取稟。奉敎敬依。
李義灐有頉,代以金基鎬爲假注書。
行大司憲李敦相,正言吳仁泰等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智〈島〉減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇賢,設鞫得正,夬正典刑焉。請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,夬正典刑焉。措辭見上答曰,不允。黃載顯·洪時中,已有處分,勿煩。
行大司憲李敦相啓曰,新除授掌令朴奎燦,時在慶尙道丹城地,持平白時範,時在平安道定州地,請竝斯速乘馹上來事,下諭。答府曰,許遞。
正言吳仁泰啓曰,請梟示罪人性世,亟施孥戮之典。措辭見上新除授正言鮮于昇,時在平安道定州地,請斯速乘馹上來事,下諭。答院曰,不允。下諭事許遞。
以大司諫朴周陽,司諫吳尙鉉,獻納申悳均,執義趙璟淳,掌令鄭海瑢,持平金寅熙,牌不進罷職傳旨,傳于李源逸曰,只推。
傳于李源逸曰,右承旨許遞,前望單子入之。承旨前望單子入之,朴海哲落點。
傳于李源逸曰,京兆堂上竝許遞,前望單子入之。京兆堂上前望單子入之,左尹尹成鎭,右尹申錫年落點。
李源逸,以統理機務衙門言啓曰,卽接禁衛營所報,則今五月二十日,習陣日次,而大將臣李載冕,有身病,不得行操云矣,敢啓。傳曰,知道。
又以統理機務衙門言啓曰,卽接御營廳所報,則今五月二十一日,習陣日次,而大將臣閔謙鎬,有身病不得行操云矣,敢啓。傳曰,知道。
李冑榮,以議政府言啓曰,卽見戶曹所報,則支勅所需銀子,限七千兩,某樣區劃爲辭矣。見今勅行迫頭,銀子未盡措辦,該曹事勢,極涉可悶,就惠廳天銀二百兩,丁銀二千二百兩,訓局正銀七百兩,丁銀一千六百兩,禁衛營天銀二百兩,丁銀四百兩,御營廳丁銀五百兩,摠戎廳天銀一千二百兩,劃送,以爲需用之地,何如?傳曰,允。
洪淳學,以戶曹言啓曰,眞殿正殿以下,瓦上除草,前後面靑木帳蘆簾·蘆簟,版位,正肅門帳中排設廳地衣,永輝門外松亭撐木修改吉日時,令日官金東萬,更爲推擇,則今五月二十七日卯時爲吉云,以此日時擧行之意,敢啓。傳曰,知道。
李冑榮,以禮曹言啓曰,迎送勅出還宮時,以駕轎磨鍊,曾有定式。今亦依此擧行,而取考各年謄錄,則翌日館所擧動時,因特敎,亦以駕轎磨鍊矣。今番則何以爲之乎?敢稟。傳曰,駕轎磨鍊。
又以禮曹言啓曰,取考謄錄,則郊館迎勅後,還宮時,只六曹堂郞各一員隨駕矣,今亦依此磨鍊之意,敢啓。傳曰,知道。
又以禮曹言啓曰,皇太后喪,進香祭需,已爲磨鍊啓下,而卽接掌苑署所報,則今此進香使進排果種中,銀杏榛子,俱非當節,萬無進排之路。依前例,銀杏代蓮子,榛子代榧子,磨鍊封進事入啓變通,爲辭矣。在前如此之時,已有代封之例,今亦依所報,以銀杏一十斗代,蓮子一十斗,榛子一十斗代,榧子一十斗,更爲磨鍊,原單子中,付標以入之意,敢啓。傳曰,知道。
又以迎接都監言啓曰,本都監郞廳金炳稷,嫌避勅使云,改差其代,弘文館修撰申泰寬差下,使之察任,何如?傳曰,允。
李源逸,以刑曹言啓曰,遠惡島定配罪人洪時中,連伏承卽速擧行事命下,而臺啓方張,格例莫越,不得擧行之意,惶恐敢啓。傳曰,卽速擧行。
又以義禁府言啓曰,時囚罪人黃載顯,遠惡島圍籬安置事,連伏承卽速擧行之命,而臺啓方張,格例莫越,成命之下,不得擧行之意,惶恐敢啓。傳曰,卽速擧行。
又以義禁府言啓曰,今此具格罪人在囚之時,時囚亦不可混處府中,時囚罪人洪鍾學,姑爲保放之意,敢啓。傳曰,知道。
副應敎曺寅承,副校理徐誼淳,修撰洪炳一·申泰寬,副修撰任百彦·南廷皓,聯名箚曰,伏以,臣等,以李晩孫·姜晉奎兩罪囚處分事,一籲再籲,而不知止者,是豈可已而不已者乎?誠以金石不可毁劃,權衡不可低昂故也。今玆兩罪囚之自犯罔赦,合置重辟,聖明已所鑑燭而今乃特推好生之德,遽施惟輕之典,則獨不念王章之無所獲伸亂萌之無所知戢乎?此臣等所以深憂遠懼,不揆猥屑,相率而申瀆者也。伏乞聖明,淵然深思,亟賜允兪,以正邦憲焉。取進止。答曰,省箚具悉。處分果有栽量,不可若是煩聒。
大司憲李敦相,大司諫朴周陽,執義趙璟淳,司諫吳尙鉉,掌令鄭海瑢,持平金宙熙,獻納申悳均,正言吳仁泰等,伏以,今此李·姜兩罪人事,章箚至于再瀆,而尙未蒙兪音,臣等愕然失圖,相顧憂歎也。固仰大聖人好生之德,雖出於包容之意,而夫刑政失當,則綱紀解細,懲討不嚴,則隄防墮壞,莫重者王章也,莫遏者輿論也。臣等之相率聯籲,不得請則不知止,是豈非秉彝之所同得者耶?斷案已成,三尺自在,而不待輸款,遽有屈法,則公憤轉益咈鬱,亂逆無所懲畏,玆敢不避屢瀆,又此仰籲。伏乞聖明,廓揮乾斷,亟允臣等之請,更加嚴鞫,夬正邦憲焉。取進止。答曰,省箚具悉。豈無裁量,而有所處分乎?若是支煩,誠不知爲可也。
上在昌德宮。停常參·經筵。
李冑榮啓曰,來二十五日,朝參日次矣,敢稟。傳曰,停。又啓曰,明日常參·經筵,取稟。傳曰,停。
李源逸啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
洪淳學啓曰,右承旨李承宇,今日不爲仕進,卽爲牌招,何如?傳曰,允。
傳于李冑榮曰,奉審閣臣入侍。
李冑榮啓曰,假注書李寅璧,有身病,勢難察任,今姑改差,何如?傳曰,允。
李寅璧改差,代以李茂魯爲假注書。
傳于李冑榮曰,政官牌招開政。
傳于李源逸曰,判尹有闕之代,知宗正卿李南轅除授。
吏曹,判尹單李南轅,除授事承傳。
司諫吳尙鉉,持平金宙熙等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山〈島〉減死定配罪人永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上諸謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反不道罪人歧鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇賢,設鞫得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,快正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,夬正典刑焉。措辭見上答兩司曰,不允。黃載顯·洪時中事,已有處分,勿煩。
司諫吳尙鉉啓曰,請梟示罪人性世,亟施孥戮之典。措辭見上答院曰,不允。
李源逸啓曰,臺啓事體,何等愼重,而昨日府啓中,掌令朴奎燦,在外上來事,下諭,誤以高雲書傳,至於入啓承批之境,事甚疎忽,誠極未安。臣之趁未覺察,不勝惶悚,原啓辭,今方付標以入,而當該臺臣,不可無警,推考,何如?傳曰,從重推考,爾亦推考。
行大司憲李敦相啓曰,臣言議風采,本不合於淸朝耳目之任,而昨日府啓時,掌令高雲下諭啓辭,有所做錯,至有承宣問備之擧,滿心悚恧,無地自容。以此情踪,何敢晏然臺次乎?請命遞斥臣職。答曰,勿辭,亦勿退待。
以大司諫朴周陽,獻納申悳均,正言吳仁泰,執義趙璟淳,掌令鄭海溶,牌不進罷職傳旨,傳于李源逸曰,只推。
以右承旨李承宇,牌不進罷職傳旨,傳于李冑榮曰,只推。
傳于李冑榮曰,呈告敦寧都正泮堂許遞,今日政差出。
李冑榮,以吏曹言啓曰,南學敎授金定均,繕工監假監役官徐殷淳,俱以身病,呈狀乞遞,竝改差,何如?傳曰,允。
有政。吏批,行判書金炳始牌招不進,參判朴齊寬進,參議李承皐牌招不進,左副承旨李冑榮進。啓曰,行判書金炳始,參議李承皐,竝牌招不進,小臣獨政未安。何以爲之?敢稟。傳曰,仍爲之。以尹錫圭爲掌令,魏鍾謙爲持平,崔憙龍爲正言,兪致敬爲敦寧都正,金永哲爲同成均,鄭寅興爲南學敎授。伴送使單韓敦源。
兵批,行判書閔台鎬病,參判趙榮夏病,參議金載瓛病,參知宋宅薰入直進,右副承旨李源逸進。同知單張翼鴻,副護軍鄭漢朝·朴齊敎·李敦夏,副司直朴奎燦·白時範,副司果鮮于昇,以上竝單付。
吏批,再政。以韓慶衍爲假監役。以吏曹參議李承皐,牌不進罷職傳旨,傳于李冑榮曰,只推。
傳于李源逸曰,公事不審之中官朴漢應推考,李源逸,以都摠府言啓曰,今日入直內三廳武兼禁軍及軍兵等,當爲中日習射技放,而顯隆園忌辰祭正日相値,不得設行之意,敢啓。傳曰,知道。
又以義禁府言啓曰,時囚罪人黃載顯遠惡島圍籬安置事,連伏承卽速擧行之命,而臺啓方張,法例莫越,成命之下,不得擧行之意,惶恐敢啓。傳曰,申飭之下,豈可如是?卽速擧行。
又以刑曹言啓曰,遠惡島定配罪人洪時中,連伏承卽速擧行事命下,而臺啓方張,法例莫越,不得擧行之意,惶恐敢啓。傳曰,申飭之下,豈可如是?卽速擧行。
行大司憲李敦相,大司諫朴周陽,執義趙璟淳,司諫吳尙鉉,掌令鄭海瑢,持平金宙熙,獻納申悳均,正言吳仁泰等,聯名箚曰,伏以,刑政失宜,則法紀必紊,懲討未行,則隄防自壞,莫重者關石也,莫嚴者斧鉞也。臣等之冒犯威尊,申控煩瀆,期回天聽而不敢止者是耳。噫,彼兩罪人負犯,卽淵鑑之所悉燭,則固不待共公之論,而今此寬典,恐非所以正法紀嚴隄防之意也。況盤詰未究,而遽有此末減之命,則鞫體從以虧損,奸萌何由知戢乎?輿憤轉益沸鬱,玆敢冒悚申籲。伏乞聖明,更加三思,亟令築底窮覈,夬施極律,以正邦憲焉。取進〈止〉。答曰,省箚具悉。已諭於前批,豈可如是?其勿更煩。
上在昌德宮。停常參·經筵。
李冑榮啓曰,明日常參·經筵,取稟。傳曰,停。
李源逸啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
傳于李冑榮曰,禮房承旨,馳詣健元陵,奉審摘奸,仍留監祭,局內諸陵,一體奉審以來。
朴海哲啓曰,今此勅使出來時,開城府別問安使,假承旨,依近例,以道內守令啓下,御帖及名帖上來,親受下去,以爲臨時擧行之地事,本道監司·該守令處,下諭,何如?傳曰,允。
行大司憲李敦相,大司諫朴周陽,執義趙璟淳,司諫吳尙鉉,掌令鄭海瑢,持平金宙熙,獻納申悳均,正言吳仁泰等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,快正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已行之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇賢,設鞫得情,快正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,夬正典刑焉。措辭見上噫嘻痛矣。李晩孫·姜晉奎之罪,可勝誅哉?渠輩一則以儒賢後裔,一則以卿班邇列,修身行己,宜其謹飭敬畏,而稱以論事之疏,忽有二本之傳播者,已極駭怪,而至若未撤本中一二句語之援古喩今,尤是無倫沒脊,遣辭極爲凶悖,指意亦甚陰慝,見之者膽掉,聞之者骨顫,是豈今日北面臣子之所可萌心發口者哉?蓋其封章之抹改,初本之代製,十手所指,萬目所傳,腸肚相連,肝肺如見,可謂一而二·二而一者,而鞫庭之忍杖抵賴,終不輸款,情節之去益叵測,聽聞眩惑,雖其死中求生,乃反罪上添罪也。此若不到底窮覈,快施當律,則其可曰邦有常憲乎?鞫事未竟,寬典遽降,公議轉益沸鬱,王章易至隳損,請鞫廳罪人李晩孫·姜晉奎,更令王府,嚴加鞫覈,明正典刑焉。答兩司曰,不允。黃載顯·洪時中事,李晩孫·姜晉奎事,已有處分,勿煩。
行大司憲李敦相,執義趙璟淳,掌令鄭海瑢,持平金宙熙等啓曰,新除授掌令尹錫圭,時在京畿楊州地,持平魏鍾謙,時在咸鏡道咸興地,請竝斯速乘馹上來事,下諭。答府曰,許遞。
司諫吳尙鉉,獻納申悳均,正言吳仁泰等啓曰,請梟示罪人性世,亟施孥戮之典。措辭見上
又啓曰,新除授正言崔憙龍,時在平安道寧邊地,請斯速乘馹上來事,下諭。答院曰,不允。下諭事許遞。
以司謁口傳下敎曰,捧現告時,非衆所共知,而無難懸實病實故,或稱以有事先壠,偃然在家,不入現告,其在卿宰之列,事體道理,豈容若是?此後則更無敢如是之意,令政院,各別申飭。
朴海哲,以統理機務衙門言啓曰,卽見江原監司林翰洙狀啓,則枚擧鬱陵島搜討官所報,以爲看審之際,有何伐木,積置海岸,剪頭着黑衣者七名,坐其傍故,以書問之,則答以日本人,而伐木將送于元山·釜山爲言,彼舶去來,挽近無常,指點此島,不無其弊,請令統理機務衙門稟處矣。封山自是重地,搜討亦有定式,而彼人之潛斫暗輸,邊禁攸關,不容不嚴防乃已,將此事實,撰出書契,下送萊館,轉致于外務省。第伏念是島,處在淼茫之中,任他空曠,甚屬疎虞,其形址要害之何如,防守緊密之何如?合有周審而裁處,本衙門被選人副護〈軍〉李奎遠,鬱陵島檢察使差下,政官牌招開政下批,使之從近馳往,到底商度,具意見修啓,以爲稟覆之地,何如?傳曰,允。又以統理機務衙門言啓曰,卽見東萊府使金善根所報,則枚擧梁山郡守移文,以爲行止殊常漢二名,捉致究問,則一是大邱人,一是日本人,而我國人禹秉延,本以邪徒逋踪,今春入倭館,留宿於伊東倭處,而彼倭,欲學邪學,願作同行於大邱,故換着朝鮮衣樣,到梁山,以至被捉云,而禹漢之潛通異類,做此變怪,論其罪狀,合有當律,爲辭矣。禁斥邪學,朝飭本自嚴重,而日昨別下綸敎,又復惻怛懇摯,雖彼木石之頑,豚魚之迷,誠可孚而可格矣。今此禹哥,卽邪類中年久漏網之漢,而至於締引隣國之人,踰越地界之外者,尤不可但以兇悖論,觀其供,則一言自服,究其罪,則萬戮難贖,而所招中,徒黨諸漢,爲先嚴飭於各鎭營,刻期詗捕,築底鉤覈,按法鋤治後,罪人禹秉延,押送左水營,令帥臣,大會軍民,梟首警衆。此事所關非輕,而不爲登聞,只以修報者,殊涉不審,該府使推考,何如?傳曰,允。
又以迎接都監言啓曰,取考癸巳謄錄,則迎勅時,殿內茶禮,館所茶禮,送勅時餞茶禮,竝爲設行矣。今亦依此擧行,何如?傳曰,允。
又以迎接都監言啓曰,取考癸巳傳訃勅謄錄,則勅使舖陳,以華色爲之矣。今亦依此例擧行之意,分付各該司,一體知委於儐使及開城留守·三道臣處,何如?傳曰,允。
又以迎接都監言啓曰,取考癸巳傳訃勅謄錄,則勅使入京第三日,大臣有請行茶禮之例,今依此備待之意,敢啓。傳曰,知道。
李源逸,以義禁府言啓曰,時囚罪人黃載顯,遠惡島圍籬安置事,連伏承卽速擧行之命,見今臺啓方張,格例莫可違越,成命之下,末由擧行之意,惶恐敢啓。傳曰,申飭之下,豈可如是?卽速擧行。
又以義禁府言啓曰,保放罪人洪鍾學,還囚,捧供以入,而仍爲保放之意,敢啓。傳曰,知道。
又以左右捕盜廳言啓曰,謹依本廳啓目批旨,陷人之律,自有反坐,而況其造語至兇絶悖,不敢萌心者乎?然則朴正緖之所爲,一擧再犯,斷不可貸其一縷,而此無異狂易失性,於渠亦何足責也?罪人朴正緖,移送秋曹,嚴刑三次後,遠惡島減死安置,李範九·範五,旣無罪犯,竝卽放送事,命下矣。臣廳在囚罪人朴正緖,移送秋曹,李範九·範五,竝卽放送之意,敢啓。傳曰,知道。
又以刑曹言啓曰,遠惡島定配罪人洪時中,連伏承卽速擧行之命,而見今臺啓方張,莫可違越格例,故不得擧行之意,敢啓。傳曰,申飭之下,豈可如是?卽速擧行。
又以刑曹言啓曰,左右捕盜廳啓目批旨內,陷人之律,自有反坐,而況其造語至兇絶悖,不敢萌心者乎?然則朴正緖之所爲,一擧再犯,斷不可貸其一縷,而此無異狂易失性,於渠亦何足責也?罪人朴正緖,移送秋曹,嚴刑三次後,遠惡島減死安置,李範九·範五,竝卽放送事,命下矣。謹依傳敎,罪人朴正緖,全羅道珍島府金甲島遠惡島減死安置定配所,而待拷限,次次加刑,準三次後,卽爲押送之意,敢啓。傳曰,知道。
義禁府啓目,行副護軍洪鍾學原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付啓依允。
上在昌德宮。停常參·經筵。
李冑榮啓曰,明日常參·經筵,取稟。傳曰,停。
朴海哲啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
李冑榮啓曰,右副承旨李源逸,今日不爲仕進,卽爲牌招,何如?傳曰,允。
傳于李冑榮曰,在外敦寧都正許遞,今日政差出。
行大司憲李敦相,大司諫朴周陽,執義趙璟淳,司諫吳尙鉉,掌令鄭海瑢,持平金宙熙,獻納申悳均,正言吳仁泰等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典焉。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典焉。措辭見上請楸子島減死定配罪人成夏瞻,智島減死定配罪人朴晩源,荏子島減死定配〈罪人〉楊永烈,薪智島減死定配罪人楊聖仲,金甲島減死定配罪人鄭晩植,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請大逆不道犯上罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇賢,設鞫得情,快正典刑焉。措辭見上請謀反不道罪人哲均·東根,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,快正典刑焉。措辭見上請鞫廳罪人李晩孫·姜晉奎,更令王府,嚴加鞫覈,明正典刑焉。措辭見上答兩司曰,不允。黃載顯·洪時中事,李晩孫·姜晉奎事,已有處分,勿煩。
司諫吳尙鉉,獻納申悳均,正言吳仁泰等啓曰,請梟示罪人性世,亟施孥戮之典。措辭見上答院曰,不允。
李源逸,以吏曹言啓曰,繕工監假監役官韓慶衍,以其身病,呈狀乞遞,改差,何如?傳曰,允。
又以吏曹言啓曰,慶尙道河東居幼學趙有成呈狀內,矣身父幼學一在,今年爲九十歲,而見漏於本道應資老人抄啓中,故考其帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
有政。吏批,行判書金炳始牌招不進,參判朴齊寬牌招不進,參議李承皐進,右副承旨李源逸進。啓曰,行判書金炳始,參判朴齊寬竝牌招不進,小臣獨政未安。何以爲之?敢稟。傳曰,只出緊任政事。以金箕文爲掌令,金在鼎爲持平,朱明相爲正言,金喆熙爲敦寧都正。鬱陵島檢察使單李奎遠,兼春秋單張逵鴻。
兵批,行判書閔台鎬病,參判趙榮夏病,參議金載瓛病,參議宋宅薰入直進,同副承旨朴海哲進。同知單趙允文,副護軍洪大重·兪致敬,副司直尹錫圭·魏鍾謙,副司果崔憙龍。
吏批,再政。以李元植爲假監役。故通德郞金鼎淳贈吏參例兼,故參奉金履良贈吏議,故府使金謹行贈僕正,已上同知金容根三代,故參判朴成仁贈參判例兼,忠節卓異,贈職事承傳。故學生洪玉洛贈監察,孝行卓異,贈職事承傳。
傳于朴海哲曰,發遣吏郞,諸執事淸齋與否,摘奸以來。
傳于朴海哲曰,此時迎送之弊,不可不念。向日罷黜之康翎縣監李象協,特爲分揀。
朴海哲,以兵曹言啓曰,禁軍別將李鶴榮,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以尹喜秀爲禁軍別將。
李源逸,以義禁府言啓曰,時囚罪人任憲鎬,施以定配之典,議處公事判付內依允矣。任憲鎬咸鏡道安邊府定配,而以議啓內辭意,具罪目,依例發遣府羅將,押送配所,何如?傳曰,斟量者存,特爲分揀放送。
又以刑曹言啓曰,因武衛所文移本所粘目判下內,連喜鎭居鄭錫仁,土豪之習,極爲痛駭,令秋曹定配事,命下矣。謹依傳敎,罪人鄭錫仁,黃海道平山府定配所,卽爲押送之意,敢啓。傳曰,知道。
上在昌德宮。停常參·經筵。
朴海哲啓曰,明日經筵,取稟。傳曰,停。
李源逸啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
傳于李冑榮曰,奉審承旨入侍。
傳于李冑榮曰,禮房承旨,馳詣受香諸處,奉審摘奸以來。
傳于李冑榮曰,此時迎送之弊,不可不念。向日罷黜之康翎縣監李象協,特爲分揀。
李冑榮啓曰,明日召對,取稟。傳曰,爲之。
執義趙璟淳,司諫吳尙鉉,掌令鄭海瑢,持平金宙熙,獻納申悳均,正言吳仁泰等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上諸大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道〈罪人〉汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,夬正典刑焉。措辭見上答曰,不允。黃載顯·洪時中事,李晩孫·姜晉奎事,已有處分,勿煩。
執義趙璟淳,掌令鄭海瑢,持平金宙熙等啓曰,新除授掌令金箕文,時在京畿竹山地,持平金在鼎,時在平安道平壤地,請竝斯速乘馹上來事,下諭。答曰,許遞。
司諫吳尙鉉,獻納申悳均,正言吳仁泰等啓曰,請梟示罪人性世,亟施孥戮之典。措辭見上新除授正言朱明相,時在咸鏡道永興地,請斯速乘馹上來事,下諭。答曰,不允。下諭事許遞。
以大司諫朴周陽,牌不進罷職傳旨,傳于李源逸曰,只推。
朴海哲,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
辛巳五月二十四日申時,上御養心閣。奉審承旨入侍時,左副承旨李冑榮,假注書李茂魯,記注官韓用卨,記事官鄭夏源,以次進伏訖。上曰,史官分左右。仍命奉審承旨進前,冑榮進前奏曰,臣承命馳詣健元陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。仍詣景陵,陵上奉審則安寧,碑閣·丁字閣奉審則無頉矣。還詣健元陵,仍留監祭,將事安寧之意,敢此仰達矣。上曰,向日之雨,諸陵上,俱爲太平,碑閣·丁字閣皆無滲漏處乎?冑榮曰,陵上俱爲安寧,碑閣·丁字閣,亦無滲漏處矣。上曰,何時將事,何時離發乎?冑榮曰,三更量將事,仍卽發行,來宿于朝房,待開門入來矣。上曰,程途雖不遠,所經處,農形,何如?冑榮曰,沿路所見,可占豐稔矣。上曰,曩者甘霈,得無不足乎?冑榮曰,少有未洽處,而此不過常年旱乾之地,不甚爲念矣。上曰,移秧,何如?冑榮曰,移秧幾畢,而其餘亦可以長第移之。上曰,麥農,何如?冑榮曰,秋麥已收,春麥亦將登場矣。上曰,史官就座,仍命退承史,以次退出。
上在昌德宮。停常參·經筵。
藥房提調韓敦源,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。朴海哲啓曰,明日常參·經筵,取稟。傳曰,停。李源逸啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
朴海哲啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
又啓曰,別付料兵房來言,西北別付料親臨試射,每年春季朔初一日取稟事,曾有定式矣。今春季朔親臨試射,以何日爲之乎?敢稟。傳曰,今二十八日,春塘臺親臨磨鍊。
持平金宙熙,正言吳仁泰等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,快施極律焉。措辭見上請謀反不道罪人,鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島罪人孫永老亟令王府,更加設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請黃載顯·洪時中,令王府,竝設鞫得情,夬正典刑焉。措辭見上請鞫廳罪人李晩孫·姜晉奎,更令王府,嚴加鞫覈,明正典刑焉。措辭見上答兩司曰,不允。黃載顯·洪時中事,李晩孫·姜晉奎事,已有處分,勿煩。
正言吳仁泰啓曰,請梟示罪人性世,亟施孥戮之典。措辭見上答院曰,不允。以大司諫朴周陽,司諫吳尙鉉,獻納申悳均,執義趙璟淳,掌令鄭海瑢,牌不進罷職傳旨,傳于李源逸曰,只推。
傳于李源逸曰,臺諫竝許遞,前望單子入之。
朴海哲,以禁衛營言啓曰,本營騎士別將李敎昌,千摠申樂熙,俱有身病,勢難察任,竝改差,何如?傳曰,允。
李源逸,以義禁府言啓曰,時囚罪人黃載顯,遠惡島圍籬安置事,連伏承卽速擧行之命,而見今臺啓方張,法例不可違越,成命之下,末由擧行之意,惶恐敢啓。傳曰,屢飭之下,豈可如是?卽速擧行。
又以義禁府言啓曰,保放罪人洪鍾學,還囚議處以入,而仍爲保放之意,敢啓。傳曰,知道。
又以刑曹言啓曰,遠惡島定配罪人洪時中,連伏承卽速擧行事命下,而見今臺啓方張,法例莫越,不得擧行之意,惶恐敢啓。傳曰,屢飭之下,豈可如是?卽速擧行。
義禁府啓目粘連,向於洪鍾學亦,班次闕參,有違法例,其在朝體,合施當勘,以此照律,何如?判付啓依允。
辛巳五月二十五日亥時,上御養心閤。召對入侍時,參贊官李源逸,侍讀官徐誼淳,檢討官南廷皓,待敎閔泳韶,假注書金基鎬,記事官梁禹濬,記事官鄭夏源,各持通鑑第十四卷,以以進伏訖。上曰,史官分左右。仍開卷。上曰,上番讀之。誼淳讀自上嘗語宰相,止豈可更惜身命。上曰,釋義。誼淳釋義訖。上曰,文義奏之。誼淳〈曰〉,自古人主之使臣以善,深惡朋黨,其理明矣。君子之同德相好,不可謂之朋黨,小人之同惡相濟,此可謂之朋黨。小人,指君子謂朋黨,是非其類之稱也,君子,指小人謂朋黨,是辨其邪而言也。易繫曰,方以類聚,物以群分,以類相聚則善惡皆有向方,以群相處,則品彙各有分別。裴度之正義理辨邪正,實出於忠悃所激,可不偉哉?上曰,君子小人,不能辨別,而混稱爲朋黨,裴度之諷諫,安得不如是明白也?誼淳曰,漢劉向傳云,君子小人,莫不引其類而聚於朝,君子在朝則天下治,小人在朝則天下亂矣。仍奏曰,佛道之虛旡難信,韓愈已表諫切至,則臣無容更奏。大抵儒道,以有爲主,君臣父子,仁義禮智是也,佛敎以無爲主,淸淨寂滅,玄虛忘誕是也。今憲宗,以其枯骨,迎入京師,久留禁中,其蠱惑敬信,何若是甚也?孔子曰,敬鬼神而遠之,接見設饗賜衣者,敬之之意也,衛而出之於境者,遠之之意也。韓愈抗顔諫,幾致極形,此豈人主之從諫容受之道乎?上曰,佛法者虛無寂滅,與左道無異,而迎朽骨入禁中,何其偏惑,一至於此也?誼淳曰,聖敎然矣。上曰,孔夫子確立吾道,倫綱正矣,義理明矣。捨此明正之道,惑彼虛旡之法,惜哉。誼淳曰,憲宗以能斷剛果,寖惑異道,捨正就邪者,亶由於學問不博,義理不明,外物足以移之於心故也。上曰,正道異端之分別門戶,乃君子小人之不同志趣也。自吾夫子以降,曾·孟·程·朱力拒異端,靡不用極,而終不能使之息滅也。誼淳曰,吾道如君子,異端如小人,異端之欲傳其學,期立門戶者,如小人之欲引其類,而期立朋黨,熄而復熾,拒而更起。自吾夫子,以至群賢力拒,其流猶有餘波,此甚於洪水汎濫矣。上曰,吾道似太陽,異端似太陰,陰雖盛,其於太陽何?誼淳曰,斯道大明,如日中天,太陽之下,陰邪之類,奚能現形也?上曰,下番讀之。廷皓讀自佛本夷狄之人,止爲潮州刺史。上曰,釋義。廷皓釋義訖。上曰,文義奏之。廷皓〈曰〉,韓愈佛骨一表,句句節節,無不懇惻深切,而憲宗終不能納其諫,甚可惜矣。上曰,韓愈此表,忠諒直截,而以若裴度之賢,稱之以狂心,竊惑焉。廷皓曰,韓愈之忠悃,可見於此表,而憲宗,至於大怒,幾致極形,則歸之於狂,然後可以回人主之怒,故裴度所以歸愈於狂,卽爲之力救也。若非裴度之賢,莫能如是救之。上曰,若於元和初年,得此韓愈之諫,則憲宗,必當虛受寬容,而今其貶爲刺史,失德之甚也。廷皓曰,人君之致治,係於用賢納諫,而憲宗,不能虛受韓愈之諫,內貶潮州,其失德,莫此爲甚。仍奏曰,戰國之時,楊·墨之學,甚於洪水之爲害,而孟子拒以闢之,聖道復明,故後世之論,以爲孟子闢楊·墨之功,不在禹下。今韓愈之排斥異端,正議不屈,非但當時之一人而已,史氏亦以爲功齊孟子矣。上曰,如韓愈者,可謂孟子後一人也。廷皓曰,聖敎切當矣。韓愈,乃文章道德兼備之人,故蘇軾有云,文起八代之衰,道濟天下之溺矣。上曰,參贊官讀之。源逸讀自自戰國之世,止益懼且怨。上曰,釋義。源逸釋義訖。上曰,文義奏之。源逸曰,老·莊之道,卽楊·墨之流,而似是而非,故孟子曰,能言拒楊·墨者,聖人徒也。朱〈子〉曰,彌近理而大亂眞矣,至若佛道,與老·莊·楊·墨有間,而虛無寂滅過之。韓愈之力排,得不深切乎?以其韓愈之言,不之息滅,而天下之人,知其非是者,韓愈之功也。上曰,老·莊之道,後世旡得焉,惟此佛法,畏慕論難,職由於尊信,而韓愈獨排之,可謂功齊孟子也。源逸曰,聖敎至當矣。上曰,閣臣讀之。泳韶讀自都知兵馬使,止因侍宴獻之。上曰,釋義。泳韶釋義訖。上曰,文義奏之。泳韶曰,臣所讀自止內,別旡文義,敷衍仰達者矣。上曰,裴度之纂述機略,因侍獻之,亶出於忠悃,秪以纂述,謂之阿諛上意,則此豈裴度之本旨也?憲宗之治,一切相反於前後,不能終始信用,誠甚慨然。泳韶曰,聖敎切當矣。裴度,自憲宗服藥迎佛後,憂勤機略之道,恐有忽於宴飮之間,故纂述獻之,其爲國遠慮,甚懇惻也。上掩卷,仍命史官就座,又命退諸臣,以次退出。
上在昌德宮。停常參·經筵。
朴海哲啓曰,明日常參·經筵,取稟。傳曰,停。
李源逸啓曰,大司憲·執義·掌令二員·持平二員未差,監察茶時之意,敢啓。傳曰,知道。
朴海哲啓曰,今此勅使接見時說話,依例書入,而或不無未盡之處,令廟堂增刪,以備御覽,何如?傳曰,允。
傳于朴海哲曰,司饔提調金炳始,觀象監提調李寅卨,令該曹,口傳相換。
吏曹口傳政事,司饔提調金炳始,觀象監提調李寅卨,以上相換事承傳。
以忠淸監司李承五狀啓,忠州牧民家失火事,傳于朴海哲曰,當此農節,民家燒燼,若是夥多,聞甚驚惻。元恤典外,別加顧助,趁卽結構奠接,俾無一民棲遑之患事,廟堂措辭關飭。
以平安監司閔泳緯狀啓,宣川府民家失火事,傳于朴海哲曰,農時民家,若是之夥多燒燼,聞極驚慘。元恤典外,別加顧助,趁卽結構奠接,以無一民仳㒧之患,爛死人等,如有生前身還布,竝蕩減事,自廟堂,別般措辭關飭。
朴海哲啓曰,明日召對,取稟。傳曰,爲之。
朴海哲,以統理機務衙門言啓曰,卽見都京禮部咨文,則大行皇太后大事,二十七月內慶賀,皇上三大節表文,毋庸恭進一摺,奉旨知照云矣。回咨以承領之意撰出,付撥下送灣府,傳給鳳城,轉致北京之地,何如?傳曰,允。
又以吏曹言啓曰,贈謚文貞公金世均,延謚定行於今五月二十八日本第云矣,敢啓。傳曰,知道。
又以司饔院檢擧提調意啓曰,今此勅使茶禮時,床卓揮巾,依癸巳年例,迎勅後接見茶禮,用黑漆床卓,靑色揮巾,館所及送勅時茶禮,用朱漆床卓,紅色揮巾,御前所用床卓揮巾,一視勅床所用,今亦依此擧行之意,敢啓。傳曰,知道。
又以司饔院檢擧提調意啓曰,今番勅行,係是傳訃,只以茶禮磨鍊,而取考本院癸巳謄錄,則迎勅後接見茶禮,用素膳,館所及送勅時茶禮,用肉膳,茶禮器數,以二十一器爲之,今亦依此擧行之意,敢啓。傳曰,知道。
又以迎接都監言啓曰,勅使接見茶禮時,御床,用淡薑茶,上副勅床,用白毫茶,已有定式矣,今亦依此擧行,何如?傳曰,允。
又以迎接都監言啓曰,今此迎勅時,三度茶禮擧行之意,纔已蒙允,而取考癸巳謄錄,則因司饔院提調筵稟接見茶禮,用素膳,館所及送勅時茶禮,以肉膳用之矣。飯俸則依例以肉膳爲之,而京中如此,則外邑不可異同。沿路茶啖,皆以素膳擧行建花除之,其他飯俸,用肉膳之意,分付各該司,一體知委於儐使及開城留守·三道道臣處,何如?傳曰,允。
又以禁衛營言啓曰,字內禁松·禁葬,法意固何如,而本營哨官李圭三,身爲將官,私自暗葬,揆以紀律,萬萬痛駭,爲先汰去之意,敢啓。傳曰,知道。
李源逸,以義禁府言啓曰,南間囚罪人,李晩孫·姜晉奎等,減死遠惡島圍籬安置,三倍道卽刻押送事,又伏承卽速擧行之命,而見今臺啓方張,自有格例之莫可違越者,不得擧行之意,惶恐敢啓。傳曰,已有前飭,卽速擧行。
又以義禁府言啓曰,時囚罪人黃載顯,遠惡島圍籬安置事,連伏承卽速擧行之命,而臺啓方張,公格法例,有不得違越者,成命之下,末由擧行之意,惶恐敢啓。傳曰,已有前飭,卽速擧行。
以司謁口傳下敎曰,罪人李晩孫·姜晉奎·黃載顯·洪時中,發配草記,尙不入來,卽速擧行之意,更加嚴飭。
李源逸,以義禁府言啓曰,保放罪人洪鍾學,還囚照律以入,而仍爲保放之意,敢啓。傳曰,知道。
又以刑曹言啓曰,遠惡島定配罪人洪時中,連伏承卽速擧行事命下,而臺啓方張,格例莫可違越,不得擧行之意,惶恐敢啓。傳曰,已有前飭,卽速擧行。
義禁府啓目粘連,行副護軍洪鍾學矣本府議啓內,班次闕參,有違法例,其在朝體,合施當勘,以此照律,罪笞四十收贖,附過還職,私罪。奉敎依允爲旀,功議各減一等爲良如敎。
上在昌德宮。停常參·經筵。
朴海哲,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴海哲啓曰,明日常參·經筵,取稟。傳曰,停。
又啓曰,來初一日輪對日次矣,敢稟。傳曰,當次人,受點後,日次待令。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
李承宇啓曰,左副承旨李冑榮,今日不爲仕進,卽爲牌招,何如?傳曰,允。
朴海哲啓曰,卽者兵曹郞廳來言,明日親臨試射時,別侍衛不可不備,而行判書閔台鎬,先詣迎接信地,不得擧行云。何以爲之?敢稟。傳曰,次堂擧行。
傳于李承宇曰,政官牌招開政。
傳于朴海哲曰,經理事閔泳翊,進饌儀軌堂上差下,副司果尹,右衛率鄭景朝,副主事尹泰駿,竝進饌儀軌郞廳差下。
李承宇以吏曹言啓曰,銀溪道察訪金載儉,以其身病,呈狀乞遞,改差,何如?傳曰,允。
又以吏曹言啓曰,繕工監假監役官李元稙,以其身病,呈狀乞遞,改差,何如?傳曰,允。
有政。吏批,行判書金炳始牌招不進,參判朴齊寬進,參議李承皐牌招不進,右承旨李承宇進。啓曰,行判書金炳始,參議李承皐,竝牌招不進,小臣獨政未安,何以爲之?敢稟。傳曰,仍爲之。以李浩楗爲銀溪察訪。統理機務衙門,副主事二單尹瀗·徐相雨,已上差下事承傳。
兵批,行判書閔台鎬進,參判趙榮夏病,參議金載瓛病,參知宋宅薰入直進,同副承旨朴海哲進。以金炫奎爲三田渡別將。同知單趙赫琦,大護軍李敦相,副護軍朴周陽,副司直趙璟淳·吳尙鉉·鄭海瑢·金箕文·申悳均·金宙熙·金在鼎,副司果吳仁泰·朱明相,以上竝單付。
吏批,再政。以洪大榮爲假監役。
傳于朴海哲曰,明日出宮門路,以協陽門爲之。
以左副承旨李冑榮,牌不進罷職傳旨,傳于朴海哲曰,只推。
以慶尙監司尹滋承狀啓,進上生竹笋,節序差早,笋芽不萌,限內不得封進,惶恐待罪事,傳于李承宇曰,勿待罪事回諭。
以司謁口傳下敎曰,明日試射時,御營廳旗鼓迎接,中軍代行。
朴海哲,以統理機務衙門言啓曰,廣興奉事尹瀗,禁府都事徐相雨,竝本衙門副主事差下,而尹瀗軍務邊情譏沿司,徐相雨事大交隣司,使之分掌擧行,何如?傳曰,允。
又以迎接都監言啓曰,今此迎勅時,爲慮觀光人之囂還紛聒,以各營中軍中,不參隨駕之人,率標下軍,仍令先牌軍具軍威,自慕華館前行於勅使頭局,另加禁辟,而自闕門往館所時,及回還日,一體擧行事,曾有筵稟定式矣。今亦依已例,以不參隨駕營門,使之擧行,何如?傳曰,允。
又以迎接都監言啓曰,勅使入闕時及還內館所時,下隷輩,觀光於紅馬木近處,每有雜還之患。故自前,以三營門將,排立於闕外,禁喧等節,兵曹專當擧行,而都監所屬各差備人馬外,一竝嚴禁,各年迎勅時,百官皆從興化門入去,勅使詣館所時,百官皆從開陽門出來,俾無人馬紛雜之弊矣。今亦依此擧行之意,嚴飭,何如?傳曰,允。
又以迎接都監言啓曰,勅使入京時,城內外街巷屛門及闕內設布帳,每令三軍門分排爲之矣。今亦依此擧行之意,分付,何如?傳曰,允。
又以迎接都監言啓曰,勅使入京時,禁雜人等節,自弘濟院,至迎恩門,使御營廳·摠戎廳,除出校卒,嚴飭禁雜,自迎恩門至城內諸處,亦令三軍門·摠戎廳,分掌嚴禁,已有前例矣。今亦依此擧行之意,分付,何如?傳曰,允。
又以義禁府言啓曰,南間囚罪人李晩孫·姜晉奎等,減死遠惡島圍籬安置,三倍道卽刻押送事,承傳啓下矣。李晩孫·姜晉奎等,解枷杻移囚西間後,依例發遣府都事,李晩孫全羅道康津縣薪智島,姜晉奎興陽縣鹿島,與地方官,眼同圍籬安置,而以承傳內辭意,具罪目,三倍道卽刻押送于各其配所,何如?傳曰,允。
又以義禁府言啓曰,時囚罪人黃載顯,遠惡島圍籬安置事,承傳啓下矣。黃載顯依例發遣府都事,全羅道珍島府金甲島,與地方官眼同圍籬安置,而以承傳內辭意,具罪目押送,何如?傳曰,允。
又以刑曹言啓曰,遠惡島定配罪人洪時中,已有前飭,卽速擧行事,命下矣。謹依傳敎,罪人洪時中,全羅道康津縣薪智島遠惡島定配所,卽爲押送之意,敢啓。傳曰,知道。
上在昌德宮。停常參·經筵。
李冑榮啓曰,明日常參·經筵,取稟。傳曰,停。
李源逸啓曰,大司憲·執義·掌令二員·持平二員未差,監察茶時之意,敢啓。傳曰,知道。
朴海哲,以兵曹言啓曰,今日春塘臺親臨西北別付料軍官試射時,入直禁軍等,別將當爲率領侍衛,而禁軍別將尹喜秀,率出番禁軍待令,不得擧行。以二番兼司僕將金敎益,使之兼別將擧行,何如?傳曰,允。
傳于朴海哲曰,西北別付料試射,明日待令。
傳于李冑榮曰,明日出宮門路,以協陽門爲之。
傳于李源逸曰,傳命遲滯之中官朴漢應,從重推考。
以司謁口傳下敎曰,爭鬪先犯之春坊使令,及朝房懸板破碎之機務衙門使令,令兵曹判〈書〉,決棍懲勵放送。
朴海哲,以兵曹言啓曰,以司謁口傳下敎曰,爭鬪先犯之春坊使令,及朝房懸板破碎之機務衙門使令,令兵判,決棍懲勵放送事,命下矣。謹依下敎,春坊使令李化善,機務衙門使令徐興萬等,各決棍十五度,懲勵放送之意,敢啓。傳曰,知道。
上在昌德宮。停常參·經筵。
藥房提調韓敦源·副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
李冑榮啓曰,明日常參·經筵,取稟。傳曰,停。
李源逸啓曰,大司憲·執義·掌令二員·持平二員未差,監察茶時之意,敢啓。傳曰,知道。
趙同熙啓曰,議政府郞廳來言,今日賓廳日次,而領議政李最應,左議政金炳國,有身病,右議政未差,不得來會云矣,敢啓。傳曰,知道。
傳于李冑榮曰,禮房承旨,馳詣宗廟·景慕宮,奉審摘奸以來,趙同熙,以議政府言啓曰,因政院啓辭,勅使接見說話,依例書入,而或不無未盡處,令廟堂增刪,以備御覽事,允下矣。說話措語,略加釐改,還送政院之意,敢啓。傳曰,知道。
李冑榮,以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
朴海哲,以兵曹言啓曰,謹依下敎,侍衛與迎接軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛與迎接將校軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛與迎接軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛與迎接本廳軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳迎接軍兵等處,乾犒饋分給之意,敢啓。傳曰,知道。
辛巳五月二十九日午時,上詣親臨春塘臺。西北別付料試射入侍時,都承旨趙同熙,左承旨洪淳學,右承旨李承宇,左副承旨李冑榮,右副承旨李源逸,同副承旨朴海哲,假注書金基鎬·李茂魯,記事官鄭夏源,別兼春秋金學洙·鄭寅興,提學金炳始·尹滋悳,檢校直提學鄭範朝,直提學金永壽,檢校直閣尹用求·金興均,直閣金文鉉,檢校待敎金永悳·趙晳九,待敎閔泳韶,副校理徐誼淳,副修撰任百彦,以次侍立。時至,通禮跪啓請外辦,上具軍服,乘座馬,出宣化門。藥房提調韓敦源,副提調趙同熙,進前奏曰,侵早勞動,聖體,若何?上曰,一樣矣。由協陽門,出建陽門。兵曹參判趙榮夏跪請駐蹕,宣傳官跪稟,放信砲三聲,旗幟三行分立。又跪稟鳴金二下,大吹打出,靑陽門外,榮夏跪請駐蹕,宣傳官跪稟鳴金三下吹打止,又跪稟迎接營放信砲,吹天鵝聲,各營一體吶喊,共三次止。又跪稟鳴金二下大吹打,上至將臺近處,宣傳官跪稟,鳴金三下吹打止,旗幟分立左右。通禮跪啓請降馬陞壇,上降馬陞壇。宣傳官跪稟禁喧,又跪稟鳴金二下吹打,黃門旗手叉捍作門,宣傳官跪稟鳴金三下吹打止。兵曹判書閔台鎬,都統使李景夏,行參現禮,宣傳官·別軍職以次參現,各班叩頭訖。宣傳官,以兵判及都統使監試次,仍留壇上之意入稟,又跪稟兵判·都統使陞壇號令,又跪稟,鳴金二下吹打。台鎬跪稟開門牢子大喝三聲,牢子一名進跪大呼開門,旗手應聲,禁旗退,宣傳官跪稟鳴金三下吹打止。台鎬跪稟陞旗,宣傳官跪稟陞旗號令,訓鍊大將申正熙,禁衛大將李載冕,御營中軍李敏應,代行摠戎使李景宇,行參現禮,善騎別將李敎獻,禁軍別將尹喜秀,都監中軍許熠,禁衛中軍吳夏泳,御營中軍李敏應,行參現禮,武衛從事官尹,都監從事官金疇鉉,禁衛從事官李重七,御營從事官李敎夏,行參現禮訖。宣傳官進前奏曰,兼別將金敎益軍禮時,按弓行禮,記過,何如?上曰,唯。各營中軍以下回信地後,宣傳官以各營大將監試次,仍留壇上之意入稟,又跪稟,各營大將陞壇號令。傳曰,侍衛與迎接軍兵,令各其營,乾犒饋。出傳敎上曰,試射開場。台鎬進前奏曰,試射,以柳葉箭試之乎?上曰,唯。台鎬奏曰,在前有十巡分等施賞之例,有一巡分等施賞之例,今番則何以爲之乎?上曰,單巡爲之也。海哲跪稟,貫革尺量,何以爲之乎?上曰,貫革,尺量置之。海哲跪稟擧子呼名,宣傳官跪稟拾箭擂鼓號令,別付料軍官,次第發射。上曰,斯速收箭告之也。上入幕次,以司謁口傳下敎曰,明日善騎隊,令都統使,試取於丹楓亭,禁軍,令別將代行,試取於中日閣。上出次,宣傳官進前奏曰,俄者記過別將,何以爲之乎?上曰,分揀,可也。傳曰,還宮當自內爲之矣,該房知悉。出傳敎上降壇還內,諸臣以次退出。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,來初五日朝參日次,而景陵忌辰祭齋戒相値,頉稟之意,敢啓。傳曰,知道。
又啓曰,右副承旨李源逸,今日不爲仕進,卽爲牌招,何如?傳曰,允。
又啓曰,假注書金基鎬,有身病,勢難察任,今姑改差,何如?傳曰,允。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
又啓曰,參下檢書官李廣植·韓龍源,仕日已滿三十朔,依定式六品職遷轉事,分付吏曹,何如?傳曰,允。
兵曹啓曰,今此中日閣禁軍試射時入格人等,別單書入之意,敢啓。傳曰,知道。
御營廳啓曰,本廳哨官朴鳳植,身病甚重,勢難察任,改差,何如?傳曰,允。
司譯院啓曰,漢學堂上譯官李應寅·李用俊·李應三·李泰秀·金仁栻·崔錫祚·李廷模·李一泳·李應憲·李應俊·玄濟普·吳致德,淸學堂上譯官方天鏞·金履周·玄馥·金秀男·吳致儉·朴命鴻·李鼎錫,倭學堂上譯官李熙聞·秦尙彧·秦喜哲·吳應潤·玄星運,係是久次之人,竝各加一資,漢學堂下譯官金載信·李承鈺·金始漢·朴載銑·吳慶然,淸學堂下譯官金承南·白義培·金明憲·卞允植,蒙學堂下譯官崔廷在·安秉倫·高鎭圭,倭學堂下譯官李基洪,履歷俱滿,竝一體加資,以爲前頭任事之地,何如?傳曰,允。
政院啓曰,明日召對,取稟。傳曰,爲之。
金基鎬改差,代以金奎馨爲假注書。
迎接都監啓曰,勅使留館時,若値空日,有別茶啖排入之例矣,今亦依此備待,何如?傳曰,允。
又啓曰,卽見京畿監司狀本,則勅行時沿路禁辟之節,楊州·高陽,則守·摠兩營屬牙兵束伍標下軍,坡州·長湍,則摠戎廳廳屬別驍士,每邑各一百五十名式抄出排立事,分付,何如?傳曰,允。
又啓曰,三道支勅差使員,自各該道,俱爲報來,而或有替易,改付標以入之意,敢啓。傳曰,知道。
大司成閔昌植疏,省疏具悉。爾其勿辭察職。
上在昌德宮。停常參·經筵。
初昏有星,見於西北,似有尾跡。
備忘記,昌原大都護府使金泰麟下直,長弓一張,長箭一部,片箭一部,筒兒一箇賜給。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,假注書李茂魯,有身病,勢難察任,今姑改差,何如?傳曰,允。
迎接都監啓曰,取考癸巳謄錄,則勅使到迎恩門時,自廚院,兩勅及通官等處,各以酒肴一盤入給,又自都監,略備酒肴,分饋跟役矣,今亦依此擧行,何如?傳曰,允。
兵曹口傳政事,副護軍閔泳煥。
李茂魯改差,代以李榮爲假注書。
觀象監啓曰,今此西北方,有星似彗,在前如此之時,擇定文臣中名官數三人,與本監官員,眼同測候矣,今亦以副司果李重七·趙東協·徐公淳,測候官差下,使之輪回測候,何如?傳曰,允。
應敎金裕成疏,省疏具悉。疏辭下該曹,稟處。
辛巳六月初二日初更,上御養心閤。召對入侍時,參贊官李源逸,侍讀官徐誼淳,檢討官洪炳一,檢校直閣金文鉉,假注書金奎馨,記事官金天洙·鄭夏源,各持通鑑第十四卷,以次進伏訖。
上在昌德宮。停常參·經筵。
初二日西北方所見之星,自初昏至初三日開東,爲密雲灑雨,不得看候。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
御營廳啓曰,本廳騎士將尙,身病甚重,勢難察任,改差,何如?傳曰,允。
吏曹啓目粘連,觀此弘文館應敎金裕成上疏,則以爲臣妹壻都承旨臣趙同熙,方帶春秋館修撰官矣,臣以玉署之職,所帶兼編修之銜,其爲應避,典式所載,伏乞聖明,俯垂鑑諒,亟令選部,照例遞改亦爲白有臥乎所,相避之法,在下當遞,弘文館應敎金裕成所帶兼春秋館編修官之銜,今姑減下,何如?啓依允。
上在昌德宮。停常參·經筵。
今初三日初昏,亥方所見之星,見於紫微垣外八穀星傍,距極二十八度,尾長丈許,色蒼白,初四日開東,行至丑方,曙色侵尋,仍隱不見。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日·再明日,景陵忌辰祭齋戒正日相値,視事頉稟之意,敢啓。傳曰,知道。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,明日傳香,禮房承旨,當爲齋宿,左副承旨李胄榮,卽爲牌招,何如?傳曰,允。
傳曰,原任直閣李承純,馳詣景陵,奉審摘奸,仍留監祭,局內諸陵,一體奉審以來。
政院啓曰,明日召對,取稟。傳曰,爲之。
兵曹啓曰,今番西北別付料軍官及各番禁軍試射時入格人等,謹依別單判下,分等施賞,而筒箇·上弦弓·長弓·箭竹,以軍器寺所在者,取來頒給之意,敢啓。傳曰,知道。
迎接都監啓曰,三道支勅差使員仁川府使鄭志鎔,別單中改付標以入之意,敢啓。傳曰,知道。
辛巳六月初四日二更,上御養心閤。召對入侍時,參贊官李胄榮,侍讀官姜友馨,檢討官南廷皓,待敎閔泳韶,假注書金奎馨,記注官韓用卨,記事官金天洙,各持通鑑第十四卷,以次進伏訖。
上在昌德宮。停常參·經筵。
今初四日初昏,亥方所見彗星,見於紫微垣外八穀星傍,距極二十六度,尾長丈許,色蒼白,至初五日開東,密雲不得看候。
藥房提調韓敦源,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,左議政金炳國,有身病,右議政未差,不得來會云矣,敢啓。傳曰,知道。
大王大妃殿進御二錢重人蔘粟米飮,自今日一貼式限二貼煎入事,榻前下敎,王大妃殿進御二錢重人參粟米飮,自今日一貼式,限二貼煎入事,榻前下敎。
政院啓曰,右承旨李承宇,同副承旨朴海哲,今日不爲仕進,竝卽牌招,何如?傳曰,允。
以右承旨李承宇,同副承旨朴海哲牌不進罷職傳旨,傳曰,只推。
政院啓曰,都承旨趙同熙,藥院進,左承旨洪淳學,式暇出去,右承旨李承宇,同副承旨朴海哲,牌不進,右副承旨李源逸,式暇,院中只有臣一人,伴直無人。同副承旨旣有只推之命,更爲牌招,何如?傳曰,允。
武衛所啓曰,中日時步軍鳥銃沒技,則良人限周年陞禁,而限內又爲沒技,則永爲陞禁事定式矣。右司中哨軍池用得,去庚辰八月十六日中日時,鳥銃貫二中邊一中,限周年陞禁,而今六月初四日中日時,鳥銃貫一中邊二中,依定式永爲陞禁之意,分付該曹,何如?傳曰,允。
內醫院官員,以都提調·提調意啓曰,內醫邊應翼有頉代,加差內醫朴鍾福,今爲當次,依前草記定式差下之意,敢啓。傳曰,知道。
又啓曰,前議藥同參金秉濟,旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副司果金秉濟。
禁衛營啓曰,本營中軍吳夏泳,身病甚重,勢難察任,改差,何如?傳曰,允。
兵曹,以申桓爲禁衛中軍。
辛巳六月初五日酉時,上御養心閤。召對入侍時,參贊官李胄榮,侍讀官姜友馨,檢討官南廷皓,檢校直閣金文鉉,假注書李榮,記注官李明源,記事官金天洙,各持通鑑第十四卷,以次進伏訖。
上在昌德宮。停常參·經筵。
今初五日初昏,紫微垣外八穀星傍所有彗星,爲密雲掩翳,五更以後雲氣稍開,而移見於右垣少微星,北距極二十二度,尾長形色,比昨無異,至初六日開東,爲雲氣所蔽,不得更察。
自未時至人定,灑雨下雨,測雨器水深三分。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,右副承旨李源逸,今日不爲仕進,卽爲牌招,何如?傳曰,允。
傳曰,司饔提調李寅卨,典醫監提調徐衡淳相換。
傳曰,政官牌招開政。
傳曰,奉審閣臣入侍。
兵曹啓曰,同知中樞府事尹濟成,內禁衛將李容益,五衛將金元堯·金容根·鄭煥堯·張翼鴻·崔枝應,景福宮衛將趙赫琦,慶熙宮將具桂春,俱以病難供職,呈狀乞遞,新除授全羅左水使柳瓚,素患痰癖之症,一倍添劇,時日之內,萬無登途赴任之望,戶奴呈狀乞遞,廣州中軍具寅喜,身病猝重,萬無赴任之望,長串僉使安順甲,以其母病爲七十二歲,法不當遠離赴任,呈狀乞遞,竝改差,何如?傳曰,允。
禁衛營啓曰,本營千摠金在仁,身病猝重,勢難察任,改差,何如?傳曰,允。
又啓曰,本營千摠今當差出,而擬望之人乏少,外任竝擬,何如?傳曰,允。
以吏曹參議李承臯牌不進罷職傳旨,傳曰,只推。
吏曹啓曰,繕工監假監役官洪大榮,以其身病,呈狀乞遞,改差何如?傳曰,允。
有政。吏批,行判書金炳始進,參判朴齊寬,參議李承臯牌招不進。以趙龍鎬爲戶曹參議,李源命爲判義禁,閔泳穆爲藝文提學,金嘉鎭爲造紙別提,安喆榮爲引儀,沈爲假監役,魏道源爲咸鏡都事。
再政。以李洛應爲引儀。
三政。以韓應輔爲平市主簿。
四政。以丁大英爲典設別提。
五政。以宋淳爀爲引儀。
六政。以金甲秀爲掌樂主簿。司饔提調李寅卨,典醫提調徐衡淳,已上相換事承傳。統理機務衙門主事單韓龍源,南學訓導單朴斗杓。故僉知李景燁,贈戶參碧陵君例兼,故通德李宗普,贈左承旨,故參奉李挺馨,贈僕正,巳上工曹參判李羲準三代。
兵批,以金晢根爲副摠管,李鶴榮爲同知,申桓爲兼訓鍊都正,趙羲謙爲內禁將,蔡恭默·尹載熙·崔成大·崔惟愚·金鎭黿爲五衛將,金元喜爲景福將,申錫連爲慶熙將,徐相殷爲武兼,趙存興爲全羅兵使,李秉武爲左水使,柳興秀爲廣州中軍,金容泰爲長串僉使,同知單池光洙,僉知加設單申奭熙。
辛巳六月初六日申時,上御養心閤。奉審閣臣入侍時,同副承旨朴海哲,假注書金奎馨,記注官趙光祐,記事官金天洙,原任直閣李承純,以次進伏訖。上曰,史官分左右。命閣臣進前,承純進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉,仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉。還詣景陵,仍留監祭,將事安寧之意,敢此仰達矣。缺承純曰,顯陵丁字閣正門會簷滲漏,至於地衣朽傷之境,碑閣後面,亦爲滲漏,令該曹修改,恐好矣。上曰,令該曹從速修改事,分付,可也。承純曰,健元陵·綏陵·景陵丁字閣蘆簾破傷,亦令該曹修改,何如?上曰,一體分付,從速修改,可也。上曰,史官就座。命閣臣先退,又命退承史,以次退出。
上在昌德宮。停常參·經筵。
今初六日初昏,至初七日開東,密雲下雨,彗星所在,不得看候。
自初六日人定,至初七日開東,灑雨下雨,測雨器水深二寸五分。
政院啓曰,明日常參·經筵,取稟。傳曰,停。
又啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點後,日次待令。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而,雨勢如此,不得設行之意,敢啓。傳曰,知道。
傳曰,召對爲之。
傳曰,傳命誤傳之中官鄭泰吉,從重推考。
兵曹啓曰,東所部將李敬濂,去夜巡察之際,所受通符,不得審愼,至於闉失云,事未前有,萬萬驚駭。當該部將,爲先汰去,其罪狀,令該府拿問處之,所失通符,令左右捕廳,別般譏詗,期於推覓,何如?傳曰,允。
政院啓曰,卽見兵曹草記,則東所部將李敬濂,去夜巡察之際,通符闉失爲辭矣。通符所重何如,而有此見失,事未前有,萬萬驚駭。當該部將,所當重勘,而本院請推之外,無他可施之罰,何以爲之,而原通符不可暫無,卽速改造,何如?傳曰,允。拿處。
辛巳六月初七日初更,上御養心閤。召對入侍時,參贊官李源逸,侍讀官徐誼淳,檢討官南廷皓,檢校直閣金文鉉,假注書李榮,記注官趙光祐,記事官金天洙,各持通鑑第十四卷,以次進伏訖。
上在昌德宮。停常參·經筵。
今初七日初昏,紫微垣外少衛星北所有彗星,移入右垣內,見於少微星南,距極二十度,形色尾跡,比再昨無異,一更以後,雲氣掩翳,以至天明,不得到底看候。
自開東至巳時,灑雨下雨,測雨器水深二分。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,前銜陳疏,勿爲捧入事,前後飭敎,何等截嚴,而卽見前掌令郭基洛陳疏到院者,則前銜陳疏,家僮直呈,俱係禁令,所當退却,而係是言事,雖不得不捧入,不可無警,從重推考,何如?傳曰,允。
傳曰,吏曹參議有闕之代,前望單子入之。
傳曰,召對爲之。
傳曰,前掌令郭基洛,兵曹參議除授。
吏曹,兵曹參議單郭基洛,今加通政除授事承傳。
吏曹,兵曹參議單宋宅薰,參知單郭基洛。
前掌令郭基洛疏曰,伏以,臣竊伏覩近日儒章,便成風習,嶠南·兩湖·畿甸·關東,接踵而起,紛紜不已,半年叩閽景色不佳,嚴旨屢下,乍退復進,如若大變急禍,朝夕且至,而力抗上命,以死爭之,臣從遐來,未知義理之何據,而亦嘗蓋聞其疏辭矣。必以衛正斥邪爲題目,而以交隣修和,作話柄,以謂一國之人,擧將背洙泗而學泰西,被卉服而語侏,其慮也深,而其說則過矣。諸儒之裹足遠走,思效一言,未嘗於憂愛,非私伊公,其誠非不佳也,其言非不公也,而只是偏見也,有倫也,在事勢,未之深思耳。蓋我國之容接日本,卽出羈縻之計,而不得已之事也。彼日本之於與洋交好也,服洋之服,學洋之學,非我國之所可禁止,而我之所交好者,卽惟日本而已,何嘗與洋夷通哉?在前洋夷之潛匿我境,煽惑我民者,有卽獲之,獲必殪之,今設謂混跡日本,出沒無常,而我國斥邪之典則顧自如也,何嘗引日本之好,而從而弛禁耶?猗我聖朝,崇正學闢異端,以正萬民,式至今日。伏讀近下綸音,可知其嚴於鈇鉞,而以我禮義之俗,苟有中毒而染邪者,必殄滅而無遺育矣。衛正斥邪,自昔已然,何必架疊耶?雖以黃遵憲冊子言之,其書之邪正,其言之美惡,臣固未知,而其所措筞,卽係我國緊要敵情等事也。其用捨施黜,惟在朝廷商確處之如何,而爲當今使臣者,至於本國重事,豈若越人之視秦讓而不受乎?臣則以爲不受之罪,更大於受之也。且其書中天主邪蘓云云等說,其於他國人文字,設有乖敗之談,顧何足彈擊,而是豈使我必欲從其論,而行其敎耶?冊子一出,視爲邪學根本,仍作衛正斥邪第一條目,受冊之使臣,罪固可誅,而其立言之黃遵憲,將欲何以處之耶?然則今此諸儒之力控者,果何事也?朝家之衛正斥邪,已無餘蘊,而無乃士林中,別有一段可衛而可斥者耶?此臣所未知也。且日本之與我相通,其未久矣,而近聞富强,非如昔時,肆行各國,莫之能禦,借使我國,初無相通,而今以交隣來款則義無可辭。況向三百年修好之邦,請行一天下通商之規,以何辭拒之謂拒之,而不之來耶?失和構釁,橫挑勁敵,以今國勢,以吾兵力,其能閉關絶約,使不能窺凾谷一步之地耶?與其不攴而勉從,無寧頤然而固結,布以信義,抑其狡詐,優以容之,以篤舊好,然後措劃得宜,以思自强而已,乃從姑息之計,恃而無恐,則於是乎殆矣。今乃不問利害,不較長短,徒憑淸議,虛張空拳曰,吾亦千乘之國,顧何足畏彼云爾,則是爲窺管之見,誠膠固之論,而適啓彼人之笑侮也,其可乎哉?是故,審時度勢,隨機應變,自古明王,皆由此道,而固執一端,守死不離,卽匹夫溝瀆之諒也。然則今此諸儒之拒逐日本,亦有何術歟?此亦臣未知也。噫,顧今倉庫枵而軍卒飢,奢侈崇而公私竭,苞苴盛而貪墨行,紀綱弛而竊盜橫,仕途競而廉恥喪,言路閉而阿諛進,國計之艱難,民生之困瘁,職由於此,而莫甚於今,誠宜理亂而治棼,必如救焚而拯溺,宵衣旰食,萬機無暇之時也。爲諸儒者,欲告吾君,則以上諸條,爲急切之務,內修政化,先爲自强之術,則可攘寇敵,自無侵逼之患,而若其器械之藝,農樹之書,苟可以利國益民,亦擇而行之,不必以其人,而竝斥其良法也,審矣。今見儒章,宏談闊辯,無補實用,而煩聒九重之深嚴,只增八方之騷訛,逐戶斂錢,半是私歸囊橐,募人充數,多有不辨菽麥。於是,喜事效嚬之徒,從風而至,不識本事之如何,日事叫嚷者,抑何故也。無嚴不誠,極爲駭歎矣。國法不宜䙝慢,士氣亦不可摧折。伏願繼自今,凡有封章之入,不逾時刻,卽賜溫批,無使多日進伏,以駭觀聽,承批而再擧者,嚴懲疏首,斷不饒貸,則國體可尊,邦鬧可熄矣。臣以自强之說,旣陳之矣。自强無他道焉,節省則倉庫可實,崇儉則奢侈可絶,厲廉則苞苴可塞,信法則紀綱可立,公平則仕途可正,寬容則言路可開,是誠安危存亡之機,而此在一轉移間耳,伏願澄省焉。臣於向日李晩孫·姜晉奎處分,竊不勝驚惑之至矣。夫李晩孫未撤疏中凶悖句語,在今日北面之列者,所不敢萌心發口,則嚴覈得情,明正典刑,是不可已之事,而夫何鞫事未竟,處分遽下,固知大聖人好生之德,然而臣愚,竊以爲不然。蓋姜晉奎之有罪無罪,在於凶疏之製與不製,其製之耶?罪浮於晩孫,宜施倍律,其不製之耶?是卽無罪,不宜與晩孫同律也。伏願兩罪人,更爲拿來,嚴加鞫問,必辨虛實,若其有罪,邦憲自在,若其無罪,勿使含怨於覆盆之下,有損於欽恤之政,而誣人䵝昧,告君虛誑之罪,且必有當之者矣,然後可破衆人之滋疑也。伏乞聖明,俯垂鑑諒焉云云。省疏具悉。能說時弊,頗有條理,甚庸嘉尙,當留念矣。
吏曹參議李承臯疏,省疏具悉。所請依施。
辛巳六月初八日初更,上御養心閤。召對入侍時,參贊官朴海哲,侍讀官徐誼淳,檢討官任百彦,檢校直閣金文鉉,假注書金奎馨,記注官李明源,記事官金天洙,各持通鑑第十五卷,以次進伏訖。
上在昌德宮。停常參·經筵。
今初八日初昏,至初九日開東,爲密雲灑雨,彗星所在,不得看候。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,左副承旨李胄榮,今日不爲仕進,卽爲牌招,何如?傳曰,允。
又啓曰,明日召對,取稟。傳曰,爲之。
傳曰,吏曹參判有闕之代,前望單子入之。
吏曹參議前望單子入之,李敦夏落點。
統理機務衙門啓曰,卽接禁衛營所報,則依定式六月七月習陣,不爲設行云矣,敢啓。傳曰,知道。
又啓曰,進香使,迎勅翌日,例當發行,而卽見灣尹狀啓謄報,則客使渡江,將在旬間矣。時當暑溽,廚傳驛遞,必多相礙之端,進香拜表限幾日先期進定之意,分付儀曹,何如?傳曰,允。
禮曹,今此陳慰兼進香使拜表今月十六日午時,祭需封裹同月十四日。
統理機務衙門啓曰,副主事柳協用,差除許久,不爲供職,汰去,何如?傳曰,允。
迎接都監啓曰,今此勅行時,上副勅通官,頭目等贈給物種數爻,別單書入之意,敢啓。傳曰,知道。
傳曰,進香使拜表處所,崇政殿爲之。
司僕寺啓曰,旌義前郡守成定鎬遞任進上馬二匹,今纔上來,禾毛色別單書入,內廐入養之意,敢啓。傳曰,知道。
吏曹參判朴齊寬疏,答曰,省疏具悉。所請依施。
上在昌德宮。停常參·經筵。
今初九日初昏,少衛星南所有彗星,移見於六甲星傍,距極十度,形色與前無異,月光所射,尾跡似減,五更以後,至初十日開東,雲氣所蔽,不得更察。
藥房提調韓敦源,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政李最應,左議政金炳國,有身病,右議政未差,不得來會云矣,敢啓。傳曰,知道。
又啓曰,右副承旨李源逸,同副承旨朴海哲,今日不爲仕進,竝卽牌招,何如?傳曰,允。
又啓曰,假注書金奎馨,有身病,勢難察任,今姑改差,何如?傳曰,允。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
吏曹參判前望單子入之,尹榮信落點。
傳曰,政官牌招開政。
政院啓曰,都承旨趙同熙藥院進,左承旨洪淳學,不爲仕進,右承旨李承宇,式暇出去,右副承旨李源逸,同副承旨朴海哲牌不進,院中只有臣一人,伴直無人。左承旨所當牌招,而拘於廳規,不得請牌,何以爲之?敢稟。傳曰,牌招。
傳曰,藥院提調許遞,前望單子入之。
內醫提調前望單子入之,李鎬俊落點。
傳曰,吏曹參判疏批已下,卽爲牌招。
傳曰,呈告工曹判書·同春秋·同義禁竝許遞,今日政差出。
禮曹啓曰,卽接京畿監司金輔鉉移文,則以爲砥平縣鄕校大聖殿及社稷神室·厲壇,俱爲頹圮滲漏,今方重修,移還安祭香祝,竝自本曹,啓稟下送云矣。砥平縣鄕校聖殿及社稷神室·厲壇修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
議政府啓曰,吉州牧使李奎璿,以前任泰安時敗般罪人防囚疎忽事,因錦伯狀啓,其罪狀,請令攸司稟處,道啓請勘,事體固然,而該牧使莅任屬耳,又添迎送之弊,則本邑事甚屬可悶,論罪一款,特爲分揀,何如?傳曰,允。
以右副承旨李源逸,同副承旨朴海哲牌不進罷職傳旨,傳曰,只推。
政院啓曰,左承旨洪淳學牌不進,伴直無人。同副承旨朴海哲,旣有只推之命,更爲牌招,何如?傳曰,允。
又啓曰,臣吏兵批兼進之意,敢啓。傳曰,知道。
禁衛營啓曰,本營千摠申奭熙,以前任全羅兵使,尙在任所矣。領軍之職,久曠可悶,改差,何如?傳曰,允。
金奎馨改差,代以朴台淳爲假注書。
吏曹啓曰,繕工監假監役官沈,以其身病,呈狀乞遞,改差,何如?傳曰,允。
有政。吏批,行判書金炳始,參議李敦夏牌招不進,參判尹榮信進。吏批啓曰,行判書金炳始,參議李敦夏,竝牌招不進,小臣獨政未安,何以爲之?敢稟。傳曰,仍爲之。以李景夏爲工曹判書,李源命爲弘文提學,趙秉式爲同義禁,李應夏爲同春秋,宋完鎭爲假監役。
吏曹啓曰,新除授工曹判書李景夏,方帶判宗正卿府事矣,依例兼判書下批之意,敢啓。傳曰,知道。
再政。兼工曹判書李景夏。
兵批,同知單尹載熙,僉知三單,蔡恭默·崔成大·崔性愚。
吏曹參判尹榮信疏,答曰,省疏具悉。卿其勿辭行公。
辛巳六月初十日酉時,上御養心閤。召對入侍時,參贊官李胄榮,侍讀官徐誼淳,檢討官洪炳一,待敎閔泳韶,假注書李榮,記事官韓用卨,記事官金天洙,各持通鑑第十五卷,以次進伏訖。
上在昌德宮。停常參·經筵。
今月初十日初昏,六甲星傍所有彗星,距極八度,雲氣往來,乍見乍隱,月光所射,尾跡形色,比昨無異,二更以後,至十一日開東,密雲所蔽,不得看候。
自卯時至酉時,灑雨下雨,測雨器水深九分。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
又啓曰,右副承旨李源逸今日不爲仕進,卽爲牌招,何如?傳曰,允。
又啓曰,卽者檢閱金天洙,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱閔啓鎬,謂有館規,陳疏徑出,原疏纔已退却矣。所當卽捧禁推傳旨,而此與無端徑出,有異,推考警責,仍卽牌招入直,何如?傳曰,允。
又啓曰,卽者禁府都事來言,時囚罪人李敬濂,當爲捧供,而判義禁李源命,知義禁沈宜元,俱爲在外,任應準有身病,同義禁趙秉式,未肅拜,不得開坐云,在外何以爲之,而知義禁任應準,同義禁趙秉式,竝卽牌招,何如?傳曰,允。有身病與在外,竝許遞,前望單子入之。
兵曹啓曰,今此陳慰兼進香使拜表,今月十六日推擇啓下矣,日字急迫,各道夫馬,不可不趁期入把,京畿驛馬十匹,黃海道驛馬十匹,平安道驛馬十匹,下送義州府,使之入把之意,分付三道道臣,何如?傳曰,允。
禮曹啓曰,聖節望闕禮習儀,當爲磨鍊,而卽見今番出來禮部咨文,則大行皇太后大事二十七日內慶賀,皇上三大節表文,毋庸恭進爲辭矣。賀表不爲封進,則三節日望闕禮及拜表禮,啓稟停止,旣有已例。今此二十七日之內,今年聖節爲始,三節望闕禮及拜表禮,竝勿爲擧行,在前勅行在我境,如値節日,則亦有望闕禮之例,而今番則自在勿論,以此分付西路道守臣處事。傳曰,允。
金吾堂上前望單子入之,判義禁徐堂輔,知義禁金箕錫,同義禁南廷龍落點。
政院啓曰,開坐事命下矣。新除授判義禁徐堂輔,知義禁金箕錫,同義禁南廷龍,竝卽牌招,何如?傳曰,允。
傳曰,此囚罪犯,已有臚劃於道啓,而掀露莫掩者也,何可尋常處置乎?前南兵使李泰鉉,令該府,以道啓內辭意,發問目,各別嚴刑,一一捧口招以入。
兵曹啓曰,謹依下敎,弘化門入直軍十名除出,通化門把守,夜則本處入直之意,敢啓。傳曰,知道。
訓鍊都監啓曰,因兵曹草記,弘化門入直軍十名除出,通化門把守,夜則本處入直之意,敢啓。傳曰,知道。
檢閱金天洙疏曰,伏以,臣於筵退之後,卽接家信,則臣母素患痰癖之症,近因暑濕而添祟,且致調將之失宜,臭味莫辨,食飮頓却,眩暈頻作,轉側須人,急伻踵至,促臣歸視。臣聞是報,方寸焦灼,擅離雖極悚惶,情私實難按抑,庸敢疾聲籲,徑出。伏乞聖慈,俯賜鑑諒,亟遞臣職,仍治臣罪,俾朝綱肅而微分安焉云云。省疏具悉。爾其勿辭救護。
辛巳六月十一日酉時,上御養心閤。召對入侍時,參贊官朴海哲,侍讀官徐誼淳,檢討官洪炳一,待敎閔泳韶,假注書朴台淳,記事官韓用卨,記注官李明源,各持通鑑第十五卷,以次進伏訖。
上在昌德宮。停常參·經筵。
今十一日初昏,六甲星傍所有彗星,距極七度,月光所射,尾跡形色,比昨無異,自三更至十二日開東,雲氣往來,乍見乍隱,以至天明,不得到底看候。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,假注書李榮,有身病,勢難察任,今姑改差,何如?傳曰,允。
以檢閱閔啓鎬牌不進罷職傳旨,傳曰,只推。
奉常寺啓曰,親耕田所種大麥米打作,則所出爲六石十四斗,小麥爲一石之意,敢啓。傳曰,知道。
政院啓曰,左右史不可不備,檢閱閔啓鎬,旣有只推之命,卽爲牌招入直,何如?傳曰,允。
又啓曰,卽者義禁府都事來言,時囚罪人李泰鉉,當爲嚴刑,捧口招以入,而新除授判義禁徐堂輔,有實病,次堂例不得擧行云。判義禁卽爲牌招,何如?傳曰,許遞,前望單子入之。
吏曹啓目粘連,觀此江華留守李載元狀啓,則以爲本府判官成大永,三載爲政,衆口成碑,今當報瓜之期,擧切借寇之願是白乎所,以若公心之至淸,有此民情之咸頌,遮道惜去,茂績難掩,特爲限一瓜仍任亦爲白有臥乎,守臣狀辭旣如此,依狀請施行,何如?啓依允。
李榮改差,代以李義瀅爲假注書。
判義禁前望單子入之,李景宇落點。
傳曰,啓辭遲滯之差備中官李炳祜,爲先汰去,令該府拿問嚴勘。
政院啓曰,開坐事,命下矣。新除授判義禁李景宇,卽爲牌招,何如?傳曰,允。
辛巳六月十二日酉時,上御養心閤。召對入侍時,參贊官李源逸,侍讀官徐誼淳,檢討官洪炳一,待敎閔泳韶,假注書朴台淳,記注官李明源·趙光祐,各持通鑑第十五卷,以次進伏訖。
上在昌德宮。停常參·經筵。
今十二日初昏,六甲星傍所有彗星,距極六度强,轉至月光西沈後,十分看候,則尾跡形色,比前似減,以至十三日開東,遊氣往來,乍見旋隱,不得詳察。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,假注書李義瀅,時無職名,令該曹,依例付軍職,冠帶常仕,何如?傳曰,允。
又啓曰,今此勅使回還時,開城府·平壤·義州三處別問安使,依近例,以道內守令,借銜差下,御帖及空名帖,伴送使齎去,以爲從便擧行之地,而亦爲下諭於兩道道臣及各其守令處,何如?傳曰,允。
以檢閱閔啓鎬牌不進罷職傳旨,傳曰,只推。
傳曰,政官牌招開政。
都摠府啓曰,都摠管金箕錫,以知義禁坐起進參事,晝仕出去之意,敢啓。傳曰,知道。
政院啓曰,明日傳香,禮房承旨,當爲齋宿,左副承旨李胄榮所當牌招,而拘於廳規,不得請牌,何以爲之?敢稟。傳曰,牌招。
又啓曰,左右史不可不備,檢閱閔啓鎬,旣有只推之命,卽爲牌招入直,何如?傳曰,允。
迎接都監啓曰,卽接黃海監司所報,則平山站延安府使尹滋祿,嫌避勅使,改以本府使任永準報來,故改付標之意,敢啓。傳曰,知道。
義禁府啓曰,具格罪人在囚之時,時囚之例不得混處府中,時囚罪人李敬濂,保放之意,敢啓。傳曰,知道。
傳曰,此囚之饕貪虐斂,已爲道啓之臚列矣。渠以梱帥之列,恣行不法,若是狼藉,使此無辜之民,受其毒而莫能奠保,苟有一分嚴畏,則寧容若是?此不可尋常處之,亦不必更爲發問捧招,禁堂開坐通衢,大會民人,李泰鉉各別嚴刑一次後,濟州牧圍籬安置,三倍道押送。
傳曰,李泰鉉決杖時,百官序立,上京與未下直守令,同爲序立。
傳曰,當該承旨推考。
傳曰,同敦寧許遞,今日政差出。
傳曰,呈考兵曹參判·敦寧都正許遞,今日政差出。
迎接都監啓曰,卽接遠接使謄移,則勅行今月十一日渡江,義州止宿,十二日離發,二十五日入京停當,路程記謄書上送矣,正書以入之意,敢啓。傳曰,知道。
又啓曰,今此牌文中,通官二人,無大次區別矣。卽見遠接使謄移,則以一大通官·二大通官·跟役十六名出來云。依此磨鍊擧行之意,分付各該司,何如?傳曰,允。
又啓曰,卽接三道監司所報,則今此勅行時,沿路邑名館名,有當避字,不可不變通,故京畿朔寧改以朔安,弘濟站改以洪濟站,黃海道載寧改以文昌,平安道寧邊改以延邊,寧遠改以永遠,仇寧鎭改以仇永鎭,肅川肅寧館改以肅永館云矣,敢啓。傳曰,知道。
義禁府啓曰,具格罪人在囚之時,時囚例不得混處府中,時囚罪人李炳祜,姑爲保放之意,敢啓。傳曰,知道。
迎接都監啓曰,諭書一本,正書以入之意,敢啓。傳曰,知道。
又啓曰,上副勅·通官·跟役等姓名年歲,正書以入之意,敢啓。傳曰,知道。
又啓曰,卽接遠接使謄移,則城門砲上下馬砲,依例爲之,開閉門及初二三吹,以砲代行云矣事,傳曰,知道。
吏曹啓曰,繕工監假監役官宋光鎭,以其身病,呈狀乞遞,改差,何如?傳曰,允。
傳曰,事大交隣司堂上趙寧夏,典選語學司堂上沈舜澤相換。
傳曰,司饔院提調徐衡淳,觀象監提調金壽鉉相換。
有政。吏批,行判書金炳始,參判尹榮信牌招不進,參議李敦夏進。吏批啓曰,行判書金炳始,參判尹榮信,竝牌招不進,小臣獨政未安,何以爲之?敢稟。傳曰,只出緊任。以閔致萬爲同敦寧,李明應爲兵曹參判,洪在正爲敦寧都正,丁喜燮爲監察,李相元爲假監役,金養善爲求禮縣監。
再政。以趙昌永爲戶曹參判,李容夏爲活人別提。
三政。以金甲洙爲引儀。
四政。以任穉宰爲掌樂主簿。司饔提調徐衡淳,觀象提調金壽鉉,已上相換事,承傳。故同知金彦祥,贈戶判例兼,孝行卓異,贈職事,承傳,兼執義單柳宗植,江華判官成大永,限一瓜仍任事,承傳,前僉使成郁鎬,今加嘉善,朝官年八十依法典加資。
兵批,以池喜澤爲扈衛別將,全光信爲造山萬戶,判府事加設單洪祐昌,同知單金鎭黿,東林別將單周應彬。
義禁府啓目,東所部將李敬濂原情云云。傳旨內辭緣,泛稱遲晩,刑推得情,何如啓,除刑推議處爲良如敎。
義禁府啓目,前南兵使李泰鉉原情云云。嚴刑一次,訊杖第三十度停刑,傳旨及傳敎內辭意,發問目,嚴刑究問,則所犯諸條,或稱謬例,或稱捄弊,專事發明,一直抵賴,終不直陳,究厥情狀,極爲痛駭,待拷限加刑得情,何如啓,當有處分矣。
上在昌德宮。停常參·經筵。
今十三日初昏,雲氣蔽遮,彗星所去,不得看候,四更後微見於淡雲間,而形體尾跡,距極星傍,難以酌測,至十四日開東,十分窺察,仍隱不見。
自巳時至人定,灑雨下雨,測雨器水深一寸五分。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,本院今春夏等褒貶,當爲磨勘,而都承旨趙同熙,不爲仕進,不得如例磨勘之意,敢啓。傳曰,知道。
又啓曰,明日上前開坼,再明日拜表相値,視事頉稟之意,敢啓。傳曰,知道。
又啓曰,卽在檢閱閔啓鎬,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,檢閱閔啓鎬,旣有只推之命,金天洙由限已過,竝卽牌招入直,何如?傳曰,允。
又啓曰,臣源逸,今日祭需封裹進去,下直之意,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
奎章閣啓曰,明日,卽書香閣望奉審日次,臣進詣擧行之意,敢啓。傳曰,知道。
議禁府啓曰,禁堂開坐通衢,大會民人,罪人李泰鉉各別嚴刑一次後,濟州牧圍籬安置,三倍道押送事,承傳啓下矣。謹依承傳內辭意,罪人李泰鉉,拿致通衢,大會民人,百官與上京未下直守令,同爲序立,嚴刑一次,訊杖第三十度後,全羅道濟州牧,與地方官眼同,圍籬安罪,而以承傳內辭意,具罪目,依例發遣府都事,使之三倍道押送配所之意,敢啓。傳曰,知道。
傳曰,右副承旨許遞,前望單子入之。
承旨前望單子入之,洪永禹落點。
傳曰,戶·禮換房。
義禁府啓曰,保放罪人李炳祜,還囚捧供,李敬濂,還囚議處以入之意,敢啓。傳曰,知道。
以檢閱金天洙牌不進罷職傳旨,傳曰,只推。
政院啓曰,左右史不可不備,檢閱金天洙,旣有只推之命,更爲牌招入直,何如?傳曰,允。
兵曹啓曰,辛酉年迎勅習儀時,挾輦軍四十名,禁軍入直外,全數磨鍊,先後廂軍兵,訓局軍二百名磨鍊,乙亥年迎勅習儀時,依庚戌年例磨鍊,軍四十名,禁軍入直外,全數磨鍊,先後廂軍兵,訓局軍三百名磨鍊矣。今番則何以爲之乎?敢稟。傳曰,依庚戌年例磨鍊。
又啓曰,今此迎勅時,侍衛服色,當爲磨鍊,而謹考癸巳謄錄,則出宮時侍衛服色,用常時服色,而到慕華館迎勅時及接見勅使時,自上御黲袍時,侍衛將士及隨駕將臣,皆以黑笠,去笠飾靑天翼黑帶,挾輦槍劍軍等,俱以靑號衣磨鍊矣。今亦依此擧行,何如?傳曰,允。
又啓曰,謹考謄錄,則在前迎勅動駕時,出還宮門路,或爲崇禮門,或爲敦義門,而近年迎勅動駕時,出宮門路崇禮門爲之,還宮門路,敦義門爲之矣。今番則何以爲之乎?敢稟。傳曰,出宮門路崇禮門,還宮門路敦義門爲之。
統理機務衙門啓曰,向因萊府所報,邪學罪人禹秉延所招徒黨,爲先詗捕,鉤覈鋤治後,禹漢押送左水營,梟首警衆之意,有覆啓行會,而卽見該水使金東壽狀啓謄報,則因巡營關,卽爲梟警云矣。罪人用律,何等愼重,啓稟行會,亦此詳察,則不待同黨鋤治,且無區別知委,而乃如是徑先擧行乎?按察之地,甚涉不審,該道臣施以罷職之典。取考秋曹勘合公文,則初不備細措語,其爲失檢則一也,該堂上一體罷職,何如?傳曰,允。
上在昌德宮。停常參·經筵。
今十四日初昏,至四更,密雲下雨,五更以後,雲氣乍開,詳細看候,則六甲星傍所有彗星,移見於四輔星傍,距極四度强,尾跡形色,比前稍減,至十五日開東,旋爲密雲下雨,不得看候。
自前夜人定至十五日開東,灑雨下雨,測雨器水深三分。
藥房提調李鎬俊,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
又啓曰,左副承旨洪永禹,時在忠淸道瑞山地,斯速乘馹上來事,下諭,何如?傳曰,許遞。前望單子入之。
又啓曰,同敦寧閔致萬,兵曹參判李明應,除拜後過三日不爲出肅,竝依定式,推考警責,仍卽牌招察任,何如?傳曰,允。
又啓曰,因統理機務衙門草記,訓鍊大將左邊捕盜大將申正熙,以刑曹判書罷職事,允下矣。將兵之任,不可一刻無摠察之人,何以爲之?而捕將重任,亦不可暫曠,在前如此之時,有他邊大將兼察之例,今番則何以爲之?敢稟。傳曰,訓將,都統使兼察,捕將,他邊大將兼察。
又啓曰,訓鍊大將,都統使兼察,左邊捕盜大將,他邊大將兼察事,命下矣。兼察訓鍊大將李景夏,兼察左邊捕盜大將李敎獻,竝卽牌招聽傳敎,何如?傳曰,允。
承政院啓曰,院公事提調鄭範朝,以其身病,不得察任云。今姑減下,經理事閔泳翊差下,何如?傳曰,允。
內醫院啓曰,副提調趙同熙,今日問安,不爲仕進,卽爲牌招,何如?傳曰,允。
以檢閱金天洙再牌不進罷職傳旨,傳曰,只推。
以檢閱閔啓鎬牌不進罷職傳旨,傳曰,只推。
奎章閣啓曰,景慕宮望廟樓,今望奉審,無頉之意,敢啓。傳曰,知道。
政院啓曰,都承旨趙同熙,右承旨李承宇不爲仕進,左承旨洪淳學廚院進。左副承旨,前望未下,右副承旨李胄榮式暇出去,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
傳曰,召對爲之。
訓鍊都監啓曰,本局從事官禁松參軍及諸將官等,今辛巳年春夏等褒貶,當爲等第,而都提調臣李最應有身病,限內不得磨勘之意,敢啓。傳曰,知道。
禮曹啓曰,各陵園·本曹郞廳·四學童蒙敎官·通禮院·禮賓寺·圖畫署官員等,今辛巳年春夏等褒貶等第以入,而宗廟署·社稷署·永禧殿·景慕宮·承文院·成均館·奉常寺·典牲署·掌樂院·東西氷庫·東西活人署·觀象監·內醫院·司譯院·典醫監·惠民署·東南關王廟官員等褒貶,各其領事·都提調·提調及堂上有故,或不備,不得一時磨勘之意,敢啓。傳曰,知道。
又啓曰,今此本曹春夏等褒貶等第時,禮賓寺官員啓本中,一處刀擦之意,敢啓。傳曰,知道。
侍講院啓曰,今春夏等褒貶,當爲等第磨鍊,而師李最應,傅金炳國,俱有身病,貳師宋近洙在外,限內不得爲之之意,敢啓。傳曰,知道。
忠勳府啓曰,本府今辛巳年春夏等褒貶,當爲磨勘,而有司堂上完陵君臣李景宇,仁昌君臣李冕榮,俱有身病,無以備員,限內不得爲之之意,敢啓。傳曰,知道。
以內醫副提調趙同熙牌不進罷職傳旨,傳曰,只推。
政院啓曰,右承旨李承宇牌不進,伴直無人,左承旨洪淳學,所當牌招,而拘於廳規,不得請牌,何以爲之?敢稟。傳曰,牌招。
以右承旨李承宇牌不進罷職傳旨,傳曰,只推。
承旨前望單子入之,尹致和落點。
義禁府啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
政院啓曰,卽伏見諸道今春夏等褒貶啓本,則江原監司林翰洙,守令無一人居中居下,殊無嚴明殿最之意,推考警責,何如?傳曰,允。
又啓曰,卽伏見諸道今春夏等褒貶啓本,則兼江華留守李載元,忠淸水使李敎弼,全羅右水使李普憲,邊將無一人居中居下,統制使鄭洛鎔,北兵使具駿鉉,無一人居下,殊無嚴明殿最之意,推考警責,何如?傳曰,允。
又啓曰,左右史不可不備,檢閱閔啓鎬·金天洙,旣有只推之命,竝卽牌招入直,何如?傳曰,允。
義禁府啓目粘連,向前李炳祜,亦公事擧行,何等審愼,而啓辭有此遲滯〈疎〉忽之罪,難免重勘,以此照律,何如?啓依允。
又啓目粘連,向前李敬濂,亦莫重巡牌,不謹持護,致此遺失,焉逭重勘?以此照律,何如?啓依允。
義禁府照目粘連,部將李敬濂,矣本府議啓內,莫重巡牌,不謹持護,致此遺失,焉逭當勘?以此照律罪,杖九十收贖,徒二年半定配,私罪,奉敎依允爲旀,功減一等爲良如敎。
辛巳六月十五日初更,上御養心閤。召對入侍時,參贊官朴海哲,侍讀官徐誼淳,檢討官南廷皓,待敎閔泳韶,假注書李義瀅,記注官李明源·趙光祐,各持通鑑第十五卷,以次進伏訖。
上在昌德宮。停常參·經筵。
今十五日初昏,四輔星傍所有彗星,爲月光所射,不得的測,而轉至十六日開東前,月光遠西後,詳細看候,則仍見於本星之傍,距極三度强,尾跡形色,比昨無異。
政院啓曰,明日常參·經筵,取稟。傳曰,停。
又啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,臣承宇·海哲,今日拜表進去,下直之意,敢啓。傳曰,知道。
又啓曰,左副承旨李胄榮,今日不爲仕進,卽爲牌招,何如?傳曰,允。
又啓曰,新除授同副承旨尹致和,卽爲牌招,何如?傳曰,允。
又啓曰,左右史不可不備,檢閱閔啓鎬·金天洙,旣有只推之命,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而拜表相値,不得設行之意,敢啓。傳曰,知道。
傳曰,再明日眞殿茶禮,當自內親行矣,該房知悉。時原任大臣·閣臣·宗親·儀賓二品以上入參。
以左承旨洪淳學牌不進罷職傳旨,傳曰,只推。
政院啓曰,同副承旨尹致和,時在京畿楊州地,斯速乘馹上來事,下諭,何如?傳曰,許遞。前望單子入之。
又啓曰,都承旨趙同熙不爲仕進,左承旨洪淳學牌不進,右承旨李承宇,右副承旨朴海哲拜表進,同副承旨前望未下,院中只有臣一人,伴直無人,右副承旨卽爲牌招,何如?傳曰,允。
兵曹啓曰,在前勅使止宿弘濟院時,訓局軍一百名,前期定送,各別防護矣。今亦依此擧行之意,分付,何如?傳曰,允。
又啓曰,在前迎勅習儀時,慕華館環衛軍兵,比正日減數排立矣。今亦依此擧行之意,分付各該營,何如?傳曰,允。
承旨前望單子入之,李命喆落點。
政院啓曰,右副承旨朴海哲牌不進,伴直無人,新除授同副承旨李命喆,卽爲牌招,何如?傳曰,允。
以右副承旨朴海哲牌不進罷職傳旨,傳曰,只推。
兵曹啓曰,在前崇政殿迎勅時,三營入直馬兵騎士等,各留三名,餘皆除出,崇政門·麗春門·宜秋門把守,扈衛軍官六十人及標下軍,別將與所任軍官卒領,興化門·開陽門·興元門分把,城內外街巷屛門,三營分掌把守,而除器械派立,嚴禁雜人,本曹與三營,別定校卒,另加禁飭矣。今亦依此擧行,何如?傳曰,允。
又啓曰,迎勅時闕內設布帳,自興化門至崇政殿排設處,令訓禁兩營,合力擧行,城內外道路左右屛門布帳,則亦令三營,分掌擧行,何如?傳曰,允。
迎接都監啓曰,迎勅習儀,今月二十一日設行事,自禮曹推擇,啓下矣。依例爲之,仍行崇政殿茶禮習儀之意,敢啓。傳曰,知道。
兵曹啓曰,今此迎勅動駕時,侍衛不可不備,而宣傳官李敎性·李周永·沈宜哲·李秉斗·閔俊鎬,俱以武衛所哨官及武勇衛侍衛相妨,不得擧行云,何以爲之?敢稟。傳曰,訓鍊僉正尹慶善,刑曹正郞鄭志植,監察吳順泳,武兼南錫龍·蔡奎龍,令該曹,口傳相換。
又啓曰,在前勅使入京日,慕華館環衛軍兵中,二哨除出,將官率領,勅行左右列立遮後,嚴禁雜人,而習儀日及勅使詣館所時,依此爲之,回還日則訓局出番軍二哨,除出擧行,而各其日竝除標信除器械擧行矣。今亦依此磨鍊,何如?傳曰,允。
又啓曰,乙亥年崇政殿迎勅習儀時,訓局出番軍一百名除出,慶熙宮各門分把,雜人一切嚴禁,而依例除標信擧行矣。今亦依此磨鍊,何如?傳曰,允。
又啓曰,勅使傳語軍,例以禁·御兩營,輪回磨鍊矣。今番則以當次御營廳軍一百名定送,習儀時則以四十名擧行之意,分付,何如?傳曰,允。
迎接都監啓曰,遺誥一度,正書以入之意,敢啓。傳曰,知道。
又啓曰,勅使今至渡江,公事郞廳二員,以訓鍊主簿曺秉鎭,武兼白南斗差下,與前差郞廳,依例待令于闕下,書吏一人,亦爲擇定擧行,何如?傳曰,允。
兵曹啓曰,今此迎勅動駕時,侍衛不可不備,而五衛將蔡恭默·尹載熙·崔成大·崔成默,俱以病乞遞,竝改差,其代,依例口傳差出,以爲進參,何如?傳曰,允。
兵曹口傳政事,以金始漢·金載信·吳慶然·朴載銑爲五衛將。
兵曹口傳政事,宣傳官李周永,刑曹正郞鄭志植,已上相換事,承傳,宣傳官沈宜哲,監察吳順泳,已上相換事,承傳。
義禁府照目粘連,差備中官李炳祜,矣本府議啓內,公事擧行,何等審愼?而啓辭有此遲滯,慢忽之罪,難免重勘,以此照律罪,杖八十收贖,奪告身三等,私罪,奉敎依允爲旀,功減一等爲良如敎。
義禁府啓曰,時囚罪人李敬濂,杖九十徒二年半定配照律公事,判付內依允,功減一等事,命下矣。李敬濂,杖八十收贖,告身盡行追奪,江原道原州牧丹邱驛,徒二年定配,而以議啓內辭意,具罪目,依例發遣府羅將,押送配所,何如?傳曰,允。
敦寧都正洪在正疏。省疏具悉。所請依施。
上在昌德宮。停常參·經筵。
今月十六日初昏,四輔星傍所有彗星,爲游氣月光,交相掩翳,形跡熹微,未得的測,一更至十七日開東,密雲灑雨,終不得看候。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
又啓曰,同副承旨李命喆,時在開城地,斯速乘馹上來事,下諭,何如?傳曰,許遞。前望單子入之。
又啓曰,右副承旨朴海哲,今日不爲仕進,卽爲牌招,何如?傳曰,允。
又啓曰,都承旨趙同熙,左承旨洪淳學,右承旨李承宇不爲仕進,右副承旨朴海哲牌不進,同副承旨前望未下,院中只有臣一人,伴直無人,右承旨李承宇,所當牌招,而拘於廳規,不得請牌,何以爲之?敢稟。傳曰牌招。
又啓曰,來十六日日次儒生殿講日次,而親臨與命官,何以爲之?敢稟。傳曰,十九日春塘臺,親臨磨鍊。
承旨前望單子入之,金演壽落點。
以右副承旨朴海哲牌不進罷職傳旨,傳曰,只推。
奎章閣啓曰,檢書官韓龍源減下,仍付兼檢書官,其代,以前薦人李倬,依已例除取才差下,令該曹口傳付軍職,使之冠帶常仕,何如?傳曰,允。
兵曹口傳政事,副司勇李倬。
都摠府啓曰,今月十九日春塘臺親臨日次殿講時,侍衛·寶劍,當爲備員,而副摠管李裕承有實病,申橚·金晳根,俱有實故,趙羲復有拘忌,吳夏泳·白樂薰·李乾夏在外,無以備員,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞,前望單子入之。
政院啓曰,右承旨李承宇牌不進,伴直無人,新除授同副承旨金演壽,卽爲牌招,何如?傳曰,允。
以右承旨李承宇牌不進罷職傳旨,傳曰,只推。
侍講院啓曰,卽接翊衛司所報,則明日眞殿茶禮親行時,邸下自內行禮時,有桂坊待令之命,而右翊衛金炳肅有拘忌,何以爲之乎?敢稟。傳曰,刑曹正郞閔致純,令該曹,口傳相換。
又啓曰,明日眞殿茶禮時親行時,邸下自內行禮時,有春桂坊待令之命,而兼輔德徐正淳,呈辭受由,何以爲之乎?敢稟。傳曰,許遞,前望單子入之。
兼輔德前望單子入之,閔昌植添書落點。
兵曹口傳政事,右翊衛金炳肅,刑曹正郞閔致純,相換事,承傳,護軍趙昌永。
戶曹參判趙昌永疏。答曰,省疏具悉。所請依施。
辛巳六月十七日初更,上御養心閤。召對入侍時,參贊官李胄榮,侍讀官姜友馨,檢討官任百彦,待敎閔泳韶,假注書李義瀅,記事官金天洙·鄭夏源,各持通鑑第十五卷,以次進伏訖。
上在昌德宮。停常參·經筵。
今十七日初昏,月射雲翳,彗星所在,不得看候,四更後,乍見旋隱於淡雲間,而尾跡極度,難以的測,至十八日開東,十分窺察,仍隱不見。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,明日殿座相値,視事頉稟之意,敢啓。傳曰,知道。
又啓曰,今日眞殿茶禮親行時,承旨當爲備員,而都承旨趙同熙不爲仕進,所當牌招,而拘於廳規,不得請牌,何以爲之?敢稟。傳曰,許遞,前望單子入之。
又啓曰,今日眞殿茶禮親行時,承旨當爲備員,而同副承旨金演壽牌不進,何以爲之?敢稟。傳曰,許遞,前望單子入之。
又啓曰,事變假注書趙尙學有身病,勢難察任,今姑改差,何如?傳曰,允。
侍講院啓曰,新除授兼輔德閔昌植,卽爲牌招察任,何如?傳曰,允。
兵曹啓曰,明日親臨春塘臺日次儒生殿講時,本曹堂上侍衛,當爲備員,而新除授參判李明應,參知鄭基洛,俱有身病,不得進參,令政院稟旨變通,竝令該曹,以在京無故人,口傳差出,待下批牌招,何如?傳曰,允。許遞。
摠管前望單子入之,都摠管趙鳳夏·尹秉鼎·任應準,副摠管金益容·金昌熙·李敎昌·李敏應落點。
傳曰,京兆堂上竝許遞,前望單子入之。
京兆堂上前望單子入之,判尹李根弼,左尹李喬翼,右尹鄭海崙落點。
承旨前望單子入之,趙同熙·徐夔淳落點。
傳曰,明日出宮門路,以協陽門爲之。
統理機務衙門啓曰,卽接訓鍊都監所報,則今十九日習陣日次,而六月·七月·十一月·十二月,依例停止云矣,敢啓。傳曰,知道。
趙尙學改差,代以林永相爲事變假注書。
傳曰,經理事金弘集,令畿營更爲申飭,使之卽速上來行公。
傳曰,日次儒生殿講,今二十日待令。
傳曰,吏兵換房。
吏曹口傳政事,以李正魯爲兵曹參判,金喆熙爲參知。
吏曹,兵曹參議單金喆熙,參知單宋宅薰。
兵曹啓曰,東所部將李敬濂所失部將牌,令左右捕廳譏詗推覓事,草記蒙允矣。卽接行首部將金炳萬牒報,則銅龍門入直軍拾得,傳給於李敬濂,今纔來納本廳,故取得部將牌,卽納政院,譏詗,置之,何如?傳曰,允。
奎章閣啓曰,時任檢書官四人中,無實職則一人不計仕,付實職事,曾有定式矣。見今時任檢書官四員,皆無實職,其中一員,依定式,付實職事,分付吏曹,何如?傳曰,允。
辛巳六月十八日辰時,上詣眞殿。茶禮親行入侍時,左承旨洪淳學,右承旨李承宇,左副承旨李胄榮,同副承旨朴海哲,史官缺提學金炳始,直提學閔泳翊·金永壽,檢校直提學趙慶鎬·鄭範朝,檢校直閣李鎬翼·尹用求·金興均·姜·閔丙奭,檢校待敎閔泳煥·韓耆東·金永悳·趙晳九,待敎閔泳韶,以次侍立。時至,通禮跪啓請出次,上具翼善冠·衮龍袍,出齋殿。通禮導上詣版位,啓請四拜,上行四拜禮,宗親文武二品以上行四拜禮。通禮導上詣尊所,淳學監盞,上仍詣第一室神位前跪。通禮跪啓請三上香,淳學奉香,海哲奉爐,上三上香,執盞獻盞,連獻三盞,次詣各室,行禮如儀訖。通禮導上降復位,啓請四拜,上行四拜禮,宗親文武二品以上行四拜禮。通禮跪啓禮畢,時原任大臣,進前問候訖,通禮導上還入齋殿,諸臣以次退出。
上在昌德宮。停常參·經筵。
今十八日初昏,四輔星傍所有彗星,雖是乍見,月射雲翳,扈跡極度,未能的測,三更至十九日開東,雲氣所蔽,不得看候。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,明日乃是初伏,自明日處暑間,視事頉稟之意,敢啓。傳曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,明日出宮門路,以協陽門爲之。
兵曹啓曰,勅使入京日,慕華館環衛軍兵中,二哨除出,將官率領,勅行左右,列立遮後,嚴禁雜人,而回還日則訓局出番軍二哨,除出擧行,何如?傳曰,允。
迎接都監啓曰,勅使在館時,各差備名數,別單書入之意,敢啓。傳曰,知道。
又啓曰,卽接遠接使謄移,則上副勅·兩通官,自持來匹縷緋,分排於關西·海西後,關西則分授邑名匹數,成冊上送,故別單書入,而海西則隨其成冊來到,追後正書以入之意,敢啓。傳曰,知道。
戶曹啓曰,謹依口傳下敎,書香閣軍士朔下,別單書入之意,敢啓。傳曰,知道。
傳曰,司饔提調洪祐昌,掌苑提調李昇應,令該曹口傳相換。
兵曹啓曰,今此迎勅動駕時,依下敎,出宮門路,崇禮門爲之,還宮門路,敦義門爲之矣。送勅動駕時,出還宮門路,何以磨鍊乎?敢稟。傳曰,崇禮門爲之。
又啓曰,今此迎勅動駕時,隨駕軍兵及慕華館環衛軍兵,當爲磨鍊,而謹考謄錄,則甲子年迎勅動駕時,訓局步軍三哨,馬軍一哨,兩營騎士各一番,禁衛大將都領,爲先後廂,禁軍一番爲之,餘軍留營·留障·斥堠·伏兵置之,三營及龍虎營·摠戎廳餘軍,摠戎使都領,先詣慕華館環衛,乙亥年迎勅動駕時,本所善騎隊一哨,別將率領,前後分半隨駕,訓局馬軍二哨,步軍三哨,都統使率領,爲先廂,禁衛營步軍二哨,兩營騎士各一番,禁衛大將率領,爲後廂,三營及龍虎營·摠戎廳餘軍,摠戎使都領,先詣慕華館環衛,禁軍入直外,全數磨鍊,別抄軍一哨,領付中央陣,餘軍留營·留陣·斥堠·伏兵竝置之,戊寅年迎勅動駕時,本所善騎隊一哨,訓局馬軍三哨,步軍六哨,都統使率領,爲先廂,御營步軍四哨,騎士與禁衛營騎士,入番外,竝隨駕,御營大將率領,爲後廂,龍虎營及三營摠戎餘軍,摠戎中軍代領,先詣慕華館環衛,禁軍入直外,全數磨鍊,別抄軍一哨,領付中央陣,留營·留陣·斥堠·伏兵竝置之矣。今番則何營軍兵隨駕,何營軍兵留陣,何營軍兵環衛,而禁軍及馬步軍別抄軍,以幾番幾哨磨鍊,餘軍留營·斥堠·伏兵,何以爲之乎?敢稟。傳曰,本所善騎隊一哨,步軍三哨,訓局馬軍二哨,步軍四肖,都統使率領,爲先廂,訓局步軍三哨,御營步軍三哨,兩營騎士入番外,訓將率領,爲後廂,三營及龍虎營·摠戎廳餘軍,摠戎使都領,先詣慕華館環衛,禁軍入番外,全數磨鍊,別抄軍一哨磨鍊,餘軍·留營·留陣·斥堠·伏兵,竝置之。
上在昌德宮。停常參·經筵。
藥房提調李鎬俊,副提調趙同熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲,執義,掌令二員,持平二員未差。監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
傳曰,政官牌招開政。
傳曰,摠管有闕之代,前望單子入之。
以司謁口傳下敎曰,書香閣軍士雇立,自今朔爲始,依例上下事,分付,何如?
傳曰,有實故玉堂竝許遞,今日政差出。
傳曰,遞來北兵使入侍。
政院啓曰,御營大將閔謙鎬,以館伴迎勅習儀事,明日慕華館出去矣。所佩命召,何以爲之?敢稟。傳曰,仍佩往來。
又啓曰,摠戎使李景宇,近勅習儀事,明日慕華館出去矣。所佩密符,何以爲之?敢稟。傳曰,仍佩往來。
統理機務衛門啓曰,日本敎師掘本禮造,向因公使所懇,方留敎場,演習兵士,而此合有往復於外務省,撰出書契,下送萊館,何如?傳曰,允。
又啓曰,卽接御營廳所報,則六月七月,習陣不爲設行云矣,敢啓。傳曰,知道。
傳曰,都承旨·右承旨·左副承旨許遞,前望單子入之。
承旨前望單子入之,閔泳翊·金弘集·趙秉鎬落點。
傳曰,慶州府尹之代,羅州牧使,吳達善除授。
吏曹,慶州府尹單吳達善除授事,承傳。
傳曰,綾州牧使之代,未準朔守令中擬入。
摠管前望單子入之,副摠管閔致序添書落點。
傳曰,戶曹參議有闕之代,前望單子入之。
戶曹參議前望單子入之,閔致萬落點。
政院啓曰,注書有闕之代,前注書南奎熙,被薦人吳炳文·兪鎭奎,薦狀依例成送吏曹之意,敢啓。傳曰,知道。
奎章閣啓曰,檢書官李廣稙減下,仍付兼檢書官,其代以前薦人吳英烈差下,前檢書官李徽初,兼檢書官差下,竝令該曹,口傳付軍職,何如?傳曰,允。
吏曹口傳政事,司饔院提調洪祐昌,掌苑提調李昇應,已上相換事,承傳。
兵曹啓曰,勅使詣闕,詣館所時及回還日,以不參隨駕營中軍,率該營標下軍及訓局步兵一哨,除標信除器械,前導,嚴禁雜人,習儀日亦依正日例擧行事,曾有定式,而今此迎勅動駕時,武衛所爲先廂,訓鍊都監爲後廂,摠戎使先詣慕華館環衛,而禁衛營·御營廳,不參隨駕矣。今番則以何營中軍擧行乎?敢稟。傳曰,御營中軍擧行。
又啓曰,五衛將閔致儉·宋淳億·金鎭黿,曹司五衛將朴鳳彬,忠壯衛將兪石柱·元世翼,景福宮衛將金元喜,慶熙宮衛將申錫連,文臣兼宣傳官徐公淳·鄭顯英,俱以病難供職,呈狀乞遞,新除授全羅左水使李秉武,身病猝重,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
吏曹啓曰,繕工監假監役官李相元,以其身病,呈狀乞遞,改差,何如?傳曰,允。
吏曹,慶州府尹單吳達善除授事,承傳。
有政。吏批,行判書金炳始進。吏批啓曰,羅州牧使,今當差出,而本州以湖南雄邑,物衆地大,素稱難治,不可不擇差,同道及他道有聲績未準朔守令,竝擬,何如?傳曰,允。以徐鶴淳爲敦寧都正,尹龜永爲工曹參議,南奎熙爲注書,南愼元爲假監役,閔喆鎬爲羅州牧使。
再政。以朴憲陽爲綾州牧使。檢書官二單,李倬·尹英烈。
兵批。同知單金元喜,僉知三單,金始漢·金載信·朴載銑。
訓鍊都監啓曰,今六月二十一日迎勅習儀時,慕華館環衛,比正日減數排立事,自兵曹草記,蒙允矣。軍一百名,將校二人,將官率領擧行,而事畢後依例解送之意,敢啓。傳曰,知道。
判尹李根弼疏,略曰,臣三載嶺臬,徒積諐尤,幸蒙恩諒,舁疾而歸,際伏見藥院草記啓下者,二月令所供羅蔘品劣,至於點退改封,而臣以其時監封道臣,現告於譴罷之典,罪重罰輕,退伏震越,曾未幾何,周廬特點,繼有甄敍之命,前後恩旨,又復聯翩,何敢以薄蔽旋除,爲倖爲榮,不思自效之義乎?伏乞下臣司敗,更勘當律焉。答曰,省疏具悉。遂事何必爲引?卽爲上來肅命。
辛巳六月二十日辰時,上詣春塘臺。日次儒生殿講親臨試取入侍時,都承旨趙同熙,左承旨洪淳學,右承旨李承宇,左副承旨李胄榮,右副承旨徐夔淳,同副承旨朴海哲,史官缺提學金炳始,直提學閔泳翊·金永壽,檢校直提學鄭範朝,直閣金文鉉,檢校直閣李鎬翼·尹用求·趙同熙·閔丙奭,待敎閔泳韶,檢校待敎閔泳煥,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調李鎬俊,副提調趙同熙,進前問候訖。由協陽門·建陽門·靑陽門,詣春塘臺,上降輿陞座。同熙曰,儒生入場次,出標信開布城乎?上命以已下標信,擧行,可也。同熙讀奏入門單子訖。同熙曰,從陞中有試官蒙點人,使之下去行禮乎?上可之。引儀引考官閔泳穆·李冕榮·朴齊寬,參考官趙龍鎬·洪承穆·洪承憲·閔泳韶,行四拜禮,以次就位,上命試官進前,命開講。上入小次,少頃,上出次,命科次,命書傳敎曰,日次儒生殿講通幼學李容泰等十六人,竝直赴會試,之次通進士金晩秀等十五人,竝給二分,之次略幼學李種弼等二十人,竝給一分,之次略生員李喜永等十三人,各奎章全韻一伴賜給。命書傳敎曰,入格儒生,明日待令。命書傳敎曰,還宮當自內爲之矣,該房知悉。上還內,諸臣以次退出。
上在昌德宮。停常參·經筵。
自二十日初昏至二十一日開東,密雲下雨,彗星所在,不得看候。
自前夜人定至二十一日開東,灑雨下雨,測雨器水深一分。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,來二十五日朝參日次,而迎勅動駕相値,頉稟之意,敢啓。傳曰,知道。
又啓曰,行右承旨金弘集,時在廣州地,斯速乘馹上來事,下諭,何如?傳曰,允。
又啓曰,注書南奎熙,時在黃海監營,斯速乘馹上來事,下諭,何如?傳曰,允。
又啓曰,今日迎勅習儀時,憲府則監察代行矣。雖無諫院,依例行禮之意,敢啓。傳曰,知道。
又啓曰,臣海哲,今日迎勅習儀進去,下直之意,敢啓。傳曰,知道。
吏曹啓曰,昨日政新除授羅州牧使閔喆鎬,以前任潭陽府使,方在解由未出中,而矇然擬入,至蒙恩點,臣不勝惶恐。原望筒勿施,何如?傳曰,勿拘。
傳曰,吏曹參議有闕之代,前望單子入之。
注書朴齊斌病,代以盧泳敬爲假注書。
御營廳啓曰,今此迎勅習儀時,本廳標下軍七十名,訓局步軍一哨,中軍率領,除標信除器械,前導,嚴禁雜人,依正日例擧行之意,敢啓。傳曰,知道。
兵曹啓曰,今月二十一日武臣賓廳講書日次,而勅行近京,不得爲之之意,敢啓。傳曰,知道。
傳曰,入格儒生,延英門外施賞。
司饔院啓曰,崇政殿迎勅茶禮習儀後,館所茶禮習儀,仍爲設行於館所之意,敢啓。傳曰,知道。
傳曰,同副承旨許遞,前望單子入之。
承旨前望單子入之,洪大重落點。
政院啓曰,新除授承旨洪大重,以前任靈光郡守,方在解由未出中,何以爲之?敢稟。傳曰,勿拘。
政院啓曰,行都承旨閔泳翊,行左承旨趙秉鎬,左副承旨洪淳學不爲仕進,行右承旨金弘集在外,新除授同副承旨洪大重未肅拜,院中只有臣一人,伴直無人,同副承旨卽爲牌招,何如?傳曰,允。
吏曹參議李敦夏疏。省疏具悉。所請依施。
上在昌德宮。停常參·經筵。
自二十一日初昏至二十二日開東,密雲灑雨,彗星所在,不得看候。
自辰時至午時,灑雨下雨,測雨器水深二分。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
傳曰,假注書李義灐有身病,勢難察任,今姑改差,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
吏曹參議前望單子入之,趙秉轍落點。
又啓曰,今日入直軍兵等,中日習射技放事,標信啓下矣。雨勢如此,不得設行之意,敢啓。傳曰,知道。
傳曰,下諭及飭敎之下,尙不肅命,分義道理,寧容若是?行右承旨金弘集,下義禁府,推考。
傳曰,左副承旨許遞,前望單子入之。
承旨前望單子入之,朴容大落點。
傳曰,朝官跟隨,自有法典所載,近來申飭,亦已屢矣。濫率之弊,種種入聞,事體所在,不勝駭歎。如是更飭之後,或有違越定式,則雖秩高卿宰,自兵曹政院,稟啓論勘。
李義灐改差,代以李範大爲假注書。
兵曹啓曰,卽伏見南兵使徐相岳豐山萬戶自辟狀啓啓下者,則末望以折衝報來矣。萬戶係是四品職,而加資人擬望,有違格式,原狀啓還下送,使之更爲修啓,而該帥臣不可無警,推考,何如?傳曰,允。
又啓曰,今此慶熙宮勅使接見時,本宮墻垣頹圮處夥多,似有雜人攔入之慮,訓局出番軍一哨,除標信除出,將官率領,派立頹圮各處,嚴禁雜人之意,分付,何如?傳曰,允。
上在昌德宮。停常參·經筵。
自二十二日初昏,四輔星傍所有彗星,距極八度,尾跡比前無異,一更至二十三日開東,雲氣來往,乍隱乍見,且爲月光所射,不得詳察。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
都摠府啓曰,今此迎勅動駕時,侍衛寶劍守宮,當爲備員,而都摠管尹秉鼎嫌不進,趙鳳夏·任應準,俱有實病,副摠管李敏應陣上進,閔致序在外,金益容·趙濟華,俱有實故,無以備員,令政院稟旨變通,仍令該曹,以在京無故人,口傳差出,待下批牌招進參,何如?傳曰,允。許遞,前望單子入之。
摠管前望單子入之,副摠管徐璟淳·鄭稷朝·朴齊寬·趙熙一·李冕榮·李鶴榮·申桓落點。
義禁府啓曰,行承政院右承旨金弘集,下義禁府推考事,傳旨啓下矣。金弘集下去廣州地云,依例發遣府書吏,拿來,何如?傳曰,待待命拿囚。
政院啓曰,行右承旨金弘集,下義禁府推考事,命下矣。依定式,遞差傳旨,捧入之意,敢啓。傳曰,知道。
傳曰,召對爲之。
戶曹啓曰,今此勅使回還時,高陽問安中使齎去禮單,磨鍊以入之意,敢啓。傳曰,知道。
司饔院啓曰,今日監膳時,日下生鮮,腐傷體少,屢次點退,其所改色,與前無異,日勢漸晩,雖不得不捧入,而今當潦水,捉得無路云。在前如此之時,曾有稟旨代封之例矣。莫重御供,自下不敢擅便,惶恐,敢啓。傳曰,知道。代封。
迎接都監啓曰,卽接遠接使謄移,則上副勅·兩通官自持來疋縷緋,海西分授成冊,今纔報來,故邑名疋數,別單書入之意,敢啓。傳曰,知道。
兵曹啓曰,在前館所接見勅使時,別雲劍·別軍職·侍衛·信箭宣傳官·承傳宣傳官各一員,侍衛寶劍及兵曹堂上郞廳各一員,承傳宣傳官,長槍手挾輦軍,隨入大門內,其餘侍衛及槍劍軍倭槍手,大門外留駐,交龍旗作門外留駐矣。今亦依此擧行,何如?傳曰,允。
又啓曰,在前迎勅動駕時,寶劍別雲劍受點人員,例爲仍用於館所動駕時及送勅時矣。今亦依此擧行,何如?傳曰,允。
傳曰,左承旨許遞,前望單子入之。
承旨前望單子入之,趙龍鎬落點。
訓鍊都監啓曰,今此慶熙宮勅使接見時,本宮墻垣頹圮處夥多,似有雜人攔入之慮,訓局出番軍一哨,除標信除出,將官率領,派立頹圮各處,嚴禁雜人事,自兵曹草記蒙允矣。本局軍先後廂隨駕與各處定送軍數甚多,出番餘軍無餘矣。後廂本局步軍中一哨,除標信除出,將官率領,宮墻頹圮各處,嚴禁雜人後,仍爲還付本陣,何如?傳曰,允。
摠戎廳啓曰,今此勅行時,自弘濟院至迎恩門,其間防護禁雜人等節,令御營廳·摠戎廳,依近例擧行事,自迎勅都監,草記蒙允矣。臣廳則勅使入京日,別定將校五人,軍二百名,自追慕峴越邊,至于弘濟院,禁辟等節,分掌嚴飭,勅使回還日,亦依此擧行之意,敢啓。傳曰,知道。
義禁府啓曰,承政院前右承旨金弘集,今方待命拿囚,而卿宰禁推本府草記,待批下捧供,載在法典矣。金弘集係是卿宰,敢啓。傳曰,禁推分揀,仍任前職,卽爲牌招,如有違牌,勿爲呼望。
辛巳六月二十三日酉時,上御養心閤。召對入侍時,參贊官洪大重,侍讀官姜友馨,檢討官洪炳一,檢校直閣金文鉉,假注書李範大,記注官李明源,記事官鄭夏源,各持通鑑第十五卷,以次進伏訖。
上在昌德宮。停常參·經筵。
自二十三日初昏,四輔星傍所有彗星,距極九度,尾跡比昨無異,四更至二十四日開東,雲氣所蔽,不得更察。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,同副承旨趙龍鎬,今日不爲仕進,卽爲牌招,何如?傳曰,允。
又啓曰,行右承旨金弘集,飭敎之下,謂以情蹤惶蹙,奉牌闕外,無意承膺,何以爲之?敢稟。傳曰,申飭之下,無意承膺,是何道理?更爲嚴飭,卽速肅命。
統理機務衙門啓曰,梁山地所捉邪學罪人禹秉延,纔已用律,而同時就捕之日本人,方保授彼館矣。情節之和應,大關邊禁,令東萊府使,申飭辨察官,接法處治事,嚴加曉諭於領事官處,何如?傳曰,允。
奎章閣啓曰,新印斥邪綸音頒賜件,安寶次,奎章之寶,請出之意,敢啓。傳曰,知道。
傳曰,政官牌招開政。
傳曰,飭已施矣,刑曹判書申正熙,慶尙監司尹滋承,竝分揀。
政院啓曰,刑曹判書申正熙分揀事,命下矣。卽爲牌招,所帶訓鍊大將命召,左邊捕盜大將命召及大將牌·傳令牌,傳授,何如?傳曰,允。
又啓曰,行右承旨金弘集,屢度飭敎之下,謂以情蹤,轉益惶蹙,一向奉牌,無意承膺,何以爲之?敢稟。傳曰,招致啓板前,問啓以入。
訓鍊都監啓曰,今此迎勅時各處定送將卒數爻,單子書入之意,敢啓。傳曰,知道。
戶曹啓曰,上副勅贐行,二通官賞給,依癸巳年例磨鍊,別單書入之意,敢啓。傳曰,知道。
迎接都監啓曰,卽接遠接使謄移,則勅行今月二十二日到平山府止宿,路程記更爲磨鍊,入京當在今二十七日,而同路程記謄書上送矣,正書以入之意,敢啓。傳曰,知道。
議政府啓曰,德山郡捉上罪人金守連,邑招道啓,俱有可據,姓名之變幻,蹤跡之閃忽,無般作叵測之甚,而最其徒黨糾聚之說,致滋遠近之騷訛,似此兇譎之漢,苟不亟正典刑,則無以鎭服人心,左捕廳在囚罪人劉若大·韓文玉等兩漢,出沒京鄕,攫奪貨物,已是難貰之案,而至若輦轂之下,諸處衝火,尤係必誅無赦,上項三罪人,竝押送于仁川府,令防禦使,大會軍民,梟首警衆,德山押來高允辰,旣無更覈之端,特爲放送,何如?傳曰,允。
政院啓曰,行右承旨金弘集,招致啓板前,問啓以入事,命下矣。謂以情蹤萬萬惶蹙,無以重入脩門,連加催促,終不入來,何以爲之?敢稟。傳曰,有何可引?若是力抗,果分義之當然乎?施以金浦郡竄配之典。
兵曹啓曰,五衛將閔致儉·宋淳億·金鎭黿,曹司五衛將朴鳳彬,忠壯衛將禹石柱·元世翼,景福宮衛將金元喜,慶熙宮衛將申錫連,文臣兼宣傳官徐公淳·鄭顯英,俱以病難供職,呈狀乞遞,新除授全羅左水使李秉武,身病猝重,萬無登途赴任之望,戶奴呈狀乞遞。實病旣如此,則有難强令赴任,竝改差,何如?傳曰,允。
政院啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李世宰落點。
戶曹啓曰,今此支勅時,一大通官別求請各種,別單書入之意,敢啓。傳曰,知道。
吏曹啓曰,繕工監假監役官南愼元,以其身病,呈狀乞遞,改差,何如?傳曰,允。
有政。吏批,參議趙秉轍進。以尹成鎭爲禮曹參判,趙康夏爲工曹參判,李喬翼爲同敦寧,李容憲爲假監役。
再政。以金永哲爲左尹。左尹單鄭海崙,右尹單金永哲,故學生吳致俊,贈吏參例兼,故敎官吳敍常,贈吏議,故郡守吳載維,贈僕正,已上慶州府尹吳達善亖代,故學生金濟泰,贈童敎,金得鉉贈戶佐,金日祚贈監察,已上孝行卓異,贈職事,承傳。故同知孫應祿,贈戶判例兼,故僉知孫塤立,贈戶參例兼,故主簿孫應虎,故令姜慶孫,已上贈左承旨,已上忠節卓異,贈職事,承傳。
兵批,以金奭鎭爲副摠管,趙奎鎬·李儒行·李忠呂爲五衛將,南斆元爲曹司衛將,閔章鎬·崔錫均爲忠壯將,宋心琦爲景福將,盧儀壽爲慶熙將,金疇鉉·徐誼淳爲文兼,洪祐範爲武兼,李寅曦爲守門將,李喬憲爲部將,林秉斗爲守門將,林百鉉爲全羅兵使,李熙忠爲全羅左水使,閔致儉爲加里浦僉使,李宜煥爲鉢浦萬戶,徐俊淳爲威鳳別將。同知單申錫連,僉知單吳慶然。
上在昌德宮。停常參·經筵。
自二十四日初昏,四輔星南所有彗星,距極九度,形體漸微,尾跡頗減,四更以後,雲氣往來,乍見乍隱,轉至天明,仍爲不見。
自辰時至申時,灑雨下雨,測雨器水深五分。
藥房提調李鎬俊,副提調趙秉鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
又啓曰,行右承旨李世宰,時在京畿陽智地,斯速乘馹上來事,下諭,何如?傳曰,許遞。前望單子入之。
兵曹啓曰,今六月二十五日乙卯日出寅正三刻七分土王用事改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
都摠府啓曰,今日入直內三廳武兼禁軍及軍兵等,中日當爲習射技放,而勅使到畿境回還間,姑爲停止之意,敢啓。傳曰,知道。
刑曹啓曰,前南兵使李泰鉉所犯贓錢六萬二百六十九兩,依定式,捉囚家僮,刻期督捧之意,敢啓。傳曰,知道。
議政府啓曰,華留纔已報瓜矣,素著淸簡,三載之治體益重,務盡惠恤,一境之民情咸安,似此保釐之地,宜久彌展厥效,水原留守鄭基世,限一瓜仍任,何如?傳曰,允。
傳曰,原任直閣洪殷謨,馳詣健陵,奉審摘奸,仍留監祭,顯隆園·華寧殿,一體奉審以來。
承旨前望單子入之,李起鎬落點。
義禁府啓曰,承文院行右承旨金弘集,施以金浦郡竄配之典事,承傳啓下矣。金弘集,京畿金浦郡竄配,而以承傳內辭意,具罪目,依例發遣府書吏,押送配所之意,敢啓。傳曰,知道。
左右捕盜廳啓曰,謹依議政府草記批旨,本廳在囚德山郡捉上罪人金守連,衝火賊劉若大·韓文玉等三漢,押送仁川府,令防禦使,大會軍民,梟首警衆,德山押來高允辰,無更覈之端,特爲放送事,允下矣。臣廳在囚金守連·劉若大·韓文玉三漢,押送仁川府,大會軍民,梟首警衆,高允辰放送之意,敢啓。傳曰,知道。
敦寧都正徐鶴淳疏,略曰,臣於年前,猥膺三銓,差祭不審,以致昏謬,譴罷之典,僅止薄警,屛伏鄕廬,只切訟愆。迺者喉院敦府之銜,前後聯翩,以若情踪,晏若無故,則在臣分義,虧損極矣。伏遞亟遞臣敦寧都正之任,仍刊仕籍焉。省疏具悉。遂事何必爲引?爾其勿辭察職。
上在昌德宮。停常參·經筵。
今二十五日初昏,四輔星南所有彗星,距極九度,形體漸微,尾跡頗減,四更以後,密雲灑雨,漸至天明,不得看候。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,明日大駕詣慕華館,入幕次後,大王大妃殿·王大妃殿問安,何承旨進去乎?敢稟。傳曰,右副承旨進去。
又啓曰,新除授右承旨李起鎬,卽爲牌招,何如?傳曰,允。
又啓曰,左副承旨徐夔淳,今日不爲仕進,卽爲牌招,何如?傳曰,允。
傳曰,右承旨李起鎬,令政院申飭肅命。
政院啓曰,右承旨李起鎬,時在京畿高陽地,斯速乘馹上來事,下諭,何如?傳曰,許遞。前望單子入之。
又啓曰,事變假注書林永相有身病,勢難察任,今姑改差,何如?傳曰,允。
進御加味地黃湯,自後日次停止事,榻前下敎。
傳曰,明日出宮門路,以協陽門爲之。
以左副承旨徐夔淳牌不進罷職傳旨,傳曰,只推。
訓鍊都監啓曰,本局從事官金疇鉉,身病猝重,勢難察任,改差,何如?傳曰,允。
成均館啓曰,迎勅日慕華館及崇政門外,儒生整齊等事,該曹節目,已爲啓下矣。自前迎勅時,假儒生祗迎等事,例以計士·律官·畫員·寫字官·日官·醫官·譯官中,限四十人分排擧行矣。今亦依例,所屬各該司,預爲申飭知委之意,敢啓。傳曰,知道。
兵曹啓曰,今此大駕詣慕華館送勅時,何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,慕華館環衛軍兵,何以爲之乎?敢稟。傳曰,依迎勅時例磨鍊,餘軍留營·留陣,置之。
又啓曰,迎勅翌日,館所動駕時,何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,依迎勅時例磨鍊,餘軍留營留陣,置之。
承旨前望單子入之,金昌熙落點。
傳曰,判義禁許遞,前望單子入之。
判義禁前望單子入之,趙寧夏落點。
臺諫前望單子入之,大司憲李寅命,大司諫金裕行,執義李在淳,司諫李友燁,掌令李建昌·洪祐翼,獻納趙漢益,持平崔國鎭·金大鉉,正言南湜·魏鍾謙落點。
傳曰,近聞獷猂無賴之徒,明火聚黨,殺越于貨,村里騷警,商旅滯閼,各道營邑,苟能築底譏詗,旋輒剿滅,則寧有此蔓延之境也?前後筵飭,非不申嚴,看作尋常,玩愒度過,致此朝令未行,民害未祛,思之及此,萬萬駭歎。各營邑之砲軍,量宜發遣,眼同鎭營校卒,一一詗捕,計日登聞,捕捉指示人之論賞,自有法典,無論某邑某民,如有指捕之勞,則當以官職與賞,拔例施給,隨卽從實登聞之意,令廟堂竝措辭,三懸鈴行會于四都·八道道帥臣處。
迎接都監啓曰,卽接遠接使移文,則勅使入京日,百官見官禮停免云矣,敢啓。傳曰,知道。
又啓曰,卽接遠接使移文,則勅使明日入京,軍令以辰初書出云矣,敢啓。傳曰,知道。
林永相改差,代以朴彝陽爲事變假注書。
上在昌德宮。停常參·經筵。
今二十六日初昏,四輔星南所有彗星,距極六度,尾跡形色,比昨無異,二更至二十七日開東,密雲灑雨,不得更察。
大駕詣慕華館,入幕次後,統理機務衙門·藥房·內閣·政院·玉堂口傳問安。答曰,知道。
慶熙宮入幕次後,統理機務衙門·藥房·內閣·政院·玉堂口傳問安。答曰,知道。大王大妃殿·王大妃殿,遣承旨口傳問安。答曰,知道。
勅書祗迎還入幕次後,統理機務衙門·藥房·內閣·政院·玉堂口傳問安。答曰,知道。
接見茶禮還入幕次後,統理機務衙門·藥房·內閣·政院·玉堂口傳問安。答曰,知道。
還宮後,統理機務衙門·藥房·內閣·政院·玉堂·朝廷二品以上·六曹口傳問安。答曰,知道。
藥房提調李鎬俊,副提調趙秉鎬啓曰,時値庚節,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣度,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,來初一日輪對日次矣,敢稟。傳曰,當次人受點,後日次待令。
又啓曰,勅使回還間,事變假注書,依例別省記入直之意,敢啓。傳曰,知道。
奎章閣啓曰,守宮檢校直閣李承純,待開門牌招,何如?傳曰,允。
傳曰,日熱如此,輕囚放釋。
武衛所啓曰,今此迎勅送勅動駕時,左邊捕盜大將申正熙,以訓鍊大將,後廂隨駕,右邊捕盜大將李敎獻,以善騎別將隨駕矣。在前如此之時,有曾經大將權察之例,回鑾間,以曾經大將李鶴榮,姑令察任,何如?傳曰,允。
政院啓曰,因武衛所草記,今此迎勅送勅動駕時,左邊捕盜大將申正熙,以訓鍊大將,後廂隨駕,右邊捕盜大將李敎獻,以善騎別將,隨駕矣。在前如此之時,有曾經大將權察之例,回鑾間,以曾經大將李鶴榮,姑令察任事,允下矣。權察左右邊捕盜大將李鶴榮,卽爲牌招聽傳敎,何如?傳曰,允。
迎接都監啓曰,勅使入迎恩門幕次後,以酒果饌品一盤,傳給兩勅,而通官及跟役,亦以酒肴分饋之意,敢啓。傳曰,知道。
政院啓曰,臣以大王大妃殿·王大妃殿問安進去,下直之意,敢啓。傳曰,知道。
傳曰,遠接使入侍。
承文院啓曰,勅使齎來遺詔一度,提調一員,陪進奉安于奉安閣後,仍爲奉審之意,敢啓。傳曰,知道。
迎接都監啓曰,勅使到紅箭門,家丁十四名落後,先入館所之意,敢啓。傳曰,知道。
又啓曰,勅使歇所,茶啖入饋之意,敢啓。傳曰,知道。
傳曰,諸司預備。
趙龍鎬啓曰,臣龍鎬,今日館所問安進去,下直之意,敢啓。傳曰,知道。
又啓曰,明日大駕詣館所,入幕次後,大王大妃殿·王大妃殿問安,何承旨進去乎?敢稟。傳曰,右承旨進去。
徐夔淳啓曰,臣夔淳,敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則未推覈罪人姜今甫等三名,因傳敎公貨罪人安世明等四名,不可以輕囚論,故竝仍囚,其餘他矣錢不報罪人金仁西等五名,各司直囚罪人趙昌一等八名,係是輕囚,故依傳敎放送之意,敢啓。傳曰,知道。
又啓曰,卽者義禁府都事來言,今日動駕時,衛外擊錚人鄭基錫等七名,移送秋曹云矣,敢啓。傳曰,知道。
趙龍鎬啓曰,臣承命馳往館所問安,則上副勅以爲,勞動之餘,還宮萬安,不勝欣幸,而又賜勞問,尤切感謝云矣,敢啓。傳曰,知道。
傳曰,明日出宮內門路,以協陽門爲之。
以司謁口傳下敎曰,今日出還宮時,紅馬木內,乘馬人與下馬人,竝捧現告以入。
迎接都監啓曰,通官等賜茶床,分入各房之意,敢啓。傳曰,知道。
又啓曰,勅使入來館所之意,敢啓。傳曰,知道。
又啓曰,勅使旣入館中,各色郞廳,輪回直宿之意,敢啓。傳曰,知道。
又啓曰,勅使館所,茶啖排入之意,敢啓。傳曰,知道。
又啓曰,副勅往上勅房,同登明雪樓云矣,敢啓。傳曰,知道。
又啓曰,自上勅房咨文二度出給,故原本以入之意,敢啓。傳曰,知道。
兵曹啓目粘連,觀此平安兵使李邦鉉狀啓,則碧團僉使金基胄,軍器修補,公廨隨繕,鎭樣換新,軍民賴安,今當瓜熟,願借民訴,課日踏至,其在激勸之道,合有褒揚之典,特爲仍任事,令該曹稟處亦爲白有臥乎所,實績雖如是嘉尙,係是職分內事,且京舊勤之積滯,實屬可悶,仍任一款,置之,何如?啓依允。
又啓目粘連,觀此統制使鄭洛鎔啓本,則三千浦權管金時鎭,兵船修繕,軍器新備,公廨改建,民間補瘼,所入之錢,至於二千一百六十兩之多,而不費民力,全數自當,瓜期不遠,一鎭願借,其在激勸之道,合有褒賞之典,限一瓜仍任事,令該曹稟處亦爲白有臥乎所,實績雖如是嘉尙,係是職分內事。且京外舊勤積滯,實屬可悶,仍任一款,置之,何如?啓依允。
辛巳六月二十七日辰時,大駕詣慕華館。迎勅擧動入侍時,行都承旨閔泳翊,行左承旨趙秉鎬,行右承旨金昌熙,左副承旨徐夔淳,右副承旨洪大重,同副承旨趙龍鎬,史官缺提學金炳始,直提學閔泳翊,檢校直提學趙慶鎬·鄭範朝,檢校直閣李鎬翼·尹用求·姜·閔丙奭,待敎閔泳韶,檢校待敎閔泳煥·韓耆東·金永悳·趙晳九,以次侍立。時至,通禮跪啓請外辦,上具翼善冠·衮龍袍,乘駕轎出宣化門。藥房提調李鎬俊,副提調趙秉鎬,進前問候訖。由協陽門·進善門·敦化門,出崇禮門,宣傳官跪稟鳴金二下,大吹打。至慕華館幕次前,宣傳官跪稟鳴金三下,吹打止。通禮跪啓請降轎,上降轎入幕次,宗親·文武百官各就位,傳曰,遠接使留待。傳曰,遠接使入侍。遠接使趙寧夏進前。缺少頃,勅使到北作門信地,訓局別破陣,放砲三聲畢。通禮跪啓請出次,上改具翼善冠·淺淡服·烏犀帶以出。左右贊禮,前導就祗迎位,宗親·文武百官,改着淺淡服·烏角帶,以次侍立,勅書詔書龍亭至。通禮跪啓請鞠躬,上鞠躬,過則平身。通禮跪啓請乘轎,時原任大臣進前問候訖。上乘轎進發,由敦義門·興化門,詣崇政門外,降轎乘輿,詣崇政殿,上降輿入小次。少頃,勅書詔書至。通禮跪啓請出次,上出次,左右贊禮,前導就祗迎位。勅書詔書,由正門入,勅使下輿從入。通禮跪啓請鞠躬,上鞠躬,過則平身,龍亭陞殿,上還入小次。泳翊曰,贊儀擧行之際,做錯非細,事體所在,誠極駭然。所當重勘,而本院請推之外,無他可施之罰,何以爲之乎?上曰,事過後拿處,可也。出駕敎勅使捧勅書,各置於案,引禮引勅使就位。通禮跪啓請出次,上出次,就拜位,行四拜禮,司香三上香,上俯伏興平身,宗親文武百官俯伏興平身。贊禮導上,由西階至殿戶外,泳翊·秉鎬,前導入詣受勅位,北向立。勅使稱有制,泳翊啓請跪,上跪。勅使奉勅書,西向授,上受勅書,以授泳翊,還置於案。泳翊啓請叩頭興平身,上平身。泳翊·秉鎬,導上出戶外,贊禮導上至殿階上,東向立。捧勅官禮曹正郞高永錫,刑曹正郞崔鼎獻,宣勅官副修撰任百彦,展勅官校書判校金在鍵,奉常僉正韓用肯,詣勅案前。勅使捧勅書,授捧勅官,捧勅官,傳捧勅書,由正門出,就宣讀位。引禮引勅使出,至殿階上,西向立。捧勅官,以勅書,授宣勅官,宣勅官跪受,以授展勅官,展勅官跪受,立對展,宗親文武百官跪,宣勅官宣讀訖。捧勅官捧勅書,入置於案,俱降復位,宗親文武百官,俯伏叩頭興平身。引禮引勅使,還入就位,贊禮導上降復位。贊禮啓請俯伏哭,上俯伏哭,宗親文武百官俯伏哭。贊禮啓請止哭興平身,上止哭行四拜禮。贊禮跪啓禮畢,引禮引勅使出就次,贊禮導上還入小次。接見時至,通禮跪啓請出次,上改具翼善冠·黲布·烏犀帶以出,贊禮導上,至西正門外。引禮引勅使,由正東門入就殿內拜席頭,西向立,泳翊·秉鎬導上由西正門,入就殿內拜席頭,東向立。請行再拜禮,勅使云不敢當,上行揖禮,兩勅答揖禮訖。上命時原任大臣入侍,行茶禮訖,勅使起座,上起座,揖送于崇政門外,還入幄次。少頃,通禮跪啓請出次,上改具翼善冠·衮龍袍,出次乘轎,出興化門,由敦化門,至協陽門外。上降轎乘輿,入協陽門,宣傳官請出信箭解嚴,由宣化門還內,諸臣以次退出。
上在昌德宮。停常參·經筵。
今二十七日初昏,四輔星南所見彗星,距極六度,尾跡形色,比昨稍減,五更至二十八日開東,雲氣往來,乍見乍隱,不得詳察。
大殿,統理機務衙門·內閣·政院·玉堂翌日口傳問安。答曰,知道。朝廷二品以上·六曹·大司諫翌日單子問安。答曰,知道。大王大妃殿·王大妃殿·中宮殿,統理機務衙門·內閣·政院·玉堂口傳問安。答曰,知道。世子宮,機務衙門·內閣·政院·玉堂·春桂坊口傳問安。答曰,知道。
大駕詣館所入幕次後,統理機務衙門·藥房·內閣·政院·玉堂口傳問安。答曰,知道。
接見茶禮還入幕次後,統理機務衙門·藥房·內閣·政院·玉堂口傳問安。答曰,知道。
還宮後,統理機務衙門·藥房·內閣·政院·玉堂口傳問安。答曰,知道。大王大妃殿·王大妃殿,承旨口傳問安。答曰,知道。
藥房提調李鎬俊,副提調趙秉鎬啓曰,郊館迎勅,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,宰臣李炳敎,今日館所問安進去,下直之意,敢啓。傳曰,知道。
又啓曰,臣以大王大妃殿·王大妃殿問安進去,下直之意,敢啓。傳曰,知道。
又啓曰,宰臣李炳敎,馳往館所問安,則上副勅以爲,連賜勞問,尤不勝感謝云矣,敢啓。傳曰,知道。
傳曰,諸司預備。
傳曰,公事誤下之中官金錫勳,從重推考。
傳曰,奉審閣臣入侍。
迎接都監啓曰,明日大臣茶禮,依例請行之意,敢啓。傳曰,知道。
又啓曰,勅使回還時,城門砲上下馬砲,依上來時例爲之之意,敢啓。傳曰,知道。
又啓曰,上副勅願呈名帖,進獻物種單子,故令司譯院呈納承政院之意,敢啓。傳曰,知道。
又啓曰,第三日大臣茶禮停免爲言,故床排依例入送之意,敢啓。傳曰,知道。
兵曹啓曰,西所衛將直所,年久頹圮,今方修改矣。畢役間移接於永肅門局出身廳之意,分付,何如?傳曰,允。
義禁府啓曰,慶尙監司尹滋承狀啓內,咸安郡守李昌鉉,爲先罷黜,其罪狀,令攸司稟處事,啓下矣。李昌鉉,時在任所,依例發遣府羅將,拿來,何如?傳曰,待待命拿囚。
辛巳六月二十八日辰時,大駕詣南小館。擧動入侍時,行都承旨閔泳翊,行左承旨趙秉鎬,行右承旨金昌熙,左副承旨徐夔淳,右副承旨洪大重,同副承旨趙龍鎬,史官缺提學金炳始,檢校直提學趙慶鎬·鄭範朝,直提學閔泳翊,檢校直閣李鎬翼·尹用求·姜·閔丙奭,檢校待敎閔泳煥·韓耆東·趙晳九,待敎閔泳韶,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調李鎬俊,副提調趙秉鎬,進前問候訖。出協陽門,上降輿乘轎,由進善門·敦化門進發,至館所大門外,上降轎乘輿,至幕次前降輿,入幕次。泳翊啓請遣史官,奉御帖,問安於上副勅。兩勅云,不敢當。少頃,通禮跪啓請出次,上出次。通禮導上,入正廳前西階下,引禮引兩勅,迎東階下。上由西階陞廳東向立,勅使由階陞廳西向立,請行再拜禮,兩勅云,不敢當,只行揖禮。上命時原任大臣入侍,行茶禮訖,上擧手揖,勅使答揖。贊禮導上出,至西階,引禮引勅使至階下,上出宴享廳西中門,入幄次。泳翊曰,紅馬木內,勿爲乘馬事,前後飭敎,何等截嚴,而今日出宮時,軍門將官,無難乘馬,揆以法綱,萬萬駭然。竝捧現告,所當重勘,而本院請推之外,無他可施之罰,何以爲之乎?上曰,竝記過,可也。出駕敎傳曰,諸司預備。少頃,上乘輿,以出大門外,上降輿乘轎進發,至敦化門外,上降轎入幄次。少頃,上改具翼善冠·衮龍袍,乘輿以出,由進善門,入協陽門,宣傳官請出信箭解嚴,由宣化門還內,諸臣以次退出。
辛巳六月二十八日午時,上御熙政堂。奉審閣臣入侍時,右副承旨趙龍鎬,記事官朴齊斌·閔啓鎬·鄭夏源,原任直閣洪殷謨,以次進伏訖。上曰,史官分左右。上命閣臣進前,殷謨進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯隆園,園上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣健陵,仍留監祭,將事安寧之意,敢此仰達矣。
上在昌德宮。停常參·經筵。
今二十八日初昏,四輔星南所見彗星,距極七度,尾跡形色,與昨無異,至二十九日開東,仍見不隱。
政院啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,明日大駕詣慕華館入幕次後,大王大妃殿·王大妃殿問安,何承旨進去乎?敢稟。傳曰,同副承旨進去。
洪大重啓曰,臣大重,今日館所問安進去,下直之意,敢啓。傳曰,知道。
統理機務衙門啓曰,卽見都京禮部咨文二度出來者,則一是勅使派送事也,一是通官派送事也。以承領之意,各撰回咨,付撥下送灣府,轉致北京,何如?傳曰,允。
迎接都監啓曰,卽者差備譯官來言,勅使明日欲爲回程云,故臣等依例進西宴廳,請留之意,敢啓。傳曰,知道。
又啓曰,上副勅元禮單各贈給,通官·跟役等贈給,無弊入給之意,敢啓。傳曰,知道。
又啓曰,臣等進詣西宴廳,使差備譯官,以上敎請留,則兩勅以今旣竣事,亦已休息,返命時急,不可久留,明日必欲回程云矣。在前勅使欲爲回還,則都監諸臣,先爲請留,又有承旨請留,大臣請留,中使請留之例,待下敎擧行之意,敢啓。傳曰,知道。
又啓曰,勅使元禮單都求請各項物種,或以本色持去,或以折銀持去,分付戶曹,區別懸註,追後別單書入之意,敢啓。傳曰,知道。
又啓曰,卽者差備譯官來言,上副勅禮單馬,俱以折銀持去云矣,敢啓。傳曰,知道。
又啓曰,卽者差備譯官來言,勅使回還時,黃傘二柄,龍旂御仗·欽差牌·肅靜牌二封,竝作馱以去云矣,敢啓。傳曰,知道。
又啓曰,卽者差備譯官來言,勅使發行軍令,今月三十日辰初書出云矣,敢啓。傳曰,知道。
又啓曰,勅使回還路程記書出,而今月三十日自京離發,七月十一日當到義州云。以此分付於伴送使及開城留守·三道道臣處,而路程記書入之意,敢啓。傳曰,知道。
政院啓曰,臣奉命馳往館所問安,則上副勅以爲,俺們穩宿而又遣近侍,如是勞問,不勝感謝云矣,敢啓。傳曰,知道。
傳曰,勅使明日回程云,遣都承旨請留。
閔泳翊啓曰,臣泳翊,承命馳往館所請留,則上副勅以爲,奉命遠來,旣已竣事,盛敎雖如是勤摯,明日不可不回程云矣,敢啓。傳曰,知道。
傳曰,領議政進去,更爲請留。
傳曰,明日出宮內門路,以協陽門爲之。
迎勅都監啓曰,臣最應,承命來詣館所,使首譯,先呈名帖,以御帖奉來之意,言于兩勅,請留,則兩勅以爲,盛意勤摯,至於遣大臣請留,不勝感謝,然皇旨在身,返命時急,不可久留,無以應命,尤爲不安云矣。御帖,使都監郞廳,陪進承政院,臣則仍爲退去之意,敢啓。傳曰,知道。
戶曹啓曰,今此支勅時,上副勅及二大通官,請留各種,別單書入之意,敢啓。傳曰,知道。
又啓曰,時御所內各司,依定式發遣本曹正郞臣李明源,與兵曹參議臣宋宅薰,佐郞臣蔡東夏,東所衛將臣尹彝烈,西所衛將臣李廷緖,南所衛將臣李敏植,北所衛將臣尹滋愿,眼同看審,則姑無雨漏處之意,敢啓。傳曰,知道。
迎接都監啓曰,大臣承命來詣館所,使首譯,先名帖,仍以御帖奉來之意,言于兩勅,請留,則兩勅以爲,盛意勤摯,至於遣大臣請留,不勝感謝,然而皇旨在身,返命時急,不可久留云,大臣退去之意,敢啓。傳曰,知道。
以全羅監司李秉文狀啓,法聖僉使朴珪熙,職在捧稅,罔念法紀,專事肥己,無所顧忌,爲先罷黜,其罪狀,令攸司稟處事,傳曰,倉穀之虧欠,船廳之排斂,寔出於無憚不法之習,萬萬駭然,不可尋常處之,前僉使朴珪熙,令該府拿問嚴勘,自廟堂申飭道臣,築底査覈,準數充刷後,形止火速登聞,此時漕務,不可曠闕,法聖僉使之代,令該曹口傳差出,不日下送。
行大司憲李寅命,大司諫金裕行,執義李在淳啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行凶臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮過大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥戮之典。噫嘻痛矣,賊裕之罪,可勝誅哉?辛酉一疏,包凶畜禍,暗售梟獍之腸,都人尹姞等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡者橫目之列者,莫不骨警膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?原疏之極憯,逆腸難掩,鞫招之凶慝,斷案已成,雖未及結案,便是已結案之劇逆,而安默·魯賢·在民三賊伏罪之後,其凶謀逆節,尤益彰著,此與身死旣久之後,追律之例,大有異焉,不可援用尙魯追施之律。請物故罪人裕,亟施孥戮之典焉。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不到也,是乃窮天地亘宇宙之極逆大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警則曰,當爲蜀漢,分院兵助勢之策,湖南伯得差之願,無非極逆之斷案,而乃與振采·友文等,結爲血黨,五字八字之凶言,猶爲不足,而必以二字不道之言,和應於合有變通之說,甚至街路上凶訛,而振采則伎倆妖慝,行止閃忽,出沒京鄕,左道誑惑,達腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,搢紳家火具之潛埋,指卯日而擧事爲期云者,莫非做作妖言,煽動人心之計,而至於第一字指擬之目,十三日至凶之說,與鍾一,一而二二而一者也。今古所無之逆,不可只施治逆之常典,适·雲已行之例,不用於此賊,而將何施乎?請大逆不道罪人鍾一,竝施适·雲之例。逆賊友文跡本卑微,性又奸慝,投身於鍾一,日作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉到南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酌,卽此數段,已足爲訛賊之眞贓斷案,至於正月十三日,卽是窮宙亘宇所未有未聞之極逆情節,而無不參聞,無不參知,則罪之誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝〈施〉孥籍之典。噫嘻痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素畜梟獍之心,親察守禎,而結爲死黨,延接鳳周,而相與同室,綢繆謀議,打成一片,論災異於南山,而肆發憯悖之說,視奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道知情不告罪人榮瑾,亟施孥戮之典。噫嘻痛矣,崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,鳳周,凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二二而一也。旣已承款於知情,則豈可有貸於王法乎?又此李奎和,則接肚於賊禎,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,酌處之成命遽降,憤菀之輿論轉深,言之膽掉,思之骨戰,此而謂無所窮犯〈而〉容之,謂不足深誅而貸之,付之猶輕,不施極律,則伏莽之戒,燎原之漸,豈不大可懼哉,大可憂哉?請楸子島安置罪人崔鳳周,黑山島定配罪人李奎和,更爲設鞫得情,快止典刑焉。噫嘻痛矣,亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐,所圖者無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者,負犯如此,關係若是,而豈可止以知情不告,蔽之哉?輿情去益憤鬱,國論尙此沸騰。請知情不告罪人兢善,亟施孥戮之典焉。噫嘻痛矣,朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖蟣蝨之賤,旣托仕籍,則不可但以遐土蠢氓論,而腕把至憯之牘,目閱絶悖之說,則奔走號遑,來告之不暇,而偃息恬嬉,不思所以人得而誅之者,此曷故焉?若無平日綢繆於逆順·凶馹,則憯牘悖說,胡爲而至哉?此必有所由然而然也。傳書兩漢之未卽執注,謂以覻氣色而遽逃,藏牘幾日,而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,三尺不加,一縷尙貸,使之暇息於海島之中,包涵於覆載之間,則其可曰國有典憲乎?臣等之相率聯,卽王章之所必伸,輿情之所共憤也,而聖度過加寬容,尙斳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣忝在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣坐,毁撤家廟,自歸禽獸〈之〉域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而及有王府拿來之命,脫身亡命,是必無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情,鳳周,世濟其惡,天生戾氣,洋泊之潛越魅類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳習之惡,吁亦痛惋矣。潛懷賣國之凶圖,倡出無根之妖言,煽動一世,炫惑群聽,苟究情節,鍾三·鳳周,一而二二而一也。近日邪術之肆行,禍機之醞釀,無不根窩於此,憂深伏莽,何異黃巾綠林,禍將滔天,有浮洪水猛獸。何幸太陽中天,奸狀莫逃,嚴伸三尺之章,遄伏肆市之典,神人之憤,庶可少洩,而似此巨魁,不可只誅其身而止。請謀反不道罪人鍾三·鳳周,竝施孥戮之典。噫嘻痛矣,亂臣賊子,從古何限,而豈有如喆增之窮凶極惡者乎?渠以蟣蝨之賤,素蓄梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在縉紳之列,則知已侈矣,榮固大矣。苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而滅絶倫綱,潛懷不軌之圖,敢生射天之計,遂乃越海招寇,謀危邦國,至於年前海船之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而此則甘心前矛,意欲蹂躪我疆域,文謨之潛形匿影,猶或似於顧忌,而此則改頭換面,無難染毒我民人,不待泄玉千禧之祕傳帛書,而自有廣東澳門之直通赫蹄,國人之曰可殺,猶屬緩聲,王法之所必誅,不宜少淹,及其捕招之出,而情跡尤著,逮使之發,而罪人斯得,天討可以大行,王章可以夬伸,而噫,彼猷善之凶狡,乃敢先機而營護,聲氣直走於暗地,指劃素定於緘口,三尺之典憲未加,寸刃之自戕遽先,神人之憤,中外之惑,去益未解,此若以其身故,而不施極律,則亂賊無所懼,而王法無所施矣。斬屍之法,雖無可據,孥戮之典,自有其例。請徑斃罪人喆增,亟施嗣賊已施之律。噫嘻痛矣,演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,貪財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪紳後裔,累經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賦性至慝,鳳周·在誼,俱是邪窩,夤緣在誼,交通鳳周,惟一·大誅,無非邪類,惟一親知大誅,詭謀祕計,明若串貫,而環連凶圖悖節,互相蛇蟠而蚓結。至於洋醜之敬一,乃是邪學中巨魁也。渡海潛來,隱形慝影,如非偏惑於此,則初無相從之時,偕弟屈滕,前席之拜禮甚恭,與婢慣面,內室之酒會頻來,通用錢貨,情誼倍加殷勤,輸送魚脯,餽遺從又絡繹,甘心設法,奉敎主若神明,聚首講習,視禍囿爲樂地,此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承,戾氣所種,天生凶狡,旣受學於尙學,篤信邪學之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀,倡妖言而造妖書,意專在於眩惑,慫慂乃兄,暗滋奸黠之萌,聯絡同黨,打成捕逃之藪,蓋此指劃排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹,究厥情節,其兄其弟,卽一而二二而一也。近日邪說之肆行,皆緣此輩之接踵,憂深伏莽,何異白蓮黃巾?禍將滔天,有浮洪水猛獸。何幸天討孔昭,神理不憯,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典。噫嘻痛矣,鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募丁之計,尤是凶祕,卽近古所無之逆節也。巨魁成七,雖已漏網,晩植等諸罪人之陰謀祕計,心腸貫一,仇機毒天,情跡無異,若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽降,臣等愕然失國,不勝抑菀。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素畜梟獍之腸,邪術之沈溺,而斁絶彝倫,異類之糾結,而醞釀禍機,敢生射天之心,暗售賣國之計,遂至越層溟而招寇,稱亂沁都,引亂船而下陸,作變德山,此實窮天地亘萬古所未有之極逆大憝也。何幸天討孔昭,乾斷赫然,帳殿親問之下,端緖畢露,奸狀莫逃,大伸三尺之章,遄伏肆市之典,神人之憤,庶可少洩,而似此君讎國賊,決不可孥戮而止。苟有加於此之極律,何不施於此賊乎?至於敦浩,亦一邪徒中巨慝,締結匪類,憯懷異圖,形跡極其誕祕,情節尤爲狡惡,與汝江,一而二二而一也,德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪。請謀反大逆不道罪人昌實,極施适·雲已施之律,謀反不道罪人汝江,知情不告罪人敦浩,施以孥戮之典焉。噫嘻痛矣,亂臣賊子,何代無之,而豈有如今日弼濟·岐鉉諸賊之窮凶極惡者乎?俱是覆載之所不容,神人之所共憤,宜其殪殄滅之,無遺育易種者,審矣。岐鉉則逋逃之罪,而弼濟之奇貨也,玉鉉則奸凶之魁,而弼濟之根窩也。憑藉讖術,煽動人心者弼濟,而岐賊實所主張,醞釀禍機,嘯聚徒黨者弼濟,而玉賊實爲謀主,萑盜之警,屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼濟卽兩鉉也,兩鉉便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊,而乃反以弼賊之次律施之者,其非失刑之〈大〉者乎?請謀反大逆岐鉉,知情不告罪人玉鉉,一以弼濟所施适·雲之例,施之焉。噫嘻痛矣,亘萬古環六合所未聞所未見之極逆大憝也,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事,貪利忘義,萬死不顧其身,觀燈詩之誦傳,挑成怨憝之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤,作之者應龍,而受頤揮於潤根,寫之者潤根,而得手法於應龍,兩個凶種,打成一塊,前後唱和,綢繆醞釀,其實一而二二而一也。何幸天討孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆市之典,神人之憤,庶可少洩,而似此君讎國賊,決不可戮其身而止。請犯上大逆不道罪人應龍·潤根,竝施适·雲之例。至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。噫嘻痛矣,亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下·司馬之間,久蓄梟獍之性,兼藏蟣蝨之財,明火劫財,自家而及國,脅劍藏銃,隱身而深人,以至托葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負市爲名,無非興榮之排布也。柒谷·安東,相應爲約,亦是興榮之經綸也。此有甚於綠林之嘯聚,亦相符於白蓮糾結,究厥情跡,萬死猶輕,千剮難贖,至今思惟,骨戰而膽掉,髮竪而眦裂也。宜有窮覈其罪,劓滅無遺,而天討未行,鬼誅先加,至使凶身徑斃,莽·卓之凶身未暴,懿·溫之逆節未彰,神人共憤,刑法失中,此若以其身之已死,而不施極律,則亂賊無所懼,而王法無所施矣。至於鞫廳諸罪人等言之,沈聃應,任實縣定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,夬正邦憲,以重獄體焉。噫嘻痛矣,亂臣賊子,從古何限,而豈有如朴遇賢之至凶絶慝者乎?渠以蟣蝨之賤,素蓄梟獍之性,肆然投匭,無所顧憚,設心至憯,造意絶悖,欲售嘗試之計,卽犯誣逼之科,引用孝悌之說,而敢以夔齊之等語,登諸文字,無嚴不敬,莫此爲甚。所謂爻象失和者,何事也?字字陰慝,節節凶悖,何忍萌心而發口,不覺骨顫而膽掉矣。鞫訊方張,凶節幾露,而忍杖不服,端緖未究,究厥情狀,尤極駭惡,此而不嚴加誅戮,其可曰國有三尺乎?神人共憤,覆載難容,而酌處惟輕,固仰好生之德,王章莫伸,尤急必討之義。請黑山島圍籬安置罪人朴遇賢,亟令王府,更爲設鞫得情,夬正典刑焉。噫嘻痛矣,孫永老之罪,可勝誅哉?渠以蟣蝨之類,敢肆梟獍之性,荒悖之說,發於疏章,字字無非奸黠,節節盡是謬妄,犯分干紀,眼無君父,此誠天地之所不容也,神人之所共憤也。淵鑑悉燭,以脅迫爲敎,罪惡昭著,情狀畢露,究厥負犯,則不覺髮豎而膽掉,心寒而骨冷,三尺之法,固宜亟施,一縷之命,豈可暫貸?鞫事方張,專尙呑吐,狡性愈頑,不指根窩,王章將伸而反屈,輿憤方洩而愈菀,關係旣重,酌處猶輕,此莫非大聖人好生之至仁盛德,而奈此奸猾之層生,綱紀之將墜乎?罪固罔赦,義在必討。請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。噫嘻痛矣,今番鞫獄諸罪人,卽振古以來所未有之窮凶絶悖者也。哲均,厚被國恩,濫躋梱帥,苟有一分秉彝,宜思百倍圖報,而奈其陰譎之狀,自著色辭,奰慝之性,便成技癢,嘯聚非類,甘作窩主,信惑雜術,釀出禍機,李觀一之邀置密室,無事不議,朴景良之附耳細語,有言皆從,海舶妥帖,反思用術而警動,火藥暗投,竟售思亂而樂禍,凶節盡露,斷案已成。東根以蟣蝨之賤,素蓄虺蜮之性,伴觀一而同舍,蹤跡甚祕,招景良而分酌,腸肚相連,假月夜之赴飮,自底火塊之撲面,直非哲均之所指使,其凶謀祕計,與哲均,一而二二而一也。至於善敎,性本凶戾,跡又詭譎,出沒京鄕,作哲均之狎客,締結術數,爲觀一之薦主,包藏禍心,潛懷凶圖,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎,竝施孥戮之典焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶慝者乎?秉淵,鬼蜮成性,梟獍其心,結導賢爲肆交,蓋其醞釀之有素仗,善晩爲義子,以之奔走而使役,謂氣脈之先占,乃敢自誇,聽相術而自負,潛蓄不軌,僞作宮牌,而掌庫已極設心之狡,辦備戎器而私峙特欲待時而動,求神埋戈,莫非出於妖惑,搬舍團丁,厥惟久於排布,至若渭水·南陽之發口,將心已著,天府敖倉之據形,爲計至憯,凶圖莫掩,逆節畢露,此誠窮天地亘萬古所未有之極惡大憝。何幸天討孔昭,罪人斯得,三尺之章,遄伏肆市之典,而似此凶逆之賊,不可孥戮而止。苟有加於此之極律,則何可不施於此賊乎?啓豊,賦性凶憯,行己憯慝,頑如秉淵,而結爲心腹之交,凶如導賢,而又復腸肚之連,搬運隱僻,若形影之相隨,造備器服,乃繆結而和應,至於掌庫之受牌,甘作凶徒之窩屈,千金不惜,情可見於難測,一串如貫,凶則同於包藏,陰謀祕計,多所參聞,悖肚逆腸,昭不可掩,與秉淵,一而二二而一也,豈可只誅其身而止?李英俊,渠之姓名,已出賊招,而以其渠雖不得刑訊,一不盤覈,施以島配,亦有乖於鞫獄之體。請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。噫嘻痛矣,赫晉·祐秀·鳳周等,罪可勝誅哉?渠以鄕曲蟣蝨之跡,締結徒黨,糾合匪類,排布之源委,醞釀之脈絡,至凶絶慝,卽窮天地亘萬古未有之極逆大憝也。向因傳敎下者,三罪人今本道用律,雖由於我殿下慮深張大,事從權宜之聖德,而其體至嚴,其法至重,則此獄之究竟不可張大,而慮權宜而行者,明矣。今此道啓用碎,巨魁且殲,而諸罪人窮凶餘罪,何可以孥戮而止,破瀦而斷乎?請處死罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。噫嘻痛矣,黃載顯·洪時中之罪,可勝誅哉?人心滔溺,世變層生,梟音獍舌,公肆叫呼,詬天罵日,靡有定極,古今天下,亂臣賊子,指不勝摟,而豈有如此輩之窮凶絶憯者哉?載顯之自附說弊,而援引亂亡,昏暴之極,專出無將之習,時中之初無指的,醜辱廷紳,姑不可論,而若其移志導欲等句語,是豈爲人臣者,所敢萌諸心發諸口哉?同日投匭,脈胳相貫,決非渠輩蟣蝨之所敢自辦,而排布醞釀,必有根窩,此而不嚴覈,豈可曰邦有常憲哉?請黃載顯·洪時中,令王府,竝設鞫得情,夬正典刑焉。噫嘻痛矣,李晩孫·姜晉奎之罪,可勝誅哉?渠輩一則以儒賢後裔,一則以卿班邇列,修身行己,宜其謹飭敬畏,而稱以論事之疏,忽有二本之傳播者,已極駭怪,而至若未撤本中一二句語之援古喩今,尤是無倫沒脊,遣辭極爲凶悖,指意亦甚陰慝,見之者膽掉,聞之者骨顫,是豈今日北面臣子之所可萌心發口者哉?蓋其封章之抹改,初本之代製,十手所指,萬目所傳,腸肚相連,肝肺如見,可謂一而二二而一者,而鞫庭之忍杖抵影,終不輸款,情節之去益叵測,聽聞眩惑,雖其死中求生,乃反罪上添罪也。此若不到底窮覈,快施當律,則其可曰,邦有常憲乎?鞫事未竟,寬典遽降,公議轉益沸鬱,王章易至隳損。請薪智島圍籬安置罪人李晩孫,鹿島圍籬安置罪人姜晉奎,更令王府,嚴加鞫覈,明正典刑。答曰,不允。黃載顯·洪時中·李晩孫·姜晉奎事,已有處分,勿煩。
執義李在淳啓曰,新除授掌令李建昌,時在江華地,洪祐翼,時在忠淸道忠州地,持平崔國鎭,時在平安道寧邊地,金大鉉,時在義州地,請竝斯速乘馹上來事,下諭。答曰,許遞。
大司諫金裕行啓曰,新除授司諫李友燁,時在平安道定州地,獻納趙漢益,時在京畿竹山地,正言南湜,時在江原道三陟地,魏鍾謙,時在咸鏡道咸興地,請竝斯速乘馹上來事,下諭。答曰,許遞。
兩司合啓中,黃載顯·洪時中事,請字下,金甲島圍籬安置罪人九字添入,黃載顯下,薪智島遠惡島定配罪人十字添入,李晩孫·姜晉奎事請字下,鞫廳二字抹去,薪智島圍籬安置七字添入,李晩孫下,鹿島圍籬安置罪人八字添入。
上在昌德宮。停常參·經筵。
今二十九日初昏,四輔星南所見彗星,距極八度,尾跡形色,比昨無異,三更至五更,雲氣或開或蔽,乍見乍隱,不得詳察,三十日開東,密雲陰翳,未能推測。
自申時至酉時,灑雨下雨,測雨器水深一寸五分。
大駕詣慕華館,入幕次後,統理機務衙門·藥房·內閣·政院·玉堂口傳問安。答曰,知道。
送勅還入幕次後,統理機務衙門·藥房·內閣·政院·玉堂口傳問安。答曰,知道。
還宮後,統理機務衙門·藥房·內閣·政院·玉堂二品以上·六曹口傳問安。答曰,知道。
藥房提調李鎬俊,副提調趙秉鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
又啓曰,宰臣行護軍申桓,今日館所問安進去,下直之意,敢啓。傳曰,知道。
又啓曰,宰臣行護軍申桓,馳往館所問安,則上副勅以爲,俺們又爲穩宿,今方回程,而連賜勞問,尤不勝感謝云矣,敢啓。傳曰,知道。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
迎接都監啓曰,勅使離發館所之意,敢啓。傳曰,知道。
又啓曰,勅使轎子作行之意,敢啓。傳曰,知道。
傳曰,伴送使入侍。
政院啓曰,臣以大王大妃殿·王大妃殿問安進去,下直之意,敢啓。傳曰,知道。
迎接都監啓曰,勅使以爲,弘濟院旣是過站,大臣·承旨,勿爲出來云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
迎接都監啓曰,勅使已踰沙峴,臣等退去之意,敢啓。傳曰,知道。
奎章閣啓曰,大駕今已還宮,守宮檢校直閣李承純,依定式減下,何如?傳曰,允。
兵曹口傳政事,以鄭愚植爲法聖僉使。
政院啓曰,勅使旣已回還,事變假注書,依例減省記之意,敢啓。傳曰,知道。
又啓曰,卽者義禁府都事來言,今日動駕時,衛外擊錚人文有祥等十二名,依例移送秋曹云矣,敢啓。傳曰,知道。
又啓曰,卽者檢閱閔啓鎬,以其親病,陳疏徑出,原疏纔已捧入矣。所當卽捧禁推傳旨,而此與無端徑出,有異,推考警責,何如?傳曰,允。
傳曰,前經理事金弘集分揀,仍任前職,令畿營嚴飭,卽爲上來行公。
義禁府啓曰,因全羅監司狀啓內,法聖僉使朴珪熙,爲先罷黜,其罪狀,令攸司稟處事,判付內,倉穀之虧欠,船廳之掊斂,寔出於無憚不法之習,萬萬駭惋,不可尋常處之,前僉使朴珪熙,令該府拿問嚴勘事,命下矣。朴珪熙,時在任所,依例發遣府書吏交代後,拿來,何如?傳曰,待待命拿囚。
又啓曰,金浦郡竄配罪人金弘集放送事,承傳啓下矣。金弘集放送事,分付該道道臣之意,敢啓。傳曰,知道。
傳曰,臺諫竝許遞,前望單子入之。
以司謁口傳下敎曰,駕後咫尺,朝官之無難橫過,事甚駭然,竝捧現告以入。
檢閱閔啓鎬疏曰,伏以臣齒少才短,猥廁名選,間嘗簪筆,三數登筵,恩光所遍,涯分已濫,惟當恪謹奉公,何敢唐突言私,而第臣母素患貞痼之疾,近因暑濕,一倍添劇,促以歸視,臣方寸焦迫,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣見帶之職,俾便救護,仍治臣擅離之罪,以肅朝綱焉云云。省疏具悉。爾其勿辭救護。
辛巳六月三十日辰時,大駕詣慕華館。送勅入侍時,行都承旨閔泳翊,行左承旨趙秉鎬,行右承旨金昌熙,左副承旨徐夔淳,右副承旨洪大重,同副承旨趙龍鎬,史官缺提學金炳始,檢校直提學趙慶鎬·鄭範朝,直提學閔泳翊,檢校直閣李鎬翼·尹用求·金興均·姜·閔丙奭,檢校待敎閔泳煥·韓耆東·趙晢九,待敎閔泳韶,以次侍入。時至,通禮跪啓請外辦,上具翼善冠·衮龍袍,秉輿出宣化門。藥房提調李護俊,副提調趙秉鎬,進前問候訖。出協陽〈門〉,上降輿乘轎,由肅章門·進善門,出敦化門外,降轎入尊經〈閣〉,問安勿爲之事,下敎。少頃,上改具翼善冠·淺淡服,乘轎以出。至崇禮門外,宣傳官啓稟,鳴金以下,大吹打。至幕華館幕次前,宣傳官啓稟,鳴金三下,吹打止。通禮跪啓請降轎,上降轎,時原任大臣,進前問候訖。上入幕次,勅使至,通禮跪啓請出次,泳翊·秉鎬前導,至階上,引勅使至階前,上由西階,陞壇東向立,勅使由東階,陞壇西向立。請行再拜禮,兩勅云,不敢當。請行揖禮,揖禮訖,上命時原任大臣入侍,茶禮訖,仍行揖禮。泳翊·秉鎬導上,降自西階,引禮引勅使,降自東階。兩勅仍乘輿離發,各於輿上擧手作揖。上答揖送之階端,傳曰,伴送使入侍。伴送使韓獻源進前。缺通禮導上,還入幄次。少頃,上改具翼善冠·衮龍袍乘轎以出,由崇禮門,由敦化門,入協陽門。宣傳官請出信箭解嚴。由宣化門還內,諸臣以次退出。
上在昌德宮。停常參·經筵。
自六月三十日夜五更至七月初一日開東,灑雨下雨,測雨器水深一分。
今六月三十日初昏,四輔星南所有彗星,移見於天樞星傍,距極九度,形體尾跡,比昨尤減,二更至五更,雲氣往來,乍見乍隱,七月初一日開東,密雲下雨,不得詳察。
大殿,統理機務衙門·內閣·政院·玉堂翌日口傳問安。答曰,知道。朝廷二品以上·六曹翌日單子問安。答曰,知道。大王大妃殿·王大妃殿·中宮殿,統理機務衙門·內閣·政院·玉堂翌日口傳問安。答曰,知道。世子宮,統理機務衙門·內閣·政院·玉堂·春桂坊口傳問安。答曰,知道。
藥房提調李鎬俊,副提調趙秉鎬啓曰,郊館送勅,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
備忘記,德源府使鄭學默下直,長弓一張,長箭一部,片箭一部,筒兒一箇賜給。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,來初五日朝參日次矣,敢稟。傳曰,停。
又啓曰,義禁府都事來言,決獄案修正次,請出矣,敢啓。傳曰,知道。
又啓曰,刑曹郞廳來言,決獄錄修正次,請出矣,敢啓。傳曰,知道。
又啓曰,事變假注書朴彛陽有身病,勢難察任,今姑改差,何如?傳曰,允。
傳曰,德源府使留待。
傳曰,德源府使入侍。
奎章閣啓曰,景慕宮今朔奉審,無頉之意,敢啓。傳曰,知道。
禮曹,今七月二十五日,大殿誕日,陳賀時應行節目,參考前例磨鍊,依此擧行,何如啓,權停例爲良如敎。
禮曹,來七月初四日,宗廟永寧殿,秋享大祭,香祝親傳取稟,還入,奉敎攝儀改書下。
注書朴齊斌病,代以鄭秀鉉爲假注書。
朴彛陽改差,代以梁鳳淳爲事變假注書。
禮曹啓曰,太廟展謁,每以春秋定式取稟矣。今秋展謁吉日,以何間推擇乎?敢稟。傳曰,晦間擇入。
又啓曰,景慕宮展謁,每以孟春孟秋定式取稟矣。今秋展謁吉日,以何間推擇乎?敢稟。傳曰,晦間擇入。
辛巳七月初一日午時,上御熙政堂。德源府使入侍時,左副承旨徐夔淳,假注書李範大,記注官韓用卨,記事官鄭夏源,德源府使鄭學默,以次進伏訖。上曰,史官分左右。命德源府使進前,學默進前。上曰,德源素稱殘局,而自開港以來,尤患接濟之艱絀,則目前劇務,有倍前日,爾其隨處措劃,無或少忽也。學默曰,臣才識蔑劣,將不知何以稱塞,誠萬萬惶蹙也。上曰,玆邑幅員甚小,新開港口,甚爲窒礙,似有間於萊府開港之旣久者也。學默曰,德源今雖依倣萊府,萊府則幾百年治成制定之地,而本府則闔境不過五社,民戶僅爲五千七十戶云。凡於開港交涉等事,前官必有所措處者,然而係是新設,則其所窘跲,必不與萊府等矣。上曰,潛商輩,專事牟利,欺取彼貲之弊,種種有之云,得不昌披乎?頃於萊伯辭陛時,亦以此申及矣。爾其下往嚴禁,俾無復踵前習也。學默曰,謹當到底防禁,而此弊最是難禁云,極爲憧憧矣。上曰,彼雖狡黠無狀,我苟以信撫摩,則彼必感化,自可無釁,此在於字牧者之別立規矱,務圖團束也。前官創行新規,未效終始,故今以爾擇送,爾其體予至意,悉心對揚也。學默曰,聖敎至此申複,曷敢不圖酬萬一乎?上曰,大事狀聞,小事報于政府及機務衙門,則自當有朝家措處矣。學默曰,凡係大小事,以啓以報,謹奉聖敎爲之矣。上曰,地是邊圉,則修補機務衙門者必多矣。學默曰,似然矣。上曰,善爲下去,別立規模,以爲永遵勿替,可也。學默曰,謹當殫竭心力,期圖盡職,而才具不逮,秪切惶悶矣。夔淳曰,宣諭別諭,何以爲之乎?上曰,出去爲之也。上曰,史官就座。命德源府使先退,又命退,承史以次退出。
上在昌德宮。停常參,經筵。
今初一日初昏,游氣密雲,交相往來,彗星體跡,乍露旋隱,以至四更,天氣乍霽,所見彗星,形色尾跡,距極度數,與昨無異,而徹夜候望,旣陰且雨,未能到底看候。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,右副承旨洪大重,同副承旨趙龍鎬,今日不爲仕進,竝卽牌招,何如?傳曰,允。
傳曰,發遣吏郞,諸執事淸齋與否,摘奸以來。
禮曹啓曰,卽接東氷庫所報,則今七月初四日,行宗廟永寧殿秋享大祭,祭物熟設時,本庫提調,當爲進參,而提調金弘集在外,不得進參,草記變通云矣。令政院稟旨變通,以爲進參之地,何如?傳曰,司饔提調鄭範朝,令該曹口傳相換。
又啓曰,以太廟展謁取稟草記,傳曰,晦間擇入事,命下矣。展謁吉日,令〈日〉官韓應翼推擇,則今七月二十八日爲吉云,以此日定行乎?敢稟。傳曰,以此日定行。
又啓曰,以景慕宮展謁取稟草記,傳曰,晦間擇入事,命下矣。展謁吉日,令日官韓應翼推擇,則今七月二十八日爲吉云,以此日定行乎?敢稟。傳曰,以此日定行。
義禁府啓曰,卽接月令醫員鄭在鎔手本,則以爲時囚罪人梁柱顯,猝得關格,又添暑症,食飮全却,目下症形,實爲危劇云。罪人病勢如此,則一邊保放,一邊草記,戴在法典矣。梁柱顯姑爲保放之意,敢啓。傳曰,知道。
兵曹啓曰,今七月初四日,宗廟永寧殿秋享大祭時,守門當爲塡差,而本曹郞廳·都摠府郞廳·五衛將,除入直與呈辭·受由·在外·未肅拜,排擬苟艱,依定式,軍門將官,代差以入之意,敢啓。傳曰,知道。
吏曹口傳政事,氷庫提調金弘集,司饔提調鄭範朝,相換事,承傳。
司僕寺啓曰,濟州前牧使白樂淵,遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
上在昌德宮。停常參·經筵。
今初二日初昏,天樞星傍所見慧星,距極九度强,形色尾跡,比昨尤減,轉至天明,游氣往來,不得更察。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,假注書李範大有身病,勢難察任,今姑改差,何如?傳曰,允。
傳曰,禮房承旨,馳詣宗廟永寧殿,奉審摘奸以來。
政院啓曰,行都承旨閔泳翊內閣進,行左承旨趙秉鎬廚院進,行右承旨金昌熙,左副承旨徐夔淳不爲仕進,右副承旨洪大重監祭進,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨徐夔淳牌不進,伴直無人,行右承旨金昌熙,所當牌招,而拘於廳規,不得請牌,何以爲之?敢稟。傳曰,牌招。
以左副承旨徐夔淳牌不進罷職傳旨,傳曰,只推。
義禁府啓曰,假引儀朴齊昌拿處事,傳旨啓下矣。係是雜技,移送秋曹之意,敢啓。傳曰,分揀放送。
御營廳啓曰,本廳哨官吳昌模,身病甚重,勢難察任,改差,何如?傳曰,允。
上在昌德宮。停常參·經筵。
自初三日初昏至初四日開東,雲氣掩翳,彗星所在,不得看候。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
李範大改差,代以趙尙學爲假注書。
傳曰,草記誤下之中官羅世煥,從重推考。
政院啓曰,卽伏見京畿水使鄭完默今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
又啓曰,行都承旨閔泳翊內閣進,行左承旨趙秉鎬廚院進,行右承旨金昌熙牌不進,左副承旨徐夔淳不爲仕進,同副承旨趙龍鎬式暇出去,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
傳曰,吏曹參判有闕之代,前望單子入之。
吏曹參判前望單子入之,李應夏落點。
政院啓曰,左副承旨徐夔淳牌不進,伴直無人,行右承旨金昌熙,所當牌招,而拘於廳規,不得請牌,何以爲之?敢稟。傳曰,牌招。
以左副承旨徐夔淳牌不進罷職傳旨,傳曰,只推。
御營廳啓曰,本廳中軍李敏應,身病深重,勢難察任,改差,何如?傳曰,允。
吏曹參判尹榮信疏。答曰,省疏具悉。所請依施。
上在昌德宮。停常參·經筵。
今初四日初昏,天樞星傍所見彗星,密雲下雨,尾痕體跡,距極度數,徹夜候望,終不得推測。
自前夜人定至開東,灑雨下雨,測雨器水深四寸七分。
藥房提調李鎬俊,副提調趙秉鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
又啓曰,同副承旨趙龍鎬,今日不爲仕進,卽爲牌招,何如?傳曰,允。
又啓曰,卽者義禁府都事來言,時囚罪人梁柱顯等,當爲捧供,而判義禁趙寧夏,同義禁趙秉式,俱有身病,南廷龍呈辭受由,只有知義禁金箕錫一員,不得備員開坐云。判義禁趙寧夏,同義禁趙秉式,卽爲牌招,何如?傳曰,允。
傳曰,政官牌招開政。
以司謁口傳下敎曰,駕後橫過,多有所入聞者,而今此現告,若是零星,此何道理乎?更爲嚴飭捧入。
傳曰,呈告兵曹參議·同義禁·同成均許遞,今日政差出。
政院啓曰,吏曹參判李應夏疏批已下,卽爲牌招,何如?傳曰,允。
又啓曰,判義禁趙寧夏,同義禁趙秉式牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,竝許遞,前望單子入之。
金吾堂上前望單子入之,判義禁金在顯,同義禁〈李敎寅〉落點。
傳曰,莊陵令權錫胤,前令李冕奎·閔羲轍·金尙濬,竝敦寧都正加設單付。
以司謁口傳下敎曰,直長窠奉事敍陞,奉事窠,復職以入。
吏曹啓曰,繕工監假監役官李容憲,以其身病,呈狀乞遞,改差,何如?傳曰,允。
又啓曰,刑曹正郞金炳肅,以其身病,呈狀乞遞,改差,何如?傳曰,敦寧主簿金東敎相換。
兵曹啓曰,內禁衛將趙羲謙,五衛將趙圭鎬·金始漢·金載信·吳慶然·朴載銑,忠壯衛將崔錫均,景福宮衛將宋心琦,慶熙宮衛將盧儀壽,俱以病難供職,呈狀乞遞,新除授全羅兵使林百鉉,全羅左水使李熙忠,俱以身病猝重,萬無登途赴任之望,戶奴呈狀乞遞矣。實病旣如此,有難强令赴任,竝改差,何如?傳曰,允。
又啓曰,每都政,新資五窠,例爲差出,而營將·中軍·虞候,姑無準二十朔者,就新舊資營將·中軍·虞候中,朔數最多者,依例推移,內遷,何如?傳曰,允。
有政。吏批,參判李應夏進。以李敏銖爲兵曹參議,朴齊寬爲同義禁,趙熙一爲同成均,李熙夏爲假監役,鄭志喆爲寧陵令,金顯琇爲莊陵令,李重夏爲徽慶園直長,沈宜弘爲坡州牧使。
再政。以徐曾輔爲工曹正郞,李容晢爲中部令,朴衍壽爲監察,李寅兢爲內資奉事,李哲應爲宣陵令。
三政。以權錫耆爲社稷令,趙章鎬爲司饔僉正,任穉宰爲主簿,李爲典牲判官。
四政。以朴鳳陽爲司䆃僉正,鄭基贊爲掌樂主簿,洪在能爲敬陵令。
五政。以宋淳爀爲禁府都事,李秉民爲司宰僉正,馬箕昇爲北部令。
六政。以玄景運爲引儀,朴應漢爲厚陵令。
七政。以元用星爲尙衣主簿,禹錫河爲北部令。敦寧都正加設四單,權錫胤·李冕奎·閔羲轍·金尙濬,已上今加通政單付事,承傳,刑曹正郞金炳肅,敦寧主簿金東敎,已上相換事,承傳,經理事單金弘集,信使單金弘集,已上仍任前職事,承傳,京畿監司金輔鉉,水原留守鄭基世,已上限一瓜仍任事,承傳,承文提調單閔泳翊。
兵批啓曰,全羅左水使,今當差出而擬望之人乏少,他道防禦使竝擬,何如?傳曰,允。以李鍾觀爲內禁將,白南奭·張禹喆·吳鼎鉉·韓東赫·嚴柱哲爲五衛將,李康鉉爲忠壯將,全舜基爲景福將,李鳳祐爲慶熙將,孫恒源爲守門將,李容益爲全羅兵使,尹弘大爲全羅左水使,尹養桂爲慶尙左兵使。同知單宋心琦,僉知三單,趙圭鎬·南斆元·崔錫均,訓鍊僉正加設單,李奎聖。
兵曹啓曰,卽接弘化門入直哨官李喜鈴手本,則弘化門南邊月廊築墻一間許頹圮云,爲先令紫門監,堅實圍排,卽速修築,而把守軍兵,令該營量宜除出,限改築間,嚴加守直之意,分付,何如?傳曰,允。
訓鍊都監啓曰,因兵曹草記,弘化門南邊月廊築墻一間許頹圮處,弘化門入直軍八名除出,將校一人率領,限改築間,嚴加守直之意,敢啓。傳曰,知道。
上在昌德宮。停常參·經筵。
今初五日初昏,天樞星傍所見彗星,距極十度,形體漸小,尾跡熹微,比之再昨,頗益消減,候至天明,仍隱不見。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,同副承旨趙龍鎬,今日不爲仕進,卽爲牌招,何如?傳曰,允。
戶曹參議前望單子入之,趙龍鎬落點。
傳曰,承旨有闕之代,前望單子入之。
以司謁口傳下敎曰,永肅門龍劍鎻破傷,令兵曹卽速修補事,分付。
都摠府啓曰,副摠管朴齊寬,以同義禁坐起進參事,晝仕出去之意,敢啓。傳曰,知道。
統理機務衙門啓曰,本衙門副主事李重夏,除拜徽慶園直長矣。職務相妨,以他司中,口傳相換之意,分付銓曹,何如?傳曰,允。
承旨前望單子入之,李起鎬落點。
傳曰,傳敎遲滯之中官羅世煥,推考。
傳曰,右副承旨許遞,前望單子入之。
政院啓曰,臣與右副承旨洪大重伴直矣。纔已許遞出去,伴直無人,新除授左副承旨李起鎬,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,兪致範落點。
政院啓曰,卽伏見開城留守趙敬夏,今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
兵曹啓曰,卽接西所衛將李廷緖牌報,則永肅門北邊內宮墻臺閣門,因雨頹圮云,爲先令紫門監,以杻把子及長木,堅實圍排,把守則係是局出身直所近處,改建間,令局出身晝察夜巡之意,分付,何如?傳曰,允。
上在昌德宮。停常參·經筵。
今初六日初昏,天樞星傍所見彗星,距極十度强,形體尾跡,與昨無異,二更至五更,雲氣往來,乍見乍隱,轉至天明,曙色侵尋,仍隱不見。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
又啓曰,同副承旨兪致範,今日不爲仕進,卽爲牌招,何如?傳曰,允。
又啓曰,左副承旨李起鎬,時在京畿高陽地,斯速乘馹上來事,下諭,何如?傳曰,允。
又啓曰,內敎小內敎,修補吉日時,令日間金東萬推擇,則今初七日未時爲吉云。以此日時,擧行之意,敢啓。傳曰,知道。
又啓曰,行都承旨閔泳翊內閣進,行左承旨趙秉鎬廚院進,行右承旨金昌熙不爲仕進,左副承旨李起鎬在外,同副承旨兪致範有身病,不得肅謝,院中只有臣一人,伴直無人,行右承旨所當牌招,而拘於廳規,不得請牌,何以爲之?敢稟。傳曰,牌招。
吏曹口傳政事,徽慶園直長李重夏,典牲直長洪秉燾相換事,承傳。
成均館啓曰,儒生上旬輪次,當爲設行,而大提學未差,不得爲之之意,敢啓。傳曰,知道。
義禁府啓曰,保放罪人梁柱顯,當爲還囚捧供以入,而病勢一向未差,仍爲保放之意,敢啓。傳曰,知道。
義禁府啓目,昌原府使梁柱顯原情云云,問目內辭緣,泛稱遲晩,所當請刑,而曾經宣傳官,勿爲請刑,載在法典,議處,何如?啓依允。
又啓目,梨洞萬戶方希年原情云云,問目內辭緣,泛稱遲晩,刑推得情,何如啓,除刑推議處爲良如敎。
兵曹啓曰,慶尙監司尹滋承,前監司李根弼,兩度狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
政院啓曰,行右承旨金昌熙牌不進,伴直無人,所當更請牌招,而拘於廳規,不得請牌,何以爲之?敢稟。傳曰,牌招。
訓鍊都監啓曰,因兵曹草記,永肅門北邊內宮墻臺閣門因雨頹圮處,係是局出身直所近處,限改建間,令局出身晝察夜巡之意,敢啓。傳曰,知道。
兵曹啓曰,嶺南別試武士更爲試取事,草記允下後,以其本道入格技藝試取,則慈仁閑良金永辰,淸道閑良裴世廷,慶州折衝朴相垕,大邱閑良宋在卨,善山閑良盧鎭榮,永川閑良朴長春,俱以身病不得上來,仁同閑良張禹永柳葉箭入格,大邱閑良金龍河片箭入格,仁同閑良張敎憲講書入格。在前抄上武士試取時,武技中式者閑良,直赴殿試,能講者閑良,直赴會試,依判下擧行矣。今此柳葉箭入格張禹永,片箭入格金龍河,講書入格張敎憲,竝別單書入之意,敢啓。傳曰,知道。
上在昌德宮。停常參·經筵。
今初七日初昏,天樞星傍所見彗星,距極十一度,形體尾跡,比昨無異,以至四更,雲氣往來,乍見乍隱,未能詳察,五更至初八日開東,密雲灑雨,更不得推測。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,同副承旨兪致範,今日不爲仕進,卽爲牌招,何如?傳曰,允。
又啓曰,卽者義禁府都事來言,時囚罪人梁柱顯等,當爲議處,而判義禁金在顯未肅拜,次堂例不得擧行云,判義禁卽爲牌招,何如?傳曰,允。
又啓曰,內敎小內敎正本修補吉日時,令日官金東英推擇,則今十六日午時爲吉云,以此日時擧行之意,敢啓。傳曰,知道。
又啓曰,行都承旨閔泳翊內閣進,行右承旨金昌熙牌不進,左副承旨李起鎬在外,右副承旨徐夔淳式暇出去,同副承旨兪致範有身病,不得肅謝,院中只有臣一人,伴直無人,行右承旨更爲牌招,何如?傳曰,允。
又啓曰,卽者義禁府都事來言,時囚罪人梁柱顯等,當爲議處,而判義禁金在顯有身病,次堂例不得擧行云。判義禁更爲牌招,何如?傳曰,許遞。前望單子入之。
又啓曰,行右承旨金昌熙,再牌不進,伴直無人,所當更爲牌招,而係是一日三牌,何以爲之?敢稟。傳曰,牌招。
兵曹啓曰,宣薦內禁衛取才三技入格別單及宣部守三薦參上武臣前銜作散人,別取才入格矢數,落仕年條居住薦名,各其名下,懸註以入之意,敢啓。傳曰,知道。
上在昌德宮。停常參·經筵。
前夜二更三更,灑雨下雨,測雨器水深八分。
今初八日初昏,天樞星傍所見彗星,爲月光所射,形色熹微,一更至五更,密雲下雨,不得看候,五更以後,雲捲星露,詳細測候,則距極十一度,形體尾跡,比昨尤減,至初九日天明,仍隱不見。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,同副承旨兪致範,今日不爲仕進,卽爲牌招,何如?傳曰,許遞。前望單子入之。
趙秉鎬啓曰,臣秉鎬,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳曰,左副承旨李起鎬,令政院申飭,上來肅命。
政院啓曰,臣依定式,進詣香室奉審,則香祝樻祝版·袱子,精潔之意,敢啓。傳曰,知道。
承旨前望單子入之,任尙鎬落點。
判義禁前望單子入之,李源命落點。
政院啓曰,新除授同副承旨任尙鎬,卽爲牌招,何如?傳曰,允。
傳曰,日前動駕時,紅馬木內乘馬及駕後橫過現告人,竝下義禁府,推考記過,將官,竝令該府,拿問勘處。
傳曰,有實故玉堂竝許遞,前望單子入之。
傳曰,漣川縣監洪秉僖,敦寧都正除授。
傳曰,工曹正郞徐曾輔,齊陵令尹秉瓚,竝敦寧都正加設單付。
臺諫前望單子入之,掌令金炳洙,持平全洪敎·孫相喆落點。
政院啓曰,開坐事,命下矣。新除授判義禁李源命,卽爲牌招,何如?傳曰,允。
又啓曰,同副承旨任尙鎬,時在京畿長湍地,斯速乘馹上來事,下諭,何如?傳曰,許遞。前望單子入之。
又啓曰,摠戎使李景宇,以駕後橫過事,下義禁府推考事,命下矣。將兵之任,不可一刻無摠察之人,何以爲之?敢稟。傳曰,訓將兼察。
又啓曰,摠戎使訓將兼察事,命下矣。兼察摠戎使申正熙,卽爲牌招,聽傳敎,何如?傳曰,允。
承旨前望單子入之,安念鎭落點。
兵曹,以李鶴榮爲御營中軍。
以江原監司林翰洙狀啓,罪人李敬濂,原州牧定配事,傳曰,特爲放送。
吏曹,敦寧都正單,洪秉僖·徐曾輔,已上今加通政除授事,承傳。
禮曹啓曰,卽接京畿監司金輔鉉移文,則以爲果川縣鄕校大成殿,年久滲漏,今方修改,告由移還安祭香祝,自本曹啓稟下送云矣。果川縣鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
兵曹啓曰,卽接景慕宮入直訓鍊院主簿李興洙手本,則逌覲門北邊含春苑墻垣三間許頹圮云。爲先令繕工監,堅實圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
吏曹參議趙秉轍疏。省疏具悉。所請依施。
上在昌德宮。停常參·經筵。
自前夜人定至開東,灑雨下雨,測雨器水深一寸四分。
今初九日密雲下雨,彗星所在,不得看候。
藥房提調李鎬俊,副提調趙秉鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲,執義,掌令一員未差,金炳洙,持平金洪敎·孫相喆在外,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
又啓曰,新除授同副承旨安念鎭,卽爲牌招,何如?傳曰,允。
傳曰,在外敦寧都正許遞,永春縣監李道權除授。
都摠府啓曰,今日入直內三廳武兼禁軍及寧兵等,當爲中日習射技放,而國忌正日相値,不得設行之意,敢啓。傳曰,知道。
政院啓曰,同副承旨安念鎭,時在平安道安州地,斯速乘馹上來事,下諭,何如?傳曰,許遞。前望單子入之。
以司謁口傳下敎曰,斥邪綸音,頒下於八道·四都時,自統理機務衙門,行會分頒事,分付。
傳曰,今十二日,都目爲之。
政院啓曰,吏曹郞廳來言,今十二日,都目政事爲之之意,敢啓。傳曰,知道。
吏曹敦寧都正李道權,今加通政除授事,承傳。
吏曹啓曰,果川縣監洪顯普,身病猝重,萬無還官之望云。罷黜,何如?傳曰,振威縣令朴齊文,令該曹口傳相換。
吏曹口傳政事,果川縣監洪顯普,振威縣令朴齊文相換事,承傳。
承旨前望單子入之,李冕雨落點。
玉堂前望單子入之,副校理申箕善落點。
義禁府啓曰,原州牧定配罪人李敬濂,特爲放送事,承傳啓下矣。李敬濂放送事,分付該道道臣之意,敢啓。傳曰,知道。
又啓曰,經理統理機務衙門事閔致庠,藝文館檢閱閔啓鎬,摠戎使李景宇,廣州府留守沈履澤,行護軍李玄翼,同知敦寧府事李喬翼,行護軍鄭稷朝·趙秉式·朴容大·李裕承·李炳敎,行副護軍吳德泳·趙文夏等,竝推考事,傳旨啓下,而輔國人勿以輕囚繫囹圄,卿宰禁推,本府草記待批下捧供,俱載法典矣。閔致庠·閔啓鎬·沈履澤·李玄翼·李喬翼·鄭稷朝·趙秉式·朴容大·李裕承·李炳敎·吳德泳·趙文夏等,今方待命拿囚,而閔致庠·沈履澤·李玄翼·李喬翼·鄭稷朝·趙秉式·朴容大·李裕承·李炳敎等,係是卿宰,李景宇亦爲待命拿囚,而係是輔國卿宰,敢啓。傳曰,知道。
又啓曰,武衛所哨官李敎性,別爛後把摠柳冀大,訓鍊都監哨官劉泰弘·朴炳容·金相鎭,御營廳哨官尹大辰·林大鎭等,竝拿問勘處事,傳旨啓下矣。李敎性·柳冀大·劉泰弘·朴炳容·尹大辰·林大鎭,今方待命拿囚,金相鎭,今月初九日遭母喪,下去廣州地本家,依例發遣府羅將,依法典成服後拿來,何如?傳曰,待待命拿囚。
又啓曰,經理統理機務衙門事閔致庠,藝文館檢閱閔啓鎬,摠戎使李景宇,廣州府留守沈履澤,行護軍李玄翼,同知敦寧府事李喬翼,行護軍鄭稷朝·趙秉式·朴容大·李裕承·李炳敎,行副護軍吳德泳·趙文夏等,竝拿問處之事傳旨,更爲啓下矣。閔致庠·閔啓鎬·沈履澤·李玄翼·李喬翼·鄭稷朝·趙秉式·朴容大·李裕承·李炳敎·吳德泳·趙文夏等,已爲拿囚,而輔國人勿以輕囚繫囹圄,載在法典,李景宇以輔國人,依法典留置待命所,開坐捧供,何如?傳曰,允。
左副承旨李起鎬疏。略曰,受符湖邑,時値大侵,專昧措劃,竟致繡論,劾之以流配,臣之大質已虧,固不可言,而夢想之外,伏奉恩除,錯愕惶恧,如更受罪,伏乞亟遞臣職焉云云。省疏具悉。遂事何必爲引?卽爲上來肅命。
上在昌德宮。停常參·經筵。
自開東至未時,灑雨下雨,測雨器水深三分。
今初十日初昏,天樞星傍所見彗星,爲月光所射,形色憙微,四更至十一日開東,游氣往來,乍見乍隱,終不得詳察。
政院啓曰,大司憲,執義,掌令一員未差,金炳洙,持平金洪敎·孫相喆在外,監察茶時之意,敢啓。傳曰,知道。
又啓曰,新除授同副承旨李冕雨,卽爲牌招,何如?傳曰,允。
又啓曰,同副承旨李冕雨,時在全羅道扶安地,斯速乘馹上來事,下諭,何如?傳曰,許遞。前望單子入之。
又啓曰,假注書鄭秀鉉有身病,勢難察任,今姑改差,何如?傳曰,允。
又啓曰,行都承旨閔泳翊內閣進,行左承旨趙秉鎬不爲仕進,行右承旨金昌熙式暇出去,左副承旨李起鎬在外,同副承旨前望未下,院中只有臣一人,伴直無人,行左承旨所當牌招,而拘於廳規,不得請牌,何以爲之?敢稟。傳曰,牌招。
傳曰,行護軍洪鍾軒,都摠管除授。
傳曰,有實故摠管許遞,前望單子入之。
摠管前望單子入之,副摠管李奎顔落點。
議政府啓曰,武虛司果,捄弊別單書入之意,敢啓。傳曰,知道。
吏曹,行護軍洪鍾軒,今超資憲,都摠管除授事,承傳。
內醫院官員,以都提調提調意啓曰,醫官中或效勞旣多,或仕久勤勞者,每有請資之例矣。堂上醫官洪顯普·李能基·李漢慶·金溵·李章赫·李兢柱,竝加一資,堂下醫官李好錫,亦一體加資,何如?傳曰,允。
內醫院官員,以都提調提調意啓曰,御醫李好錫加資,其代加出內醫李聖雨,依定式陞差,議藥同參高,效勞旣多,特爲加資,何如?傳曰,允。
鄭秀鉉改差,代以安鍾冕爲假注書。
政院啓曰,行左承旨趙秉鎬牌不進,伴直無人,所當更爲牌招,而拘於廳規,不得請牌,何以爲之?敢稟。傳曰,牌招。
弘文館啓曰,新除授副校理申箕善,時在平安道殷山縣任所,經筵入番事緊,請斯速乘馹上來事,下諭。答曰,許遞。前望單子入之。
吏曹啓曰,元陵別檢梁致默,以病乞遞,改差,何如?傳曰,允。
又啓曰,成均館典籍尹致琮·韓兢烈·朴寅煥·魏翼源,中學敎授趙東協,俱以病乞遞,竝改差,何如?傳曰,允。
承旨前望單子入之,徐正淳落點。
兵曹啓曰,同知中樞府事鄭雲翼,宣傳官李奎鶴·李敏臯·許璡·李容觀,五衛將嚴柱哲,曹司五衛將南斆元,慶熙宮衛將李鳳祜,文臣兼宣傳官金疇鉉·徐誼淳,守門將孫恒源,俱以病難供職,呈狀乞遞,五衛將白南奭,前任江華中軍,吳鼎鉉前任江原中軍,韓泰赫前任北虞候,忠壯衛將李康鉉前任羅州營將,俱在任所,上來間,該廳番次苟艱云,新除授全羅兵使李容益,母年今爲七十七歲,法不當遠離赴任,戶奴呈狀乞遞矣。梱帥之親年七十五歲以上者,許遞其任,載在法典,竝改差,慶尙左兵虞候尹養桂,身病猝重,萬無赴任之望,呈狀乞遞矣。實病雖如此,虞候之任,不可循例改差,罷黜,何如?傳曰,允。
傳曰,草記誤下之中官朴漢應,從重推考。
義禁府啓曰,卽接月令醫員手本,則時囚罪人閔致庠,素患痰眩,又添暑感,李玄翼·鄭稷朝,以暑泄度數頻數,目下證形,俱爲危劇云。罪人病勢如此,一邊保放,一邊草記,載在法典矣。閔致庠·李玄翼·鄭稷朝等,姑爲保放之意,敢啓。傳曰,知道。
御營廳啓曰,本廳千摠吳翰泳,騎士將洪在豪·成宗鎬,俱有身病,勢難察任,改差,何如?傳曰,允。
禁衛營啓曰,本營騎士將孫亮肅,千摠白樂贊·南啓定·吳有善,俱有身病,勢難察任,竝改差,何如?傳曰,允。
司僕寺啓曰,濟州出來後運歲貢馬二百匹,武衛所別卜定馬二十匹,庚辰年貢馬中改封進〈上〉馬二十九匹,合二百四十九匹內,十六匹中路故失,十匹水原府別驍士,五匹江華府別驍士,二十匹武衛所,二十六匹訓鍊都監,十二匹禁衛營,十二匹御營廳,十二匹兵曹軍馬分給,實納馬一百三十六匹,禾毛色,別單書入之意,敢啓。傳曰,知道。
上在昌德宮。停常參·經筵。
自前夜五更至開東,灑雨下雨,測雨器水深二分。
今十一日初昏所見彗星,爲月光暎射,未能的測,五更以後,游氣往來,乍露旋隱,十二日開東,密雲下雨,不得看候。
政院啓曰,大司憲,執義,掌令一員未差,金炳洙,持平金洪敎·孫相喆在外,監察茶時之意,敢啓。傳曰,知道。
傳曰,文學有闕之代,前望單子入之。
文學前望單子入之,申箕善落點。
傳曰,玉堂竝許遞,今日政差出。
傳曰,臺諫竝許遞,今日政差出。
傳曰,皇朝人·忠臣·淸白吏子孫·軍功人及西北·松都人,落仕最久人,各別收用事,分付兩銓。
傳曰,雖非親政,注書·尙瑞院官員,依例陞六。
傳曰,今都政,遷轉守令未準朔,勿拘常格,通瀜擬入。
傳曰,在外敦寧都正許遞,今日政差出。
傳曰,同經筵竝許遞,今日政差出。
傳曰,呈告泮長許遞,今日政差出。
統理機務衙門啓曰,今春節使回便,有方物移準事,使之加賞,不可無伸謝之擧,使號,以歲幣兼謝恩使爲稱,以上二起謝恩,以無方物磨鍊之意,分付該曹·該院,何如?傳曰,允。
禁衛營啓曰,本營騎士別將·千摠,今當差出,而擬望之人乏少,外任竝擬,何如?傳曰,允。
御營廳啓曰,本廳千摠騎士將,今當差出,而擬望之人乏少,外任竝擬,何如?傳曰,允。
議政府啓曰,瑞山見窠,行將差代矣。邑弊轉滋,不可付之生手,以有聲績人,勿拘常格,各別擇擬事,分付,何如?傳曰,允。
又啓曰,結城之代,今日政當差出矣。局旣至殘,弊多未蘇,不可不另爲差遣,勿拘常格,擇擬以入之意,分付,何如?傳曰,允。
又啓曰,淮陽府使方有闕矣。由來弊局,不容不各別擇差,以聲績素著人,勿拘常格,另加檢擬之意,分付銓曹,何如?傳曰,允。
政院啓曰,注書有闕之代,被薦人吳炳文·兪鎭奎·林永相薦狀,依例成送吏曹之意,敢啓。傳曰,知道。
又啓曰,新除授右承旨李敦夏,卽爲牌招,何如?傳曰,允。
傳曰,釜山僉使之代,副護軍許璡擬入。
兵曹啓曰,釜山僉使之代,副護軍許璡擬入事,命下,而以前任海南縣監,方在解由未出中,何以爲之乎?敢稟。傳曰,勿拘。
又啓曰,參下官仕日不足十日以下者,曾有啓稟出六之規矣。部將韓斗源,仕日不足爲三日,依例陞六,何如?,傳曰,允。
又啓曰,坼見諸道褒貶啓本,則北兵使具駿鉉啓本中,美錢僉使崔炳淳,以人固未知爲目,則宜置中考而置諸上考,統制使鄭洛鎔啓本中,薺浦萬戶李宗根,以庶幾無過爲目,全羅右水使李普憲啓本中,木浦萬戶金魯禧,以莫曰弊痼爲目,多慶浦萬戶金翼南,以殘鎭生手爲目,則俱宜置下考,而置諸上考,殊無嚴明殿最之意。該帥臣,竝推考警責,美錢僉使崔炳淳,中考施行,薺浦萬戶李宗根,木浦萬戶金魯禧,多慶浦萬戶金翼南竝下考施行,何如?傳曰,允。
傳曰,右承旨許遞,前望單子入之。
承旨前望單子入之,李敦夏落點。
侍講院啓曰,新除授文學申箕善,卽爲牌招察任,何如?傳曰,允。
又啓曰,新除授文學申箕善,時在平安道殷山縣任所,斯速乘馹上來事,下諭,何如?傳曰,允。
又啓曰,新除授弼善閔丙奭,卽爲牌招察任,何如?傳曰,允。
傳曰,海州判官閔泳稷,全州判官朴齊近,相換。
傳曰,望筒遲滯之吏兵判,推考。
義禁府啓曰,保放罪人閔致庠·李玄翼·鄭稷朝等,還囚捧供以入,而病勢一向未差,仍爲保放之意,敢啓。傳曰,知道。
又啓曰,李景宇,係是輔國,捧供後依例出送待命所之意,敢啓。傳曰,知道。
戶曹啓曰,各道年分事目,依近例擧行事,分付,何如?傳曰,允。
義禁府啓曰,卽接月令醫員李重勳手本,則以爲時囚罪人,沈履澤素患痰積,有時闖發,李喬翼·趙秉式·朴容大,素患疝積,又添挾食,李裕承·李炳敎,忽因挾食,又添泄瀉,吳德泳·趙文夏·閔啓鎬,猝得關格,又添暑症,柳冀大,多日泄瀉,仍爲痢疾,度數頻數,目下症形,俱爲危劇云。罪人病勢如此,則一邊保放,一邊草記,載在法典矣。沈履澤等,姑爲保放之意,敢啓。傳曰,知道。
又啓曰,時囚罪人梁柱顯,施以遠地定配之典,議處公事判付內依允矣。當定配所以入,而卽接戶奴呈狀,則以爲其上典,母年七十,無兄弟獨身,依法典許贖爲辭矣。取考律文,則大明律存留養親條,有曰,凡父母老疾,應侍家無以次成丁者,若犯徒流,止杖一百,餘罪收贖,梁柱顯遠配依罪犯準計,杖一百流三千里之例,以其母年七十,無兄弟獨身,依律文收贖,只告身盡行追奪,放送,何如?傳曰,允。
注書朴齊斌陞六,代以金鼎默爲假注書。
吏曹,待敎單閔泳韶。
政院啓曰,玉堂上下番俱空,事甚未安。新除授應敎金文鉉,副應敎李載允,校理尹胄鉉·兪鎭沃,副校理李敎夏·金鶴善,修撰李喜元·尹祖榮,副修撰權仁成·李元棋,竝卽牌招,推移入直,何如?傳曰,允。
又啓曰,新除授注書吳炳文,卽爲牌招入直,何如?傳曰,允。
義禁府啓曰,保放罪人梁柱顯,當爲還囚,議處以入,而病勢一向未差,仍爲保放之意,敢啓。傳曰,知道。
義禁府啓目粘連,向前梁柱顯,亦始旣投印,事體未免乖損,終稱還官,擧措亦涉顚倒,揆以典憲,有難參恕,依定式,施以遠地定配之典,何如?啓依允。
又啓目粘連,向前方希年,亦以若殘薄之鎭,有此貪汚之習,道啓的確,重律難逭,以此照律,何如?啓依允。
又啓目,咸安郡守李昌鉉原情云云。問目內辭緣,泛稱遲晩,所當請刑,而曾經宣傳官,勿爲請刑,載在法典,議處,何如?啓依允。
吏曹啓曰,東學敎授尹胄鉉,以其身病,呈狀乞遞,改差,何如?傳曰,允。
又啓曰,崇靈殿參奉李禎立,以其身病,呈狀乞遞,改差,何如?傳曰,允。
又啓曰,崇靈殿參奉安漍,以其身病,呈狀乞遞,改差,何如?傳曰,允。
又啓曰,繕工監假監役官閔命鎬,以其身病,呈狀乞遞,改差,何如?傳曰,允。
又啓曰,今日政廳開坼坐起時,考見諸道褒貶啓本,則興陽縣監李章權,以浦穀多流邑氓曷食爲目,高山道察訪李命祿,以倘能察弊爲目,則俱宜置下考,而置諸中考,殊無嚴明殿最之意,兩道道臣,竝推考警責,興陽縣監李章權,高山道察訪李命祿,竝罷黜,何如?傳曰,允。
都政。吏批,以趙性熙爲掌苑別提,李敏五爲內贍奉事,尹弼炳爲義盈直長,林時益爲齊陵令,金甲秀爲永陵令,李海昌爲禁府都事,車能文爲弘陵令,鄭元世爲宗廟令,李仁宇爲繕工主簿,尹永顯爲引儀,趙寅奎爲肇慶廟令,孫振九爲順昌園直長,成信永爲永懷園直長,李爲思陵令,權灝爲工曹正郞,李昌彦·朴齊斌·趙鍾冕爲典籍,韓鍾源爲德陵直長,姜龜秀爲掌苑別提,李奎瑞爲掌樂主簿,宋萬燮爲司饔主簿,尹永顯·李承喜爲監察,趙正熙爲宗府主簿,金禎均爲司圃直長,成載瑾爲工曹正郞,許煜爲佐郞,韓箕錫爲宗廟令,趙性憙爲監察,尹敎正爲司宰奉事,金永胄爲司䆃奉事,李容晢爲典牲判官,鄭基贊爲宗廟令,馮錫龜爲康陵令,申觀朝爲英陵令,崔光駿爲掌樂主簿,金商絢爲掌苑別提,南廷哲爲工曹佐郞,金商絢爲漢城主簿,李承喜爲掌苑別提,尹瑗爲尙衣直長,丁大森爲司饔直長,李會元爲昌陵令,張錫龜爲永陵令,成冕鎬·李建相爲禁府都事,韓應周爲引儀,朴齊璟爲宗廟令,權錫耆爲永禧殿令,南廷哲爲尙瑞直長,任永鎬爲社稷令,宋在華爲刑曹正郞,韓應周爲戶曹佐郞,趙賢植爲尙瑞副直長,李仁宇爲刑曹佐郞,李奭鎭爲北部令,申永均爲中部令,南廷哲爲繕工主簿,李寬英爲恭陵令,權世圭爲西部令,李圭瑞爲引儀,趙賢植爲尙瑞直長,李範善爲宗廟副奉事,趙存植爲刑曹正郞,丁喜燮爲掌樂主簿,閔益鎬爲尙瑞副直長,成仁鎬爲司圃別提,宋萬燮·金泰顯爲監察,丁理燮爲濟用副奉事,李鼎宰爲獻陵令,李東圭爲監察,兪達濬爲敦寧主簿,李圭瑞爲瓦署別提,尹榮兌爲引儀,元用星爲濟用主簿,韓用肯爲兵曹佐郞,金炳稷,爲中學敎授,鄭寅學爲東學敎授,任周鎬爲景慕宮令,丁喜燮爲引儀,姜龜秀爲禁府都事,王濟萬爲尙衣主簿,丁大英爲繕工主簿,金世熙爲監察,方漢初爲典設別提,李應達爲掌苑別提,李承泌爲監役,崔光在·朴齊昌爲兼引儀,金學洙爲司僕正,金基龍爲掌樂正,玄祖烈爲定陵直長,楚秉植爲純陵奉事,金宙熙爲曹佐郞,徐相泰爲直講,洪羲燮·魏翼源·李燦植爲典籍,李楨立爲崇靈殿參奉,崔應鈺爲兵曹佐郞,朴仁和爲淑陵參奉,閔命鎬爲假監役,安漍爲崇靈殿參奉,丁大錫爲司甕主簿,鄭泌鉉爲結城縣監,朴衍壽爲積城縣監,金胤鉉爲長城府使,任澤鎬爲瑞山郡守,李晩綏爲襄陽府使,李恒儀爲長津府使,金商鳳爲洪州牧使,李源永爲郭山郡守,趙羲完爲興海郡守,金有鉉爲淮陽府使,申勝休爲河陽縣監,韓箕錫爲任實縣監,李承祐爲林川郡守,李徽宰爲開寧縣監,丁大懋爲高山縣監,鄭元世爲淸安縣監,徐光泰爲龜城府使,閔泳純爲安城郡守,金甲秀爲定山縣監,鄭基贊爲井邑縣監,崔丙斗爲高敞縣監,金衡烈爲咸安郡守,兪鎭一爲漣川縣監,馬箕昇爲淸河縣監,李敬儀爲利原縣監,崔雲翰爲延日縣監,具永祖爲中和府使,黃鍾萬爲濟州判官,王謹鎬爲蔚珍縣令,李周赫爲長鬐縣監,洪在瓚爲興陽縣監,李軒卿爲殷山縣監,李商信爲永春縣監,金膺銓爲海美縣監,李宣晩爲長湍府使,李在明爲開城經歷,鄭顯英爲靑松府使,申鳳均爲茂山府使,具然軾爲富寧府使,李奎泰爲三水府使,梁禹濬爲大同察訪,魏鍾謙爲高山察訪,白珍燮爲獒樹察訪,申錫年爲兵曹參判,尹龜永爲敦寧都正,徐堂輔爲工曹參議,李㘾爲藝文提學,鄭海崙爲大司憲,洪承穆爲大司諫,宋秉瑞爲大司成,尹用求·趙秉鎬·李應夏爲同經筵,閔丙奭爲弼善,趙漢益爲執義,李種弼爲司諫,李希洙·嚴柱漢爲掌令,金文鉉爲應敎,李載允爲副應敎,朴寅煥·李昌彦爲持平,韓炳洙爲獻納,閔泳奎爲吏曹參議,朴齊斌·安鍾冕爲正言,洪鍾軒爲進賀謝恩兼歲幣使,金益容爲副使,曺寅承爲書狀官,洪澈周爲同經筵,具胄鉉·兪鎭沃爲校理,李敎夏·金鶴喜爲副校理,李喜元·尹祖榮爲修撰,權仁成·李元祺爲副修撰,沈宜一爲公事官,金永壽爲左尹,吳炳文爲注書,柳道夔爲貞陵參奉,趙庸夏爲獻陵參奉,朴時秉爲敬陵參奉,李鍾協爲康陵參奉,金志均爲顯隆園參奉,李直浩爲典獄參奉,李瑾禹爲安陵參奉,金錫鍍爲淑陵參奉,李膺敎爲和陵參奉,咸遇復爲元陵別檢,金駿九爲順康園守奉官,申錫元爲崇靈殿參奉,徐載琬爲假監役,鄭根燮爲引儀,洪泰彦爲假引儀。軍資主簿二單,李暐·李寬植,典籍單金商翼,廣興主簿單閔東鎬,崇靈殿奉事單金禹用,兼忠勳都事單鄭有,奉常副奉事單車斗鎭,兼養賢奉事單車斗鎭,故同知金尙謙,贈兵判例兼,故學生朴璡·朴處龜·朴浩鎭,已上贈監察,已上孝行卓異,贈職事,承傳,故通德郞林基國,贈戶參例兼,故通德郞朴晦榮贈左承旨,故學生林栽克贈僕正,已上守全羅兵使林百鉉三代,振威縣令洪顯普,今加正憲,驪州牧使李章赫,今加嘉義,楊州牧使李兢柱,今加嘉善,高陽郡守高鑂今加通政,特爲加資事承傳。禁府都事李海昌,掌苑奉事金東敏,已上相換。敦寧都正權錫胤·金尙璿·李冕奎·閔羲轍·尹秉瓚,已上減下。承文正字單趙尙學,學錄單金錫九,學諭單李翊濬,廣興主簿單閔東鎬,兼春秋單崔應珏。海州判官閔泳稷,全州判官朴齊近,已上相換事,承傳。兼直閣單金文鉉。
兵批啓曰,營將·中軍·虞候·僉使,今當差出,而擬望之人乏少,已準朔守令及虞候,竝擬,何如?傳曰,允。
又啓曰,訓鍊正今當差出,而擬望之人乏少,外任竝擬,何如?傳曰,允。以徐光鼎·金東韻,爲宣傳官,徐珩淳爲全羅兵使,李建植爲忠淸兵虞候,柳丞魯爲慶尙左兵虞候,裵龍九爲武兼,李敏兢·鄭周默爲宣傳官,李宜淳爲訓鍊都監哨官,李泰權爲洪州營將,李相悳爲羅州營將,李秉奎爲京畿中軍,白樂倫爲江華中軍,李奎鏞爲江原中軍,玄濟普爲同知,洪鶴周爲內禁將,吳順泳爲都摠經歷,任禹鎬爲城津僉使,洪俊謨爲訓戎僉使,趙秉元爲曹司衛將,盧龜壽爲忠壯將,李奎元爲宣傳官,李容復爲永宗僉使,許璡爲釜山僉使,朴泰遠爲都摠經歷,張晉行爲咸鏡中軍,崔敬善爲平安兵虞候,成樂韶爲椒島僉使,李彰夏爲滿浦僉使,具永祖爲都摠都事,王殷疇爲北虞候,金泰熙爲全羅兵虞候,朱龍鎭爲德積僉使,全有衍爲古群山僉使,尹殷一爲乫波知僉使,李龍株爲吾义浦僉使,咸啓榮爲許沙僉使,李景震爲金甲島萬戶,韓景植爲助羅浦萬戶,金重爀爲於蘭萬戶,洪鍾完爲永登萬戶,金麟九爲多慶浦萬戶,姜華秀爲木浦萬戶,尹世玉爲金城別將,金龍潤爲美錢僉使,張奎衡爲靑水萬戶,金百祿爲保山別將,金龍升爲首陽別將,黃潤亨爲五衛將,金序爲忠壯將,李敎元爲訓鍊正,李鎬冕·鄭寅興爲文兼,朴奎煥·權龜仁·朴泰雄·裵命春·閔永昌爲五衛將,金光漢爲景福將,李周永·金在豊爲訓鍊副正,尹奎善爲訓鍊判官,具永祖爲都摠經歷,李丙烈爲訓鍊主簿,金致奎爲薺浦萬戶,李容鎬爲都摠都事,崔昌奎爲守門將,金基鎬爲忠淸中軍,金炳肅爲左翊贊,張元植·洪祐範爲訓鍊主簿,玄殷楨爲慶熙將,閔致斗·李鉉儀爲武兼,李容仁爲部將,金昌洙爲乶下僉使,金兢淵爲景福將,趙泰夏爲訓鍊主簿,金枝沃爲守門將,趙昌顯爲都摠經歷,廉學淳爲守門將,安轍承·李駿漢爲宣傳官,張龜澤爲武兼,盧鎭九爲部將,李東榮·尹任大爲守門將,李弼信爲肇慶廟守門將,李正鎬爲慶基殿守門將。三千浦權管單邊順哲,雲頭里權管單全成官,於汀灘權管單胡致禎。訓鍊判官朴潤皓·朴奎鎭,訓鍊主簿金基宗·安錫胤·扈光表·金星泰,已上減下。以千世顯·金星泰爲訓鍊判官,加設,李時昌·安潤明·崔完植·李德敎爲主簿,洪州營將李泰權,羅州營將李相悳,京畿中軍李秉奎,江華中軍白樂倫,江原中軍李圭鏞,已上今加折衝加資事,承傳。訓鍊主簿單申準謨,本院去官同知二十單,李鳳祐·盧儀壽·具桂春·吳翊臣·趙仁錫·柳學魯·李鍾集·吳逸鎔·鄭錫朋·李順學·尹益培·李達泓·金光漢·曺秉文·崔致基·李胤奎·朴永植·孫基楨·鄭基晩·梁有豊,僉知十二單,李鍾觀·白南奭·李敬植·李影夏·尹彝烈·嚴柱哲·黃潤亨·權龜仁·朴奎煥·閔永昌·閔章鎬·高秉允,副司果鄭圭瓚·宋龜浩·白樂奎·劉錫董·李敬儀·韓斗源。
傳曰,守令·邊將初仕人,皆令明日待令。
司饔院啓曰,本院直長姜龜秀,今日政,禁府都事遷轉矣。本院主簿中相換,以爲竣事,而時在燔所,使之除朝辭,察任,何如?傳曰,允。
義禁府啓目,閔致庠·閔啓鎬·李景宇·沈履澤·李玄翼·李喬翼·鄭稷朝·趙秉式·朴容大·李裕承·李炳敎·吳德泳·趙文夏等原情云云。傳旨內辭緣,泛稱遲晩,竝所當請刑,而李景宇段曾經梱帥,閔致庠·沈履澤·李玄翼·李喬翼·鄭稷朝·趙秉式·朴容大·李裕承·李炳敎·吳德泳·趙文夏曾經侍從,勿爲請刑,俱載法典,閔啓鎬時任史官,以侍從例施行,載在典式,竝只議處,何如?啓依允。
又啓目,李敎性·柳冀大·劉泰弘·朴炳容·尹大辰·林大鎭等原情云云。傳旨內辭緣,泛稱遲晩,竝所當請刑,而李敎性曾經宣傳官,柳冀大曾經梱帥,勿爲請刑,俱載法典。尹大辰年過七十,法不當請刑,竝只議處,泰弘·炳容·大鎭,刑推得情,何如啓依允爲旀,泰弘·炳容·大鎭等段,竝只除刑推,議處爲良如敎。
傳曰,冒犯禁飭,已極駭然,況現告之際,一以掩諱爲能事,此果無隱之義乎?前後現告之卿宰以下,竝特爲分揀。
上在昌德宮。停常參·經筵。
今十二日夜五更,灑雨下雨,測雨器水深四〈分〉。
今十二日初昏所見彗星,爲月光映射,未得詳察,四更至十三日開東,密雲下雨,不得看候。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,摠戎使李景宇,廣州留守沈履澤,特爲分揀事,命下矣。竝卽牌招,傳授密符,何如?傳曰,允。
又啓曰,右承旨李敦夏,今日不爲仕進,卽爲牌招,何如?傳曰,允。
又啓曰,校理兪鎭沃,時在忠淸道定山地,修撰李喜元,時在忠州地,尹祖榮,時在京畿高陽地,副修撰權仁成,時在慶尙道丹城地,竝斯速乘馹上來事,下諭,何如?傳曰,竝許遞,前望單子入之。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,都摠管朴齊寬,以知義禁坐起進參事,晝仕出去之意,敢啓。傳曰,知道。
傳曰,守令·邊將初仕人,入侍。
政院啓曰,卽伏見黃海監司南廷益,今春夏等褒貶啓本,則守令無一人居中居下,殊無嚴明殿最之意,推考警責,何如?傳曰,允。
又啓曰,大司憲鄭海崙,執義趙漢益,掌令李希洙牌不進,嚴柱漢,持平李昌彦·朴寅煥在外,監察茶時之意,敢啓。傳曰,知道。
又啓曰,卽伏見黃海兵使吳晉泳今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
以大司諫洪承穆,司諫李種弼,正言朴齊斌·安鍾冕,執義趙漢益,掌令李希洙牌不進罷職傳旨,傳曰,只推。
玉堂前望單子入之,校理李在淳,修撰金玉均·朴泳敎,副修撰洪世燮落點。
義禁府啓目粘連,向前李昌鉉,亦勒奪濫刑,俱係貪酷,道啓臚列,旣有的確,執跡蔽辜,焉逭重勘?以此照律,何如?啓依允。
又照目粘連,梨洞萬戶方希年矣本府議啓內,以若殘薄之鎭,有此貪汚之習,道啓的確,重律難逭,以此照律,罪杖一百收贖,告身盡行追奪,流三千里定配,私罪奉敎依允。
義禁府啓曰,卽接月令醫員李重勳手本,則以爲時囚罪人李昌鉉,猝得關格,又添暑泄,目下症形危劇云。罪人病勢如此,則一邊保放,一邊章記,載在法典矣。李昌鉉,姑爲保放之意,敢啓。傳曰,知道。
又啓曰,前後現告之卿宰以下,竝特爲分揀事,命下矣。留置待命所罪人李景宇,時囚罪人閔致庠·閔啓鎬·沈履澤·李玄翼·李喬翼·鄭稷朝·趙秉式·朴容大·李裕承·李炳敎·吳德泳·趙文夏·李敎性·柳冀大·劉泰弘·朴炳容·尹大辰·林大鎭,竝分揀放送,未及就囚罪人金相鎭,一體分揀之意,敢啓。傳曰,知道。
又啓曰,罪人方希年,係是臟賄流配,依法典不付功議以入之意,敢啓。傳曰,知道。
兵曹啓曰,今七月十三日癸酉戌初三刻五分立秋,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
以黃海監司南廷益狀啓,薦新新蓮實,節序差晩,尙不成實,限內不得封進,惶恐待罪事,傳曰,勿待罪事,回喩。
辛巳七月十三日巳時,上御熙政堂。守令·邊將初仕人入侍時,右副承旨徐正淳,同副承旨徐夔淳,假注書咸遇復,記事官金天洙·鄭夏源,以次進伏,龜城府使徐光泰,中和府使具永祖,咸安郡守金衡烈,漣川縣監兪鎭一,利原縣監李敬儀,高敞縣監崔丙斗,獻陵參奉趙庸夏,敬陵參奉朴時秉,康陵參奉李鍾協,顯隆園參奉金志均,典獄參奉李直浩,進伏楹外,古群山僉使全有衍,木浦萬戶姜華秀,序立階下訖。上曰,史官分左右。正淳曰,守令初仕人,使之進前奏職姓名乎?上可之。夔淳曰,邊將,使宣傳官奏職姓名乎?上可之。守令初仕人,以次奏職姓名,宣傳官奏邊將職姓名訖。正淳曰,守令·邊將初仕人,使之退去乎?上可之。上曰,史官就座。又命退,承史以次退出。
上在昌德宮。停常參·經筵。
今十三日初昏所見彗星,爲月光暎射,五更以後,雲氣掩翳,候至天明,終不得推測。
政院啓曰,合辭許久闕啓,事甚未安。除在外,未肅拜人員,竝卽牌招,何如?傳曰,允。
又啓曰,卽伏見黃海水使李奎會,今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
又啓曰,三品官之毋得過三日,循例請牌,曾有定式矣。吏曹參議閔泳奎,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,應敎金文鉉內閣進,玉堂上下番俱空,事甚未安。副應敎李載允,校理尹胄鉉,副校理李敎夏·金鶴善,副修撰李元祺,新除授校理李在淳,修撰金玉均·朴泳敎,副修撰洪世爕,竝卽牌招,推移入直,何如?傳曰,允。
又啓曰,大司憲鄭海崙,執義趙漢益,掌令李希洙,持平李昌彦牌不進,朴寅煥,掌令嚴柱漢在外,監察茶時之意,敢啓。傳曰,知道。
以執義趙漢益,掌令李希洙,持平李昌彦,司諫李種弼,正言朴齊斌·安鍾冕牌不進罷職傳旨,傳曰,只推。
傳曰,禮房承旨,馳詣宗廟·景慕宮,奉審摘奸以來。
傳曰,守令·邊將,初仕人,留待。
奎章閣啓曰,明日卽書香閣春孟朔大奉審日次,奉謨堂奉審日次,時原任閣臣,依節目,進詣擧行之意,敢啓。傳曰,知道。
義禁府啓曰,時囚罪人方希年,杖一百流三千里定配照律公事,判付內依允矣。杖一百收贖,告身盡行追奪,慶尙道延日縣,流三千里定配,而以議啓內辭意,俱罪目,依例發遣府羅將,押送配所,何如?傳曰,允。
義禁府啓曰,保放罪人李昌鉉,當爲還囚照律以入,而病勢一向未差,仍爲保放之意,敢啓。傳曰,知道。
又啓曰,時囚罪人李昌鉉,係是贓賄流配,不付功議以入之意,敢啓。傳曰,知道。
傳曰,守令·邊將初仕人,入侍。
大司諫洪承穆啓曰,臣言議風采,本不合於淸朝耳目之列,而薇院除旨,忽下於千萬夢想之外,感恩怵義,雖不得不張皇出肅,而第臣於合啓中,有祖免應避之嫌,有不可冒參者,在前如臣處地,以此引避,輒蒙恩諒,今臣處義,宜無異同,以此情踪,何敢一刻晏然於臺次乎?請命遞斥臣職。答曰,依啓。
武衛所啓曰,壽靜殿重建,與東別堂南別堂營建吉日時,令日官推擇,則定礎今月十七日子時,立柱同月十九日戌時,上樑同月二十八日巽時俱吉云,以此日時擧行,何如?傳曰,允。
摠戎廳啓曰,本廳哨官李洙範,無難闕直,而常時擧行,極甚駭忽,爲先汰去之意,敢啓。傳曰,知道。
義禁府照目粘連,咸安郡守李昌鉉矣本府議啓內,勒奪濫刑,俱係貪酷,道啓臚列,旣有的確,執跡蔽辜,焉逭重勘?以此照律,罪杖一百收贖,告身盡行追奪,流三千里定配,私罪奉敎依允。
敦寧都正尹龜永疏。省疏具悉。所請依施。
副修撰李元祺疏。省疏具悉。疏辭,許令該曹稟處,尾附事,留念矣。
辛巳七月十四日巳時,上御熙政堂。守令·邊將初仕人入侍時,右承旨李敦夏,右副承旨徐正淳,記事官吳炳文·金天洙·鄭夏源,以次進伏。茂山府使申鳳均,淸安縣監鄭元世,延日縣監崔雲獜,興海郡守趙義完,長鬐縣監李周赫,定山縣監金甲秀,永春縣監李商新,安城郡守閔泳純,貞陵參奉柳道爕,釜山僉使許璡,永宗僉使李容謙,進伏楹外,許沙僉使成啓榮,美錢僉使金龍潤,乶下僉使金昌洙,碧團僉使康舜錫,吾义浦僉使李龍株,助羅浦萬戶韓景植,金甲島萬戶李景震,於蘭萬戶金東赫,多慶浦萬戶金獜九,序立階下訖。上曰,史官分左右。敦夏曰,守令初仕人,使之進前奏職姓名乎?上可之。正淳曰,邊將,使宣傳官奏職姓名乎?上可之。守令初仕人,以次奏職姓名,宣傳官奏邊將職姓名訖。敦夏曰,守令·邊將初仕人,使之退出乎?上可之。上曰,史官就座。又命退,承史以次退出。
上在昌德宮。停常參·經筵。
今十四日初昏,月光掩暎,雲氣且蔽,轉至天明,彗星所在,不得看候。
藥房副提調趙秉鎬啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
又啓曰,同副承旨徐夔淳,今日不爲仕進,卽爲牌招,何如?傳曰,允。
又啓曰,校理李在淳,時在廣州地,修撰金玉均,時在江原道江陵地,竝斯速乘馹上來事,下諭,何如?傳曰,竝許遞,前望單子入之。
傳曰,疏批遲滯之中官李章鎬·朴奎賢,從重推考。
政院啓曰,應敎金文鉉內閣進,校理一員,修撰一員未差,副修撰洪世爕,呈辭受由,玉堂上下番俱空,事甚未安。副應敎李載允,校理尹胄鉉,副校理李敎夏·金鶴善,修撰朴泳敎,副修撰李元祺,竝卽牌招,推移入直,何如?傳曰,允。
又啓曰,大司憲鄭海崙,執義趙漢益,掌令李希洙,持平李昌彦牌不進,朴寅煥,掌令嚴柱漢在外,監察茶時之意,敢啓。傳曰,知道。
傳曰,守令·邊將留待。
傳曰,守令·邊將入侍。
徐正淳啓曰,行都承旨閔泳翊廚院進,行左承旨趙秉鎬藥院進,右承旨李敦夏式暇出去,左副承旨李起鎬在外,同副承旨徐夔淳牌不進,院中只有臣一人,伴直無人,行右承旨所當牌招,而拘於廳規,不得請牌,何以爲之?敢稟。傳曰,牌招。
以同副承旨徐夔淳牌不進罷職傳旨,傳曰,只推。
以執義趙漢益,掌令李希洙,持平李昌彦,司諫李種弼,正言朴齊斌,牌不進罷職傳旨,傳曰,只推。
注書吳炳文病,代以金東纓爲假注書。
玉堂前望單子入之,校理洪時衡,修撰申悳均落點。
政院啓曰,卽見咸鏡監司金有淵誕日進上物膳啓本,則封發月日,以七月十五日書塡者,當日到院,修啓事體,何等審愼?而如是疎忽,極涉未安。原啓本,令廚院捧入物種後,還下送,使之改修正上送,而該道臣,不可無警,推考,何如?傳曰,允。
奎章閣啓曰,景慕宮望廟樓,今望奉審,無頉之意,敢啓。傳曰,知道。
又啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
政院啓曰,行左承旨趙秉鎬牌不進,伴直無人,同副承旨徐夔淳旣有只推之命,更爲牌招,何如?傳曰,允。
司饔院啓曰,各道進上膳狀日字,例以本道封進日修正上送矣。咸鏡道誕日物膳進上,今日來到,而膳狀中日字,以七月十五日塡書,膳狀所重,何等謹嚴?而不能審愼,致此稽忽,事體所在,誠極未安。該道臣,從重推考,物種雖不得不捧入,而膳狀則還下送,使之改修正,罔夜上送之意,分付,何如?傳曰,允。
御營廳啓曰,本廳軍色從事官李敎夏,身病甚重,勢難察任,改差,何如?傳曰,允。
義禁府啓曰,時囚罪人李昌鉉,杖一百,流三千里定配,照律公事,判付內依允矣。當定配所以入,而卽接戶奴呈狀,則以爲其上典母年七十,無兄弟獨身,依法典許贖爲辭矣。取考律文,則大明律存留養親條,有曰凡父母老疾應侍,家無以次成丁者,若犯徒流,止杖一百,餘罪收贖,李昌鉉,以其母年七十無兄弟獨身,依律文收贖,只告身盡行追奪,放送,何如?傳曰,允。
兵曹啓曰,卽接大報壇守直官王瑾植牒報,則奉室後水門石柱,年久破傷云,爲先令紫門監,堅實圍排,卽速修改,而把守軍兵,亦令該營,量宜除出,限修改間,嚴加守直之意,分付,何如?傳曰,允。
禁衛營啓曰,本營騎士別將朴鼎和前任富寧府使,千摠吳正善前任訓戎僉使,尹致遠前任椒島僉使,朴信根前任城津僉使,俱在任所矣。領軍之職,久曠可悶,竝改差,何如?傳曰,允。
御營廳啓曰,本廳千摠金商鎭前任滿浦僉使,騎士將崔振華前任坡知僉使,沈宜夏前任平安兵虞候,俱在任所,上來尙遠,久曠可悶,竝改差,何如?傳曰,允。
行護軍朴容大疏曰,伏以臣於月前動駕時,自干莫大之辜,旋蒙分揀之命,退伏私次,益不知措躬之所也。夫鑾儀一動,百官濟濟景從,而厥或失次,卽有當罰,矧乎蹕路肅嚴,前後無異,橫過於咫尺之地,揆以人臣之分義,宜伏不敬之律,而爰辭纔撤,特恩遽下,縱荷曲庇之造,冞增悚蹙之私,何可以倖逭譴罰,自諉以薄過而自恕乎?玆敢忙陳短章,仰瀆崇嚴。伏乞聖明,俯垂鑑諒,勘臣未勘之罪,以爲重公法而安微分焉云云。答曰,省疏具悉。已有處分,何必爲引矣?
廣州留守沈履澤疏。答曰,省疏具悉。已有處分,不必爲引,卿其勿辭行公。
經理事閔致庠疏。答曰,省疏具悉。已有處分,不必爲引,卿其勿辭行公。
護軍趙秉式疏。答曰,省疏具悉。已有處分,何必爲引矣?
同敦寧李喬翼疏。答曰,省疏具悉。已有處分,何必爲引?卿其勿辭行公。
護軍鄭稷朝疏。答曰,省疏具悉。已有處分,何必爲引矣?
護軍李玄翼疏。答曰,省疏具悉。已有處分,何必爲引矣?
護軍李裕承疏。答曰,省疏具悉。已有處分,何必爲引矣?
大護軍洪鍾軒疏。答曰,省疏具悉。卿其勿辭行公。
慶尙監司尹滋承疏。答曰,省疏具悉。遂事何必爲引?益勉旬宣之責。
辛巳七月十五日巳時,上御熙政堂。守令·邊將入侍時,右副承旨徐正淳,假注書咸遇復,記事官金天洙·鄭夏源,以次進伏,長湍府使李寅晩,富寧府使具然軾,靑松府使鄭顯英,任實縣監韓箕錫,井邑縣監鄭基贊,開寧縣監李徽宰,蔚珍縣監王謹鎬,積城縣監朴衍壽,高山縣監丁大懋,進伏楹外,德積僉使朱龍鎭,薺浦萬戶金致奎,永登萬戶洪鍾完,序立階下訖。上曰,史官分左右。正淳曰,守令,使之進前奏職姓名,邊將,使宣傳官奏職姓名乎?上可之。寅晩等,以次奏職姓名,宣傳官,奏邊將職姓名訖。正淳曰,守令·邊將等,使之退出乎?上可之。上曰,史官就座。又命退,承史以次退出。
上在昌德宮。停常參·經筵。
今十五日初昏,月光所射,雲氣往來,候至天明,彗星所在終不得察候。
政院啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
趙秉鎬啓曰,臣秉鎬,內敎小內敎修補時監董事,武衛所新營進去,下直之意,敢啓。傳曰,知道。
政院啓曰,應敎金文鉉內閣進,副修撰洪世燮呈辭受由,玉堂上下番俱空,事甚未安。副應敎李載允,校理尹胄鉉,副校理李敎夏·金鶴善,修撰朴泳敎,副修撰李元祺,新除授校理洪時衡,修撰申悳均,竝卽牌招,推移入直,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上入參。
傳曰,疏批誤下之中官李用善,從重推考。
政院啓曰,明日常參·經筵,取稟。傳曰,停。
禁衛營啓曰,因兵曹草記,大報壇奉室後水門石柱破傷處,廣智營入直軍中,八名除出,哨官一員率領,限修改間,嚴加守直,而元入直軍餘數不多,出番軍人八名添入,警巡之意,敢啓。傳曰,知道。
訓鍊都監·禁衛營·御營廳啓曰,大報壇奉室後水門石柱破傷處,今七月十八日爲始,三營合力,修改之意,敢啓。傳曰,知道。
訓鍊都監啓曰,本局中軍許熠,身病猝重,勢難察任,改差,何如?傳曰,允。
兵曹,以鄭雲翼爲訓鍊都監中軍。
政院啓曰,卽伏見慶尙左水使金東壽,今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
吏曹啓目粘連,觀此修撰李元祺上疏,則以爲臣父年迫七旬,母年亦踰望八,長委床玆,家本貧寒,藥餌亦未辦進,迨今之時,如得畿湖間小郡縣,使父母獲遂一日之養,少無恨焉云矣。李元祺之家貧親老,卽通朝之所共知,許畀一邑,俾遂便養之願,允合孝理之政,經幄之臣,出補外邑,事體不輕,臣曹不敢擅便,上裁,何如啓,依回啓施行爲良如敎。
行護軍李炳敎疏。答曰,省疏具悉。已有處分,何必爲引矣?
上在昌德宮。停常參·經筵。
今月十六日初昏,月光雲氣,交相掩暎,通宵測候,彗星所在,終不得見。
政院啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,來二十一日,朝參日次矣,取稟。傳曰,停。
又啓曰,來二十一日,輪對日次矣,取稟。傳曰,當次人受點後,日次待令。
又啓曰,持平李昌彦,以其親病,投章徑行,原疏纔已捧入矣。所當直捧遞差傳旨與禁推傳旨,而此與無端下鄕有異,從重推考,何如?傳曰,允。
又啓曰,大司憲鄭海崙,執義趙漢益,掌令李希洙,持平李昌彦,牌不進,朴寅煥,掌令嚴柱漢在外,監察茶時之意,敢啓。傳曰,知道。
以執義趙漢益,掌令李希洙,持平李昌彦,司諫李種弼,牌不進,罷職傳旨,傳曰,只推。
傳曰,左副承旨李起鎬,令政院卽速上來肅命。
議政府啓曰,卽見開城留守趙敬夏所報,則本營句管,關西小米二萬石,今年耗條二千石,依例劃給爲辭矣。支放給代,便成年例,以海西所在丙寅別備穀耗條,依此數劃送,何如?傳曰,允。
吏曹啓曰,卽接通禮院牒報,則以爲明日眞殿茶禮,親行敎是時,左右通禮,不可不備,而右通禮趙性鶴有身病,合三所志,其代,在京無故人,卽速變通,以爲及時擧行之地云,改差,其代口傳備擬以入之意,敢啓。傳曰,知道。
刑曹啓曰,咸安前郡守李昌鉉,所犯贓錢一萬六千三百四兩八戔,依定式捉囚家僮,刻期督捧之意,敢啓。傳曰,知道。
又啓曰,利洞鎭前萬戶方希年,所犯贓錢三千十四兩,依定式囚家僮督捧,而家在咸鏡道北靑府矣。發關該道,其家僮,使之捉上,待押來擧行之意,敢啓。傳曰,知道。
又啓曰,以土豪禁斷事,前後飭敎,何等截嚴,而前參判李僖魯·李泰應,前承旨金永奭,副司果鄭寅協·沈鎭圭,童蒙敎官閔泳柱,進士李昌宰,俱以武斷之習,侵漁平民,事關民隱,固當禁斷,係是卿宰以下,臣曹不敢擅便,令廟堂稟處,何如?傳曰,以班戶武斷事,前後筵飭,果何如也?恣行不法,侵虐無辜,至於平民,莫保厥業,其呼號怨恨,亦足以干和致戾,苟有一分嚴畏,寧容若是?此不可尋常處之,竝令王府拿來捧招後,遠地竄配,李昌宰,令秋曹擧行。
又啓曰,以武衛所知彀官口傳下敎曰,姜龍淳身爲宮任,入稟之地,放恣無嚴,移送秋曹,遠地定配事,命下矣。謹依傳敎,罪人姜龍淳,全羅道長城府定配所,卽爲押送之意,敢啓。傳曰,知道。
傳曰,因秋曹草記,有所批旨矣,各道之筵飭屢月,尙此寥寥,朝家命令,視同文具而然乎?道內各邑,眞無土豪而然乎?方面按察,一以忨愒爲主,則法綱更無展施之道,其於事體果何如,其於民事果何如也?若於來月內,若無啓聞,則該道臣,當有別般重究,廟堂以此措辭,嚴飭火速擧行。
吏曹口傳政事,以宋彙仁爲左通禮,趙璟淳爲右通禮。
持平李昌彦疏。省疏具悉。爾其勿辭往護。
行吏曹判書金炳始疏。答曰,省疏具悉。長銓重任,何可輕遞?閣銜又不可遽解,卿其勿辭行公。
行兵曹判書閔台鎬疏。答曰,省疏具悉。本兵重任,何可輕遞?卿其勿辭行公。
上在昌德宮。停常參·經筵。
今十七日初昏,月光暎射,五更以後,開東之際,雲氣往來,彗星所在,不得看候。
政院啓曰,合辭方張之時,諫院無詣臺之員,事甚未安。除在外·未署經外,未肅拜人員,卽爲牌招,何如?傳曰,允。
以司諫李種弼牌不進,罷職傳旨,傳曰,只推。
注書吳炳文病,代以李承淵爲假注書。
兵曹,以鄭雲翼,爲訓鍊都監中軍。
政院啓曰,卽者義禁府都事來言,時囚罪人李僖魯等,當爲捧招,而判義禁李源命,同義禁李敎寅,俱有身病,朴齊寬呈辭受由,一員未差。不得備員開坐云,呈辭受由,何以爲之,而未差之代,政官牌招,開政差出,判義禁·同義禁,竝卽牌招,何如?傳曰,竝許遞,與未差之代前望單子入之。
金吾堂上,前望單子入之,判義禁徐堂輔,知義禁韓敬源,同義禁金鶴根·趙熙一,落點。
義禁府啓曰,前參判李僖魯·李泰應,前承旨金永奭,副司果鄭寅協·沈鎭圭,童蒙敎官閔泳柱等,竝拿來捧招後,遠地竄配事,承傳啓下矣。李僖魯·李泰應·金永奭·沈鎭圭·閔泳柱等,當爲拿來,而旣已待命拿囚,鄭寅協下去忠淸道忠州地云,依例發遣府羅將,拿來,何如?傳曰,允。
政院啓曰,大報壇水門石柱破傷處,今已修改矣。把守軍兵,解送直所之意,敢啓。傳曰,知道。
訓鍊都監·禁衛營·御營廳啓曰,大報壇奉室後水門石柱破傷處,今已修改,把守軍兵解送事,自兵曹草記蒙允矣。把守廣智營入直軍還入直所,把守將官及添入軍,解送之意,敢啓。傳曰,知道。
辛巳七月十八日辰時,上詣眞殿。茶禮親行入侍時,行都承旨閔泳翊,行左承旨趙秉鎬,右承旨李敦夏,右副承旨徐正淳,同副承旨徐夔淳,史官缺,原任提學金輔鉉·金炳德,提學金炳始,原任提學李㘾,提學尹滋悳,原任直提學李載元·趙寧夏·李載冕·韓敬源,檢校直提學趙慶鎬,原任直提學李鎬俊,檢校直提學鄭範朝,直提學閔泳翊·金永壽,原任直閣鄭健朝·閔泳穆·李學翼,檢校直閣李鎬翼·尹用求,原任直閣金永哲,檢校直閣姜,原任直閣朴鳳彬,檢校直閣趙同熙,直閣金文鉉,檢校直閣閔丙奭,原任待敎趙鳳夏,檢校待敎閔泳煥·韓耆東·金永悳·趙晢九,待敎閔泳韶,以次侍立。時至,通禮跪啓請外辦。上具翼善冠·衮龍袍,出齋殿。通禮導上詣版位,啓請四拜。上四拜,仍詣尊所。泳翊監爵訖,仍詣神位前跪。三上香,執爵獻爵,連獻三爵,次詣各室行禮,如上儀訖,上降復位。通禮啓請四拜。上四拜。通禮跪啓禮畢。時原任大臣,進前問候訖。通禮導上還內。諸臣以次退出。
上在昌德宮。停常參·經筵。
今十八日初昏至十九日開東,雲氣往來,月光暎射,彗星所在,不得看候。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,開坐事,命下矣。新除授判義禁徐堂輔,知義禁韓敬源,同義禁金鶴根,竝卽牌招,何如?傳曰,允。
又啓曰,三皇忌辰日,親行望拜禮,前期一日,以稟事,曾有定式矣。今二十二日,神宗皇帝忌辰日,親行望拜禮,何以爲之?敢稟。傳曰,遣承旨奉室奉審。
又啓曰,左副承旨李起鎬,自鄕上來云,卽爲牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
訓鍊都監啓曰,以武虛司果人區處事,自議政府,別單啓下矣。本局哨官李宗鎬·李根琮·徐相卨·朴炳容·任鳳準,姑爲減下,隨闕收用,何如?傳曰,允。
禁衛營啓曰,以武虛司果人區處事,自議政府別單啓下矣。本局哨官沈宜峻·李筍亨·李基馥·李容奭·黃鼎吉,姑爲減下,隨闕收用,何如?傳曰,允。
御營廳啓曰,以武虛司果人區處事,自議政府別單啓下矣。本廳哨官中五員,當爲作窠,而哨官李鉉儀,遷轉有窠,其餘趙亨七·李命煥·朴奎鎭·吳甲善,姑爲減下,隨闕收用,何如?傳曰,允。
政院啓曰,大司憲鄭海崙,執義趙漢益,掌令李希洙牌不進,嚴柱漢,持平李昌彦·朴寅煥,在外,監察茶時之意,敢啓。傳曰,知道。
又啓曰,義禁府都事來言,時囚罪人李僖魯等,當爲捧招,而判義禁徐堂輔有身病,次堂例不得擧行云,更爲牌招,何如?傳曰,允。
以執義趙漢益,掌令李希洙,司諫李種弼,牌不進,罷職傳旨,傳曰,只推。
傳曰,大小內敎,今旣修補內入矣。該房承旨以下,別單書入。
政院啓曰,左副承旨李起鎬,飭敎之下,謂以情踪惶蹙,不敢肅命,奉牌闕外,無意承膺,何以爲之?敢稟。傳曰,嚴飭之下,一向如是,是何道理?申飭肅單,卽速捧入。
營建儀軌所啓曰,儀軌事目,依如都監例,條考磨鍊之意,敢啓。傳曰,知道。
上在昌德宮。停常參·經筵。
今十九日卯時初昏,雲氣往來,一更以後,月光隱暎,逮至天明,彗星所在,終不得看候。
藥房提調李鎬俊,副提調趙秉鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日,賓廳日次,而領議政李最應,左議政金炳國,有身病,右議政未差,不得來會云矣。敢啓。傳曰,知道。
又啓曰,右承旨李敦夏,同副承旨徐夔淳,今日不爲仕進,竝卽牌招,何如?傳曰,允。
又啓曰,左副承旨李起鎬,嚴飭之下,謂有情跡,去益惶蹙,一向奉牌,無意承膺,何以爲之?敢稟。傳曰,當有處分矣。
又啓曰,卽者義禁府都事來言,時囚罪人,當爲捧招,而判義禁徐堂輔有身病,次堂例不得擧行云,所當更爲牌招,而係是一日三牌,何以爲之?敢稟。傳曰,許遞,前望單子入之。
判義禁前望單子入之,金在顯落點。
又啓曰,開坐事,命下矣。新除授判義禁金在顯,卽爲牌招,何如?傳曰,允。
政院啓曰,大司憲鄭海崙,執義趙漢益,掌令李希洙,牌不進,嚴柱漢,持平李昌彦·朴寅煥,在外,監察茶時之意,敢啓。傳曰,知道。
以右副承旨李敦夏,牌不進,罷職傳旨,傳曰,只推。
執義趙漢益,掌令李希洙,司諫李種弼,牌不進,罷職傳旨,傳曰,只推。
傳曰,左副承旨李起鎬,屢飭之下,尙不肅命,是何道理?施以竄配之典。
禮曹,來八月初九日,行社稷大祭,香祝親傳取稟,奉敎敬依。
禮曹,來八月初六日,行景慕宮秋享大祭,香祝親傳,取稟。奉敎恭依。
禮曹,來八月初八日,行文宣王釋奠祭,同月初十日,行南壇祭,香祝親傳,取稟。奉敎敬依。
禮曹啓曰,四賢祠祭,例以八月中丁日設行,而今年中丁在十八日,與崇陵忌辰相値矣。依定式以三丁日磨鍊以入之意,敢啓。傳曰,知道。
御營廳啓曰,本廳哨官徐相璇,洪祐亨·金在喆,擧措駭妄,竝汰去之意,敢啓。傳曰,知道。
刑曹啓曰,罪人李昌宰捧招後,當爲遠地竄配,而今月初旬,下往于江原道杆城地,尙未上來云,發關該道,使之捉上,待押來擧行之意,敢啓。傳曰,知道。
政院啓曰,卽者吏曹郞廳來言,中和府使具永祖,龜城府使徐光泰,咸安郡守金衡烈,興海郡守趙羲完,蔚珍縣令王謹鎬,高敞縣監崔丙斗,漣川縣監兪鎭一,濟州判官黃鍾萬,井邑縣監鄭基贊,高山縣監丁大懋,河陽縣監申勝休,積城縣監朴衍壽,開寧縣監李徽宰,延日縣監崔雲翰,長鬐縣監李周赫,利原縣監李敬儀,淸河縣監馬箕昇,兩司當爲署經,而憲府則雖已署經,諫院則大司諫未差,司諫李種弼未肅拜,獻納韓炳洙在外,正言朴齊斌·安鍾冕,未署經,不得備員署經云,在外與未署經,何以爲之,而司諫李種弼,卽爲牌招,未差之代,政官牌招開政,差出,待下批一體牌招,何如?傳曰,一司除署經。
司僕寺啓曰,濟州前牧使白樂淵,遞任進上馬三匹,今纔上來,禾毛色別單書入之意,敢啓。傳曰,知道。
上在昌德宮。停常參·經筵。
今二十日初昏至二十一日開東,密雲灑雨,彗痕有無,不能詳察。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來二十五日,朝參日次,而誕日問安相値,頉稟之意,敢啓。傳曰,知道。
備忘記,濟州牧使沈宜弘下直,長弓一張,長箭一部,片箭一部,筒兒一箇賜給。
傳曰,戶房承旨與禮曹堂上,戶曹郞廳,依定式,馳詣宣武祠,奉審以來。
政院啓曰,卽者義禁府都事來言,時囚罪人李僖魯等,當爲捧招,而判義禁金在顯有身病,次堂例不得擧行云矣。卽爲牌招,何如?傳曰,允。
又啓曰,大司憲鄭海崙,執義趙漢益,掌令李希洙牌不進,嚴柱漢,持平李昌彦·朴寅煥,在外,監察茶時之意,敢啓。傳曰,知道。
以執義趙漢益,掌令李希洙,司諫李種弼,牌不進,罷職傳旨,傳曰,只推。
義禁府啓曰,承政院左副承旨李起鎬,施以竄配之典事,承傳啓下矣。李起鎬慶尙道聞慶縣竄配,而以承傳內辭意具罪目,依例發遣府書吏,押送配所,何如?傳曰,允。
政院啓曰,卽者義禁府都事來言,時囚罪人李僖魯等,當爲捧招,而判義禁金在顯有身病,次堂例不得擧行云,所當更爲牌招,而係是一日三牌,何以爲之?敢稟。傳曰,許遞。前望單子入之。
判義禁前望單子入之,李豊翼落點。
又啓曰,開坐事,命下矣。新除授判義禁李豊翼,卽爲牌招,何如?傳曰,允。
上在昌德宮。停常參·經筵。
今二十一日初昏,天氣淸明,衆星呈露,彗痕若存若無,三更以後,月光轉盛,逮至天明,未能的知。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,靑水萬戶張奎衡下直,長弓一張,長箭一部,片箭一部,筒兒一箇賜給。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右副承旨徐正淳,今日不爲仕進,卽爲牌招,何如?傳曰,允。
又啓曰,行右承旨朴瑄壽,時在廣州地,斯速乘馹上來事,下諭,何如?傳曰,許遞。前望單子入之。
又啓曰,卽者義禁府都事來言,時囚罪人李僖魯等,當爲捧招,而判義禁李豊翼在外,次堂例不得擧行云,何以爲之?敢稟。傳曰,許遞。前望單子入之。
判義禁前望單子入之,洪祐吉落點。
政院啓曰,大司憲鄭海崙,執義趙漢益,掌令李希洙,牌不進,嚴柱漢,持平李昌彦·朴寅煥,在外,監察茶時之意,敢啓。傳曰,知道。
又啓曰,開坐事,命下矣。新除授判義禁洪祐吉,卽爲牌招,何如?傳曰,允。
以執義趙漢益,掌令李希洙,司諫李種弼牌不進,罷職傳旨,傳曰,只推。
武衛所啓曰,壽靜殿與東南別堂上樑日字,不遠矣。堂號樓號及上樑文製述官,書寫官,懸板書寫官,伏承處分然後,次第事可以擧行之意,敢啓。傳曰,殿號堂號·樓號當書下矣。製述官·書寫官,別單書入。
傳曰,兼弼善有闕之代,前望單子入之。
兼弼善前望單子入之,李命宰落點。
侍講院啓曰,新除授兼弼善李命宰,卽爲牌招察任,何如?傳曰,允。
承旨前望單子入之,朴容大落點。
統理機務衙門啓曰,卽見盛京禮部咨文二度,則一,秋季統巡著派前往也,一,齎咨官李應浚,由京赴津,探察海途,搭輪船登陸回國時所帶人名護送事也,回咨竝撰出,下送灣府,傳給鳳城將處,轉致盛京之地,何如?傳曰,允。
武衛所,壽靜殿號,咸寧東別堂號,衍福南別堂號,正善,咸寧殿,上樑文製述官閔台鎬,書寫官鄭範朝,懸板書寫官金永壽,延福堂上樑文製述官尹滋悳,書寫官李載冕,懸板書寫官趙秉鎬,正善堂上樑文製述官金炳始,書寫官李根弼,懸板書寫官閔泳商。
上在昌德宮。停常參·經筵。
今二十二日初昏,天氣明朗,衆星畢露,彗星則似是消滅,而四更後,月光漸近,以至天明,不得詳察。
政院啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,大司憲鄭海崙,執義趙漢益,掌令李希洙,牌不進,嚴柱漢,持平李昌彦·朴寅煥,在外,監察茶時之意,敢啓。傳曰,知道。
以執義趙漢益,掌令李希洙,司諫李種弼,牌不進,罷職傳旨,傳曰,只推。
刑曹啓曰,以統長口傳下敎,內外豊圃庫直安仁哲·辛永信,有司金致錫,莫重供上,無難闕供,令秋曹刑配事,命下矣。謹依傳敎,罪人安仁哲·辛永信·金致錫等,各嚴刑一次後,仁哲,忠淸道鎭川縣,永信,江原道洪川縣,致錫,黃海道白川郡,竝定配,卽爲押送之意,敢啓。傳曰,知道。
司譯院啓曰,新堂上金載信·李承鈺·金始漢·朴載銑·吳慶然·金承南·白義培·金明憲·卞允植·崔廷在·安秉倫·高鎭圭·李基洪,本院常仕啓下,以爲前頭任使之地,何如?傳曰,允。
義禁府啓曰,時囚罪人李僖魯·李泰應·金永奭·沈鎭圭·閔泳柱等,捧招後遠地竄配事,承傳啓下矣。李僖魯,平安道肅川府,李泰應,全羅道南原府,金永奭,慶尙道居昌府,沈鎭圭,咸鏡道高原郡,閔泳柱,全羅道求禮縣,竝遠地竄配,而以承傳內辭意,具罪目依例發遣府書吏羅將,押送于各其配所,何如?傳曰,允。
統理機務衙門啓曰,本衙門,卽摠領機務之地也,所管事務,則必爲關由,各項修啓,則亦爲謄報之意啓下行會,不啻鄭重,而設施以後,完營所報文帖,不過若而而止。然則五六朔之頃,果無可報之事,可謄之啓而然乎?揆諸事體,極涉疎忽,全羅監司李秉文,施以重推之典,其委折卽速登聞之意,分付,何如?傳曰,允。
吏曹啓目,副司果申羽均名字,改以道均事,告狀,依例令藝文館給帖,何如?啓依允。
禁府啓目,前參判李僖魯·李泰應,前承旨金永奭,副司果沈鎭圭,童蒙敎官閔泳柱等,原情云云,謹依承傳內辭意,捧招以入,而配所,待啓下磨鍊,何如?啓依允。
上在昌德宮。停常參·經筵。
今二十三日初昏,天氣淸朗,衆星呈露,彗星形體終不得見,其爲消滅,更無可疑。
觀象監啓曰,今此彗星,已爲消滅,測候撤罷,何如?傳曰,允。
藥房提調李鎬俊,副提調趙秉鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
備忘記,美錢僉使金龍潤下直,長弓一張,長箭一部,片箭一部,筒兒一箇賜給。
政院啓曰,大司憲鄭海崙,執義趙漢益,掌令李希洙,呈辭,嚴柱漢,持平李昌彦·朴寅煥,在外,監察茶時之意,敢啓。傳曰,知道。
又啓曰,左副承旨李敦夏,同副承旨徐夔淳,今日不爲仕進,竝卽牌招,何如?傳曰,允。
以左副承旨李敦夏,牌不進,罷職傳旨,傳曰,只推。
傳曰,廟宮秋展謁,更待下敎。
禁衛營啓曰,本營軍色從事官李重七,身病猝重,勢難察任,今姑改差,何如?傳曰,允。
領敦寧洪淳穆,領府事韓啓源,領議政李最應,左議政金炳國,聯箚曰,伏以廟宮展謁,筮期載邇矣,春秋之輒有是禮,典式也,聖慕之所冞篤,群情之所咸允,而第今暑熱猶熾,熏鬱轉甚,且閭里坊曲之間,往往有不淨之氣。夫以此時而觸冒勞動,恐非節宣之義也,姑俟稍涼,更簡吉辰,克伸宸誠,計不過早晩頃耳。愚忱耿耿,用敢聯籲,伏乞聖慈,寢還成命,用副大同之祝,千萬幸甚。答曰,省箚具悉,卿等之懇,卿等之苦懇,旣如此,不得已勉從。仍傳曰,此批答,遣史官傳諭。
大司成宋秉瑞疏,省疏具悉。爾其勿辭察職。
上在昌德宮。停常參·經筵。
大殿誕日,大殿,統理機務衙門·內閣·政院·玉堂·百官·奉朝賀單子問安。答曰,知道。大王大妃殿·王大妃殿·中宮殿,統理機務衙門·內閣·政院·玉堂·百官·奉朝賀口傳問安。答曰,知道。世子宮,統理機務衙門·內閣·政院·玉堂·春桂坊·百官·奉朝賀口傳問安。答曰,知道。
政院啓曰,議政府郞廳來言,今日賓廳日次,而誕日問安相値,不得來會云矣。敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而大殿誕日相値,不得設行之意,敢啓。傳曰,知道。
以司謁口傳下敎曰,時原任大臣·奉朝賀·經理事,時原任閣臣·時任賓客·春桂坊·宗親·儀賓·玉堂·主事·副主事,宗正卿二品以上·六曹·兩司長官·承史,當賜饌矣,留待。
兵曹啓曰,內吹螺赤今秋等,習角賞格木,分等施賞之意,敢啓。傳曰,知道。
禮曹啓曰,今此大殿誕日,諸道所封賀箋中,全羅兵使申奭熙,南兵使徐相岳,俱以應封官,兼別軍職,各爲封進,柒谷府使李載旭,定平府使柳冀命,咸從府使田世鎭,海南縣監金鴻求,陽德縣監李允用,雖非應封官,俱以別軍職封進矣。一軆看審捧入之意,敢啓。傳曰,知道。
上在昌德宮。停常參·經筵。
政院啓曰,右副承旨徐正淳,今日不爲仕進,卽爲牌招,何如?傳曰,允。
備忘記,洪州營將李泰權,乶下僉使金昌洙,碧團僉使康舜錫下直,各長弓一張,長箭一部,片箭一部,筒兒一箇賜給。
政院啓曰,大司憲鄭海崙,執義趙漢益,掌令李希洙,呈辭,嚴柱漢,持平李昌彦,在外,朴寅煥未署經,監察茶時之意,敢啓。傳曰,知道。
注書吳炳文病,代以李命九爲假注書。
伴接館啓曰,差備官來言,彼船一隻,到泊仁川矣。卜馱領來次留館彼人中,巡査一名,今日未時量,出去仁川所留船,而通事一名,領去之意,敢啓。傳曰,知道。
副校理金鶴善疏。省疏具悉。疏辭許令該曹稟處。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員竝卽牌招,何如?傳曰,允。
又啓曰,來初一日,輪對日次矣。敢稟。傳曰,當次人受點後,日次待令。
又啓曰,大司憲鄭海崙,執義趙漢益,掌令李希洙,呈辭,嚴柱漢,持平李昌彦,在外,朴寅煥未署經,監察茶時之意,敢啓。傳曰,知道。
以執義趙漢益,掌令李希洙,司諫李種弼,牌不進,罷職傳旨,傳曰,只推。
政院啓曰,卽者義禁府都事來言,時囚罪人鄭寅協,當爲捧招,而判義禁洪祐吉呈辭受由,次堂例不得擧行云,何以爲之?敢稟。傳曰,牌招。
以黃海監司南廷益狀啓,瑞興府民家漂頹事,傳曰,當此農節,許多民戶之漂頹,聞甚驚慘,元恤典外,別加顧助,趁卽結構奠接,俾無失所棲遑之歎事,廟堂措辭,分付。
以黃海監司南廷益狀啓,黃州牧民家失火事,傳曰,當此農節,民家之失火,若是夥多,聞甚驚慘,元恤典外,別加顧助,結構奠接之方,廟堂措辭,分付。
禮曹啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·馬祖壇·先蠶壇,南郊南壇·雩祀壇·漢江壇·司寒壇,北郊祈雨壇·厲壇次第看審,則各壇壇上及四面紅箭門墻垣階砌,俱爲無頉,而先農壇西北邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
伴接官啓曰,仁川船上所留彼人中,海軍大尉一人,少尉三人,士官一人,傳語官一人,海軍十名,今日酉時量,入來館所之意,敢啓。傳曰,知道。
吏曹啓目粘連,觀此弘文館副校理金鶴善上疏,則以爲臣本孤露餘生,相依爲命者,惟有兩家偏母,而所后母年今六十有六,本生母年又七十有一,俱以崦嵫之急景,長在床笫,淹病,氣息沈綿,寧日恒少,而家素貧窶,計昧營産,蔘㭉之補,尙矣勿論,菽水之供,亦難繼給,鶴髮之類齡已暮,烏哺之私情未報,此豈非一生之至恨處乎?伏乞聖慈,矜之憫之,特命選部,許臣一小縣,俾遂專城便養之私,粗伸親廚甘旨之供亦爲白有臥乎所,金鶴善之家貧親老之狀,卽通朝之所共知,許畀一邑,俾伸至願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?啓依回啓施行爲良如敎。
上在昌德宮。停常參·經筵。
自卯時至巳時,灑雨下雨,測雨器水深六分。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,卽者義禁府都事來言,時囚罪人鄭寅協,當爲捧招,而判義禁洪祐吉,有身病,次堂例不得擧行云,判義禁,卽爲牌招,何如?傳曰,許遞。前望單子入之。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,行右承旨趙秉鎬,左副承旨李敦夏,今日不爲仕進,竝卽牌招,何如?傳曰,允。
又啓曰,卽見德源府使鄭學默,倭飛船問情狀啓,則不善封裹,致此霑濕,事甚未安。原狀啓係是邊情,雖不得不捧入,該府使,不可無警,從重推考,何如?傳曰,允。
又啓曰,大司憲鄭海崙,執義趙漢益,掌令李希洙,牌不進,嚴柱漢,持平李昌彦,在外,朴寅煥未署經,監察茶時之意,敢啓。傳曰,知道。
以執義趙漢益,掌令李希洙,司諫李種弼,牌不進,罷職傳旨,傳曰,只推。
伴接官啓曰,留館彼人中,巡査一名,去二十六日,出去仁川所留船,領汁物五馱,今日還爲入來館所之意,敢啓。傳曰,知道。
議政府啓曰,卽見京畿監司金輔鉉,江華留守李載元,水使鄭完默狀啓,則注文鎭漂到大國人十三名問情,則乃是登州府榮成縣人之行商漂到者,而船完糧足,惟願速歸其所,護送之節,請令廟堂稟旨分付矣。漂人之水陸間,從其願許歸,自是已例,而況帆檣無傷,糧資不缺者乎?依狀請,使之候風發送,待還發狀聞,撰出咨文,下送灣府,以爲轉致盛京之地,何如?傳曰,允。
刑曹啓曰,罪人李昌宰捧招後,遠地竄配事,啓目判下矣。李昌宰,全羅道長城府,遠地竄配,卽爲押送配所之意,敢啓。傳曰,知道。
上在昌德宮。停常參·經筵。
政院啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右副承旨徐正淳,今日不爲仕進,卽爲牌招,何如?傳曰,允。
又啓曰,今日乃是處暑,自明日視事當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
以平安監司閔泳緯狀啓,定州牧使金永秀身死事,傳曰,令該曹口傳差出,催促下送。
傳曰,在外兵曹參議許遞,今日政差出。
傳曰,京兆堂上竝許遞,今日政差出。
傳曰,在外臺諫竝許遞,今日政差出。
政院啓曰,注書有闕之代,被薦人兪鎭奎·林永相,薦狀,依例成送吏曹之意,敢啓。傳曰,知道。
又啓曰,卽者副校理金鶴善,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,大司憲鄭海崙,執義趙漢益,掌令李希洙牌不進,持平朴寅煥未署經,掌令一員。持平一員未差,監察茶時之意,敢啓。傳曰,知道。
傳曰,吏曹參議有闕之代,前望單子入之。
以執義趙漢益,掌令李希洙,司諫李鍾弼,牌不進罷職傳旨,傳曰,只推。
伴接官啓曰,仁川船上所留彼人中,海軍大尉一人,少尉三人,士官一人,傳語官一人,海軍十名,去二十七日,入來館所矣,今日辰時,還爲出去該船之意,敢啓。傳曰,知道。
弘文館啓曰,副校理金鶴善,陳疏徑出,上番闕直,事甚未安。應敎金文鉉內閣進,校理洪時衡有拘忌,副校理一員未差,副應敎李載允,校理尹胄鉉,竝卽牌招,推移入直,何如?傳曰,允。
又啓曰,上番闕直,事甚未安。應敎金文鉉內閣進,校理洪時衡有拘忌,副應敎李載允,校理尹胄鉉有身病,副校理金鶴善,竝卽牌招,推移姑陞入直,何如?傳曰,允。
吏曹口傳政事,以趙秉轍爲定州牧使。
吏曹啓曰,新除授濟州牧判官黃鍾萬,年限已過,而未能照檢,矇然擬入,至蒙恩點,臣不勝惶恐,原望筒勿施,何如?傳曰,金郊察訪李學善相換。
又啓曰,守令之年滿差代,載在法典,而通津府使申命衍,今年爲七十三歲矣,依例改差,何如?傳曰,允。
又啓曰,成均館典籍玉景鍊·蔡思欽,受由過限,不上來,竝改差,何如?傳曰,允。
又啓曰,成均館典籍金秉翼,除拜過限未肅拜,改差,何如?傳曰,允。
又啓曰,元陵別檢咸遇復,以其身病,呈狀乞遞,改差,何如?傳曰,允。
又啓曰,司䆃寺主簿朴泳學,以其身病,呈狀乞遞,改差,何如?傳曰,允。
又啓曰,內贍寺主簿趙膺奎,受由過限不上來,改差,何如?傳曰,允。
又啓曰,去四月二十五日政,假監役官宋憲祖,方在喪中,而矇然擬入,至蒙恩點,臣不勝惶恐,原望筒勿施,何如?傳曰,允。
有政。吏批,行判書金炳始牌招不進,參判未差,參議閔泳奎進。
吏批啓曰,判書金炳始牌招不進,參判未差,小臣獨政未安,何以爲之?敢稟。傳曰,只出緊任。
以趙翼永爲大司諫,趙鍾弼爲掌令,金基龍爲持平,朴泳敎爲獻納,鄭在晉爲副校理,張錫祚爲副修撰,洪鍾軒爲工曹判書,金炳地爲判尹,李載純爲左尹,李裕承爲右尹,金演壽爲兵曹參議,金晩植爲敦寧都正,申櫶爲判義禁,沈宜元爲知經筵,尹胄鉉爲兵曹正郞,宋祥淳爲奉常僉正,南奎熙·南濟元·車驥衡爲典籍,兪鎭奎爲注書,崔光駿爲內贍主簿,梁致默爲元陵別檢,韓聖根爲通津府使。
再政。以徐載厚爲校理,金學洙爲修撰,洪世燮爲掌樂正,朴璿爲監察,成鍾永爲掌樂主簿。
三政。以宋世憲爲司僕正,李炳埴爲氷庫別提。
四政。以李俊彦爲司圃別提,統理機務衙門主事單李暐,公事官單申佐熙,宣川府使金恩翊,限一瓜仍任事,承傳,濟州判官黃鍾萬,金郊察訪李學善,已上相換事,承傳,故學生鄭海豊,贈吏參例兼,故學生鄭淇,贈吏議,故縣監鄭在中,贈僕正,已上前同敦寧鄭承源三代,故府使徐羲輔,贈兵參例兼,全羅兵使徐珩淳考,故學生金魯秀,贈戶參例兼,故學生金應柱,贈戶議,已上五衛將金元喜兩代,贈吏參洪在赫,贈吏判例兼,贈吏議洪寧燮,贈吏參例兼,贈僕正洪秉翼,贈吏議,已上工曹判書洪鍾軒三代。
兵批同知單金彰善,僉知單裴命春,訓鍊副正加設單任光鎬。
兵曹口傳政事,行護軍金永壽。
傳曰,吏曹參議疏批已下,卽爲牌招。
傳曰,見窠皆令差出。
政院啓曰,新除授注書兪鎭奎,卽爲牌招入直,何如?傳曰,允。
又啓曰,開坐事,命下矣。新除授判義禁申櫶,卽爲牌招,何如?傳曰,允。
副校理金鶴善疏。省疏具悉。爾其勿辭救護。
吏曹參議閔泳奎疏。省疏具悉。爾其勿辭察職。
上在昌德宮。停常參·經筵。
自開東至申時,灑雨下雨,測雨器水深四分。
藥房提調李鎬俊,副提調趙秉鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿,氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,左議政金炳國,有身病,右議政未差,不得來會云矣。敢啓。傳曰,知道。
又啓曰,左副承旨李敦夏,同副承旨徐夔淳,今日不爲仕進,竝卽牌招,何如?傳曰,允。
又啓曰,應敎金文鉉內閣進,校理洪時衡差祭,副校理金鶴善陳疏受由,修撰申悳均·李元祺有身病,玉堂上下番俱空,事甚未安。副應敎李載允,新除授校理徐載厚,副校理鄭在晉,修撰金學洙,副修撰張錫祚,竝卽牌招,推移入直,何如?傳曰,允。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
政院啓曰,卽者義禁府都事來言,時囚罪人鄭寅協,當爲捧招,而判義禁申櫶有身病,次堂例不得擧行云,判義禁,卽爲牌招,何如?傳曰,允。
又啓曰,大司憲鄭海崙,執義趙漢益,掌令趙鍾弼·李希洙,持平金基龍,牌不進,朴寅煥未署經,監察茶時之意,敢啓。傳曰,知道。
以左副承旨李敦夏,牌不進,罷職傳旨,傳曰,只推。
以大司諫趙翼永,司諫李種弼,獻納朴泳敎,執義李漢益,掌令趙鍾弼·李希洙,持平金基龍,牌不進,罷職傳旨,傳曰,只推。
政院啓曰,卽者義禁府都事來言,時囚罪人鄭寅協,當爲捧招,而判義禁申櫶有身病,次堂例不得擧行云,判義禁,更爲牌招,何如?傳曰,許遞。前望單子入之。
弘文館啓曰,校理徐載厚,時在京畿道長湍地,經筵入番事緊,請斯速乘馹上來事,下諭。答曰,許遞。
兵曹啓曰,卽接西所衛將李儒行牒報,則集成門北邊內宮墻五間許,頹圮云,爲先令紫門監,以杻把子及長木,堅實圍排,把守則金虎門入直軍二十名除出,限修築間,嚴加守直之意,敢啓。傳曰,知道。
統理機務衙門啓曰,本衙門主事鄭憲時,見帶宗廟令矣,職務相妨,以他司中,口傳相換之意,分付銓曹,何如?傳曰,允。
訓鍊都監啓曰,因兵曹草記,集成門北邊內宮墻五間許頹圮處,金虎門入直軍,三十名除出,將校一人率領,限修築間,嚴加守直之意,敢啓。傳曰,知道。
禁衛營啓曰,本營千摠白樂贊,身病猝重,勢難察任,改差,何如?傳曰,允。
判義禁前望單子入之,李景宇落點。
以咸鏡監司金有淵狀啓,咸興府民家漂頹,人命渰死事。傳曰,人命之渰死,民戶之漂頹,若是夥多,極爲驚慘,窮夏艱食之時,哀彼失所棲屑,如在目擊,渰死人,身還布竝蕩減,未拯屍身,期於拯得,漂頹戶結構安堵之方,各別顧助後,形止,一一狀聞事,廟堂,措辭關飭。
京畿監司金輔鉉疏。答曰,省疏具悉。此乃偶失照檢,何必爲引?原狀啓還出給,更爲修整登聞。日記廳堂上朴容大郞廳申炳休·權泰植
上在昌德宮。停常參·經筵。
都摠府啓曰,今日入直內三廳武兼禁軍及軍兵等中日習射技放,請出標信。傳曰,知道。
政院啓曰,合辭許久闕啓,事甚未安。未署〈經〉外,未肅拜·呈告人員,竝卽牌招,何如?傳曰,允。
又啓曰,來初五日朝參日次矣。敢稟。傳曰,停。
又啓曰,行右承旨趙秉鎬,左副承旨李敦夏,今日不爲仕進,竝卽牌招,何如?傳曰,允。
又啓曰,開坐事,命下矣。新除授判義禁李景宇,卽爲牌招,何如?傳曰,允。
傳曰,領選使發行日子,今月望念間擇入。
傳曰,經理事沈舜澤,舟橋堂上差下,倉捧之節,輪回擧行。
政院啓曰,大司憲鄭海崙,報義趙漢益,掌令趙鍾弼·李希洙,持平金基龍牌不進,朴寅煥未署經,監察茶時之意,敢啓。傳曰,知道。
以左副承旨李敦夏牌不進罷職傳旨,傳曰,只推。
以掌令趙鍾弼·李希洙,持平金基龍,大司諫趙翼永,〈司諫〉李種弼,獻納朴泳敎牌不進罷職傳旨,傳曰,只推。
議政府啓曰,道臣行部之許久寢閣,實涉可悶,而畿甸·兩西,甫經勅擾,他省事力,亦多未逮,此時供億,有不可不念,八道秋巡,竝停止,畿內陵園,東北道陵寢奉審,依近例,以秩高守令替行事,知委,何如?傳曰,允。
又啓曰,本府公事官李肯漢,奔走勤仕三滿十五朔,依例陞敍或守令除授事,奉承傳施行,何如?傳曰,允。
又啓曰,本府公事官趙羲準,奔走勤仕再滿十五朔,依例陞敍或守令除授事,奉承傳施行,何如?傳曰,允。
內醫院官員,以都提調·提調意啓曰,前御醫崔佑植,旣已闋服,依例還屬本院,令該曹口傳付軍職,冠帶常仕,何如?傳曰,允。
奎章閣啓曰,景慕宮望廟樓今朔奉審,無頉之意,敢啓。傳曰,知道。
吏曹口傳政事,宗廟令鄭憲時,敦寧主簿兪達濬,以上相換事,承傳。
伴接官啓曰,仁川船上彼人中盤長一人,巡査五名,今日入來館所之意,敢啓。傳曰,知道。
又啓曰,仁川船上彼人中傳語官一人,海軍十二名,今日入來館所之意,敢啓。傳曰,知道。
義禁府啓目,副司果鄭寅協原情云云,謹依傳旨內辭意,捧招以入,而配所,待啓下磨鍊,何如?啓依允。
又啓目,領運差使員龜山僉使金俊煥原情云云,傳旨及問目內辭緣,泛稱遲晩,刑推得情,何如?啓。除刑推議處爲良如敎。
兵曹口傳政事,副司果崔佑植。
禮曹啓曰,傳曰,領選使發行日子,今月望念間擇入事,命下矣。令日官韓應翼,更爲推擇,則今閏七月二十日爲吉云,以此日定行,原單子中改付標以入之意,敢啓。傳曰,知道。。
御營廳啓曰,本廳哨官崔完植,身病甚重,勢難察任,改差,何如?傳曰,允。
統理機務衙門啓曰,卽見盛京禮部咨文出來者,則以爲,茂長縣古伊浦漂漢人領去譯學例賞銀兩,頒發該國,令該齎咨官祗送云矣。回咨,以承領之意撰出,付撥下送灣府,轉致盛京,何如?傳曰,允。
上在昌德宮。停常參·經筵。
自辰時至未時,灑雨下雨,測雨器水深四分。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,卽者檢閱閔啓鎬·尹相翊·金天洙,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
又啓曰,卽者檢閱鄭夏源,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
政院啓曰,大司憲鄭海崙,執義趙漢益,掌令趙鍾弼·李希洙,持平金基龍牌不進,朴寅煥未署經,監察茶時之意,敢啓。傳曰,知道。
以大司諫趙翼永,司諫李種弼,獻納朴泳敎,執義趙漢益,掌令趙鍾弼·李希洙,持平金基龍牌不進罷職傳旨,傳曰,只推。
伴接官啓曰,差備譯官來言,仁川船上所留彼人中盤長一人,傳語官一人,巡査五名,海軍十二名,去月三十日,入來館所矣。今日辰時量,還爲出去該船,而通事一名,領去云矣之意,敢啓。傳曰,知道。
伴接官啓曰,差備譯官來言,留館彼人中隨員三人,敎訓所彼人隨員二人,暫時往來次,今日辰時量,出去仁川所留船云矣。敢啓。傳曰,知道。
訓鍊都監啓曰,本局別將李敎應,身病猝重,勢難察任,改差,何如?傳曰,允。
義禁府啓曰,時囚罪人鄭寅協,捧招後遠地竄配事,承傳啓下矣。鄭寅協,慶尙道密陽府,遠地竄配,而以承傳內辭意,具罪目,依例發遣府羅將押送配所,何如?傳曰,允。
又啓目粘連,向前金俊煥亦,海浪怒濤,制使不得,竟至臭載,難容人力,揆以漕法,有難全恕,以此照律,何如?啓依允。
以南兵使徐相岳狀啓,豐山萬戶自辟望,初不審格式,輕先修啓,致有此僨誤,惶恐待罪事,傳曰,勿待罪事,回諭。
檢閱鄭夏源疏曰,伏以,臣猥以鹵莽之材,濫忝華選之地,簪筆邇班,咫尺之耿光昵近,持被淸禁,涯分之榮耀深切,秪當屬屬在公,何敢區區言私,而卽接家信,則臣父素患痰眩,重嬰暑感,榮衛俱爲凘綴,刀圭猝難責效,臣聞此報,不能自定。玆敢冒陳短章,徑出脩門,伏乞聖慈,俯垂矜諒,亟鐫臣所帶之職,以便救護,仍治臣擅離之罪,以昭法紀焉云云。省疏具悉。爾其勿辭救護。
上在昌德宮。停常參·經筵。
自未時至人定,灑雨下雨,測雨器水深一寸二分。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,右副承旨徐正淳今日不爲仕進,卽爲牌招,何如?傳曰,允。
備忘記,富寧都護府使具然軾下直,長弓一張,長箭一部,片箭一部,筒兒一箇賜給。
以檢閱閔啓鎬·尹相翊·金天洙牌不進罷職傳旨,傳曰,只推。
政院啓曰,左右史不可不備,檢閱閔啓鎬·尹相翊·金天洙,旣有只推之命,竝卽牌招,推移入直,何如?傳曰,允。
又啓曰,大司憲鄭海崙,執義趙漢益,掌令趙鍾弼,李希洙,持平金基龍牌不進,朴寅煥未署經,監察茶時之意,敢啓。傳曰,知道。
以大司諫趙翼永,司諫李種弼,獻納朴泳敎,執義趙漢益,掌令趙鍾弼·李希洙,持平金基龍牌不進罷職傳旨,傳曰,只推。
伴接官啓曰,留館彼人中巡査一名,領菜蔬四馱,什物一馱,今日巳時,出去仁川所留船之意,敢啓。傳曰,知道。
統理機務衙門啓曰,領選使發行日子,今旣擇定,而官弁徐光泰,見帶外職,姑未赴任,則事勢有掣礙之端,改差,其代,主事李祖淵差定,使之伴去,何如?傳曰,允。
義禁府照目粘連,領運差使員龜山僉使金俊煥矣本府議啓內,海浪怒濤,制使不得,竟至臭載,難容人力,揆以漕法,有難全恕,以此照律,笞五十,收贖,解見任,別敍,私罪,奉敎依允爲旀,功滅一等爲良如敎。
行判敦寧李最應疏。答曰,省疏具悉卿懇。所請依施。仍傳曰,此批答遣史官傳諭。
上在昌德宮。停常參·經筵。
自開東至人定,灑雨下雨,測雨器水深一寸一分。
備忘記,滿浦僉使李彰夏下直,長弓一張,長箭一部,片箭一部,筒兒一箇賜給。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而雨勢相値,不得設行之意,敢啓。傳曰,知道。
以檢閱閔啓鎬·尹相翊·金天洙牌不進罷職傳旨,傳曰,只推。
政院啓曰,左右史不可不備,檢閱閔啓鎬·尹相翊·金天洙,旣有只推之命,竝卽牌招,推移入直,何如?傳曰,允。
又啓曰,大司憲鄭海崙·執義趙漢益,掌令趙鍾弼·李希洙,持平金基龍牌不進,朴寅煥未署經,監察茶時之意,敢啓。傳曰,知道。
以大司諫趙翼永,司諫李種弼,獻納朴泳敎,執義趙漢益,掌令趙鍾弼·李希洙,持平金基龍牌不進罷職傳旨,傳曰,只推。
注書兪鎭奎病,代以車斗鎭爲假注書。
上在昌德宮。停常參·經筵。
自卯時至酉時,灑雨下雨,測雨器水深三分。
藥房副提調趙秉鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政李最應,左議政金炳國,俱有身病,右議政未差,不得來會云矣。敢啓。傳曰,知道。
又啓曰,左副承旨李敦夏,今日不爲仕進,卽爲牌招,何如?傳曰,允。
以檢閱閔啓鎬·尹相翊·金天洙牌不進罷職傳旨,傳曰,只推。
政院啓曰,左右史不可不備,檢閱閔啓鎬·尹相翊·金天洙,旣有只推之命,鄭夏源,由限已過,竝卽牌招,推移入直,何如?傳曰,允。
又啓曰,大司憲鄭海崙,執義趙漢益,掌令趙鍾弼·李希洙,持平金基龍牌不進,朴寅煥未署經,監察茶時之意,敢啓。傳曰,知道。
以左副承旨李敦夏牌不進罷職傳旨,傳曰,只推。
以大司諫趙翼永,司諫李種弼,獻納朴泳敎,執義趙漢益,掌令趙鍾弼·李希洙,持平金基龍牌不進罷職傳旨,傳曰,只推。
以檢閱鄭夏源牌不進罷職傳旨,傳曰,只推。
政院啓曰,卽者檢閱閔啓鎬·尹相翊·金天洙,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
又啓曰,左右史不可不備,檢閱鄭夏源,旣有只推之命,更爲牌招入直,何如?傳曰,允。
統理機務衙門啓曰,鬱陵島檢察使,依向日啓稟,當爲發送,而第念此島異於他地,候風涉海,不無節晩之慮,待明年,使之馳往,何如?傳曰,允。
訓鍊都監啓曰,本局別將李敏中,身病猝重,勢難察任,改差,何如?傳曰,允。
上在昌德宮。停常參·經筵。
自辰時至人定,灑雨下雨,測雨器水深一寸。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,行右承旨趙秉鎬,左副承旨李敦夏,同副承旨徐夔淳,今日不爲仕進,竝卽牌招,何如?傳曰,允。
以檢閱鄭夏源再牌不進罷職傳旨,傳曰,只推。
以檢閱閔啓鎬·尹相翊·金天洙牌不進罷職傳旨,傳曰,只推。
行左承旨朴容大,右副承旨徐正淳啓曰,卽伏承伏閤儒疏捧入之命,取見四道疏本,則其中江原道儒生洪在鶴等疏辭,滿紙張皇,句語至凶絶悖,原疏雖不得不捧入,疏頭不可尋常處之,伏願亟降處分焉。惶恐敢啓。答曰,知道。
政院啓曰,左右史不可不備,檢閱閔啓鎬·尹相翊·金天洙·鄭夏源,旣有只推之命,竝卽牌招,推移入直,何如?傳曰,允。
又啓曰,大司憲鄭海崙,執義趙漢益,掌令趙鍾弼·李希洙,持平金基龍牌不進,朴寅煥未署經,監察茶時之意,敢啓。傳曰,知道。
以大司諫趙翼永,司諫李種弼,獻納朴泳敎,執義趙漢益,掌令趙鍾弼·李希洙,持平金基龍牌不進罷職傳旨,傳曰,只推。
傳曰,秋序已深,霖雨不霽,言念穡事,萬萬憂悶,四門禜祭不卜日設行事,分付禮曹。
政院啓曰,卽伏見平安監司閔泳緯今春夏等褒貶啓本,則守令邊將,無一人居中居下,殊無嚴明殿最之意,推考警責,何如?傳曰,允。
又啓曰,卽伏見平安兵使李邦鉉今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
統理機務衙門啓曰,經理事金弘集,屢度飭敎之下,一直撕捱,已極未安,而況見帶使銜,尤不敢言私,事體所在,豈容若是?姑先施以罷職之典,信使之代,令政院政官牌招,開政差出,從事官尹泰駿,纔已領選使官弁,啓稟差定,其代以主事中差出之意,分付銓曹,何如?傳曰,允。
以東萊府使金善根狀啓,館倭等,稱以推債,肆然犯界,不能彈壓,致此犯越界限者,罔非臣溺職之罪,惶恐俟勘事,傳曰,勿待罪事,回諭。
禮曹啓曰,傳曰,秋序已深,霖雨不霽,言念穡事,萬萬憂悶,四門禜祭不卜日設行事,分付禮曹事,命下矣。四門禜祭,不卜日,今初八日設行,三日而止事,知委,何如?傳曰,允。
兵曹啓曰,卽接景慕宮入直守門將訓鍊院主簿金泰震手本,則本宮外墻垣北邊一間許,外面缺落云,爲先令繕工監,以杻把子堅實圍排,依例樹柵,而衛軍二名定立,限改築間嚴加守直,令該曹卽速修築,亦令巡邏營門,申飭校卒,各別巡察之意,分付,何如?傳曰,允。
兵曹啓曰,卽接西所衛將李廷緖牒報,則明禮門東邊內宮墻二間許,因雨頹圮云,爲先令紫門監,以杻把子及長木,堅實圍排,把守則金虎門入直軍十名除出,限修築間嚴加守直之意,敢啓。傳曰,知道。
訓鍊都監啓曰,因兵曹草記,明禮門東邊內宮墻二間許頹圮處,金虎門入直軍十名除出,將校一人率領,限修築間嚴加守直之意,敢啓。傳曰,知道。
御營廳啓曰,本廳千摠申樂熙·李根奭,俱有身病,勢難察任,竝改差,何如?傳曰,允。
摠戎廳啓曰,本廳中軍鄭雲龜,身病甚重,勢難察任,改差,何如,傳曰,允。
行上護軍李㘾疏略曰,臣策名從仕四十七年,而衰癃之疾,與歲俱深,竊以聖人制禮,四十强而仕,七十致仕,惟以中間三十年,爲人臣仕宦之定限,顧臣入仕之年數,視禮經之限,已遠過之。且眩喘舊證,一倍添劇,腰痛脚痿,顚躓相續,伏乞特許三字之銜,曲遂天地成物之仁。噫,自古邦家治忽廢興,布在方冊,若得師其切要,莫如唐臣陸贄之奏議,本朝李珥之聖學輯要,伏願頻賜講對,深究得失而鑑戒焉。謹按朱夫子輔翼太子之說曰,太子天下之本,輔翼之不可不謹,臣竊怪殿下所以調護東宮者,何其疎略之甚也?必選端正之士,與之居處,逐去邪人,不使見惡行,臣於是書,未嘗不三復而歎美之。粵我世宗大王,嘗召東宮僚屬,責以輔導,又諭曰,予平居未敢有過,欲令世子無過,伏惟聖謨,已有成算。臣以過慮之慮,敢貢愚迷之見焉。答曰,省疏具悉。引年雖有禮經所載,筋力尙旺,何可遽爾許休乎?尾附告戒,甚庸切實,當體念矣。
上在昌德宮。停常參·經筵。
自前夜人定至初七日開東,灑雨下雨,測雨器水深四分。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點後,日次待令。
又啓曰,假注書李命九有身病,勢難察任,今姑改差,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而禜祭齋戒相値,不得設行之意,敢啓。傳曰,知道。
傳曰,禮房承旨馳詣受香諸處,奉審摘奸以來。
以檢閱閔啓鎬·尹相翊·金天洙·鄭夏源牌不進罷職傳旨,傳曰,只推。
政院啓曰,左右史不可不備,檢閱,閔啓鎬·尹相翊·金天洙·鄭夏源,旣有只推之命,竝卽牌招,推移入直,何如?傳曰,允。
又啓曰,行吏曹判書金炳始,參議閔泳奎牌不進,推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,允。參議只推,一軆牌招。
又啓曰,大司憲鄭海崙,執義趙漢益,掌令趙鍾弼·李希洙,持平金基龍牌不進,朴寅煥未署經,監察茶時之意,敢啓。傳曰,知道。
以大司諫趙翼永,司諫李種弼,獻納朴泳敎,執義趙漢益,掌令趙鍾弼·李希洙,持平金基龍牌不進罷職傳旨,傳曰,只推。
吏曹參判前望單子入之,李珪永添書落點。
政院啓曰,新除授吏曹參判李珪永,一體牌招,何如?傳曰,允。
傳曰,公事不審之中官李用善,從重推考。
傳曰,在外京兆堂上·敦寧都正竝許遞,今日政差出。
傳曰,呈告弘文提學許遞,今日政差出。
政院啓曰,吏曹參判李珪永疏批已下,卽爲牌招,何如?傳曰,允。
李命九改差,代以白南道爲假注書。
傳曰,今日政,虛司果區處,竝單付以入。
傳曰,兼司書前望單子入之。
兼司書前望單子入之,朴斗陽落點。
傳曰,右承旨·右副承旨竝許遞,前望單子入之。
傳曰,同副承旨許遞,前望單子入之。
承旨前望單子入之,金晳根·李晩耆·尹相萬落點。
政院啓曰,臣與同副承旨徐夔淳伴直矣。纔已許遞出去,伴直無人,新除授同副承旨尹相萬,卽爲牌招,何如?傳曰,允。
傳曰,觀象監提調金炳始,司圃提調李㘾相換。
吏曹參議閔泳奎牌不進罷職傳旨,傳曰,只推。
侍講院啓曰,新除授兼司書朴斗陽,卽爲牌招察任,何如?傳曰,允。
議政府啓曰,式年大小科初試之期,隔在開月矣。秋務政殷之會,民邑供億,合有可念,依近例,都事勿爲差送,令各道道臣主試,關北則評事旣已革罷,以鍾城府使差定試取事,預先知委,何如?傳曰,允。
又啓曰,試所之隨時變通,多有已例,今秋式科初試一所,以禮曹設場事,分付,何如?傳曰,允。
伴接官啓曰,留館彼人中巡査一名,去初三日出去仁川船上矣,還入館所之意,敢啓。傳曰,知道。
兵曹,以許熠爲摠戎中軍。
兵曹啓曰,知中樞府事玄濟普,內禁將李鍾觀·洪鶴周,五衛將權龜仁·朴奎煥·黃潤亨·朴泰雄·裴命春,忠壯衛將金序,景福宮衛將金在煥·金光漢,慶熙宮衛將金彰善,訓鍊院判官李載憲,文臣兼宣傳官李鎬冕,俱以病難供職,呈狀乞遞,訓鍊主簿金龜洛,呈辭在外,過限未上來,新除授全羅兵使徐珩淳,素患痰癖之症,一倍添劇,萬無登塗赴任之望,戶奴呈狀乞遞矣。實病旣如此,則有難强令赴任,竝改差,波知僉使尹殷一,身病猝重,萬無赴任之望云,實病雖如此,邊將之任,不可循例改差,罷黜,何如?傳曰,允。
兵曹啓曰,因議政府別單,初仕權管,陞作萬戶事,啓下矣。平南權管,改以江界鎭管兵馬萬戶,雲頭里權管,鎭東權管,改以甲山鎭管兵馬萬戶,仁遮外權管,羅䁔權管,改以三水鎭權管兵馬萬戶,西水羅權管,改以慶興鎭管水軍萬戶,下批之意,敢啓。傳曰,知道。
又啓曰,本曹佐郞韓用肯,以其身病,呈狀乞遞,改差,何如?傳曰,允。
吏曹啓曰,藝文提學,今當差出,而擬望之人乏少,外任竝擬,何如?傳曰,允。
有政。吏批,行判書金炳始進,以趙鍾弼爲校理,李㘾爲判敦寧,金昌熙爲同敦寧,尹泰經爲兵曹參判,任孝準爲右尹,閔泳煥爲敦寧都正,洪在鉉爲知春秋,金興均爲同經筵,徐堂輔爲弘文提學,尹秉鼎爲藝文提學,趙秉鎬爲信使,李祖淵爲從事官,沈宜浩爲軍器正,金炳河爲副正,李正圭爲兵曹佐郞,李秉禹爲工曹佐郞,蔡奎龍爲禁府都事,李寅曦爲軍器主簿,邊應參爲典設別提,朴敎陽爲南部都事,吳錫河爲童蒙敎官,閔泳悳爲敦寧參奉。
再政。以李重七爲掌令,韓用奎爲監察,閔致驥爲氷庫別提,承文正字單金奭烈,副正字單元用奭,兼春秋二單,梁禹濬·白珍爕,禁府都事姜龜秀,司饔主簿丁大錫,以上相換,觀象監提調金炳始,司圃提調李㘾,已上相換,左尹單任孝準,右尹單李載純。
兵批,以金元植爲都摠管,李亮和爲副摠管,吳鶴善爲同知,安鼎玉爲僉知,白樂淵·沈能奭爲內禁將,安允淳·申錫圭·鄭煥堯·裴宗漢·崔廷在爲五衛將,兪石柱爲忠壯將,梁柱煥·崔致基爲景福將,全興奎爲慶熙將,趙羲中爲訓鍊判官,邊錫獜爲主簿,洪炳一爲文兼,金應爕·韓興敎·李敏哲爲摠理把摠,朴長夏爲全羅兵使,金萬用爲波知僉使,韓昌履爲平南萬戶,李鏞定爲雲寵萬戶,張鳳鎭爲鎭東萬戶,尹光軾爲仁遮外萬戶,鄭觀民爲西水羅萬戶,李奎卨爲羅暖萬戶,金麗聲爲豐山萬戶,知事單金秀男,副司果沈宜瑢·金舜濟·李東濬·申翼鉉·金道誠·蔡相默。
再政。以李敎夏·李鼎鉉爲訓鍊僉正,鄭雲五爲主簿,閔箕泳·閔寬植爲武兼,禹癸鼎爲禁衛把摠,李敏承爲宣傳官,同知單金序,僉知二單白樂淵·安允淳。
三政。以李尙珪爲都摠經歷,洪祐範·柳錫圭爲都事,李冕承爲訓鍊都監把摠,同知單金在煥,僉知二單崔廷在·裴宗漢。
四政。以李殷春爲宣傳官,裴學彩爲訓鍊判官,李鍾謙·金奎華·柳錫衡爲主簿,同知單金兢淵。
五政。以鄭學淳爲訓鍊僉正,朴章雲爲訓鍊主簿,朴泰遠爲右捕從,同知單梁柱煥。
六政。以具範書爲都摠經歷,鄭基籙爲訓鍊判官,同知單咸潤根。
七政。以李商興爲訓鍊判官,同知單金興奎。
八政。武兼四單,尹吉炳·李宗鎬·閔奭鎬·李承河,部將二單,沈宜琬·李敎直,守門將五單,鄭暢鉉·具大植·李·禹忠植·李春英,訓鍊都監把摠五單,李鳳熙·李敏植·李基鎬·申商雨·李龍求,禁衛哨官五單,趙基興·趙秉弼·李景鉉·申聖求·李鶴來,御營哨官五單,李奎馨·李敎榮·李敎錫·金鼎祐·李徹熙。
吏曹參判李珪永疏。答曰,省疏具悉。卿其勿辭行公。
上在昌德宮。停常參·經筵。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,禁府都事丁大錫,以司饔主簿,昨日政下批,而旣在入直,肅單今始來呈,雖不得不捧入,事甚稽緩,極涉未安,所當重勘,而本院請推之外,無他可施之罰,何以爲之?敢稟。傳曰,推考。
傳曰,下直守令留待。
傳曰,下直守令入侍。
政院啓曰,假注書白南道,時無職名,令該曹依例付軍職,冠帶常仕,何如?傳曰,允。
又啓曰,右副承旨李晩耆,時在慶尙道禮安地,斯速乘馹上來事,下諭,何如?傳曰,許遞。前望單子入之。
承旨前望單子入之,安念鎭落點。
兵曹啓曰,卽伏見京畿監司金輔鉉狀啓,則本道進上封進時,敦義門,明日爲始開閉,令該曹稟旨分付爲辭矣。敦義門,依前例,令政院臨時請出標信,開閉,何如?傳曰,允。
弘文館啓曰,新除授校理趙鍾弼,卽爲牌招察任,何如?傳曰,允。
政院啓曰,大司憲鄭海崙,執義趙漢益,掌令李重七·李希洙,持平金基龍,牌不進,朴寅煥未署經,監察茶時之意,敢啓。傳曰,知道。
以大司諫趙翼永,司諫李種弼,獻納朴泳敎,執義趙漢益,掌令李重七,李希洙,持平金基龍牌不進罷職傳旨,傳曰,只推。
政院啓曰,新除授同副承旨安念鎭,卽爲牌招,何如?傳曰,允。
又啓曰,同副承旨安念鎭,時在平安道安州地,斯速乘馹上來事,下諭,何如?傳曰,許遞。前望單子入之。
承旨前望單子入之,李容佐落點。
兵曹啓曰,卽接西所衛將李廷緖牒報,則永肅門北邊內宮墻臺閣門頹圮處,今已改建云,局出身晝察夜巡,依例停止之意,敢啓。傳曰,知道。
全羅監司李秉文疏曰,伏以臣本無似,猥膺藩寄,才不足以承流宣化,識不逮於剸煩制劇,一日二日,咎戾冞積,畢竟僨誤,自知審熟,今於機務衙門報牒之迷漏,臣罪尤著矣。大僚之止請問備,只示薄警,聖度海涵,不少加誅,罰不蔽辜,已非厚幸,而倘不爲累於熙朝信必之政乎?第念方面之務,本自綦重,凡百云爲,罔敢少忽,而循常應酬之事,若是疎闇,漫不省察,則簿書期會,觸處顚錯,可立而待,其於公私事計,寧不凜然而懼哉?徊徨恧蹙,不可諉以經勘,靦恬仍冒,玆敢齎悚自劾,仰瀆崇嚴,伏望聖慈,俯垂鑑諒,亟遞臣見任,更勘臣當律,以爲瘝官隳職者之戒焉。答曰,省疏具悉。此由於偶失法例,向日問備,烏可已也?事屬旣往,不必爲引,卿其勿辭,益勉旬宣之責。
領敦寧洪淳穆,領府事韓啓源,領議政李最應,左議政金炳國聯箚曰,伏以臣等昨伏見傳敎下者,有洪在鶴·申之原疏,竝令廟堂稟處之命矣。以儒疏事,前後飭敎,何等截嚴,而睯不畏戢,乃敢抱章伏閤,閱月抗命,此已無嚴之極,若論以三尺,宜屛之四裔,而特推大聖人包山藪之量,待縫腋之盛,不爲斥退而收入,第其兩疏中許多句語,有非北面臣子所敢道,一字之至凶,而駭膽自掉,一節之絶悖,而忿髮盡豎。若不嚴卽鞫訊,痛加杜絶,則竊恐國綱由是而不振,輿情由是而如沸,以我殿下天地之大,雖欲涵之容之,其可得乎?春秋無將,漢法不敬,卽人人得以誅之,少須臾不宜假貸者,此臣等所以相率聯籲,不得請則不止也。伏乞聖明,亟降處分,令王府設鞫得情,夬正典刑焉。答曰,省箚具悉卿等之懇。稱以士子,冒犯禁飭,封章叫閽,已極駭然,且欲闢邪衛正,何患無其說,而乃以凶悖句語,肆然犯逼,其於疏儒,初無臣分之可論乎?無嚴無憚,莫此爲甚,當有處分,卿等其諒之。仍傳曰,此批答遣史官傳諭。
奉朝賀李裕元疏曰,伏以臣伏蒙曠絶之異數,得遂三字之宿願,病伏窮鄕,尙阻叩謝之儀,晝宵惶慄,不禁戀結之忱。卽伏見京畿儒生申等疏語謄傳者,臣攙入其中,張皇造辭,擧臣之與李總督鴻章往復事也,臣常欲以此一事,一番仰陳之計,非不熟矣,無階可暴,今幸因端,以悉白之。臣於年前燕行時,適與此人往復,乃中原首閣老也,或有相資之力,幾年通信,忽於己卯秋,自柵庭一緘書來到,備言倭洋事,至有美國人,借給於日本人開港之傍,同爲商販,臣病淹踰月,始入城闉,與諸大臣同議,截嚴答送曰,泰西之學,有異吾道,實乖民彝,據國法而拒之後,別咨官,回自天津,言鴻章事,自歎未諧,又有書,臣竟不答。此等事,從此迄無相關,至若黃遵憲冊子,金弘集之自倭出來也,初不送覽於臣,且無來見於臣,而轉因京禠得見,則所道者,乃美國事也。夫我國之於泰西諸國,聲氣原不相通,主敎本來邪穢,隔在滄溟萬里之外,雖有咫尺强敵之患,其將倚以爲恃乎?富國之術,在我節用,未聞交外而富之,强兵之策,在我撫禦,未聞藉寇而强之,是何異於秦人失火,越人以救之也?以臣愚見,已知李書,黃冊,俱是挾雜,不足取信,而殊方之人,難與分析,許久含默,一世皆知,今於此疏,何有呶呶辨白,以傷事面乎?鄕曲儒生,不知裏許,有此意外之說,以臣自視,不覺靦然,疏旣到院,露臣名字,則臣何敢晏然無故,不念廉防之重也哉?倩手草疏,從縣仰籲,伏乞聖上,察臣前後事實,勘臣不愼之罪,以警具僚焉。答曰,省疏具悉。無論此事彼事,所謂儒疏,皆是鑿空說出於無忌憚之習也。卿何爲只急於自引自明,有此疏擧乎?疏頭方別般嚴懲,卿其諒之。仍傳曰,此批答遣史官傳諭。
辛巳閏七月初八日午時,上御熙政堂。下直守令入侍時,右副承旨尹相萬,假注書,記事官金天洙·鄭夏源,以次進伏。靑松府使鄭顯英,興海郡守趙羲完,長鬐縣監李周赫,河陽縣監申勝休,井邑縣監鄭基贊,興陽縣監洪在瓚,開寧縣監李徽宰,淮陽府使金有鉉,通津府使韓聖根,延日縣監崔雲翰,積城縣監朴衍壽,進伏楹外訖。上曰,史官分左右。相萬曰,守令等使之進前,奏職姓名乎?上可之。顯英等以次奏職姓名訖。相萬曰,宣諭別諭,何以爲之乎?上曰,出去爲之可也。相萬曰,守令等使之退出乎?上可之。上曰,史官就座。又命退,承史以次退出。
上在昌德宮。停常參·經筵。
政院啓曰,大司憲鄭海崙,執義趙漢益,掌令李重七·李希洙,持平金基龍陳箚,朴寅煥未署經,監察茶時之意,敢啓。傳曰,知道。
又啓曰,判敦寧李㘾,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。敦寧都正閔泳煥,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,同副承旨李容佐,今日不爲仕進,卽爲牌招,何如?傳曰,允。
傳曰,金吾堂上竝許遞,前望單子入之。
金吾堂上前望單子入之,判義禁洪祐吉,知義禁李寅命,同義禁李玄翼·金益容落點。
傳曰,江原道疏頭洪在鶴,令王府具格拿來南間囚,京畿疏頭申,句語雖多無嚴,特有參量者存,亦令秋曹嚴刑三次,遠惡島安置。
政院啓曰,卽者義禁府都事來言,江原道疏頭洪在鶴,當爲具格拿來南間囚,而新除授判義禁洪祐吉,知義禁李寅命,同義禁李玄翼·金益容未肅拜,不得擧行云,竝卽牌招,何如?傳曰,允。
訓鍊都監啓曰,因兵曹草記,永肅門北邊宮墻壹閣門頹圮處,今已改建,局出身晝察夜巡,停止之意,敢啓。傳曰,知道。
統理機務衙門啓曰,包蔘之或增或減,亶出於因時制宜之政,見今支調,萬萬窘絀,就元包蔘二萬二百斤,前年加定條二千三百斤外,限二千七百斤,另爲加定,竝與元包蔘之前年條而統計,則其數合爲二萬五千二百斤矣。收稅之節,令該院量宜磨鍊,以補經用,至若禁潛一款,何時不綦嚴,而稅額轉爲添重,商情尤當存恤矣。近來南北偸越,蕩無防限,傳聞極其狼藉,此若不到底禁斷,則添付之蔘,加定之稅,將歸烏有,今方措辭行會于各道帥臣及沿邊各邑,申嚴禁斷,俾無一角潛去之弊,而如或有冒犯之漢,則卽其地梟警後,形止馳聞,未能糾察之道帥臣及該地方官,竝當有別般論勘之擧。且以松營勅費言之,有勅之年,排給二萬兩,無勅之年,初不擧論,亦係近例,自今著爲定式,毋敢科外濫徵之地,何如?傳曰,允。
大司憲鄭海崙,大司諫趙翼永,執義趙漢益,司諫李種弼,掌令李重七·李希洙,持平金基龍,獻納朴泳敎等聯名箚曰,伏以臣等昨伏見傳敎下者,始知有洪在鶴·申等投疏之擧,而繼接其疏本,則悖說之叫嚷,訛言之誣逼,不覺髮豎而膽掉。噫,人心陷溺,世敎澆漓,以渠蚍蜉之微,敢肆虺蝪之毒,指斥莫嚴之地,侵侮具瞻之列,譸張閃忽,無所顧忌,苟具一分彝性,何敢萌心而發口哉?迺者先敎後刑之聖敎諄複,衛正斥邪之恩綸昭揭,有足以感豚魚而孚木石,則庶乎一種詿誤之徒,傳相告誡,曉然悔悟,而唉彼悖類,睯不知畏,肆然投匭,欲蹈〈覆〉轍,自擬李晩孫·韓洪烈之後殿,甘作黃載顯·洪時中之嚆矢,謗訕朝政,角勝君命,蓋由前後處分,過於包容,以致凶疏之復出也。履霜堅氷,不幸近之,涓流滔天,寧不凜然?此可以鄕曲愚蠢之類,有所參恕。臣等忝在言地,不勝愚忱,玆敢相率聯籲,伏乞聖明,赫然震發,廓揮乾斷。洪在鶴·申等,亟令王府設鞫嚴覈,夬正典刑,以爲壹民志靖世道之地。取進止。答曰,省疏具悉。儒疏事,已有處分矣。
應敎金文鉉,副應敎李載允,校理趙鍾弼·洪時衡,副校理鄭在晉,修撰申悳均·金學洙,副修撰張錫祚等聯名箚曰,伏以臣等伏見傳敎下者,有洪在鶴·申等之疏,令廟堂稟處之命矣。繼接其疏本,則乖悖之說,誣妄之言,不覺心寒骨靑。噫嘻,士趨不端,俗習無良,以若虺蜮之性,敢〈肆〉蜉蝣之撼,指斥崇嚴,侮逼具瞻,張皇閃忽,少無忌憚,苟有彝性,豈敢發諸口而萌諸心乎?衛正斥邪,守之憲章,恩綸刊布,皎如日星,於此足以孚豚魚而感木石,則冠儒服儒之徒,宜其相誡悔悟,而噫彼鄕闇愚蠢,暋不知畏,肆然投匭,復蹈前轍,謗訕朝政,頡頏君命,寔由於前後處分之包荒,以致至凶絶悖之疏復出也。若不卽加禁遏,將來紛聒之類,似必無窮,臣等職在論思之列,不勝憂惋。玆敢相率聯籲,伏乞聖明,淵然深思,廓揮乾斷,洪在鶴·申等,亟令王府設鞫訊覈,以正邦憲焉。取進止。答曰,省箚具悉。儒疏事,已有處分矣。
正言朴齊斌·安鍾冕聯名疏曰,伏以臣等昨伏見傳敎下者,乃知有儒生洪在鶴·申等悖疏之擧,其遣辭之陰險,措語之凶悖,不覺髮豎而膽掉。噫,世敎頹敗,倫常斁塞,以渠鄕曲蟣蝨之微,敢肆白日虺蜴之毒,訛言誣逼,指斥崇嚴之地,悖說叫嚷,侵侮具瞻之位,苟有一分彝性,此何敢萌諸心而發諸口哉?前後聖敎之諄複,其於衛正斥邪,恩綸昭揭,豚魚可感,木石亦孚,而噫彼悖類,睯不知戢,肆然投匭,無所顧忌,究厥心腸,三尺難貸。臣等俱以未署經,雖未聯參兩司之箚,而不勝憂惋,玆敢聯籲短章,伏乞聖明,赫然震發廓揮乾斷,請洪在鶴·申等,亟令王府拿鞫嚴覈,夬正典刑,以爲扶世道正民志之地云云。省疏具悉。已有聯箚之批矣。
副校理金鶴善,副修撰李元祺疏。省疏具悉。已諭於聯箚之批矣。
持平朴寅煥疏略曰,伏見聯箚批旨下者,則洪在鶴·申等,罪狀莫逃,外托斥邪之義,由售無將之習,肆然犯逼,侵侮具瞻,伏乞亟允諸臺之請焉。省疏具悉。已諭於聯箚之批矣。
上在昌德宮。停常參·經筵。
藥房提調李鎬俊,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲鄭海崙,執義趙漢益,掌令李重七·李希洙,持平金基龍陳箚,朴寅煥未署經,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,左議政金炳國,有身病,右議政未差,不得來會云矣。敢啓。傳曰,知道。
都摠府啓曰,今日入直內三廳武兼禁軍及軍兵等中日習射技放,請出標信。傳曰,知道。
義禁府啓曰,江原道疏頭洪在鶴具格拿來南間囚事,傳旨啓下矣。洪在鶴,當爲發遣府都事具格拿來,而旣已待命,故具格南間囚之意,敢啓。傳曰,知道。
又啓曰,今此推鞫方張之時,時囚不可混處府中,時囚罪人朴珪熙,姑爲保放之意,敢啓。傳曰,知道。
傳曰,推鞫爲之。
傳曰,委官,領議政爲之。
傳曰,藥院都提調許副。
傳曰,藥院都提調有闕之代,前望單子入之。
內醫都提調前望單子入之,領敦寧洪淳穆落點。
傳曰,未肅拜弘文提學許遞,前望單子入之。
弘文提學前望單子入之,閔泳穆落點。
義禁府問事郞廳四單,尹定求·李建昌·睦承錫·任百彦。
政院啓曰,推鞫爲之事,命下矣。左副承旨李敦夏所當牌招,而拘於廳規,不得請牌,何以爲之?敢稟。傳曰,牌招。
又啓曰,事變假注書梁鳳濟有身病,勢難察任,今姑改差,何如?傳曰,允。
梁鳳濟改差,代以徐光範爲假注書。
政院啓曰,臣敦夏今日推鞫進去,下直之意,敢啓。傳曰,知道。
戶曹啓曰,哲仁王后殿供上中當減數爻,分道磨鍊別單之意,分付宣惠廳,何如?傳曰,允。
以忠淸監司李承五狀啓,淸州牧使趙龍夏遭母喪事,傳曰,令該曹口傳各別擇差,催促下送。
以平安監司閔泳緯狀啓,寧遠郡人命渰死事,傳曰,人命渰死,若是夥多,聞甚驚慘,元恤典外,別加顧助,渰死人,如有生前身還布,竝蕩減事,廟堂措辭分付。
罪人洪在鶴原情。傳曰,推鞫姑罷。
傳曰,淸州牧使之代,蔚山府使朴齊萬除授,蔚山府使之代,副護軍李泰鎭除授。
大司憲鄭海崙,大司諫趙翼永,執義趙漢益,司諫李種弼,掌令李重七·李希洙,持平金基龍,獻納朴泳敎等聯名箚曰,伏以臣等昨以公共之憤,聯陳必討之義,第伏見相箚之批,辭旨嚴正,罪犯昭著,臣等聚首擎誦,恭俟處分。卽又伏見傳敎下者,有江原道疏頭洪在鶴令王府具格拿來南間囚,京畿疏頭申令秋曹嚴刑島置之命矣。洪在鶴之至凶絶悖,旣入聖鑑之照燭,則設鞫正罪,斷不可已,至若申之疏,果有一分差殊於在鶴,而合施惟輕之典乎?噫,闢邪衛正,斯文之大關,犯分逼上,人臣之極罪,渠輩外托儒林之好題,內懷亂類之悖習,冒禁抗命,已見其眼無法紀,鑿空架虛,漸至於語不擇發,究其蹤跡,雖曰遐土愚闇之流,論以分義,孰非聖世化育之物?遣辭雖或異同,所犯實無輕重,此而不嚴鞫得情,竝施當律,將來之憂,又有不可勝言者矣。伏乞聖明,淵然深思,亟令王府一體設鞫,夬正邦憲焉。取進止。答曰,省箚具悉。已有參量而處分矣,其勿更煩。
應敎金文鉉,副應敎李載允,校理趙鍾弼·洪時衡,副校理鄭在晉,修撰申悳均·金學洙,副修撰張錫祚等聯名箚曰,伏以臣等昨以公憤所激,敢將齊聲之籲,及伏見傳敎下者,有江原道疏頭洪在鶴令王府具格拿囚南間,京畿疏頭申令秋曹嚴刑島置之命矣。噫,洪在鶴至凶絶悖,極涉犯分,旣入淵鑑所燭,則設鞫嚴覈,斷不可已,至若申疏,設有間焉,語多叵測,罪犯難貸,安有罪同而罰異哉?此而不竝施嚴鞫,亟降當律,則其於王章之未伸,輿情之愈鬱,何哉?伏乞聖明,淵然深思,夬允臣等之請。取進止。答曰,省箚具悉,已有參量而處分矣,其勿更煩。
上在昌德宮。停常參·經筵。
備忘記,全羅左水使尹弘大下直,長弓一張,長箭一部,片箭一部,筒兒一箇賜給。
傳曰,推鞫爲之。
政院啓曰,大司憲鄭海崙,執義趙漢益,掌令李重七,持平金基龍,陳箚朴寅煥未署經,掌令李希洙推鞫進,監察茶時之意,敢啓。傳曰,知道。
又啓曰,臣敦夏今日推鞫進去,下直之意,敢啓。傳曰,知道。
鞫廳啓曰,問事郞廳尹定求在外,代副司果申泰寬差下,何如?傳曰,允。
兵曹啓曰,卽接西所衛將李儒行牒報,則明禮門東邊內宮墻二間許頹圮處,集成門北邊內宮墻五間許頹圮處,今已修築云,把守軍兵,還爲入直之意,敢啓。傳曰,知道。
禮曹啓曰,卽接副護軍李勉培呈單,則以爲,同姓十九寸叔性智,嫡妾俱無子,以其同姓二十寸弟國植第三子勉模,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李勉培單辭旣如此,李國植第三子勉模,立爲李性智之後何如?傳曰,允。
又啓曰,因議政府草記,式年大小科,依近例,都事勿爲差送,令各道道臣主試事允下,而原事目中,以忠淸·全羅等左道,京試官,右道,監司,慶尙左道,監司,右道,京試官,平安南道,監司,北道,京試官,咸鏡南道,監司,北道,鍾城府使,黃海·江原道等,監司試取事,磨鍊啓下矣。在前式科道臣主試時,三南左·右道文東堂初試,令各其道臣合設試取,平安南北道文東堂初試,依三南例,亦令合設試取矣。今亦依此擧行乎?敢稟。傳曰,依此擧行。
罪人洪在鶴更推後,刑問一次,訊杖第十五度,停刑。
傳曰,推鞫姑罷。
吏曹啓曰,淸州牧使朴齊萬除授事,命下矣。以前任洪州牧使,方在解由未出中,何以爲之?敢稟。傳曰,勿拘。
又啓曰,蔚山府使李泰鎭除授事,命下矣。年限已過,何以爲之?敢稟。傳曰,勿拘。
吏曹口傳政事,淸州牧使單朴齊萬,蔚山府使單李泰鎭除授事,承傳。
司僕寺啓曰,濟州出來先運歲例進上馬八匹,三名日進上馬六十匹,凶咎駑馬二十匹,武衛所別卜定馬十匹,庚辰年貢馬中改封進馬十匹,合一百八匹內,一匹中路故失除,實納馬一百七匹禾毛色,別單書入之意,敢啓。傳曰,知道。
又啓曰,濟州後運貢馬中路故失,若是夥多,不善擇封之前牧使白樂淵,不謹護送,以致故失多數之地方官金堤郡守李渭在,牙山縣監金正秀,令該府拿問處之,外此先後運故失邑守令,竝捧現告,從重推考,何如?傳曰,允。
鞫廳啓曰,文書浩繁,擧行多端,副司果黃學秀·曺寅承·洪炳一·宋圭元,問事郞廳,加差下,何如?傳曰,允。
訓鍊都監啓曰,明禮門東邊內宮墻二間許頹圮處,集成門北邊內宮墻五間許頹圮處,今已修築,把守軍兵解送事,自兵曹草記矣。把守金虎門入直軍,竝還入直所,將校解送之意,敢啓。傳曰,知道。
大司憲鄭海崙,大司諫趙翼永,執義趙漢益,司諫李種弼,掌令李重七,持平金基龍等聯名箚曰,伏以臣等冒陳再度聯籲,敢請兩囚同鞫,及伏奉批旨下者,不惟不賜允從,乃反諭以勿煩,臣等相顧憂歎,繼之以悚恧也。竊念罪莫大於犯分,法莫愼於失刑,今此洪在鶴·申肆投同凶疏,可見腸肚之相連,倡率副道悖類,不過頭面之互換,句語之無嚴無憚,其爲犯分則均矣,處分之或重或輕,竊恐失刑也大矣。臣等職忝臺閣,實不敢懷瀆擾之懼,少緩明張之討。玆敢不避猥越,復伸前懇,伏乞聖明,更加三思,亟降一兪,竝令王府,一體嚴鞫,俾王章伸而輿憤洩焉。答曰,省疏具悉。已諭於昨日之批矣。何必如是煩聒也?
大司憲鄭海崙,大司諫趙翼永,執義趙漢益,司諫李種弼,掌令李重七·李希洙,持平金基龍,獻納朴泳敎等聯名箚曰,伏以天下之至平者王章,人主所不得低昂,有國之莫遏者輿論,臺閣亦不敢左右,二者相須,有伸無屈。噫彼申之於洪在鶴,心腸串一,情跡無貳,王章之所必誅,輿論之所共討,特垂參量,縱仰聖度之包荒,遽施島置,未免刑政之失當。臣等課日聯籲,不避煩聒,期欲積誠於感回者,實恐王章之由是而或墜,輿論之由是而益鬱,夫豈有私惡於彼,而必陷之以重法耶?彝性所激,按住不得,玆又疾聲齊籲,申瀆崇嚴,惟聖上淵然深思,穆然遠慮,一體嚴鞫,斷以同律,俾王章不屈,輿論得伸焉。取進止。答曰,省箚具悉。已諭前批,何必如是煩聒也?
應敎金文鉉,副應敎李載允,校理趙鍾弼。洪時衡,副校理鄭在晉,修撰申悳均·金學洙,副修撰張錫祚聯箚云云。答曰,省箚具悉。已諭於昨日之批,何必如是煩聒也?
上在昌德宮。停常參·經筵。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,假注書白南道有身病,勢難察任,今姑改差,何如?傳曰,允。
傳曰,備忘遲滯之中官金錫泰拿處。
議政府啓曰,平安兵使李邦鉉,以病乞遞,改差,何如?傳曰,允。
傳曰,公事不審之中官朴漢應·羅世煥,從重推考。
以江華留守李載元狀啓,慶尙道左漕倉稅船到本府屬孫石項致敗,全數不拯,惶恐待罪事,傳曰,勿待罪事,回諭。
政院啓曰,大司憲鄭海崙,執義趙漢益,掌令李重七·李希洙,持平金基龍陳箚,朴寅煥未署經,監察茶時之意,敢啓。傳曰,知道。
議政府薦望,以申桓爲平安兵使。
義禁府啓曰,今此推鞫方張之時,時囚不可混處府中,時囚罪人白樂淵,姑爲保放之意,敢啓。傳曰,知道。
政院啓曰,兵曹郞廳來言,平安兵使下批政事,取稟。傳曰,當日爲之。
義禁府啓曰,今此推鞫方張之時,時囚不可混處府中,時囚罪人金錫泰,姑爲保放之意,敢啓。傳曰,知道。
以慶尙監司尹滋承狀啓,彼倭之諉以推債,越境起鬧,罔非臣不飭之罪,惶恐待罪事,傳曰,勿待罪事,回諭。
大司憲鄭海崙,大司諫趙翼永,掌令李重七·李希洙,持平金基龍,獻納朴泳敎等聯名箚曰,伏以臣等以洪在鶴·申事,相率四籲,冀蒙一兪,卽伏奉批旨下者,又以何必煩聒爲敎,臣等滿心惶恧,繞壁不寐,竊不勝憂歎之至伏念國家之置臺閣,非苟而已,有言責於朝,恐取烏噤之譏,見無禮於君,當思鸇逐之義,疏辭之意,無嚴無憚,已悉淵鑑之照燭,處分之一重一輕,寔爲輿情之沸鬱,三尺自在,天討不可不嚴,萬口同聲,國言不可不從,豈有負犯如彼,干係如是,而止令秋曹刑配,有若微眚薄愆之可以草草勘斷者也。王章一屈,則怪鬼無所知戢,輿論久遏,則言路無以開張,此臣等之所大懼而深憂也。苟非然者,臣等亦有恒性,豈不知承順之爲恭,煩聒之是怵,而一日二日,至四至五,甘犯屢瀆之誅而不知止也。伏乞聖明深軫將來之憂,勉從公共之論,亟令同鞫,夬施當律焉。取進止。答曰,省箚具悉,已諭前批,其勿更煩。
應敎金文鉉,副應敎李載允,校理趙鍾弼·洪時衡,副校理鄭在晉,修撰申悳均·金學洙,副修撰張錫祚等聯名箚曰,伏以臣等一籲再籲,至於三籲而不知止者,豈可已而不已也?誠以王章不可低昂,輿論不可沮遏,及伏奉批旨下者,以何必煩聒爲敎,臣等縱仰聖度之包容,不勝欽誦萬萬,而竊恐金石之典,由是而或毁,權衡之重,由是而或輕。噫,兩囚之腸肚相連,負犯罔赦,豈可罪同而罰異乎?玆又不避煩擾,仰瀆崇聽,伏乞聖明,更垂淵鑑,一體設鞫,以扶綱法,以嚴邦憲焉。取進止。答曰,省箚具悉,已有前批,更勿煩聒。
上在昌德宮。停常參·經筵。
自午時至人定,灑雨下雨,測雨器水深一寸四分。
政院啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
又啓曰,吏曹郞廳來言,政事當日爲之事命下,而行判書金炳始,參判李珪永,參議閔泳奎,俱以病不來,不得開政云,竝卽牌招,何如?傳曰,允。
又啓曰,事變假注書徐光範有身病,勢難察任,今姑改差,何如?傳曰,允。
都摠府啓曰,今日入直內三廳武兼禁軍及軍兵等中日習射技放,請出標信。傳曰,知道。
傳曰,呈告兵曹參議許遞,今日政差出。
傳曰,在外經筵春秋竝許遞,今日政差出。
以司謁口傳下敎曰,眞殿彩花上排席一張浮六部,下排席一張浮六部修改事,分付戶曹。
以司謁口傳下敎曰,軍器造成看役人柳祥鳳·朴鎰管·全文國·方萬奎·方嘉明,賞加成給,許碧·朴基柱·金哲祥·金興魯·許尙儀·楊文學·宋仁弘,帖加成給。
以吏曹參議閔泳奎牌不進罷職傳旨,傳曰,只推。
大司憲鄭海崙,大司諫趙翼永,執義趙漢益,司諫李種弼,掌令李重七·李希洙,持平金基龍·朴寅煥,獻納朴泳敎,正言朴齊斌·安鍾冕啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?嘻,諸賊之眼無國母,恣行胸臆,危逼之逆節,憯毒〈之〉凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶絶悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久愈莫伸,至今追思,不覺骨靑膽掉而髮堅眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不可一刻少緩也決矣。千罪萬惡,感萃一身,製給凶疏,阻遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,傳旨未卽頒下,典刑尙稽,神人之憤,容有極哉?請物故罪人國榮亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹·姞等句語,排布陰譎,曲突徙薪之援比指意凶憯,卽此一段,其阻戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦慘矣,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚膽掉,直欲手磔口臠,而賊性獰慝,忍杖抵賴,王章未伸,鬼誅先及,神人之憤痛,容有極哉?嘻,原疏之陰慘,逆腸難掩,鞫招之凶慝,斷案已成,雖未及結案,便是已結案之極逆,而安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉。不用援用尙魯追施之律,請物故罪人裕,亟施孥戮之典。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲忝祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚,鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,指卯日擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一一而二二而一。似此古今所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身鍾一,甘作爪牙,許心振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉致南陽。凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽竝施孥籍之典。噫嘻痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎而作爲死黨,延接鳳周而相與同室,綢繆謀議,打成一片,論災異於南山,肆發憯悖之說,觀奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍禍,亂逆之端緖,雖未盡露,凶憯之情節,無不參涉,神人之所共憤,覆載之所難容,萬戮猶輕,三尺已施,不可誅止其身,失之太輕。請謀反不道知情不告罪人榮瑾,亟施孥戮之典。噫嘻痛矣,李奎和之罪,可勝誅哉?今番鞫獄,卽窮天地亘萬古所未有之一大變怪,而其亂根逆柢,明赫是耳。渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿情之益沸。今又諸賊之屢出,島會觀相之說,塞譎負乘之謀,畢露無餘,由前而喜·應之醞釀,跡旣狼藉,由後而禎·瑾之綢繆,情已極發,惟其頑忍凶獰,抵賴不服,則尤當嚴加鞫覈,而不可遽議於傅生之科,至於凶謀逆節,無不同參,賊徒跡類,擧皆相通,親密守禎,許以死友,服事榮瑾,作爲血黨,究厥情犯,與兩賊一而二二而一者也。旣已承款於知情,則豈可有貸於王法乎?又此李奎和之接肚於賊禎,聯脈於榮瑾,思樂禍亂,圖爲不軌之陰祕,結計糾議,已出衆招之丁寧,端緖旣著,盤覈未畢,則亦何以從輕而發配乎?以此諸賊之至凶絶慝,一串貫來,厥罪惟均,是殪殄滅之無遺者,而元惡未伏常憲,兩賊尙逭當律,酌處之成命遽降,憤鬱之輿論轉甚,言之膽掉,思之骨戰。此而謂無所躬犯而容之,不足以深誅而貸之,付之惟輕,不施極律,則伏莽之戒,燎原之漸,豈不大可懼哉,大可憂哉?請黑山島定配罪人李奎和,更爲設鞫得情,夬正典刑。噫嘻痛矣,亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋悖類,指順性而結爲血黨,至於二字凶言,旣露於鞫招,而三尺王章,只施於渠身,已是失刑之大者,負犯如此,關係若是,而豈可只以知情不告蔽之哉?輿情去益憤鬱,國論尙且沸騰。請知情不告罪人兢善亟施孥戮之典焉。噫嘻痛矣,朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫彼載仁,雖是蟣蝨之賤,旣托仕籍,則不可以遐土賤氓論,而脘把至憯之牘,目閱絶悖之說,則奔走號遑,來告之不假,而偃息恬憘,不思所以人得以誅之者,此曷故焉?若無平日綢繆於逆順凶馹,則憯牘悖說,胡爲而至哉?此必由所由而然而然也。傳書兩漢之未卽執住,謂以覻氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係莫大,宜其窮實,殄滅亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音益不勝抑鬱之至。請黑山島減死定配罪人載仁,亟令王府嚴鞫得情,夬施極律焉。噫嘻痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣忝在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣座,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來之令,脫身亡命,是必無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋泊之潛越魅類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋,潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二二而一也。近日邪術之肆行,禍機之醞釀,無不根窩於此,憂深伏莽,何異黃巾綠林,禍將滔天,有浮洪水猛獸,何幸太陽中天,奸狀莫逃,夬伸三尺之章,遄伏肆市之典,神人之憤,庶可少洩,而似此巨魁,不可只誅其身而止。請謀反不道罪人鍾三·鳳周,竝施孥戮之典。噫嘻痛矣,亂臣賊子從古何限,而豈有如喆增之窮凶極悖者乎?渠以蟣蝨之賤,素有梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在縉紳之列,則分已侈矣,榮固大矣。苟有一分人心,宜思百倍報效,而戾氣所種,天生妖孽,穿奸竇而酷嗜邪術,慕異類而滅絶倫綱,潛懷不軌之圖,敢生射天之計,遂乃越海招寇,謀危邦國,至於年前海船之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而此則甘心前矛,意欲蹂躪我疆域,文謨之潛形,猶或似於顧忌,而此則改頭換面,無難染毒我人民,不待泄玉千禧之祕傳帛書,而自有廣東·澳門之直通赫蹄,國人之曰可殺,猶屬緩聲,王法之所誅不宜少掩,及其捕招之出,而情跡尤著,逮使之發,而罪人斯得,天討可以大行,王章可以快仲,而噫彼猷善之凶狡,乃敢先機而營獲,聲氣直走於暗地,指劃素定於緘口,至使凶身任其徑斃,三尺之典憲未加,寸刃之自戕遽先,神人之憤,中外之惑,去益未解,此若以其身故而不施律,則亂賊無所懼而王法無所施矣。斬屍之法,雖無可據,孥戮之典,自有其例,請徑斃罪人喆增,亟施嗣賊已施之律。噫嘻痛矣,演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,財色而誑誘,嘯吹其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪紳後裔,累經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賊性至慝。鳳周·在誼,俱是邪窩,夤緣在誼,交通鳳周,惟一大誠無非邪類,也識惟一,親知大誠詭謀祕計,明若串貫,而環連凶圖悖節,互相蛇蟠而蚓結。至於洋醜之敬一,乃是邪學中巨魁也,渡海潛來,隱形匿影,如非偏惑於此,則初無相從之時,偕弟屈膝,前席之相禮甚恭,與婢慣面,內室之酒會頻來,通用錢貨,情誼倍加慇懃,輸送魚脯,饋遺從又絡繹,甘心設法,奉敎主若神明,聚首習講,視禍囿爲樂地。此是渠莫掩之眞贓,罔赦之斷案,而鞫庭抵賴,難化猂毒之性,捕査堅干,焉逭鬼面之態?洛承,戾氣所種,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,迹何祕於醞釀,倡妖言而造妖書,意專在於眩惑,慫慂乃兄,暗滋奸之萌,聯絡同黨,打成逋逃之藪。蓋此指劃排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹,究厥情節,其兄〈其〉弟,卽一而二二而一也。近日邪說之肆行,皆緣此輩之接踵,憂深伏莽,何異白蓮?黃巾,禍將滔天,有浮洪水猛獸,何幸天道孔昭,神理不憯,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典。噫嘻痛矣,鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募丁之計,尤是凶祕,卽近古所無之逆節也。巨魁成七,雖已漏網,晩植等諸罪人之陰謀祕計,心腸貫一,仇機毒天,情迹無貳,若不大加懲創,亟施典刑,亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景世,快施邦憲,以重獄體,俾伸輿論焉。噫嘻痛矣,亂臣賊子從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之性,邪術之沈溺而斁絶彝倫,異類之糾結而醞釀禍機,敢生射天之心,暗售賣國之計,遂至越層溟而招寇稱亂沁都·引亂船而下陸,作變德山,此實窮天地亘萬古所未有之極逆大憝也。何幸天討孔明,乾斷赫然,帳殿親問之下,端緖畢露,奸狀莫逃,大伸三尺之章,遄伏肆市之典,神人之憤,庶可少洩,而似此君讐國賊,決不可孥戮而止,苟有加於此之極律,何不施於此賊乎?至於敦浩,亦一邪徒中巨慝,締結匪類,潛懷異圖,形跡極其誕祕,情節尤所狡惡,與汝江一而二二而一也。德山凶犯時,隨往同參,卽渠萬戮難貸之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪。請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣,亂臣賊子,何代無之,而豈有如今日弼濟·岐鉉諸賊之窮凶極惡者乎?俱是覆載之所不容,神人之所共憤,宜其殪殄滅之,無遺育易種者審矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也。憑藉讖諱,煽動人心者弼濟,而岐賊實所主張,醞釀禍機,嘯聚黨與者弼濟,而玉賊實爲謀主,萑盜之警,屢發於郡邑,莽戎之變,潛伏於嶺關,一境從以繹騷,百靈罹其凶害,究厥心腸,論其罪惡,則弼濟卽兩鉉也,兩鉉便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊者,乃反以弼賊之次律施之者,其非失刑之大者乎?請謀反大逆不道罪人岐鉉,知情不告罪人玉鉉,一以弼濟所施,适·雲之例施之焉。噫嘻痛矣,亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事,貪利忘義,萬死不顧其身,觀燈詩之誦傳,挑成怨憝之階,祭山文之代綴,牢結凶慝之窩,四字隱語,罪有關於宗社,一句悖說,迹難容於穹隤。作之者應龍,而受頤揮於潤根,寫之者潤根,而得手法於應龍,兩個凶種,打成一塊,前唱後和,綢繆醞釀,其實一而二二而一也。何幸天道孔昭,乾斷爀然,帳殿親問之下,奸狀莫掩,端緖畢露,夬伸三尺之章,竝伏肆市之典,神人之憤,庶可少洩,而似此君讐國賊,決不可戮其身而止。請大逆犯上不道罪人應龍·潤根竝施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止,亟施邦憲,以重獄體焉。噫嘻痛矣,亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下·司馬之間,久蓄梟獍之性,兼藏蟣蝨之賤,明火劫財,自家而及國,脅劍藏銃,隱身而除人,以至於托葬募丁,設計凶憯,合兵犯邑,造意陰祕,締結匪類,綢繆黨與,科紙軍號,負布爲名,無非興榮之排布也。柒谷·安東,相應爲約,亦是興榮之經綸也,此有甚於綠林之嘯聚,亦相符於白蓮之糾結,究厥情跡,萬死猶輕,千剮難贖,至今思惟,骨戰而膽掉,髮豎而眦裂也。宜有窮覈其道,劓滅無遺,而天討未行,鬼誅先加,至使凶身徑斃,莽·卓之凶身未暴,懿·溫之逆節未彰,神人共憤,刑法失中,此若以其身之已死,而不施極律,則亂臣無所懼,而王去無所施矣。至於鞫廳諸罪人等言之,沈聃應之符同,金應淵之連腸接肚,驗察之聽計從令,往會則林根實之和應,蛇盤蚓結,鵂鳴狼逐,或有謀主者,或有合勢者,心腸貫一,情跡無貳,端緖旣露,鞫覈未竟,酌處之處分旣下,臣等愕然失圖,不勝憂慨。請徑斃罪人興榮亟行适·雲已施之例,亦施嗣賊孥戮之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察,亟令王府更加嚴鞫,快正邦憲,以重獄體焉。噫嘻痛矣,亂臣賊子從古何限,而豈有如朴遇賢之至凶絶悖者乎?渠以蟣蝨之賤,素蓄梟獍之性,肆然投匭,無所顧忌,設心至憯,造意絶悖,欲售嘗試之計,直犯誣逼之科,引用孝悌之說,而敢以夔齊等語,登諸文字,無嚴不敬,莫此爲甚。所謂爻象失和者何事也?聽聞乖當者何語也?有識之長吁短歎,耳語目說者,果指何人也?無補於治,後世庇議云者,指斥何事也?字字陰慝,節節凶悖,何忍萌心而發口,不覺骨顫而膽掉矣。鞫訊方張,凶節旣露,而忍杖不服,端緖未究,究厥情狀,尤極狡惡,此而不嚴加〈誅〉戮,其可曰國有三尺乎?神人共憤,覆載難容,而酌處惟輕,固仰好生之德,王章莫伸,尤急必討之義。請黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。噫嘻痛矣,孫永老之罪,可勝誅哉?渠以蟣蝨之類,敢肆梟獍之性,荒悖之說,發於疏章,字字無非奸黠,節節盡是謬妄,犯分干紀,眼無君父,此誠天地之所不容也,神人之所共憤也。淵鑑悉燭,以脅迫爲敎,罪惡昭著,情狀畢露,究厥負犯,則不覺髮豎膽掉,心寒而骨冷,三尺之法,固宜亟施,一縷之命,豈可暫貸?鞫事方張,專尙呑吐,狡性愈頑,不指根窩,王章將伸而反屈,輿憤方洩而愈菀,關係旣重,酌處惟輕,此莫非大聖人好生之至仁,盛德而奈此奸猾之層生,綱紀之將墜乎?罪固罔赦,義在必討。請金甲島圍籬安置罪人孫永老,亟令王府,更爲設鞫,嚴覈得情,快正典刑焉。噫嘻痛矣,今番鞫獄諸罪人,卽振古以來所未有之窮凶絶悖者。哲均,厚被國恩,濫躋閫帥,苟有一分乘彝,宜思百倍圖報,而奈其陰譎之狀,自著色辭,奰慝之性,便成技癢,嘯聚匪類,甘作窩主,信惑雜術,釀出禍機。李觀一之邀置密室,無事不議,朴景良附耳細語,有言皆從,海泊妥帖,反思用術,驚動火藥,暗投竟售,鬼辭而樂禍,凶節盡露,斷案已成。東根,以蟣蝨之賤,素蓄虺蜮之性,伴觀一而同舍,蹤跡甚祕,招景良而分酌,腸肚相連,假月夜之赴飮,自底火塊之撲面,其非哲均之所指使,其凶謀祕計,與哲均一而二二而一也。至於善敎,性本凶戾,跡又詭譎,出沒京鄕,作哲均之狎客,締結術數,爲觀一之薦主,包藏禍心,潛懷凶圖,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎,竝施孥戮之典焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶慝者乎?秉淵,鬼蜮成性,梟獍其心,結導賢爲神交,蓋其醞釀之有素,仗春晩爲義子,以之奔走而使役,謂氣脈之先占,乃敢自誇,聽相術而自負,潛蓄不軌,僞作宮牌而掌庫,已極設心之狡,辨備戎器而私峙,特欲待時而動,求神埋戊,莫非出於妖惑,搬舍團丁,厥惟久於排布。至若渭水·南陽之發口,將心已著,天府敖倉之據形,爲計至憯,凶圖莫掩,逆節畢露,此誠窮天地亘萬古所未有之極惡大憝,何幸天道孔昭,罪人斯得,夬伸三尺之章,遄伏肆市之典,而似此凶逆之賊,不可孥戮而止。苟有加於此之極律,則何可不施於此賊乎?啓豊,賦性凶悖,行己憯慝,如秉淵而結爲心腹之交,凶如導賢而又復腸肚之連,搬連隱僻,若形影之相隨,造備器服,乃繆結而和應,至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏,陰謀祕計,多所參聞,悖肚逆腸,昭不可掩,與秉淵一而二二而一也,豈可只誅其身而止?李英俊,渠之姓名,已出賊招,而以其染,雖不得刑訊,一不盤覈,施以島配,亦有乖於鞫獄之體。請謀反大逆不道罪人秉淵,亟施适·雲已施之律,知情不告罪人啓豊加施孥戮之典,薪智島定配罪人李英俊,更令王府,設鞫得情,夬正邦憲焉。噫嘻痛矣,赫晉·祐秀·鳳周等罪,可勝誅哉?渠以鄕曲蟣蝨之跡,締結徒黨,糾合匪類,排布之源委,醞釀之脈絡,至凶絶慝,卽窮天地亘古今所未有極逆大憝也。向因傳敎下者,三罪人令本道用律,雖由於我殿下慮深張大,事從權宜之聖德,而其體至嚴,其法至重,則此獄究竟,不可張大,而慮權宜而行者明矣。今此道啓用辟,巨魁且殲,而諸罪人窮凶餘罪,何可以孥戮而止,破瀦而斷乎?請處死罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。噫嘻痛矣,黃載顯·洪時中之罪,可勝誅哉?人心陷溺,世變層生,梟音獍舌,公肆叫呼,詬天罵日,靡有定極,古今天下,亂臣賊子,指不勝摟,而豈有如此輩之窮凶絶憯者哉?載顯之自附說弊,而援引亂亡昏暴之極者,專出無將之習,時中之初無指的,醜辱廷紳,姑不暇論,而若其移志導欲等句語,是豈爲人臣者所敢萌諸心嚴諸口哉?同日投匭,脈絡相貫,決非渠輩蟣蝨之所敢自辦,而排布醞釀,必有根窩,此而不嚴覈,豈可曰邦有常憲哉?請黃載顯·洪時中,令王府竝設鞫得情,夬正典刑焉。噫嘻痛矣,李晩孫·姜晉奎之罪,可勝誅哉?渠輩,一則以遺賢後裔,一則以卿班邇列,守身紀己,宜其謹飭敬畏,稱以論事之疏,忽有二本之傳播者,已極駭怪,而至若未撤本中一二句語之,援古喩今,尤是無倫,沒脊遣辭,極爲凶悖,指意亦甚陰慝,見之者膽掉,聞之者骨顫,是豈今日北面臣子之所萌心發口哉?蓋其封章之抹改,初本之代製,十手所指,萬口所傳,腸肚相連,肝肺如見,可謂一而二二而一者,而鞫庭之忍杖抵賴,終不輸款,情節之去益叵測,聽聞眩惑,雖其死中求生,乃反罪上添罪也,此若不到底窮覈,快施當律,則其可曰邦有常憲乎?鞫事未竟,寬典遽降,公議轉益沸鬱,王章易至隳損。請薪智島圍籬安置罪人李晩孫,鹿島圍籬安置罪人姜晉奎,更令王府嚴加鞫覈,明正典刑焉。噫嘻痛矣,申之罪,可勝誅哉?渠以蟣蝨之賤,濟以鬼蜮之性,相繼投章,罔念禁飭之截嚴,惟意肆筆,或恐句語之不悖,托說弊而援引亂世,甘作洪·黃之後殿,妄稱冤而譏罵憲疏。若爲李·姜而立幟,比大邦於箕·準君臣,是可忍也,誣吾君以光熙巫瞽,於何據乎?萌心發口,無非不道之言,滿紙累幅,盡是絶悖之辭,見之者髮豎而膽掉,聞之者心寒而骨顫,侮衊搆捏,豈果愚蠢之物所能自辦,醞釀排布,必有詿誤之徒爲之根窩,王章不可不伸,輿憤不可不洩,秋曹輕刑,本不足以服其心,海島安置,顧何可以蔽其辜也?請安置罪人申,令王府設鞫得情,夬正典刑焉。答曰,不允。申事,已有處分,勿煩。
正言朴齊斌·安鍾冕啓曰,梟示罪人性世與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世亟施孥戮之典。答曰,不允。
徐光範改差,代以趙秉植爲事變假注書。
吏曹啓曰,成均館典籍金商翼·洪羲爕,除拜過限未肅拜,竝改差,何如?傳曰,允。
以慶尙監司尹滋承啓本,罪人李起鎬聞慶縣到配事,傳曰,分揀放送。
有政。吏批,行判書金炳始,參議閔泳奎牌招不進,參判李珪永進,承旨進。以吏批言啓曰,行判書金炳始,參議閔泳奎竝牌招不進,小臣獨政未安,何以爲之?敢稟。傳曰,仍爲之。
以申泰觀爲兵曹參議,洪鍾軒爲知經筵,李敦相爲知春秋,金泰龍·李淵默爲典籍。
應敎金文鉉,副應敎李載允,校理趙鍾弼·洪時衡,副校理鄭在晉,修撰申悳均·金學洙,副修撰張錫祚等聯名箚曰,臣等屢陳聯箚,誠淺辭拙,終未蒙允許之音,及伏承更勿煩聒之批,滿心悚惶,繼之以憂歎。噫彼兩囚凶悖之句,負犯之罪,實是一而二二而一者也。獨於申,遽從惟輕之典,特下島置之命,此雖出嚴公議之愈鬱何哉?臣等課日抗章,達宵徊徨,非不知瀆搖之爲懼,而職忝論思,義在明張,憂憤所激,按住不得。玆更相率仰籲,伏願聖明,淵然深思,亟令王府同鞫得情,夬施加律焉。取進止。答曰,省箚具悉,已有前批,其勿更煩。
上在昌德宮。停常參·經筵。
自前夜人定至十四日開東,灑雨下雨,測雨器水深一寸四分,自開東至人定,灑雨下雨,測雨器水深二寸五分。
政院啓曰,大司憲鄭海崙,執義趙漢益,掌令李重七·李希洙,持平金基龍·朴寅煥陳箚,監察茶時之意,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
奎章閣啓曰,明日卽書香閣望奉審日次,臣進詣擧行之意,敢啓。傳曰,知道。
侍講院啓曰,新除授文學申箕善,自鄕上來云,卽爲牌招察任,何如?傳曰,允。
弘文館啓曰,校理趙鍾弼差祭,上番闕直,事甚未安。應敎金文鉉內閣進,副校理金鶴善有拘忌,副應敎李載允,校理洪時衡,副校理鄭在晉,竝卽牌招,推移入直,何如?傳曰,允。
都摠府啓曰,副摠管李鶴榮,以御營中軍諸將官射會監試事,晝仕出去之意,敢啓。傳曰,知道。
義禁府啓曰,因慶尙監司尹滋承啓本,聞慶縣竄配罪人李起鎬到配事判付內,分揀放送事,命下矣。李起鎬放送事,分付該道道臣之意,敢啓。傳曰,知道。
政院啓曰,假注書車斗鎭有身病,勢難察任,今姑改差,何如?傳曰,允。
傳曰,以儒疏凶悖,輿論方嚴,而自引之疏,初無暇及於聲討者,其於體國之義,果何如也?誠非所料於平日矣。奉朝賀李裕元,施以竄配之典。
禮曹啓曰,禜祭設行後,乍陽旋雨,庶幾開霽,見今雨勢連霔,繼又祈晴,有不容少緩,四門再次禜祭,不卜日今十六日設行,三日而止事,知委,何如?傳曰,允。
傳曰,再次禜祭獻官,竝以閣臣塡差。
傳曰,兼文學有闕之代,前望單子入之。
兼文學前望單子入之,金炳吉落點。
禮曹信使起程來八月初六日,乘船同月二十七日巽時。
傳曰,右承旨許遞,前望單子入之。
車斗鎭改差,代〈以〉金炯翼爲假注書。
侍講院啓曰,新除授兼文學金炳吉,卽爲牌招察任,何如?傳曰,允。
承旨前望單子入之,朴齊寬落點。
兵曹啓曰,卽接南所入直衛將閔泳昌牒報,則金虎門南邊墻垣二間許及北邊墻垣一間許,俱爲頹圮云,爲先令紫門監堅實圍排,依例樹柵,卽速修築,而把守軍兵,令該營量宜除出,限改築間嚴加守直之意,分付,何如?傳曰,允。
大司憲鄭海崙,大司諫趙翼永,執義趙漢益,司諫李種弼,掌令李重七·李希洙,持平金基龍·朴寅煥,獻納朴泳敎,正言朴齊斌·安鍾冕啓曰,請物故罪人國榮亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,夬正典刑。措辭見上請知情不告罪人兢善亟施孥戮之典。措辭見上請黑山島減死定配罪人載仁,亟令王府嚴鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人梁永烈,薪智島減死定配罪人楊〈聖〉仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩亟施孥戮之典。措辭見上請謀反大逆不道罪人岐鉉,知情不告罪人玉鉉,一依弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例,至於古今島減死島配罪人金應鳳,金堤郡定配罪人金俊文,亟施邦憲,以重獄體焉。措辭見上請徑斃罪人興榮亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加嚴鞫,夬正邦憲,以重獄體。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人亟施适·雲已行之律。措辭見上請金甲島圍籬安置罪人黃載顯,薪智島遠惡島定配罪人洪時中,竝令王府,設鞫得情,夬正典刑。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府嚴加鞫覈,明正典刑。措辭見上請安置罪人申,令王府設鞫得情,夬正典刑焉。措辭見上答曰,不允。申事,已有處分,勿煩。司諫李種弼,獻納朴泳敎,正言朴齊斌·安鍾冕啓曰,請梟示罪人性世亟施孥戮之典。措辭見上答曰,不允。
大司憲鄭海崙,大司諫趙翼永,執義趙漢益,司諫李種弼,掌令李重七·李希洙,持平金基龍·朴寅煥,獻納朴泳敎,正言朴齊斌·安鍾冕等聯名箚曰,伏以臣等言議骩骳,風裁譾劣,本不近似於淸朝耳目之職,惟瘝溺是懼,譴何是俟,迺者伏閤儒生洪在鶴·申之疏,卽振古所未有之至凶絶悖也。凡有血氣者,孰不欲明目張膽,粗效聲討之義哉?臣等所以相率聯籲,至於五次,辭拙誠淺,尙不能感回聖聽,方此惶懼慙恧,不敢以見職自居,而第有一端駭惋之情,弸轖于中,又不敢以微忱之未格,終懷泯默於淵鑑之下者,玆敢冒死仰籲,惟聖明垂察焉。臣等於日前奉朝賀臣李裕元之疏,竊有所憂慨,而不忍正視者也。噫,見無禮於君,如鷹鸇之逐鳥雀,卽彝性之所同然也,況受國厚恩,爲國舊臣,而可以少忽於此哉?今此儒疏句語,何等凶悖,何等誣逼,而彼所謂縣道陳章者,滿紙覼縷,專在於辨白其身,而至於共憤必討之義,不少槪及,不惟不討其罪,其所論說,暗欲投合於凶疏,而顯有扶護之意,人心之叵測,胡至此極?顧今詿誤之徒,遍於鄕曲,浮言胥動,變怪層生,滔天之勢,燎原之憂,靡所止屆,以若地望,以若老成,旣不能憚壓,不能剪除,而外托自引之章,內含譏訕之意,有若聖明之世,眞有疵政失德之可議,而悖類凶疏,還不足懲討者然,其所以自爲計則巧矣,奈臣分之都虧,君綱之漸弛,何哉?自我殿下臨御以來,寵擢之,禮遇之,顧何薄於彼,而彼乃忘君負國,若此之甚也,聖批中只急於自引自明,有此疏擧者,眞可謂破女膽,而爲其難貸之案也,臣等職忝言地,憂憤倍激,聯陳短章,仰瀆崇嚴,伏乞聖明,淵然深省,廓揮乾斷,奉朝賀臣李裕元,論以當律,以爲爲人臣無狀者戒,仍治臣等狂愚妄言之罪焉。取進止。答曰,省箚具悉。此大臣疏辭,未及懲討,雖曰做錯,而臺論何至於如是也?當有處分矣。
應敎金文鉉,副應敎李載允,校理洪時衡,副校理鄭在晉,修撰申悳均·金學洙,副修撰張錫祚等聯名箚曰,伏以臣等以洪在鶴·申凶疏聲討事,課日聯箚,誠淺辭拙,竟未能感回聖聽,尤增悚恧,何敢以見職自居,而臣等於日前奉朝賀臣李裕元疏,竊有所憂惋者,不敢泯默,玆敢相率仰籲,惟聖明垂察焉。噫,見無禮於其君,如鷹鸇之逐鳥雀,卽彝性之所同然也,況彼旣蒙寵擢,又被禮遇,其所報答,尤當百倍餘人,而今因儒疏之凶悖,初無懲討之義,乃引辨白之章,其於分義道理,豈容若是?今此儒疏,振古所未有之至凶絶悖,凡有血氣之倫,莫不明目張膽,粗效必討,而彼疏之滿紙張皇,內售譏訕之意,顯有扶護之跡,惟我殿下,何負於彼,而彼乃忘君負國,若是其甚也,思以及此,不覺心寒。臣等職忝論思,不勝憂憤,聯陳短章,伏乞聖明,淵然深思,廓揮乾斷,奉朝賀臣李裕元,亟施當律,以定臣分焉云云。答曰,省箚具悉,已諭於臺箚之批矣,亦有處分者矣。
副校理金鶴善,副修撰李元祺疏略曰,伏見奉朝賀臣李裕元疏本,則今此儒疏凶悖,宜有聲討之擧,及其自列也,只事辨白,都無雌黃,伏乞亟施當律焉。省疏具悉。已諭於聯箚之批矣。
上在昌德宮。停常參·經筵。
自前夜人定至開東,灑雨下雨,測雨器水深七分,自開東至申時,灑雨下雨,測雨器水深七分。
藥房提調李鎬俊,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲鄭海崙,執義趙漢益,掌令李重七·李希洙,持平金基龍·朴寅煥陳箚,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣。敢啓。傳曰,知道。
又啓曰,右副承旨尹相萬,今日不爲仕進,卽爲牌招,何如?傳曰,允。
備忘記,海美縣監金膺銓下直,長弓一張,長箭一部,片箭一部,筒兒一箇賜給。
傳曰,禮房承旨馳詣受香諸處,奉審摘奸以來。
奎章閣啓曰,景慕宮望廟樓今望奉審,無頉之意,敢啓。傳曰,知道。
以金錫泰囚單子,傳曰,飭已施矣,今揀放送。
訓鍊都監啓曰,因兵曹草記,金虎門南邊墻垣二間許及北邊墻垣一間許頹圮處,金虎門入直軍十八名除出,將校二人率領,限改築間嚴加守直之意,敢啓。傳曰,知道。
以右副承旨尹相萬牌不進罷職傳旨,傳曰,只推。
傳曰,推鞫爲之。
政院啓曰,臣敦夏今日推鞫進去下直之意,敢啓。傳曰,知道。
又啓曰,臣與左副承旨李敦夏伴直矣。推鞫進去,伴直無人,行右承旨朴齊寬,所當牌招,而拘於廳規,不得請牌,何以爲之?敢稟。傳曰,牌招。
義禁府啓曰,奉朝賀李裕元,施以竄配之典事,承傳啓下矣。李裕元,平安道中和府竄配,而以承傳內辭意,具罪目,依例發遣府都事,押送,何如?傳曰,允。
大司憲鄭海崙,大司諫趙翼永,執義趙漢益,司諫李種弼,掌令李重七·李希洙,持平金基龍,獻納朴泳敎,正言朴齊斌啓曰,請物故罪人國榮亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,夬正典刑。措辭見上請知情不告罪人兢善亟施孥戮之典。措辭見上請黑山島減死定配罪人載仁,亟令王府設鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人梁永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反不道罪人昌實,謀反不道罪人汝江,亟施适·雲已施之律,知情不告罪人敦浩亟施孥戮之典。措辭見上請謀反大逆罪人歧鉉,知情不告罪人玉鉉,一依弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例,至於古今島減死島配罪人金應鳳,金堤郡定配罪人金俊文,竝施邦憲,以重獄體焉。措辭見上請徑斃罪人興榮亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府更爲設鞫,嚴覈得情,夬正典刑。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐加施孥戮之典,薪智島定配罪人李英俊,更令王府設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律。措辭見上請金甲島圍籬安置罪人黃載顯,薪智島遠惡島定配罪人洪時中,竝令王府設鞫得情,夬正典刑。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府嚴加鞫覈,明正典刑焉。措辭見上請安置罪人申,令王府設鞫得情,夬正典刑焉。措辭見上答曰,不允。申事,已有處分,勿煩。
司諫李種弼,獻納朴泳敎,正言朴齊斌啓曰,請梟示罪人性世亟施孥戮之典。措辭見上答曰,不允。
傳曰,右副〈承旨〉許遞,前望單子入之。
承旨前望單子入之,金允植落點。
統理機務衙門啓曰,領選使有闕之代,令政院政官牌招,開政差出,起程日子,更爲擇定事,分付該曹,何如?傳曰,允。
傳曰,摠管有闕之代,前望單子入之。
摠管前望單子入之,副摠管趙羲純落點。
罪人洪在鶴更推後刑問一次訊杖第三度停刑。
傳曰,推鞫姑罷。
兵曹啓曰,卽伏見京畿監司金輔鉉狀啓,則本道進上封進時,敦義〈門〉明日爲始開閉,令該曹稟旨分付爲辭矣。敦義門,依前例令政院臨時請出標信,開閉,何如?傳曰,允。
兵曹啓曰,卽接西所衛將李儒行牒報,則集成門南邊內宮墻三間許,因雨頹圮云,爲先令紫門監,以杻把子及長木,堅實圍排,把守則金虎門入直軍十五名除出,限修築間嚴加守直之意,敢啓。傳曰,知道。
禁衛營啓曰,本營千摠李熙甲身病猝重,勢難察任,改差,何如?傳曰,允。
兵曹,以李奎顔爲禁衛中軍。
訓鍊都監啓曰,因兵曹草記,集成門內宮墻三間許頹圮處,金虎門入直軍十五名除出,將校一人率領,限修築間嚴加守直之意,敢啓。傳曰,知道。
傳曰,茂長縣監之代,勿拘常格,各別擇差。
傳曰,韓山郡守之代,未準朔守令中擬入。
政院啓曰,行右承旨朴齊寬,承牌來詣朝房,以其身病,不得肅謝矣。伴直無人,新除授右副承旨金允植,所當牌招,而拘於廳規,不得請牌,何以爲之?敢稟。傳曰,牌招。
傳曰,在外兵曹堂上竝許遞,今日政差出。
傳曰,安義縣監之代,司饔僉正趙章鎬擬入。
議政府啓曰,卽見慶尙監司尹滋承狀啓,則枚擧東萊府使金善根謄報,以爲留館商賈倭等,稱有梁山居民處推債事,肆然越界,恣行起鬧,誠極痛惋。爲先題飭該府,嚴加責諭於領事官倭處,常時失飭不能調劑之東萊府使金善根,釜山僉使任衡準,辦察官玄星運罪狀,竝令廟堂稟處,譯學劉光杓,旣自該府論罷,以待處分爲辭矣。館基往來之不許十里以外,丙子講約,不翅的確,而謂有推債,恣意踰越於他邑界四十里許者,已極跳踉,況成群鬧攘,作此無前之習乎?揆以邊政,萬萬駭歎,卽令任譯,嚴辭開諭於領事官處,更毋敢有如是之弊。雖以該府使該鎭將言之,其不能先事憚戢,責固難免,而邑鎭數遞,合存參量,竝令戴罪察任,辦察官亦爲安徐,使之惕念擧行。譯學劉光杓,府使之論罷,帥臣之請罪,誠宜矣,第觀來後,特姑置之,至若我民之負債者,投石者,另加査實,照法處之事,分付,何如?傳曰,允。
以江原監司林翰洙狀啓,春川人命渰死,民家漂頹事,傳曰,人命之渰死,民戶之漂頹,若是夥多,極爲驚慘,窮夏艱食之時,哀彼失所棲屑,如在目擊,渰死人如有生前身還布,竝蕩減,未拯屍身,期於拯得,漂頹戶結構安堵之方,各別顧助後,形止一一狀聞事,廟堂措辭分付。
政院啓曰,行都承旨閔泳翊內閣進,行左承旨朴容大不爲仕進,行右承旨朴齊寬有身病,左副承旨李敦夏推鞫進,右副承旨金允植未肅拜,臣吏兵批兼進之意,敢啓。傳曰,知道。
有政。吏批,行判書金炳始,參判李珪永竝牌招不進,小臣獨政未安,何以爲之?敢稟。傳曰,只出緊任。
以李亮和爲兵曹參判,李羲元爲戶曹參議,崔琛爲兵曹參議,金允植爲領選使,李喆應爲莊陵令,尹雄烈爲南陽府使,尹致聃爲順天府使,沈宜哲爲靈巖郡守,洪鍾觀爲茂長縣監,趙禧永爲韓山郡守,趙章鎬爲安義縣監,兪進源爲文義縣令,金容元爲永禧殿參奉。
再政。以丁大錫爲司饔僉正,李洛應爲司宰主簿。
三政。以朱冕燮爲禁府都事,崔壽光爲引儀。
四政。以徐眉淳爲司饔主簿,故僉使朴來永贈兵參例兼,全羅兵使朴長夏考,故學生李承祜贈戶參例兼,故縣監李命峻贈左承旨,故學生李克春贈僕正,以上兵曹參判李亮和三代。
義禁府啓目,濟州前牧使白樂淵原情云云,傳旨內辭緣,泛稱遲晩,刑推得情,何如?啓。除刑推議處爲良如敎。
又啓目,穀主官務安前縣監洪在鼎原情云云,傳旨及問目內辭緣,泛稱遲晩,刑推得情,何如?啓。除刑推議處爲良如敎。
又啓曰,今此推鞫方張之時,時囚不可混處府中,時囚罪人洪在鼎,姑爲保放之意,敢啓。傳曰,知道。
又啓曰,保放罪人白樂淵,還囚捧供以入,而仍爲保放之意,敢啓。傳曰,知道。
又啓目粘連,向前洪在鼎亦,稅納旣爲過限,法意有難全恕,以此照律,何如?啓依允。
又啓曰,保放罪人白樂淵·洪在鼎,還囚議處以入,而仍爲保放之意,敢啓。傳曰,知道。
大司憲鄭海崙,大司諫趙翼永,執義趙漢益,司諫李種弼,掌令李重七·李希洙,持平金基龍·朴寅煥,獻納朴泳敎,正言朴齊斌·安鍾冕等聯名箚曰,伏以王章之所當罪,不以貴勢而免,輿憤之所必討,不以煩瀆爲懼,臣等昨以奉朝賀李裕元事,冒悚仰籲,伏奉當有處分之批旨,竊自幸忱誠之上格,淵鑑之下燭,聚首臺次,恭俟明命,及伏覩傳敎下者,有施以竄配之命,王章由是而少伸,輿憤由是而粗洩。大聖人轉環之量,包荒之德,固欽仰萬萬,而第負犯干係,有不可薄勘而止耳,其位則師尹之赫赫也,其年則良士之皤皤也,愛君之誠,體國之義,固宜萬倍於餘人,而方其儒疏之凶悖,輿論之沸騰也,汲汲投章,惟知自明之是急,呶呶滿紙,都無聲討之慨,及國綱臣分,掃地無餘,天彝人理,寧容若是?今若謂竄配之典,足蔽其孤員之罪,則王章似伸而不伸,輿憤似洩而未洩,此臣等所以不避嚴畏,積誠更籲。伏乞聖明,更加三思,亟令加律,使王章夬伸,輿憤益洩焉,取進止。答曰,省箚具悉,日昨處分,自有斟量者存,更勿以此煩瀆。
應敎金文鉉,副應敎李載允,校理洪時衡,副校理鄭在晉,修撰申悳均·金學洙,副修撰張錫祚等聯名箚曰,伏以王章所以守信罰必得中,公議爲之不平,罪難倖逭,臣等昨以奉朝賀李裕元事,相率仰籲,繼伏承已諭臺箚之批,亦有處分之命,故齊會館中,聚首恭俟,及伏見傳敎下者,只施薄竄,有若微眚小過之遽許輕典,相顧愕然,尤不勝憂歎之至。方其儒疏之凶悖也,罔念聲討之爲先,徒知自明之是急,滿紙張皇,專事呶呶,其於天彝人道,豈容若是?負犯至重,關係又大,斷不可以勘配而止,臣等忝叨論思,尤增齎鬱,玆又瀆籲,伏乞聖明,淵然深思,夬施加律焉云云。答曰,省箚具悉,已諭於臺箚之批矣,勿復煩瀆。
上在昌德宮。停常參·經筵。
政院啓曰,合辭,方張之時,兩司無詣臺之員,事甚未安。呈告人員,竝卽牌招,何如?傳曰,允。
又啓曰,靈興島僉使李成沔肅單,誤以萬戶書入,致勤下詢,原單子使之改修正以入,而奏御文字之如是疎忽,事甚駭然,臣之矇然捧入,不勝惶恐,當該僉使及通禮院官員,所當重勘,而本院請推之外,無他可施之罰,何以爲之?敢稟。傳曰,竝拿處,爾亦推考。
又啓曰,右副承旨金允植,時在全羅道順天府任所,斯速乘馹上來事,下諭,何如?傳曰,許遞,前望單子入之。
都摠府啓曰,今日入直內三廳武兼禁軍及軍兵等,當爲中日習射技放,而禜祭齋戒相値,不得設行之意,敢啓。傳曰,知道。
備忘記,平安兵虞候崔敬善下直,長弓一張,長箭一部,片箭一部,筒兒一箇賜給。
執義趙漢益,司諫李種弼,掌令李重七·李希洙,持平金基龍·朴寅煥,獻納朴泳敎,正言朴齊斌·安鍾冕啓曰,請物故罪人國榮亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,夬正典刑。措辭見上請知情不告罪人兢善亟施孥戮之典焉。措辭見上請黑山島減死定配罪人載仁,亟令王府嚴鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人梁永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不造罪人敦浩亟施孥戮之典。措辭見上請謀反大逆罪人歧鉉,知情不告罪人玉鉉,一依弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例,至於古今島減死島配罪人金應鳳,金堤郡定配罪人金俊文,亟施邦憲,以重獄體焉。措辭見上請徑斃罪人興榮亟行适雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配配罪人金應淵,順天府定配罪人驗察等,亟令王府更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府更爲設鞫,嚴覈得情,夬正典刑。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐加施孥戮之典,薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律。措辭見上請金甲島圍籬安置罪人黃載顯薪智島遠惡島定配罪人洪時中,竝令王府設鞫得情,夬正典刑。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府嚴加鞫覈,明正典刑。措辭見上請安置罪人申,令王府設鞫得情,夬正典刑焉。措辭見上答曰,不允。申事,已有處分,勿煩。
司諫李種弼,獻納朴泳敎,正言朴齊斌·安鍾冕啓曰,請梟示罪人性世亟施孥戮之典。措辭見上答曰,不允。
承旨前望單子入之,李容元落點。
傳曰,臺諫竝許遞,前望單子入之。
兵曹啓曰,今十八日二內禁軍番次,而該番將沈能奭,身病猝重,勢難察任,改差,其代口傳擬入,何如?傳曰,允。
上在昌德宮。停常參·經筵。
政院啓曰,新除授右副承旨李容元,卽爲牌招,何如?傳曰,允。
又啓曰,來二十一日朝參日次矣,敢稟。傳曰,停。
又啓曰,來二十一日輪對日次矣,敢稟。傳曰,當次人受點後,日次待令。
備忘記,釜山僉使許璡,坡知僉使金萬用下直,各長弓一張,長箭一部,片箭一部,筒兒一箇賜給。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
兵曹口傳政事,以李奎曾爲內禁將。
兵曹啓曰,卽接南所衛將閔泳昌牒報,則敦化門東邊月廊外築墻一間許頹圮云,爲先令紫門監,以杻把子堅實圍排,依例樹柵,卽速修築,而把守軍令該營量宜除出,限改築間嚴加守直之意,分付,何如?傳曰,允。
義禁府啓曰,靈興島僉使李成沔通禮院假引儀金章憲等,竝拿處事,傳旨啓下矣。李成沔今方待命,拿囚金章憲,係是雜技,依例移送秋曹之意,敢啓。傳曰,知道。
義禁府啓曰,今此推鞫方張之時,時囚不可混處府中,時囚罪人李成沔,姑爲保放之意,敢啓。傳曰,知道。
以李成沔囚單子,傳曰,分揀放送。
領議政李最應箚子。答曰,省箚具悉卿懇。愼節奉慮,委官之任,玆以勉副,卿其安心調理。仍傳曰,此批答遣史官傳諭。
上在昌德宮。停常參·經筵。
政院啓曰,大司憲,執義,掌令二員,持平二員未差,監察茶時之意,敢啓。傳曰,知道。
御營廳啓曰,因兵曹草記,敦化門東邊月廊外築墻一間許頹圮處,東營入直軍八名除出,將校一人率領,限改築間嚴加守直,而該入直軍,餘數不多,宮墻外行巡,難以分排,出番哨軍,依例添入警巡之意,敢啓。傳曰,知道。
上在昌德宮。停常參·經筵。
政院啓曰,大司憲,報義,掌令二員,持平二員未差,監察茶時之意,敢啓。傳曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,推鞫爲之。
傳曰,委官,領敦寧爲之。
臺諫前望單子入之,大司憲南一祐,大司諫李源逸,執義吳尙鉉,司諫金瑛默,掌令金箕文·洪世燮,獻納安翊豊,持平黃夏欽·車有聲,正言具建喜·李燉佑落點。
政院啓曰,推鞫爲之事,命下矣。兩司當爲進參,新除授臺諫,竝卽牌招,何如?傳曰,允。
又啓曰,臣敦夏今日推鞫進去,下直之意,敢啓。傳曰,知道。
傳曰,藥院都提調許副。
傳曰,藥院都提調有闕之代,前望〈單子〉入之。
內醫都提調前望單子入之,領府事韓啓源落點。
政院啓曰,行都承旨閔泳翊內閣進,行左承旨朴容大廚院進,行右承旨朴齊寬不爲仕進,左副承旨李敦夏推鞫進,同副承旨李容佐須資出去,院中只有臣一人,伴直無人,同副承旨,卽爲牌招,何如?傳曰,允。
傳曰,秋曹堂上竝許遞,前望單子入之。
刑曹堂上前望單子入之,判書任商準,參判曺殷承,參議吳德泳落點。
傳曰,判義禁許遞,前望單子入之。
判義禁前望單子入之,李景宇落點。
以同副承旨李容佐牌不進罷職傳旨,傳曰,只推。
以掌令金箕文牌不進罷職傳旨,傳曰,只推。
罪人洪在鶴,更推後,刑問一次,訊杖第三度,停刑。
罪人在鶴捧遲晩。
罪人在鶴捧結案。
政院啓曰,同副承旨李容佐牌不進,伴直無人,行右承旨朴齊寬,所當牌招,而拘於廳規,不得請牌,何以爲之?敢稟。傳曰,牌招。
承文院啓曰,製述官韓鎭昌有頉,代副司果洪祐逸差下付軍職,冠帶常仕,何如?傳曰,允。
上在昌德宮。停常參·經筵。
藥房提調李錫俊,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·〈王〉大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲南一祐,掌令金箕文未肅拜,執義吳尙鉉,持平黃夏欽·車有聲在外,掌令洪世燮推鞫進,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣。敢啓。傳曰,知道。
又啓曰,同副承旨李容佐今日不爲仕進,卽爲牌招,何如?傳曰,允。
義禁府啓曰,保放罪人洪在鼎,還囚照律以入,而仍爲保放之意,敢啓。傳曰,知道。
都摠府啓曰,都摠管任商準,以刑曹判書坐起進參事,晝仕出去之意,敢啓。傳曰,知道。
統理機務衙門啓曰,信使之行諸條,磨鍊節目,書入之意,敢啓。傳曰,知道。
以司謁口傳下敎曰,御營廳習陣,摠戎使代行。
議政府啓曰,卽見忠淸監司李承五狀啓,則淸州等邑鎭所捉火賊中二名,因病物故,其餘十四名,嚴覈取招後,竝令具格嚴囚于各該鎭獄,而捕校等之彈誠譏詗,冒危追捕,其在激勸之政,合有褒賞之典事,竝請令廟堂稟旨分付矣。兇徒悖僧,互相糾引,東西閃忽,朝暮聚散,揮劍明火,則直擾攘劫掠之變也,摸印投書,則乃誑騙動之計也。居民以之,在在蕩柝,行旅由是往往阻塞,究厥情跡,斷之刑法,合施劓殄而無遺,安有首從之可論?淸州鎭在囚賊漢金學仲·金祿伊·朴京云·李善明·池千石,窩主崔南山·崔用石,公州鎭在囚賊漢李儀哲,僧幸俊·智仙·歧之·裕溪·水玉,接主僧敬念等十四囚,竝押送于兵營,令節度使大會軍民,梟首警衆,漏網諸賊,申嚴團束,隨所捉,先梟後啓,淸州鎭校金漢祚,公州鎭校朴順達,竝瓜近邊將待窠,首先差送,其餘鎭校,竝帖加成給,捕卒等,令本道施賞事,行會,何如?傳曰,允。
傳曰,推鞫撤罷。
政院啓曰,事變假注書趙秉植有身病,勢難察任,今姑改差,何如?傳曰,允。
以同副承旨李容佐牌不進罷職傳旨,傳曰,只推。
罪人在鶴,年三十四,結案白等,矣身根脚段,父雲燮生存,父矣父秉吉故,母成召史生存,母父鎭鎬故,父母以胎生於江原道春川地北中面,隨父母長養,入籍居生,犯上不道節次段,矣身本以蟣蝨之微,久蓄蛇虺之毒,妄托闢衛之題目,斥倭斥洋,敢售誣逼之凶肚,至憯至慝,無他心腸之句,是何爲嶺儒而分疏,能保堅白之說,甚至誣國人而指斥,烈焰急潮,倡作齊嶽楚咻之嚆矢,溫批恩綸,視同衛君宋帝之覆車,未到堯·舜地位,乃敢曰吾君不能,若誦孔·朱學問,反以謂斯也無容,鼓煽衆心,莫非樂禍而喜事,叫嚷屢條,莫非干紀而犯分,罪在無將,法固罔赦,犯上不道的實遲晩,罪不待時處斬事。
趙秉式改差,代以梁鳳濟爲假注書。
義禁府啓曰,推鞫旣已撤罷,保放罪人朴珪熙·白樂淵等,當爲還囚,而間經吐瀉之症,氣息尙爲奄奄云,竝仍爲保放之意,敢啓。傳曰,知道。
又啓曰,犯上不道罪人在鶴,旣已承服正刑矣。依法典籍沒家産之節,令該司捧承傳擧行,何如?傳曰,允。
刑曹啓曰,行刑鎖匠有闕,姑未代定矣。卽接典獄署所報,則自右捕廳移來重囚罪人金學奉,自願其代云,依已例塡差擧行之意,敢啓。傳曰,知道。
宣惠廳啓曰,挽近稅法蕩弛,奸僞層生,船漢之虧欠國穀,視若尋常,少無顧忌,言念法意,萬萬痛惡。間自本廳,其所督刷,靡不容極,而終不備納,徒延時月,莫重正供,其將盡入於此輩之偸弄後乃已。苟如是則穀無可充之日,法無可施之地,犯逋多數船主林興基·林盛實,旣已在囚,卽爲出付軍門,梟首警衆,洪鍾煥·張道健·崔炳順·金致完·鄭允甫,方在外邑,發關各道監營,刻期跟捕,使之一體梟警之意,分付,何如?傳曰,允。
傳曰,未肅拜判義禁許遞,前望單子入之。
大司憲南一祐,大司諫李源逸,掌令金箕文·洪世燮啓曰,請物故罪人國榮亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,夬正典刑。措辭見上請知情不告罪人兢善亟施孥戮之典焉。措辭見上請黑山島減死定配罪人載仁,亟令王府嚴鞫得情,夬施極律焉。措辭見上請謀反不道罪人鍾三,鳳周竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承,洛承,亟施孥戮之典。措辭見上請楸子島減死定配罪人鄭晩植,黑山島減死定配罪人梁永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島〈減死〉定配罪人鄭在永,蝟島減死定配罪人鄭弘哲,鹿島減死定配罪人金致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩亟施孥戮之典。措辭見上請謀反大逆罪人歧鉉,知情不告罪人玉鉉,一依弼濟所施适·雲之例,至於古今島減死島配罪人金應鳳,金堤郡定配罪人金俊文,亟施邦憲,以重獄體焉。措辭見上請徑斃罪人興榮亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府更爲設鞫,嚴覈得情,夬正典刑。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐加施孥戮之典,薪智島定配罪人李英俊,亟令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人亟施适·雲已行之律。措辭見上請金甲島圍籬安置罪人黃載顯,薪智島遠惡島定配罪人洪時中,亟令王府設鞫得情,夬正典刑。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府嚴加鞫覈,明正典刑。措辭見上噫嘻痛矣,亂臣賊子,從古何限,而豈有如今番在鶴之窮凶極惡哉?渠以虺蜴之類,濟以梟獍之性,冒禁投匭,竊托闢衛之名,肆意下筆,暗蓄怨懟之心,情節自歸憯慝,援引罔非凶悖,烈焰急湖,倡爲齊嶽楚咻之嚆矢,溫批恩綸,反擬衛君宋帝之覆車,敢曰不能之句,逆腸已露,又謂無容之說,凶肚莫掩,喜事樂禍,犯分干紀,此誠亘萬古所未有之凶孽也,擧一世所共誅之大憝也。何幸天道孔昭,神理不忒,鞫訊就完,斷案已定,魯觀之釜鉞夬施,禹鼎之魑魅莫逃,庶幾邦憲不墜,輿憤少洩,而似此凶逆,不可只誅其身而止。請犯上不道罪人在鶴,亟施孥戮之典焉,請安置罪人申,令王府設鞫得情,夬正典刑焉。措辭見上答曰,不允。申事,已有處分,勿煩,在鶴事,旣有酌處,其勿更煩矣。
大司憲南一祐,掌令金箕文·洪世燮啓曰,新除授執義吳尙鉉,時在忠淸道淸州地,持平黃夏欽,時在木川地,持平車有聲,時在寧邊地,請竝斯速乘馹上來事,下諭。答曰,許遞。
大司諫李源逸啓曰,新除授司諫金瑛默時在平安道定州地,獻納安翊豐,時在安州地,正言具健喜,時在忠淸道報恩地,正言李燉佑,時在慶尙道盈德地,諸竝斯速乘馹上來事,下諭。答曰,許遞。
傳曰,前郡守李源進,渠以朝官,行己秘譎,喜事樂禍,誹訕朝廷,此等惡習,不可尋常置之,嚴刑一次,施以遠惡島定配,氷庫別提徐周輔,副護軍尹弘燮,渠以蟣蝨之類,不能安守本分,其所乖悖,多有入聞,竝嚴刑一次,施以邊遠竄配,竝勿揀赦前。
傳曰,有實故摠管竝許遞。
判義禁前望單子入之,申應朝落點。
義禁府照目粘連,務安前縣監洪在鼎矣本府議啓曰,稅納旣爲過限,法意有難全恕,以此照律,罪笞五十,收贖解見任,別敍,私罪,奉敎依允爲旀,功議各減一等爲良如敎。
戶曹啓曰,船漢輩之偸弄國糓,莫近日若,本曹與各倉,杖之督之,畢刷無期,紀綱所在,似此不法之類,合施當律,犯逋最多數之林興基,出付軍門,梟首警衆之意,敢啓。傳曰,知道。
統理機務衙門啓曰,卽接御營廳所報,則謹依啓下傳旨,罪人林興基·林盛實梟首次,今閏七月二十日,摠戎使臣李景宇,率該廳諸將校軍兵出去蔓川坪云矣,敢啓。傳曰,知道。
御營廳啓曰,罪人林興基·林盛實,大會軍民於蔓川坪,梟首警衆之意,敢啓。傳曰,知道。
上在昌德宮。停常參·經筵。
政院啓曰,來二十五日朝參日次矣。敢稟。傳曰,停。
又啓曰,行右承旨朴齊寬,左副承旨李敦夏,同副承旨李容佐,今日不爲仕進,竝卽牌招,何如?傳曰,允。
以左副承旨李敦夏牌不進罷職傳旨,傳曰,只推。
大司憲南一祐,大司諫李源逸,掌令金箕文·洪世燮,啓曰,請物故罪人國榮亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采亟施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,夬正典刑。措辭見上請知情不告罪人兢善亟施孥戮之典。措辭見上請黑山島減死定配罪人載仁,亟令王府嚴鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人梁永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩亟施孥戮之典。措辭見上請謀反大逆罪人歧鉉,知情不告罪人玉鉉,一依弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例,至於古今島減死島配罪人金應龍,金堤郡定配罪人金俊文,亟施邦憲,以重獄體焉。措辭見上請徑斃罪人興榮亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府更爲設鞫,嚴覈得情,夬正典刑。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐加施孥戮之典,薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律。措辭見上請金甲島圍籬安置罪人黃載顯,薪智島遠惡島定配罪人洪時中,竝令王府設鞫得情,夬正典刑。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府嚴加鞫覈,明正典刑焉。措辭見上請安置罪人申,令王府設鞫得情,夬正典刑焉。措辭見上請犯上不道罪人在鶴亟施孥戮之典。措辭見上答曰,不允。申事,已有處分,在鶴事,旣有酌處,其勿更煩矣。
義禁府啓曰,前郡守李源進,嚴刑一次,遠惡島定配,徐周輔·尹弘燮,竝嚴刑一次,邊遠竄配事,承傳啓下矣。李源進·徐周輔·尹弘燮,今方待命,拿囚之意,敢啓。傳曰,知道。
禮曹啓曰,禜祭設行後,當有報謝之節,而見今霖雨收霽,四門報謝祭,擇日設行,何如?傳曰,允。
領議政李最應疏。答曰,省疏具悉卿懇。近日愼節,豈勝奉慮而亦可以臥閤論道,何巽辭之忽至也?見今民國事計,無往非十分岌嶪,而振肅朝綱,彈壓囂俗,最爲目下急切之務,卿何不念及於此,浼浼欲遞解乃已乎?諒非所望於平日,而益歎淺誠之不能孚也。且以予倚毗,以卿擔夯,今因一時旡妄之祟,遽思釋負,從以曲遂,是豈上下相須之意,而斷知爲無其說也,卿須體予至意,更勿以此事相聞,是所厚望也。仍傳曰,此批答,遣史官傳諭。
判敦寧李㘾疏。答曰,省疏具悉。已諭於前批矣,今無以遽許休退,更勿煩疏。
上在昌德宮。停常參·經筵。
都摠府啓曰,今日入直內三廳武兼禁軍及軍兵等中日習射技放,請出標信。傳曰,知道。
傳曰,吏曹參判有闕之代,前望單子入之。
吏曹參判前望單子入之,尹泰經落點。
傳曰,臺諫有闕之代,前望單子入之。
臺諫前望單子入之,執義李晩燾,司諫李敎夏,獻納李弼鎔,持平李·權昌洙,正言金玉均·洪祐冀落點。
傳曰,在外摠管許遞與未差之代,前望單子入之。
傳曰,公事遲滯之中官金錫勳,從重推考。
傳曰,卽見臺疏,則金平默之投書,其用意凶悖,下語獰頑,果非常情常理之所敢道,誣逼朝廷,莫此爲甚,何可以鄕曲庸愚,有所容貸乎?前監役金平默,令王府拿來,嚴刑一次,邊遠竄配。
摠管前望單子入之,都摠管金世鎬·韓敬源·洪鍾雲·李敦相,副摠管金鶴根·南廷龍·尹喜秀·申橚·白樂薰·李長會落點。
觀象監啓曰,天文學三曆官李升鉉汰去,代前判官金載宣,術業頗精,除取才塡補,何如?傳曰,允。
義禁府啓曰,前郡守李源進嚴刑一次遠惡島定配,濟用主簿徐周輔,副護軍尹弘爕等各嚴刑一次邊遠竄配,竝勿揀赦前事,承傳啓下矣。李源進·徐周輔·尹弘燮等,各嚴刑一次,訊杖第三十度後,李源進,全羅道康津縣古今島,遠惡島定配,徐周輔,咸鏡道端川府,尹弘爕平安道渭原郡,竝邊遠竄配,竝勿揀赦典,而以承傳內辭意,具罪目,依例發遣府書吏羅將,押送于各其配所,何如?傳曰,允。
議政府啓曰,卽聞群山僉使柳冀東遭故云矣。稅政旁午,不宜暫曠,其代令該曹口傳差出,不日下送,何如?傳曰,允。
以黃海監司南廷益狀啓鳳山郡民家漂頹事,傳曰,民家之漂頹,田畓之潰缺,若是夥多,言念民事,錦玉靡安,修築奠接之方,道臣體予至意,毋或一民仳離之患事,廟堂措辭行會。
刑曹啓曰,忠州居進士李鍵榮,出沒京鄕,惑世誣民之罪,極爲痛惡,故自臣曹捉得,嚴刑一次後,平安道楚山府,遠惡地定配所,卽爲押送之意,敢啓。傳曰,知道。
大司諫李源逸疏曰,伏以臣庸愚憒劣,百不猶人,言議風裁,初不近似於臺閣之任,而薇垣除旨,忽下於夢想之外,時値懲討方張,沐浴義重,故不暇他顧,章皇出肅,略效沬飮之忱,而第臣素患痰癖之症祟,近因換節之交,一倍添劇,委頓床笫,不可以時日彈束,冞增惶懍。玆敢冒控實狀,伏乞俯賜鑑諒,亟許鐫免,以安賤分,仍治臣慢蹇之罪,以昭法紀焉。臣今丐免,不宜贅他,而愚忠轉激,敢此尾附,惟聖明垂察焉。臣聞向日嶺儒之治疏也,有一金平默者,貽書疏廳,盛稱陳疏之正當,滿紙張皇,橫豎說去,至稱以歲寒松栢砥柱洪流,語不擇發,全無倫脊,其曰宗社生民之保全於萬一云者,是豈可萌諸心而發諸口乎?無嚴不敬,至凶絶悖,又曰稍辨菽麥,亦不免畏頭畏尾,此果指斥何許,而肆然下筆,至憯叵測,噫嘻,此何事也?蓋嶺儒言意,諉以衛正固多挾雜,而中有凶悖句語,令人髮豎膽掉,則局外見之者,沬血扼腕,如鷹鸇之逐,而乃反奬詡稱揚,加於字投諸疏,則擧世相傳,是可忍也,孰不可忍也?渠輩鄕曲卑微,冒稱塾師之名,糟粕文藝,欲廁士論之列,不顧越俎之嫌,顯售推波之乎?平日包藏,如見肺腑,其滿篇措語,隱暎閃忽,罔非誣逼朝廷,眩亂人心,究厥所爲,萬萬駭惋,此若置而不問,其可曰國有常憲乎?臣謂前監役金平默,令王府嚴鞫得情,明正其罪,斷不可已也,伏願亟降處分,以伸王章,以折奸萌,千萬幸甚云云。省疏具悉。所請依施,尾附事,當有處分矣。
吏曹參判李珪永疏。答曰,省疏具悉。所請依施。
上在昌德宮。停常參·經筵。
政院啓曰,右副承旨李容元,今日不爲仕進,卽爲牌招,何如?傳曰,允。
又啓曰,假注書元用奭有身病,勢難察任,今姑改差,何如?傳曰,允。
傳曰,禮房承旨馳詣受香諸處,奉審摘奸以來。
議政府啓曰,式科試期,行將不遠矣。四道京試官,令政院政官牌招,開政差出,何如?傳曰,允。
傳曰,在外兵曹堂上竝許遞,今日政差出。
傳曰,呈告泮長·金吾·春秋竝許遞,今日政差出。
大司憲南一祐,司諫李敎夏,副應敎李載允,掌令金箕文·洪世燮,持平李,校理趙鍾弼·洪時衡,副校理鄭在晉,修撰申悳均·金學洙,副修撰張錫祚啓曰,噫嘻痛矣,李裕元之罪,可勝誅哉?渠以三朝拔擢之臣,厚蒙晠世曠絶之恩,圖報一念,宜倍庶僚,而奈其憸邪之性,濟以狡黠之行,至於今番自明之章,益著平昔捭闔之術,兩賊之凶疏,懲討是急,而不可槪及,一國之憤惋,彝性所同,而反欲投合,顯有扶護之意,擬作圖脫之計。設心之叵測,胡至此極?做事之陰祕,寧容若是?形跡莫逃於淵鑑,情節盡露於箚論,薄施輕典,初不愜於輿憤覻破姦膽,宜無地而措躬,出話之際,氣〈獨〉堂堂,殆同無故人焉,發行之時,意尙揚揚,若將大樹立者,是可忍也,孰不可忍也?無將之罪,春秋之所共討,不敬之律,漢法之所必誅,負犯如此,關係如此,而善地行遣,豈足以蔽其辜哉?竊恐國綱由是而漸頹,臣分由是而都虧,臣等庸是憂懼,玆敢相率瀆撓。請中和府竄配罪人李裕元,加施當律,以爲爲人臣忘君負國者之戒焉。答曰,已有處分,勿煩。
大司憲南一祐,司諫李敎夏,掌令金箕文·洪世燮,持平李啓曰,請物故罪人國榮亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,夬正典刑。措辭見上請知情不告罪人兢善亟施孥戮之典。措辭見上請黑山島減死定配罪人載仁,亟令王府嚴鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人梁永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實謀反不道罪人汝江亟施适·雲已施之律,知情不告罪人敦浩亟施孥戮之典。措辭見上請謀反大逆罪人岐鉉,知情不告罪人玉鉉,一依弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例,至於古今島減死島配罪人金應鳳,金堤郡定配罪人金俊文,亟施邦憲,以重獄體焉。措辭見上請徑斃罪人興榮亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加嚴鞫,夬正邦憲,以重獄體焉。措辭見上請黑山島圍籬安置罪人孫永老,亟令王府更爲設鞫,嚴覈得情,夬正典刑。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊加施孥戮之典,薪智島定配罪人李英俊,更令王府設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律。措辭見上請金甲島圍籬安置罪人黃載顯,薪智島遠惡島定配罪人洪時中,竝令王府設鞫得情,夬正典刑。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府嚴加鞫覈,明正典刑焉。措辭見上請安置罪人申,令王府設鞫得情,夬正典刑焉。措辭見上請犯上不道罪人在鶴亟施孥戮之典。措辭見上噫嘻痛矣,世級漸降,人心日渝,千奇百怪,層生疊出,而豈有如李源進者哉?渠以簪纓之列,宜守謹飭之操,奈其賦性秘譎,行己閃忽,喜事之習,自成伎倆,樂禍之心,便作能術,忘肆樞機,殆同狂夫之不擇發,誹訕朝廷,專出小人之無忌憚,是豈臣分之所敢爲,抑亦淵鑑之所悉燭?特施惟輕之典,雖出包容之德,其於罰不蔽辜,何所畏以知懼?噫,莫嚴者王章也,莫遏者輿論也,此若不嚴加處分,則將無以振國綱而定民志。請古今島定配罪人李源進,亟施加律,以爲無狀者之戒焉。噫嘻痛矣,金平默之罪,可勝誅哉?渠以鄕曲卑微之類,濫竊塾師章句之稱,謂有文藝,欲廁士論,向於嶺儒投匭之日,乃有疏廳貽書之擧,歲寒松栢之妄詡,造意凶悖,砥柱洪流之引喩,遣辭陰譎,宗社生民或恐保全云者,曷敢萌諸心而發諸口?稍辨菽麥,畏頭畏尾等語,實是乖常情而背常理,下筆極其獰頑,設心莫非憯毒,譸張爲幻,誣逼朝廷,構虛鑿空,網打簪紳。顧今浮言之胥動,寔由此輩之推波,以若負犯,以若關係罰止邊配,雖出包荒之聖德,義在必討,益激沸鬱之輿論,敢玆相率冒瀆。請邊遠竄配罪人金平默,亟令王府嚴覈得情,夬正典刑焉。答曰,不允。申事,在鶴事,已有處分,勿煩,李源進·金平默事,當有處分矣。
大司憲南一祐,掌令金箕文,洪世燮,持平李啓曰,新除授執義李晩燾,時在慶尙道禮安地,持平權昌洙,時在京畿驪州地,請竝斯速乘馹上來事,下諭。答曰,許遞。
司諫李敎夏啓曰,請梟示罪人性世,亟施孥戮之典。措辭見上新除授獻納李弼鎔,時在京畿高陽地,正言金玉均,時在江原道江陵府,洪祐冀,時在忠淸道忠州地,請竝斯速乘馹上來事,下諭。答曰,不允。下諭事,許遞。
傳曰,鎭川縣監之代,新錄中擬入。
傳曰,臺論旣如此,邊遠竄配罪人金平默,施以遠惡島安置,島配罪人李源進,施以圍籬安置。
傳曰,左副承旨許遞,前望單子入之。
承旨前望單子入之,金裕行落點。
元用奭改差,代以朴秉胥爲假注書。
兵曹口傳政事,副護軍宋秉瑞。
兵曹口傳政事,以李奎鳳爲群山僉使。
吏曹啓曰,成均館司成金容圭,以其身病,呈狀乞遞,改差,何如?傳曰,允。
兵曹啓曰,知中樞府事吳鶴善,訓鍊都正李周興,宣傳官徐光鼎,文臣兼宣傳官鄭寅興,俱以病難供職,呈狀乞遞,改差,守門將尹任大,除授在外,過限未入仕,新除授全羅兵使朴長夏,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,有難强令赴任,竝改差,何如?傳曰,允。
以吏曹參議閔泳奎牌不進罷職傳旨,傳曰,只推。
有政。吏批,行判書金炳始,參議閔泳奎牌招不進,參判尹泰經進。
吏批啓曰,行判書金炳始,參議閔泳奎竝牌招不進,小臣獨政未安,何以爲之?敢稟。傳曰,仍爲之。以南肅熙爲大司諫,金永悳爲執義,李蒙濟爲持平,李會龍爲獻納,金麒運·吳斗暎爲正言,尹秉鼎爲禮曹判書,白弘洙爲兵曹參判,李冕雨爲參議,韓章錫爲大司成,趙秉鎬爲知義禁,閔泳穆爲同春秋,李範晉爲掌樂正,韓耆東爲司成,趙鍾弼爲忠淸道京試官,徐誼淳爲全羅道京試官,尹胄鉉爲平安道京試官,洪鍾協爲慶尙道京試官,金在浩爲監察,李容夏爲掌苑別提,鄭憲時爲濟用主簿,金亮鉉爲長興奉事,李升會爲朔州府使,趙秉升爲鎭川縣監。
再政。以李洛應爲敦寧主簿,崔壽光爲活人別提。
三政。以成鍾永爲引儀,申學休爲司宰主簿。
四政。以元錫五爲掌樂主簿,李昌錫爲內資主簿。
五政。以王濟千爲監察,玄景運爲義盈主簿。
六政。以愼奎仁爲尙衣主簿。
七政。以金台濟爲司僕主簿,知春秋單閔泳穆,同義禁單趙秉鎬。
兵批,以李應憲爲同知,趙明夏爲訓鍊都正,李鶴榮爲兼訓鍊都正,李熙甲爲宣傳官,薛翊周·金鴻周爲五衛將,李時默爲慶熙將,任百彦爲文兼,李冕珪爲武兼,金學容·韓仲涉·金鼎鉉爲守門將,白樂賢爲全羅兵使,金廷根爲大興僉使,張秉奎爲玉江萬戶,僉知單李奎曾。
兵曹啓曰,弘化門南邊外宮墻頹圮處,今已畢築矣。把守軍兵解送之意,敢啓。傳曰,知道。
義禁府啓目,法聖僉使朴珪熙原情云云。判付內辭緣,泛稱遲晩,所當請刑,而曾經宣傳官勿爲請刑,載在法典,議處,何如?啓依允。
又啓目粘連,向前白樂淵亦,貢馬之故失,旣多厥數,擇捧之不善,難免其責,以此照律,何如?啓。不無參量者存,特爲分揀放送。
義禁府啓曰,濟州前牧使白樂淵,金堤郡守李渭在,牙山縣監金正秀等竝拿問處之事,傳旨啓下矣。白樂淵今方待命拿囚,李渭在·金正秀,俱在任所云,依例發遣府羅將,竝拿來,何如?傳曰,允。所當嚴處,而迎送之弊,不可不念,特爲分揀放送。
副應敎李載允,掌令金箕文·洪世爕,持平李,校理趙鍾弼·洪時衡,副校理鄭在晉,修撰申悳均·金學洙,副修撰張錫祚聯箚。答曰,省箚具悉。已有處分,勿煩。
上在昌德宮。停常參·經筵。
自前夜人定至開東,灑雨下雨,測雨器水深一寸七分。
政院啓曰,假注書金炯翼有身病,勢難察任,今姑改差,何如?傳曰,允。
傳曰,吏曹參議有闕之代,副護軍洪萬植除授。
傳曰,右承旨·同副承旨許遞,前望單子入之。
政院啓曰,行都承旨閔泳翊內閣進,行左承旨朴容大不爲仕進,右承旨·同副承旨前望未下,左副承旨金裕行未肅拜,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
傳曰,前經理事金弘集,飭已施矣,特爲分揀,仍任前職,卽爲牌招察任。
承旨前望單子入之,金弘集,洪殷謨落點。
金炯翼改差,代以咸遇復爲假注書。
吏曹,吏曹參議洪萬植除授事,承傳。
大司憲南一祐,大司諫南肅熙,執義金永悳,司諫李敎夏,應敎金文鉉,副應敎李載允,掌令金箕文·洪世爕,持平李,校理趙鍾弼·洪時衡,副校理鄭在晉,修撰申悳均·金學洙,副修撰張錫祚啓曰,請中和府竄配罪人李裕元加施當律,以爲爲人臣忘君負國者之戒焉。措辭見上答曰,已有處分,勿煩。
大司憲南一祐,大司諫南肅熙,執義金永悳,司諫李敎夏,掌令金箕文,洪世爕,持平李啓曰,請物故罪人國榮亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和,更爲設鞫得情,夬正典刑。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府嚴鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人梁永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩亟施孥戮之典。措辭見上請謀反大逆罪人岐鉉,知情不告罪人玉鉉,一依弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例,至於古今島減死島配罪人金應鳳,金堤郡定配罪人金俊文,亟施邦憲,以重獄體焉。措辭見上請徑斃罪人興榮,亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府更爲設鞫,嚴覈得情,夬正典刑。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豐加施孥戮之典,薪智島定配罪人李英俊,亟令主府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律。措辭見上請金甲島圍籬安置罪人黃載顯,薪智島遠惡島定配罪人洪時中,竝令王府設鞫得情,夬正典刑。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府嚴加鞫覈,明正典刑焉。措辭見上請安置罪人申,令王府設鞫得情,夬正典刑焉。措辭見上請犯上不道罪人在鶴亟施孥戮之典。措辭見上李源進事中悉燭下五十五字抹去也。此若不嚴加處分,則國綱將無以振肅,民志亦無以底定,昨日圍置之典,雖出寬貸之典,其於王章之猶未夬伸,公議之轉益激鬱,豈不大可憂懼哉?玆敢相率荐瀆六十四字添入。請古今島下二字抹去,圍籬安置四字添入,李源進下十二字抹去,加施當律,以正邦憲焉九字添入,金平默事中推波下四十一字抹去,是可忍也,孰不可忍也?關係旣重,處分猶輕,王章雖伸而反屈,輿情愈久而益沸三十一字添入,請邊遠下二字抹去,遠惡島安置五字添入。答曰,不允。申事,在鶴事,李源進事,金平默事,已有處分,勿煩。
持平李啓曰,新除授持平李蒙濟,時在平安道江西地,請斯速乘馹上來事,下諭。答曰,許遞。
司諫李敎夏啓曰,請梟示罪人性世亟施孥戮之典。措辭見上新除授獻納李會龍,時在京畿楊州地,正言金麒運,時在慶尙道玄風地,吳斗暎,時在咸鏡道咸興地,請竝斯速乘馹上來事,下諭。答曰,不允。下諭事,許遞。
統理機務衙門啓曰,今番信使之行,本衙門參事玄昔運,以別遣差送,何如?傳曰,允。
司譯院啓曰,今番信使行中堂下差備官高永喜,特爲加資,以爲任使之地,何如?傳曰,允。
又啓曰,本院等第中,兼有漢學二,押物十窠矣,此係疏鬱之政,今亦依前復設,何如?傳曰,允。
訓鍊都監啓曰,弘化門南邊月廊一間許頹圮處,今已畢築,把守軍兵解送事,自兵曹草記矣。把守弘化門軍,還入直所,將校解送之意,敢啓。傳曰,知道。
義禁府啓曰,前監役金平默,拿來嚴刑一次邊遠竄配事,承傳啓下,而邊遠竄配罪人金平默,施以遠惡島安置事承傳,又爲啓下矣。金平默,方在京畿加平地云,依例發遣府羅將拿來,嚴刑後配所磨鍊,何如?傳曰,允。
又啓曰,島配罪人李源進,施以圍籬安置事承傳啓下,而全羅道康津縣古今島島配罪人李源進,姑未發配矣。前罪目,添書今番承傳內辭意,依例發遣府都事,押送配所,與地方官眼同,圍籬安置之意,敢啓。傳曰,知道。
吏曹參議閔泳奎疏,省疏具悉。所請依施。
上在昌德宮。停常參·經筵。
自前夜人定至開東,灑雨下雨,測雨器水深四分。
藥房提調李鎬俊,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
又啓曰,今日拜辭時,禮曹判書尹秉鼎,只肅本職,而兼帶藝文提學,不爲肅謝,直爲出去,事甚未安。推考,何如?傳曰,允。
又啓曰,同義禁趙秉鎬,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,行右承旨金弘集,時在廣州地,斯速乘馹上來事,下諭,何如?傳曰,允。
大司憲南一祐,大司諫南肅熙,執義金永悳,司諫李敎夏,應敎金文鉉,副應敎李載允,掌令金箕文·洪世燮,持平李,校理趙鍾弼·洪時衡,副校理鄭在晉,修撰申悳均·金學洙,副修撰張錫祚啓曰,請中和府竄配罪人李裕元加施當律,以爲爲人臣忘君負國者之戒焉。措辭見上答曰,當有處分矣。
大司憲南一祐,大司諫南肅熙,執義金永悳,司諫李敎夏,掌令金箕文·洪世燮,持平李啓曰,請物〈故〉罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友亟施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和更爲設鞫得情,夬正典刑。措辭見上請知情不告罪人兢善亟施孥戮之典。措辭見上請黑山島減死定配罪人載仁亟令王府,嚴鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增亟施嗣賊已施之律。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人梁永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死〈定配〉罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩亟施孥戮之典。措辭見上請謀反大逆罪人岐鉉,知情不告罪人玉鉉一依弼濟所施适·雲之例,施之焉。措辭見上請大逆犯上不道罪人應龍,潤根竝施适·雲之例,至於古今島減死島配罪人金應鳳,金堤郡定配罪人金俊文,亟施邦憲,以重獄體焉。措辭見上請徑斃罪人興榮亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢設鞫得情,夬正典刑焉。措辭見上請金甲島圍籬安置罪人孫永老亟令王府,更爲設鞫,嚴覈得情,夬正典刑。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵亟施适·雲已施之律,知情不告罪人啓豐加施孥戮之典,薪智島定配罪人李英俊亟令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人亟施适·雲已行之律。措辭見上請金甲島圍籬安置罪人黃載顯,薪智島遠惡島定配罪人洪時中亟令王府,設鞫得情,夬正典刑。措辭見上請薪智島圍籬安置罪人李晩孫,鹿島圍籬安置罪人姜晉奎更令王府,嚴加鞫覈,明正典刑焉。措辭見上請安置罪人申〈亟〉令王府,設鞫得情,夬正典刑焉。措辭見上請犯上不道罪人在鶴亟施孥戮之典。措辭見上請古今島圍籬安置罪人李源進加施當律,以正邦憲焉。措辭見上請遠惡島安置罪人金平默亟令王府,嚴覈得情,夬正典刑焉。措辭見上答曰,不允。申事,在鶴事,李源進事,金平默事,已有處分,勿煩。司諫李敎夏啓曰,請梟示罪人性世亟施孥戮之典。措辭見上答曰,不允。
傳曰,前領議政,判府事下批。
政院啓曰,吏曹郞廳來言,大臣置處政事,取稟。傳曰,當日爲之。
又啓曰,卽者吏曹郞廳來言,政事,當日爲之事,命下,而行判書金炳始,參判尹泰經,參議洪萬植,俱以病不來,不得開政云,竝卽牌招,何如?傳曰,允。
傳曰,吏曹參議疏批已下,卽爲牌招。
傳曰,呈告敦寧都正在外,兵曹參判許遞,今日政差出。
傳曰,見窠皆令差出。
傳曰,三司論啓,若是峻發,可見輿討之不可遏也,中〈和〉府竄配罪人李裕元,施以慶尙道巨濟府遠竄之典。
吏曹啓曰,南學敎授鄭寅興,以其身病,呈狀乞遞,改差,何如?傳曰,允。
義禁府啓曰,京畿監司金輔鉉啓本內,前武兼洪在駿,前五衛將徐弼輔,名係仕籍,身異氓庶,有不敢擅行勘斷,請令攸司稟處事,啓下矣。洪在駿方在京畿高陽地,徐弼輔方在陽城地云,依例發遣府書吏·羅將,竝拿來,何如?傳曰,待待命拿囚。
兵曹啓曰,前領議政李最應判府事下批事,命下矣,判中樞二窠,輔國判書,俱爲見帶,依例從座目,輔國判中樞申櫶,降付知中樞,其代下批,而知中樞,時無見窠,作闕下批之意,敢啓。傳曰,知道。
有政。吏批,行判書金炳始,參判尹泰經牌招不進,參議洪萬植進。吏批啓曰,行判書金炳始,參判尹泰經竝牌招不進,小臣獨政未安,何以爲之?敢稟。傳曰,只出緊任。以李熙圭爲持平,兪鎭沃爲獻納,尹應斗·王彦商爲正言,趙熙一爲兵曹參判,宋秉瑞爲戶曹參議,南羲元爲敦寧都正,徐載厚爲南學敎授,李俊彦·玄景運爲引儀。再政。以韓用肯爲奉常主簿,邊應參爲義盈主簿,李奎學爲司圃別提。兼掌令單趙鍾弼,兼持平三單,洪鍾協·徐誼淳·尹胄鉉。經理事金弘集,司饔提調金弘集,已上仍任前職事,承傳。學正單林顯周。
兵批,判府事單李最應,知事單申櫶,同知單金鴻周。
領議政李最應疏。答曰,省疏具悉卿懇。前疏,已非意慮所到,前批,又悉衷曲所蘊,而今此荐牘,何爲而至也?卿所謂古之大臣耇德宿望云者,予有所可復之辭矣。夫以此任之爲莫重也,故予之委毗者,以卿耇德也,世之倚賴者,以卿宿望也,乃以一時旡妄之祟,退托不居,巽讓爲事,其於民國大計,將何以有濟乎?然以卿匡輔之義,有不係時任與否,則一向相持,反非禮敬之道。所辭議政之任,不得已今姑勉副,至於摠理之銜,不可與相職,同其去就,其外兼務,竝無以奉副,而此豈予與卿可捨之時乎?實由予辭拙誠淺,自顧慙歎而已,卿勿以釋負爲言,時以謨猷,出入告予,副此區區至意。仍傳曰,此批答,遣史官傳諭。
大司成韓章錫疏。省疏具悉。爾其勿辭察職。
吏曹參議洪萬植疏。省疏具悉。爾其勿辭察職。
上在昌德宮。停常參·經筵。
政院啓曰,卽者義禁府都事來言,時囚罪人朴珪熙,當爲議處,而判義禁申應朝在外,同義禁李玄翼呈辭受由,金益容·趙秉鎭俱有身病,不得開坐云,在外與受由,何以爲之,而同義禁金益容·趙秉鎬竝卽牌招,何如?傳曰,竝許遞,前望單子入之。
金吾堂上前望單子入之,判義禁申櫶,知義禁洪鍾雲,同義禁李炳敎·李淳翼落點。
大司憲南一祐,大司諫南肅熙,執義金永悳,司諫李敎夏,應敎金文鉉,副應敎李載允,掌令金箕文·洪世燮,持平李,校理趙鍾弼·洪時衡,副校理鄭在晉,修撰申悳均·金學洙,副修撰張錫祚合啓,李裕元事中如此而下三十九字抹去,及承處分,只止遠竄,臣等相顧愕眙,不勝憂歎之至。邦憲匪伸,伊屈公議,欲洩反鬱,全保之聖念,雖極欽誦,莫嚴之關和,不可低昂,五十字添入,請字下五字抹去,巨濟府遠竄五字添入,李裕元下二字抹去,更加二字添入。答曰,已有處分,勿煩。
大司憲南一祐,大司諫南肅熙,執義金永悳,司諫李敎夏,掌令金箕文·洪世燮,持平李,獻納兪鎭沃,正言王彦商啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和更爲設鞫得情,夬正典刑。措辭見上請知情不告罪人兢善亟施孥戮之典焉。措辭見上請黑山島減死定配罪人載仁亟令王府,嚴鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增亟施嗣賊已施之律。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人梁永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩亟施孥戮之典。措辭見上請謀反大逆罪人岐鉉,知情不告罪人玉鉉一依弼濟所施适·雲之例,施之焉。措辭見上請大逆犯上不道罪人應龍·潤根竝施适·雲之例,至於古今島減死島配罪人金應鳳,金堤郡定配罪人金俊文,亟施邦憲,以重獄體焉。措辭見上請徑斃罪人興榮亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢設鞫得情,夬正典刑焉。措辭見上請金甲島圍籬安置罪人孫永老亟令王府,更爲設鞫,嚴覈得情,夬正典刑。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵亟施适·雲已施之律,知情不告罪人啓豐加施孥戮之典,薪智島定配罪人李英俊更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人亟施适·雲已行之律。措辭見上請金甲島圍籬安置罪人黃載顯,薪智島遠惡島定配罪人洪時中竝令王府,設鞫得情,夬正典刑。措辭見上請薪智島圍籬安置罪人李晩孫,鹿島圍籬安置罪人姜晉奎更令王府,嚴加鞫覈,明正典刑焉。措辭見上請安置罪人申〈亟〉令王府,設鞫得情,夬正典刑焉。措辭見上請犯上不道罪人在鶴亟施孥戮之典。措辭見上請古今島圍籬安置罪人李源進加施當律,以正邦憲焉。措辭見上請遠惡島安置罪人金平默亟令王府,嚴覈得情,夬正典刑焉。措辭見上答曰,不允。申事,在鶴事,李源進事,金平默事,已有處分,勿煩。
大司憲南一祐,執義金永悳,掌令金箕文·洪世燮,持平李啓曰,新除授持平李興圭,時在平安道定州地,請斯速乘馹上來事,下諭。答曰,許遞。
司諫李敎夏啓曰,請梟示罪人性世,亟施孥戮之典。措辭見上新除授正言尹應斗,時在黃海道豐川地,請斯速乘馹上來事,下諭。答曰,不允。下諭事,許遞。
傳曰,臺諫竝許遞,前望單子入之。
政院啓曰,開坐事,命下矣,新除授判義禁申櫶,知義禁洪鍾雲,同義禁李炳敎·李淳翼竝卽牌招,何如?傳曰,允。
判敦寧李㘾疏。答曰,省疏具悉。所請依施。
上在昌德宮。停常參·經筵。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,來初一日,輪對日次矣,敢稟。傳曰,當次人受點,後日次待令。
又啓曰,同副承旨李容元,今日不爲仕進,卽爲牌招,何如?傳曰,允。
又啓〈曰〉,兵曹〈參〉判趙熙一,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,副護軍金羽休謂以私門宗嗣歸正,陳疏到院,而此與尋常陳疏,有異,雖不得不捧入,軍銜陳疏,家僮直呈,旣係禁令,不可無警。推考,何如?傳曰,允。
又啓曰,因兵曹啓目,平南權管·雲寵權管·鎭東權管·仁遮外權管·西水羅權管·羅暖權管陞爲萬戶,該萬戶所佩兵符,令本院新造下送事,允下矣。兵符今旣新造,監營所上左一隻,所管營所上左一隻,該萬戶所佩右一隻,定禁軍下送,依例分上事,平安監司·咸鏡監司處,下諭,何如?傳曰,允。
又啓曰,卽者義禁府都事來言,時囚罪人朴珪熙,當爲議處,而判義禁申櫶,知義禁洪鍾雲,同義禁李炳敎·李淳翼,俱爲未肅拜,不得開坐云。竝卽牌招,何如?傳曰,允。
以司謁口傳下敎曰,自今爲始,信使齎往國書,而用以德之寶,造成大朝鮮國寶安寶,而新造之節,令本所戶曹分付。
傳曰,右衛率鄭景朝,工曹正郞權灝,令該曹口傳相換。
吏曹口傳政事,右衛率鄭景朝,工曹正郞權灝相換事,承傳。
義禁府啓曰,中和府竄配罪人李裕元,施以巨濟府遠竄之典事,承傳啓下矣。平安道中和府竄配罪人李裕元,慶尙道巨濟府,施以遠竄,而以前罪目,添書今番承傳內辭意,依例發遣府都事,自中和府配所執捉,仍令押送配所之意,敢啓。傳曰,知道。
義禁府啓目粘連,向前朴珪熙亦,公穀之新舊虧欠,船廳之前後勒捧,俱係不法,臚列甚的,律例所在,不可以囚供之發明,有所參恕。以此照律,何如?啓依允。
義禁府啓曰,保放罪人朴珪熙,當爲還囚,議處以入,而病勢一向未差,仍爲保放之意,敢啓。傳曰,知道。
敦寧都正南羲元疏。省疏具悉。所請依施。
副護軍金羽休疏。省疏具悉。先正宗系,事體自別,令廟堂稟處。
上在昌德宮。停常參·經筵。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,明日傳香,禮房承旨當爲齋宿,左副承旨洪殷謨,卽爲牌招,何如?傳曰,允。
都摠府啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
傳曰,發遣吏郞諸執事,淸齋與否,摘奸以來。
吏曹啓曰,毓祥宮秋享祭祭官中,前通禮趙性鶴,時無職名,令該曹口傳付軍職,何如?傳曰,允。
兵曹口傳政事,副司果趙性鶴。
訓鍊都監啓曰,本局千摠徐光鼎,身病猝重,勢難察任,改差,何如?傳曰,允。
又啓曰,宿衛將官之領軍入直,何等嚴重,而建陽門入直把摠張基濂,謂有親病急報,不待交替,無難徑出,揆以紀律,萬萬駭然。其在懲後之道,不可仍置,令該府拿問處之,何如?傳曰,允。
兵曹啓曰,宿衛領軍,何等愼重,而建陽門入直把摠張基濂,謂有親病,徑先出去,以致闕直之境,事未前有,萬萬驚駭。把摠張基濂,爲先汰去,其罪狀,令該府拿問處之,常時不能操飭之該營大將,不可無警,從重推考,何如?傳曰,允。
政院啓曰,卽見訓鍊都監草記,則建陽門入直把摠張基濂,謂有親病,不待交替,無難徑出云,闕內領軍入直,何等嚴重,而有此無前之擧者,萬萬駭然。當該將官,所當重勘,而本院請推之外,無他可施之罰,何以爲之,而不察之兵·摠府堂上及常時不能檢飭之該營大將,竝推考,何如?傳曰,允。拿處。
義禁府照目粘連,前法聖僉使朴珪熙矣本府議啓內,公穀之新舊虧欠,船廳之前後勒捧,俱係不法,臚列甚的,律例所在,不可以囚供之發明,有所容恕。以此照律,罪杖一百收贖,告身盡行追奪,流三千里定配,私罪奉敎依允。
義禁府啓曰,朴珪熙係是贓賄流配,不付功議以入之意,敢啓。傳曰,知道。
又啓曰,保放罪人朴珪熙,還囚照律以入,而病勢一向未差,仍爲保放之意,敢啓。傳曰,知道。
上在昌德宮。停常參·經筵。
藥房提調李鎬俊,副提調閔泳翊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
備忘記,城津僉使任禹鎬下直,長弓一張,長箭一部,片箭一部,筒兒一箇賜給。
傳曰,江華留守李載元,兵曹判書閔台鎬,大護軍李根弼竝經理堂上,差下。
傳曰,禮房承旨,馳詣宗廟·景慕宮,奉審摘奸,仍詣受香諸處,奉審摘奸以來。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政·右議政未差,左議政金炳國有身病,不得來會云矣,敢啓。傳曰,知道。
又啓曰,右副承旨金裕行,同副承旨李容元,今日不爲仕進,竝卽牌招,何如?傳曰,允。
又啓曰,江華留守李載元,兵曹判書閔台鎬,大護軍李根弼竝經理堂上差下事,命下矣。政官牌招開政,下批,何如?傳曰,允。
傳曰,經理事李載元·李根弼竝經用司堂上,差下,經理事閔台鎬機械軍物船艦司堂上,差下。
傳曰,見窠皆令差出。
傳曰,狀啓遲滯之中官金錫勳,推考。
以司謁口傳下敎曰,經理事金弘集,令畿營申飭上來肅命。
傳曰,呈告工曹參判·同春秋竝許遞,今日政差出。
傳曰,領府事,判敦寧下批。
奎章閣啓曰,檢書官具寅植減下,其代以前薦人李鍾倫,差下,令該曹口傳付軍職,冠帶常仕,何如?傳曰,允。
又啓曰,明日,卽書香閣朔奉審日次,臣進詣擧行之意,敢啓。傳曰,知道。
以右副承旨金裕行牌不進罷職傳旨,傳曰,只推。
義禁府啓曰,時囚罪人朴珪熙,杖一百流三千里定配照律公事,判付內依允矣。朴珪熙,杖一百收贖,告身盡行追奪,慶尙道仁同府,流三千里定配,而以議啓內辭意,具罪目,依例發遣府書吏,押送配所,何如?傳曰,允。
又啓曰,因司謁口傳下敎,全羅道康津縣古今島圍籬安置罪人李源進,配所改付標以入事,命下矣,李源進以康津縣薪智島,改付標以入,而更爲發遣府都事,自古今島執捉,仍令押送于新定配所,與地方官眼同,圍籬安置之意,敢啓。傳曰,知道。
兵曹啓曰,領中樞今方有闕矣,依例從座目,判中樞李最應陞付其代,輔國知中樞申櫶下批之意,敢啓。傳曰,知道。
都摠府啓曰,副摠管尹喜秀以禁軍別將,禁軍取才事,晝仕出去之意,敢啓。傳曰,知道。
弘文館啓曰,修撰申悳均差祭,下番闕直,事甚未安。修撰金學洙別兼春秋進,副修撰李元祺有拘忌,張錫祚,卽爲牌招入直,何如?傳曰,允。
又啓曰,下番闕直,事甚未安。應敎金文鉉內閣進,修撰金學洙別兼春秋進,申悳均差祭,副修撰李元祺有拘忌,張錫祚有身病,副應敎李載允,校理趙鍾弼·洪時衡,副校理金鶴善竝牌招推移,姑降入直,何如?傳曰,允。
刑曹啓曰,罪人申,嚴刑今已準三次,當爲遠惡島安置發配,而臺啓方張,不得擧行之意,敢啓。傳曰,知道。卽速擧行。
兵曹口傳政事,副司果金永悳。
以忠淸監司李承五狀啓,進上生松茸,尙未浮出,限內不得封進,惶恐待罪事,傳曰,勿待罪事,回諭。
禮曹啓曰,卽接抱川幼學李鳳顯所志,則以爲,同姓十八寸兄再徵,嫡妾俱無子,以其同姓十四寸弟光弼子元植,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可〈據〉,而不得登聞者,許令該曹論理草記事,載在法典,而門長李鳳顯所訴旣如此,李光弼子元植,立爲李再徵之後,何如?傳曰,允。
以平安監司閔泳緯狀啓,碧潼等邑民家人命漂頹渰壓死事,傳曰,年來關西,疲於供億,民力之困,殆無餘地,而又有此渰頹之患,人命戶數,若是夥然,哀我赤子,將何以爲生也?眷然西顧,丙枕靡安,成川府使金奎弘,慰諭使差下,口傳單付,使之馳往被災諸邑,聚會民人,以安接奠居之意,面面曉諭,就京司上納錢中,量宜劃排,以爲結構掩埋之助,無論渰與頹,當年身還布竝蕩減事,自廟堂三懸鈴知委。
吏曹啓曰,成均館典籍南奎熙·南濟元,俱以除拜過限未肅拜。竝改差,何如?傳曰,允。
有政。吏批,行判書金炳始,參判尹泰經牌招不進,參議洪萬植進。吏批啓曰,行判書金炳始,參判尹泰經竝牌招不進,小臣獨政未安,何以爲之?敢稟。傳曰,只出緊任。以朴齊寬爲工曹參判,徐曾輔爲敦寧都正,趙榮夏爲同春秋,權景直·梁奕洙爲典籍,李秀彦爲工曹正郞,鄭日愚爲典設別提,愼奎仁爲仁陵令。再政。以沈東獻爲工曹參議,柳沂秀爲尙衣主簿,徐相熙爲活人別提,任永鎬爲懿陵令。三政。以趙元植爲社稷令。四政。以申永均爲溫陵令。五政。以鄭應夔爲中部令。六政。以禹錫河爲章陵令。七政。以權世圭爲東部令。八政。以尹榮兌爲西部令。九政。以白東學爲引儀。判敦寧單韓啓源下批事,傳敎,經理統理機務衙門事三單,李載元·閔台鎬·李根弼,已上差下事,承傳。故武科及第李龍鶴贈戶參例兼,故武科及第李命彦贈戶議,故學生李寅培贈樂正,已上同知李時默三代。
兵批,以申就熙爲修仁別將。領府事單李最應,判府事單申櫶,壬海別將單金獜璣,同知單薛翊周。日記廳堂上朴容大郞廳申炳休·權泰植
上在昌德宮。停常參·經筵。
洪殷謨啓曰,來初五日,朝參日次,而景慕宮秋享大祭齋戒相値,頉稟之意,敢啓。傳曰,知道。
金裕行啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于洪殷謨曰,當詣明陵展謁親祭後,仍詣睿陵展謁親祭矣,該房知悉,日字,今月晦前擇入。
洪殷謨,以禮曹言啓曰,以陵幸取稟草記,傳曰,當詣明陵展謁親祭後,仍詣睿陵展謁親祭矣,該房知悉,日字,今月晦前擇入事,命下矣,幸行吉日,令日官韓應翼推擇,則今八月二十九日爲吉云。以此日定行乎?敢稟。傳曰,以此日定行。傳于金裕行曰,右副承旨入侍。
兵曹,明陵·睿陵幸行時軍令,八月二十九日出宮,黔巖碑閣所少駐,自闕門二十六里,明陵展謁,自碑閣所十里,以上三十六里,親祭,睿陵展謁,自明陵十里,親祭,還詣黔巖碑閣所晝停,自睿陵十五里,當日還宮,自碑閣所二十六里。
傳于金裕行曰,本所,卽宿衛統率之地也,事體自別,每於殿座與動駕時,都統使以軍服別侍衛,先廂隨駕時,自政院啓稟擧行。
傳于金裕行曰,傳命誤下之中官金圭復,推考。
以司謁口傳下敎曰,幸行時隨駕,經理堂上,軍服只佩劍,主事·副主事具軍服。
以司謁口傳下敎曰,以疏儒事,前後申飭,果何如,而又復群聚稱以疏儒,儒者,此何士習乎?事甚駭然。令刑·漢兩司,嚴飭逐出郊外。
吏曹口傳政事,平安道慰諭使單,金奎弘。
兵曹口傳政事,副司勇單李鍾倫。
以本所直房新建時監量提調以下別單,傳曰,提調閔謙鎬,熟馬一匹面給,監官前府使姜潤,守令待窠首先調用,前學官閔泳夏,陞六別付料,尹岐楨·洪敎錫,竝以其侄,計士調用,別軍官方天鏞,守令待窠調用,其餘牌將員役·工匠等,依判下施賞。
金裕行,以武衛所言啓曰,咸寧殿之西別堂·北別堂營建吉日,令日官韓應翼推擇,則西別堂定礎八月初五日申時,立柱同月十三日卯時,上梁同月二十五日寅時,此別堂定礎立柱八月初五日申時,上梁同月二十五日寅時爲吉云。以此日時擧行,何如?傳曰,允。
李容元啓曰,卽見江原監司林翰洙生松茸進上啓本,則封發月日,以八月初一日書塡者,當日到院,修啓事體,何等審愼,而如是疎忽,極涉未安。原啓本,令廚院捧入物種後,還下送,使之改修正上送,該道臣,不可無警,推考,何如?傳曰,允。
李容元,以司饔院監膳提調意啓曰,江原道八月令生松茸進上,今日來到,而膳狀日字,以八月初一日書塡,當日到院,膳狀所重,何等謹嚴,而如是疎忽,事體所在,誠極未安。該道臣,從重推考,物種,雖不得不捧入,而膳狀則還下送,使之改修正罔夜上送之意,分付,何如?傳曰,允。
又以宣惠廳言啓曰,本廳郞廳兪致益,今已瓜滿矣,多有擧行事,難付生手,今姑仍任,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以弘文館言啓曰,下番闕直,事甚未安。修撰金學洙別兼春秋進,申悳均,副修撰張錫祚·李元祺,竝卽牌招推移入直,何如?傳曰,允。
金裕行,以兵曹言啓曰,在前幸行當日回鑾時,侍衛,例以全數磨鍊,而己卯年春秋幸行時,兵曹都摠府堂上·郞廳各二員,五衛將二員,武臣兼宣傳官四員隨駕矣,今番則何以爲之?敢稟。傳曰,兵摠府堂上·郞廳各二員,五衛將四員,武兼六員隨駕。
又以兵曹言啓曰,在前幸行時,挾輦軍四百名,或三百名,餘軍二百名,或一百名磨鍊,而己卯年春秋幸行時,挾輦軍三百名,餘軍一百名磨鍊矣。今番則何以爲之乎?敢稟。傳曰,三百名,餘軍一百名磨鍊。
又以兵曹言啓曰,在前幸行時,十里外斥堠·伏兵,傳語軍,以畿邑所屬束伍步軍擧行矣。今亦依此磨鍊,何如?傳曰,允。
又以兵曹言啓曰,在前幸行時,先廂步軍,一哨除出,晝停所作門矣。今亦依此擧行,何如?傳曰,允。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。中軍代領。
又以兵曹言啓曰,幸行回鑾後,隨駕軍兵犒饋,在前每以乾物分給矣。今亦依此擧行,何如?傳曰,允。
又以兵曹言啓曰,敦化門東邊月廊外築墻頹圮處,今已畢築矣,把守軍兵解送直所之意,敢啓。傳曰,知道。
又以兵曹言啓曰,金虎門南邊墻垣頹圮處,今已畢築矣,把守軍兵解送直所之意,敢啓。傳曰,知道。
又以兵曹言啓曰,金虎門北邊墻垣頹圮處,今已畢築矣,把守軍兵解送直所之意,敢啓。傳曰,知道。
又以訓鍊都監言啓曰,金虎門南邊墻垣頹圮處,今已畢築,把守軍兵解送事,自兵曹草記矣,把守金虎門軍還入直所,將校解送之意,敢啓。傳曰,知道。
又以御營廳言啓曰,敦化門東邊月廊外築墻一間許頹圮處,今已畢築,把守軍兵解送直所事,自兵曹草記矣,把守東營入直軍還入直所,而添入軍依例解送之意,敢啓。傳曰,知道。
又以義禁府言啓曰,時囚罪人金平默,嚴刑一次,訊杖第三十度,今已擧行矣,遠惡島安置當定配所以入,而臺啓方張,不得擧行之意,敢啓。傳曰,卽速擧行。
又以刑曹言啓曰,法聖前僉使朴珪熙所犯贓錢七千一百兩,依定式捉囚家僮,刻期督捧之意,敢啓。傳曰,知道。
義禁府啓目,前武兼洪在駿原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
辛巳八月初一日申時,上御映花堂。右副承旨入侍時,上具戎服乘座馬,詣映花堂陞座,以司謁命承·史入侍,右副承旨金裕行,假注書朴秉胥,記注官趙光祐,記事官鄭夏源,以次進伏訖。裕行奏曰,軍令入侍時,使承傳宣〈傳〉官陞殿擧行矣,今亦依此擧行乎?上可之。宣傳官李敏兢,出引兵曹判書閔台鎬,台鎬跪請軍令,上命入之。台鎬以軍令跪授敏兢,敏兢跪授裕行,裕行讀奏訖,跪授挾侍,挾侍跪進,上命世子宮覽訖,仍命踏啓字以下,挾侍跪授,裕行跪受,書判付讀奏訖,跪授敏兢,敏兢跪授台鎬,台鎬跪受,敏兢呼起來,台鎬應退。上命史官就座,仍命退,承·史以次退出。
上在昌德宮。停常參·經筵。
金裕行,以都摠府言啓曰,今日入直內三廳武兼·禁軍及軍兵等,中日習射技放,而請出標信。傳曰,知道。
金裕行啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于金裕行曰,檢校直閣尹用求,馳詣仁陵,奉審摘奸,仍留監祭,仍詣獻陵,一體奉審以來。
傳于金裕行曰,初五日次對,進定於再明日。
傳于金裕行曰,有實故摠管,竝許遞,前望單子入之。
摠管前望單子入之,李景宇落點。
傳于金裕行曰,摠戎使有闕之代,兵曹判書閔台鎬除授,兵曹判書有闕之代,經理事趙寧夏除授。
傳于金裕行曰,傳敎遲滯之中官羅世煥,從重推考。
吏曹,行兵曹判書單,趙寧夏除授事,承傳。
議政府,摠戎使單閔台鎬。
兵曹,摠戎使單閔台鎬。
金裕行啓曰,命召及密符親納,例也,而前行兵曹判書閔台鎬,前摠戎使李景宇謂有身病,使其營校替納,事甚未安。竝推考,何如?傳曰,允。
金裕行啓曰,明日傳香,禮房承旨當爲齋宿,左副承旨洪殷謨所當牌招,而拘於廳規,不得請牌,何以爲之?敢稟。傳曰,牌招。
金裕行,以統理機務衙門言啓曰,今此日本回答國書,安寶後陪奉之節,令儀曹參酌磨鍊擧行,何如?傳曰,允。
洪殷謨,以戶曹言啓曰,信使一行賜米衣資盤纏,別單書入之意,敢啓。傳曰,知道。
又以內醫院都提調·提調意啓曰,年例燕貿唐藥材,依例磨鍊,別單書入之意,敢啓。傳曰,知道。
金裕行,以武衛所言啓曰,咸寧殿西別堂·北別堂上梁日字不遠矣,堂號及上梁文製述官·書寫官·懸板書寫官,伏承處分然後,可以擧行之意,敢啓。傳曰,堂號,當書下矣,製述官·書寫官,別單書入。
又以武衛所言啓曰,咸寧殿之西別堂·北別堂堂號,別單書入之意,敢啓。傳曰,知道。
武衛所,咸寧殿之西別堂·北別堂堂號單子,西別堂協吉堂,北別堂資順堂。
金裕行,以武衛所言啓曰,協吉堂·資順堂上梁文製述官·書寫官及懸板書寫官,別單書入之意,敢啓。傳曰,知道。
武衛所,協吉堂上梁文製述官,京畿監司金輔鉉,書寫官,行兵曹判書趙寧夏,懸板書寫官,行護軍朴齊寬,資順堂上梁文製述官,經理事尹滋悳,書寫官,大護軍金翊鎭,懸板書寫官,都承旨閔泳翊。
洪殷謨,以弘文館言啓曰,下番闕直,事甚未安。應敎金文鉉內閣進,修撰金學洙別兼春秋進,申悳均,副修撰張錫祚·李元祺有身病,副應校李載允,校理趙鍾弼·洪時衡,副校理金鶴善竝卽牌招,姑降入直,何如?傳曰,允。
又以訓鍊都監言啓曰,金虎門北邊墻垣頹圮處,今已畢築,把守軍兵解送事,自兵曹草記矣,把守金虎門軍還入直所,將校解送之意,敢啓。傳曰,知道。
又以司僕寺一二提調意啓曰,今此明陵展謁親祭,睿陵展謁親祭時,各差備入把馬磨鍊,別單書入,而其中驛馬,則令兵曹知委畿內各驛,使之直爲入把,何如?傳曰,允。
又以司僕寺一二提調意啓曰,今此明陵展謁親祭,睿陵展謁親祭時,補把驛馬,嶺南·湖南·湖西·關西·海西限一百二十匹分排,知委各驛,以爲入用之地,何如?傳曰,允。
又以義禁府言啓曰,時囚罪人金平默遠惡島安置事,雖伏承卽速擧行之命,臺啓方張,格例莫越,不得擧行之意,敢啓。傳曰,卽速擧行。
義禁府啓目粘連,向於洪在駿亦,侵虐平民,恣行不法,道啓臚列,如是明的,律例莫嚴,焉逭當勘,以此照律,何如?判付啓依允。
行右承旨金弘集疏曰,伏以臣,一自遭罹以來,辜戾彌天,嚴召屢降,而偃處鄕寓,臣之罪也,問啓連促,以不入禁扃,尤臣之大罪也。有臣如此,誅殛猶輕,而薄竄旋宥,敦飭隨下,霜雪雨露,曲費造化,臣雖頑如木石,豈無感激趨走之誠?顧乃一直縮伏,迷不知變,是必有萬萬不獲已者耳。及至大僚論啓,姑先罷免,臣又一倍悚蹙,惟俟遄伏常刑,曾未幾何,新除特揀,恩旨相繼,載煩匪怒之敎,荐迫出膺之命,旣當律之未被,反異數之遽紆,惶惑之極,悶隘轉甚,跼高蹐厚,此何人斯?噫,前後儒疏之聲討臣構捏臣者,無非人臣之極惡,天下之大僇也。傳聞所及,骨顫膽掉,其遣辭之罔測,用意之絶險,苟欲逐條較辨,適足以汚其口矣,第其執端,槪有二說焉。其一曰,黃遵憲文字事也。夫奉專對之命者,莫不以諮度採訪爲己責,假令有人籌策,擬稿以贈,則只計字句之礙與無礙,罔念關係之緊與不緊,私自揮却,終不受來,未知果合於奉使之道乎,況其人,乃上國之使,非他國之人乎?向伏見儒疏批旨,若曰,爾等誤看而抉擿,天鑑攸燭,事理昭然,而猶且轉輾層激,必欲甘心於臣,一何至此之甚也?其一曰,李東仁事也。噫,彼東仁,本以我國緇流,變服犯越,按以國律,卽當檎斬之不暇,臣非病風喪性,豈或有招引潛隨之理乎?此則聖明已所悉燭,同朝亦當見諒,今其捏合無據,一唱群和者,抑又何故?藉曰,疎遠之蹤,動於浮訛之說,誣人以䵝昧之科,不審於奏御之地,實不勝慨然也。至於郭基洛一疏,不但臣不識其爲何狀人,時則屛蟄於外,聞之且後於人,迺者畿儒,斥臣以陰嗾之目,逞臆疑揣,不近事情,尤甚無謂也。向之論臣者一道,而今也諸道迭攻,向之論臣者一事,而今也數事互擧,萬鏃叢湊,駭機猋發,臣心危怖,日甚一日。從玆以往,惟有永謝簪組,退塡邱壑而後,衆怒有可息之期,餘生有可全之望,斷斷此心,自誓已久,臣情到此,無容他辭,則今我殿下,雖欲拂拭之督迫之,使之復廁周行,而臣何敢蒙詬冒進,重喪其所守也?念臣,身名俱敗,理合自廢,而由臣無狀,貽累於淸朝,致煩於崇聽,此其臣罪,尤萬死而有餘勘矣,玆敢猥從縣道,冒控哀籲。伏乞聖慈,下臣司敗,亟治臣前後罪犯,以昭國紀焉,千萬血祝。臣無任云云。答曰,省疏具悉。橫遭之說,不足爲引,且有屢飭,卽爲上來行公。
別兼春秋朴斗陽疏曰,伏以新除授知春秋館事臣李敦相,卽臣之姑母夫也,所帶別兼之銜,在法當遞,敢陳短章,仰瀆崇嚴。伏乞聖明,俯垂鑑諒,亟令選部照例鐫改,以存公格,俾安私分,不勝幸甚。臣無任云云。省疏具悉。疏辭,下該曹稟處。
上在昌德宮。停常參·經筵。
大王大妃殿進御二錢重人蔘粟米飮,自今日一貼式限二貼煎入事,榻前下敎。
洪殷謨啓曰,大司憲·執義·掌令二員,持平二員未差,監察茶時之意,敢啓。傳曰,知道。又啓曰,同副承旨李容元,今日不爲仕進,卽爲牌招,何如?傳曰,允。
又啓曰,新除授行兵曹判書趙寧夏,摠戎使閔台鎬竝卽牌招,傳授命召及密符敎諭書,何如?傳曰,允。傳于洪殷謨曰,明日次對,待下敎。
傳于洪殷謨曰,吏曹參議有闕之代,前望單子入之。
以司謁口傳下敎曰,信使發行日字,一二日間退定事,分付。
洪殷謨啓曰,行都承旨閔泳翊藥院進,行左承旨朴容大不爲仕進,行右承旨金弘集在外,右副承旨金裕行式暇出去,同副承旨李容元牌不進,院中只有臣一人,伴直無人。行左承旨所當牌招,而拘於廳規,不得請牌,何以爲之?敢稟。傳曰,牌招。
以同副承旨李容元牌不進罷職傳旨,傳于洪殷謨曰,只推。
洪殷謨啓曰,行左承旨朴容大牌不進,伴直無人。同副承旨李容元,旣有只推之命,更爲牌招,何如?傳曰,允。
洪殷謨,以弘文館言啓曰,下番闕直,事甚未安。修撰金學洙別兼春秋進,申悳均,副修撰張錫祚·李元祺,竝卽牌招推移入直,何如?傳曰,允。
又以司譯院都提調·提調意啓曰,漢學等第中,曾有二押物十窠矣。此係疎鬱之政,今亦依前復設,何如?傳曰,允。
又以訓鍊都監言啓曰,本局千摠李奎鶴,身病猝重,勢難察任,改差,何如?傳曰,允。
又以義禁府言啓曰,時囚罪人金平默遠惡島安置事,連伏承卽速擧行之命,而臺啓方張,格例所在,莫可違越,不得擧行之意,惶恐敢啓。傳曰,卽速擧行。
以司謁口傳下敎曰,屢飭之下,豈可如是?金平默事,卽速擧行。
左議政金炳國箚曰,伏以臣之昨秋冒應,非以素蔑之才,忽有寸長,已痼之疾,稍强一分,卽以批旨之旣隆,別諭之繼摯,禮遇曠絶,感激居先,以分以義,不敢更瀆,至于今恬然蹲據。且狗馬賤齒,或庶幾有萬一之幸,期欲陳力竭誠,矢心向前,只緣臣極乖命數,不使臣少展志願,入是年來,病日益深,値此金火之換序,尤覺榮衛之受削,較之昔而又不知落下幾層,一脚之偏苦者,今焉左右俱痿,扶人則猶能起且步者,近來坐與臥,亦皆須人,前後大小班聯,闕參旣多,有相如彼而將焉用哉?臣繇是居恒惶蹙,汗沾于病枕,際伏承初五日賓對進定之命,固宜趨承之不暇,仰咨訪之聖念,而非但臣之不敢當,以今病勢,萬難蠢動,莫重廟務,緣臣而曠滯,臣罪到此,無以自贖,玆於呻囈中,忙綴短章,仰干崇嚴。伏乞聖慈,亟治臣逋慢之愆,以警具僚焉。取進止。答曰,省箚具悉卿懇。愼節奉慮,賓對,自當退行,卿其安心調理,廟務所滯,須卽稟裁。仍傳于洪殷謨曰,此批答,遣史官傳諭。
吏曹參議洪萬植疏曰,伏以臣,荷匪分之寵,冒不堪之任,殊恩雖極惶感,微諒竊媿踰濫,控辭而未獲準兪,遂乃章皇祗肅,亦行銓官代斲之事矣。其於官材之辯論,班簿之資格,可謂聾瞽聽視,而乃以所未諳所未能,一朝黽勉從事,姑幸不至有失,而今若因仍冒據,淟涊盤礴,不思所以早圖卸解,止竟僨誤乃已,則其爲貽累於淸朝官人之政,寧不大可懼哉?且臣生受脆薄,恒疾不健,時或奔走公役,輒致越劇,而値玆涼燠交兌,暑祟添肆,伏枕呻囈,彈束蠢動,有非時日期,則劇曹參務之一任瘝溺,尤係晷刻不能自安於心者也,玆敢冒陳病實,仰瀆崇嚴。伏乞聖明,俯垂鑑諒,將臣銓銜,亟許遞免,俾劇務毋曠,微分獲安,公私不勝幸甚。臣無任云云。省疏具悉。所請依施。
敎摠戎使閔台鎬書。王若曰,中宸起鼓鼙之思,予所注意者將,城北畀鎖鑰之重,國之大事在戎。綸音誕宣,旌彩頓變。惟卿,篤忠貞而永耀竹帛,業詩禮而克紹箕裘。鑑吏兵之銓衡,與共休戚,按畿海之節鉞,益勉旬宣。彰藻采於絲綸,黼黻潤色,贊籌策於帷幄,樽俎折衝。出則修組練之規,尤係緩急所仗,入而參樞機之議,奚但經法委毗?眷玆摠戎一營,寔是畿藩重鎭。與沁都而相連水陸,宛晉城表裏之形,對廣府而自成輔車,同漢室南北之制。昇平日久,軍容無一可觀,弊瘼年增,餉備都擁虛簿,玆授卿以摠戎使,卿其祗服寵命,克恢壯猷。蔚然有笠轂之譽,宜整暇於輕裘緩帶,隱若爲干城之重,庶措安於磐石泰山。知卿酬報之忱,靡職不擧,以予倚毗之眷,擇任何憂?故玆敎示,想宜知悉。知製敎鄭在晉製進
上在昌德宮。停常參·經筵。
自開東至人定,灑雨下雨,測雨器水深二寸五分。
李容元啓曰,大司憲·執義·掌令二員·持平二員未差,監察茶時之意,敢啓。傳曰,知道。
洪殷謨啓曰,右副承旨金裕行,今日不爲仕進,卽爲牌招,何如?傳曰,允。
禮曹,信使起程日字,今月初七日改付標。
摠管前望單子入之,都摠管韓敦源·金箕錫·鄭稷朝·金晳根·李奎顔·金泰郁落點。
禮曹,來八月初六日行景慕宮秋享大祭,香祝親傳,取稟,還入奉敎,攝儀改書下。
吏曹參議前望單子入之,李源逸落點。
李容元啓曰,卽者景慕宮官員來言,再明日秋奉審時,提調一員,當爲進參,而都提調韓啓源,提調閔致庠,俱有身病,不得進參云。提調卽爲牌招,何如?傳曰,提調許遞,令該曹口傳差出。
吏曹口傳政事,以朴齊寅爲景慕宮提調。
李容元啓曰,假注書朴秉胥有身病,勢難察任,今姑改差,何如?傳曰,允。
以鄭秀鉉爲假注書。
傳于洪殷謨曰,奉審閣臣入侍,前慶尙監司同爲入侍。
以右副承旨金裕行牌不進罷職傳旨,傳于李容元曰,只推。
傳于洪殷謨曰,發遣吏郞,諸執事淸齋與否,摘奸以來。
洪殷謨,以議政府言啓曰,東伯,今旣箇滿矣,此道臣按藩以後,實心對揚,全省賴安,蔚然有聲聞之不可揜者,江原監司林翰洙,姑爲仍任,俾責成效,何如?傳曰,允。
李容元,以武衛所言啓曰,本所左司把摠具完植,右司把摠韓圭稷,身病甚重,勢難察任,改差,何如?傳曰,允。
洪殷謨,以弘文館言啓曰,下番闕直,事甚未安。應敎金文鉉內閣進,修撰金學洙別兼春秋進,申悳均,副修撰張錫祚有身病,李元祺有拘忌,副應敎李載允,校理趙鍾弼·洪時衡,副校理金鶴善,竝卽牌招推移,姑降入直,何如?傳曰,允。
李容元,以兵曹言啓曰,今八月初六日景慕宮秋享大祭時,守門當爲塡差,而本曹郞廳·都摠府郞廳,除入直與呈辭在外,排擬苟艱,依定式軍門將官代差以入之意,敢啓。傳曰,知道。
吏曹啓目粘連,觀此別兼春秋朴斗陽上疏,則以爲,新除授知春秋館事臣李敦相,卽臣之姑母夫也,臣所帶別兼之銜,在法當遞,亟令選部照例鐫改,以存公格亦爲白有臥乎所,別兼春秋與本館堂上,有相避,則別兼,法當改差,而近多別兼勿爲遞改之例,則知春秋館事李敦相,似當遞改是白乎矣,宰臣所帶遞仍與否,事體非輕,臣曹不敢擅便,上裁,何如?啓依回啓施行爲良如敎。
行兵曹判書趙寧夏疏曰,伏以臣於日昨,伏奉兵曹判書特授之命,繼以傳授命召,召牌儼臨,臣聞命震越,莫省攸措。義先趨走,雖已祗肅,而退竊思惟,悸懼靡定,定夫六部之長,何莫非難愼,而至若中權重寄,古所稱大司馬者也。體貌之重,事務之殷,兼之以掌弁選而嚴宿衛,有非人人尋常可擬,則以殿下日月之明,固知臣菲劣之材,不足以堪承,而特以庇覆之德意,姑此濶略而畀之耳,臣之百爲,其果彷彿於斯乎?金穀枵罄而補苴無術,紀律墮壞而振肅昧方,以至甄別流品,其能激揚而恢張乎?一有不能,判不可輕授而冒據,未審聖明,奚取於臣而有此謬恩也?臣於戎垣,虛縻多年,尙不克勝任,矧玆本兵之有國緊重,非一營之化者乎?先正臣李滉之言曰,夫博,賤技也,一手虛着,全局皆敗,今以臣敗局之手,又使之虛着,其何以改壁壘之觀而摠管轄之務哉?且臣間經大病,近幸少愈,而蘇完尙遲,跬步甚難。至於放閶門之仙仗,整法殿之羽衛,橐鞬結束,實無其望,以病則難强若是,以才則不逮如彼,臣安得不疾聲呼籲於天地父母之仁哉?伏望聖慈,俯賜鑑諒,將臣新授職名,亟許遞免,使公器無玷,私分獲安。臣無任云云。省疏具悉。卿其勿辭行公。
經理事閔台鎬上疏曰,伏以臣,待罪本兵,已歷屢月,益自知其不堪任,則丐解一念,曷敢斯須弭置?方具短章,未及叩徹,忽伏奉摠戎使特授之命,惶霣震越,神遁情爽,誠莫知攸措矣。第念臣,儒素之門章句之徒也,不自意,邇年以來,偏被洪造,身徒華顯,跡遍津要,固萬萬踰濫,而至於軍旅之與聞,尤豈擬議乎本分哉?況朝家選將而授鉞,何等愼重,而如是其輕卑,臣未之前聞也。如使臣僚友相愛者,或有荷此隆遇,則臣尙爲之凜然,勸以亟自斂退,而矧賤躬於自遭乎?凡以儒素而居此任者,動引晉士之敦詩說禮,漢臣之說樂雅歌,而謂可了事,又擧尉繚子所云,武以爲植,文以爲種,而謂可占據,如臣伎倆,不過章句之陳腐,乃同朝所共知也。庸詎以詩禮歌樂,文種武植,自爲況也,而且以臣已試者,言之,中權握鞱,機務經理,皆所猥叨,而何嘗有風雲於密贊,樽俎於折衝者乎?儒武無當,成一痴獃,旣莫逃於淵鑑,而今復試可於旌旗壁壘之寄,豈不有欠於大聖人擧措也乎?受符寔緣嚴急,控辭自歸徐緩,而晷刻蟠泊,轉益憂惶,敢此鳴呼於聽卑之下。伏望聖慈,亟將臣新授之任,回授安危可仗之彦,以幸公私,千萬血祝。臣無任云云。省疏具悉。特除戎垣,亦多已例,卿其勿辭,卽爲行公。
辛巳八月初四日未時,上御養心閤。奉審閣臣,前慶尙監司同爲入侍時,左副承旨洪殷謨,假注書咸遇復,記注官韓用卨·李明源,檢校直閣尹用求,前慶尙監司李根弼,以次進伏訖。上曰,史官分左右。仍命閣臣進前,用求進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢此仰達矣。上曰,陵上,皆太平乎?用求曰,陵上安寧矣。上曰,莎草無頉乎?用求曰,無頉矣。上曰,陵上無蹲縮處乎?用求曰,無蹲縮處矣。上曰,今番霖雨後,碑閣丁字閣,無滲漏頹圮處乎?用求曰,無滲漏頹圮處矣。上曰,何時將事乎?用求曰,以京城言之,則似爲二更量矣。上曰,將事後,卽爲離發乎?用求曰,卽爲離發矣。上曰,向日客雨後,農形別無所損乎?用求曰,多日客雨之餘,慮有損穀,以今所見,沿路有豐聲矣。上命閣臣先退,又命遞來慶尙監司進前,根弼進前,上曰,善在而上來乎?根弼曰,臣以已試蔑效之資,三載鉅藩,以病終始,尤未能萬一分對揚,常所惶恧,無以形達,而逖違之餘,無事反面,萬萬榮幸矣。上曰,按藩多年,到處聲績,聞甚優異,極爲嘉尙矣。根弼曰,兩臬尸素,追惟汗背矣。上曰,聲績難掩,而自知則心常不足,故所言如是耶?根弼曰,眞正無實聲實績,而今伏奉分外天語,冞增惶恧矣。上曰,三政,別無弊瘼乎?根弼曰,若論一道之弊,毛髮俱病,有難一一枚陳,而本道還弊,移貿爲甚,壬戌釐正摠,旣不足年例立本,源亦不淸。始以排劃之不均,竟焉攛挪之無漸,七十二萬餘石之還存者無幾,責納於秋作之後,則徒擁逋逃藪虛錄,分給於春移之時,則便同營邑吏債簿,作之不納,竟添還摠,移之不送,徒疲往來,言念法意,不勝寒心。臣於在營之日,非不欲另行矯捄,而九萬餘石應用之數,如非從他措劃,拔本塞源,則雖有如干變通,移貿之弊,所不能無,參互於關西·湖南之例,一番更張然後,民邑可保,令廟堂稟處,何如?上曰,依爲之。出擧條上曰,又無他弊乎?根弼曰,本道元帳付田畓結摠,爲三十三萬七千三百七十餘結內,除却雜頉,實結爲十九萬八千五十餘結矣。川反舊災,非曰無之,此落彼生,理之常也,而田簿旣紊,吏售私執之奸,歉荒甫經,民多白懲之冤,一年二年,因循捱過,結政所重,寧欲若是?及今改量,有不可已,令廟堂稟處,何如?上曰,依爲之。出擧條根弼曰,本道漕轉弊,到極處釐正,事目纔已頒下,而左右兩倉所屬七邑,皆願直納,不爲作綜,非不難愼,然以十一邑已行之例,行之,俾責成效,視上納之遲早完否,該守令黜陟,各有差等,則晩裝虛留故敗之弊,庶當止戢。漕船改造之限,本在十年之後,而艱於得材,急於造船,僅僅成樣,不能堅固,所以致敗,屬公之課歲相續矣,工役之價,徒減國納,添補之資,輒歸民斂,所費太夥,所用無實。從今以後,如有不固之船,皆以賃代之賃費除給,一依事目施行,不害爲權宜之方,令廟堂稟處,何如?上曰,依爲之。出擧條上曰,屬邑分倉,則三倉都倉及領運,自當革罷矣。根弼曰,密陽都倉及領運,業已革罷矣,昌原·晉州左右漕倉所屬餘邑,亦爲變通,則當一例爲之也。上曰,賃船果好,渠護渠船,可無稽滯之患矣。根弼曰,果甚便宜,而沿海船材絶乏,雖取用於湖南黔于島,此亦難繼,造船之役,漸不可爲,且賃船則分載小船,量宜多少,搖櫓前進,不必候風,可以利涉也。又奏曰,營將之責,在乎董軍制詗竊盜,惟民事則不與焉,故或忽於恤蔀,校卒之恣橫,閭里之愁苦,在在皆然。凡關民情去處,自巡營非不察飭,毋若考績殿最,使之益加警惕之爲愈,令廟堂稟處,何如?上曰,依爲之。出擧條根弼曰,列邑吏逋,近日若上納之隨手爛用,而封發無期,民斂之惟意橫濫,而侵徵多岐,非徒元惡巨魁之無所顧忌,纔入吏役,有若不逋爲恥,是豈彝性之所然,抑亦風習之相踵?當該守令,雖欲摘發逋源,防微杜漸,纔莅旋遞,旣無責成之暇,有勞無效,反添迎送之弊,只爲見憚者之僥倖,其於民邑事計,可勝憂歎?若其弊邑有爲之會,難付生手者,特使之久任,雖有遞改,使道臣啓聞請仍,俾責終始之效,則實績可究,令廟堂稟處,何如?上曰,依爲之。出擧條上曰,所奏然矣,當其事爲之際,遽爾遞改,則何以責成乎?根弼曰,此亦令廟堂稟處,何如?上曰,依爲之。出擧條上曰,守令中,誰有善治者乎?根弼曰,臣全不事事,守令臧否,亦未能詳察矣。上曰,其中,必有聲績最著者矣。根弼曰,屢典州郡者,初手漸熟者,不無茂績,而今無以指一仰達矣。上曰,倭館事,何如?根弼曰,開港異於前規,豈無弊端,而爲日稍久,萊人聞見,雖不甚駭異,向後利害,有未可料。且萊館事,該府使專管之,巡營則文牒去來而已,其裏許,有未能詳知矣。上曰,今若稍定則幸也。上曰,俄者所奏之外,更無大弊乎?根弼曰,上項所陳還結漕三弊,弊之大者,更不必一一煩達矣。上命前慶尙監司先退,仍命史官就座,又命退,承·史以次退出。
上在昌德宮。停常參·經筵。
藥房提調李鎬俊,副提調閔泳翊啓曰,伏未審日間,聖體若何,寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
洪殷謨啓曰,右副承旨金裕行,今日不爲仕進,卽爲牌招,何如?傳曰,允。
傳于洪殷謨曰,禮房承旨,馳詣景慕宮,奉審摘奸以來。
李容元啓曰,假注書咸遇復有身病,勢難察任,今姑改差,何如?傳曰,允。
咸遇復改差,代以鄭熙東爲假注書。
傳于李容元曰,平安道京試官留待。
傳于李容元曰,平安道京試官入侍。
李容元啓曰,卽者禮曹郞廳來言,明日宗廟·永寧殿·永禧殿秋奉審時,判書當爲進參,而判書尹秉鼎呈辭受由,次堂,例不得擧行云,何以爲之?敢稟。傳曰,許遞,前望單子入之。
禮曹判書前望單子入之,李寅命落點。
李容元啓曰,卽者永禧殿官員來言,明日秋奉審時,提調一員,當爲進參,而都提調金炳國,提調尹秉鼎俱有身病,不得進參云。提調卽爲牌招,何如?傳曰,提調許遞,令該曹口傳差出。
吏曹口傳政事,以趙寧夏爲永禧殿提調。
金裕行,以武衛所·戶曹言啓曰,大朝鮮國寶,今旣造成矣,內入吉日時,令日官韓應翼推擇,則今月初六日巽時爲吉云,以此日時擧行之意,敢啓。傳曰,知道。
李容元,以議政府言啓曰,副護軍金羽休上疏曰,批旨,有先正宗系,事體自別,令廟堂稟處之命矣。凡有人家變禮也,每因宗議之不一,易致紊亂之弊,而今於年久之後,又此疏籲者,可認宗議之歸一,許令依疏辭施行,何如?傳曰,允。
又以弘文館言啓曰,下番闕直,事甚未安。修撰金學洙別兼春秋進,副修撰李元祺有拘忌,修撰申悳均,副修撰張錫祚,竝卽牌招推移入直,何如?傳曰,允。
又以弘文館言啓曰,下番闕直,事甚未安。應敎金文鉉內閣進,修撰金學洙別兼春秋進,申悳均,副修撰張錫祚有身病,李元祺有拘忌,副應敎李載允,校理趙鍾弼·洪時衡,副校理金鶴善,竝卽牌招推移,姑降入直,何如?傳曰,允。
金裕行,以都摠〈府〉言啓曰,今日入直內三廳,武兼·禁軍及軍兵等,當爲日中習射技放,而景慕宮秋享大祭齋戒相値,不得設行之意,敢啓。傳曰,知道。
辛巳八月初五日申時,上御興福軒。平安道京試官入侍時,同副承旨李容元,假注書咸遇復,記注官李明源·趙光祐,平安道京試官尹胄鉉,以次進伏訖。上曰,史官分左右。仍命京試官進前,胄鉉進前,上曰,每於大比之前,非無飭敎,而終歸文具,無其實效,故今番則不以文飭,有此面諭,欲其有實效也,若不精白秉公,則罪不容貸矣。胄鉉曰,聖敎若是截嚴,敢不實心對揚乎?上曰,期於實心對揚,可也。胄鉉曰,臣才識淺短,恐不能仰副聖意,預切悚悶矣。上曰,試所,何邑也?胄鉉曰,宣川矣。上曰,何間,可以抵到耶?胄鉉曰,當於入場日,得抵矣。上曰,此去里數,幾何?胄鉉曰,九百里矣。上曰,今日止宿,何處?胄鉉曰,日勢向暮,不過止宿於城外矣。上曰,善爲下去也。仍命京試官先退,又命史官就座,又命退,承·史以次退出。
上在昌德宮。停常參·經筵。
自開東至申時,灑雨下雨,測雨器水深一分。
金裕行啓曰,大司憲·執義·掌令二員未差,監察茶時之意,敢啓。傳曰,知道。
洪殷謨啓曰,卽者社稷署官員來言,今此秋享大祭神位版出安奉還時,提調一員,當爲進參,而都提調洪淳穆,提調鄭健朝俱有身病,不得進參云。提調卽爲牌招,何如?傳曰,提調許遞,令該曹口傳差出。
吏曹口傳政事,以閔泳穆爲社稷提調。
禮曹,來八月初九日行社稷大祭,香祝親傳,取稟,還入奉敎,攝儀改書下。
禮曹,來八月初八日行文宣王釋奠祭,同月初十日行南壇祭,香祝親傳,取稟,還入奉敎,攝儀改書下。
傳于洪殷謨曰,司譯都提調有闕之代,左議政爲之。
傳于洪殷謨曰,吏曹判書有闕之代,前望單子入之。
吏曹判書前望單子入之,李根弼落點。
以寶造成時本所提調戶曹判書以下別單,傳于李載純曰,提調閔謙鎬,行戶曹判書洪祐吉各熟馬一匹面給,監官前府使姜潤加資,別軍官方天鏞守令待窠調用,看役嘉義李繼懿加資,出身李喜演善地邊將待窠差送,擇日官韓應翼察訪待窠首先調用,寫字官李斗赫外職除授,畫員朴鏞夔察訪待窠首先擬入,其餘員役·工匠等,竝依判下施賞。
洪殷謨,以奎章閣言啓曰,景慕宮望廟樓今秋大奉審,臣文鉉與本宮提調朴齊寅·宗正卿,進詣展奉奉審無頉之意,敢啓。傳曰,知道。
又以成均館大司成意啓曰,今此式年監試初試時,照訖講前期定日,自本館草記事,已有禮曹節目,啓下矣,日字當爲預定,自今月十二日爲始,開講之意,敢啓。傳曰,知道。
金裕行,以兵曹言啓曰,今此幸行時,隨駕軍兵當爲磨鍊,而何營軍兵隨駕,何營軍兵留都,而禁軍及馬步軍·別抄軍,以幾番幾哨磨鍊,御營廳留營,何營軍兵爲之乎?敢稟。傳曰,本所善騎隊一哨,步軍三哨,訓局馬軍二哨,步軍三哨,都統使率領爲先廂,訓局步軍三哨,禁營步軍二哨,兩營騎士各一番,訓將率領爲後廂,禁軍三番隨駕,別抄軍一哨磨鍊,禁營標下軍與三營餘軍,禁營中軍代領留都,御營標下軍與騎士一番,該營中軍代領留營,餘軍留營,依例爲之。
又以兵曹言啓曰,卽接西所衛將鄭煥堯牒報,則集成門南邊內宮墻三間許頹圮處,今已修築云,把守軍兵,還爲入直之意,敢啓。傳曰,知道。
又以訓鍊都監言啓曰,集成門南邊內宮墻三間許頹圮處,今已修築,把守軍兵解送事,自兵曹草記矣,把守金虎門軍,還入直所,將校解送之意,敢啓。傳曰,知道。
又以義禁府言啓曰,邊遠竄配罪人金平默施以遠惡島安置事,承傳啓下矣。金平默,全羅道羅州牧智島遠惡島安置,而以前後承傳內辭意具罪目,依例發遣府羅將,押送配所,何如?傳曰,允。
領府事李最應箚曰,伏以聖恩如天,特許臣相職之遞,俾臣始伸積願,稍謝蹲不去之譏,亦以安意調痾,得延少須臾之喘,自今臣之餘生,繄我聖上賜也,感極而淚,尙沾呻吟之枕。第臣前後之至懇,實祈本兼之俱解,而重負幸釋,縱紓兩肩之壓,諸銜自如,猶是一身之絆,御廚供膳,司饔攸掌,六閑養乘,太僕爲政,此已不輕之責。至若訓局舌院等提擧,亦皆緊要,萬萬非㱡㱡視蔭之中,所能句當,屢牘滋悚,而久瘝尤悚,玆將披肝之辭,又敢仰首而號,伏望聖慈,俯察難强之實,竝改虛縻之任,以幸公私,千萬至祝。取進止。答曰,省箚具悉卿懇。兼銜諸務,何可竝解?所辭中舌院提擧,今姑勉副,卿其諒之。仍傳于洪殷謨曰,此批答,遣史官傳諭。
行吏曹判書金炳始疏曰,伏以任久而罔效者去,分逾而不止則殆,臣抱可去之義,犯必殆之戒,寧有寸辭,匪由肝膈,而化育之仁,猶未盡究,疾聲之呼,遂歸尋例,所辭本兼,又復自如,臣旣不能高翔深鑽,輾轉維谷,且求其苟安之道,而軸折無更推之望,釜滿有必漑之勢,縱欲苟安,不可得矣。第念銓長峻秩,名塗步武,蓋亦以此爲準,而顧今齒德之俱邵,績庸之素著,菀然林立,以臣樗散,反類薪積,早竊文昌之柄,一誤之不足,至于再再,而瑕類畢露,猶復淟涊而不知爲恥,則人將以臣謂何,臣亦以何辭解之也?若其閣務,至淸而不甚劇,縱無一日二日之瘝,著見而易知者,群英之所冠冕,一院之所軌範,名器隨以輕重,雅俗致有汚隆,此不容假臣歲月也,審矣。且兼管提擧,爲任不輕,亦非臣矇昧所可靦恬冒據,而至於區區賤痾,雖積瘁如近日,戌削如見狀,不敢以是仰贅者,誠以求解之急,有甚於治痾,略因前章而申復之。伏願聖慈,將臣所有諸銜,回授可堪之人,不勝攢祝。臣無任云云。答曰,省疏具悉。所辭諸務,何可竝遞?長銓之任,依施。
上在昌德宮。停常參·經筵。
洪殷謨啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
金裕行啓曰,大司憲·執義·掌令二員·持平二員未差,監察茶時之意,敢啓。傳曰,知道。
洪殷謨啓曰,同副承旨李容元,今日不爲仕進,卽爲牌招,何如?傳曰,允。
傳于洪殷謨曰,禮房承旨,馳詣文廟,奉審摘奸以來。
傳于洪殷謨曰,再明日眞殿茶禮,當自內親行矣,該房知悉,時·原任大臣·閣臣·宗親·儀賓·二品以上入參。
傳于李容元曰,信使·從事官·慶尙道·全羅道京試官留待。
傳于李容元曰,信使從事官·慶尙道·全羅道京試官入侍。
傳于李容元曰,寶造成時本所提調·戶曹判書以下,別單書入。
傳于李容元曰,有實故摠管許遞,前望單子入之。
摠管前望單子入之,都摠管金元植·金世鎬·李寅應,副摠管李珪永·李冕熙·趙羲純落點。
兵曹口傳政事,上護軍單金炳始。
傳于李容元曰,發遣吏郞,諸執事淸齋與否,摘奸以來。
洪殷謨,以弘文館言啓曰,修撰金學洙別兼春秋進,副修撰李元祺有拘忌,下番闕直,事甚未安。修撰申悳均,副修撰張錫祚,竝卽牌招推移入直,何如?傳曰,允。
李容元,以兵曹言啓曰,今八月初九日社稷大祭時,守門當爲塡差,而本曹郞廳·都摠府郞廳·五衛將,除入直與呈辭在外,排擬苟艱,依定式軍門將官代差以入之意,敢啓。傳曰,知道。
又以義禁府言啓曰,忠淸監司李承五狀啓內,庇仁前承旨趙秉友,靑陽前縣監朴齊瑛,連山前五衛將金性洙,旣在朝銜之列,自臣營不敢擅便,令攸司稟處事,啓下矣。趙秉友,方在忠淸道庇仁地,朴齊瑛,方在靑陽地,金性洙,方在連山地云,依例發遣府書吏·羅將,竝拿來,何如?傳曰,待待命拿囚。
又以義禁府言啓曰,洪在駿,係是流配,依法典不付功議以入之意,敢啓。傳曰,知道。
義禁府照目粘連,前武兼洪在駿矣本府議啓內,侵虐平民,姿行不法,道啓臚列,如是明的,律例莫嚴,焉逭當勘?以此照律,罪杖一百收贖,告身盡行追奪,流三千里定配,私罪奉敎依允。
義禁府啓目,前五衛將徐弼輔原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
辛巳八月初七日申時,上御興福軒。修信使從事官·慶尙道·全羅道京試官入侍時,同副承旨李容元,假注書鄭秀鉉,記注官韓用卨,記事官崔應珏,信使趙秉鎬,從事官李祖淵,慶尙道京試官洪鍾協,全羅道京試官徐誼淳以次進伏訖。上曰,史官分左右。仍命信使·從事官進前,秉鎬等進前,上曰,彼國國〈書〉,旣爲來到,則不可無答,故今送國書,委卿遠行,必須善處而還。秉鎬曰,臣才識淺短,擔此重任,晝宵憧憧,而斯欲悉心對揚矣。上曰,曾於他事,已有試可,何慮於此?秉鎬曰,臣何能承當乎?萬萬惕悶矣。上曰,我與彼國通好,于今三百餘年矣,彼所接待,比前款厚之說,聞於前信使之行,而彼人,本多狡譎云,則其實未可信也,卿須詳審做去,可也。秉鎬曰,觀其外樣,頗近狡譎,何必人人如是乎?上曰,在前只與關伯往復之例,到今思之,還爲憤難矣。秉鎬曰,今番則兩國皆以國書,互相往復,則與前有異矣。上曰,稅則等事,善爲講定也。秉鎬曰,臣雖初行,從事官,前已往來,似爲詳知,謹當相議措辦矣。上曰,善爲措辦,無或失權於彼,可也。秉鎬曰,權之得失,利害懸殊矣。上曰,出疆後或有難處之事,從便措處,可也。秉鎬曰,謹依下敎矣。上曰,在彼境時,毋論大小事,卿須自斷也。秉鎬曰,與從事官,相議爲之矣。上曰,今日,止宿何處,而東萊則何間得抵耶?秉鎬曰,今日宿於新院,而二十三日,以可抵東萊矣。上曰,果若二十七日乘船,則十餘日可抵彼境耶?秉鎬曰,乘船後,亦有下陸處,數日留連云,則自至十餘日矣。上曰,似然矣。中原使臣往還時,下屬多有作弊云,卿於此行,申飭下屬,毋至貽羞,可也。秉鎬曰,謹當各別申飭矣。上曰,本所所管風帆船,稅穀輸來次下去矣,回還時若値順歸,可以抵京江矣。秉鎬曰,然則沿路省弊,甚便矣。上曰,復命,當在那間耶?秉鎬曰,復命遲速,預不敢質對矣。上曰,卿令遠離,仰瞻東宮,可也。秉鎬仰瞻訖,上曰,今則天氣漸次生涼,庶可利涉也。秉鎬曰,聖念至此,自當無事往還矣。上命賜臘藥七種,胡椒五升,白貼扇三把,漆別扇二把,白油扇二把等屬,容元跪傳于秉鎬,秉鎬跪受,又命賜從事官臘藥五種,胡椒三升,白貼扇一把,漆別扇二把,白油扇二把等屬,容元跪傳于祖淵,祖淵跪受訖。上命信使·從事官先退,仍命兩道京試官進前,鍾協等進前,上曰,從前飭敎,不啻截嚴,而每歸文具,竟無實效,故今此筵飭,惕念對揚,可也。鍾協等曰,臣才識鹵莽,恐不能仰答聖意,預切悚悶矣。上曰,若不精白秉公,則自有入聞之道矣。鍾協等曰,聖敎若是,敢不殫竭對揚乎?上曰,試所則何邑乎?鍾協曰,慶尙道則三嘉爲試邑矣。誼淳曰,全羅道則光州爲試邑矣。上曰,程里,幾何?鍾協曰,三嘉則七百里矣。誼淳曰,光州則七百二十里矣。上曰,幾日可到試邑乎?鍾協等曰,開場前一日,可抵試邑矣。上曰,今日止宿,何處乎?鍾協曰,止宿城外矣。誼淳曰,出宿果川矣。上曰,善爲下去,實心對揚也。仍命兩道京試官先退,又命史官就座,又命退,承·史以次退出。
上在昌德宮。停常參·經筵。
李容元啓曰,大司憲·執義·掌令二員·持平二員未差,監察茶時之意,敢啓。傳曰,知道。
洪殷謨啓曰,右副承旨金裕行,今日不爲仕進,卽爲牌招,何如?傳曰,允。
傳于洪殷謨曰,禮房承旨,馳詣社稷,奉審摘奸以來。
傳于李容元曰,明日眞殿茶禮時,東宮當自內行禮矣,該房知悉,春·桂坊及相禮,使之待令。
以司謁口傳下敎曰,明日南壇淸道,以中軍代行。
李容元啓曰,副護軍趙秉友,因縣道封章矣,軍銜陳疏,旣係禁令,多有違格,而且以土豪武斷事,至登道啓,令攸司稟處,則不可以言事循例捧入,何以爲之?敢稟。傳曰,原疏捧入。
傳于李容元曰,發遣吏郞,諸執事淸齋與否,摘奸以來。
以忠淸監司李承五狀啓,莫重稅穀,見奪於彼人,不圖意外之變,出於臣所部之內,常時失飭,臣不勝惶恐待罪事,傳于李容元曰,勿待罪事,回諭。
金裕行,以統理機務衙門言啓曰,卽接訓鍊都監所報,則今八月初九日,習陣日次,而眞殿茶禮相値,不得行操云矣,敢啓。傳曰,知道。
李容元,以侍講院言啓曰,今初九日親行眞殿茶禮,王世子行禮敎是時,本院當爲全數進參,而弼善閔丙奭受由在外,司書·兼說書未差,無以備員,何以爲之?敢啓。傳曰,弼善許遞與未差之代,前望單子入之。
又以吏曹言啓曰,卽接通禮院牒報,則以爲,明日眞殿茶禮親行敎是時,左右通禮,不可不備,而左通禮宋彙仁有身病,不得進參,卽速變通,及時擧行之地云,改差,其代,口傳備擬以入之意,敢啓。傳曰,知道。
吏曹口傳政事,以李範晉爲左通禮。
李容元,以弘文館言啓曰,下番闕直,事甚未安。修撰金學洙別兼春秋進,副修撰李元祺有拘忌,修撰申悳均,副修撰張錫祚,竝卽牌招推移入直,何如?傳曰,允。
又以弘文館言啓曰,下番闕直,事甚未安。應敎金文鉉內閣進,修撰金學洙別兼春秋進,申悳均,副修撰張錫祚有身病,李元祺有拘忌,副應敎李載允,校理趙鍾弼·洪時衡,副校理金鶴善,竝卽牌招推移,姑降入直,何如?傳曰,允。
金裕行,以都摠府言啓曰,今日入直內三廳,武兼·禁軍及軍兵等,當爲中日習射技放,而社稷大祭齋戒相値,不得設行之意,敢啓。傳曰,知道。
又以御營廳言啓曰,本廳軍色從事官金裕成,身病甚重,勢難察任,改差,何如?傳曰,允。
又以義禁府言啓曰,時囚罪人洪在駿,杖一百流三千里定配照律公事,判付內依允矣。洪在駿,杖一百收贖,告身盡行追奪,全羅道雲峰縣流三千里定配,而以議啓內辭意具罪目,依例發遣府羅將,押送配所,何如?傳曰,允。
經理事閔台鎬上疏曰,伏以臣於戎垣之任,不合片時冒據者,今乃淹延幾日,尤豈意慮攸及?刳瀝控辭,非出飾讓,而淺誠未格,自歸虛文,臣遭際聖明,偏蒙鴻渥,不意忽被此誤恩,至於無地容措,而不少垂憐也。噫,臣之才具不逮,望實俱虧,萬不宜承當是職,已無可言,而寔有大關係於掄簡者。夫將兵重寄,必於山西名家,自古有國之大政也,外此而特授者,乃勳臣戚臣而已,然非能輔翊聖代,績垂彝鼎,肺腑王室,勞著宗社,亦不輕擧以授之。如臣之微末無似,旣乏勳戚可記之績勞,而晏然以將兵之任,若固有之,則一軍之解體,四方之貽羞,豈亶爲賤臣狼狽之地乎?艮限之莫踰,株守之難回,職由是耳,至於摠局管轄之責,內外保障之務,固不可張皇駕說,有若居是官行是事者之爲也。臣最所憂懼者,竊以朝家置將之規,緣臣身而壞損甚多矣,玆敢不避猥越,重此冒瀆。伏乞聖慈,特加照察,亟解臣摠使新銜,俾重任無瘝,微諒獲全焉。臣無任云云。答曰,省疏具悉。已悉於日昨之批矣,不當若是更辭,而又爲陳疏,是豈事體道理乎?卿其勿辭行公。
副護軍趙秉友上疏曰,伏以臣,本以疎逖之踪,猥忝侍從之列,近年以來,蟄伏海隅,瞻望日下,晝宵憂虞者,何間於進退?方今倭憂溢目,賊患聒耳。是以,眠不着食不下矣,卽伏見綸音下者,衛正而斥邪耳,又伏見傳敎下者,賊徒之詗捕矣,臣雙擎奉讀,欽仰萬萬,而不覺手之舞足之蹈矣。八域含生,孰無是心哉?布令之日,里老村婆,咸曰,大哉王言,一哉王心,願乎上者,遐福旡疆,子孫昌盛,願乎下者,須臾毋死,思見化盛矣,然而臣詳察動靜,則輿情之終未晳然者,以倭醜之尙未擯斥也。假使倭醜,苟有隣誼,則講修和好,孰不曰不可,而粵自壬辰,我國之深讐也,與其反讐而爲交,曷若養虎而遺患?虎患,猶可除也,隣患,誠難測也。惟我聖明,曷不深燭?然而修好者,或慮其彼醜乘釁,而塗炭我生靈也。雖然,彼醜可謂削亦反,不削亦反,然則當今事勢,斥攘後已,若無內修,曷以外攘?內修之責,以臣菲材,何敢贊辭,而千慮恐有一得,故不避猥越,敢陳寸衷,伏乞垂察焉。臣所謂內修者,最急者,峙糧繕兵也,其次者,稅米之陸運也,沿邊之淸野也,峙糧之道,若非節財,無以儲蓄,節財之方,惟在乎聖上省費而崇儉矣。繕兵之責,如非擇將,孰使訓鍊?將將之道,亦在乎聖上,簡心而注意也。於斯二者,臣敢更贅陸運之說,迨此釐正之後,不容更議,而噫彼倭醜所恃者,輪船與大砲,若使我國之稅米,付之木道,則不意彼醜,縱輪而放砲,恐或我船,摧揖而傾檣矣,且恐我穀之齎盜糧矣。以臣淺慮,海路不絶,倭憂莫制,漕運以前,若非從陸,何以服輸?竊依舊章,減員額削情費,使我稅民,惟納鍮斛而已,則陸運之費,無多於漕運之弊矣,淸野之法,沿邊列邑,恐有倭冠,先正臣文正公李珥之所陳也,昭載遺稿。伏願乙覽,一閱可燭矣,行此四條然後,彼倭可斥矣。是憂,猶屬外矣,而心腹之最憂者,近日明火賊也,賊類之恣橫,于今數年,尙未剿滅,膽掉髮豎,一國齊憤矣,所謂賊黨,在在蜂起,聚散無常,劫掠村閭,剽奪啇旅,不可以白晝剽吏者同日語矣。如此之類,苟延時刻,則國綱焉立,國法奚施?剿滅乃已,而剿滅之道,傳敎中詗捕之敎,截嚴而切當矣。設使此賊,出於飢寒之切於身,則詗捕可以滅跡矣,此盜不然,有若華夏之土匪,則不可但以詗捕而止矣。若使捕卒,率砲軍而遍詗四方,則閭巷途路之間,搔擾而已,朝東暮西,合而散散而合之類,何處沒捉,何日盡滅?以臣沒覺之慮,敢陳愚見,伏願竝察焉。古有養兵於農,而迨此奚暇?用兵之要,最貴不煩不擾,而不煩不擾之術,莫若養兵於路,養兵於村。養兵於路者,何也?痛彼賊黨,絡繹道路,窺覘貨賄,晝而剚刀,夜而明火,踪跡閃忽者,若非砲弩,莫可捉得,而沿路店氓,無非遊食之閑丁也。使此店氓,常時習射習砲,若遇闖發,則截其歸路,隨觸射砲,發無不中,何患不捉捕,則隨捕施賞,失捕則施以反坐之律,厥徒之掠奪,若非道路,必歸饒戶。養兵於村者,何也?無論某村,若有饒戶,則先使饒戶,擇其洞中之膂力丁壯,習技捕盜,與店同規,八路列邑,通行此例,則厥徒,不擾而現捕,不煩而屛跡矣。細細覽察後,另飭于各道帥臣,不日設行,試可乃已焉,厥輩屛跡,不歸於山,必歸於水,不日剿滅之責,在於帥臣節制之如何,而隨機處變,紆籌甚密,以臣湔劣,何敢發慮?事係亟務,固當疾趨血懇,而臣暑泄暴注,按注不得,遠道奉狀,不勝惶蹙之忱,乞降威罰之誅焉。臣無任云云。答曰,省疏具悉。以爾居鄕武斷,至有道臣,請勘其罪,而疏論時弊,誠不知其穩當也。
上在昌德宮。停常參·經筵。
金裕行啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于洪殷謨曰,禮房承旨與同副承旨,分詣受香諸處,奉審摘奸以來。
傳于洪殷謨曰,政官牌招開政。
傳于金裕行曰,呈告判義禁許遞,今日政差出。
洪殷謨書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官,佾舞工人摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位版奉審則無頉,祭物·祭器看審則精潔,諸執事·進排官摘奸則無頉,臣則還詣南壇享所,仍留監祭,待將事還奉神位版復命之意,敢啓。傳曰,知道。
傳于李容元曰,軍務邊政譏沿司堂上閔謙鎬,理用司堂上李載元相換。
兵曹口傳政事,副司果閔丙奭。
李容元啓曰,吏曹判書李根弼,疏批已下,卽爲牌招,何如?傳曰,允。
李容元,以吏曹言啓曰,成均館典籍車驥衡,除拜過限未肅拜,改差,何如?傳曰,允。
又以吏曹言啓曰,司僕寺正宋世憲,除拜過限未肅拜,東學訓導金順豹,除拜過限未出仕,竝改差,何如?傳曰,允。
又以吏曹言啓曰,來壬午式科生·進初試時監試官,例以文監察分差矣,蔭官二員,依近例作窠,權付司果,其代,當以槐院參上,差出,而可擬之人乏少,以曾經臺待,排擬以入之意,敢啓。傳曰,知道。
又以兵曹言啓曰,同知中樞府事李應憲,宣傳官鄭周默·金東韻,五衛將薛翊·金鴻周,慶熙宮衛將李時默,文臣兼宣傳官洪炳一·任百彦,俱以病難供職,呈狀乞遞,新除授全羅兵使白樂賢,素患痰癖之症,當此換節之時,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,判書李根弼進,參判尹泰經牌不進,參議李源逸未肅拜,右副承旨金裕行進。以金奎軾,爲兵曹參知,朴泳孝爲判義禁,李鎬翼爲知春秋,金疇鉉爲司僕正,趙重弼爲掌樂正,趙寧夏爲軍器提調,閔應植爲漢城主簿,文俊永·全洪敎爲監察。訓鍊都提調單趙寧夏,禁衛提調單趙寧夏,御營提調單趙寧夏,檢書官單李鍾倫,承文副正字單黃時英。江原監司林翰洙,姑爲仍任事,承傳。
兵批,行判書趙寧夏進,參判趙熙一入直,參議金奎軾未肅拜,參知李雨冕病,同副承旨李容元進。以閔台鎬爲知訓鍊,吳慶潤爲同知,元禹常·李奎大爲宣傳官,金載信·金始漢爲五衛將,朱成智爲慶熙將,閔泳殷爲御營騎士將,朴泳敎·洪世燮爲文兼,韓圭稷爲全羅兵使。知事單李能基,同知單李時默,黃龍別將單李麟道。大護軍尹秉鼎,護軍李應憲,副護軍洪萬植·宋宅薰·白樂賢·鄭周默·金東韻,副司果趙景夏·徐相翕。
吏批,再政。以宋琯玉爲典籍。同春秋單李鎬翼,兵曹參議單金奎軾,參知單李冕雨。
兵批,再政。右副率李重哲,同知單朱成智。
三政。左侍直李敏五。
弼善前望單子入之,洪承憲落點。
司書前望單子入之,金裕成落點。
李容元,以侍講院言啓曰,新除授弼善洪承憲,司書金裕成竝卽牌招察任,何如?傳曰,允。
兵曹口傳政事,副司果閔泳駿。
兼說書前望單子入之,閔泳韶落點。
李容元,以統理機務衙門言啓曰,卽接禁衛營所報,則今八月初十日,習陣日次,而大將臣李載冕有身病,不得行操云矣,敢啓。傳曰,知道。
吏曹判書李根弼疏曰,伏以選部之有佐貳,爲其嫺習格例,積儲聞望,以作他日長席之階也。臣於三銓之任,以在外遞,又於亞銓之任,纔一代斲,旋卽冥升,遂無嫺習積儲之可言,而況臣之庸愚顓劣,最居人下,不堪備數於任使之末,淵鑑之所俯燭,同朝之所共諒,而前後歷揚,已踰已濫,有非寒素輇薄者之所可榜樣。荷天之龍,若偏臣身,感激鴻造,殫竭駑鈍,冀或有萬分一圖報之便,而邇來五載兩臬,以病終始,一倍昏謬,績庸無成,厚蒙包涵,竟逭威罰,倖則倖矣,自顧,惶恧之私,未嘗一日安於心。從玆以還,還分畎畝,寄命刀圭,歌詠聖澤,不報爲報,卽臣餘生之至願也,千萬不自意,伏奉恩旨,以臣爲吏曹判書者,款段之於鸞輅,擁腫之於虹梁,未足以喩其人職之不相稱,臣安得不聞命震駴,五內失守,莫省所以自措乎?周官之統百均四,尙矣,陞賢黜否,鑑而有別,程能計功,秤而無差,範雅俗張公道,裨補我聖上淸明之治,此固職分內事,而臣鄕居居多,鳬雁去來,志氣慵拙而過從絶罕,聰明短少而遺忘太甚,班綴之自爾生疎,閥閱之全然茫昧,類彼聾瞽者之審不得宮商,辨不得朱綠矣。蔽一言,非其人而據官人之官,則官人,其可能乎?臣若憑藉寵靈,不量而入,上而累日月之明,下而增淵谷之懼,則其瘡疣之百出,姍笑之四至,必然之理與勢也。於是乎臣之一去一就,大有關於政枋失得,決不可玷䙝名器,貪戀榮觀,徒以趨走爲恭也,審矣。政牌儼臨,承膺無路,玆敢冒入文字,干瀆崇聽,欲望聖慈,特垂鑑諒,將臣新除職名,劃賜鐫斥,回授可堪之人,俾公私耦幸,千萬至祝。臣無任云云。答曰,省疏具悉。卿其勿辭行公。
辛巳八月初九日辰時,上詣眞殿。茶禮親行入侍時,行都承旨閔泳翊,行左承旨朴容大,左副承旨洪殷謨,右副承旨金裕行,同副承旨李容元,假注書鄭秀鉉·鄭熙東,別兼春秋金定均,記事官尹相翊,原任提學金輔鉉·金炳德,提學金炳始,原任提學李㘾,原任直提學趙寧夏·李載冕,檢校直提學趙慶鎬,直提學金永壽,原任直閣李淳翼,檢校直閣李鎬翼·尹用求,原任直閣金永哲·朴鳳彬,檢校直閣趙同熙,直閣金文鉉,檢校待敎洪淳馨·閔泳煥·宋秉瑞·金永悳,待敎閔泳韶,以次侍立。時至,通禮跪啓請出次,上具翼善冠·衮龍袍出齋殿,通禮導上詣版位,跪啓請鞠躬四拜興平身,上行四拜禮,世子宮行四拜禮,原任大臣·閣臣·二品以上行四拜禮訖。通禮導上詣盥洗位盥洗訖,通禮導上詣第一室尊所西向立,泳翊酌酒,通禮導上詣神位前北向跪,泳翊奉香跪進于右,容元奉爐跪于左,上三上香,泳翊奉盞跪進,上執盞以授容元,容元跪受奠于案上,連獻三酌訖。上詣第二室·第三室·第四室·第五室行禮竝如上儀,仍降復位,通禮跪啓請鞠躬四拜興平身,上行四拜禮,世子宮行四拜禮,通禮跪啓請禮畢。領敦寧洪淳穆,判敦寧韓啓源,領府事李最應進前奏曰,茶禮親行,勞動旣多,此時聖體,若何?上曰,一樣矣。淳穆曰,世子宮行禮,日氣和晴,尤爲歡忭矣。上曰,日候近調,穡事果豐登耶?淳穆曰,統計豐登矣。上曰,筋力,何如?淳穆曰,種種微痛矣。通禮導上還入齋殿,世子宮還入齋殿,上命承·史先出,諸臣以次退出。
上在昌德宮。停常參·經筵。
藥房副提調閔泳翊啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
金裕行啓曰,大司憲·執義·掌令二員·持平二員未差,監察茶時之意,敢啓。傳曰,知道。
李容元啓曰,議政府郞廳來言,今日賓廳日次,而領議政·右議政未差,左議政金炳國有身病,不得來會云矣,敢啓。傳曰,知道。
傳于李容元曰,理用司堂上閔泳翊,軍務邊政譏沿司堂上換差,傳于李容元曰,宗正卿李明應,都摠管除授。
吏曹,宗正卿李明應,今加資憲,都摠管除授事,承傳。
兵曹,都摠管單,李明應除授事,承傳。
傳于李容元曰,左副承旨許遞,前望單子入之。
承旨前望單子入之,金昌熙落點。
禮曹,今此歲幣兼謝恩使拜表,來十月二十一日巽時,方物封裹,同月十八日。
金裕行,以統理機務衙門言啓曰,卽接御營廳所報,則今八月十一日,習陣日次,而大將臣閔謙鎬有身病,不得行操云矣,敢啓。傳曰,知道。
李容元,以弘文館言啓曰,下番闕直,事甚未安。應敎金文鉉內閣進,修撰金學洙別兼春秋進,申悳均,副修撰張錫祚有身病,李元祺有拘忌,副應敎李載允,校理趙鍾弼·洪時衡,副校理金學善,竝卽牌招推移,姑降入直,何如?傳曰,允。
金裕行,以御營廳言啓曰,本廳別將金樂文,身病甚重,勢難察任,改差,何如?傳曰,允。
吏曹,來壬午式年監試初試照訖考講一所試官,李能華·朴齊聖·任百彦·李駿善·梁相器,二所試官,趙益元·申泰寬·李晩容·朴淇鍾·朴衡東。
吏曹啓目,前五衛將張鳳俊名字,改以鳳源,出身金昌演名字,改以永演,前中軍趙珩鎬名字,改以中鎬,前守門將鄭在僑名字,改以在翊,出身申梜名字,改以,內資寺主簿李昌錫名字,改以靖宇,前五衛將閔永昌名字,改以德顯,出身崔仁衡名字,改以斗衡,武勇衛李定載名字,改以璿載,前五衛將曺秉文名字,改以秉武,行副護軍朱啓瑗名字,改以啓衡事爲等如告狀,依例令藝文館給帖,何如?判付。傳曰,允。
上在昌德宮。停常參·經筵。
李容元,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李容元啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,判義禁朴泳孝,除拜後過三日,不爲出肅,依定式推考警責,仍卽牌招察任,何如?傳曰,允。
傳于李容元曰,右副承旨許遞,前望單子入之。
承旨前望單子入之,尹用求落點。
傳于李容元曰,藥院提調許遞,前望單子入之。
內醫提調前望單子入之,閔台鎬落點。
傳于李容元曰,先正金文正嗣孫,今已歸正矣,幼學金義柱,令該曹初仕待窠,首先調用。
傳于李容元曰,飭敎非至一再,而尙不肅命,有若力抗者然,是何道理?行左副承旨金弘集,下義禁府推考。
李容元啓曰,明日傳香,禮房承旨,當爲齋宿,行右承旨金昌熙所當牌招,而拘於廳規,不得請牌,何以爲之?敢稟。傳曰,牌招。
以江原監司林翰洙狀啓,膳狀日字,隨其産出,自封進官書塡封發,自是定式,而生松茸進上膳狀日字書塡,不能詳審,做錯非細。當該封進官春川兼任橫城縣監洪謹周,爲先罷黜,不善操飭之失,臣亦惶恐待罪事,傳于李容元曰,勿待罪事,回諭,封進官,不無斟量,特爲分揀。
以平安監司閔泳緯狀啓,寧邊府民家漂頹事,傳于李容元曰,今年關西水警,何其偏酷也?一邑漂頹之戶,若是夥多,其失所棲遑,呼號顚連,萬萬矜悶,無以爲心。結構奠居之道,存恤慰撫之節,竝依前後行會,一體着意擧行事,自廟堂星火行會於慰諭使處。
以平安監司閔泳緯狀啓,昌城府民家漂頹人命壓死事,傳于李容元曰,向因碧潼等邑水災,至有慰諭之擧,而此邑漂渰之啓,復此踵至,言念民情,萬萬矜悶。結構掩埋,存恤示意之節,一依前判付擧行事,自廟堂三懸鈴行會於慰諭使處。
以慶尙監司尹滋承狀啓,聞慶縣人命壓死事,傳于李容元曰,頹山寺漂,至於多人壓死之境,聞極驚慘。其掩埋之節,元恤典外,別加助給,俗人之如有生前身還布,竝蕩減事,廟堂措辭分付。
以忠淸監司李承五狀啓,禮山縣人命渰死事,傳于李容元曰,人命之一時渰死,若是夥多,聞極驚慘。元恤典外,別加顧助,如有生前身還布,竝蕩減,未拯屍身,期於拯得之意,廟堂各別措辭關飭。
以忠淸監司李承五狀啓,堤川縣人命嚂死事,傳于李容元曰,人命嚂死,聞極矜惻。元恤典外,別加顧助,如有生前身還布,竝蕩減事,廟堂措辭分付。
金昌熙,以吏曹言啓曰,今此秋夕祭祭官,當爲磨鍊,而除老病公頉外,實無推移排比之路,故依近例,刑官·司饔院官員及年七十以上人,通融塡差以入之意,敢啓。傳曰,知道。
又以禮曹言啓曰,因副護軍金羽休上疏,其先祖先正臣文正公金麟厚宗孫歸正事,議政府覆啓內,凡有人家變禮也,每因宗議之不一,易致紊亂之弊,而今於年久之後,又此疏籲者,可認宗議之歸一,許令依疏辭施行事,允下矣。謹依批旨,金勉中立後禮斜,還收勿施,以金洛中之子義柱,還繼金大中之後,立案成給之意,敢啓。傳曰,知道。
又以弘文館言啓曰,修撰金學洙別兼春秋進,副修撰李元祺有拘忌,下番闕直,事甚未安。修撰申悳均,副修撰張錫祚,竝卽牌招推移入直,何如?傳曰,允。
李容元,以兵曹言啓曰,宣傳官李熙甲,以其病難供職,呈狀乞遞,改差,何如?傳曰,允。
上在昌德宮。停常參·經筵。
金昌熙啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,行右副承旨尹用求,今日不爲仕進,卽爲牌招,何如?傳曰,允。
又啓曰,來十六日,日次儒生殿講日次,而親臨與命官,何以爲之?敢稟。傳曰,春塘臺親臨磨鍊。
又啓曰,行左副承旨金弘集下義禁府推考事,命下矣,遞差傳旨,依定式捧入之意,敢啓。傳曰,知道。
傳于金昌熙曰,當詣健元陵·崇陵·元陵·綏陵·景陵,展謁親祭矣,該房知悉,日字,來月旬間擇入。
傳于金昌熙曰,明陵展謁親祭後,翼陵展謁矣,該房知悉。
金昌熙,以禮曹言啓曰,傳曰,當詣健元陵·崇陵·元陵·綏陵·景陵,展謁親祭矣,該房知悉,日字,來月旬間擇入事,命下矣,幸行吉日,令日官韓應翼推擇,則來九月初十日爲吉云,以此日定行乎?敢稟。傳曰,以此日定行。以司謁口傳下敎曰,今番健元陵幸行時,道路以新作路爲之,晝停所,以鳳凰洞爲之。
以司謁口傳下敎曰,今番健元陵幸行出還宮時,鳳凰洞晝停,以少駐磨鍊。以司謁口傳下敎曰,幸行軍令,今十五日待令。
傳于金昌熙曰,有實故摠管許遞,前望單子入之。
金昌熙啓曰,祭文事體,何等敬謹,而宗廟修改告由祭祭文中,有所錯誤,致勤下詢,臣之矇未覺察,不勝惶恐。原祭文,今方改修正以入,而揆以事體,極爲未安,當該知製敎,從重推考,何如?傳曰,允。
又啓曰,行都承旨閔泳翊內閣進,行左承旨朴容大廚院進,左副承旨未差,行右副承旨尹用求有拘忌,同副承旨李容元式暇出去,院中只有臣一人,伴直無人。行左承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,行左承旨朴容大牌不進,伴直無人。所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,朴海哲落點。
金昌熙,以奉常寺都提調·提調意啓曰,各陵園秋夕祭享所用藥果煎造後,進上看品藥果二十立,依定式封進之意,敢啓。傳曰,知道。
又以弘文館言啓曰,下番闕直,事甚未安。修撰金學洙別兼春秋進,副修撰李元祺有拘忌,修撰申悳均,副修撰張錫祚,竝卽牌招推移入直,何如?傳曰,允。
又以弘文館言啓曰,下番闕直,事甚未安。應敎金文鉉內閣進,修撰金學洙別兼春秋進,申悳均,副修撰張錫祚有身病,李元祺有拘忌,副應敎李載允,校理趙鍾弼·洪時衡,副校理金學善,竝卽牌招推移,姑降入直,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣,司成韓耆東奎章閣進,直講朴淇鍾,典籍安敎熙俱爲差祭,時無入直之員。以他郞官姑爲代直,何如?傳曰,允。
又以義禁府言啓曰,行承政院左副承旨金弘集下義禁府推考事,傳旨啓下矣。金弘集,下去廣州地云,依例發遣府書吏,拿來,何如?傳曰,待待命拿囚。
上在昌德宮。停常參·經筵。
金昌熙啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,右副承旨李容元,今日不爲仕進,卽爲牌招,何如?傳曰,允。
又啓曰,同副承旨朴海哲,時在慶尙道聞慶地,斯速乘馹上來事,下諭,何如?傳曰,許遞,前望單子入之。
傳于金昌熙曰,忠淸道京試官留待。
傳于金昌熙曰,忠淸道京試官入侍。
摠管前望單子入之,都摠管韓敦源·任應準,副摠管金奭鎭·李冕榮·申橚·李敎昌·李敏應落點。
傳于金昌熙曰,再明日眞殿茶禮,當自內親行矣,該房知悉,時·原任大臣·閣臣·宗親·儀賓·二品以上入參。
傳于金昌熙曰,今月十四日,卽我仁顯聖母三回甲忌辰也。追惟往昔,愴慕靡已,禮房承旨,馳詣明陵,奉審摘奸,仍留監祭,局內諸陵,一體奉審以來。
傳于金昌熙曰,禮·兵換房。
金昌熙啓曰,應敎金文鉉內閣進,校理趙鍾弼奉命在外,副校理鄭在晉差祭,修撰金學洙別兼春秋進,申悳均,副修撰張錫祚有身病,李元祺有拘忌,玉堂上下番俱空,事甚未安。副應敎李載允,校理洪時衡,副校理金鶴善,竝卽牌招推移入直,何如?傳曰,允。
傳于金昌熙曰,在外與有實故摠管,竝許遞,前望單子入之。
摠管前望單子入之,副摠管洪澈周·李乾夏·尹榮信·趙濟華·趙羲純·李長會落點。
金昌熙啓曰,行都承旨閔泳翊內閣進,行左承旨朴容大奉命在外,行左副承旨尹用求有拘忌,右副承旨李容元牌不進,同副承旨前望未下,院中只有臣一人,伴直無人。行都承旨所當牌招,而拘於廳規,不得請牌,何以爲之?敢稟。傳曰,牌招。
金昌熙,以義禁府言啓曰,承政院前左副承旨金弘集,今方待命拿囚,而卿宰禁推,本府草記,待批下捧供,載在法典矣,金弘集,係是卿宰,敢啓。傳曰,知道。禁推分揀,仍任前職,卽爲牌招,如有違牌,勿爲呼望。
承旨前望單子入之,金弘集落點。
金昌熙啓曰,行左副承旨金弘集,謂以情踪惶蹙,奉牌闕外,陳疏請納,而原疏,時値下鑰,不得捧入,何以爲之?敢稟。傳曰,原疏捧入。
傳于金昌熙曰,左副承旨疏批已下,更爲牌招,如有違牌,勿爲呼望。
以右副承旨李容元牌不進罷職傳旨,傳于金昌熙曰,只推。
傳于金昌熙曰,右副承旨·同副承旨竝許遞,前望單子入之。
承旨前望單子入之,金聲根·閔昌植落點。
金昌熙啓曰,行都承旨閔泳翊牌不進,伴直無人。新除授同副承旨閔昌植,卽爲牌招,何如?傳曰,允。
傳于金昌熙曰,監軍單遲滯之中官羅世煥,從重推考。
金昌熙,以兵曹言啓曰,今此明陵·翼陵·睿陵幸行時,各差備所把驛馬別單書入,而本曹驛馬外,不足之數,依近例京畿驛馬十五匹補把事,分付本道之意,敢啓。傳曰,知道。
行左副承旨金弘集疏曰,伏以臣,猥從縣道,冒控血懇,泥首私次,恭俟處分,及伏奉聖批下者,開釋備摯,如慈詔迷。欲人言之自晳,則諭之以橫遭之說,不足爲引,欲臣身之復進,則申以以且有屢飭,卽爲上來,恩綸,極其曠絶,微誠,終未孚格,臣於感激之餘,繼以徊徨錯愕,益不知措躬之所也。夫人臣遭罹,從古何限,而曷嘗有如臣所値者哉?惟彼疏儒,故信浮訛,乘時逞臆,視臣孤弱,持臣爲的,一之再之,轉輾鑿空,惡名醜詆,無少顧憚,勒構爲罪,擬以極律,吁亦危且怖矣。今使臣屛伏荒野,鏟跡息影,衆鏑交伺,實無自全之望,則雖以王言鄭重,曲加湔滌,而臣之滿身滓穢,便同黥劓之在面,豈如尋常彈劾之一經伸辨,可以復齒周行者乎?此臣所以矢心自靖,株守難化,屢犯違傲而不知止也。不圖聖度天大,洪造若偏,威罰久稽於涵貸,恩命重䙝於拂拭,致令臣進退之間,左右無據,義分由是而不嚴,庶維由是而不張,臣罪滋大,若窮無歸,日夜祈祝,惟在於速就刑章,無虧國紀而已,迺又禁推旋揀,職名仍舊,庚牌押臨,呼望路阻,玆敢隨詣闕外,冒死申籲。伏乞聖慈,俯賜鑑燭,亟勘臣未勘之律,以爲爲人臣辜恩慢命者戒焉,不勝大願至祝。臣無任云云。答曰,省疏具悉。屢有敦飭,復此陳疏,眞有何可引而然乎?徒損事體,卽爲入來肅命。
辛巳八月十三日申時,上御興福軒。忠淸道京試官入侍時,行右承旨金昌熙,假注書鄭秀鉉,記注官李命源·趙光祐,忠淸道京試官趙鍾弼,以次進伏訖。上曰,史官分左右。仍敎曰,忠淸道京試官進前。鍾弼進前,上曰,日前他道京試官飭諭,爾亦聞知矣,在前嚴飭,還爲文具,故今此面諭,爾其各別審愼,精白對揚,可也。鍾弼曰,臣才識鹵莽,伏未知何以報答聖意,晝宵憧憧矣。上曰,須更飭,若不精白秉公而入聞,則當有嚴勘之道矣,下去悉心對揚也。鍾弼曰,下敎如是截嚴,曷敢不殫誠對揚乎?上曰,試邑,何處乎?鍾弼曰,沃川矣。上曰,程里,幾何?鍾弼曰,四百三十里矣。上曰,幾日可到試邑乎?鍾弼曰,開場前一日,當到試邑矣。上曰,忠淸道異於他,易至亂場,而若爲精白秉公,則擧子,何可生梗乎?鍾弼曰,飭敎至此,尤切悚懍矣。上曰,今日止宿,何處乎?鍾弼曰,止宿果川矣。上曰,善爲下去也。仍命京試官先退,又命史官就座,仍命〈退〉,承·史以次退出。
上在昌德宮。停常參·經筵。
金昌熙啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,行左副承旨金聲根,今日不爲仕進,卽爲牌招,何如?傳曰,允。
傳于金昌熙曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于金昌熙曰,奉審承旨入侍。
傳于金昌熙曰,明日眞殿茶禮時,東宮,當自內行禮矣,該房知悉,春·桂坊及相禮,使之待令。
金昌熙啓曰,行右副承旨金弘集屢度飭敎之下,謂以情踪,轉益惶蹙,一向奉牌,無意承膺,事體所在,誠極未安。所當更爲牌招,而係是一日三牌,何以爲之?敢稟。傳曰,招致啓板前,問啓以入。
傳于金昌熙曰,右副承旨金弘集,問啓置之,肅單捧入。
金昌熙啓曰,應敎金文鉉內閣進,校理趙鍾弼奉命在外,副校理鄭在晉·金鶴善差祭,修撰金學洙別兼春秋進,副修撰李元祺有拘忌,玉堂上下番俱空,事甚未安。副應敎李載允,校理洪時衡,修撰申悳均,副修撰張錫祚,竝卽牌招推移入直,何如?傳曰,允。
傳于金昌熙曰,本所直房新建時監董提調以下,別單書入。
兵曹口傳政事,護軍單尹用求。
傳于金昌熙曰,公事不審之中官羅世煥,推考。
金昌熙,以議政府言啓曰,幸行旣有成命,式科又在不遠,宜有操束糾摘之擧,副司果尹定求·李鎬冕·黃學秀,兵曹正郞鄭寅學竝文公事官,差下,何如?傳曰,允。
又以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以都摠府言啓曰,今日入直內三廳,武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以御營廳言啓曰,本廳軍色從事官趙鍾弼以忠淸道京試官,昨已出去矣,往還稍遠,不可久曠。今姑改差,何如?傳曰,允。
辛巳八月十四日申時,上御興福軒。奉審承旨入侍時,行左承旨朴容大,假注書鄭熙東,記注官趙光祐,記事官崔應珏以次進伏訖。上曰,史官分左右。仍命奉審承旨進前,容大進前奏曰,臣承命馳詣明陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣敬陵,陵上奉審則安寧,碑閣·丁字閣奉審則無頉,仍〈詣〉昌陵,陵上奉審則安寧,碑閣·丁字閣奉審則無頉,仍詣翼陵,陵上奉審則安寧,碑閣·丁字閣奉審則無頉,仍詣弘陵,陵上奉審則安寧,碑閣·丁字閣奉審則無頉,還詣明陵,仍留監祭,將事安寧之意,敢此仰達矣。上曰,諸陵上,俱爲泰平,碑閣·丁字閣,亦皆無頉乎?容大曰,諸陵上,果爲安寧,而碑閣·丁字閣,亦無頉矣。上曰,將事,在何時乎?容大曰,二更量到陵所,奉審後仍爲將事,則似爲三更以後矣。上曰,將事後,卽爲發行乎?容大曰,因卽發行,曉頭入城矣。上曰,今年異於他年,故有此奉審,而仍令一體奉審局內陵寢矣。容大曰,當此年,聖慕益復靡逮矣。上曰,沿路農形,果何如耶?容大曰,今當刈穫之境,五穀均登矣。上曰,今則程途盡爲修治乎?容大曰,間或有大川,而隨處補頹,途皆平垣矣。上曰,今年雨水頻數矣,碑閣·丁字閣,或無滲漏處耶?容大曰,碑閣·丁字閣,皆爲無頉,而至於齋室香大廳,亦皆無頉矣。上曰,幸行只隔,齋室又當修理也。容大曰,例自一戶曹修理矣。上曰,里數不遠耶?容大曰,距此三十里,而果不甚遠矣。仍命史官就座,又命退,承·史以次退出。
上在昌德宮。停常參·經筵。
自人定至十六日開東,灑雨下雨,測雨器水深一寸二分。
藥房都提調韓啓源,提調閔台鎬,副提調朴容大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
金聲根啓曰,大司憲·執義·掌令二員·持平二員未差,監察茶時之意,敢啓。傳曰,知道。
金昌熙啓曰,議政府郞廳來言,今日賓廳日次,而眞殿茶禮親行相値,不得來會云矣,敢啓。傳曰,知道。
又啓曰,今日眞殿茶禮親行時,承旨當爲備員,同副承旨閔昌植,卽爲牌招,何如?傳曰,允。
備忘記,平安兵使申桓下直,長弓一張,長箭一部,片箭一部,筒兒一箇賜給。
傳于金聲根曰,未肅拜與有實故摠管許遞,未差之代,前望單子入之。
摠管前望單子入之,都摠管曺錫輿,副摠管李炳敎·李冕榮·洪澈周·朴容大·李應夏·閔宗鎬·白樂薰落點。
金昌熙啓曰,應敎金文鉉內閣進,校理趙鍾弼奉命在外,副校理鄭在晉差祭,修撰金學洙別兼春秋進,副修撰李元祺有拘忌,玉堂上下番俱空,事甚未安。副應敎李載允,校理洪時衡,副校理金鶴善,修撰申悳均,副修撰張錫祚,竝卽牌招推移入直,何如?傳曰,允。
金聲根,以兵曹言啓曰,明日春塘臺親臨日次儒生殿講時,本曹郞廳侍衛,當爲備員,而正郞鄭寅學·尹胄鉉,身病猝重,呈狀乞遞,今姑改差,其代,竝令該曹以在京無故人口傳差出,以爲進參之地,何如?傳曰,允。
吏曹口傳政事,以李範祖·趙東協爲兵曹正郞。
傳于金昌熙曰,日次儒生殿講,待下敎。
傳于金聲根曰,軍士房入侍。
兵曹,健元陵·崇陵·元陵·綏陵·景陵幸行時軍令,九月初十日出宮,鳳鳳洞少駐,自闕門十五里,健元陵展謁,自鳳凰洞六里,以上二十一里,親祭,崇陵展謁親祭,元陵展謁親祭,綏陵展謁親祭,景陵展謁親祭,還詣鳳凰洞少駐,當日還宮。
傳于金昌熙曰,左承旨許遞,前望單子入之。
承旨前望單子入之,洪承穆落點。
以司謁口傳下敎曰,咸寧殿役所,自今稱以營建所。
金昌熙,以議政府言啓曰,蔚梱,已箇滿矣,聲績茂著,軍民惜去,至有抱狀來訴之擧,此時遞易,在所當念。慶尙左兵使李基赫,限一瓜特爲仍任,俾責終始之效,何如?傳曰,允。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
金聲根,以兵曹言啓曰,今此幸行時,侍衛不可不備,宣傳官有闕之代,口傳差出,以爲備員進參之地,何如?傳曰,允。
兵曹口傳政事,以韓圭稷爲宣傳官。
金聲根,以兵曹言啓曰,在前幸行,當日回鑾時侍衛,例以全數磨鍊,而己卯年春秋幸行時,兵曹都摠府堂上·郞廳各二員,五衛將二員,武臣兼宣傳官四員,隨駕矣。今番則何以爲之乎?敢稟。傳曰,依己卯年例磨鍊,五衛將四員爲之。
又以兵曹言啓曰,在前幸行時,挾輦軍四百名,餘軍二百名,或一百名磨鍊,而己卯年春秋幸行時,挾輦軍三百名,餘軍一百名磨鍊矣。今番則何以爲之乎?敢稟。傳曰,依己卯年例磨鍊。
金聲根,以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,御營中軍代領。
又以兵曹言啓曰,在前幸行時,先廂步軍一哨除出,晝停所作門矣。鳳凰洞少駐時,今亦依此擧行,何如?傳曰,允。
又以兵曹言啓曰,在前幸行時,十里外斥堠·伏兵·傳語軍,以畿邑所屬束伍步軍擧行矣。今亦依此磨鍊,何如?傳曰,允。
又以兵曹言啓曰,幸行回鑾後,隨駕軍兵犒饋,在前每以乾物分給矣。今亦依此擧行,何如?傳曰,允。
辛巳八月十五日巽時,上詣眞殿。茶禮親行入侍時,行都承旨閔泳翊,行左承旨朴容大,行右承旨金昌熙,行左副承旨金聲根,行右副承旨金弘集,記事官兪鎭奎,假注書鄭熙東,別兼春秋金學洙·趙秉升·閔泳駿·鄭寅興,記事官金天洙·鄭夏源,原任提學金輔鉉,提學金炳始,原任直提學趙寧夏,檢校直提學趙慶鎬,直提學金永壽,原任直閣閔泳穆,檢校直閣李鎬翼,原任直閣金永哲,檢校直閣姜,直閣金文鉉,檢校待敎洪淳馨·宋秉瑞·韓耆東·金永悳,待敎閔泳韶,以次侍立。時至,通禮跪啓請出次,上具翼善冠·衮龍袍出齋殿,通禮導上詣版位,跪啓請鞠躬四拜興平身,上行四拜禮,世子宮行四拜禮,原任大臣·閣臣·宗親·儀賓·二品以上皆行四拜禮訖。通禮導上詣盥洗位,上盥洗訖,通禮導上詣第一室尊所,泳翊酌酒,通禮導上詣第一室神位前,通禮跪啓請跪,上跪,泳翊奉香,弘集奉爐,上三上香,泳翊奉盞跪進,上執盞以授弘集,弘集跪受奠于案上,上連獻三盞,通禮跪啓請俯伏興平身,上俯伏興平身,仍詣第二室·第三室·第四室·第五室·第六室行禮,竝如上儀訖。通禮導上降復位,跪啓請鞠躬四拜興平身,上行四拜禮,世子宮行四拜禮,大臣·閣臣·宗親·儀賓·二品以上皆行四拜禮訖,通禮跪啓請禮畢。判敦寧韓啓源,領府事李最應進前奏曰,親行茶禮,聖慕克伸,侵早勞動,聖體,若何?上曰,一樣矣。仍敎曰,近日日氣正佳,善爲收穫。啓源曰,誠然矣。通禮跪啓請還入齋殿,仍命承·史先退,又命退,諸臣以次退出。
辛巳八月十五日申時,上御春塘臺。軍士房承旨入侍時,上具戎服乘座馬,詣春塘臺陞座,以司謁命承·史入侍,行左副承旨金聲根,假注書鄭熙東,記事官金天洙·鄭夏源以次侍立訖。聲根奏曰,軍令入侍時,使承傳宣傳官擧行乎?上可之。宣傳官元禹常,出引兵曹判書趙寧夏,寧夏跪請軍令,上命入之,寧夏以軍令,跪授禹常,禹常跪授聲根,聲根讀奏訖,跪授挾侍,挾侍跪進,上命踏啓字以下,挾侍跪授聲根,聲根跪受,書判付讀奏訖,跪授禹常,禹常跪授寧夏,寧夏跪受,禹常呼起來,寧夏應退,上命承·史以次退出。
上在昌德宮。停常參·經筵。
自開東至人定,灑雨下雨,測雨器水深七分。
金聲根啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,行左副承旨金弘集,右副承旨閔昌植,同副承旨洪承穆,今日不爲仕進,竝卽牌招,何如?傳曰,允。
又啓曰,應敎金文鉉內閣進,校理趙鍾弼奉命在外,修撰金學洙別兼春秋進,副修撰李元祺有拘忌,玉堂上下番俱空,事甚未安。副應敎李載允,校理洪時衡,副校理鄭在晉·金鶴善,修撰申悳均,副修撰張錫祚,竝卽牌招推移入直,何如?傳曰,允。
注書兪鎭奎病,代以黃時英爲假注書。
傳于洪承穆曰,戶·工換房。
傳于金聲根曰,御營大將閔謙鎬,摠戎使閔台鎬相換。
兵曹,御營大將單閔台鎬,摠戎使單閔謙鎬。
議政府,御營大將單閔台鎬,摠戎使單閔謙鎬。
金聲根啓曰,命召親納,例也,而前御營大將閔謙鎬,謂有身病,使其營校替納,事甚未安。推考,何如?傳曰,允。
金聲根啓曰,新除授摠戎使閔謙鎬,卽爲牌招,傳授密符及敎·諭書,何如?傳曰,允。
黃時英有頉,代以元用奭爲假注書。
傳于金聲根曰,前別軍職任興準·李敎昌·林百鉉·白樂淵·李奎性·李奎大竝別軍職還差下。
武衛所啓曰,謹依下敎咸寧殿役所,稱以營建所之意,敢啓。傳曰,知道。
金聲根,以兵曹言啓曰,今此幸行時,侍衛不可不備,而五衛將李儒行,申錫圭俱以病難供職,呈狀乞遞。竝改差,其代,口傳差出,何如?傳曰,允。
又以司僕寺一二提調意啓曰,今此健元陵·崇陵·元陵·綏陵·景陵展謁親祭時,補把驛馬一百二十匹,以八月二十九日幸行時入把馬,仍爲入用之意,敢啓。傳曰,知道。
又以司僕寺一二提調意啓曰,今此健元陵·崇陵·元陵·綏陵·景陵展謁親祭時,各差備入把馬磨鍊,別單書入,而其中驛馬,則令兵曹知委畿內各驛,使之直爲入把,何如?傳曰,允。
經理事閔致庠疏曰,伏以臣之忝叨職任,機務之至重也,漕政之劇煩也,顧臣才與能,實是擔做不得,而榮寵所被,冒昧承膺,屢閱序于玆矣。經理諸司,雖有分隷,凡厥施措,悉仰睿裁,臣不能發慮展智,以補我聖上求治之萬一,止不過輪仕視次,粗修起居而已,若其舟司之總督貢賦,勤忽之間,贏絀是係,而條規創行,奸僞易生。苟非明核嚴重者,莫宜革謬而撟渝,臣果其人乎哉?第臣目下見狀,不敢以才不才能不能,有所較說,惟其疾病,爲難强焉耳。貞祟痰濕,乘虛添肆,自春以來,證形屢變,胸脘之痞隔,肚腹之脹亘,已是乖盭難耐,而一日噉飮,殆不滿溢勺,嘔喘從以頻作,肌膚消脫而肢體痿攣,氣力澌綴而神識迷矇,一轉一側,亦須於人,藉令藥餌湊效,漸得差勝,其於赴衙坐廒,誠不可以時月,期也。今雖有新差舟堂,特使輪捧,而臣自虛縻,人則獨賢,尤豈不蹙蹙不安于心哉?敢以賤恙,猥此煩瀆,固知其悚慄萬萬,而伈俔泯默,一往瘝曠,則廉防壞而譏評至矣,玆效必呼之義,以冀聽卑之仁。伏乞聖慈,諒臣恤臣,亟將臣兩銜,特許罷免,安意調治,實天地父母曲遂生成之澤。臣無任云云。答曰,省疏具悉。實病雖如此,何可竝遞?所辭中舟司堂上之任,依施。
敎摠戎使閔謙鎬書。王若曰,鞱鈐久於御廂,士卒甘苦與共,管轄重於畿輔,壁壘精彩惟新。丈人師中,將軍梱外。念玆摠廳重務,實猗戎垣雋材。廊廟參樞機之謨,圖上方略,山河壯稜槪之勢,折衝俎罇。建設竝峙於廣府·沁都,陰雨桑土,節制依倣於禁營·訓局,風雲儲胥。顧此任固不重歟,當是時屬之誰也?惟卿,忠正介弟,文貞肖孫。長玉署而掌黼黻贊猷之識,提水衡而統六衛,決勝之才。中宸聽鼙之思,著績已茂,重任授鉞之選,眷注冞深。玆授卿以摠戎使,卿其祗承寵章,克恢戎務。固鎖鑰而鎭一路,須寬惠之竝推,肅組練而撫三軍,捨威明則難濟。峙糧繕甲,撫鳬藻之歡情,緩帶輕裘,仗虎藿之威勢。故玆敎示,想宜知悉。
上在昌德宮。停常參·經筵。
洪承穆啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
又啓曰,來二十一日,輪對日次矣,敢稟。傳曰,當次人受點,後日次待令。
閔昌植啓曰,大司憲·執義·掌令二員,持平二員未差,監察茶時之意,敢啓。傳曰,知道。
金聲根啓曰,行左副承旨金弘集,今日不爲仕進,卽爲牌招,何如?傳曰,允。
備忘記,訓戎僉使洪俊謨下直,長弓一張,長箭一部,片箭一部,筒兒一箇賜給。
傳于洪承穆曰,藥院都提調有闕之代,前望單子入之。
洪承穆啓曰,應敎金文鉉內閣進,校理趙鍾弼奉命在外,修撰金學洙別兼春秋進,副修撰李元祺有拘忌,玉堂上下番俱空,事甚未安。副應敎李載允,校理洪時衡,副校理鄭在晉·金鶴善,修撰申悳均,副修撰張錫祚,竝卽牌招推移入直,何如?傳曰,允。
兵曹口傳政事,以文羲英·金舜柱爲五衛將。
閔昌植,以都摠府言啓曰,新除授副摠管朴容大,時無職名,令該曹口傳付軍職,何如?傳曰,允。
兵曹口傳政事,護軍單朴容大。
閔昌植,以都摠府言啓曰,今日入直內三廳,武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,前僉使李奎性別軍職差下事,命下矣,例付樞銜,當爲口傳下批,而方在罷散中,何以爲之乎?敢稟。傳曰,敍用。
又以禁衛營言啓曰,本營騎士別將孫亮肅,千摠李根奭俱有身病,勢難察任,竝改差,何如?傳曰,允。
判敦寧韓啓源箚曰,伏以臣,所叨嘗藥之銜,是乃保護重任也。揆臣分義,秪當殫竭趨走,粗效忱誠之萬一,顧安敢遽要丐免,有若占便者然哉?第臣衰質,恒苦痰眩,近因秋候之驟冷,重嬰吹霎之祟,委淹床席,已有日矣,日昨班綴,力疾暫趨,而退歸私次,一倍越劇,以今見狀,蠢動末由。臣若一往蹲據,一往逋傲,不思瘝曠之爲懼,則尤萬萬非臣分之所敢出也,用具短牘,仰干聰聽。伏願將臣藥院之任,卽賜遞解,以幸公私焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于洪承穆曰,此批答,遣史官傳諭。
上在昌德宮。停常參·經筵。
閔昌植啓曰,大司憲·執義·掌令二員·持平二員未差,監察茶時之意,敢啓。傳曰,知道。
內醫都提調前望單子入之,領府事李最應落點。
鄭熙東改差,代以盧泳敬爲假注書。
傳于閔昌植曰,前望遲滯之中官金泓錫,推考。
洪承穆啓曰,應敎金文鉉內閣進,校理趙鍾弼奉命在外,修撰金學洙別兼春秋進,副修撰李元祺有拘忌,玉堂上下番俱空,事甚未安。副應敎李載允,校理洪時衡,副校理鄭在晉·金鶴善,修撰申德均,副修撰張錫祚,竝卽牌招推移入直,何如?傳曰,允。
傳于洪承穆曰,吏曹參判有闕之代,前望單子入之。
吏曹參判前望單子入之,洪澈周落點。
傳于洪承穆曰,在外吏曹參議許遞,前望單子入之。
吏曹參議前望單子入之,洪萬植落點。
兵曹口傳政事,同知加設二單,任興準·李敎昌,僉知加設三單,林百鉉·白樂淵·李奎性。
洪承穆,以統理機務衙門言啓曰,卽接訓鍊都監所報,則今八月十九日,習陣日次,而大將臣申正熙有身病,不得行操云矣,敢啓。傳曰,知道。
經理事閔台鎬疏曰,伏以臣於將兵之職,萬不近似,旣已悉陳於瀝血再懇,日夜所蘄祝者,惟在於卸此擔任,以遂微諒,際忽奉御營大將換授之命,有若戎垣,節次推遷者然,臣誠心膽俱墜,不待六師之駭聽也。夫摠戎之任,不過三輔之遙領,五營之末廁,而以臣迂腐,尙難承當,況進此而內外折衝,左右鈐轄,卽周雅所謂曰有禦侮,而漢史所稱前後將軍者乎?一戎使之不能,而乃僩然處於三軍之長,雖婦孺,當知其不可矣。旣於小去處做不得,自謂大去處能做得,其果瞞過人乎哉?且臣別有難安之情私,欲言而旋掁觸者,臣之弟故右相臣奎鎬,遭曠世恩遇,曾因特授,猥叨是職,伊時逡巡惶泣之狀,如隔晨事,而今臣之被玆鴻渥,尤非意慮攸及。臣本家傳儒素,業在佔,而弟兄後先之歷揚,冒據壇垣之鞱靲,不亦事乖而理舛乎?臣雖愚迷,豈徒知感恩數怵義分,而不知事理上有莫越之規度也?以公則匪才而重膺節制,非爲官擇人之方也,以私則書生而塤篪授鉞,非持分戒盈之道也。伏以我聖上生成恩造,偏深於臣家,而今於臣身,若有遺照,靡所顧惜,臣烏得不葦然而懼,蕉然而憂,思所以據實而暴衷乎?玆敢以小大無當公私有礙之義,短章急籲。伏望聖慈,俯垂憐察,亟收成命,俾蒙曲遂之仁焉。臣無任云云。答曰,省疏具悉。有此陳疏,事體不當如是也,卿其勿辭行公。
吏曹參判尹泰經疏曰,伏以臣,濫叨銓銜,今已屢矣,而冒昧出膺,又近一朔矣。職任綦重,材識疎淺,注擬之參論,而不能激揚,掄選之代斲,而未免虧實,淵鑑之所已試而已燭者也。何可以趨走爲恭,一向蹲仍,以招人譏,以辱名器哉?且臣於三載塞上,不伏水土,痰癖爲祟,及秋以來,轉益添肆,感嗽交劇,而眩暈迭發,宛轉床笫,實無强策率職之道,玆敢短章呼籲。伏乞聖慈,俯垂矜憐,特遞臣見帶之職,以便公私,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
閔昌植啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,卽者義禁府都事來言,時囚罪人徐弼輔,當爲議處,而判義禁朴泳孝有身病,次堂,例不得擧行云,判義禁,卽爲牌招,何如?傳曰,允。
傳于洪承穆曰,監試試官,以亞卿中擇擬以入。
傳于洪承穆曰,政官牌招開政。
洪承穆啓曰,卽者禮曹郞廳來言,明日宗廟·永禧殿修改時,判書當爲進參,而判書李寅命有身病,次堂,例不得擧行云,判書卽爲牌招,何如?傳曰,許遞,今日政差出。
傳于洪承穆曰,今日政遷轉守令,未準朔中通融擬入。
傳于洪承穆曰,左副承旨許遞,前望單子入之。
承旨前望單子入之,李載純落點。
摠管前望單子入之,都摠管李敦相落點。
傳于洪承穆曰,呈告與有實故摠管許遞,前望單子入之。
摠管前望單子入之,副摠管李鶴榮·金泰郁·具完植落點。
洪承穆,以弘文館言啓曰,應敎金文鉉內閣進,校理趙鍾弼奉命在外,上番闕直,事甚未安。副應敎李載允,校理洪時衡,副校理鄭在晉·金鶴善,竝卽牌招推移入直,何如?傳曰,允。
傳于洪承穆曰,玉堂竝許遞,前望單子入之。
兵曹口傳政事,副司果單金學洙。
玉堂前望單子入之,校理李愚冕,副校理朴泳敎·李範祖落點。
洪承穆,以吏曹言啓曰,來壬午式年監試初試試官,當爲磨鍊,而擬望之人乏少,閣臣竝擬以入之意,敢啓。傳曰,知道。
又以吏曹言啓曰,西學敎授徐公淳,以其身病,呈狀乞遞,改差,何如?傳曰,允。
閔昌植,以兵曹言啓曰,本曹正郞李範祖,身病猝重,呈狀乞遞,宿衛重地,不可久曠。今姑改差,何如?傳曰,允。
又以兵曹言啓曰,知中樞府事李能基,同知中樞府事吳慶潤,內禁衛將白樂淵,五衛將文義英,慶熙宮衛將朱成智,文臣兼宣傳官朴泳敎·洪世燮,俱以病難供職,呈狀乞遞,竝改差,何如?傳曰,允。
有政。吏批,判書李根弼在外,參判洪澈周進,參議洪萬植式暇,右副承旨閔昌植進。啓曰,判書李根弼呈辭在外,參議洪萬植式暇,小臣獨政未安,何以爲之?敢稟。傳曰,仍爲之。以閔丙奭爲應敎,洪世燮爲副應敎,姜友馨爲校理,李源中·金炳稷爲修撰,宋圭元·洪鍾永爲副修撰,閔泳穆爲禮曹判書,南鎬元爲同敦寧,張錫龍爲右尹,李明應爲知春秋,尹泰亨爲同義禁,趙濟華爲同經筵,李根弼爲弘文提學,李根弼爲觀象監提調,金奎應爲孝陵令,任百彦爲西學敎授,尹秉觀爲禮賓直長,具德喜爲內贍奉事,趙贄顯爲豐川府使,李啓夏爲楊根郡守,李鳳鉉爲天安郡守,金在浩爲順川郡守,李建溥爲熊川縣監,金秉洙爲魚川察訪。知宗正卿單李明應,直閣單金文鉉,承文著作二單趙尙學·金奭烈,耆老所守直官單金順豹,書題單李定鎭。故學生崔道泳贈戶參例兼,崔鍾泰贈左承旨,故學生崔命觀贈僕正,已上同知崔昌鎭三代,故府使吳致慶贈兵參例兼,故縣監吳益常贈左承旨,故學生吳載門贈僕正,已上同知吳鶴善三代,故府使韓承烈贈兵參例兼,故兵使韓義植贈左承旨,已上全羅兵使韓圭稷兩代。
兵批,行判書趙寧夏進,參判趙熙一病,參議金奎軾入直,參知李冕雨病,同副承旨洪承穆進。以閔台鎬爲知事,成郁鎬爲同知,李樂熙爲內禁將,李承鈺·安鶴柱爲五衛將,金鳳昊爲慶熙將,申㮋·徐昌淳爲訓鍊主簿,李範祖·鄭寅學爲文兼,尹慶善爲訓鍊都監把摠,李敎復爲全羅兵使,宋啓憲爲永宗僉使,吳翰泳爲東津僉使,張亨浚爲長峰別將。訓鍊判官加設單柳冀先,訓鍊哨官單成敎修,大護軍李能基,護軍金永穆·尹宇善·尹泰經·吳慶潤,副護軍洪殷謨·金裕行·朴海哲·李容元·李源逸·李熙甲,副司直李載允·趙鍾弼·洪時衡·鄭在晉·金鶴善,副司果申悳均·李元祺·張錫祚,以上竝單付。慶尙左兵使李基赫,限一瓜仍任事,承傳。
閔昌植,以吏批言啓曰,繕工監假監役官徐載琬,以其身病,呈狀乞遞,改差,何如?傳曰,允。
吏批,再政。以李燦植爲司藝,李萬翼爲儀賓都事,尹一成爲監察,申錫完爲砥平縣監,車好鎭爲軍器主簿。
洪承穆,以兵批言啓曰,去月初七日政事中訓鍊都監哨官李基鎬,在鄕遭故,尙未闋制,而單付至蒙,啓下矣,原單子付標,其代,以司果中成敎修單付以入之意,敢啓。傳曰,知道。
兵批,再政。以朴命鴻爲同知,趙正顯爲宣傳官,蔡奎龍爲武兼,尹達源爲右捕從。同知單金鳳昊,僉知單李承鈺。
吏批,三政。以金秀藎爲顯隆園令,金之文爲典籍,權寅夏爲禁府都事。
兵批,三政。以李興權爲都摠經歷,李奎一爲訓鍊判官,閔奭鎬爲主簿。
吏批,四政。以李秉民爲忠勳都事。
兵批,四政。以李圭秀爲都摠都事,崔圭五爲訓鍊主簿,李奎馨爲武兼,尹致仁爲左捕從。
吏批,五政。以李民永爲司宰僉正。
兵批,五政。以尹斗植爲訓鍊僉正,尹吉炳爲主簿。
吏批,六政。以尹行駿爲尙衣僉正。
兵批,六政。以具春書爲武兼,方道俊爲部將。
吏批,七政。以金台濟爲睿陵令。
兵批,七政。以申從均爲武兼,李承禎爲御營哨官。
吏批,八政。以李洛應爲司僕主簿。
九政。以李鶴淵爲敦寧主簿,申悳均爲兵曹正郞。
十政。以張福樞爲假監役。
十一政。以徐載琓爲司饔奉事。
閔昌植,以統理機務衙門言啓曰,卽接禁衛營所報,則今八月二十日,習陣日次,而大將臣李載冕有身病,不得行操云矣,敢啓。傳曰,知道。
洪承穆,以禮曹言啓曰,今此壬午式年監試初試一所,設場於本曹矣,上直郞廳,依例移直朝房之意,敢啓。傳曰,知道。
又以奎章閣言啓曰,原任提學李㘾喪第三日,依定式遣檢書官,致弔恤孤,仍爲勸粥以來之意,敢啓。傳曰,知道。
又以奎章閣言啓曰,原任提學李㘾喪成服日,依定式遣檢書官,致祭以來之意,敢啓。傳曰,知道。
又以奎章閣言啓曰,原任提學李㘾喪,依定式遣檢書官,傳給內賜賻物以來之意,敢啓。傳曰,知道。
閔昌植,以兵曹言啓曰,今此歲幣兼謝恩使一行赴燕時,所把驛馬,預先分定然後,可無窘急之弊,今亦依例前期知委,而應把驛馬五十四匹內,忠淸道十匹,全羅道十二匹,慶尙道二十三匹,來十月十五日京中逢點,江原道五匹,咸鏡道四匹,直送安州,來十月十八日逢點事,各道監司處行移,何如?傳曰,允。
又以刑曹言啓曰,各道編配法意,何等嚴重,而豐川府定配罪人李有馨,上京逗遛,見捉於本曹,推問其委折,則昨年十一月,受由上京云矣,該邑,初無照例給由之登聞,任他放縱,經歲而勿問,揆以法紀,萬萬駭然。豐川前府使柳冀東,令該府拿問勘處。且以配囚言之,偃處京城,無難往來,究其罪狀,已極痛駭,而況此莫重承傳定配者乎?不可以尋常處之。罪人李有馨,遠惡島限己身定配,以懲無嚴之罪,何如?傳曰,允。
江原監司林翰洙疏曰,伏以臣,待罪東藩,居然三載于玆矣,感激於受命之初,黽勉於視務之際,淟涊盤礴,式至今日,每一追惟,不覺汗浹背而騂發顔也。昨秋一籲,辭未達意,瀆撓是懼,不敢繼有所控陳,而個限已滿,卸免有日,竊庶幾倖無大戾,還守本分,千萬不自意,廟堂有啓,至蒙姑仍之典,邸報遠至,觀瞻聳竦,臣誠惶懼震越,罔知措躬之所,不翅如新受賜者而已。噫,臣姿本庸下,才又蔑劣,從前州郡之歷試,無往非不稱其職,而至於旬宣之重,夫豈萬分一可以承當哉?民生之困悴,而臣不能摩附煦濡,吏事之啙窳而臣不能董飭振刷,殿最莫嚴也,而全省隳激揚之政,進獻至重也,而誤書愆審愼之義,前後問備,罰不蔽辜,擧隅推餘。臣所僨誤者,有不可悉計,而苟揆以周官考課之規,漢代刺擧之法,則其宜黜宜去也,審矣。今乃譴何不及,寵命是加,若有茂績異能之可擧,而置之常格之外者,譬如僬僥之負,已蹶而益重,駑駘之步,旣躓而愈騖,臣身顚沛,固無不恤,而累則哲之明,曠分憂之責,亦恐非細故也。且臣蒲質易衰,薪憂常仍,風眩迭發,而精思昏瞀,痰嗽闖作,而筋骸震撼,宛轉床玆之間,呻囈刀圭之暇,尙何以殫竭朽鈍,剸理繁氄,以不負委毗之至意哉?玆效疾痛之呼,略伸刳瀝之懇。伏乞聖慈,俯垂鑑諒,察臣言之非出飾讓,念重任之不可虛縻,亟令鐫遞,仍治臣未盡勘之罪,以幸公私,千萬幸甚。臣無任云云。答曰,省疏具悉。今此仍任,實由茂績而然也,卿其勿辭,益勉旬宣之責。
上在昌德宮。停常參·經筵。
藥房副提調金昌熙啓曰,伏未審日間,聖體若何,寢睡·水刺之節,何如?臣率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
洪承穆,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
洪承穆啓曰,大司憲·執義·掌令二員,持平二員未差,監察茶時之意,敢啓。傳曰,知道。
李載純,啓曰,議政府郞廳來言,今日賓廳日次,而領議政·右議政未差,左議政金炳國有身病,不得來會云矣,敢啓。傳曰,知道。
又啓曰,玉堂上下番俱空,事甚未安。新除授應敎閔丙奭,副應敎洪世燮,校理李愚冕·姜友馨,副校理朴泳敎·李範祖,修撰李源中·金炳稷,副修撰宋圭元·洪鍾永,竝卽牌招推移入直,何如?傳曰,允。
洪承穆啓曰,判義禁朴泳孝牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于李載純曰,今番幸行時諸般擧行,依京擧動例爲之,務從省約,出還宮時植炬,置之,凡係役民事,皆以儲置米會減,十里外斥堠·伏兵·傳語軍,置之,外驛補把亦爲除之事,分付。
傳于李載純曰,前別軍職朴準祥,別軍職還差下。
傳于李載純曰,自今爲始,凡於動駕時,隨駕經理事與主事,皆乘內廏馬。
李載純啓曰,明日傳香,禮房承旨當爲齋宿,行左承旨金昌熙所當牌招,而拘於廳規,不得請牌,何以爲之?敢稟。傳曰,牌招。
李載純,以統理機務衙門言啓曰,卽接御營廳所報,則今八月二十一日,習陣日次,而大將臣閔台鎬有身病,不得行操云矣,敢啓。傳曰,知道。
金昌熙,以弘文館言啓曰,應敎閔丙奭,時在平安監營,副校理李範祖,時在京畿楊州地,修撰李源中,時在交河地,金炳稷,時在忠淸道瑞山地,副修撰宋圭元,時在京畿安〈城〉地,經筵入番事緊,請竝斯速乘馹上來事,下諭。傳曰,許遞,前望單子入之。
玉堂前望單子入之,應敎趙漢益,副校理李鳳奎,修撰李重七·朴宗鉉,副修撰張錫祚落點。
李載純,以兵曹言啓曰,今此幸行時隨駕軍兵,當爲磨鍊矣,何營軍兵隨駕,何營軍兵留都,而禁軍及馬步軍·別抄軍,以幾番幾哨磨鍊,御營廳留營,何營軍兵爲之乎?敢啓。傳曰,本所善騎隊一哨,步軍三哨,訓局馬軍二哨,步軍三哨,都統使率領爲先廂,訓局步軍三哨,禁營步軍二哨,兩營騎士各一番,訓將率領爲後廂,禁軍三番隨駕,別抄軍一哨磨鍊,御將率三營,餘軍留都,禁營標下軍與騎士一番,該營中軍代領留營,餘軍留營,依例爲之。
又以御營廳言啓曰,本廳中軍李鶴榮,身病甚重,勢難察任,改差,何如?傳曰,允。
又以義禁府言啓曰,豐川前府使柳冀東拿問勘處事,傳旨啓下矣,柳冀東,下去忠淸道林川地云。依例發遣府書吏,拿來,何如?傳曰,待待命拿囚。
知宗正卿李明應疏曰,伏以臣,百不猶人,而通籍十八年之間,偏蒙洪造,周旋乎密邇之班,徊翔乎州藩之任,前後歷踐,罔非華膴,榮耀旣極,涯分亦濫,恩深河海,報蔑絲毫,復安有一分進取之意哉?臣於往年,奉節湖臬,威不能彈壓一省,才不能蘇捄百弊,益有恧蹙,不自覺顔騂背汗,惟俟譴何。且臣父,近以風痰,當此涼燠交候,委頹綿綴,日事刀圭之際,恩旨又隕自天,特授臣以都摠府都摠管,至有晉秩之命,是誠異數也,罕典也,臣聞命若驚,惝恍悸恐,歷屢日而莫省攸措,告喜臣父,臣父不勝盈滿之戒,而兢懼懍惕,尤倍臣心焉。夫九卿,之次於三公,今昔之通制,以秩則峻,以望則隆,上不可濫授,下不可冒據者,審矣。鵜梁之譏,猶屬臣身,固不足恤,而在聖朝用人之道,恐不當若是也,左右踧踖,承膺無路,玆敢猥陳衷懇,仰瀆崇巖。伏冀聖明,察臣言〈之〉匪飾,念官方之宜愼,將臣新除授資級,亟命還收,俾公器重而私分安焉。臣無任云云。答曰,省疏具悉。卿其勿辭行公。
上在昌德宮。停常參·經筵。
金昌熙啓曰,來二十五日,朝參日次,而景陵忌辰祭正日相値,頉稟之意,敢啓。傳曰,知道。
李載純啓曰,大司憲·執義·掌令二員·持平二員未差,監察茶時之意,敢啓。傳曰,知道。
金昌熙啓曰,行右承旨金聲根,右副承旨閔昌植,同副承旨洪承穆,今日不爲仕進,竝卽牌招,何如?傳曰,允。
又啓曰,同敦寧南鎬元,同義禁尹泰亨,除拜後過三日,不爲出肅,竝依定式推考警責,仍卽牌招察任,何如?傳曰,允。
禮曹,來十月初三日行宗廟冬享大祭親臨,取稟,奉敎敬依。
閔昌植啓曰,判義禁朴泳孝牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,許遞,前望單子入之。
判義禁前望單子入之,鄭岐源落點。
閔昌植啓曰,開坐事,命下矣,新除授判義禁鄭岐源,卽爲牌招,何如?傳曰,允。
傳于閔昌植曰,左捕將申正熙許遞,本所把摠韓圭稷除授。
武衛所,左邊捕盜大將單,韓圭稷除授事,承傳。
兵曹,左邊捕盜大將單,韓圭稷除授事,承傳。
吏曹,宣傳官韓圭稷,今加嘉善,左捕將除授事,承傳。
閔昌植啓曰,新除授左邊捕盜大將韓圭稷,卽爲牌招,傳授命召及大將牌·傳令牌,何如?傳曰,允。
李載純,以弘文館言啓曰,下番闕直,事甚未安。副修撰洪鍾永,新除授修撰李重七·朴宗鉉,副修撰張錫祚,竝卽牌招推移入直,應敎趙漢益,一體牌招察任,何如?傳曰,允。
又以弘文館言啓曰,新除授副校理李鳳奎,時在京畿坡州地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副校理睦承錫落點。
以同副承旨洪承穆牌不進罷職傳旨,傳于閔昌植曰,只推。
兵曹,以任興準爲御營中軍。
兵曹口傳政事,訓鍊僉正加設單,朴準祥。
閔昌植,以統理機務衙門言啓曰,送使日本時,移咨上國,例也,今番信使差遣之由,撰咨入送,何如?傳曰,允。
又以統理機務衙門言啓曰,卽見都京禮部咨文出來者,則漂民出送事也,以前頭使行奉表伸謝之意,撰出先通咨文,付撥下送灣府,傳給鳳城,轉致北京之地,而謝恩一起,以無方物磨鍊,兼付於歲幣使行之意,分付該曹·該院,何如?傳曰,允。
又以統理機務衙門言啓曰,頃見都京禮部咨文出來者,則中江地方,向屬邊荒,欽差出境,卽歸朝鮮供應,而現今唐三城新建營房,則將來遇有前往朝鮮之正·副使過境,作爲尖站處所,竝歸安東縣辦理知照云矣。此不可無稱謝之擧,先通咨文,具由撰出,付撥下送灣府,轉致北京,而謝恩以無方物磨鍊,兼付於歲幣使行之意,分付該曹·該院,何如?傳曰,允。
李載純,以內醫院都提調·提調意啓曰,進供藥材,何等愼重,而今此北兵營進上鹿茸,體硬品劣,全不成樣,所當還下送改封進,是矣,爲念來往之弊,姑爲捧上,而其在事體,萬萬駭然。北兵使具駿鉉,從重推考,何如?傳曰,允。
閔昌植,以兵曹言啓曰,今八月二十一日,武臣賓廳講書日次,而國忌齋戒相値,不得爲之之意,敢啓。傳曰,知道。
又以刑曹言啓曰,安城居鄭胤永,定山居裵鼎魯等出沒京鄕,惑世誣民之罪,極爲痛惡,故自臣曹捉得,各嚴刑一次後,胤永咸鏡道利原縣,鼎魯平安道渭原郡,竝遠惡地定配所,卽爲押送之意,敢啓。傳曰,知道。
上在昌德宮。停常參·經筵。
自開東至申時,灑雨下雨,測雨器水深五分。
閔昌植啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于洪承穆曰,宗廟·景慕宮秋展謁,今二十六日爲之矣,該房知悉。
傳于洪承穆曰,再明日七夕製,通方外爲之,試紙用大好紙,春塘臺親臨磨鍊。
洪承穆啓曰,今二十九日明陵·睿陵親祭祭文,當爲製進,藝文提學尹秉鼎,待明朝牌招,使之製進,何如?傳曰,允。
兵曹口傳政事,副司果單閔丙奭。
洪承穆,以議政府言啓曰,楸子島,卽不過蕞爾之地,而處在靈巖水營之間,民物鮮少,只資漁採,而元應徭役外,營邑吏校輩之許多誅求,年增歲加,移屬之論,厥惟久矣,且有隣島已施之例。從今以後,特付濟州牧,俾爲專管檢察之意,分付該道道臣,何如?傳曰,允。
閔昌植,以統理機務衙門言啓曰,灣府管稅廳,挽近凋弊益甚,許多應下,末由塗抹,不容不有別般措劃之擧,元包蔘外,限三千斤特許加定,俾爲牽補之地,何如?傳曰,允。
洪承穆,以弘文館言啓曰,副修撰洪鍾永,疏批已下,卽爲牌招察任,何如?傳曰,允。
又以弘文館言啓曰,新除授副校理睦承錫,時在京畿楊州地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副校理申泰寬落點。
副修撰洪鍾永疏曰,伏以臣於屛伏之中,卽伏見除旨下者,以臣爲弘文館副修撰,臣聞命惶駭,繼以慙恧,莫省所以自措也。夫國家之設置儒臣,其綦重,何如?其地則近密耳目也,其職則朝夕論思也。臣於四月十七日,身帶是職,而萬里原隰,只幸竣事,十日休沐,非敢言私,第其嬰病旣緊,風痰交作,有非時日可以動彈,所以退伏私次,日以刀圭爲事,適値召對有命,而館僚無在直之人,以致停閣之境,事體攸關,虧損爲大。果然大僚筵奏,施以譴罷,法筵闕對,厥罪,何居,而聖度包荒,止於薄勘,曾未幾何,恩除旋下,召牌儼臨,榮寵所加,感激雖切,而揆以義分,何敢自同無故之人,揚揚於橫經之列哉?玆敢忙陳短章,仰瀆崇聽。伏乞聖明,亟命司敗,復治臣未勘之罪,以爲不職者之戒焉。臣於自訟之章,何敢更贅他說,而區區愚忱,有不能自已者,卽聖學一事,是已。顧今秋涼已深,宵漏方永,萬幾之暇,雙隻之對,此正其時也,大禹惜陰,殷宗懋時,尤貴於夜氣淸明之際。伏願召接臣隣,討論經史,益懋溫習之工,千萬幸甚。臣無任云云。答曰,省疏具悉。往事,何必爲引?爾其勿辭察職。尾附事,當留念矣。
上在昌德宮。停常參·經筵。
閔昌植,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
閔昌植啓曰,大司憲·執義·掌令二員·持平二員未差,監察茶時之意,敢啓。傳曰,知道。
金昌熙啓曰,今此幸行時,何大臣留都乎?敢稟。傳曰,領敦寧爲之。
傳于金昌熙曰,檢校直閣姜,馳詣景陵,奉審摘奸,仍留監祭,局內諸陵,一體奉審以來。
兵曹,金炳地爲留都大將。
金昌熙啓曰,今此試官望中,時無職名人,令該曹口傳付軍職,何如?傳曰,允。
又啓曰,藝文提學尹秉鼎,疏批已下,卽爲牌招,何如?傳曰,允。
傳于金昌熙曰,側席待爾,凡今幾年也,由予誠淺禮薄,不能有孚,實多愧恧,而爾豈以以予卑德,遂欲永矢於澗阿歟?噫,尊賢崇儒,非第爲我家傳授心法,亦今日息訛鎭囂之急切事務也。爾以先正之孫,師友淵源,士林依歸,蔚然爲儒宗,久矣,徒欲自善則已,如欲致治於斯世,獨不念側席如渴之想乎?際此秋涼,講筵與書筵將開,須卽賁然,登對廈氈,俾有薰陶之益,輔導之效,則豈但爲予一人之幸也事,遣地方官,傳諭于贊善宋秉璿。
傳于金昌熙曰,自爾旌招,未嘗一日忘必致之心矣,歷摟前賢,亦莫不出爲世用,誠以致澤之術,素定於畝畎故耳。況爾家世臣之義,與高尙不仕者,自有異焉,則其何可固守東岡,不思所以展布厥蘊,堯·舜其君乎,況今民志靡靖,士趨不端,正須建言立德,扶翊斯道,爲目下急務?且秋來講筵與書筵將開,爾其幡然改圖,指日簉朝,副此渴望事,遣地方官,傳諭于諮議朴性陽。
傳于金昌熙曰,旁招俊乂,野無遺賢,卽我夙宵一念也,士之讀書窮理,爲以致君澤民也,然則予之必致,爾之必膺,不待更言而決矣。爾以宿儒碩學,葩德邱園,豈但高尙其志,獨善其身而已哉?亦將以所蘊所抱,丕贊我緝熙之工隆平之治也,致爾膺予,尤有所切急者矣。秋涼已高,講筵與書筵將開,爾其亟回遐心,斯速登塗,以啓沃輔導之責,自爲己任,切有厚望焉事,遣地方官,傳諭于經筵官李象秀。
傳于金昌熙曰,予欲招延儒賢,任以啓沃之責者,夫豈暫忘于心哉?屢敦逢車,巽讓冞切,此予所以中朝興歎,亦不能無慨於爾也。固知予誠淺德薄,未克勉回遐心,而獨不念喬木之義分,生芻之想望乎?見今闢邪衛正,爲目下急務,而闢衛之要,卽崇儒重道。況秋序已深,講筵與書筵將開,爾其體予至意,卽爲簉朝,其於輔導訓迪之方,展其蘊抱,切有跂望焉事,遣地方官,傳諭于進善金洛鉉。
臺諫前望單子入之,大司憲金尙鉉,大司諫李世宰,執義李喜元,司諫吳慶履,掌令洪鍾永·韓炳洙,獻納趙性鶴,持平金元均·申泰寬,正言姜鳳煥·金世鎭落點。
閔昌植啓曰,卽者義禁府都事來言,時囚罪人徐弼輔,當爲議處,而判義禁鄭岐源在外,次堂,例不得擧行云,何以爲之?敢稟。傳曰,許遞,前望單子入之。
判義禁前望單子入之,徐堂輔落點。
傳于金昌熙曰,明日出宮門路,以宜春門爲之。
閔昌植啓曰,明日傳香,禮房承旨,當爲齋宿,行左承旨金昌熙所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,副司果金炳稷。
金昌熙,以禮曹言啓曰,卽接社稷署所報,則明日七夕製試取時,本署官員,俱爲觀光云矣。依定式本曹正郞高永錫,假官差送,以爲代直後赴試之地,何如?傳曰,允。
又以弘文館言啓曰,新除授副校理申泰寬,時在京畿始興地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副校理南廷皓落點。
洪承穆,以御營廳言啓曰,本廳中軍任興準,身病甚重,勢難察任,改差,何如?傳曰,允。
又以義禁府言啓曰,咸鏡監司金有淵狀啓內,永興居前正言朱明相,前縣監金周鎭係是朝官,不敢擅便,其罪狀,令攸司稟處事,啓下矣。朱明相,金周鎭等方在咸鏡道永興地云,依例發遣府羅將,竝拿來,何如?傳曰,竝待待命拿囚。
吏曹判書李根弼疏曰,伏以臣,擅離職次,惟譴何是俟,而纔因喪威,驚悼靡定,臣所苦痰窒之祟,脚痿之証,一倍添劇,委頓鄕廬,萬無時月蠢動之望,而主選銓司,已是緊重之任,經理機務,亦非閑漫去處,臣旣僥濫而兼有之矣。庸愚痼朽,莫臣若者,而徒感異數,不量而入,不衷之災,其理灼然,借使臣,無病無故,思效絲報,蹲一日則有一日瘝墜之懼,矧將許久曠闕,豈不萬萬惶隘乎?且以臣見狀,無以趁趨於鑾路陪扈之列,殊甚忙迫,言不知裁,玆敢齋沐封章,從縣道冒控于憫覆之下。伏乞聖慈,俯垂矜諒,亟鐫臣吏曹判書經理事之銜,俾公私兩幸,千萬至祝。臣無任云云。答曰,省疏具悉。實病雖如此,何可竝遞?所辭中長銓之任,依施。
大護軍尹秉鼎疏曰,伏以臣,匪材蔑學,百無一技,不足備器使之末,而幸際聖朝,偏荷拂拭之恩,華膴殆遍,躐升已極,居常兢悚,凜乎若淵氷之臨履,迺者藝垣除旨,忽下於千萬夢想之表,臣始也震駭,終焉慚恧,莫省所以自措。臣未敢知主銓之家,何爲而擬望,又未敢知則哲之明,何爲而下點?臣誠左右究而不可得也。凡百有官,莫非治體攸關,而最玆文垣一途,其選極雋,其任至淸,潤色王言,羽翼文敎,古之熙世,所以笙鏞乎聲明之理,黼黻乎光大之猷,卽是職之謂也。世道之汚隆,文風之淳漓,未或不係於其人之得與不得,故上不可濫授,下不可冒受,非夫夫可據也,審矣。臣賦命已奇,稟性且鹵,幼而失父兄之敎,擩染無所,長而昧師友之戒,荒戱自放,魚魯杖杜,尙在欲辨未辨之間,求爲常調科儒,尙不可得。矧可翺翔於詞藻之林,而周旋於撰述之地,使國家幾百年莫峻之揀拔,由臣而玷汚墜壞乎?麟楦之譏,猴冠之嘲,勢所必至,而猶屬臣身,昌披狼狽,固不足恤,而至若羞辱淸朝,濫屑名器,豈細故也哉?且臣於去年試事,不免冥,自速顚躓,而包荒滌垢,厚被浩造,自同無事之人,然至今追惟,騂汗尙流,是固已試之一驗耳。凡係翰墨之役,自劃旣久,況玆見叨,地分尤別,所掌不輕,而其實難繼,則工拙立見,而榮辱隨至,寧不怵然而增懼乎?雖欲忘廉貪寵,苟然冒進,誠有所行不得者矣。噫,官銜愈華,而秪添過分之憂,聖眷益隆,而反犯慢命之罪,伏地瞻天,只自隕越,召牌之下,承命無路,敢暴由中之懇,實非飾外之讓。伏乞聖明,俯垂鑑諒,將臣新除藝文提學之任,劃賜鐫改,回授可堪之人,俾館閣增重,微私獲安,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
大王大妃殿進御二錢重人蔘粟米飮,自今日一貼式限二貼煎入事,榻前下敎。
閔昌植啓曰,行大司憲金尙鉉,執義李喜元,掌令韓炳洙,持平金元均·申泰寬在外,掌令洪鍾永未肅拜,監察茶時之意,敢啓。傳曰,知道。
又啓曰,開坐事,命下矣,新除授判義禁徐堂輔,卽爲牌招,何如?傳曰,允。
傳于金昌熙曰,吏曹判書有闕之代,經理事李載冕除授,吏曹判書李載冕除授事,承傳。
金昌熙啓曰,試官之出榜詣闕,例也,而監試初試一所監試官文俊永,二所試官金綺秀,監試官全洪敎謂有身病,自外徑歸,事甚未安。竝推考,何如?傳曰,允。
又啓曰,試官之毋得陳疏,前後飭敎,何等截嚴,而讀券官金永壽謂有情勢,陳疏到院矣。原疏,雖不得不捧入,事體所在,誠極未安,從重推考,何如?傳曰,允。
兵曹,以趙羲贊爲御營中軍。
以慶尙監司尹滋承狀啓,進上藥材中,山藥未及充實,限內不得封進,惶恐待罪事,傳于閔昌植曰,勿待罪事,回諭。
金昌熙,以弘文館言啓曰,新除授副校理南廷皓,時在京畿高陽地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副校理朴奎燦,副修撰洪祐冀落點。
金昌熙,以奉常寺都提調·提調意啓曰,祭享所用秋等中脯,今月二十四日始造之意,敢啓。傳曰,知道。
金聲根,以兵曹言啓曰,今八月二十六日大駕詣宗廟展謁,仍詣景慕宮展謁時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,本所善騎隊二哨,步軍三哨,訓局馬軍一哨,步軍三哨,都統使率領爲先廂,訓局馬軍一哨,步軍三哨,御營步軍三哨,兩營騎士各一番,訓將率領爲後廂,禁軍三番隨駕,別抄軍一哨磨鍊,禁營標下軍與騎士一番,步軍二哨,該營中軍代領留陣,餘軍留營,置之。
又以摠戎廳言啓曰,本廳中軍許熠,身病甚重,勢難察任,改差,何如?傳曰,允。
行護軍金永壽疏曰,伏以臣名,以七夕製讀券官擬望,至蒙恩點,悸恐踧踖,罔知攸措。臣於年前選擧之役,辜恩溺職,不輕而重,聖度天大,薄勘旋宥,而宥之其遽罰,雖已勘而勘猶未盡,恧蹙訟愆,愈久愈滋。試席一步,艮限在前,今若但懷一節之趨,遂捐四維之義,靦恬承鷹,如尋常無故之人,則重犯無殫,厥罪何居?至渥縱大於滌垢,微畫益切於守株,敢暴難冒之實,猥干方命之誅。伏乞聖明,俯垂鑑諒,亟令變通,仍治逋慢,俾國綱嚴而試體重焉。臣無任云云。答曰,省疏具悉。往事,何必爲引?試體所重,卽爲入來。
辛巳八月二十四日辰時,上詣春塘臺。七夕製通方外儒生試取入侍時,行都承旨閔泳翊,行左承旨金昌熙,行右承旨金聲根,行左副承旨李載純,右副承旨閔昌植,同副承旨洪承穆,記事官吳炳文·兪鎭奎,別兼春秋金學洙·朴斗陽·閔泳駿·金炳吉·金定均,記事官尹相翊·金天洙·鄭夏源,提學金炳始,直提學金永壽,檢校直閣尹用求·金興均·趙同熙,直閣金文鉉,檢校待敎洪淳馨·閔泳煥·宋秉瑞·金永悳·趙晳九,待敎閔泳韶,副校理朴泳敎,副修撰張錫祚,以次侍立。時至,通禮跪啓請外辦,上具翼善冠·衮龍袍,乘輿出宜春門,藥房提調閔台鎬,副提調金昌熙進前奏曰,侵早勞動,聖體,若何?上曰,一樣矣。仍詣春塘臺,通禮跪啓請降輿陞座,上降輿陞座,泳翊進前奏曰,開布城前,儒生之闌入,事未前有,萬萬駭然。當該布城領將所當重勘,而本院請推之外,無他可施之罰,何以爲之乎?上曰,記過,可也。出擧條泳翊曰,從陞人中,有試官蒙點人,使之下去,一體行禮乎?上可之。讀券官禮曹判書閔泳穆,行大護軍尹秉鼎,行護軍金永壽,對讀官行副護軍鄭漢朝,兵曹參議金奎軾,藝文館檢閱鄭夏源·尹相翊行四拜禮,以次入就位,泳翊讀奏擧子入門單子訖,仍奏曰,讀券官,幾人進前乎?上曰,三人進前。仍命書題詩,復修后稷之業民以富實,限申時,泳穆等以次跪書讀奏訖,上曰,先從稍遠處懸之,可也。上命試官權退,上入小次,泳翊以司謁入稟曰,先張已入,請出標信。開布城,儒生使之次次出送,何如?上曰,以已下標信擧行。泳翊以司謁入稟曰,收券旣多,考試,何如?上命考試,傳曰,別雲劍·兵摠府堂上·堂上閣臣·入侍承旨·入直春坊·堂上對讀官竝讀券官加差下,堂下閣臣·入直玉堂竝對讀官加差下,使之分考。出傳敎泳翊以司謁入稟取幾人,上命取百人。小頃,上出次,敎曰,夜已深矣,科次,便殿待令。仍命書傳敎曰,還宮,當自內爲之矣,該房知悉。出傳敎泳翊奏曰,請出標信解嚴,仍留宣仁門·金虎門隨駕軍兵及侍衛從陞人,使之出送乎?上曰,以已下標信擧行。聲根奏曰,記過布城領將,何以爲之乎?上曰,所當拿入嚴棍,而特爲分揀,更毋敢如是之意,各別申飭,可也。出榻敎仍還內,諸臣以次退出。小頃,命入侍,泳翊奏曰,科次,何以爲之乎?上曰,爲之。相翊進伏,讀自第一張第一句至第四句,上命止之。泳穆進前奏曰,書等,何以爲之乎?上曰,自第一張至第十張,書草三下,其餘,竝書次上。泳穆書等訖。泳翊奏曰,坼封,何以爲之乎?上曰,承旨坼封,輪回讀之,可也。泳翊等以次坼封讀奏訖,泳穆奏曰,試券有疊呈者,今方拔去原榜目中,而疊呈儒生,照法嚴繩,何如?上曰,依爲之。出擧條傳曰,七夕製詩居首草三下幼學洪鍾喆等十人,竝直赴會試,之次次上幼學尹台善等二十人,竝給二分,之次次上幼學金濟鉉等二十人,竝給一分,之次次上幼學林最洙等五十人,各奎章全韻一件賜給。出傳敎傳曰,入格儒生,明日待令。出傳敎上命試官先退,仍命承·史退出,以次退出。
上在昌德宮。停常參·經筵。
藥房副提調金昌熙啓曰,親臨試士,勞動旣多,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
閔昌熙啓曰,行大司憲金尙鉉,執義李喜元,掌令韓炳洙,持平金元均·申泰寬在外,掌令洪鍾永未肅拜,監察茶時之意,敢啓。傳曰,知道。
洪承穆啓曰,議政府郞廳來言,今日賓廳日次,而領議政·右議政未差,左議政金炳國有身病,不得來會云矣,敢啓。傳曰,知道。
金昌熙啓曰,行右承旨金聲根,行左副承旨李載純,同副承旨洪承穆,今日不爲仕進,竝卽牌招,何如?傳曰,允。
洪承穆啓曰,明日大駕詣宗廟入齋〈室〉後,大王大妃殿·王大妃殿問安,何承旨進去乎?敢稟。傳曰,右承旨進去。
閔昌植啓曰,卽者武衛所從事官來言,明日動駕時,別侍衛不可不備,而都統使李景夏,先廂隨駕,不得擧行云,何以爲之?敢稟。傳曰,侍衛,堂上將官擧行。
傳于洪承穆曰,政官牌招開政。
傳于閔昌植曰,在外臺諫,竝許遞,今日政差出。
傳于洪承穆曰,呈告春秋許遞,今日政差出。
傳于洪承穆曰,奉審閣臣入侍。
以司謁口傳下敎曰,敎鍊兵隊,今二十七日待令于春塘臺,侍衛與挾槍軍,以入直磨鍊。
傳于洪承穆曰,戶·刑換房。
傳于洪承穆曰,入格儒生,延英門外施賞。
兵曹,以任興準爲摠戎中軍。
兵曹,留都從事官單朴泳敎。
傳于洪承穆曰,明日出宮內門路,以協陽門爲之。
洪承穆,以弘文館言啓曰,新除授副校理朴奎燦,卽爲牌招察任,何如?傳曰,允。
又以弘文館言啓曰,新除授副修撰洪祐冀,時在忠淸道忠州地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副修撰金熙國落點。
洪承穆,以吏曹言啓曰,成均館典籍金泰龍·李淵默,除拜過限未肅拜,竝改差,何如?傳曰,允。
又以吏曹言啓曰,繕工監假監役官張福樞以其身病,呈狀乞遞,改差,何如?傳曰,允。
又以吏曹言啓曰,陰竹縣監李益淳戶奴呈狀內,矣上典,受由上京矣,身病猝重,萬無還任之望云。其身病旣如是,則有難强令還任,罷黜,何如?傳曰,允。
又以吏曹言啓曰,侍從臣父年七十人,每於歲首抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
傳于洪承穆曰,陰竹縣監之代,勿拘常格,各別擇差。
洪承穆啓曰,行吏曹判書李載冕,疏批已下,卽爲牌招,何如?傳曰,允。
有政。吏批,行判書李載冕進,參判洪澈周牌招不進,參議洪萬植牌招不進,同副承旨洪承穆進。以任應準爲大司憲,李胄榮爲大司諫,金鶴鎭爲執義,趙重弼爲司諫,任憲鎬爲掌令,金疇鉉·張仁煥爲持平,鄭寅奭爲獻納,朴魯洙·金鶴善爲正言,尹秉鼎〈爲〉同春秋,朴齊寅爲分內醫提調,玉秉觀·吳鼎權爲典籍,沈定澤爲假監役,李敏性爲陰竹縣監。
兵批,行判書趙寧夏病,參判趙熙一病,參議金奎軾病,參知李冕雨入直進,右副承旨閔昌植進。上護軍姜潤,大護軍金尙鉉·黃正河,護軍李世宰,副護軍張守正,副司直李喜元·吳慶履·韓秉洙·李範祖·李鳳奎·睦承錫·申泰寬·金元均·趙性鶴·姜鳳煥,副司果李源中·宋圭元·南廷皓·朴奎燦·金世鎭·洪鉉周·閔泳夏,以上竝單付。
吏批,再政。以韓耆東爲宗府正,李命宰爲司僕正,金永悳爲掌樂正,嚴柱漢爲軍資正,前府使姜潤,今加崇政加資事,承傳,知春秋單尹秉鼎,幼學張守正年七十二,今招通政,侍從臣持平張仁煥父加資事,承傳。
三政。李敎夏爲司成。奉常直長單趙尙學。
以吏曹參議洪萬植牌不進罷職傳旨,傳于洪承穆曰,只推。
洪承穆,以議政府言啓曰,京司經費之到底窘絀,誠莫今日若,而畿內諸邑貢稅之年來許代,縱由邑勢民情之萬不獲已而然,常賦之課歲告蹙,有不可不念。就其中已限滿者,自今秋以本色責出,未限滿者,待限滿依例收納,而更勿以展限二字煩請之意,分付,何如?傳曰,允。未限滿邑,一體收納。
又以議政府言啓曰,卽見忠淸監司李承五狀啓,則萬東廟,每年春秋巡審時歷詣奉審,自是定式,而今年春秋巡部,已皆停止,則無時離次,非敢擅便,請令廟堂稟旨分付矣。今年巡部,旣已停止,待明年奉審之意,分付,何如?傳曰,允。
又以奎章閣言啓曰,守宮檢校直閣洪殷謨,待開門牌招,何如?傳曰,允。
又以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
又以御營廳言啓曰,本廳別將白樂賢,身病甚重,勢難察任,改差,何如?傳曰,允。
行吏曹判書李載冕疏曰,伏以臣,處地自別,旣與外廷衿紳有異,則班衣北堂,弄雛供歡,臣之至願也,春風芳樹,歌詠聖澤,臣之夙志也。顧何嘗一毫有榮塗進取之計,而今此長銓之特授,伏未知我殿下出於爲公歟,爲私歟?以公則臣於亞三銓,皆已試蔑效者也,以私則他官,尙不可濫除,而況冢宰重任乎?是職也,甄別流品,激濁揚淸,則顧臣德望,固萬萬非其人,而一朝擧而畀之,不少留難,先自其職而非公伊私,則何責其擧之祛私恢公哉?臣滿心惶蹙,實不知措躬之所也。臣自知其不能堪承,旣不敢以見職自居,則其任之重且大,有不暇張皇費辭,自同飾讓之歸耳,開政有命,天牌儼臨,揆分度義,承膺無望,略暴衷懇,言不以文。伏乞聖明,察臣苦心,遞臣銓任,以幸公私,千萬至祝。臣無任云云。答曰,省疏具悉。卿其勿辭行公。
辛巳八月二十五日酉時,上御熙政堂。奉審閣臣入侍時,同副承旨洪承穆,記事官兪鎭奎,記事官金天洙·鄭夏源,檢校直閣姜,以次進伏訖。上曰,史官分左右。仍命奉審閣臣進前,進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事進排官摘奸則無頉,仍詣健元陵,陵上奉審則安寧,碑閣·丁字閣奉審則無頉,仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉,還詣景陵,仍留監祭,將事安寧之意,敢此仰達矣。上曰,諸陵陵上,俱爲太平,而碑閣·丁字閣,亦無頉乎?曰,果皆安寧矣。上曰,何時將事乎?曰,三更量將事矣。上曰,歷路收穫,果何如耶?曰,禾穀挽近大登,收穫過半矣。上曰,幸行不遠,齋室盡爲修理否?曰,今方修理矣。上曰,來往時,從新作路乎?曰,遵大路作行,而地名則未詳也。上命閣臣先退,又命史官就座,仍命退,承·史以次退出。
上在昌德宮。停常參·經筵。
卯時下霜。
金聲根啓曰,司僕寺內乘來言,捲簾,取稟。傳曰,捲三面。
金昌熙啓曰,臣以大王大妃殿·王大妃殿問安進去,下直之意,敢啓。傳曰,知道。
金聲根,以都摠府〈言〉啓曰,今日入直內三廳武兼·禁軍及軍兵等,當爲中日習射技放,而動駕相値,不得設行之意,敢啓。傳曰,知道。
閔昌植啓曰,卽者義禁府都事來言,今日動駕時,衛外擊錚人朴昇浩等六名,移送秋曹云矣,敢啓。傳曰,知道。
金昌熙啓曰,卽者檢閱金天洙以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱閔啓鎬·尹相翊謂有館規,聯疏徑出,原疏纔已退却矣。所當直捧禁推傳旨,而此與無端徑出有異,竝推考警責,仍卽牌招,推移入直,何如?傳曰,允。
傳于閔昌植曰,批答誤下之中官金錫勳,從重推考。
傳于金昌熙曰,明日出宮門路,以拱辰門爲之。
以司謁口傳下敎曰,明日兵隊親監時,經理事本所時·原任提調·都統使·兵曹判書·各營將臣·主事,各具戎服,只佩劍入參。
金昌熙,以奎章閣言啓曰,大駕今已還宮,守宮檢校直閣洪殷謨,依定式減下,何如?傳曰,允。
又以弘文館言啓曰,新除授副修撰金熙國,時在慶尙道玄風地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副修撰洪炳一落點。
金聲根,以兵曹言啓曰,敎鍊兵隊,今二十七日待令于春塘臺,侍衛與挾槍軍以入直磨鍊事,命下矣。在前入直軍磨鍊時,金虎門·弘化門入直軍各七十名,建陽門入直軍十名,銅龍門入直軍二十名,合一百七十名,除標信除出,一百名挾輦軍侍衛,四十名長槍手侍衛,三十名槍劍軍侍衛矣。今亦依此擧行,何如?傳曰,允。
檢閱金天洙疏曰,伏以臣於班退之後,卽接家信,則臣母,素患痰癖之證,近又添劇,委頓床玆,促臣歸視,臣自聞此報,方寸煎迫,按住不得,玆敢忙陳短章,徑出禁扄。伏望聖慈,俯垂鑑諒,亟遞臣所帶之職,俾便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
辛巳八月二十六日辰時,大駕,詣宗廟·景慕宮。展謁擧動入侍時,行都承旨閔泳翊,行左承旨金昌熙,行右承旨金聲根,行左副承旨李載純,右副承旨閔昌植,同副承旨洪承穆,記事官吳炳文·兪鎭奎,別兼春秋金學洙·朴斗陽·閔泳駿·金炳吉·金定均,記事官尹相翊·金天洙·鄭夏源,提學金炳始,檢校直提學趙慶鎬,直提學金永壽,檢校直閣金興均·姜,直閣金文鉉,檢校待敎閔泳煥·宋秉瑞·金永悳·趙晳九,待敎閔泳韶,副校理朴泳敎,副修撰張錫祚,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調閔台鎬,副提調金昌熙進前奏曰,侵早勞動,聖體,若何?上曰,一樣矣。仍出協陽門,通禮跪啓請降輿乘輦,上降輿乘輦,由肅章門·進善門出敦化門,通禮跪啓請進發,至宗廟大門外下輦所。通禮跪啓請降輦乘輿,上降輦乘輿,入廟大門至齋室。通禮跪啓請降輿,上降輿入齋室。展謁時至。通禮跪啓請出次,上具冕服以出,仍步詣東神門外,泳翊進前奏曰,侍衛軍兵,使之待令于西神門外乎?上可之。通禮跪啓請執圭,泳翊進圭,上執圭,入詣版位,西向立,引儀唱鞠躬四拜興平身,上行四拜禮訖,陞詣殿內,各室奉審訖。出西神門外釋圭,泳翊受圭,仍步詣永寧殿東神門外。通禮跪啓請執圭,泳翊進圭,上執圭,入詣版位,西向立,引儀唱鞠躬四拜興平身,上行四拜禮,陞詣殿內,各室奉審訖,還出東神門外釋圭,泳翊受圭。領敦寧洪淳穆,判敦寧韓啓源,領府事李最應進前奏曰,廟展旣成,宸慕克伸,侵早勞動,聖體,若何?上曰,一樣矣。上又曰,日氣猝寒,霜風甚高矣。淳穆曰,日寒今其時矣。上曰,農形,似已成熟矣。淳穆曰,退霜甚晩,穀無不熟矣。上曰,愼節,近復何如?淳穆曰,今則夬完矣。上命大臣先退,仍乘輿,至南神門外,降輿步過,乘輿入齋室,傳曰,諸司預備。出傳敎離發時至,通禮跪啓請出次,上具翼善冠·衮龍袍,乘輿出廟大門,至下輦所。通禮跪啓請降輿乘輦,上降輿乘輦,進發至景慕宮下輦所。通禮跪啓請降輦乘輿,上降輦乘輿,入宮大門,至齋殿門外,通禮跪啓請降輿,上降輿入齋殿。展拜時至,通禮跪啓請出次,上具冕服以出,通禮跪啓請執圭,昌熙進圭,上執圭,入就版位西向立。引儀唱鞠躬再拜興平身,上行再拜禮,陞詣殿內,命閣臣捲帳奉審訖,上釋圭,昌熙受圭,上還入齋殿。還宮時至,通禮跪啓請出次,上具翼善冠·衮龍袍,乘輿出宮大門,至下輦所。通禮跪啓請降輿乘輦,上降輿乘輦,進發至宗廟前路,降輦步過洞口,乘輦進發,入敦化門·進善門·肅章門至協陽門。通禮跪啓請降輦乘輿,上降輦乘輿,入協陽門,聲根奏曰,請出標信解嚴。上曰,以已下標信擧行。上入宣化門還內,諸臣以次退出。
上在昌德宮。停常參·經筵。
夜自三更至二十八日開東,灑雨下雨,測雨器水深四分。
金昌熙啓曰,來初一日,輪對日次矣,敢稟。傳曰,當次人受點,後日次待令。
洪承穆啓曰,行大司憲任應準,持平張仁煥在外,執義金鶴鎭呈辭,掌令洪鍾永·任憲鎬差祭,持平金疇鉉未肅拜,監察茶時之意,敢啓。傳曰,知道。
以檢閱閔啓鎬牌不進罷職傳旨,傳于洪承穆曰,只推。
傳于洪承穆曰,都承旨許遞,前望單子入之。
承旨前望單子入之,李載完落點。
金聲根,以統理機務衙門言啓曰,領選使起程日字,在於今月二十九日,而幸行〈相〉値,令該曹更爲擇入,以爲發行之地,何如?傳曰,允。
又以武衛所言啓曰,本所別選軍官金鏵榮,持通符奉命出使於外,而行至忠淸兵營,自該營謂以僞造假稱,無難推捉,至於惡刑,首實査庭,揆以事體,萬萬駭妄。該兵使李昌鎬,令該府拿問嚴勘,該營將朴宗秉,施以罷職之典,何如?傳曰,允。
又以武衛所言啓曰,本所中善騎將李翰榮,身病甚重,勢難察任,改差,何如?傳曰,允。
金昌熙,以禮曹言啓曰,卽接定州幼學李桂烈所志,則以爲,同姓十一寸叔震郁,嫡妾俱無子,以其同姓六寸弟碩喆子君烈,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李桂烈所訴旣如是,李碩喆之子君烈,立爲李震郁之後,何如?傳曰,允。
又以弘文館言啓曰,副修撰張錫祚差祭,下番闕直,事甚未安。修撰李重七·朴宗鉉,新除授副修撰洪炳一,竝卽牌招推移入直,何如?傳曰,允。
又以弘文館言啓曰,副校理朴奎燦,副修撰洪炳一有拘忌,張錫祚差祭,修撰李重七·朴宗鉉有身病,下番闕直,事甚未安。應敎趙漢益,副應敎洪世燮,校理李愚冕·姜友馨,竝卽牌招推移,姑降入直,何如?傳曰,允。
金聲根,以兵曹言啓曰,昨日政事中,上護軍姜潤,時帶知中樞,副司直朴奎燦,方帶副校理,而自吏曹循例送西,至付軍銜矣,原送西勿施軍職單子中,付標以入之意,敢啓。傳曰,知道。
又以兵曹言啓曰,謹依下敎侍衛軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎侍衛將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎侍衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎侍衛本廳軍兵等處,乾犒饋分給之意,敢啓。傳曰,知道。
又以摠戎廳言啓曰,本廳中軍任興準,身病甚重,勢難察任,改差,何如?傳曰,允。
兵曹,以徐珩淳爲摠戎中軍。
洪承穆,以刑曹言啓曰,今八月二十四日科次入侍時,讀券官閔泳穆所啓,試券有疊呈者,今方拔去原榜目中,而疊呈儒生,照律嚴繩,何如?上曰,依爲之事,命下矣,疊呈試券罪人李範升·金炳祖·成文鎬等,竝依大典會通科場用奸者邊遠充軍之文,範升全羅道泰仁縣,炳祖慶尙道慶州府,文鎬豐基郡,竝邊遠充軍定配所,卽爲押送之意,敢啓。傳曰,知道。
辛巳八月二十七日午時,上詣春塘臺。敎鍊兵隊親監入侍時,行都承旨閔泳翊,行左承旨金昌熙,行右承旨金聲根,行左副承旨李載純,右副承旨閔昌植,同副承旨洪承穆,記事官吳炳文·兪鎭奎,別兼春秋金學洙·朴斗陽·閔泳駿·金炳吉,記事官尹相翊·金天洙·鄭夏源,提學金炳始,直提學金永壽,檢校直閣趙同熙,直閣金文鉉,檢校待敎洪淳馨·閔泳煥·宋秉瑞·韓耆東·金永悳·趙晳九,待敎閔泳韶,副校理朴泳敎,副修撰張錫祚,經理事金輔鉉·李載元·金炳德·金弘集,武衛所原任提調金箕錫,都統使李景夏,行兵曹判書趙寧夏,訓鍊大將申正熙,禁衛大將李載冕,御營大將閔台鎬,摠戎使閔謙鎬,主事趙忠熙·柳·李命宰·洪在鼎·任慶準·金用來·尹泰駿·韓龍源·柳完秀·李重夏·尹瀗以次侍立。時至,通禮跪啓請外辦,上具軍服,乘座馬出拱辰門,藥房提調閔台鎬,副提調金昌熙進前奏曰,侵早勞動,聖體,若何?上曰,一樣矣。宣傳官跪稟鳴金二下,大吹打,由石渠門·金馬門詣春塘臺,通禮跪啓請降馬陞座,上降馬陞座,宣傳官跪稟鳴金三下,吹打止,上命機務堂上·主事入侍,經理事輔鉉等,主事忠熙等以次入就位訖,上命敎長,率兵隊以入,敎長率兵隊序立階下訖,以司謁口傳下敎曰,兵隊還出送,具服色持器械以入。上入小次,少頃,上出次,敎長率兵隊以入試藝訖,上入小次,以司謁口傳下敎曰,侍衛軍兵,令各其營乾犒饋。出傳敎少頃,上出次,宣傳〈官〉跪稟懸燈,上可之。仍命軍務堂上進前,軍務堂上載元·正熙·泳翊進前訖,上曰,今觀敎鍊兵隊,甚精銳矣,兵隊若不如此,豈可謂兵隊乎?自武藝廳至各軍門,將欲使之敎鍊此法,卿等,須悉心善飭,而渠輩之勞苦旣多,勞問,可也。載元等招兵隊,序立階下,勞問訖,進前奏〈曰〉,臣等承命勞問,則皆無頉云矣。上又命參領官進前,參領官韓聖根·尹雄烈·金魯筦進前訖,仍敎曰,爾等屢月勞苦,不惜其身,而兵隊之敎鍊,甚精矣,今日親監,極庸嘉尙,須盡向國之誠,終必有實效之地,可也。又敎曰,今玆親監,欲其試藝,而稱以兵隊,慮有自外作弊,此亦善爲操束,可也。上命退兵隊,又命機務堂上·主事先退,傳曰,還宮,當自內爲之矣,該房知悉。出傳敎聲根奏曰,請出標信解嚴。上曰,以已下標信擧行。仍還內,諸臣以次退出。
上在昌德宮。停常參·經筵。
洪承穆啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
金昌熙啓曰,行左副承旨李載純,今日不爲仕進,卽爲牌招,何如?傳曰,允。
又啓曰,大駕詣明陵,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
金聲根啓曰,卽者武衛所從事官來言,今此幸行時,別侍衛不可不備,而都統使李景夏,先廂隨駕,不得擧行云,何以爲之?敢稟。傳曰,侍衛,堂上將官擧行。
傳于金昌熙曰,吏戶換房。
傳于金昌熙曰,明日出宮內門路,以協陽門爲之。
傳于金昌熙曰,在院承旨,持公事入侍,經理事·別雲劍·兵摠府堂上·閣臣·玉堂同爲入侍。
執義金鶴鎭,司諫趙重弼等啓曰,噫嘻,痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,愔毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久而莫伸,至今追思,不覺骨靑而膽掉,髮豎而眥裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤,容有極哉?請物故罪人國榮,亟施孥戮之典。噫嘻,痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹喆等句語,排布陰譎,曲突徙薪之援比,指意凶憯,卽此一段,其沮戱大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁,亦憯矣。亂臣賊子之干常犯紀,從古何限,而豈有若此賊之窮凶絶悖者乎?且其所納爰辭,見捉文書中不道不滿之說,愈出愈凶,至於外朝不知之言,詩句引用之意極矣,而末乃以渠之傍祖權鞸時事,隱然自況者,尤何等窮天地所無之極惡大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已決案之極逆,而且於安默·魯賢·在民三賊伏法之後,其凶謀逆節,尤益彰著,此與身死旣久追律之例,大有異焉,不可援用尙魯追施之律。請物故罪人裕,亟施孥戮之典。噫嘻,痛矣,今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足夬雪神人之憤也哉?鍾一,則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非極逆之斷案,而乃興振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上凶訛而極矣。振采,則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,搢紳家火具之潛埋,指卯日而擧事爲期云者,莫非做作妖言,煽動人心之計,而至於第一字指擬之目,十三日至凶之說,與鍾一一而二二而一者也。似此今古所無之逆,不可只施治逆之常典,适·雲已行之例,不用於此兩賊而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉致南陽,凡爲群凶之指使,率皆挺身而樂赴,將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。噫嘻,痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,徒蓄梟獍之心,親密守楨而結爲死黨,延接鳳周而相與同室,綢繆謀議,打成一片,論災異於南山而肆發憯悖之說,觀奇貨於此謫而先倡浮來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請大逆不道知情不告罪人榮瑾,亟施孥戮之典。噫嘻,痛矣,崔鳳周·李奎華之罪,可勝誅哉?今番鞫獄,卽窮天地亘萬古所未有之一大變怪,鳳周凶謀逆節,無不同參,賊徒匪類,擧皆相通,親密守楨,許以死友,服事榮瑾,作爲血黨,究厥情犯,與兩賊一而二二而一也。旣已稱款於知情,則豈可有貸於王法乎?又此李奎華,則接肚於賊楨,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,配處之成命遽降,憤鬱之輿論轉深,言之胆掉,思之骨戰。此而謂無所躬犯容之,謂不足深誅而貸之,付之惟輕,不施極律,則伏莽之戒,燎原之漸,豈不大可懼哉?請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。噫嘻,痛矣,亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐,所圖者無非陰謀,冒兩宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者。負罪如此,關係若是,而豈可只以知情不告蔽之哉?輿情去益憤鬱,國論尙此沸騰。請知情不告罪人兢善,亟施孥戮之典焉。噫嘻,痛矣,朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,而腕把至憯之毒,目閱至悖之說,則奔走號遑求告之不暇,而偃息恬嬉,不思所以人得而誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覻氣色而遽逃,藏牘幾日,不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹己施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施當律焉。噫嘻,痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣忝在朝籍,苟究彝性,豈或侵染,而乃反糾結異類,看作奇貨,或聚首講習於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,及有王府拿來之令,脫身亡命,是豈無父無君?變名易姓,其計至姦至慝,抵賴鞫庭,難化梟獍之腸,憑藉外國,罔非見蜮之情。鳳周,世濟其惡,天生戾氣,洋舶之潛越魅類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁,亦痛惋矣。潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林?禍將滔天,有浮洪水猛獸,何幸太陽中天,奸狀莫逃,夬伸三尺之章,遄伏肆市之典,神人之憤,庶可少洩,而似此巨魁,不可只誅其身而止。請謀反不道罪人鍾三·鳳周,竝施孥戮之典。噫嘻,痛矣,亂臣賊子,從古何限,而豈有如喆增之窮凶極惡者乎?渠以蟣蝨之賤,素有梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在搢紳之列,則分已侈矣,榮固大矣,苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而滅絶倫綱,潛懷不軌之圖,敢生射天之計,遂乃越海招寇,謀危邦國,至於年前海船之擾,今番德山之變極矣。誘致幾萬里外禽獸不若之醜夷,汚我國五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而甘心前矛,意欲蹂躪我疆域,文謨之潛形匿影,猶或似於顧忌,而此則改頭換面,無難染毒我民人,不待泄·玉千禧之祕傳帛書,而自有廣東·澳門之直通赫蹄,國人之曰可殺,猶屬緩聲,王法之所必誅,不宜少掩。及其捕招之出而情跡尤著,逮使之發而罪人斯得,天討可以代行,王章可以快伸,而噫,彼猷善之凶狡,乃敢先機而營護,聲氣直走於暗地,指劃素定於緘口,至使凶身任其徑斃,三尺之典憲未加,寸刃之自戕遽先,中外之惑,去益未解。此若以其身故而不施極律,則亂賊無所懼而王法無所施矣。斬屍之法,雖無可據,孥戮之典,自有其例。請徑斃罪人喆增,亟施嗣賊已施之律。噫嘻,痛矣,演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓衍蔕固,財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠本簪纓後裔,累承芻牧之任,分已侈矣,榮固大矣,苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賦性至慝。鳳周·在誼,俱是邪窩夤緣,在誼交通鳳周,,無非邪類相識。惟一親知大洙,詭謀祕計,明若串貫而環連,凶圖悖節,互相蛇蟠而蚓結。至於洋醜之敬一,乃是邪學中巨魁也,渡海潛來,隱形匿影,如非偏惑於此,則初無相從之時。偕弟屈膝,前席之相禮甚恭,與婢貫面,內室之酒會頻來,通用錢貨,情誼倍切殷勤,輸送魚脯,餽遺從又絡繹,甘心設法,奉敎主若神明,聚首習講,視禍囿爲樂地。此是渠莫掩之眞贓,罔赦之斷案,而鞫庭抵賴,難化悍毒之性,捕査緊干,焉逭鬼面之態?洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而看洋畫,跡何秘於醞釀,倡妖言而造妖書,意專在於眩惑,慫慂乃兄,暗滋奸點之萌,聯絡同黨,打成逋逃之藪。蓋此指劃排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹。究厥情節,其兄其弟,卽一而二二而一也,近日邪說之肆行,皆緣此輩之接踵,憂深伏莽,何異白蓮·黃巾?禍將滔天,有浮洪水猛獸。何幸天道孔昭,神理不憯,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典。噫嘻,痛矣,鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募丁之計,尤是凶祕,卽近古所無之逆節也。巨魁成七,雖已漏網,晩植等諸罪人之陰謀祕計,心腸貫一,仇機毒天,情跡無貳,若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。噫嘻,痛矣,亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪說之浸溺而斁絶彝倫,異類之糾結而醞釀禍機,敢生射天之心,暗售賣國之計,遂至越層溟而招寇,稱亂沁都,引亂船而下陸,作變德山,此實窮天地亘萬古所未有之極逆大憝也。何幸天討孔明,乾斷赫然,帳殿親問之下,端緖畢露,奸狀莫逃,大伸三尺之章,遄伏肆市之典,神人之憤,庶可少洩,而似此君讎國賊,決不可孥戮而止,苟有加於此之極律,何不施於此賊乎?至於敦浩,亦一邪徒中巨慝,締結匪類,潛懷異圖,形迹極其誕秘,情節尤所狡惡,與汝江一而二二而一也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之罪。請謀反大逆不道罪人汝江,亟施适·雲已施之律,知情不告罪人敦浩,施以孥戮之典。噫嘻,痛矣,亂臣賊子,何代無之,而豈有如今日弼濟·岐鉉諸賊之窮凶極慝者乎?俱是覆載之所不容,神人之所共憤,宜其殪殄滅之,無有育易種者審矣。岐鉉則逋逃之主,而弼濟之奇貨也,玉鉉則凶奸之魁,而弼濟之根窩也,憑藉讖緯,扇動人心者弼濟,而岐賊實所主張,醞釀禍機,嘯聚黨與者弼濟,而玉賊實爲謀主。萑盜之警,屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼濟卽兩鉉也,兩鉉便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊者,乃反以弼賊之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施适·雲之例施之焉。噫嘻,痛矣,亘萬古環六合所未聞所未見之極惡大憝,豈有如今番鞫獄諸罪人乎哉?應龍·潤根,俱以蟣蝨之迹,素蓄梟獍之腸,欺人騙財,一生所業何事,貪利忘義,萬死不顧其身,觀燈詩之傳誦,挑成怨憝之階,祭山文之代綴,牢結凶慝之窩,四字隱語,罪有關於宗社,一句悖說,迹難容於穹隤。作之者應龍,而受頣揮於潤根,寫之者潤根,而得手法於應龍,兩箇凶種,打成一塊,前唱後和,綢繆醞釀,其實一而二二而一也。何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆市之典,神人之憤,庶可少洩,而似此君讎國賊,決不可戮其身而止。請大逆犯上不道罪人應龍·潤根,竝施适·雲之例。至於古今島減死島配罪人金應鳳,金堤郡定配罪人金俊文,亦與同惡相濟者也,揆以王章,不可島配而止,亟施邦憲,以重獄體焉。噫嘻,痛矣,亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下·司馬之間,久蓄梟獍之性,兼藏蟣蝨之材,明火劫財,自家而及國,脅劍藏鏡,隱身而除人,以至於托彝募丁,設計凶憯,合兵犯邑,造意陰祕,締結匪類,綢繆黨與,斜紙軍號,負市爲名,無非興榮之排布也,漆谷·安東,相應爲約,亦是興榮之經綸也。此有甚於綠林之嘯聚,亦相符於白蓮之糾結,究厥情迹,萬死猶輕,千剮難贖,至今思惟,骨戰而膽掉,髮豎而眥裂也。宜有窮覈其罪,劓滅無遺,而天討未行,鬼誅先加,至使凶身徑斃,莽·卓之凶身未暴,懿·溫之逆節未彰,神人共憤,刑法失中。此若以其身之已死而不施極律,則亂賊無所懼,而王法無所施矣。至於鞫廳諸罪人言之,沈聃應之符同,金應淵之連腸接肚,驗察之聽計從令,往會則林根實之和應,蛇蟠蚓結,鵂鳴狼逐,或有謀主者,或有合勢者,心腸貫一,情踪無貳,端緖旣露,鞫覈未竟,酌處處分遽下,臣等愕然失圖,不勝憂慨。請徑斃罪人興榮,亟行适·雲已施之例,亦施嗣賊孥戮之典,光州牧定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快正邦刑,以重獄體焉。噫嘻,痛矣,亂臣賊子,從古何限,而豈有如朴遇賢之至凶絶慝者乎?渠以蟣蝨之賤,素蓄梟獍之性,肆然投匭,無所顧憚,設心至憯,造意至悖,欲售嘗施之計,直犯誣逼之科,引用孝悌之說,而敢以夔齊等語,登諸文字,無嚴不敬,莫此爲甚。所謂爻象失和者何事也,聽聞乖當者何語也,有識者之長吁短歎,耳語目說者,果指何人也,無補於治,後世庇議云者,指斥何事也?字字陰慝,節節凶悖,何忍萌心而發口?不覺骨顫而膽掉矣。鞫訊方張,凶節旣露,而忍杖不服,端緖未究,究厥情狀,尤極狡惡,此而不嚴加誅戮,其可曰國有三尺乎?神人共憤,覆載難容,而酌處惟輕,固仰好生之德,王章莫伸,尤急必討之義。請黑山島圍籬安置罪人朴遇賢,亟令王府,更爲設鞫,嚴覈得情,夬正典刑焉。噫嘻,痛矣,孫永老之罪,可勝誅哉?渠以蟣蝨之類,敢肆梟獍之性,荒悖之說,發於疏章,字字無非奸慝,節節盡是謬妄,犯分干紀,眼無君火,此誠天地之所不容也,神人之所共憤也。淵鑑悉燭,以迫脅爲敎,罪惡昭著,情狀畢露,究厥負犯,則不覺髮豎而膽掉,心寒而骨冷。三尺之法,固宜亟施,一縷之命,豈可暫貸?鞫事方張,專在呑吐,狡性愈頑,不指根窩,王章將伸而反屈,輿情方洩而愈鬱。關係旣重,酌處惟輕,此莫非大聖人好生之至仁盛德,而奈此奸猾之層生,綱紀之將墜乎?罪固罔赦,義在必討。請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。噫嘻,痛矣,今番鞫獄諸罪人,卽振古以來所未有之窮凶絶悖者也,哲均,厚被國恩,濫躋閫帥,苟有一分秉彛,宜思百倍圖報,而奈其陰譎之狀,奰慝之性,便成技癢,嘯聚匪類,甘作窩主,信惑雜術,釀出禍機,李觀一之邀置密室,無事不議,朴景良之附耳細語,有言皆從,海舶打疊,反思用術驚動,火藥暗投,竟售鬼辭而樂禍,凶節盡露,斷案已成。東根,以蟣蝨之賤,素蓄虺蜮之性,伴觀一而同舍,蹤跡甚祕,招景良而分酌,腸肚相連,假月夜之赴飮,自底火塊之撲面,眞非哲均之所指使,其凶謀祕計,與哲均一而二二而一也。至於善敎,性本凶戾,跡又詭譎,出沒京鄕,哲均之狎客,締結術數,爲觀一之薦主,包藏禍心,潛懷凶圖,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎,竝施孥戮之典焉。噫嘻,痛矣,亂臣賊子,從古何限,而豈有如今番鞫獄諸罪人之窮凶絶慝者乎?秉淵,鬼蜮成性,梟獍其心,結導賢爲神交,蓋其醞釀之有素,伏春晩爲義子,以之奔走而事役,謂氣脈之先占,乃敢自誇,相術而自負,潛蓄不軌,僞作宮婢而掌庫,已極設心之巧,辨備戎器而私庤,特欲待時而動,求神埋戊,莫非出於妖惑,搬舍團丁,厥惟久於排布,至若渭水·南陽之發口,將心已著,天府敎倉之據形,爲計至憯,凶圖莫掩,逆節畢露,此誠窮天地亘萬古所未有之極惡大憝。何幸天道孔昭,罪人斯得,夬伸三尺之章,遄伏肆市之典,而似此凶逆之賊,不可孥戮而止,苟有加於此之極律,則何可不施於此賊乎?啓豊,賦性凶悖,行己憯慝,如秉淵而結爲心腹之交,凶如導賢而又復腸肚之連,搬運隱僻,若形影之相隨,造備器服,仍繆結而和應,至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏,陰謀祕計,多所參聞,悖肚逆腸,昭不可掩,與秉淵一而二二而一也,豈可止誅其身而止?李英俊,渠之姓名,已出賊招,而以其染,雖不得刑訊,一不盤覈,施以島配,亦有乖於鞫獄之體。請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪島定配罪人李英俊,更令王府,設鞫得情,夬正邦憲焉。噫嘻,痛矣,赫晉·祐秀·鳳周等罪,可勝誅哉?渠以鄕曲蟣蝨之跡,締結徒黨,糾合匪類,排布之源委,醞釀之脈胳,至凶絶慝,卽窮天地亘萬古所未有極逆大憝也。向因傳敎下者,三罪人令本道用律,雖由於我殿下慮深張大,事從權宜之聖德,而其體至嚴,其法至重,則此獄之究竟不可張大而慮,權宜而行者明矣。今此道啓用辟,巨魁且殲,而諸罪人窮凶餘罪,何可以孥戮而止,破瀦而斷乎?請處死罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。噫嘻,痛矣,黃載顯·洪時中之罪,可勝誅哉?人心陷溺,世變層生,梟音獍舌,公肆叫呼,詬天罵日,靡有定極。古今天下,亂臣賊子,指不勝摟,而豈有如此輩之窮凶絶憯者哉?載顯之自附說弊而援引亂亡昏暴之極,專出無將之習,時中之初無指的,醜辱廷紳,姑不暇論,而若其移志導欲等句語,是豈爲人臣者所敢萌諸心發諸口哉?同日投匭,脈胳相貫,決非渠輩蟣蝨之所敢自辦,而排布醞釀,必有根窩,此而不嚴覈,豈可曰邦有常憲哉?請黃載顯·洪時中,令王府竝設鞫得情,夬正典刑焉。噫嘻,痛矣,李晩孫·姜晉奎之罪,可勝誅哉?渠輩,一則以遺賢後裔,一則以卿班邇列,修身行己,宜其謹飭敬畏,稱以論事之疏,忽有二本之傳播者,已極駭怪,而至若未徹本中一二句語之援古喩今,尤是無倫沒脊。遣辭極爲凶悖,指意亦甚陰慝,見之者胆掉,聞之者骨顫,是豈今日北面臣子之所萌心發口哉?蓋其封章之抹改,初本之代製,十手所指,萬口所傳,腸肚相連,肝肺如見,可謂一而二二而一者,而鞫庭之忍杖抵賴,終不輸款,情節之去益叵測,聽聞眩惑,雖其死中求生,乃反罪上添罪也。此若不到底窮覈,快施當律,則其可曰邦有常憲乎?鞫事未竟,寬典遽降,公議轉益沸鬱,王章易至隳損。請薪智島圍籬安置罪人李晩孫,鹿島圍籬安置罪人姜晉奎,更令王府,嚴加鞫覈,明正典刑焉。噫嘻,痛矣,申㰔之罪,可勝誅哉?渠以蟣蝨之微,濟以鬼蜮之性,相繼投章,罔念禁飭之截嚴,惟意肆筆,或恐句語之不悖,托說弊而援引亂世,甘作洪·黃之後殿,妄稱寃而譏罵憲疏,若爲李·姜而立幟,比大邦於箕準君臣,是可忍也,誣吾君以光熙巫瞽,於何據乎?萌心發口,無非不道之言,滿紙累幅,盡是絶悖之辭,見之者髮豎而胆掉,聞之者心寒而骨顝,侮衊搆捏,豈渠愚蠢之物所能自辦?醞釀排布,必有詿誤之徒,爲之根窩,王章不可不伸,輿憤不可不洩,秋曹輕別,本不足以服其心,海島安置,顧何可以蔽其辜也?請金甲島安置罪人申㰔,令王府設鞫得情,夬正典刑焉。噫嘻,痛矣,亂臣賊子,從古何限,而豈有如今番在鶴之窮凶極惡者哉?渠以虺蜴之類,濟以梟獍之性,冒禁投匭,自托闢衛之名,肆意下筆,暗蓄怨懟之心,情節自歸憯慝,援引罔非凶悖,烈焰急嘲,倡爲齊獄楚咻之嚆矢,溫批恩綸,反擬衛君宋帝之覆章,敢曰不能之句,逆腸已露,又爲無容之說,凶肚莫掩,喜事樂禍,犯分干紀,此誠亘萬古所未有之凶孽也,擧一世所共誅之大憝也。何幸天道孔昭,神理不忒,鞫訊就完,斷案已定,魯觀之斧鉞夬施,禹鼎之魑魅莫逃,庶幾邦憲未墜,輿情少洩,似此凶逆,不可只誅其身而止。請犯上不道罪人在鶴,亟施孥戮之典焉。
執義金鶴鎭,司諫趙重弼,應敎趙漢益,副應敎洪世燮,校理李愚冕·姜友馨,副校理朴泳敎,修撰李重七啓曰,李裕元之罪,可勝誅哉?渠以拔擢之臣,厚被晟世曠絶之恩,圖報一念,宜倍庶僚,而奈其憸邪之性,濟以狡黠之行,至於今番自鳴之章,益著平昔捭闔之術,而賊之凶疏,懲討是急而不少槪及,一國之憤惋,彝性所同而反欲投合,顯有扶護之意,擬作圖脫之計,設心之叵測,胡至此極,做事之陰秘,寧容若是?形迹莫逃於淵鑑,情節盡露於箚論,薄施輕典,初不愜於輿憤,覻破奸胆,宜無地而措躬,出話之際,氣猶堂堂,殆同無故人焉,發行之時,意尙揚揚,若將大樹立者,是可忍也,孰不可忍也?無將之罪,春秋之所共討,不敬之律,漢法之所必誅。負犯如此,關係如此,而善地行遣,豈足以蔽其辜哉?竊恐國綱由是而漸頹,臣分由是而都虧,臣等用是憂懼,敢玆相率瀆撓。請巨濟府遠竄罪人李裕元,加施當律,以爲爲人臣忘君負國者之戒焉。噫嘻,痛矣,世級漸降,人心日渝,千奇百怪,層生疊出,而豈有如李源進者哉?渠以簪纓之列,宜守謹飭之操,奈其賦性祕譎,行己閃忽,喜事之習,自來伎倆,樂禍之心,便作能術,妄肆樞機,殆同狂夫之不擇發,誹訕朝廷,專出小人之無忌憚,是豈臣分之所敢爲?抑亦淵衷之所悉燭,特施惟輕之典,雖出包容之德,其於罰不蔽辜何所畏而知懼?噫,莫嚴者王章也,莫遏者輿論也。此若不嚴加處分,則無以振國紀而定民志。請古今島定配罪人李源進,亟施加律,以爲無狀者之戒焉。噫嘻,痛矣,金平默之罪,可勝誅哉?渠以鄕谷卑微之類,濫竊塾師章句之稱,謂有文藝,欲廁士論,向於嶺儒投匭之日,乃有疏廳貽書之擧。歲寒松柏之妄詡,造意凶悖,砥柱洪流之引喩,遣辭陰譎,宗社生民,或恐保全云者,曷敢萌諸心而發諸口?稍辨菽麥,畏顫畏尾等語,實是乖常情而背常理,下筆極其獰頑,設心莫非憯毒,譸張爲幻,誣逼朝廷,搆虛鑿空,網打簪紳,顧今浮言之胥動,寔由此輩之推波。以若負犯,以若關係,罰止邊配,雖出包荒之聖德,義在必討,益激沸鬱之輿論,敢玆相率冒瀆。請智島遠惡島安置罪人金平默,亟令王府,嚴覈得情,夬正典刑焉。答兩司曰,不允。申㰔·在鶴事,李源進·金平默事,已有處分,勿煩。答府曰,許遞。答三司曰,已有處分,勿煩。
司諫趙重弼啓曰,請梟示罪人性世,亟施孥戮之典。答院曰,不允。下諭事,許遞。
兩司合啓,李源進事中請字下,三字抹去,薪智島三字添入,申㰔事中請字下,金甲島三字添入,改措語。
以慶尙監司尹滋承狀啓,薦新進上石榴,節序差早,姑未成熟,限內不得封進惶恐待罪事,傳于洪承穆曰,勿待罪事,回諭。
金昌熙,以奎章閣言啓曰,守宮檢校直提學金炳地,待開門牌招,何如?傳曰,允。
又以禮曹言啓曰,卽接星州幼學金正基所志,則以爲,同姓六寸弟泰鉉,嫡·妾俱無子,以其同生弟正鉉子潤璜,欲爲繼後,兩家諸族,相議完定,而泰鉉夫妻,俱爲作故,拘於常規,不得循例禮斜,依法典草記,稟處事,呈狀矣。凡保繼宗立後,兩邊與受,明有可據,而不得登聞者,許令該曹論理草記事,載在法典,而門長金正基所訴旣如此,金正鉉子潤璜,立爲金泰鉉之後,何如?傳曰,允。
金聲根,以兵曹言啓曰,闕內入直將官番單子,今二十九日當爲書入,而幸行相値,勢難書入,今二十八日預爲書入,巡將監軍,以今二十八日受點人員,回鑾間使之仍察之意,敢啓。傳曰,知道。
又以禁衛營言啓曰,明陵·翼陵·睿陵幸行時,本營留都事,命下矣。西營哨官金在中,哨軍三十名,廣智營哨官白樂吉,哨軍三十名,新營千摠金在仁,騎士將李東參,把摠李秉憲,哨官申聖求,知彀官李恒鎭,騎士二十五人,兼別破陣二名,標下軍三十名率領入直,南別營哨官金樂瀅,別騎衛一人,哨軍五名,火藥庫哨官沈宜駿,別破陣八名,兼別破陣六名率領守直之意,敢啓。傳曰,知道。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
辛巳八月二十八日申時,上御熙政堂。在院承旨持公事,經理事·別雲劍·兵摠府堂上·閣臣·玉堂同爲入侍時,行都承旨李載完,行左承旨金昌熙,行右承旨金聲根,行左副承旨李載純,右副承旨閔昌植,同副承旨洪承穆,記事官吳炳文·兪鎭奎,別兼春秋閔泳駿,記事官尹相翊·金天洙·鄭夏源,經理事李載元·沈舜澤·閔泳翊,別雲劍李淳翼·金永壽·趙慶鎬·金弘集·閔謙鎬·李載冕·閔台鎬·金炳始,行兵曹判書趙寧夏,參判趙熙一,參議金奎軾,都摠管李敦相,副摠管李鶴榮·申橚·李炳敎·李冕榮·洪澈周·具完植·李應夏·朴容大·金泰郁,原任直閣李喬翼,檢校直閣金興均,直閣金文鉉,檢校待敎閔泳煥·宋秉瑞·金永德·趙晳九,待敎閔泳韶,應敎洪世燮·李愚冕,以次進伏訖。上曰,史官分左右。載完起伏奏曰,臣則吏房而無公事矣。昌熙起伏奏曰,臣則禮房而有公事矣。仍讀奏全羅監司李秉文薦新石榴,節候尙早,未及成熟,限內不得封進惶恐事狀啓一度訖,跪授挾侍,挾侍稟過後,踏啓字,還授昌熙,昌熙仍判付親啓,下禮曹。聲根起伏奏曰,臣則軍士房而無公事矣。載純起伏奏曰,臣則工房而無公事矣。昌植起伏奏曰,臣則戶房而有公事矣。仍讀奏慶尙監司尹滋承反庫成冊上送事狀啓一度訖,跪授挾侍,挾侍稟過後,踏啓字,還授昌植,昌植仍判付親啓,下戶曹。承穆起伏奏曰,臣則推考房而無公事矣。上曰,史官就座。又命退,諸臣以次退出。
上在昌德宮。停常參·經筵。
大駕詣黔巖晝停所,入幕次後,統理機務衙門·藥房·內閣·政院·玉堂口傳問安。答曰,知道。世子宮,遣宮官口傳問安。答曰,知道。
仍詣明陵,入齋室後,統理機務衙門·藥房·內閣·政院·玉堂·朝廷二品以上口傳問安。答曰,知道。大王大妃殿·王大妃殿,遣承旨問安。答曰,知道。
明陵親祭,仍詣翼陵展謁,還入齋室後,統理機務衙門·藥房·內閣·政院·玉堂·朝廷二品以上口傳問安。答曰,知道。世子宮,遣宮官口傳問安。答曰,知道。
仍詣睿陵,入齋室後,統理機務衙門·藥房·內閣·政院·玉堂·朝廷二品以上口傳問安。答曰,知道。世子宮,遣宮官口傳問安。答曰,知道。
親祭,還入齋室後,統理機務衙門·藥房·內閣·政院·玉堂·朝廷二品以上口傳問安。答曰,知道。
還詣晝停所,入幕次後,統理機務衙門·藥房·內閣·政院·玉堂口傳問安。答曰,知道。
還宮後,統理機務衙門·藥房·內閣·政院·玉堂口傳問安。答曰,知道。朝廷二品以上單子問安,答曰,知道。
金聲根啓曰,司僕寺內乘來言,捲窓,取稟。傳曰,捲三窓。
金聲根,以武衛所言啓曰,今此辛行時,右邊捕盜大將李敎獻,以本所兼中軍,先廂隨駕矣。在前如此之時,有他邊大將權察之例,回鑾間,以左邊捕盜大將韓圭稷,使之權察,何如?傳曰,允。
金聲根啓曰,因武衛所草記,今此幸行時,右邊捕盜大將李敎獻,以本所兼中軍,先廂隨駕矣。在前如此之時,有他邊大將權察之例,回鑾間,以左邊捕盜大將韓圭稷權察事,允下矣。權察右邊捕盜大將韓圭稷,卽爲牌招聽傳敎,何如?傳曰,允。
洪承穆啓曰,時原任大臣,有時急稟達事,率金吾堂上,來詣閤外請對矣。傳曰,入侍。
金聲根,以都摠府言啓曰,今日入直內三廳武兼·禁軍及軍兵等,當爲中日習射技放,而幸行相値,不得設行之意,敢啓。傳曰,知道。
傳于金聲根曰,蹕路已戒,辦嚴在卽,而侍衛從陞之列,陳疏而徑出,付標而稱病,其於分義道理,可乎否乎?經理事李載元,別雲劍李載冕,都承旨李載完,竝令政院,嚴飭隨駕。
金昌熙啓曰,行都承旨李載完,嚴飭隨駕事,命下矣。所當牌招,而拘於廳規,不得請牌,何以爲之?敢稟。傳曰,牌招。
又啓曰,臣以大王大妃殿·王大妃殿問安進去,下直之意,敢啓。傳曰,知道。
傳于閔昌植曰,發遣吏郞,諸執事淸齋與否,摘奸以來。
傳于金昌熙曰,親祭時贊禮,禮房承旨加資。
傳于閔昌植曰,政官牌招開政。
洪承穆啓曰,卽者義禁府都事來言,今此幸行時,衛外擊錚人李元陽等二十二名,移送秋曹云矣,敢啓。傳曰,知道。
金昌熙,以奎章閣言啓曰,大駕今已還宮,守宮檢校直提學金炳地,依定式減下,何如?傳曰,允。
又以禮曹言啓曰,因統理機務衙門草記,領選使起程日子,更爲擇入事,命下矣。令日官韓應翼,更爲推擇,則來九月二十六日爲吉云。以此日定行,原單子中,改付標以入之意,敢啓。傳曰,知道。
洪承穆,以義禁府言啓曰,忠淸兵使李昌鎬,拿問嚴勘事,傳旨啓下矣。李昌鎬,間已遭故,尙未上來云,依例發遣府書吏拿來,何如?傳曰,待待命拿囚。
領府事李最應箚曰,伏以明日親祼仙寢,臣見差享官,趁今臨發之時,素患疝積猝劇,兼有急癨,頃刻欲殊,連灌藥餌,尙遲回棹,享事有時,萬難趨走,玆敢疾聲仰籲。伏乞聖慈,俯垂鑑諒,亟令變通,千萬幸甚。取進止。答曰,省箚具悉卿懇。愼節雖奉慮,而辦嚴已迫,享禮亦無多時,至於情禮分義,卿當有參量者矣。無以奉副,卿其諒之。仍傳于閔昌植曰,此批答,遣史官,傳諭。
明陵親祭敎是時,亞獻官領府事李最應,終獻官經理事閔謙鎬,贊禮禮曹判書閔泳穆,典祀官奉常正李鳳德,陵司參奉李文淵,執禮副司果尹祖榮,執尊副應敎洪世燮,大祝副司果金學洙,祝史直閣金文鉉,齋郞待敎閔泳韶,贊者引儀安喆榮·玄景運,謁者兼引儀任百夏·崔光在,贊引假引儀鄭根燮·洪泰彦,祭監監察全洪敎·文俊永。睿陵親祭敎是時,亞獻官領府事李最應,終獻官經理事尹宜善,贊禮禮曹判書閔泳穆,典祀官奉常正李鳳德,陵司參奉曺斗煥,執禮副司果尹祖榮,執尊副應敎韓耆東,大祝副司果金學洙,祝史直閣金文鉉,齋郞待敎閔泳韶,贊者引儀安喆榮·玄景運,謁者兼引儀任百夏·崔光在,贊引假引儀鄭根燮·洪泰彦,祭監監察全洪敎·文俊永。
辛巳八月二十九日卯時,大駕詣明陵·睿陵。親祭幸行入侍時,行都承旨李載完,行左承旨金昌熙,行右承旨金聲根,行左副承旨李載純,右副承旨閔昌植,同副承旨洪承穆,記事官吳炳文·兪鎭奎,別兼春秋金學洙·閔泳駿,記事官尹相翊·金天洙·鄭夏源,直提學閔泳翊,原任直閣李喬翼,檢校直閣金興均,直閣金文鉉,檢校待敎閔泳煥·宋秉瑞·金永德·趙晳九,待敎閔泳韶,副應敎洪世燮,校理李愚冕,以次侍立。時至,通禮跪啓請外辦,上具軍服,乘駕轎出宣化門。藥房提調閔台鎬,副提調李載完進前奏曰,侵曉勞動,聖體,若何?上曰,一樣矣。仍出協陽門,由肅章門·進善門,出敦化門外。載完奏曰,在前動駕,侵曉幸行之時,多有別隊馬兵翼隊侍衛之例,使宣傳官擧行乎?上可之。宣傳官如例擧行,進發至崇禮門外,宣傳官跪稟鳴金二下鑼鼓作。傳曰,檢校待敎金永德馳詣南關王廟,奉審以來。出傳敎傳曰,待敎閔泳韶,馳詣追慕洞碑閣所,奉審以來。出傳敎乘座馬,至碌磻峴,還乘駕轎,踰峴至黔巖晝停所,宣傳官跪稟鳴金三下,吹打止。通禮跪啓請降轎,上降轎,入幄次。兵曹判書趙寧夏進軍令,命三吹。傳曰,從陞人,只佩劍。出傳敎傳曰,京畿監司,率各務差使員,待令于陵所。出傳敎傳曰,右承旨馳詣禧陵·孝陵·昭慶園,奉審以來。出傳敎通禮跪啓請出次,上出次,詣碑閣奉審訖。通禮跪啓請乘座馬,上乘座馬,宣傳官如例擧行訖。至陵洞口下輦所,通禮跪啓請降馬乘輿,上降馬乘輿。至齋室門外,通禮跪啓請降輿,上降輿,入齋室。傳曰,檢校直閣金興均馳詣敬陵·昌陵·弘陵·順昌園,奉審以來。出傳敎傳曰,京畿監司,率各務差使員,待令于睿陵。通禮跪啓請外辦,上改具翼善冠·黲袍·烏犀帶,出齋室門外。通禮跪啓請乘輿,上乘輿,通禮前導,詣明陵紅箭門外。通禮跪啓請降輿,上降輿,仍詣版位,行謁陵禮。傳曰,是年異於他年,明陵陵上奉審時,驪陽府院君子孫入參。出傳敎步詣陵上奉審,仍詣碑閣奉審訖,入小次。親祭時至,通禮跪啓請出次,上出次,贊禮前導,詣版位,行四拜禮。贊禮導上詣尊所西向立,仍詣神位前跪,載完奉香,昌熙奉爐。上三上香,昌熙奉爐,奠于案。載完奉酌跪進,上執酌,以授昌熙,昌熙跪受,奠于神座前。贊禮跪啓請俯伏·興·少退跪。上俯伏·興·少退跪。大祝副司果金學洙讀祝訖。贊禮導上降復位。亞獻官領府事李最應行亞獻禮,終獻官經理事閔謙鎬行終獻禮訖,上行四拜禮。贊禮導上詣望燎位,行望燎訖。贊禮跪啓請禮畢,導上詣版位,行辭陵禮訖。傳曰,是年是月,祗謁仙寢,追惟往昔,愴慕冞切。驪陽府院君內外祠版,遣承旨致祭。出傳敎傳曰,明陵亞獻官以下,別單書入。出傳敎仍出紅箭門外,領府事李最應,左議政金炳國進前奏曰,仙寢親祼,聖慕克伸,侵曉勞動,聖體,若何?上曰,一樣矣。仍敎曰,日氣極淸佳矣。通禮跪啓請乘輿,上乘輿。通禮前導,詣翼陵,至紅箭門外,通禮跪啓請降輿,上降輿,仍詣版位,行謁陵禮,步詣陵上奉審,仍詣碑閣奉審訖。通禮導上詣版位,行辭陵禮訖,仍出紅箭門外。通禮跪啓請乘輿,上乘輿,還詣明陵齋室門外。通禮跪啓請降輿,上降輿,入齋室。傳曰,隨駕軍兵,令各其營乾犒饋。出傳敎通禮跪啓請外辦,上改具軍服出次。通禮跪啓請乘輿,上乘輿。通禮前導,詣下輦所。通禮跪啓請降輿乘轎,上降輿乘轎,詣睿陵洞口下輦所。通禮跪啓請降轎乘輿,上降轎乘輿,至齋室門外。通禮跪啓請降輿,上降輿,入齋室。通禮跪啓請外辦,上改具翼善冠·黲袍·烏犀帶,出齋室門外。通禮跪啓請乘輿,上乘輿,至紅箭門外。通禮跪啓請降輿,上降輿,仍詣版位,行謁陵禮。傳曰,遣史官,傳諭于左議政。陵上奉審時入參,南寧尉尹宜善,同爲入參。仍步詣陵上奉審,仍詣碑閣奉審訖,入少次。親祭時至,通禮跪啓請出次,上出次。贊禮導上詣版位,行四拜禮。贊禮導上詣尊所西向立,仍詣神位前跪。載完奉香,昌植奉爐,上三上香,昌植奉爐,奠于案。載完奉酌跪進,上執酌,以授昌植,昌植跪受,奠于神座前。贊禮跪啓請俯伏·興·少退跪,上俯伏·興·少退跪。大祝副司果金學洙讀祝訖,贊禮導上降復位。亞獻官領府事李最應行亞獻禮,終獻官南寧尉尹宜善行終獻禮訖,上行四拜禮。贊禮導上詣望燎位,行望燎訖,贊禮跪啓請禮畢。上詣版位,行辭陵禮訖,仍出紅箭門外。通禮跪啓請乘輿,上乘輿,通禮前導,至齋室門外。通禮跪啓請降輿,上降輿,入齋室。傳曰,睿陵親祭時,亞獻官以下,別單書入。出傳敎傳曰,京畿監司,率各務差使員,晝停所待令。出傳敎傳曰,自陵所至崇禮門外,捧上言。出傳敎還宮時至,通禮跪啓請外辦,上改具軍服出次。通禮跪啓請乘輿,上乘輿,通禮前導,詣下輦所。通禮跪啓請降輿乘轎,上降輿乘駕轎,至洞口。宣傳官如例擧行,至黔巖晝停所。通禮跪啓請降轎,上降轎,入幄次。傳曰,京畿監司,率各務差使員,駕前待令。出傳敎兵曹判書進軍令,命三吹。通禮跪啓請出次,上出次。通禮跪啓請乘轎。上乘轎。仍命京畿監司,率各務差使員入侍。京畿監司金輔鉉,地方官兼一路都差使員楊州牧使李兢柱,道路橋梁差使員高陽郡守高钂,日傘奉持差使員桃源察訪李喜成,待令馬差使員平邱察訪白殷培,以次進前,各奏職姓名訖。上曰,今番幸行,爲無弊乎?輔鉉曰,無弊矣。上命退,輔鉉等退出。進發至碌磻峴,人夫奉駕踰峴,乘駕轎至追慕峴,人夫奉駕踰峴,乘駕轎至崇禮門外,宣傳官跪稟鳴金三下,吹打止。詣敦化門,由進善門·肅章門,入協陽門。聲根請出信箭解嚴。上曰,以已下信箭擧行。上由宣化門還內,諸臣以次退出。
上在昌德宮。停常參·經筵。
幸行翌日,統理機務衙門·內閣·政院·玉堂問安。答曰,知道。朝廷二品以上·六曹堂上單子問安。答曰,知道。大王大妃殿·王大妃殿·中宮殿·世子宮,統理機務·內閣·政院·玉堂口傳問安。答曰,知道。
藥房提調閔台鎬,行左承旨金昌熙啓曰,親祼仙寢,聖慕克伸,侵夜回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
進御加味地黃湯,依前方,自今日每日次五貼式製入事,榻前下敎。
洪承穆啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
閔昌植啓曰,議政府郞廳來言,今日賓廳日次,而問安相値,不得來會云矣,敢啓。傳曰,知道。
傳于閔昌植曰,禮房承旨馳詣宗廟·景慕宮,奉審摘奸,仍詣受香諸處,奉審以來。
閔昌植,以內醫院提調意啓曰,副提調李載完,今日問安,不爲仕進,卽爲牌招,何如?傳曰,允。
閔昌植啓曰,卽者副應敎洪世燮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?
傳于洪承穆曰,暗行御史入侍。
以司謁口傳下敎曰,來初十日幸行時,雲寶劍外,侍衛與陪從仍用。
注書吳炳文病,代以盧泳敬爲假注書。
傳于洪承穆曰,金吾堂上竝許遞,前望單子入之。
金吾堂上前望單子入之,判義禁尹滋德,知義禁洪鍾雲,同義禁趙秉式·南一祐落點。
洪承穆啓曰,大司憲·持平一員未差,執義金鶴鎭,掌令洪鍾永·任憲鎬,持平金疇鉉牌不進,監察茶時之意,敢啓。傳曰,知道。
以執義金鶴鎭,掌令洪鍾永·任憲鎬,持平金疇鉉,司諫趙重弼牌不進罷職傳旨,傳于洪承穆曰,只推。
傳于洪承穆曰,推鞫爲之。
洪承穆啓曰,推鞫爲之事,命下矣。委官,何大臣進去乎?敢稟。傳曰,韓判敦寧爲之。
又啓曰,推鞫爲之事,命下矣。新除授判義禁尹滋德,知義禁洪鍾雲,同義禁趙秉式·南一祐,竝卽牌招,何如?傳曰,允。
又啓曰,事變假注書梁鳳濟有身病,勢難察任,今姑改差,何如?傳曰,允。
梁鳳濟改差,代以兪鎭弼爲事變假注書。
洪承穆啓曰,臣承穆,今日推鞫進去,下直之意,敢啓。傳曰,知道。
閔昌植,以弘文館言啓曰,下番闕直,事甚未安。副修撰洪炳一有拘忌,修撰李重七·朴宗鉉,副修撰張錫祚,竝卽牌招,推移入直,何如?傳曰,允。
義禁府,今此推鞫時問事郞廳四單李愚冕·朴泳敎·鄭寅學·洪炳一。
閔昌植啓曰,臣與同副承旨洪承穆伴直矣,纔已推鞫進去,伴直無人。行左副承旨李載純,所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,副司果單金永德。
傳于閔昌植曰,秋曹堂上竝許遞,今日政差出。
傳于閔昌植曰,敦寧都正許遞,今日政差出。
以明陵親祭時亞獻官以下別單,傳于閔昌植曰,亞獻官領府事李最應,內下大豹皮一令賜給,終獻官經理事閔謙鎬,內下豹皮一令賜給,贊禮禮曹判書閔泳穆,執禮副司果尹祖榮,大祝副司果金學洙加資,陵司參奉李文淵陞六,令該曹,六品職待窠,首先擬入,本陵令趙鍾禹陞敍,參奉李文淵陞六,典祀官奉常正李鳳德,執尊副應敎洪世燮,祝史直閣金文鉉,齋郞待敎閔泳韶,贊者引儀安喆榮·玄景運,謁者兼引儀任百夏·崔光在,贊引假引儀鄭根燮·洪泰彦,祭監監察全洪敎·文俊永,各兒馬一匹賜給,其餘守僕·員役等,竝依判下施賞。
以睿陵親祭時亞獻官以下別單,傳于閔昌植曰,亞獻官領府事李最應,內下大豹皮一令賜給,終獻官南寧尉尹宜善,內下大豹皮一令賜給,贊禮禮曹判書閔泳穆,執禮副司果尹祖榮,大祝副司果金學洙加資,本陵令金台濟陞敍,參奉曺斗煥,典祀官奉常正李鳳德,陵司參奉曺斗煥,執尊宗府正韓耆東,祝史直閣金文鉉,齋郞待敎閔泳韶,贊者引儀安喆榮·玄景運,謁者兼引儀任百夏·崔光在,贊引假引儀鄭根燮·洪泰彦,祭監監察全洪敎·文俊永,各兒馬一匹賜給,其餘守僕·員役等,竝依判下施賞。
傳于閔昌植曰,親祭時祭侍金在寬·金圭復,各內下鹿皮一令賜給。
傳于閔昌植曰,今番賞典中,一人雖兼數事,毋得疊授。
傳于閔昌植曰,明陵參奉之代,驪陽府院君子孫中,勿拘年紀,令該曹問名擬入。
閔昌植,以吏曹言啓曰,掌樂院正金永德,繕工監假監役官沈定澤,俱以身病,呈狀乞遞,竝改差,何如?傳曰,允。
有政。吏批,行判書李載冕,參判洪澈周竝牌不進,參議洪萬植進,右副承旨閔昌植進。啓曰,行判書李載冕,參判洪澈周竝牌招不進,小臣獨政未安,何以爲之?敢稟。傳曰,只出緊任。以李世宰爲大司憲,沈相穆爲大司諫,李寅璟爲持平,洪鍾運爲獻納,鄭應哲·朴奎燦爲正言,李明應爲刑曹判書,吳俊泳爲刑曹參判,金學洙爲刑曹參議,尹致賢爲敦寧都正,禮曹判書閔泳穆今加正憲,行左承旨金昌熙今加嘉義,副司果尹祖榮,副司果金學洙今加通政,以上加資事承傳,領選使從事官單尹泰駿。
兵批,行判書趙寧夏病,參判趙熙一病,參議金奎軾病,參知李冕雨入直進,右副承旨閔昌植進。以閔泳夏爲蔚山監牧官,大護軍任應準,副護軍李胄榮·金學洙·尹祖榮·徐光復·許焌·徐曾輔,副司直張仁煥·鄭寅奭,副司果金熙國·洪祐冀·金鶴善·朴魯洙·李文淵,副司猛李容輔,大護軍任商準,護軍曺殷承,副護軍吳德泳。
傳于閔昌植曰,見窠皆令差出。
吏批,再政。尹祖榮爲禮曹參議,金疇鉉爲副校理,白時洽爲兵曹佐郞,金文鉉爲掌樂正,李墣爲假監役,閔恒植爲明陵參奉。
三政。宋祥淳爲持平,王彦商爲禮曹正郞,兼直閣單金文鉉。
四政。以高永錫爲奉常僉正。
五政。以朴寅煥爲禮曹正郞。
閔昌植啓曰,行左承旨金昌熙加資,下批矣。資是嘉義,行都承旨李載完,乃是嘉善,座次有違格例,何以爲之?敢稟。傳曰,左承旨許遞,前望單子入之。
承旨前望單子入之,金弘集落點。
傳于閔昌植曰,公事不審之中官金泓錫,從重推考。
水原留守鄭基世狀啓,本府判官李商應,傳諭于進善金洛鉉所住處,則以爲,臣之見叨筵銜與職名,夫豈一時所可忝竊者哉?臣之前冬衷懇,實無一毫虛假,而未蒙矜諒,徒歸飾讓,寧不欲連控乞遞,而懼深瀆撓,因仍喑默,然其惶隕靡措,則日甚一日矣。卽又守土之臣,臨宣聖諭,十行溫諭,諄複鄭重,奬之以蘊抱,責之以啓沃,若慈父之敎迷子,臣雙擎拜稽,感拯涕零,而臣實無學術之可以彌綸世敎,又無言行之可以矜式士林,則廉防甚嚴,人言可畏,此所以固執迷見,自干慢命之誅也。況今銅闈之之尺衣漸長,書筵之轉導方急,豈可以如臣無似,虛縻侍講之職哉?伏願聖明,特垂愛欲生之眷,深諒臣之情私,亟收恩召,永刊選籍,仍治臣逋慢之罪焉。第臣於前月,伏奉斥邪綸音之下者,今又承闢衛崇重之諭,欽仰讚祝,衷情自激,而夏暑秋雨,狗馬病力,未卽以蕘說,仰贊荃意之萬一,尤不勝伏地隕越。傳曰,知道。
閔昌植,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以訓鍊都監言啓,謹依下敎,隨駕將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,隨駕本廳軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳隨駕軍兵等處,乾犒饋分給之意,敢啓。傳曰,知道。
又以兵曹言啓曰,今此幸行時隨駕將官·將校·軍兵·各差備等犒饋,依定奪,以乾物分給之意,敢啓。傳曰,知道。
又以訓鍊都監言啓曰,今番幸行時隨駕將校·軍兵等犒饋,依定奪,以乾物磨鍊分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪,乾犒饋分給之意,敢啓。傳曰,知道。
又以御營廳言啓曰,隨駕將官及駕前別抄·將校·軍兵等處,依定奪,乾犒饋磨鍊分給之意,敢啓。傳曰,知道。
又以摠戎廳言啓曰,今番幸行時隨駕將校·軍兵等處,乾犒饋,依定式磨鍊分給之意,敢啓。傳曰,知道。
又以義禁府言啓曰,今此具格罪人在囚之時,時囚不可混處府中,時囚罪人徐弼輔,姑爲保放之意,敢啓。傳曰,知道。
又以刑曹言啓曰,謹依武衛所知彀官口傳下敎,右捕廳移來閭里作挐罪人裵奎鏞全羅道珍島府金甲島,金壽哲康津縣薪智島,鄭成甫羅州牧智島,竝絶島減死定配所,卽爲押送之意,敢啓。傳曰,知道。
副應敎洪世燮疏曰,伏以臣於持被中,卽接家信,則臣母素患痰癖,近因日候之不調,一倍添劇,促臣歸視。臣聞此報,方寸煎灼,接住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
閔昌植啓曰,合辭許久闕啓,事甚未安。除在外·推鞫進去外,未肅拜·呈告人員,竝卽牌招,何如?傳曰,允。
傳于金弘集曰,暗行御史留待。
傳于金弘集曰,暗行御史入侍。
注書兪鎭奎病,代以趙尙學爲假注書。
以司謁口傳下敎曰,明日南廟修改時,訓將進去。
閔昌植啓曰,大司憲李世宰,持平宋祥淳在外,執義金鶴鎭,掌令洪鍾永,持平李寅璟牌不進,掌令任憲鎬推鞫進,監察茶時之意,敢啓。傳曰,知道。
以大司諫沈相穆,執義金鶴鎭,掌令洪鍾永,持平李寅璟牌不進罷職傳旨,傳于閔昌植曰,只推。
罪人安驥永·權鼎鎬·蔡東述原情。
金弘集,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以弘文館言啓曰,副應敎洪世燮陳疏受由,校理李愚冕,副校理朴泳敎鞫廳進,上番闕直,事甚未安。應敎趙漢益,校理姜友馨,新除授副校理金疇鉉,竝卽牌招,推移入直,何如?傳曰,允。
辛巳九月初一日二更,上御興福軒。暗行御史入侍時,右副承旨閔昌植,假注書盧泳敬,記事官金天洙·鄭夏源,暗行御史閔種黙·洪英植,以次進伏訖。上曰,史官分左右。仍敎曰,暗行御史進前。種默進前。上曰,遠路善爲往返乎?種默等曰,王靈攸曁,無事往返矣。上曰,昨已略聞,而彼國朝廷事體與通商利害,詳探知來乎?英植曰,略掇聞見,至於登徹,而如臣無似,猥膺委寄,未得攄知其萬一,畢竟疎漏過甚,舛繆居多,秪增惶恐。上曰,爾等俱選文學多識之人矣,應自詳如,而彼國修好,情僞何居?英植曰,自入其境,凡待臣等,禮款備至,亦出好意相接矣。上曰,非但待人之事如是,其所存意,果復何如?英植曰,臣等所見而知之,聞而得之,類皆其皮膜節目,至其微奧,何可容易攄悉,而但其人情輕淺,速於喜怒,易親而亦易疎矣。縱今無他意,其所喜怒,固在我國相接之如何矣。上曰,與昨日所聞相符矣。上曰,彼國制度宏大,政治富强云,審如是乎?英植曰,其制度雖是宏大,皆積累所成,至於財政,以其興作甚繁,恒患不足。其軍政不爲不强,然皆由其晝夜孜孜,齊心一力之所致,以其所爲,視其所著,誠非難事矣。上曰,今審信使之行,亦爲其稅則之定也。百抽十之利害,果何如也?上來時,路逢信使,有所議及乎?種默曰,臣才識淺短,未能副萬一之責效。然旣有稅關採探者,故於中路見信使,有多少議商,亦以數種可考冊子贈之。且以稅務利害言之,日本之在戊午定稅,還爲得當,至甲子爲英·佛人之所脅迫,從價定額,率以百抽五行之,于今十八年,大有受損。非但日本然也,中國亦然,有可以百抽五者,有可以百抽十者,至二十三十者,酌其輕重而爲之,不可徒以百抽十爲準,此所萬萬詳審處也。上曰,中國朝士,來遊於日本者夥多云,果然乎?種默曰,未可以朝士論也。例有公使·領事之所保護工商,如長崎則至六百餘名,神戶則至八百餘名,橫濱則至二千五六百名矣。上曰,米穀與紅蔘之防禁一款,亦見信使而有議及乎?種默曰,果與信使有酬酌矣。米穀則當初日本,防禁於各國輸出,畢竟禁止不得,年來之弛禁,蓋由此通〈商〉,各國同然,謂米穀係人命所重,歸之於免稅秩。然我國則出口之最多者,只米穀而已,重稅·防禁兩者間取捨,然比於防禁,不若重其稅之爲無妨。至於紅蔘,近來彼人,不貴我國産而別無賣買,故詳看釜山數年月表,則蔘之貿出,不過百餘斤上下,但尾蔘稍多,無論紅白蔘,賣買絶少,防與不防,不足論也。且彼地亦有稱人蔘者,蓋我國蔘力,不合彼之藥用云矣。上曰,彼地人蔘,亦有賣於中國者多乎?種默曰,非但中國也,通一年貿出各國,幾至萬餘斤,果於彼之年表中得見矣。上曰,中國與日本,果無他釁乎?英植曰,日人恒言以聯合我國及中國,三國和協,可得外禦歐洲,此非但爲隣誼然也,亦由事勢之不容不然矣。上曰,或見花房義質乎?英植曰,聞其還歸,旣從我國,不與他同,故一次往勞後,遂過從矣。上曰,我國定稅事,或有言及乎?英植曰,臣等旣以私行爲名,故凡在公事邊,初無語到矣。上曰,越海時,爾等同舟乎?英植曰,然矣。上曰,往返爲幾月乎?英植曰,自臣承命,今十易月矣。上曰,出疆許久而還,須起仰瞻,且東宮在座,亦爲仰瞻,可也。種默等仰瞻訖。上曰,水陸往返,程路爲幾何乎?英植曰,爲萬有餘里矣。上曰,爾等曾或見中原,而今見日本,其所局勢强弱,比諸中原,何如?種默曰,臣已於丙子年書狀入燕時,略有聞見者矣。日本不可與中國比之,然以中國之衆且大,不無受損於洋人,則不可謂之强也。雖以日本之小,方務富强之術,不無張大,不可謂之弱也。上曰,來留門外,修正文字乎?英植曰,來駐近寺,始得修正矣。上命暗行御史先退,仍命史官就座。又命退,承史以次退出。
上在昌德宮。停常參·經筵。
金弘集,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金弘集啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·推鞫進去外,未肅拜·呈告人員,竝卽牌招,何如?傳曰,允。
又啓曰,行左副承旨李載純,今日不爲仕進,卽爲牌招,何如?傳曰,允。
備忘記,玉江萬戶張秉奎下直,長弓一張,長箭一部,片箭一部,筒兒一箇賜給。
金弘集啓曰,刑曹判書李明應,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,訓鍊大將申正熙,以南關王廟修改事,今方出去矣。所佩命召,何以爲之?敢稟。傳曰,仍佩住來。
又啓曰,司諫趙重弼,掌令任憲鎬,一體牌招,何如?傳曰,允。
罪人安驥泳·蔡東述等,更推後竝刑問一次,訊杖各十三度停刑,罪人權鼎鎬,更推後刑問一次,訊杖第九度停刑。
傳于金弘集曰,推鞫姑罷。
傳于金弘集曰,暗行御史留待。
傳于金弘集曰,暗行御史入侍。
金弘集啓曰,大司憲李世宰在外,執義金鶴鎭,掌令洪鍾永·任憲鎬,持平宋祥淳·李寅璟牌不進,監察茶時之意,敢啓。傳曰,知道。
以大司諫沈相穆,司諫趙重弼,正言朴奎燦,執義金鶴鎭,掌令洪鍾永·任憲鎬,持平宋祥淳·李寅璟牌不進罷職傳旨,傳于金弘集曰,只推。
傳于金弘集曰,推鞫爲之。
洪承穆啓曰,臣承穆,今日推鞫進去,下直之意,敢啓。傳曰,知道。
金弘集啓曰,明日召對,取稟。傳曰,停。
金弘集啓曰,臣與同副承旨洪承穆伴直矣,纔已推鞫進去,伴直無人。行左副承旨李載純,更爲牌招,何如?傳曰,允。
又啓曰,今此京外上言六十張內三張,以猥濫拔去,五十七張,分下各該司次,捧入之意,敢啓。傳曰,知道。
傳于金弘集曰,今番武二所,三伸坪爲之。
金弘集啓曰,行左副承旨李載純,再牌不進,伴直無人,所當更爲牌招,而係是一日三牌,何以爲之?敢稟。傳曰,更爲牌招。
金弘集,以統理機務衙門言啓曰,卽見盛京禮部咨文出來者,則本年夏季統巡會哨緣由,具奏奉旨知照事也。回咨按例撰出,付撥下送灣府,傳給鳳城,轉致盛京之地,何如?傳曰,允。
又以奎章閣言啓曰,卽接內需寺牒報,則咸興·永興兩本宮十月別大祭時,造燭·封香吉日,今月二十一日辰時,衣襨·香燭·祭品奉詣吉日,同月二十二日午時爲吉云,又此日時擧行之意,敢啓。傳曰,知道。
又以禮曹言啓曰,今此監試初試啓下榜目,詳細考閱,則一所進士試三等第二十八人童蒙李斗杓,誤以幼學李斗杓書塡,第八十二人洪鍾夏生父在承,誤以在永書塡,生員試三等第二十二人金尤秉本茂朱,誤以茂州書塡,第八十人朴憲秉生父承儁,誤以承俊書塡,第九十一人朱鳳達本綾城,誤以積城書塡,第一百三人金正錫居楊州,誤以金昌錫居京書塡,二所進士試三等第四十二人李能夏居坡州,誤以坡平書塡,第四十六人林膺奎父幼學,誤以學生書塡,第四十七人柳淵博,誤以淵溥書塡,第五十四人任樂模居藍浦,誤以金浦書塡,第六十二人南氣元生父履輻,誤以履輪書塡,生員試三等第二十二人金秉銖生父在瑜,誤以在瑀書塡,第五十三人李馥父幼學,誤以學生書塡矣。一竝改付標以入,而一二所試官及四館官員,俱有不察之失,推考,何如?傳曰,允。
又以兵曹言啓曰,今此健元陵·崇陵·元陵·綏陵·景陵幸行時,各差備所把驛馬,別單書入,而本曹驛馬外,不足之數,依近例京畿驛馬十五匹補把事,分付本道之意,敢啓。傳曰,知道。
又以訓鍊都監言啓曰,臣正熙進詣南關王廟,有頉處看審修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監蕫修改後,別單書入之意,敢啓。傳曰,知道。
又以左右捕盜廳言啓曰,前中軍趙中鎬,氷庫別提李炳埴,進士任哲鎬等,出於告變之招,中鎬·炳埴,係是朝官,哲鎬太學儒生,自臣廳不敢擅便,以待處分之意,敢啓。傳曰,令廟堂,稟處。
又以左右捕盜廳言啓曰,進士李然應,出於告變之招,係是太學儒生,自臣廳不敢擅便,以待處分之意,敢啓。傳曰,令廟堂,稟處。
又以左右捕盜廳言啓曰,因鞫廳標紙,臣廳在囚罪人明昌祿,移送義禁府之意,敢啓。傳曰,知道。
又以義禁府問事郞廳,以委官意啓曰,文書浩繁,擧行多端,副司果宋圭元·李鎬冕·李秉臯,弘文館校理姜友馨,問事郞廳加差下,何如?傳曰,允。
又以義禁府言啓曰,今此推鞫時,本府都事,不可不備員矣。奉命在外都事朱冕燮·李建相·成冕鎬,不仕都事金東澔,竝令該曹口傳相換,以爲備員擧行,何如?傳曰,允。
又以義禁言啓曰,保放罪人徐弼輔,還囚議處以入,而仍爲保放之意,敢啓。傳曰,知道。
義禁府啓目粘連,向前徐弼輔亦,侵虐平民,恣行不法,道啓臚列,如是明的,律例莫嚴,焉逭當勘?以此照律。判付啓依允。
辛巳九月初二日二更,上御興福軒。暗行御史入侍時,行右承旨金弘集,假注書趙尙學,記事官金天洙·鄭夏源,暗行御史趙秉稷,以次進伏訖。上曰,史官分左右。仍敎曰,暗行御史進前。秉稷進前訖。上曰,修程重溟,善爲往返乎?秉稷曰,王靈攸曁,無事往返矣。上曰,我國與日本交隣,自是三百有餘年,而旣許通商,則必探知其情實,然後乃可,故特差遣之也。秉稷曰,交隣通商之地,莫先乎詳探情實,而以臣愚昧,未攄實情,惶悚萬萬。上曰,彼人之向意於我國,何如乎?秉稷曰,自渡海後,所過之地,每逢彼人,輒欣然款待,少無疎遠之意,必是我國相距最近,交隣旣久,故凡百應接,甚爲慣熟矣。上曰,果無惡意否?秉稷曰,目今所見,未有顯著之意,而但接對雖曰欣款,其性類多偏急,專事趨利,故論事之際,毫釐必爭。若一言相聧,則頃刻色變,不可以今日之無惡意,逆測日後之事情,惟在我之隨機應變矣。上曰,順其性則必心悅,拂其意則將生釁乎?秉稷曰,柔遠之道,務順其意,而至於難從之請,必從境界上擧理曉之,一遵公平爲宜,亦在備禦之如何也。上曰,出疆許久而還,須起仰瞻,且東宮在座,亦仰瞻也。秉稷仰瞻訖。上曰,往返首尾,今爲幾何耶?秉稷曰,自釜山登船至還泊,凡一百十一日矣。上曰,今此來往,比諸信使則稍久矣,必詳知彼之情刑也。秉稷曰,臣今番之行,比諸信使,則持日稍久,而素乏才幹,且留橫濱,但稅關以外,未暇周探,彼人情形,未能詳聞,悚惶萬萬。上曰,彼人國之稅則中,有値百而抽百,或抽二百云,信否?秉稷曰,各國稅則中,保護貴物,或有値百而抽百者,亦或有抽二百者,而如此之外,又計其物之價,或倍徵之,故曰倍價稅云,而彼國則己未初定稅時,輸入品酒類抽三十五,餘抽二十,輸出品抽五分一,自倫敦壬戌之約,巴里甲子之約以後,減輸入之稅,與輸出同爲抽五,丙子改稅之後,至今遵行抽五例而已。上曰,淸國亦如是定稅乎?秉稷曰,淸國定稅,在於辛未,而日本之與各國通行,已有丙寅稅目,故中東和約,與各國無異矣。上命史官就座,仍命御史先退。又命退,承史以次退出。
上在昌德宮。停常參·經筵。
金弘集啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·推鞫進去外,未肅拜·呈告人員,竝卽牌招,何如?傳曰,允。
又啓曰,右副承旨閔昌植,今日不爲仕進,卽爲牌招,何如?傳曰,允。
又啓曰,今初十日健元陵·崇陵·元陵·綏陵·景陵親祭祭文,當爲製進,藝文提學尹秉鼎,待明朝牌招,使之製進,何如?傳曰,允。
又啓曰,卽者檢閱鄭夏源,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者副校理金疇鉉,以其親病,陳疏徑行,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
又啓曰,卽者檢閱閔啓鎬·尹相翊·金天洙,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
又啓曰,式年文科初試二所試官徐夔淳·鄭元夏,謂以情踪惶蹙,奉牌闕外,陳疏到院,原疏雖不得不捧入,前後飭敎,何等截嚴,而屢度催促,終不入來,事體所在,誠極未安。竝從重推考,何如?傳曰,允。
吏曹口傳政事,禁府都事朱冕燮,監察宋萬燮,已上相換,禁府都事金東澔,引儀白東學,已上相換,禁府都事李建相,濟用奉事朴夏陽,已上相換,禁府都事成冕鎬,司饔奉事李敎英,已上口傳相換事,承傳。
傳于金弘集曰,公事不審之中官李章鎬,從重推考。
傳于金弘集曰,左副承旨許遞,前望單子入之。
金弘集啓曰,行都承旨李載完,行左承旨金聲根不爲仕進,左副承旨前望未下,右副承旨閔昌植牌不進,同副承旨洪承穆推鞫進,院中只有臣一人,伴直無人。行左承旨,所當牌招,而拘於廳規,不得請牌,何以爲之?敢稟。傳曰,牌招。
以右副承旨閔昌植牌不進罷職傳旨,傳于金弘集曰,只推。
金弘集啓曰,行左承旨金聲根牌不進,伴直無人,右副承旨閔昌植,旣有只推之命,更爲牌招,何如?傳曰,允。
承旨前望單子入之,李起鎬落點。
以大司諫沈相穆,司諫趙重弼,正言鄭應哲,執義金鶴鎭,掌令洪鍾永·任憲鎬牌不進罷職傳旨,傳于金弘集曰,只推。
以檢閱閔啓鎬·尹相翊·金天洙牌不進罷職傳旨,傳于金弘集曰,只推。
金弘集,以義禁府問事郞廳,以委官意啓曰,別軍職李載先,謂有至冤而自現,故捧招後,仍囚之意,敢啓。傳曰,知道。
又以義禁府言啓曰,鞫獄何等嚴重,而罪囚招辭,自相漏洩,事體所在,萬萬驚駭,有不可尋常處之。當該擧行都事宋淳爀,爲先汰去,臣亦未能檢飭,不勝惶恐之意,敢啓。傳曰,不無參量,特爲分揀。
罪人安驥泳,更推後刑問一次,訊杖第二度停刑,與明昌祿面質,罪人權鼎鎬·蔡東述等,更推後竝刑問一次,訊杖各四度停刑,竝與明昌祿面質,自現人李載先,捧招後仍囚。傳于金弘集曰,推鞫姑罷。
金弘集,以吏曹言啓曰,來壬午式年文科東堂初試,試官當爲磨鍊擬入,而前都事柳冕鎬,時無職名,令該曹口傳付軍職,何如?傳曰,允。
又以議政府言啓曰,因左右捕廳草記,前中軍趙中鎬,氷庫別提李炳埴,進士任哲鎬等,出於告變之招,中鎬·炳埴,係是朝官,哲鎬太學儒生,自臣廳不敢擅便,以待處分爲辭,而批旨,令廟堂,稟處事,命下矣。朝官·太學,俱出於告變之招,則罪犯旣重,永刊仕籍與儒籍,以爲無礙盤覈之地,何如?傳曰,允。
又以左右捕廳言啓曰,兼檢書官吳友泳,旣出査庭,今乃現捉,係是朝官,自臣廳不敢擅便,以待處分之意,敢啓。傳曰,令廟堂,稟處。
又以議政府言啓曰,因左右捕廳草記,進士李然應,出於告變之招,係是太學儒生,自臣廳不敢擅便,以待處分爲辭,而批旨,令廟堂,稟處事,命下矣。太學儒生,旣有罪犯,則不可以此爲拘,刊其儒籍,俾爲取招之地,何如?傳曰,允。
又以議政府言啓曰,因左右捕廳草記,兼檢書官吳友泳,旣出査庭,今乃現捉,係是朝官,自臣廳不敢擅便,以待處分爲辭,而批旨,令廟堂,稟處事,命下矣。朝官之名,又出於査庭,則先刊仕籍,以爲取招,與前此覆啓,宜無異同,一體施行,何如?傳曰,允。
又以禮曹言啓曰,來十月初三日行宗廟冬享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來十月初三日行宗廟冬享大祭親行時,永寧殿,依例遣大臣攝行,何如?傳曰,允。
又以禮曹言啓曰,今此壬午式年文科初試一所,設場於本曹矣。上直郞廳,依例移直朝房之意,敢啓。傳曰,知道。
又以弘文館言啓曰,校理李愚冕·姜友馨,副校理朴泳敎鞫廳進,金疇鉉陳疏徑行,上番闕直,事甚未安。副應敎洪世燮,由限已過,與應敎趙漢益,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎趙漢益,副應敎洪世燮有身病,校理李愚冕·姜友馨,副校理朴泳敎,副修撰洪炳一鞫廳進,副校理金疇鉉在外,修撰李重七,副修撰張錫祚,竝卽牌招,推移姑陞入直,何如?傳曰,允。
又以禮曹言啓曰,卽接四館所牒呈,則辛巳四月日次儒生殿講入格幼學林羲相·閔宗植,以上直赴殿試,己卯九月秋到記殿講入格幼學尹翼鎭,庚辰四月春到記殿講入格幼學宋在三,同年八月秋到記殿講入格幼學權錫洛·張·金基燮,辛巳三月春到記殿講入格幼學李翊焌·姜濬永·金台性·鄭在鍵·白斗七,以上直赴會試,己卯二月春到記殿講入格幼學李起駿,同年九月秋到記殿講入格幼學康奉圭,庚辰四月春到記殿講入格幼學金持元·崔秉煜·朴來龍,同年八月秋到記殿講入格幼學朴世翼,生員李晩煃,幼學朴永薰·玄圭根·崔錫英·閔圭顯·李鍾夔·金㙂鉉·洪祐楨·盧鎭奕,辛巳三月春到記殿講入格幼學沈宜奎·崔永燮·朴廷彬·安錫弼·韓東熙·鄭永弼,以上給二分,己卯二月春到記殿講入格幼學李根洙·石宗鎬·李鍾龍·金鎭模·金炳應,同年九月秋到記殿講入格幼學康炳麟·全世緯,庚辰八月秋到記殿講入格幼學金禹河·朴永學·鄭晢洪·裵哲淳,以上給一分事命下,竝於今番,分等許赴事,報來矣。幼學林羲相等二人,直赴於今此壬午式年文科殿試,幼學尹翼鎭等十人,直赴於文科覆試,講經幼學李起駿等三十二人,依例許赴於文科初試,較藝等第之意,分付,何如?傳曰,允。
傳于金弘集曰,推鞫爲之。
金弘集,以義禁府言啓曰,今此推鞫方張之時,時囚不可混處府中,時囚罪人朴齊瑛,姑爲保放之意,敢啓。傳曰,知道。
又以義禁府言啓曰,保放罪人徐弼輔,還囚照律以入,而仍爲保放之意,敢啓。傳曰,知道。
又以義禁府言啓曰,徐弼輔係是流配,依已例,不付功議以入之意,敢啓。傳曰,知道。
義禁府照目粘連,前五衛將徐弼輔矣本府議啓內,侵虐平民,恣行不法,道啓臚列,如是明的,律例莫嚴,焉逭重勘?以此照律,罪杖一百收贖,告身盡行追奪,流三千里定配,私罪。奉敎依允。
義禁府啓目,前縣監朴齊瑛原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
副護軍徐夔淳疏曰,伏以臣才疎識淺,百無肖似,而猥於昨春監試,冒忝參試官之任,不能隨事殫誠,以竣試役,乃於出榜之後,至蒙恩勘,匪罪伊敎,尙切悚蹙,試院一步,艮限在前,其何以時日之稍久,晏若無故,揚揚爲冒膺之計哉?試牌儼臨,進身無路,玆詣闕下,忙陳短章。伏乞聖慈,俯垂鑑諒,特命鐫改臣試望,仍治臣瀆撓之罪,以昭法紀,以安私分焉。臣無任云云。省疏具悉。往事何必爲引?試牌體重,卽爲入來。
副護軍鄭元夏疏曰,伏以臣於昨春監試試役,罪著僨誤,嶺海薄譴,匪怒伊敎,而旋蒙恩宥,復廁邇列,此乃我聖上天地父母拭垢洗㿀之至仁盛德,而每自省愆,不寒而栗。今於式科考試之望,庚牌儼臨,臣於是任,宿愆自如,艮限在前,則何敢作揚揚冒進之計也哉?左右參量,進身無路,玆敢奉牌闕外,忙陳短章。伏乞聖明,特命鐫改,仍治臣慢命之罪,不勝幸甚。臣無任云云。省疏是悉。往事何必爲引?試牌體重,卽爲入來。
檢閱鄭夏源疏曰,伏以臣卽接家信,則臣父病感委頓,刀圭是事。臣聞此報,實難按住,敢陳短章,徑出禁扃。伏乞天地父母,俯賜鑑諒,遞臣職名,治臣擅離,俾便救護而肅朝綱焉。臣無任云云。省疏具悉。爾其勿辭救護。
副校理金疇鉉疏曰,伏以臣之本生家,在於忠淸道懷德地,而本生母年迫七旬,常患風痰之證。今聞添劇之報,爲子情理,方寸煎熬,卽欲當日往護,而見方持被,玆不得已冒悚陳章,徑出登程。伏乞聖慈,俯燭私情,特許歸省之恩,仍治臣擅行之罪,以肅朝綱,千萬至祝。臣無任云云。省疏具悉。爾其勿辭往護。
上在昌德宮。停常參·經筵。
金弘集啓曰,明日常參·經筵,取稟。傳曰,停。
洪承穆啓曰,合辭許久闕啓,事甚未安。除在外·推鞫進去外,未肅拜·呈告人員,竝卽牌招,何如?傳曰,允。
又啓曰,左副承旨李起鎬,時在京畿高陽地,斯速乘馹上來事,下諭,何如?傳曰,允。
又啓曰,今此幸行時,何大臣留都乎?敢稟。傳曰,領敦寧爲之。
金弘集啓曰,左右史不可不備,檢閱閔啓鎬·尹相翊·金天洙,旣有只推之命,竝卽牌招,推移入直,何如?傳曰,允。
洪承穆啓曰,今日推鞫進去,下直之意,敢啓。傳曰,知道。
傳于金弘集曰,藥院提調許遞,前望單子入之。
內醫提調前望單子入之,金炳始落點。
金聲根啓曰,大司憲李世宰在外,執義金鶴鎭,掌令洪鍾永·任憲鎬,持平李寅璟牌不進,宋祥淳推鞫進,監察茶時之意,敢啓。
以大司諫沈相穆,司諫趙重弼,正言朴奎燦,執義金鶴鎭,掌令洪鍾永·任憲鎬,持平李寅璟牌不進罷職傳旨,傳于金弘集曰,只推。
以右副承旨閔昌植牌不進罷職傳旨,傳于金弘集曰,只推。
金弘集,以弘文館言啓曰,校理李愚冕·姜友馨,副校理朴泳敎鞫廳進,金疇鉉在外,上番闕直,事甚未安。應敎趙漢益,副應敎洪世燮,竝卽牌招,推移入直,何如?傳曰,允。
金聲根,以義禁府問事郞廳,以委官意啓曰,諸罪人尙未輸款,捕囚諸招,各有歸屬,又必有不得不對質者,而每煩啓稟,還涉瀆屑,令捕廳自今隨知委,領率往來,何如?傳曰,允。
又以左右捕廳言啓曰,鞫廳標紙,臣廳在囚罪人崔快龍·李鍾海·李龍祥等三名,移送義禁府之意,敢啓。傳曰,知道。
罪人安驥泳與告變人李豊來及捕廳罪人李鍾海,更推面質後,刑問一次,訊杖第二度停刑,罪人權鼎鎬·蔡東述等,與捕廳罪人李鍾海·崔快龍,更推面質後,竝刑問一次,各訊杖第二度停刑。
金聲根,以武一所試官意啓曰,臣所今日平明開場,而擧子捧單數,天字半字二十五人矣。先自木箭試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,天字半字十四人矣。先自木箭試取之意,敢啓。傳曰,知道。
又以武一所試官意啓曰,臣所今日木箭應射擧子二十五人內,入格十二人矣。木箭旣已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日木箭應射擧子十四人,皆爲入格矣。各技鱗次,竝爲試取之意,敢啓。傳曰,知道。
又以武一所試官意啓曰,臣所今日鐵箭應射擧子十二人,俱爲入格矣。鐵箭旣已畢試,片箭·騎芻·騎槍·鳥銃,當爲試取,而無一人應試者。各技皆已畢試,今方修整榜目之意,敢啓。傳曰,知道。
又以武二所試官意啓曰,今日鐵箭應射擧子十四人,竝爲沒數入格矣。今方計劃,修整榜目以入之意,敢啓。傳曰,知道。
金聲根啓曰,試官之詣闕,例也,而式年武科初試一所監試官李肯濂,二所監試官尹一成,謂有身病,自外徑歸,事甚未安。竝推考,何如?傳曰,允。
金聲根,以御營廳言啓曰,謹依武衛所知彀官李重弼口傳下敎,南小營以別隊敎鍊所,今已移屬矣。入直將卒,當爲解送,而哨官使之移直南倉,該倉軍卒,如前兼管,南小營入直軍解送之意,敢啓。傳曰,知道。
又以義禁府言啓曰,時囚罪人徐弼輔,杖一百流三千里定配,照律公事判付內,依允矣。徐弼輔,杖一百收贖,告身盡行追奪,全羅道綾州牧流三千里定配,而以議啓內辭意具罪目,依例發遣府書吏,押送配所,何如?傳曰,允。
又以義禁府言啓曰,保放罪人朴齊瑛,還囚議處以入,而仍爲保放之意,敢啓。傳曰,知道。
義禁府啓目粘連,向前朴齊瑛亦,虐民騙財,肆行非理,至登道啓,律有當勘,以此照律,何如?判付啓依允。
上在昌德宮。停常參·經筵。
藥房提調金炳始,行左承旨金聲根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
金聲根,以都摠〈府〉言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
金聲根啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·推鞫進去外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而鞫坐相値,不得來會云矣。敢啓。傳曰,知道。
又啓曰,右副承旨閔昌植,今日不爲仕進,卽爲牌招,何如?傳曰,允。
金聲根,以內醫院提調意啓曰,副提調李載完,今日問安,不爲仕進,卽爲牌招,何如?傳曰,允。
傳于金聲根曰,卽見鞫廳議啓,則請捧諸罪人遲晩者,何若是輕遽也?其凶窩逆節,尙未畢露,政宜築底鉤覈,而今乃四招而止,有若卒卒磨勘者,是豈簡孚之義乎?更爲盤詰嚴鞫,以重獄體事,分付鞫廳。
兵曹,以朴齊寅爲留都大將。
傳于金聲根曰,出身鄭淳默,議藥同參差下。
傳于金聲根曰,藥院都提調有闕之代,前望單子入之。
內醫〈院〉都提調前望單子入之,左議政金炳國落點。
傳于金聲根曰,都承旨許遞,前望單子入之。
承旨前望單子入之,尹泰經落點。
傳于金聲根曰,右副承旨許遞,前望單子入之。
承旨前望單子入之,宋秉瑞落點。
金聲根啓曰,左右史不可不備,檢閱閔啓鎬·尹相翊·金天洙,旣有只推之命,竝卽牌招,推移入直,何如?傳曰,允。
傳于金聲根曰,政官牌招開政。
傳于洪承穆曰,推鞫姑罷。
洪承穆啓曰,持平宋祥淳,正言鄭應哲,一體牌招,何如?傳曰,允。
又啓曰,大司憲未差,執義金鶴鎭,掌令洪鍾永·任憲鎬,持平宋祥淳·李寅璟牌不進,監察茶時之意,敢啓。傳曰,知道。
以大司諫沈相穆,司諫趙重弼,正言鄭應哲·朴奎燦,執義金鶴鎭,掌令洪鍾永·任憲鎬,持平宋祥淳·李寅璟牌不進罷職傳旨,傳于洪承穆曰,只推。
傳于洪承穆曰,在外臺諫許遞,今日政差出。
傳于洪承穆曰,京兆堂上竝許遞,今日政差出。
金聲根啓曰,以吏曹言啓曰,承文院校檢林相僖,繕工監假監役官李,俱以身病,呈狀乞遞,〈改差〉,何如?傳曰,允。
有政。吏批,行判書李載冕,參判洪澈周進,參議洪萬植牌招不進,行左承旨金聲根進。啓曰,行判書李載冕,參議洪萬植,竝牌招不進,小臣獨政未安,何以爲之?敢稟。傳曰,仍爲之。以鄭健朝爲大司憲,南廷皓爲獻納,金元植爲判尹,朴定陽爲左尹,趙準永爲右尹,陳宗蓍爲校檢,兼掌令趙鍾弼減下。
兵批,行判書趙寧夏病,參判趙熙一病,參議金奎軾入直進,參知李冕雨病,右副承旨洪承穆進。訓鍊僉正加設單柳冀先,大護軍金炳地,護軍李世宰·金昌熙·任孝準·張錫龍,副護軍閔昌植,副司直洪鍾運,以上竝單付。
吏批,再政。以鄭來錫爲假監役。
以吏曹參議洪萬植牌不進罷職傳旨,傳于金聲根曰,只推。
金聲根,以弘文館言啓曰,上番闕直,事甚未安。應敎趙漢益有拘忌,副校理金疇鉉在外,副應敎洪世燮,校理李愚冕·姜友馨,副校理朴泳敎,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎趙漢益有拘忌,副應敎洪世燮有身病,校理李愚冕·姜友馨,副校理朴泳敎,副修撰洪炳一鞫廳進,副校理金疇鉉在外,修撰李重七,副修撰張錫祚,竝卽牌招,推移姑陞入直,何如?傳曰,允。
又以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
洪承穆,以義禁府言啓曰,朴齊瑛係是流配,依已例,不付功議以入之意,敢啓。傳曰,知道。
領府事李最應箚曰,伏以臣於藥院之任,曾叨未浹二旬矣,何敢爲丐免之計,而當此霜令之遒冷,疝積闖肆,而內亘吹霎,乘虛而外侵,落席呻囈,宛轉度日,連闕候班,已極悚蹙。伏況東寢祼謁,筮期不遠,保護之責,尤重於勞動之時,而賤疾一向㱡㱡,以今見狀,萬無從邁之望,玆敢冒入短章,仰瀆崇嚴。伏乞聖慈,俯垂鑑諒,亟遞臣藥院之銜,俾安私分焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于金聲根曰,此批答,遣史官,傳諭。
領敦寧洪淳穆,判敦寧韓啓源,左議政金炳國等聯名箚曰,伏以臣等日赴鞫座訊覈,今屢擧矣。端緖旣露,斷業隨成,可以洩神人共憤之心,而第緣臣等之昏耄,獄體有大僨誤者。日昨李載先,出於鞫招,渠自來現之後,固宜具格南間,按法取招,而鞫庭自現,乃是初有之事,則姑令嚴囚西間,亦出於倉卒不審也。獄體何等嚴重,而僨誤如此,滿心惶懍,靡有容措。今方移囚南間,以爲擧行,而當初不審之失旣自在,則顧安敢晏然泯默,不思所以自劾也哉?用具短牘聯籲。伏乞聖明,亟降威罰,以警具僚焉。取進止。答曰,省箚具悉卿等之懇。鞫體之愼嚴,有如是矣,而何須至於聯箚自引乎?卿等其諒之。仍傳于金聲根曰,此批答,遣史官,傳諭。
判義禁尹滋悳,知義禁洪鍾雲,同義禁趙秉式·南一祐等聯名疏曰,伏以臣等奉職無狀,今於按獄之列,其所僨誤,不止一再,莫非鞫體之所隳損,公議之所沸鬱也。申籲自劾,未勘當勘,歷日惶蹙,靡所止屆。卽者臺論峻發,歷擧臣等前後所失,其言節節是矣,臣等果何辭而可明乎?夫此鞫事,亘古所無之變也。莽伏之憂,誠爲大懼,簡孚之戒,不容少忽,而旣不能按法嚴重,又未克築底鉤覈,其於明張之義,顧何如也,臣等之罪,不待人言而自知矣。今於敦飭之下,以此情踪,萬無以抗顔趨赴於鞫座之末,玆敢不避猥越,冒悚聯籲。伏乞聖明,俯垂鑑諒,亟令司敗,議臣等當被之律,俾獄體重而邦憲伸馬。臣無任云云。答曰,省疏具悉。疏辭卽因鞫體而然也。至於自引,不必如是矣。
上在昌德宮。停常參·經筵。
金弘集啓曰,明日常參·經筵,取稟。傳曰,停。
洪承穆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨宋秉瑞,今日不爲仕進,卽爲牌招,何如?傳曰,允。
以檢閱閔啓鎬·尹相翊·金天洙牌不進罷職傳旨,傳于洪承穆曰,只推。
宋秉瑞啓曰,左右史不可不備,檢閱閔啓鎬·尹相翊·金天洙,旣有只推之命,鄭夏源由限已過,竝卽牌招,推移入直,何如?傳曰,允。
又啓曰,卽者檢閱閔啓鎬·尹相翊·金天洙,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
傳于洪承穆曰,都統使李景夏,御營大將閔台鎬相換。
洪承穆啓曰,虎符及傳令牌,當爲親納,而前武衛都統使李景夏,謂有身病,使其營校替納,事甚未安。推考,何如?傳曰,允。
議政府武衛都統使單閔台鎬,御營大將單李景夏。
兵曹,武衛都統使單閔台鎬,御營大將單李景夏。
兵曹,龍虎營兼管堂上單閔台錫,摠戎廳兼管堂上單閔台鎬,舟橋司堂上單閔台鎬。
洪承穆啓曰,新除授都統使閔台鎬,御營大將李景夏,竝卽牌招,傳授虎符·傳令牌及命召牌,何如?傳曰,允。
傳于洪承穆曰,今番幸行時,諸般擧行,依京擧動例爲之,務從省約,出還宮時植炬置之,凡繫役民事,皆以儲置米會減,十里外斥堠·伏兵·傳語軍置之,外驛捕把除之事,分付。
以檢閱鄭夏源牌不進罷職傳旨,傳于宋秉瑞曰,只推。
宋秉瑞啓曰,左右史不可不備,檢閱鄭夏源,旣有只推之命,更爲牌招,何如?傳曰,允。
兵曹,留都從事官單申泰寬。
洪承穆啓曰,行大司憲鄭健朝,執義金鶴鎭,掌令洪鍾永·任憲鎬,持平宋祥淳·李寅璟牌不進,監察茶時之意,敢啓。傳曰,知道。
以大司諫沈相穆,司諫趙重弼,正言鄭應哲·朴奎燦,執義金鶴鎭,掌令洪鍾永·任憲鎬,持平宋祥淳·李寅璟牌不進罷職傳旨,傳于洪承穆曰,只推。
以平安監司閔泳緯狀啓,渭原郡人命淹死事,傳于宋秉瑞曰,民家漂頹,人命淹死,聞甚矜惻。元恤典外,別加顧助,淹死人,如有生前身·還布,竝蕩減,結搆淹埋之節,各別顧助事,廟堂措辭,分付。
宋秉瑞,以內醫院都提調·提調意啓曰,出身鄭淳默,議藥同參差下事,命下矣。出身鄭淳默,議藥同參差下,令該曹口傳付軍職,冠帶常仕,何如?傳曰,允。
又以弘文館言啓曰,應敎趙漢益有拘忌,副應敎洪世燮,校理李愚冕·姜友馨,副校理朴泳敎有身病,金疇鉉在外,上番闕直,事甚未安。修撰李重七,副修撰張錫祚·洪炳一,竝卽牌招,推移姑陞入直,何如?傳曰,允。
又以承文院言啓曰,院吏文學官尹宅善有頉,代幼學李容輔差下,付軍職,冠帶常仕,何如?傳曰,允。
洪承穆,以義禁府言啓曰,保放罪人朴齊瑛,還囚照律以入,而仍爲保放之意,敢啓。傳曰,知道。
又以義禁府言啓曰,今此推鞫方張之時,時囚不可混處府中,時囚罪人趙秉友,姑爲保放之意,敢啓。傳曰,知道。
義禁府照目粘連,前縣監朴齊瑛矣本府議啓內,虐民騙財,肆行非理,至登道啓,律有當切,以此照律,罪杖一百收贖,告身盡行追奪,流三千里定配,私罪。奉敎依允。
領敦寧洪淳穆,判敦寧韓啓源,左議政金炳國〈等聯名〉箚曰,伏以臣等卽伏見傳敎下者,以按獄輕遽,乃至四招而止,辭旨嚴於斧鉞,責諭凜若霜雪,臣等擎讀以還,惶霣震剝,莫省措躬之所也。蓋鞫獄,國之大政,有倫有要,適輕適重,苟或毫髮不盡,其在審克之義,固知有乖於令政,則曷敢不殫神罄慮,築底盤覈,一以答委畀之重,一以效沫飮之忱,而奈其材之所局,識之所闇,師聽貌稽,不免爲卒卒磨勘,凶窩逆節未究,其條條畢露,以致宵旰之貽惱。有臣如此,合置何辟,臣等溺職之罪,非但自知已審,且莫逃於淵鑑之下,則豈可以倖逭爲幸,而不思所以自訟之圖也哉?聖度雖恢於包荒,微諒轉切於悚蹙,庸敢具牘聯籲。伏乞聖明,亟施臣等當勘之律,俾鞫體重而賤分安,不勝幸甚。取進止。答曰,省箚具悉卿等之懇。今此處分,卽重鞫事也,不必如是爲引,卿等其諒之。傳于宋秉瑞曰,此批答,遣史官,傳諭。
判義禁尹滋悳,知義禁洪鍾雲,同義禁趙秉式·南一祐〈等聯名〉疏曰,伏以臣〈等〉卽伏見傳敎下者,以鞫廳議啓之有所輕遽,至有更爲盤詰之命,辭旨嚴重,臣等滿心惶懍,無地自容。夫鞫獄鉤覈,何等謹嚴,而昏謬顚錯,不能審愼,未盡柱役之責,大違簡孚之義,律以常憲,合置何辟。聖度天大,曲施包荒,不以威罰而加之,只有責諭而勉之,臣等銜恩而縱極感惶,訟愆而冞切震惕,不敢以倖逭,晏然自安于心,玆控聯籲,仰瀆崇嚴。伏乞聖明,亟施臣等當被之律,以重鞫體焉。臣等無任云云。答曰,省疏具悉。鞫獄之嚴重,果何如,而不能盡其盤詰,則何以究竟乎?其勿爲引,益勉簡覈之義。
上在昌德宮。停常參·經筵。
宋秉瑞啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點後,日次待令。
又啓曰,明日常參·經筵,取稟。傳曰,停。
洪承穆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于宋秉瑞曰,右承旨許遞,前望單子入之。
傳于洪承穆曰,推鞫爲之。
洪承穆啓曰,臣承穆,今日推鞫進去,下直之意,敢啓。傳曰,知道。
傳于洪承穆曰,判敦寧委官之任許副。
傳于洪承穆曰,委官,領敦寧爲之。
宋秉瑞啓曰,卽者領敦寧府事洪淳穆,左議政金炳國,使錄事來言,臺論峻發,衷情惶蹙,不敢偃處城闉,今方逬出門外云。左議政,仍納命召,何以爲之?敢稟。傳曰,當有處分矣。
以檢閱鄭夏源再牌不進罷職傳旨,傳于宋秉瑞曰,只推。
宋秉瑞啓曰,左右史不可不備,檢閱閔啓鎬·尹相翊·金天洙·鄭夏源,旣有只推之命,竝卽牌招,推移入直,何如?傳曰,允。
吏曹口傳政事,武衛所軍色提調單閔台鎬,軍器提調單閔台鎬,訓鍊都監提調單閔台鎬,禁衛提調單閔台鎬,御營提調單閔台鎬,已上口傳單付事,承傳。
宋秉瑞啓曰,試官之出榜詣闕,例也,而文科初試一所監試官文俊永,謂有身病,自外徑歸,事甚未安。推考,何如?傳曰,允。
又啓曰,試官之出榜詣闕,例也,而文科初試二所監試官全洪敎,謂有身病,自外徑歸,事甚未安。推考,何如?傳曰,允。
又啓曰,行大司憲鄭健朝,執義金鶴鎭,掌令任憲鎬牌不進,洪鍾永差祭,持平宋祥淳陳疏,李寅璟推鞫進,監察茶時之意,敢啓。傳曰,知道。
以大司諫沈相穆,司諫趙重弼,正言鄭應哲,執義金鶴鎭,掌令任憲鎬牌不進罷職傳旨,傳于宋秉瑞曰,只推。
以檢閱閔啓鎬·尹相翊·金天洙牌不進罷職傳旨,傳于宋秉瑞曰,只推。
宋秉瑞啓曰,行都承旨尹泰經,行左承旨金聲根,行右承旨金弘集不爲仕進,左副承旨李起鎬在外,右副承旨洪承穆推鞫進,院中只有臣一人,伴直無人。行右承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,行右承旨金弘集牌不進,伴直無人。所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,卽者義禁府都事來言,推鞫之事命下,而方齊會開坐之際,時原任大臣·本府堂上,俱被臺論,逬出城外,不得開坐云,何以爲之?敢稟。傳曰,當有處分矣。
傳于宋秉瑞曰,諸大臣之因被臺疏,一時竝出,乃爻象之可悶,而況今鞫事有命矣,老成體國之地,何不念先公後私之義乎?卽爲還入,安心開坐之意,遣史官,傳諭于時原任大臣,還傳命召于左議政。
傳于宋秉瑞曰,卿之引義,縱由臺論,而至於逬出闉外,誠萬萬意外。况鞫事有命,何不念參坐按詰之義乎?卽爲還入,安心開坐事,遣史官,傳諭于判敦寧。
傳于宋秉瑞曰,鞫事有命,金吾諸堂之引義逬出,誠爲慨然。令政院,申飭入來,卽爲開坐。
兵曹口傳政事,副司勇單鄭淳默。
宋秉瑞,以武衛所言啓曰,本所攔後把摠柳冀大,身病甚重,勢難察任,改差,何如?傳曰,允。
又以議政府言啓曰,卽見全羅監司李秉文,濟州牧使朴善陽狀啓,則濟州牧健人浦漂到異國人十六名,問情則十五名乃是大淸國山東省人,一名乃是紅毛國人,而船隻破傷,皆願內陸還歸,其治送之方·船材燒火·卜物替運等節,竝請令廟堂稟旨分付矣。風濤餘生,怯於駕海,有此由陸之請,而險路逶迤之際,勢將拖延時月,則反不如木道還歸之方便,且有已行之例。以此意更爲備細開諭,另擇完固船隻,定差員護送,而船材什物之留寘與帶去,竝從其願施行,留住間供饋,越海時糧饌,申飭題給,未拯屍身,廣加鉤撈之意行會,待還發狀聞,撰咨入送,何如?傳曰,允。
又以禮曹言啓曰,今初十日元陵親祭時,本陵兩官,當爲進參,而別檢梁致默在外,無以擧行云矣。別檢梁致默,今姑改差,其代,令該曹,以在京無故人口傳差出,以爲備員將事之地,何如?傳曰,允。
又以弘文館言啓曰,上番闕直,事甚未安。應敎趙漢益有拘忌,副校理金疇鉉在外,副應敎洪世燮,校理李愚冕·姜友馨,副校理朴泳敎,竝卽牌招,推移入直,何如?傳曰,允。
又以兵曹言啓曰,今此幸行時,巡將監軍,依例以今初九日受點人員,初十日至,使之仍察之意,敢啓。傳曰,知道。
又以兵曹言啓曰,卽接守門將廳牒報,則今此幸行時,守門將羅奎學,雲劍蒙點,而初不呈辭受由,任自下鄕,尙無見形,萬無備員隨駕之望云矣。見今幸行隔日,不可仍置,守門將羅奎學,汰去,何如?傳曰,允。
又以訓鍊都監言啓曰,本局別將朴長夏,身病猝重,勢難察任,改差,何如?傳曰,允。
又以御營廳言啓曰,本廳中軍趙羲贊,身病甚重,勢難察任,改差,何如?傳曰,允。
又以刑曹言啓曰,武衛所文移內,犯松罪人金用石·尹道元·鄭福同·金學善·鄭允基等定配事,奉承,下敎矣。謹依傳敎,罪人用石黃海道鳳山郡,道元谷山府,福同忠淸道韓山郡,學善黃澗縣,允基江原道淮陽府,竝定配所,卽爲押送之意,敢啓。傳曰,知道。
又以義禁府言啓曰,時囚罪人朴齊瑛,杖一百流三千里,定配照律公事判付內,依允矣。朴齊瑛,杖一百收贖,告身盡行追奪,慶尙道慶山縣流三千里定配,而以議啓內辭意具罪目,依例發遣府羅將,押送配所,何如?傳曰,允。
水原留守鄭基世疏曰,伏以臣猥攀隆寄,保釐南畿,居然歲再週而箇已滿矣,旋又蒙恩仍之命,臣奉旨怔營,繼以懍恧,誠不知所以爲計也。蓋臣受命之初,揣分量力,萬難堪承,竊擬積誠靳免,獲遂微諒,而恩造出常,感激居先,未敢以賤末去就,仰瀆崇聽,庸自附於殫竭魯鈍,塵刹圖酬之義,淟涊蟠泊,迄至于今,人雖不言,寧無自愧?是府也,懷綏民情,則兼字牧之任,而臣未能焉,綢繆戎務,則有屛翰之責,而臣未能焉,廨宇樓櫓之所繕葺,府庫金穀之所句檢,無往非職分內事,而臣又未能焉。惟自勉而自效者,瞻象設而展拱護之誠,陪繖衛而修灑掃之禮焉已,顧何嘗寸籌片謨之有一可紀者乎?噫,玆土是臣先父經理之地也,父老部曲,尙誦遺惠,臣若措注得宜,矯釐有方,則獲免忝墜,卽亦臣私分之幸,而其奈精力短而病於應煩,識見淺而拙於幹務,竟未能興一利祛一害,克副父老部曲之厚望,拊躬自訟,何面可顯?且臣於近日,疚瘁成祟,疾病侵尋,半年患眼,氣血俱耗,値玆寒㬉互兌之時,感嗽添劇,委頓床玆,彈束趨走,實無其望,重務瘝曠,尤增憂悶,敢此略暴情實,具牘奏知。伏望聖慈,俯垂矜諒,特解臣所帶居留之任,俾爲公私之幸,千萬顒祝,臣無任云云。答曰,省疏具悉。瓜仍未幾,何可遞解?卿其勿辭,益勉保釐之責。
漢城判尹金元植疏曰,伏以臣賦命險釁,禍罰荐酷,十年之間,孑然爲靡怙靡恃之人,俯仰慨廓,若無所歸,先王制禮,不敢過也,巾裳雖吉,萬念如灰,只依松楸之傍,無復陽界之想,匪意記簪之聖眷,遽下收錄之恩旨,感戴隕越,罔知攸措。伏念臣積違天陛,已有年所,再入脩門,昵近耿光,卽彝性之所同然,亦臣分之所大願也。況臣跡忝八座,偏荷洪造,趨走之恭,竭蹶之誠,豈敢後於人哉?第以震剝之餘,蒲〈柳〉早凋,視官之不辨遠近,脚痺之不能自力,臣之所夙抱而通朝之所共知也。近益添劇,借靉靆而僅指黑白,策扶老而始動房闥,形神若此,志意可知,身已分於早衰,心敢萌於希進,玆敢略陳悲苦之辭,仰籲旻覆之下。伏乞聖慈,俯垂矜憐,見帶職名,亟賜鐫免,仍命選部,勿復檢擬,使之退守邱壠,以畢餘生,不勝至願血祝。臣無任云云。答曰,省疏具悉。卿其勿辭行公。
左副承旨李起鎬疏曰,伏以臣負罪荷恩,自嶺而還,不幾日矣,今者除旨,又叨院銜,聖念繾,前後凡幾度也,無一攀誥,感極而涕。臣孽由自作,身名俱敗,不敢廁於衣冠之列,跧伏草野,永訟愆尤,卽臣之分也,亦臣之願耳。始之許以歸養,慈恤之德也,敍付樞秩,寬暇之度也,今又乍配旋宥,愛欲生之至仁厚澤也。此皆殿下所嘗布施於臣者,而臣則愚庸疎迂,萬無一分報答,遽以微末去就,仰累淸明之政,此臣死罪也。今此馹召繼降,聞命震怖,益無措躬之所,臣情到此,寧不吁慼?瞻望雲陛,披露肝膈。伏乞聖明,先自臣所帶之職,而劃賜斥罷,仍今攸司,勘臣方命之罪,亦朝綱之所不容已也。伏地屛營無任云云。省疏具悉。不宜更事逡巡,卽爲肅命。
持平宋祥淳疏曰,伏以臣海隅微踪,濫竊科第,外忝字牧之任,內廁耳目之班,恩踰邱山,報蔑涓埃。迺者臺銜之除,復出夢想之外,義分是怵,章皇出肅,適値非常之變,進參推鞫之庭,滿心駥憤,髮竪膽悼,豈敢以人微識淺,少隳糾察之職,而其奈言議風裁,不合是任,以至鞫體大有虧損,而逆節未卽究覈,撫躬惶恧,益無容惜,玆敢冒陳短章,仰瀆崇嚴。伏乞亟賜鐫斥,以重公器焉。臣於見職,雖不敢自居,而一段憂惋之忱,得於天賦之性者,竊有按住而不得,乃敢冒死仰籲,惟聖明垂察焉。噫,亂臣賊子,從古何限,而豈有如今番鞫廳諸賊之窮凶極逆者乎?爲殿下臣子者,孰不磨牙裂眥,思欲食肉寢皮,而惟彼前委官韓啓源,身居具瞻之列,職膺簡畀之重,其所以聲討殪殄,宜不後人,而徒懷黨護之私,不思沐浴之義,發問聽供,隱然氣凄而心疼,惟恐端緖之或露,無意情節之嚴覈。時或開導賊招,使尋活路,又或泯默屛處,不參盤詰,凶腸逆肚,任其抵賴,妖腰亂領,任他不問,凶窩未露,請捧遲晩,至欲卒卒磨勘,絶其言瑞,此豈今日北面於殿下者之所可忍也?臣聞春秋之義,亂臣賊子,先治其黨與。臣以爲殿下,欲治諸賊,宜先治啓源忘君護逆之罪,一幅嚴敎,恐不足以蔽其辜而革其心也。臣又伏見別軍職李載先,謂以名出賊招,自現鞫廳,而拘之西間,如待時囚。載先之干犯輕重,雖未的證,而古今大下,寧有鞫招之自外得聞,肆然自現,又寧有出於逆招,而不爲論啓,遽囚西間,視若微眚者乎?及夫輿情駭憤,物議喧騰,則始乃移囚南間,如不得已鞫體之壞損,寧有甚於此者乎?殿下雖以好生之德,欲推親親之恩,不加深究,其於王章何哉?竊見大臣聯箚,金吾陳疏,則其所自劾,不過曰當初不審之失,而有若薄物細故之援例引過者,是豈昧例而然也?此獄之兇逆何如,關係何如,而不覈根窩,遽請遲晩,因其自現,囚之西間,是皆當日按獄之臣難免之罪,而漫辭自列,强作文具,此臣所以大駥而大愳也。嗚乎,此何等時也?主勢日孤於上,衆心日款於下,兇賊之醞釀排布,蓋已根深而蒂固矣。何幸天佑宗祊,罪人斯得,此誠國家無疆之福。然如大腫新潰,不決癰而滌髓,病無以祛,命隨以止,是古人所以痛哭而流涕者也。顧今不逞之徒,締結中外,竊發之徒,橫行閭里,又不知何樣禍機,伏在何地,政宜蕩其窩窟,如斬草而除根,誅其黨與,如湜流而澄源。伏願殿下,勿以人廢言,廓揮乾斷,夬正典刑,以伸鞫體,以壹民志焉。臣無任云云。省疏具悉。已有處分,而如是陳疏,不知爲峻論也。
上在昌德宮。停常參·經筵。
宋秉瑞啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
以檢閱閔啓鎬·尹相翊·金天洙·鄭夏源牌不進罷職傳旨,傳于宋秉瑞曰,只推。
宋秉瑞啓〈曰〉,假注書盧泳敬有身病,勢難察任,今姑改差,何如?傳曰,允。
盧泳敬改差,代以閔正鎬爲假注書。
兼春秋李明源書啓,臣於本月初八日卯時量,敬奉聖諭,馳往傳諭于南部盤石坊紫巖契領敦寧府事洪淳穆,議政府左議政金炳國所住處,則以爲,恩勉雖極鄭重,遭罹方在危蹙,以區區去就,豈敢仰煩酬應,而第其臣等罪犯,萬隕難贖。旣未克殫誠於鞫事,終有此壞法於獄政,以至臺閣之論,若是峻嚴,則鞫坐方張,非不知先公後私之義,而丕蔽厥辜之前,實無以晏然趨進,謹當冒入文字,恭俟鈇鉞之誅矣云矣,敢啓。傳曰,知道。
兼春秋李明源書啓,臣於本月初八日辰時量,敬奉聖敎,馳往傳諭于楊州古楊州面栗園里判敦寧府事韓啓源所住處,則以爲,臣罪合萬死,退伏郊外,不敢張皇附對,惟嚴誅是竢云矣,敢啓。傳曰,知道。
宋秉瑞啓曰,左右史不可不備,檢閱尹相翊·金大洙·鄭夏源,旣有只推之命,竝卽牌招,推移入直,何如?傳曰,允。
又啓曰,行大司憲鄭健朝,執義金鶴鎭,掌令任憲鎬,持平宋祥淳·李寅璟牌不進,掌令洪鍾永差祭,監察茶時之意,敢啓。傳曰,知道。
以執義金鶴鎭,掌令任憲鎬,持平宋祥淳·李寅璟,司諫趙重弼,正言鄭應哲牌不進罷職傳旨,傳于宋秉瑞曰,只推。
宋秉瑞啓曰,行都承旨尹泰經,行左承旨金聲根不爲仕進,右承旨未差,左副承旨李起鎬在外,右副承旨洪承穆推鞫進,院中只有臣一人,伴直無人。行左承旨,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,李承純落點。
吏曹口傳政事,以朴秉胥爲元陵別檢。
兵曹,以申橚爲御營中軍。
宋秉瑞,以統理機務衙門言啓曰,卽接訓鍊都監所報,今九月初九日,習陣日次,而幸行聚軍相値,不得行操云矣,敢啓。傳曰,知道。
又以弘文館言啓曰,上番闕直,事甚未安。應敎趙漢益有拘忌,副應敎洪世燮有身病,副校理金疇鉉在外,校理李愚冕·姜友馨,副校理朴泳敎,副修撰洪炳一鞫廳進,修撰李重七,副修撰張錫祚,竝卽牌招,推移姑陞入直,何如?傳曰,允。
又以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以御營廳言啓曰,本廳軍色從事官朴斗陽,身病甚重,勢難察任,改差,何如?傳曰,允。
領敦寧洪淳穆,左議政金炳國聯名疏曰,伏以今此逆變,振古所無,而鴟義姦究,伏戎于莽,岌岌有朝夕不虞者,其不至滋蔓難圖,罪人斯得亦幸耳。凡係今日含生之倫,疇不欲食肉寢皮,庸效沫飮之忱,而況於按獄之地,固宜築底鉤覈,打破根窩,使無微不顯,無幽不彰,天討用張,殄滅無遺育,秉彝之不自已者,而今乃不然,臣等所失,非止一再,此是創有之僨誤也。苟究厥辜,合置何辟,及奉嚴敎,始克如夢斯覺,如酲斯析,聯箚自劾,未蒙蔽罰,以其物議之沸騰,有此臺言,歷擧臣等之所失者,何辭可明,何心可恕?惟有遄伏金木之誅而已。以鞫坐方開敦召,雖是嚴急,臣等情踪,萬無趨膺之望,竊附古人獄中上書之義,玆敢冒瀆崇嚴。伏乞聖明,淵然澄省,亟勘臣等當勘之律,俾完鞫體,以重關和之典則焉。臣等無任云云。答曰,省疏具悉卿等之懇。臺疏之提起旣往,事甚無謂也。卿等之更引已引之說,致此鞫覈之晩時,亦非所望於平日也。卽爲開坐,以嚴鞫事。仍傳于宋秉瑞曰,此批答,遣史官,傳諭。
判義禁尹滋悳,知義禁洪鍾雲,同義禁趙秉式·南一祐等聯名疏曰,伏以鞫囚之南間具格,卽常法也,而日前李載先出於鞫招,渠自來現。蓋鞫庭自現,卽是初有之事,實無可援之例,姑令嚴囚西間矣。第惟思之,此囚旣係鞫招所出,則訊覈之節自,與他囚宜無異同,而仍囚西間,非但大違事體,擧行之際,亦多窒礙,尙未得一番取招者,良以此也。鞫事嚴急,不容少緩,故今方移囚南間,而臣等當初不審之失,自有當被之律,不敢泯默,齊聲仰籲。伏乞聖明,亟降威罰,以昭法紀焉。臣等無任云云。答曰,省疏具悉。臺疏事,已有日前聯疏與批旨矣,不必更引。且鞫事嚴急,卽爲開坐。
上在昌德宮。停常參·經筵。
李起鎬啓曰,明日幸行相値,視事,頉稟之意,敢啓。傳曰,知道。
宋秉瑞啓曰,合辭許久闕啓,事甚未安。除在外·差祭·推鞫進去外,未肅拜·呈告人員,竝卽牌招,何如?傳曰,允。
又啓曰,明日大駕詣健元陵入齋室後,大王大妃殿·王大妃殿問安,何承旨進去乎?敢稟。傳曰,右承旨進去。
又啓曰,行左承旨金聲根牌不進,伴直無人。所當更爲牌招,而拘於廳規,不得請牌,何以爲之?敢稟。傳曰,牌招。
承旨前望單子入之,閔泳煥落點。
宋秉瑞啓曰,新除授同副承旨閔泳煥,卽爲牌招,何如?傳曰,允。
以檢閱尹相翊·金天洙·鄭夏源牌不進罷職傳旨,傳于宋秉瑞曰,只推。
罪人李載先,原情後,與明昌祿·安驥泳面質,罪人安驥泳,更推後刑問一次,訊杖第五度停刑,罪人權鼎鎬,更推後刑問一次,訊杖第四度停刑,罪人蔡東述,更推後刑問一次,訊杖第五度停刑。傳于宋秉瑞曰,推鞫姑罷。
宋秉瑞啓曰,執義金鶴鎭,正言鄭應哲,一體牌招,何如?傳曰,允。
傳于閔泳煥曰,右副承旨許遞,前望單子入之。
閔泳煥啓曰,昨日時原任大臣疏批齎奉史官,趁不進去,以致傳諭之晩時,揆以事體,萬萬稽忽。臣之未能先事操飭,不勝惶悚,當該史官,所當重勘,而本院請推之外,無他可施之罰,何以爲之?敢稟。傳曰,拿處,爾亦推考。
李起鎬啓曰,卽者敦寧府錄事來言,今此幸行時,本府堂上一員,當爲隨駕,而領事洪淳穆留都,行判事韓啓源在外,知事趙慶鎬,同知事南錫元,都正尹致贒,俱有身病,無進去之員云。知事·同知事·都正,竝卽牌招,推移進去之地,何如?傳曰,允。
金聲根啓曰,卽者武衛所從事官來言,今此幸行時,別侍衛不可不備,而都統使閔台鎬,先廂隨駕,不得擧行云,何以爲之?敢稟。傳曰,展謁親祭時,都統使依例擧行,出還宮時,侍衛堂上·將官擧行。
閔泳煥啓曰,應敎趙漢益有拘忌,校理李愚冕·姜友馨,副校理朴泳敎,副修撰洪炳一推鞫進,副校理金疇鉉在外,修撰朴宗鉉差祭,上下番俱空,事甚未安。副應敎洪世燮,修撰李重七,副修撰張錫祚,竝卽牌招,推移入直,何如?傳曰,允。
傳于閔泳煥曰,疏批遲滯之中官金泓錫,從重推考。
宋秉瑞啓曰,行大司憲鄭健朝,執義金鶴鎭,掌令任憲鎬,持平宋祥淳·李寅璟牌不進,掌令洪鍾永差祭,監察茶時之意,敢啓。傳曰,知道。
李起鎬啓曰,今此幸行時,敦寧府堂上一員,當爲隨駕,而知事趙慶鎬,同知事南鎬元,承牌來詣朝房,有身病,不得入來,都正尹致贒有拘忌,不得隨駕云,何以爲之?敢稟。傳曰,竝許遞,令該曹口傳差出。
傳于閔泳煥曰,明日出宮內門路,以協陽門爲之。
閔泳煥啓曰,今日齋宿,承旨當爲備員,左副承旨李承純,卽爲牌招,何如?傳曰,允。
傳于閔泳煥曰,在院承旨,持公事入侍,經理事·都統使·別雲劍·兵摠府堂上·閣臣·玉堂·主事,同爲入侍。
李承純,以奎章閣言啓曰,守宮檢校直提學李鎬俊,待開門牌招,何如?傳曰,允。
又以成均館同知館事大司成意啓曰,今九月初九日儒生課試,當爲設行,而大提學未差,限內不得爲之之意,敢啓。傳曰,知道。
金聲根,以禁衛營言啓曰,健元陵·崇陵·元陵·綏陵·景陵幸行時,本營騎士一番,與標下軍,中軍代領,留營於御營廳事,命下矣。銅龍門哨官梁元默,哨軍四十名,西營哨官金在中,哨軍三十名,廣智營哨官白樂吉,哨軍三十名,新營千摠吳有善,騎士將李東參,把摠金秉燮,哨官郭漢益,旗牌官金昌珍,騎士二十五人,兼別破陣二名,標下軍三十名,率領入直,南別營哨官金樂瀅,別騎衛一人,哨軍五名,火藥庫哨官沈宜峻,別破陣八名,兼別破陣二名,率領守直之意,敢啓。傳曰,知道。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
行知中樞府事閔台鎬疏曰,伏以臣於將兵之任,雖負山之蚊,馳河之蚷,未足喩其良貝,弱肩鉅擔,不容不卸却而後已,丐解一念,寤寐耿結,千萬不自意,伏奉都統使特授之命,臣且駴且惑,誠莫曉謬簡之何以及此也。雖以臣之矇昧,竊有聞是官之所由設矣。猗歟,我殿下,睿智神武,斟古酌今,嚴厥宿衛,壯其根本,卽古王所稱作內政以寄軍令者,而況大有爲之謀猷,寔著乎是,夫豈如臣者所可贊畫也哉?所以承事於是官者,號令常冠於六師,統轄悉貫於五衛,苟非嚄唶之宿將,密勿之近臣,鮮能荷其任焉,夫豈如臣者所可擬議也哉?臣所株守,直以陳力就列,不能者止,爲斷斷苦衷,而乃復黽勉承膺,有若可以擬議於贊畫者,則臣之去就橫決,立見顚蹶,如無論已,我聖上睿略神算,不亦緣臣而致有疎漏乎?受命而退,氷炭交中,淵谷在前,庸敢冒入文字,疾聲鳴籲。伏乞亟收臣新授之任,俾重器無曠,微諒獲全,不勝大願,臣無任云云。答曰,省疏具悉。今此特授,豈無斟量而然也?卿其勿辭,益勉統轄之責。
辛巳九月初九日丙時,上御熙政堂。在院承旨持公事入侍,經理事·都統使·別雲劍·兵摠府堂上·閣臣·玉堂·主事同爲入侍時,行都承旨尹泰經,行左承旨金聲根,右承旨李起鎬,左副承旨李承純,右副承旨宋秉瑞,同副承旨閔泳煥,記事官兪鎭奎,假注書閔正鎬,別兼春秋閔泳駿,記事官尹相翊·金天洙·鄭夏源,以次進伏,經理事閔謙鎬·尹滋悳·趙寧夏·沈舜澤·閔泳翊·金弘集,都統使閔台鎬,別雲劍金炳地·趙秉式·趙熙一·金永壽·朴泳孝·金炳始,兵曹參議金奎軾,副摠管李炳敎·李冕榮·洪澈周·朴容大·具完植·金泰郁,檢校直閣趙同熙·洪英植,直閣金文鉉,檢校待敎金永悳,待敎閔泳韶,副應敎洪世燮,校理李愚冕,以次侍立訖。上曰,史官分左右。泰經起伏奏曰,臣則吏房而有公事矣。仍讀奏全羅監司李秉文,靈嚴郡守沈宜哲到任事狀啓訖。泰經跪授挾侍,挾侍跪受,踏啓字,還授泰經,泰經判付,親啓下吏曹。聲根起伏奏曰,臣則軍士房而無公事矣。起鎬起伏奏曰,臣則戶房而無公事矣。承純起伏奏曰,臣則禮房而無公事矣。秉瑞起伏奏曰,臣則推考房而無公事矣。泳煥起伏奏曰,臣則工房而無公事矣。上命史官就座,仍命退諸臣。又命〈退〉,承史以次退出。
上在昌德宮。停常參·經筵。
大駕詣少駐,入幕次後,統理機務衙門·藥房·內閣·政院·玉堂口傳問安。答曰,知道。世子宮,遣宮官問安,答曰,知道。
仍詣健元陵,入齋室後,統理機務衙門·藥房·內閣·政院·玉堂·朝廷二品以上口傳問安。答曰,知道。世子宮,遣宮官問安。答曰,知道。大王大妃殿·王大妃殿,遣承旨問安,答曰,知道。
健元陵·崇陵·元陵·綏陵·景陵親祭,還入齋室後,統理機務衙門·藥房·內閣·政院·玉堂·朝廷二品以上·六曹堂上口傳問安。答曰,知道。
還詣少駐,入幕次後,統理機務衙門·藥房·內閣·政院·玉堂口傳問安。答曰,知道。
還宮後,統理機務衙門·藥房·內閣·政院·玉堂口傳問安。答曰,知道。朝廷二品以上單子問安,答曰,知道。
藥房提調金炳始,副提調尹泰經啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿·王大妃殿·中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
金聲根啓曰,司僕寺內乘來言,捲窓,取稟。傳曰,捲三窓。
尹泰經啓曰,議政府郞廳來言,今日賓廳日次,而幸行相値,不得來會云矣,敢啓。傳曰,知道。
金聲根,以武衛所言啓曰,今此幸行時,右邊捕盜大將李敎獻,以本所兼中軍隨駕矣。在前如此之時,有他邊大將權察之例,回鑾間,以左邊捕盜大將韓圭稷,使之權察,何如?傳曰,允。
金聲根啓曰,因武衛所草記,今此幸行時,右邊捕盜大將李敎獻,以本所兼中軍隨駕矣。在前如此之時,有他邊大將權察之例,回鑾間,以左邊捕盜大將韓圭稷,使之權察事,命下矣。權察左邊捕盜大將韓圭稷,卽爲牌招聽傳敎,何如?傳曰,允。
禮曹,今九月二十五日中宮殿誕日陳賀時,應行節目,參考前例磨鍊爲白去乎,依此擧行,何如?啓,權停爲良如敎。
傳于李承純曰,兼弼善有闕之代,前望單子入之。
兼弼善前望單子入之,李輔榮落點。
吏曹口傳政事,以沈舜澤爲知敦寧,尹榮信爲同敦寧,趙秉稷爲敦寧都正。
李起鎬啓曰,臣以大王大妃殿·王大妃殿問安進去,下直之意,敢啓。傳曰,知道。
傳于李承純曰,親祭時亞獻官以下,別單書入。
傳于李承純曰,親祭時禮房承旨加資。
傳于尹泰經曰,政官牌招開政。
宋秉瑞啓曰,卽者義禁府都事來言,今此幸行時,衛外擊錚人申章顯等十八名,移送秋曹云矣,敢啓。傳曰,知道。
金聲根,以統理機務衙門言啓曰,卽接禁衛營所報,則今九月初十日,習陣日次,而幸行相値,不得行操云矣,敢啓。傳曰,知道。
又以統理機務衙門言啓曰,卽接御營廳所報,則今九日十一日,習陣日次,而大將臣李景夏有身病,不得行操云矣,敢啓。傳曰,知道。
李承純,以禮曹言啓曰,全羅道觀察使封進今九月令宗廟薦新石榴,來十月令宗廟薦新柚子,今初十日薦進,而景慕宮薦新石榴柚子,則慶尙道例爲封進矣,本道所封,未及上來。莫重薦獻,不可後時,依前例,以宗廟薦新加封石榴柚子,同日一體薦進,何如?傳曰,允。
又以禮曹言啓曰,卽接晉州幼學金昌允所志,則以爲,同姓七寸姪大元,嫡·妾俱無子,以其同姓十四寸弟富烈第二子載宇,欲爲繼後,兩家諸族,相議完定,而大元夫妻,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長金昌允所訴旣如此,金富烈第二子載宇,立爲金大元之後,何如?傳曰,允。
又以弘文館言啓曰,下番無他推移於之員,不得已以上番,姑降入直之意,敢啓。傳曰,知道。
又以奎章閣言啓曰,大駕今已還宮,守宮檢校直提學李鎬俊,依定式減下,何如?傳曰,允。
又以侍講院言啓曰,新除授兼弼善李輔榮,卽爲牌招察任,何如?傳曰,允。
又以營建所言啓曰,北別堂定礎·立柱·上樑吉日時,令日官韓應翼推擇,則定礎九月十四日申時,立柱同月二十六日卯時,上樑十月初五日寅時爲吉云,以此日時定行,何如?傳曰,允。
又以營建所言啓曰,北別堂上樑日子不遠矣。堂號及上樑文製述官·書寫官,懸板書寫官,伏承處分,然後可以擧行之意,敢啓。傳曰,堂號當書下矣,製述官·書寫官,依例書入。
又以營建所言啓曰,大門定礎·立柱·上樑吉日時,令日官韓應翼推擇,則定礎十月十六日卯時,立柱同月二十五日申時,上樑十一月初四日未時爲吉云,以此日時定行,何如?傳曰,允。
又以營建所言啓曰,大門上樑日子不遠矣。門號及懸板書寫官,伏承處分,然後可以擧行之意,敢啓。傳曰,門號當書下矣,書寫官依例書入。
金聲根,以兵曹言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,隨駕將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,隨駕軍兵等處,乾犒饋分給之意,敢啓。傳曰,知道。
又以御營廳言啓曰,議依下敎,隨駕軍兵等處,乾犒饋分給之意,敢啓。傳曰,知道。
又以兵曹言啓曰,今番幸行時隨駕將官·將校·軍兵·各差備等犒饋,依定奪,以乾物分給之意,敢啓。傳曰,知道。
又以訓鍊都監言啓曰,今審幸行時隨駕將校·軍兵等犒饋,依定奪,乾物分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,隨駕將官及駕前別抄將校·軍兵等處,依定奪,乾犒饋磨鍊分給之意,敢啓。傳曰,知道。
又以摠戎廳言啓曰,今此幸行時,隨駕將校·軍兵等處,乾犒饋,依定式磨鍊分給之意,敢啓。傳曰,知道。
健元陵親祭敎是時,亞獻官左議政金炳國,終獻官完平君李昇應,贊禮禮曹判書閔泳穆,典祀官奉常正李鳳德,陵司參奉金雲培,執禮司僕正李命宰,執尊副司果李能華,大祝副司果閔泳駿,祝史掌樂正金文鉉,齋郞待敎閔泳韶,贊者引儀安喆榮·玄景運,謁者兼引儀任百夏·崔光在,贊引假引儀鄭根燮·洪泰彦,祭監監察全洪敎·文俊永。崇陵親祭敎是時,亞獻官南寧尉尹宜善,終獻官錦陵尉朴泳孝,贊禮禮曹判書閔泳穆,典祀官奉常正李鳳德,陵司參奉金炳琬,執禮司僕正李命宰,執尊副司果李能華,大祝副司果閔泳駿,祝史司僕正金文鉉,齋郞待敎閔泳韶,贊者引儀安喆榮·玄景運,謁者兼引儀任百夏·崔光在,贊引假引儀鄭根燮·洪泰彦,祭監監察全洪敎·文俊永。元陵親祭敎是時,亞獻官完平君李昇應,終獻官錦陵尉朴泳孝,贊禮禮曹判書閔泳穆,典祀官奉常正李鳳德,陵司參奉宋秉斗,執禮司僕正李命宰,執尊副司果李能華,大祝副司果閔泳駿,祝史司僕正金文鉉,齋郞待敎閔泳韶,贊者引儀安喆榮·玄景運,謁者兼引儀任百夏·崔光在,贊引假引儀鄭根燮·洪泰彦,祭監監察全洪敎·文俊永。綏陵親祭敎是時,亞獻官左議政金炳國,終獻官南寧尉尹宜善,贊禮禮曹判書閔泳穆,典祀官奉常正李鳳德,陵司參奉兪致秉,執禮司僕正李命宰,執尊副司果李能華,大祝副司果閔泳駿,祝史司僕正金文鉉,齋郞待敎閔泳韶,贊者引儀安喆榮·玄景運,謁者兼引儀任百夏·崔光在,贊引假引儀鄭根燮·洪泰彦,祭監監察全洪敎·文俊永。景陵親祭敎是時,亞獻官南寧尉尹宜善,終獻官完平君〈李〉昇應,贊禮禮曹判書閔泳穆,典祀官奉常正李鳳德,陵司參奉李裕中,執禮司僕正李命宰,執尊副司果李能華,大祝副司果閔泳駿,祝史掌樂正金文鉉,齋郞待敎閔泳韶,贊者引儀安喆榮·玄景運,謁者兼引儀任百夏·崔光在,贊引假引儀鄭根燮·洪泰彦,祭監監察全洪敎·文俊永。
辛巳九月初十日,大駕詣健元陵·崇陵·元陵·綏陵·景陵。親祭幸行入侍時,行都承旨尹泰經,行左承旨金聲根,右承旨李起鎬,左副承旨李承純,右副承旨宋秉瑞,同副承旨閔泳煥,記事官兪鎭奎,假注書閔正鎬,記事官尹相翊·金天洙·鄭夏源,提學金炳始·尹滋悳,直提學閔泳翊,檢校直閣趙同熙·洪英植,直閣金文鉉,檢校待敎金永悳,待敎閔泳韶,副應敎洪世燮,校理李愚冕,以次侍立。時至,通禮跪啓請外辦,上具軍服,乘駕轎,出宣化門。藥房提調金炳始,副提調尹泰經進前奏曰,侵早勞動,聖體,若何?上曰,一樣矣。仍出協陽門,由肅章門·進善門,出敦化門。宣傳官如例擧行訖。通禮跪啓請進發。至宗廟前路,傳曰,都承旨馳詣宗廟·永寧殿,奉審以來。出傳敎上降轎,步過洞口,還乘駕轎,進發至興仁之門外,傳曰,檢校直閣趙同熙馳詣東關王廟,奉審以來。出傳敎宣傳官如例擧行訖。進發至雨裝峴,傳曰,同副承旨馳詣懿陵,奉審以來。出傳敎至鳳凰洞少駐。通禮跪啓請降轎,上降轎入幕次,宣傳官如例擧行訖。傳曰,檢校待敎金永悳馳詣康陵·泰陵,奉審以來。出傳敎傳曰,京畿監司,率各務差使員,待令于陵所。出傳敎傳曰,從陞人只佩劍。出傳敎泰經進前奏曰,帳前肅拜,例是臚唱,而今於京畿監司·各務差使員肅拜時,通禮院官員,不爲臚唱,揆以擧行,萬萬駭然。當該通禮院官員,所當重勘,而本院請推之外,無他可施之罰,何以爲之乎?上曰,事過後拿處,可也。出擧條仍敎曰,特爲分揀。行兵曹判書趙寧夏進軍令,命三吹離發。時至,通禮跪啓請外辦,上出幕次,乘座馬,宣傳官如例擧行訖。進發至綏陵洞口,宣傳官如例擧行。至下輦所,上降轎乘輿,至齋室。通禮跪啓請降輿,上降輿入齋室。傳曰,檢校直閣洪英植·趙同熙,分詣局內諸陵,奉審以來。出傳敎傳曰,隨駕與留陣軍兵,令各其營乾犒饋。出傳敎親祭時至,通禮跪啓請外辦,上改具翼善冠·黲袍·烏犀帶·黑皮靴,出齋室。通禮跪啓請乘輿,上乘輿至健元陵紅箭門外。通禮跪啓請降輿,上降輿,入就版位。通禮跪啓請鞠躬四拜·興·平身,上行四拜禮訖,仍步詣陵上奉審,仍詣碑閣奉審訖,入小次。時至,通禮跪啓請出次,上出次,贊禮導上詣版位。贊禮跪啓請鞠躬四拜·興·平身。上行四拜禮訖,仍詣神位前跪。贊禮跪啓請三上香,泰經奉香,承純奉爐,上三上香。泰經奉爵跪進,上執爵,以授承純,承純跪受奠于案上,上俯伏·興·少退跪。大祝副司果閔永駿讀祝訖,上俯伏·興·平身,贊禮導上降復位,亞獻官左議政金炳國,終獻官完平君李昇應,行禮如儀訖。贊禮跪啓請鞠躬四拜·興·平身,上行四拜禮,仍詣望燎位,望燎訖。贊禮跪啓請禮畢,上還詣版位,行辭陵禮,仍出紅箭門。通禮跪啓請乘輿,上乘輿。左議政金炳國進前奏曰,日候溫和,祗謁仙寢,聖慕克伸,勞動旣多,聖體,若何?上曰,一樣,而日氣果淸和矣。通禮前導詣綏陵紅箭門外。通禮跪啓請降輿,上降輿入就版位。通禮跪啓請鞠躬四拜·興·平身。上行四拜禮訖,仍步詣陵上奉審,仍詣碑閣,奉審後,入小次。親祭時至,通禮跪啓請出次,上出次,贊禮導上詣版位。贊禮跪啓請鞠躬四拜·興·平身,上行四拜禮訖,仍詣神位前跪。贊禮跪啓請三上香,泰經奉香,承純奉爐,上三上香。泰經奉爵跪進,上執爵,以授承純,承純跪受,奠于案上,上俯伏·興·少退跪。大祝副司果閔泳駿讀祝訖,上俯伏·興·平身,贊禮導上降復位,亞獻官左議政金炳國,終獻官南寧尉尹宜善,行禮如儀訖。贊禮跪啓請鞠躬四拜·興·平身,上行四拜禮訖,仍詣望燎位,望燎訖。贊禮跪啓禮畢,上還詣版位,行辭陵禮,仍出紅箭門外。通禮跪啓請乘輿,上乘輿,通禮前導,詣崇陵紅箭門外,通禮跪啓請降輿,上降輿,入就版位。通禮跪啓請鞠躬四拜興平身。上行四拜禮訖,仍詣陵上奉審,仍詣碑閣奉審後,入小次。親祭時至,通禮跪啓請出次。上出次。贊禮導上詣版位,贊禮跪啓請鞠躬四拜·興·平身,上行四拜禮訖,仍詣神位前跪。贊禮跪啓請三上香,泰經奉香,承純奉爐,上三上香。泰經奉爵跪進,上執爵,以授承純,承純跪受,奠于案上,上俯伏·興·少退跪。大祝副司果閔泳駿讀祝訖,上俯伏·興·平身,贊禮導上降復位,亞獻官南寧尉尹宜善,終獻官錦陵尉朴泳孝,行禮如儀訖。贊禮跪啓請鞠躬四拜·興·平身,上行四拜禮,仍詣望燎位,望燎訖。贊禮跪啓請禮畢,上還詣版位,行辭陵禮,仍出紅箭門外。通禮跪啓請乘輿,上乘輿,通禮前導,詣元陵紅箭門外。通禮跪啓請降輿,上降輿,入就版位。通禮跪啓請鞠躬四拜·興·平身,上行四拜禮訖,仍步詣陵上奉審,仍詣牌閣奉審後,入小次。親祭時至,通禮跪啓請出次,上出次,贊禮導上詣版位,贊禮跪啓請鞠躬四拜·興·平身,上行四拜禮,仍詣神位前跪。贊禮跪啓請三上香,泰經奉香,承純奉爐,上三上香。泰經奉爵跪進,上執爵,以授承純,承純跪受,奠于案上,上俯伏興少退跪。大祝副司果閔泳駿讀祝訖,上俯伏·興·平身,贊禮導上降復位,亞獻官完平君李昇應,終獻官錦陵尉朴泳孝,行禮如儀訖。贊禮跪啓請鞠躬四拜·興·平身,上行四拜禮,仍詣望燎位,望燎訖。贊禮跪啓禮畢,上還詣版位,行辭陵禮訖,仍出紅箭門外。通禮跪啓請乘輿,上乘輿,通禮前導詣景陵紅箭門外。通禮跪啓請降輿,上降輿,入就版位。通禮跪啓請鞠躬四拜·興·平身,上行四拜禮訖,仍步詣陵上奉審,仍詣碑閣奉審後,入小次。親祭時至,通禮跪啓請出次,上出次,贊禮導上詣版位。贊禮跪啓請鞠躬四拜·興·平身,上行四拜禮訖,仍詣神位前跪。贊禮跪啓請三上香,泰經奉香,承純奉爐,上三上香。泰經奉爵跪進,上執爵,以授承純,承純跪受,奠于案上,上俯伏興·少退跪。大祝副司果閔泳駿讀祝訖,上俯伏·興·平身,贊禮導上降復位,亞獻官南寧尉尹宜善,終獻官完平君李昇應,行禮如儀訖。贊禮啓請鞠躬四拜·興·平身,上行四拜禮,仍詣望燎位,望燎訖。贊禮跪啓請禮畢,上還詣版位,行辭陵禮訖,仍出紅箭門外。通禮跪啓請乘輿,上乘輿,還詣綏陵齋室門外。通禮跪啓請降輿,上降輿,入齋室。傳曰,健元陵·綏陵·景陵·元陵·景陵親祭時,亞獻官以下,別單書入。出傳敎傳曰,京畿監司率〈各〉務差使員,還宮時少駐待令。出傳敎傳曰,自陵洞口至興仁之門,捧上言。出傳敎還宮時至,行兵曹判書趙寧夏,進軍令,命三吹。通禮跪啓請外辦,上出齋至門外。通禮跪啓請乘輿,上乘輿,至下輦所。通禮跪啓請降輿乘轎,上降輿乘轎,宣傳官如例擧行,進發至鳳凰洞少駐。通禮跪啓請降轎,上降轎入幕次。傳曰,京畿監司率各務差使員,駕前待令。出傳敎離發時至,通禮跪啓請外辦,上出次。通禮跪啓請乘轎,上乘轎。仍命京畿監司,率各務差使員入侍,京畿監司金輔鉉,地方官兼一路都差使員楊州牧使李兢柱,道路橋梁差使員南陽府使尹雄烈,日傘奉持差使員桃源察訪李喜成,待令馬差使員平邱察訪白殷培,以次進前,各奏職姓名訖。上曰,今番幸行時,無弊乎?輔鉉曰,無弊矣。上命退,輔鉉以次退出。進發至興仁之門外,宣傳官如例擧行。至宗廟前路,上降轎,步過洞口。通禮跪啓請乘轎,至敦化門,由進善門·肅章門,入協陽門內。聲根奏曰,請出標信解嚴。上由宣化門還內,諸臣以次退出。
上在昌德宮。停常參·經筵。
幸行翌日,大殿·大王大妃殿·王大妃殿·中宮殿·世子宮,統理機務衙門·藥房·內閣·政院·玉堂口傳問安。答曰,知道。大殿,朝廷二品以上·六曹堂上·兩司長官單子問安。答曰,知道。
藥房提調金炳始,副提調尹泰經啓曰,親祼仙寢,聖慕克伸,回鑾萬安,群情胥悅。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
宋秉瑞,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李起鎬啓曰,明日常參·經筵,取稟。傳曰,停。
傳于李起鎬曰,再明日眞殿茶禮,當自內親行矣。該房知悉,時原任大臣·閣臣·宗親·儀賓二品以上入參。
傳于李起鎬曰,再明日眞殿茶禮時,東宮當自內行禮矣,該房知悉。春桂坊及相禮,使之待令。
傳于李起鎬曰,左副承旨許遞,前望單子入之。
承旨前望單子入之,金晳根落點。
傳于李起鎬曰,戶曹參議有闕之代,前望單子入之。
戶曹參議前望單子入之,金允植添書落點。
宋秉瑞啓曰,行大司憲鄭健朝,大司諫沈相穆,旣入闕中,不爲傳啓,直爲出去,事甚未安。竝推考,何如?傳曰,允。
李起鎬啓曰,卽者觀象監官員來言,明日陰陽科初試時,提調李根弼在外,不得進參云,何以爲之?敢稟。傳曰,司甕提調金弘集,令該曹口傳相換。
吏曹口傳政事,觀象監提調李根弼,司甕提調金弘集,已上相換事,承傳。
李起鎬啓曰,卽者司譯院官員來言,明日譯科初試,當爲開場,而提調李鎬俊有身病,不得進參云,卽爲牌招,何如?傳曰,允。
傳于李起鎬曰,典醫監提調金在顯,司譯提調李鎬俊相換。
注書兪鎭奎病,代以咸遇復爲假注書。
李起鎬啓曰,事變假注書兪鎭弼有身病,勢難察任,今姑改差,何如?傳曰,允。
兪鎭弼改差,代以宋秉宙爲事變假注書。
傳于宋秉瑞曰,今二十三日春塘臺親臨瑞蔥臺矣,該房知悉。
以健元陵·崇陵·元陵·綏陵·景陵親祭時,亞獻官以下別單,傳于李起鎬曰,健元陵親祭時,亞獻官左議政金炳國,內下大豹皮一令賜給,終獻官完平君李昇應,內下大豹皮一令賜給,贊禮禮曹判書閔泳穆,加資屬耳,虎皮一令賜給,執禮司僕正李命宰,執尊副司果李能華,大祝副司果閔泳駿竝加資,本陵令柳令均陞敍,參奉金雲培,典祀官奉常正李鳳德,陵司參奉金雲培,祝史掌樂正金文鉉,齋郞待敎閔泳韶,贊者引儀安喆榮·玄景運,謁者兼引儀任百夏·崔光在,贊引假引儀鄭根燮·洪泰彦,祭監監察全洪敎·文俊永,各兒馬一匹賜給。崇陵親祭時,亞獻官南寧尉尹宜善,終獻官錦陵尉朴泳孝,各內下大豹皮一令賜給,贊禮禮曹判書閔泳穆,加資屬耳,虎皮一令賜給,執禮司僕正李命宰,執尊副司果李能華,大祝副司果閔永駿竝加資,本陵令李羲祖陞敍,參奉金炳琬,典記官奉常正李鳳德,陵司參奉金炳琬,祝史掌樂正金文鉉,齋郞待敎閔泳韶,贊者引儀安喆榮·玄景運,謁者兼引儀任百夏·崔光在,贊引假引儀鄭根燮·洪泰彦,祭監監察全洪敎·文俊永,各兒馬一匹賜給。元陵親祭時,亞獻官完平君李昇應,終獻官錦陵尉朴泳孝,各內下大豹皮一令賜給,贊禮禮曹判書閔泳穆,加資屬耳,虎皮一令賜給,執禮司僕正李命宰,執尊副司果李能華,大祝副司果閔泳駿竝加資,本陵別檢朴炳胥陞六,參奉宋秉斗,典祀官奉常正李鳳德,陵司參奉宋秉斗,祝史掌樂正金文鉉,齋郞待敎閔泳韶,贊者引儀安喆榮·玄景運,謁者兼引儀任百夏·崔光在,贊引假引儀鄭根燮·洪泰彦,祭監監察全洪敎·文俊永,各兒馬一匹賜給。綏陵親祭時,亞獻官左議政金炳國,內下大豹皮一令賜給,終獻官南寧尉尹宜善,內下大豹皮一令賜給,贊禮禮曹判書閔泳穆,加資屬耳,虎皮一令賜給,執禮司僕正李命宰,執尊副司果李能華,大祝副司果閔泳駿竝加資,本陵令崔光紳陞敍,參奉兪致秉,典祀官奉常正李鳳德,陵司參奉兪致秉,祝史掌樂正金文鉉,齋郞待敎閔泳韶,贊者引儀安喆榮·玄景運,謁者兼引儀任百夏·崔光在,贊引假引儀鄭根燮·洪泰彦,祭監監察全洪敎·文俊永,各兒馬一匹賜給。景陵親祭時,亞獻官南寧尉尹宜善,終獻官完平君李昇應,各內下大豹皮一令錫給,贊禮禮曹判書閔泳穆,加資屬耳,虎皮一令賜給,執禮司僕正李命宰,執尊副司果李能華,大祀副司果閔泳駿竝加資,本陵直長洪在鐸,參奉李裕中,典祀官奉常正李鳳德,陵司參奉李裕中,祝史掌樂正金文鉉,齋郞待敎閔泳韶,贊者引儀安喆榮·玄景運,謁者兼引儀任百夏·崔光在,贊引假引儀鄭根燮·洪泰彦,祭監監察全洪敎·文俊永,左通禮李範晉,右通禮趙璟淳,贊儀黃觀周,各兒馬一匹賜給,香陪官校書判校金在健,正書忠義李殷秀,奏時官安貞植·韓應錫,各上弦弓一張賜給,其餘守僕·員役等,竝依判下施賞。
傳于李起鎬曰,親祭時祭侍金在寬·金圭復,各內下鹿皮一令賜給。
傳于李起鎬曰,今番賞典中,一人雖兼數事,毋得疊授。
傳于李起鎬曰,同敦寧·敦寧都正許遞,今日政差出。
傳于李起鎬曰,同成均竝許遞,今日政差出。
兵曹口傳政事,大護軍單趙慶鎬。
李起鎬,以吏曹言啓曰,健元陵·崇陵·元陵·綏陵·景陵親祭敎是時,執尊副司果李能華,大祝副司果閔泳駿,竝加資事,命下矣。雖已資窮,未經準職,何以爲之?敢稟。傳曰,勿拘。
又以吏曹言啓曰,宗親府正韓耆東,繕工監假監役官鄭來錫,俱以身病,呈狀乞遞,竝改差,何如?傳曰,允。
有政。吏批,行判書李載冕牌不進,參判洪澈周牌不進,參議洪萬植進,左副承旨李起鎬進。啓曰,行判書李載冕,參判洪澈周,竝牌招不進,小臣獨政未安,何以爲之?敢稟。傳曰,只出緊任。以朴齊寬爲同敦寧,趙鳳夏·李寅命爲同成均,金奎軾爲敦寧都正,徐相熙·李鶴淵爲監察,典醫監提調金在顯,司譯提調李鎬俊,已上相換事承傳,兼持平尹胄鉉·徐誼淳已上減下,前承旨李承純今加嘉善,司僕正李命宰,副司果李能華·閔泳駿,已上今加通政加資事承傳。
兵批,行判書趙寧夏病,參判趙熙一病,參議李冕雨進,參知閔泳駿未肅拜,右副承旨宋秉瑞進。護軍李承純·南鎬元,副護軍洪承穆·尹致賢·趙秉稷·李能華·閔泳駿·李命宰,副司果朴秉胥,以上竝單付。
吏批,再政。以李承純爲工曹參判,閔泳駿爲兵曹參議,金弘集爲同經筵,閔丙奭爲宗府正,曺寅承爲司僕正,高景晙爲典籍,元錫五爲敦寧主簿,趙景夏爲活人別提,成斗鎬爲假監役,咸遇復爲元陵別檢。
三政。以李海益爲掌樂主簿,兵曹參議單李冕雨,參知單閔泳駿,養賢主簿單高景晙。
四政。以沈能鶴爲禁府都事。
五政。以徐相翕爲典獄主簿。
李起鎬,以弘文館言啓曰,下番姑降入直,事甚未安。修撰李重七·朴宗鉉,副修撰張錫祚·洪炳一,竝卽牌招,推移入直,何如?傳曰,允。
宋秉瑞,以營建所言啓曰,前同知李應憲,別看役加差下,使之監蕫,何如?傳曰,允。
又以訓鍊都監言啓曰,謹依下敎,留陣將校·軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,留陣本廳軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳隨駕將校·軍兵與留陣將校·軍兵等處,乾犒饋分給之意,敢啓。傳曰,知道。
上在昌德宮。停常參·經筵。
宋秉瑞啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,假注書閔正鎬有身病,勢難察任,今姑改差,何如?傳曰,允。
閔正鎬改差,代以安禧遠爲假注書。
宋秉瑞啓曰,卽者副應敎洪世燮,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于李起鎬曰,推鞫爲之。
傳于宋秉瑞曰,路文僞造事,前後申飭果何如,而差備中官洪炳夏,終不畏法,又此冒犯,尤極痛惋。嚴刑一次,遠惡地定配,以懲無嚴之習。
傳于宋秉瑞,逃躱罪囚,雖曰更捉,揆以事體,寧容如是?兩捕將,姑令戴罪擧行,此後糾警,令政院別般嚴飭。
宋秉瑞啓曰,行大司憲鄭健朝,執義金鶴鎭,掌令洪鍾永·任憲鎬,持平宋祥淳·李寅璟牌不進,監察茶時之意,敢啓。傳曰,知道。
以大司諫沈相穆,司諫趙重弼,正言鄭應哲,執義金鶴鎭,掌令洪鍾永·任憲鎬,持平宋祥淳·李寅璟牌不進罷職傳旨,傳于宋秉瑞曰,只推。
傳于宋秉瑞曰,承旨有闕之代,前望單子入之。
承旨前望單子入之,李承臯落點。
宋秉瑞啓曰,臣與右承旨李起鎬伴直矣,纔已推鞫進,伴直無人。新除授左副承旨李承臯,所當牌招,而拘於應規,不得請牌,何以爲之?敢稟。傳曰,牌招。
李承臯啓曰,臣承臯,今日推鞫進去,下直之意,敢啓。傳曰,知道。
以司謁口傳下敎曰,訓局下都監,移接于北倉事,分付。
以韓用卨囚單子,傳于宋來瑞曰,飭已施矣,分揀放送。
宋秉瑞,以左右捕盜廳言啓曰,因鞫廳標紙,臣廳在囚罪人李炳埴·趙中鎬·李哲九等三名,移送禁府之意,敢啓。傳曰,知道。
罪人安驥泳,更推後刑問一次,訊杖第三度停刑,罪人權鼎鎬·蔡東述等,更推後竝刑問一次,訊杖各四度停刑,罪人李載先更推,罪人李炳埴施威嚴問後,與捕廳在囚罪人李鍾海·崔快龍等面質,罪人趙中鎬施威嚴問,罪人李哲九施威嚴問後,與告變人面質。傳于李承臯曰,推鞫姑罷。
李起鎬,以吏曹言啓曰,新除授戶曹參議金允植,前任順天府使,時解由方在未出中,何以爲之?敢稟。傳曰,勿拘。
又以弘文館言啓曰,下番姑降入直,事甚未安。修撰李重七·朴宗鉉,副修撰張錫祚·洪炳一,竝卽牌招,推移入直,何如?傳曰,允。
宋秉瑞,以兵曹言啓曰,謹依判下成冊,今此明陵·翼陵·睿陵幸行時,元內吹尹啓哲等三十名處,木各一疋題給之意,敢啓。傳曰,知道。
又以兵曹言啓曰,謹依判下成冊,今此健元陵·崇陵·元陵·綏陵·景陵幸行時,元內吹尹啓哲等三十名處,木各一疋題給之意,敢啓。傳曰,知道。
又以左右捕廳言啓曰,臣廳在囚罪人李炳埴,向於取招之場,噬舌不服,恃頑兇悖,三日絶穀,有若自盡者然。鞫獄重囚,果難冷獄牢囚,姑爲拘留等牌廳,使校卒守直矣。再昨夜四更量,至於逃躱,驚惶罔措,四散跟探,天綱不漏,旋卽就捕,而其在擧行,臣不勝惶恐待罪之意,敢啓。傳曰,當有處分矣。
又以左右捕盜廳言啓曰,前縣官柳道奭,西水羅萬戶鄭觀民等,出於罪人招辭,卽當掩捕之不暇,而俱是朝官,則自臣廳有不敢擅便推捉,何以爲之?敢啓。傳曰,令廟堂,稟處。
李起鎬,以議政府言啓曰,因左右捕廳草記,前縣監柳道奭,西水羅萬戶鄭觀民等,出於罪人招辭,卽當掩捕之不暇,而俱是朝官,則自臣廳有不敢擅便推捉爲辭,而批旨,令廟堂,稟處事,命下矣。前縣監柳道奭,西水羅萬戶鄭觀民等,出於罪人之招,而以其朝官也,故捕廳旣以擅便推捉,則亟令王府擧行,何如?傳曰,允。
宋秉瑞,以義禁府言啓曰,今此推鞫方張之時,時囚不可混處府中,時囚罪人韓用卨,姑爲保放之意,敢啓。傳曰,知道。
又以義禁言啓曰,保放罪人趙秉友,還囚議處以入,而仍爲保放之意,敢啓。傳曰,知道。
又以義禁府言啓曰,今此推鞫方張之時,時囚不可混處府中,時囚罪人金性洙,姑爲保放之意,敢啓。傳曰,知道。
義禁府啓目粘連,向前趙秉友亦,虐民騙財,肆行非理,至登道啓,律有當勘,以此照律,何如?判付啓依允。
領敦寧府事洪淳穆,左議政金炳國等箚曰,伏以臣等按此大獄,至于旬時有餘矣,旣不得盤覈閱實,又未能簡孚有衆。以此逆節凶變,尙未免玩惕度日者,臣等之罪,萬死猶輕,而蓋此獄肯綮,專在於李載先。諸賊之綢繆排布,莫不歸宿於李載先,則今方請刑嚴訊之際,伏奉議啓判下,有除刑推之下敎,臣等相顧愕眙,不勝抑鬱之至。是何等逆獄,而自古鞫庭按査,豈有不由刑訊,連爲平問而覈其首實者乎?黨與雖未盡輸,當律自在,而根窩莫可打破,則其何以嚴鞫體而折亂萌乎?庶獄庶愼,聖人罔敢知于玆,而今乃不以關和之典,則是凶徒情跡,轉益隱祕,究竟無期矣,此不可不按法極覈,拔本塞源之道。伏願聖明,淵然深思,亟許臣等嚴刑得情之請,俾鞫法毋或隳壞,千萬幸甚。取進止。答曰,省疏具悉卿等之懇。予於此事,自有斟量而然,卿等其諒之。仍傳于宋秉瑞曰,此批答,遣史官,傳諭。
判義禁府事尹滋悳,知義禁洪鍾雲,同義禁趙秉式·南一祐等疏曰,伏以臣等卽伏見罪人李載先議啓判付下者,則有除刑推査覈之命,臣等相顧愕眙,竊不勝憂歎之至。噫,此罪人之負犯情節,卽是此獄之肯綮也。人神之所共憤,覆載之所難容,而締結凶徒,綢繆醞釀之諸般陰圖,一切牢諱,苟不嚴施刑訊,築底盤詰,則凶窩逆節,無以破綻,而非但獄體之大有所壞也,抑亦邦憲之屈而未伸也,寧不凜然而爲懼哉?今此處分之下,萬無以擧行,玆敢冒悚聯箚。伏乞聖明,廓揮乾斷,亟許臣等之請,嚴刑得情,俾重鞫事,千萬幸甚。臣等無任云云。答曰,省疏具悉。鞫獄嚴重之地,亦有斟量而然。每於此囚査覈,竝依此擧行。
行右承旨金晳根疏曰,伏以臣昨奉承宣之銜,義當祗肅,而第臣從弟臣聲根,方帶左承旨矣。臣之見叨職名,揆以格例,在所當避,玆敢短章陳籲。伏乞聖明,俯垂鑑諒,亟賜遞改,以存公格,千萬幸甚。臣無任云云。答曰,省疏具悉。所請依施。
應敎洪世燮疏曰,伏以臣於持被之中,卽接家信,則臣母所患,近因時候之不調,一倍添劇,促臣歸視。自聞此報,方寸煎熬,按住不得,玆敢忙陳短章,往出禁扄。伏乞聖慈,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
夜自五更至十四日開東,灑雨下雨,測雨器水深二分。
閔泳煥啓曰,明日常參·經筵,取稟。傳曰,停。
李承臯啓曰,合辭方張之時,諫院無詣臺之員,事甚未安。除在外·推鞫進去外,呈告人員,竝卽牌招,何如?傳曰,允。
又啓曰,今此京外上言七十九張內,十張以猥濫拔去,六十九張分下各該司次,捧入之意,敢啓。傳曰,知道。
以大司諫沈相穆,正言鄭應哲·朴奎燦牌不進罷職傳旨,傳于李承臯曰,只推。
閔泳煥,以禮曹言啓曰,今此式年文科初試啓下榜目,詳細考閱,則一所一等第一人金永國,本唐岳居順安,誤以本水原居定州書塡,第二人崔榮儉,年五十本慶州居利川,誤以年二十五本光山居平壤書塡,第三人權晉和,年五十八本安東居安東,誤以年四十二本平山居定州書塡,二等第四人金泰鴻,誤以泰濟書塡,三等第二十人安聖弼居嘉山,誤以郭山書塡,第三十二人金瑢鍊父奎鎭,誤以鎭奎書塡矣,一竝改付標以入,而當該試官及四館官員,俱有不察之失,推考,何如?傳曰,允。
又以弘文館言啓曰,上番闕直,事甚未安。應敎趙漢益有拘忌,副應敎洪世燮陳疏受由,校理李愚冕·姜友馨,副校理朴泳敎,副修撰洪炳一鞫廳進,副校理金疇鉉在外,修撰朴宗鉉,副修撰張錫祚,竝卽牌招,推移姑陞入直,何如?傳曰,允。
金聲根,以訓鍊都監言啓曰,謹依司謁口傳下敎,下都監移接於北倉,而執事一員,軍十五名,仍爲入直於火藥色,別武士一人,軍十五名,移直北倉之意,敢啓。傳曰,知道。
又以禁衛營言啓曰,謹依成冊啓下,駕前前排軍七十二名等處,賞木分給之意,敢啓。傳曰,知道。
又以御營廳言啓曰,御前前排軍七十二名等處,賞木,謹依成冊判下,分給之意,敢啓。傳曰,知道。
工曹參判李承純疏曰,伏以仙寢親祼,伸聖慕於履露,鑾蹕利旋,慰群情於望雲,玉度彌康,歡祝齊騰。臣於是際,忝叨邇綴,陪扈於羽旄之列,周旋乎尊彝之間,有事與榮,無勩可紀,不謂謬恩,至及賤品,進一階爲嘉善大夫者,臣聞命震越,歷數日而不省措躬之所也。夫爵賞,人主馭世之大枋也。爵以命有德,賞以待有功,罔功之賞,匪德之爵,是謂不稱,而聖世無有也。況貳卿,峻秩也,位亞八座,班躋二品,非有望實之富,績用之茂焉,則上之授也爲䙝恩,下之居也爲濫冒。臣之庸騃無似,淵鑑之所悉燭,而厚被恩造,式藉先庥,弱冠策名,遍踐華貫,甫踰强仕,而衣緋已十有六年矣。外內歷試,蔑有尺寸之自效,涯量太溢,無望跬步之更進,恒懷淵氷之若臨,自分樗櫟之無用,豈意車服之庸,不若嚬笑之愛,一朝旣之於人望之外,而不少難愼也?以爲敍勞也,則奉璋駿奔,乃須臾供職之事,不宜以爵秩酬之,有若殊庸之錫命矣。以爲循資也,則乘軒豹犆,卽古昔命德之器,不宜以日月斷之,有若庶官之躡級乎?上焉而累聖簡咈公議,下焉而招滿損壞義防,俱非細故也,臣安敢憑恃寵靈,揚揚出膺,徒懷一身之榮,撇棄四維之重也哉?懼深負乘,義急循墻,玆敢略控衷懇,仰瀆崇嚴。伏乞聖明,俯垂鑑諒,亟收臣新授資級,俾公器無玷,私分獲安焉。臣無任云云。答曰,省疏具悉。卿其勿辭行公。
吏曹參議洪萬植疏曰,伏以臣才具蔑裂,銓曹劇地,判不能堪承其任焉耳,一繆冒膺,已愧匪分,再籲蒙禠,可幸無事,而曾未幾日,復誤恩點,殆若用靡究蘊,期有責效者然,以臣視職,臣果其人乎?臣於是彌增震懍,猶不敢辭巽計,豈曰昔不足而今有餘?寔瀆撓爲懼,趨走爲恭而已。淟涊踰月之頃,時或參注而承攝,曷嘗有激一濁揚一淸,裨補熙朝平允之政也哉?試可而蔑有稱可,乃已而迄不知已,則止竟仰累俯誤,良非細故矣。且臣宿疾恒苦之中,近因奔滾於公役,闖肆如期,委淹不省,動彈有非時日可望,瘝曠尤難,食息自安,玆敢冒悚陳懇,仰瀆崇嚴。伏乞聖慈,俯垂鑑諒,亟改臣所帶銓職,俾便公私,不勝幸甚。臣無任云云。省疏具悉。所請依施。
敦寧都正金奎軾疏曰,伏以臣伏奉除旨,以臣爲敦寧府都正者,感恩怵義,固宜蹶趨承,而第臣旣無敦寧於本府矣,揆以典式,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分焉。臣無任云云。省疏具悉。所請依施。
今九月十三日巽時,上詣眞殿。茶禮親行入侍時,行都承旨尹泰經,行左承旨金聲根,右承旨李起鎬,左副承旨李承臯,右副承旨宋秉瑞,同副承旨閔泳煥,假注書咸遇復·安禧遠,別兼春秋金定均·鄭寅興,記事官尹相翊·鄭夏源,原任提學金輔鉉·金炳德,提學金炳始,原任直提學趙寧夏,檢校直提學趙慶鎬,直提學閔泳翊·金永壽,原任直閣鄭健朝·李淳翼,檢校直閣金興均·姜,原任直閣朴鳳彬,檢校直閣趙同熙·洪英植,直閣金文鉉,檢校待敎金永悳·趙晳九,待敎閔泳韶進參,以次侍立。時至,通禮跪啓請出次,上具翼善冠·衮龍袍,出齋殿。通禮導上詣版位,跪啓請鞠躬四拜·興·平身,上行四拜禮,世子宮行四拜禮,閣臣二品以上行四拜禮訖。通禮導上詣盥洗位,盥洗訖。通禮導上詣第一室尊所西向立,泰經酌酒。通禮導上詣神位前北向跪,泰經奉香跪進于右,泳煥奉爐跪于左,上三上香。泰經奉盞跪進,上執盞,以授泳煥,泳煥跪受,奠于案上,連獻三酌訖。上詣第二室·第三室·第四室·第五室·第六室,行禮竝如上儀,仍降復位。通禮跪啓請鞠躬四拜·興·平身,上行四拜禮,世子宮行四拜禮,閣臣二品以上行四拜禮。通禮跪啓請禮畢,導上還入齋殿,世子宮還入齋殿。上命承史退出,諸臣以次退出。
上在昌德宮。停常參·經筵。
李承臯,以都摠府言啓曰,今日入直內三廳武兼·禁軍及軍兵等,中日習射技放,請出標信。侍曰,知道。
閔泳煥啓曰,明日常參·經筵,取稟。傳曰,停。
李承臯啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨宋秉瑞,今日不爲仕進,卽爲牌招,何如?傳曰,允。
傳于閔泳煥曰,傳香承旨,馳詣宗廟景慕宮,奉審摘奸以來。
李承臯啓曰,卽者領敦寧府事洪淳穆,左議政金炳國,使錄事來言,以臺言之荐發,情踪惶蹙,今方逬出城外云。左議政仍納命召,何以爲之?敢稟。傳曰,當有處分矣。
傳于閔泳煥曰,向日臺疏以後,卿等之引義,予之敦勉,今幸妥帖,而又因聯箚,至於逬出,以卿等體國自重之地,何爲有此過擧也?卽爲安心還畿事,遣史官,傳諭于時原任大臣,還傳命召于左議政。
以右副承旨宋秉瑞牌不進罷職傳旨,傳于閔泳煥曰,只推。
傳于閔泳煥曰,右副承旨許遞,前望單子入之。
承旨前望單子入之,洪英植落點。
李承臯啓曰,行大司憲鄭健朝,執義金鶴鎭,掌令洪鍾英·任憲鎬,持平宋祥淳·李寅璟陳箚,監察茶時之意,敢啓。傳曰,知道。
閔泳煥,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
李承臯,以營建所言啓曰,副司果尙稷鉉,前別提洪官錫,別看役差下,使之擧行,何如?傳曰,允。
閔泳煥,以觀家監試官意啓曰,今番陰陽科初試時,天文學只五人入格,地理學只二人入格,命課學依敎入格,故竝以十五人修正榜目以入之意,敢啓。傳曰,知道。
又以弘文館言啓曰,上番闕直,事甚未安。應敎趙漢益有拘忌,副應敎洪世燮陳疏受由,副校理金疇鉉在外,校理李愚冕·姜友馨,副校理朴泳敎,竝卽牌招,推移入直,何如?傳曰,允。
李承臯,以兵曹言啓曰,謹依司謁口傳下敎,自今爲始,大旗幟間,牙兵軍除之之意,敢啓。傳曰,知道。
又以訓鍊都監言啓曰,謹依司謁口傳下敎,自今爲始,大旗幟間,牙兵軍除之之意,敢啓。傳曰,知道。
又以禁衛營言啓曰,謹依司謁口傳下敎,自今爲始,大旗幟間,牙兵軍除之之意,敢啓。傳曰,知道。
又以御營廳言啓曰,謹依司謁口傳下敎,自今爲始,大旗幟間,牙兵軍除之之意,敢啓。傳曰,知道。
又以摠戎廳言啓曰,謹依司謁口傳下敎,自今爲始,大旗幟間,牙兵軍除之之意,敢啓。傳曰,知道。
義禁府照目粘連,前承旨趙秉友矣本府議啓內,虐民編財,肆行非理,至登道啓,律有當勘,以此照律,罪杖一百收贖,告身盡行追奪,流三千里定配,私罪。奉敎依允。
李承臯,以義禁府言啓曰,時囚罪人趙秉友,杖一百流三千里定配,照律公事判付內,依允矣。趙秉友,杖一百收贖,告身盡行追奪,咸鏡道安邊府流三千里定配,而以議啓內辭意具罪目,依例發遣府書吏,押送配所,何如?傳曰,允。
又以義禁府言啓曰,保放罪人趙秉友,還囚照律,金性洙,還囚捧拱以入,而竝仍爲保放之意,敢啓。傳曰,知道。
又以義禁府言啓曰,趙秉友,係是流配,依已例,不付功議以入之意,敢啓。傳曰,知道。
又以義禁府言啓曰,時囚罪人洪炳夏,嚴刑一次,遠惡地定配事,承傳啓下矣。洪炳夏,今方待命拿囚,而嚴刑一次,訊杖第三十度後,咸鏡道利原縣遠惡地定配,而以承傳內辭意具罪目,依例發遣府羅將,押送配所之意,敢啓。傳曰,知道。
義禁府啓目,向前前五衛將金性洙亦,問目內辭意,泛稱遲晩,刑推得情,何如?判付啓,除刑推議處爲良如敎。
工曹判書洪鍾軒疏曰,伏以臣於專對之任,萬不近似,而夷險卽前,分當自勉,往設言私,義不敢遑。第臣父母墳山,在京畿楊州地,時序屢嬗,冞增濡露之感,遠離在邇,倍切攀柏之思。出疆今旣有期,曠省又將隔歲,迨暇往返,情亦不容自已,敢恃孝理,冒悚仰瀆。伏望聖慈,特賜恩由,俾伸情私,千萬顒祝。臣無任云云。答曰,省疏具悉。卿其往省焉。
大司憲鄭健朝,大司諫沈相穆,執義金鶴鎭,司諫趙重弼,掌令洪鍾永·任憲鎬,持平宋祥淳·李寅璟,正言鄭應哲·朴奎燦等聯箚曰,伏以臣等於鞫廳議啓判付下者,有罪人李載先除刑推査覈之命,竊不勝愕貽憂歎之至。蓋此獄之肯綮,載先是已,渠雖賤孽,處地自別,苟能謹愼自守,從遊必端,寧或馴致今日之禍變也哉?奈其昏迷之性,罔覺狐猸,締結之跡,殆同蚓蟠,平日蘊釀,始爲諸賊之孤注,半夜酬酢酌,終與慅鬼而群聚,名字屢出於衆招,情節莫掩於自現,諸般做謀,幾盡掀發,而一直抵賴,猶未輸款。按査之場,連用平問,則其何以覈其實而折其萌乎?惟我聖上,體堯睦九族之德,念虞恤五刑之義,欲其屈法而全恩,臣等固欽仰萬萬,而夫有國之遵守者刑政也。刑政得則王綱尊而隄防隨嚴,刑政失則人紀滅而亂賊愈肆,可不愼且重歟?玆敢相率仰籲。伏乞聖明,淵然深思,還收成命,亟允請刑,以重鞫法,不勝大願。且以韓啓源事言之,治獄之法,必公必正,委官之責,至重至大,則宜其殫誠竭力,克盡對揚,而徒懷黨好之私,罔念簡孚之義。衆供則一任杜撰,猶恐其節節畢露,四招而遽請遲晩,乃至欲草草了勘,擧措顚錯,事體乖損。日前持憲疏辭中,忘君護逆四字,儘非過際語也,此不可以已蒙許副,置而勿論。臣等謂前委官韓啓源,亟施當施之律,斷不可已也。至於捕廳失囚事,尤不覺心寒而膽掉矣。該廳擧行,自來嚴祕,雖尋常罪囚,固當牢囚而緊束,況事關鞫獄,干係甚大,苟能按法枷杻,毋得一半分疎忽,則豈有如許無前之變乎?聽聞之驚駭,紀綱之解紐,莫此爲甚。聖度曲加包荒,飭敎只令戴罪,揆以法意,恐難參恕。兩捕將,竝施譴罷之典,以爲不職者戒焉。第伏念臺閣,言事之職也。事有必陳,而終歸泥默,言之宜亟,而乃反虛徐者,均之爲失職,臣等緩討之罪,於是乎無所逃矣,萬萬震懍,聯章自劾。伏願斥臣等所帶之任,治臣等當勘之律,俾法紀昭而私分安焉。取進止。答曰,省箚具悉。已有特敎而警飭,又有斟量而處分,卿等不必如是持論也。
副應敎洪世燮,校理李愚冕·姜友馨,副校理朴泳敎,修撰李重七·朴宗鉉,副修撰張錫祚·洪炳一聯箚曰,伏以王章少弛,則綱紀不振,提防或疎,則朝著不尊,有國之所愼者,刑政是已。噫,彼李載先,處地與他有異,苟能恭愼謹拙,豈有今日之禍哉?奈其處身失度,從遊挾雜,平日蘊釀,半夜會議,名字已出於諸招,情節難掩於自現,掀露無餘,而百般抵賴。査問之場,連用平問,則其何以服其實而拔其根乎?惟我聖上,敦親之德,恤刑之義,切欲屈法而全恩,臣等不勝欽仰萬萬,而刑政若一壞廢,則亂賊愈肆,可不愼歟?玆敢齊聲仰籲。伏乞聖明,亟加三思,嚴刑得情,以重鞫體。且以韓啓源事言之,委官之任,至重且大,則宜其殫竭按覈,而徒懷黨好之私,罔念簡孚之義,供招只任粧撰,端緖猶恐綻露,遽請遲晩,有若草草磨勘,擧措倒錯,獄體乖損。日前持憲疏辭中,忘君護逆之句,切非過語也,此不可以已蒙許副,置而勿論。前委官韓啓源,亟施當施之律。至於捕廳失囚事,尤不覺驚駭。該廳擧行,若牢囚嚴束,則豈有逃脫之變乎?雖更捉得,耳目之駭,紀綱之廢,無有甚於此矣。聖度包荒,只有戴罪之飭敎,而揆以法綱,實難參恕。兩捕將,合施譴罷之典,以爲溺職者戒焉。臣等職忝論思,不敢泯默,相率聯籲。伏願亟降處分,以重王綱,以嚴邦憲焉。取進止。答曰,省箚具悉。所陳事,竝已有參量處分,今不必更事張皇也。
上在昌德宮。停常參·經筵。
自開東至酉時,灑雨,測雨器水深四分。
藥房提調金炳始,右副承旨閔泳煥啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟,答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
李承臯啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,議政府郞廳來言,今日賓廳日次,而領議政·右議政未差,左議政金炳國逬出城外,不得來會云矣,敢啓。傳曰,知道。
又啓曰,同副承旨洪英植,今日不爲仕進,卽爲牌招,何如?傳曰,允。
李承臯,以內醫院提調意啓曰,副提調尹泰經,今日問安,不爲仕進,卽爲牌招,何如?傳曰,允。
事變假注書宋秉宙書啓,臣於本月十四日子時量,敬奉聖諭,馳往傳諭于南部盤石坊紫嚴契領敦寧府事洪淳穆,議政府左議政金炳國所住處,則以爲,臣等冒難貰之罪,當勘而未勘,式至今恧蹙靡措。迺者臺言荐發,臣等之罪,益無所逃矣。恩言雖極感惶,臣等情踪,懍慄轉深,萬無進身之望,不揆屑越,更當冒入文字,竊冀遄被當律而已云矣,敢啓。傳曰,知道。
傳于李承臯曰,批答誤書之中官李章鎬,從重推考。
傳于李承臯曰,啓字誤踏之中官羅世煥,從重推考。
李承臯啓曰,行大司憲鄭健朝,執義金鶴鎭,掌令洪鍾永·任憲鎬,持平宋祥淳·李寅璟陳箚,監察茶時之意,敢啓。傳曰,知道。
傳于李承臯曰,臺諫竝許遞,前望單子入之。
臺諫前望單子入之,大司憲鄭健朝,大司諫沈相穆,執義金鶴鎭,司諫趙重弼,獻納韓炳洙,掌令朴宗鉉·丁浚敎,持平裴象鉉,正言金容愚落點。
李承臯啓曰,行都承旨尹泰經式暇,行左承旨金聲根不爲仕進,右承旨李起鎬在外,右副承旨閔泳煥式暇出去,同副承旨洪英植有身病,院中只有臣一人,伴直無人。行左承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,行左承旨金聲根牌不進,伴直無人,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,左邊捕盜大將韓圭稷,右邊捕盜大將李敎獻,謂以臺箚句語,惶蹙靡措,逬出城外,使其軍官替納命召及大將牌·傳令牌,事未前有,萬萬駭然。所當重勘,而本院請推之外,無他可施之罰,何以爲之,而捕將重任,不可一刻暫曠,在前如此之時,有曾經大將權察之例,今番則何以爲之?敢稟。傳曰,捕廳査覈,尙未究竟,捕將之逬出城外者,是何道理?揆以事體,萬萬駭然。姑先施以從重推考,令政院嚴飭牌招,卽速授符,兼察置之。
傳于李承臯曰,推鞫爲之。
兵曹口傳政事,副護軍單宋秉瑞。
李承臯,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以兵曹言啓曰,禁軍別將尹喜秀,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以李邦鉉爲禁軍別將。
領敦寧洪淳穆,左議政金炳國聯名疏曰,伏以臣等有罪未勘之踪耳,向來臺疏以後,聖度包荒,雖其置之勿問,臣等情踪,愈久而愈益蹙蹙,竊自謂有罪而未勘,豈若勘罪而獲安於心哉?迺者箚論之荐發其言鞫獄所失,雖使臣等自爲之解,亦無其說也。蓋慮囚之場,參坐一席,自貌稽辭聽,閱實其罪,以至要囚服念,明啓刑書,無往非與共議定,則及當僨誤鞫事,隳壞獄政,其所失則均有之矣,豈可以倖逭蔽罰,晏然無所自訟哉?夫明罰飭法,同是致治之藥石,而先自執法之官,失法而無罰,其何以使有罪者知懼乎?此臣等之所大恐也,玆敢冒悚荐籲。伏願聖明,俾司敗亟議臣等當律,以爲按獄者戒焉。臣無任云云。答曰,省疏具悉卿等之懇。已有昨日敦諭矣。謂當體諒,而何爲如是更引乎?鞫事未究,卽爲安心還第,副此渴望。仍傳于李承臯曰,此批答,遣史官,傳諭。
大司憲鄭健朝,大司諫沈相穆,執義金鶴鎭,司諫趙重弼,掌令洪鍾永·任憲鎬,持平宋祥淳·李寅璟,正言鄭應哲·朴奎燦等聯箚曰,伏以臣等昨陳聯箚,恭俟兪音,批敎鄭重,諭之以不必持論,雖緣臣等辭不達意,誠未孚格而然,相顧失圖,繼用惶恧。夫國之有典刑,如天之有霜雪,霜雪乖其常,則收藏不得其序矣,典刑失其當,則好僞不得其情矣,故四時陰陽之機,天猶不得私其運行,況王府關和之典,殿下豈可以低昂乎哉?噫,彼李載先之綢繆和應,醞釀排布之許多罪犯,衆招諸證,幾盡掀露,而職由用法太寬,鉤情太緩,一日二日,從事牢諱,將至究竟無日矣。大僚·禁堂之陳章請刑,卽出於日宥勿宥之意,而天聽愈邈,庭鞫隨弛,刑典之所由設,豈其然乎?國綱之隳損,將何以復振,公議之沸騰,亦何以底定?臣等聚首憂歎,莫究所以也,玆敢荐控愚衷,冒干崇聽。惟聖明更加三思,特降反汗之音,俾開盤覈之路焉。且前委官事,薄示輕遽之責,繼下許副之命,大聖人包荒之德,至矣盡矣,臣等何敢更事瀆䙝,反涉爭執,而其於事體之有礙,物議之莫遏何哉?至若兩捕將失囚之事,不可以罪囚之乍逃旋捉,全然參恕。伏乞亟施當勘,以警具僚,不勝幸甚。取進止。答曰,省箚具悉。已有昨日之批,而又此箚論,反非事體,更勿煩瀆。
副應敎洪世燮,校理李愚冕·姜友馨,副校理朴泳敎,修撰李重七·朴宗鉉,副修撰張錫祚·洪炳一等聯箚曰,伏以臣等昨以罪人李載先除刑推査覈,前委官韓啓源遽請遲晩,兩捕將失囚事,猥陳聯箚,冀蒙允兪,誠淺辭拙,未能仰格崇聽。及伏奉批旨,若曰竝已有參量處分,今不必更事張皇,臣等憂歎失圖,益不勝抑鬱之至。噫,彼李載先,以若負犯,不可循私而枉法,合施刑推。韓啓源委官之責,築底覈窩,期於得情,不可以恐或綻露,輕遽塗抹,亟施當律。兩捕將失囚溺職,竝施當勘,而今玆溫批,顧仰聖德之好生。然其奈邦憲不可撓,公議不可以遏,則臣等非不知荐瀆之爲懼,而愚衷轉激,不容泯默,玆敢相率申籲。伏願聖明,更加淵思,亟降兪音,使鞫體重而輿情洩焉。取進止。答曰,省疏具悉。已論於臺箚之批,勿復煩瀆。
應敎趙漢益疏曰,伏以臣於參鞫諸臣聯箚,始知鞫廳議啓判付下者,有罪人李載先除刑推査覈之命,竊不勝愕貽,繼之以憂歎之至。蓋此獄肯綮,載先緊出諸賊之招,而自現發明,已極無嚴,平問抵賴,尤見至凶,盤詰請刑,卽其按法,而殿下何所低昂於法哉?臣非不知淵衷,特出於全恩之義,固欽仰萬萬,而有國之所以遵守而行之者,刑法是耳。法一壞,則紀綱不立,隄防隨廢,可不愼且重歟?伏乞聖明,亟收成命,允許請刑,以重鞫體焉。且於前委官韓啓源事,又不勝憂惋之地。鉤覈之至公,是治獄應行之事,對揚之彈誠,亦委官當然之責,而一任其衆招粧撰,徒懷黨私,四招而遽有乖事體矣。日前聖敎中,有若卒卒磨勘者,已燭其辜負簡孚,而持憲一疏,亦露其忘君護逆之狀矣。臣謂韓啓源,則亟施當律,斷不可已也。至於兩捕廳失囚事而言之,擧行何若是疎忽也?獄情至重,干係且大,苟能嚴束枷鎖,則豈有此無前之變乎?飭敎戴罪,縱出於聖度之包容,而法綱所在,恐難參恕。兩捕將,竝施譴罷之典,以爲不職者之戒焉。第伏念臣有拘忌,末由趨進本館,得叨聯討之列,自訟虛縻,冞增悚蹙。伏願斥臣所帶之職,以安私分云云。省疏具悉。已諭於聯箚之批矣,爾其勿辭察職。
上在昌德宮。停常參·經筵。
未時,灑雪。自開東至人定,灑雨下雨,測雨器水深三分。
李承臯啓曰,明日常參·經筵,取稟。傳曰,停。
又啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,同副承旨洪英植,今日不爲仕進,卽爲牌招,何如?傳曰,允。
李承臯啓曰,卽者義禁府都事來言,推鞫爲之事命下,而本府堂上,以臺論之峻發,俱已逬出城外,不得開坐云,何以爲之?敢稟。傳曰,鞫事方張,更引不必引之端,又此逬出者,是何事體?金吾諸堂,令政院,申飭入來,卽爲開坐。
又啓曰,臣承臯,今日推鞫進去,下直之意,敢啓。傳曰,知道。
臺諫前望單子入之,持平宋祥淳,正言朴奎燦落點。
洪英植啓曰,右副承旨閔泳煥牌不進,伴直無人。行左承旨金聲根,所當更爲牌招,而拘於廳規,不得請牌,何以爲之?敢稟。傳曰,牌招。
以右副承旨閔泳煥牌不進罷職傳旨,傳于洪英植曰,只推。
洪英植啓曰,行都承旨尹泰經不爲仕進,行左承旨金聲根牌不進,右承旨李起鎬在外,左副承旨李承臯推鞫進,右副承旨閔泳煥內閣進,院中只有臣一人,伴直無人。右副承旨,所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,大護軍單鄭健朝。
洪英植,以議政府言啓曰,卽見京畿監司金輔鉉所報,則枚擧豐德府使朴蘭壽,通津府使韓聖根,加平郡守卞元圭,龍津別將禹昌臣牒呈以爲,四邑鎭田畓之川浦汰落者,起墾無路,豐德府浦落畓結三十九結,通津府江落畓結十二結八十三負二束,加平郡未起墾田結二十結三十七負一束,龍津鎭汰落畓結一結八負四束,合七十三結二十八負七束,限十年減稅,以紓民力爲辭矣。川浦汰伏,旣如是的確,則壤賦雖有所重,民情亦合存恤,上項邑鎭陳結,特依道報,限十年蠲稅,而另飭還起,以爲次第復摠之地,何如?傳曰,允。
又以議政府言啓曰,仁川等邑大同陸運之納于蕩春倉者,曾於年前,因其收錢貿納,貽弊民邑,折半本色輸納,其餘特許詳代,而顧今國計,旣若是艱絀,且畿甸詳代之未限滿條,其將一體收納,則此亦宜無異同,自今爲始,必以本色上納之意,分付,何如?傳曰,允。
又以弘文館言啓曰,應敎趙漢益有拘忌,校理李愚冕·姜友馨,副校理朴泳敎鞫廳進,金疇鉉在外,上番闕直,事甚未安。副應敎洪世燮,卽爲牌招入直,何如?傳曰,允。
又以兵曹言啓曰,今九月十六日乙巳申初二刻十二分立冬改火進上時,宗廟署·社稷署·永禧殿·永寧殿·景慕宮·敏祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以義禁府言啓曰,黃海監司南廷益狀啓,鳳山前郡守李泰鉉·柳冀大罪狀,令攸司,稟處事,啓下矣。柳冀大,今方待命拿囚,李泰鉉,前因特敎,方在濟川牧圍籬安置中,不敢循例請拿,令廟堂,稟處,何如?傳曰,允。
又以義禁府言啓曰,今此推鞫方張之時,時囚不可混處府中,時囚罪人柳冀大,姑爲保放之意,敢啓。傳曰,知道。
判義禁尹滋悳,知義禁洪鍾雲,同義禁趙秉式·南一祐等職名疏曰,伏以臣等之罪,臣等已自劾之屢矣。邦有常憲,在所當勘,而聖度寬大,宥之不問,公議愈騰,臺言繼發,於是乎臣等之罪,益無所逃矣。夫國家刑政,庶獄且愼,而今此諸罪人鞫覈事,卽振古所未有之大獄也。其在按法盤詰之地,一有顚錯,則旣失審克之道,未盡沫飮之義,王章無以伸矣,輿憤無以洩矣,是豈若尋常僨誤而可得以倖逭乎哉?衷情惶蹙,不敢冒赴鞫坐,申控聯籲於聽卑之下。伏乞聖明,亟降威罰,俾法紀昭而賤分安焉。臣等無任云云。答曰,省疏具悉。今番臺箚,卽存臺體也,重鞫事也,卿等不必如是爲引。且推鞫,又有成命,卽爲開坐。
行護軍金益容疏曰,伏以臣行當奉命出疆,而臣之父母墳山,在於京畿道楊根郡矣。往還三千餘里,動費五六箇月,原隰驅馳,雖無言私之暇,霜露怵惕,宜有曠省之感,不容不及今下往,汛掃封塋,啓告行期,用敢短牘陳暴。伏乞聖慈,俯垂鑑諒,特許臣往來之暇,俾伸區區私忱焉。臣無任云云。答曰,省疏具悉。卿其往省焉。
上在昌德宮。停常參·經筵。
洪英植,以都摠府言啓曰,今日入直內三廳武兼·禁軍及軍兵等,中日習射技放,諸出標信。傳曰,知道。
洪英植啓曰,來二十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,來二十一日,輪對日次矣,敢稟。傳曰,當次人受點後,日次待令。
又啓曰,大司憲·執義·掌令二員·持平一員未差,宋祥淳推鞫進,監察茶時之意,敢啓。傳曰,知道。
傳于洪英植曰,傳香承旨馳詣宣武祠,奉審摘奸以來。
洪英植啓曰,行都承旨尹泰經不爲仕進,行左承旨金聲根式暇,右承旨李起鎬在外,左副承旨李承臯推鞫進,右副承旨閔泳煥內閣進,院中只有臣一人,伴直無人。右副承旨,所當牌招,而拘於廳規,不得請牌,何以爲之?敢稟。傳曰,牌招。
以右副承旨閔泳煥牌不進罷職傳旨,傳于洪英植曰,只推。
罪人李載先更推,罪人安驥泳·權鼎鎬·蔡東述等,更推後竝刑問一次,訊杖各六度停刑,罪人李炳埴,更推後刑問一次,訊杖第九度停刑,罪人趙中鎬,更推後刑問一次,訊杖第七度停刑,罪人李哲九,更推後刑問一次,訊杖第二度停刑。傳于洪英植曰,推鞫姑罷。
洪英植,以弘文館言啓曰,上番闕直,事甚未安。應敎趙漢益有拘忌,副應敎洪世燮有身病,校理李愚冕·姜友馨,副校理朴泳敎,副修撰洪炳一鞫廳進,副校理金疇鉉在外,修撰李重七·朴宗鉉,竝卽牌招,推移姑陞入直,何如?傳曰,允。
又以義禁府言啓曰,今此推鞫方張之時,都事不可不備員,而出使都事沈能鶴·李敎英,竝今該曹口傳相煥,以爲備員擧行,何如?傳曰,允。
上在昌德宮。停常參·經筵。
自開東至未時,灑雨下雨,測雨器水深一寸七分。
李承臯啓曰,明日常參·經筵,取稟。傳曰,停。
又啓曰,持平宋祥淳,正言朴奎燦,旣入闕中,不爲傳啓,直爲出去,事甚未安。竝推考,何如?傳曰,允。
又啓曰,行都承旨尹泰經廚院進,行左承旨金聲根不爲仕進,右承旨李起鎬在外,右副承旨閔泳煥內閣進。同副承旨洪英植式暇出去,院中只有臣一人,伴直無人。右副承旨,卽爲牌招,何如?傳曰,允。
吏曹口傳政事,禁府都事沈能鶴,東部令權世奎相煥,禁府都事李敎英,司宰奉事尹敎正,已上相煥事承傳。
李承臯,以統理機務衙門言啓曰,卽接訓鍊都監所報,則今九月十九日,習陣日次,而大將臣申正熙有身病,不得行操云矣,敢啓。傳曰,知道。
又以議政府言啓曰,卽見義禁府草記,則黃海監司南廷益狀啓,公錢犯逋之鳳山前群守李泰鉉·柳冀大罪狀,請令攸司稟處,而李泰鉉,前因特敎,方在濟州牧圍籬安置中,不敢循例請拿,令廟堂,稟處事,允下矣。旣在安置之中,則以此請拿,參互本律,由重而反輕,李泰鉉拿問一款置之,所犯公貨,依定式囚家僮,刻期督捧之意,分付秋曹。兩倅遞歸之後,債負之以無乎狀聞者,極涉失實,其時道臣,令政院捧現告,施以譴罷之典,何如?傳曰,允。
又以弘文館言啓曰,應敎趙漢益有拘忌,校理李雨冕·姜友馨,副校理朴泳敎鞫廳進,副校理金疇鉉在外,上番闕直,事甚未安。副應敎洪世燮,旣爲牌招入直,何如?傳曰,允。
又以義禁府言啓曰,保放罪人金性洙,還囚議處,柳箕大,還囚捧供以入,而竝仍爲保放之意,敢啓。傳曰,知道。
義禁府啓目,鳳山前郡守柳冀大原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在法典,議處,何如?判付啓依允。
義禁府啓目粘連,向前金性洙亦,虐民編財,肆行非理,至登道啓,律有當勘,以此照律,何如?判付啓依允。
上在昌德宮。停常參·經筵。
李承臯啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
傳于李承臯曰,原任待敎洪承億,馳詣華寧殿,奉審摘奸,仍詣健陵·顯隆園,一體奉室以來。
傳于李承臯曰,政官牌招開政。
傳于李承臯曰,京兆堂上竝許遞,今日政差出。
傳于李承臯曰,呈告同成均,許遞,今日政差出。
傳于李承臯曰,吏曹參議有闕之代,戶曹參議金允植除授。
吏曹,吏曹參議單金允植除授事,承傳。
李承臯,以吏曹言啓曰,新除授吏曹參議金允植,以前任順天府使,方在解由未出中,何以爲之?取稟。傳曰,領選使也,凡職擬望時,竝勿拘。
傳于李承臯曰,吏曹參判·參議竝許遞,前望單子入之。
吏曹參判·參議,前望單子入之,參判朴齊寬,參議金允植落點。
李承臯啓曰,新除授吏曹參判朴齊寬,參議金允植,一體牌招,何如?傳曰,允。
傳于李承臯曰,吏曹參議疏批已下,卽爲牌招。
李承臯,以吏曹言啓曰,成均館典籍權景直·梁奕洙,俱以除拜過限未肅拜,竝改差,何如?傳曰,允。
又以吏曹言啓曰,軍資監正嚴柱漢,成均館司成李敎夏,南學敎授徐載厚,繕工監假監役官成斗鎬,俱以身病,呈狀乞遞,竝改差,何如?傳曰,允。
兵曹口傳政事,副司果單韓耆東。
李承臯啓曰,臣吏·兵批兼進之意,敢啓。傳曰,知道。
有政。吏批,行判書李載冕,牌招不進,參判朴齊寬式暇,參議金允植進,左副承旨李承臯進。啓曰,行判書李載冕,牌招不進,參判朴齊寬式暇,小臣獨政未安,何以爲之?敢稟。傳曰,只出緊任。以趙鳳夏爲判尹,金鶴根爲左尹,李應夏爲右尹,吳俊泳爲同成均。
兵批,行判書趙寧夏病,參判趙熙一病,參議李冕雨病,參知閔泳駿入直進,左副承旨李承臯進。乾川權管單金學信,大護軍金元植,護軍金晳根·朴定陽·趙準永,副護軍李起鎬·洪萬植·金奎軾·沈相穆,副司直金鶴鎭·趙重弼·洪鍾永·任憲鎬·李寅暻·南廷皓,副司果鄭應哲,以上竝單付。
吏批,再政。以尹用求爲同敦寧,李乾夏爲同經筵,張錫龍爲同成均,閔泳駿爲敦寧都正,李命宰爲戶曹參議,李希洙爲軍資正,趙益元爲司成,朴秉胥·李圭一爲典籍,兪鎭沃爲南學敎授,尹相耉爲假監役。
三政。以閔種默爲兵曹參議。
傳于李承臯曰,見窠皆令差出。
李承臯啓曰,大司憲·執義·掌令二員,持平一員未差,宋祥淳牌不進,監察茶時之意,敢啓。傳曰,知道。
以持平宋祥淳,正言朴奎燦牌不進罷職傳旨,傳于李承臯曰,只推。
李承臯啓曰,行都承旨尹泰經,不爲仕進,行左承旨金聲根牌不進,右承旨李起鎬在外,右副承旨閔泳煥,同副承旨洪英植內閣進,院中只有臣一人,伴直無人。同副承旨卽爲牌招,何如?傳曰,允。
傳于李承臯曰,右承旨許遞,前望單子入之。
承旨前望單子入之,金弘集落點。
李承臯啓曰,同副承旨洪英植牌不進,伴直無人。右副承旨閔泳煥,卽爲牌招,何如?傳曰,允。
以同副承旨洪英植牌不進罷職傳旨,傳于李承臯曰,只推。
李承臯,以統理機務衙門言啓曰,卽接禁衛營所報,則今九月二十日習陣日次,而大將臣李載冕,有身病,不得行操云矣,敢啓。傳曰,知道。
又以弘文館言啓曰,應敎趙漢益有拘忌,副應敎洪世燮有身病,副校理金疇鉉在外,上番闕直,事甚未安。校理李愚冕·姜友馨,副校理朴泳敎,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎趙漢益有拘忌,校理李愚冕·姜友馨,副校理朴泳敎有身病,金疇鉉在外。副應敎洪世燮,卽爲牌招入直,何如?傳曰,允。
又以兵曹言啓曰,今九月二十日禁軍戎器點考日次,而本曹有故,不得設行之意,敢啓。傳曰,知道。
又以兵曹言啓曰,以司謁口傳下敎曰,凡於試射,依例設行事命下矣。武臣堂上祿試射,今九月二十一日設行,而試官望備擬以入之意,敢啓。傳曰,知道。
又以摠戎廳言啓曰,本廳哨官李德宇·趙羲鵬,俱有身病,勢難察任,改差,何如?傳曰,允。
又以刑曹言啓曰,議政府啓辭內,卽見義禁府草記,則因黃海監司南廷益狀啓,公錢犯逋之鳳山前郡守李泰鉉·柳冀大,請令攸司稟處,而李泰鉉,前因特敎,方在濟州牧圍離安置中,不敢循例請拿,令廟堂稟處事,允下矣。旣在圍離之中,則以此請拿,參互本律,由重而反輕,李泰鉉拿問一款置之,所犯公貨,依定式囚家僮,刻期督捧之意,分付秋曹。兩倅遞歸之後,債負之以無乎狀聞者,極涉失實,其時道臣,令政院捧現告,施以譴罷之典,何如?傳曰,允。事命下矣。謹依傳敎,鳳山前郡李泰鉉所犯公錢五千六百十五兩,柳冀大所犯公錢九千三百八十二兩,依定式捉囚家僮,刻期督捧之意,敢啓。傳曰,知道。
又以義禁府言啓曰,因議政府回啓,李泰鉉拿問一款置之,所犯公貨,依定式,囚家僮,刻期督捧之意,分付秋曹事,允下矣。李泰鉉拿問一款,置之之意,敢啓。傳曰,知道。
經筵官李象秀疏曰,伏以臣,以塵土賤品,誤廁掄選,上年九月濫叨經筵·書筵之銜,繼有諭召之命。臣已冒控情實,乞賜汰免,誠微不能動天,及承批旨,不蒙允許。臣欲復陳危懇,則瀆擾爲懼,欲泯默恭俟,則違傲爲罪,進退惶惑,食息不敢寧處。以臣之愚,竊意此特有司之臣,失於審核,遂致過擧,徐而察之,必得其實,若果知臣之如此,則庶幾收回成命,以還事體之正矣。杜門縮伏,側耳以顒祝者,已及周年,不意玆者,召旨又降,辭意諄深,恩數曠絶,至以贊緝熙之工,隆平之治爲敎,終勉以啓沃輔導。臣於是,惶恐震越,魄遁神喪,不知朝家,何爲一誤,至於再誤,而臣之罪則愈大矣。顧此異禮所施,與受苟非其人,則上下不免胥失,乃以荐加於如臣者,屑棄名器,虧傷事面,四方傳聞,益增駭惑。抑亦使聖朝求賢之誠,虛委草莽,臣於感激之中,誠不勝悼惜之極矣。若臣萬不堪承膺之狀,已悉暴於前,竭盡無餘,臣復何言哉?夫贊緝熙之工,任輔導之職,豈非人臣之至願極榮,而且臣具有彝性,蒙受國恩,與天無極,使得以絲毫裨補,則雖糜粉頂踵,臣敢有愛乎?顧以痿人分絶於泰華,聾者無緣於五音,日月神祗,實所監臨,若徵其所無,而責其所不能,則臣之窮蹙迫阨,惟有瞻天搏顙,以待雷霆而已。天地大德,曲成庶物而不遺,父母至慈,深體其子之苦衷,惟殿下,卽天地父母也。伏乞聖明,曲遂哀憐,還收召命,仍鐫免臣所縻筵銜,竝刋去選籍,而治臣逋慢之罪,以嚴朝綱焉,臣無任云云。答曰,省疏具悉爾懇。敦召以後,日企跫音,巽牘復至,一往邁邁,予之辭拙誠淺,不能動引,有如是歟?士之飭躬劬經者,將以展施厥蘊,利國澤民也。若獨立長往,果忘於世,則儒行之席珍,德之帛璧,無以復講於今日乎?況今震邸,方讀孝經,輔導訓迪之責,在爾宿儒,爾其體予至意,斯速賁然。仍傳于李承臯曰,此批答,遣地方官傳諭。
吏曹參議金允植疏曰,伏以國家官人之制,必稽其功能,而授之稱職,不然則循資考望,節次推遷,雖微官冗司,不可苟然而得之也。臣猥以無似,濫廁朝列,在內而無補,居外而蔑效,近者待罪南邑,經歷周歲,徒竊廩俸之厚,曾無絲毫之報。召灾致旱,海沿饉荒,使殿下之赤子,將至於流離顚連,而坐視莫救,承命赴召,投艱後人,有時念及,內自慙訟。不圖山藪之量,偏施雨露之澤,地部之佐,天官之貳,日降一誥,龍光遍體,每奉恩旨,輒增悸恐,夫天官,非冗司也,佐貳,非微職也。以臣資淺,以臣望輕,驟居人先,有若酬功賞能,拔例超遷者然,是乃無望之福,必致過分之災。況復政命在卽,召牌儼臨,以臣之素乏藻鑑,全昧選格,一朝冒居銓席,使之代斲,則徒見血指而汗顔,不免招謗而貽譏。臣之不稱於是職,不待臣言,而想有淵鑑之孔昭矣。若以臣所帶領選之任,將有于役之勞,則亦臣分之所當然耳。惟僨誤之是懼,豈榮寵之敢望?惟我聖上,體四牡懷歸之念,軫皇華靡及之義,凡係下情,無微不燭,有願必遂,臣雖顚沛道路,糜粉身軀,猶不足以報塞萬一,顧何敢遽玷名器,以累聖朝迪簡之政哉?左右思量,承膺無路,玆敢冒陳衷私,仰瀆崇嚴。伏乞聖慈,俯垂鑑諒,亟遞臣三銓之任,以重官方,以安微分焉,臣無任云云。省疏具悉。爾其勿辭察職。
上在昌德宮。停常參·經筵。
藥房提調金炳始,副提調尹泰經啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
李承臯,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
閔泳煥啓曰,明日常參·經筵,取稟。傳曰,停。
李承臯啓曰,合辭許久闕啓,事甚未安。呈告人員,竝卽牌招,何如?傳曰,允。
閔泳煥啓曰,議政府郞廳來言,今日賓廳日次,而領議政·右議政來差,左議政金炳國,有身病,不得來會云矣,敢啓。傳曰,知道。
禮曹,來十一月初四日行景慕宮冬享大祭,香祝親傳,取稟。奉敎恭依。
傳于閔泳煥曰,傳香承旨,馳詣社稷,奉審摘奸以來。
傳于閔泳煥曰,再明日眞殿茶禮,當自內親行矣,該房知悉。
時·原任大臣·閣臣·宗親·儀賓·二品以上入參。
傳于閔泳煥曰,同副承旨許遞,前望單子入之。承旨前望單子入之,李世宰落點。
閔泳煥啓曰,假注書咸遇復,有身病,勢難察任,今姑政差,何如?傳曰,允。
傳于李承臯曰,推鞫爲之。
傳于李承臯曰,判義禁外,金吾堂上竝許遞,前望單子入之。金吾堂上前望單子入之,知義禁沈舜澤落點,同義禁李敎獻·韓圭稷,添書落點。
李承臯啓曰,推鞫爲之事,命下矣。行左副承旨金弘集,所當牌招,而拘於廳規,不得請牌,何以爲之?敢稟。傳曰,牌招。
金弘集啓曰,臣弘集,今日推鞫進去下直之意,敢啓。傳曰,知道。
又啓曰,大司憲·執義·掌令二員,持平一員未差,宋祥淳牌不進,監察茶時之意,敢啓。傳曰,知道。
以持平宋祥淳,正言朴奎燦牌不進罷職傳旨,傳于金弘集曰,只推。
以慶尙監司〈尹〉滋承狀啓,興海府人命渰死事,傳曰,人命渰死,聞甚矜惻。原恤典外,別加顧助,如有生前身還布,竝蕩減,未拯屍身,期於拯得事,廟堂措辭,行會。
以慶尙監司尹滋承狀啓,大邱府人命渰死事,傳于李承臯曰,當此秋潦汎濫之時,多人渰死,聞甚驚慘。元恤典外,別加顧助,如有生前身還布,竝蕩減,未拯屍體,期於拯得之意,廟堂措辭,分付。
以平安道慰諭使金奎弘狀啓,渭原郡人命渰死事,傳于李承臯曰,民家之頹壓,人命之渰沒,聞甚矜惻,元恤典外,別加顧恤,渰死人如有生前身還布,竝蕩減事,廟堂措辭,行會。
李承臯,以統理機務衙門言啓曰,卽接御營廳所報,則今九月二十一日習陣日次,而大將臣李景夏,有身病,不得行操云矣,敢啓。傳曰,知道。
閔泳煥,以議政府言啓曰,卽見慶尙監司尹滋承狀啓,則備陳綿農判歉之狀,仍請各軍門·各衙門所納布及樂工保布,竝以純錢代捧,訓局保布,限五分四代錢事,令廟堂稟旨,分付矣。本道綿農,縱爲風澇之痒損,而傳聞所及,自有優遜之各殊,則何可混歸之判歉乎?民情攸關,有不可不念,兵曹各營五分一許代,各司純錢施行,訓保事體自別,寘之何如?傳曰,允。
又以議政府言啓曰,卽見咸鏡監司金有淵狀啓,則枚擧德源前府使金綺秀牒呈,日本人居留地,今纔尺量界,而彼人之言,標內田畓,一依原稅,從當辦納云。元田畓四結八十一負五束,續田四結三十八負四束,自今年姑爲停稅事,請令廟堂,稟旨分付矣。旣入於標界之中,則責稅有非可議,依道啓蠲停事,分付,何如?傳曰,允。
又以禮曹言啓曰,去三月二十九日,傳曰,故相臣李祠板,遣地方官致祭事,命下矣。祀孫所告內,其祠版已爲埋安,將以祗受於墳墓云。祠版旣已埋安,則以墳墓祗受,勢所固然,而成命之下,有不敢自下擅便,何以爲之乎?敢稟。傳曰,致祭於墳墓。
李承臯,以御營廳言啓曰,本廳中軍申橚,身病甚重,勢難察任,改差,何如?傳曰,允。
又以義禁府鞫廳大臣意啓曰,有不得不盤覈者,捕廳在囚罪人李然應·朴鼎基,竝發遣府都事,具格拿來之意,敢啓。傳曰,知道。
罪人韓聖根·尹雄烈·李然應·朴鼎基等原情後,竝與李載先,面質。罪人李炳埴·趙中鎬等,更推後,竝刑問一次,訊杖各九度停刑。
傳于李承臯曰,推鞫姑罷。
李承臯,以義禁府言啓曰全羅道臨陂縣,流三千里定配罪人趙秉友,纔已發配,而聞其所居地,與其所配邑,相距不遠云,揆以法意,不可仍置。以咸鏡道安邊府,改定配所,今方付標以入,而臣之矇然不審,惶恐待罪之意,敢啓。傳曰,知道。勿待罪。
上在昌德宮。停常參·經筵。
閔泳煥啓曰,明日常參·經筵,取稟。傳曰,停。
又啓曰,來二十五日朝參日次,而中宮殿誕日相値,頉稟之意,敢啓。傳曰,知道。
金弘集啓曰,大司憲·執義·掌令二員,持平一員未差,宋祥淳推鞫進,監察茶時之意,敢啓。傳曰,知道。
閔泳煥啓曰,判尹趙鳳夏,除拜後,過三日不爲出肅,依定式推考警責,仍卽牌招察任,何如?傳曰,允。
傳于閔泳煥曰,右承旨·右副承旨許遞,前望單子入之。
閔泳煥啓曰,事變假注書宋秉宙,有身病,勢難察任,今姑改差,何如?傳曰,允。
咸遇復,改差,代以朴岐勳爲假注書。
傳于金弘集曰,御營大將李景夏,摠戎使閔謙鎬相換。
金弘集啓曰,命召親納,例也,而前御營大將李景夏,謂有身病,使其營校替納,事甚未安。推考,何如?傳曰,允。
又啓曰,密符親納,例也,而前摠戎使閔謙鎬,謂有身病,使其營校替納,事甚未安,推考,何如?傳曰,允。
議政府,御營大將單閔謙鎬,摠戎使單李景夏。
兵曹,御營大將單閔謙鎬,摠戎使單李景夏。
金弘集啓曰,新除授御營大將閔謙鎬,摠戎使李景夏,竝卽牌招,傳授命召及密符·敎諭書,何如?傳曰,允。
承旨前望單子入之,沈相學·宋秉瑞落點。
兵曹口傳政事,副護軍單洪英植。兵曹,以具光植爲御營中軍。
閔泳煥,以內醫院都提調·提調意啓曰,駞酪粥自十月初一日當爲封進,依定式擧行事,預爲分付司僕寺之意,敢啓。傳曰,知道。
又以弘文館言啓曰,上番闕直,事甚未安。應敎趙漢益有拘忌,副應敎洪世燮有身病,校理李愚冕·姜友馨,副校理朴泳敎,副修撰洪炳一鞫廳進,副校理金疇鉉在外。修撰李重七·朴宗鉉,竝卽牌招,推移姑陞入直,何如?傳曰,允。
金弘集,以義禁府言啓曰,全羅道臨陂縣定配罪人趙秉友,配所以咸鏡道安邊府,改付標以入事,草記批旨內知道矣。趙秉友前罪目,添書今番草記內辭意,更爲發遣府書吏,自臨陂縣執捉,仍令押送于新定配所,何如?傳曰,允。
敎輔國崇祿大夫判宗正卿府事李景夏書。王若曰,眷干城而倚毗,誰可注意,詰戎兵而總轄,予惟簡心。爰推聽鼙之思,重勉鎖鑰之任。惟玆畿甸重寄,最是摠戎一營。作屛翰於上都,鞏天府金湯之勢,竝輔車於京輦,備陰雨桑土之謨。惟近日昇平之餘,或慮師律之漸懈,非宿將威望之重,無以關防之益嚴。惟卿,乃祖肖孫,相門出將。撫畿治而莅兩都之巨鎭,出則邊戍無驚,統武衛而遍五營之戎垣,入而中權是仗。上林侈善射之譽,早受知於先朝,前席參橫經之任,多備問於隻日。玆授卿以摠戎使。卿其祗服寵命,懋恢良籌。指揮三軍,可參決於廊廟之上,胸藏萬甲,且折衝於樽俎之間。故玆敎示,想宜知悉。副修撰張錫祚製進
上在昌德宮。停常參·經筵。
閔泳煥啓曰,明日常參·經筵,取稟。傳曰,停。
宋秉瑞啓曰,合辭許久闕啓,事甚未安。呈告人員,竝卽牌招,何如?傳曰,允。
宋秉宙改差,代以梁鳳濟爲事變假注書。
梁鳳濟有頉,代以趙秉健爲事變假注書。
傳于沈相學曰,奉審閣臣入侍。
傳于沈相學曰,召對爲之。
以司謁口傳下敎曰,璿源殿瓦上除草滲漏處修改事,分付戶曹。
沈相學啓曰,假注書朴岐勳,時無職名,令該曹依例付軍職,冠帶常仕,何如?傳曰,允。
以司謁口傳下敎曰,自今爲始,親臨瑞蔥臺時門路,依殿座時例爲之。
宋秉瑞啓曰,卽者武衛所郞廳來言,明日親臨春塘臺·瑞蔥臺時,別侍衛不可不備,而都統使閔台鎬,先詣迎接信地,不得擧行云,何以爲之?敢稟。傳曰,侍衛堂上,將官擧行。
又啓曰,卽者兵曹郞廳來言,明日親臨春塘臺·瑞蔥臺時,別侍衛不可不備,而行判書趙寧夏,先詣迎接信地,不得擧行云,何以爲之?敢稟。傳曰,次堂擧行。
又啓曰,大司憲·執義·掌令二員,持平一員未差,宋祥淳牌不進,監察茶時之意,敢啓。傳曰,知道。
以持平宋祥淳,正言朴奎燦牌不進罷職傳旨,傳于宋秉瑞曰,只推。
傳于沈相學曰,明日出宮路,以協陽門爲之。
以司謁口傳下敎曰,明日瑞蔥臺時,禁衛營旗鼓,迎接中軍代行。
宋秉瑞,以營建所言啓曰,北別堂立柱樑吉日時,令日官韓應翼,更爲推擇,則立柱九月二十六日卯時,上樑同月二十七日巽時爲吉云,以此日時定行,何如?傳曰,允。
沈相學,以議政府言啓曰,卽見平安監司閔泳緯分等狀啓,則平壤等三邑,寘之稍實,順安等二十二邑,寘之之次厚昌等十九邑寘之尤甚,後錄諸條,竝請令廟堂,稟旨分付矣。其一,各邑鎭帳外火田四分一權減,鎭堡給代不足條,戶結分排區劃事也。其一,陳田·火田還加起執摠,依近例停免事也。其一,各宮房·各衙門屯土,從實執摠,其中內閣屯土之在於淸北者,別遣摘奸,不至冤徵事也。其一,新設城餉尤甚邑,計其穀之多窠,或折半,或三分一停退,待明秋收捧事也。其一,尤甚邑,限明秋勿定配所事也。其一,推奴徵債,限明秋防塞事也。淸北幾邑水潦之警,宸念垂惻,另行慰恤,德意攸曁,庶將安奠,而淸南穡事,則較有勝焉,道啓分等,必有斟量,依施。附錄諸條,俱係便民之政,依所請施行,何如?傳曰,允。
又以議政府言啓曰,卽見黃海監司南廷益,水使李奎會狀啓,則豐川府漂到唐般一隻及致死人一名,詳細看審,則旣無般標,憑問無階,船隻依定式,待年燒火,屍體埋瘞立標事,請令廟堂稟處矣。上國漂人之渰沒,極涉矜慘,立標埋瘞之節,另爲申飭,豈船則着實留寘之意,分付,何如?傳曰,允。
又以禮曹言啓曰,故相臣李祠版,旣已埋安,則以墳墓祗受,勢所固然,而成命之下,有不敢自下擅便,何以爲之事草記。傳曰,致祭於墳墓事,命下矣。致祭將以來十月初一日,祗受於京畿果川地云。依前成命,遣地方官行事,而祭文令藝文館撰出,依前例定曹書吏,齎持下送,祭物進排及執事官差定等事,竝令本道擧行事,分付,何如?傳曰,允。
又以弘文館言啓曰,應敎趙漢益有拘忌,副校理金疇鉉在外,上番闕直,事甚未安。副應敎洪世燮,校理李愚冕·姜友馨,副校理朴泳敎,竝卽牌招,推移入直,何如?傳曰,允。
宋秉瑞,以兵曹言啓曰,明日春塘臺親臨瑞蔥臺時,出入番禁軍等,別將當爲率領侍衛,而禁軍別將李邦鉉,先入信地,不得擧行,以一番內禁衛將李樂熙,使之兼別將擧行,何如?傳曰,允。
又以御營廳言啓曰,本廳軍色從事官李重七,身病甚重,勢難察任,改差,何如?傳曰,允。
辛巳九月二十二日辰時,上詣眞殿。茶禮自內親行入侍時,行都承旨尹泰經,行左承旨金聲根,行右承旨金弘集,左副承旨宋秉瑞,右副承旨閔泳煥,同副承旨沈相學,假注書安禧遠·朴岐勳,別兼春秋朴斗陽·金炳吉·金定均·鄭寅興,記事官金天洙,原任提學金輔鉉,提學金炳始,原任直提學趙寧夏,檢校直提學趙慶鎬,直提學閔泳翊·金永壽,原任直閣閔泳穆·李喬翼·金永哲,檢校直閣金興均,原任直閣朴鳳彬,檢校直閣趙同熙·洪英植,直閣金文鉉,檢校待敎閔泳煥·宋秉瑞·金永悳·趙晳九,待敎閔泳韶,校理李愚冕,副修撰張錫祚,以次侍立。時至,通禮跪啓請出次。上具翼善冠·衮龍袍·靑鞋素玉帶·黑皮靴,出齋殿。通禮導上詣板位,跪啓請鞠躬四拜興平身,上行四拜禮,時·原任閣臣·宗親·儀賓·二品以上,皆行四拜禮訖。通禮導上詣盥洗位,上盥洗訖。通禮導上詣第一室尊所,泰經酌酒,通禮導上詣第一室神位前,通禮跪啓請跪,上跪。泰經奉香,相學奉爐,上三上香。泰經奉爵跪,上執爵,以授相學,受奠案上。上連獻三爵,通禮跪啓請俯伏興平身,上俯伏興平身。仍詣第二室,第三室,第四室,第五室,第六室,行禮竝如上儀訖。通禮導上降復位,跪啓請鞠躬四拜興平身,上行四拜禮,時·原任·閣臣·宗親·儀賓·二品以上,俱行四拜禮訖。通禮跪啓請禮畢,導上還入齋室。上仍命承史退出。諸臣以次退出。
辛巳九月二十二日申時,上御興福軒。奉審閣臣入侍時,同副承旨沈相學,假注書朴岐勳,別兼春秋朴斗陽,記事官金天洙,原任待敎洪承億,以次進伏訖。上曰,史官分左右。上曰,奉審閣臣進前。承億進前奏曰,臣承命馳詣華寧殿,殿內奉審則安寧,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉。仍詣顯隆園,園上奉審則安寧,碑閣·丁字閣奉審則無頉。還詣華寧殿,仍留監祭,將事安寧之意,仰達矣。上曰,陵上·殿內,竝爲安寧乎?承億曰,竝爲安寧矣。上曰,或無滲漏處耶?承億曰,詳細奉審,而猶爲未安,亦爲傍問,則竝無滲漏處矣。上曰,華寧殿將事,不似眞殿之早,而昏後設行乎?承億曰,三更時將事矣。上曰,所過道路,雖不遠,百穀已爲收,而豐登云乎?承億曰,盡爲收,而豐登云矣。上曰,往還時渡何津乎?承億曰,往時渡鷺梁津,由始興,來時則自果川,渡銅雀津矣。上命奉審閣臣先退,又命史官就座。諸臣以次退出。
辛巳九月二十二日四更,上御興福軒。召對入侍時,參贊官沈相學,侍讀官李愚冕,檢討官張錫祚,直閣金文鉉,假注書朴岐勳,別兼春秋朴斗陽,記事官金天洙,各持通鑑第十五卷,以次進伏訖。上曰,史官分左右。仍開卷,上曰,上番讀之。愚冕讀自初築城,止陷九郡。上曰,釋義。愚冕釋義訖。上曰,文義奏之。愚冕曰,臣所讀自止內,別無他意仰達,而自來夷狄,與中國背馳,其國名·爵名·人名皆異,頗多怪異之稱也。上曰,此時夷狄甚多,未嘗不多怪也。仍敎曰,下番讀之。錫祚讀自天復三年,止由是怨之。上曰,釋義。錫祚釋義訖。上曰,文義奏之。錫祚曰,克用,不聽或者之言,而曰失信夷狄,不可爲也,五代之時,能守信義者,無如此人矣。上曰,不聽其言,可謂信人,至此五代之時,亦有可取之人也。錫祚曰,誠然矣,此時此人,亦不易也。上曰,參贊官讀之。相學讀自丙寅天祐,止人皇王居之。上曰,釋義。相學釋義訖。上曰,文義奏之。相學曰,臣所讀自止內,別無可達,而大抵通史,盡載帝王賢否得失,無非鑑戒處也。上曰,然矣,眞可謂鑑百王之得失也。仍敎曰,閣臣讀之。文鉉讀自七月契丹主,止靡敢失節。上曰,釋義。文鉉釋義訖。上曰,文義奏之。文鉉曰,臣所讀自止內,別無仰達者,而自契丹猾夏以後,君臣大義,掃地無餘,亂臣賊子,濫各稱帝,而李克用,則終守臣分,靡敢或忽,爲人臣子,固當如是矣。上曰,然矣。李克用自初至終,克守臣分,甚嘉尙也。文鉉曰,聖敎切當矣。上掩卷,仍命史官就座,又命退。諸臣,以次退出。
上在昌德宮。停常參·經筵。
閔泳煥啓曰,明日常參·經筵,取稟。傳曰,停。
宋秉瑞啓曰,大司憲·執義·掌令二員,持平一員未差,宋祥淳呈辭,監察茶時之意,敢啓。傳曰,知道。
金聲根,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
傳于金聲根曰,侍衛與迎接軍兵,令各其營乾犒饋。
傳于閔泳煥曰,明日出宮門路,以拱辰門爲之。
閔泳煥,以戶曹言啓曰,謹奉傳敎璿源殿,瓦上除草,滲漏處修改吉日時,令日官李淳赫推擇,則今九月二十六日午時爲吉云,以此日時擧行之意,敢啓。傳曰,知道。
金聲根,以兵曹言啓曰,謹依下敎,侍衛與迎接軍兵等處,乾犒饋分給之意,敢啓。傳曰,知道。
又以兵曹言啓曰,瑞葱臺未畢試,明日待令事,命下矣。侍衛節目及寶劍·別雲劍·侍衛以下各差備軍兵等,以今日侍衛人員,仍爲使內之意,敢啓。傳曰,知道。
又以訓鍊都監言啓曰,謹依下敎,侍衛與迎接將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛與迎接軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛與迎接本廳軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳迎接軍兵等處,乾犒饋分給之意,敢啓。傳曰,知道。
宋秉瑞,以義禁府言啓曰,今此推鞫時,本府都事,不可不備員,而出使都事白東學,令該曹口傳相換,以爲備員擧行,何如?傳曰,允。
吏曹口傳政事,禁府都事白東學,監察王濟千,已上相換事,承傳。
咸鏡監司金有淵疏曰,伏以臣,重叨匪據,歲已過半,無一猷爲,有百孤負,何莫非待罪,而嚮時膳狀誤塡日字,至承問備,惶蹙之極,歷月靡措。際伏見藥院關文到院者,以北兵營所封鹿茸,最是體硬,全不成樣,有封進官北兵使重推之命,臣於是,背益汗而顔益騂,直欲鑽地而不可得矣。盖北兵營所封鹿茸八對,臣於年前安撫時,啓稟作貢,自監營都聚貿封,而每於啓本中,書以北兵營移定五字,區別原封對數,是實臣營所封進也。御供審愼,莫重於藥料,臣分敬謹,無過於貢獻,苟能董飭另貿,照檢極擇,則庸詎以俱是劣品,矇眛監封乎?一則臣罪,二則臣罪,今若幸其倖逭,恬然掩置,尤豈非無忌憚之甚也哉?玆敢短章自劾,仰瀆崇嚴。伏乞聖慈,俯垂鑑諒,亟治臣當勘之律,以爲爲人臣不職者之戒焉,臣無任云云。答曰,省疏具悉。向日問備,卽因事體而然矣,卿勿爲引,益勉旬宣之責。
辛已九月二十三日辰時,上詣春塘臺。親臨瑞蔥臺入侍時,行都承旨尹泰經,行左承旨金聲根,行右承旨金弘集,左副承旨宋秉瑞,右副承旨閔泳煥,同副承旨沈相學,記事官吳炳文·兪鎭奎,別無春秋鄭寅興,記事官尹相翊·金天洙,提學金炳始·尹滋悳,檢校直提學趙慶鎬·鄭範朝·金永壽,原任直閣李淳翼,檢校直閣金興均·趙同熙·洪英植,直閣金文鉉,檢校待敎金永悳·趙晳九,待敎閔泳韶,副校理朴泳敎,副修撰張錫祚,以次侍立。時至,通禮跪啓請外辦。上具軍服,乘座馬,去宣化門。藥房提調金炳始,副提調尹泰經,進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門,至明光門外。宣傳官跪稟放起火三枝,旗幟三行分立,又跪稟鳴金二下,大吹打,至靑陽門外。聲根稟駐蹕,宣傳官跪稟鳴金三下,吹打止,札駐營放起火,吹鵝聲,點旗吶喊,行迎接禮訖。宣傳官跪稟鳴金二下,大吹打,至春塘臺。通禮跪啓請降馬,上降馬陞座,黃門旗手,义捍作門,宣傳官跪稟鳴金二下,小吹打,少選,宣傳官又跪稟吹打止。宣傳官引都統使閔台鎬,行兵曹判書趙寧夏,行參現禮。宣傳官·別監·壯藝監,軍牢·巡視手·內吹·吹鼓手等,分班叩頭訖。聲根奏曰,都統使·兵曹判書監試次,仍留壇上,何如?上可之。宣傳官引統使及兵判入就位。聲根奏曰,參現時按弓宣傳官記過,何如?上可之。寧夏跪稟陞壇,宣傳官跪稟陞壇號令,放起火三枝,鳴金二下,如法擧行。寧夏跪稟陞旗,宣傳官跪稟陞旗號令,放起火一枝,亦如法擧行訖。宣傳官引訓鍊大將申正熙,御營大將閔謙鎬,摠戎使李景夏,行參現禮。善騎別將李敎獻,管城將白樂莘,左司把摠韓圭稷,右司把摠李鍾健,左善騎將李奎遠,中善騎將元禹常,右善騎將李敏臯,行參現禮。訓鍊中軍鄭雲翼,禁衛中軍李奎顔,御營中軍具完植,摠戎中軍徐珩淳,行參現禮。武衛從事官尹,訓鍊從事官鄭寅興,禁衛從事官趙文奎,御營從事官具達祖,行參現禮訖。宣傳官李敏復跪稟御營兼中軍韓圭稷,參現時失措,記過。上可之。聲根奏曰,承傳宣傳官等擧行,全不成樣,極爲駭然。所當重勘,而本院請推之外,無他可施之罰,何以爲之乎?上曰,記過可也。出擧條宣傳官李敏復跪稟承傳宣傳官韓圭稷·李敏兢·李建鎬·南錫龍·李殷春等,擧行失措,記過。上可之。聲根奏曰,各營大將監試次,仍留壇上,何如?上可之。軍禮畢,寧夏跪稟聚官軍,宣傳官跪稟聚官軍號令,放起火一校,淸道旗左右直下,各營將官以下,以單騎,來會壇下。宣傳官跪稟下馬號令,放起火一枝,鳴金一下,皆下馬坐息,五方招搖旗俱偃。宣傳官跪稟鼓一通,官軍報叩頭,宣傳官又跪稟上馬號令,放起火一枝,又跪稟鳴金一下,蛟龍旗下,立黃神旗一麾。各營將官以下回本陣,宣傳官跪稟下馬號令,放起火一枝,官軍下馬,鳴金一下。上命書傳敎曰,從陞人只佩劍。出傳敎又命各營將臣進前。都統使閔台鎬,行兵曹判書趙寧夏,訓鍊大將申正熙,御營大將閔謙鎬,摠戎使李景夏,進前訖。上曰,宮城外行巡,各營二周之後,更無申警,未免疎虞,一依景福宮夜巡之例,加設鋪幕,而鋪軍量宜添立,限天明相望嚴警爲好,各營諒悉擧行,可也。仍敎曰,摠戎使,今春已見宮墻外基址形便,似可詳悉矣,鋪幕果可幾處添設乎?景夏曰,軍鋪六七處添設,則可以聲相聞燈相望矣。上曰,今番兩次幸行時,隨駕軍卒,勞勩甚矣,而留都·留營諸軍,亦爲晝夜警備,其爲勞苦,亦無異同,瑞蔥臺試射,一體均試,可也。景夏曰,軍情勞苦,如是洞屬,至有均試之命,誠盛德事,而試取之際,至精至公,乃爲實惠,如有雜亂之弊,實非對揚之意。上曰,誠然矣,仍命進床,又命宣饌。傳曰,侍衛與迎接軍兵,令各其營乾犒饋。出傳敎仍命試射開場。聲根跪稟宰樞執皷,又跪稟矢數執皷,又跪稟射員呼名,又跪稟貫革尺量。上命置之。台鎬進前奏曰,在前瑞蔥臺時,參試官或以宣傳官爲之,或以各營將官爲之,今番則何以爲之乎?上曰,以時·原任將官中爲之。台鎬曰,以左司把摠韓圭稷,宣傳官李圭大,中善騎將元禹常,使之參試,何如?上可之。正熙·謙鎬·景夏,進前奏曰,各營則參試官何以爲之乎?上曰,一體爲之。上入幕次,以司謁口傳下敎曰,地勢挾窄,容旋不便,武衛所則臺上試射,兵曹則試射於不老門,訓鍊都監則試射於丹楓亭,禁衛營·摠戎廳則試射於中日閣,御營廳,試射於北一營分所爲之。出傳敎少頃,上出次,宣傳官跪稟懸燈,宣傳官跪告箭。上曰,告箭置之。仍命書傳敎曰,南行宣傳官李駿漢賜第。出傳敎聲根奏曰,日勢已暮,各門下鑰時至矣,請出標信。金虎門·宣仁門仍留,侍衛從陞人及侍衛軍兵,使之出送,何如?上可之。傳曰,瑞蔥臺未畢試,明日待令。出傳敎傳曰,還宮當自內爲之矣,該房知悉。出傳敎聲根跪稟退錚,又奏曰,宣傳官等記過,何以爲之乎?上曰,所當拿入嚴處,而特竝爲分揀,日後無敢如是之意,申飭可也。宣傳官稟記過御營兼中軍及宣傳官等,何以爲之乎?上曰,一體分揀。聲根奏曰,請出信箭解嚴。上曰,以已下信箭擧行。上仍還內,諸臣以次退出。
上在昌德宮。停常參·經筵。
藥房提調金炳始,副提調尹泰經啓曰,親臨瑞葱臺,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
閔泳煥啓曰,明日中宮殿誕日問安相値,視事頉稟之意,敢啓。傳曰,知道。
宋秉瑞啓曰,大司憲·執義·掌令二員,持平一員未差,宋祥淳呈辭,監察茶時之意,敢啓。傳曰,知道。
傳于閔泳煥曰,晦日次對,進定於二十七日。
傳于沈相學曰,副護軍嚴世永·李元會,竝副摠管除授。吏曹,行副護軍嚴世永·李元會,已上今加嘉善,副摠管除授事承傳。兵曹,副摠管單嚴世永·李元會,已上除授事承傳。
傳于金聲根曰,侍衛軍兵,令各其營乾犒饋。
營建所,咸寧殿之北別堂之號集玉齋,營建所,集玉齋上樑文製述官上護軍金炳始,書寫官大護軍金元植,懸板書寫官直提學金永壽。
沈相學,以營建所言啓曰,集玉齋上樑文製述官·書寫官及懸板書寫官,別般書入之意,敢啓。傳曰,知道。
又以營建所言啓曰,咸寧殿之北別堂堂號,別單書入之意,敢啓。傳曰,知道。
金聲根,以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以訓鍊都監言啓曰,謹依下敎,侍衛將校·軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳侍衛軍兵等處,乾犒饋分給之意,敢啓。傳曰,知道。
辛巳九月二十四日辰時,上詣春塘臺。親臨瑞葱臺未畢試試射入侍時,行都承旨尹泰經,行左承旨金聲根,行右承旨金弘集,左副承旨宋秉瑞,右副承旨閔泳煥,同副承旨沈相學,記事官吳炳文·兪鎭奎,別兼春秋鄭寅興,記事官尹相翊·金天洙,提學金炳始·尹滋悳,檢校直提學趙慶鎬·鄭範朝,直提學閔泳翊·金永壽,檢校直閣金興均·姜·趙同熙·洪英植,直閣金文鉉,檢校待敎金永悳·趙晳九,待敎閔泳韶,副校理朴泳敎,副修撰張錫祚,以次侍立。時至,通禮跪啓請外辦。上具軍服,乘座馬,出拱辰門。藥房提調金炳始,副提調尹泰經,進前奏曰,侵曉勞動,聖體,若何?上曰,一樣矣。仍敎曰,從陞人只佩劍。出傳敎宣傳官跪稟鳴金二下·大吹打,由石渠門·金馬門,詣春塘臺。通禮跪啓請降馬,上降馬陞座,宣傳官跪稟鳴金三下,吹打止。宣傳官引都統使閔台鎬,行兵曹判書趙寧夏,訓鍊大將申正熙,御營大將閔謙鎬,摠戎使李景夏,以次入就位訖。台鎬進前奏曰,砲放以數多之致,尙未畢試矣,試射何以爲之乎?上曰,砲放已試之數,爲幾何?台鎬曰,尙未半矣。上曰,先爲試射。聲根奏曰,試射今將開場,而宰樞執鼓·貫革·尺量·矢數,執鼓射員呼名,何以爲之乎?上曰,置之。應射諸班,以次入就臺前應射。上入小次,少頃,上出次。宣傳官跪稟懸燈,上命書傳敎曰,瑞蔥臺分所未畢試,令各其營試取。出傳敎聲根奏曰,請出標信。金虎門·宣仁門仍留,從陞人及侍衛軍兵,使之出送,何如?上可之。傳曰,還宮當自內爲之矣,該房知悉。聲根奏曰,請出信箭解嚴。上仍還內,諸臣以次退出。
上在昌德宮。停常參·經筵。
閔泳煥啓曰,明日常參·經筵,取稟。傳曰,停。
尹泰經啓曰,議政府郞廳來言,今日賓廳日次,而中宮殿誕日問安相値,不得來會云矣,敢啓。傳曰,知道。
傳于金聲根曰,瑞葱臺未畢試,待下敎。
傳于閔泳煥曰,出宮門路,以協陽門爲之。
金弘集,以戶曹言啓曰,時御所內各司,依定式,發遣本曹正郞臣金寅根,與兵曹參知,臣閔種默,佐郞臣蔡東夏,東所衛將臣尹彝烈,西所衛將臣鄭煥堯,南所衛將臣李忠呂,北所衛將臣張泳汲,眼同看審,則姑無雨漏處之意,敢啓。傳曰,知道。
又以戶曹言啓曰,臣祐吉,與正郞臣金寅根,依定式,進詣時御所周回宮墻奉審,則姑無頉之意,敢啓。傳曰,知道。
閔泳煥,以禮曹言啓曰,卽接晉州幼學白性洙所志,則以爲同姓五寸叔采鎭,嫡妾俱無子,以其同姓二十四寸兄得鎭第二子夏洙,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長白性洙所訴旣如此。白得鎭第二子夏洙,立爲白采鎭之後,何如?傳曰,允。
金聲根,以兵曹言啓曰,來十月十一月當上番騎兵一百六十三名,所着襦衣,本曹點考後,仍令該曹題給之意,敢啓。傳曰,知道。
又以都摠府言啓曰,新除授副摠管嚴世永,時無職名,令該曹口傳付軍職,何如?傳曰,允。兵曹口傳政事,護軍單嚴世永。
上在昌德宮。停常參·經筵。
宋秉瑞,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
傳于宋秉瑞曰,太廟冬享大祭,遣大臣攝行,依親祭例磨鍊。
禮曹,來十月初三日行宗廟冬享大祭,永寧殿攝行祭,香祝親傳,取稟,奉敎敬依。
注書吳炳文病,代以梁鳳濟爲假注書。
傳于宋秉瑞曰,領選使·從事官·官弁留待。
傳于宋秉瑞曰,領選使·從事官·官弁入侍。
傳于宋秉瑞曰,政官牌招開政。
傳于宋秉瑞曰,明日秋到記,仁政殿命官爲之。
左副承旨,馳往泮宮,今日夕食堂收取以來。
傳于金聲根曰,呈告經筵摠管,竝許遞,今日政差出。
傳于宋秉瑞曰,在外玉堂許遞,今日政差出。
傳于宋秉瑞曰,呈告春秋許遞,今日政差出。
傳于宋秉瑞曰,瑞葱臺未畢試,明日爲之,侍衛從陞置之。
宋秉瑞啓曰,大司憲·執義·掌令二員,持平一員未差,宋祥淳牌不進,監察茶時之意,敢啓。傳曰,知道。
以持平宋祥淳,正言朴奎燦牌不進罷職傳旨,傳于宋秉瑞曰,只推。
宋秉瑞啓曰,明日次對,兩司當爲進參,呈告人員,竝待開門牌招,何如?傳曰,允。
宋秉瑞,以吏曹言啓曰,成均館典籍宋琯玉·吳鼎權·金之文·玉秉觀,除拜過限未肅拜,竝改差,何如?傳曰,允。
又以吏曹言啓曰,繕工監假監役官尹相耉,以其身病,呈狀乞遞,改差,何如?傳曰,允。
又以吏曹言啓曰,龍仁縣令李祖淵,以信使從事官,今已奉命出疆矣。所帶本職,今姑改差,何如?傳曰,遞付京職。
金聲根,以兵曹言啓曰,同知中樞府事成郁鎬·朴命鴻,宣傳官李敏兢,五衛將李承鈺·金載信·金始漢·金舜柱·安鶴柱,慶熙宮衛將金鳳昊,文臣兼宣傳官李範祖·鄭寅學,俱以病難供職,呈狀乞遞,竝改差,何如?傳曰,允。
以司謁口傳下敎曰,朝官年八十,侍從臣父年七十,士人年九十加資人,竝令該曹,五衛將加設單付,使之次次區處。
有政。吏批,行判書李載冕,牌招不進,參判朴齊寬進,參議金允植,奉命在外。左副承旨宋秉瑞進。啓曰,行判書李載冕,牌招不進,參議金允植,奉命在外,小臣獨政未安,何以爲之?敢稟。傳曰,仍爲之。以李鳳德爲副校理,洪大重爲大司成,趙準永爲同經筵,嚴世永爲同春秋,尹昌洙·金大胤·李暾佑·文俊永爲典籍,李大稙爲假監役,宋益老爲順安縣令,趙章敎爲木川縣監。兼持平洪鍾協減下。承文博士二單,趙尙學·金奭烈,正字單洪時英。
兵批,行判書趙寧夏進,參判趙熙一病,參議李冕雨入直,參知閔種默病,行左承旨金聲根進。以兵批言啓曰,景福宮衛將崔致基·金兢淵,慶熙宮衛將尹啓煥·玄殷禎,俱以病難供職,呈狀乞遞·竝改差,何如?傳曰,允。以徐珩淳爲副摠管,李應辰·李一泳爲同知,梁弼煥爲宣傳官,金禎根·姜晉馨·鄭斗永·朱啓瑗·具秉善·高鎭奎·朴斗炯爲五衛將,姜源會爲忠翊將,金顯玉爲慶熙將,趙東協·李輔榮爲文兼,張榮根·金日元爲景福將,李啓海·張小江爲慶熙將。五衛將加設三單,片斗錫·朴玉龍·曹字立。金東韻爲靑山島僉使,李克烈爲阿耳僉使,高龍振爲明月萬戶。同知單梁柱煥,僉知三單,李忠呂·李敏華·洪穎普。護軍李世宰·成郁鎬·朴命鴻,副護軍李承臯·韓章錫·李敏兢·柳雲魯,以上竝單付。
吏批,再政。柳冕鎬爲奉常正。
兵批,再政。鄭寅壽爲左翊衛,徐綺輔爲右翊贊。同知單朴斗炯,僉知三單,鄭斗永·金禎根·具秉善,副護軍申命沂·趙羲瑢·趙英權·金宇榮·李鐸應,以上竝單付。
吏批,三政。李秀彦爲景慕宮令,李鶴淵爲戶曹佐郞。四政。洪善周爲工曹正郞,李圭瑞爲監察。五政。尹行駿爲廣興令,李祖淵爲瓦署別提。六政。柳沂秀爲尙衣僉正。七政。洪觀錫爲尙衣主簿。
宋秉瑞,以議政府言啓曰,卽見京畿監司金輔鉉年分狀啓,則三等分劑,不爲擧論,後錄諸條,竝請令廟堂稟處矣。其一,大興·臨津·長山等餉穀,依已例全數捧留本邑,附近民之自願輸納者,依願許施,耗條竝以代錢輸送事也。其一,禁·御兩營江都留餉米太及守·摠兩營壯抄牙兵身米,依已例代錢收捧事也。其一,各衙門·各宮房屯土,勿拘定摠,從實收稅事也。其一,推奴徵債,限明秋防塞事也。自春徂夏,耕耘無愆,而縱有晩澇之被損,竟獲退霜之收功,所以畿甸穡事,冠乎諸省矣。若而邑鎭陳結,旣許限年蠲稅,外他附陳諸條,亦援例恤民之政也。竝依施,何如?傳曰,允。
金聲根,以御營廳言啓曰,本廳千摠吳宅善,身病甚重,勢難察任,改差,何如?傳曰,允。
又以御營廳言啓曰,本廳千摠,今當差出,而擬望之人乏少,外任竝擬,何如?傳曰,允。
領敦寧洪淳穆,領府事李最應,左議政金炳國聯名箚曰,伏以太廟烝享,筮期只隔,誓戒節次,已告成矣。祼薦之盛禮將擧,著存之宸慕彌篤,臣等不任攢頌之至。第今冬冱不遠,寒威漸肅,且閭里之間,往往有輪行感症,乃於此際,觸冒勞動,徹宵將事,豈不有違於大聖人節宣之方乎?區區忱誠,耿耿憂慮,玆敢相率聯籲,欲望聖明,亟命攝行,用副臣民之祝,千萬幸甚。答曰,省箚具悉卿等之懇。卿等之懇旣如此,不得已勉副。仍傳于宋秉瑞曰,此批答,遣史官傳諭。
副摠管嚴世永疏曰,伏以臣遭際聖明,厚蒙恩榮,一縷一粒之微,皆殿下賜耳。臣本才質鹵劣,門地單寒,倖竊科第,濫通仕籍,十有八年,冥升滾進,內而臺省,外之郡府,凡百錯誤,無一裨補,居恒愧悚,如集于木。迺者摠管超授,逈出格外,風雲雨露,若偏臣身,雙擎華誥,莫省措躬之所。伏況亞卿之秩,卽命德尙賢之器,苟非聲實素著,績庸可稱,則莫宜居之,臣以何人,敢當此非常之命哉?皇朝劉大夏之言曰,身毋欲競,競則必僨,官毋欲戾,戾則必瘝。如臣之匪材無能,貪寵戀祿,有除輒膺,處之恬如,信而不疑,則競已難免,戾又隨之,以是思惟,顔發頳而背流汗矣。蓋君臣之際,若父之於子,子之事父,親之而蘄其憐,父之視子,愛之而惜其福,今我殿下,處臣如子,何以不錫福而垂憐也?悉暴衷懇,仰瀆崇聽,亟令還收臣新授資級,以安私分焉。答曰,省疏具悉。卿其勿辭行公。
辛巳九月二十六日子時,上詣仁政殿月臺。宗廟冬享大祭親臨受誓戒入侍時,行都承旨尹泰經,行左承旨金聲根,行右承旨金弘集,左副承旨宋秉瑞,右副承旨閔泳煥,同副承旨沈相學,記事官吳炳文·兪鎭奎,別兼春秋朴斗陽·金炳吉,記事官尹相翊·金天洙,提學金炳始·尹滋悳,檢校直提學趙慶鎬·鄭範朝,直提學閔泳翊·金永壽,檢校直閣姜·趙同熙·洪英植,直閣金文鉉,檢校直閣閔丙奭,檢校待敎洪淳馨·金永悳·趙晳九,待敎閔泳韶,校理李愚冕,副修撰張錫祚,以次侍立。時至,通禮跪啓請外辦。上具遠遊冠·絳紗袍·黑皮靴,乘輿出宣化門。藥房提調金炳始,副提調尹泰經,進前奏曰,侵晨勞動,聖體,若何?上曰,一樣矣。仍出協陽門由肅章門,入仁政門,詣仁政殿月臺。通禮跪啓請降輿,上降輿,通禮跪啓請執圭,泰經進圭,上執圭。通禮導上詣版位南向立。贊儀唱鞠躬四拜興平身,諸享官及宗親·文武百官,皆行四拜禮訖。知敦寧沈舜澤,讀誓文,刑曹判書李明應順聽訖。聲根奏曰,高足床,趁不待令,事未前有,萬萬駭然,當該進排官,所當重勘,而本院請推之外,無他可施之罰,何以爲之乎?上曰,拿問嚴勘,可也。出擧條贊儀唱鞠躬四拜興平身,諸享官及宗親·文武百官,皆行四拜禮訖。通禮跪啓請禮畢,又跪啓請釋圭,上釋圭,泰經跪受圭,通禮跪啓請乘輿。上乘輿出仁政門,由肅章門,至協陽門內。聲根請出標信解嚴。上由宣化門還內。諸臣以次退出。
辛巳九月二十六日申時,上御興福軒。領選使·從事官·官弁入侍時,行左承旨金聲根,記事官兪鎭奎·尹相翊·金天洙,領選使金允植,從事官尹泰駿,官弁白樂倫,以次進伏訖。上曰,史官分左右。仍命領選使·從事官·官弁等進前訖。上曰,今天下大勢,不可操守矣,領選使文學知識,可以專對,故特差送之,善爲往返,而廣詢博采,期有實效,可也。允植曰,臣百無一肖,厚蒙聖恩,至承專對之命,感激洪造,豈敢言驅馳之勞,而此與年例貢使,有異,不得無以事相關,以臣庸愚,不知何以對揚,深恐僨誤,晝宵憧憧矣。上曰,豈其然乎?仍敎曰,毋論某事,量宜措處,而大事之不可自斷者則狀聞,又有不得已難處之事,與李鴻章,相議爲之,似好矣。允植曰,事之小者,或可相機措處,而如有大段難者,豈敢專斷乎?若李鴻章,則深知我國事勢,有事相議,庶獲其力矣。上曰,從事官與官弁,亦皆聰明有知識,故特爲擇送,悉心對揚,可也。泰駿曰,臣以常調末蔭,知識蒙眛,猥膺從事之命,入彼之後,固當隨事傍贊,而未知將何以圖報聖眷之萬一,不勝憧憧矣。上曰,入彼境後,東局南局,皆可講究,而若才有不合於用者,卽爲回送,可也。允植曰,試其才,而僅可成就,則可幸,而若不可解悟者,則卽當還送矣。上曰,今番則寒候已屆,不由海路,而若明年春夏,則可由海路來往,庶可容易矣。允植曰,聖敎誠然矣。上曰,今將遠離,須起立仰瞻,而東宮在座,亦仰瞻也。允植等起立仰瞻,還卽俯伏訖。上曰,天津,距皇城幾許乎?允植曰,二百八十里云矣。上曰,大事則狀啓,若狀啓有不可盡者,或以書啓,而大抵隨便爲之,且行中,若有祕密語,從事官·譯官,先送,可也。允植曰,謹當依此奉行矣。上曰,大國之於我國,亟爲款曲,以感謝之意,言于禮部,而亦以予意,言于李鴻章,以表慇懃之意,好矣。允植曰,謹當以聖意備言矣。上曰,程途絶遠,且將屢朔留住,須善爲往返也。允植曰,聖敎至此,不勝惶感矣。上曰,今日宿於何處乎?允植曰,出宿於南大門外矣。上命賜貂帽·扇子·藥物等屬。聲根跪傳于允植等,跪受訖。上曰,領選使·從事官·官弁先退,仍命史官就座,又命退。承史,以次退出。
上在昌德宮。停常參·經筵。
閔泳煥啓曰,明日常參·經筵,取稟。傳曰,停。
又啓曰,來初一日輪對日次矣,敢稟。傳曰,當次人受點後,日次待令。
金聲根啓曰,行右承旨金弘集,同副承旨沈相學,今日不爲仕進,卽爲牌招,何如?傳曰,允。
尹泰經,以議政府言啓曰,本府新差堂上金永壽·金弘集,今日賓對,俱爲懸病不進,事甚未安。令政院卽爲牌招,使之進參,何如?傳曰,允。
傳于閔泳煥曰,大臣·政府堂上·經理堂上引見。
沈相學啓曰,卽者典牲署官員來言,今此宗廟冬享大祭犧牲看品時,提調當爲進參,提調李載冕,有身病,不得擧行云,卽爲牌招,何如?傳曰,司宰監提調金炳德,令該曹口傳相換。
吏曹口傳政事,典牲提調李載冕,司宰監提調金炳德,已上相換事,承傳。
沈相學啓曰,今此試官望中,時無職名人,令該曹,口傳付軍職,何如?傳曰,允。
兵曹口傳政事,副司果單李敎夏。
傳于閔泳煥曰,考官沈舜澤,讀券官李源命,命官爲之。
傳于金聲根曰,軍士房承旨入侍。
傳于金聲根曰,軍務士郞廳入侍。
傳于閔泳煥曰,再明日九日製,通方外爲之,試紙用大好紙,仁政殿親臨磨鍊。
傳于金聲根曰,傳命遲滯之中官李用善·朴奎鉉·朴漢應·金弘錫,竝從重推考。
宋秉瑞啓曰,大司憲·執義·掌令二員,持平一員未差,宋祥淳牌不進,監察茶時之意,敢啓。傳曰,知道。
以持平宋祥淳,正言朴奎燦牌不進罷職傳旨,傳于宋秉瑞曰,只推。
傳于沈相學曰,秋到記講居首通幼學李鳳九,製述表居首三下一進士尹,三下二生員李道宰,竝直赴殿試。講之次通幼學金國珉等三人,製述之次草三下進士姜敏熙,竝直赴會試。講之次通幼學朴永學等六人,製述之次次上進士朴齊永等二人,竝給二分。講之次略幼學朴永薰等十三人,製述之次次上進士尹相澈等二人,竝給一分。講之次粗生員朴晩煃等六人,製述之次次上生員李敏五等三人,各奎章全韻一件賜給。
傳于沈相學曰,入格儒生明日待令。
傳于沈相學曰,入格生員李敏五,此是桂坊也,守令待窠,首先擬入。
宋秉瑞,以都摠府言啓曰,副摠管具完植,以御營廳中軍,本營瑞葱臺監試事,三仙坪晝仕出去之意,敢啓。傳曰,知道。
又以義禁府言啓曰,今此推鞫方張之時,時囚不可混處府中,時囚罪人鄭選朝,姑爲保放之意,敢啓。傳曰,知道。
辛巳九月二十七日未時,上御熙政堂。大臣·政府堂上·經埋堂上,引見入侍時,行左承旨金聲根,記事官兪鎭奎,事變假注書趙秉健,記事官尹相翊·金天洙,左議政金炳國,行戶曹判書洪祐吉,經理統理機務衙門事金炳德,左參贊李寅卨,行大護軍韓敦源,禮曹判書閔泳穆,知宗正卿府事李寅命,經理統理機務衙門事鄭範朝,行護軍金永壽,經理統理機務衙門事金弘集,修撰朴宗鉉,以次進伏訖。上曰,史官分左右。仍命大臣進前。炳國進前奏曰,近候頗溫和,聖體,若何?上曰,一樣矣。炳國曰,寢睡·水刺之節,何如?上曰,一樣矣。炳國曰,大王大妃殿氣候,何如?上曰,一樣矣。炳國曰,王大妃殿氣候,何如?上曰,一樣矣。炳國曰,中宮殿氣候,何如?上曰,安順矣。炳國曰,世子宮氣度,連爲萬安乎?上曰,連爲泰平,而書筵召對頻頻爲之矣。炳國曰,咫尺侍坐之地,臣仰瞻德儀,不勝欽仰之至矣。上曰,近日則讀書作字之法,稍有進取之效,甚庸嘉悅矣。炳國曰,尤切慶祝矣。上曰,日氣連爲淸佳,今則似無妨於農功矣。炳國曰,立冬已過,日氣猶溫,而收穫今已垂畢,果無妨農之慮矣。上曰,愼節近則稍復常度,甚欣幸矣。炳國曰,雖有少差之時,行步猶不能任意,而屢承下詢,不勝惶感矣。上曰,次對爲之。炳國奏曰,目下悠悠萬事,莫先於睿學成就矣。秋序向闌,寸陰當惜,自今頻開書筵,書筵之外,入直春坊·桂坊,別賜召接,以國朝故事,使之日陳於前。雖在燕閒之時,不離翰墨之間,作爲不可已之一副課程,卽臣區區之祝,而臣於是,又有所仰勉者,粵若聖王之敎胄子也,以身先之,我殿下,必日親法筵,終始典學,心傳而躬率之,則何但爲漢家早諭之方?卽三代之所以長久也,伏望留念焉。上曰,治法之要,不外於學,而況敎導之方,亦在於以身先之,所陳甚庸切實,當服膺而勿失矣。炳國曰,臣抱此難强之病,冒此不衷之職,進而面懇,退而疏籲旣屢矣,而輒蒙優假,靳許退去。夫前後受遇於殿下,未有如臣之偏深,支離言病於殿下,又未有如臣之太甚。苟可有萬分一陳力之道,在臣分義何敢以去就二字,更事煩瀆,而元輔纔已去位,仰成無所,以臣之不才多病,獨留廊廟,訏謨籌畫,尙矣無論,雖奉行簿書之末,將何以擔夯做去乎?顚沛僨誤,可立而待,臣身狼狽,固不足恤,其於民國事計,何哉?伏願亟賜斥退,改卜賢德,以幸民國,千萬顒祝。上曰,卿之愼節,近有減勢,甚庸欣幸,民國事計,擔負之重,卿何以辭巽乎?更勿以此相聞,予所企望也。仍敎曰,愼節漸可復常,而何乃辭巽如此?誠是意外,更勿以此爲念。炳國曰,臣屢蒙恩諭,非不知煩瀆之爲悚,而病未夬完,不得已以去就二字,仰達矣。上曰,漸可差復矣。炳國曰,前監役李寅龜·張福樞·蘇輝冕·柳重敎·金鍾善,飭躬修行,固窮讀書,不止爲一鄕之善士,而除拜一命,旋卽不仕矣。似此之人,實合奬進,先以六品職,隨窠檢擬之意,分付銓曹,何如?上曰,依爲之。炳國曰,莊陵奉審禮堂之行,當在今年,而爲念民邑事勢,每有退定之例,今亦待明年擧行,何如?上曰,依爲之。炳國曰,貢市,都民之休戚攸關也,故朝家每加顧念,軍伍,輦轂之肘腋所繫也。故朝家尤盡接恤,而年來經費,到處枵罄,貢市多未受價,軍伍趁未放料,各司應役之排下,亦皆久滯,不但此輩之爲矜悶,都下之賴此資活者,從以殆哉岌岌。若或一往如此,其將國不得爲國,中外憂慮,倘復如何?大抵國家財貨,爲民生日用之不可闕者,惟鼓鑄所出,而所以有度支月鑄之法,此非爲些少利入而然,要使流行民間,不至匱乏故也。迨今設鑄,以爲公私牽補之道恐好,故敢此仰達矣。上曰,財用窘絀,誠爲可悶,依所奏,令衙門機械司及本所從速設鑄,可也。仍敎曰,在前鼓鑄時,大臣曾經堂上否?炳國曰,然矣。上曰,鼓鑄易生弊端,別立科條,然後可無此慮矣。炳國曰,此是生財之地也,如非別般申飭,終難保其無端矣。上曰,京鄕皆有設鑄之例矣,大臣堂上之時,則何處爲之乎?炳國曰,咸營營下矣。上曰,此非京鑄之時也。炳國曰,卽見江華留守李載元狀啓,則本府儒生公都會解額,不過四人,水原·廣州·開城,則各至八人,而比諸三都,若是懸殊,闔境齎菀,依三都八額例施行事,請令廟堂稟處矣。本府之凡百制置,固不讓於三都,則都會取額之較三都偏少者,實有抑菀之歎,自今秋爲始,特以八額試取事,著式施行,何如?上曰,依爲之。炳國曰,行大護軍金元植,政府堂上還差,工曹判書洪鍾軒,禮曹參判尹成鎭,竝政府堂上差下,何如?上曰,依爲之。炳國曰,行護軍徐珩淳,全羅兵使李敎復,當爲追榮,而所后家無可施處云,依近例移施其本生,何如?上曰,依爲之。仍命大臣就座。聲根曰,諸宰奏事。祐吉曰,無所奏事矣。聲根曰,玉堂所懷奏之。宗鉉曰,臣猥忝經幄,冒登前席,昵近耿光,已極榮耀,而區區愚忱,亶在於聖學一事也。第伏念自古明王哲辟,莫不以勤學,爲勤政之本,萬機之暇,頻對經史,討論溫繹,則修齊治平之道,皆在其中矣。況我春宮邸下,德儀夙就,智慮漸開,尤豈不勤孜聖學,以躬先率乎?見今秋序已闌,夜漏漸長,召接臣隣,頻開講對,法大禹惜寸之勤,體文王不已之誠,益究其所未至,則太平萬世,庶幾可致,而實我東臣民無疆之休也。伏願殿下,懋哉懋哉。上曰,所陳當留念矣。聲根曰,今日賓對,兩司無一人進參,事甚未安。違牌臺諫,竝推考,何如?上曰,依爲之。仍命史官就座,又命大臣先退,又命退。諸臣,以次退出。
辛巳九月二十七日申時,上詣春塘臺。親臨瑞葱臺未畢試,兵房承旨入侍,軍務司堂郞入侍時,行左承旨金聲根,記事官兪鎭奎·金天洙,提學金炳始·尹滋悳,檢校直提學趙慶鎬·鄭範朝,直提學金永壽,原任直閣李淳翼,檢校直閣金興均·趙同熙·洪英植,直閣金文鉉,檢校待敎閔泳煥·宋秉瑞·金永悳·趙晳九,待敎閔泳韶,軍務堂上閔泳翊,主事金用來·李暐,副主事尹瀗,以次侍立訖。上具軍服,乘座馬,出金馬門,御春塘臺,仍命軍士房承旨入侍。聲根入就位。又命軍務司堂郞入侍。泳翊·用來等,以次入就位訖。上曰,未畢試開場。監試官都統使閔台鎬,參試官左司把摠韓圭稷,宣傳官李圭大,中善騎將元禹常,以次入就位訖。壯藝監等,就臺前應射。上入小次,少頃,上出次,仍命試兵隊砲放,兵隊序立臺下砲放訖。上命軍務司堂郞先退,又命退。承史,以次退出。
上在昌德宮。停常參·經筵。
沈相學啓曰,明日殿座相値,視事頉稟之意,敢啓。傳曰,知道。
又啓曰,合辭許久闕啓,事甚未安。呈告人員,竝卽牌招,何如?傳曰,允。
傳于沈相學曰,入格儒生,入侍。
傳于沈相學曰,新及第尹賜樂。
吏曹直閣單金文鉉。
沈相學,以都摠府言啓曰,今九月二十九日春塘臺親臨九日製儒生試取敎是時,侍衛·寶劍,當爲備員,而都摠管李敦相在外,副摠管申橚拘忌,李炳敎有實病,李冕榮·李應夏,俱有實故,無以備員。令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以李明應爲都摠管,李承純·張錫龍·李奎顔·趙羲純爲副摠管。
沈相學啓曰,大司憲·執義·掌令二員,持平一員未差,宋祥淳牌不進,監察茶時之意,敢啓。傳曰,知道。
以持平宋祥淳,正言朴奎燦牌不進罷職傳旨,傳于沈相學曰,只推。
傳于沈相學曰,明日出宮門路,以協陽門爲之。
沈相學啓曰,行都承旨尹泰經,行左承旨金聲根,不爲仕進,行右承旨金弘集式暇出去,左副承旨宋秉瑞,右副承旨閔泳煥內閣進,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨閔泳煥牌不進,伴直無人,左副承旨宋秉瑞,所當牌招,而拘於廳規,不得請牌,何以爲之?敢稟。傳曰,牌招。
以右副承旨閔泳煥牌不進罷職傳旨,傳于沈相學曰,只推。
沈相學,以吏曹言啓曰,卽接掌樂院牒報,則以爲,明日親臨春塘臺,九日製試取敎是時,殿庭協律郞,本院正,例爲進參,而正金文鉉,有身病,不得進參云。改差,其代口傳備擬以入之意,敢啓。傳曰,知道。
吏曹口傳政事,以李載允爲掌樂正。
沈相學,以戶曹言啓曰,臣祐吉與正郞金寅根,進詣景福宮差備內,與守宮內官,眼同看審,則各殿堂以下,間間有雨漏處,從便修改之意,敢啓。傳曰,知道。
又以戶曹言啓曰,慶熙宮,依定式,發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,泥洞築臺,追慕洞碑閣,淨業院碑閣,戲竹軒,依定式,發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式,發遣本曹郞廳摘奸,則姑無頉處之意,敢啓。傳曰,知道。
又以禮曹言啓曰,卽接永禧殿官員所報,則明日九日製試取時,本殿官員,俱爲觀光云矣。依定式假官一員,令吏曹,以成均館官員,口傳啓下,以爲代直後,赴試之地,何如?傳曰,允。
又以禮曹言啓曰,卽接副司果李象恂所志,則以爲,同姓五寸叔憲遠,嫡妾俱無子,以其同姓二十寸弟鼎遠第三子象輻,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記,事載法典,而門長李象恂所訴旣如此。李鼎遠第三子象輻,立爲李憲遠之後,何如?傳曰,允。
又以禮曹言啓曰,卽接長湍幼學許嶔所志,則以爲,同姓九寸侄璋,嫡妾俱無子,以其同姓八寸弟瓊子矹,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記,事載法典,而門長許嶔所訴旣如此,許瓊子矹,立爲許璋之後,何如?傳曰,允。
又以奉常寺都提調·提調意啓曰,祭享所用秋等中脯三百六十三貼,今九月二十八日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
又以御營廳言啓曰,本廳千摠柳雲魯,以前任阿耳僉使,方在任所,上來尙遠,久曠可悶,改差,何如?傳曰,允。
又以御營廳言啓曰,今此瑞葱臺時,柳葉箭·鳥銃沒技人,別單書入之意,敢啓。傳曰,知道。
又以刑曹言啓曰,全羅道泰仁縣充軍定配罪人李範升,到配狀本,放字書下矣。謹依書下,卽爲放送事,分付道臣之意,敢啓。傳曰,知道。
吏曹參議金允植疏曰,伏以臣於所帶三銓之任,夫何嘗有一分冒當之望,而恩出尋常,義在趨走,旣已章皇出肅,亦復循例行政,榮已過矣,分已溢矣。雖家居無事之日,猶當丐免之不暇,况已銜命辭陛,出宿畿郊,豈可使天部掄選之任,虛縻在外之身乎?尺天將違,旣切瞻觚之戀,修途當前,亦多飮氷之懼,忙陳短章,縣道付達。伏乞聖明,俯垂鑑諒,亟命遞改臣所帶銓銜,毋使職務有曠,亦令私分獲安焉。臣無任云云。省疏具悉。所請依施。
大司成洪大重疏曰,伏以臣,於本月二十六日,伏奉除旨,以臣爲成均館大司成者,臣聞命震駴,實莫曉誤恩之奚爲而至此也。洪惟我國家,右文敎設太學,東膠西序,燦三代之制度,春誦夏絃,藹多士之作成,此誠首善之地,興化之原,則宋臣呂祖謙所稱名掛成均之籍,號爲儒者之先者,未始爲過語,而師儒之長,責任綦重。升堂揖讓,據函丈之席,考藝進退,操稱物之睡,模楷縫掖,表準當世,是豈夫夫所可冒占而僥叨也歟?臣本憃愚謭劣,百不猶人,而繇蔭策第,輥躋下大夫之列,歷試外內,厚沐邱山之隆渥,夷考前後,殆蔑塵刹之報效,蚤夜思惟,只有衾影俱愧而已。伏况幼旣荒嬉,長益陋,尋數薄技,便屬忘筌,冥周行,愈慙面墻,則豈容令廁玷名掄,陶煦賢關,商最造秀,發揚大雅之群哉?在列之笑,猶屬私憂,則哲之累,恐非細故,參倚已熟,承膺無路,畢暴衷懇,仰瀆崇嚴。伏乞聖慈,諒臣言之非出飾讓,察是任之不宜輕畀,將臣新授職名,劃賜鐫改,俾重淸選而安微分焉。臣無任云云。省疏具悉。爾其勿辭察職。
進善金洛鉉疏曰,伏以臣,濫叨職名,積犯違逋,今已一周年矣,而駁正無聞,譴何不加,臣居則寐悸寤嘆,出則羞對人顔,臣之情踪,可謂窮且隘矣。至於銅闈講職之虛抛野外,尤未知其何謂也。竊伏念春宮邸下,實皇天祖宗之所眷降,群黎百姓之所係望,其所早諭敎之道,亶在於講官之賢良,豈可疎緩之若是乎?臣之屢控衷懇,非但爲一身之計,而未蒙矜諒,反紆恩寵,仲夏承蔭子之澤,初秋蒙錫馬之典,臣有何勞勩,而荐此濫恩也?涯分愈溢,災咎必至,一倍懍惕,如集于木,又於月前守土之臣,臨宣聖諭,十行恩綸,諄複懇至,可孚豚魚,而臣之所以自速逋慢,睯不知畏者,誠以官方私義之不可斯須踰越也。旣豈敢略陳附奏?又此荐控血懇,伏望特垂鑑諒,將臣所叨筵銜講職,竝賜鐫改,恩賜之馬,亦卽收還,俾名器無䙝,微分獲安,千萬幸甚。臣於丐免之章,何敢贅他,而臣伏奉前月聖諭,以闢邪衛正,爲目下急務,又伏奉綸音,若曰講鄒·魯之敎,誦洛·閩之說。若曰孟氏之闢楊·墨,終則曰反經而已。若曰,大小臣庶,思裨予寡躬者,盍以經正而民興,爲群言之首哉?若曰,去莠以培苗,臣伏讀再三,欽仰讚頌,微衷自激。且臣雖愚鹵,亦是臣庶中一物,豈可守言不出之義,而不思所以仰贊聖意之萬一也哉?臣聞傅說之告商王曰,非知之艱,行之惟艱,殿下旣知闢衛,本於經正,則當以經正之道,行闢邪之政也。經正之道,非他,卽講鄒·魯之敎,誦洛·閩之說者,是也。臣願殿下,必擇臣庶中,善講鄒·魯·洛·閩之敎,而達於德行治體者,頻頻召對,簡其禮貌,從容講討,而不必定課記誦,先就其有益於聖工治道。如論語節用而愛人章,非其鬼而祭之諂也章,大學三綱八條與德本財末等句,中庸舜其大孝章,九經章,孟子保民而王章,與衆樂樂章,程子泰卦傳,所謂以含容之量,施强果之用,家人卦傳所謂正倫理篤恩義等語,朱子戊申封事,輔翼太子以下六條,與軍士未得溫飽,緩急何仗,贓汚不法者,鞠治未竟等語,已酉封事,講學以正心,抑私以抗公,精選以明體,振綱以厲俗等語,帝王爲廟社神人之主,福祿之來,何待於禱淫犯,設禁不可得而易也等語。國家財用,皆出於民,諸路上拱,多入內帑,是致經費不足等語,解釋詳明,反覆演繹,則風雲慶會,和氣自生,而言之有味,聽之可樂,體念而行之,其效豈可量哉?如此然後始可言經正,而八方臣庶,亦可以興起矣。至若闢邪之正,卽綸音中去莠以培苗,是也。然欲去其莠,先杜其漸,洪惟我朝聖神相繼,群賢輩出,聲明之化,重熙累洽,婦孺亦尊孔·孟,蒙士皆學程·朱矣。挽近以來,士趨日變,民習多訛,才下者,專事進取,而羞薄繩檢,才高者,博涉奇巧之書,反以程·朱之訓,爲迂緩,習尙靡然,末流可憂。憲廟,斥邪綸音,若曰勿以趨尙放縱,背前聖之規矩,勿以孜據細瑣,每先賢之訓誥者,正爲此也。臣又聞欲法堯·舜,當法祖宗。竊伏見列聖朝洋洋謨訓,上述堯·舜·周·孔之法,俱載於羹墻錄,國朝寶鑑諸書,皆爲後世之龜鑑。伏望殿下,以是而朝夕鑑法,以是而董飭臣庶,剛斷乎邪正之分,凡一言一事,必皆率舊而無創新,務正而省冗費。至於人物·書籍·服食·器用之捷巧奇眩者,一切嚴禁,無或害正,使士變尙奇之習,民無被誑之弊,則庶幾經可正而邪可闢矣。臣別無謨猷之可裨聖聰,只以所常誦讀先聖賢之言,敢效獻芹之忱,以贊詢蕘之盛。伏願殿下,財赦而採納焉。臣無任云云。答曰,省疏具悉爾懇。向見附牘,如渴之想,益復耿耿,今見疏辭,反復經傳,規箴忠愛之意,溢於辭表,爾雖謙謙其蘊抱,富有致君澤民之道,於是乎日章而不可揜矣。爾雖邁邁,予之必欲致爾於廈氈,朝夕左右之思,於是乎至切而不能已矣。況今震邸,書筵日開,爾其卽爲簉朝,副此厚望焉。仍傳于沈相學曰,此批答,遣地方官傳諭
辛巳九月二十八日未時,上詣春塘臺。入格儒生入侍時,同副承旨沈相學,假注書梁鳳濟,記事官尹相翊·金天洙,以次序立。幼學李鳳九,進士尹·李道宰,生員姜敏熙·李敏五,以次序立階下訖。上曰,史官分左右。相學奏曰,入格儒生中三十四人,有身病不得來待,而待令儒生,使之進前,奏職姓名乎?上可之。鳳九等,以次進前,奏職姓名,退立階下訖。相學曰,儒生使之頒賞行禮乎?上可之。儒生等頒賞行禮訖。相學曰,儒生行禮已畢,使之先退乎?上曰,直赴殿試三人,承旨出去墨戲進退也。相學曰招入院隷擧行乎?上可之。幼學李鳳九,進士尹·李道宰,次第進退墨戲訖。上命直赴人先退,又命退,承史,以次退出。
上在昌德宮。停常參·經筵。
閔泳煥啓曰,明日常參·經筵,取稟。傳曰,停。
宋秉瑞啓曰,大司憲·執義·掌令二員,持平一員未差,宋祥淳呈辭,監察茶時之意,敢啓。傳曰,知道。
宋秉瑞,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
兵曹口傳政事,副護軍單金允植。
閔泳煥啓曰,卽者吏曹郞廳來言,新除授木川縣監趙章敎,當爲署經,而兩司不備,不得署經云,何以爲之?敢稟。傳曰,除署經。
傳于閔泳煥曰,九日製賦居首草三下進士徐綺輔,直赴會試。之次次上幼學金永大等二人,竝給二分。之次次上幼學金溥均等二人,竝給一分。之次次上幼學姜相悅等五人,各奎章全韻一件賜給。
傳于沈相學曰,入格儒生,明日待令。
傳于沈相學曰,入格進士徐綺輔,此是桂坊也,守令待窠,首先擬入。
以司謁口傳下敎曰,機械司堂上閔台鎬,時帶都統使,鑄錢句檢事,分付。
沈相學,以營建所言啓曰,前縣監金載禹·李益淳,前郞廳林鍾祐,別看役差下,使之擧行,何如?傳曰,允。
又以都摠府言啓曰,副摠管嚴世永,以宗廟冬享大祭終獻官肄儀進參事,晝仕出去之意,敢啓。傳曰,知道。
金聲根,以統理機務衙門言啓曰,卽接兵曹所報,則禁軍習陣,本曹連因有故,不得設行云矣,敢啓。傳曰,知道。
辛巳九月二十九日,上詣仁政殿。九日製通方外儒生試取入侍時,行都承旨尹泰經,行左承旨金聲根,行右承旨金弘集,左副承旨宋秉瑞,右副承旨閔泳煥,同副承旨沈相學,記事官兪鎭奎,假注書梁鳳濟,別兼春秋朴斗陽·金炳吉,記事官尹相翊·金天洙,提學金炳始·尹滋悳,檢校直提學趙慶鎬·鄭範朝,直提學閔泳翊·金永壽,檢校直閣金興均·姜·趙同熙·洪英植·閔丙奭,檢校待敎金永悳·趙晳九,待敎閔泳韶,校理姜友馨,副修撰洪炳一,以次侍立。時至,通禮跪啓請外辦。上具翼善冠·衮龍袍,秉輿出宣化門。藥房提調金炳始,副提調尹泰經,進前奏曰,侵早勞動,聖體,若何?上曰,一樣矣。仍出協陽門,由肅章門·仁政門,詣仁政殿。通禮跪啓請降輿,上降輿陞座。泰經奏曰,請出標信開布城,應擧儒生,使之入場乎?上可之。泰經讀奏擧子入門單子,仍奏曰,從陞人中,有試官蒙點人,使之下去,一體行禮乎?上可之。讀券官行大護軍尹秉鼎,仁昌君李冕榮,行護軍李玄翼,行副護軍李承宇,敦寧都正閔泳駿,副司果朴斗陽,副司正趙晳九,行四拜禮,以次入就位訖。泰經奏曰,讀券官幾人進前乎?上曰,二人進前。秉鼎·冕榮,進前跪。上命書題賦,以菊爲養性,限申時。秉鼎等,以次跪書,讀奏訖。上命書傳敎曰,九日製命官爲之。出傳敎傳曰,讀券官命官爲之。出傳敎秉鼎進前奏曰,資非崇品,不得主試,自是例也,而公格所在,臣不敢冒承,故敢此仰達矣。上曰,多有已例,勿辭考試。出擧條泰經曰,臣試所承旨也,落後之意,敢達矣。上可之。通禮跪啓請降座乘輿,上降座乘輿,出仁政門,由肅章門,入協陽門內。聲根奏曰,請出標信解嚴。上曰,以已下標信擧行。上由宣化門還內。諸臣以次退出。
上在昌德宮。停常參·經筵。
藥房提調金炳始,副提調尹泰經啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
閔泳煥啓曰,明日常參·經筵,取稟。傳曰,停。
宋秉瑞啓曰,合辭許久闕啓,事甚未安。呈告人員,竝卽牌招,何如?傳曰,允。
傳于閔泳煥曰,禮房承旨,馳詣宗廟·景慕宮,奉審摘奸以來。
傳于閔泳煥曰,入格儒生,延英門外施賞。
宋秉瑞啓曰,大司憲·執義·掌令二員,持平一員未差,宋祥淳牌不進,監察茶時之意,敢啓。傳曰,知道。
以持平宋祥淳,正言朴奎粲牌不進罷職傳旨,傳于宋秉瑞曰,只推。
傳于宋秉瑞曰,推鞫爲之。
宋秉瑞啓曰,臣秉瑞,今日推鞫進去,下直之意,敢啓。傳曰,知道。
閔泳煥啓曰,臣與左副承旨宋秉瑞伴直矣,纔已推鞫進去,伴直無人。行右承旨金弘集,所當牌招,而拘於廳規,不得請牌,何以爲之?敢稟。傳曰,牌招。
閔泳煥啓曰,校理李愚冕·姜友馨,副校理朴泳敎,副修撰洪炳一,推鞫進。修撰朴宗鉉差祭,玉堂上下番俱空,事甚未安。應敎趙漢益,副應敎洪世燮,副校理李鳳德,修撰李重七,副修撰張錫祚,竝卽牌招,推移入直,何如?傳曰,允。
閔泳煥啓曰,行右承旨金弘集牌不進,伴直無人。所當更爲牌招,而拘於廳規,不得請牌,何以爲之?敢稟。傳曰,牌招。
閔泳煥,以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
又以奉常寺都提調·提調意啓曰,東籍親田所種稻打作,則所出爲一石五斗,皮稷打作,則所出爲一石二斗,皮粘粟打作,則所出爲五斗,皮唐黍打作,則所出爲一石二斗,豆打作,則所出爲十三斗,太打作,則所出爲十四斗之意,敢啓。傳曰,知道。
又以兵曹言啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
又以左右捕盜廳言啓曰,因鞫廳標紙,臣廳在囚罪人尹永寬,移送義禁府之意,敢啓。傳曰,知道。
又以義禁府言,問事郞廳,以委官意啓曰,捕廳在囚罪人尹永寬,有不得不盤覈者,發遣府都事,具格拿來之意,敢啓。傳曰,知道。
上在昌德宮。停常參·經筵。
閔泳煥啓曰,明日宗廟冬享大祭齋戒相値,視事頉稟之意,敢啓。傳曰,知道。
又啓曰,來初五日,朝參日次矣,敢稟。傳曰,停。
又啓曰,大司憲·執義·掌令二員,持平一員未差,宋祥淳推鞫進,監察茶時之意,敢啓。傳曰,知道。
又啓曰,同副承旨沈相學,今日不爲仕進,卽爲牌招,何如?傳曰,允。
金弘集啓曰,義禁府都事來言,決獄案修正次,請出矣,敢啓。傳曰,知道。
又啓曰,刑曹郞廳來言,決獄錄修正次請出矣,敢啓。傳曰,知道。
禮曹,來十月初三日,行宗廟冬享大祭永寧殿攝行祭,香祝親傳,取稟。還入奉敎,攝儀改書下。傳于閔泳煥曰,發遣吏郞,諸執事淸齋與〈否〉,摘奸以來。
以同副承旨沈相學牌不進罷職傳旨,傳于閔泳煥曰,只推。
罪人韓聖根更推,施威嚴問後,與李載先面質。罪人尹雄烈更推,施威嚴問,罪人朴鼎基更推,施威嚴問後,與李載先及捕廳在囚罪人李鐘海面質。罪人鄭應夔原情後,與安驥泳面質。罪人尹永寬原情後,與李載先面質。罪人柳道奭原情。罪人趙中鎬更推,嚴刑一次,訊杖第七度後,與捕廳在囚罪人李斗榮面質。罪人李然應更推,嚴刑一次,訊杖第九度後,與捕廳在囚罪人李斗榮面質。
傳于閔泳煥曰,推鞫姑罷。
閔泳煥以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以弘文館言啓曰,修撰李重七,副修撰張錫祚有身病,洪炳一鞫廳進,下番闕直,事甚未安。修撰朴宗鉉,卽爲牌招入直,何如?傳曰,允。
又以內醫院都提調·提調意啓曰,前御醫玄行健,議藥同參李忠淵旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副司果單玄行建·李忠淵。
上在昌德宮。停常參·經筵。
閔泳煥啓曰,明日常參·經筵,取稟。傳曰,停。
宋秉瑞啓曰,合辭許久闕啓,事甚未安。呈告人員,竝卽牌招,何如?傳曰,允。
傳于閔泳煥曰,禮房承旨,馳詣宗廟·永寧殿,奉審摘奸以來。
注書兪鎭奎病,代以朴秉協爲假注書。
閔泳煥啓曰,卽者檢閱金天洙,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱尹相翊,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
宋秉瑞啓曰,大司憲·執義·掌令二員,持平一員未差,宋祥淳牌不進,監察茶時之意,敢啓。傳曰,知道。
以持平宋祥淳,正言朴奎燦罷職傳旨,傳于宋秉瑞曰,只推。
宋秉瑞,以兵曹言啓曰,今十月初三日宗廟·永寧殿冬享大祭時,守門,當爲塡差,而本曹郞廳·都摠府郞廳·五衛將,除入直與受由在外·未肅拜,排擬苟艱,依定式軍門將官,代差以入之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而宗廟·永寧殿冬享大祭齋戒相値,不得設行之意,敢啓。傳曰,知道。
又以義禁府言問事郞廳,以鞫廳大臣意啓曰,罪人韓聖根,卽出於李載先所招,而其招中,曰伐倭之約,曰求銃之托,若有和應者存。所以盤詰者屢,而及夫對質之場,彼雖搆虛,考其相逢之日,自歸爽實,情節初不相關,形跡都無可執,特爲放送,何如?傳曰,允。
又以義禁府言,問事郞廳,以鞫廳大臣意啓曰,罪人尹雄烈,自初染邪之說,已非相好之意,則參以事情,固其彼不往此不來。至於和應,眞是說不去,理不當,而稱以心腹,有此指目者,彼雖陷人於不測,皆知在絏之非罪,特爲放送,何如?傳曰,允。
又以義禁府言,問事郞廳,以鞫廳大臣意啓曰,罪人鄭應夔,彼安家內堂之會,卽凶黨根窩之地,而不幸其居之相近,難免其跡之常尋。驟看外面,雖若可疑,細究裏許,都無相關,與權·蔡而曾非結交,做仕宦而近來從遊,旣知橫罹,不當久繫,特爲放送,何如?傳曰,允。
又以義禁府言,問事郞廳,以鞫廳大臣意啓曰,罪人尹永寬,稱爲心腹,不知面目,人誰欺乎?是自欺也,彼可罪乎,竟非罪也。李載先誣引之招,固已虛無,兪貞煥祈禱之說,亦歸誕荒,況其蚩蠢之類,都無情跡可論,特爲放送,何如?傳曰,允。
又以義禁府言,問事郞廳,以鞫廳大臣意啓曰,罪人朴鼎基,當初納招者,李載先而載先,亦殆不知,中間做說者,兪貞煥而貞煥,今旣不在。一招再招,久重獄之犴囚,兩造三造,質禁門之魚鑰,頂天立地之說,彼下流而知恩,八月兩日之間,自本事之脫空,特爲放送,何如?傳曰,允。
以義禁府言啓曰,因鞫廳草記,罪人韓聖根·尹雄烈·鄭應夔·尹永寬·朴鼎基等,特爲放送事。
批旨內允下矣,韓聖根·尹雄烈·鄭應夔·尹永寬·朴鼎基等,竝解枷杻放送之意,敢啓。傳曰,知道。
沈相學,以吏曹言啓曰,鞫廳罪人韓聖根所帶通津府使,尹雄烈所帶南陽府使之任,不可仍置,竝汰去之意,敢啓。傳曰,旣已脫空,竝分揀。
又以吏曹言啓曰,鞫廳罪人鄭應夔所帶中部令,不可仍置,汰去之意,敢啓。傳曰,旣已脫空,分揀。
宋秉瑞以義禁府言啓曰,今此推鞫方張之時,時囚不可混處府中,時囚罪人柳冀東,姑爲保放之意,敢啓。傳曰,知道。
又以義禁府言啓曰,保放罪人金性洙,還囚照律,柳冀大,還囚議處,鄭選朝,還囚捧供以入,而竝仍爲保放之意,敢啓。傳曰,知道。
又以義禁府言啓曰,金性洙,係是流配,依已例,不付功議以入之意,敢啓。傳曰,知道。
義禁府啓目,豐川前府使柳冀東原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?判付啓依允。
義禁府照目粘連,前五衛將金性洙矣本府議啓內,虐民騙財,肆行非理,至登道啓,律有當勘,以此照律,罪杖一百收贖,告身盡行追奪,流三千里定配,私罪,奉敎依允。
檢閱金天洙疏曰,伏以臣於持被之中,卽接家信,臣母素患痰癖之症,近因日候之不調,一倍添劇,委頓床褥,家僮踵至,促臣歸視,臣聞是報,方寸焦灼,玆敢不避瀆撓,冒犯擅離。伏乞聖明,俯垂鑑諒,遞臣之職,勘臣之罪,俾救護專而法紀昭焉,臣無任云云。省疏具悉。爾其勿辭救護。
上在昌德宮。停常參·經筵。
沈相學啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
以檢閱尹相翊牌不進罷職傳旨,傳于沈相學曰,只推。
沈相學啓曰,左右史不可不備,檢閱尹相翊,旣有只推之命,卽爲牌招入直,何如?傳曰,允。
又啓曰,大司憲·執義·掌令二員,持平一員未差,宋祥淳牌不進,監察茶時之意,敢啓。傳曰,知道。
以持平宋祥淳,正言朴奎燦牌不進罷職傳旨,傳于沈相學曰,只推。
傳于沈相學曰,右承旨·左副承旨,許遞,前望單子入之。
沈相學啓曰,臣與左副承旨宋秉瑞,伴直矣,纔已許遞出去,伴直無人。右副承旨閔泳煥,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,朴定鉉·洪英植落點。
沈相學啓曰,行都承旨尹泰經,行左承旨金聖根不爲仕進,右承旨閔泳煥牌不進,新除授左副承旨洪英植,同副承旨朴定鉉未肅拜,院中只有臣一人,伴直無人。同副承旨卽爲牌招,何如?傳曰,允。
以右承旨閔泳煥牌不進罷職傳旨,傳于沈相學曰,只推。
沈相學以議政府言啓曰,卽見水原留守鄭基世年分狀啓,則流來舊陳,未及充補之九十九結四十六負六束,期於査起,盡充計料,而推奴徵債,限明秋防塞事。請令廟堂,稟旨分付矣。霖潦所經,未免少損,晩候甚適,迺占均熟,至有災政之不論,實爲民事之大幸,舊陳之査起,推徵之防塞,竝依狀請施行,何如?傳曰,允。
又以摠戎廳言啓曰,今此瑞葱臺分所試取本廳及禁衛營將官·將校·軍兵等,柳葉箭·鳥銃入格單子及沒技別單書入之意,敢啓。傳曰,知道。
又以義禁府言啓曰,時囚罪人金性洙,杖一百流三千里定配,照律公事,判付內,依允矣。金性洙杖一百收贖,告身盡行追奪,慶尙道開寧縣流三千里定配,而以議啓內辭意,具罪目依例發遣府書吏,押送配所,何如?傳曰,允。
上在昌德宮。停常參·經筵。
沈相學啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
又啓曰,同副承旨朴定鉉,時在慶尙道丹城地,斯速乘馹上來事,下諭,何如?傳曰,許遞,前望單子入之。
又啓曰,驪陽府院君內外祠版,遣承旨致祭事,命下矣。何承旨進去乎?敢稟。傳曰,都承旨進去。
以檢閱尹相翊牌不進罷職傳旨,傳于沈相學曰,只推。
沈相學啓曰,左右史不可不備,檢閱尹相翊,旣有只推之命,卽爲牌招入直,何如?傳曰,允。
又啓曰,事變假注書趙秉健,有身病,勢難察任,今姑改差,何如?傳曰,允。
趙秉健改差,代以金寅植爲假注書。
傳于沈相學曰,政官牌招開政。
傳于沈相學曰,呈告兵曹參判,工曹參議許遞,今日政差出。
傳于沈相學曰,吏曹參議有闕之代,前望單子入之。
沈相學啓曰,大司憲·執義·掌令二員,持平一員未差,宋祥淳牌不進,監察茶時之意,敢啓。傳曰,知道。
以持平宋祥淳,正言朴奎燦牌不進罷職傳旨,傳于沈相學曰,只推。
承旨前望單子入之,安念鎭落點。
兵曹口傳政事,護軍單尹用求,副護軍單宋秉瑞。
沈相學以吏曹言啓曰,繕工監假監役官李大稙,中部都事李道宰,俱以身病,呈狀乞遞,竝改差,何如?傳曰,允。
有政。吏批,行判書李載冕牌招不進,參議未差,小臣獨政未安,何以爲之?敢稟。傳曰,仍爲之。
以金炳始爲工曹判書,李冕榮爲同敦寧,洪澈周爲兵曹參判,姜文馨爲工曹參議,李明應爲知經筵,洪承億爲同經筵,任應準爲同春秋,崔光紳爲龍仁縣令。
兵批,行判書趙寧夏病,參判洪澈周未肅拜,參議李冕雨入直進,參知閔種默病,右副承旨沈相學進。同知單張榮根,僉知二單,朱啓瑗·高鎭奎,僉知加設三單,片斗錫·朴玉龍·曺宗立,訓鍊僉正加設單,金膺模·白南周。大護軍洪鍾軒,護軍趙熙一·李斗淵·金聲根,副護軍朴定鉉·沈東獻,副司果李寅龜·張福樞·蘇輝冕·柳重敎·金鍾善,以上竝單付。
吏批,再政。李載哲爲綏陵令,鄭海稷爲中部都事,金永澈爲假監役。知春秋單任應準。三政。李海祚爲徽陵令。
四政。魚秉璿爲長陵令。五政。朴健陽爲社稷令。六政。趙鍾禹爲禧陵令。七政。元錫五爲明陵令。八政。李海益爲敦寧主簿。九政。李奎瑞爲掌樂主簿。十政。李文淵爲監察。
傳于沈相學曰,左承旨許遞,前望單子入之。
承旨前望單子入之,朴定陽落點。
沈相學以議政府言啓曰,卽見咸鏡監司金有淵分等狀啓,則安邊等八邑,寘之稍實,文川等九邑,置之之次,咸興等七邑,寘之尤甚,後錄諸條,竝請令廟堂,稟旨分付矣。其一,嗣歲種糧,窮春接濟,惟糴是恃,故早開倉另加督捧之意,嚴飭列邑事也。其一,咸興·定平·文川等三邑被災戶所納新還穀,姑爲停退,待明秋還捧事也。其一,新還餉當捧中,稷·豆·太,限折半以相當穀,準折代捧,待明秋還作本色事也。其一,尤甚邑,限明秋勿定配所事也。其一,明川以南進捧吏,姑爲停止事也。其一,推奴徵債,限明秋防禁事也。夏秋之雨暘,旣有失宜,南北之優遜,自致不侔,則道啓分等,必有酌量而然,竝與附錄諸條,而依所請許施。咸興等三邑災戶所納還穀之停退,揆以糴法,非不難愼,而窮蔀事力,亦不可不恤,一體許施,何如?傳曰,允。
又以都摠府言啓曰,都摠管李明應,以刑曹判書坐起進參事,晝仕出去之意,敢啓。傳曰,知道。
又以兵曹言啓曰,今此瑞葱臺,依中旬例試取時,射砲入格之類,各其名下懸註以入,而賞格木,一軍色所儲,本自不敷,每以二軍色所儲中取用矣。今亦依已例限三十同,移來頒賞,何如?傳曰,允。
上在昌德宮。停常參·經筵。
藥房提調金炳始,副提調尹泰經啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
朴定陽以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪英植啓曰,明日常參·經筵,取稟。傳曰,停。
朴定陽啓曰,合辭許久闕啓,事甚未安。呈告人員,竝卽牌招,何如?傳曰,允。
洪英植啓曰,議政府郞廳來言,今日賓廳日次,而領議政·右議政未差,左議政金炳國無時急稟定事,不得來會云矣,敢啓。傳曰,知道。
洪英植啓曰,同副承旨安念鎭,時在平安道安州地,斯速乘馹上來事,下諭,何如?傳曰,許遞,前望單子入之。
以檢閱尹相翊牌不進罷職傳旨,傳于洪英植曰,只推。
洪英植啓曰,假注書梁鳳濟有身病,勢難察任,今姑改差,何如?傳曰,允。
梁鳳濟改差,代以李義灐爲假注書。
洪英植啓曰,左右史不可不備,檢閱尹相翊,旣有只推之命,金天洙由限已過,竝卽牌招入直,何如?傳曰,允。
以檢閱金天洙牌不進罷職傳旨,傳于洪英植曰,只推。
洪英植啓曰,左右史不可不備,檢閱金天洙,旣有只推之命,更爲牌招入直,何如?傳曰,允。
又啓曰,卽者檢閱尹相翊,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,卽者修撰李重七,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于洪英植曰,理用司堂上李根弼,典選語學律例司堂上差下,器械·軍物·船艦司堂上尹滋悳,理用司堂上差下。
傳于洪英植曰,右副承旨許遞,前望單子入之。
承旨前望單子入之,李裕承·金晳根落點。
洪英植啓曰,大司憲·執義·掌令二員,持平一員未差,宋祥淳牌不進,監察茶時之意,敢啓。傳曰,知道。
以持平宋祥淳,正言朴奎璨牌不進罷職傳旨,傳于洪英植曰,只推。
傳于洪英植曰,推鞫爲之。
朴定陽啓曰,推鞫爲之事命下矣。新除授左副承旨李裕承,卽爲牌招,何如?傳曰,允。
李裕承啓曰,臣裕承,今日推鞫進去下直之意,敢啓。傳曰,知道。
罪人安驥泳,更推,刑問一次,訊杖第三度後,與捕廳在囚罪人李斗榮面質。罪人權鼎鎬更推,刑問一次,訊杖第三度後,與捕廳在囚罪人姜達善·李斗榮面質。罪人蔡東述更推,刑問一次,訊杖第三度後,與捕廳在囚罪人姜達善面質。罪人李哲九更推後,刑問一次,訊杖第三度停刑。
罪人趙中鎬更推後,刑問一次,訊杖第五度停刑。
罪人李然應更推後,刑問一次,訊杖第七度停刑。
罪人柳道奭更推後,施威嚴問。
傳于洪英植曰,推鞫姑罷。
洪英植以弘文館言啓曰,修撰李重七陳疏徑出,下番闕直,事甚未安。修撰朴宗鉉,副修撰張錫祚·洪炳一,竝卽牌招,推移入直,何如?傳曰,允。
又以弘文館言啓曰,下番闕直,事甚未安。校理李愚冕·姜友馨,副校理朴泳敎,副修撰洪炳一鞫廳進。修撰李重七陳疏受由,朴宗鉉,副修撰張錫祚有身病,應敎趙漢益,副應敎洪世爕,竝卽牌招推移,姑降入直,何如?傳曰,允。
修撰李重七疏曰,伏以臣於持被之中,卽接家信,則臣所後母,素患痰癖之症,迨此換節之時,一倍添劇,臣聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
金晳根啓曰,明日常參·經筵,取稟。傳曰,停。
洪英植啓曰,大司憲·執義·掌令二員·持平一員未差,宋祥淳推鞫進,監察茶時之意,敢啓。傳曰,知道。
尹泰經啓曰,臣泰經,今日驪陽府院君內外祠版致祭進去,下直之意,敢啓。傳曰,知道。
金晳根啓曰,假注書李義灐,時無職名,令該曹依例付軍職,冠帶常仕,何如?傳曰,允。
以檢閱尹相翊牌不進罷職傳旨,傳于金晳根曰,只推。
以檢閱金天洙再牌不進罷職傳旨,傳于金晳根曰,只推。
金晳根啓曰,左右史不可不備,檢閱尹相翊·金天洙,旣有只推之命,竝卽牌招入直,何如?傳曰,允。
金晳根以弘文館言啓曰,下番闕直,事甚未安。修撰李重七陳疏受由,副修撰洪炳一鞫廳進,修撰朴宗鉉,副修撰張錫祚,竝卽牌招,推移入直,何如?傳曰,允。
義禁府啓目粘連,向前柳冀大亦,公貨犯用,實數近萬,道啓臚列,律例莫重,依定式,施以遠地定配之典,何如?啓。公錢犯逋,數甚夥多,此不可尋常處之,嚴刑一次,遠惡島定配所,所犯公錢,令秋曹刻期徵捧。
義禁府啓目,進排官繕工監監役鄭選朝原情云云。傳旨內辭緣泛稱遲晩,刑推得情,何如?啓。進排郞官,非曰無罪,而特有參量者存,分揀放送。該契人,令秋曹嚴査定配。
上在昌德宮。停常參·經筵。
閔泳煥啓曰,明日常參·經筵,取稟。傳曰,停。
又啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點後,日次待令。
李裕承啓曰,合辭許久闕啓,事甚未安。呈告人員,竝卽牌招,何如?傳曰,允。
以檢閱尹相翊·金天洙牌不進罷職傳旨,傳于閔泳煥曰,只推。
閔泳煥啓曰,左右史不可不備,檢閱尹相翊·金天洙,旣有只推之命,竝卽牌招入直,何如?傳曰,允。
傳于閔泳煥曰,啓字誤踏之中官金錫勳,從重推考。
李裕承啓曰,大司憲·執義·掌令二員,持平一員未差,宋祥淳牌不進,監察茶時之意,敢啓。傳曰,知道。
以持平宋祥淳,正言朴奎燦牌不進罷職傳旨,傳于李裕承曰,只推。
閔泳煥以議政府言啓曰,卽見廣州留守沈履澤年分狀啓,則新災一款,不爲擧論,各年成川田畓餘在九十八結六十負九束,連加査括,本府軍餉及各衙門各穀,竝耗準捧事,請令廟堂,稟旨分付矣。閏月頻雨,非無痒稼之歎,晩候連曝,綽有收楡之功,災政旣不擧論,年形可驗均熟,至若舊陳之査括,餉穀之準捧,竝依施,何如?傳曰,允。
李裕承,以訓鍊都監言啓曰,謹依武衛所知彀官李東國口傳下敎,補土所近處,有虎患,令本局捕捉事,命下矣。本局善放砲手四十名,將校率領行獵,而亦令禁衛營·御營廳,合力擧行,何如?傳曰,允。
李裕承,以義禁府言啓曰,時囚罪人柳冀大,遠地定配議處公事,判付內,公錢犯逋,數甚夥多,此不可尋常處之。嚴刑一次,遠惡島定配,所犯公錢,令秋曹刻期徵捧事,命下矣。柳冀大,嚴刑一次,訊杖第三十度後,全羅道羅州牧智島遠惡島定配,而以議啓及判付內辭意,具罪目,依例發遣府書吏,狎送配所,何如?傳曰,允。
又以義禁府言啓曰,保放罪人柳冀東,還囚議處以入,而仍爲保放之意,敢啓。傳曰,知道。
又以義禁府言啓曰,今此推鞫方張之時,時囚不可混處府中,時囚罪人李昌鎬,姑爲保放之意,敢啓。傳曰,知道。
義禁府啓目,忠淸兵使李昌鎬原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在法典,議處,何如?判付啓依允。
義禁府啓目粘連,向前柳冀東亦,配囚許由,雖在前等,仍躱未補,責有所歸,其在法意,難免當勘,以此照律,何如?判付啓依允。
同敦寧李冕榮疏曰,伏以臣日前伏奉除旨,以臣爲同知敦寧府事者,臣感恩怵義,章皇出肅,粗伸叨謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯垂鑑諒,亟遞臣職,以存公格,以安私分焉,臣無任云云。答曰,省疏具悉。所請依施。
上在昌德宮。停常參·經筵。
李裕承以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李裕承啓曰,明日常參·經筵,取稟。傳曰,停。
又啓曰,合辭許久闕啓,事甚未安。呈告人員,竝卽牌招,何如?傳曰,允。
以檢閱尹相翊·金天洙牌不進罷職傳旨,傳于李裕承曰,只推。
李裕承啓曰,左右史不可不備,檢閱尹相翊·金天洙,旣有只推之命,竝卽牌招入直,何如?傳曰,允。
又啓曰,大司憲·執義·掌令二員,持平一員未差,宋祥淳牌不進,監察茶時之意,敢啓。傳曰,知道。
以持平宋祥淳,正言朴奎燦牌不進罷職傳旨,傳于李裕承曰,只推。
李裕承啓曰,行都承旨尹泰經,行左承旨朴定陽,行右承旨金晳根不爲仕進,右副承旨閔泳煥式暇出去,同副承旨洪英植內閣進,院中只有臣一人,伴直無人。同副承旨卽爲牌招,何如?傳曰,允。
又啓曰,同副承旨洪英植牌不進,伴直無人。行右承旨金晳根,所當牌招,而拘於廳規,不得請牌,何以爲之?敢稟。傳曰,牌招。
以同副承旨洪英植牌不進罷職傳旨,傳于李裕承曰,只推。
李裕承,以統理機務衙門言啓曰,卽接訓鍊都監所報,則今十月初九日習陣日次,而大將臣申正熙,有身病,不得行操云矣,敢啓。傳曰,知道。
又以統理機務衙門言啓曰,卽見平安監司閔泳緯狀啓,則以爲作隊軍入防冬操,自是已例,而年形旣未免歉,軍伍尙多闕額,特許停免事,請令統理機務衙門稟處矣。戎政雖有所重,民弊亦係當念,依近例許令停免,何如,傳曰,允。
又以議政府言啓曰,卽見平安監司閔泳緯狀啓,則碧潼等邑被災民,慰諭已畢,而別恤典用下錢五千三百四十八兩,以惠廳上納中,依例會減。災結之蠲減者,不得不仰請給代,而浦落處,限三年停稅,覆沙處,只令當年許頉,而災結及身還布蕩減錢二千二百五十七兩八錢二分,亦以惠廳上納中計減事,請令廟堂稟處矣。宸念惻怛,恩旨懇摯,凡係慰恤之節,誠靡所不容其極,哀彼失所棲屑之類,胥將回咷爲笑矣。浦落·覆沙結之分數蠲稅,與夫身還布蕩減,實爲災民寬紓之政,而至若給代條之另劃,有非可議。此則令道臣從長措處,別恤典用下五千三百餘兩,則以惠廳上納中計減事,分付,何如?傳曰,允。
又以禁衛營·御營廳言啓曰,補土所近處,有虎患,令禁衛營·御營廳,合力擧行事,自訓鍊都監草記,蒙允矣。兩營善放砲手各四十名,將校率領,竝力行獵之意,敢啓。傳曰,知道。
又以刑曹言啓曰,義禁府啓目內,向前柳冀大亦,公貨犯用,實數近萬,道啓臚列,律例莫重,依定式,施以遠地定配之典,何如?啓。公錢犯逋,數甚夥多,此不可尋常處之,嚴刑一次,遠惡島定配,所犯公錢,令秋曹刻期徵捧事,判下,而向因議政府啓辭批旨,柳冀大所犯公錢,囚家僮督捧之意,已有所草記蒙允矣。謹依傳敎,更加嚴飭,刻期徵捧之意,敢啓。傳曰,知道。
上在昌德宮。停常參·經筵。
洪英植啓曰,明日常參·經筵,取稟。傳曰,停。
李裕承啓曰,合辭許久闕啓,事甚未安。呈告人員,竝卽牌招,何如?傳曰,允。
以檢閱尹相翊·金天洙牌不進罷職傳旨,傳于洪英植曰,只推。
洪英植啓曰,左右史不可不備,檢閱尹相翊,旣有只推之命,卽爲牌招入直,何如?傳曰,允。
又啓曰,卽者別兼春秋朴斗陽,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
傳于洪英植曰,金吾堂上竝許遞,前望單子入之。
金吾堂上前望單子入之,判義禁李源命,知義禁金箕錫,同義禁南廷龍·趙熙一落點。
朴定陽啓曰,大司憲·執義·掌令二員,持平一員未差,宋祥淳牌不進,監察茶時之意,敢啓。傳曰,知道。
以持平宋祥淳,正言朴奎燦牌不進罷職傳旨,傳于朴定陽曰,只推。
朴定陽以統理機務衙門言啓曰,卽接禁衛營所報,則今十月初十日,習陣日次,而大將臣李載冕,有身病,不得行操云矣,敢啓。傳曰,知道。
又以訓鍊都監言啓曰,本局從事官鄭寅興身病猝重,勢難察任,改差,何如?傳曰,允。
通津府使韓聖根疏曰,伏以臣,謬以萬死無一生之危喘,獲荷千載不再有之洪渥,拔之蕩鑊之中,措之袵席之上,枯荄而芽,朽骨而肉。雖臣闔門百口,隕首結草,未足以少效涓埃,而伏況桎梏之甫釋,符紱之重綰,有若微眚薄過之無拘於霈澤之後。然則臣雖木石冥頑,尙具彝性,顧何以擡此面目,祗肅於君父之前,冒據於吏民之上,嵬然作三輔命吏,剸決一邑庶務哉?臣本編戶賤蹤,監竊科第,敭歷內外,逾越涯分,鬼怒人猜,理必無幸。重之言行,不能見孚於同朝,則橫逆遭罹,固臣自取,而日月之明,旣已照燭,山藪之量,旣已含蓄。俾臣一縷殘喘,旣死而生,旣絶而續,則惟當退伏田里,歌泳聖澤,沒齒自靖,以爲萬有一不報之報而已。竊附疾痛必呼之意,涕泣陳暴,職名求解,猶屬緩聲。伏乞聖慈,特命選部,永刊仕籍,俾鏟京輦,畢命畎畝,則從玆以往,臣之餘日,無非我殿下終始生成之澤也。臣無任云云。省疏具悉。今已昭晰,不必有此疏解也。
別兼春秋朴斗陽疏曰,伏以臣於持被之中,卽接家信,則臣母風眩宿祟,又復添劇,促臣歸視,臣聞報焦煎,按住不得,敢陳短章,徑出禁扄。伏乞聖慈,俯垂矜諒,亟遞臣所帶之職,以便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
藥房提調金炳始,副提調尹泰經啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
金晳根啓曰,明日常參·經筵,取稟。傳曰,停。
李裕承啓曰,合辭許久闕啓,事甚未安。呈告人員,竝卽牌招,何如?傳曰,允。
金晳根啓曰,議政府郞廳來言,今日賓廳日次,而領議政·右議政未差,左議政金炳國有身病,不得來會云矣。敢啓。傳曰,知道。
又啓曰,臣依定式進詣香室奉審,則香祝樻·祝板袱子精潔之意,敢啓。傳曰,知道。
朴定陽啓曰,臣定陽,今日入直禁軍戎器點考,進去下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于李裕承曰,推鞫爲之。
李裕承啓曰,臣裕承,今日推鞫進去下直之意,敢啓。傳曰,知道。
金晳根啓曰,左右史不可不備,檢閱尹相翊,旣有只推之命,卽爲牌招入直,何如?傳曰,允。
又啓曰,大司憲·執義·掌令二員,持平一員未差,宋祥淳推鞫進,監察茶時之意,敢啓。傳曰,知道。
又啓曰,行都承旨尹泰經藥院進,行左承旨朴定陽廚院進,行左副承旨李裕承推鞫進,右副承旨閔泳煥,同副承旨洪英植內閣進,院中只有臣一人,伴直無人。同副承旨卽爲牌招,何如?傳曰,允。
又啓曰,同副承旨洪英植牌不進,伴直無人。右副承旨閔泳煥,卽爲牌招,何如?傳曰,允。
以慶尙監司尹滋承狀啓,本道幅圓千餘里,世族盤據,不啻如壠西·冀北之比,則土豪摘拔之際,勢有所未及究焉,而以致登聞之遲滯,惶恐俟勘事,傳于金晳根曰,勿待罪事,回諭。
以咸鏡監司金有淵狀啓,北靑府人命渰死事,傳于金晳根曰,人命渰死,若是夥多,聞甚驚慘,元恤典外,別加顧助,未拯屍身,期於拯得,如有生前身還布,竝蕩減事,廟堂措辭,分付。
罪人驥泳·鼎鎬·哲九等,捧遲晩。
罪人驥泳·鼎鎬,哲九等,竝具格捧結案。
金晳根以統理機務衙門言啓曰,卽見黃海兵使吳晉泳所報,則隨營牌入防多年停番之餘,忽責徵赴,則邑勢民情,必致罔措,依已例停番,毋論元保軍,每名二兩式收布雇丁爲辭矣。休番雇防,非法意也,一時權宜之政,認做常例,誠甚疎忽,而第其久停之餘,猝責徵赴,則民邑事勢,必致罣礙,姑依報辭許施,何如?傳曰,允。
又以統理機務衙門言啓曰,卽接御營廳所報,則今十月十一日,習陣日次,而大將臣閔謙鎬有身病,不得行操云矣,敢啓。傳曰,知道。
又以兵曹言啓曰,今十月十一日,武臣賓廳武經講書日次,而中日相値,不得爲之之意,敢啓。傳曰,知道。
又以訓鍊都監言啓曰,本局中軍鄭雲翼,身病猝重,勢難察任,改差,何如?傳曰,允。
又以義禁府言啓曰,謀反大逆不道罪人驥泳·鼎鎬·哲九等,不待時凌遲處死,照律啓下矣。當爲擧行,而罪人薄昏行刑,有乖法意,依雨未晴·夜未明,例待朝行刑,載在法典,罪人驥泳·鼎鎬·哲九等,待明朝行刑之意,敢啓。傳曰,知道。
又以左右捕盜廳言啓曰,因鞫廳標紙,臣廳在囚罪人姜達善·李斗榮·李鍾學·李鍾海·丁建燮·任哲鎬等,竝移送義禁府之意,敢啓。傳曰,知道。
義禁府罪人驥泳,年六十三結案白等,矣身根脚段,父景禕,父矣父有相,母元召史,母矣父殷孫,竝只故白良乎,父母,以胎生於廣州退村面,隨父母長養入籍居生是如可,移居于西部確橋是白乎旀。行凶節次段,矣身賦性奰慝,行已凶譎,平日交結,盡是不逞之徒,積年包藏,莫非樂禍之心。內堂會議之擧,甘作窩主,外道募兵之策,泒送各人,經營巢窟,將沁都之先犯,掠取軍器,謂京城之直向。龍虎兵之爲備,醞釀旣久,曜金門之突入,排布甚密,八月定期,指日擧事,二字凶言,當夜設計,情節盡露,罪惡莫掩。此誠亘萬古所未有之劇逆大憝,謀反大逆不道的實,遲晩的只罪,大明律謀反大逆條云,凡謀反及大逆,但共謀者,不分首從,皆凌遲處死。同律死囚覆奏待報條云,其犯十惡之罪應死者,決不待時亦爲白有臥乎等用良,驥泳段,不待時凌遲處死爲白乎事。義禁府罪人鼎鎬,年四十六結案白等,矣身根脚段,父應夔,父矣父大肯,竝只故,母蔡召史生存,母矣父臣永,故白良乎,父母,以胎生於南部明洞,隨父母長養入籍居生是如可,移居于南部豆毛浦是白乎旀。行凶節次段,矣身本以凶悖之類,素蓄陰險之性,平日包藏,無非失志而怨國,積年醞釀,盡是犯分而干紀。假託斥倭之名,敢售不軌之圖,預內堂之會議,參聽二字凶言,倡外道之募人,自當千金厚資,與驥泳而同謀。其跡也莫掩綢繆,要東述而偕往,厥計則全在奰慝,逆節畢露於兩造,百喙難明,死交深結於二賊。一串如貫,衆招所證,已輸款於鞫庭,三尺斯嚴,宜亟伸於王章,謀反大逆不道的實,遲晩的只罪。大明律謀反大逆條云,凡謀反及大逆,但共謀者,不分首從,皆凌遲處死。同律死囚覆奏待報條云,其犯十惡之罪應死者,決不待時亦爲白有爲乎等用良,鼎鎬段,不待時凌遲處死爲白乎事。義禁府罪人哲九,年五十一結案白等,矣身根脚段,父重斌,父矣父箕燮,母許召史,母矣父鴻老,竝只故白良乎,父母,以胎生於南部紫巖,隨父母長養入籍居生是如可,移居于江華北寺面是白乎旀。行凶節次段,矣身以凶譎之徒,賦獰毒之性,平生伎倆,盡是欺人騙財,積年醞釀,罔非稱兵召亂。外假斥邪,意專在於射天,內售陰計,跡常祕於卜夜,爲驥賊爪牙,運百般之措劃,連埴逆腸肚,聽三斧之謀置,圖差沁留。恨無二萬繈錢貨,擬犯京城,自當百廾人稧員,二字凶言,殆同梟鳴而鵂應,一種戾氣,無異蛇盤而蚓結。負犯莫掩於捕招,情節畢露於鞫庭,謀反大逆不道的實,遲晩的只,罪。大明律謀反大逆不道條云,凡謀反及大逆,但共謀者,不分首從,皆凌遲處死。同律死囚覆奏待報條云,其犯十惡之罪應死者,決不待時亦爲白有臥乎等用良,哲九段,不待時凌遲處死爲白乎事。
上在昌德宮。停常參·經筵。
金晳根,以都摠府言啓曰,今日入直內三廳武兼禁軍及軍兵等,中日習射技放,請出標信。
金晳根啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外推鞫進去外,未肅拜人員,竝卽牌招,何如?傳曰,允。
以檢閱尹相翊牌不進罷職傳旨,傳于金晳根曰,只推。
金晳根啓曰,左右史不可不備,檢閱尹相翊,旣有只推之命,卽爲牌招入直,何如?傳曰,允。
又啓曰,行都承旨尹泰經,行左承旨朴定陽,不爲仕進行左副承旨李裕承推鞫進,右副承旨閔泳煥牌不進,同副承旨洪英植內閣進,院中只有臣一人,伴直無人,同副承旨卽爲牌招,何如?傳曰,允。
以右副承旨閔泳煥牌不進罷職傳旨,傳于金晳根曰,只推。
傳于金晳根曰,推鞫姑罷。
罪人姜達善·李斗榮·李鍾學·李鍾海·丁建燮·任哲鎬等原情。
以慶尙監司尹滋承狀啓,密陽等邑人命渰死民家漂頹事,傳于李裕承曰,嶠南諸邑之水災,若是孔酷,滿心驚惕,寢息靡勘,田塍之蕩決,蔀屋之漂頹,已是可悶,而念彼渰死人命,尤爲慘惻。寧海府使李晩由,慰〈諭〉使差下,口傳單付,使之馳往被災諸邑,到底省察,聚會民人,以期於安接,無或離散之意,各別曉諭,渰死人身還布蠲蕩,自是應行之典,而寒節已屆,死者葬埋,生者構接,實多關心,竝等助給後,以公穀會減,俾無一民棲遑顚連之歎事,自廟堂三懸鈴分付慰諭使。
以慶尙監司尹滋承狀啓,慶州人命渰死,家舍漂頹事,傳于李裕承曰,以密陽等邑水災,至有差送慰諭,而慶州等邑災報,又繼至,民渰戶頹,斷甚夥然,惕若之矣。寤寐彌切,存恤懷保之節,竝依前判付擧行,而會減公穀,分等助給,此不足以寬予耿耿之心,另下內帑錢二千兩,慰諭使,與道臣爛熳商議,列邑前後被災民人,量宜施恤之意,分付。
傳于李裕承曰,狀啓遲滯之中官金錫勳·金泓錫罷職。
吏曹口傳政事,慶尙道慰諭使單李晩由單付事,承傳。
金晳根,以弘文館言啓曰,修撰朴宗鉉,移拜掌令,副修撰洪炳一鞫廳進,下番闕直,事甚未安。修撰李重七,副修撰張錫祚,竝卽牌招,推移入直,何如?傳曰,允。
又以弘文館言啓曰,下番闕直,事甚未安。校理李愚冕·姜友馨,副校理朴泳敎,副修撰洪炳一鞫廳進,修撰李重七,副修撰〈張〉錫祚有身病,修撰一員未差,應敎趙漢益,副應敎洪世燮,竝卽牌招,推移姑降入直,何如?傳曰,允。
李裕承,以訓鍊都監言啓曰,補土所近處有虎患處,發遣砲手,使之搜獵矣。今日申時量,三溪洞近處中,豹虎一頭捉得,故謹此封進,而捉虎將卒,自各該營考例施賞,仍爲行獵之意,敢啓。傳曰,知道。
又以摠戎廳言啓曰,本廳哨官崔完植,身病猝重,勢難察任,改差,何如?傳曰,允。
又以義禁府言啓曰,謀反大逆不道罪人驥泳·鼎鎬·哲九等,旣已承服正刑矣。其父母·妻妾·子女·祖孫·兄弟·姊妹·子之妻妾,伯叔父·兄弟之子年歲姓名存沒居住,令漢城府考出帳籍,亦爲分付五部及各該道,應坐諸人,一一査出,修成冊牒報後,依律擧行,而籍沒家産,破家瀦澤等事,令各該司捧承傳擧行,何如?傳曰,允。
義禁府啓目,前正言朱明相,前縣監金周鎭等原情云云。問目內辭緣,泛稱遲晩,朱明相段,所當請刑是白乎矣,曾經侍從,勿爲請刑,載在法典,議處,金周鎭段,刑推得情,何如?判付啓依允爲旀,刑推議處爲良如敎。
李裕承,以義禁府言啓曰,今此推鞫方張之時,時囚不可混處府中,時囚罪人朱明相·金周鎭等,姑爲保放之意,敢啓。傳曰,知道。
又以義禁府言啓曰,保放罪人柳冀東,還囚照律,李昌鎬,還囚議處以入,而竝仍爲保放之意,敢啓。傳曰,知道。
吏曹啓目粘連,觀此平安監司閔泳緯狀啓,則以爲,寧邊府使沈相薰,莅任以來,爲民救弊,多有茂績,今夏極備之災,到底顧恤,過八千餘金之捐廩生財,施劃中窾,近七百戶之結構奠接,頌聲載路。似此優異之治,合有褒美之擧,酬奬一款,令該曹稟處亦爲白有臥乎所,邇列分憂,係是職分內事,今姑置之,何如?判付啓依允。
義禁府照目粘連,豐川前府使柳冀東矣,本府議啓內,配囚許由鍾,在前等仍躱未捕,責有所歸,其在法意,難免當勘,以此照律,罪杖一百收贖,公罪,奉敎依允爲旀,功減一等爲良如敎。
義禁府啓目粘連,向前李昌鎬亦,奉命出使,事體自別,而謂以假稱,無難推治,其在懲後,不宜例勘,施以定配之典,何如?判付啓依允。
上在昌德宮。停常參·經筵。
朴定陽啓曰,明日常參·經筵,取稟。傳曰,停。
李裕承啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于李裕承曰,推鞫爲之。
李裕承啓曰,臣裕承,今日推鞫進去下直之意,敢啓。傳曰,知道。
傳于朴定陽曰,政官牌招開政。
傳于朴定陽曰,京兆堂上竝許遞,今日政差出。
傳于朴定陽曰,呈告戶曹參判許遞,今日政差出。
傳于朴定陽曰,飭已施矣。黃海監司南廷益,前監司鄭海崙,特爲分揀。
以檢閱尹相翊牌不進罷職傳旨,傳于朴定陽曰,只推。
朴定陽啓曰,假注書朴秉協,有身病,勢難察任,改差,何如?傳曰,允。
朴秉協改差代,以韓必殷爲假注書。
朴定陽啓曰,左右史不可不備,檢閱尹相翊,旣有只推之命,卽爲牌招入直,何如?傳曰,允。
朴定陽,以吏曹言啓曰,繕工監假監役官金永澈,中學敎授金炳稷,俱以身病,呈狀乞遞,竝改差,何如?傳曰,允。
又以吏曹言啓曰,通禮院引儀李俊彦,除拜過限未肅拜,改差,何如?傳曰,允。
又以兵曹言啓曰,同知中樞府事李一泳,宣傳官元禹常·李奎大,五衛將鄭斗永·朱啓瑗·具秉善·高鎭奎·朴斗炯,慶熙宮衛將金顯玉,文臣兼宣傳官趙東協·李輔榮,俱以病難供職,呈狀乞遞,守門將金鼎鉉,除授在外,過限未入仕,竝改差,何如?傳曰,允。
傳于朴定陽曰,秋曹堂上,竝許遞,前望單子入之。
刑曹堂上前望單子入之,參判吳俊泳落點。
朴定陽啓曰,行大司憲鄭健朝,掌令丁浚敎,持平裵象鉉在外,執義金鶴鎭,持平宋祥淳,掌令朴宗鉉推鞫進,監察茶時之意,敢啓。傳曰,知道。
以大司諫沈相穆,執義金鶴鎭,持平宋祥淳牌不進罷職傳旨,傳于朴定陽曰,只推。
朴定陽,以弘文館言啓曰,下番闕直,事甚未安。校理李愚冕·姜友馨,副校理朴泳敎,副修撰洪炳一,鞫廳進,修撰李重七,副修撰張錫祚有身病,修撰一員未差,應敎趙漢益,副應敎洪世燮,竝卽牌招推移,姑降入直,何如?傳曰,允。
又以弘文館言啓曰,修撰一員未差,副修撰洪炳一鞫廳進,下番闕直,事甚未安。修撰李重七,副修撰張錫祚,竝卽牌招,推移入直,何如?傳曰,允。
傳于朴定陽曰,慶興府使之代,咸興中軍張晉行除授。
朴定陽啓曰,臣以吏·兵批兼進之意,敢啓。傳曰,知道。
有政。吏批,行判書李載冕牌招不進,參判朴齊寬進,參議未差,行左承旨朴定陽進。啓曰,行判書李載冕牌招不進,參議未差,小臣獨政未安,何以爲之?敢稟。傳曰,仍爲之。又以吏批言啓曰,江華府判官,今當差出,而本府以營下劇邑,物衆地大,素稱難治,不可不擇差,同道及他道有聲績未準朔守令,竝擬,何如?傳曰,允。
以權仁成爲修撰,李寅應爲刑曹判書,鄭基會爲判尹,尹宇善爲同敦寧,金益容爲戶曹參判,李憲稙爲左尹,金永穆爲右尹,尹祖榮爲敦寧都正,洪淳學爲刑曹參議,李載純爲知春秋,李源命爲藝文提學,尹敎善爲中部令,金永壽爲繕工提調,康鴻擧爲直講,成仁鎬爲氷庫別提,徐相翕爲引儀,李源中爲中學敎授,朱雲煥爲智陵直長,朴鍾哲爲司導奉事,李浩善爲江華判官,慶興府使單張晉行除授事承傳,兼執義單曺寅承。
傳于朴定陽曰,前宣傳官李寅植,參上宣傳官加設單付,出身麻斗元,宣傳官加設單付。
兵批,行判書趙寧夏進,參判洪澈周病,參議李冕雨入直,參知閔種默病,行左承旨朴定陽進。啓曰,多大僉使,今當差出,而擬望之人乏少,他道營將竝擬,何如?傳曰,允。以秦喜哲爲同知,李應烈·趙鼎夏爲宣傳官,申鴻均爲兼司僕,金潤澤·李澤應·洪錫裕·吳載善·李好錫爲五衛將,朴在憲爲慶熙將,李尙珪爲宣傳官,魚秉玩爲都摠管,申悳均·李友會爲文兼,李敏植·宋在學爲守門將,趙明夏爲忠淸兵使,鄭寅台爲多大僉使,趙衡瑾爲咸鏡中軍,尹致仁爲全羅右水虞侯,韓興敎爲西水羅萬戶,金輔榮爲會寧浦萬戶,崔永道爲玉江萬戶,判府事加設單洪鐘軒,僉知加設單朴準成,五衛將加設三十二單,李禎會·崔岱·崔命岳·金奎洛·張守正·韓一範·金衡鶴·張草舜·李禹錫·李啓益·李鐘國·鮮于鋧·金明權·申泰翕·李弼鉉·閔哲鎬·金益洪·權思直·朴敏垣·崔柱錫·咸一振·姜璟彦·朴采信·韓致章·李禧榮·鄭士赫·沈參奎·宋啓懋·金在燧·金夏源·鄭夔和·金應基,宣傳官加設二單,李寅植·麻斗元,訓鍊僉正加設單,具然恒,龍淵別將金炳承,金城別將單趙奇鉉,寅火堡權管單朴輔景,大護軍鄭基會·趙鳳夏,護軍金鶴根·李憲稙·閔致萬·李一泳,副護軍沈相學·安念鎭·金學洙·閔泳駿·趙儀顯·洪宅周,韓義錫·元禹常·李奎大·金泝明·洪承翼,副司果申椗,及第閔貞植,今加折衝加資事承傳。
吏批,再政。以金晩植爲禮曹參議,成鍾永爲翼陵令,閔寬植爲監察,李應達爲典獄主簿,鄭日愚爲司圃別提,金台爀爲義陵奉事,趙文永爲假監役,左尹單金永穆,右尹單李憲植,同春秋單李載純。
兵批,再政。以李熙忠爲訓鍊都正,李秉熙爲都摠經歷,李宗鎬金泰震爲摠理把摠,李圭遠爲左捕從,朴重昇爲都監哨官,金泰熙爲公州營將,同知單朴在憲,同知加設十二單,崔命岳·李禹錫·李啓益·李鍾國·鮮于鋧·金明權·申泰翕·李弼鉉·閔哲鎬·金益洪·朴致恒·咸一振·姜璟彦,僉知三單申鴻均·李澤應·金潤澤僉知加設十九單,李禎會·崔岱·金奎洛·張守正·韓一範·金衡鶴·崔柱鎬·張草舜·朴采信·韓致章·李禧榮·鄭士赫·沈參奎·宋啓懋·金在燧·金夏源·鄭夔和·金應基·權思直。
吏批,三政。徐相誾爲監察,崔光駿爲引儀,趙善柱爲武烈祠參奉,故通德嚴錫豊贈吏參例兼,故主簿嚴蓍贈吏議,已上同春秋嚴世永兩代,故通德李普植贈左承旨,全羅兵使李敎復本生祖考追榮移施事,承傳,故學生徐有鵬贈左承旨,故學生徐勗修贈僕正,已上徐衍淳本生祖考·曾祖考移贈事承傳。
兵批,三政。柳致養·金洛淳爲訓鍊僉正,李丙烈爲都摠都事,李承河爲訓鍊主簿,尹達源爲武兼,僉知三單,洪錫裕·吳載善·李好錫。
四政。張元植·趙載完李敎直爲主簿,兪果煥爲武兼,吳致赫爲右捕從,副護軍閔貞植。
五政。鄭暢鉉·沈宜琬·吳元泳爲訓鍊主簿,朴永善爲部將。
六政。成敎修爲武兼,李奭熙爲部將,南起元·蔡鼎默爲守門將。
七政。李濟善爲訓鍊主簿,權中璿爲都監哨官。
八政。李嘉宇爲訓鍊主簿,崔瓊爲守門將。
九政。李鳳宇爲武兼。
朴定陽啓曰,行都承旨尹泰經,不爲仕進,行右承旨金晳根式暇出去,行左副承旨李裕承推鞫進,右副承旨閔泳煥,同副承旨洪英植內閣進,院中只有臣一人,伴直無人,同副承旨卽爲牌招,何如?傳曰,允。
又啓曰,同副承旨洪英植許遞,伴直無人,右副承旨閔泳煥,卽爲牌招,何如?傳曰,允。
以同副承旨洪英植牌不進罷職傳旨,傳于朴定陽曰,只推。
傳于朴定陽曰,同副承旨許遞,前望單子入之。
以檢閱尹相翊牌不進罷職傳旨,傳于朴定陽曰,只推。
以京畿監司金輔鉉狀啓,南陽府使尹雄烈,身病罷黜事,傳于朴定陽曰,令該曹申飭下送。
兵曹,以李鶴榮爲訓鍊都監中軍。
朴定陽,以義禁府言啓曰,時囚罪人李昌鎬,施以定配之典,議處公事,判付內,依允矣。當定配所以入而喪前所犯,喪後勘斷者,從勘斷時收贖,載在法典。李昌鎬定配,依罪犯準計杖一百流三千里之例,以喪後勘斷,依法典收贖,只告身盡行追奪,放送,何如?傳曰,允。
又以左右捕盜廳言啓曰,因鞫廳標紙,臣廳在囚罪人吳友泳·李龍祥等,移送義禁府之意,敢啓。傳曰,知道。
又以刑曹言啓曰,義禁府啓辭內,進排官繕工監監役鄭選朝,莫重進排,趁不待令,泛稱遲晩,刑推得情,何如?啓判付內,進排郞官,非曰無罪,而特有參量者存,分揀放送,該契人,令秋曹嚴査定配事,命下矣。謹依傳敎,該契人,捉致嚴査,則松板契貢人李基善所供內,以爲,高足床,闕內進排,例有紫門監擧行,本非渠契之擧行云。故紫門監書員,捉致査問,則該監書員金亨植所供內,以爲,闕內進排,係是本監之擧行,而今番進排,趁不待令,惶恐遲晩云矣。參互兩供紫門監之不善擧行,旣已遲晩,該監書員,嚴刑發配,何如?傳曰,允。
又以刑曹言啓曰,義禁府啓辭內,謀反大逆不道罪人驥泳·鼎鎬·哲九等,應坐諸人,籍沒家産,令各該司擧行事,傳曰,允事,命下矣。罪人驥泳·鼎鎬·哲九等,奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
上在昌德宮。停常參·經筵。
朴定陽啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外推鞫進去外,未肅拜·呈告人員,竝卽牌招,何如?傳曰,允。
又啓曰,行右承旨金晳根,今日不爲仕進,卽爲牌招,何如?傳曰,允。
備忘記,全羅兵使李敎復下直,長弓一張,長箭一部,片箭一部,筒兒一箇賜給。
朴定陽啓曰,左右史不可不備,檢閱尹相翊,旣有只推之命,卽爲牌招入直,何如?傳曰,允。
又啓曰,事變假注書金寅植,有身病,勢難察任,今姑改差,何如?傳曰,允。
金寅植改差代,以李範大爲事變假注書。
大司諫沈相穆,執義金鶴鎭,持平宋祥淳等啓曰,噫嘻,痛矣。國榮之通天罪惡,萬戮惟輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,愔毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久而莫伸,至今追思,不覺骨靑而膽掉,髮豎而眦裂者也。當此經義大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻小緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤,容有極哉?請物故罪人國榮,亟施孥戮之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹喆等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何恨,而豈有若此賊之窮凶絶悖者乎?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意,極矣,而末乃以渠之傍祖權鞸時事,隱然自況者,尤何等窮天地所無之極惡大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖底賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已決案之極逆,而且於安默·魯賢·在民三賊,伏法之後,其凶謀逆節,尤益彰著。此與身死旣久追律之例,大有異焉,不可援用尙魯追施之律。請物故罪人裕,亟施孥戮之典。噫嘻,痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章小伸,尙何足夬雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生。幸西賊之有警,則曰當爲蜀漢,分院兵助勢之策,湖南伯得差之願,無非極逆之斷案,而乃有振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上凶訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋。指卯日而擧事爲期云者,莫非做作妖言,煽動人心之計,而第一字指擬之目,十三日至凶之說,與鍾一,一而二,二而一者也。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賦友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉致南陽。凡爲群兇之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇,所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。噫嘻,痛矣。亂臣賊子,從古何限,而豈有如榮瑾之窮凶絶悖者乎?本以鬼蜮之性,徒蓄梟獍之心,親密守楨而結爲死黨,延接鳳周而相與同室,綢繆謀議,打成一片,論災異於南山而肆發憯悖之說,觀奇貨於北謫而先倡浮來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請大逆不道知情不告罪人榮瑾,亟施孥戮之典。噫嘻,痛矣。崔鳳周·李奎華之罪,可勝誅哉?今番鞫獄,卽窮天地亘萬古所未有之一大變怪,鳳周凶謀逆節,無不同參,賊徒非類,擧皆相通,親密守楨,許以死友,服事榮瑾,作爲血黨,究厥情犯,與兩賊,一而二,二而一者也。旣已稱款於知情,則豈可有貸於王法乎?又此李圭華,則接肚於賊楨,聯脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖一串貫來,厥罪惟均,是皆殪殄滅之無遺者,而元惡未服常憲,兩賊尙逭當律,配處之成命遽降,憤鬱之輿情轉深,言之膽掉,思之骨戰。此而謂無所躬犯容之,謂不足深誅而貸之,付之惟輕,不施極律,則伏莽之戒,燎原之漸,豈不大可懼哉?請楸子島安置罪人崔鳳周,黑山島定配罪人李圭華,更爲設鞫得情,夬正典刑焉。噫嘻,痛矣。亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋之悖類,指順性而約爲血黨,平日追逐,所圖者無非陰謀冒雨宴集,所會者盡是逆黨,至於二字凶說,旣露於鞫招,而三尺王章,只施於渠身,已是失刑之大者,負罪如此,關係若是,而豈可只以知情不告,蔽之哉?輿情去益憤鬱,國論尙此沸騰。請知情不告罪人兢善,亟施孥戮之典焉。噫嘻,痛矣。朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,而腕把至憯之毒,目閱至悖之說,則奔走號遑,來告之不暇,而偃息恬嬉,不思所以人得而誅之者,此曷故焉?若無平日,綢繆於逆順凶馹,則憯牘悖說,胡爲而至哉?此必有所有然而然也。傳書兩漢之未卽執住,謂以覰氣色而遽逃,藏牘幾日,不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大。宜其窮覈情實,殄絶亂萌,施以順·馹已施之律,而三尺不加,一縷尙貸,使之暇息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,夬施當律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣忝在朝籍,苟究彝性,豈或侵染,而乃反糾結異類,看作奇貨,或聚首講習於深夜密室,或揚眉誇張於稠人廣坐,毁徹家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明。此是渠莫掩之眞贓,罔赦之斷案,而及有王府拿來之命,脫身亡命,是必無父無君。變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周世濟其惡,天生戾氣,洋舶之潛越魅類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋矣。潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍氣之醞釀,無不根窩於此,憂深伏莽,何異黃巾綠林?禍將滔天,有浮洪水猛獸,何幸太陽中天,奸狀莫逃,夬伸三尺之章,遄伏肆市之典,神人之憤,庶可小洩,而似此巨魁,不可只誅其身而止。請謀反不道罪人鍾三·鳳周,竝施孥戮之典。噫嘻,痛矣。亂臣賊子,從古何限,豈有如喆增之窮凶極惡者乎?渠以蟣蝨之賤,素有梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在縉紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而滅絶倫綱。潛懷不軌之道,敢生射天之計,遂乃越海招寇,謀危邦國,至於年前海船之擾,今番德山之變極矣。誘致幾萬里外禽獸不若之醜夷,汚我國五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而甘心前矛,意欲蹂躪我疆域。文謨之潛形匿影,猶或似於顧忌,而此則改頭換面,無難染毒我人民,不待洩玉千禧之秘傳帛書,而自有廣東·澳門之直通赫蹄,國人之曰可殺,猶屬緩聲,王法之所必誅,不宜小掩及其捕招之出,而情跡尤著。逮使之發,而罪人斯得,天討可以代行,王章可以快伸,而噫,彼猷善之凶狡,乃敢先機而營獲,聲氣直走於暗地,指畵素定於緘口,至使凶身,任其徑斃,三尺之典憲,未加,寸刃之自戕,遽先,中外之惑,去益未解。此若以其身故而不施極律,則亂賊無所懼,而王法無所施矣。斬屍之法,雖無可據,孥戮之典,自有其例。請徑斃罪人喆增,亟施嗣賊已施之律。噫嘻,痛矣。演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,財色而誑誘,嘯聚其盜,黨鋤而復萌,撲之愈熾,不知何樣禍機,伏在何地?其爲民國無窮之憂,將無止屆也。演承渠本簪纓後裔,累承芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賦性至匿。鳳周·在誼,俱是邪窩,夤緣在誼,交通鳳周,惟一·大誅,無非邪類,相識惟一,親知大誅,詭謀秘計,明若串貫,而環連凶圖悖節,互相蛇蟠而蚓結,至於洋醜之敬一,乃是邪學中巨魁也。渡海潛來,隱形匿影,如非偏惑於此,則初無相從之時,偕弟屈膝,前席之相禮甚恭,與婢貫面,內室之酒會頻來,通用錢貨情誼倍切,慇懃輸送魚脯,餽遺從又絡繹,甘心設法,奉敎主若神明,聚首習講,視禍囿爲樂地。此是渠莫掩之眞贓,罔赦之斷案,而鞫庭抵賴,難化悍毒之性,捕査緊干,焉逭鬼面之態?洛承,戾氣所鍾,天生凶狡,旣受學於尙敎,駕信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚。照洋鏡而看洋畫,跡何秘於醞釀,倡妖言而造妖書,意專在於眩惑。慫慂乃兄,暗滋奸黠之萌,聯絡同黨,打成逋逃之藪。蓋此指畵排布,最爲至憯絶慝,其在綢繆和應,皆歸千罪萬惡。國人之曰可殺,猶屬緩聲,王法之所必誅,不宜小淹,究厥情節,其兄其弟,卽一而二,二而一也。近日邪說之肆行,皆緣此輩之接踵,憂深伏莽,何異白蓮黃巾?禍將滔天,有浮洪水猛獸,何幸天道孔昭,神理不憯,魯觀之斧鉞已施,禹鼎之魑魅莫掩,庶幾邦憲不墜,輿情小伸,而似此凶醜,不可只誅其身而止。請正法罪人演承·洛承,亟施孥戮之典。噫嘻,痛矣。鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募丁之計,尤是凶秘,卽近古所無之逆節也。巨魁成七,雖已漏網,晩植等諸罪人之陰謀秘計,心腸貫一,仇機毒天,情跡無貳。若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽降,臣等愕然失圖不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。噫嘻,痛矣。亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賊,素蓄梟獍之腸,邪說之浸溺而斁絶彝倫,異類之糾結而醞釀禍機,敢生射天之心,暗售賣國之計,遂至越層溟而招寇,稱亂沁都,引亂船而下陸,作變德山,此實窮天地亘萬古所未有之極逆大憝也。何幸天討孔明,乾斷赫然,帳殿親問之下,端緖畢露,奸狀莫逃。大伸三尺之章,遄伏律市之典,神人之憤,庶可小洩,而似此君讎國賊,決不可孥戮而止。苟有加於此之極律,何不施於此賊乎?至於敦浩,亦一邪徒中巨慝,締結匪類,潛懷異圖,形跡極其誕秘,情節尤所狡惡,與汝江,一而二,二而一也。德山凶犯時,隨往同參,卽渠萬戮難貰之斷案,而陰謀秘計,多所與聞,凶肚逆腸昭不可掩,今此只誅其身,不可蔽其罔赦之罪。請謀反大逆不道罪人汝江,亟施适·雲已施之律,知情不告罪人敦浩,施以孥戮之典。噫嘻,痛矣。亂臣賊子,何代無之,而豈有如今日弼濟·岐鉉諸賊之窮凶極惡者乎?俱是覆載之所不容,神人之所共憤,宜其殪殄滅之無有育易種者,審矣。岐鉉則逋逃之主,而弼濟之奇貨也。玉鉉則凶奸之魁,而弼濟之根窩也。憑藉讖緯,扇動人心者,弼濟,而岐賊,實所主張,醞釀禍機,嘯聚黨與者,弼濟而玉賊,實爲謀主,萑盜之警,屢發於郡邑,莽戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼濟,卽兩鉉也。兩鉉便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊者,乃反以弼賊之次律施之者,其非失刑之大者乎?請謀反大逆罪人岐鉉,知情不告罪人玉鉉,一以弼濟所施适·雲之例,施之焉。噫嘻,痛矣。亘萬古環六合,所未聞所未見之極惡大憝,豈有如今番鞫獄諸罪人乎哉?應龍·潤根,俱以蟣蝨之跡,素舊梟獍之腸,欺人騙財,一生所業何事,貪利忘義,萬死不顧其身。觀燈詩之傳誦,挑成怨憝之階,祭山文之代綴,牢結凶慝之窩。四字隱語,罪有關於宗社,一句悖說,迹難容於窮隤。作之者應龍,而受賾揮於潤根,寫之者潤根,而得手法於應龍。兩箇凶種,打成一塊,前唱後和,綢繆醞釀,其實一而二二而一也。何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆市之律,神人之憤,庶可小洩,而似此君讎國賊,決不可戮其身而止。請大逆犯上不道罪人應龍·潤根,竝施适·雲之例。至於古今島減死島配罪人金應鳳,金堤郡定配罪人金俊文,亦與同惡相濟者也。揆以王章,不可島配而止,亟施邦憲,以重獄體焉。噫嘻,痛矣。亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下·司馬之間?久蓄梟獍之性,兼藏蟣蝨之材,明火劫財,自家而反國,䝱釰藏銃,隱身而除人,以至於托葬募丁,設計凶憯,合兵犯邑,造意陰秘,締結匪類,綢繆黨與,斜紙軍號,負市爲名,無非興榮之排布也。柒谷·安東,相應爲約,亦是興榮之經綸也。此有甚於綠林之嘯聚,亦相符於白蓮之糾結,究厥情迹,萬死惟輕,千剮難贖,至今思惟,骨戰而膽掉,髮豎而眦裂也。宜有窮覈其罪,劓滅無遺,而天討未行,鬼誅先加,至使凶身徑斃,莽·卓之凶身未暴,懿·溫之逆節未彰,神人共憤,刑法失中,此若以其身之已死而不施極律,則亂賊無所懼,而王法無所施矣。至於鞫廳諸罪人,言之,沈聃應之符同,金應淵之連腸接肚,驗察之聽計從令,往會則林根實之和應,蛇蟠蚓結,鵂鳴狼逐,或有謀主者,或有合勢者,心腸貫一,情踪無貳,端緖旣露,鞫覈未竟,配處處分遽下,臣等愕然失圖,不勝憂慨。請徑斃罪人興榮,亟施适·雲已施之例,亦施嗣賊孥戮之典。光州牧定配罪人林根實,玉果縣定配罪人金應淵,順天府定配罪人驗察,亟令王府,更加嚴鞫,快正邦刑,以重獄體焉。噫嘻,痛矣。亂臣賊子,從古何限,而豈有如朴遇賢之至凶絶悖者乎?渠以蟣蝨之賊,素蓄梟獍之性,肆然投匭,無所顧憚,設心至憯,造意至悖,欲售賞施之計,直犯誣逼之科,引用孝悌之說,而敢以夔齊等語,登諸文字,無嚴不敬,莫此爲甚。所謂爻象失和者,何事也?聽聞乖當者,何語也?有識者之長吁短歎,耳語目說者,果指何人也?無補於治,後世庇議云者,指斥何事也?字字陰慝,節節凶悖,何忍萌心而發口,不覺骨顫而膽掉矣。鞫訊方張,凶節旣露,而忍杖不服,端緖未究,究厥情狀,尤極狡惡,此而不嚴加誅戮,其可曰國有三尺乎?神人共憤,覆載難容,而酌處惟輕,國仰好生之德,王章莫伸,尤急必討之義。請黑山島圍籬安置罪人朴遇賢,亟令王府,更爲設鞫,嚴覈得情,快正典刑焉。噫嘻,痛矣。孫永老之罪,可勝誅哉?渠以蟣蝨之類,敢肆梟獍之性,荒悖之說,發於疏章,字字無非好慝,節節盡是謬妄,犯分干紀眼無君父,此誠天地之所不容也,神人之所共憤也。淵鑑悉燭,以迫脅爲敎,罪惡昭著,情狀畢露,究厥負犯,則不覺髮豎而膽掉,心寒而骨冷,三尺之法,固宜亟施,一縷之命,豈可暫貸?鞫事方張,專在吞吐,狡性惟頑,不指根窩,王章將伸而反屈,輿情方洩而愈鬱,關係旣重,酌處惟輕。此莫非大聖人好生之至仁盛德,而奈此奸猾之層生,綱紀之將墜乎?罪固罔赦,義在必討。請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。噫嘻,痛矣。今番鞫獄諸罪人,卽振古以來所未有之窮凶絶悖者也。哲均,厚被國恩,濫躋閫帥,苟有一分秉彝,宜思百倍圖報,而奈其陰譎之狀,奰慝之性,便成技癢,嘯聚匪類,甘作窩主,信惑雜術,釀出禍機。李觀一之邀置密室,無事不議,朴景良之附耳細語,有言皆從,海舶打疊,反思用術驚動,火藥暗投,竟售鬼辭而樂禍,凶節盡露,斷案已成。東根,以蟣蝨之賊,素蓄虺蜮之性,伴觀一而同舍,蹤跡甚秘,招景良而分酌,腸肚相連,假月夜之赴飮,自底火塊之撲面,眞非哲均之所指使,其凶謀秘計,與哲均,一而二,二而一也。至於善敎,性本凶戾,跡又詭譎,出沒京鄕,哲均之狎客,締結術數,爲觀一之薦主,包藏禍心,潛懷凶圖,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎,竝施孥戮之典焉。噫嘻,痛矣。亂臣賊子,從古何限,而豈有如今番鞫獄諸罪人之窮凶絶慝者乎?秉淵,鬼蜮成性,梟獍其心,結導賢爲神交,蓋其醞釀之有素,仗春晩爲義子,以之奔走而事役,爲氣脈之先占。乃敢自誇相術而自負,潛蓄不軌,僞作宮婢而掌庫,已極設心之巧辨,備戎器而私庤,特欲待時而動。求神埋戊,莫非出於妖惑,搬舍團丁,厥惟久於排布。至若渭水·南陽之發口,將心已著,天府敖倉之據形,爲計至憯。凶圖莫掩,逆節畢露,此誠窮天地亘萬古所未有之極惡大憝。何幸天道孔昭,罪人斯得,夬伸三尺之章,遄伏肆市之典,而似此凶逆之賊,不可孥戮而止。苟有加於此之極律,則何可不施於此賊乎?啓豊,賦性凶悖行己憯慝,如秉淵而結爲心腹之交,凶如導賢而又復腸肚之連,搬運隱僻,若形影之相隨,造備器服,乃綢繆而和應,至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏,陰謀秘計,多所忝聞,悖肚逆腸,昭不可掩,與秉淵,一而二,二而一也。豈可只誅其身而止?李英俊,渠之姓名,已出賊招,而以其染,雖不得刑訊,一不盤覈,施以島配,亦有乖於鞫獄之體。請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪島定配罪人李英俊,更令王府,設鞫得情,夬正邦憲焉。噫嘻,痛矣。赫晉·祐秀·鳳周等罪,可勝誅哉?渠以鄕曲蟣蝨之跡,締結徒黨,糾合匪類,排布之源委,醞釀之脈胳,至凶絶慝,卽窮天地亘萬古所未有之極逆大憝也。而向因傳敎下者,三罪人,令本道用律,雖由於我殿下慮深張大,事從權宜之聖德,而其體至嚴,其法至重,則此獄之究竟,不可張大而慮,權宜而行者,明矣。今此道啓用辟,巨魁且殲,而諸罪人窮凶餘罪,何可以孥戮而止,破瀦而斷乎?請處死罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。噫嘻,痛矣。黃載顯·洪時中之罪,可勝誅哉?人心陷溺,世變層生,梟音獍舌,公肆叫呼,詬天罵日,未有定極,古今天下,亂臣賊子,指不勝摟,而豈有如此輩之窮凶絶悖者哉?載顯之自附說弊,而援引亂亡昏暴之極,專出無將之習,時中之初無指的,醜辱廷紳,姑不暇論,若其移志導欲等句語,是豈爲人臣者所敢萌諸心發諸口哉?同日投匭,脈胳相貫,決非渠輩蟣蝨之所敢自辦,而排布醞釀,必有根窩,此而不嚴覈,豈可曰邦有常憲哉?請黃載顯·洪時中,令王府,竝設鞫得情,夬正典刑焉。噫嘻,痛矣。李晩孫·姜晉奎之罪,可勝誅哉?渠輩,一則以遺賢後裔,一則以卿班邇列,修身行己,宜其謹飭敬畏,稱以論事之疏,忽有二本之傳播者,已極駭怪,而至若未徹本中,一二句語之援古諭今,尤是無倫沒脊。遣辭極爲凶悖,指意亦甚陰慝,見之者膽掉,聞之者骨顫,是豈今日北面臣子之所萌心發口哉?蓋其封章之抹改,初本之代製,十手所指,萬口所傳,腸肚相連,肝肺如見,可謂一而二,二而一者,而鞫庭之忍杖抵賴,終不輸款,情節之去益叵側,聽聞眩惑,雖有死中求生,乃反罪上添罪也。此若不到底窮覈,快施當律,則其可曰邦有常憲乎?鞫事未竟,寬典遽降,公義轉益沸鬱,王章易至墜損。請薪智島圍籬安置罪人李晩孫,鹿島圍籬安置罪人姜晉奎,更令王府,嚴加鞫覈,明正典刑焉。噫嘻,痛矣。申㰔之罪,可勝誅哉?渠以蟣蝨之微,濟以鬼蜮之性,相繼投章,罔念謹飭之截嚴,惟意肆筆,或恐句語之不悖,托說弊而援引亂世,甘作洪·黃之後殿,妄稱冤而譏罵憲疏,若爲李·姜而立幟,比大邦於箕·準君臣,是可忍也?誣吾君以光熙巫瞽,於何據乎?萌心發口,無非不道之言,滿紙累幅,盡是絶悖之辭,見之者髮豎而膽掉,聞之者心寒而骨顝,侮衊構捏,豈渠愚蠢之物所能自辦,醞釀排布?必有注誤之徒爲之根窩。王章不可不伸,輿憤不可不洩,秋曹輕刑,本不足以服其心,海島安置,顧何可以蔽其辜也?請金甲島安置罪人申㰔,令王府,設鞫得情,快正典刑焉。噫嘻,痛矣。亂臣賊子,從古何限,而豈有如今番在鶴之窮凶極惡者哉?渠以虺蜴之類,濟以梟獍之性,冒禁投匭,自托衛之名,肆意下筆,暗蓄怨憝之心,情節自歸憯慝,援引罔非凶悖,烈焰急朝,倡爲齊獄楚咻之嚆矢。溫批恩綸,反擬衛君宋帝之覆車,敢曰不能之句,逆腸已露,又爲無容之說,凶肚莫掩,喜事樂禍,犯分干紀,此誠亘萬古所未有之凶孽也,擧一世所共誅之大憝也。何幸天道孔昭,神理不忒,鞫訊就完,斷案已定,魯觀之斧鉞夬施,禹鼎之魑魅莫逃,庶幾,邦憲未墜,輿情小洩,似此凶逆,不可只誅其身而止。請犯上不道罪人在鶴,亟施孥戮之典焉。噫嘻,痛矣。世級漸降,人心日渝,千奇百怪,層生疊出,而豈有如李源進者哉?渠以簪纓之列,宜守謹飭之操,奈其賦性秘譎,行己閃忽,喜事之習,自來伎倆,樂禍之心,便作能術,妄肆樞機,殆同狂夫之不擇發,誹訕朝廷,專出小人之無忌憚,是豈臣分之所敢爲?抑亦淵衷之所悉燭,特施惟輕之典,雖出包容之德,其於罰不蔽辜,何所畏而知懼?噫,莫嚴者王章也,莫遏者輿論也。此若不嚴加處分,則無以振國紀而定民志。請古今島定配罪人李源進,亟施加律,以爲無狀者之戒焉。噫嘻,痛哉。金平默之罪,可勝誅哉?渠以鄕曲卑微之類,濫竊塾師章句之稱,謂有文藝,欲廁士論,向於嶺儒投匭之日,乃有疏廳貽書之擧,歲寒松栢之妄詡,造意凶悖,砥柱洪流之引喩遺辭陰譎,宗社生民,或恐保全云者,曷敢萌諸心而發諸口?稍辨菽麥,畏頭畏尾等語,實是乖常情而背常理,下筆亟其獰頑,設心莫匪憯毒。譸張爲幻,誣逼朝廷,構虛鑑空,網打簪紳,顧今浮言之胥動,寔由此輩之推波。以若負犯,以若關係,罰止邊配,雖出包荒之聖德,義在必討,益激沸鬱之輿論,敢玆相率冒瀆。請羅州牧智島安置罪人金平默,亟令王府,嚴覈得情,夬正典刑焉。噫嘻,痛矣。亂臣賊子,從古何限,而豈有如今番鞫獄之諸罪人,窮天地亘宇宙極逆大憝者乎?言之膽掉,思之骨戰。驥泳·鼎鎬·哲九,俱以梟獍之性,素蓄虺蜮之計,平日包藏,無非失志而怨國,積年醞釀,盡是稱兵,而召亂假托斥倭之名,敢售不軌之圖,會議內堂,募人外道,龍虎兵之爲備,曜金門之突入,排布秘密,謂沁都之先犯,將京城之直向,凶謀奰慝,千金厚資,與時而自當,二字凶言,卜夜而設計,連腸接肚,殆同蛇蟠而蚓結,前唱後和,無異鵂鳴而梟應。諸賊之至凶絶悖,一串貫來,厥罪惟均,而情跡莫掩,端緖畢露,雖幸天討略行,王章小伸,尙何足以快雪神人之憤也哉?似此惡逆,不可但以孥戮而止,破瀦而斷矣。請謀反大逆不道罪人驥泳·鼎鎬·哲九等,亟施适·雲已施之律,以正邦憲焉,答曰,不允。驥泳·鼎鎬·哲九等事,已有處分,勿煩。
大司諫沈相穆,執義金鶴鎭,持平宋祥淳,副校理李鳳德,修撰權仁成等啓曰,李裕元之罪,可勝誅哉?渠以拔擢之臣,厚被晠世曠絶之恩,圖報一念,宜倍庶僚,而奈其憸邪之性,濟以狡黠之行,至於今番自鳴之章,益著平昔捭闔之術。兩賊之凶疏,懲討是急,而不少槪及,一國之憤惋,彝性所同,而反欲投合,顯有扶護之意,擬作圖脫之計,設心之叵測,胡至此極?做事之陰秘,寧容若是?形迹莫逃於淵鑑,情節盡露於箚論,薄施輕典,初不愜於輿憤,覰破肝胆,宜無地而措躬,出話之際,氣惟堂堂,殆同無故人焉。發行之時,意尙揚揚,若將大樹立者,是可忍也,孰不可忍也?無將之罪春秋所共討,不敬之律,漢法所必誅,負犯如此,關係如此,而善地行遣,豈足以蔽其辜哉?竊恐國綱,由是而漸頹,臣分,由是而都虧,臣等用是憂懼,敢玆相率瀆撓。請巨濟府遠竄罪人李裕元,加施當律,以爲爲人臣忘君負國者之戒焉。答曰,不允
執義金鶴鎭,持平宋祥淳等啓曰,新除授行大司憲鄭健朝,時在忠淸道忠州地,掌令丁俊敎,時在水原地,持平裵象鉉,時在慶尙道豐基地,請竝斯速乘馹上來事。答曰,許遞。
大司諫沈相穆啓曰,梟示罪人性世,與極逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀秘計也?設鞫七朔,根因窩屈,終未究覈,只施梟市之律,輿情之憤惋,固無可言,而不可以已爲梟示,不施當律。請梟示罪人性世,極施孥戮之典。答曰,不允。新除授司諫趙重弼,時在京畿楊州地,獻納韓炳洙,時在平安道成川地,正言金容愚,時在全羅道光州地,請竝斯速乘馹上來事。答曰,許遞。
以右副承旨閔泳煥牌不進罷職傳旨,傳于金晳根曰,只推。
承旨前望單子入之,權膺善落點。
兵曹口傳政事,副護軍單洪英植。
朴定陽,以義禁府言,問事郞廳,以委官意啓曰,捕廳文案罪人李龍祥,本名則彙靖,今於鞫招,依此施行之意,敢啓。傳曰,知道。
罪人姜達善,更推,刑問一次,訊杖第五度後,與李鍾學面質,罪人李斗榮更推,刑問一次,訊杖第九度停刑,罪人李鍾學更推,刑問一次,訊杖第九度後,與李鍾海·丁健燮面質,罪人李鍾海更推,刑問一次,訊杖第十一度後,與李彙靖面質,罪人丁健燮更推,刑問一次,訊杖第九度停刑,罪人任哲鎬更推,刑問一次,訊杖第十一度停刑,罪人柳道奭更推,刑問一次,訊杖第八度後,與李斗榮·趙中鎬·李然應面質,罪人李彙靖原情後,與李鍾海面質,罪人吳友泳原情。
傳于朴定陽曰,推鞫姑罷。
金晳根,以吏曹言啓曰,南陽府使尹雄烈戶奴呈狀內,矣上典身病猝重,萬無起動還官之望云。其身病旣如是,則有難强令還任,罷黜,何如?傳曰,申飭之下,豈敢如是?更爲嚴飭,卽爲下送。
又以弘文館言啓曰,下番闕直,事甚未安。副修撰洪炳一,鞫廳進,修撰李重七,副修撰張錫祚,新除授修撰權仁成,竝卽牌招推移入直,何如?傳曰,允。
朴定陽,以義禁府言啓曰,保放罪人朱明相·金周鎭等,還囚議處以入,而竝仍爲保放之意,敢啓。傳曰,知道。
又以御營廳言啓曰,今此瑞蔥臺分所試取時,本廳牢子燈籠軍登科者,各爲五名,吹鼓手登科者,爲七名,帳幕軍登科者,爲六名,而一色中五卒登科,則該次知將校加資,曾有已例矣。旗牌官牢子次知折衝李世英,燈籠軍次知出身姜潤英,吹鼓手次知出身池成源,帳幕軍次知折衝鄭潤基,當照例加資,而事係恩典,不敢擅便,令該曹考例稟處,何如?傳曰,允。
兵曹啓目粘連,觀此平安監司閔泳緯狀啓,則廣梁僉使李熙正,檢恤殘戶,隨處殫竭,修械焉陰雨有備,繕廨焉海防改觀,以若薄廩,有此損補,極用嘉尙,酬奬一款,令該曹稟處亦爲白有臥乎所,能捐殘廩,修械繕廨,殊庸嘉尙,特爲仍任,俾責終始之效,何如?判付啓依允。
義禁府啓目粘連,向前朱明相·金周鎭等亦,嗾亂鄕而營私,恣戶斂而虐民,雖經巡營之徵捧,合有公法之嚴懲,竝只以此照律,何如?判付啓依允。
上在昌德宮。停常參·經筵。
夜自三更至五更,月食。
李裕承,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金晳根啓曰,明日常參·經筵,取稟。傳曰,停。
傳于金晳根曰,禮房承旨,馳詣宗廟·景慕宮,奉審摘奸以來。
以檢閱尹相翊牌不進罷職傳旨,傳于金晳根曰,只推。
李裕承啓曰,卽者漢城府官員來言,今此月食時,堂上一員,當爲救食,而判尹鄭基會在外,左尹金永穆未肅拜,右尹李憲稙在外,不得進參云,何以爲之?而左尹卽爲牌招,何如?傳曰,允。
金晳根啓曰,左右史不可不備,檢閱尹相翊,旣有只推之命,卽爲牌招,何如?傳曰,允。
大司諫沈相穆,執義金鶴鎭,掌令朴宗鉉,持平宋祥淳,正言朴奎燦等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施副已施之律。請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼齊所施适·雲之例,施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒同惡相濟者也,揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,嚴加鞫覈,明正典刑焉。措辭見上請金甲島遠惡島安置罪人申㰔,令王府設鞫得情,夬正典刑焉。措辭見上請犯上不道罪人在鶴,亟施孥戮之典。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。答曰,不允。驥泳·鼎鎬·哲九等事,已有處分,勿煩。
大司諫沈相穆,執義金鶴鎭,掌令朴宗鉉,持平宋祥淳,正言朴奎燦等啓曰,請巨濟府遠竄罪人李裕元,加施當律,以爲爲人臣忘負國者戒焉。措辭見上答三司曰,不允。
正言朴奎燦啓曰,請梟示罪人性世,亟施孥戮之典。措辭見上答院曰,不允。
李裕承啓曰,臺啓事體,何等愼重,而昨日院啓中,獻納韓炳洙在外,上來事下諭,誤以金炳洙書傳,至於入啓承批之境,致謹下詢,事甚疎忽,誠極未安,原啓辭,今方付標以入,而當該臺臣,不可無警,推考,何如?傳曰,允。
兵曹口傳政事,大護軍單鄭健朝。
金晳根,以吏曹言啓曰,南陽府使尹雄烈,嚴飭下送事,命下矣。自臣曹催促,則今十七日下去云矣,敢啓。傳曰,知道。
又以奎章閣言啓曰,明日,卽書香閣冬孟朔大奉審日次,奉謨堂奉審日次,時原任閣臣,依節目進詣擧行之意,敢啓。傳曰,知道。
又以弘文館言啓曰,副校理李鳳德差祭,上番闕直,事甚未安。應敎趙漢益,副應敎洪世燮,校理李愚冕·姜友馨,副校理朴泳敎,竝卽牌招推移入直,何如?傳曰,允。
李裕承,以禁衛營言啓曰,謹依下敎,宮墻外本營字內,加設軍鋪幕五處,今日始役之意,敢啓。傳曰,知道。
又以御營廳言啓曰,謹依下敎,宮墻外本廳字內,加設鋪幕五處,明日始役之意,敢啓。傳曰,知道。
又以刑曹言啓曰,莫重進趁不待令之紫門監書員金亨植,刑配草記,傳曰允事,命下矣。謹依傳敎,罪人亨植,嚴刑一次後,忠淸道林川郡定配所,卽爲押送之意,敢啓。傳曰,知道。
同敦寧尹宇善疏曰,伏以臣,釁孽深重,獲戾于天,前制未闋,愍兇荐罹,穀燧屢改,冠裳復吉,俯仰慨廓,萬念灰冷,不意簪履記舊之眷,至及木石冥頑之喘,授臣以敦寧府同知事。臣聞命以來,皇感摧咽,不知所以爲喩。噫,臣逖違文陛,已五年于玆,五雲蓬萊,長繞曉夢,今旣蒙恩,進身有梯,覲耿至願,縱不自勝。第臣情絶悲,臣心甚苦,榮途一步實所不忍。臣自兩家失怙,二母惸然在堂,依臣以爲命,臣亦以終鮮之身,偏賴慈庇,顧復之恩,敎誨之勤,殆有異於人之爲母子者矣。夫何寸心莫報於春草?至痛遽纏於風樹,昔臣每有恩除,臣母輒以爲悅,今臣奉誥,臣母不在,無地告喜,觸景增悲,自不覺聲淚之交逬。復豈有彯纓嚲綬,揚揚於周行之念也哉?況臣積年喪威震剝之餘,三焦否鬳,五官俱病,以若見狀,以若微私,雖欲不俟駕屨,陳力自效,有不可得也。敢控哀籲,冒瀆崇聽。伏乞聖慈,特垂矜諒,亟命遞臣職名,無曠公務,俾安私分焉。臣無任屛營祈懇之至,謹昧死以聞。答曰,省疏具悉。卿其勿辭行公。
漢城左尹金永穆疏曰,伏以臣,卽天地間一鮮民耳。夫人子之於父母,百年之壽,不足以盡其祝,三釜之養,猶無以恔其心,蓋由彝性之所同然,私情之不能已也。顧臣不孝通天,所後本生,大隱至痛,荐罹於一歲之中,恤恤充充,此何人斯?穀燧飛騰,隙駟難追,禮所謂齊枲之貌,瞿梅之容,日遠而日變,幾與平常人無少異焉。燕雀啁噍,猶知其恩,烏鳥反哺,永失攸依,固當退守邱壠,梓栢烟霜,汛掃惟謹,夫安有一分榮祿之心哉?迺者京兆華貫,有隕自天,殆若錄淹拔滯者然,恩實出於記簪,感則深於拚誥,念臣逖違軒墀,凡幾年矣。瞻依日月之思,寤寐如結,豈敢或忘?今乃仰籍寵靈,重入脩門,卽是區區至願,而玄端讀樂,尙未成聲,靑瑣就列,寧不靦顔。玆敢瀝陳衷悃,冒瀆宸嚴。伏乞聖慈,諒臣之情,察臣之懇,將臣所授新銜,劃賜鐫免,以安私分焉,臣無任屛營祈懇之地,謹昧死以聞。答曰,省疏具悉。卿其勿辭行公。
上在昌德宮。停常參·經筵。
藥房提調金炳始,副提調尹泰經啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
金晳根啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政·右議政未差,左議政金炳國有身病,不得來會云矣,敢啓。傳曰,知道。
以檢閱尹相翊牌不進罷職傳旨,傳于金晳根曰,只推。
金晳根啓曰,左右史不可不備,檢閱尹相翊,旣有只推之命,卽爲牌招入直,何如?傳曰,允。
又以奎章閣言啓曰,臣等進詣書香閣,御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
傳于李裕承曰,公事不審之中官朴漢應·羅世煥,推考。
大司諫沈相穆啓曰,臣言議風采,本不合於淸朝耳目之任,再昨日院啓時,獻納韓炳洙下諭啓辭,有所做錯,至有承宣問備之擧,滿心悚恧,無地自容,以此情踪,何敢晏然於臺次乎?請命遞斥臣職。答曰,勿辭,亦勿退待。
大司諫沈相穆,執義金鶴鎭,掌令朴宗鉉,持平宋祥淳,正言朴奎燦等啓曰,請物故罪人國榮,亟施孥戮之典。措辭見上請物故罪人裕,亟施孥戮之典。請大逆不道罪人鍾一·振采,竝施适·雲之例。請逆賊友文·光友,加施孥戮之典,致後·延壽,竝施孥籍之典。請謀反大逆不道,知情不告罪人榮瑾,亟施孥戮之典。請黑山島定配罪人李奎和,更爲設鞫得情,夬正典刑焉。請知情不告罪人兢善,亟施孥戮之典焉。請黑山島減死定配罪人載仁,亟令王府,嚴覈得情,夬施極律焉。請謀反不道罪人鍾三·鳳周,竝施孥戮之典,請徑斃罪人喆增,亟施嗣已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲·金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,嚴加鞫覈,明正典刑焉。措辭見上請金甲島遠惡島安置罪人申㰔,令王府設鞫得情,夬正典刑焉。措辭見上請犯上不道罪人在鶴,亟施孥戮之典。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上答兩司曰,不允。
大司諫沈相穆,執義金鶴鎭,掌令朴宗鉉,持平宋祥淳,正言朴奎燦,副校理李鳳德,修撰權仁成等啓曰,請巨濟府遠竄罪人李裕元,加施當律,以爲爲人臣忘君負國者戒焉。措辭見上答三司曰,不允。驥泳·鼎鎬·哲九等事,已有處分,勿煩。
正言朴奎燦啓曰,請梟示罪人性世,亟施孥戮之典,答院曰,不允。
金晳根,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以弘文館言啓曰,應敎趙漢益,副應敎洪世燮,校理李愚冕·姜友馨,副校理朴泳敎,有身病,李鳳德差祭,上番闕直,事甚未安。修撰李重七,副修撰張錫祚·洪炳一,竝卽牌招推移,姑陞入直,何如?傳曰,允。
李裕承,以訓鍊都監·禁衛營·御營廳言啓曰,三溪洞近處,中豹虎一頭捉得後,仍爲行獵矣。今日申時量,仁旺山外近處,中豹虎一頭,又爲捉得,故謹此封送,而捉虎將卒,自各設營考例施賞,仍爲行獵之意,敢啓。傳曰,知道。
又以訓鍊都監言啓曰,謹依下敎,宮墻外本局字內,加設軍鋪幕一處造成之意,敢啓。傳曰,知道。
敦寧都正尹祖榮疏,伏以臣日前,伏奉除旨,以臣爲敦寧府都正者,臣感恩怵義,章皇出肅,粗伸叩謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯垂鑑諒,亟遞臣職,以存公格,以安私分焉,臣無任云云。省疏具悉。所請依施。
贊善宋秉璿疏曰,伏以臣,濫叨不稱之名,冥升匪分之資,居常悚懍,譴斥是竢,時又自解曰,此身無用之實,聖明旣已洞悉,而嚬笑之愛,宜有斟酌於淵鑑之下矣。迺玆恩諭,又出夢外,十行辭旨,諄複懇惻,尤非如臣所敢承當,始焉惝怳,猶以震悚,高天厚地,措躬無所。伏乞聖慈,更加燭察,收還召旨,仍命選部,永刋選籍,俾安賤分焉。臣於月前,祗受衛正斥邪之綸音,今又承息訛鎭囂之聖諭,伏地擎讀,實仰大哉之王言,足以警動臣民之視聽矣。仍伏念我朝崇道重禮,斥絶外敎,民不見異而遷,晏然自守,不意外船出入,至有通好之擧,蹄跡內交,實有榻外鼾睡之憂,情狀叵測,必致薪上措火之危。一則賈生之所立談而痛哭者也,一則韓子之所抵死而排斥者也。未聞有修攘之實,措置於廟堂之上,量勢度力,不勝其懍然寒心矣。苟能自治自强,兵食俱足,訓養人民,使知親上死長之義,則必有固結其心,而足以無恐者也。治身有法,賤而不侮,治國有法,弱而不侵,以若蕞爾之鄭,自立於晉楚之中,海外之寇,於我何哉?此在殿下之反求而圖新,則不過一轉移之機而已。若夫廣開言路,畢集衆謀,實心旣判,實事從之,則危者可轉而爲安,亂者可轉而爲治也。然不由學則無其道,程子曰,君德成就,在經筵,記曰,化民成俗,其必由學。然則斥邪息訛,亶在於頻御經筵,專事問學,而敎導震邸,亦不他求,惟在我殿下身敎之如何也。伏願聖明,留神財處,則宗社幸甚,生民幸甚,以臣無似,猥被敎諭,祗有駭汗,自顧丐免之不暇,何敢贅及他事,而旣承芻蕘之詢,妄效犬馬之忱,惟聖明,竝加諒察焉,臣不勝云云。答曰,省疏具悉爾懇。向日敦召,罄予衷蘊,今見疏辭,一往邁邁,自愧誠淺禮薄,不能動人,使爾有邁軸永矢之心也。噫,歷論時事,反復憂歎,可見忠愛之意,而成就君德,果在經筵,化成民俗,必由於學,爾言竝切實矣。其言切實也。故予之必欲致爾於經筵,薰陶講磨,朝夕左右,蔚然有成就化成之竗者,尤有所着急之心,而終不能捨矣。況近日書筵頻開,爾其幡然改圖,卽起簉朝,以副如渴之望。仍傳于李裕承曰,此批答,遣地方官傳諭。
上在昌德宮。停常參·經筵。
李裕承啓曰,明日常參·經筵,取稟。傳曰,停。
以檢閱尹相翊牌不追罷職傳旨,傳于李裕承曰,只推。
李裕承啓曰,左右史不可不備,檢閱尹相翊,旣有只推之命,卽爲牌招入直,何如?傳曰,允。
又啓曰,假注書李義灐,有身病,勢難察任,今姑改差,何如?傳曰,允。
李義灐改差代,以李中斗爲假注書。
禮曹,來十一月初二日冬至朝賀時,應行節目,參考前例磨鍊爲白去乎,依此擧行,何如?啓,權停例爲良如敎。
傳于李裕承曰,公事遲滯之中官羅世煥,罷職。
大司諫沈相穆,執義金鶴鎭,掌令朴宗鉉,持平宋祥淳,正言朴奎燦等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道,知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府,竝設鞫得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,嚴加鞫覈,明正典刑焉。措辭見上請金甲島遠惡島安置罪人申㰔,令王府設鞫得情,夬正典刑焉。措辭見上請犯上不道罪人在鶴,亟施孥戮之典。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上答兩司曰,不允。驥泳·鼎鎬·哲九等事,已有處分,勿煩。
大司諫沈相穆,執義金鶴鎭,掌令朴宗鉉,持平宋祥淳,正言朴奎燦,修撰權仁成等啓曰,請巨濟府遠竄罪人李裕元,加施當律,以爲爲人臣忘君負國者戒焉。措辭見上答三司曰,不允。
正言朴奎燦啓曰,請梟示罪人性世,亟施孥戮之典。措辭見上答院曰,不允。
李裕承啓曰,行都承旨尹泰經,行左承旨朴定陽,不爲仕進,行右承旨金晳根式暇出去,右副承旨閔泳煥內閣進,同副承旨權膺善服制,院中只有臣一人,伴直無人,右副承旨卽爲牌招,何如?傳曰,允。
又啓曰,右副承旨閔泳煥牌不進,伴直無人,行左承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
以右副承旨閔泳煥牌不進罷職傳旨,傳于李裕承曰,只推。
李裕承,以統理機務衙門言啓曰,同文彙考,每式年編輯續印,自是定式,而未及繼刋,已過十年矣。定例所在,委屬可悶,經理事閔台鎬,校正堂上差下,使之檢飭,何如?傳曰,允。
又以統理機務衙門言啓曰,月食已過,回咨依例撰出,付撥下送灣府,傳給鳳城,轉致北京之地,何如?傳曰,允。
又以議政府言啓曰,卽見慶尙監司尹滋承所報,則枚擧柒原縣監李相德,昆陽郡守申宅熙牒呈,以爲,柒原則稅米太輸納都倉之故,每年劣米錢排納,爲數百金,船費錢收斂,爲數千金。甚至沙工欠逋錢之移徵,無人不罹,稅納因此欠縮。昆陽則稅穀移納之際,越嶺涉海,民力極艱。外他說弊,與柒原一樣。上項兩邑,使之各倉其倉,咸安·丹城·泗川·熊川四邑,雖未報來,同是屬邑一般,其弊一例,分倉·左右倉·都差邑名色,姑爲革罷爲辭矣。漕倉設始,法意非不嚴密,而年久弊滋,倉隷之濫索巧奪也,船漢之偸弄舞奸也,稅納之閱序拖歲也。殆無所不有,今至莫可收拾,屬邑之被其侵害,滔滔皆然,所以有年前後倉之通變,而況合倉分倉之間,其爲利病,較然明甚者乎?依道臣所請,左右倉都差邑名色,姑爲革罷,自各其邑從便輸納,而外他杜奸善後之方,令本道商度措處之意,分付,何如?傳曰,允。
又以議政府言啓曰,卽見咸鏡監司金有淵所報,則丙子永興本宮穀,立本次,此關交濟穀中,折米五千石,除耗貸下,準詳作錢,移轉南關。自丁丑至辛巳,限五年盡分取耗,每年二百五十石式,入用於享需,其餘儲置添本,待限滿折米三千三百三十餘石,代錢一萬兩,移送北邑,還充交濟穀事,曾有狀請。今當移轉充本,而蓋此穀,雖有攸重,姑爲閒穀。今若還送,徒致北民添還之苦,且北穀之課歲移作,不無爲弊。交濟還充條折米三千三百三十餘石,姑勿還送,自壬午至辛卯,限十年除耗貸下,每年盡分耗三百三十石零,移錄南營賑,待限滿移送還充,爲辭矣。限年已屆,固當還充其本,而挽近南穀之應下甚絀,北還之移作亦艱,則今此報辭,誠爲方便,姑許限五年移錄,以爲牽補之地,何如?傳曰,允。
又以弘文館言啓曰,上番闕直,事甚未安。應敎趙漢益,副應敎洪世燮,校理李愚冕·姜友馨,副校理朴泳敎·李鳳德,竝卽牌招,稚移入直,何如?傳曰,允。
又以訓鍊都監言啓曰,本局千摠申錫源,身病猝重,勢難察任,改差,何如?傳曰,允。
又以訓鍊都監言啓曰,今番瑞蔥臺試才時,右馬兵中登科者,爲八名,右部左司右哨軍中登科者,爲七名,大旗手中登科者,爲十六名,塘報手中登科者,爲六名,別破陣中登科者,爲十名,牢子中登科者,爲七名,吹鼓手中登科者,爲十四名,而一哨中五卒登科,則該將領加資,曾有已例矣。馬兵右別將副護軍李根奭,右部左司右哨官出身申錫模,大旗手次知知彀官資憲梁㯖周,塘報手次知知彀官出身李承根,別破陣次知旗牌官出身朴基元,牢子次知旗牌官出身黃奉洽,吹鼓手次知旗牌官出身林華鎭,當照例加資,而係干恩典,不敢自下擅便,令該曹考例稟處,何如?傳曰,允。
又以摠戎廳言啓曰,本廳屬三鎭營別驍士等,今辛巳條都試初抄,纔已齊報矣。今月十七日合試,設行於南別營之意,敢啓。傳曰,知道。
又以刑曹言啓曰,慶尙道慶州府充軍定配罪人金炳祖,豐基郡充軍定配罪人成文鎬,到配狀本,放字書下矣。謹依書下,竝卽放送事,分付道臣之意,敢啓。傳曰,知道。
行護軍閔定鎬疏曰,伏以臣名與極逆鼎鎬之名字,音相似,其在沐浴之義,不可晷刻蹲仍,將以龜鎬改之,而身係仕籍,不敢擅自鐫改,玆敢仰籲於紸纊之下。伏願聖明,俯垂鑑諒,許令選曹付標施行之地,臣無任云云。答曰,省疏具悉。所請依施。
上在昌德宮。停常參·經筵。
李裕承,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴定陽啓曰,明日常參·經筵,取稟。傳曰,停。
又啓曰,來二十一日,朝參日次矣,敢稟。傳曰,停。
又啓曰,來二十一日,輪臺日次矣,敢稟。傳曰,當次人受點,後日次待令。
又啓曰,右副承旨閔泳煥,今日不爲仕進,卽爲牌招,何如?傳曰,允。
傳于李裕承曰,推鞫爲之。
李裕承啓曰,臣裕承,今日推鞫進去下直之意,敢啓。傳曰,知道。
以檢閱尹相翊牌不進罷職傳旨,傳于朴定陽曰,只推。
朴定陽啓曰,左右史不可不備,檢閱尹相翊,旣有只推之命,卽爲牌招入直,何如?傳曰,允。
大司諫沈相穆,執義金鶴鎭,掌令朴宗鉉等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道,知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府,竝設鞫得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,嚴加鞫覈,明正典刑焉。措辭見上請金甲島遠惡島安置罪人申㰔,令王府,設鞫得情,夬正典刑焉。措辭見上請犯上不道罪人在鶴,亟施孥戮之典。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑爲。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉措辭見上答曰,不允。驥泳·鼎鎬·哲九等事,已有處分,勿煩。
大司諫沈相穆,執義金鶴鎭,掌令朴宗鉉,修撰權仁成等啓曰,請巨濟府遠竄罪人李裕元,加施當律,以爲爲人臣忘君負國者戒焉。措辭見上答曰,不允。
朴定陽啓曰,行都承旨尹泰經,行右承旨金晳根不爲仕進,行左副承旨李裕承推鞫進,右副承旨閔泳煥牌不進,同副承旨權膺善服制,院中只有臣一人,伴直無人,行右承旨,卽爲牌招,何如?傳曰,允。
傳于朴定陽曰,同副承旨許遞,前望單子入之。
承旨前望單子入之,沈相萬落點。
朴定陽啓曰,行右承旨金晳根牌不進,伴直無人,新除授同副承旨沈相萬,卽爲牌招,何如?傳曰,允。
以右副承旨閔泳煥牌不進罷職傳旨,傳于朴定陽曰,只推。
罪人蔡東述,更推後,刑問一次,訊杖第五度停刑,罪人李斗榮,更推後,刑問一次,訊杖第七度停刑,罪人李鍾學,更推後,刑問一次,訊杖第七度停刑,罪人李鍾海,更推後刑問一次,訊杖第七度停刑,罪人李然應,更推後,刑問一次,訊杖第六度停刑,罪人丁建燮,更推刑問一次,訊杖第七度後,與李斗榮面質,罪人任哲鎬,更推後,刑問一次,訊杖第七度停刑,罪人柳道奭,更推刑問一次訊杖第五度後,與丁建燮面質,罪人李彙靖,更推後,刑問一次,訊杖第五度停刑,罪人吳友泳,更推刑問一次訊杖第三度後,與姜達善·李彙靖面質。
朴定陽,以義禁府言,問事郞廳,以鞫廳大臣意啓曰,罪人吳友泳,素與鼎鎬相識,因姜達善所懇,旣有作書。及達善之回,聞鼎鎬書之有傳於李載先,卽爲面責,竝與鼎鎬而絶之,且捕廳李彙靖査案,吳友泳,偕鼎鎬來訪。斥倭之論,雖出於鼎鎬,友泳則終不一言,乃於彙靖對質,果如當初捕招,自歸脫空,而況其屢度盤覈,毫無罪犯者乎?特爲放送,何如?傳曰,允。
傳于朴定陽曰,推鞫姑罷。
朴定陽,以統理機務衙門言啓曰,歲弊使表咨,文書甚繁,有難趁期告訖,日字,更以晦間擇入事,分付該曹,何如?傳曰,允。
又以禮曹言啓曰,因統理機務衙門草記,歲幣使拜表日字,更以晦間擇入事,允下矣。令日官韓應翼,更爲推擇,則拜表吉日,今十月二十九日巽時,方物封裹,同月二十七日爲吉云。以此日時退定,原粘目中改付標以入之意,敢啓。傳曰,知道。
又以弘文館言啓曰,應敎趙漢益·洪世燮,校理李愚冕·姜友馨,副校理朴泳敎·李鳳德,有身病,上番闕直,事甚未安。修撰李重七,副修撰張錫祚·洪炳一,竝卽牌招推移入直,何如?傳曰,允。
又以都摠府言啓曰,副摠管具完植,以武臣堂上祿試射試官,晝仕出去之意,敢啓。傳曰,知道。
又以訓鍊都監言啓曰,本局馬兵都試,今十月十八日設行於三仙坪,而南營入直馬兵,以先試者,替代應試之意,敢啓。傳曰,知道。
又以歲幣兼謝恩使行中正副使意啓曰,彼中公幹,專任堂上譯官,而慮或有意外事端,額外帶去,多有已例,堂上譯官韓文奎,依已例加定帶去,何如?傳曰,允。
又以義禁府言啓曰,朱明相·金周鎭等,係是流配,依法典竝不付功議以入之意,敢啓。傳曰,知道。
又以義禁府言啓曰,保放罪人朱明相·金周鎭等,還囚照律以入,而竝仍爲保放之意,敢啓。傳曰,知道。
義禁府照目粘連,前正言朱明相,前縣監金周鎭等矣,本府議啓內,嗾亂鄕而營私,恣戶斂而虐民,雖經巡營之徵捧,合有公法之嚴懲,竝只以此照律,罪各杖一百收贖,告身盡行追奪,流三千里定配,私罪,奉敎依允。
上在昌德宮。停常參·經筵。
沈相萬啓〈曰〉,明日常參·經筵,取稟。傳曰,停。
朴定陽啓曰,行右承旨金晳根,今日不爲仕進,卽爲牌招,何如?傳曰,允。
以檢閱尹相翊牌不進罷職傳旨,傳于沈相萬曰,只推。
沈相萬啓曰,左右史不可不備,檢閱尹相翊,旣有只推之命,卽爲牌招入直,何如?傳曰,允。
大司諫沈相穆,執義金鶴鎭,掌令朴宗鉉啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不逆,知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣已施之律。措辭見上請正法罪人演承,亟施孥戮之典。措辭見上請楸子島減死定配罪人鄭萬植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴萬源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫得情,夬正邦憲,以重獄體焉。措辭見上請黑山島圍籬安置罪人朴遇賢設鞫得情,夬定典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府,竝設鞫得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,嚴加鞫覈,明正典刑焉。措辭見上請金甲島遠惡島安置罪人申㰔,令王府設鞫得情,夬正典刑焉。措辭見上請犯上不道罪人在鶴,亟施孥戮之典。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上答兩司曰,不允。驥泳·鼎鎬·哲九等事,已有處分,勿煩。
大司諫沈相穆,執義金鶴鎭,掌令朴宗鉉,修撰權仁成等啓曰,請巨濟府遠竄罪人李裕元加施當律,以爲爲人臣忘君負國者之戒焉。措辭見上答三司曰,不允。
朴定陽,以統理機務衙門言啓曰,卽接訓鍊都監所報,則今十九日,習陣日次,而馬兵都試相値,不得行操云矣,敢啓。傳曰,知道。
沈相穆,以弘文館言啓曰,校理李愚冕·姜友馨,副校理朴泳敎,鞫廳進,上番闕直,事甚未安。應敎趙漢益,副應敎洪世燮,副校理李鳳德,竝卽牌招,推移入直,何如?傳曰,允。
朴定陽,以兵曹言啓曰,今日禁軍祿試射時,騎芻,當依定式試取,而馬路氷滑,勢難騎射,以柳葉箭一巡代行之意,敢啓。傳曰,知道。
又以訓鍊都監言啓曰,兵馬都試,今日未畢,故明日仍爲設行於三仙坪之意,敢啓。傳曰,知道。
又以訓鍊都監言啓曰,本局別將尹錫五,身病猝重,勢難察任,改差,何如?傳曰,允。
又以御營廳言啓曰,今十月十七日騎士都試時,各技優等人及沒技人,別單書入之意,敢啓。傳曰,知道。
又以摠戎廳言啓曰,本廳所南陽·坡州·長湍別驍士,今辛巳條都試合試後,居首人別單書入,其餘入格之類,依例施賞,知委各該邑,而南陽別炮軍都試居首人別單,亦爲書入之意,敢啓。傳曰,知道。
又以義禁府言啓曰,時囚罪人朱明相·金周鎭等,杖一百流三千里定配罪律公事,判付內依允矣。朱明相·金周鎭等,各杖一百收贖,告身盡行進奪,朱明相,全羅道潭陽府,金周鎭,慶尙道淸道郡,竝流三千里定配,而以議啓內辭意,俱罪目依例發遣府羅將,押送于各其配所,何如?傳曰,允。
上在昌德宮。停常參·經筵。
沈相萬啓曰,明日常參·經筵,取稟。傳曰,停。
朴定陽啓曰,行右承旨金晳根,今日不爲仕進,卽爲牌招,何如?傳曰,允。
以檢閱尹相翊牌不進罷職傳旨,傳于沈相萬曰,只推。
沈相萬啓曰,左右史不可不備,檢閱尹相翊,旣有只推之命,卽爲牌招入直,何如?傳曰,允。
大司諫沈相穆,執義金鶴鎭,掌令朴宗鉉,持平宋祥淳,正言朴奎燦等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道,知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李俊英,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等,諸罪人,亟施适·雲已行之律,使此王法伸而邦憲明焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,嚴加鞫覈,明正典刑焉。措辭見上請金甲島遠惡島安置罪人申㰔,令王府設鞫得情,夬正典刑焉。措辭見上請犯上不道罪人在鶴,亟施孥戮之典。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。答兩司曰,不允。
大司諫沈相穆,執義金鶴鎭,掌令朴宗鉉,持平宋祥淳,正言朴奎燦,副校理李鳳德,修撰權仁成等啓曰,請巨濟府遠竄罪人李裕元,加施當律,以爲爲人臣忘君負國者戒焉。措辭見上答三司曰,不允。驥泳·鼎鎬·哲九等事,已有處分,勿煩。
正言朴奎燦啓曰,請梟示罪人性世,亟施孥戮之典。答院曰,不允。
沈相萬,以統理機務衙門言啓曰,卽接禁衛營所報,則今十月二十日,習陣日次,而大將臣李載冕,有身病不得行操云矣,敢啓。傳曰,知道。
又以統理機務衙門言啓曰,卽見都京禮部咨文出來者,則土門江越邊開墾等語,飭令所屬邊,勿生疑慮事也。以承領之意,撰出回咨,付撥下送灣府,傳給鳳城,轉致北京之地,何如?傳曰,允。
李裕承,以兵曹言啓曰,禁軍祿試射時,柳葉箭沒技人,別單書入之意,敢啓。傳曰,知道。
又以訓鍊都監言啓曰,本局別將今當差出,而擬望之人乏少,外任竝擬,何如?傳曰,允。
又以義禁府言啓曰,因鞫廳草記罪人吳友泳,特爲放送事,批旨允下矣。吳友泳,解枷杻卽爲放送之意,敢啓。傳曰,知道。
黃海監司南廷益疏曰,伏以臣菲材鹵質,猥膺藩寄,惟不克堪承爲懼,以止竟僨誤自期,迺於鳳山前郡守僨帳啓聞也。有所不審,終歸失實,臣於是滿心震惶,無地自容。夫人臣告君,敬謹爲主,刺史按事,綜核宜先。今臣職在按察,宜察而不察,有無之間,惛然不省,前後之啓,判爲兩段。一則臣罪,二則臣罪,苟究其罪,合置重辟,而聖度天大,優於包荒,廟奏薄罷,出於忠厚。臣退伏私次,感戴自訟,千萬不自意,分揀之命,遽降於待勘之中,無狀如臣,何以得此於聖明也?臣於是轉益惶蹙,尤不知措躬之所也。簿書之末,尙不能句當,郡邑之務,其何以周察?曲貸之澤,逈出尋常,倖逭之悚,無望蹲仍。玆敢冒昧自列,仰瀆崇嚴。伏乞聖慈,亟遞臣還授之任,仍治臣不實之罪,以重藩臬之寄,俾爲溺職者戒焉。臣無任屛營祈懇之地,謹昧死以聞。答曰,省疏具悉。向日處分,卽爲事體而然也。卿其勿辭,益勉按察之責。
上在昌德宮。停常參·經筵。
夜自五更至二十一日開東,灑雨下雨,測雨器水深二分。
藥房提調金炳始,副提調尹泰經啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
李裕承,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李裕承啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而領議政·右議政未差,左議政金炳國有身病,不得來會云矣。敢啓。傳曰,知道。
禮曹,來十二月初一日,行社稷臘享大祭,香祝親傳取稟,奉敎敬依。
禮曹,來十二月初一日,行宗廟臘享大祭,香祝親傳取稟,奉敎敬依。
禮曹,來十二月初一日,行景慕宮臘享大祭,香祝親傳,取稟,奉敎恭依。
以檢閱尹相翊牌不進罷職傳旨,傳于李裕承曰,只推。
李裕承啓曰,左右史不可不備,檢閱尹相翊,旣有只推之命,卽爲牌招入直,何如?傳曰,允。
大司諫沈相穆,執義金鶴鎭,掌令朴宗鉉,持平宋祥淳,正言朴奎燦等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府,竝設鞫得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,嚴加鞫覈,明正典刑焉。措辭見上請金甲島遠惡島安置罪人申㰔,令王府設鞫得情,夬正典刑焉。措辭見上請犯上不道罪人在鶴,亟施孥戮之典。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上答兩司曰,不允。驥泳·鼎鎬·哲九等事,已有處分,勿煩。
大司諫沈相穆,執義金鶴鎭,掌令朴宗鉉,持平宋祥淳,正言朴奎燦,副校理李鳳德,修撰權仁成等啓曰,請巨濟府遠竄罪人李裕元,加施當律,以爲爲人臣忘君負國者之戒焉。措辭見上答三司曰,不允。
正言朴奎燦啓曰,請梟示罪人性世,亟施孥戮之典。措辭見上答院曰,不允。
李裕承啓曰,行都承旨尹泰經藥院進,行左承旨朴定陽,行右承旨金晳根不爲仕進,右副承旨閔泳煥內閣進,同副承旨沈相萬式暇出去,院中只有臣一人,伴直無人,右副承旨卽爲牌招,何如?傳曰,允。
又啓曰,右副承旨閔泳煥牌不進,伴直無人,行右承旨金晳根,所當牌招,而拘於廳規,不得請牌,何以爲之?敢稟。傳曰,牌招。
以右副承旨閔泳煥牌不進罷職傳旨,傳于李裕承曰,只推。
李裕承,以統理機務衙門武衛所言啓曰,本衙門鑄錢,來十一月初三日爲始,宣惠廳別倉內,設所開鑄,而應行事目,別單書入之意,敢啓。傳曰,知道。
又以統理機務衙門言啓曰,卽接御營廳所報,則今十月二十一日,習陣日次,而大將臣閔謙鎬有身病,不得行操云矣,敢啓。傳曰,知道。
又以議政府言啓曰,卽見咸鏡監司金有淵狀啓,則今夏潦水,被災田畓,稅難責徵,咸興府浦落元田六十九結七十九負八束,元畓三結四十四負一束,續田七十八結四十七負,定平府浦落元田十七結九十二負四束,元畓二結九十負三束,續田五結二十六負,都合災結一百七十七結七十九負七束,姑爲停稅,待年豐隨起復摠事,請令廟堂稟旨分付矣。今夏潦浸,兩邑畦疇之被災,旣如是,則道啓陳請,亶由恤隱之義,不容無朝家軫念,特許限三年蠲稅事,分付,何如?傳曰,允。
又以議政府言啓曰,卽見全羅監司李秉文災實分等狀啓,則興陽等十四邑鎭,置之尤甚,臨陂等三十邑鎭,置之之次,茂朱等十三邑,置之稍實,事目災一百結及務安·全州兩邑無亡減稅條八百二十結十九負外,不足災三萬八千五百十一結八負一束,特許準劃,後錄諸條,竝請令廟堂稟旨分付矣。其一,訓局砲保三分一代錢,兵曹各營折半代錢,各司各衙門竝純錢代捧事也。其一,京外所納箭竹,尤甚邑折半,之次邑三分一蠲減事也。其一,尤甚邑勿定配所事也。其一,推奴徵債,限明秋防塞事也。一路穡事,不無彼此之各殊,三等劑定,亦有優劣之攸當,依施,閏月之冷霔獰吹,沿農之減却幾分,非曰不然,而災摠之至於此夥,誠違始料,事目外,限一千結劃下,使之均俵,近萬結舊陳之課,歲謄啓,移易不得者,抑何故也?另飭各邑,期於査櫛,以爲復摠之道,軍有雖有所重,民情亦係當念,依嶺南已施之例,兵曹各營,限五分一,各司純錢許代,砲保事體自別,置之,餘外諸條,俱是便民之政,特準其所請,何如?傳曰,允。
又以議政府言啓曰,卽見全羅監司李秉文所報,則以爲,丙丁大無之後,沃溝·咸平及羅州飛禽島·都草島,俱是人耗地陳,責稅末由,沃溝縣無亡結六百三十四結六十六負,咸平縣西七面流亡結一千五十結,依隣邑已施之例,限幾年特許減稅,羅州牧都草島,辛未新起結一百三十九結五十四負八束,依飛禽島·智島例,特爲頉給,飛禽島結二百三十五結七十七負一束,稅納,依智島·長山島例,一體許代,爲辭矣。丙子大歉之後,省內幾邑之戶散土荒,果有如道臣所報,而縱曰浦落沙覆,浦有泥生,沙有還起,卽常理然也。第念流絶之未還,而陳起之不闢,則其爲赤立之勢,可恤也,白懲之寃,亦可矜也。況有他邑與隣島之已蒙惠施者乎?上項沃溝·咸平及都草島陳結,竝令當年減稅,以爲一分紓力之道,而自明秋依例責納,飛禽島稅納,特許今年條詳代事,分付,何如?傳曰,允。
又以訓鍊都監·禁衛營·御營廳言啓曰,三溪洞近處,中豹虎一頭捉得,仁旺山外近處,中豹虎一頭捉得後,仍爲行獵矣。今日申時量,玉川菴後峰近處,中豹虎一頭,又爲捉得,故謹此封進,而連捉三虎之該校論賞,曾有定式矣。令該曹考例稟處,砲手,自各該營分等施賞,而連捉之餘,有難遽然撤罷,仍爲行獵之意,敢啓。傳曰,知道。
又以訓鍊都監言啓曰,馬兵都試優等及沒技人,別單書入之意,敢啓。傳曰,知道。
上在昌德宮。停常參·經筵。
金晳根啓曰,明日常參·經筵,取稟。傳曰,停。
又啓曰,同副承旨沈相萬,今日不爲仕進,卽爲牌招,何如?傳曰,允。
以檢閱尹相翊牌不進罷職傳旨,傳于金晳根曰,只推。
金晳根啓曰,左右史不可不備,檢閱尹相翊,旣有只推之命,卽爲牌招入直,何如?傳曰,允。
大司諫沈相穆,執義金鶴鎭,掌令朴宗鉉,持平宋祥淳,正言朴奎燦等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,夬施極律。措辭見上請謀反不道罪人鍾三·鳳周竝施孥戮之典。措辭見上請徑斃罪人喆增,亟施嗣已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等,諸罪人,亟施适·雲已行之律,使此王法伸而邦憲明焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,嚴加鞫覈,明正典刑焉。措辭見上請金甲島遠惡島安置罪人申㰔,令王府設鞫得情,夬正典刑焉。措辭見上請犯上不道罪人在鶴,亟施孥戮之典。措辭見上請薪智島圍籬安置罪人李源進加施當律以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。答兩司曰,不允。驥泳·鼎鎬·哲九等事,已有處分,勿煩。
大司諫沈相穆,執義金鶴鎭,掌令朴宗鉉,持平宋祥淳,正言朴奎燦,副校理李鳳德,修撰權仁成等啓曰,請巨濟府遠竄罪人李裕元,加施當律,以爲爲人臣忘君負國者戒焉。措辭見上答三司曰,不允。
正言朴奎燦啓曰,請梟示罪人性世,亟施孥戮之典。措辭見上答院曰,不允。
傳于李裕承曰,推鞫爲之。
李裕承啓曰,臣裕承今日推鞫進去下直之意,敢啓。傳曰,知道。
以同副承旨沈相萬牌不進罷職傳旨,傳于金晳根曰,只推。
金晳根啓曰,臣與行左副承旨李裕承伴直矣。纔已推鞫進去,伴直無人,同副承旨沈相萬,旣有只推之命,更爲牌招,何如?傳曰,允。
以平安監司閔泳緯狀啓,厚昌郡守李澤永,以其身病,屢呈辭狀,不得已罷黜事,傳于金晳根曰,令該曹口傳各別擇差,催促下送。
金晳根,以議政府言啓曰,卽見黃海監司南廷益災實分等狀啓,則鳳山等五邑,置之尤甚,黃州等四邑,置之之次,谷山等十四邑,置之稍實,事目災一百結外,不足田畓災二千八十七結九十七負五束,特許準劃,後錄諸條,竝請令廟堂稟旨分付矣。其一,還摠小米,限折半以相當穀代捧,待明秋還作本色事也。其一,訓·禁·御三營結作米,以錢上納事也。其一,海州·平山·鳳山司饔院納保米,白川掌樂院納保米,依已例每名二兩式上納事也。其一,延安等五邑均廳免稅米太,以詳定執錢上納事也。其一,推奴徵債限明秋防塞事也。今年年形,雖不無霖潦之痒損,第其秋曝霜退,綽有成就,災結之至過二千,殊涉夥多,況旱田給災已是格外者乎?然而民隱攸闕,特付寧失之義,畓災一百結,田災五十結,事目外,特爲加劃,使之斯速精俵,三等分劑,自有斟量依施,而旣有尤甚,則配所勿定,卽按例恤民之政,而今此狀本,不爲仰陳,難免失審之責,該道臣推考。上項尤甚五邑,限明秋配所勿論之意,分付,後錄諸條,竝依此施行。至若三營結作米,軍需所重,不可許代,置之,何如?傳曰,允。
又以奎章閣言啓曰,原任提學李㘾喪,卒哭日,依定式遣檢書官勸肉以來之〈意〉,敢啓。傳曰,知道。
又以兵曹言啓曰,今十月二十一日,武臣賓廳講書日次,而當此有事之時,不得循例擧行,今姑停止之意,敢啓。傳曰,知道。
又以義禁府言啓曰,旣接西部牒報及南部成冊,則謀反大逆不道罪人驥泳妾,仍爲逃躱,鼎鎬母蔡召史,年七十九,妻李召史,年四十九,懸錄報來矣。鼎鎬母蔡召史,以年七十九,依律文免坐,妻李召史,全羅道光州牧爲婢,而方囚南部云,令刑曹押送配所,驥泳〈妾〉,仍爲逃躱云,令左右捕廳,各別譏詗,期於捉得之意,分付,何如?傳曰,允。
又以左右捕盜廳言啓曰,因鞫廳標紙,臣廳在囚罪人兪鎭應·魚用海·李鍾憲等,竝移送義禁府之意,敢啓。傳曰,知道。
上在昌德宮。停常參·經筵。
金晳根啓曰,明日常參·經筵,取稟。傳曰,停。
以檢閱尹相翊牌不進罷職傳旨,傳于金晳根曰,只推。
大司諫沈相穆,執義金鶴鎭,掌令朴宗鉉等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府,竝設鞫得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,嚴加鞫覈,明正典刑焉。措辭見上請金甲島遠惡島安置罪人申㰔,令王府,設鞫得情,夬正典刑焉。措辭見上請犯上不道罪人在鶴,極施孥戮之典。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上答兩司曰,不允。驥泳·鼎鎬·哲九等事,已有處分,勿煩。
大司諫沈相穆,執義金鶴鎭,掌令朴宗鉉,副校理李鳳德,修撰權仁成等啓曰,請巨濟府遠竄罪人李裕元,加施當律,以爲爲人臣忘君負國者之戒焉。措辭見上答三司曰,不允。
傳于金晳根曰,同副承旨許遞,前望單子入之。
金晳根啓曰,臣與同副承旨沈相萬伴直矣,纔已許遞,出去,伴直無人,右副承旨閔泳煥,卽爲牌招,何如?傳曰,允。
承旨前望單子入之,洪永禹落點。
金晳根啓曰,行都承旨尹泰經不爲仕進,行左承旨朴定陽廚院進,行左副承旨李裕承推鞫進,右副承旨閔泳煥牌不進,新除授同副承旨洪永禹未肅拜,院中只有臣一人,伴直無人,同副承旨卽爲牌招,何如?傳曰,允。
吏曹口傳政事,以沈宜奭爲厚昌郡守。
罪人兪鎭應,原情罪人魚用海,原情罪人李斗榮更推後,刑問一次,訊杖第五度停刑,罪人李鍾學更推後,刑問一次,訊杖第五度停刑,罪人丁建燮更推後,刑問一次,訊杖第五度停刑,罪人任哲鎬更推後,刑問一次,訊杖第五度停刑。
金晳根,以訓鍊都監言啓曰,本局別將鄭雲星,以前任江界府使,上來差遲。領軍之任,不可久曠,今姑改差,何如?傳曰,允。
又以鑄錢所言啓曰,鑄錢事目,今旣啓下矣。本所監董郞廳,武衛所從事官尹差下,使之察任,何如?傳曰,允。
又以禁衛營言啓曰,宮墻外本營字內,加設軍鋪幕五處,今日畢役之意,敢啓。傳曰,知道。
又以刑曹言啓曰,義禁府啓辭內,卽接西部牒報及南部成冊,則謀反大逆不道罪人驥泳妾,仍爲逃躱,鼎鎬母蔡召史年七十九,妻李召史,年四十九,懸錄報來矣。鼎鎬母蔡召史,以年七十九,依律文免坐,妻李召史,全羅道光州牧爲婢,而方囚南部云,令刑曹押送配所,驥泳妾,仍爲逃躱云,令左右捕廳,各別譏詗,期於捉得之意,分付,何如,傳曰允事,命下矣。謹依批旨,緣坐爲婢罪人李召史,卽爲押送配所之意,敢啓。傳曰,知道。
又以義禁府鞫廳大臣意啓曰,罪人李鍾憲,出於姜達善之招,與之對質,則彼此不識面目,而達善以爲,曾見鍾憲者,旣多,在囚李鍾學,亦知其人。故使之相對,則又不識何狀人?是必聞其姓名而有此誤捉者也。此所謂世固有同姓名者歟?遐土之氓,不必無端拘滯於犴獄,特爲放送,何如?傳曰,允。
又以義禁言府啓曰,因鞫廳草記,罪人李鍾憲,特爲放送事,批旨允下矣。李鍾憲解枷杻,卽爲放送之意,敢啓。傳曰,知道。
又以武衛所言啓曰,本所瑞蔥臺試射時,左善騎隊登科者九名,中善騎隊登科者八名,右善騎隊登科者六名,牢子登科者八名,吹鼓手登科者五名,大旗手登科者八名,塘報手登科者十名,左司左哨軍登科者六名,左司中哨軍登科者七名,右司左哨軍登科者五名,右司中哨軍登科者五名,別抄右哨軍登科者五名,而一哨中五卒登科,則該將領加資,曾有已例矣。左善騎將折衝李奎遠,中善騎將折衝元禹常,右善騎將折衝李敏成,左司左哨官兼中哨官宣傳官閔俊鎬,右司左哨官監察閔箕泳,右司中哨官訓鍊僉正鄭學淳,兼別抄右哨官訓鍊判官李鍾謙,牢子次知敎鍊官折衝李炳均,吹鼓手次知敎鍊官嘉義朴興英,大旗手次知敎鍊官正憲裵漢廷,塘報手次知敎鍊官嘉義金應浩,當照例加資,而係于恩典,不敢自下擅便,何以爲之乎?敢稟。傳曰,善騎將李奎遠·元禹常·李敏成,竝許用防禦使履歷,哨官閔箕泳,守令待窠,首先擬入,閔俊鎬·鄭學淳·李鍾謙,竝許用三品履歷,敎鍊官等加資。
上在昌德宮。停常參·經筵。
洪永禹,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金晳根啓曰,明日常參·經筵,取稟。傳曰,停。
以右副承旨閔泳煥牌不進罷職傳旨,傳于洪永禹曰,只推。
洪永禹啓曰,假注書韓必殷有身病,勢難察任,今姑改差,何如?傳曰,允。
韓必殷改差代,以元用奭爲假注書。
大司諫沈相穆,執義金鶴鎭,掌令朴宗鉉等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆不道罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根,亟施适·雲之例,至於古今島減死定配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李俊英,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等,諸罪人,亟施适·雲已行之律,使此王法伸而邦憲明焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,嚴加鞫覈,明正典刑焉。措辭見上請金甲島遠惡島安置罪人申㰔,令王府設鞫得情,夬正典刑焉。措辭見上請犯上不道罪人在鶴,亟施孥戮之典。措辭見上請薪智島圍籬安置罪人李源進加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。答兩司曰,不允。
大司諫沈相穆,執義金鶴鎭,掌令朴宗鉉,副校理李鳳德,修撰權仁成等啓曰,請巨濟府遠竄罪人李裕元,加施當律,以爲爲人臣忘君負國者戒焉。措辭見上答三司曰,不允。驥泳·鼎鎬·哲九等事,已有處分,勿煩。
傳于洪永禹曰,啓字不審之中官金錫勳,從重推考。
金晳根,以奎章閣言啓曰,原任直提學金炳地喪,依定式遣檢書官,傳給內賜賻物以來之意,敢啓。傳曰,知道。
又以奎章閣言啓曰,原任直提學金炳地喪,成服日,依定式遣檢書官,致弔恤,仍爲致祭以來之意,敢啓。傳曰,知道。
罪人尹弘燮原情後,與李載先面質,罪人兪鎭應更推後,刑問一次,訊杖第五度停刑,罪人魚用海更推後,刑問一次,訊杖第六度停刑,罪人東述·達善·斗榮·鍾學·鍾海等捧結案,罪人東述·達善·斗榮·鍾學·鍾海等捧遲晩。義禁府罪人達善,年二十七矣,結案白等,矣身根脚段,父弼周,父矣父萱,母金召史,母矣父讚鉉,竝只故白良乎,父母,以胎生於全羅道龍潭地,隨父母長養入籍居生是如可,移居于忠淸道庇仁一方面是白乎旀,行凶節次段,矣身梟獍之性,蛇蚓其跡,今玆逆變之亘古所無,當初倡亂者,非汝伊誰?與驥鼎而同謀,甘作兩賊爪牙,會鍾街而分隊,自許一邊頭領,募軍錢給送北道,假托約日伐倭,造燈號竝進兩路,敢謂乘夜伏闕,形迹莫兆。已捕招之承款,負犯無隱,願死罪之遄被,謀反不道的實,遲晩的只,罪,大明律謀反條云,凡謀反但共謀者,不分首從,皆斬,同律死囚覆奏待報條云,其犯十惡之罪應死者,決不待時亦爲白有臥乎等用良,達善段,不待時斬爲白乎事。義禁府罪人斗榮,年四十九矣,結案白等,矣身根脚段,父用觀,父矣父定基,母朴召史,母矣父春煥,竝只故白良乎,父母,以胎生於慶尙道軍威鉮谷面,隨父母長養入籍居生是如可,移居于中部大寺洞是白乎旀,行凶節次段,矣身,素以凶悖之類,兼蓄陰險之性,斥邪爲名,虛影是假,犯分設謀,逆腸相連,先會渠家,與驥賊而綢繆,將聚鍾街,屬達逆而指揮,計將向闕,謂接梯而可入,事旣張舞,只隔宵而難破,心豈萌歟?情實凶焉,衆招同歸,已輸款於鞫庭,萬戮猶輕,宜亟伸其王章,謀反不道的實,遲晩的只,罪,大明律謀反條云,凡謀反但共謀者,不分首從,皆斬,同律死囚覆奏待報條云,其犯十惡之罪應死者,決不待時亦爲白有臥乎等用良,斗榮段,不待時斬爲白乎事。義禁府罪人鍾學,年五十矣,結案白等,矣身根脚段,父在翰,父矣父周爀,母成召史,母矣父奎喆,竝只故白良乎,父母,胎生於忠淸道忠州石院,隨父母長養入籍居生是如可,移居于南部鑄洞是白乎旀,行凶節次段,矣身,賦性也至凶絶悖,托跡於極逆大憝驥賊家,尋常來坐,惟聽指揮,姜·金處,四百募軍,悉遵約束,期會儒服於鍾街,所向何處,傳給都錄於哲鎬,做謀甚事,使喚之情跡畢露,莫嚴之當律焉逭?謀叛不道的實,遲晩的只,罪,大明律謀叛條云,凡謀叛但共謀者,不分首從,皆斬,同律死囚覆奏待報條云,其犯十惡之罪應死者,決不待時亦爲白有臥乎等用良,鍾學段,不待時斬爲白乎事。義禁府罪人鍾海,年三十三矣,結案白等,矣身根脚段,父春復,生存,父矣父徽周故,母李召史生存,母矣父承耕故白良中,父母,以胎生於安山松湖面,隨父母長養入籍居生是如可,移居于春川西下面是白乎旀,行凶節次段,矣身,本以遐土蟣蝨之類,甘作驥賊爪牙之托,無處不會,無謀不參,擔當錢財,至爲八百金夥多,措劃募兵,是豈一二日醞釀?陷沁向京之說,仲秋之用計至凶,燒倭擧事之議,彙靖之直招,莫掩,百喙難容三尺斯嚴,謀叛不道的實,遲晩的只,罪,大明律謀叛條云,凡謀叛但共謀者,不分首從,皆斬,同律死囚覆奏待報條云,其犯十惡之罪應死者,決不待時亦爲白有臥乎等用良,鍾海段不待時斬爲白乎事。義禁府罪人東述,年四十一矣,結案白等,矣身根脚段,父果永,父矣父弘遠,井口故,母李召史生存,母矣父載聲,故白良乎,父母,以胎生於水原北部,隨父母長養入籍居生是如可,移居于南部長洞是白乎旀,知情不告節次段,矣身,狡譎,卽其賦性,怨懟,自是蓄志,行其所無,罔念世祿之餘裔惡同相濟,交結異圖之匪類,假托伐倭之名,混入不軌之黨,會議內堂,樂赴驥賊之招邀,券聚外道,參聽鼎逆之綢繆,三刀來覓,凶謀旣知。八月聞期,聲氣相通,持身不端,甘自伴於死隣,隱情莫顯,奈盡露於鞫庭,謀叛大逆不道知情不告的實,遲晩的只,罪,大明律謀叛大逆條云,謀反·知情·故縱·隱藏者斬,同律死囚覆奏待報條云,其犯十惡之罪應死者,決不待時亦爲白有臥乎等用良,東述段,不待時斬爲白乎事。
洪永禹,以義禁府言啓曰,謀叛不道罪人達善·斗榮·鍾學·鍾海等,旣已承服正刑矣。其妻妾子女父母祖孫兄弟,年歲姓名,存沒居住,令漢城府考出帳籍,亦爲分付五部及各該道,應坐諸人,一一査出,修成冊牒報後,依律擧行,而籍沒家産,令該司捧承傳擧行,何如?傳曰,允。
又以刑曹言啓曰,義禁府啓辭內,謀叛不道罪人達善·斗榮·鍾學·鍾海等應坐諸人,籍沒家産,令各該司擧行事,傳曰允事命下矣。罪人達善·斗榮·鍾學·鍾海等奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
上在昌德宮。停常參·經筵。
洪永禹啓曰,明日常參·經筵,取稟。傳曰,停。
大司諫沈相穆,執義金鶴鎭,掌令朴宗鉉等啓曰,請物故罪人國榮亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥戮之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府設鞫得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,嚴加鞫覈,明正典刑焉。措辭見上請金甲島遠惡島安置罪人申㰔,令王府設鞫得情,夬正典刑焉。措辭見上請犯上不道罪人在鶴,亟施孥戮之典。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上噫嘻,痛矣。達善·斗榮·鍾海·鍾學·東述之惡逆,亘古所未聞所未見,而萬戮猶輕,千剮難贖。噫,諸賊,素以陰險梟獍之類,俱蓄狡譎虺蜮之性,與驥·鼎而同謀,甘作爪牙,會鍾街而分隊,自許頭領,給錢募軍,假托約日而伐倭,造燈爲號,計將乘夜而犯闕,傳都錄而遵約,做謀極惡。陷沁營而向京,其說至凶,內堂會議,混是不軌之黨,衆招同惡,無非莫掩之跡,究厥心腸,論其罪逆,則與驥·鼎·哲三賊,無處不會,無謀不參,明若串貫而環連,互相蛇蟠而蚓結。今此五賊之罪,浮於三賊,而乃反三賊之次律施之者,豈非失刑之大者乎?輿情憤鬱,國論沸騰,請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。答兩司曰,不允。驥泳·鼎鎬·哲九等,達善·斗榮·鍾海·鍾學·東述等事,已有處分,勿煩。
大司諫沈相穆,執義金鶴鎭,掌令朴宗鉉,副校理李鳳德,修撰權仁成等啓曰,請巨濟府遠竄罪人李裕元,加施當律,以爲爲人臣忘君負國者之戒焉。措辭見上答三司曰,不允。罪人尹弘燮,更推,施威嚴問。
洪永禹啓曰,行都承旨尹泰經,行左承旨朴定陽不爲仕進,行右承旨金晳根式暇出去,行左副承旨李裕承推鞫進,右副承旨閔泳煥內閣進,院中只有臣一人,伴直無人。右副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨閔泳煥牌不進,伴直無人。行左承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
以右副承旨閔泳煥牌不進罷職傳旨,傳于洪永禹曰,只推。
洪永禹,以統理機務衙門言啓曰,舟師堂上一員有闕之代,經理事金弘集差下,倉捧之節,使之同爲句檢,何如?傳曰,允。
又以禮曹言啓曰,各陵園所今秋植木橎橡,依定式擧行後,株數·斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
又以御營廳言啓曰,宮墻外本廳字內,加設鋪幕五處,畢役之意,敢啓。傳曰,知道。
又以義禁府鞫廳大臣意啓曰,罪人尹弘燮,與李載先對質,載先視弘燮曰,向來責供之場,出於恐怯,汝是所知之人,故有此仰對,而非謂眞箇心腹而言也。弘燮亦曰,數朔留宿,每責載先之無狀而已。初無其言之通情,今於莫嚴鞫庭,豈敢以有謂無,一毫欺罔?天地日月,實所不愧矣。屢度盤覈,貌稽辭聽,實無可執之端緖,特爲放送,使之還發配所,何如?傳曰,允。
上在昌德宮。停常參·經筵。
藥房提調金炳始,副提調尹泰經啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
洪永禹啓曰,明日常參·經筵,取稟。傳曰,停。
又啓曰,議政府郞廳來言,今日賓廳日次,而鞫坐相値,不得來會云矣,敢啓。傳曰,知道。
大司諫沈相穆,執義金鶴鎭,掌令朴宗鉉等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人載仁,亟令王府,嚴覈得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔風儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正邦刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正邦刑焉。措辭見上請謀反不道罪人哲均·東根,知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府,設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府竝設鞫得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,嚴加鞫覈,明正典刑焉。措辭見上請金甲島遠惡島安置罪人申㰔,令王府設鞫得情,夬正典刑焉。措辭見上請犯上不道罪人在鶴,亟施孥戮之典。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上答兩司曰,不允。驥泳·鼎鎬·哲九等事,達善·斗榮·鍾海·鍾學·東述等事,已有處分,勿煩。
大司諫沈相穆,執義金鶴鎭,掌令朴宗鉉,副校理李鳳德,修撰權仁成等啓曰,請巨濟府遠竄罪人李裕元,加施當律,以爲爲人臣忘君負國者戒焉。措辭見上答三司曰,不允。
罪人中鎬·然應·建燮·哲鎬·彙靖等,捧遲晩。
罪人中鎬·然應·建燮·哲鎬·彙靖等,捧結案。
傳于洪永禹曰,罪人柳道奭,非但屢次對質,尙未究竟,念其家世祿之義,特貸一縷,遠惡島安置,其餘諸罪人,自鞫廳酌處。
洪永禹啓曰,行都承旨尹泰經藥院進。行左承旨朴定陽牌不進,行右承旨金晳根不爲仕進,行左副承旨李裕承推鞫進,右副承旨閔泳煥內閣進,院中只有臣一人,伴直無人。右副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨閔泳煥牌不進,伴直無人。行右承旨金晳根,所當牌招,而拘於廳規,不得請牌,何以爲之,敢稟。傳曰,牌招。
以右副承旨閔泳煥牌不進罷職傳旨,傳于洪永禹曰,只推。
洪永禹,以統理機務衙門言啓曰,別使之回,皇太后祔廟詔書,將順付出來矣,不可無進賀之擧。歲幣使號,以進賀謝恩兼歲幣使,更爲口傳下批,方物一起,卽爲照例磨鍊,順付謝恩,以無方物磨鍊之意,分付各該曹,何如?傳曰,允。
又以議政府言啓曰,北道先運襦衣一千二百領,照數捧上,稱量看品後,仍爲監封,逢授於齎去禁軍處,沿路輸運及本道頒給等節,依已例措辭關飭之意,敢啓。傳曰,知道。
又以摠戎廳言啓曰,今番瑞蔥臺分所試取時,本廳牢子中登科者爲六名,巡令手中登科者爲六名,大旗手中登科者爲七名,塘報手中登科者爲六名,牙兵中登科者爲十六名,燈籠軍中登科者爲五名,別破陣中登科者爲八名,而一哨中五卒登科,該將領請賞,旣有已例矣。牢子次知知彀官林春植,巡令手次知旗牌官金基豊,大旗手次知知彀官嚴龍煥,塘報手次知知彀官李完秀,牙兵次知旗牌官金翼煥,燈籠軍次知旗牌官金鼎洙,別破陣次知旗牌官崔厚錫,當照例加資,而事係恩典,不敢擅便,令該曹考例稟處,何如?傳曰,允。
又以義禁府言啓曰,因鞫廳草記,罪人尹弘燮,特爲放送,使之還發配所事,批旨,允下矣。尹弘燮,解枷杻後,依前罪目,卽爲發遣府書吏,平安道渭原郡還發配所之意,敢啓。傳曰,知道。
義禁府罪人中鎬,年五十五矣。結案白等,矣身根脚段,父基復,父矣父學勛,母徐召史,母矣父聖仁,竝只故白良乎,父母以胎生於黃海道海南地,隨父母長養是如可,移居于中部洞口內,入籍居生是白乎旀,行凶節次段,性本絶悖,語極至凶,假托偵探,仍作謀議之主,自謂告變,反助凶逆之計。移會斗賊之家,腸肚相連,參聞燈號之議,和應莫掩。擬稱左廂將,分路竝進,發論都軍案,折紙造符。陰圖已輸於捕招,情節益露於鞫庭。謀反不道的實,遲晩的只。罪,大明律謀反條云,凡謀反但共謀者,不分首從,皆斬,同律死囚覆奏待報條云,其犯十惡之罪應死者,決不待時亦爲白有臥乎等〈用〉良,中鎬段,不待時斬爲白乎事。
義禁府罪人然應,年三十矣。結案白等,矣身根脚段,父釋重,父矣父秉淑,竝只故,母金召史生存,母矣父濟元,故白良乎,父母以胎生於南部鑄洞,隨父母長養是如可,移居于江原道狼川南面,入籍居生是白乎旀,行凶節次段,素以奸譎之性,薄有才藝之名,與凶徒而無不爛議,爲謀主而俱皆指劃。旁求材用,先應驥賊之送邀,期會約束,共參典洞之夜飮。走馬六壬之說,計在長驅,闕門將斧破碎之意,至曰安用開金。負犯若是凶慝,情節莫掩掀露。謀反不道的實,遲晩的只。罪,大明律謀反條云,凡謀反但共謀者,不分首從,皆斬,同律死因覆奏待報條云,其犯十惡之罪應死者,決不待時亦爲白有臥乎等用良,然應段,不待時斬爲白乎事。
義禁府罪人建燮,年三十六矣。結案白等,矣身根脚段,父大弼,父矣父馨敎,竝只故,母柳召史生存,母矣父厚祚故白良乎,父母以胎生於江原道原州箇峙面,隨父母長養是如可,移居于西部小公洞,入籍居生是白乎旀,行凶節次段,本以陰慝之性,且有樂禍之志。外托伐倭,內實犯國。曜金直向之計,自招不啻的確,募錢擔當之事,今日焉敢隱諱?携貳之際,至曰事貴神速,盤覈之場,假稱鄕曲愚昧。百喙難容於罪犯,三尺莫嚴於當律,謀反不道的實,遲晩的只。罪,大明律謀反條云,凡謀反但共謀者,不分首從,皆斬,同律死囚覆奏待報條云,其犯十惡之罪應死者,決不待時亦爲白有臥乎等用良,建燮段,不待時斬爲白乎事。
義禁府罪人哲鎬,年三十六矣。結案白等,矣身根脚段,父圭直,父矣父百民,母李召史,母矣父協茂,竝只故白良乎,父母以胎生於忠淸道藍浦地,隨父母長養是如可,移居于南部鑄洞,入籍居生是白乎旀,知情不告節次段,賦性則一種戾氣,參尋焉諸賊凶窩。都錄執筆,罪旣著於和應,鍾街分屬,跡難免於綢繆。訪鼎逆附耳之語,雖曰未聞,與建凶携手之時,何爲共往?端緖若是益露,凶謀焉敢不知?罪犯莫重,當律至巖。謀反大逆不道知情不告的實,遲晩的只。罪,大明律謀反大逆條云,謀反知情故縱隱藏者斬,同律死囚覆奏待報條云,其犯十惡之罪應死者,決不待時亦爲白有臥乎等用良,哲鎬段,不待時斬爲白乎事。
義禁府罪人彙靖,年七十四矣。結案白等,矣身根脚段,父寬淳,父矣父龜運,母許召史,母矣父滿,竝只故白良乎,父母以胎生於慶尙道安東春陽面,隨父母長養,入籍居生是白乎旀,知情不告節次段,宅心獰頑,行已陰譎。從驥賊而爲爪爲牙,參凶謀而如鬼如蜮。集鷄毛而備用,必曰九月擧事,誦梵語而惑衆,虛奬片雲誕術。久蓄甲兵動計,海逆來問,不若心腸突起,沁都奚先情節,無不盡露,晷刻豈可容貸?謀反大逆不道知情不告的實,遲晩的只。罪,大明律謀反大逆條云,謀反知情故縱隱藏者斬,同律死囚覆奏待報條云,其犯十惡之罪應死者,決不待時亦爲白有臥乎等用良,彙靖段,不待時斬爲白乎事。
洪永禹,以義禁府言啓曰,謀反不道罪人中鎬·然應·建燮,知情不告罪人哲鎬·彙靖等,斬事照律,啓下矣。當爲不待時處斬,而罪人薄暮行刑,有乖法意,依雨未晴夜未明,待朝行刑,載在法典。待明朝,竝行刑之意,敢啓。傳曰,知道。
上在昌德宮。停常參·經筵。
洪永禹啓曰,明日常參·經筵,取稟。傳曰,停。
大司諫沈相穆,執義金鶴鎭,掌令朴宗鉉等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請謀反大逆不道知情不告罪人榮瑾,亟施孥戮之典。措辭見上請黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典焉。措辭見上請黑山島減死定配罪人朴載仁,亟令王府,嚴鞫得情,夬施極律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣已施之律。措辭見上請正法罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施,适·雲之律施之焉。措辭見上請大逆犯上不道罪人應龍·潤根,亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒同惡相濟者也。揆以王章,不可島配而止,亟施邦憲,以重獄體焉。措辭見上請徑斃罪人興榮,亟施适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請黑山島圍籬安置罪人朴遇賢,設鞫得情,夬正典刑焉。措辭見上請金甲島圍籬安置罪人孫永老,亟令王府,更爲設鞫,嚴覈得情,夬正典刑焉。措辭見上請謀反不道罪人哲均·東根,知情不告罪人善敎,亟施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李俊英,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請金甲島圍籬安置罪人黃載顯,薪智島遠惡島定配罪人洪時中,令王府設鞫得情,夬正典刑焉。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府,嚴加鞫覈,明正典刑焉。措辭見上請金甲島遠惡島安置罪人申㰔,令王府設鞫得情,夬正典刑焉。措辭見上請犯上不道罪人在鶴,亟施孥戮之典。措辭見上請薪智島圍籬安置罪人李源進,加施當律,以正邦憲焉。措辭見上請羅州牧智島安置罪人金平默,亟令王府,嚴覈得情,夬正典刑焉。措辭見上請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。措辭見上噫嘻,痛矣。今番鞫獄諸罪人,卽振古以來所未有之至凶絶悖者也。中鎬·然應·建燮·哲鎬·彙靖,俱以鬼蜮之類,素蓄梟獍之性,綢繆締結,外雖托於伐倭,醞釀排布,內實售於犯國。擬稱左廂之號,陰圖畢露於造符,自詡六壬之術,凶計莫憯於將斧。事貴神速,或恐携貳之端,假稱偵探,反助凶逆之計,都錄執筆,設施便同主張,片雲誕術,誑惑自是伎倆,究厥心腸,論其罪惡,則與驥·鼎·哲三賊,三而五也,五而三也。今此五逆之只誅其身,不足蔽其罔赦之極罪。請謀反不道罪人中鎬·然應·建燮,與謀反大逆不道知情不告罪人哲鎬·彙靖,竝施孥戮之典焉。措辭見上答兩司曰,不允。驥泳·鼎鎬·哲九等事,達善·斗榮·鍾海·鍾學·東述等事,中鎬·然應·建燮·哲鎬·彙靖等事,已有處分,勿煩。
大司諫沈相穆,執義金鶴鎭,掌令朴宗鉉,副校理李鳳德,修撰權仁成等啓曰,請巨濟府遠竄罪人李裕元,加施當律,以爲爲人臣忘君負國者之戒焉。措辭見上答三司曰,不允。
傳于洪永禹曰,李載先之出於鞫招,驚惋之極,寧欲無言。苟非狂易失性,何可爲凶逆輩所把弄,出沒其圈套中,至於此境乎?以渠納招觀之,誣誕虛妄,多沒着落,誠可哀不足誅也。今此處分,豈但爲全保而然也?旣曰狂易,則亦不必一以刑法而斷之。南間囚罪人李載先,特貸一縷,濟州牧安置,當日押送。
傳于洪永禹曰,推鞫撤罷。
行左承旨朴定陽,行左副承旨李裕承,同副承旨洪永禹等啓曰,伏以臣等,卽伏見傳敎下者,則鞫廳罪人李載先,濟州牧安置之命矣。臣等相顧愕眙,繼不勝憂歎之至。今番鞫獄,卽亘萬古所未有之極逆大憝,擧一國不共戴之至凶絶悖也,而若其根窩,則載先是已。和應悖類,包藏凶謀,醞釀者嘯聚煽禍,綢繆者稱兵搆亂,許多情節,卽諸賊之奇貨也,孤注也。政宜鉤覈之不暇,而有此處分之遽降,王章未伸,輿情擧切。固知聖念,蓋出於全恩之義,雖不勝欽仰萬萬,而臣等職參出納,義難擧行,敢玆相率仰籲。伏乞聖明,亟寢成命,夬正常憲焉。惶恐敢啓。答曰,狂易失性之人,則法律亦有闊狹。今者處分,豈無參量於其間乎?卽爲頒布。
院議再啓曰,伏以臣等,齊聲聯籲,未蒙兪音,衷情轉迫,腔血益沸。夫劇逆,天不可共戴,亂賊,人得以皆誅,此誠秉彝之攸同,而輿情之莫遏者也。今番諸凶,卽從古劇逆亂賊之所未有也,而其所暗地綢繆,平日醞釀者,惟載先是賣是藉,則爲人臣子,負此逆名,豈可一刻容貸於覆戴之間也?臣等,雖未能碎首天陛,期覆準請,而其在明張沬飮之義,不敢奉行,不避讀擾,冒死更籲。伏乞聖明,廓揮乾斷,快賜反汗,以洩神人之憤,千萬顒祝。惶恐敢啓。答曰,出細惟允之地,不必如是。且已有前批,卽爲頒布。
院議三啓曰,伏以臣等,一啓再啓,瀆擾不止者,是非可已而不已,直以王章之不可以不伸也,亂萌之不可以不折也。而忱誠未格,天聽愈邈,王章終至於不伸,亂萌竟歸於不折,則是豈曰國有三尺乎?輿情轉益駭惋,逆憝無所懲畏,寧不大可懼哉?忠憤所激,按住不得,玆敢相率荐籲。伏乞聖明,亟寢成命,千萬顒祝。惶恐敢啓。答曰,喉院異於三司,何爲如是?更勿煩瀆,卽爲頒布。
洪永禹啓曰,時原任大臣·奉朝賀,有稟達事,率金吾堂上來詣請對矣。傳曰,不必入侍矣。
賓廳領敦寧府事臣洪淳穆,奉朝賀臣姜㳣,領中樞府事臣李最應,左議政臣金炳國,南寧尉臣尹宜善,錦陵尉臣朴泳孝,行判中樞府事臣申櫶,經理事臣金輔鉉,臣閔謙鎬,判宗正卿府事臣李景夏,水原留守臣鄭基世,行上護軍臣李源命,行戶曹判書臣洪祐吉,經理事臣金炳德,臣尹滋悳,行兵曹判書臣趙寧夏,行工曹判書臣金炳始,經理事臣閔台鎬,知敦寧府事臣沈舜澤,左參贊臣李寅卨,行大護軍臣曺錫輿,臣李鎬俊,臣韓敦源,右參贊臣金壽鉉,禮曹判書臣閔泳穆,行大護軍臣任商準,臣南廷順,臣鄭範朝,臣尹秉鼎,臣李敦相,臣趙慶鎬,臣申正熙,刑曹判書臣李寅應,知義禁府事臣金箕錫,知宗正卿府事臣李寅命,廣州留守臣沈履澤,守判府事臣洪鍾軒,知宗正卿府事臣李明應,行護軍臣金聲根,臣徐璟淳,臣金鶴根,臣李敎獻,臣李喬翼,臣金昌熙,臣李鶴榮,臣李玄翼,臣金永壽,臣李正魯,臣南廷龍,臣趙秉式,臣趙康夏,臣張錫龍,臣兪晩源,臣朴容大,臣尹用求,臣趙準永,臣金永哲,臣金元性·臣韓圭稷,臣嚴世永臣李元會,宗正卿府事臣李邦鉉,行護軍臣趙熙一,漢城左尹臣金永穆,刑曹參判臣吳俊泳,仁昌君臣李冕榮,禮曹參判臣尹成鎭,宗正卿府事臣李乾夏,臣李應夏,經理事臣金弘集,戶曹參判臣金益容,同敦寧府事臣尹宇善,吏曹參判臣朴齊寬,行護軍臣李炳敎,兵曹參判臣洪澈周,鈴春君臣尹榮信,工曹參判臣李承純,經理事臣閔泳翊,副摠管臣具完植,臣李奎顔,臣徐珩淳,行護軍臣金奭鎭等啓曰,噫嘻,痛矣。今此鞫獄逆節,卽振古所未有之事也。擧國臣民,莫不張膽沬血,以俟天討之亟行,而乃於罪人李載先酌處之命,相顧愕眙,不勝憂歎之至。噫,彼載先,夙被惇親之澤,反懷讎國之心,締結凶黨,綢繆陰圖,會夜造謀,情迹極其憯慝,約日募兵,證招亦其的確,是諸賊之根柢也,窩窟也,鬼蜮匿形,梟獍逞惡,人紀旣斁,天誅自于,盤詰之下,百喙難容,輿憤所在,萬戮猶輕。此而或一日假息於覆載之間,則其可曰國有三尺乎?我聖上好生之德,全保之仁,臣等固欽仰萬萬,而周官八議之法,惟曰議之而自有其辟,戴記三宥之義,雖曰宥之而終亦無及。蓋國家刑法,與國人共之,不得以低昂於其間。故恩有不可以掩義,私亦不可以廢公也。況未竟鞫事,而徑勘亂本,但治脅從,而不殲巨魁,則履霜之禍萌,無以折矣,伏莽之危機,無以息矣。思之及此,懍然憂懼。而求對未對,衷情益激,退次賓廳,疾聲聯籲。伏願聖上,廓揮乾斷,亟收成命,更令王府如法鞫覈,夬正典刑,使王章不墜,亂賊知懼焉。答曰,今此處分,豈但爲全保而然也?以鞫庭所招觀之,多有爽實,無異狂易失性,則貌稽辭聽之際,卿等亦當諒悉矣。每於此等酌處,特施惟輕,亦事理之當然,卿等其諒之。
李裕承啓曰,三司諸臣,有時急稟達事,來詣閤外請對矣。傳曰,此事不必如是張大,卽速退去。
賓廳再啓曰,伏以臣等,敢陳沬飮之忱,冀蒙允兪之音,及奉比旨,天聽愈邈,歸之以狂易失性,臣等相顧惶惑,繼以抑鬱之至。夫今番逆獄,窮凶絶悖,固非元惡大憝,而苟究其巨魁,則李載先是已。第其爲人,外若蠢愚,內實憯慝。所醞釀者,嘯衆煽禍,所綢繆者,稱兵搆亂,至若干犯情節,其旣掀之眞贓,自服之供辭而觀之,則托伐倭而送錢募軍者,誰所使也,議入闕而曜金門先導者,誰所指也?釰楔百名心腹十人之說,孰主張是歟,鍾街兩燈分屬天字之號,孰擔當是歟?最是驥賊家會議時,二字凶言,旣有肆然發口者,則聞之者,孰不贍掉而髮豎?此已渠百喙難明,萬剮惟輕之斷案也。雖以衆招之明證言之,事事參涉,節節符同,甘爲凶徒之孤注,忍作賊藪之嚆矢,亂本禍胎,至此而極矣。噫,彼諸賊,幾皆伏法,獨於此囚,不施當律,則其可曰國有典憲乎?又況以渠之與他有異,輿情之憤惋,公議之沸騰,尤有甚焉。自古聖人,不以恩掩義,則今豈可不施磬甸之律乎?關和典則,王府則有,殿下雖欲其生而屈其法,天討五庸,恐無以低昂於情法之間也。玆敢相率申籲。伏乞聖明,淵然深思,亟降處分,夬正典刑,以伸王章,以嚴國綱焉。答曰,盈庭之論,非不出於嚴正,而觀其供招,參以情跡,卽不過凶逆輩之所藉弄而至於此境也。予之留心全保,豈欲枉法而然也?卿等其深諒,更勿以此相煩。
李裕承啓曰,三司諸臣,雖伏承此事不必如是張大,卽速退去之命,而懲討方急,忠憤轉激,按住不得,更爲冒死求對矣。答曰,以啓以箚,自有其道,何必求對?卽爲退去。
賓廳三啓曰,伏以,莫嚴者,關和也,難貸者,重辟也。臣等,義在必討,竭誠聯懇,已至於一籲再籲之擧者,寔出於曰宥勿宥之義,而天聽兪邈,兪音尙靳,臣等去益抑鬱,按住不得矣。噫,李載先情節之至凶絶悖,卽窮宙亘古所未有之變也。許多所犯,已罄前啓,不敢更事煩瀆,而殿下所以特貸一縷者,卽以狂易失性,爲凶逆輩把弄也,此有大不然者。非渠符同,安有把弄?此爲渠必死之案也。外若狂易,而會議時二字凶言,肆然發口,則其所憯慝,掀露無餘,亦渠必死之案也。爲人臣子,負此逆名,何可晷刻容貸於覆載之間乎?妖腰亂領,咸伏斧鑕,凶腸逆肚,亦已鋤治,而獨於載先,有何顧惜,其可枉法而全恩乎?固知我聖上,天地日生之大德,神武不殺之至仁,克推敦親之念,益軫恤刑之義,臣等誠欽仰之不暇。而第念獄政一失,王章隨輕,則其何以折亂萌而洩輿憤也?盤覈之擧,未竟,酌處之命,遽下,物議由是而益沸,隄防由是而益壞,是豈臣等同聲嚴討之本意乎?此而曲加涵貸,容有假息,不知伏莽之憂,復在於何地,履霜之禍,又發於何時。忠憤所激,轉益心寒而膽掉。玆又相率聯籲,仰瀆威嚴。伏望廓揮乾斷,亟降明命,罪人載先,夬正邦刑焉。答曰,兩次陳啓,每有敷心之批。竊謂老成之地,庶當釋然體諒,三啓復至,不勝悶然。情法之間,予實有參量者存,卿等其更諒焉。
傳于洪永禹曰,批答誤書之中官柳東燮,從重推考。
洪永禹,以議政府言啓曰,卽見兩捕廳所報,則賊漢金學基·高完石·李萬億·徐太山等四漢,自左廳捉得,賊漢李行群·安興卜·廉達成三漢,自右廳捉得,嚴査取招,則聚會徒黨,明火行刃,突入諸處,搶劫財貨。究厥所爲,不可尋常處之,竝爲嚴囚,以待處分,爲辭矣。聚徒成群,出沒劫掠,已是罔赦之案,而若其放火使刃,尤係必誅之罪。情節旣露,邦法本嚴,上項在囚七漢,竝出付軍門,大會軍民,梟首警衆,未捕諸漢,另飭譏詗之意,分付,何如?傳曰,允。
又以吏曹言啓曰,謀叛不道罪人中鎬,今已正刑矣。其兄安義縣監趙章鎬,不可置之於字牧之列,罷黜,何如?傳曰,允。
朴定陽,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以都摠府言啓曰,副摠管李鶴榮,以訓鍊都監中軍,本營諸將官射會監試事,南別營良中,晝仕出去,而逐日煩稟未安,入番間,除草記往來之意,敢啓。傳曰,知道。
又以義禁府言啓曰,罪人柳道奭,特貸一縷,遠惡島安置事,承傳,啓下矣。柳道奭,全羅道興陽縣鹿島遠惡島安置,而以承傳內辭意,具罪目,依例發遣府羅將,押送配所,何如?傳曰,允。
又以義禁府言啓曰,因鞫廳草記,罪人兪鎭應·魚用海等,邊遠定配,明昌祿,還囚捕廳事,批旨,允下矣。明昌祿,卽爲解枷杻,還囚捕廳,兪鎭應·魚用海等,爲先解枷杻,移囚西間後,兪鎭應,咸鏡道鏡城府,魚用海,平安道朔州府,竝邊遠定配,而以鞫廳草記內辭意,具罪目,依例發遣府羅將,押送于各其配所,何如?傳曰,允。
又以義禁府言,問事郞廳,以鞫廳大臣意啓曰,諸罪人,自鞫廳酌處事,命下矣。罪人兪鎭應·魚用海,邊遠定配,明昌祿,還囚捕廳之意,敢啓。傳曰,知道。
又以義禁府言啓曰,謀叛不道罪人中鎬·然應·建燮等,旣承服正刑矣。其妻妾子女父母祖孫兄弟年歲姓名存沒居住,令漢城府考出帳籍,亦爲分付五部及各該道,應坐諸人,一一査出,修成冊牒報後依律擧行,而籍沒家産,令該司捧承傳擧行,何如?傳曰,允。
又以左右捕盜廳言啓曰,臣廳時囚罪人明昌祿·崔快龍等段,爲驥賊之家僮,隨事使喚於諸逆綢繆之窩。情跡深重,獄體莫嚴,自臣廳,恐不敢擅斷。安昌基段,以無識下賤,全昧凶節,甘聽驥賊慫慂,專以參譜之慾,捐給八百金財,此誠見欺於彼,旣無自犯之跡。李豊來段,卽是發告之人,尙今在囚,臣廳,事係愼重,亦不敢擅便。竝只以待處分,擧行之意,敢啓。傳曰,明·崔兩漢,竝不足更覈,移送秋曹,嚴刑一次,遠惡島定配,安昌基,旣無躬犯,特爲放送,李豊來,卽爲放送,而論賞當有處分矣。
又以左右捕盜廳言啓曰,鞫廳移囚罪人明昌祿,還囚臣廳之意,敢啓。傳曰,知道。
又以左邊捕盜廳言啓曰,因議政府草記,臣廳在囚黨賊金學基·高完石·李萬億·徐太山等四漢,竝出付御營廳之意,敢啓。傳曰,知道。
又以右邊捕盜廳言啓曰,因議政府草記,臣廳在囚黨賊李行群·安興卜·廉達成等三漢,竝出付御營廳之意,敢啓。傳曰,知道。
以司謁口傳下敎曰,御營廳習陣,訓將代行。
朴定陽,以統理機務衙門言啓曰,卽接御營廳所報,則謹依啓下傳旨,罪人金學基·高完石·李萬億·徐太山·李行群·安興卜·廉達成梟首次,今十月二十六日,訓鍊大將臣申正熙,率該廳諸將官·將校·軍兵,出去蔓川坪云矣,敢啓。傳曰,知道。
又以御營廳言啓曰,罪人金學基·高完石·李萬億·徐泰山·李行群·安興卜·廉達成大會軍兵於蔓川坪,梟首警衆之意,敢啓。傳曰,知道。
應敎趙漢益,副應敎洪世燮,校理李愚冕·姜友馨,副校理朴泳敎·李鳳德,修撰李重七·權仁成,副修撰張錫祚·洪炳一等聯名箚曰,伏以臣等,卽伏見院議批旨下者,始知有鞫廳罪人李載先,濟州牧安置之命矣。臣等相顧愕胎,切不勝憂歎之至。噫,今此鞫獄,負犯罔赦,干係甚重,卽亘古所未有之極惡大逆也。亂徒悖類,綢繆凶謀,醞釀禍機,皆以載先爲奇貨孤注,許多情節,掀露無餘,而置之於狂易失性,遽降闊狹之典,大聖人全恩好生之德,實不勝欽仰萬萬。而莫嚴者,王章也,莫遏者,輿論也。王章未伸,隄防由是而墮乖,輿情未洩,則網紀由是而虧損,豈不大可懼哉?臣等職在論思,不敢泯默,玆敢相率聯籲。伏乞聖明,淵然深思,亟收成命,快施天討焉。取進止。答曰,省箚具悉。勘獄不出於情跡,而語其情跡,卽不過凶徒逆類之所把弄也。今此特施惟輕,自有參酌而然,不必如是煩瀆。
上在昌德宮。停常參·經筵。
金晳根啓曰,明日常參·經筵,取稟。傳曰,停。
又啓曰,來初一日,輪對日次矣,敢稟。傳曰,當次人受點後,日次待令。
朴定陽啓曰,臣定陽,今日方物封裹進去,下直之意,敢啓。傳曰,知道。
賓廳領敦寧府事臣洪淳穆,奉朝賀臣姜㳣,領中樞府事臣李最應,左議政臣金炳國,南寧尉臣尹宜善,錦陵尉臣朴泳孝,行判中樞府事臣申櫶,經理事臣金輔鉉,臣閔謙鎬,判宗正府事臣李景夏,行水原留守臣鄭基世,行上護軍臣李源命,行戶曹判書臣洪祐吉,經理事臣金炳德,臣尹滋悳,行上護軍臣朴齊寅,行兵曹判書臣趙寧夏,行工曹判書臣金炳始,經理事臣閔台鎬,知敦寧臣沈舜澤,左參贊臣李寅卨,知宗正卿府事臣李會正,行大護軍臣李鎬俊,右參贊臣金壽鉉,行大護軍臣韓敦源·任商準,刑曹判書臣李寅應,行大護軍臣南廷順,臣金箕錫,臣曺錫輿,知宗正卿府事臣李寅命,經理事臣鄭範朝,行大護軍臣尹秉鼎,臣李敦相,臣趙慶鎬,廣州留守臣沈履澤,守判府事臣洪鍾軒,知宗正卿府事臣李明應,禮曹判書臣閔泳穆,行護軍臣徐璟淳,臣李敎獻,臣李喬翼,臣金昌熙,宗正卿臣李邦鉉,行護軍臣李鶴榮,臣李炳敎,戶曹參判臣金益容,行護軍臣南廷龍,臣趙秉式,臣金鶴根,同敦寧臣尹宇善,行護軍臣趙康夏,吏曹參判臣朴齊寬,行護軍臣趙熙一,臣李正魯,左尹臣金永穆,行護軍臣金奭鎭,臣金永壽,臣張錫龍,刑曹參判臣吳俊泳,仁昌君臣李冕榮,禮曹參判臣尹成鎭,宗正卿臣李乾夏,兵曹參判臣洪澈周,行護軍臣兪晩源,鈴春君臣尹榮信,行護軍臣金聲根,經理事臣閔泳翊,宗正卿臣李應夏,行護軍臣朴容大,臣尹用求,臣李奎顔,臣趙準永,臣金永哲,經理事臣金弘集,行護軍臣金元性,臣韓圭稷,工曹參判臣李承純,行護軍臣嚴世永,臣李元會,臣徐珩淳,臣金興均,宗正卿臣李應辰,行護軍臣李玄翼,宗正卿臣李載純,臣李珪永,行護軍臣曺殷承等啓曰,伏以臣等,讐不共戴,義在必討,齊聲疾號,至于再三,誠未孚格,天聽愈邈,相顧抑鬱,血衷益激。臣等今日之請,是豈可已而不已者乎?亂臣賊子,人人可得而誅之,則忍令此窮凶極惡,亘萬古所無之逆,晷刻假息於覆載之間,王章屈而不伸,人心疑而靡靖乎?前後批敎,臣等非不仰揣大聖人欽恤好生之盛德至仁,而第惟惟輕之典,卽施於眚災罪疑之類,非謂眞犯如此逆,輸款如此賊而可以從輕也。後世全恩之義,蓋倣於舜之處象,而若使象之欲害,在於大舜陟元之時,犯宗社之重,干神人之誅,則舜之處之也,恐不得以恩掩義,士師如皐陶,亦不當以將順爲美,必曰殺之者,三矣。三尺之公法,不可不嚴,一國之輿憤,不可終遏。伏願聖明,穆然深思,亟循臣等之請,以重獄體,以折亂萌焉。答曰,連日相煩,誠支離矣。參以情跡,必欲全保,亦出於服念之義,卿等其諒之。
李裕承啓曰,三司諸臣,又伏承以啓以箚,自有其道,何必求對?卽爲退去之敎,顧何敢復事違命,而第伏念求對與啓箚,雖同是懲討之義,亦不無緩急之別。此臣等所以有進無退,寧犯瀆撓之罪,不敢爲少緩之計者也。玆敢冒萬死,更爲請對矣。傳曰,已有前批,豈可如是?卽速退去。
賓廳再啓,伏以,刑政者,人主御世之大法,而其天下共之者也。苟或低昂重輕,以私而蔽公,以恩而掩義,而關石和匀,徒爲虛器,而亂臣賊子,將接踵而起矣,豈不大可懼哉?噫,李載先之所負犯,果何如也,關係,果何如也?聖敎若曰狂易失性,又曰爲諸賊所把弄,歸之不足深究,是有大不然者矣。會夜做謀,衆招旣的,是豈眞狂易也?約日稱兵,端緖莫掩,亦豈徒把弄也哉?是誠窮宙亘古所未見所未聞之凶肚逆腸元惡大憝也。若使支黨伏誅,渠魁獨全,則何以服國人之心,而杜亂逆之萌乎?盈庭之聲討,益鬱,而轉環之兪音,尙邈,固仰大聖人至仁盛德,出於好生之念,施以全恩之擧。然其於刑政之失其措,而國不得爲國,人不得爲人,何哉?臣等相率仰籲,一籲再籲,至于屢籲,而不知止者,誠以一國之所共憤也,三尺之不可屈也。伏乞聖明,淵然深思,廓揮乾斷,亟降處分,使王法嚴,而亂賊懼焉。答曰,當有處分矣,卿等退去。
李裕承啓曰,三司諸臣,相率聯籲,達宵叫閤,未借方寸之地,又下退去之敎,徊徨跼蹐,衷情抑鬱。今臣等之所仰請者,一國公共之論也,所必討者,萬古未有之逆也,所以不得請則不敢退。玆又拚死,更爲求對矣。傳曰,屢有申飭,一往力抗,是何事體?卽速退去。
又啓曰,三司諸臣,以爲聖數如是截嚴,臣等雖愚且迷,粗具彝性,顧何敢一向違命,自速辜戾,而君讎國賊,期於必討,不容少緩,卽臣分也,事體也。寧被威罰,不敢退轉一步,玆又冒萬死求對矣。答曰,爾等遞差。
李裕承,以義禁府言啓曰,南間囚罪人李載先,特貸一縷,濟州牧安置,當日押送事,承傳,啓下矣。載先,臺啓方張,賓啓嚴重,格例所在,不得擧行之意,敢啓。傳曰,知道。
傳于李裕承曰,李載先之事,尙何言哉?本以蒙騃沒覺,不奉庭訓,締結襍類,竟爲凶逆輩可居之貨,是豈彝性之所敢出而常情之所可度也?每閱鞫案,心甚衋然。至於今日處分,尤有所不忍者,而公議不可不顧,王法不可不念,南間囚罪人李載先,賜死。
李裕承,以刑曹言啓曰,左右捕盜廳啓辭內,臣廳時囚罪人明昌祿·崔快龍等段,爲驥賊之家僮,隨事使喚於諸逆綢繆之窩,情跡深重,獄體莫掩,自臣廳,恐不敢擅斷。安昌基段,以無識下賊,全昧兇節,甘聽驥賊之慫慂,專以參譜之慾,捐給八百金財,此誠見期於彼,旣無自犯之跡。李豊來段,卽是發告之人,尙今在囚臣廳,事係愼重,亦不敢擅便。竝只以待處分,擧行之意,敢啓。傳曰,明·崔兩漢,竝不足更覈,移送秋曹,嚴刑一次,遠惡島定配,安昌基,旣無躬犯,特爲放送,李豊來,卽爲放送,而論賞,當有處分事,命下矣。謹依傳敎,罪人明昌祿·崔快龍,各嚴刑一次後,明昌祿,全羅道興陽縣呂島,崔快龍,珍島府金甲島,竝遠惡島定配所,卽爲押送之意,敢啓。傳曰,知道。
又以左右捕盜廳言啓曰,本廳草記批旨內,明·崔兩漢,竝不足更覈,移送秋曹,嚴刑一次,遠惡島定配,安昌基,旣無躬犯,特爲放送,李豊來,卽爲放送,而論賞當有處分事,命下矣。臣廳在囚罪人明昌祿·崔快龍,竝移送秋曹,安昌基·李豊來,竝放送之意,敢啓。傳曰,知道。
傳于朴定陽曰,發告人李豊來,廣州中軍除授。
李裕承,以軍器寺都提調·提調意啓曰,本寺財力,自來不敷,而見今儲用罄竭,支放與公下,萬無排比之道。在前如此之時,就惠廳,甲胄價儲留中,取用矣。依己卯例,十三部價移來補用之地,何如?傳曰,允。
又以刑曹言啓曰,義禁府啓辭內,謀反不道罪人中鎬·然應·建燮等應坐諸人,籍沒家産,令該司擧行事,傳曰,允事,命下矣。罪人中鎬·然應·建燮等,奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
又以義禁府言啓曰,南間囚罪人李載先賜死事,承傳,啓下矣。罪人載先,今已賜死之意,敢啓。傳曰,知道。
上在昌德宮。停常參·經筵。
洪永禹啓曰,明日拜表相値,視事頉稟之意,敢啓。傳曰,知道。
又啓曰,大司憲,執義,掌令二員,持平二員未差,監察茶時之意,敢啓。傳曰,知道。
李裕承啓曰,右副承旨閔泳煥,今日不爲仕進,卽爲牌招,何如?傳曰,允。
又啓曰,禁衛大將李載冕,謂以情私惶蹙,逬出城外,使其營校,替納命召,事體所在,誠極未安。從重推考,將兵之任,不可一刻無摠察之人,何以爲之?敢稟。傳曰,允。情義分義,不可逬出,兼察置之,卽爲牌招,傳授命召。
洪永禹啓曰,明日傳香禮房承旨,當爲齋宿,行右承旨金晳根,所當牌招,而拘於廳規,不得請牌,何以爲之?敢稟。傳曰,牌招。
傳于洪永禹曰,今聞領府事逬出城外云,誠萬萬意外也。處地與情理,尙矣勿論,況初無可處之意乎?卽爲還第事,遣史官傳諭。
洪永禹啓曰,城門開閉,何等愼重,而今日興仁之門不待人定,徑先閉門,敦諭齎去史官,不得出去云,事未前有,萬萬驚駭。常時不能檢飭之兵曹入直堂上,從重推考,該營大將,所當請推,係是輔國,何以爲之?敢稟。傳曰,允。推考。
洪永禹,以兵曹言啓曰,城門開閉,何等愼重,而今日興仁之門,不待人定,徑先閉門,敦諭齎去史官,不得出去云,事未前有,萬萬警駭。常時不能檢飭之該營大將,所當請推,而係是輔國,何以爲之,而當該護軍·部將,不可無警,竝令該府拿問處之,何如?傳曰,允。該將臣,已有處分矣。
以右副承旨閔泳煥牌招不進罷職傳旨,傳于洪永禹曰,只推。
金晳根,以議政府言啓曰,卽見京畿監司金輔鉉狀啓,則本道選武軍官等都試及火砲科,固當設行,而目下營務,多有相妨,待明秋合設事,請令廟堂稟旨分付矣。事務旣有所礙,退行亦多已例,依狀請許施,何如?傳曰,允。
又以議政府言啓曰,卽見忠淸監司李承五災實分等狀啓,則泰安等二十三邑鎭,置之之次,淸風等九邑,置之稍實,事目災一百結外,不足災四千二百四十九結五十九負六束,特許準劃,後錄諸條,竝令廟堂稟旨,分付矣。其一,軍保歲抄及各鎭編伍軍兵,歲末成冊,竝爲退行事也。其一,洪州等十二邑,各司所納箭竹,量宜權減事也。其一,尤甚邑,限明秋,勿定配所事也。其一,推奴徵債,限明秋防塞事也。其一,各司所納軍布,以苧上納者,特許代錢事也。水潦之所經,畦塍或至潰決,霜信之稍遲,穗穎多收堅碩,特以一路成就之不齊,有此三等,劑定各異,則道啓自有斟量,依施,若乃災結之至爲四千餘,摠不無夥之嫌。事目外,限五百結劃下,使之卽爲分俵。附錄諸條,俱係便民,竝依狀請施行,箭竹,限三分一權減,何如?傳曰,允。
又以議政府言啓曰,卽見江原監司林翰洙災實分等狀啓,則三陟等三邑,置之尤甚,江陵等十九邑,置之之次,原州等四邑,置之稍實,事目災五十結外,不足災一百四十四結七十四負二束,特許準劃,後錄諸條,竝請令廟堂稟旨分付矣。其一,蔚珍等三邑,大同布及各軍門·各衙門軍布,竝以純錢代捧事也。其一,各軍門·各宮房·各衙門有土免稅,從時起收稅之意,捧甘嚴飭事也。其一,尤甚邑,限明秋,勿定配所事也。其一,推奴徵債,限明秋防塞事也。以言乎地形,則山海交錯,若論其穡事,則旱澇互乘,縱有數三邑之尤甚,旣非全一省之攸同,道臣分等,依此施行,災結事目外,限七十結,特許加劃,使之精實俵給。麻農雖曰失稔,需用亦有綦重,況四分一永代,已是格外之惠,則今難更爲闊狹,三邑納布純錢之請,置〈之〉。餘外諸條,俱係便民,且成年例,竝依施,何如?傳曰,允。
又以吏曹言啓曰,今此冬享祭毓祥宮亞獻膺善,景祐宮終獻官趙漢益,時無職名,令該曹口傳付軍職,何如?傳曰,允。
又以吏曹言啓曰,今此冬至祭祭官,當爲磨鍊,而除老病·公頉外,實無推移排比之路。依近例刑官·司饔院官員及年七十以上人,通瀜塡差以入之意,敢啓。傳曰,知道。
又以奉常寺都提調·提調意啓曰,各陵冬至祭享所用藥果,煎造後進上,看品藥果二十立,依定式封進之意,敢啓。傳曰,知道。
平安監司閔泳緯疏曰,伏以,臣於見職,特仍之後,屢度控籲,非出飭讓,而誠淺辭拙,未蒙孚格,迄于今十八朔,又靦然蹲據,豈爲怵義分懼瀆撓而已哉?誠願策勵衰鈍,殫弊精慮,粗效涓埃之微,仰報邱山之重,其奈器小而受大,力弱而擔鉅,才不逮心,智不周事,一日二日,積有瘝墜,星使織路,儲用紓絀,未之能也,水潦失稔,民生奠安,未之能焉。至於大比主試,精白對掦,亦未之能焉,則彈壓列郡,剸理庶務,尙何可論乎?此已臣宜去而不宜蟠泊也,明矣。況臣犬馬之齒,已近七十,素抱瀉血之祟,老而尤劇,邇歲以來,水土不服,眞元易奪,形症迭變,略有酬應,輒加委頓。近因日候驟寒,重嬰感冒,痰火升而胸膈痞,塞風眩發而氣神昏涔,守宰踵門,延接不得,以時簿牒,堆案判署,率多愆期。藉使臣年少身健,專意於按察之事,以若才智空疎,必不克報效,自知也,又明矣。今乃於繁殷大去,霎作爲養病閑局,此臣所以夙宵憂遑,如添一貞疾者也。依枕抖擻,悉暴情實,庸冀生成之澤。伏望聖慈,惻然垂憐,將臣所有藩銜,亟賜鐫改,俾重寄無曠,微諒獲遂,不勝幸甚。臣無任云云。答曰,省疏具悉。瓜期尙遠,何可遞解?卿其勿辭,益勉對揚之責。
上在昌德宮。停常參·經筵。
藥房提調金炳始,副提調尹泰經啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
金晳根啓曰,明日常參·經筵,取稟。傳曰,停。
又啓曰,大司憲,執義,掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政·右議政未差,左議政金炳國有身病,不得未會云矣,敢啓。傳曰,知道。
又啓曰,行左副承旨李裕承,今日不爲仕進,卽爲牌招,何如?傳曰,允。
傳于金晳根曰,禮房承旨馳詣宗廟·景慕宮,奉審摘奸以來。
事變假注書李範大書啓,臣於本月二十八日二更量,敬奉聖諭,馳往傳諭于東部崇信坊鍾巖里契領中樞府事李最應所住處,則以爲今此鞫廳,亘古所無之逆,不幸近出於臣家,跼高蹐厚,靡所容措。臣方出城席藁,恭俟應坐之律,千萬不自意,簪筆之臣,來宣恩諭,以臣今日情蹤,只益惶恐震越,罔知所奏。謹當收召神精,冒入文字,仰請處分云矣,敢啓。傳曰,知道。
傳于洪永禹曰,三使臣留待。
傳于洪永禹曰,三使臣入侍。
傳于洪永禹曰,政官牌招開政。
傳于洪永禹曰,金吾堂上,竝許遞,今日政差出。
洪永禹啓曰,事變假注書李範大有身病,勢難察任,今姑改差,何如?傳曰,允。
李範大改差,代以梁鳳濟爲假注書。
洪永禹啓曰,禁衛大將李載冕牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。本非處義之地,何爲如是?更爲牌招,傳授命召。
傳于洪永禹曰,以諭以批,罄予衷蘊,卿當有栽量於公私家國之界分矣。見今雪冷寒劇,郊舍起居,必有妨於老境攝養,曷任供慮?卿其克體至意,卽爲還第事,遣史官,更爲傳諭于領府事。
傳于洪永禹曰,臺諫有闕之代,前望單子入之。
傳于洪永禹曰,玉堂有關之代,前望單子入之。
玉堂前望單子入之,應敎申一永,副應敎金鶴鎭,校理金容圭·李,副校理鄭友鉉·金玉均,修撰李範祖·嚴柱漢,副修撰宋圭元·洪鍾協落點。
金晳根啓曰,守臣如非拿問與削黜,則例不得替行封啓,而江華留守李載元,謂以情跡惶蹙,廢却公務,判官赴任狀啓,使判官替行封啓,原狀啓,雖不得不捧入,揆以事體,誠極未安。該守臣,所當請推,而係是輔國,何以爲之?敢稟。傳曰,推考。不必處義,自政院申飭視務。
又啓曰,玉堂上下番俱空,事甚未安。新除授應敎申一永,副應敎金鶴鎭,校理金容圭·李,副校理鄭友鉉·金玉均,修撰李範祖·嚴柱漢,副修撰宋圭元·洪鍾協,竝卽牌招,推移入直,何如?傳曰,允。
傳于金晳根曰,安義縣監之代,勿拘常格,各別擇差。
傳于金晳根曰,閑良尹翊善,南行宣傳官加設單付。
兵曹口傳政事,副護軍單權膺善,副司果趙漢益。
金晳根,以吏曹言啓曰,今此朔祭景慕宮大祝朴奎燦,時無職名,令該曹口傳付軍職,何如?傳曰,允。
兵曹口傳政事,副護軍單洪英植,副司果朴奎燦。
金晳根,以吏曹言啓曰,軍器寺正沈宜浩,副正金炳河,俱以身病,呈狀乞遞,竝改差,何如?傳曰,允。
又以吏曹言啓曰,繕工監假監役官趙文永,東學敎授鄭寅學,俱以身病,呈狀乞遞,竝改差,何如?傳曰,允。
又以吏曹言啓曰,海南縣監金鴻求呈狀內,矣身受由上京矣,親病沈重,萬無還官之望云。其親病旣如是,則有難强令還任,改差,何如?傳曰,允。
又以兵曹言啓曰,發告人李豊來,廣州中軍除授事,命下,而方在在喪中,何以爲之?敢稟。傳曰,待闋服下批。
傳于金晳根曰,左副承旨許遞,前望單子入之。
承旨前望單子入之,金演壽落點。
金晳根啓曰,行都承旨尹泰經藥院進,行左承旨朴定陽不爲仕進,左副承旨閔泳煥內閣進,右副承旨洪永禹式暇出去,新除授同副承旨金演壽未肅拜,院中只有臣一人,伴直無人。同副承旨,卽爲牌招,何如?傳曰,允。
有政。吏批,行判書李載冕進出城外,參判朴齊寬進,參議未差,行右承旨金晳根進。啓曰,行判書李載冕逬出城外,參議未差,小臣獨政未安,何以爲之?敢稟。傳曰,仍爲之。
政事,以李永爲敦寧都正,韓章錫爲大司成,金元植爲知經筵,李憲稙爲知春秋,尹宇善爲同經筵,申楨爲軍器副正,宋淳爀爲慶基殿令,李應達爲內贍主簿,奇亮淵爲典設別提,李愚冕爲東學敎授,李珪永爲江界府使,李象學爲安義縣監,閔寬植爲高敞縣監,以邊啓星爲舒川僉使。僉知加設單李奎大,宣傳官加設單尹翊善。以李裕承·鄭雲星爲護軍,以沈相穆·沈相萬·洪大重·尹祖榮·鄭雲彰·李能燮爲副護軍,以趙重弼·洪世燮·朴宗鉉·丁浚敎·李愚冕·姜友馨·李鳳德·朴泳敎·裴象鉉·宋祥淳·韓炳洙爲副司直,以李重七·權仁成·洪炳一·張錫祚·金容愚爲副司果。廣梁僉使李熙正,特爲仍任事,承傳。
吏批,再政。以李敏承爲監察,以方漢初爲典獄主簿,以閔泳愚爲假監役,以趙容九爲石城縣監。同春秋單李憲稙。
兵批,再政。兼江界鎭兵馬僉節制使淸北兵馬右防禦使單李珪永。
三政,以金嘉謹爲長興主簿。
四政,以徐堂輔爲判義禁,以沈宜元爲知義禁,以張錫龍·朴容大爲同義禁,以韓龍源爲造紙別提。
吏曹參議前望單子入之,李源逸落點。
金演壽啓曰,禁衛大將李載冕,疏批已下,卽爲牌招,傳授命召,何如?傳曰,允。如有違牌,勿爲呼望。
以平安監司閔泳緯啓本,安置罪人趙章鎬中和府到配事,傳于金演壽曰,放。
金晳根,以奎章閣言啓曰,明日卽書香閣奉審日次,臣進詣擧行之意,敢啓。傳曰,知道。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇·南郊南壇·雩祀壇·漢江壇·司寒壇,北郊祈雨壇·厲壇次第看審,則各壇壇上及四面紅箭門·墻垣·階砌,俱爲無頉。此後看護等節,另加申飭之意,敢啓。傳曰,知道。
又以禮曹言啓曰,卽接前同知兪英煥呈單,則以爲同姓三寸侄致簬,嫡妾俱無子,以其同姓四寸弟致管第三子鎭海,欲爲繼後,兩家諸族,相議完定,而致簬夫妻,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,載在法典。而門長兪英煥單辭旣如此,兪致管第三子鎭海,立爲兪致簬之後,何如?傳曰,允。
又以成均館同知館事意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成趙益元,直講朴淇鍾,典籍高景晙,俱爲差祭,時無入直之員,以他郞官,姑爲代直,何如?傳曰,允。
金演壽,以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而拜表相値,不得設行之意,敢啓。傳曰,知道。
又以御營廳言啓曰,去夜興仁之門,不待人定,徑先下鑰。城門開閉,何等嚴重,而有此徑閉之擧者,萬萬驚駭。入直護軍,令兵曹從重勘處,部將騎士金宗旭,自臣營嚴棍汰去,守門軍卒,嚴棍除案後,移送秋曹,照律重繩,臣亦有不能檢飭之失,惶恐待罪之意,敢啓。傳曰,知道。卿勿待罪。
又以義禁府言啓曰,平安監司閔泳緯狀啓內,安州居前判校安時協罪狀,令攸司稟處事,啓下矣。安時協,方在平安道安州地云,依例發遣府羅將,拿來,何如?傳曰,待待命拿囚。
又以義禁府言啓曰,卽接廣州府判官閔泳學牒報及成冊,則謀反大逆不道罪人驥泳兄世泳年六十七,長姪秉烈年四十四,次姪東烈年三十一,妹年六十,適故學生韓鎭杓,懸錄報來矣。妹旣爲出嫁云,依律文免緣坐,兄世泳,咸鏡道高原郡緣坐爲奴,長姪秉烈,平安道慈山府,次姪東烈,全羅道長城府,竝依律文流三千里安置。而右罪人等,方囚廣州府獄云,依例令刑曹押送于各其配所,何如?傳曰,允。
又以義禁府言啓曰,卽接北部牒報及成冊,則謀反不道罪人中鎬兄章鎬年六十七,懸錄報來矣。中鎬兄章鎬,平安道中和府,依律文流二千里安置。而方囚北部云,依例發遣府羅將,押送配所,何如?傳曰,允。
又以義禁府言啓曰,卽接中部牒報及南部牒報·成冊,則謀叛不道罪人斗榮妾及鍾學妾,俱爲逃躱,建燮母柳召史年五十一,妻李召史年三十七,長女宗惠年十歲,次女今年生,懸錄報來矣。建燮母柳召史,全羅道雲峰縣,依律文流二千里安置,妻李召史,慶尙道榮川郡,長女宗惠,全羅道南原府,次女今年生,慶尙道順興府,竝綠坐爲婢。而右罪人等,方囚南部云,依例令刑曹押送于各其配所。斗榮妾,鍾學妾,俱爲逃躱云,令左右捕廳,各別譏詗,期於捉得之意,分付,何如?傳曰,允。
又以刑曹言啓曰,義禁府啓辭內,卽接廣州府判官閔泳學牒報及成冊,則謀叛大逆不道罪人驥泳兄世泳年六十七,長姪秉烈年四十四,次姪東烈年三十一,妹年六十,適故學生韓鎭杓,懸錄報來矣。妹旣爲出嫁云,依律文免緣坐,兄世泳,咸鏡道高原郡緣坐爲奴,長姪秉烈,平安道慈山府,次姪東烈,全羅道長城府,竝依律文流三千里安置。而右罪人等,方囚廣州府獄云,依例令刑曹押送于各其配所,何如?傳曰,允事,命下矣。謹依批旨,緣坐爲奴罪人世泳,流三千里安置,罪人秉烈·東烈等,方囚廣州府獄云,竝卽押送于各其配所,分付守臣之意,敢啓。傳曰,知道。
又以刑曹言啓曰,義禁府啓辭內,卽接中部牒報及成冊,則謀叛不道罪人斗榮妾及鍾學妾,俱爲逃躱,建燮母柳召史年五十一,妻李召史年三十七,長女宗惠年十歲,次女今年生,懸錄報來矣。建燮母柳召史,全羅道雲峰縣,依律文流二千里安置,妻李召史,慶尙道榮川郡,長女宗惠,全羅道南原府,次女今年生,慶尙道順興府,竝緣坐爲婢。而右罪人等,方囚南部云,依例令刑曹押送于各其配所。斗榮妾,鍾學妾,俱爲逃躱云,令左右捕廳,各別譏詗,期於捉得之意,分付,何如?傳曰,允事,命下矣。謹依批旨,緣坐爲婢罪人李召史·宗惠·今年生,流二千里安置,罪人柳召史,竝卽押送各其配所之意,敢啓。傳曰,知道。
領府事李最應疏曰,伏以,臣家之極榮且盛,殆近二十年所,過福則災,有隆還替,臣以是慄慄危懼,常如臨深而履薄。不意禍家凶國之載先事,出於門庭之內,露於鞫覈之下。其犯則與諸賊同惡,其跡則爲大逆奇貨。渠雖是賤孽,親則猶父子,公而憤欲手磔,私而痛極膽掉,一室閤族,日夜待罪,何圖全恩之仁,特屈王法,桁楊宜訊,而不加以刑,斧鑕宜伏,而只賜其死,俾不至身首異處,仰惟我聖上親親之德,非不欽祝,非不感泣,凶彼所犯,不但殿下之逆臣,卽是宗社之亂賊,凡我國人,皆曰可戮,臣猶以典刑之未正,應律之未施,愈益惶蹙,惟處分是俟而已。噫,向於罪人斯得之初,臣宜卽日離城而席藁,臣之處地,只知有國,不知有家,竝不知有身,欲以古人大義滅親之規,不遑區區之私,忍而至酌處,而若冥頑焉。第其鞫坐之未赴,在盤詰之場,不得無嫌,及乎島置之有命,參懲討之列,粗伸同憤。今焉獄事究竟,臣可以始言情踪矣。臣是極逆之叔,自有緣坐,聖度天大,仍置勿問,固知全保之眷,曲費造化,而在臣畏約之道,不敢幸逭自居,纔罷聯啓之班,直走闉外,僦居村舍,恨國賊之近出,哀家變之孔酷,卽欲溘然無吪。忽荷簪筆之臣,遠臨荒潰,齎宣寵諭,慰之以義,勉之以還,臣雙擎盥讀,一字一咽,殆不能成聲。嗚呼,臣本命畸,常無在家之樂,此已聖明之所燭,而且矜者也。今於骨肉之親,又有此亘古所無之逆,非常殊恩,縱不論坐,臣何敢晏若無故,而偃處於輦轂,出入於禁闥乎?日昨附奏,猥未罄暴,玆具短牘,冒陳危衷。伏望聖慈,歸臣司敗,先議當被之律,諒臣私義,仍作永枳之物,一以肅王綱,一以安臣分,千萬血祝。臣無任云云。答曰,省疏具悉卿懇。獄事,不必張皇更說。以卿處地,今果言私處義之時乎?不知有家,不知有身,卽卿斷斷之忱,而卿疏之言,亦然矣。予雖欲贅他蔓語,誠無所加於此者,卿其諒之,卽爲還第。仍傳曰,此批答,遣史官傳諭。
兼江華留守李載元疏,伏以,今番鞫獄,亘古所無之極惡大變也。凡在含生,孰不骨戰心掉,思切懲討之義,而臣亦粗具彝性,忠憤有激,其所明張沬飮之忱,固不後於人耳。匪意凶逆之蔓延,近出臣門,情跡憯慝,證招的確,綢繆之陰圖,莫掩,締結之根窩,自露。噫嘻,痛矣。尙忍言哉?我聖上,特以親親之恩,雖欲行惟輕之典,其奈邦憲必不可屈,輿論終不可遏?至有日前大處分,而關和之法,斯伸,神人之憤,少洩。顧臣危蹙之蹤,旣處從行之地,惶隕懍越,無所自容。蓋臣家於近日,門闌盛溢,榮祿太濫,鬼猜人怒,災來禍作,固物理之所當然,而何料罔極意表之變,至及於是耶?此生此世,臣之情,窮矣,臣之蹤,躓矣。旣無以擧顔與恒人齒焉,則本兼諸職之一日縻身,惶惑滋甚,退伏郊甸,泥首靜蟄。迺者,倩啓纔徹,飭諭遽降,責臣以問備,促臣以視務。臣躬到此,愈益悚蹙,恩命雖極感惶,分義終難冒膺。玆敢略掇文字,仰籲宸嚴。伏乞聖明,憐之憫之,特紆體諒,將臣名字,永刊仕籍,俾臣畢命畎畝,歌詠聖化,則從玆餘日,皆我殿下賜也。臣無任云云。答曰,省疏具悉。不必如是處義,卽爲視務。
行吏曹判書李載冕疏曰,伏以臣,邇來門闌之盛,而畢竟招災,寵祿之過,而遂至生孼。噫嘻,痛矣。尙忍言哉?今番鞫獄,卽窮天地亘萬古所無之極惡大憝也。不幸凶逆之引招,至及於臣之庶兄,爲彼可居之奇貨,已著莫掩之情節,凡在含生,孰不明目張膽,思效沬飮之義?而況以臣所處,心寒骨戰,直欲鑽地無生,而不可得矣。以若人地,負此罪名,比諸諸賊,合施加律,聖德天包,始除刑訊,已是失刑之大者,而宗社所重,人神齊憤。邦憲不可以不伸,廷議不可以終遏,法者所以公天下者也。今此處分之特下,寔出大聖人雷勵乾斷,斷之大義,而顧臣危喘,尤無以自容。以情則迫於惶隘,以義則急於聲討,而尙爾低回城闉,躡嚅跧蟄,非不知分義之極悚。但臣一去就,一語默,亦不得自由,跼高蹐厚,此何人斯?此生此世,無以擧顔作恒人,則本兼諸職之至今在身,一日,有一日惶蹙,二日,有二日之惶蹙,左右參倚,偃處滋悚,退伏郊坰,席藁俟勘。不料我聖上,特紆全保之恩,誕宣飭召之音,天牌踵臨,促臣膺命,臣奉誥震越,感淚被面。而奈臣情地,終不敢徒恃寵靈,妄作趍走之計?玆敢刳瀝衷懇,仰首鳴號。情苦辭窮,言不知裁。伏乞聖慈,俯賜矜諒,所帶諸務,一傡鐫改,下臣司敗,治臣當律,臣不勝伏地瞻天,千萬血祝。臣無任云云。答曰,省疏具悉。獄事,何忍提說?卿不當若是處義,卽爲入來受符。
金演壽,以義禁府言啓曰,卽接中部牒報,則謀反不道罪人中鎬妾及子兄弟,俱爲逃躱云。令左右捕廳,各別譏詗,期於捉得之意,分付,何如?傳曰,允。
又以義禁府言啓曰,卽接江華府判官李浩善牒報及成冊,則謀反大逆不道罪人哲九妻金召史年四十,妾閔召史年五十六,兄奭九年五十九,妹年五十五,長子炳淑年十六,次子炳恪年十二,長女阿只年十,次女順義年五,三寸叔重浩年七十八,姪炳電年二十,懸錄報來矣。妹旣爲出嫁云,依律文免〈緣〉坐,妻金召史,慶尙道尙州牧,妾閔召史,咸鏡道定平府,長女阿只,全羅道錦山郡,次女順義,慶尙道咸昌縣,竝爲婢,次子炳恪,以年未滿,依律文免絞,全羅道茂朱府,兄奭九,平安道順川郡,竝爲奴,三寸叔重浩,咸鏡道洪原縣,姪炳電,平安道三和府,竝流三千里安置。而右罪人等,方囚江華府獄云,依例令刑曹押送于各其配所,長子炳淑,亦囚江華府獄云,依例發遣府都事,與地方官眼同,卽其地依律文緣坐處絞,何如?傳曰,允。
又以刑曹言啓曰,卽接江華判官李浩善所報,則謀反大逆不道罪人哲九婢順今,修成冊以來矣。罪人順今,緣坐爲婢於全羅道錦山郡,而方囚江華府獄云,依例押送配所事,分付守臣之意,敢啓。傳曰,知道。
吏曹啓目,行副護軍洪鍾學名字,與謀叛不道罪人鍾學同名,改以鍾萬,行副護軍鄭鍾學名字,與謀叛不道罪人鍾學同名,改以鍾岳,出身魏鍾學名字,與謀叛不道罪人鍾學同名,改以鍾翊,羅州牧使閔喆鎬名字,與知情不告罪人哲鎬,音相似,改以璟鎬,平壤府尹閔哲鎬,與知情不告罪人哲鎬同名,改以吉鎬,昌寧縣監閔靖鎬名字,與謀反大逆不道罪人鼎鎬,音相似,改以璿鎬,副司果南廷皓名字,與謀反大逆不道罪人鼎鎬,音相似,改以廷綺,前郡守成定鎬名字,與謀反大逆不道罪人鼎鎬,音相似,改以駿鎬,權知承文院副正字閔正鎬名字,與謀反大逆不道罪人鼎鎬,音相似,改以京鎬,行護軍鄭基永名字,與謀反大逆不道罪人驥泳,音相似,改以基翊,副司果辛哲求名字,與謀反大逆不道哲九,音相似,改以晳求,副司果李淇榮名字,與謀反大逆不道罪人驥泳,音相似,改以鐸榮,權知承文院副正字尹起榮名字,與謀大逆不道罪人驥泳,音相似,改以起元,海南縣監閔箕泳,與謀反大逆不道罪人驥泳,音相似,改以泳完,出身李起英名字,與謀反大逆不道罪人驥泳,音相似,改以起豊,副司果尹達善名字,與謀反不道罪人達善相似,改以元善,出身成斗永名字,與謀反不道罪人斗榮,音相似,改以寬永事爲等如告狀,依例令藝文館給帖,何如?啓依允。
吏曹啓目,慶州府尹吳達善,與謀反不道罪人達善同名,改以最善,前宣傳官閔夔泳名字,與謀反大逆不道罪人驥泳,音相似,改以泳夔,出身權廷鎬名字,與謀反大逆不道罪人鼎鎬,音相似,改以廷洙,出身李定浩名字,與謀反大逆不道罪人鼎鎬,音相似,改以善浩事爲等如告狀,依例令藝文館給帖,何如?啓依允。
吏曹啓目,兵曹佐郞蔡東夏名字,改以相燮,宣傳官權冕鎬名字,改以冕洙,文科新及第李義瀅名字,改以義悳,出身申永垕名字,改以永吉,前五衛將金鎭黿名字,改以錫黿,訓鍊主簿申俊謨名字,改以鉉謨,出身韓奎東名字,改以圭東,出身張喜爀名字,改以世爀,出身金定鉉名字,改以元純,出身廉奉祚名字,改以宅淳,出身金商根名字,改以商玉,前都正金在鶴名字,改以在翊,出身李充秀名字,改以完秀,出身姜萬吉名字,改以萬錫,前五衛將金柱煥名字,改以斗鉉,出身朴弘鎰名字,改以泓錫,出身吳吉泳名字,改以洛泳,奉常主簿韓用肯名字,改以錫胤,前同知金秀性名字,改以景祚,出身高殷植名字,改以萬植事爲等如告狀,令藝文館給帖,何如?啓依允。
吏曹啓目,昌城都護府使閔鼎鎬名字,與謀反大逆不道罪人鼎鎬同名,改以敬鎬,出身林定鎬名字,與謀反大逆不道罪人鼎鎬,音相似,改以冕鎬事爲等如告狀,令藝文館給帖,何如?啓依允。
辛巳十月二十九日申時,上御養心閤。三使臣入侍時,同副承旨洪永禹,假注書李中斗,記事官金天洙·鄭夏源,進賀兼冬至歲幣正使洪鍾軒,副使金益容,書狀官曺寅承,以次進伏訖。上曰,史官分左右。仍敎曰,三使臣進前。鍾軒等,以次進伏訖。上曰,日寒如此,遠路行役,善爲往返也。大國物情,與前有異,且各國事務之相干者,探得以來也。鍾軒曰,留館是四十許日,則謹當另探,隨聞啓達矣。上曰,或有可聞事,付之別先來,可也。鍾軒曰,謹奉聖敎矣。上曰,向來順付事,以到底感謝之意,備陳於禮部也。鍾軒曰,謹當備陳矣。上曰,領選使,似已抵北京,而未知那日到天津。留館時,雖不得相唔,須以書尺,往復相議以過也。鍾軒曰,地距無遠,則似或相見,若不然,當以書往復矣。上曰,書狀官,異於上副使,探知物情,易矣。一一詳探以來也。寅承曰,謹依聖敎,廣探以達矣。上曰,三使臣中,或曾有此行者乎?鍾軒曰,俱是初行矣。上曰,何時當抵義州,何間渡江乎?鍾軒曰,來十八日得抵義州,留十日而渡江,則假量是二十八日,而脩程事機,有難質對矣。上曰,今日則宿于何處?鍾軒曰,站是高陽矣。上曰,何間可抵皇城乎?鍾軒曰,例不得過歲於中路,則二十五六日間,似到皇城矣。上曰,大國竊發之患,在途有之云,實所關念。鍾軒曰,行中旣不少,似無深慮矣。上曰,今當遠難,須起仰瞻,東宮在座,亦仰瞻也。鍾軒等,齊起仰瞻而俯伏。上曰,回期,當在何間?鍾軒曰,三月晦間,似當復命,而近來有拖到四月者矣。上命賜貂帽·扇子·藥物等屬。永禹跪傳于鍾軒,鍾軒等跪受訖。上曰,善爲往返也。仍命三使臣先退,又命史官就座。又命退,承史以次退出
上在昌德宮。停常參·經筵。
傳曰,禮房承旨馳詣宗廟·景慕宮,奉審摘奸,仍詣受香諸處,奉審摘奸以來。
傳曰,時原任大臣率禮堂,明日來待。
傳曰,禁衛大將李載冕,記過分揀,傳授命召。
玉堂前望單子入之,應敎李敎夏,校理洪時衡,副校理洪鍾運落點。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
弘文館啓曰,新除授應敎申一永,時在廣州地,校理金容圭,時在忠淸道靑陽地,副校理鄭友鉉,時在慶尙道咸陽地,經筵入番事緊,請竝斯速秉馹上來事,下諭。答曰,許遞。
弘文館啓曰,上番無他推移之員,不得已以下番,姑陞入直之意,敢啓。傳曰,知道。
兵曹啓曰,每當儲窠之月,虛司果不得循例區處,而在前積滯之時,有勿拘擬入之例,今亦以此擧行,以爲次次疏滯之地,何如?傳曰,允。
武衛所啓曰,本所瑞蔥臺試射時,左善騎隊登科九名中,善騎隊登科八名,右善騎隊登科六名,牢子登科八名,吹鼓手登科五名,大旗手登科八名,塘報手登科十名,左司右哨軍登科六名,左司中哨軍登科七名,右司左哨軍登科五名,右司中哨軍登科五名,別抄右哨軍登科五名。而一哨中五卒登科,則該將領加資,曾有已例矣。右善騎將折衝李敏皐,左司左哨官宣傳官閔俊鎬,右司左哨官監察閔箕泳,右司中哨軍訓鍊僉正鄭學淳,兼別抄右哨官訓鍊判官李鍾謙,牢子次知敎鍊官折衝李炳均,吹鼓手次知敎鍊官嘉義朴興英,大旗手次知敎鍊官正憲裵漢廷,塘報手次知敎鍊官嘉義金應浩,當照例加資,而係干恩典,不敢擅便,何以爲之?敢稟。傳曰,善騎將李奎遠·元禹常·李敏皐,竝許用防禦使履歷,哨官閔箕泳守令待窠,爲先擬入,閔俊鎬·鄭學淳·李鍾謙,竝許用三品履歷,敎鍊官加資。
議政府啓曰,本府公事官南命善·趙羲天,奔走勤仕,俱已滿二十四朔,依例六品職遷轉事,奉承傳施行,何如?傳曰,允。
政院啓曰,禁衛大將李載冕,飭敎之下,謂以情私,去益惶蹙,奉牌闕外,無意承應,揆以事體,萬萬未安。從重推考,何如?傳曰,允。記過待令。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱。雖非啓請邑,限都政,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
刑曹啓曰,御營廳啓辭內,去夜興仁之門,不待人定,徑先下鑰。城門開閉,何等嚴重,而有此徑閉之擧者,萬萬驚駭。入直護軍,令兵曹從重勘處,部長騎士金宗旭,自臣營嚴棍汰去,守門軍卒,嚴棍除案後,移送秋曹,照律嚴繩,臣亦有不能檢飭之失,惶恐待罪之意,敢啓。傳曰,知道。卿勿待罪事,命下矣。謹依傳敎,興仁之門,徑先下鑰之軍卒韓啓完·安卜萬,依大明律京城門擅開閉者,杖六十,徒一年之文,各決杖六十後,韓啓完,忠淸道林川郡,安卜萬,江原道鐵原府定配所,竝卽押送之意,敢啓。傳曰,放送。
戶曹參判金益容疏。答曰,省疏具悉。所請依施。
上在昌德宮。停常參·經筵。
大殿·大王大妃殿·王大妃殿·中宮殿,統理機務衙門·內閣·政院·玉堂·朝廷二品以上冬至單子問安。答曰,知道。
世子宮,統理機務衙門·內閣·政院·玉堂·春桂坊·朝廷二品以上冬至單子問安。答曰,知道。
政院啓曰,判義禁徐堂輔,除拜後過三日,不爲出肅,依定式推考警責,仍卽牌招察任,何如?傳曰,允。
政院啓曰,時原任大臣率禮堂,依下敎來待矣。傳曰,入侍。
議政府啓曰,關西先運襦衣二百四十九領,紙衣二百六十六領,照數捧上,稱量綿品·紙品,亦爲看審後,仍爲監封,逢授於齎去禁軍處。沿路輸運及本道領給等節,各別措辭,關飭之意,敢啓。傳曰,知道。
傳曰,發遣吏郞,諸執事淸齋與否,摘奸以來。
傳曰,明日出宮門路,以協陽門爲之。
傳曰,明年,卽我大王大妃殿冠禮周甲也。此誠我東方莫大之慶,無疆之休,予小子祝岡之忱,曷有其極?當於月正元日,親上表裏致詞箋文矣,告布之節,令儀曹依例磨鍊。宜於開春,亟行稱觴賁飾之儀,粗伸識喜之萬一。故自內屢有仰請矣,以豫大之擧,萬萬不可爲敎,仰體撝謙,固當承順,而予小子區區之誠,亦何可已?進饌儀節,退以明秋磨鍊,各該司預爲準備。
弘文館啓曰,新除授應敎李敎夏,校理洪時衡,竝卽牌招察任,何如?傳曰,允。
弘文館啓曰,新除授副校理洪鍾運,時在京畿道積城地,經筵入番事緊,請斯速乘馹上來事,下諭。答曰,許遞。
營建所啓曰,咸寧殿大門,定礎·立柱·上樑吉日,令日官推擇,則定礎十一月初四日未時,立柱同月初九日午時,上樑同月二十日辰時爲吉云,以此日定行之意,敢啓。傳曰,知道。
義禁府啓曰,黃海監司南廷益狀啓內,豐川前前府使柳冀東在任時,定配罪人李有馨,擅自給由,以致逃躱,經年未捉,其罪狀,令攸司稟處事,啓下。而柳冀東,向因刑曹草記,旣爲公罪勘放矣。今此臚列,係是一事再勘,勿論,何如?傳曰,允。
禮曹啓曰,今此冬至朝賀時,大殿·大王大妃殿,諸道所封賀箋中,全羅兵使申奭熙,南兵使徐相岳,俱以應封官,兼別軍職,各爲封進,柒谷府使李載旭,咸從府使田世鎭,陽德縣監李允用,定平府使柳冀命,雖非應封官,俱以別軍職封進矣。一體看審,捧入之意,敢啓。傳曰,知道。
禮曹,來壬午式年進士覆試二月二十日,生員覆試同月二十二日,生進放榜三月十一日午時,文科講經同月十七日,武科覆試同月同日,文科會試講畢後間一日,文武科殿試四月初九日,文武科放榜同月十八日午時,雜科覆試同月二十五日,雜科放榜五月十八日卯時。
禮曹啓曰,來壬午年元朝,大王大妃殿冠禮周甲稱慶陳賀時,大殿·大王大妃殿·王大妃殿·中宮殿,箋文·方物·物膳,世子宮,方物·物膳,依例封進之意,知委京外,箋文頭辭,令文任撰出,何如?傳曰,允。外道方物·物膳,置之。
禮曹啓曰,來壬午年元朝,大王大妃殿冠禮周甲稱慶陳賀時,儀節當爲磨鍊,謹依已例,以親上致詞·箋文·表裏後,親臨受賀磨鍊乎?敢稟。傳曰,親臨磨鍊。
禮曹,今十一月初四日,行景慕宮冬享大祭香祝親傳取稟還入,奉敎攝儀改書下。
吏曹啓曰,卽接司僕寺牒報,則以爲明日景慕宮冬享大祭親傳香敎是時,本寺正,例爲進參,而正曺寅承,奉命出疆矣。改差,其代,口傳備擬以入之意,敢啓。傳曰,知道。
吏曹口傳政事,以朴泳敎爲司僕正。
御營廳啓曰,本廳軍色從事官曺寅承,身病甚重,勢難察任,改差,何如?傳曰,允。
訓鍊都監·禁衛營·御營廳啓曰,玉川菴後峰近處,中豹虎一頭捉得後,更無虎跡,行獵將卒,姑爲撤還之意,敢啓。傳曰,知道。
辛巳十一月初二日未時,上御熙政堂。時原任大臣率禮堂入侍時,行都承旨尹泰經,記事官兪鎭奎·金天洙·鄭夏源,領敦寧洪淳穆,左議政金炳國,禮曹判書閔泳穆,參判尹成鎭,參議金晩植,以次進伏訖。上曰,史官分左右。仍命大臣進前。淳穆·炳國進前,淳穆曰,亞歲迎祥,百祿鼎臻,此時聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆曰,近日日候稍寒,世子宮氣度,連爲萬安乎?上曰,太平矣。淳穆曰,率禮堂,依下敎入侍矣。上曰,明年十月,卽我慈聖殿下冠禮周甲也。予小子,祝岡愛日之誠,曷有其極?當於月正元日,親上表裏矣。開春後,宜卽賁飭慶喜,而自內屢度仰稟,則以豐亨豫大,萬萬不可爲敎。撝謙之聖念,固當承順無違,然予小子區區之誠,有不能自已。進饌之節,將欲待明秋設行,而今日卽亞歲,故特召卿等議之,卿等之意,何如?淳穆曰,慈聖殿下寶齡,克躋隆卲,明年卽冠禮之回甲,而我朝初有之慶也。宜聖孝不匱之思,冞切於岡陵之祝,而將於月正元日,賁飭廣慶之擧,欣忭之忱,實中外之攸同也。炳國曰,慈聖殿下冠禮寶甲,誕屆於明年,壽考康寧,莫非聖孝所格矣。元朝稱慶,明秋進饌,允愜情文,歡欣慶忭之忱,何可形達乎?上曰,此實我家初有之慶也。淳穆曰,誠然矣。而非但國朝之初有,於古亦罕有也。炳國曰,初有也,故尤爲莫大之慶也。上命書傳敎曰,明年卽我大王大妃殿冠禮周甲也。此誠我東方莫大之慶,無彊之休,予小子祝岡之忱,曷有其極?當於月正元日,親上表裏·致詞箋文矣。告布之節,令儀曹依例磨鍊。宜於開春,亟行稱觴賁飾之儀,粗伸識喜之萬一。故自內屢有仰請矣,以豫大之擧,萬萬不可爲敎,仰體撝謙,固當承順,而予小子區區之誠,亦何可已?進饌儀節,退以明秋磨鍊,各該司豫爲準備。上曰,領敦近節,何如?淳穆曰,近以感祟,恒多不健矣。上曰,左相,何如?炳國曰,脚軟之症,尙未夬完,重之以嬰感,見方失音矣。上曰,脚氣,未易夬祛矣。淳穆曰,脚氣,因氣血之衰而爲祟,則向衰之境,豈可易差乎?炳國曰,便成貞痼之疾,則實難快祛矣。泳穆曰,諸般儀節,臣筵退後,謹當次次草記,稟定擧行矣。上曰,依爲之。上曰,近候,不甚寒矣。淳穆曰,日前之寒稍緊,而今日則小弛矣。上曰,昨日之雪,果適其時矣。淳穆曰,果是瑞雪,而雪覆麥根,則爲明年之豐徵云矣。仍奏曰,仰瞻東宮,岐嶷日就,不勝欽仰之至矣。上曰,近日則自內習字矣。領敦曰,以何書進讀乎?上曰,近讀孝經,而今幾半矣。而間斷,則大妨於工課,故俾無一時放過矣。淳穆曰,無一時間斷,則自然日就溫文矣。炳國曰,誠無間斷,則睿學日臻於高明,而今日,亞歲令節也。萬籙其將,如川方至,萬萬慶祝矣。上曰,國家之太平,莫過於豐年矣。炳國曰,民不飢寒,實是國家之上瑞也。上曰,今年農形,似不均登矣。淳穆曰,沿海邑與峽邑,僅免歉荒,而收獲之際,穀出大減云矣。炳國曰,被水災處則無以免歉矣。上曰,史官就座。命大臣先退,仍命退,諸臣以次退出。
上在昌德宮。停常參·經筵。
政院啓曰,同副承旨金演壽,今日不爲仕進,卽爲牌招,何如?傳曰,允。
傳曰,禮房承旨馳詣景慕宮,奉審摘奸以來。
傳曰,南行宣傳官尹翊善,賜第。
傳曰,疏批以後,謂卿趣駕入闉,尙無攸聞,甚庸悶鬱。卿之疏,予之批,皆傾倒郛囷,無一分修飭例具,則何爲曠日相持,有若情志言辭之不能交孚者乎?實非所望於平日也。除却千言萬語,今非卿退處郊垌之時,卽爲還第,以安予心事,遣右副承旨,傳諭于領府事,仍與偕來。
政院啓曰,禁衛大將李載冕,纔已許遞矣。將兵之任,不可一刻無摠察之人,何以爲之?敢稟。傳曰,將訓兼察。
又啓曰,禁衛大將,訓將兼察事,命下矣。兼察禁衛大將申正熙,卽爲牌招,聽傳敎,何如?傳曰,允。
議政府薦望,以李景夏爲禁衛大將。
政院啓曰,新除授禁衛大將李景夏,卽爲牌招,傳授命召,何如?傳曰,允。
政院啓曰,摠戎使李景夏,移拜禁衛大將矣。將兵之任,不可一刻無摠察之人,何以爲之?敢稟。傳曰,禁將兼察。
又啓曰,摠戎使,禁將兼察事,命下矣。兼察摠戎使李景夏,卽爲牌招,聽傳敎,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
政院啓曰,命召親納,例也,而前禁衛大將李載冕,謂有身病,使其營校替納,事甚未安。推考,何如?傳曰,允。
御營廳啓曰,謹依下敎,宮墻外本廳字內加設舖幕五處,每舖軍二名式,以壯抄軍加定把守,而新舊舖合十一處,東營入直軍二十名,集春營入直軍除出,每舖二名式加把,同爲守更,各舖軍中五名,輪回除出,將校二人率領,巡綽外營,入直將官,依例考察,明日爲始,宮墻外巡邏,置之之意,敢啓。傳曰,知道。
領府事李最應疏。答曰,省疏具悉卿懇。予言敷心,卿當體諒,何爲更有此疏也?私義已不可處,況摠理事務,日有濡滯之悶乎?還第之報,臨軒凝竚,卿其諒之。仍傳曰,此批答,遣史官傳諭。
行吏曹判書李載冕疏曰,伏以,情極惶蹙,義怵嚴畏,泥首郊甸,恤恤如無歸,猥暴懇迫之私,冀蒙矜諒之恩,及伏奉批旨,不惟不賜允許,乃反慰之以恩,責之以義。臣雖寘如豚魚,頑於木石,豈不知恩命之惻怛,感淚之被面,而第臣區區情踪,旣有當被之律,徒懷寵靈之全保,自以〈爲〉倖,不思所以畏約自劾之義,則無忌憚沒廉防之譏,猶屬臣身,其於王綱屈,義分蔑,何哉?寧被鈇鉞之威,不敢爲進身之計者,此也。不料呼望路阻,記過有命,臣情到此,進退不能自由,吁亦窮且慼矣。於是乎不得已受符退出,臣心之惶蹙靡措,萬倍於恭俟當勘之時。玆具短牘,冒悚仰籲。伏望聖慈,俯垂㦖憐,竝遞臣所帶諸銜,永刊朝籍,仍治臣逋慢瀆擾之罪,俾典憲肅,而私分安焉。臣無任云云。答曰,省疏具悉。屢懇不已,賓銜·戎任,依施。
江華留守李載元疏。答曰,省疏具悉。不必處義,且屢有申飭,卽爲視務。
上在昌德宮。停常參·經筵。
備忘記,厚昌郡守沈宜奭下直,長弓一張,長箭一部,片箭一部,筒兒一箇賜給。
右副承旨洪永禹書啓,臣敬奉聖諭,馳往傳諭于領府事李最應所住處,則以爲,臣之郊坰席藁,非第爲區區私義。臣之惶蹙,不敢與家人團聚,臣身釁穢,不敢住闕下咫尺。雖承臨軒之批,猶無入闉之望,忽又近侍,踵宣恩諭,至以情志之不能交孚,責勉也嚴,眷顧也摯。臣於是,感而益感,罪而添罪,更無以何辭仰答?到此臣心不自堅,臣身不遑恤,强擡有靦之面,冒沒還第,而臣之情,吁亦哀且隘矣云矣。臣旣承仍與偕來之命矣,大臣今方還第,故臣則復命之意,敢啓。傳曰,知道。
傳曰,右副承旨許遞,前望單子入之。
承旨前望單子入之,趙東弼落點。
傳曰,本衙門各司稱號及外他條件,合有變通者,更爲成節目以入。
議政府,以李景宇爲摠戎使。
議政府,摠戎使李景宇。
兵曹,摠戎使單李景宇。
政院啓曰,新除授摠戎使李景宇,卽爲牌招,傳授密符及敎諭書,何如?傳曰,允。
政院啓曰,行都承旨尹泰經,行左承旨朴定陽,左副承旨閔泳煥不爲仕進,行右承旨金晳根式暇,右副承旨未差,院中只有臣一人,伴直無人。左副承旨閔泳煥,所當牌招,而拘於廳規,不得請牌,何以爲之?敢稟。傳曰,牌招。
以左副承旨閔泳煥牌不進罷職傳旨,傳曰,只推。
訓鍊都監啓曰,謹依下敎,宮墻外本局字內,加設舖幕一處,舖軍二名,加定把守,而新舊合七舖,南營入直馬兵十四名除出,每舖二名式,加把同爲守更,各舖軍中五名,輪回除出,將校二人率領,巡綽外營,入直將官,依例考察,今日爲始,宮墻外巡邏,置之之意,敢啓。傳曰,知道。
禁衛營啓曰,謹依下敎,宮墻外本營字內,加設軍舖幕五處,每舖軍二名,以壯抄軍加定把守,而新舊舖合十三處,西營入直軍十二名,廣智營入直軍十四名除出,每舖二名式,加把同爲守更,加舖軍中五名,輪回除出,將校二人率頒,巡綽外營,入直將官,依例考察,宮墻外巡邏,今日爲始,置之之意,敢啓。傳曰,知道。
禁衛營啓曰,本營哨官尹明根,身病猝重,勢難察任,改差,何如?傳曰,允。
領選使金允植疏曰,伏以臣,猥充領選之任,才短任重,晝宵憂懼,不遑啓處,馳到灣上,加選工徒,洽滿十人之數,今將俶裝渡江矣。瞻望觚稜,雲山萬里,區區戀結之懷,不能自已,竭其愚衷,敢效芹曝之誠,伏願聖明垂察焉。謹按周書曰,制治于未亂,保邦于未危,此帝王守成之大要也。故明者察乎幾微,防於未然。若已亂已危,則功倍而事無及矣。我國泰平數百年,民不見兵,安常守舊,恬嬉成習。此事勢之固然者,在往日無事則可,方今宇內氣運大變,異域殊類,海經之所不著,王會之所不圖者,其種不一。各治兵駛船,合從連橫,以其兵力相雄,以其法律相持,彌滿天下,水陸漸逼,此非特幾微之見,而形跡已大著矣。當此之時,猶欲閉戶不見,高枕而安臥,其可得乎?殿下爲是之憂,奮發有爲,思惟禦侮,必先鍊兵,苟欲鍊兵,宜資利器。故廣選工徒,遠赴天津,不惜資糧之備,冀或制造之用,此誠爲宗社爲生民,斷斷苦心,而欲保於危亂之前也。雖然,無窮者事變也,難繼者財用也。古之善治國者,必裕財足用,以備不虞之事,財恒不匱,事亦無闕。今則財用耗竭,而事不可已。公私帑藏,所在空虛,徵求無藝,民生日瘁,國家欲有所施爲,動輒窒礙,未見急切之效,秪增勞費之弊。於是浮言興於外,亂萌生於下,此亦形跡之已著,非特幾微之見而已也。然則如之何而可也?凡用財之道,出於不得已,則雖多無怨,出於可已而不已,則雖少必謗。減無益之費,盡歸有益之用,捐不急之需,專治當急之務,則事業可興,民謗可息,亂萌可杜,福祿可延,其要不過克己節用而已。有明胡世寧,上備邊疏有曰,崇節儉以利財用。祖宗同此土地,同此稅糧,歲常蠲免之,又外討戎夷,內營城闕,財常有餘。今則無前數者之費,未嘗得免一歲之租,而財用已困竭如此,何也?唐陸贄有言,用之盈虛,在乎節與不節耳,不節則雖盈必虛,能節則雖虛必盈。推陸贄所言,則在昔祖宗朝,創業事多,而財用盈者,能節故也。今日守成事少,而財用缺者,不能節故也。今財賦所出,比舊無增,而內府供用,比舊加幾倍矣,中外冗食,比舊加幾倍矣。上下風俗,官員饋送之厚,其所費財物,又不知加幾倍矣。是皆內侵公府,外剝民資而得之,民何以不窮,財何以不匱也哉?伏願聖上,以祖宗付托爲重,邊務之困急爲憂。念此軍士無財以養則散,念此小民盡財而取之則逃。民逃軍散,常切于懷,凡事痛加抑損,力爲撙節,特飭戶禮工三部,通査內府各項供用之物,比國初舊額,加添若干,凡此無益於事者,一皆裁革。至於官員饋送之厚,士卒奢侈之弊,立法嚴禁,而選用法司剛正之士,以執持於下,則臣民內外,節儉成風,國用自足矣。竊伏念,此疏所陳,剴切明白,未知見用於當時,而亦足爲後世龜鑑矣。自古論邊備者,未有不以節用爲先務,苟能節用,百事可做,若不能制節,徒事邊備,則始雖銳進,終必無成,是慕虛名而受實害也。傷財病民,貽笑他國,豈小故哉?伏願殿下,大加澄省,痛自克己,念周書保邦之義,採胡氏節用之論。常存惻隱如傷之心,毋替發强剛毅之志,以之莅民則丕應而徯志,以之交隣則懷德而畏力,何求而不獲,何爲而不成?臣今當逖違天陛,義難泯默,不揆僭妄之罪,敢陳芻蕘之說。伏乞聖慈,察臣狂愚無他,而幸賜財納焉。省疏具悉。疏辭切當,當留念矣。
上在昌德宮。停常參·經筵。
藥房提調金炳始,副提調尹泰經啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。兩殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,議政府郞廳來言,今日賓廳日次,而領議政李最應,左議政金炳國,俱有身病,右議政未差,不得來會云矣,敢稟。傳曰,知道。
傳曰,都承旨許遞,前望單子入之。
傳曰,右承旨許遞,前望單子入之。
承旨前望單子入之,李載完·李容元落點。
傳曰,新除授都承旨李載完,卽爲牌招。
傳曰,都承旨李載完,更爲牌招,如有違牌,勿爲呼望。
傳曰,都承旨李載完,疏批已下,仍以前牌,更爲牌招,如有違牌,勿爲呼望。
政院啓曰,行都承旨李載完,飭敎之下,情踪轉益惶蹙,一向奉牌,無意承膺,何以爲之?敢稟。傳曰,飭敎之下,寧容若是?更爲嚴飭承命。
刑曹啓曰,興仁之門軍卒韓啓完·安卜萬定配草記,傳曰,放送事,批下矣。謹依傳敎,配文還收後,卽爲放送之意,敢啓。傳曰,知道。
禮曹啓曰,諸道正朝朝賀箋文及稱慶陳賀箋文,當爲各定差員陪進,而在前如此之時,多有一差員兼進之例,今亦依此擧行事,知委,何如?傳曰,允。
禮曹啓曰,來壬午年正朝朝賀儀節,當爲磨鍊,而與稱慶陳賀相値矣。謹稽謄錄,則在前如此之時,正朝朝賀,以只進表裏磨鍊,今亦依此擧行,何如?傳曰,允。
以江原監司林翰洙狀啓,三陟府民戶漂頹事,傳曰,當此寒節,人命之死傷,民家之漂頹,若是夥多,聞甚矜惻。元恤典外,別加顧助,趁卽結構,依舊奠接,無一民流散之患,而渰死人,如有生前身還布,竝蕩減事,廟堂措辭關飭。
訓鍊都監啓曰,本局哨官趙漢翼,身病猝重,勢難察任,改差,何如?傳曰,允。
又啓曰,本局別將李根奭,身病猝重,勢難察任,改差,何如?傳曰,允。
摠戎廳啓曰,本廳哨官邊永浩,身病猝重,勢難察任,改差,何如?傳曰,允。
義禁府啓目,興仁之門護軍李秉喜,部將金宗旭等原情云云。傳旨內辭緣,泛稱遲晩,刑推得情,何如?啓飭已施矣,分揀放送爲良如敎。
行吏曹判書李載冕疏。答曰,省疏具悉。不必如是屢煩,卿其勿辭行公。
行都承旨李載完疏曰,伏以,臣之情踪,萬萬惶蹙。固已聖明之所燭諒,而有靦此顔,終不敢偃處於輦轂咫尺之地,逬出郊坰,恭俟威罰。不料我殿下,特推含弘之典,曲加收保之恩,擧臣於喉院,責臣以出肅,庚牌荐臨,嚴敎因降,恤恤微喘,何以得此?臣雖冥頑,寧不感鏤,而第臣所處,旣窮且惕,縱荷雨露之洽濡,有如枯杇之難榮,廉防莫嚴,鐵限在前。玆敢悉暴血衷之懇,忙掇短章,仰瀆宸嚴。伏乞聖慈,體察之矜憐之,亟收臣承宣之職,永刊臣仕籍之名,俾許險釁餘息,得以畢命畝,涵泳化囿,實爲萬世生成之澤焉。答曰,省疏具悉。不必處義,卽爲肅命。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,翰林·注書,陞六。
傳曰,館錄爲之。
傳曰,公事不審之中官朴漢應,從重推考。
傳曰,召對爲之。
傳曰,前檢閱尹相翊·金天洙·鄭夏源,竝別兼春秋差下。
傳曰,政官牌招開政。
傳曰,呈告兵曹參判·藝文提學·同春秋,竝許遞,今日政差出。
傳曰,在外金吾堂上許遞,今日政差出。
傳曰,初十日次對,進定於初九日。
政院啓曰,行都承旨李載完,屢度飭敎之下,謂以情踪惶蹙,奉牌闕外,無意承膺,何以爲之?敢稟。傳曰,嚴飭入來,卽爲肅命。
政院啓曰,館錄爲之事,命下矣。副提學未差之代,政官牌招,開政差出,何如?傳曰,前望單子入之。
副提學前望單子入之,李淳翼落點。
政院啓曰,館錄爲之事,命下矣。新除授行副提學李淳翼,卽爲牌招,何如?傳曰,允。
政院啓曰,左右史不可不備,別兼春秋朴斗陽·金炳吉·金定均·鄭寅興·閔丙奭,竝卽牌招,推移入直,何如?傳曰,允。
政院啓曰,前檢閱尹相翊·金天洙·鄭夏源,竝別兼春秋差下事,命下矣。令該曹口傳單付,牌招入直,何如?傳曰,允。
吏曹口傳政事,別兼春秋三單尹相翊·金天洙·鄭夏源。
兵曹口傳政事,副司果尹相翊·金天洙·鄭夏源。
禮曹啓曰,卽接副護軍朴昌壽呈單,則以爲,族曾祖師載,嫡妾俱無子,以其同姓二十寸弟師寬第二子命源,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,載在法典。而門長朴昌壽單辭旣如此,朴師寬第二子命源,立爲朴師載之後,何如?傳曰,允。
吏曹啓曰,繕工監假監役官閔泳愚,以其身病,呈狀乞遞,改差,何如?傳曰,允。
吏曹啓曰,前哨官李章權,今日政,當爲加資下批,而方在前任興陽縣監,今年春夏等居中中,何以爲之?敢稟。傳曰,蕩滌。
有政。吏批,行判書李載冕牌招不進,參判朴齊寬進,參議李源逸在外。
吏批啓曰,行判書李載冕牌招不進,參議李源逸在外未肅拜,小臣獨政未安,何以爲之?敢稟。傳曰,仍爲之。
以李鎬冕·李晩容爲副校理,徐誼淳爲副修撰,曺殷承爲戶曹參判,鄭海崙爲兵曹參判,韓敬源爲知義禁,李會正爲知經筵,金尙鉉爲藝文提學,李承純爲同春秋,韓龍源爲禁府都事,李寅龜爲典設別提,張福樞爲掌苑別提,李寅耀爲武烈祠參奉,趙東赫爲假監役,閔箕泳爲海南縣監。再政。以丁喜燮爲造紙別提。三政。以李圭瑞爲引儀。四政。以尹永顯爲掌樂主簿。五政。以奇亮衍爲監察。六政。以蘇輝冕爲典設別提。注書單林永相,承文著作單黃時英,軍資判官二單李暐·李寬稙,廣興令單閔東鎬。左司把摠韓圭稷,今加嘉義,前把摠具然泓,今加嘉善,訓鍊正申泰熙,前縣監李圭昇·李章權,前都守閔敞鎬,前府使趙東勳,已上今加通政,別將尹錫五,別軍職林百鉉,今加嘉善,別軍職朴準祥,今加通政,禁軍別將李邦鉉,今加嘉義加資事,兵曹覆啓判下,別將李根奭,今加嘉善加資事,承傳,咸鏡監司金有淵,今加崇政加資事,承傳。
兵批,同知單金日元,同知加設單林百鉉,僉知加設單朴準祥,訓鍊判官加設單李豐鎬。
前持平宋祥淳疏略曰,臣竊伏聞,今番脅從餘孼之漏網失捕者尙多,而無路詗捕,事屬先天,憂憤之極,寧欲無言。古語云一日縱賊,數世之患。噫,彼由已孼,自知無所容於天地矣,安知不外走敵境,內投匪類乎?近伏聞嶺·湖山谷之間,有大夥匪類,蜂屯蟻聚,橫行里閭,持兵縱火,上納錢木,白晝槍奪,富村饒戶,傳檄徵索,稱曰擧義而伐倭,譁然指逆而爲忠。吏民恬視而不以爲憂,守令畏㥘而不敢勦捕,養成賊勢,遂不可制,巿肆以之晝閉,道路幾乎梗絶。往者雖有火賊之名,不過鼠竊之輩,故聚散不定,出沒無常矣。今則已據險阨,奄成巢穴,乘民志之靡定,惑衆心而煽亂,則嶺·湖之患,庸有旣乎?噫,今日匪類,尙可圖也,過此以往,必滋而蔓,盍亦及其未蔓而圖之乎?臣愚以爲自古治盜之方非一,而莫如選用賢良。今若於三班中,擇其廉明有幹局者,除拜嶺·湖道帥臣及守令,使得便宜從事,先以保民爲治盜之策,凡係正供之外,一切贅斂之濫徵者,雜役之橫侵者,弊瘼之膏肓者,一一革祛,先得其歡心然後,可得其死力,得其心,得其力,則何患乎萑符潢池之小匪乎?若其戢捕之方,則莫如團結保伍,恤援隣里,家備槍銃,里置鼓樓,遇警則以鼓遞傳,近隣赴援,遠隣守望,或截住要路,隨遇斬獲,且懸重賞而購之,斬賊魁者,施上賞,斬賊黨者視多寡,分賞。其匿賊不聞,畏賊不捕,使賊恣橫於其境,民被劫掠而不得救者,自道帥臣·守令以下,施以重律。且守令之在家曠官者,道臣之妄許給由者,竝施重勘,使不得一一曠務。信賞必罰,法無所枉,則人孰不慕賞而畏誅,爭自效死哉?如此,則匪類不足平也。若其失志異趣之徒,不逞煽惑之輩,則深究痛覈,必得其根窩,探其株連,殄殪無遺,鎭之以雷霆之威,然後復下一幅之綸音,洞諭天下之大勢,明示軍國之利害,至誠惻怛,使諸路士民,咸知聖意之攸在,豁然開化,則匪類可化爲赤子,治功將及無窮,豈不休哉?省疏具悉。能說時弊,頗有可採,甚庸嘉尙。當留念矣。
辛巳十一月初六日時,上御樂善齋。召對入侍時,參贊官趙東弼,侍讀官洪時衡,檢討官嚴柱漢,待敎閔泳韶,假注書韓必殷,記注官趙光祐·崔應珏,各持通鑑第十五卷,以次進伏訖。
上在昌德宮。停常參·經筵。
咸寧殿失火後,大殿·大王大妃殿·王大妃殿·中宮殿,統理機務衙門·藥房·內閣·政院·玉堂·朝廷二品以上·六曹口傳問安。答曰,知道。
世子宮,統理機務衙門·藥房·內閣·政院·玉堂·春桂坊·朝廷二品以上·六曹口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
世子宮進御二錢重人蔘粟米飮,自今日一貼式,限二貼煎入事,榻前下敎。
政院啓曰,藥房三提調,持粟米飮來待矣。傳曰,封入。
政院啓曰,左副承旨李容元,同副承旨金演壽,今日不爲仕進,卽爲牌招,何如?傳曰,允。
以左副承旨李容元,同副承旨金演壽牌不進罷職傳旨,傳曰,只推。
政院啓曰,來十一日,輪對日次矣,敢稟。傳曰,當次人受點後,日次待令。
傳曰,吏曹參判有闕之代,前望單子入之。
吏曹參判前望單子入之,金永壽落點。
傳曰,有實故玉堂,竝許遞,前望單子入之。
傳曰,文衡會圈。
議政府啓曰,北關後運紙衣六百七十六領,照數稱量,木品·紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
政院啓曰,文衡會圈事,命下矣。時原任大臣·政府·東西璧·六卿·判尹,竝卽命招,使之會圈,何如?傳曰,允。
政院啓曰,文衡會圈事,命下矣。政官牌招,開政,何如?傳曰,允。
賓廳啓曰,臣以大提學會圈事,承命來詣,而他大臣皆命招不進矣。一大臣之獨點,已涉苟艱,況時無曾經文衡,則其在重事體之道,恐無以擧行之意,敢啓。傳曰,多有已例,安心行圈。
議政府,大提學圈點,四點李敦宇·金世鎬·金尙鉉。
政院啓曰,都統使閔台鎬,訓鍊大將申正熙,禁衛大將李景夏,御營大將閔謙鎬,竝卽牌招,何如?傳曰,允。
傳曰,宮城扈衛。
以司謁口傳下敎曰,武衛提調都統使以下及兵判·各營將臣·左右捕將,別省記入直。
傳曰,救火軍兵,令各其營乾犒饋。
傳曰,宮城扈衛軍兵,各其營饒次分給。
政院啓曰,時原任大臣·奉朝賀,爲承候來待矣。傳曰,入侍。
又啓曰,今此大內失火,萬萬驚悚。火之始延,必有根因,此不可不到底盤覈。差備近處下屬之可問者,出付兵曹,嚴覈,何如?傳曰,當自內査覈後,處分矣。
傳曰,注書林永相陞六。
政院啓曰,館錄爲之事,命下矣。行副提學李淳翼,疏批已下,卽爲牌招,何如?傳曰,允。
弘文館啓曰,上番闕直,事甚未安。副應敎金鶴鎭呈辭受由,校理二員,副校理二員未差,應敎李敎夏,卽爲牌招,入直,何如?傳曰,允。
武衛所啓曰,宮城扈衛中軍,代主將司令事,命下矣。兼中軍臣李熙斌率諸將官將校及標下軍,禁衛營·新營東門外,排立之意,敢啓。傳曰,知道。
兵曹啓曰,同知中樞府事秦喜哲,宣傳官韓圭稷·趙鼎夏,兼司僕將申鴻均,五衛將尹彝烈·李廷緖·李鐸應·吳咸善·洪錫裕·李好錫·金潤澤,景福宮衛將張榮根·金日元,慶熙宮衛將李啓海·張小仁·朴在憲,文臣兼宣傳官申悳均,武臣兼宣傳官成敎修,俱以病難供職,呈狀乞遞。新除授忠淸兵使趙明夏,素患痰癖之症,當此換節之時,一陪添劇,萬無登途赴任之望,戶奴呈狀乞遞矣。實病旣如此,則有難强令赴任。阿耳僉使李克烈,母年今爲七十五歲,法不當赴任云矣。邊將之親年七十五歲以上者,許遞其任,載在法典,竝改差,何如?傳曰,允。
訓鍊都監啓曰,宮城扈衛事,命下矣。本局馬步軍兵,依前信地,東自御營廳頭局,東營西南邊禁衛營頭局排立,斥候·伏兵將卒,依例定送之意,敢啓。傳曰,知道。
訓鍊都監啓曰,謹依下敎,救火將校·軍兵等處,乾犒饋分給之意,敢啓。傳曰,知道。
訓鍊都監啓曰,謹依下敎,宮城扈衛將官·將校·軍兵等處,饒次分給之意,敢啓。傳曰,知道。
禁衛營啓曰,依下敎,宮城扈衛,依前信地,南自金虎門訓鍊都監頭局,北至廣智營御營廳尾局,本營將校,軍兵率領,排立之意,敢啓。傳曰,知道。
禁衛營啓曰,謹依下敎,宮城扈衛軍兵等處,饒次分給之意,敢啓。傳曰,知道。
御營廳啓曰,謹依下敎,宮城扈衛,依前信地,南自東營訓鍊都監尾局,北至廣智營禁衛營尾局,本廳將校,軍兵率頒,排立之意,敢啓。傳曰,知道。
御營廳啓曰,謹依下敎,宮城扈衛本廳軍兵等處,饒次分給之意,敢啓。傳曰,知道。
御營廳啓曰,謹依下敎,救火本廳軍兵等處,乾犒饋分給之意,敢啓。傳曰,知道。
政院啓曰,新除授吏曹參判金永壽,一體牌招,何如?傳曰,允。
吏曹啓曰,成均館典籍尹昌洙,除拜過限未肅拜,改差,何如?傳曰,允。
吏曹啓曰,繕工監假監役官趙東赫,以其身病,呈狀乞遞,改差,何如?傳曰,允。
有政。吏批,行判書李載冕牌招不進,參判金永壽進,參議李源逸在外。
吏批啓曰,行判書李載冕牌招不進,參議李源逸在外未肅拜,小臣獨政未安,何以爲之?敢稟。傳曰,仍爲之。
以尹秉鼎爲藝文提學,金永濟爲典籍,李起邦爲公事官,閔致長爲假監役。
兼弘文館大提學單金尙鉉,兼藝文館大提學單金尙鉉,兼知成均館事單金尙鉉。
兵批啓曰,訓鍊正,今當差出,而擬望之人乏少,外任竝擬,何如?傳曰,允。
以鄭基會爲都摠管,趙羲贊·李昶赫爲同知,李鍾觀·安鶴善爲宣傳官,趙東勳爲兼司僕將,崔龍奎·沈宜昌·徐直輔·柳相鳳·閔貞植·鄭錫喜·金濟完爲五衛將,沈宜駿爲忠壯將,金元興爲景福將,池應五爲慶熙將,林鶴善爲景福將,許駿·林道興爲慶熙將,李敎元爲訓鍊正,李愚冕爲文兼,李靖奎·尹永殷爲武兼,李元會爲忠淸兵使,洪宅周爲阿耳僉使,尹斗植爲全羅左水使。同知單李啓海,五衛將加設五單姜錫奎·金胤泰·李裕誾·劉運術·劉運衍。
再政。以吳夏泳爲副摠管,崔雲煥爲訓鍊僉正,吳致赫爲部將,申杓熙爲御營把摠。同知單金元興,僉知三單趙東勳·崔龍奎·徐直輔。
三政。以李敏甫爲訓鍊僉正,韓鍾履爲判官,李敏奭爲右捕從。同知單林鶴善,僉知三單閔貞植·金濟完·柳相鳳。
四政。以柳致養爲御營把摠,林淳喆爲武兼。同知單鄭錫喜。
五政。以吳元默爲訓鍊僉正,南致源爲訓鍊都監把摠。李興權爲摠戎把摠,同知單張小江。
六政。以李敎命爲宣傳官,林琦相爲都摠經歷,柳錫爲中樞都事。同知單池應五。
七政。以南廷弼爲訓鍊僉正,趙東夏爲中樞都事,李鉉儀爲訓鍊主簿。同知單朴道興。
八政。以邊錫獜爲訓鍊判官,禹忠植爲主簿。同知單許駿。
九政。以蔡鼎默爲訓鍊主簿,李儒泰爲守門將。同知單金顯玉。
十政。以申昌熙爲武兼,朴奎哲爲守門將。
吏曹參判朴齊寬疏。答曰,省疏具悉。所請依施。
行副提學李淳翼疏。答曰,省疏具悉。卿其勿辭行公。
辛巳十一月初七日三更,上御樂善齋。時原任大臣·奉朝賀·時原任閣臣承候同爲入侍時,行都承旨李載完,記事官林永相,記注官李明源,別兼春秋鄭夏源,領敦寧洪淳穆,奉朝賀姜㳣,左議政金炳國,原任提學金輔鉉·鄭基世·金炳德,提學金炳始·尹滋悳,原任直提學李載元·趙寧夏·李載冕·南廷順,檢校直提學趙慶鎬·鄭範朝,直提學閔泳翊·金永壽,原任直閣閔泳穆·李喬翼·李承純,檢校直閣李鎬翼·尹用求,原任直閣金永哲,檢校直閣金興均,原任直閣洪殷謨,檢校直閣姜,原任直閣朴鳳彬,檢校直閣趙同熙·洪英植,直閣金文鉉,原任待敎趙鳳夏,檢校待敎洪淳馨,原任待敎金奎軾·金演壽,檢校待敎閔泳煥·宋秉瑞·韓耆東·金永悳·趙晳九,待敎閔泳韶,以次進伏訖。上曰,史官分左右。淳穆進前問候訖。缺炳國曰,今此意外回祿之災,豈無根因而然也?掖屬之衛護,軍卒之把守,必有可問,而可覈者,亟令攸司嚴査正罪,斷不可已,故敢此仰達矣。上曰,自內當査實後,處分矣。
上在昌德宮。停常參·經筵。
大殿·大王大妃殿·王大妃殿·中宮殿,統理機務衙門·內閣·政院·玉堂·朝廷二品以上,翌日口傳問安。答曰,知道。
世子宮,統理機務衙門·內閣·政院·玉堂·春桂坊·朝廷二品以上,翌日口傳問安。答曰,知道。
藥房都提調金炳國,提調金炳始,副提調李載完啓曰,昨日夜回祿,出於意外,移次經宿,勞動旣多,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓〈曰〉,藥房三提調,持粟米飮來待矣。傳曰,封入。
政院啓曰,左副承旨李容元,今日不爲仕進,卽爲牌招,何如?傳曰,允。
弘文館啓曰,新錄事,命下矣。副應敎金鶴鎭,修撰李範祖,副修撰宋圭元,竝卽牌招,以爲會圈之地,何如?傳曰,允。
傳曰,明日次對,待下敎。
本館錄,五點朴齊斌·吳炳文·南奎熙·尹相翊·金天洙·鄭寅興·李重德·金復性·兪鎭奎·金定均·林永相·鄭夏源,以上取十二人。
特進官抄啓,李裕承·李鎬翼·金晳根·金弘集·金永穆·趙榮夏·金昌熙·洪澈周·李憲稙·趙秉鎬·趙昌永·李應辰·趙準永·金永哲·沈宜絢·閔致萬·金元性·李承純·李南轅。
以司謁口傳下敎曰,闕內各處入直軍兵,分半把守於失火所,出番軍兵,使之濬出事,分付。
訓鍊都監啓曰,以司謁口傳下敎曰,闕內各處入直軍兵,分半把守於失火所,出番軍兵,使之濬出事,命下矣。金虎門·弘化門入直軍各五十名,建陽門入直軍十五名除出,將校二人率領把守,出番軍二百名抄定,濬出之意,敢啓。傳曰,知道。
禁衛營啓曰,謹依司謁口傳下敎,銅龍門入直中二十名除出,把守於失火所,出番軍二百名,使之濬出之意,敢啓。傳曰,知道。
摠戎廳啓曰,謹依下敎,失火所,本廳標下軍五十名抄定,濬出之意,敢啓。傳曰,知道。
又啓曰,謹依下敎,本廳宮城扈衛軍兵等處,饒次分給之意,敢啓。傳曰,知道。
又啓曰,謹依下敎,本廳救火軍兵等處,乾犒饋分給之意,敢啓。傳曰,知道。
營建所啓曰,去夜失火時,殿堂與行閣一百五十間,盡爲燒燼矣。不善巡察之當日上直牌將·守直軍,竝移送秋曹,嚴刑定配。臣等難免不飭之失,惶恐待罪之意,敢啓。傳曰,牌將竝移送秋曹,黃鍾宇嚴刑遠配,朴永春定配,其餘守直軍等,竝棍懲放送。卿等施以重推之典。
兵曹參判鄭海崙疏略曰,國之外臺,監司之職是已,狃於故常,枿其圭楞,豈糾謬察實之義哉?臣本無似,徒荷洪造,四三年前,待罪海臬也,鳳山守李泰鉉,去作蔚帥者數月,而臣之赴營,旬有餘日矣,其債負有無,只憑成案而署謹,詎意其無也者,未始有無,而秪緣臣新到昧方,未能略省,速玆糾察之失,無辭自解。罰止請罷,甄敍遲降。玆又伏奉騎省之命,臣誠惝怳,靡所容措。恩出尋常,義當竭蹶,顧臣犯告君不實之科,方俟當律之更被云云。答曰,省疏具悉。往事,何必爲引?卿其勿辭行公。
上在昌德宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,右副承旨趙東弼,今日不爲仕進,卽爲牌招,何如?傳曰,允。
以右副承旨趙東弼牌不進罷職傳旨,傳曰,只推。
統理機務衙門啓曰,順付詔書,將匪久到京矣。迎接儀節,照例磨鍊之意,分付儀曹,何如?傳曰,允。
政院啓曰,卽者應敎李敎夏,以其親病,陳疏徑出,原疏,纔已捧入矣。所當直捧禁推傳旨,而此與無端徑出有異,推考警責,何如?傳曰,允。
弘文館啓曰,應敎李敎夏,陳疏徑出,上番闕直,事甚未安。校理二員,副校理二員未差,副應敎金鶴鎭,卽爲牌招,入直,何如?傳曰,允。
禮曹啓曰,來壬午年元朝,大王大妃殿冠禮周甲稱慶陳賀時,外道方物·物膳置之事,命下矣。在前陳賀,外道方物·物膳置之之時,各殿進獻,議政府·六曹物膳及京廳方物,京畿物膳,則例爲封進,今亦依前例封進,而世子宮進獻京廳方物,京畿物膳,亦爲封進之意,敢啓。傳曰,知道。
御營廳啓曰,謹依下敎,出番軍二百名,將校十人率領,失火所濬出之意,敢啓。傳曰,知道。
禮曹啓曰,來壬午年元朝,大王大妃殿冠禮周甲稱慶陳賀時,宗廟·景慕宮告由祭,正月初一日正朝節享兼行,社稷·永寧殿告由祭,同日一體設行,祝文添入撰出等事,令藝文館擧行,獻官,依例以一品塡差事,竝以分付,何如?傳曰,允。
統理機務衙門啓曰,謹依下敎,本衙門各司稱號及條件之合有變通者,節目書入之意,敢啓。傳曰,知道。
刑曹啓曰,營建所啓辭內,去夜失火時,殿堂與行閣一百五十間,盡爲燒燼矣。不善巡察之當日上直軍,竝移送秋曹,嚴刑定配。臣等難免不飭之失,惶恐待罪之意,敢啓。傳曰,牌將竝移送秋曹,黃鍾宇嚴刑遠配,朴永春定配,其餘守直軍等,竝棍懲放送。卿等施以重推之典事,命下矣。謹依傳敎,罪人黃鍾宇,慶尙道咸陽郡遠地定配所,朴永春,忠淸道文義縣定配所,竝卽押送之意,敢啓。傳曰,知道。
諮議朴性陽疏。答曰,省疏具悉爾懇。歲色垂暮,戀德日深,巽牘際至,一往邁邁。予之辭拙禮薄,縱不能使爾改澗阿薖之心,而爾以世祿之裔,老成之學,徒念獨立獨善,不思致澤其君民,則治平之道,獨不本於誠正修齊者乎?況今震邸書筵頻開,爾之登對講論,尤有所企待,體此至意,斯速簉朝。仍傳曰,此批答,遣地方官傳諭。
應敎李敎夏疏。省疏具悉。爾其勿辭救護。
上在昌德宮。停常參·經筵。
藥房提調金炳始,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,右副承旨趙東弼,今日不爲仕進,卽爲牌招,何如?傳曰,允。
傳曰,武衛所提調都統使以下·兵判·各營將臣·左右捕將,別入直,置之。
以司謁口傳下敎曰,失火所前後濬出軍兵,令各其營,逐日乾犒饋事,分付。
統理機務衙門啓曰,卽見陳慰兼進香使帶來咨文,先上來者,則有賜縀事,通官卞春植加賞事矣。賜縀謝恩,以有方物磨鍊,通官加賞謝恩,以無方物磨鍊,兼付於歲幣使行之意,分付該曹,何如?傳曰,允。
吏曹啓曰,新除授砥平縣監申錫完,身病猝重,萬無赴任之望云,罷黜,何如?傳曰,申飭下送。
弘文館啓曰,上番闕直,事甚未安。應敎李敎夏陳疏受由,副應敎金鶴鎭有身病,校理二員,副校理二員,副修撰一員未差。修撰嚴柱漢,副修撰宋圭元,竝卽牌招,推移姑陞入直,何如?傳曰,允。
禮曹啓曰,因統理機務衙門草記,順付詔書,將匪久到京矣,迎接儀節,照例磨鍊事,允下矣。取考謄錄,則順付詔書入京日,百官郊迎,殿庭行禮,而自上行禮之節,依正至·聖節望闕之禮時例磨鍊。今亦依此擧行,而至於行禮處所,在前或有空闕擧行之例,今亦以崇政殿磨鍊,擧行,何如?傳曰,允。
禮曹啓曰,卽接楊州幼學李仁緖所志,則以爲從祖成運,嫡妾俱無子,以其同姓八寸弟承運子儒述,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記,載在法典。而門長李仁緖所訴旣如此,則李承運子儒述,立爲李成運之後,何如?傳曰,允。
禮曹啓曰,取考謄錄,則順付詔書入京日,頒詔後,有卽日頒敎之擧矣,今亦依此擧行,何如?傳曰,允。
以司謁口傳下敎曰,近日回祿之後,時御所宿衛,多有疎虞,不可不另加備警。都統使·兵判及各營將臣,輪回入直於近處。入直禁軍十人,永肅門入直軍十名,銅龍門入直軍五名,金虎門·弘化門入直軍各二十名,竝輪回除出,宿衛將臣主管,使之木柵外,限天明,輪回巡檢,捕將一體輪回入直,亦爲檢察事,分付。
議政府啓曰,卽見慶尙監司尹滋承災實分等狀啓,則慶州等二十五邑,寘之尤甚,安東等三十五邑,置之之次,靑松等十一邑,置之稍實。事目災二百結外,不足災二萬三千五百十二結三十九負一束,特許準劃,査得還加起十二結六十九負六束,竝令當年出稅,新還起十八結七十二負九束,懸錄田案,限三年免稅,尤甚邑,限明秋,勿定配所,推奴徵債防塞事,竝請令廟堂稟旨分付矣。本道結總,與湖南互相甲乙,而今年穡事,始旱終澇,秧有焦桔之歎,田多隤覆之患。然而晩候晴曝優占,幾分收功矣。道臣分等,必有斟裁,依施。至若災結之爲二萬三千有餘,誠違所料,參互他省已施之例,限二千結,事目外加劃,使之精實派給租案,斯速磨勘,査得結之當年出稅,新起結之限年免稅,尤甚之勿配,推徵之防塞,竝依狀請施行,何如?傳曰,允。
議政府啓曰,頃因湖南年分狀啓,事目災外新災一千結,加劃之意,覆啓行會矣。卽見該道臣李秉文狀啓,則復陳穡事失稔之狀,仍請不足災二萬六千六十一結四十七負,特許準劃事,更令廟堂稟旨分付矣。蓋此俵災之政,至愼且重。國計民隱,不容不參酌較量。而前啓劃下,雖曰不敷,竝計事目所頒與沃溝等邑當年蠲稅條而言之,則殆爲三千結矣,而道臣之今又申懇,亦由甚不獲已而然。前劃外二千結,特爲加劃,使之躬執,精派收租簿案,斯速告勘事,另飭行會,何如?傳曰,允。
禁衛營啓曰,謹依司謁口傳下敎,銅龍門入直軍五名除出,將校一人率領,把守於失火所木柵外,限天明,輪回巡察之意,敢啓。傳曰,知道。
禁衛營啓曰,失火所,今已濬出矣。出番軍兵,解送之意,敢啓。傳曰,知道。
御營廳啓曰,謹依下敎,失火所前後濬出本廳軍兵等處,逐日乾犒饋分給之意,敢啓。傳曰,知道。
訓鍊都監啓曰,謹依司謁口傳下敎,失火所前後濬出將校·軍兵等處,逐日乾犒饋分給之意,敢啓。傳曰,知道。
禁衛營啓曰,謹依下敎,失火所前後濬出軍兵,逐日乾犒饋分給之意,敢啓。傳曰,知道。
摠戎廳啓曰,謹依下敎,失火所本廳前後濬出軍兵等處,逐日乾犒饋分給之意,敢啓。傳曰,知道。
大護軍鄭健朝疏略曰,臣素抱風火之祟,値玆寒沍之候,五官全廢,聽視無異乎聾瞽。四大不收,形殼僅存,如土木者,于玆四旬餘日矣。以此見狀,參決事務,尙矣勿論,强彈陳就,亦難自期。與其瀆擾之是悚,虛靡於廢疾之身,無寧臚實而丐免,蘄幸於憫覆之天。而至若湖南句管之任,內資提擧之銜,其在綜核之義,亦不宜一任瘝溺也,審矣。玆敢略綴短章,仰暴衷懇。伏乞聖明,俯垂諒察,將臣所帶政府有司與句管提擧之職,竝賜遞解,俾幸公私焉。答曰,省疏具悉。所辭中有司之任,依施。
上在昌德宮。停常參·經筵。
傳曰,檢校直閣尹用求馳詣仁陵,奉審摘奸,仍留監祭,仍詣獻陵,一體奉審以來。
傳曰,同副承旨許遞,前望單子入之。
承旨前望單子入之,趙秉稷落點。
傳曰,當該承旨推考。
弘文館啓曰,上番闕直,事甚未安。應敎李敎夏陳疏受由,校理二員,副校理二員未差,副應敎金鶴鎭,卽爲牌招,入直,何如?傳曰,允。
議政府啓曰,本館錄爲之後,都堂錄,亦當次第會圈,而新除授大提學金尙鉉未肅拜,令政院牌招,使之卽爲行公,何如?傳曰,允。
訓鍊都監啓曰,謹依司謁口傳下敎,金虎門·弘化門入直軍各三十名除出,將校一人率領,把守於失火所木柵外,限天明,輪回巡檢之意,敢啓。傳曰,知道。
御營廳啓曰,失火所濬出,今已畢役。出番軍,解送之意,敢啓。傳曰,知道。
摠戎廳啓曰,本廳中軍徐珩淳,身病甚重,勢難察任,改差,何如?傳曰,允。
摠戎廳啓曰,失火所,今已濬出矣。本廳標下軍等,解送之意,敢啓。傳曰,知道。
大護軍金尙鉉疏。答曰,省疏具悉。卿於是職,已有貯望,卿其勿辭行公。
經理事李根弼疏。答曰,省疏具悉。卿其勿辭行公。
右尹李憲稙疏。答曰,省疏具悉。卿其勿辭行公。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
傳曰,同副承旨許遞,前望單子入之。
承旨前望單子入之,申泰寬添書落點。
傳曰,吏曹判書有闕之代,大護軍許傳除授。
傳曰,守判府事兼執義,令該曹口傳減下。
政院啓曰,卽者修撰李範祖,以其親病,陳疏徑出,原疏,纔已捧入矣。所當直捧禁推傳旨,而此與無端徑出有異,推警警責,何如?傳曰,允。
政院啓曰,副應敎金鶴鎭呈辭受由,校理二員,副校理二員,副修撰一員未差,修撰李範祖陳疏徑出,玉堂上下番俱空,事甚未安。應敎李敎夏,修撰嚴柱漢,副修撰宋圭元,竝卽牌招,推移入直,何如?傳曰,允。
兵曹,守判府事洪祐昌減下。
承文院啓曰,祔廟詔書一道,提調一員陪進,奉安于奉安閣後,仍行奉審之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
吏曹,吏曹判書單許傳除授事,承傳。
判尹鄭基會疏。答曰,省疏具悉。卿其勿辭行公。
吏曹判書李載冕疏。答曰,省疏具悉。屢懇如此,所辭中長銓之任,依施。
戶曹判書洪祐吉疏。答曰,省疏具悉。所請依施。
大護軍韓敬源疏。答曰,省疏具悉。遂事,何必爲引?卿其勿辭行公。
修撰李範祖疏。省疏具悉。爾其勿辭救護。
上在昌德宮。停常參·經筵。
政院啓曰,右副承旨趙秉稷,今日不爲仕進,卽爲牌招,何如?傳曰,允。
傳曰,戶曹判書有闕之代,前望單子入之。
戶曹判書前望單子入之,金炳始落點。
傳曰,工曹判書有闕之代,前望單子入之。
工曹判書前望單子入之,鄭範朝落點。
傳曰,呈告禮曹判書許遞,前望單子入之。
禮曹判書前望單子入之,閔謙鎬落點。
傳曰,賓客有闕之代,前望單子入之。
傳曰,行左承旨朴定陽,行護軍趙準永·嚴世永,竝經理堂上差下,副護軍洪英植·沈相學,右副承旨趙秉稷,工曹參議姜文馨,敦寧都正李永,兵曹參知閔鍾默,竝副經理堂上差下。
政院啓曰,行左承旨朴定陽,行護軍趙準永·嚴世永,竝經理堂上差下,副護軍洪英植·沈相學,右副承旨趙秉稷,工曹參議姜文馨,敦寧都正李永,兵曹參知閔鍾默,竝副經理堂上差下事,命下矣。政官牌招,開政下批,何如?傳曰,允。
傳曰,十五日次對,依例來會。
傳曰,奉審閣臣留待。
傳曰,奉審閣臣入侍。
傳曰,呈告同義禁·同成均·副應敎,竝許遞,今日政差出。
傳曰,吏曹判書疏批已下,卽爲牌招。
議政府啓曰,卽見江華留守李載元所報,則本營支放歲入蔘稅錢,竝屬武衛所,措劃無策。以三南各邑砲糧木年例應入者,分等作錢,使之代納,而每疋二兩式,詳定除出,俾爲本木給代之需,取其剩餘,移充蔘稅錢未區劃之數,爲辭矣。課歲支放之需,不可不給代,而無他容措之道,以其所管之砲木,使之酌量執錢,從便牽補,不害爲變通之方。依報辭施行之意,分付三南道臣,何如?傳曰,允。
內醫院官員,以都提調·提調意啓曰,院內醫金潤有頉,代前內醫崔佑植,依定式差下之意,敢啓。傳曰,知道。
吏曹啓曰,新除授石城縣監趙容九,身病猝重,不得下去云。身病旣如是,則有難强令赴任,罷黜,何如?傳曰,漣川縣監兪鎭一,相換。
吏曹啓曰,各道都事瓜限,卽一周年,而自辭朝日,始爲計瓜矣。忠淸道都事崔處心,慶尙道都事殷成浩,全羅道都事崔炳龍,黃海道都事韓秉濟,江源道都事沈觀爕,除拜已久,尙不辭朝。臣曹無以計瓜,亦不可一任其虛縻,竝改差,何如?傳曰,允。
吏曹啓曰,成均館典籍金大胤,除拜過限未肅拜,改差,何如?傳曰,允。
吏曹啓曰,繕工監假監役官閔致長,以其身病,呈狀乞遞,改差,何如?傳曰,允。
有政。吏批,判書許傳,參判金永壽進,參議李源逸在外。
以尹定求爲副應敎,朴容大爲同經筵,趙濟華爲同義禁,曺錫輿爲同成均,金炳始爲禮賓提調,李寅璟爲典籍,呂昌燮爲軍器正,許璨爲假監役,鄭寅星爲東部都事,李承淵爲穆陵別檢,李寅龜爲忠淸都事,柳重敎爲曲設別提,張福樞爲慶尙都事,蘓輝冕爲全羅都事,趙存植爲固城府使,朴秉協爲栗峯察訪。
再政。以柳重敎爲黃海都事,金鍾善爲掌苑別提。
三政。以金鍾善爲江原都事。經理統理機務衙門事三單朴定陽·趙準永·嚴世永,副經理統理機務衙門事六單趙秉稷·姜文馨·李永·閔鍾默·沈相學·洪英植,訓鍊都監提調單金炳始。石城縣監趙容九,漣川縣監兪鎭一,已上相換事,承傳。兼執義柳宗植減下。
吏曹判書許傳疏曰,伏以,臣素以不才,偏被洪私,大恩未報,而耄及之矣。一自經筵辭退之後,杜門跧伏,念絶榮塗,而惟是犬馬同得之誠,耿然不泯,瞻望魏闕,寤寐隕結。千萬夢想之外,伏蒙天官冢宰特授之命,臣始爲惶懍,中焉感涕,繼之以惝怳,莫知所以措躬也。夫浮人之食,不衷之服,古聖所戒。伏念臣前後揚歷,皆非如臣空疎滅裂者之所冒膺也。撫躬脇息,如速大戾,此臣所以不火而腸熱,不寒而體粟者也。古人有以忠義,自結於人主,昭融契合,贊襄治化,而臣直一儱侗底物耳,有何槪於上心,而每每除命,屢出時恩,生成覆燾,若偏臣身,感激之極,不知所云。雖然此皆道臣私而已。銓衡之任,爲責綦重,枰劑群工,甄別庶品,若弓人之辨材,工婦之製錦,然後衆官正,百度擧。臣本鈍根,懵不曉事,柱車守閭,百無所當,而重以桑楡遽迫,樗櫟尤散,聰明神識,日就澌熸。雖其塵刹一念,竊欲畢生圖報,而其如才具之不逮,膂力之旣愆,何?瘝官隳職,實非細故,敢陳短章,仰暴愚衷。伏乞聖明,俯垂鑑諒,將臣新授吏曹判書之職,亟賜鐫改,以幸國事,以安私分焉。答曰,省疏具悉。卿其勿辭行公。
辛巳十一月十三日申時,上御樂善齋。奉審閣臣入待時,行左承旨朴定陽,假注書元用奭,記注官趙光佑,別兼春秋閔丙奭,檢校直閣尹用求,以次進伏訖。上曰,史官分左右。上曰,奉審閣臣進前。用求進伏奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井着審則精潔,諸執事摘奸則無頉。仍詣獻陵,陵上奉審則安寧,碑閣·丁字閣奉審則無頉。還詣仁陵,仍留監祭,將事安寧之意,敢此仰達矣。
上在昌德宮。停常參·經筵。
傳曰,禮房承旨,馳詣宗廟·景慕宮,奉審摘奸以來。
政院啓曰,肅謝法意,何等審愼,而玉江萬戶肅單誤書,致勤下詢,事未前有,萬萬駭然。當該萬戶及通禮院官員,竝所當重勘,而本院請推之外,無他可施之罰,何以爲之?敢稟。傳曰,該萬戶請罪置之,通禮院官員,推考。
議政府啓曰,關西後運襦衣四百九領,紙衣一百領,照數稱量,木品·紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
吏曹啓曰,龜城府使徐光泰呈狀內,矣身以冬至差使員上來,矣親病沈重,萬無還官之望云。其親病旣如是,則有難强令還任,改差,何如?傳曰,允。
奎章閣啓曰,明日卽書香閣望奉審日次,臣進詣擧行之意,敢啓。傳曰,知道。
營建所啓曰,咸寧殿·衍福堂·正善堂,開基吉日時,令日官韓應翼推擇,則今十一月十四日丑時爲吉云,以此日時,定行之意,敢啓。傳曰,知道。
御營廳啓曰,本廳中軍具完植,身病甚重,勢難察任,改差,何如?傳曰,允。
兵曹,以朴長夏爲御營中軍。
兵曹,以金泰郁爲摠戎中軍。
政院啓曰,行都承旨李載完,行左承旨朴定陽,左副承旨李容元,不爲仕進,右承旨閔泳煥廚院進,右副承旨趙秉稷式暇出去,院中只有臣一人,伴直無人。左副承旨李容元,所當牌招,而拘於廳規,不得請牌,何以爲之?敢稟。傳曰,牌招。
以左副承旨李容元牌不進,罷職傳旨,傳曰,只推。
政院啓曰,應敎李敎夏有拘忌,校理二員,副校理二員,副修撰一員未差,修撰李範祖,陳疏受由,玉堂上下番俱空,事甚未安。修撰嚴柱漢,副修撰宋圭元,新除授副應敎尹定求,竝卽牌招,推移入直,何如?傳曰,允。
大護軍金尙鉉疏。答曰,省疏具悉。不必如是辭巽,卽爲行公。
上在昌德宮。停常參·經筵。
藥院都提調金炳國,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,應敎李敎夏,修撰嚴柱漢,有拘忌,校理二員,副校理二員,副修撰一員未差,玉堂上下番俱空,事甚未安。副應敎尹定求,修撰李範祖,副修撰宋圭元,竝卽牌招,推移入直,何如?傳曰,允。
傳曰,世子冠禮,當行於明春矣。大臣·禮堂,詳考列聖朝已行之儀節,啓稟,日字以正月擇吉以入。
傳曰,世子嘉禮,當以明春行之,自七歲至十一歲處子禁婚。
傳曰,今日異於他日,輕囚放釋。
賓客前望單子入之,趙寧夏落點。
議政府啓曰,新差堂上在外外尹成鎭,今日賓對,懸病不進,事甚未安。令政院,卽爲牌招,使之進參,何如?傳曰,允。
傳曰,卜相。
政院啓曰,卜相事,命下矣。政官牌招,開政,何如?傳曰,允。
政院啓曰,卜相事,命下矣。左議政金炳國,卽爲命招,何如?傳曰,允。
賓廳卜相,李最應落點。
傳曰,入直外,摠管竝許遞,今日政差出。
傳曰,呈告經筵·春秋許遞,今日政差出。
傳曰,京兆堂上竝許遞,前望單子入之。
京兆堂上,前望單子入〈之〉,判尹尹滋悳,左尹朴齊寬,右尹李憲稙,落點。
傳曰,富平府使之代,未準朔中擬入。
傳曰,判敦寧領府事下批。
政院啓曰,臣容元,敬奉聖敎,馳往義禁府,取考囚徒案,無時囚,故仍往典獄署,取閱囚徒案,則未推覈罪人一名,公貨備納間嚴囚罪人十四名,贓錢備納間嚴囚罪人六名,査覈間嚴囚罪人一名,辭緣勘處間嚴囚罪人一名,上納乾沒罪人一名,因傳敎嚴囚罪人七名,不可以輕囚論,故竝仍囚,其餘,他錢不報,賭地乾沒,毆打人物,恣意設庖,酗酒作拏,隱匿訟民,各司直囚罪人林奉圭等,二十二名,係是輕囚,故竝依傳敎放送之意,敢啓。傳曰,知道。
政院啓曰,左議政金炳國,有稟定事,率禮曹堂上來詣閤外請對矣。傳曰,入侍。原任大臣·奉朝賀·貳師·賓客·時原任閣臣與春桂坊,同爲入侍。
禮曹啓曰,王世子入學日字,以正月擇入事,命下矣。令日官韓應翼推擇,則來正月初十日爲吉云,以此日定行乎?敢稟。傳曰,以此日定行。
禮曹啓曰,王世子冠禮日字,以正月擇吉以入事,命下矣。令日官韓應翼推擇,則來正月二十日巽時大吉,二十七日巽時平吉云,以二十日定行,何如?傳曰,允。
奎章閣啓曰,景慕宮望廟樓,今望奉審,無頉之意,敢啓。傳曰,知道。
都摠府啓曰,今日入直內三廳武兼·禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
禮曹啓曰,傳曰,世子嘉禮,當以明春行之,自七歲至十一歲處子,禁婚事,命下矣。自今日依例,禁婚嫁事,分付京外,當爲捧單。而京中則今十一月二十五日,外方近道,同月三十日,中道來十二月初五日,遠道同月初十日,定限,捧單上送事,撥馬行會,國婚禁限外,許婚諸條,別單書入之意,敢啓。傳曰,知道。
禮曹啓曰,王世子冠禮後,依禮文,當行大殿·大王大妃殿·王大妃殿·中宮殿,朝謁之禮,而辛卯·庚戌·辛巳年,皆於翌日行禮,己卯年則當日行禮矣。今番則依何年例,擧行乎?敢稟。傳曰,當日竝爲行禮。
禮曹啓曰,謹稽謄錄,則王世子入學後陳賀時,例有方物·物膳封進之規矣。來正月初十日,王世子入學翌日,陳賀方物·物膳,大殿·大王大妃殿·王大妃殿·中宮殿·世子宮,一體封進事,知委京外,何如?傳曰,允。
兵曹啓曰,同知中樞府事李鶴榮·李昶赫,內禁衛將李樂熙,兼司僕將趙東勳,五衛將崔龍奎·徐直輔·閔貞植·鄭錫喜·閔濟光·柳相鳳,俱以病難供職,呈狀乞遞,文臣兼宣傳官李友會,除授在外,過限未肅拜,竝改差,何如?傳曰,允。
吏曹啓曰,繕工監假監役官許璨,以其身病,呈狀乞遞,改差,何如?傳曰,允。
有政。吏批,判書許傳牌招不進,參判金永壽進,參議李源逸在外。
吏曹啓曰,判書許傳牌招不進,參議李源逸在外未肅拜,小臣獨政未安,何以爲之?敢稟。傳曰,仍爲之。
以閔台鎬爲判敦寧,許傳爲知經筵,鄭基會爲知春秋,李圭瑞爲掌苑別提,宋趾洙爲假監役,金洛鎭爲富平府使,吳順泳爲龜城府使。
再政。以尹永顯爲引儀。
三政,以趙性憙爲掌樂主簿。
四政,以李鳳寧爲監察。
領議政單李最應,世子師單李最應。
兵批,以任應準爲都摠管,曺殷承·趙濟華·申橚·閔宗鎬·尹錫五·朴長夏·林百鉉爲副摠管,韓圭稷·金載信爲同知,徐光鼎爲內禁將,申泰熙爲兼司僕將,趙允夏·金寧濟·金永禧·李廷緖·玄濟坤·申龍基爲五衛將,金天洙爲文兼,朴重榮爲花水山別將,領府事單韓啓源,知事單鄭昌祖。
再政。以金亮鉉爲左副率,僉知三單申泰熙·趙允夏·金寧濟。
辛巳十一月十五日申時,上御熙政堂。大臣·政府堂上·經理堂上,引見入侍時,行左承旨朴定陽,假注書李載崐,事變假注書梁鳳濟,記注官李明源,別兼春秋鄭寅興,左議政金炳國,兼禮曹判書閔謙鎬,經理統理機務衙門事金炳德,行兵曹判書趙寧夏,行戶曹判書金炳始,行知訓鍊院事閔台鎬,左參贊李寅卨,行大護軍李鎬俊,右參贊金壽鉉,工曹判書鄭範朝,禮曹參判尹成鎭,經理統理機務衙門事金弘集,副修撰宋圭元,以次進伏訖。上曰,史官分左右。仍命大臣進前。炳國進前奏曰,冬候溫和,聖體,若何?上曰,一樣矣。炳國曰,寢睡·水刺之節,何如?上曰,一樣矣。炳國曰,大王大妃殿氣候,何如?上曰,一樣矣。炳國曰,王大妃殿氣候,何如?上曰,一樣矣。炳國曰,中宮殿氣候,何如?上曰,安順矣。炳國曰,世子宮氣度,連爲萬安乎?上曰,太平矣。炳國曰,惟我東宮邸下,睿姿天縱,溫文日就,已屆入學之齡,是誠宗社萬億年莫大之慶也,無疆之休也。帀域含生之倫,無不愛戴忭祝,普切環橋觀聽之顧,而臣之趁未仰請,竊不勝悚惶之至。令儀曹謹稽列聖朝,已行之典,涓擇吉日,磨鍊節目,卽爲稟旨,何如?上曰,當於明春爲之。日字,以正月擇入。出榻敎仍敎曰,正月卽歲首吉月也,將行冠禮矣。炳國曰,尤庸慶忭矣。仍奏曰,每當歲首,應資老人,各道道·守臣,收取啓聞,自是朝最優老之盛典。而種種見漏,追後呼訴者,多有之。以致惠澤之閼而不宣,豈非有欠於對揚之義乎?以此意預先關飭於八道·四都,詳細探察,無或有如前疎漏之地,何如?上曰,歲首應資,如或遺漏,則豈無向隅之歎乎?依所奏,各別關飭,可也。出擧條炳國曰,守令,卽近民之官也。苟得其人,民邑受其福,不得其人,民邑受其弊。雖或得人,如或曠官,則反無異於不得其人。其職任也,如是不輕,故厥簡克愼,其瘝曠也,如是有難,故有闕卽差。此所以若儲三窠則例徹政稟,有事見闕,則輒請口傳,不得遲延也。近或臨政而留窠,拖至許久,趁不差代,民邑事極涉可悶。繼自今,開政時,隨其有闕,俾卽擇擬,勿爲濡滯之意,分付銓曹,何如?上曰,列邑生弊,多由於曠務,以此意,申飭銓曹,可也。出擧條炳國曰,各司郞官之面看替直,法意攸在。而邇來百度解弛,怠慢成習,脫直者曉出,替直者夕入,當日便是曠直也。其所占便之一至於此者,駭歎之極,寧欲無言?已往不必追究,傳聞亦難準信,姑以先甲之義,捧甘申飭,何如?上曰,各司郞官之如是曠職,此何道理乎?聞甚駭然。姑先別船嚴飭,可也。出擧條仍敎曰,若不悛前習,則必重警乃已也。炳國曰,行都承旨李載完,踐歷才諝,實合參聞廟謨,政府堂上差下,有司堂上有闕之代,經理事李根弼,差下察任,何如?上曰,依爲之。出榻敎仍命書傳敎曰,世子冠禮,當行於明春,大臣禮堂,詳考列聖朝已行之儀節,啓稟,日字,以正月擇吉以入。炳國曰,謹考已行之儀節,將爲啓稟,而此乃宗社臣民,莫大之慶也。歡聲協氣,洋溢區宇矣。上曰,列聖朝,入學·冠禮,多有一月內竝行之例矣。炳國曰,臣言辭拙訥,其所歡欣慶忭之忱,不能一一容達。上命大臣就座。定陽曰,諸宰奏事。謙鎬等曰,無所奏矣。定陽曰,玉堂所懷奏之。圭元進前奏曰,勉聖學事云云。上曰,所陳當留念矣。出擧條上命大臣先退,又命史官就座。仍命退諸臣,以次退出。
辛巳十一月十五日酉時,上御熙〈政〉堂。左議政,率禮堂請對入侍,原任大臣·奉朝賀·貳師·賓客·時原任閣臣與春桂坊同爲入侍時,行都承旨李載完,假注書李載崐,記注官李明源,別兼春秋鄭寅興,領敦寧洪淳穆,奉朝賀姜㳣,領府事李最應,左議政金炳國,兼禮曹判書閔謙鎬,禮曹參判尹成鎭,禮曹參議金晩植,左賓客金炳德,右賓客趙寧夏,左副賓客閔台鎬,右副賓客鄭範朝,原任提學鄭基世,提學金炳始·尹滋悳,原任直提學李載元,檢校直提學趙慶鎬,原任直提學李鎬俊,直提學閔泳翊·金永壽,原任直閣閔泳穆·李淳翼·李喬翼,檢校直閣尹用求·金興均·姜,原任直閣朴鳳彬,檢校直閣洪英植,直閣金文鉉,檢校直閣閔丙奭,檢校待敎洪淳馨,原任待敎金奎軾·金演壽,檢校待敎閔泳煥·宋秉瑞·金永悳·趙晳九,輔德吳益泳,兼輔德閔昌植,弼善洪承憲,兼弼善李輔榮,文學申箕善,兼文學金炳吉,司書金裕成,兼司書朴斗陽,兼說書閔泳韶,以次進伏訖。上曰,史官分左右。仍命大臣進前。淳穆進前奏曰,今日,世子宮,入學懿典,冠禮盛節,方有擇日擧行之成命。此誠萬億年無疆之休矣。八域臣民,延頸拭目,夙宵之所顒望,臣等欣忭慶祝之忱。曷以形容盡達乎?此時聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆曰,世子宮氣度,何如?上曰,泰平矣。淳穆曰,近日寒煥無常,世子宮,氣度連爲安寧乎?上曰,平順矣。㳣曰,入學與冠禮,卽爲涓吉,小大慶忭,而臣等,自外承聞,不任頌祝。最應曰,入學·冠禮,諏得吉日,慶祝之忱,不可形達矣。炳國曰,涓吉日字,旣已啓下,益切歡祝。而儀節多有稟定之事,率禮堂仰請登對矣。謙鎬曰,王世子入學吉目,纔已擇入,而謹稽謄錄,則有上告下布之節矣。宗廟·永寧殿·景慕宮,前期告由。入學翌日,頒敎陳賀時,大殿·大王大妃殿·王大妃殿·中宮殿,京外進箋之意,知委,而箋文頭辭,則謹稽謄錄,不爲別撰,仍舊遵用矣。今亦依此擧行,何如?上曰,依爲之。出擧條謙鎬曰,王世子冠禮,當行於明春,大臣·禮堂,詳考列聖朝已行之儀節,啓稟,日字,以正月擇吉以入事,命下矣。冠禮吉日,纔已擇入允下,而謹考臣曹謄錄,則列聖朝久遠儀節,多有未詳。顯廟朝,冠禮行於辛卯八月,肅廟朝冠禮,行於庚戌三月,正廟朝冠禮,行於辛巳三月,翼廟朝冠禮,行於己卯三月。今此王世子冠禮時儀節,參考辛卯·庚戌·辛巳·己卯已例,磨鍊擧行,何如?上曰,依爲之。出擧條謙鎬曰,冠禮處所,前期稟定,然後排設等事,可以擧行。今此王世子冠禮處所,以何處爲之乎?上曰,以重熙堂爲之。出擧條謙鎬曰,王世子定字吉日,當推擇以入矣。待啓下,時原任大臣·政府東西璧·館閣堂上·六曹參判以上,令政院命招,會議以入,何如?上曰,依爲之。出擧條謙鎬曰,冠禮時,殿下臨正殿,命賓贊賓,受敎書詣東宮,行禮後,賓贊復命,載在禮文矣。今番亦依此擧行,何如?上曰,依爲之。出擧條謙鎬曰,冠禮時三加服色,醴膳器皿,令尙衣院·司饔院及各該司,依例擧行,冠禮處所排設等事,令戶曹及掖庭署,前期進排擧行,何如?上曰,依爲之。出擧條謙鎬曰,謹考各年已例,王世子冠禮時,有上告下布之禮矣。宗廟·永寧殿·景慕宮,前期告由,冠禮禮成後,文武百官,陳賀于大殿及各殿,進箋·致詞,進表裏依例擧行,王世子,坐堂受賀,亦爲同日行禮,何如?上曰,依爲之。出擧條謙鎬曰,冠禮時,大殿·大王大妃殿·王大妃殿·中宮殿,箋文·方物·物膳,封進之意,知委於八道·四都,世子宮,方物·物膳,亦爲一體封進事,分付,何如?上曰,依爲之。出擧條仍敎曰,入學·冠禮,已定吉日,嘉禮亦當於明春過行,而將令禁婚矣。淳穆曰,吉慶之如是湊集,誠國朝所罕有矣。㳣曰,又有大慶,尤庸慶祝。上曰,卿等謂慶祝,而予心亦甚慶幸也。㳣曰,宗社莫大之慶,正謂今日也。上曰,然矣。尙衣提調閔台鎬進前奏曰,冠禮時,玉帶佩玉,以前件仍用事云云。上曰,依爲之。仍命書傳敎曰,世子嘉禮,當以明春行之,自七歲至十一歲處子,禁婚。最應曰,今日二慶涓吉,固已慶祝,而又有嘉禮之命,尤不勝欣忭矣。淳穆曰,今有此成命,尤是無疆莫大之慶矣。㳣曰,自元朝爲始,莫大之慶,稠疊矣。上曰,入學·冠禮之間,幾日同行,多有已例矣。淳穆曰,同時三慶,故事之未易有也。炳國曰,明春連有莫大之慶禮。聖心伏想嘉悅,而群情益不勝欣忭蹈舞之至。㳣曰,臣等初見如此之慶也。上曰,九歲入學,亦多古禮矣。仍敎曰,大臣就座。顧謂大臣曰,當賜饌矣,領受後還第,可也。又顧諸宰曰,亦當賜饌矣。仍命史官就座,又命大臣諸宰先退後,命書傳敎曰,今日異於他日,輕囚放釋。仍命退,承史以次退出。
上在昌德宮。停常參·經筵。
政院啓曰,右副承旨趙秉稷,同副承旨申泰寬,今日不爲仕進,竝卽牌招,何如?傳曰,允。
以右副承旨趙秉稷牌不進,罷職傳旨,傳曰,只推。
傳曰,卿之釋負也,予心茫然如失矣。卿之重膺也,予心充然有得,予之心,卽朝野之心也。卿之老境調養,其閑劇勞佚,縱有異焉。豈可不以予之心朝野之心爲心哉?見民國事計遑汲然,莫可收拾,尤不可浮文疏節,規規於辭受之際,卿其厚諒,卽爲簉朝事,遣史官,傳諭于領議政。
假注書梁鳳濟書啓,臣敬奉聖諭,馳往傳諭于領議政李最應所住處,則以爲,臣之冒沒入闉,息偃在家,雖繇於恩顧之感悚,義分之怵畏,尙在惶蹙之中,更無彈束之望。今於中書之卜,忽以臣復授元輔,繼下敦召之諭,震懍感泣,實莫知聖意之何在?顧今民國事計之遑汲,果如聖敎,則正宜考愼其相注意於安,豈可爲臣情踪之私,處地之親,而遽有此謬恩乎?臣愈益蹙蹙,神精爽越,未敢罄對。稍俟抖擻,謹入實封,以冀生成之澤云矣。臣卽仍爲復路之意,敢啓。傳曰,知道。
弘文館啓曰,上番闕直,事甚未安。應敎李敎夏有拘忌,校理二員,副校理二員未差,副應敎尹定求,卽爲牌招,入直,何如?傳曰,允。
禮曹啓曰,今此王世子冠禮翌日,頒敎陳賀時,大殿·大王大妃殿·王大妃殿·中宮殿,京外箋文頭辭,當爲磨鍊。而謹稽謄錄,則不爲別撰,以謄錄所載頭辭,仍舊遵用矣。今亦依此謄書啓下後,知委於八道·四都,何如?傳曰,允。
禮曹啓曰,謹稽謄錄,則自前東宮入學前,先行廟謁之禮矣。今此王世子入學前,當有太廟展謁之禮,依例擇吉擧行乎?敢稟。傳曰,廟謁來正月旬前擇入,親行展謁,世子亦爲一體展謁磨鍊。
禮曹啓曰,來正月初十日,王世子入學告由,依例擧行事,啓下矣。宗廟·永寧殿·景慕宮,告由祭吉日,令日官韓應翼推擇,則來正月初八日爲吉云,以此日設行,而獻官依例以一品塡差事,知委,何如?傳曰,允。
禮曹啓曰,來正月二十日,王世子冠禮,告由依例擧行事,啓下矣。宗廟·永寧殿·景慕宮,告由祭吉日,令日官韓應翼推擇,則來正月十八日爲吉云,以此日設行,而獻官,依例以一品塡差事知委,何如?傳曰,允。
政院啓曰,前望修正,何等審愼,而賓客前望,有所漏落,致勤下詢,事甚疏忽,極爲未安。原前望使之改修正以入,而當該吏曹堂上,不可無警,推考,何如?傳曰,允。
訓鍊都監啓曰,本局哨官李奎稷,身病猝重,勢難察任,改差,何如?傳曰,允。
大護軍金尙鉉疏。答曰,省疏具悉。三疏已備,例矣。卽爲行公。
上在昌德宮。停常參·經筵。
政院啓曰,來二十一日,輪對日次矣,敢啓。傳曰,當次人受點後,日次待令。
政院啓曰,行都承旨李載完,行左承旨朴定陽,右副承旨趙秉稷,不爲仕進,右承旨閔泳煥內閣進,左副承旨李容元式暇出去,院中只有臣一人,伴直無人。右副承旨趙秉稷,所當牌招,而拘於廳規,不得請牌,何以爲之?敢稟。傳曰,牌招。
以右副承旨趙秉稷,牌不進,罷職傳旨,傳曰,只推。
禮曹啓曰,以王世子廟謁取稟草記。傳曰,廟謁,來正月旬前擇入,親行展謁,世子亦爲一體展謁磨鍊事,命下矣。太廟展謁,旣有成命,景慕宮展謁,以何間推擇乎?敢稟。傳曰,同日磨鍊。
禮曹啓曰,王世子廟謁,以正月旬前擇入事,命下矣。令日官韓應翼推擇,則來正月初七日爲吉云,以此日定行乎?敢稟。傳曰,以此日定行。
政院啓曰,應敎李敎夏,修撰嚴柱漢,有拘忌,副應敎尹定求有身病,校理二員,副校理二員,副修撰一員未差,宋圭元陳疏徑出,玉堂上下番俱空,事甚未安。修撰李範祖,卽爲牌招,入直,何如?傳曰,允。
政院啓曰,卽者副修撰宋圭元,以其親病,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
同義禁趙濟華疏曰,伏以臣於日前,伏蒙同義禁除旨,感恩怵義,蹶出肅。而臣與知義禁臣韓敦源,有娚妹應避之嫌,揆以格例,在下當遞,玆敢短章陳籲。伏乞聖慈,俯垂鑑諒,亟遞臣所帶之職,以存公格,以安私分焉。答曰,省疏具悉。疏辭下該曹稟處。
修撰宋圭元疏,省疏具悉。爾其勿辭救護。
上在昌德宮。停常參·經筵。
傳曰,藥院都提調有闕之代,前望單子入之。
藥院都提調前望單子入之,李最應落點。
傳曰,呈告摠管許遞,前望單子入之。
摠管前望單子入之,李景夏落點。
傳曰,禁衛大將有闕之代,經理事李載冕除授。
政院啓曰,新除授禁衛大將李載冕,卽爲牌招,傳授命召,何如?傳曰,允。
政院啓曰,應敎李敎夏,修撰嚴柱漢有拘忌,校理二員,副校理二員,副修撰一員未差,宋圭元陳疏受由,玉堂上下番俱空,事甚未安。副應敎尹定求,修撰李範祖,竝卽牌招入直,何如?傳曰,允。
兵曹,禁衛大將單李載冕。
禮曹啓曰,王世子入學節目,當爲磨鍊,而出還宮門路,謹稽各年入學時謄錄,顯廟朝己酉年,則出宮由宣仁門,還宮由敦化門,英廟朝辛巳,純廟朝丁丑年,則出還宮,俱由弘化門矣。今番則何以爲之乎?敢稟。傳曰,出宮門路宣仁門爲之,還宮門路敦化門爲之。
禮曹啓曰,王世子入學翌日,陳賀頒敎等節目,當爲磨鍊矣。冠禮前凡陳賀時,王世子殿庭行禮,依前例權停,自內只進表裏事,前已定奪,今亦依此擧行。而世子宮陳賀之節,謹稽各年入學時謄錄,多有權停例擧行之例,或有因特敎,坐堂親受而有下堂迎之,置之之命,今番則何以爲之乎?敢稟。傳曰,權停例爲之。
政院啓曰,行都承旨李載完,行左承旨朴定陽,右承旨閔泳煥,左副承旨李容元,右副承旨趙秉稷,不爲仕進,院中只有臣一人,伴直無人。右副承旨趙秉稷,所當牌招,而拘於廳規,不得請牌,何以爲之?敢稟。傳曰,牌招。
以右副承旨趙秉稷牌不進,罷職傳旨,傳曰,只推。
都摠府啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
吏曹啓目粘連,觀此同知義禁府事趙濟華上疏,則以爲,臣與知義禁韓敬源,有男妹應避之嫌,揆以格例,在下當遞,亟遞臣所帶之職,以存公格亦爲白有臥乎所,相避之法,在下當遞,趙濟華所帶同義禁,似當許遞是白乎矣,宰臣所帶遞仍當否,臣曹,不敢擅便,上裁,何如?啓依回啓施行爲良如敎。
領議政李最應疏略曰,有國之重任,惟相是已,相不得其人,則國事隨而誤矣。臣本非其人,而冒叨此重任,常若負霜於背而戰戰焉,撥火於面而赧赧然,自卸是任,如解重縛。曾未幾朔,有此非常恩命,是何銷刻之擧,又豈終始之眷,廉防尤重,有不敢冒膺?玆臚衷懇,將臣新除,亟許鐫斥,改卜擇相焉。答曰,省疏具悉卿懇。惟相爲國之重任,卿疏已言之矣,其任甚重也,故眷注卿,倚毗卿,任之以輔相重者,是豈予私於卿而然哉?誠以位望之隆,績庸之茂,翊亮承弼,弘濟時艱者,則卿之自任其重,必不待予言之覶縷矣。見今民國事之許多艱虞,如焚溺之待救拯,萬萬非玩愒相持之時。卿其亟斷來章,卽起膺命。仍傳曰,此批答遣史官傳諭。
左議政金炳國箚曰,伏以現叨保護之任,今三朔于玆矣。起居之是承,道理也,趨走之爲恭,分義也。而日次候班,闕參旣多,不免蹇慢虧禮之歸者。是豈臣全昧道理分義而然哉?卽惟日疾病之來,難以自力爲也。邇來雖或强策赴公,退輒昏綴無省,脚痿從以越添,感咳際此侵尋,呻囈見狀,實無時日彈束之望,虛縻滋悚,靡不容措。玆敢短牘陳懇,伏乞聖慈,劃賜變通,以幸公私焉。取進止。答曰,省箚具悉卿懇。愼節奉慮,所辭藥院之任,今姑勉副卿其安心調理。仍傳曰,此批答,遣史官傳諭。
上在昌德宮。停常參·經筵。
傳曰,此何等時也?嘉謨不聞,國事日非,經用漸絀,民生日困,猂獷橫行,人心日訛,饕貪相續,法紀日頹,如是而其國安乎,危乎?此皆予否德所致。而匡弼補翼,轉危濟艱,安得不望卿宿德之如飢如渴?卿之器量所負,績庸所著,兼以急病之義盡瘁之誠,則肅其頹而鎭其訛,裕其困而矯其非,皆在卿擔着做去。而以予切急之心,日甚一日,勿以强引之辭,更爲備例之讓,卽起膺命,夾贊弘猷,使民國永賴,深有所望也事。遣史官,傳諭于領議政。
傳曰,藥院提調許遞,前望單子入之。
藥院提調前望單子入之,李鎬俊落點。
政院啓曰,應敎李敎夏,修撰嚴柱漢,有拘忌,校理二員,副校理二員,修撰一員未差,宋圭元陳疏受由,玉堂上下番俱空,事甚未安。副應敎尹定求,修撰李範祖,竝卽牌招入直,何如?傳曰,允。
假注書梁鳳濟書啓,臣敬奉聖諭,馳往傳諭于領議政李最應所住處,則以爲,臣忝在休戚與共之地,常懷鞠瘁後已之願,矧又眷注也,倚毗也。如昨下批旨之隆,則受任而夷險何擇,有召而駕屨敢俟?其任則乃是翊亮,其召則欲使救極。此非臣萬一近似,以上章而丐遞。恩遇雖如是懇摯,癃耄實無對揚,齎悚更籲,恭俟處分云矣。臣則復路之意,敢啓。傳曰,知道。
統理機務衙門啓曰,本衙門交隣司,改稱同文司矣。以此意撰出書契,下送萊館,轉致日本外務省,何如?傳曰,允。
經理事李載冕疏曰,伏以臣,怵於義而迫於情,屢陳章牘,獲蒙矜諒,本兼三銜,荐賜遞免,仰戴洪造,曲遂微願恩之至矣,感之深矣。而猶以數三職名之尙縻于身,是庸惶愧,將擬更控衷懇,而竊冀孚格天心,惟是瀆擾滋悚,嚴畏居先,黽勉囁嚅,徊徨度日。千萬不自意,戎垣之命,復在是際,臣誠愕然震越,不省所以自措也。是職也,顧臣宿硏所蹈,則職事之緊慢,才具之不稱,不敢費辭張皇,自同飾讓。而臣今日所處,我殿下庶幾悉燭,而無蘊矣,義有難安而情涉難强,蹙蹙不寧,食息靡甘。古人云天地之大,猶有所憾者,誠臣今日準備語耳受符體嚴,義例莫越。雖不得不冒沒出膺,而因仍蹲據,鈐轄軍旅,義分之所難安,情私之所難强也。伏乞聖慈,曲加體諒,將臣新授禁衛大將之任,竝與臣素兼諸務,亟行鐫改,臣不勝大願至祝。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房提調李鎬俊,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,議政府郞廳來言,今日賓廳日次,而領議政李最應未肅拜,左議〈政〉金炳國有身病,右議政未差,不得來會云矣,敢啓。傳曰,知道。
弘文館啓曰,上番闕直,事甚未安。應敎李敎夏有拘忌,校理二員,副校理二員未差,副應敎尹定求,卽爲牌招入直,何如?傳曰,允。
弘文館啓曰,上番闕直,事甚未安。應敎李敎夏,修撰嚴柱漢有拘忌,副應敎尹定求有身病,校理二員,副校理二員,副修撰一員未差,宋圭元,卽爲牌招,姑陞入直,何如?傳曰,允。
傳曰,召對爲之。
傳曰,予之必欲致爾之苦心,已悉於前後諭批,而徒歸虛文,莫回雅操,反躬自慙,常無止屆。爾以爾家人,學有淵源,志存經濟,士林之矜式,朝野之期望,厥惟久矣。雖欲固守東岡,退讓不居,其於闇然日章,有不可揜何哉?況筵銜,乃所以處當世之賢者,而予之縻爾,非爲賁飾美觀而已。將欲專資衛翼敎導之功也。顧今震邸,知慮漸長,温文日就,執經之禮,敬冠之儀,已有成命。爾須幡然改圖,卽起簉朝,以副如渴之望事。遣地方官,傳諭于贊善宋秉璿。
傳曰,自爾膺賁帛之禮,敷諭衷蘊,亦旣屢矣。而予之欲致爾者,日以益切,顧今君德之成就,以至扶世敎澤生民,正須劬經飭行之士。苟求其人,捨爾林下宿學奚以哉?必欲遯世長往,獨善其身則已,如欲致斯世於聲明卲隆之治,則不宜一往浼浼。且出入离筵,薰陶補益,睿工日進,豈無厚望於爾也?就傅之儀,筮賓之禮,已諏吉辰,須卽賁然來思,毋孤予側席之望焉事。遣地方官,傳諭于進善金洛鉉。
傳曰,求賢招俊,有國先務也,展蘊致用,前哲攸行也。爾以讀書窮理,禔躬篤行,宜其自任之重,而乃反永矢衡泌,有若肥遯之士,獨葆其貞者。然不欲出爲世用,以副眷眷求助之念。雖由予誠淺禮薄,不能有孚盈缶,是豈宿昔所望於爾也哉?春宮之齒學與冠禮,已爲涓吉於來歲月正矣。睿工之成就,儀文之賁飾惟爾簉朝之是俟,體予至意,不日登途事。遣地方官,傳諭于諮議朴性陽。
傳曰,招旌之禮,側席之誠,猶有所未盡者歟?必以草野遺逸,自古懷瑾握瑜,不欲羽儀朝廷,展布厥蘊者。予於爾,不能無慨矣。薦行見稱,鳴鶴雖已聞天,遐心莫回,白駒未得縶場,寤寐之念,曷嘗一日忘諸中也?見今陽來晷長,講筵與書筵,頻開。且況東宮外傅之就,元服之加,方次第將行於來歲月正矣。爾可不幡然改圖,以盡輔導之方,以做同慶之儀也哉?諭以敷心,俟爾跫音事。遣地方官,傳諭于書筵官李象秀。
禮曹啓曰,揀擇單子二張,自漢城府輸送,故捧入之意,敢啓。傳曰,知道。
禮曹,來壬午年正月初七日行宗廟·永寧殿,春享大祭,香祝親傳,取稟。奉敎敬依。
禮曹,來壬午年正月初四日,行社稷祈穀大祭,香祝親傳,取稟。奉敎敬依。
禮曹,來壬午年正月初三日,行星壇祭,香祝親傳,取稟。奉敎敬依。
政院啓曰,行都承旨李載完,藥院進。行左承旨朴定陽不爲仕進,右承旨閔泳煥內閣進,右副承旨趙秉稷實病,同副承旨申泰寬,式暇出去,院中只有臣一人,伴直無人。右承旨閔泳煥,所當牌招,而拘於廳規,不得請牌,何以爲之?敢稟。傳曰,牌招。
以右承旨閔泳煥,牌不進,罷職傳旨,傳曰,只推。
辛巳十一月二十日初更,上御樂善齋。召對入侍時,參贊官李容元,檢討官李範祖,待敎閔泳韶,假注書朴彜陽,記注官李明源,別兼春秋金炳吉,各持通鑑第十五卷,以次進伏訖。
上在昌德宮。停常參·經筵。
都摠府啓曰,今日入直內三廳武兼·禁軍及軍兵等,中日習〈射〉技放,請出標信。傳曰,知道。
政院啓曰,右副承旨趙秉稷,同副承旨申泰寬,今日不爲仕進,竝卽牌招,何如?傳曰,允。
傳曰,政官牌招開政。
傳曰,今番鑄錢,令監工司·本所分設,鼓鑄事,分付。
傳曰,呈告兵曹參知許遞,今日政差出。
傳曰,東壁與入直外玉堂,竝許遞,今日政差出。
傳曰,行護軍趙羲純,忠淸兵使李元會,經理堂上差下。
傳曰,衙門各司,旣已變通矣。經理事李載冕·趙寧夏,副經理事沈相學,竝同文司堂上差下經理事李載元·申正熙·閔泳翊·趙羲純·李元會,副經理事洪英植,竝軍務司堂上差下,經理事金輔鉉·金弘集,副經理事趙秉稷·李永·閔鍾默,竝通商司堂上差下,經理事金炳德·尹滋悳·趙準永,竝典選司堂上差下,經理事沈舜澤·嚴世永,竝律例司堂上差下,經理事閔台鎬·鄭範朝,副經理事姜文馨,竝監工司堂上差下。
弘文館啓曰,上番闕直,事甚未安。應敎李敎夏有拘忌,校理二員,副校理二員未差,副應敎尹定求,卽爲牌招入直,何如?傳曰,允。
假注書梁鳳濟書啓,臣敬奉聖批,馳往傳諭于領議政李最應所住處,則以爲,臣於非分之職,曩雖不量而入,已知其止此黔技,則今不可重覆公餗,所以再控血懇。而批旨,以臣之處地,時之緩急,惓惓乎委卑之。苟有經邦之智,展蘊之術,磨放猶無足惜。旣乏緩急可仗之才,徒增處地孤負之罪,此臣將進而趦趄者也。見又賤恙越劇,雖欲冒膺,亦安用昏迷妄錯者爲相耶?偕來有命,尤極惶蹙。伏願史官先卽召還云矣。臣旣承偕來之命,姑爲仍留之意,敢啓。傳曰,知道。
統理機務衙門啓曰,卽見盛京禮部咨文,則一是冬季統巡差派前往事也,一是庇仁漂漢人領去譯官,賞銀祗領事也。回咨令文任,撰送灣府,轉致盛京,何如?傳曰,允。
吏曹啓曰,前五衛將李基振,以五子登科加資事,禮曹覆啓判下矣。當爲加資下批,而本資乃是正憲,常賤人勿許崇政,載在法典,置之,何如?傳曰,允。
吏曹啓曰,武衛所大旗手次知敎鍊官裴漢廷,以五卒登科加資事,命下矣。當爲下批,而本資乃是正憲,常賤人勿許崇政,載在法典,置之,何如?傳曰,允。
禮曹啓曰,揀擇單子三張,自漢城府,先爲輸送,故捧入之意,敢啓。傳曰,知道。
吏曹啓曰,繕工監假監役官宋趾洙,以其身病,呈狀乞遞,改差,何如?傳曰,允。
吏曹啓曰,卽接尙衣院移文,則以王世子冠禮敎是時,本院正備員擧行,自是舊例,正一員擬望啓下云,尙衣院正未差之代,今日政,備擬以入之意,敢啓。傳曰,知道。
政院啓曰,行護軍趙羲純,忠淸兵使李元會,經理堂上差下事,命下矣。今日政,下批,何如?傳曰,允。
有政。吏批,判書許傳牌招不進,參判金永壽進,參議李源逸在外。
吏批,啓曰,判書許傳牌招不進,參議李源逸在外,未肅拜。小臣獨政未安,何以爲之?敢稟。傳曰,仍爲之。
以趙鍾弼爲校理,任百彦·李鎬冕爲副校理,徐公淳爲修撰,張錫祚·尹冑鉉爲副修撰,曺鎭百爲假監役,李重七爲尙衣正,經理統理機務衛門事二單,趙羲純·李元會,承文正字單元用奭,兼春秋單朴秉協。
兵批,以金潤誠爲劍山別將,僉知三單,玄錫坤·金永禧·申龍基。
領議政李最應疏略曰,臣於此元輔之任,凡三進三退,而統算爲八離寒暑。此齊之管仲,行乎國政,如彼其久者也。其得乎君者,未知仲之專,能如臣,其功烈之卑,臣於仲,尤不啻萬萬。彼相將焉用哉?時蒙我聖上殊遇焉,曲恕焉。錫以鞶帶,曾未幾而旋復授之,以批以諭,申之於民憂國計,至以日頹之法紀,俾肅之,日訛之人心俾鎭之。臣本昏劣,近又癃耄,曩者久叨,旣無績庸,今也重膺,尤何夾贊?蓋此枚卜之日,適値吉慶之會,前後屢忝未有似此之榮,榮則大矣,惟相爲職,安危是佩,豈可以一身之榮而冒據也?萬難承當,玆暴未罄之懇。伏願諒臣必辭之情,遞臣不衷之服焉。答曰,省疏具悉卿懇。巽牘何爲而復至也?卿於是任,進退非不屢矣。而凡厥展蘊,十不二三,此予所以眷眷靡已,期欲致者也。噫,論道經邦,涵育元元,回淳返樸,郅隆三代,乃有國輔相之責,而卿今居其位而當其時矣。卿疏所云管仲行政之久,功烈之卑,乃曾氏之所艴然。卿何曾取以爲比也?卿之處地,不當論於位之進退,而時之緩急,有不可忽矣。予不敢知今之時,當緩而不急乎?卿若念到於此,其必駕屨之不俟。仍傳曰,此批答,遣史官傳諭,仍與偕來。
上在昌德宮。停常參·經筵。
傳曰,予之意與辭,已渴矣。卿尙有逡巡難進之義者,是豈無所裁量於公私大小而然哉?職由予誠禮之不篤焉。爾然,以卿斷斷無他,蹇蹇匪躬,憂國念民,每溢於言辭章牘,恒所欽佩。而況玆切急之會,卿之裁量,恐不在於辭意誠禮之間。且我震邸,齒學之禮,首服之儀,已諏其吉,天命之眷顧方新,人心之蘄嚮斯切,攢手延頸,擧國同慶。卿於此時,一往邁邁,求諸情理,謂當如何?卽爲趣駕,予方臨軒而俟之,卿其深諒事。遣左承旨,傳諭于領議政,仍與偕來。
傳曰,偕來史官還入。
行左承旨朴定陽書啓,臣敬奉聖諭,馳往傳諭于領議政李最應所住處,則以爲,臣方以逋慢爲悚,忽又恩言來宣,敦勉愈摯,且其一二句語,尤是萬萬惶恧。第此誥中兼銜是周之太師。師之爲任,非臣敢當。而惟其東宮官爲名,貴且榮矣。矧今睿齡漸長,溫文日就,將以開歲之正,先行齒學,繼加首冠,老臣歡祝之忱,實有倍焉。卽欲冒沒出肅,而自承非常之命歷日震懍,宿疾復闖,不得不調息,間曠拖邇。臣之久淹委巷,是甚悶隘,先賜召還云矣。臣旣承仍與偕來之命,故姑爲仍留之意,敢啓。傳曰,知道。
傳曰,領相不日簉朝云,爲國事萬幸,偕來承旨還入,以安大臣之心。
傳曰,二十五日次對,進定於二十四日。
政院啓曰,行都承旨李載完,不爲仕進,行左承旨朴定陽,偕來進,右承旨閔泳煥內閣進,左副承旨李容元式暇出去,右副承旨趙秉稷實病,院中只有臣一人,伴直無人。右承旨閔泳煥,所當牌招,而拘於廳規,不得請牌,何以爲之?敢稟。傳曰,牌招。
以右承旨閔泳煥,牌不進,罷職傳旨,傳曰,只推。
玉堂前望單子入之,副修撰權仁成落點。
弘文館啓曰,新除授校理趙鍾弼,副校理任百彦·李鎬冕,修撰徐公淳,副修撰張錫祚,竝卽牌招察任,何如?傳曰,允。
弘文館啓曰,新除授副修撰尹胄鉉,時在京畿楊州地,經筵入番事緊,請斯速乘馹上來事,下諭。答曰,許遞,前望單子入之。
弘文館啓曰,新除授校理洪時衡,卽爲牌招察任,何如?傳曰,允。
辛巳十一月二十二日初更,上御樂善齋。召對入侍時,參贊官申泰寬,侍讀官尹定求,檢討官李範祖,直閣金大鉉,假注書朴彜陽,記注官趙光祐,別兼春秋朴斗陽,各持通鑑第十五卷,以次進伏訖。
上在昌德宮。停常參·經筵。
弘文館啓曰,新除授副修撰權仁成,卽爲牌招察任,何如?傳曰,允。
禮曹啓曰,揀擇單子二張,自漢城府先爲輸送,故捧入之意,敢啓。傳曰,知道。
政院啓曰,行都承旨李載完,左副承旨李容元,右副承旨趙秉稷,不爲仕進,行左承旨朴定陽廚院進,右承旨閔泳煥內閣進,院中只有臣一人,伴直無人。右副承旨趙秉稷,所當牌招,而拘於廳規,不得請牌,何以爲之?敢稟。傳曰,牌招。
修撰李範祖疏,省疏具悉。疏辭下該曹稟處。
上在昌德宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
傳曰,右副承旨許遞,前望單子入之。
承旨前望單子入之,尹致和落點。
傳曰,各軍門之存革損益,多由於隨時制宜,初無一定之規矣。今以各營合爲兩營,繕治器機,操鍊兵卒,可以爲統率專制之道,軍務司堂上,就議摠理大臣,變通節目,磨鍊以入。
議政府啓曰,新差堂上李載完,今日賓對,懸病不進,事甚未安。令政院,卽爲牌招,使之進參,何如?傳曰,允。
政院啓曰,卽者修撰李範祖,以其親病,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
弘文館啓曰,修撰李範祖,陳疏經出,下番闕直,事甚未安。修撰徐公淳,副修撰張錫祚·權仁成,竝卽牌招,推移入直,何如?傳曰,允。
弘文館啓曰,下番闕直,事甚未安。應敎李敎夏有拘忌,修撰李範祖,陳疏受由,徐公淳,副修撰張錫祚·權仁成,有身病,副應敎尹定求,校理趙鍾弼·洪時衡,副校理任百彦,竝卽牌招,推移姑降入直,何如?傳曰,允。
政院啓曰,卽者別兼春秋朴斗陽,以其親病,陳疏經出,原疏纔已捧入矣。所當直捧禁推傳旨,而此與無端經出有異,推考警責,何如?傳曰,允。
又啓曰,左右史不可不備。別兼春秋金炳吉·鄭寅興·閔丙奭·鄭夏源,竝卽牌招,推移入直,何如?傳曰,允。
以別兼春秋金炳吉·鄭寅興·閔丙奭·鄭夏源,牌不進,罷職傳旨,傳曰,只推。
別兼春秋朴斗陽疏曰,伏以臣於持被之中,卽接家信,則臣母風眩宿祟,今又添劇,家僮踵至促臣歸視。臣聞報煎熬,按住不得,玆敢不避猥屑,忙陳短章,經出禁扃。伏乞聖慈,俯垂鑑諒,亟遞臣別兼之銜。仍治臣擅離之罪,以安私分,以昭法紀焉云云。省疏具悉。爾其勿辭救護。
修撰李範祖疏,省疏具悉。爾其勿辭,救護。
辛巳十一月二十四日午時,上御樂善齋。大臣·政府堂上·經理堂上,引見同爲入侍時,行都承旨李載完,假注書朴彜陽,事變假注書梁鳳濟,記注官李明源·韓用卨,領議政李最應,左議政金炳國,政府堂上·經理堂上金炳德,行兵曹判書趙寧夏,工曹判書鄭範朝,經理事閔泳翊·朴定陽·趙準永·金弘集·嚴世永,副經理事姜文馨·閔種默·沈相學,副校理李鎬冕,以次進伏訖。上曰,史官分左右。最應進前問候訖。上曰,次對爲之。最應曰,臣於中書之任,殆首尾八載于玆,而乍解旋叨,有除輒膺。是豈但忘廉喪恥,怙恩狃寵而然哉?誠以夷險燥濕之不擇,卽臣義分然矣,湯火糜粉之不辭,亦臣道理然矣。區區此一段愚忠,則貼額矣,鏤肝矣。而若乃已試之蔑效,中外之所姍笑也,旣貞之積祟,殿下之所憐恤也。卸免重務,曾未幾月,忽奉復授之命,愈驚愈惑,神爽遁剝,直欲循墻而不可得也。申控由中之懇,未蒙體下之澤,情窮勢迫,冒沒祗肅,卽亦臣義分道理然也。伏惟聖明,淵然穆然,矜之憫之,亟賜鐫斥,改卜賢德,則奚止成就於臣,終始於臣而已?實實爲生靈之幸,國家之幸,千萬至祝至祝。上曰,自卿之重膺甌卜,予心充然有喜。更勿辭巽,須與左揆,協贊共貞,使民國永賴,切有厚於望焉。出擧條最應曰,禮言正家之法曰,內言不出於外,外言不入於內。雖閭巷士夫之家,稍存法紀者,必先嚴內外之分,使冗雜之流,不敢接跡於門庭之近。況九重深邃,仰如三淸,所以宮禁之嚴密,列聖朝相傳之成憲也。此而不嚴且密焉,則其何以由內達外,觀感而嚮化哉?近來內人族屬,掖隷·軍卒,與夫閑雜輩,不有限閾,無難出入於大內咫尺之地,無言不傳播,無事不傅會。眩惑,遠近之聽聞者,誠萬萬駭痛。另飭兵曹,先自宮掖所屬,考其信標,毋或闊狹,亦惟殿下猛省而申束之,以爲肅淸宮闈之道,恐好,故敢此仰達矣。上曰,宮禁冒入,自有法律,蕩然無拘,則安有深嚴之意哉?依所奏嚴飭兵曹,可也。出擧條最應曰,公貨典守,厥有莫嚴之規,始逋掩逋,當律自在,而挽近法紀隳壞,無所顧畏,記簿之遺儲,在在匱乏,程限之應納,每每愆拖。苟不歸於逋竇,抑奚由而然也?興念及此,不覺痛惋,究其源委,一則道臣之責也,二則道臣之咎也。按察一道之地,宜無不知之理,而摘伏繩謬之政,置之笆籬邊物,是豈分憂擧職之義乎?從今以後,管下守令之有逋負者,勿循顔私,據實登聞,令王府按法勘斷,以爲申嚴之地。且以吏屬言之,犯逋之漢,多有入聞,而爲其官長者,一切抛置,不欲覈發,亦有甚庇護之端而然乎?極庸慨歎。以此意申飭中外,築底嚴査,依律處之,毋或低昂。然後可以固扃鐍,可以懲奸濫,故敢此仰達矣。上曰,守令之始逋掩逋,自有當律。至於躬犯公逋,而道臣反庫登聞,但作文具而止,寧有如許事體乎?有何顧忌,不能摘發,自犯欺罔之科也。萬萬駭歎。依所奏,關飭八道·四都,可也。出擧條最應曰,顧今國綱掃地,民命阽危,有百其憂,無一可恃,而擧其蕩然之最尤甚者,則戢盜之政是耳。夫國之設捕廳,設鎭營,爲戢盜也。而不戢其盜,則盜必無憚,漸至滋蔓。然則翦暴詰究之政,將安所可講乎?近聞內而輦轂之下,外而邑村之間,群聚黨結,明火揮劍,咆哮嚇喝,橫行打劫,哿富哀惸,擧被繹騷,場巿以之蕭條,商旅以之阻停。如今少康之歲,似許變怪,古所未有,駭歎之極,寧欲無言。左右捕將,姑先施以越俸之典,使之另行方略,刻日捕獲,更無抵瘝溺之罪。外道則依向來朝令,調發砲軍,期於剿滅,形止,隨卽馳聞,營將之罷軟不勝任者,狀請罷勘。而若是奏飭之後,道·守臣,苟復一任弛縱,淹延時日,則難免重究之意,三懸鈴行會。凡京外效力之校卒,指告之洞民,竝拔例施賞,以爲激勸之道事,一體頒飭,何如?上曰,內而捕廳,外而各道鎭營,苟能到底詗捉,近日賊黨劫掠之說,豈若是狼藉也?竝依所奏施行,中外明火賊捉得之校卒姓名,卽報廟堂之意,一體申飭,可也。出條擧最應曰,崇儒術扶世敎,卽我朝家法也,故待士之道,尤有別焉。爲士林地,苟有關係斯文,不得不已之義理,則陳章叫閽,固可矣。而士論本自愼重,亦未嘗經擧也。近日則不然,政令施措之當在於朝廷,而不在於士論者。謂以關係義理,多聚呼籲,仰煩酬應,此有未之深思而然。而第其怪悖之徒,囫圇其中,藉托費用,收斂錢財。窮蔀小民,侵困滋甚,邸吏邑屬,推捉相續,種種有駭,聽聞,貽羞,章甫,諒非細故,況有前此朝飭之截嚴者乎?臣意,則行關八道·四都,復若有此等斂財之弊,這這摘發,直爲刑配,以杜挾雜之俗。而將臣所奏,揭付坊里,咸知禁斷之申令,何如?上曰,浮雜之徒,稱以擧疏,排斂各邑,都出騙財之術,事甚駭然。關飭各道,到底禁斷,可也。出條擧最應曰,頃者召對有命,玉堂在直無人,遂至停寢之境。臣以此筵稟,論警屬耳,而又有此習,事體所在,極爲駭然。不可以爲日稍久,置而勿問,除實故人外,竝施譴罷之典,何如?上曰,依爲之。出榻敎最應曰,行大護軍鄭基會,政府堂上還差下,何如?上曰,依爲之。出榻敎上曰,大臣就座。載完曰,諸宰奏事。寧夏曰,各道邊將之以久勤差遣窠,近作自辟者,數甚夥多。實職及京軍門久勤區處,排比無路,因此積滯,極爲可悶。就自辟窠中,取才望報與屯自辟外,竝還以久勤差遣新設自辟窠中可合處,亦爲疏鬱之方。而事係官制,下詢登筵大臣·將臣,處之,何如?上曰,就議廟堂,從長措處,可也。出擧條寧夏曰,武科放榜時,花牌每多閪失之弊。此專由於數多紛雜,換面冒受之故矣。此後則自臣曹,別成頒牌標紙,豫爲出給後,放榜日,考標頒牌,則憑信無疑,似無閪失之弊。故敢此仰達矣。上曰,依爲之。出擧條載完曰,玉堂所懷奏之。鎬冕曰,勉聖學云云。上曰,所陳當留念矣。出擧條缺
上在昌德宮。停常參·經筵。
藥房提調李鎬俊,副提調李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,左副承旨李容元,右副承旨尹致和,今日不爲仕進,竝卽牌招,何如?傳曰,允。
又啓曰,左右史不可不備。別兼春秋金炳吉·鄭寅興·閔丙奭·鄭夏源,旣有只推之命,竝卽牌招,推移入直,何如?傳曰,允。
以別兼春秋金炳吉·鄭寅興·閔丙奭·鄭夏源,牌不進,罷職傳旨,傳曰,只推。
弘文館啓曰,下番闕直,事甚未安。修撰一員未差,徐公淳,副修撰張錫祚·權仁成,竝卽牌招,推移入直,何如?傳曰,允。
兵曹啓曰,去三月二十五日,慶科庭試武科殿試時,直赴殿試人御營廳騎士洪濟源·朴俊賢,全羅監營選武軍官具然淑,慶尙監營別武士吳尙郁,別破陣尹斗柄,統營戰船代將朴基云,旗牌官河聖集,平安監營別武士朴弘鎰,火砲朴承禧,北兵營火砲千載賢,別砲衛車成權,忠淸水營禦邊軍官呂永壽,全羅右水營禦邊選武尹宗燮,直赴會試人慶尙監營選武軍官金善懋,無緣不赴委折,關問該營及各該道·帥臣,後稟處事,草記蒙允後,關問矣。卽接御營大將閔謙鎬,全羅監司李秉文,慶尙監司尹滋承,統制使鄭洛鎔,平安兵使李邦鉉,北兵使具駿鉉,忠淸水使李敎弼,全羅右水使李普憲回移,則選武軍官具然淑,別武士吳尙郁,別破陳尹斗柄,戰船代將朴基云,旗牌官河聖集,別武士朴泓鎰,火砲朴承禧·千載賢,別砲衛車成權,禦邊軍官呂永壽,禦邊選武尹宗燮,俱以身病,不赴,係是三式年內依例陳試,騎士朴俊賢,率家逃走,勿施,洪濟源身故,待式年放榜紅牌成給,選武軍官金善懋身病不赴,依例勿施,所授帖文,收聚爻周,何如?傳曰,允。
禮曹啓曰,揀擇單子二張,自漢城府,先爲輸送,故捧入之意,敢啓。傳曰,知道。
禮曹啓曰,今此王世子嬪揀擇單子,捧入日字,京中則今日爲限矣。已入啓單子九張外,無加捧輸送之事。都中許多士夫家,年歲可當女子,似不止此,而所捧單子,若是零星,殊涉未安。漢城府當該堂上,爲先推考,使之更加嚴飭各部,追捧單子,連續入啓之地,何如?傳曰,京中處子收單,已過定日,捧單不滿十張。其於事體,豈可如是?漢城判尹姑先推考,有處子而不呈單之人,自可探問,論罪家長矣,嚴飭各部官,這這捧單。
訓鍊都監啓曰,本局別將林百鉉,身病猝重,勢難察任,改差,何如?傳曰,允。
內醫院官員,以都提調·提調意啓曰,年例各殿宮進上臘藥,所入牛黃壹佰貳部壹錢壹分肆里壹毫,麝香壹佰陸拾捌部伍分柒里玖毫,竝令戶曹·宣惠廳進排,而丙申定式牛黃參拾柒部伍分捌里玖毫,以本院春秋,兩等元貢中取用,何如?傳曰,允。
上在昌德宮。停常參·經筵。
政院啓曰,同副承旨申泰寬,今日不爲仕進,卽爲牌招,何如?傳曰,允。
傳曰,次對擧條遲滯之中官李用善·羅世煥,從重推考。
傳曰,召對爲之。
政院啓曰,左右史不可不備。別兼春秋金炳吉·鄭寅興·閔丙奭·鄭夏源,旣有只推之命,竝卽牌招,推移入直,何如?傳曰,允。
以別兼春秋金炳吉·鄭寅興·閔丙奭·鄭夏源,牌不進,罷職傳旨,傳曰,只推。
議政府啓曰,卽見廣州留守沈履澤狀啓,則本府守堞軍官,今秋等都試及馬兵都試,當爲設行,而當此催科方張之時,許多武士之曠日赴試,不無相妨,待明春合設事,請令廟堂,稟旨分付矣。事勢如此,依狀請施行,何如?傳曰,允。
議政府啓曰,頃因湖西年分狀啓事目,災外新災五百結,加劃之意,覆啓行會矣。卽見該道臣李承五狀啓,則復陳穡事失稔之狀,仍請不足災三千七百四十九結五十九負六束,特許準劃事,更令廟堂,稟處矣,前劃非無斟量,而今啓又此切至,其在恤隱之義,合有益下之政,限二百結,特爲加劃,使之斯速派給,收租磨勘,毋或淹延之意,申飭何如,傳曰,允。
兵曹啓曰,來十二月壬午正月,當上番騎兵一百六十三名,所着襦衣,本曹點考後,仍令該曹,題給之意,敢啓。傳曰,知道。
辛巳十一月二十六日初更,上御樂善齋。召對入侍時,參贊官申泰寬,侍讀官洪時衡,檢討官徐公淳,待敎閔泳韶,假注書朴彜陽,記注官趙光祐·崔應珏,各持通鑑第十五卷,以次進伏訖。
上在昌德宮。停常參·經筵。
藥房副提調李載完啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,來初一日,輪對日次矣,敢稟。傳曰,當次人受點後,日次待令。
傳曰,日寒如此,輕囚放釋。
傳曰,日寒如此,內外各營入直軍兵及各門守門軍,薄衣與流丐遣宣傳官,摘奸以來。
統理機務衙門啓曰,本衙門軍務司分局節目,纔已啓下矣。經理事閔泳翊,副經理事洪英植,摠務局句管經理事申正熙·趙羲純,參謀局句管經理事李載元·李元會,敎鍊局句管,何如?傳曰,允。
政院啓曰,臣泰寬,敬奉聖敎,馳往義禁府,取閱囚徒案,則時囚罪人鄭觀民,係是重囚,故仍囚,仍往典獄署,取考囚徒案,則未推覈罪人一名,辭緣査覈間私奴嚴囚罪人一名,公貨備納間嚴囚罪人十一名,贓錢備納間家僮嚴囚罪人七名,因傳敎嚴囚罪人六名,係是重囚,承傳罪人捉納間嚴囚罪人一名,上納乾沒罪人一名,雜技罪人十四名,公納不納罪人二名,不可以輕囚論,故竝仍囚,其餘他錢不報,毆打人物,各司直囚罪人十二名,係是輕囚,故竝依傳敎,放送之意,敢啓。傳曰,知道。
議政府,吏曹都營會圈,朴齊斌·吳炳文·南奎熙·尹相翊·金天洙·鄭寅興·李重德·金復性·兪鎭奎·金定均·林永相·鄭夏源·兪致一·李晙淵·金命基·朴衡東·柳冕鎬·梁相器·趙南軾·丁浚敎·李基東,以上取二十一人。
上在昌德宮。停常參·經筵。
傳曰,以處子收單事,已有申飭,而于今幾日,尙無所捧,該堂郞,苟能各別董飭,寧有是也?論以事體,萬萬慨歎。以有處子班家言之,不有朝令,無所動念,是何道理乎?此出於無憚不畏之習,尤極駭然。京兆堂上,更爲嚴飭,不日內一一捧單。
禮曹啓曰,揀擇單子一張,自漢城府輸送,故捧入之意,敢啓。傳曰,知道。
議政府啓曰,近日百度解弛,怠慢成習。凡於大享時,誓戒與肄儀諸執事,擧多不參,受香陪從,亦不成儀,前後朝飭,都歸文具,憲府糾察,有名無實,揆以祀典所重,不可但以駭然言。此後則監察呈課,申嚴舊式,毋或闊狹,而如有違繣之弊,該監察,拿問重勘之意,另飭該府,何如?傳曰,允。
議政府啓曰,忠淸兵使有闕之代,令該曹口傳差出,仍使之催促下送,何如?傳曰,允。
兵曹,口傳政事,以具完植爲忠淸兵使。
宣傳官麻斗元書啓,臣敬奉傳敎,闕內各所入直軍兵,一一勞問後,各門守直騎兵,一一詳審,則其中所着至薄者,六十六名,抄出姓名,竝後錄以入之意,敢啓。傳曰,衣資,令兵曹題給事,分付。
宣傳官安轍承書啓,臣於本月二十七日未時量,以薄衣及流丐摘奸事,敬奉承政院所下傳敎,馳往禁衛營·新營·西營·北一營·摠戎廳·策應所·北倉·訓局·新營入直軍兵及肅靖門·彰義門·敦義門·昭義門·崇禮門,各門守直軍兵,一一詳審是白乎則,所着衣服,雖有厚薄之不齊,俱無呼寒之患是白乎矣,彰義門卜直軍二名朴春城·崔千吉,敦義門卜直軍二名金順奉·金在弘,昭義門卜直軍二名金點同·趙在乭,崇禮門卜直軍二名,咸道連·咸命萬八名等,薄着畏寒之狀,實爲矜惻是白遣,仍往南門外流丐幕,面面看審是白乎則,流丐七十名,呼寒是白遣,仍往廣通橋上下幕看審是白乎則,上幕流丐六十三名,下暮流丐四十八名,呼寒景狀,實爲矜惻,故一一勞問後,各其領首流丐處,雖一名無或逐出幕外之意,各別申飭是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
宣傳官趙璟顯書啓,臣於本月二十七日未時量,以薄衣及流丐摘奸事,敬奉承政院所下傳敎,馳往南營·御營廳·新營·龍虎營·新營·東營·集春營·廣智營·南別營·南倉火藥庫·南小營·南倉火藥庫及光熙門·五間水門·興仁之門·惠化門,入直軍兵及各門守直軍兵,一一詳審是白乎則,所着衣服,雖有厚薄之不齊,俱無呼寒之患是白乎矣,光熙門卜直軍二名盧聖陳·申奉汝,興仁之門卜直軍二名崔士益·朴順吉,惠化門卜直軍二名李尙瓚·尹元文,六名等,薄着畏寒之狀,實爲矜惻是白遣,仍往東部舟橋流丐幕,面面看審是白乎則,流丐九十名,時寒啼飢,景狀矜惻,故一一勞問後,雖一名無或逐出幕外之意,領首流丐處,各別申飭是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
政院啓曰,行都承旨李載完,行左承旨朴定陽,左副承旨李容元,不爲仕進,右承旨閔泳煥內閣進,右副承旨尹致和式暇出去,院中只有臣一人,伴直無人。左副承旨李容元,所當牌招,而拘於廳規,不得請牌,何以爲之?敢稟。傳曰,牌招。
摠戎廳啓曰,本廳諸將官,去四月朔初次射講時,哨官柳葉箭連五巡全布人,別單書入之意,敢啓。傳曰,知道。
兵曹啓曰,今十一月二十八日丙辰寅正三刻七分,土王用事,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
辛巳十一月二十八日初更,上御樂善齋。召對入侍時,參贊官李容元,侍讀官任百彦,檢討官張錫祚,直閣金文鉉,假注書金東纓,記注官韓用卨,別兼春秋朴斗陽,各持通鑑第十五卷,以次進伏訖。
上在昌德宮。停常參·經筵。
傳曰,發遣吏郞諸執事,淸齋與否,摘奸以來。
傳曰,明日出宮門路,以協陽門爲之。
傳曰,王世子定字與冠禮習儀日字,更爲推擇。
傳曰,再明日館學儒生應製,通方外爲之,試紙用大好紙,試官,文衡·賓客·春坊爲之,春塘臺親臨磨鍊。
傳曰,京單旣已畢捧,外方單子,隨到隨啓,初·再·三揀擇日字,自來正月初旬,至晦間擇入,處子入來時,衣服毋敢踰紬苧事,一體分付。
禮曹啓曰,傳曰,王世子定字日字與冠禮習儀日字,更爲推擇事,命下矣。令日官韓應翼推擇,則定字吉日,來正月初三日,冠禮初度習儀,同月初六日,二度同月十四日,三度同月十九日爲吉云,以此日定行,原單子中,改付標以入之意,敢啓。傳曰,知道。
禮曹啓曰,揀擇單子一張,自漢城府輸送,故捧入之意,敢啓。傳曰,知道。
禮曹啓曰,傳曰,京單已畢捧,外方單子,隨到隨啓,初·再·三揀擇日字,自來正月初旬至晦間擇入,處子入來時,衣服毋敢踰紬苧事,一體分付事,命下矣。揀擇吉日,令日官韓應翼推擇,則初揀擇來正月十五日,再揀擇同月十八日,三揀擇同月二十六日爲吉云,以此日定行乎?敢稟。傳曰,以此日定行。
以司謁口傳下敎曰,初揀擇時,處子只塗粉而勿爲成赤事,分付漢城判尹。
禮曹來十二月初一日,行宗廟·社禝·景慕宮,臘享大祭,香祝親傳取稟還入,奉敎攝儀改書下。
訓鍊都監啓曰,謹依宣傳官書啓判下,彰義門卜直軍朴春成·崔千吉,敦義門卜直軍金順奉·金在弘等處,各木綿一疋,去核二斤,考例以給之意,敢啓。傳曰,知道。
禁衛營啓曰,謹依宣傳官書啓判下,本營字內昭義門入直卜直金今童·趙在乭,崇禮門入直卜直尹元文·姜順伊等處,各木綿一疋,去核二斤,題給之意,敢啓。傳曰,知道。
御營廳啓曰,謹依傳敎,興仁之門卜直崔士益·朴順吉,惠化門卜直李尙瓚·尹元文,光熙門卜直盧聖陳·申奉汝處,各木綿一疋,去核二斤,考例以給之意,敢啓。傳曰,知道。
兵曹啓曰,來十二月初一日,社稷·宗廟·景慕宮,臘享大祭時,守門當爲塡差,而本曹郞廳·都摠府郞廳·五衛將,除入直與差祭受由,在外未肅拜,排擬苟艱,依定式軍門將官,代差以入之意,敢啓。傳曰,知道。
御營廳啓曰,本廳哨官李鍾殷,身病甚重,勢難察任,改差,何如?傳曰,允。
司饔院啓曰,今日供上生鮮,腐傷體少,屢次點退,使之改色,與前無異,日勢漸晩,雖不得不捧入。而該貢人等所訴內,當此合氷,捉得無路,限捉得間,願以活鷄代封云矣。在前如此之時,曾有稟旨代封之例,而莫重御供,自下不敢擅便,惶恐敢啓。傳曰,知道。代封。
辛巳十一月二十九日酉時,上御樂善齋。回還信使·從事官入侍時,同副承旨申泰寬,假注書金鼎默,記注官趙光祐,別兼春秋朴斗陽,信使趙秉鎬,從事官李祖淵,以次進伏訖。
上在昌德宮。停常參·經筵。
藥房副提調李載完啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
都摠府啓曰,今日入直內三廳武兼·禁軍及軍兵等,當爲中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政李最應無時急稟定事,左議政金炳國有身病,右議政未差,不得來會云矣,敢啓。傳曰,知道。
傳曰,禮房承旨,馳詣社稷·宗廟·永禧殿·景慕宮,奉審摘奸以來。
傳曰,前淸州營將朴宗秉之罷職,卽因事體而然也,不無斟量,特爲分揀。
傳曰,明日出宮門路,以協陽門爲之。
傳曰,政官牌招開政。
傳曰。揀擇日字,雖令擇入,而以處子收單事,屢有嚴飭,所捧若是零星,揆以事體,萬萬慨歎。判尹,施以重推之典,更加嚴督,卽爲捧單。若一向玩愒,則當該郞官,難免重勘,掩置之家長,當別般論罪,限五年禁婚矣。竝以此意,分付京兆府,十二歲處子,一體捧單。
傳曰,呈告工曹參判·同春秋·弘文提學,許遞,今日政差出。
傳曰,玉堂竝許遞,今日政差出。
傳曰,參奉金魯莞,今日政,六品職擬入。
政院啓曰,行都承旨李載完藥院進,行左承旨朴定陽,不爲仕進,右承旨閔泳煥內閣進,左副承旨李容元,右副承旨尹致和,同副承旨申泰寬,監祭進,坐直無人。行左承旨·右承旨,竝所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨閔泳煥,牌不進,伴直無人。行都承旨李載完,所當牌招,而拘於廳規,不得請牌,何以爲之?敢稟。傳曰,牌招。
以右承旨閔泳煥牌不進,罷職傳旨,傳曰,只推。
武衛所啓曰,鑄錢事目,今旣啓下矣。監董郞廳本所從事官尹差下,使之察任,何如?傳曰,允。
奎章閣啓曰,明日卽書香閣朔奉審日次,臣進詣擧行之意,敢啓。傳曰,知道。
禮曹啓曰,謹稽各年謄錄,東宮廟謁,如在沖年,則拜位行禮,如儀磨鍊,而廟內奉審,不爲磨鍊矣。今亦依此擧行乎?敢稟。傳曰,依此磨鍊。
禮曹啓曰,東宮廟謁時,至宗廟大門外,下輦當爲步入,而自大門距齋室稍遠,故各年已例,皆以大門外乘輿,至石橋前降輿磨鍊矣。今亦依近例,以大門外乘輿至齋室稍近處,降輿磨鍊儀注乎?敢稟。傳曰,以此磨鍊。
禮曹啓曰,今此王世子廟謁時,殿下同爲展謁事,命下矣。出還宮時,闕門外及宗廟·景慕宮大門外,王世子當有祗迎之節,而謹稽近例,則因下敎大殿出還宮時,隨後以出,仁政門外乘輿,敦化門外乘輦,仍於衛內隨詣矣。今番則何以磨鍊乎?敢稟。傳曰,依此磨鍊,乘輦之節,敦化門內磨鍊。
禮曹啓曰,謹稽各年謄錄,東宮廟謁時,有北向先後四拜之節,而近例則因特敎,先四拜,北向爲之,後四拜西向爲之矣。今亦依此磨鍊乎?敢稟。傳曰,依此磨鍊。
禮曹啓曰,王世子冠禮後,朝謁禮時,大王大妃殿·王大妃殿·中宮殿,儀仗,當爲陳列,而庚戌·己卯,只入扇矣。今番,亦依此擧行,何如?傳曰,允。
禮曹啓曰,冠禮禮成後,會賓贊禮,會群臣禮,載在古禮,而會群臣禮,則不載五禮儀,各年謄錄,皆不擧行,今番亦置之,會賓贊禮,則依禮文擧行,而謹遵辛巳·己卯已例,東宮門外,設帳幕行禮,何如?傳曰,允。
禮曹啓曰,冠禮時,宮官中知禮者一人,持笏記陞堂,檢飭儀節,卽各年前例矣。今亦依此擧行,何如?傳曰,允。
禮曹啓曰,揀擇單子一張,自漢城府輸送,故捧入之意,敢啓。傳曰,知道。
禮曹啓曰,卽接宗廟署所報,則明日應製試取時,本署官員,俱爲觀光云矣。依定式本曹佐郞崔奭圭,假官差送,以爲代直後,赴試之地,何如?傳曰,允。
禮曹啓曰,卽接社稷署所報,則明日應製試取時,本曹官員,俱爲觀光云矣。依定式,本曹正郞王彦商,假官差送,以爲代直後,赴試之地,何如?傳曰,允。
吏曹啓曰,繕工監假監役官曺鎭百,以其身病,呈狀乞遞,改差,何如?傳曰,允。
吏曹啓曰,瑞蔥臺時別選軍官副司果李圭明,六品職擬入事,命下矣。所授加資還收之意,敢啓。傳曰,知道。
吏曹啓曰,卽接掌樂院牒報,則以爲,明日親臨春塘臺應製試取敎是時,殿庭協律郞,本院正例爲進參,而正李載允,身病猝重,不得進參云,改差,其代,口傳備擬以入之意,敢啓。傳曰,知道。
兵曹啓曰,明日春塘臺親臨館學儒生應製試取時,本曹堂上,侍衛,當爲備員,而參議朴齊淵在外,不得進參,令政院,稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以徐正淳爲兵曹參議,趙鍾弼爲掌樂正。
吏曹,兵曹參議單李冕雨,參知單徐正淳。
有政。吏批,判書許傳牌招不進,參判金永壽進,參議李源逸在外。
吏批啓曰,判書許傳牌招不進,參議李源逸在外未肅拜,小臣獨政未安,何以爲之?敢稟。傳曰,仍爲之。
以柳宗植爲應敎,李肇信爲副應敎,李重德·南奎熙爲校理,鄭夏源·金天洙爲副校理,鄭寅興·吳炳文爲修撰,金定均·尹相翊爲副修撰,鄭泰好爲工曹參判,趙昌永爲同義禁,韓喆愚爲同經筵,洪祐昌爲同春秋,尹秉鼎爲弘文提學,韓用奎爲刑曹正郞,金魯莞爲典設別提,李徹愚爲長興奉事,閔泳祖爲假監役。
再政。以洪祐吉爲藝文提學,李圭明爲監察,知春秋單洪祐昌,兼宗府郞廳單李獻洙。
兵批,僉知單沈宜駿,訓鍊副正加設單金鴻求。
兵曹啓曰,今十一月各廳堂下武臣朔試射,臣曹連有故,不得爲之之意,敢啓。傳曰,知道。
義禁府啓曰,明日館學儒生應製,通方外爲之時,本府都事皆爲赴擧,只有武都事一員,當直入直,而本府入直公事,回公都事及月覲門·通化門·靑陽門·集春門,禁亂都事,無以推移,假都事七員,令該曹口傳差出,以爲分排擧行,何如?傳曰,允。
草莽臣宋秉璿疏略曰,臣久忝選籍,頃控衷悃,反辱隆批,臣誠惝怳震悸。而受恩有年,尙未以一言半辭,效誠於陳情丐免之外,玆敢條陳八事。儻蒙澄覽,不以人廢,有所采用,則其於聖諭所謂息訛鎭囂之道,不無萬一之補焉。一,懋聖學以正心志。按朱子論天下事,以人主之心爲大本,又曰君心不正,天下事無可爲者,理勢然矣。然君心不可以徒正,必資學問,以廣聞見,存理遏欲,從治去亂,如斯而已。二,開言路以聞過失。明君哲辟,莫不以言路爲切急。我朝英宗大王,發怒於館儒鄭楺之疏,召入切責,至於手裂疏本,而楺抗言不撓,英廟,旋卽溫辭褒諭,光于史冊。伏願殿下師之法之焉。三,輔元良以固國本。夫敎冑節次有三曰,道敎訓也,傅德義也,保身體也。古語云,以言敎者訟,以身敎者從。凡百訓迪,殿下自率常視以爲燕翼之謨焉。四,信賞罰以立紀綱。朱子論紀綱,亦曰核功罪,以公賞罰之施。以近日一二事言之,贓吏重負,顯戮不行,故後繼者接迹而無忌,罰之失於緩也。雜岐微勩,濫升州牧,故覬者冀倖乎非分,賞之失於濫也。伏願先自聖心,絶去私念。然後刑無失出,賞不僥倖,而紀綱自立矣。五,昭儉德以節財用。竊意國儲空匱,爲切急之憂,究其由則用度奢濫之致也。我朝肅廟,以薍簾賜主第,正廟,以片楮塗寢戶,耳目之所逮也。今則各儲蕩然,支放動闕,時月,軍卒怨讟,至於大享貢御,或出於其人輩之私斂。國計至此,寧不寒心哉?至於掖庭之事,得於傳聞,則洋物倭貨,瓌奇淫巧,或爲服玩之具,上行下效,捷於影響,可不戒哉?愚以爲先自聖躬,懋昭儉德,屛去奢華,申束宮掖,則朝廷閭巷,將不令而自行矣。竊伏聞掖屬,稱爲東宮求福,往來寺刹。又或興造佛宇,甚至僧尼夤緣恣行暴喝,斂索閭里。伏乞嚴加禁止焉。六,重名器以定民志。官爵者命德之器也,治世用人,官稱其德,等級莫踰,民有定志矣。尙記三十年前政目,金吾判堂兩館文任,或不能備望,蔭之都正,武之承宣,僅二三人也。今則崇品排望,不啻十倍,何其多也?又聞近日兩銓注擬,皆出中旨,非所以委任責成之道,而依舊蓋銓官之失職久矣。隨人頤指,榜均物色,至於科外賢能,則意想不到,深燭其弊源,反求痛革,使名器自重焉。且武衛之屬,視以私人,恩注偏焉。各營軍兵之闕食者,尤有怨憾,此非大聖人奉三無之意也。深加財幸焉。七,停進貢以存事體。臣之私獻不敬也,君之私求不經也。唐德宗時,有進奉之名,竟致奉天之亂,可不戒哉?近日自內有卜定於各道營邑,而方伯守宰,刮取廩況,以充意外之資,則其不爲割剝小民之擧者鮮矣。伏願自今,禁絶此路焉。八,斥倭和以絶邪敎。交隣有國之大事,而今所謂隣者,直戎狄耳,結以和好,固非惡事。但不審事機,則徒歸自愚,而適足以亡國,宋之南渡是也。以方今時勢論之,洋舶纔息,倭使忽至,此非腸肚相連,頭面改換者乎?臣以爲斥倭,正所以絶洋也。竊聞近有一種爲識時務之論者,多以西事歸之時運,事勢以爲莫可如何?蓋以新聞紙,萬國公報,及黃書等文字爲據,指陳時狀,殆同李鄴之張皇。臣竊怪焉。伏願赫然奮勵,西敎遺種,草薙禽獮以壯先聲,以示堅志焉。近日新設機務衙門中,通商·學語,國人無不駭惑,更加財察,亟罷此等名目焉。仍伏念祠院之設,實列聖朝崇儒重道之盛典也,而一自毁撤,士無依歸,人無觀感,擧一世將不免貿貿,此已傷歎。況今衛正斥邪,亶在於闡明斯文,念昔憲廟己亥,鋤治邪黨。仍又致侑於八道祠院,豈非我殿下家法耶?深留聖念,以爲興化正俗焉。竊伏念臣,識見淺短,何敢與議於古人格君之事?第其意則竊附於朱子封事奏箚諸篇焉。答曰,省疏具悉爾懇。今此巽牘,出於向日敦召之前,未知間已幡然登途否,而此心耿耿,尤倍常時。所陳諸條,屢回莊誦,其惓惓告戒,溢於辭表,如非通涉經史,盎然有致澤之術。其何能如是切至也?予之必欲致爾之心,尤有所着急者矣。歷論時瘼,擧皆對投之劑,而這裏,亦有野說之傳訛沒實者。無論傳訛虛實,其挽回矯救之道,惟在於林下宿學,朝夕左右,汲汲若救焚拯溺。爾其深諒,更勿退讓,卽爲簉朝。仍傳曰,此批答,遣地方官傳諭。日記廳堂上朴容大。郞廳申炳休·權泰植
上在昌德宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,來初五日朝參日次,而崇陵忌辰祭正日相値,頉稟之意,敢啓。傳曰,知道。
傳曰,吏曹參判有闕之代,前望單子入之。
奎章閣啓曰,景慕宮望廟樓今朔奉審,無頉之意,敢啓。傳曰,知道。
兵曹口傳政事,護軍金永壽。
禮曹啓曰,三名日及各殿誕日陳賀時,王世子當有進箋·致詞·表裏之禮,而冠禮前則依前例權停,自內只進表裏事,已爲啓下矣。今此大王大妃殿冠禮周甲稱慶陳賀時,依此磨鍊以入之意,敢啓。傳曰,知道。
政院啓曰,玉堂上下番俱空,事甚未安。新除授應敎柳宗植,副應敎李肇信,校理李重德·南奎熙,副校理鄭夏源·金天洙,修撰鄭寅興·吳柄文,副修撰金定均·尹相翊,竝卽牌招,推移入直,何如?傳曰,允。
傳曰,侍衛與排立軍兵,令各其營乾犒饋。
訓鍊都監啓曰,本局從事官金永悳,身病猝重,勢難察任,改差,何如?傳曰,允。
傳曰,侍衛軍兵毛具,從便爲之。
傳曰,公事不審之中官黃胤明·金泓錫,竝從重推考。
兵曹啓曰,侍衛軍兵等處,乾犒饋分給之意,敢啓。傳曰,知道。
御營廳啓曰,謹依下敎,侍衛本廳軍兵等處,乾犒饋分給之意,敢啓。傳曰,知道。
禮曹啓曰,今此王世子入學翌日陳賀箋文及冠禮翌日陳賀箋文,當爲各定差員陪進,而在前陳賀日字相近之時,多有一差使員兼進之例,今亦依此擧行,何如?傳曰,允。
兵曹啓曰,謹依薄衣摘奸宣傳官麻斗元書啓判下,闕內各門薄衣騎兵金振若等六十八名處,木各一疋,去核各二斤題給之意,敢啓。傳曰,知道。
傳曰,還宮當自內爲之矣。該房知悉。
奎章閣啓曰,新印斥邪綸音頒賜事,命下矣。別單書入之意,敢啓。傳曰,知道。
又啓曰,新印斥邪綸音頒賜件安寶次,奎章之寶請出之意,敢啓。傳曰,知道。
傳曰,今日異於他日,輕囚放釋。
吏曹參判金永壽疏曰,伏以,臣於見叨少宰之職,再據匪據,冒行攝斵,今已屢遭矣。不思量入之戒,復膺蔑效之地,靦恬潘泊,有若任責之足以擔夯者然。藉曰無恥,無恥亦恥。夫貳銓典領之重,不必張皇更瀆。而顧其職視其人,祗是苟然充位,沁沁沒冗,竟無所底成而止,則瘝隳之積,愧懼之深,一甚一日。此臣所以丐解一念,窹寐如結。而且臣蒲質驟衰,居常善病,近値隆沍,觸昌爲祟,症形委劇,貼床綿綴,彈束驅策,未可以時日計也。虛靡慄悚,若添一病,是尤臣積誠蘄幸於聽卑之下者也。伏望聖慈,俯垂憫覆,特允。臣所辭銓銜,俾職務毋曠,調息得宜,區區顒祝云云。答曰,省疏具悉。所請依施。
辛巳十二月初一日辰時,上詣春塘臺。館學儒生應製試取入侍時,行都承旨李載完,行左承旨朴定陽,右承旨閔泳煥,左副承旨李容元,右副承旨尹致和,同副承旨申泰寬,史官缺,提學金炳始·尹滋悳,檢校直提學趙慶鎬·鄭範朝,直提學閔泳翊·金永壽,檢校直閣李鎬翼·尹用求·金興均·姜籫·趙同熙·洪英植,直閣金文鉉,檢校直閣閔丙奭,檢校待敎洪淳馨·閔泳煥·金永悳·趙晳九,待敎閔泳韶,以次侍立。時至,通禮跪啓請外辦,上具翼善冠,衮龍袍,乘輿出宣化門。藥房提調李鎬俊,副提調李載完進前問候訖。出協陽門·建陽門·靑陽門,詣春塘臺,上降輿乘座。載完曰,儒生入場次,出標信開布城乎?上命以已下標信,擧行,可也。載完讀奏入門單子訖。引儀引大提學金尙鉉,左賓客金炳德,右賓客趙寧夏,左副賓客閔台鎬,右副賓客鄭範朝,輔德吳益泳,兼輔德閔昌植,弼善洪承憲,兼弼善李輔榮,文學申箕善,兼文學金炳吉,司書金天洙,兼司書朴斗陽,說書金炳秀,兼說書閔泳韶,行四拜禮,以次就位。上命試官進前,尙鉉進前。命書詩題萬壽太平天下同,尙鉉跪書讀奏,泳韶奉出懸題,上入幕次。少頃,載完稟先張已入,出標信開布城,呈劵儒生次次出送。上命以已下標信,擧行,可也。載完稟考試。上出次,命館學儒生應製試取,便殿待令,雲寶劍置之,從陞人時服入侍。命書傳敎曰,還宮當自內爲之矣。該房知悉。通禮跪啓禮畢,上還內,諸臣以次退出。
辛巳十二月初一日四更,上御樂善齋。科次入侍時,行都承旨李載完,行左承旨朴定陽,右承旨閔泳煥,左副承旨李容元,右副承旨尹致和,同副承旨申泰寬,史官缺,提學金炳始·尹滋悳,檢校直提學趙慶鎬·鄭範朝,直提學閔泳翊·金永壽,檢校直閣李鎬翼·尹用求·金興均·姜·趙同熙·洪英植,直閣金文鉉,檢校直閣閔丙奭,檢校待敎洪淳馨·閔泳煥·金永悳·趙晳九,待敎閔泳韶,大提學金尙鉉,左賓客金炳德,右賓客趙寧夏,左副賓客閔台鎬,右副賓客鄭範朝,輔德吳益泳,兼輔德閔昌植,弼善洪承憲,兼弼善李輔榮,文學申箕善,兼文學金炳吉,司書金天洙,兼司書朴斗陽,說書金炳秀,兼說書閔泳韶,以次侍立訖。上命考試,又命科次。泳韶讀劵,尙鉉稟書等,載完圻封,讀奏訖。傳曰,館學儒生應製詩居首三下一幼學李敏英,三下二幼學尹承弼,三下三幼學金振龍,三下四幼學林必璧,竝直赴殿試,之次草三下幼學洪晉游·朴永斗·宋圭善·閔丙漢·李肯來·閔正植·金思濬·金龜容·金敎憲·黃奎秀·兪起濬·李弼圭,竝付之進士榜末,之次草三下生員鄭寅膺等十人,竝直赴會試,之次次上幼學金宗根等十五人,竝給二分,之次次上幼學李建冕等十五人,竝給一分,之次次上幼學金晩性等二十人,竝付之監試初試榜末,之次次上進士權灝等二十四人,各奎章全韻一件賜給。傳曰,入格儒生明日待令。傳曰,桂坊之得參此榜,事甚稀貴,入格儒生李喬宰·李重哲·權灝·李敏五·徐光穆,竝守令待窠,首先擬入。上命退,諸臣以次進出。
上在昌德宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,工曹參判鄭泰好,同義禁趙昌永除拜後過三日,不爲出肅,竝依定式推考警責,仍卽牌招察任,何如?傳曰,允。
又啓曰,臣泰寬敬奉聖敎,馳往義禁府,取閱囚徒案,則時囚罪人鄭觀民,係是重囚,故仍囚,仍往典獄署,取考囚徒案,則未推覈罪人一名,辭緣査覈間,私奴嚴囚,罪人一名,辭緣勘處間嚴囚,罪人一名,公貨備納間嚴囚,罪人十一名,所犯贓錢備納間,家僮嚴囚,罪人六名,因傳敎嚴囚,罪人六名,承傳罪人捉納間嚴囚,罪人一名,係是重囚,上納乾沒,罪人一名,不可以輕囚論故竝仍囚,其餘他錢不報,毆打人物各司直囚罪人林奉書等二十二名,係是輕囚,故竝依傳敎放送之意,敢啓。傳曰,知道。
訓鍊都監啓曰,謹依下敎,侍衛與排立將校·軍兵等處,乾犒饋分給之意,敢啓。傳曰,知道。
禁衛營啓曰,謹依下敎,侍衛軍兵等處,乾犒饋分給之意,敢啓。傳曰,知道。
漢城府啓曰,今年獻民數時,濟州三邑民數,待上來入錄之意,敢啓。傳曰,知道。
政院啓曰,行都承旨李載完,行左承旨朴定陽,左副承旨李容元,不爲仕進,右承旨閔泳煥內閣進,同副承旨申泰寬式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
弘文館啓曰,新除授副應敎李肇信,時在京畿積城地,校理南奎熙,時在黃海監營,經筵入番事緊,請竝斯速乘馹上來事,下諭。答曰,許遞,前望單子入之。
又啓曰,副應敎·校理一員未差,副校理鄭夏源·金天洙別兼春秋進,上番闕直,事甚未安。應敎柳宗植,校理李重德竝卽牌招,推移入直,何如?傳曰,允。
傳曰,入格儒生入侍。
禮曹啓曰,揀擇單子十二張捧入之意,敢啓。傳曰,知道。
侍講院啓曰,王世子入學時進講冊子,不可不預定,依例問議于師·傅·貳師·賓客之意,敢啓。傳曰,知道。
政院啓曰,左副承旨李容元牌不進,伴直無人。右承旨閔泳煥,所當牌招,而拘於廳規,不得請牌,何以爲之?敢稟。傳曰,牌招。
以左副承旨李容元牌不進罷職傳旨,傳曰,只推。
吏曹啓曰,出身閔輔泳名字,改以泳輔,權琳鎬名字,改以琳洙,權亨鎬名字,改以亨洙,卞錫麟名字,改以鍾玉,金翼張名字,改以升煥,金翰永名字,改以漢文,李昌憲名字,改以慶憲,趙光旭名字,改以天植,趙澤顯名字,改以洛顯,連原察訪金鏞先名字,改以㴤性事告狀,令藝文館給帖,何如?啓依允。
辛巳十二月初二日申時,上御樂善齋。入格儒生入侍時,同副承旨申泰寬,假注書金東纓,記注官趙光祐,別兼春秋朴斗陽,以次進伏訖。
上在昌德宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,同副承旨申泰寬,今日不爲仕進,卽爲牌招,何如?傳曰,允。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
以右承旨閔泳煥牌不進罷職傳旨,傳曰,只推。
傳曰,傳香承旨馳詣受香所,奉審摘奸以來。
弘文館啓曰,上番闕直,事甚未安。應敎柳宗植,校理李重德,竝卽牌招,推移入直,何如?傳曰,允。
禮曹啓曰,揀擇單子二張捧入之意,敢啓。傳曰,知道。
訓鍊都監啓曰,本局別將成喬修,身病猝重,勢難察任,改差,何如?傳曰,允。
御營廳啓曰,本廳千摠張允植,身病甚重,勢難察任,改差,何如?傳曰,允。
政院啓曰,前銜疏之勿爲捧入事,前後飭敎,不啻截嚴。而卽見前副校理李國應陳疏到院者,則前銜陳疏,家僮直呈,俱係禁令,所當退却,而係是言事,雖不得不捧入,不可無警,從重推考,何如?傳曰,允。
侍講院啓曰,臣泳韶,承命馳往問議于師·傅·賓客,則師領議政李最應以爲,春宮邸下睿工日就,將於開歲之正,涓以入學之吉,所講冊子,奉有預定之命。顧臣蔑識,何敢妄議?第惟小學一書,卽大學修齊治平之本所以我列聖朝,每以此先講於就傅之筵。今亦近依丁丑已行之例,以小學爲定,恐合繼述之道云。傅左議政金炳國以爲,伏惟我東宮邸下,今於入學之時,冊子之以小學進講,寔遵列聖朝已行之例,允爲修齊治平之本。且日用常行之要,實不外於是書,以此爲定,恐合事宜。而膚淺之見,未敢質言仰對矣云。貳師宋近洙,在外未得問議。左賓客金炳德以爲,伏以我東宮邸下入學成命之日,臣隨群僚後,前席承聆,値玆慶會,倍切懽忭蘄祝之忱。以臣忝叨賓銜,奉有所講冊子下詢之命。顧以無似,何敢妄陳論說?第伏念睿學成就,必資養正,經傳講習,亦貴循次惟小學之爲書。不外乎日用常行之事,最切於德性薰陶之工,實爲大學修齊治平之根本。今於齒讓盛禮,進講是書,仰述列聖朝已行之典,克遵朱夫子進學之序,恐合事宜。而見識愚昧,不敢質對,伏願博採而裁定焉云。右賓客趙寧夏以爲,學有大小,工有先後。故八歲而入小學,十五而入大學,卽古聖垂訓也。謹稽列聖朝十歲以前入學之例,則皆以小學爲始講之書矣。伏惟我東宮邸下,睿姿天縱,离學日就,今於講師友之禮,似當遵祖宗之法,恐合事宜。而臣本愚昧,仰惟上裁云。左副賓客閔台鎬以爲,伏惟我王世子邸下,睿知天縱,溫文日就,入學諏吉,盛禮將擧,俯詢以所講冊子。臣忝在賓僚之末,倍切慶忭之忱。伏以,學有大小,工有先後,惟我列聖朝講學之法,一依朱夫子所訓,先之以小學,次之以大學。蓋小學一書,卽他日修齊治平之本也。今於就傅之日,亦以此書爲始恐合次序。而以臣愚昧,不敢質對,伏願博詢而裁擇焉云。右副賓客鄭範朝以爲,伏惟我王世子邸下,睿德日就光明,將行入學之禮,俯詢以所講冊子。臣幸忝賓僚,倍切懽頌之忱。竊惟爲學之要,必有小大之序,故八歲而小學,十五而大學,卽古之法,而我列聖朝進學先後之規也。猗,今日就傅受經,當以小學爲先。而以臣愚鹵,未敢質對,伏願博詢而裁擇焉云矣,敢啓。傳曰,依此爲之。
上在昌德宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
兵曹啓曰,禁軍別將李邦鉉身病猝重,勢難察任,改差,何如?傳曰,允。
上護軍金尙鉉疏曰云云。答曰,省疏具悉。卿之苦懇旣如此,三館之任,計遞。
前副校理李國應疏略曰,節財恤民,養兵鍊武,最爲急務也。夫稅納卽惟正之供,而每年穀總錢條布木雜物,各有定數,自列聖朝祛奢崇儉,故國肥民饒矣。近來財匱民困,用道不足者,民之供上,無減於今,而國之應下,必濫於古而然歟?且以各司情費言之,年前大臣筵奏,何等嚴峻一直討索?稅米泊江,不得卽納者,緣於員役之作奸,軍木到京,不得速貢者,拘於色吏之換弄,則斗斛見縮,尺寸見退,其害終歸於民。或再徵三徵,吾民何辜哉?至有傾家破産者,生民塗炭,莫此爲甚也。若示儉約節財用,自然盛化,咸與維新矣。孔子曰,節用而愛人,曾子曰,財聚民散,虞舜猶歌南風之詩,漢文亦布方春之詔,則此皆鑑古懲今者也。夫軍務則不虞之備,而昇平日久,折衝·禦侮,都不講習,軍國機務,可謂駭然。而何幸近日,別選金革之施,使彼人技藝,長日習之,及其成銳,則似無害於兵家兩全之策矣。且年來外務文字,只是各國史帖俗尙,而委巷蠢氓,不見其冊。徒歸淫邪之目,至於置疑於不敢疑之地,故曩宣綸音,開示淵衷,則必無餘蘊矣。然不若使斯民,一統觀聽,十分解惑也。自彼所來冊子,印出幾秩,廣布中外,則詎有愚夫不知之理乎?臣嘗知富國强兵之術,不載於二帝·三王之書。然潛心玩索,則堯·舜殷周之政,不外乎生財保民,揆文奮武,則舍是書奚以哉?惟我殿下,睿學日就,召對儒臣,講確法筵,深究節財之道,下詢足兵之策,國何以不爲唐·虞,民何以不若三代耶?方今春宮尺衣漸長,冠禮涓吉。而夫大學之書,古者太學敎人之法,而明德新民,爲綱領之大,致知格物,爲條目之要。故紫陽夫子序之曰,自天子之元子·衆子,以至公卿·大夫·元士之適子與凡民之俊秀,皆入大學,敎之以窮理正心修己治人之道也。廣延端士,使居師保,諷誦書筵,輔翼震邸,日新之工,實在於此,則宗社無窮之福。伏願垂察焉。省疏具悉。所陳諸條,頗有可採,甚庸嘉,尙當留念矣。
上在昌德宮。停常參·經筵。
藥房副提調李載完啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,右副承旨尹致和今日不爲仕進,卽爲牌招,何如?傳曰,允。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓,傳曰,知道。
又啓曰,假注書金鼎默有身病,勢難察任,今姑改差,何如?傳曰,允。
御營廳啓曰,本廳千摠任榮鎬身病甚重,勢難察任,改差,何如?傳曰,允。
又啓曰,本廳軍色從事官金定均身病甚重,勢難察任,改差,何如?傳曰,允。
兵曹啓曰,訓鍊院能麽兒郞廳閔龍鎬,病難供職,呈狀乞遞,改差,何如?傳曰,允。
兵曹,以李元會爲禁軍別將。
都摠府啓曰,副摠管朴長夏,以御營中軍,諸將官射會監試事,晝仕出去之意,敢啓。傳曰,知道。
傳曰,肅川府竄配罪人李僖魯,南原府竄配罪人李泰應,放。
禮曹啓曰,揀擇單子四張捧入之意,敢啓。傳曰,知道。
上在昌德宮。停常參·經筵。
自前夜人定至今日開東,灑雨下雨,測雨器水深一寸一分。
大王大妃殿誕日,大殿·王大妃殿·中宮殿·世子宮,統理機務衙門·內閣·政院·玉堂·春桂坊·百官·奉朝賀口傳問安。答曰,知道。大王大妃殿,統理機務衙門·內閣·政院·玉堂·百官·奉朝賀單子問安,答曰,知道。世子宮,統理機務衙門·內閣·政院·玉堂·春桂坊·百官·奉朝賀口傳問安。答曰,知道。
都摠府啓曰,今日入直內三廳武兼·禁軍及軍兵等中日當爲習射技放,而大王大妃殿誕日相植,不得設行之意,敢啓。傳曰,知道。
傳曰,檢校待敎趙晳九馳詣睿陵,奉審摘奸,仍留監察,局內諸陵,一體奉審以來。
金鼎然改差,代以李奎鵬爲假注書。
禮曹啓曰,今此大王大妃殿誕日諸道所封賀箋中,南兵使徐相岳,以應封官兼別軍職,各爲封進,㓒谷府使李載旭,咸從府使田世鎭,陽德縣監李允用,定平府使柳冀命,雖非應封官,俱以別軍職封進矣。一體看審捧入之意,敢啓。傳曰,知道。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
義禁府啓曰,肅川府竄配罪人李僖魯,南原府竄配罪人李泰應放事,承傳啓下矣。李僖魯,李泰應等竝放送事,分付各該道道臣之意,敢啓。傳曰,知道。
又啓曰,黃海水使李奎會狀啓內,登山僉使裵宗爀,爲先罷黜,其罪狀,令攸司稟處事,啓下矣。裵宗爀時在任所云,依例發遣府書吏,交代後拿來,何如?傳曰,待待命拿囚。
平安監司閔泳緯疏曰云云。答曰,省疏具悉。所請依施。
上在昌德宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,來十一日輪對日次矣,敢稟。傳曰,當次人受點後,日次待令。
又啓曰,行都承旨李載完藥院進,行左承旨朴定陽,左副承旨李容元不爲仕進,右承旨閔泳煥內閣進,同副承旨申泰寬式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
備忘記,江界都護府使李珪永下直,長弓一張,長箭一部,片箭一部,筒兒一箇賜給。
政院啓曰,藥房副提調持粟米飮來待矣。傳曰,封入。
〈大王大妃殿〉進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
吏曹參判前望單子入之,李正魯落點。
李奎鵬有頉,代以尹起榮爲假注書。
政院啓曰,武衛所從事官來言,本所都統使閔台鎬疏批,依施,而因傳敎,使以曾經將臣以上人差除,倣扈衛大將差出之規,從事官往告政院,稟旨擧行事,定式云矣。武衛都統使差出一款,何以爲之?敢稟。傳曰,知事李景夏除授。
又啓曰,虎符及傳令牌當爲親納,而前武衛都統使閔台鎬謂有身病,使其營校替納,事甚未安。推考,何如?傳曰,允。
又啓曰,武衛都統使差出一款,何以爲之?啓辭,傳曰,知事李景夏除授事,命下矣。新除授武衛都統使李景夏,卽爲牌招傳授虎符及傳令牌,何如?傳曰,允。
議政府武衛都統使李景夏。
兵曹,武衛都統使單李景夏。
兵曹,龍虎營兼管堂上單李景夏,摠戎廳兼管堂上單李景夏,舟橋司堂上單李景夏。
傳曰,平安監司有闕之代,經理事金炳德除授。
吏曹武衛軍色提調單李景夏,軍器寺提調單李景夏,訓鍊都監提調單李景夏,禁衛提調單李景夏,御營提調單李景夏。
兵曹啓曰,今番瑞蔥臺依中旬例試取時,入格駕後禁軍·司謁·司鑰·別監·馬上奉持禁軍,龍虎營將校·軍兵,日傘差備奉持·元內吹·近護軍士,扈輦隊排設房所屬京畿監營招搖旗手等,謹依判下別單,分等施賞,而木布,以本曹所在者頒給,箭竹·長弓,軍器寺所儲取用,京畿監營招搖旗手,自其營施賞之意,敢啓。傳曰,知道。
玉堂前望單子入之,副應敎洪世燮,校理李鎬冕落點。
政院啓曰,吏曹郞廳來言,平安監司下批政事,取稟。傳曰,待明朝爲之,
又啓曰,左副承旨李容元牌不進,伴直無人。右承旨閔泳煥,所當牌招,而拘於廳規,不得請牌,何以爲之?敢稟。傳曰,牌招。
以左副承旨李容元牌不進罷職傳旨,傳曰,只推。
兵曹啓曰,訓鍊院能麽兒郞廳成觀永,病難供職,呈狀乞遞,改差,何如?傳曰,允。
兵曹啓目粘連,觀此忠淸水使李敎弼狀啓,則平薪僉使金胤鈺,捐出薄廩,修繕軍器,補葺公廯,而且當箇滿,軍民惜去,其在激勸之道,恐合褒奬之典,特許一瓜仍任事,令該曹稟處亦爲白有臥乎所,軍器公廨之修葺,捐廩自備,已極嘉尙,又當瓜期,軍民惜去云,特許一瓜仍任,俾責終始之效,何如?啓依允。
判敦寧閔台鎬疏曰云云。答曰,省疏具悉。卿之苦懇旣如是,屢屢所請,不得已依施。
上在昌德宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,同副承旨申泰寬今日不爲仕進,卽爲牌招,何如?傳曰,允。
又啓曰,卽者吏曹郞廳來言,政事待明朝爲之事,命下,而判書許傳,參判李正魯,俱以病不來,參議李源逸在外,不得開政云,判書·參判,竝卽牌招,何如?傳曰,允。
又啓曰,藥房副提調,持粟米飮來待矣。傳曰,封入。
以右承旨閔泳煥牌不進罷職傳旨,傳曰,只推。
弘文館啓曰,新除授副應敎洪世爕,校理李鎬冕,竝卽牌招察任,何如?傳曰,允。
禁衛營啓曰,瑞蔥臺入格將官·將校·騎士·軍兵等處,弓矢·木布施賞之意,敢啓。傳曰,知道。
政院啓曰,假注書金東纓有身病,勢難察任,今姑改差,何如?傳曰,允。
又啓曰,春帖子製述人,旣已抄啓矣。弘文提學尹秉鼎,待明朝牌招,以爲出韻科次之地,何如?傳曰,允。
又啓曰,行都承旨李載完藥院進,行左承旨朴定陽,左副承旨李容元不爲仕進,右承旨閔泳煥,同副承旨申泰寬牌不進,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
傳曰,奉審閣臣入侍。
宣惠廳啓曰,金堤郡大同米船,到泰安地致敗,而今見該道具格啓本啓下者,則本廳所納,以武衛所所納爲辭矣。修啓事體,何等嚴重,而致此做錯,萬萬駭然。當該邑倅,所當請勘,而所失之在於何邑,宜可査正,原啓本還下送,使之更査登聞後,稟處,何如?傳曰,允。
傳曰,廣州判官閔泳學,宜寧縣監閔泳國相換。
傳曰,同副承旨許遞,前望單子入之。
兵曹啓曰,本曹正郞申悳均身病猝重,勢難察任,改差,何如?傳曰,允。
又啓曰,每都政,新資五窠,例爲差出,而營將·中軍·虞候,姑無準二十朔者,且舊資積滯,不可不念。在前如此之時,新舊資營將·中軍·虞候朔數最多者,推移內遷,多有已例,今亦依此擧行,何如?傳曰,允。
兵曹啓曰,知中樞府事鄭昌祖,同知中樞府事金載信,宣傳官琴弼煥,內禁衛將徐光鼎,兼司僕將申泰熙,五衛將趙允夏·金寧濟·李忠呂·玄濟坤·申龍基·金永禧,忠翊將李敏華,景福宮衛將金元興·林鶴善,慶熙宮衛將朴道興·許駿·池應五,文臣兼宣傳官金天洙·李愚冕,俱以病難供職,呈狀乞遞,竝改差,何如?傳曰,允。
吏曹啓曰,廣州判官閔泳學,宜寧縣監閔泳國相換事,命下矣。以前任谷城縣監,方在解由未出中,何以爲之?敢稟。傳曰,勿拘。
吏曹,兼直閣單金文鉉。
吏曹啓曰,成均館典籍李燉佑除拜遇限未肅拜,改差,何如?傳曰,允。
吏曹啓曰,西學敎授任百彦,中學敎授李源中,繕工監假監役官閔泳祖,宗親府正閔丙奭,俱以身病呈狀乞遞,竝改差,何如?傳曰,允。
有政。吏批,判書許傳進。以李弼鎔爲宗府正,金天洙爲兵曹正郞,李鎬冕爲中學敎授,洪炳一爲西學敎授,林相僖爲典籍,洪肯厚爲童蒙敎官,金商穆爲假監役,朴齊永爲西部都事,金宜柄爲礪山府使,李民熙爲甲山府使,沈相學爲成川府使,柳興秀爲龍川府使,權昌洙爲京畿都事,車好鎭爲靑巖察訪,金秀馨爲省峴察訪。
再政。以丁浚敎爲副校理,李靖于爲軍器主簿。
三政。以尹永顯爲內資主簿。
四政。以李應達爲引儀。
五政。以趙性熹爲內贍主簿。
六政。以徐相熙爲掌樂主簿。
七政。以金魯莞爲監察。
平安監司單金炳德除授事,承傳,廣州判官閔泳學,宜寧縣監閔泳國,相換事,承傳。
兵批,以洪祐昌爲知事,李憲稙爲都摠管,鄭雲翼·尹錫五爲副摠管,韓弘進爲同知,趙存禹爲宣傳官,申彬爲內禁將,李圭昇爲兼司僕將,張斗煥·李熙春·李圭常·朴宗秉·李秉德·李豊周爲五衛將,安周瑨爲忠翊將,金益振·林學璟爲景福將,金性郁·金泳春·姜受馨爲慶熙將,劉天赫爲訓鍊主簿加設,鄭夏源·權仁成爲文兼,閔泳悳爲左洗馬,趙羲謙爲全羅右水使,知事單金仁栻,同知單申龍基,僉知加設單徐載豊,五衛將加設七單,孫東昱·李殷緖·金洛鉉·金利彦·吳學泳·韓錫璜·林聖律,副司勇閔龍鎬·成觀永,兼平安道兵馬水軍節度使單金炳德,平薪僉使金胤鈺,限一瓜仍任事,承傳。
傳曰,輸城察訪李熙榮,效勞旣多,特爲加資。
政院啓曰,左副承旨李容元牌不進,伴直無人。右承旨閔泳煥,所當牌招,而拘於廳規,不得請牌,何以爲之?敢稟。傳曰,牌招。
又啓曰,臣吏·兵批兼進之意,敢啓。傳曰,知道。
兵曹口傳政事,副司果閔丙奭。
承旨前望單子入之,金奎弘落點。
傳曰,司書有闕之代,前望單子入之。
司書前望單子入之,金文鉉添書落點。
傳曰,賓客有闕之代,前望單子入之。
御營廳啓曰,本廳中軍朴長夏身病甚重,勢難察任,改差,何如?傳曰,允。
辛巳十二月初八日申時,上御樂善齋。奉審閣臣入侍時,同副承旨尹致和,假注書尹起元,記注官趙光祐,別兼春秋鄭寅興,檢校待敎趙晳九,以次進伏訖。上曰,史官分左右。上命閣臣進前。晳九進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣禧陵,陵上奉審則安寧,碑閣·丁字閣奉審則無頉,仍詣孝陵,陵上奉審則安寧,碑閣·丁字閣奉審則無頉,還詣睿陵,仍留監祭,將事安寧之意,敢此仰達矣。
上在昌德宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,右承旨金奎弘,時在平安道成川府任所,斯速乘馹上來事,下諭,何如?傳曰,許遞,前望單子入之。
以左副承旨閔泳煥牌不進罷職傳旨,傳曰,只推。
都摠府啓曰,今日入直內三廳武兼·禁軍及軍兵等,中日當爲習射技放,而國忌正日相値,不得設行之意,敢啓。傳曰,知道。
吏曹,兼直閣單金文鉉。
備忘記,忠淸兵使具完植下直,長弓一張,長箭一部,片箭一部,筒兒一箇賜給。
金東纓改差,代以李勛卿爲假注書。
弘文館啓曰,新除授副校理丁浚敎,卽爲牌招察任,何如?傳曰,允。
政院啓曰,今此春帖子製述人中時無職名人,今該曹口傳付軍職,何如?傳曰,允。
侍講院啓曰,新除授司書金文鉉,卽爲牌招察任,何如?傳曰,允。
承旨前望單子入之,權膺善落點。
賓客前望單子入之,左賓客李載冕落點。
兵曹,口傳政事,司果申悳均·李載允。
禮曹啓曰,謹稽謄錄,三揀擇定嬪後,卽日詣別宮矣。別宮定於何宮,而待下敎,令該曹預爲修理,何如?傳曰,安國洞別宮爲之。
又啓曰,來正月十五日初揀擇時,處所及處子詣闕時門路,以何處擧行乎?敢稟。傳曰,處所大造殿爲之,門路曜金門爲之。
兵曹啓曰,訓鍊院能麽兒郞廳玄膺軾病難供職,呈狀乞遞,改差,何如?傳曰,允。
上在昌德宮。停常參·經筵。
藥房提調李鎬俊,副〈提調〉李載完啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而領議政李最應,左議政金炳國有身病,右議政未差,不得來會云矣,敢啓。傳曰,知道。
又啓曰,同副承旨權膺善,今日不爲仕進,卽爲牌招,何如?傳曰,允。
傳曰,吏曹判書有闕之代,前望單子入之。
兵曹口傳政事,大護軍許傳。
兵曹啓曰,訓鍊院能麽兒郞廳丁學秀,病難供職,呈狀乞遞,改差,何如?傳曰,允。
摠戎廳啓曰,謹依別單判下,瑞蔥臺入格將官·將校·軍兵等處,以軍器寺弓箭及本廳木,施賞之意,敢啓。傳曰,知道。傳曰,召對爲之。
吏曹判書前望單子入之,李鎬俊落點。
傳曰,再明日柑製,通方外爲之試紙,用大好紙,弘文提學牌招。
吏曹判書許傳疏曰,伏以,臣於天官特授之日,召牌遽下,忙陳短章,辭不獲命,感恩怵義,罔覺微軀之疲癃耄荒,冒沒出膺,是豈臣可堪之任,可堪之時而然乎?書曰,不惟其官,惟其人,臣實非其人也。古人有言,七十而居位,猶鍾鳴漏盡,夜行不休,今臣犬馬之齒,已過禮徑致事之年,加十有五,强赴政席,有同泥塑木偶,慢不省事,循例隨行,疵類畢露於聖明之下,天可欺乎?其誰欺也?裸浴之譏負乘之致,理所必至。竊伏惟念,吏部謂之銓衡者,選擇人材之賢否,如權之稱物輕重,而各得其宜也。夫稱錘之際,銖銖而察之,至斤則必差,物皆然,心爲甚,人心之不同,不趐若人面之不同,何能以分別人品,如漢書人物之表也哉?且臣孤陋寡儔,不通世務,素乏藥籠之所備,布帒之所記,加以老敗,其於論人薦人進退人,有甚聾瞽,而猝當非常之任,憂畏竝至,不知所以處之也。蓋冢宰之職,其責最大,有國治亂,專繋於用人,不知人則蔽賢,蔽賢則不擧職,不擧職則不但一身之罪,將至於誤國敗事,豈不大可懼哉?聖上不察愚臣之實狀,輒加誤恩,臣何敢若固有之,貪榮怙寵,晏然而已乎?又況昨日觸風冒寒,達宵侵晨,素患痰癖之證,一倍添越,曳而歸家,委頓床笫,喘息靡定,更無趨走之氣力。伏乞聖慈,憐臣哀鳴之狀,遞罷臣本兼之職,則公私幸甚云云。答曰,省疏具悉。所請依施。
平安監司金炳德疏曰,云云。答曰,省疏具悉。縱有先卿之言,君命亦不可不念。卿其勿辭,往欽哉。
辛巳十二月初十日初更,上御樂善齋。召對入侍時,參贊官權膺善,侍讀官李鎬冕,檢討官吳炳文,直閣金文鉉,假注書李勛卿,記事官韓用卨,別兼春秋金炳吉,各持通鑑第十五卷,以次進伏訖。
上在昌德宮。停常參·經筵。
自開東至人定,灑雨下雨,測雨器水深六分。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
都摠府啓曰,副摠管李憲稙,以漢城右尹坐起進參事,晝仕出去之意,敢啓。傳曰,知道。
傳曰,忠州牧使金九鉉,副摠管除授。
吏曹,忠州牧使金九鉉,今加嘉善,副摠管除授事,承傳。
兵曹,副摠管單金九鉉除授事,承傳。
傳曰,右副承旨許遞,前望單子入之。
傳曰,判義禁許遞,前望單子入之。
判義禁前望單子入之,洪祐吉落點。
傳曰,呈告金吾堂上許遞,前望單子入之。
金吾堂上前望單子入之,同義禁金鶴根落點。
傳曰,南間囚鄭觀民之就拿,在於撤鞫之後矣。金吾諸堂開坐,以鞫案諸條發問目,取招以入。
以司謁口傳下敎曰,新除授金吾堂上,使之先赴坐後謝恩。
傳曰,卿之尙此捿遑郊坰,誠何故也?人或以獄體鞫事,把持爲說,以卿老成之地,不當若是過引。且向日敦召以後,歲色於焉垂暮,予心悵缺,曷以爲喩?更勿逡巡,卽爲還第事,遣史官傳諭于領府事。
傳曰,政官牌招,開政。
傳曰,巨濟府遠竄罪人李裕元放。
政院啓曰,行都承旨李載完不爲仕進,行左承旨朴定陽式暇,右承旨閔泳煥廚院進,左副承旨李容元式暇出去,右副承旨未差,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
傳曰,召對爲之。
傳曰,呈告經筵·藝文提學·泮長竝許遞,今日政差出。
以司謁口傳下敎曰,新除授吏曹參議李源逸,令政院嚴飭,使之肅命。
兵曹啓曰,訓鍊院能麽兒郞廳李命敎,病難供職,呈狀乞遞,改差,何如?傳曰,允。
兵曹啓曰,知中樞府事金仁栻,同知中樞府事韓圭稷·趙羲贊·韓弘進,兼司僕將李圭昇,景福宮衛將林學景,慶熙宮衛將金性郁·金泳春·姜受馨,文臣兼宣傳官權仁成,俱以病難供職,呈狀乞遞,五衛將張斗煥,前任安東營將李熙春,前任全州營將李圭常,前任尙州營將朴宗秉,前任淸州營將李秉德,前任忠州營將李豊周,前任統虞候忠翊衛將安周瑨,前任慶尙監營中軍,俱在任所,上來間該廳番次苟艱云,新除授全羅右水使趙羲謙,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
吏曹啓曰,司僕僉正趙端鎬,以其身病,呈狀乞遞,改差,何如?傳曰,嚴飭行公。
吏曹啓曰,繕工監假監役官金商穆,以其身病,呈狀乞遞,改差,何如?傳曰,允。
以吏曹參議李源逸牌不進罷職傳旨,傳曰,只推。
禮曹啓曰,卽接社稷署所報,則明日柑製試取時,本署官員,俱爲觀光云矣。依定式,本曹正郞朴寅煥,假官差送,以爲代直後赴試之地,何如?傳曰,允。
傳曰,差備中官姜顯文,假托宮納,僞造公文,作弊外邑之狀,萬萬痛駭,令該府嚴刑一次,遠惡地定配。
傳曰,善山府使之代,未準朔守令中擬入。
刑曹啓曰,因廟堂申飭,雜技諸漢,一一禁斷,而前學官曺錫曾,以雜技窩主,專事騙財矣。自臣曹當爲按法勘處,而係是朝官,令該府拿問處之,何如?傳曰,自秋曹嚴刑二次,遠惡島定配。
傳曰,副護軍李熙榮,慶源府使除授。
義禁府啓曰,卽接全羅道臨陂縣竄配罪人李秀萬戶奴呈狀,則其上典,去十一月十三日,遭父喪云矣。定配罪人之遭親喪者,給暇歸葬,載在法典,李秀萬,依法典給暇之意,分付該道道臣,何如?傳曰,放送。
又啓曰,全羅道臨陂縣竄配罪人李秀萬遭父喪,歸葬間給暇事,草記,批旨內放送事,命下矣。李秀萬放送事,分付該道道臣之意,敢啓。傳曰,知道。
兵曹,以尹錫五爲御營中軍。
承旨前望單子入之,朴鳳彬落點。
以司謁口傳下敎曰,前漢城府書吏卞基弘,嚴刑一次,遠惡地定配,漢城府書吏朴昌培,嚴刑一次定配。
刑曹啓曰,以司謁口傳下敎曰,前漢城府書吏卞基弘嚴刑一次遠惡地定配,漢城府書吏朴昌培嚴刑一次定配事,命下矣。謹依傳敎,罪人卞基弘,嚴刑一次後,全羅道康津縣,遠惡地定配所,朴昌培,嚴刑一次後,忠淸道韓山郡,定配所,竝卽押送之意,敢啓。傳曰,知道。
義禁府啓曰,巨濟府遠竄罪人李裕元放事,承傳啓下矣。李裕元方在臺啓中,不得擧行之意,敢啓。傳曰,卽速擧行。
義禁府啓目粘連,向前鄭觀民,亦以傳敎及鞫案諸條發問目,反覆鉤問,則專事粧撰,一直抵賴,究厥情狀,萬萬狡惡,刑推得情,何如?啓依允。
傳曰,鄭觀民罪犯輕重,在於柳道奭之薦引有無,而柳之所招,旣無輸實,則他罪囚之指斥聲說,雖曰鑿空,可也,於此豈無參酌之擧乎?在囚鄭觀民,姑爲放送。
政院啓曰,右承旨閔泳煥牌不進,伴直無人,新除授同副承旨朴鳳彬,卽爲牌招,何如?傳曰,允。
吏曹,慶源府使單李熙榮除授事,承傳。
刑曹啓曰,前五衛將李會哲,司果李豊熙,前哨官吳甲善,出身權頎,幼學洪在允,閑良李景億,俱以亂類,行悖閭里,作弊多端,聽聞駭悖,故自臣曹,一併捉致,各嚴刑一次後,會哲全羅道羅州牧,豊熙慶尙道鎭海縣,甲善平安道龜城府,頎咸鏡道洪原縣,在允全羅道茂長縣,景億慶尙道延日縣,竝遠地定配所,卽爲抻送之意,敢啓。傳曰,知道。
奎章閣啓曰,原任直提學金炳地喪卒哭日,遣檢書官勸肉以來之意,敢啓。傳曰,知道。
事變假注書梁鳳濟書啓,臣於本月十一日未時量,敬奉聖諭,馳往傳諭于栗園里領府事韓啓源所住處,則以爲,臣縮伏荒郊,恭俟嚴命,今四個月于玆矣。迺者聖度曲貸,溫諭荐宣,念之以捿遑,申之以悵觖,字字恩言,若是曠絶,有非辜戾賤臣所敢承當,奉讀隕越,益不知措躬之所也。第臣遭罹,惟有遄被邦憲,以謝人言而已。竊附疾痛必呼之義,謹當收召精爽,冒徹文字,得冀處分云矣,敢啓。傳曰,知道。
以全羅監司李秉文狀啓,任實縣民家失火事,傳曰,民家之一時燒燼,若是夥多,聞甚驚慘,元恤典外,別加顧助,趁卽結構奠接,俾無一民失所捿遑之弊事,廟堂各別措辭分付。
以咸鏡監司金有淵狀啓,北靑府人命渰死事,傳曰,人命渰死,聞甚矝惻,元恤典外,別加顧助,如有生前身還布,竝蕩減,未拯屍身,斯於拯得之意,廟堂措辭分付。
義禁府啓曰,南間囚罪人鄭觀民特爲放送事,承傳啓下矣。鄭觀民,解枷杻,卽爲放送之意,敢啓。傳曰,知道。
有政。吏批,判書李鎬俊進。吏批啓曰,忠州牧使,今當差出,而本州以湖西雄邑,物衆地大,素稱難治,不可不擇差,他道有聲績已準限未準朔守令,竝依,何如?傳曰,允。以金綺秀爲大司成,金世鎬爲知經筵,李炳敎爲同經筵,閔泳緯爲藝文提學,李載完爲典牲提調,李相祖爲假監役,尹敎善爲寧陵令,柳令均爲靖陵令,趙秉浩爲忠州牧使。再政。以車能文爲中部令,李源祥爲健元陵令,金鳳洙爲善山府使,李奎憲爲輸城察訪。三政。以朴健陽爲弘陵令。四政。以申觀朝爲社稷令。五政。以李海益爲英陵令。六政。以徐相熙爲敦寧主簿。七政。以朱冕燮爲掌樂主簿,輸城察訪李熙榮,今加通政加資事,承傳,同知李昌懋,贈兵判例兼,孝行卓異贈職事,承傳,故學生琴達麗贈監察,故僉使金相禹贈兵參例兼,故學生閔銖贈監察上護軍,金永基贈判中,故學生朴東洙贈監察,故學生李思伋贈監察,故學生金周栢贈監察,故學生金錫九·崔聖大·金永老,已上贈監察,司果李在淵贈左承旨,故學生吳漢樞贈童敎,故學生趙羲文贈監察,已上孝行卓異贈職事,承傳,故縣監朴夢說贈兵參例兼,忠節卓異,贈職事,承傳。
兵批,以李奎顔·金始漢·高益均爲同知,閔敬鎬爲兼司僕將,沈雲澤·李章鎬·李善會·玄星運·金載仁·朴興植爲五衛將,金炳烈爲忠翊將,黃河英·李雲俊爲景福將,韓弘錫·崔萬基·金宜錫爲慶熙將,申㮋爲訓鍊判官,林永相爲文兼,李敏哲爲武兼,金秉爕爲部將,李敎錫爲守門將,李學承爲武兼,徐光鼎爲全羅右水使,閔致一爲晉州營將,趙秉泰爲平安兵虞候,申錫連爲登山僉使,李東顯爲西生僉使,黃胤坤爲南桃浦萬戶,李會植爲金烏別將,知事單李應憲,同知加設單李奎錫,僉知加設單張斗煥,僉知三單,李奎昇·李熙春·朴宗秉,副司果李容奭·金樂瀅,副司勇玄膺軾·丁學秀·李命敎。再政。以金世熙爲都摠經歷,李琦永爲訓鍊主簿,李敎命爲禁衛把摠,吳元默爲摠戎把摠,崔吉鎭爲御營哨官,同知單金益振,僉知單李秉德。三政。以尹慶善爲宣傳官,宣昌魯爲訓鍊僉正,李宗鎬爲判官,具大植爲主簿,李秉憲爲武兼,同知單金性郁,僉知三單閔敬鎬·沈雲澤·李章浩。四政。以鄭雲五爲訓鍊判官,趙秉弼爲主簿,李景漢爲訓鍊都監把摠,朴重昇爲守門將,洪埰爲禁衛把摠,同知單金泳春,僉知三單,李善會·金載仁·朴興植。五政。以柳鳳秀爲都摠經歷,申用均爲訓鍊僉正,李鳳熙爲主簿,李秉德爲訓鍊都監哨官,曺秉鎭爲禁衛營哨官,同知單姜受馨,僉知單金炳烈。六政。以尹吉炳爲都摠都事,閔奭鎬爲訓鍊判官,李景鉉·李敏植爲主簿,南宮濮爲訓鍊都監哨官,同知單玄星運。七政。以朴暎銓·申商雨·李龍求爲訓鍊主簿,趙常顯爲守門將,黃魯直爲禁衛哨官,同知單黃河英。八政。以申聖求爲訓鍊主簿,徐翊輔爲守門將,龐友亮·李根琮爲訓鍊都監哨官,同知單李雲俊。九政。以魏鍾植爲禁衛哨官。
辛巳十二月十一日初更,上御樂善齋。召對入侍時,參贊官權膺善,侍讀官李鎬冕,檢討官吳炳文,檢校直閣金文鉉,假注書尹起元,記注官趙光祐,別兼春秋金炳吉,各持通鑑第十五卷,以次進伏訖。
上在昌德宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,弘文提學尹秉鼎旣已承牌,藝文提學閔泳緯在外,內閣提學金炳始·尹滋悳,竝卽牌招,同參考試,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,檢校直閣金興均馳詣顯隆園,奉審摘奸,仍留監祭,健陵·華寧殿,一體奉審以來。
傳曰,都承旨持此御題,與弘文提學偕往泮宮,試取以來。
義禁府啓曰,差備中官姜顯文,嚴刑一次,遠惡地定配事,承傳啓下矣。姜顯文,今方待命拿囚,嚴刑一次,訊杖三十度後,咸鏡道明川府,遠惡地定配,而以承傳內辭意,具罪目,依例發遣府羅將,押送配所,何如?傳曰,允。
政院啓曰,臣敬奉御題,與弘文提學尹秉鼎,偕往泮宮,柑製儒生試取,則收券爲四百二十八張矣。捧入之意,敢啓。傳曰,知道。
傳曰,柑製賦居首三下一幼學金昇均,三下二進士徐相祖,竝直赴殿試,之次草三下幼學姜直赴會試,之次次上進士元世洵等二人,竝給二分,之次次上幼學嚴柱健等二人,竝給一分,之次次上幼學金炳度等三人,各奎章全韻一件賜給。
傳曰,入格儒生明日待令。
傳曰,入格〈儒生〉徐夏淳,此是桂坊也。守令待窠,首先擬入。
以平安監司閔泳緯啓本,安置罪人章鎬中和府到配事,傳曰,放。
義禁府啓曰,平安監司閔泳緯啓本,依律文,流二千里安置罪人章鎬中和府到配事,判付內放事,命下矣。章鎬放送事,分付該道道臣之意,敢啓。傳曰,知道。
又啓曰,慶尙監司尹滋承狀啓內,晉州營將李奎參,爲先罷黜,其罪狀,令攸司稟處事,啓下矣。李奎參時在任所,依例發遣府書吏交代後,拿來,何如?傳曰,待待命拿囚。
傳曰,直赴金昇均賜樂。
上在昌德宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
兵曹啓曰,訓鍊院能麽兒郞廳李秀鶴,病難供職,呈狀乞遞,改差,何如?傳曰,允。
義禁府啓曰,慶尙監司尹滋承狀啓,前校理朴周雲,前掌令金永薰罪狀,令攸司稟處事,啓下矣。朴周雲今方待命拿囚,金永薰方在慶尙道大邱地云,依例發遣府羅將,拿來,何如?傳曰,待待命拿囚。
傳曰,入格儒生入侍。
以司謁口傳下敎曰,各營將臣·左右捕將別入直竝置之,入直軍一體解送。
御營廳啓曰,本廳別將趙羲轍身病甚重,勢難察任,改差,何如?傳曰,允。
兵曹啓曰,訓鍊院能麽兒郞廳李應訥,病難供職呈狀乞遞,改差,何如?傳曰,允。
摠戎廳啓曰,本廳哨官閔章輝,身病猝重,勢難察任,改差,何如?傳曰,允。
議政府啓曰,頃因嶺南年分狀啓,事目災二百結外,不足災二千結加劃之意,覆啓行會矣。卽見該道臣尹滋承狀啓,則復陳穡事失稔之狀,仍請不足災二萬一千五百十二結三十九負一束,特許準劃事,更令廟堂稟旨分付矣。旱澇爲祲穡事受損,觀於啓牒,參之聽聞,有可以驗悉,而第其沿峽之間,優遜各自不侔,則亦不可謂之全省通患矣。然而道臣申懇,如是切至,特以益下之義,前劃外,限八百結加劃,使之卽速俵分後馳聞事,分付,何如?傳曰,允。
以司謁口傳下敎曰,自今爲始,闕內各處入直軍,設鋪分把,而設鋪前入直禁軍十名,永肅門入直軍十名,金虎門入直軍十五名,弘化門入直軍十五名除出,使之分把於永肅門近處,領率檢察,本所將官與別軍職,稟旨擧行事,分付。
訓鍊都監啓曰,謹依司謁口傳下敎,金虎門·弘化門入直軍各十五名除出,將校一人率領,把守於永肅門近處之意,敢啓。傳曰,知道。
訓鍊都監啓曰,謹依司謁口傳下敎,把守軍兵,解送直所之意,敢啓。傳曰,知道。
臺諫前望單子入之,掌令丁浚敎落點,正言吳炳文添書落點。
武衛所啓曰,入直軍中十名解送,還爲入直於永肅門之意,敢啓。傳曰,知道。
義禁府啓曰,巨濟府遠竄罪人李裕元放事,卽速擧行之命,而方在臺啓中,格例所在,不得擧行之意,敢啓。傳曰,豈可如是?卽速擧行。
傳曰,新除授臺諫牌招,罪人李裕元,停啓。
政院啓曰,副校理鄭夏源,修撰鄭寅興,副校理金定均·尹相翊,別兼春秋進,副校理一員,修撰一員未差,玉堂上下番俱空,事甚未安。應敎柳宗植,副應敎洪世爕,校理李重德·李鎬冕,竝卽牌招,推移入直,何如?傳曰,允。
吏曹啓曰,今日本曹褒貶坐起時,堂上不可不備員,而參判李正魯病不來,令政院牌招,以爲同參之地,何如?傳曰,允。
掌令丁浚敎,正言吳炳文啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有如此賊之至凶極悖者乎?雖以弘·瞻之凶肚,來·黯之毒手,未足以諭其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浡於莾·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤,容有極哉?請物故罪人國榮亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣,亂臣賊子之干常犯紀,從古何限,而豈有若此賊之窮凶絶悖者乎?且其所納爰辭,見捉文書中,不道不滿之說,愈出愈凶,至於外朝不知之言,詩句引用而之意極矣,而末乃以渠之傍祖權鞸時事,隱然自况者,尤何等窮天地所無之極惡大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已決案之極逆,而且於安默·魯賢·在民三賊伏法之後,其凶謀逆節,尤益彰著,此與身死旣久追律之例,大有異焉。不可援用尙魯追施之律,請物故罪人裕亟施孥戮之典。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也。凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足夬雪神人之憤也哉?鍾一則藉其門蔭,獲忝祿仕,國家何負於渠,而梟心獍腸,與生俱生,幸西賊之有警,則曰當爲蜀漢,分院兵助勢之策,湖南伯得差之願,無非極逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上凶訛而極矣。振采則伎倆妖慝,行止閃忽,出沒京鄕,左道誑惑,連腸接肚,鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非作妖言煽動人心之計,而至於第一子指擬之目,十三日至凶之說,與鍾一一而二,二而一也。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸運糧則轉致南陽,凡爲群凶之指使,率皆挺身而樂赴,將臣家將欲火攻,所營何事?店舍綢繆之言,致後丁寧和應,南中兵火之說延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,無不參聞,無不參知,則罪至誅身,失之太輕,王章不嚴,輿情未洩。請逆賊友文·光友加施孥戮之典,致後·延壽竝施孥籍之典。噫嘻痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎,而結爲死黨,延接鳳周,而相與同室,綢繆謀議,打成一片,論災異於南山,而肆發憯悖之說,觀奇貨於北謫,而先倡負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道知情不告罪人榮瑾亟施孥戮之典。噫嘻痛矣,李奎和之罪,可勝誅哉?今番鞫獄,卽窮天地亘萬古所未有之一大變怪,而其亂根逆柢,明赫是耳。渠本以蟣蝨之類,素蓄梟獍之心,辛亥諸賊之視以奇貨,作爲窩窟,斷案已成,凶圖莫掩,而特因好生之大德,一縷尙貸,三尺未伸,久爲輿情之益沸,今又賊招之屢出,島會觀相之說,塞謫負來之謀,畢露無餘,由前而喜·應之醞釀,跡旣狼藉,由後而禎·瑾之綢繆,情已極發,惟其頑忍凶獰,抵賴不服,則尤當嚴加鞫覈,而不可遽議於傅生之科,至於凶謀逆節,無不同參,賊徒跡類,擧皆相通,親密守禎,許以死友,服事榮瑾,作爲血黨,究厥情犯,與兩賊一而二,二而一者也。旣已承款於知情,則豈可有貸於王法乎?又此李奎和之接肚於賊禎,聯脈於榮瑾,思樂禍亂,圖爲不軌之陰祕,結計糾議,已出衆招之丁寧,端緖旣著,盤覈未畢,則亦何以從輕而發配乎?以此諸賊之至凶絶慝,一串貫來,厥罪惟均,是殪殄滅之無遺者,而元惡未伏常憲,兩賊尙逭當律,酌處之成命遽降,憤鬰之輿情轉深,言之膽掉,思之骨戰,此而謂無所躬犯而容之,謂不足以深誅貸之,付之惟輕,不施極律,則伏莾之戒,燎原之漸,豈不大可懼哉,大可憂哉?請黑山島定配罪人李奎和,更爲設鞫得情,夬正典刑。噫嘻痛矣,亂臣賊子,從古何限,而豈有如兢善之窮凶絶悖者乎?渠以衿纓之士族,陰結靺韋悖類,指順性而約爲血黨,平日追逐,所圖者無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,已是失刑之大者,負罪如此,關係若是,而豈可止以知情不告蔽之哉?輿情去益憤鬰,國論尙此沸騰。請知情不告罪人兢善,亟施孥戮之典焉。噫嘻痛矣,朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土賤氓論,而腕把至憯之牘,自閱至悖之說,則奔走號遑,來告之不暇,而偃息恬憘,不思所以人得而誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由而然也。傳書兩漢之未卽執住,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈㥽實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則豈可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府嚴鞫得情,夬施當律焉。噫嘻痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣忝在朝籍,苟有彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣座,毁徹家廟,自歸禽獸之域,嘯聚徒黨,便成逋逃之藪摯告別,事敎主如嚴父,甘心護法,尊邪書如神明,此是渠莫掩之眞贓,罔赦之斷案,而及有王府拿來之命,脫身亡命,是豈無父無君?變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情,鳳周世濟其惡,天生戾氣,洋泊之潛越魅類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋矣。潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾·綠林?禍將滔天,有浮洪水猛獸,何幸太陽中天,奸狀莫逃,夬伸三尺之章,遄伏肆市之典,神人之憤,庶可少洩,而似此巨魁,不可只誅其身而止。請謀反不道罪人鍾三·鳳周,竝施孥戮之典。噫嘻痛矣,亂臣賊子,從古何限,而豈有如喆增之窮凶極惡者乎?渠以蟣蝨之賤,素有梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在縉紳之列,則分已侈矣,榮固大矣。苟有一分人心,宜思百倍報效,而戾氣所種,天生妖孽,穿奸竇而酷嗜邪術,慕異類而滅絶倫綱,潛懷不軌之圖,敢生射天之計,遂乃越海招寇,謀危邦國,至於年前海船之擾,今番德山之變而極矣。誘致幾萬里外禽獸不若之醜夷,汚我五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及遑於凶圖,而此則甘心前矛,意欲蹂躪我疆域,文謨之潛形匿影,猶或似於顧忌,而此則改頭換面,無難染毒我民人,不待泄·玉千禧之祕傳帛書,而自有廣東·澳門之直通赫蹄,國人之曰可殺,猶屬緩聲,王法之所必誅,不宜少淹,及其捕招之出,而情跡尤著,逮使之發,而罪人斯得,天討可以大行,王章可以夬伸,而噫,彼猷善之凶狡之凶狡,乃敢先機而營護,聲氣直走於暗地,措劃素定於滅口,至使凶身任其經斃,三尺之典憲未加,寸刃之自戕遽先,中外之惑,去益未解,此若以其身故,而不施極律,則亂賊無所懼,而王法無所施矣。斬屍之法,雖無可據,孥戮之典,自有其例。請經斃罪人喆增,亟施嗣賊已施之律。噫嘻痛矣,演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,財色而誑誘,嘯吹其徒黨,鋤而復萌,撲之愈熾,不知何樣禍機,伏在何地?其爲民國無窮之憂,將無止屆也。演承,渠本縉紳後裔,累經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年浸染賦性至慝,鳳周·在誼,俱是邪窩,夤緣在誼,交通鳳周,惟一·大洙,無非邪類,相識惟一,親知大洙,詭謀祕計,明若串貫,而環連凶圖悖節,互相蛇蟠而蚓結,至於洋醜之敬一,乃是邪學之巨魁也。渡海潛來隱形匿影,如非偏惑於此,則初無相從之時,偕弟屈膝,前席之相禮甚恭,與婢慣面,同室之酒會甚頻成,通用錢貨,情誼倍加殷勤,輸送魚脯,饋遺從又絡繹,甘心設法,奉敎主若神明,聚首習講,視禍囿爲樂地,此是,渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承,戾氣所種,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,迹何祕於醞釀,倡妖言而造妖書,意專在於眩惑,慫慂乃兄,暗滋奸之萌,聯絡同黨,打成逋逃之藪,蓋此指畫排布,最爲至憯絶慝,其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹,究厥情節,其兄弟卽一而二,二而一也。近日邪說之肆行,皆緣此輩之接踵,憂甚伏莾,何異白蓮·黃巾?禍將滔天,有浮洪水·猛獸,何幸天道孔昭,神理不憯,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典。噫嘻痛矣,鞫廳罪人晩植等之罪,可勝誅哉?渠以蟣蝨之賤,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募丁之計,尤是凶祕,卽近古所無之逆節也。巨魁成七,雖已漏網,晩植等諸罪人之陰謀祕計,心腸貫一,仇機毒天,情迹無貳,若不大加懲創,亟施典刑,亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏贍,智島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人林士允,古今島減死定配罪人張景老,快施邦憲,以重獄體,俾伸輿論焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺而斁絶彝倫,異類之糾結,而醞釀禍機,敢生射天之心,暗售賣國之計,遂至越層溟而招寇,稱亂沁都,引亂船而下陸,作變德山,此實窮天地亘萬古所未有之極逆大憝也。何幸天討孔明乾斷赫然,帳殿親問之下,端緖畢露,奸狀莫逃,大申三尺之章,遄伏肆市之典,神人之憤,庶可少洩,似此君讎國賊,決不可孥戮而止。苟有加於此之極律,何不施於此賊乎?至於敦浩,亦一邪徒中巨慝締結匪類,潛懷異圖,形迹極其誕祕,情節尤所狡惡,與汝江一而二,二而一也。德山凶犯時,隨往同參,卽渠萬戮難貸之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪。諸謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣,亂臣賊子,何代無之,而豈有如今日弼濟·岐鉉諸賊之窮凶極惡者乎?俱是覆載之所不容,神人之所共憤,宜其殪殄滅之,無遺育易種者,審矣。岐鉉則逋逃之主,而弼濟之奇貨也。玉鉉則奸凶之魁,而弼濟之根窩也。憑藉讖緯,煽動人心者弼濟,而岐賊實所主張,醞釀禍機,嘯聚黨與者弼濟,而玉賊實爲謀主,萑盜之警,屢發於郡邑,莾戎之變,潛伏於嶺關,一境從以繹騷,百靈罹其凶害,究厥心腸,論其罪惡,則弼濟卽兩鉉也,兩鉉便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此岐·玉之罪,浮於弼賊者,乃反以弼賊之次律施之者,豈非失刑之大者乎?請謀反大逆不道罪人岐鉉,知情不告罪人玉鉉,一以弼濟所施适·雲之例施之焉。噫嘻痛矣,亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之跡,素蓄梟獍之腸,欺人騙財,一生所業何事?貪利忘身,萬死不顧其身,觀燈詩之誦傳,挑成怨憝之階,祭山文之代綴牢結凶慝之窩,四字隱語,罪有關於宗社,一句悖說,跡難容於窮隤,作之者應龍,而受頤揮於潤根,寫之者潤根,而得手法於應龍,兩箇凶種打成一塊,前倡後和,綢繆醞釀其實一而二,二而一也。何幸天道孔昭,乾斷赫然,帳殿親問之下,奸狀莫掩,端緖畢露,夬伸三尺之章,竝伏肆市之典,神人之憤,庶可少洩,而似此君讎國賊,次不可戮其身而止。請大逆犯上不道罪人應龍·潤根,竝施适·雲之例,至於古今島減死島配罪人金應鳳,金堤郡定配罪人金浚文,亦與凶徒,同惡相濟者也。揆以王章,不可島配而止,亟施邦憲,以重獄體焉。噫嘻痛矣,亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,出柳下·司馬之間,久蓄梟獍之性,兼藏蟣蝨之賤,明火劫財,自家而及國,脅釰藏銃,隱身而除人,以至於托葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負布爲名,無非興榮之排布也。柒谷·安東相應爲約,亦是興榮之經綸也。此有甚於綠林之嘯聚,亦相符於白蓮之糾結,究厥情迹,萬死猶輕,千剮難贖,至今思惟,骨戰而膽掉,髮豎而眦裂也。宜有窮覈其罪,劓滅無遺,而天討未行,鬼誅先加,至使凶身經斃,莾·卓之凶身未暴,懿·溫之逆節未彰,神人共憤,刑法失中,此若以其身之已死,而不施極律,則亂臣無所懼,而王法無所施矣。至於鞫廳諸罪人等言之,沈聃應之符同,金應淵之連腸接肚,驗察之聽計從令,往會則林根實之和應,蛇蟠蚓結,鵂鳴狼逐,或有謀主者,或有合勢者,心腸貫一,情迹無貳,端緖旣露,鞫覈未竟,酌處之處分遽下,臣等愕然失圖,不勝憂慨。請經斃罪人興榮亟行适·雲已施之例,亦施嗣賊孥戮之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察,令王府更加嚴鞫,快定邦憲,以重獄體焉。噫嘻痛矣,亂臣賊子,從古何限,而豈有如朴遇賢之至凶絶悖者乎?渠以蟣蝨之賤,素蓄梟獍之性,肆然投匭,無所顧憚,設心至憯,造意絶悖,欲售嘗試之計,直犯誣逼之科,引用孝悌之說,而敢以夔齊等語,登諸文字,無嚴不敬,莫此爲甚,所謂爻象失和者,何事也?聽聞乖當者,何語也?有識之長吁短歎,耳語目說者,果指何人也?無補於治,後世疵議云者,指斥何事也?字字陰慝,節節凶悖,何忍萌心而發口?不覺骨顫而膽掉也。鞫訊方張,凶節幾露,而忍杖不服,端緖未究,究厥情狀,尤極狡惡,此而不嚴加誅戮,豈可曰國有三尺乎?神人共憤,覆載難容,而酌處惟輕,固仰好生之德,王章莫伸,尤急必誅之義。請黑山島圍籬安置罪人朴遇賢,亟令王府更爲設鞫,嚴覈得情,夬正典刑焉。噫嘻痛矣,孫永老之罪,可勝誅哉?渠以蟣蝨之類,敢肆梟獍之性,荒悖之說,發於疏章,字字無非奸黠,節節盡是謬妄,犯分干紀,眼無君父,此誠天地之所不容也,神人之所共憤也。淵鑑悉燭,以脅迫爲敎,罪惡昭著,情狀畢露,究厥負犯,則不覺髮豎而膽掉,心寒而骨冷,三尺之法,固宜亟施,一縷之命,豈可暫貸?鞫事方張,專尙呑吐,狡性愈頑,不指根窩,王章將伸而反屈,輿憤方洩而愈菀,關係旣重,酌處惟輕,此莫非大聖人好生之至仁盛德,而奈此奸猾之層生,綱紀之將墜乎?罪固罔赦,義在必討。請金甲島圍籬安置罪人孫永老,亟令王府更加設鞫,嚴覈得情,夬正典刑焉。噫嘻痛矣,今番鞫獄諸罪人,卽振古以來所未有之窮凶絶悖者,哲均,厚被國恩,濫躋梱帥,苟有一分秉彝,宜思百倍圖報,而奈其陰譎之狀,自著色辭,奰慝之性,便成技倆,嘯聚匪類,甘作窩主,信惑雜術,釀出禍機,李觀一之邀置密室,無事不議,朴景良之附耳細語,有言皆從,海舶妥帖反思用術驚動,火藥暗投,竟售思亂而樂禍,凶節盡露,斷案已成,東根,以蟣蝨之賤,素蓄虺蜮之性,伴觀一而同舍,蹤跡甚祕,招景良而分酌,腸肚相連,假月夜之赴飮,自底火塊之撲面,眞非哲均之所指使,其凶謀祕計,與哲均,一而二,二而一也。至於善敎,性本凶戾,跡又詭譎,出沒京鄕,作哲均之狎客,締結術數,爲觀一之薦主,包藏禍心,憯懷凶圖,不待刑訊,渠自輸款,今不可只誅其身而止。請謀反不道罪人哲均·東根,知情不告罪人善敎,竝施孥戮之典焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶慝者乎?秉淵,鬼蜮成性,梟獍其心,結導賢爲神交,蓋其醞釀之有素,仗春晩爲義子,以之奔走而使役,謂氣脈之先占,乃敢自誇,聽相術而自負,潛蓄不軌,僞作宮牌而掌庫,已極設心之狡,辨備戎器而私峙,特欲待明而動,求神埋戊,莫非出於妖惑,搬舍團丁,厥惟久於排布,至若渭水·南陽之發口,將心已著,天府敖倉之據形,爲計至憯,凶圖莫掩,逆節畢露,此誠窮天地亘萬古所未有之極惡大憝,何幸天道孔昭,罪人斯得,夬伸三尺之章,遄伏肆市之典,而似此凶逆之賊,不可孥戮而止,苟有加於此之極律,則何可不施於此賊乎?啓豊,賦性凶悖,行己憯慝,頑如秉淵而結爲心腹之交,凶如導賢而又復腸肚之連,搬運隱僻,若形影之相隨,造備器服,乃繆結而和應,至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏,陰謀祕計,多所參聞,悖肚逆腸,昭不可掩,與秉淵,一而二,二而一也。豈可只誅其身而止?李英俊,渠之姓名,已出賊招,而以其染疾,雖不得刑訊,一不盤覈,施以島配,亦有乖於鞫獄之體。請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府設鞫得情,夬正邦憲焉。噫嘻痛矣,赫晉·祐秀·鳳周等罪,可勝誅哉?渠以鄕曲蟣蝨之迹,締結徒黨,糾合匪類,排布之源委,醞釀之脈絡,至凶絶慝,卽窮天地亘古今所未有之極逆大憝也。向固傳敎下者,三罪人,令本道用律,雖由於我殿下慮深張大,事從權宜之聖德,而其體至嚴,其法至重,則此獄之究,竟不可張大,而慮權宜而行者,明矣。今此道啓用辟,巨魁且殲,而諸罪人窮凶餘罪,何可以孥戮而止,破瀦而斷乎,請處死罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。噫嘻痛矣,黃載顯·洪時中之罪,可勝誅哉?人心陷溺,世變層生,梟音獍舌,公肆叫呼,詬天罵日,靡有定極,古今天下,亂臣賊子,指不勝數,而豈有如此輩之窮凶絶憯者乎哉?載顯之自附說弊,而援引亂亡昏暴之極者,專出無將之習,時中之初無指的,醜辱廷紳,姑不暇論,而若其移志導欲等句語,是豈爲人臣者所敢萌諸心發諸口哉?同日投匭,脈絡相貫,決非渠輩蟣蝨之所敢自辦,而排布醞釀,必有根窩,此而不嚴覈,豈可曰邦有常憲哉?請黃載顯·洪時中,令王府竝設鞫得情,夬正典刑焉。噫嘻痛矣,李晩孫·姜晉奎之罪,可勝誅哉?渠輩一則以遺賢後裔,一則以卿班邇列,修身行己,宜其謹飭敬畏,稱以論事之疏,忽有二本之傳播者,已極駭怪,而至若未撤本中一二句語之援古喩今,尤是無倫沒脊,遣辭極爲凶悖,指意亦甚陰慝,見之者膽掉,聞之者骨冷,是豈今日北面臣子之所萌心發口哉?蓋其封章之抹改,初本之代制,十手所指,萬口所傳,腸肚相連,肝肺如見,可謂一而二,二而一者,而鞫庭之忍杖抵賴,終不輸款,情節之去益叵測聽聞眩惑,雖其死中求生,乃反罪上添罪也。此若不到底窮覈,快施當律,則豈可曰邦有常憲乎?鞫事未竟,寬典遽降,公議轉益沸鬱,王章易至隳損。請薪智島圍籬安置罪人李晩孫,鹿島圍籬安置罪人姜晉奎,更令王府嚴加鞫覈,明正典刑焉。噫嘻痛矣,申之罪,可勝誅哉?渠以蟣蝨之微,濟以鬼蜮之性,相繼投章,罔念禁飭之截嚴,惟意肆筆,或恐句語之不悖,托說弊而援引亂世,甘作洪·黃之後殿,妄稱冤而譏罵憲疏,若爲李·姜而立幟,比大邦於箕·準君臣,是可忍也,誣吾君以光熙巫鼓,於何據乎?萌心發口,無非不道之言,滿紙累幅,盡是絶悖之辭,見之者髮豎而膽掉,聞之者心寒而骨顫侮衊構捏,豈渠愚蠢之物所能自辦,醞釀排布,必有詿誤之徒爲之根窩,王章不可不伸,輿憤不可不洩,秋曹輕刑,本不足以服其心,海島安置,顧何可以蔽其辜也?請金甲島安置罪人申,令王府設鞫得情,夬正典刑焉。噫嘻痛矣,亂臣賊子,從古何限,而豈有如今番在鶴之窮凶極惡者哉?渠以虺蝪之類,濟以梟獍之性,冒禁投匭,自托闢衛之名,肆意下筆,暗蓄怨懟之心,情節自歸憯慝,援引罔非凶悖,烈熖急嘲,倡爲齊獄楚咻之嚆矢,溫批恩綸,反擬衛君宋帝之覆車,敢曰不敢之句,逆腸已露,又爲無容之說,凶肚莫掩,喜事樂禍,犯分干紀,此誠亘萬古所未有之凶孽也,擧一世所共誅之大憝也。何幸天道孔昭,神理不忒,鞫訊就完,斷案已定,魯觀之斧鉞夬施,禹鼎之魑魅莫逃,庶幾邦憲未墜,輿情少洩,似此凶逆,不可只誅其身而止。請犯上不道罪人在鶴,亟施孥戮之典焉。噫嘻痛矣,世級漸降,人心日渝,千奇百怪,層生疊出,而豈有如李源進者哉?渠以簪纓之列,宜守謹飭之操,奈其賦性祕譎,行己閃忽,喜事之習,自來伎倆,樂禍之心,便作能術,妄肆樞機,殆同狂夫之不擇發,誹訕朝廷,專出小人之無忌憚,是豈臣分之所敢爲?抑亦淵裏之所悉燭,特施惟輕之典,雖出包容之德,其於罰不蔽辜,何所畏以知懼?噫,莫嚴者,王章也,莫遏者,輿論也。此若不嚴加處分,則無以振國紀而定民志。請古今島定配罪人李源進,亟施加律,以爲無狀者之戒焉。噫嘻痛矣,金平默之罪,可勝誅哉?渠以鄕谷卑微之類,濫竊塾師章句之稱,謂有文藝,欲厠士論,向於嶺儒投匭之日,乃有疏廳貽書之擧,歲寒松栢之妄詡,造意凶悖,砥柱洪流之引喩,遣辭陰譎,宗社生民,或恐保重云者,曷敢萌諸心而發諸口?稍辨菽麥,畏頭畏尾等語,實是乖常情而悖常理,下筆極其獰頑,設心莫非憯毒,譸張爲幻,誣逼朝廷,搆虛鑑空,網打縉紳,顧今浮言之胥動,寔由此輩之推波,以若負犯,以若關係,罰止邊配,雖出包荒之聖德,義在必討,益激沸鬰之輿情,玆敢相率冒瀆。請智島遠惡島安置罪人金平默,亟令王府嚴覈得情,夬正典刑焉。噫嘻痛矣,亂臣賦子,從古何限,而豈有如今番鞫獄之諸罪人,亘天地窮宇宙極惡大憝者乎?言之膽掉,思之骨顫,驥泳·鼎鎬·哲九,俱以梟獍之性,素蓄虺蜮之計,平日包藏,無非失志而怨國,積年醞釀,盡是稱兵而召亂,假托斥倭之名,敢售不軌之圖,會議內堂,募人外道,龍虎兵之爲備,曜金門之突入,排布祕密,謂沁都之先犯,將京城之直向,凶謀奰慝,千金厚資,與時而自當,二字凶言,卜夜而設計,連腸接肚,殆同蛇蟠而蚓結,前倡後和,無異鵂鳴而梟應,諸賊之至凶絶悖,一串貫來,厥罪惟均,而情迹莫掩,端緖畢露,雖幸天討略行,王章少伸,尙何足以夬洩神人之憤也哉?似此惡逆,不可但以孥戮而止,破瀦而斷矣。請謀反大逆不道罪人驥泳·鼎鎬·哲九等,亟施适·雲已施之律,以正邦憲焉。噫嘻痛矣,達善·斗榮·鍾海·鍾學·東述之惡逆,亘古所未聞所未見,而萬戮猶輕,千剮難贖。噫,諸賊素以陰險梟獍之類,俱蓄狡譎虺蜮之性,與驥·鼎而同謀,甘作爪牙,會鍾街而分隊,自許頭領,給錢募軍,假托約日而伐倭,造燈爲號計,將乘夜而犯闕,傳都錄而遵約,做謀極惡,陷沁營而向京,其說至凶,內堂會議,混是不軌之黨,衆招同惡,無非莫掩之迹,究厥心腸,論其罪逆,則與驥·鼎·哲三賊,無處不會,無謀不參,明若串貫而環連,互相蛇蟠而蚓結,今此五賊之罪,浮於三賊,而乃反以三賊之次律施之者,豈非失刑之大者乎?輿情憤鬱國論沸騰。請謀反不道罪人達善·斗榮·鍾海·鍾學,與謀反大逆不道知情不告罪人東述,竝施孥戮之典焉。噫嘻痛矣,今番鞫獄諸罪人,卽振古以來所未有之至凶絶悖者也。中鎬·然應·建爕·哲鎬·彙靖,俱以鬼蜮之類,素蓄梟獍之性,綢繆締結,外雖托於伐倭,醞釀排布,內實售於犯國,擬稱左廂之號,陰圖畢露於造符,自許六壬之術,凶計莫憯於將斧,事貴神速或恐携貳之端,假稱偵探,反助凶逆之計,都錄執筆,設施便同主張,片雲誕術,誑惑自是伎倆,究厥心腸,論其罪惡,則與驥·鼎·哲三賊,三而五也,五而三也。今此五逆之只誅其身,不足以蔽其罔赦之極罪。請謀反不道罪人中鎬·然應·建爕,與謀反大逆不道知情不告罪人哲鎬·彙靖,竝施孥戮之典焉。噫嘻痛矣,柳道奭·兪鎭應·魚用海之罪,可勝言哉?衆招同惡,形迹莫掩,於捕案招辭,已出於鞫庭,究厥心腸,論其罪犯,不可以尋常處之也。若不到底窮覈,快施當律,則豈可曰邦有常憲乎?鞫事未竟,寬典遽降,公議轉益沸鬰,王章易至隳損。請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府嚴加鞫覈,明正典刑焉。至於物故罪人李炳埴,尤有甚於此三罪人之負犯,素以陰險梟獍之類,同謀於逆黨,納招於鞫庭,萬戮猶輕,千剮難贖,邦刑未加,先致身死,然以若罔赦之罪,亦不可以處之尋常,輿情憤鬰,國論沸騰。請物故罪人李炳埴,施以孥戮之典焉。答曰,不允。柳道奭·兪鎭應·魚用海事,已有處分,勿煩李炳埴事,不允。
吳炳文啓曰,梟示罪人性世與極逆載榮,一而二,二而一也。換着軍服,潛入禁庭,粧出纏帶,暗售網打,是何等設施,何等凶謀也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當律。請梟示罪人性世亟施孥戮之典焉。答曰,不允。三司合啓,李裕元事,停啓。
領府事韓啓源疏略曰,臣世受洪恩,身被隆造,常恐朝露易晞,涓埃莫效,臣之斷斷衷赤,可質神明,而奈臣昏聵,動輒顚躓,至于向日,而僨敗之罪,益無所逃矣。是乃臣自訟不暇,人安能恕失乎?官箴之興,理宜難免,第其滿紙臚列,一何至此?臣之大質已虧,積戾自在。伏望勘臣當律。答曰,省疏具悉卿懇。已敷於昨日之諭,而今見疏辭,自有過當,體重之地,何爲如是?卿勿以此更煩,卽爲還第,副此翹想。仍傳曰,此批答,遣史官傳諭。
大司成金綺秀疏云云。省疏具悉。爾其勿辭察職。
辛巳十二月十三日未時,上御大造殿。入格儒生入侍時,同副承旨朴鳳彬,假注書尹禧永,別兼春秋朴斗陽·金天洙,以次進伏訖。
上在昌德宮。停常參·經筵。
政院啓曰,本院今秋冬等褒貶,當爲磨勘,而注書二員未差,不得如例磨勘之意,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
奎章閣啓曰,明日卽書香閣望奉審日,次臣進詣擧行之意,敢啓。傳曰,知道。
弘文館啓曰,下番無他推移之員,不得已以上番姑降入直之意,敢啓。傳曰,知道。
傳曰,暗行御史留待。
傳曰,臺諫竝許遞,前望單子入之。
傳曰,暗行御史入侍。
兵曹啓曰,訓鍊院能麽兒郞廳金景顯,病難供職,呈狀乞遞,改差,何如?傳曰,允。
御營廳啓曰,木柵外把守之銅龍門入直軍,還入直所,將校解送之意,敢啓。傳曰,知道。
兵曹啓曰,入直禁軍,除出把守於永肅門近處之意,敢啓。傳曰,知道。
營建所啓曰,牌將黃錢宇,嚴刑遠配朴永春定配次,移送秋曹,其餘守直軍等,令武衛所棍懲放送之意,敢啓。傳曰,知道。
訓鍊都監啓曰,本局哨官秦仲杓,身病猝重,勢難察任,改差,何如?傳曰,允。
義禁府啓曰,巨濟府遠竄罪人李裕元放事,承傳啓下,而以方在臺啓中,不得擧行矣。今則臺啓已停,慶尙道巨濟府遠竄罪人李裕元放送事,分付該道道臣之意,敢啓。傳曰,知道。
掌令丁浚敎·吳炳文啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振釆竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請謀反大逆不道知情不告罪人榮瑾亟施孥戮之典。措辭見上請黑山島定配罪人李奎和更爲設鞫得情,夬正典刑。措辭見上請知情不告罪人兢善亟施孥戮之典。措辭見上請黑山島減死定配罪人載仁,亟令王府,設鞫得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請經斃罪人喆增亟施嗣賊已施之律。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島減死定配罪人梁承烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論馬。措辭見上請謀反大逆不道罪人昌實,謀反不道罪人汝江,亟施适·雲已施之律,知情不告罪人敦浩,亟施孥戮之典。措辭見上請謀反大逆罪人岐鉉,知情不告罪人玉鉉,一依弼濟所施适·雲之例施之焉。措辭見上請大逆犯上不道罪人應龍·潤根竝施适·雲之例,至於古今島減死定配罪人金應鳳,金堤郡定配罪人金俊文,亟施邦憲,以重獄體焉。措辭見上請經斃罪人興榮亟行适·雲已施之律,亦施嗣賊孥籍之典,光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府更加嚴鞫,快正邦憲,以重獄禮焉。措辭見上諸黑山島圍籬安置罪人朴遇賢,設鞫得情,快正典刑焉。措辭見上請金甲島圍籬安置罪人孫永老,亟令王府更爲設鞫,嚴覈得情,快正典刑。措辭見上請謀反不道罪人哲均·東根知情不告罪人善敎,竝施孥戮之典。措辭見上請謀反大逆不道罪人秉淵,亟施适·雲已施之律,知情不告罪人啓豊,加施孥戮之典,薪智島定配罪人李英俊,更令王府設鞫得情,快正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律。措辭見上請金甲島圍籬罪人黃載顯,薪智島遠惡島定配罪人洪時中,竝令王府設鞫得情,快正典刑。措辭見上請薪智島圍籬安置罪人李晩孫,鹿島圍籬安置罪人姜晉奎,更令王府嚴加鞫覈,明正典刑焉。措辭見上請安置罪人申㰔,令王府設鞫得情,快正典刑焉。措辭見上請犯上不道罪人在鶴亟施孥戮之典。措辭見上請古今島圍籬安置罪人李源進,加施當律,以正邦憲焉。措辭見上請遠惡島安置罪人金平默,亟令王府嚴覈得情,快正典刑焉。措辭見上請謀反大逆不道罪人驥泳·鼎鎬·哲九加施适·雲之例。辭措見上請謀反不道罪人達善·斗榮·鍾海·鍾學,謀反大逆不道知情不告罪人東述,竝施孥戮之典。措辭見上請謀反不道罪人中鎬·然應·建燮,謀反大逆不道知情不告罪人哲鎬·彙靖,竝施孥戮之典。措辭辭上請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府嚴加鞫覈,明正典刑,物故罪人李炳埴,施以孥戮之典。措辭見上答曰,不允。柳道奭·兪鎭應·魚用海等,已有處分,勿煩,李炳埴事,不允。正言吳炳文啓曰,請梟示罪人性世亟施孥戮之典。措辭見上答曰,不允。
兵曹啓目粘連,觀此黃海監司南廷益狀啓啓下者,則中軍千世國,密譏詗無盜賊之警,嚴令飭絶校卒之弊,瓜限將迫,衆情惜去,特令仍任事,令該曹稟處亦爲白有臥乎所,譏詗旣密,令行申嚴,野無賊徒,村絶校弊,優績已著,衆情惜去,該中軍千世國,特許仍任,俾責終始之效,何如?啓依允。
辛巳十二月十四日時,上御暗行御史入侍時。
上在昌德宮。停常參·經筵。
藥房提調李鎬俊,同副承旨朴鳳彬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
又啓曰,右副承旨權膺善,今日不爲仕進,卽爲牌招,何如?傳曰,允。
又啓曰,卽者校理李鎬冕,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
都摠府啓曰,今日入直內三廳武兼禁軍及軍兵等,當而中日習射技放,而上前開坼相値,不得設行之意,敢啓。傳曰,知道。
內醫院啓曰,副提調李載完,今日問安,不爲仕進,卽爲牌招。傳曰,允。
奎章閣啓曰,景慕宮望廟樓,今望奉審,無頉之意,敢啓。傳曰,知道。
弘文館啓曰,校理李鎬冕,陳疏徑出,下番闕直,事甚未安。副校理鄭夏源,修撰鄭寅興,副修撰金定均·尹相翊,別兼春秋進,副校理一員,修撰一員未差,應敎柳宗植,副應敎洪世燮,竝卽牌招推移,姑降入直,何如?傳曰,允。
傳曰,奉審閣臣入侍。
敦寧府啓曰,府郞廳等今秋冬等褒貶等第,當爲磨勘,而以領事洪淳穆有身病,不得爲之之意,敢啓。傳曰,允。
兵曹啓曰,今辛巳年秋冬等褒貶等第,磨勘以入,而曹所屬軍器寺·司僕寺·典設司·訓鍊院官員及部將褒貶,因各其司提調及堂上有故,不得一體磨勘之意,敢啓。傳曰,知道。
兵曹啓曰,今辛巳秋冬等褒貶啓本中,刀擦一處之意,敢啓。傳曰,知道。
訓鍊都監啓曰,本局從事官·禁松參軍及諸將官今辛巳年秋冬等褒貶,當爲等第,而都提調臣李最應有身病,限內不得磨勘之意,敢啓。傳曰,知道。
摠戎廳啓曰,本廳屬京外諸將官今秋冬等褒貶等第,當爲磨勘,而臣有身病,不得磨勘之意,敢啓。傳曰,知道。
統理機務衙門啓曰,今番曆咨官之回,皇太后尊諡詔書,順付出來矣。到京日迎接儀節照例磨鍊事,分付儀曹,何如?傳曰,允。
禮曹啓曰,因統理機務衙門草記,順付詔書到京日,迎接儀節,照例磨鍊事,允下矣。取考謄錄,則順付詔書入京日,百官郊迎,殿庭行禮,而自上行禮之節,依正朝聖節望闕禮時例磨鍊,今亦依此擧行,而至於行禮處所,在前有空闕擧行之例,今亦以崇政殿磨諫擧行,何如?傳曰,允。
禮曹啓曰,取考謄錄,則順付詔書入京日頒詔後,有卽日頒敎之擧矣。今亦依此擧行,何如?傳曰,允。
議政府啓曰,今辛巳年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
傳曰,軍號遲滯之中官羅世煥,從重推考。
傳曰,以批以諭,卿當體諒,而尙無入城之報,甚庸耿耿,許多說話,都閣一邊,今引不必引之義,尙此逡巡,反非自重,亦非相孚,豈無慨歎於卿也?卿其深諒,卽爲還第事,遣史官更爲傳諭于領府事。
侍講院啓曰,今秋冬等褒貶,當爲等第磨勘,而師領議政李最應,傅左議政金炳國,俱有身病,貳師宋近洙在外,限內不得爲之之意,敢啓。傳曰,知道。
兵曹啓曰,訓鍊院能麽兒郞廳李學信,病難供職,呈狀乞遞,改差,何如?傳曰,允。
忠勳府啓曰,本府今秋冬等褒貶,當爲磨勘,而有司堂上完陵君臣李景宇·仁昌君臣李冕榮,俱有身病,無以備員,限內不得爲之之意,敢啓。傳曰,知道。
禮曹啓曰,本曹今辛巳年秋冬等褒貶,當爲磨勘,而堂上有故,限內不得爲之之意,敢啓。傳曰,知道。
義禁府啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
校理李鎬冕上疏。省疏具悉。爾其勿辭救護。
辛巳十二月十五日,上御樂善齋。奉審閣臣入侍時,同副承旨朴鳳彬,史官缺檢校直閣金興均以次進伏訖。上曰,史官分左右。命閣臣進前。興均進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健陵,陵上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣顯隆圖,仍留監祭,將事安寧之意,敢此仰達矣。
上在昌德宮。停常參·經筵。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,卽伏見諸道今秋冬等褒貶啓本,則京畿監司金輔鉉,守令無一人居中居下,江原監司林翰洙,全羅監司李秉文,平安監司閔泳緯,無一人居下,殊無嚴明殿最之意,竝推考警責,何如?傳曰,允。
又啓曰,卽伏見諸道今秋冬等褒貶啓本,則兼江華留守李載元,開城留守趙敬夏,京畿水使鄭完默,忠淸水使李敎弼,黃海兵使吳晉泳,水使李奎會,全羅左水使尹弘大,右水使李普憲,平安監司閔泳緯,慶尙左水使金東壽,南兵使徐相岳,邊將無一人居中居下,平安兵使申桓,統制使鄭洛鎔,無一人居下,殊無嚴明殿最之意,竝推考警責,何如?傳曰,允。
又啓曰,假注書尹起元有身病,勢難察任,今姑改差,何如?傳曰,允。
又啓曰,卽者校理李重德,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
假注書梁鳳濟書啓,臣於本月十五日四更量,敬奉聖諭,馳往傳諭于楊州古楊州面栗園里領府事韓啓源所住處,則以爲,臣於日者,猥徹披露之懇,竊冀矜恤之仁,反徼溫批,出尋常萬萬,繼又伏奉聖諭,責以自重,勉以相孚,諄複開釋,乃至於斯,臣雖冥頑,寧敢不且惶且感,思效竭蹶之忱,而第惟俟勘憫蹙,日甚一日,審絜已熟,防範莫越,祗當冒悚申暴,期蒙處分云矣,敢啓。傳曰,知道。
兵曹啓曰,今十二月十六日甲戌卯初二刻十四分立春改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
兵曹啓曰,訓鍊院能麽兒郞廳方時榮,病難供職,呈狀乞遞,改差,何如?傳曰,允。
政院啓曰,副校理鄭夏源,修撰鄭寅興,副修撰金定均·尹相翊,別兼春秋進,校理李重德陳疏徑出,李鎬冕陳疏受由,副校理一員,修撰一員玉堂上下番俱空,事甚未安。應敎柳宗植,副應敎洪世燮,竝卽牌招,推移入直,何如?傳曰,允。
兵曹啓曰,今十七日,一兼禁軍番次,而該番將閔敝鎬,身病猝重,無望供職云,改差,其代口傳擬入之意,敢啓。傳曰,知道。
兵曹啓曰,慶尙監司尹滋承狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
吏曹啓曰,卽見全羅道褒貶啓本,則奏御文字,何等審愼,而海南縣監閔箕泳名字,誤以泳箕書啓,事甚未安。全羅監司李秉文推考,海南縣監名字,以閔箕泳書入之意,敢啓。傳曰,知道。
校理李重德疏云云。省疏具悉。爾其勿辭救護。
上在昌德宮。停常參·經筵。
竝直後,大殿·大王大妃殿·王大妃殿,統理機務衙門·藥房·內閣·政院·玉堂·二品以上口傳問安。答曰,知道。中宮殿,藥房口傳問安。答曰,知道。統理機務衙門·內閣·政院·玉堂·二品以上·六曹單子問安。答曰,知道。世子宮,統理機務衙門·藥房·內閣·政院·玉堂·春桂坊·二品以上·六曹口傳問安。答曰,知道。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,來二十一日,朝參日次矣。敢稟。傳曰,停。
又啓曰,來二十一日,輪對日次矣。敢稟。傳曰,當次人受點後,日次待令。
都摠府啓曰,副摠管曺殷承,以武臣堂上朔試射試官,晝仕出去之意,敢啓。傳曰,知道。
傳曰,禮房承旨馳詣文廟,奉審摘奸以來。
弘文館啓曰,下番闕直,事甚未安。校理李鎬冕·李重德陳疏受由,副校理鄭夏源,修撰鄭寅興,副修撰尹相翊·金定均別兼春秋進,副校理一員,修撰一員未差,應敎柳宗植,卽爲牌招,姑降入直,何如?傳曰,允。
兵曹啓曰,今日宣薦內禁衛取才及各樣別取才,不得畢試,明日繼試之意,敢啓。傳曰,知道。
統理機務衙門啓曰,卽見都京禮部咨文一道,盛京禮部咨文一道,則本年夏季·秋季統巡會哨緣由,具奏奉旨知照事也。回咨竝按例撰出,付撥下送灣府,轉致北京·盛京,何如?傳曰,允。
兵曹啓曰,嶺南別試武士更爲試取事,草記允下後,以其本道入格技藝試取,則大邱閑良金連五柳葉箭入格,聞慶閑良金濚均片箭入格,星州閑良洪永冀鐵箭入格,開寧閑良崔漢周騎芻入格,仁同閑良張禹九講書入格,而在前抄上武士試取時,武藝中式者閑良直赴殿試,能講者閑良,直赴會試,依判下擧行矣。今此柳葉箭入格金連五,片前入格金濚均,鐵箭入格洪永冀,騎芻入格崔漢周,講書入格張禹九,竝別單書入之意,敢啓。傳曰,知道。
傳曰,藥院提調許遞,前望單子入之。
內醫提調前望單子入之,閔謙鎬落點。
尹起元改差,代以尹禧永爲假注書。
藥房口傳啓曰,卽伏聞承候官所傳之言,則中宮殿症候,顯有疹漸之發表云,此時之診察諸節,議定湯劑,不容少緩,臣等率諸醫官,自今日依例竝直之意,惶恐敢啓。答曰,知道。
傳曰,經理事閔泳翊別入直。
中宮殿進御升葛消毒飮一貼製入事,榻前下敎。
事變假注書梁鳳濟書啓,臣於本月十七日午時量,敬奉聖批,馳往傳諭于楊州栗園里領府事韓啓源所住處,則以爲,臣奉有敦命,凡七日矣。以臣區區微末之私,每陳一番控籲,輒煩一番酬應,極知罪上添罪,而揆諸事體,是豈臣可已而不已者乎?由中之辭,徒涉逋慢,禮下之眷,冞褻隆厚,今又恩批誕宣,偕來有命,誨臣牖,臣辭旨尤嚴,擎讀震駴,直欲鑽地而不可得也。到此臣身,靡可自恤,擬方靦顔,入闉庸效,分義之萬一,而滿心惶恧,不知攸達云矣。敢啓。傳曰,知道。
兵曹啓曰,宣薦內禁衛取才三技入格別單及宣·部·守三薦參上武臣前銜作散人別取才入格試數,落仕年條,居住薦名,各其名下,懸註以入之意,敢啓。傳曰,知道。
內醫院官員,以都提調·提調意啓曰,臣等率醫官竝直事,口啓允下矣。謹考本院謄錄,則疹候時移直設廳,自是應行之例,自今日移直廚院,設廳擧行,而稱號則依古例,以議藥廳稱號,醫官以下員役及諸凡進排等節,依例擧行,何如?傳曰,允。
內醫院啓曰,經理事閔泳翊別入直事,命下矣。依下敎自今日別省記入直之意,敢啓。傳曰,知道。
兵曹啓曰,訓鍊院能麽兒郞廳鄭萬善,病難供職,呈狀乞遞,改差,何如?傳曰,允。
吏曹判書李鎬俊疏曰云云。答曰,省疏具悉。重任,何可輕遞?卿其勿辭行公。
領府事韓啓源疏略曰,以臣滓穢遍身,湔滌旣勤,憂慄弸中,敦勉愈殷,越益蹙蹙,至憫至苦,天聽尙邈,兪音終靳,玆敢荐犯瀆擾。伏願亟降威罰,俾安私分云云。答曰,省疏具悉卿懇。許久相持,寔由予辭予意之未盡而然,反躬慙歎,然在於卿則若是邁邁,莫之動念,亦豈無可議者乎?予不多誥,卿其諒之。仍傳曰,此批答,遣史官傳諭,仍與偕來。
上在昌德宮。停常參·經筵。
大殿·大王大妃殿·王大妃殿,統理機務衙門·藥房·內閣·政院·玉堂·二品以上·六曹口傳朝問安。答曰,知道。中宮殿,藥房口傳問安。答曰,知道。統理機務衙門·內閣·政院·玉堂·二品以上·六曹單子朝問安。答曰,知道。世子宮,統理機務衙門·藥房·內閣·政院·玉堂·春桂坊·二品以上·六曹口傳朝問安。答曰,知道。大殿·大王大妃殿·王大妃殿,統理機務衙門·藥房·內閣·政院·玉堂·二品以上·六曹·奉朝賀口傳夕問安。答曰,知道。中宮殿,藥房口傳問安。答曰,知道。統理機務衙門·內閣·政院·玉堂·二品以上·六曹·奉朝賀單子夕問安。答曰,知道。世子宮,統理機務衙門·藥房·內閣·政院·玉堂·二品以上·六曹·奉朝賀口傳夕問安。答曰,知道。
藥房都提調李最應,提調閔謙鎬,副提調李載完啓曰,伏未審夜間,聖體若何,寢睡·水刺之節,何如?中宮殿疹候諸節,比昨,何如?升葛消毒飮進御之後,熱候果爲快退,顆粒已盡透出乎?臣等率諸醫官,趁早入診,詳察症候,議定繼進湯劑爲宜。臣等不任區區伏慮,敢來問安,竝爲仰稟。答曰,知道。中宮殿氣候平順,入診當自內爲之,卿等不必入侍矣。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
都摠府啓曰,今日入直內三廳武兼禁軍及軍兵等中日,當爲習射技放,而直宿間姑爲停止之意,敢啓。傳曰,知道。
內醫院官員,以都提調·提調意啓曰,移直事,命下矣。臣等自今日移直廚院,而醫官洪顯普·李章赫·高·尹豊楨·朴準鎔·鄭淳默,竝爲直宿於差備近處,崔性愚·玄行健·李時成·金興圭·李忠根·李鍾林,議藥廳待令,李敬仁·鄭禮秀·鄭昌祖,本院別入直,別掌務一員,依例差出,醫女二名,亦爲待令之意,敢啓。傳曰,知道。
司饔院啓曰,藥房移設本院,而本院則依例移接于扈衛廳之意,敢啓。傳曰,知道。
內醫院啓曰,今此直宿時,差備待令醫官以下員役供饋等節,令該曹依例擧行,何如?傳曰,允。
內醫院官員,以都提調·提調意啓曰,今此直宿時,待令書員白東圭·白聖樂·金興哲·延鳳仁·李俊鎰·白鳳奎差下之意,敢啓。傳曰,知道。
中宮殿進御加味四物湯一貼製入事,榻前下敎。
弘文館啓曰,下番無他推移之員,不得已以上番姑降入直之意,敢啓。傳曰,知道。
藥房口傳啓曰,午間中宮殿調攝氣候,何如?加味四物湯,俄已製入,果爲進御乎?臣等率諸醫官入診,詳察症候,不容少緩,亟賜召接,千萬顒祝,惶恐敢啓。答曰,知道。中宮殿氣候與朝一樣,卿等不必入侍矣。
義禁府啓目,前校理朴周雲原情云云,問目內辭緣,泛稱遲晩,所當請刑,曾經侍從,勿爲請刑,載在法典,議處,何如?啓依允。
戶曹啓曰,三揀擇後,本家移住於本宮近處,今當依例趁時修補,而亦爲分付漢城府,何如?傳曰,允。
司僕寺啓曰,來正月初七日宗廟·景慕宮展謁時,各差備入把馬六十匹,令兵曹知委畿內,各驛使之入把,何如?傳曰,允。
右贊成宋近洙疏略曰,世子邸下入學·冠禮,次第當行,吉日已卜,臣忝在宮僚,豈不感激叩謝?疾病尋侵,久犯逋傲之科,悚愧局蹐,而伏況縟儀在前,講筵將開,如臣無似,何可一向蹲冒?伏乞亟遞臣職,仍治臣罪。答曰,省疏具悉。此時此任,何可解遞?卿其勿辭,卽爲上來。
上在昌德宮。停常參·經筵。
大殿·大王大妃殿·王大妃殿,統理機務衙門·藥房·內閣·政院·玉堂·二品以上·六曹口傳朝問安。答曰,知道。中宮殿,藥房口傳問安。答曰,知道。統理機務衙門·內閣·政院·玉堂·二品以上·六曹單子朝問安。答曰,知道。世子宮,統理機務衙門·藥房·內閣·政院·玉堂·春桂坊·二品以上·六曹朝問安。答曰,知道。大殿·大王大妃殿·王大妃殿,統理機務衙門·藥房·內閣·政院·玉堂·春桂坊·二品以上·六曹·奉朝賀口傳夕問安。答曰,知道。中宮殿,藥房口傳問安。答曰,知道。統理機務衙門·內閣·政院·玉堂·二品以上·六曹·奉朝賀單子夕問安。答曰,知道。世子宮,統理機務衙門·藥房·內閣·政院·玉堂·春桂坊·二品以上·六曹·奉朝賀口傳夕問安。答曰,知道。
藥房都提調李最應,提調閔謙鎬,副提調李載完啓曰,伏未審夜間,聖體若何,寢睡·水刺之節,何如?中宮殿調攝諸節若何,昨日加味四物湯進御之後,餘熱果有快退之效,顆粒亦有收消之漸乎?臣等率諸醫官,趁早入診,詳察症候,議定繼進湯劑爲宜。臣等不任區區伏慮,敢此問安,竝爲仰稟。答曰,知道。中宮殿氣候一樣平順,入診當自內爲之,卿等不必入侍矣。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
禮曹啓曰,王世子入學時,大提學當爲擧行,而時未差出,日期漸近,何以爲之?敢稟。傳曰,命招會圈。
兵曹啓曰,今十二月二十日文臣朔試射日次,而大成殿修改相値,不得爲之之意,敢啓。傳曰,知道。
政院啓曰,大提學會圈事,命下矣。時原任大臣·前大提學·政府東西壁·六卿·判尹,竝卽命招,使之會圈,何如?傳曰,允。
又啓曰,大提學會圈事,命下矣。政官牌招開政,何如?傳曰,允。
藥房口傳啓曰,中宮殿調攝氣候,晩後,何如?加味四物湯,今方製入矣。諸節益臻差勝,顯有消㿀之漸乎?此時診察,不容少緩,亟許臣等率醫官入侍,千萬顒祝,惶恐敢啓。答曰,知道。中宮殿氣候與朝一樣,卿等不必入侍矣。
中宮殿進御加味四物湯前方中,去升麻·貝母·黃芩,加酸棗仁一錢,枳殼五分,一貼製入事,榻前下敎。
傳曰,呈告兵曹參判許遞,今日政差出。
傳曰,卜相。
政院啓曰,卜相事,命下矣。領議政李最應,左議政金炳國,竝卽命招,何如?傳曰,允。
又啓曰,卜相事,命下矣。今日政,下批,何如?傳曰,允。
賓廳啓曰,臣以大提學會圈事,來詣賓廳,而他大臣皆命招不進矣。從前文衡圈點時,曾無一大臣獨點之例,而雖或有首相,獨爲擧行之時,終非所以重事體之道,待他大臣來會後擧行,何如?答曰,安心會圈。
又啓曰,大提學圈點以入,而前大提學金尙鉉,嫌不自書,其名,依例添書會圈之意,敢啓。答曰,知道。
賓廳,大提學會圈,五點,李敦宇·金世鎬·閔台鎬·宋近洙,四點,金尙鉉。
傳曰,加卜。
政院啓曰,領議政李最應,左議政金炳國,有稟達事,來詣閤外請對矣。傳曰,入侍。
賓廳,卜相,領敦寧洪淳穆,奉朝賀姜㳣,領府事韓啓源,加卜,行咸鏡監司金有淵,行上護軍徐堂輔。
傳曰,玉堂有闕之代,前望單子入之。
兵曹啓曰,訓鍊院能麽兒郞廳金仁楠,病難供職,呈狀乞遞,改差,何如?傳曰,允。
吏曹啓曰,繕工監假監役官李相祖,以其身病,呈狀乞遞,改差,何如?傳曰,允。
有政。吏批,參判李正魯進。以李漢永爲兵曹參判,金九鉉爲同春秋,徐正淳爲敦寧都正,李鎬喆爲禮曹參議,朴寅陽爲假監役,李民夏爲敦寧參奉。再政。以申泰寬爲兵曹參知,右議政單徐堂輔,兼弘文館大提學單閔台鎬,藝文館大提學單閔台鎬,知成均館事單閔台鎬。
兵批,同知單崔萬基,中嶺別將單盧在亮,赴戰嶺別將單朴啓英,副司勇李秀鶴·李應訥·金景鉉·李學信·鄭萬善·金仁楠,黃海中軍千世國,特爲仍任事,承傳。
書筵官李象秀疏略曰,東宮邸下就外傅加元服,已有成命,縟儀將擧,誠無疆之慶也。不意召命遽下,守土之臣,臨宣聖諭,而惝怳驚隕,有倍於前,駭汗迸流,鑽地不得,雖欲冒進,足不能前,臣自被掄選,常居怵惕,間又蒙錫馬之恩,繼有召旨,竝今爲三矣。敢復瀆擾崇嚴。伏乞遞臣筵銜,汰臣選籍,收還錫馬,永寢召命焉。答曰,省疏具悉爾懇。敦召以後,日企跫音,我懷耿耿,與歲俱深,際見來章,一往邁邁,爾以劬經積學,寧不念及於當世事而然哉?誠以予崇儒樂道,以文而不以實者也。反躬慙歎,曷以爲言?震邸慶禮,次第在邇,此時必致之念,奚但爲賁飾儀節而止?且以爾歡祝之情,必不待更煩鶴書,指日簉朝,副此翹想。仍傳曰,此批答,遣地方官傳諭。
辛巳十二月十九日四更,上御熙政堂。領議政·左議政請對入侍時,同副承旨朴鳳彬,假注書尹禧永,記注官韓用卨,別兼春秋鄭夏源,領議政李最應,左議政金炳國,以次進伏訖。上曰,史官分左右。最應各殿問候訖。炳國曰,中宮殿疹候,益有勝度,下情慶祝,不可形達矣。最應曰,云云。上曰,咸鏡監司金有淵,上護軍徐堂輔,何如?最應曰,云云。炳國曰,兩臣望實俱優,而今承下敎,知臣莫如君,且輿情之所屬亦久,爲民國喜幸矣。最應曰,臣等退出,以此修正以入乎?上曰,可也。仍敎曰,夜深頗寒,得無難乎?炳國曰,國事也,安有難乎?上命大臣就座,仍命退,諸臣以次退出。
上在昌德宮。停常參·經筵。
大殿·大王大妃殿·王大妃殿,統理機務衙門·藥房·內閣·政院·玉堂·二品以上·六曹口傳朝問安。答曰,知道。中宮殿,藥房口傳問安。答曰,知道。統理機務衙門·內閣·政院·玉堂·二品以上·六曹單子朝問安。答曰,知道。世子宮,統理機務衙門·藥房·內閣·政院·玉堂·春桂坊·二品以上·六曹口傳朝問安。答曰,知道。大殿·大王大妃殿·王大妃殿,統理機務衙門·藥房·內閣·政院·玉堂·二品以上·六曹·奉朝賀夕問安。答曰,知道。中宮殿,藥房口傳問安。答曰,知道。統理機務衙門·內閣·政院·玉堂·二品以上·六曹·奉朝賀單子夕問安。答曰,知道。世子宮,統理機務衙門·藥房·內閣·政院·玉堂·二品以上·六曹·奉朝賀單子夕問安。答曰,知道。
藥房都提調李最應,提調閔謙鎬,副提調李載完啓曰,伏未審夜間,聖體若何,寢睡·水刺之節,何如?臣等率諸醫官,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿調攝中氣候,何如?昨日加味四物湯進御之後,諸節益有差勝之道乎?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候一樣平順,入診當自內爲之,卿等不必入侍矣。大王大妃殿·王大妃殿·中宮殿口傳問安。答曰,知道。世子宮,口傳問安。答曰,知道。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,議政府郞廳來言,今日賓廳日次,而問安相値,不得來會云矣。敢啓。傳曰,知道。
兵曹啓曰,今月二十一日武臣賓廳講書日次,而大成殿修改相値,不得爲之之意,敢啓。傳曰,知道。
政院啓曰,延祥詩製述人,旣已抄啓矣。新除授大提學閔台鎬,待明朝牌招,使之出韻科次,何如?傳曰,允。
藥房口傳啓曰,臣等卽伏聞待令醫官所傳之言,則中宮殿諸節,漸次消㿀,餘熱向退。伏不勝懽忻萬萬,而加味四物湯,依前方,一貼製入之意,惶恐敢啓。答曰,知道。
中宮殿進御加味四物湯,依前方一貼製入事,榻前下敎。
傳曰,近日民國憂虞,澒洞然莫之涯涘,其彌綸牽補之道,惟在於輔相之任,交修夾贊,弘濟時艱焉,則鼎席備具,豈非第一急務乎?此際望實所歸,必在於卿者,以其端亮之姿,謹約之操,兼之以文學政事,歷僂廷紳,罕與爲儔,於是乎吾之相定矣。予將待卿而垂拱仰成,須勿備例巽讓,卽起膺命,副此至意事,遣史官傳諭于右議政。
禮曹啓曰,謹稽謄錄,則王世子冠禮時初出房服色,列朝已例,皆以鴉靑直領絛帶磨鍊,庚戌年初,以草綠道袍磨鍊後,更以鴉靑直領擧行,庚戌年則正廟朝下敎,以鴉靑直領,不載於五禮儀,命用講學時服,己卯年則係是冊禮後,不可用講學時服,欲用書筵時服,則衮袍卽初加服,不可用於初出房時,而儀禮士冠禮曰,將冠者采衣,司馬氏書儀,初加前服,書以袍,五禮儀,只稱時服,俱無明的可據,故因臣曹草記,問議于大臣·儒臣後,以道袍磨鍊擧行矣。今番則何以爲之乎?敢稟。傳曰,鴉靑直領絛帶磨鍊。
禮曹啓曰,王世子冠禮時受醴饌品,古禮用別造中脯,而己卯年例英廟朝癸未定式,以行用常脯代用矣。今亦依此擧行事,分付司饔院,何如?傳曰,允。
禮曹啓曰,卽接濟州牧使朴善陽狀啓謄報,則十月令薦新唐金橘,初不結實,柑子一一摘取,則爲五十箇,而肇慶廟薦新柑子十四箇,封進所餘爲三十六箇,宗廟·景慕宮薦新,排比無路,故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
禮曹啓曰,王世子冠後朝謁禮時,大殿殿座處所及王世子出入門路,以何處何門磨鍊乎?敢稟。傳曰,處所以熙政堂爲之,門路以協陽門爲之。
戶曹啓曰,王世子冠禮處所重熙堂修理與補階日子,令日官推擇,則來正月初八日卯時爲吉云,以此日時擧行,何如?傳曰,允。
事變假注書梁鳳濟書啓,臣於本月二十日申時量,敬奉聖諭,馳往傳諭于西部養生坊尙洞契右議政徐堂輔所住處,則以爲,臣於多月病淹之中,忽伏奉千萬非常之命,惶懍震越,五內失守,不知所以仰對云矣。敢啓。傳曰,知道。
敦寧府啓曰,大王大妃殿加上尊號,王大妃殿加上尊號,孝顯王后追上徽號,大妃殿上尊號,中宮殿冊禮後,王妃世譜,依敦寧式,同姓限八寸,異姓限五寸,一體修整,御牒及譜冊次,草記蒙允,依例同爲修整,今旣畢役之意,敢啓。傳曰,知道。
兵曹啓曰,訓鍊院能麽兒郞廳崔永鎭,病難供職,呈狀乞遞,改差,何如?傳曰,允。
上在昌德宮。停常參·經筵。
大殿·大王大妃殿·王大妃殿,統理機務衙門·藥房·內閣·政院·玉堂·二品以上·六曹口傳朝問安。答曰,知道。中宮殿,藥房口傳問安。答曰,知道。統理機務衙門·內閣·政院·玉堂·二品以上·六曹單子朝問安。答曰,知道。世子宮,統理機務衙門·藥房·內閣·政院·玉堂·春桂坊·二品以上·六曹口傳朝問安。答曰,知道。
大殿·大王大妃殿·王大妃殿,統理機務衙門·藥房·內閣·政院·玉堂·二品以上·六曹·奉朝賀口傳夕問安。答曰,知道。中宮殿,藥房口傳問安。答曰,知道。統理機務衙門·內閣·政院·玉堂·二品以上·六曹·奉朝賀單子夕問安。答曰,知道。世子宮,統理機務衙門·藥房·內閣·政院·玉堂·春桂坊·二品以上·六曹·奉朝賀口傳夕問安。答曰,知道。
藥房都提調李最應,提調閔謙鎬,副提調李載完啓曰,伏未審夜間,聖體若何,寢睡·水刺之節,何如?中宮殿調攝氣候一向萬安乎?臣等率諸御醫,趁早入診,詳察症候,議定湯劑爲宜。臣等不任區區伏慮,敢此問安,竝爲仰稟。答曰,知道。中宮殿氣候一向平順,入診當自內爲之,卿等不必入侍矣。
政院啓曰,三品官之無得過三日,循例請牌,曾有定式矣。兵曹參知申泰寬,除拜後過三日,不爲出肅,事體所在,誠極未安,從重推考,仍卽,牌招察任,何如?傳曰,允。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳曰,今日大院君晬辰,令左承旨問候以來。
傳曰,自卿爰立,予心充然有得,喜而不寐者,是豈私於卿而然也?目下艱虞,如員輻之當絶險,漏船之在中流,茫然莫之爲計矣。以卿文識,以卿器量,直前擔夯,與元輔·左揆寅協恭貞,上以答寡躬委毗之重,下以副朝野想望之切,豈非時日不可緩之事乎?然則其何可規規於巽讓之例也?心焉傾注,發此敷諭,卿須更勿逡巡,卽爲簉朝事,遣史官傳諭于右議政。
政院啓曰,大提學閔台鎬疏批已下,卽爲牌招,何如?傳曰,允。
中宮殿進御加味四物湯,依前方一貼製入事,榻前下敎。
藥房口傳啓曰,午間中宮殿調攝氣候,何如?加味四物湯,俄已製入矣。果爲進御,而消㿀幾盡,熱氣快退乎?晩後諸節,亦宜詳察,亟許臣等率醫官入診,千萬顒祝,惶恐敢啓。答曰,知道。中宮殿氣候一樣平順,今幾如常,卿等不必入侍矣。
政院啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
大提學閔台鎬上疏曰,云云。答曰,省疏具悉。以卿文識物望,何所不可?勿辭行公。
上在昌德宮。停常參·經筵。
大殿·大王大妃殿·王大妃殿,統理機務衙門·藥房·內閣·政院·玉堂·二品以上·六曹口傳朝問安。答曰,知道。中宮殿,藥房口傳問安。答曰,知道。統理機務衙門·內閣·政院·玉堂·二品以上·六曹單子朝問安。答曰,知道。世子宮,統理機務衙門·藥房·內閣·政院·玉堂·二品以上·六曹口傳朝問安。答曰,知道。大殿·大王大妃殿·王大妃殿,統理機務衙門·藥房·內閣·政院·玉堂·二品以上·六曹·奉朝賀口傳夕問安。答曰,知道。中宮殿,藥房口傳夕問安。答曰,知道。統理機務衙門·內閣·政院·玉堂·二品以上·六曹·奉朝賀單子夕問安。答曰,知道。世子宮,統理機務衙門·藥房·內閣·政院·玉堂·春桂坊·二品以上·六曹·奉朝賀單子夕問安。答曰,知道。
藥房都提調李㝡應,提調閔謙鎬,副提調李載完啓曰,伏未審夜間,聖體若何,寢睡·水刺之節,何如?中宮殿調攝氣候,何如?昨於口啓,伏承諸節,今幾如常之批,相顧歡欣,竊不勝攢祝之至。臣等率諸御醫官,趁早入診,詳察症候,議定湯劑爲宜。臣等不任區區伏慮,敢此問安,竝爲仰稟。答曰,知道。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,大提學閔台鎬牌不進推考傳旨,今方捧入,而延祥詩當爲出韻科次,如是違牌,事甚未安。更爲牌招,何如?傳曰,允。
武衛所啓曰,諸將官今辛巳年射講居首人,依例別單書入之意,敢啓。傳曰,知道。
傳曰,藥房入侍時,時原任大臣·奉朝賀同爲入侍。
中宮殿進御加味四物湯,依前方一貼製入事,榻前下敎。
傳曰,議藥廳都提調以下,別單書入。
傳曰,議藥廳自今日撤罷,退直本院。
藥房口傳啓曰,上天默佑,中宮殿疹候,自初平順,不日康復,至有退直本院之命,臣等退自筵席,益不勝慶忭之忱。第伏念諸節雖臻如常,晩後症候,亦宜詳察,更許臣等率醫官入診,千萬顒祝,惶恐敢啓。答曰,知道。中宮殿氣候益臻平順,卿等不必入侍矣。
禮曹啓曰,中宮殿疹候,遄臻平復,此實國家莫大之慶,臣民忭蹈,曷有其極?告廟頒敎陳賀之節,不容少緩,卽爲擇日擧行,何如?傳曰,允。
禮曹啓曰,以中宮殿疹候平復告廟頒敎陳賀取稟草記,傳曰允事,批下矣。告廟頒敎陳賀吉日,令日官韓應翼推擇,則今十二月二十七日爲吉云。同日曉頭,先行告祭於宗廟·永寧殿·社稷·景慕宮,午時頒敎陳賀,而大殿·大王大妃殿·王大妃殿箋文,方物物膳,世子宮方物物膳依例封進事,知委京外,箋文頭辭,令文任撰出,何如?傳曰,允。
兵曹啓曰,訓鍊院能麽兒郞廳趙珪夏,病難供職,呈狀乞遞,改差,何如?傳曰,允。
傳曰,政官牌招開政,賞典下批。
傳曰,大興郡守有闕之代,勿拘常格,各別擇差。
兼春秋趙光祐書啓,臣於本月二十二日申時量,敬奉聖批,馳往西部養生坊尙洞契議政府右議政徐堂輔所住處,則以爲,臣冒陳衷懇,冀蒙恩諒,而反激寵批,鄭重諄複,卽又溫綸繼宣,諭之以民國事計,勉之以展布厥蘊,期望之盛,飭勵之深,雖古名碩,所不敢承當者,臣是何人,得此於聖明也?濫䙝僭越,莫此爲甚,益不知措躬之所也。第念若臣之義,彝性所共,駕屨之禮,臣非不知,而乃不敢造次奔趨,逋慢至此,不惟臣本來才具,萬萬不逮,誠以目下病實,萬萬難强,欲起旋仆,將前還却,跬步之間,尙難運動,臣雖欲貪戀光寵,抗顔冒膺,而不可得乎則,臣情到此,吁亦窮矣。恩眷愈隆,義分愈虧,謹當冒悚荐籲,乞被邦憲,而近臣之陋次相守,尤增惶隘,亟賜召還,千萬至祝云矣。臣旣承仍與偕來之命,故姑爲仍留之意,敢啓。答曰,知道。
前行上護軍徐堂輔疏曰,伏以,中宮殿下疹候,一向平順,漸臻康復,此時臣民攢祝,曷有其極?臣於起居之禮,一未趨造,義分都虧,悚蹙徒切。仍伏念臣以千萬無似之質,承千萬不當之命,精爽惝怳,如酲如癡,晝而當飱忘食,夜而繞壁不寐,庶幾駁正之論,起於司直之地,而伏俟累日,寥寥無聞,惶怩之中,亦不容泯默,庸敢仰首鳴號焉。臣聞知臣莫如君,臣之立朝本末,殿下之所照燭也。蓋無一善一能之可稱述,一言一事之有裨補,則無用之實,布露無餘,少壯猶然,衰朽可知,而今乃拔擢,置之三事之列,謂殿下知臣有未盡也,則臣所不敢,無亦眷臣之過,而加恩之誤也。臣之感戴洪造,固無涯極,繼有萬萬憂懼者,何者,書曰,官不必備,惟其人,三公之謂也。所謂其人者,謂其訏謨才猷,足以論道經邦,贊人主代天之功也。苟不能然,卽非其人,非其人而居其位,不如不備之爲愈甚,言其無益而反害也。今玆枚卜之典,何等大事,而乃以如臣者充位,臣非其人也。紆謨不足以論道,則治道卑矣,才猷不足以經邦,則庶事隳矣,寧不懍然憂懼哉?至若目下賤疾,別有所萬萬難强者,臣自夏秋以來,左脚跌傷,經時閱序,遂成貞痼,蹣跚拘牽,跬步莫運。今於新命之下,徒知光寵之可懷,妄托趨走之爲恭,扶曳病軀,據具瞻之地,有若眞箇可强,則與夫跳躍朝堂,示不老病者何異?皇明王錫爵引疾之疏,有曰,有如天顔咫尺之下,朝班萬衆之中,仍復如前,顚仆隕越,霍驚觀聽,豈不羞堂陛而玷冠裳?正爲臣今日準備語也。不才而不能稱職,有疾而未堪供仕,皆臣必辭之端,言之肝膈,毫無飾讓。伏乞聖明,俯察血懇,亟收臣議政之御,改卜賢德,弘濟時艱,不勝幸甚云云。答曰,省疏具悉卿懇。卿之紆謨,可以論道,卿之才猷,可以經邦也。故光膺甌卜,委之以股肱之托,斯所謂知莫如君,官惟其人,而今見卿疏,一切反是,退然不居,此雖出於謙光之盛,其在急病讓夷之義,果何如也?愼節固仰慮,而護嗇調理,自當遄復常度,卿其深諒焉。仍傳曰,此批答,遣史官傳諭,仍與偕來。
辛巳十二月二十二日申時,上御熙政堂。藥房入診時,原任大臣·奉朝賀同爲入侍時,都提調李最應,提調閔謙鎬,副提調李載完,假注書李勛卿,別兼春秋朴斗陽·金天洙,直閣金文鉉,行左承旨朴定陽,假注書尹禧永,別兼春秋朴斗陽·金天洙,領敦寧洪淳穆,奉朝賀姜㳣,領府事韓啓源,左議政金炳國,以次進伏,醫官洪顯普·李章赫·高·尹豊楨·朴準鎔·鄭淳默進伏楹外訖。上曰,史官分左右。淳穆進前問候訖,最應曰,卽伏見傳敎下者,有議藥廳撤罷退直本院之命矣。仰認中宮殿疹候已盡消㿀,今幾如常,登筵諸臣,俱極懽忻慶祝,而第伏念症節,雖臻平復,少愈亦宜爲戒,其在重事體愼保護之道,醫官不可遠移,更令臣等依前仍直,千萬顒祝。上曰,諸節今旣平復,依傳敎爲之,可也。炳國曰,中宮殿疹候,遄臻康復,懽欣慶忭,何可形達乎?今伏承東宮邸下慶祝之敎,尤不勝舞蹈之忱矣。上曰,史官就座。命大臣先退,又命退,諸臣以次退出。
上在昌德宮。停常參·經筵。
大殿·大王大妃殿·王大妃殿,統理機務衙門·藥房·內閣·政院·玉堂·二品以上·六曹口傳朝問安,答曰,知道。中宮殿,藥房口傳朝問安。答曰,知道。統理機務衙門·內閣·政院·玉堂·二品以上·六曹單子朝問安。答曰,知道。世子宮,統理機務衙門·藥房·內閣·政院·玉堂·春桂坊·二品以上·六曹口傳問安。答曰,知道。大殿·大王大妃殿·王大妃殿,統理機務衙門·藥房·內閣·政院·玉堂·二品以上·六曹·奉朝賀口傳夕問安。答曰,知道。中宮殿,藥房口傳夕問安。答曰,知道。統理機務衙門·內閣·政院·玉堂·二品以上·六曹·奉朝賀單子夕問安。答曰,知道。世子宮,統理機務衙門·藥房·內閣·政院·玉堂·春桂坊·二品以上·六曹口傳夕問安。答曰,知道。
藥房都提調李最應,提調閔謙鎬,副提調李載完啓曰,伏未審夜間,聖體若何,寢睡·水刺之節,何如?中宮殿調攝中氣候,益爲康復乎?臣等率諸醫官,趁早入診,詳承症候議定湯劑爲宜。臣等敢此問安,竝爲仰稟。答曰,知道。中宮殿氣候,今幾快復,入診當自內爲之,卿等不必入侍矣。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳曰,和順縣監有闕之代,御醫鄭淳默除授。
內醫院官員,以都提調·提調意啓曰,議藥同參李鍾林,鍼醫李忠根,移差內醫,御醫李敬仁,以其孫內醫差下,崔性愚,以其子卽付內醫,待窠陞實,玄行健,以其子內醫差下事,判下矣。依判下,李鍾林·李忠根·李命倫·崔奎祥·玄東憲,竝內醫差下,令該曹口傳付軍職,冠帶常仕,何如?傳曰,允。
內醫院啓曰,外醫劉漢胄·李禹善·李準正,竝內醫加差下,令該曹口傳付軍職,冠帶常仕,何如?傳曰,允。
內醫院啓曰,內醫高俊永·李冕基·李命俊,竝御醫差下,堂上醫官,多有年老,領率甚爲苟難,李能基·李章赫·李兢柱,竝領率差下,何如?傳曰,允。
藥房口傳啓曰,俄於請診之啓,未蒙入侍之敎,仰認中宮殿諸節,益臻平復,區區下情,不勝慶幸,而隨時診察,不可暫緩,特許臣等率醫官入侍,千萬顒祝,惶恐敢啓。答曰,知道。
傳曰,戶曹判書入侍。
中宮殿進御加味四物湯,依前方一貼製入事,榻前下敎。
傳曰,朝廷問安,自今日爲始,間日爲之。
傳曰,藥房三提調輪回入直。
兵曹口傳政事,副司果劉漢冑·崔奎祥·玄東憲·李鍾林·李忠根·李命倫,副司勇李準正·李禹善。
政院啓曰,大提學閔台鎬疏批已下,卽爲牌招,何如?傳曰,允。
禮曹啓曰,今此中宮殿疹候平復,頒敎陳賀節目,當爲磨鍊矣。仁政殿親臨受賀之節,依例磨鍊乎?敢稟。傳曰,依例磨鍊。
兵曹啓曰,訓鍊院能麽兒郞廳李寅敦,病難供職,呈狀乞遞,改差,何如?傳曰,允。
訓鍊都監啓曰,本局諸將官,自今年正月至十二月射講居首人,別單書入之意,敢啓。傳曰,知道。
議政府啓曰,卽見戶曹判書金炳始所奏,則嘉禮所需錢限十二萬兩,令廟堂區劃,趁期準備爲辭矣。參以該曹事勢,考諸各年已例,不可不前期措劃,就惠廳錢九萬兩,訓·禁·御三營錢各六千兩,兵曹錢五千兩,摠廳錢四千兩,司僕寺錢三千兩劃送,以爲入用之地,何如?傳曰,允。
傳曰,卿無可辭之說,予有必致之心,此乃無所逃之義,而卿當講究,已有財量矣。如是相持,玩愒度日,誠非所望於卿也。卿雖以病患爲說,醫身醫國,本非二致,節宣寒暑,調順榮衛,補其眞元,卽燮理陰陽,論道經邦,以固邦本之義也,而卿何爲獨念醫身,而不思醫國之道乎?着急之情,日甚一日,玆庸更敷衷蘊,須勿退託,卽爲趣駕事,遣右副承旨傳諭于右議政,期於偕來。
傳曰,偕來史官還入。
以議藥廳都提調以下別單,傳曰,都提調領議政李最應內廐馬鞍具一匹面給,子壻弟姪中一人瓜近敎官作窠,今日政擬入,豹皮一令,田二十結,奴婢各五口賜給,提調閔謙鎬廐馬一匹面給,子壻弟姪中一人瓜近敎官作窠,今日政擬入,豹皮一令,田十五結,奴婢各四口賜給,副提調李載完加資,廐馬一匹面給,豹皮一令,田十五結,奴婢各四口賜給,別入直閔泳翊加資,廐馬一匹鞍具面給,豹皮一令,田十五結,奴婢各四口賜給,別兼春秋朴斗陽陞敍,假注書李勛卿半熟馬一匹賜給,差備待令醫官洪顯普加資,田十結,奴婢二口賜給,李章赫·高竝加資,熟馬一匹面給,尹豊楨·李兢懋竝瓜近察訪作窠擬入,朴準鎔瓜近監牧官作窠差送,鄭淳默守令待窠首先擬入,田十結,奴婢二口賜給,崔性愚以其子直付內醫待窠陞實,玄行健以其子內醫調用,金興圭以其子計士調用,首先陞實,李時成·趙錫洪竝以其子漢學等第調用,鄭禮秀以其子淸學等第調用,李敬仁以其孫內醫調用,鄭昌祖·劉漢緯·李能基·李兢柱·李海昌竝加資,李基徹·李宗惇·金淳基·鄭一龜竝守令待窠擬入,安秉宜·李冕基·李命俊·李章桓·李海盛·李恕根·高俊永各熟馬一匹賜給,朴鍾福以其姪惠民署大等第調用,李忠根移差內醫調用,李鍾林內醫調用,隨窠陞實,李聖雨以其弟漢學等第調用,崔祐植·鄭在寅·慶銓·李濬基·李在琫·金秉濟·金明奎,各兒馬一匹賜給,李象德·尹龜楨,竝察訪待窠首先擬入,李忠淵右職調用,其餘員役·醫女·軍士等,竝依判下施賞。
傳曰,議藥廳承傳色吳殷慶加資,承傳色金在寬·柳載賢竝加資,資窮者代加,薛里元宜亨·李東礪,掌務崔宗煥·鄭弘信,差備金興吉·桂仁燁竝加資,柳源浩·金佑河·郭在薰·嚴錫重竝令內府陞敍,司鑰嚴忠源·金學淵竝外職調用,飯監河肯一·千一成竝右職調用。
兵曹啓曰,來正月初七日王世子詣宗廟展謁,仍詣景慕宮展謁時,陪衛及隨輿軍兵,當爲磨鍊,而謹考謄錄,則丁丑年謁廟時,翊衛司全數,兵曹·都摠府堂上,郞廳各一員,五衛將二員,武臣兼宣傳官八員,挾輿軍二十名,禁軍,依下敎置之,前後牌軍兵,以大駕前後廂軍兵仍用矣。今番則何以爲之乎?敢稟。傳曰,兵曹堂上一員,摠府堂上三員,郞廳各二員,五衛將四員,武臣兼宣傳官八員,挾輿軍一百六十名,槍釰軍六十名磨鍊,禁軍及前後牌軍兵,以先後廂軍兵仍用。
吏曹啓曰,繕工監假監役官朴寅陽,以其身病,呈狀乞遞,改差,何如?傳曰,允。
吏曹,和順縣監單鄭淳默,除授事,承傳。
有政。吏批,以趙性熹爲監察,李啓舜爲假監役,宋勉老爲大興郡守,李兢懋爲碧沙察訪,尹豊楨爲長水察訪,行都承旨李載完,經理事閔泳翊,已上今加嘉義,振威縣令洪顯普今加崇政,驪州牧使李章赫今加資憲,高陽郡守高今加嘉善,楊州牧使李兢柱今加嘉義,抱川縣監李海昌今加通政,已上加資事,承傳。
兵批,以閔貞植爲扈衛別將,同知單金宜錫,副司勇崔永鎭·趙珪夏。
領議政李最應箚子。答曰,省箚具悉卿懇。以卿之議藥勤勞,有此賞典,何以爲濫?卿其勿辭,安心領受。仍傳曰,此批答,遣史官傳諭。
前上護軍徐堂輔疏曰,伏以,臣自忝新命,歷日于玆矣。始也怳然而驚,繼以怵然而懼,旣又疾聲之呼,不能槪於聽卑之聰,至有簪筆之臣,來守陋巷,則惘然失圖,隕越抑塞,如窮無歸。噫,臣本至庸極陋,碌碌無善狀,藉使臣膂力不至旣愆,疾病不至甚苦,尙患無可展之才可效之用,況當八耋殘喘,奄奄垂盡之中,乃以千萬不相襯之任,加諸尺寸蔑可稱之身,未審此擧何爲而然也。若謂臣班聯稍久,不妨循資而序陞乎,則大官非庶僚之比也。若謂臣衰老將退,不妨加恩而侈銜乎,則重任非優老之資也。國家輔相之職,何如其綦重,而若是其輕䙝之乎?且況目下憂虞,誠如員輻之當絶險,漏船之在中流,我殿下旣洞悉而明諭之矣。此時將伯之助,副手之責,雖使才猷强幹,扶顚救時之良當之,猶懼輸載而敗績,臣果其人乎哉?只見其癃朽昏謬,觸處憒憒,以其人而責是職,畢竟僨事理固無幸,而在臣必辭之端,又不但此也,卽前疏所陳脚疾是耳。詩云,赫赫師尹,民具爾瞻,卽威儀也,可畏之謂威,可則之謂儀。此古之君子,正容貌肅紳笏,端委於巖廊之上,而百僚萬姓,莫敢不從者,以其有威儀也。如臣今日病狀,蹣跚蹩躄,傴僂扶曳,雖欲强作而不能也。肅肅堂陛之間,濟濟珩芾之列,一有顚倒而失儀,則是果何等貌樣,何等事體?上而乖損聖朝之禮貌,下而虧敗賤臣之事面而已。此非臣爲身而言,卽爲國家而言也。言至於此,庶幾諒燭。伏乞聖明,俯賜㦖念,亟收臣非分之命,仍治臣屢瀆之罪,以幸公私,大勝大願云云。答曰,省疏具悉卿懇。予之諭已三矣。卿之疏今再,上下情志,庶幾交孚,而其所退讓,一往邁邁,豈料卿牢執堅拒之至於此也?縱令朝野寧謐,百度修擧,輔相之責,不輕伊重,此果何如時也?向所云澒洞岌嶪,不足諭其萬一,則將伯之助,梢工之副,安得無厚望於卿也?體國之地,不必以身家自有,而無妄愼節,亦可不日差復,卿其亟斷來章,幡然起膺。仍傳曰,此批答,遣史官傳諭,期於偕來。
辛巳十二月二十三日酉時,上御熙政堂。藥房入診,戶曹判書同爲入侍時,都提調李最應,提調閔謙鎬,副提調李載完,假注書李勛卿,別兼春秋朴斗陽·金天洙,待敎閔泳韶,同副承旨朴鳳彬,假注書尹禧永,戶曹判書金炳始,以次進狀訖。上曰,史官分左右。最應問候訖。缺炳始曰,嘉禮時所需,自廟堂劃給,本曹多有已例,而數爻多小之各年不同,卽因其事勢而然,所入物力,不容不及今措辦,無論某衙門錢,限十二萬兩,令廟堂區劃,以爲趁期準備之地,何如?上曰,依爲之。最應曰,卽伏見傳敎下者,有藥院輪直之命,尤不勝歡欣慶祝之忱,而第伏念症候雖臻平復,其在保護之道遽然輪直,萬萬未安。伏乞特令臣等依前竝直恐好,故敢此仰達矣。上曰,諸節今旣差復,依傳敎爲之,可也。缺。
上在昌德宮。停常參·經筵。
大殿·大王大妃殿·王大妃殿·中宮殿,統理機務衙門·藥房·內閣·政院·玉堂·口傳朝問安。答曰,知道。世子宮,統理機務衙門·藥房·內閣·政院·玉堂·春桂坊口傳朝問安。答曰,知道。大殿·大王大妃殿·王大妃殿·中宮殿,統理機務衙門·藥房·內閣·政院·玉堂口傳夕問安。答曰,知道。世子宮,統理機務衙門·藥房·內閣·政院·玉堂·春桂坊口傳夕問安。答曰,知道。
藥房都提調李最應,提調閔謙鎬,副提調李載完啓曰,伏未審夜間,聖體若何,寢睡·水刺之節,何如?中宮殿調攝中氣候,何如?臣等率諸醫官,趁早入診,詳察症候爲宜。臣等不任區區伏慮,敢此問安,竝爲仰稟。答曰,知道。中宮殿氣候與昨一樣,入診當自內爲之,卿等不必入侍矣。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,輪直間姑爲停止之意,敢啓。傳曰,知道。
備忘記,阿耳僉使洪宅周下直,長弓一張,長箭一部,片箭一部,筒兒一箇賜給。
中宮殿進御加味四物湯,依前方製入事,榻前下敎。
傳曰,政官牌招,開政。
傳曰,左承旨許遞,前望單子入之。
傳曰,大司成金綺秀,副摠管除授。
吏曹,大司成金綺秀今加嘉善,副摠管除授事,承傳。
兵曹,副摠管金綺秀除授事,承傳。
藥房口傳啓曰,朝於請診之啓,未蒙入侍之命,仰認中宮殿諸節,漸臻康復,懽忭之忱,去益冞切,而晩後症候之承察,不容少緩。伏乞亟許臣等率醫官入診,千萬顒祝,惶恐敢啓。答曰,知道。中宮殿氣候與朝一樣,卿等不必入侍矣。
政院啓曰,大提學閔台鎬牌不進推考傳旨,今方捧入,而延祥詩當爲出韻科次,今二十七日中宮殿疹候平復陳賀領敎文,亦當製進,如是違牌,事甚未安。更爲牌招,何如?傳曰,允。
兵曹啓曰,訓鍊院能麽兒郞廳丁載殷,病難供職,呈狀乞遞,改差,何如?傳曰,允。
傳曰,泮長許遞,今日政差出。
傳曰,秋曹堂上竝許遞,今日政差出。
傳曰,刑曹判書有闕之代,加望以入。
承旨前望單子入之,金奎弘落點。
政院啓曰,新除授承旨金奎弘,以前任成川府使,方在解由未出中,何以爲之?敢稟。傳曰,勿拘。
兵曹啓曰,本曹正郞趙東協,身病猝重,改差,何如?傳曰,允。
傳曰,輔德有闕之代,前望單子入之。
輔德前望單子入之,李容元落點。
傳曰,承旨有闕之代,前望單子入之。
吏曹啓曰,右通禮李範晉,左通禮趙璟淳,繕工監假監役官李啓舜,俱以身病,呈狀乞遞,竝改差,何如?傳曰,允。
有政。吏批,缺以金永壽爲刑曹判書,金綺秀爲參判,沈應澤爲參議,吳益泳爲大司成,李敎夏爲兵曹正郞,權仁成爲左通禮,李秉臯爲右通禮,李柲重爲假監役。
兵批,以朴準鎔爲羅州監牧官,副司勇李寅敦·丁載駿。
上在昌德宮。停常參·經筵。
大殿·大王大妃殿·王大妃殿,統理機務衙門·內閣·政院·玉堂·六曹·二品以上口傳朝問安。答曰,知道。中宮殿,統理機務衙門·內閣·政院·玉堂口傳朝問安。答曰,知道。二品以上·六曹單子朝問安。答曰,知道。世子宮,統理機務衙門·內閣·政院·玉堂·春桂坊·二品以上·六曹口傳朝問安。答曰,知道。大殿·大王大妃殿·王大妃殿,統理機務衙門·藥房·內閣·政院·玉堂·二品以上·六曹·奉朝賀口傳夕問安。答曰,知道。中宮殿,統理機務衙門·藥房·內閣·政院·玉堂口傳夕問安。答曰,知道。二品以上·六曹·奉朝賀單子夕問安。答曰,知道。世子宮,統理機務衙門·藥房·內閣·政院·玉堂·春桂坊·朝廷二品以上·六曹·奉朝賀口傳夕問安。答曰,知道。
藥房都提調李最應,提調閔謙鎬,副提調李載完啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿調攝中氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。世子宮口傳問安。答曰,知道。
政院啓曰,議政府郞廳來言,今日賓廳日次,而問安相値,不得來會云矣。敢啓。傳曰,知道。
又啓曰,大司憲·執義·掌令二員未差,持平二員未差,監察茶時之意,敢啓。傳曰,知道。
傳曰,前別軍職李鍾健·元禹常,別軍職還差下,左捕將韓圭稷,副護軍鄭騏澤,別軍職差下。
中宮殿進御加味四物湯,依前方一貼製入事,榻前下敎。
禮曹啓曰,今十二月二十七日中宮殿疹候平復稱慶陳賀時,大王大妃殿·王大妃殿·中宮殿,百官進致詞箋文,表裏行禮儀註,直爲書入各殿之意,敢啓。傳曰,知道。
統理機務衙門啓曰,傳曰,各軍門之存革損益,多由於隨時制宜,初無一定之規矣。今以各營,合爲兩營,繕治軍械,操鍊兵卒,可以爲統率專制之道,軍務司堂上,就議總理大臣,變通節目,磨鍊以入事,命下矣。臣等與該司諸堂,爛漫商確,節目書入之意,敢啓。傳曰,知道。
禮曹啓曰,三名日及各殿誕日陳賀時,王世子當有進箋·致詞·表裏之禮,而冠禮前則依前例權停,自內只進表裏事,已爲啓下矣。今此中宮殿疹候平復稱慶陳賀時,亦依此磨鍊以入之意,敢啓。傳曰,知道。
侍講院啓曰,新除授輔德李容元,卽爲牌招察任,何如?傳曰,允。
內醫院官員,以都提調·提調意啓曰,羅州監牧官李命錫,旣遞外任矣。依例還屬本院,令該曹口傳付軍職,何如?傳曰,允。
政院啓曰,大提學閔台鎬疏批已下,卽爲牌招,何如?傳曰,允。
傳曰,各營軍制變通節目,今旣啓下矣。將臣竝減下。
傳曰,三營都提調·扈衛大將,竝減下。
傳曰,武衛大將,判宗正卿李景夏除授,壯禦大將,經理事申正熙除授,頒傳令牌招,使之受符。
傳曰,朝廷問安,自今日勿爲之。
傳曰,來正月初一日,當詣宗廟展謁,仍詣景慕宮展謁矣。該房知悉。
武衛所啓曰,左司把摠韓圭稷,身病甚重,勢難察任,改差,何如?傳曰,允。
武衛所啓曰,從事官尹,身病甚重,勢難察職,改差,何如?傳曰,允。
兵曹,同知單韓圭稷,僉知三單李鍾健·元禹常·鄭騏澤。
贊善宋秉璿疏略曰,王世子邸下執經之禮,敬冠之儀,次第當行,載涓吉辰,中外歡欣,實我東方萬億年無疆之休,猗歟盛矣。仍伏念臣出位犯分,妄有所陳,縮伏私次,惕息俟罪,疏未及徹,諭召遽降,臣久忝宮僚,義分尤別,雖無召旨,固當蹶趨造,而又況丁寧懇惻,逈出尋常乎?一登文陛,仍參盛禮,獲瞻睿質,粗伸延頸之忱,退塡溝壑,是臣至願,而自念萬不近似,受人嗤點,貽累聖朝,亦非細事。伏乞將臣本兼諸職,竝行鐫免云云。答曰,省疏具悉爾懇。側席而待爾,翹想耿耿,際見來章,一往邁邁,向日敦召,有若空言而止,惘然失圖,曷以爲懷?今玆東宮慶禮,次第不遠,必欲致爾之心,於是益切,而況爾祖先正,亦嘗羽儀於聖祖冠席,至今傳爲盛事,予雖不克追先徽而述聖德,爾何可無意於先正已行之事乎?爾其幡然起程,儀我朝端,賁我大禮。仍傳曰,此批答,遣地方官傳諭。
判敦寧閔台鎬疏曰,云云。答曰,省疏具悉。三疏已備例矣。文役之頒敎,延祥用急而體重,卽爲肅命。
上在昌德宮。停常參·經筵。
大殿·大王大妃殿·王大妃殿·中宮殿,統理機務衙門·藥房·內閣·政院·玉堂口傳朝問安。答曰,知道。世子宮,統理機務衙門·內閣·正院·玉堂·春桂坊口傳朝問安。答曰,知道。大殿·大王大妃殿·王大妃殿·中宮殿,統理機務衙門·藥房·內閣·政院·玉堂·口傳夕問安。答曰,知道。世子宮,統理機務衙門·藥房·內閣·政院·玉堂·春桂坊口傳夕問安。答曰,知道。
藥房都提調李最應,提調閔謙鎬,副提調李載完啓曰,伏未審夜間,聖體若何,寢睡·水刺之節,何如?中宮殿調攝中氣候,何如?臣等率諸醫官,趁早入診,詳察諸節爲宜。臣等不任區區伏慮,敢來問安,竝此仰稟。答曰,知道。中宮殿氣候,已臻夬復,卿等不必入侍矣。
政院啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,來正月初一日大王大妃殿冠禮周甲陳賀頒敎文,當爲製進,而大提學閔台鎬,旣在闕中,使之製進,何如?傳曰,允。
又啓曰,延祥詩製述人中時無職名人,令該曹口傳付軍職,何如?傳曰,允。
傳曰,禮房承旨馳詣社稷·宗廟永寧殿·景慕宮,奉審摘奸以來。
傳曰,明日出宮門路,以協陽門爲之。
傳曰,頒敎文,竝赦句添入。
政院啓曰,頒敎文中竝赦句添入事,命下矣。某罪以下宥之乎?敢稟。傳曰,雜犯死罪以下竝宥。
又啓曰,頒敎文中竝赦句添入事,命下矣。大提學閔台鎬旣在闕中,使之添入,何如?傳曰,允。
議政府啓曰,賀儀隔日,未付軍職人,令該曹口傳付軍職,使之參班,何如?傳曰,允。
又啓曰,漕弊釐正事目之頒行,亶爲其船主救瘼,稅納無愆,而然而行之屬耳。弊隨以滋,參諸物議,反不若仍舊之爲兪云,然則安有釐正之本意乎?見今氷洋在邇,輸穀時急,其情費之加濫者,捧稅之窒礙者,亟令倉捧堂上商確便宜之方,或啓稟或行會,逐條矯整之意,分付,何如?傳曰,允。
又啓曰,卽見江華留守李載元狀啓,則本營武士等昨今兩年都試,當爲設行,而歲除迫近,催科方張,擧子之齎糧來往,易致窘急之慮,待明春合設事,請令廟堂稟旨分付矣。歲色垂暮,事勢難便,待明春退行之意,分付,何如?傳曰,允。
又啓曰,卽見水原留守鄭基世狀啓,則本營別驍士及列校今秋冬等都試,當依例設行,而運値事故,在京未還,待明春合設事,請令廟堂稟旨分付矣。參以事勢,有難試取,依狀請施行事,分付,何如?傳曰,允。
兵曹啓曰,訓鍊院能麽兒郞廳金曾均,病難供職,呈狀乞遞,改差,何如?傳曰,允。
吏曹口傳政事,壯禦營提調單趙寧夏,武衛營都提調單領議政李最應,壯禦營都提調單左議政金炳國。
以司謁口傳下敎曰,自今爲始,凡於京外動駕與殿座時,侍衛軍兵,依前擧行,前日之各營擧行者,兩營分半,擧行出用,付營號,以合營之號爲之事,分付。
以司謁口傳下敎曰,武衛營提調,令該曹一體口傳下批。
藥房口傳啓曰,午間中宮殿調攝氣候,何如?俄伏承已臻夬復之批,伏不勝慶忭之忱,隨時診察,不可暫緩,更許臣等率醫官入侍,千萬顒祝,惶恐敢啓。答曰,知道。中宮殿氣候,今旣夬復,卿等不必入侍矣。
中宮殿進御加味四物湯,自今日停止事,榻前下敎。
傳曰,藥房輪直撤罷。
傳曰,別入直撤罷。
傳曰,藥房啓辭問安,自明日間日爲之。
傳曰,統理機務衙門·內閣·政院·玉堂問安,勿爲之。
藥房口傳啓曰,卽伏見傳敎下者,有輪直撤罷之命,相顧欣欣,尤不勝慶幸,而第伏念中宮殿諸節,夬臻平復,雖無証候之診察,其在愼重之道,何可遽然撤退乎?更命臣等依前輪直,千萬顒祝,惶恐敢啓。答曰,知道。中宮殿諸節,今旣平復,不必輪直矣。
傳曰,屢度批諭,罄予衷蘊,則卿亦當更無可演之說,而已近浹日,尙遲跫音,自愧予誠淺辭拙,不能挽回卿所執也。除却蔓語,見今邦慶荐臻,賀儀次第將擧,卿於此時,但以退託不居,莫念陳就而同慶,則其於事理,寧有是也?愼節之觸冒,非不仰念,而果異於委頓床笫之祟,其何可不思所以自强自力之道乎?傾注至此,卿其體諒事,偕來承旨更爲傳諭于右議政,期於偕來。
傳曰,武衛營都提調,領議政爲之,壯禦營都提調,左議政爲之。
傳曰,武衛營提調與所兼諸務,依前爲之,大將之例兼,依都統使例爲之,兵曹判書例兼壯禦營提調,令該曹口傳下批。
以司謁口傳下敎曰,凡於京外動駕殿座時軍數取稟,與別侍衛放仗,兵曹依前擧行。
統理機務衙門,武衛大將李景夏,壯禦大將申正熙。
兵曹,武衛大將單李景夏,壯禦大將單申正熙。
兵曹,扈衛大將韓啓源,訓鍊大將申正熙,禁衛大將李載冕,御營大將閔謙鎬,摠戎使李景宇,以上減下事,承傳。
政院啓曰,命召及虎符·密符親納,例也,而前都統使李景夏,訓鍊大將申正熙,禁衛大將李載冕,御營大將閔謙鎬,摠戎使李景宇,謂有身病,使其營校替納,事甚未安。竝推考,何如?傳曰,允。
又啓曰,吏曹郞廳來言,和順縣監鄭淳默,當爲署經,而兩司前望未下,不得署經云,何以爲之?敢稟。傳曰,除署經。
又啓曰,假注書李勛卿有身病,勢難察任,今姑改差,何如?傳曰,允。
兵曹口傳政事,副司果高時協·高時璟·李肯宇·趙鍾雲·高雲·尹定求·李範祖·鄭國鉉·宋世憲·鄭寅學·李友會·趙東協·洪贊燮·卞鋈·李建容·李範晉·趙璟淳·安敎熙·梁漢容·李燉佑·洪羲燮·金昌倫·安念信·尹致琮·崔炳龍·崔處心·韓秉濟·殷成浩·愼錫九。
吏曹啓曰,今此正朝祭祭官,依近例,年七十以上人,通瀜塡差以入之意,敢啓。傳曰,知道。
以司謁口傳下敎曰,各營將臣還納虎符·命召兵符·傳令牌,收合以入。
右副承旨權膺善書啓,臣於本月二十六日酉時量,敬奉聖諭,馳往傳諭于右議政徐堂輔所住處則以爲,臣以奏以疏,前後控籲,罄暴衷懇,竊庶幾日月之明,悉燭無遺,而溫批纔降,敦綸荐宣,辭旨隆摯,誨諭深切,有非如臣無似,所堪承當,萬萬惶懍,靡所容措,而見今慶會重疊,賀儀隔日,當此跛躄皆起之時,有不敢以微末去就,更事屑瀆,臣於是,不遑他顧,謹當冒沒舁進,以伸懽祝之忱,面陳病實,恭俟矜諒,而夙夜之臣,歷日相守,悶隘益甚,伏願亟賜召還云矣。臣旣承期於偕來之命,故姑爲仍留之意,敢啓。傳曰,知道。
傳曰,聞右相明日簉朝云,爲國事萬幸,偕來承旨還入,以安大臣之心。
政院啓曰,武衛大將·壯禦大將,命召·虎符·傳令牌,旣已新造,新除授武衛大將李景夏,壯禦大將申正熙,竝卽牌招傳授,何如?傳曰,允。
李勛卿改差,代以徐行輔爲假注書。
前上護軍徐堂輔疏曰,伏以,皇穹垂佑,坤殿疹候,已臻康復,賀儀將擧,歡忭慶祝,小大惟均,仍念臣衷懇屢徹,天聽益高,恩眷愈隆,臣罪彌重,震慄迫塞,不知所處,更欲陳辭,辭已竭矣,而若臣切切然求解而冀幸者,其情苦未易也,如是者豈有他哉?惟其有萬萬不獲已者存焉耳。臣聞人主之職,在於論相,相得其人,則萬事釐而君逸於上,否則反是,雖擇置之術,其道非一,而大抵極一代之望,故朝廷每卜一相,自有定評,必以經術之如何,德量之如何,才猷之如何,視其人之稱否,議其職之得失,今臣之猥叨新命也,於此數者,蔑一可稱,則輿人之論,初無擬議於其間,只以目下癃痼,不能趨走之狀,爲臣而憂之,夫趨走,人臣之末節也。此而不能,正所謂坐起拜揖,尙周章失措者也。況敢望端委廟堂,綜理庶務乎?竊恐國朝枚卜以來,無此可笑之事,不審聖明,何爲而輔相之重,若是其輕䙝之乎?噫,臣以才則至無用也,當在斥退之科,以病則絶難强也。宜徼㦖諒之恩,而不惟不許斥退,乃反晉擢之,不惟不賜㦖諒,乃反敦迫之,求遞而遞不得,竢罪而罪不加,臣於是,誠萬萬惶隘矣。玆又披瀝腔血,洊瀆崇嚴,惟聖慈回容光之照,垂覆燾之仁,特許臣前請,使公私耦幸,不勝至祝云云。答曰,省疏具悉卿懇。巽章又何爲而至也?相得其人,萬事釐果如卿疏之言矣。旣知其然,而退讓如是,逡巡如是,誠莫知其由也。今雖以經術·德量·才猷反復爲說,然卿於此三者,何爲自劃其不能乎?非第寡躬之深有所知,亦自有輿論之莫掩者,卿其深諒,卽爲駕屨,予方臨軒而竢之。仍傳曰,此批答,偕來承旨更爲傳諭,期於偕來。
刑曹判書金永壽疏曰,伏以,皇穹垂祐,惟我中宮殿下,疹候康復,賀儀將擧,慶溢區宇,頌騰岡阜,臣於昕夕班綴,與廷僚相顧蹈舞,雷懽震忭之餘,忽伏奉天誥渙降,授臣以刑曹判書超階爲資憲大夫,加擬特點,寔殊典也,徽數也。惝怳震,惶汗及踝,夫正卿之職,歷考周六官唐八座,尙矣。班亞公孤,地隆責重,標式庶寀,佐平一治,有以德望才猷,亦有以勞勩庸績,而是皆前修時雋之謂荷是寵膺是命者,僂指幾希,罔有不逡巡退讓,矧如臣本末踐履,百不似一無當,淵鑑所畢燭者,則今何則哲有謬,一朝簡畀,遽及於群彦穆列之外,遂使逵鴻失漸,梁鵜不稱也哉?且臣以衡蓽寒素家流,遭際聖明,眷顧赫然,洪私異渥,年增月加,雋途榮軌,極淸且要,無藝至斯,蓋自策名以來,歲不過十數計,此誠臣力量謨慮之所不及,每惕惕然懍懍然,自驚自懼,惟懷本分之守株,無意一步之進竽,而今若一狃貪戀,酲奔自恣,不知足於已足,又不知止於當止,不思所以自爲之地,則積招咎災,卽理之常,濫䙝名器,何嗟其及?用是懾讋交衷,傽偟靡措,誠籲蘄幸於仁覆之天。伏望聖慈,特垂鑑諒,亟遞臣職,仍收臣資,賁盛化於惜纓,妥微諦於褫鞶,則在臣感激,如新受賜云云。答曰,省疏具悉。卿其勿辭行公。
刑曹參判金綺秀疏。答曰,省疏具悉。卿其勿辭行公。
大司成吳益泳疏。省疏具悉。爾其勿辭察職。
上在昌德宮。停常參·經筵。
陳賀後,大殿·大王大妃殿·王大妃殿·中宮殿,統理機務衙門·內閣·政院·玉堂口傳問安。答曰,知道。世子宮,統理機務衙門·內閣·政院·玉堂·春桂坊口傳問安。答曰,知道。還內後,統理機務衙門·藥房·內閣·政院·玉堂口傳問安。答曰,知道。
藥房副提調李載完啓曰,伏未審夜間,聖體,若何,寢睡·水刺之節,何如?中宮殿調攝中氣候,何如?臣率諸御醫,趁早入診,詳察症候爲宜,臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
禮曹啓曰,今此中宮殿疹候平復,稱慶陳賀時,諸道方物中,自京廳封進方物,依例看品內入,而外道方物,則亦依前例,待其齊到,看品捧入之意,敢啓。傳曰,知道。
吏曹,口傳政事,武衛軍色提調單李景夏,餉色提調單閔謙鎬。
傳曰,侍衛軍兵毛具,從便爲之。
傳曰,侍衛軍兵雨具,從便爲之。
傳曰,侍衛軍兵,令各其營乾犒饋。
都摠府啓曰,今日入直內三廳武兼·禁軍及軍兵等,當爲中日習射技放,而陳賀相値,不得設行之意,敢啓。傳曰,知道。
傳曰,陳賀時,禮房承旨·宣敎官·左右通禮,竝加資。
傳曰,陳賀時,各差備以下,別單書入。
政院啓曰,來初一日,輪對日次,而陳賀相値,頉稟之意,敢啓。傳曰,知道。
又啓曰,吏曹郞廳來言,百官加下批政事,取稟。傳曰,當日爲之。
吏曹啓曰,在前頒赦時,有別歲抄書入之例,今番則何以爲之?敢稟。傳曰,書入。
傳曰,今日異於他日,輕囚放釋。
傳曰,朔寧郡守之代,驪州牧使李章赫除授。
傳曰,驪州牧使之代,守令中擬入。
傳曰,來正月初一日動駕時,出還宮門路,以宣仁門爲之。
禮曹啓曰,中宮殿疹候平復,此實國家莫大之慶,旣已祗告廟社,頒赦八方,設科取士,亦係應行之典,今番慶科,以何科設行,而何間擇吉乎?敢稟。傳曰,以別試磨鍊。
傳曰,中官金基默·李用善,百官加親授。
吏曹啓曰,別歲抄書入事,命下矣。居中居下,永刋仕籍,一體書入事。傳曰,一體書入。
壯衛營啓曰,侍衛軍兵等處,乾犒饋分給之意,敢啓。傳曰,知道。
禮曹啓曰,卽接濟州牧使朴善陽狀啓謄報,則今十二月令宗廟薦新橘果中,乳柑·洞庭橘,一一摘取,則乳柑爲一百二十箇,洞庭橘爲一百四十五箇,宗廟薦新乳柑·洞庭橘,景慕宮薦新乳柑,無以備數,護援已例,都封上送于禮曹,以爲稟旨薦獻之地爲辭矣,在前橘果稀結之時,已有減數薦獻之例,今亦依前例分排,當日薦進,何如?傳曰,允。
兵曹啓曰,訓鍊院能麽兒郞廳李承斗,病難供職,呈伏乞遞,改差,何如?傳曰,允。
吏曹,朔寧郡守單李章赫除授事承傳。
吏曹啓曰,宗親府正李弼鎔,繕工監假監役官李祕重,敦寧府參奉李民夏,俱以身病,呈狀乞遞,竝改差,何如?傳曰,允。
有政。吏批,判書李鎬俊病,參判李正魯進,參議李源逸病。吏批啓曰,判書李鎬俊,參議李源逸,俱以病不來,小臣獨政未安,何以爲之?敢稟。傳曰,仍爲之。
又啓曰,黃州牧使,今當差出,而本州以營下劇邑,物衆地大,素稱難治,不可不擇差,同道及他道有聲績未準朔守令,竝擬,何如?傳曰,允。
又啓曰,平壤府庶尹,今當差出,而本府以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。
以洪鍾運爲宗府正,李建昌爲兵曹正郞,魚允中爲左通禮,金容圭爲右通禮,李載九·閔泳達爲童蒙敎官,金右均爲假監役,李秉翼爲敦寧參奉,閔斗鎬爲驪州牧使。再政。以尹滋祿爲黃州牧使。三政。以閔吉鎬爲延安府使。四政。以李源麟爲平壤庶尹,左承旨金奎弘今加嘉善,兵曹正郞李敎夏,左通禮權仁成,右通禮李秉臯,已上今加通政加資事承傳,訓鍊都監都提調·訓鍊都監提調,都統使例兼,訓鍊都監提調,戶判例兼,訓鍊都監提調,兵判例兼,禁衛營都提調·禁衛營提調,都統使例兼,禁衛營提調,兵判例兼,御營廳都提調·御營廳提調,都統使例兼,御營廳提調,兵判例兼,已上竝減下事承傳。
兵批,副司勇金曾均·李承斗。
兵曹啓曰,來正月初一日,大駕詣宗廟展謁,仍詣景慕宮展謁時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,武衛營善騎隊二哨,步軍六哨,大將領率,爲先廂,武衛營馬軍一哨,步軍三哨,壯禦營步軍三哨,騎士二番,壯禦大將領率,爲後廂,禁軍三番隨駕,別抄軍一哨磨鍊,餘軍留營,置之。
又啓曰,來正月初七日,大駕詣宗廟展謁,仍詣景慕宮展謁時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,武衛營善騎隊二哨,步軍六哨,大將領率,爲先廂,武衛營馬軍二哨,步軍三哨,壯禦營步軍三哨,騎士二番,壯禦大將領率,爲後廂,禁軍三番隨駕,別抄軍二哨磨鍊,餘軍留營,置之。
武衛營啓曰,今二十八日二十九日,年終放砲與起火時,器械數爻及監放將官將校別破陣姓名,單子書入之意,敢啓,傳曰,知道。
奉常寺啓曰,各陵園正朝祭所用藥果煎造後,進上看品藥果二十立,依定式封進之意,敢啓。傳曰,知道。
敎中外大小臣僚·耆老·軍民·閑良等人書,王若曰,六氣感節宣之際,坤候乍愆,百祿湊泰來之期,天和遄復。溢宮闈而有喜,覃海陬而胥歡。念予寡躬賴有良佐,王道爲風化所本,關雎進賢卷耳審宮,壺治以勤儉居先。分繭效功,穜稑獻種。奉孝養於長樂,珩佩嗣音,毓吉慶於震宮,琮璜衍祚。夫何麻疹流行之氣,及至椒殿靚穆之中。靜攝未盈一旬,消息往來之各有候,竝直甫過六日,溫涼補瀉之得其方。鶴駕通宵,幾勞冲年之問寢,鵷班趁曉,可見群情之同憂。幸荷自天佑之休,迺有翌日瘳之慶。始如玉溫而珠潤,謂之祥亦宜,倐爾雲捲而霧收,斂却功寂若。殆神明若有相者,而上下莫不欣然。玄紞增光,榮衛復旺於藥餌,彤管彌耀,職事無曠於蘋蘩。蔵牲醪於宗祊,宣鳳綍於軒陛。惠澤汪濊,天地之德曰生,品物昭蘇,雷水之象爲解。雜犯死罪以下云云。於戲,二南基化,五福敍倫。蓋其一國興仁,推之閨門鄕黨,同我百姓日用,躋于壽域春臺。故玆敎示,想宜知悉。大提學閔台鎬製進
辛巳十二月二十七日午時,上詣仁政殿。中宮殿疹候平復稱慶陳賀入侍時,行都承旨李載完,行左承旨金奎弘,右承旨閔泳煥,左副承旨宋秉瑞,右副承旨權膺善,同副承旨朴鳳彬,史官缺,提學金炳始·尹滋悳,直提學閔泳翊,檢校直提學趙慶鎬·鄭範朝·金永壽,直閣金文鉉,檢校直閣李鎬翼·尹用求·金興均·姜·趙同熙·洪英植·閔丙奭,待敎閔泳韶,檢校待敎洪淳馨·閔泳煥·宋秉瑞·韓耆東·金求悳·趙晢九,以次侍立。時至,通禮跪啓請外辨。上具遠遊冠·絳紗袍,乘興出宣化門。藥房提調閔謙鎬,副提調李載完,進前問候訖。由協陽門·肅章門,入仁政門,詣仁政殿,上降輿陞座。載完進圭。上執圭。載完曰,二品以上入庭行禮次,出標信開作門乎?上命以已下標信擧行可也。引儀引宗親文武百官入就位,行四拜禮。代致詞官,進前讀致詞訖。奎弘進前跪啓傳敎。宣敎官宣敎訖。宗親文武百官四拜。贊儀唱跪搢笏三叩頭。宗親文武百官,跪搢笏三叩頭。贊儀唱山呼。宗親文武百官,拱手加額曰千歲,又唱山呼,又齊聲曰千歲,唱再山呼,齊聲曰千千歲。宗親文武百官,出笏四拜,仍跪。宣箋官進前讀奏訖。典儀唱禮物函諸付攸司。通禮跪啓禮畢。領敦寧洪淳穆,奉朝賀姜㳣,領府事韓啓源,領議政李最應,左議政金炳國進前問候訖。炳國曰,藥院都提調李最應,提調閔謙鎬子婿第姪中,初仕擬入事,命下矣。欲以五寸姪爲之,而俱是年未滿云,句拘調用之意,分付銓曹,何如?上曰,依爲之。出擧條上降座陞輿,上釋圭。載完受圭至仁政殿庭。右議政徐堂輔進前奏曰,中宮殿疹候,一向康復,縟儀順成,群情慶祝,臨殿受賀,勞動旣多,聖體,若何?上曰,一樣矣。堂輔曰,臣以萬萬不似之蹤,有萬萬難强之病,迫於嚴命,冒沒出肅,而脚氣拘牽,跬步難動,未得以陞殿問候,尤不勝悚惶之至,惟願亟賜斥退,以存國體焉。上曰,今見卿,誠爲國事萬幸,愼節雖如此,藥餌調理,自可復常,須勿巽讓,克進嘉猷碩劃,經濟民國,匡輔寡躬。奎弘曰,宣箋目官讀奏之際,全不成樣,致勤下詢,揆以擧行,萬萬未安,所當重勘,而本院請推之外,無他可施之罰,何以爲之乎?上曰,今番則特爲安徐,後無敢如是之意,各別申飭可也。由仁政門入協陽門,兵曹判書跪稟放仗。泳煥請出標信解嚴。上由宣化門還內。諸臣以次退出。
上在昌德宮。停常參·經筵。
藥房副提調李載完啓曰,日吉辰良,縟儀誕擧,臨殿受賀,勞動旣多,伏未審夜間,聖體,若何,寢睡·水刺之節,何如?臣率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,右副承旨權膺善,今日不爲仕進,郞爲牌招,何如?傳曰,允。
又啓曰,假注書尹禧永有身病,勢難察任,今姑改差,何如,傳曰,允。
又啓曰,臣膺善,臣鳳彬,今日崇政殿迎詔頒敎行禮進去,下直之意,敢啓。傳曰,知道。
又啓曰,行都承旨李載完藥院進,行左承旨金奎弘,右承旨閔泳煥不爲仕進,右副承旨權膺善,同副承旨朴鳳彬崇政殿頒詔行禮進去,院中只有臣一人,伴直無人,右承旨,所當牌招,而拘於廳規,不得請牌,何以爲之?敢稟。傳曰,牌招。
傳曰,藥院都提調有闕之代,右議政爲之。
傳曰,右副承旨·同副承旨許遞,前望單子入之。
都摠府啓曰,來正月初一日宗廟展謁時,侍衛·寶劍·守宮,當爲備員,而都摠管任應準有實故,副摠管趙濟華有實病,鄭雲翼·申橚·曺殷承·朴長夏·金綺壽差祭,李憲植導駕進,無以備員,令政院稟旨變通,仍令該曹,口傳差出,待下批牌招,何如?傳曰,允。許遞,前望單子入之。
摠管前望單子入之,都摠管韓敦源,副摠管李明應·李炳敎·趙熙一·申錫年·洪澈周·尹榮信·李承純落點。
政院啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·忠淸監營·全羅監營·慶尙監營·咸鏡監營,各一件營上事,自本院依例成有旨,下送京各司,應爲頒賜二十七件,亦爲依例頒給之意,敢啓。傳曰,知道。
又啓曰,明日傳香,禮房承旨,當爲齋宿,行左承旨金奎弘,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,徐鶴淳落點,徐曾輔添書落點。
玉堂前望單子入之,副校理李國應,修撰金元均落點。
尹禧永改差代,以徐光範爲假注書,
傳曰,吏兵批別歲抄點下者,依例捧傳旨。
議政府啓曰,向見全羅監司沈履澤所報,則群山倉虛留穀七千八百四十九石內,三千四十石,以漕需未下條除之,則債主及沙工等當納實數,爲四千八百九石,而課日嚴督,其間所納,僅止一百五十石矣,幾個漕卒,不能契活,一自刷逋之後,擧懷荷擔,且債主輩許多債應之彌縫者,未及推捧,轉成已逋,竟致蕩敗,今若如例責徵,則稅無可完之期,倉無復蘇之望,上項債主沙工等所納,特爲許代,限十年排納爲辭矣,正供所重,事體尤別,還徵其逋,令飭且嚴,固不當一毫闊狹,而前道臣之如是論報,實由於事勢之無奈而然,而十年請排,甚涉稽延,特許限四年代錢排納,而每歲收捧形止,隨卽馳報之意,分付,何如?傳曰,允。
禮曹啓曰,來正月初一日大王大妃殿冠禮周甲稱慶陳賀時,大殿·大王大妃殿·王大妃殿·中宮殿,百官進致詞箋文表裏行禮儀註,直爲書入各殿之意,敢啓。傳曰,知道。
承文院啓曰,尊諡詔書一道,提調一員陪進,奉安于奉安閣後,仍行奉審之意,敢啓。傳曰,知道。
義禁府啓曰,卽〈見〉月令醫員鄭宅鉉手本,則以爲,時囚罪人朴周雲,素患痰癖,又添毒感,食飮全却,目下症形,實爲危劇云,罪人病勢如此,則一邊保放,一邊草記,載在法典矣,時囚罪人朴周雲,姑爲保放之意,敢啓。傳曰,知道。
義禁府啓曰,來正月初一日動駕敎是時,本府都事,以各差備全數進參,而都事韓龍源·徐相雨,統理機務衙門進,無以推移,假都事二員,令該曹口傳差出,以爲分排擧行之地,何如?傳曰,允。
統理機務衙門啓曰,曆咨官之回,有詔書順付與漂民出送咨矣,竝以前頭使行奉表稱謝之意,撰出先通咨文,付撥下送灣府,轉致北京何如?傳曰,允。
兵曹啓曰,來壬午年各處頒給信漢符別單,各宮房新定式頒給信漢符別單及文宰二品以上·武臣·蔭官曾經摠管人員章標頒給別單,修整以入之意,敢啓。傳曰,知道。
以京畿監司金輔鉉狀啓,永平郡守李裕敦身死事,傳曰,令該曹口傳差出,催促下送。
戶曹啓曰,時御所內各司看審,則姑無雨漏處之意,敢啓。傳曰,知道。
政院啓曰,吏曹郞廳來言,大臣置處政事,取稟。傳曰,當日爲之。
傳曰,咸安郡守之代,守令中擬入。
傳曰,永平郡守之代,未準朔守令中擬入。
吏曹啓曰,南學敎授兪鎭沃,以其身病,呈狀乞遞,改差,何如?傳曰,允。
又啓曰,繕工監假監役官金右均,以其身病,呈狀乞遞,改差,何如?傳曰,允。
有政。吏批,判書李鎬俊,參判李正魯病,參議李源逸進。
吏批啓曰,判書李鎬俊,參判李正魯,俱以病不來,小臣獨政未安,何以爲之?敢稟。傳曰,只出緊任。
又啓曰,南原府使,今當差出,而本府以湖南雄邑,物衆地大,素稱難治,不可不擇差,他道有聲績·已準限·未準朔守令,竝擬,何如?傳曰,允。以鄭寅奭爲南學敎授,李遵夏爲永禧殿令,鄭達容爲引儀,李彙潑爲假監役,沈宜斗爲南原府使,朴齊性爲永平郡守,李建九爲咸安郡守。再政。以丁喜燮爲景慕宮令,李敎奭爲引儀,贈左贊成徐有敦,贈領議政例兼,贈吏判徐懋修,贈左贊成例兼,已上右議政徐堂輔兩代,贈吏參金宇鉉,贈吏判例兼,贈吏議金在源,贈吏參例兼,贈僕正金斗秋,贈吏議,已上刑曹判書金永壽三代,故通德金駿淵,贈吏參例兼,故大司成金䥧,贈副提學,故縣令金載七,贈僕正,已上刑曹參判金綺壽三代。兵批,致仕奉朝賀單李裕元,訓鍊判官加設單申復均。
政院啓〈曰〉,臣吏兵批兼進之意,敢啓。傳曰,知道。
又啓曰,右承旨閔泳煥牌不進,伴直無人,新除授同副承旨徐曾輔,卽爲牌招,何如?傳曰,允。
敎中外大小臣僚·耆老·軍民·閑良人等書,王若曰,文陛之德音遠宣,方感鳳詔之順付,太室之彝典誕擧,聿睹鴻號之闡敭。渙綸雙擎,節文丕飾。念我皇太后淸範,邁古帝王家賢妃。于王母介福受玆,膺四海之隆養,以子孫燕謨貽厥,期萬年之鞏休。追摸天象德之章,已頌瑤牒之揚美,自長秋正位之日,每祝寶㜈之增輝。嗟萱宮永閟微容,在松桷宜有崇報。肆以重宸思孝之念,式遵二字繪日之規。想彤管之播譽,情文允叶,儼雕篡之明享,神人胥欣。幸玆恩綍修告之辰,遽侈內服均視之澤。星槎萬里,特軫執壤之勞,箕邦一隅,偏被薄海之化。於戲,聲敎東漸,久切感戴皇恩,忱誠北懸,粗勉恪修候度。故玆敎示,想宜知悉。
右議政徐堂輔箚曰,伏以臣,不才甚病,冒沒肅命,面陳未畢之辭,恭俟必準之恩,而未奉兪音,冞增恧蹙,第臣所帶惠署提擧之銜,揆以公格,不宜蹲據,用敢具牘奏知,伏乞聖明,俯垂鑑燭,亟賜遞改,以存官方,以安微分焉云云。答曰,省箚具悉卿懇。所辭令該曹稟處,卿其諒之。仍傳曰,此批答,遣史官傳諭。
領議政李最應箚曰云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
上在昌德宮。停常參·經筵。
大殿·大王大妃殿·王大妃殿·中宮殿,統理機務衙門·內閣·政院·玉堂·百官除夕單子問安。答曰,知道。世子宮,統理機務衙門·內閣·政院·玉堂·春桂坊·百官除夕單子問安。答曰,知道。
藥房副提調李載完啓曰,伏未審夜間,聖體,若何,寢睡·水刺之節,何如?中宮殿調攝中氣候,何如?臣率諸御醫,趁早入診,詳察證候爲宜,臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
政院啓曰,大司憲·執義·掌令二員·持平二員未差,監察茶時之意,敢啓。傳曰,知道。
又啓曰,議政府郞廳來言,今日,賓廳日次,而除夕問安相値,不得未會云矣,敢啓。傳曰,知道。
又啓曰,假注書徐光範,謂有身病,今日廳座,不爲仕進,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,推考。
又啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
又啓曰,卽者,武衛營郞廳來言,明日動駕時,別侍衛,不可不備,而大將李景夏,先廂隨駕,不得擧行云,何以爲之?敢稟。傳曰,侍衛堂上將官擧行。
傳曰,傳香承旨,馳詣社稷·宗廟永寧殿·永禧殿·景慕宮,奉審摘奸,仍詣受香諸處,奉審摘奸以來。
傳曰,承旨有闕之代,前望單子入之。
傳曰,明日出宮內門路,以協陽門爲之。
傳曰,藥房間日問安,勿爲之。
弘文館啓曰,下番姑降入直,事甚未安,新除授修撰金元均,卽爲牌招入直,副校理李國應,一體牌招察〈任〉,何如?傳曰,允。
兵曹啓曰,今十二月各廳堂下武臣朔試射,依例停止之意,敢啓。傳曰,知道。
奎章閣啓曰,明日,卽書香閣朔奉審日次,臣進詣擧行之意,敢啓。傳曰,知道。
禮曹啓曰,以中宮殿疹候平復慶科取稟草記,傳曰,以別試磨鍊事,批下矣。在前別試設行時,咸聚京中,分三所,初場論表,終場策問,除講經試取,今亦依此設行,科名,以中宮殿疹候平復慶科別試稱號,而初試額數,或取六百人,或取千人矣,今番則取幾人乎?敢稟。傳曰,取九百人。
禮曹啓曰,永禧殿展謁,非酌獻禮年次,則每於太廟歲首展謁時,一體展謁事,曾有定式矣,太廟展謁,旣有成命,永禧殿展謁之禮,何以爲之乎?敢稟。傳曰,來旬前擇入。
又啓曰,中宮殿疹候平復慶科別試文武科吉日,令日官韓應翼推擇,則初試來三月初七日,殿試同月二十二日,放榜四月初四日巽時,爲吉云,以此日時,知委擧行,何如,傳曰,允。
成均館啓曰,每於歲首,圓點準點儒生別單書入事,曾有定式矣,當年條準圓點儒生,別單書入之意,敢啓。傳曰,知道。
承旨前望單子入之,沈東臣落點。
傳曰,右承旨·同副承旨許遞,前望單子入之。
承旨前望單子入之,韓章錫·尹相萬落點。
吏曹啓曰,明日動駕時,左通禮魚允中有身病,不得擧行云,改差,其代,口傳備擬以入之意,敢啓。傳曰,知道。
政院啓曰,臣與同副承旨宋秉瑞伴直矣,纔已許遞出去,伴直無人,左副承旨閔泳煥,所當牌招,而拘於廳規,不得請牌,何以爲之?敢稟。傳曰,牌招。
武衛營啓曰,前訓鍊都監中軍,別將減下之意,敢啓。傳曰,知道。
壯衛營啓曰,三營合爲本營,禁衛營中軍李奎顔,騎士別將金樂文,御營廳中軍尹錫五,騎士別將趙羲轍,摠戎廳中軍金泰郁,竝減下,何如?傳曰,允。
壯衛營啓曰,三營合爲本營,禁衛營軍色從事官金文鉉,餉色從事官趙文奎,御營廳軍色從事官朴斗陽,餉色從事官具達祖,竝減下,何如?傳曰,允。武從事官,姑爲仍帶。
傳曰,左承旨許遞,前望單子入之。
承旨前望單子入之,沈東臣落點。
吏曹,口傳政事,以李範晉爲左通禮。
兵曹,以韓圭稷爲壯衛營中軍。
武衛營啓曰,本營郞廳一員,以文臣備擬,稱以軍色,從事官一員,以蔭官備擬,稱以餉色從事官之意,敢啓。傳曰,知道。
又啓曰,本營中軍,以曾經捕將壯禦營中軍人備擬,左別將,以曾經善騎別將壯禦營別將人備擬,稱以禁軍別將,右別將,以曾經嘉善兵使人備擬,稱以善騎別將之意,敢啓。傳曰,知道。
奎章閣啓曰,守宮檢校直閣李喬翼,待開門牌招,何如?傳曰,允。
行左承旨金奎弘疏曰云云。答曰,省疏具悉。卿其勿辭行公。
同副承旨徐曾輔疏曰云云。省疏具悉。所請依施。日記廳堂上朴容大,郞廳申炳休·權泰植